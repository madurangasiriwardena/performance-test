<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n11040512</link>
    <topic>ජයටම පවත්වාගෙන ගියජංගම ගණිකා ජාවාරම හෙළිවෙයි</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>ලෝක කි‍්‍රකට් ශූරතා තරගාවලිය දිනයේ දී ක්‍රීඩාලෝලීන්ගේ උන්මාද වින්දනය සඳහා පිළියන්දල ප්‍රදේශයේ කාර් රථ උපයෝගී කරගෙන පවත්වාගෙන ගිය ජංගම ගණිකා ව්‍යාපාරයක් වටලා එහි සිටි කාන්තාවන් තිදෙනෙකු හා පිරිමින් තිදෙනකු ද එම කාර් රථයද අත්අඩංගුවට ගැනීමට හැකි වූ බව පිළියන්දල පොලිසිය පවසයි.මෙම කාන්තාවන් නුවර, ඇඹිලිපිටිය රත්නපුර යන ප්‍රදේශවල පදිංචි වයස 18 – 35 අතර පසුවන සුරූපී කාන්තාවන් පිරිසක් වන අතර පිරිමින් පිළියන්දල අවට පදිංචි වයස 36 – 40 ත් අතර පසුවන පුද්ගලයින් බව පොලිසිය පවසයි. මෙම ජංගම ගණිකා ව්‍යාපාරයේ කාන්තාවක් ලබා ගැනීම සඳහා රු : 10000 - 15000 අතර මුදලක් දක්වා මිල ගණන් අයකර ඇති අතර මෙම ව්‍යාපාරයෙන් විනෝදවීමට සුපිරි පන්තියේ පුද්ගලයින් මෙන්ම ව්‍යාපාරික ප්‍රජාවද සම්බන්ධවී ඇති බවට පොලිසියට තොරතුරු අනාවරණය වී ඇත.වැඩිදුර පරීක්ෂණ කටයුතු පිළියන්දල පොලිස් ස්ථානාධිපති මහේෂ් බණ්ඩාර මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක සිසිර කුමාර 19073 පොලිස් සැරයන් නීල් පො. කො.වරුන් වන 38837 ජයසිංහ 40958 කපිල යන නිලධාරීන් විසින් කර ගෙන යනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n11040513</link>
    <topic>විත්තිකරුවකුගේ මවුපියන්ගෙන්කප්පම් ගැනීමට තැත්කළ නියාමකට ඇප</topic>
    <author>සුරන්ජිත් පෙරේරා</author>
    <content>අධිකරණයෙන් දඩ නියම වූ විත්තිකරුවකුගේ මව්පියන්ගෙන් රුපියල් 2000 ක් බලෙන් ලබා ගැනීමට උත්සාහ කළේ යැයි රක්ෂිත බන්ධනාගාරගත කර සිටි වැලිකඩ රක්ෂිත බන්ධනාගාරයේ නියාමකවරයෙකු රුපියල් ලක්ෂයක ඇප මත මුදාහරින ලෙස ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළාය.ඊයේ 4 දින අධිකරණයට ඉදිරිපත් කර සිටි සැකකරු චන්ද්‍රදාස ගුණවර්ධන නැමැති නියාමකවරයෙකි.ගල්කිස්ස මහේස්ත්‍රාත් අංක 2 අධිකරණයේ කැඳවූ රථවාහන නඩුවක වැරදිකරු වූ තරුණයකුට දඩ නියම කිරීමෙන් පසු අදාළ දඩය ගෙවා නිදහස් කර ගන්නා තෙක් අධිකරණයේ සිර මැදිරිය තුළට නොදා පිටතින් අසුන්ගෙන සිටීම සඳහා සංතෝසම් මුදලක් බලෙන් ලබා ගැනීමට තැත් කළේ යැයි, විත්තිකාර තරුණයාගේ මවුපියන්ගෙන් ගල්කිස්ස පොලිසියට ලැබුණු පැමිණිල්ලක් මත සහකාර නියාමකවරයා අත්අඩංගුවට ගෙන රක්ෂිත බන්ධනාගාරගත කර තිබුණි. සැකකරුට ඇප නියම කළ ප්‍රධාන මහේස්ත්‍රාත්තුමිය අගෝස්තු මස 15 දින නැවත අධිකරණයේ පෙනී සිටින ලෙසද නියෝග කළාය.ගල්කිස්ස පොලිසියේ අපරාධ විමර්ශන අංශයේ පො.කො. (34879) හේමන්ත හෙට්ටිආරච්චි මහතා අධිකරණ කටයුතු මෙහෙයවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n11040514</link>
    <topic>රු: ලක්‍ෂ තුනක හෙරොයින්ප්‍රවාහනය කළ අයෙක් දැලේ</topic>
    <author>රාවතාවත්ත සමූහ - රෝහන ද සිල්වා</author>
    <content>රුපියල් ලක්‍ෂ තුනකට අධික වටිනාකමකින් යුත් හෙරොයින් පැකට් 1400ක් ත්‍රිරෝද රථයකින් ප්‍රවාහනය කරමින් සිටි පුද්ගලයකුව ගල්කිස්ස කොට්ඨාස දූෂණ මර්දන ඒකකය විසින් දෙහිවල පැරකුම් මාවතේදී අත්අඩංගුවට ගන්නා ලදී.අත්අඩංගුවට පත් 32 හැවිරිදි සැකකරු පැරකුම් මාවතේම පදිංචිකරුවකු වන අතර ඔහු ළඟ තිබී රුපියල් තිස්දහස් පන්සියයක මුදලක් පොලිසිය විසින් සොයාගෙන ඇත. දෙහිවල, ගල්කිස්ස, බොරලැස්ගමුව, පිළියන්දල වැනි ප්‍රදේශවලට පැකට් කරන ලද හෙරොයින් මොහු විසින් බෙදාහරින බව මෙතෙක් සිදුකරන ලද පරීක්‍ෂණවලින් අනාවරණය වී ඇත.ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරි හා ගල්කිස්ස මූලස්ථාන පොලිස් පරීක්‍ෂක මහේෂ් පෙරේරා යන මහතුන්ගේ උපදෙස් මත ගල්කිස්ස කොට්ඨාස දූෂණ මර්දන ඒකකයේ ස්ථානාධිපති මුදිත දල්පතාදු, පොලිස් කොස්තාපල්වරුන් වන 86147 කාවින්ද, 67490 ජනක, 67564 සෙනවිරත්න, 71313 නිලංග, 72074 බණ්ඩාර, 78800 ශිවන්ත යන නිලධාරීන් විසින් පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=r1104051</link>
    <topic>කළු ගලට සුදු තීන්ත ගල්වයි</topic>
    <author>අතුරුගිරිය විශේෂ – වික්‍රම සමරසිංහ</author>
    <content>අතුරුගිරිය හෝමාගම මාර්ගයේ වල්ගම සිට හෝමාගම දෙසට යනවිට පළමු කිලෝමීටර් කණුව අසල වූ පටු වංගුව සහ එයට සම්බන්ධව මාර්ගය දෙසට විහිදී ඇති භයානක කලුගලක් පිළිබඳව දිනමිණ මගින් “අතුරුගිරිය - හෝමාගම මාර්ගයේ කළුගල මරුකපොල්ලක්” යනුවෙන් 2011. 02. 14 දින පෙන්වා දෙන ලදී.එම පුවත පළදරමින් එහි වංගුවේ අනතුරුදායකව පර්වතයේ පරාවර්තන සුදු තීන්ත ආලේප කර ඇත.එම ගලෙහි පාරට සම්බන්ධ අනතුරු දායක කොටස කඩා ඉවත් නොකළත් එම ගල වාහන පදවන්නට සහ මගීන්ට පැහැදිලිව දැකගත හැකිවනසේ සුදු තීන්ත ආලේපනය නිසා භයානක අනතුරු වීමේ අවදානම ඉවත්ව ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=r1104052</link>
    <topic>ගිණිහිමුල්ල ජ්‍යෙෂ්ඨ පුරවැසි සංවිධානයසිවුවැනි සංවත්සරය සමරයි</topic>
    <author>මිනුවන්ගොඩ සමූහ - සිරිසේන අත්තනායක</author>
    <content>අපේ වැඩිහිටි පරපුරට ‘චිත්ත විවේකයක් ලබන්න වැඩිහිටි සමාජ බෙහෙවින් උපකාර වන බව විශ්‍රාමලත් විදුහල්පති ටී. එච්. එච්. පෙරේරා මහතා පැවසීය.පෙරේරා මහතා එසේ පැවැසුවේ ගණිහිමුල්ල ‘චිත්ත විවේක’ ජ්‍යෙෂ්ඨ පුරවැසි සංවිධානයේ සිව්වැනි සංවත්සර උත්සවයේ විශේෂ දේශනයකට සහභාගි වෙමිනි.මේ උත්සවය ගණිහිමුල්ල හස්ති ලංකා සාද නිකේතනයේදී පැවැත්විණි.තවදුරටත් අදහස් දැක්වූ පෙරේරා මහතා මෙසේද පැවැසීය.අද වැඩිහිටියන් රජයේ රැකියාවල නියුතුව සිට විශ්‍රාම ලබන්නේ සැඳෑ සමය නිවි සැනසිල්ලේ ගත කරන්නයි.නමුත් සිදු වන්නේ දුවගෙ පුතාගෙ දරුවන් පිරිසුදුව පාසල් යවල කන්න බොන්න දීල නාවල ගන්නයි. එකක් වැරදුණොත් එහි වරදට ඇඟිල්ල දිගු වන්නේ මවුපිය දෙපළ වෙතටයි.හැට පැන්න සියයට අනූවකටම මේ ගැටලුව තිබෙනවා. ඔවුන් කරන්නේ සිතෙන් දුක් විඳින එක පමණයි. ඒ නිසා ඔවුන්ට චිත්ත විවේකය අවශ්‍යයි.මේ වගේ සමිති තුළින් ඒ චිත්ත විවේකය ලැබෙනවා. නමුත් මොන ගැටලු තිබුණත් දරුවාගේ නුගුණ කියන්න කැමති නැහැ ඒ නිසා රජයෙන් ආධාර ලදත් නොලදත් අපි එකට සිටීම ඉතා වැදගත් සිත් තුළ සැහැල්ලුවක් ඇතිවෙනවා.රේටියගම විමලසාර හිමි. මිනුවන්ගොඩ ජ්‍යෙෂ්ඨ පුරවැසි බල මණ්ඩල සභාපති දිසානායක, ලේකම් (මාධ්‍යවේදී) මෙරිල් පෙරේරා, හිටපු අධ්‍යාපන අධ්‍යක්ෂ වන්නි නායක මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=r1104053</link>
    <topic>සෞඛ්‍යයට අහිත කර ලෙසසහල් ගබඩා කළාට දඩ</topic>
    <author>හෝමාගම විශේෂ ජිනදාස ගමගේ</author>
    <content>සෞඛ්‍යයට අහිතකර අන්දමින් සහල් ගබඩා කිරීම සම්බන්ධයෙන් හෝමාගම කටුවාන පාර වෙළෙඳසල් හිමියකුට හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා විසින් රු. 5000 ක දඩයක් නියම කරන ලදී. හෝමාගම ප්‍රාදේශීය සභාවේ මහජන සෞඛ්‍ය පරීක්ෂක වජිර දසනායක මහතා සහ හෝමාගම පොලිසියේ පරිසර ආරක්ෂක නිලධාරීන් විසින් මේ වැටලීම සිදුකොට සැකකරු අධිකරණය වෙත යොමු කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=r1104054</link>
    <topic>ඉංගිරිය වැඩිහිටි කමිටුවේ මූලිකත්වයෙන්දිළිඳු පවුලකට නව නිවෙසක්</topic>
    <author>ඉංගිරිය මධ්‍යම සමූහ ප්‍රියදර්ශනි කහවල</author>
    <content>ඉංගිරිය බටහිර ග්‍රාම නිලධාරි වසමේ අක්කර 20 ගම්මානයේ දිවි ගෙවූ, හරිහැටි නිවෙසක් නොමැතිව පසුවූ යුවළකට නව නිවෙසක් තනා පරිත්‍යාග කිරීම පසුගියදා සිදු කැරිණි.නිවෙස ඉදි කෙරුණේ ඉංගිරිය බටහිර වැඩිහිටි කමිටුවේ මූලිකත්වයෙනි.අවශ්‍ය උපදෙස් ලැබුණේ ඉංගිරිය ප්‍රාදේශීය ලේකම් ඩබ්ලිව්. පී. සී. එම්. උපසේන මහත්මියගෙන් සහ සහකාර ප්‍රාදේශීය ලේකම් සමන්තිකා පී. ලියනගේ මහත්මිය ගෙනි. වැඩ කටයුතු මෙහෙයවන ලද්දේ එම කාර්යාලයේ සමාජ සේවා නිලධාරි පී. ඒ. මහින්දපාල මහතා සහ සහකාර සමාජ සේවා සංවර්ධන නිලධාරිනි අශෝකා අමරතුංග මහත්මිය විසිනි.රුපියල් ලක්ෂ දෙකක් පමණ මුදලක් මේ සඳහා වැයු අතර හොරණ ප්‍රාදේශීය සභාවේ සභාපති යාමිත් චන්දන හතුරුසිංහ, උප සභාපති අශෝක රණතුංග මහත්වරුද, ප්‍රදේශයේ ව්‍යාපාරික ප්‍රජාවද සමග ප්‍රදේශවාසි පරිත්‍යාගශීලින් මේ සද්කාර්යයට අනුග්‍රහය දැක්වූහ.නිවාස තැනීමේ කාර්යයේ මුල්තැන ගෙන කටයුතු කළේ වැඩිහිටි කමිටුවේ භාණ්ඩාගාරික හැරියට් ගුණසේකර මහත්මියයි.කුලී වැඩ කරමින් දිවි ගෙවූ කේ. එල්. සුමනදාස සහ ඔහුගේ බිරිය ඩී. එම්. සොපියා යුවළ ජීවිතයේ සැදෑ සමයේ හෝ අව්වැසි වලින් බේරි සැනසිල්ලේ විසිය හැකි නිවෙසක් පිළිබඳ මැවූ සිහිනය සැබෑ වූයේ ඒ අයුරිනි.දොඹගස්කන්කද පූර්වාරාම විහාරස්ථානයේ කලුවාගල ධම්මික හිමියන් පිරිත් සජ්ඣායනා කරමින් සෙත් පතද්දී කිරි ඉතිරවීමේ කටයුතු සිදුකළ අතර සහකාර ප්‍රාදේශීය ලේකම් සමන්තිකා පී. ලියනගේ මහත්මිය අතින් සුබ මොහොතින් නව නිවසේ දොර විවෘත විය.ඉංගිරිය ප්‍රාදේශීය වැඩිහිටි කමිටු සභාපති නාමසේන බමුණුගේ සමාජ සේවා නිලධාරි පී. ඒ. මහින්දපාල, සමාජ සේවා සංවර්ධන සහකාර නිලධාරිනි අශෝකා අමරතුංග, නම්බපාන ග්‍රාම නිලධාරිනි පේ‍්‍රමලතා කහවල, ඉංගිරිය බටහිර ග්‍රාම නිලධාරිනි ශහිකලා, වැඩිහිටි කමිටුවේ භාණ්ඩාගාරික හැරියට් ගුණසේකර මහත්ම මහත්මීහුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=r1104055</link>
    <topic>හෙරොයින් ජාවාරම් කළයුවළක් රිමාන්ඩ්</topic>
    <author>අතුරුගිරිය විශේෂ වික්‍රම සමරසිංහ</author>
    <content>අලෙවිය සඳහා හෙරොයින් මත්ද්‍රව්‍ය විශාල ප්‍රමාණයක් ළඟ තබාගෙන සිටි දෙපළක් අතුරුගිරිය පොලිසිය විසින් කොට්ටාව පොලිස් වසමේ නිවෙසකදී අත්අඩංගුවට ගෙන තිබ්. ලද ඔත්තුවක් මත පන්නපිටිය අමුඇටමුල්ල පාර ප්‍රදේශයේ නිවෙසක් සෝදිසියේදී එහි වූ කාන්තාවක් සහ පිරිමියකු ගැන සැක සිතූ පොලිසිය ඔවුන් දෙපළ වැඩිදුර පරීක්ෂා කිරීමේදී ඒ අය ළඟ තිබී හෙරොයින් ග්‍රෑම් විස්සකට වැඩි ප්‍රමාණයක් සොයා ගෙන ඇත.මේ දෙපළ කලක සිට ඉතා සූක්ෂම ලෙස අවට ප්‍රදේශ වලට මත්ද්‍රව්‍ය බෙදාහැර ඇති බවටත්, ඔවුන්ට සම්බන්ධ පාර්ශ්වකරුවන් සහ ඒ අයට මහා පරිමාණයෙන් මත්කුඩු සපයන අයත් ඒ අවට ප්‍රදේශවලම සිටිය හැකි බවට පොලිසිය සැක පළ කරයි. මත්කුඩු සමඟ සැකකරුවන් දෙපළ හෝමාගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104051</link>
    <topic>ලෝක ක්‍රිකට් පිලේ නායකත්වය සංගක්කාරට</topic>
    <author>ෆවුස් මොහොමඩ්</author>
    <content>මෙවර ලෝක කුසලාන තරගාවලියේ විශ්ෂ්ට දස්කම් දැක්වූ ක්‍රීඩකයන් අතරින් තෝරා ගත් ජාත්‍යන්තර ක්‍රිකට් කවුන්සිලයේ All star කණ්ඩායමේ නායකත්වයට ශ්‍රී ලංකා ක්‍රිකට් පිලේ නායක කුමාර් සංගක්කාර නම් කර තිබේ.හිටපු ක්‍රිකට් ප්‍රවීණයන් පස්දෙනකුගෙන් සමන්විත අයි. සී. සී. යේ විශේෂ කමිටුවක් මගින් තෝරා ගනු ලැබූ මේ කණ්ඩායමට සංගක්කාර ඇතුළු ශ්‍රී ලංකා පිලේ ක්‍රීඩකයෝ සිවුදෙනෙක් ඇතුළත් වෙති.නමුත් ලෝක එක්දින ක්‍රිකට් කිරුළ දිනූ ඉන්දියාවෙන් තෝරාගෙන ඇත්තේ ක්‍රීඩකයන් තිදෙනකු පමණි.උපනායක මහේල ජයවර්ධන, ප්‍රහාරාත්මක ආරම්භක පිතිකරු තිලකරත්න ඩිල්ෂාන් සහ ලෝක පූජිත දඟ පන්දු යවන්නා වන මුත්තයියා මුරලිදරන් ශ්‍රී ලංකාවෙන් තෝරාගත් ක්‍රීඩකයෝ වෙති.සුපිරි පිතිකරු සචින් තෙන්ඩුල්කාර්, ලෝක කුසලාන තරගමාලාවේ වීරයා වූ යුවරාජ් සිං සහ වැඩිම කඩුලු ලාභියාගේ සම වාර්තාවට හිමිකම් කියූ සහීර් ඛාන් ඉන්දියාවෙන් තෝරාගෙන ඇත.ලෝක කුසලාන තරගමාලාවේ වැඩිම කඩුලු ලාභියාගේ සම වාර්තාවට හිමිකම් කියන අනෙකුත් ක්‍රීඩකයා වන පකිස්තානු නායක ෂහීඩ් අෆ්රිඩි ද මේ අයි. සී. සී. කණ්ඩායමට ඇතුළත්ය.දකුණු අපි‍්‍රකාවේ ඒ. බී. ඩිවිලියස් සහ ඩේල් ස්ටේන් ද ඕස්ට්‍රේලියාවේ තුන්ඉරියව් ක්‍රීඩක ශේන් වොට්සන් ද මේ කණ්ඩායමට ඇතුළත් වෙති.අයි. සී. සී. All star පිලසචින් තෙන්ඩුල්කාර්, තිලකරත්න ඩිල්ෂාන්, කුමාර් සංගක්කාර (නායක), මහේල ජයවර්ධන, ඒ. බී. ඩිවිලියස්, යුවරාජ් සිං, ශේන් වොට්සන්, ෂහීඩ් අෆ්රිඩි, ඩේල් ස්ටේන්, සහීර් ඛාන් සහ මුත්තයියා මුරලිදරන්12 වැනි ක්‍රීඩකයා ලෙස නවසීලන්තයේ ටිම් සවුති නම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104052</link>
    <topic>ෆොක්ස් හිල් සුපර් ක්‍රොස්15-16 දෙදින දියතලාවේදී</topic>
    <author>ෆවුස් මොහොමඩ්</author>
    <content>ශ්‍රී ලංකා යුද හමුදා ඇකඩමිය හා ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය (SLARDAR) එක්ව සංවිධානය කරනු ලබන 19 වැනි ෆොක්ස් හිල් (FOX Hill) සුපර් ක්‍රොස් මෝටර් රථ හා යතුරු පැදි ධාවන තරගාවලිය මේ මස 15 හා 16 යන දෙදින දියතලාව යුද හමුදා පුහුණු මූලස්ථානයේදී පැවැත්වේ.විදේශීය තරගකරුවන් ඇතුළුව මෝටර් රථ හා යතුරු පැදි ධාවකයන් 200 කට අධික පිරිසක් තරග වදින මේ තරගාවලියට මෝටර් රථ ධාවන තරග 13 ක් හා යතුරු පැදි ධාවන තරග 17 ක් ඇතුළත්ය.මේ තරගාවලියේ මෝටර් රථ හා යතුරු පැදි ධාවකයන් ලබා ගන්නා ලකුණු වසර අවසානයේ CEAT – SLARDAR කුසලානය සඳහා වසරේ විශිෂ්ටතම රියැදුරන් හා ධාවකයන් තෝරා ගැනීමට ඉවහල් වනු ඇත.කිලෝමීටර් 2 ක දුරින් සමන්විත අති දුෂ්කර ෆොක්ස් හිල් ධාවන පථය මෙරට වේගවත්ම මෝටර් රථ හා යතුරු පැදි තරගකරුවන්ගේ දස්කම් පිළිබිඹු කෙරෙන විශිෂ්ඨතම ධාවන පථයක් ලෙස ප්‍රකටය. ප්‍රේක්ෂකයන් ලක්ෂයකට අධික සංඛ්‍යාවකට තරග නැරඹීමේ පහසුකම් වලින් යුක්තය. මේ තරගාවලියෙන් ලැබෙන ආදායම යුද හමුදා පුහුණු මධ්‍යස්ථානයේ අවශ්‍යතාවන් සැපිරීම සඳහා යොදා ගැනීමට නියමිතය.තරගාවලිය සඳහා බ්‍රවුන්ස් සහ එලිෆන්ට් හවුස් සමාගම් විශේෂ අනුග්‍රාහකත්වයන් සපයන අතර ලංකා බැංකුව ශ්‍රී ලංකා ටෙලිකොම් ඩග්ලස් සහ පුත්‍රයෝ සිංගර් ශ්‍රී ලංකා සහ ඇක්සෝ නෝබල් පේන්ට්ස් ආයතනය සම අනුග්‍රාහකත්වය දරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104053</link>
    <topic>අයි.පී.එල් ක්‍රිකට් විකාශන අයිතිය ජාතික රූපවාහිනියට</topic>
    <author/>
    <content>ඉන්දියානු ප්‍රිමියර් ලීග් (I P L)  ක්‍රිකට් තරගාවලිය සිව්වන වරටත් අප්‍රේල් 8 දා සිට ඇරඹෙන අතර එහි මෙරට නිල රූපවාහිනී විකාශන අයිතිය ජාතික රූපවාහිනිය හිමි කරගෙන තිබේ.අප්‍රේල් 8 දා සිට මැයි 28 දා දක්වා දින 51 ක් තුළ 20 - 20 තරග 74 ක් පැවැත්වේ. මෙවර ශ්‍රී ලංකාවේ සුපිරි ක්‍රිකට් තරු 11 ක් මේ සඳහා තෝරාගෙන ඇත. මීට අමතරව ලොව සුපිරි ක්‍රිකට් තරු රැසක් තරගාවලියට එක් වෙති.නිල විකාශන අයිතිය පැවරීම පිළිබඳ ගිවිසුම් අස්සන් කිරීම පසුගියදා රූපවාහිනී පරිශ්‍රයේදී සිදු කෙරිණි. අයි. පී. එල්. විකාශන කටයුතු භාරව සිටින ඉන්දියාවේ සෝනි ආයතනයේ උප සභාපති නිතේෂ් ක්‍රිප්ලානි සහ ශ්‍රී ලංකා රූපවාහිනි සංස්ථාවේ අධ්‍යක්ෂ ජනරාල් දේවප්‍රිය අබේසිංහ යන මහත්වරු ගිවිසුම් වලට අස්සන් තැබූහ.අයි. පී. එල්. තරගාවලිය අප්‍රේල් 8 වනදා සිට දිනපතා චැනල් අයි ඔස්සේ සජීව ලෙස නැරඹිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104054</link>
    <topic>ජනසතු සේවා බැඩ්මින්ටන් “ඒ” කොටසේ සූරතාඛනිජ තෙල් සංස්ථාවට හා ලංකා බැංකුවට</topic>
    <author/>
    <content>2011 ජනසතු සේවා බැඩ්මින්ටන් ලීග් තරගාවලියේ “ඒ” කොටසේ පිරිමි සූරතාව ඛනිජ තෙල් නීතිගත සංස්ථාවට හිමිවූ අතර කාන්තා සූරතාව හිමි කර ගැනීමට ලංකා බැංකුව සමත් විය.ගල්කිස්ස සාන්ත තෝමස් ගෘහස්ථ පිටියේ පැවැති මේ තරගාවලියේ “ඒ” කොටසේ පිරිමි අනු සූරතාව හිමි වූයේ වරාය අධිකාරියටය. කාන්තා අනු සූරතාව ජාතික ඉතිරි කිරීමේ බැංකුවට හිමි විය. සෙසුතරග ප්‍රතිඵල මෙසේය.“බී” කොටසපිරිමි සූරතාව - රක්ෂණ සංස්ථාවඅනුසූරතාව - ගමනාගමන මණ්ඩලයකාන්තා සූරතාව - වරාය අධිකාරියඅනුසූරතාව - ජාතික ඉතිරිකිරීමේ බැංකුව“සී” කොටසපිරිමි සූරතාව - ඛනිජ තෙල් සංස්ථාවඅනුසූරතාව - මහ බැංකුවකාන්තා සූරතාව - ස්වාධීන රූපවාහිනිඅනු සූරතාව - මහ බැංකුවප්‍රවීණ (පිරිමි)සුරතාව - ඛනිජ තෙල් සංස්ථාවඅනු සූරතාව - මහජන බැංකුවප්‍රවීණ (කාන්තා)සූරතාව - ජාතික ඉතිරි කිරීමේ බැංකුවඅනු සූරතාව - වරාය අධිකාරියමිශ්‍ර යුගලසූරතාව - ලංකා බැංකුවඅනුසූරතාව - ශ්‍රී ලංකා ටෙලිකොම්.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104055</link>
    <topic>කිංස්වුඩ් පිලට තියුණු ජයක්</topic>
    <author>මහනුවර ක්‍රීඩා විශේෂඋපනන්ද ජයසුන්දර</author>
    <content>වින්ස්ටන් හූල් අනුස්මරණ කුසලාන (WINSTON HOOLE) සීමිත ඕවර් ක්‍රිකට් තරගයෙන් ධර්මරාජ විදුහල පරදවා කඩුලු 1ක තියුණු ජයක් හිමිකර ගැනීමට මහනුවර කිංස්වුඩ් විදුහල සමත්විය. පසුගියදා පල්ලකැලේ ජාත්‍යන්තර ක්‍රිකට් කී‍්‍රඩාංගණයේදී මේ තරගය පැවැත්විණි.ධර්මරාජ (ඕවර් 48 කදී ) සියල්ලන්ම දැවී 163-හේමාල් මුණවීර 70, ලහිරු හේරත් 32 (චමිල ගුණසේකර 24/2, දුලන්ජිත් ප්‍රතාපසිංහ 16/5)කිංස්වුඩ් - (ඕවර් 41කදී) 164/9- නිසිත විජේකෝන් 42, ලක්ෂිත මදුෂාන් 33, යසිලූ අතුකෝරල 27, ලහිරු හේරත් 31/2.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104056</link>
    <topic>විද්‍යාර්ථ විදුහලට ලකුණු 44ක ජයක්</topic>
    <author>මහනුවර ක්‍රීඩා විශේෂ</author>
    <content>එම්.බී.ඩබ්ලිව්.මැදිවක අනුස්මරණ කුසලාන සීමත ඕවර් ක්‍රිකට් තගයෙන් විද්‍යාර්ථ විදුහලට එරෙහිව ලකුණු 44ක ජයක් ලැබීමට සාන්ත සිල්වෙස්තර විදුහල සමත් විය.සාන්ත සිල්වෙස්තර (ඕවර් 50 කදී) 156/9 -වරුණ විජේසිංහ 26,නිලූක කන්දද්දරගේ 39, රුවන්ත ඒකනායක 22, තිවංක ගුණසේකර නොදැවී 21(තරිදු රණවීර 30/ 4උෂාන් වික්‍රමසිංහ 30/ 3)විද්‍යාර්ථ විදුහල (ඕවර් 46 කදී ) සියල්ලන්ම දැවී 152 -රුවන් බන්ඩාර 35, නිලුක්ෂ ගලපිටගේ 29, කේෂාන් ගමගේ 30(නිලූක කන්දද්දරගේ 18/ 3, සුමේද දිසානායක 24/ 4).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104057</link>
    <topic>මහා සිංහ සංග්‍රාමය පළමු ඉනිමේ ජය පානදුර මහානාම විදුහලට</topic>
    <author/>
    <content>මොරටුව ද සොයිසා ක්‍රිකට් ක්‍රීඩාංගණයේදී පසුගියදා පැවති දෙහිවල ඇස්. ද ඇස්’ ජයසිංහ මධ්‍ය මහා විද්‍යාලය හා පානදුර මහානාම විද්‍යාලය අතර මහා ක්‍රිකට් සංග්‍රාමයේදී පළමු ඉනිමේ ජය මහානාම විද්‍යාලය විසින් දිනා ගන්නා ලදී. ප්‍රථමයෙන් පන්දුවට පහර දුන් ජයසිංහ විදුහල් පිල සියලු දෙනා දැවී ලකුණු 127 ක් ලබා ගත්තේය.ඉන් අනතුරුව පන්දුවට පහර දුන් මහානාම විදුහල් පිල සියලු දෙනාම දැවී ලකුණු 160 ක් ලබා ගත්තේය.දෙවැනි ඉනිම වෙනුවෙන් පන්දුවට පහර දුන් ජයසිංහ පිල තරගය නතර කරන විට කඩුළු 6 කට ලකුණු 94 ක් රැස් කරගෙන සිටියේය. ඒ අනුව මෙම තරගය ජය පරාජයෙන් තොරව අවසන් විය.එසේම මේ තරගයේදී තරගයේ වීරයා, හොඳම පිතිකරු, හොඳම පන්දු යවන්නා සහ හොඳම පන්දු රකින්නාට පිරිනමන ලද සියලුම ත්‍යාග මහානාම විදුහල පිල විසින් දිනා ගන්නා ලදී. සිංහ සංග්‍රාම ක්‍රිකට් තරගය සාර්ථක කර ගැනීමට ඇස්. ද ඇස්. ජයසිංහ විදුහලේ විදුහල්පති ඩී. ඒ. ඩී. වානගුරු මහතාගෙන් හා මහානාම විදුහලේ විදුහල්පතිනි ටී. නදීකා පීරිස් මහත්මියගේද ක්‍රිකට් භාර ආචාර්යවරුන් වන දිල්ෂාන් ද සිල්වා හා වජිර තන්තිරිගේ මහත්වරුන්ගෙන්ද මහත් දායකත්වයක් ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104058</link>
    <topic>සයිඩ්වෙල් - ඔලීනාරෝද පුටු ටෙනිස් තරග ජය ලබති</topic>
    <author>ජගත් ගුණවර්ධන</author>
    <content>ජාත්‍යන්තර විවෘත රෝද පුටු ටෙනිස් තරගාවලියේදී දකුණු අප්‍රිකාවේ සයිඩ්වෙල් මැතොන්සි හා යුක්රේනයේ ඔලීනා ෂිංගරෝවා පිළිවෙළින් පිරිමි හා කාන්තා කේවල සූරතා දිනා ගැනීමට සමත් විය.පසුගියදා එස්. එස්. සී. පිටියේදී නිමාවට පත්වූ මේ තරගාවලිය ශ්‍රී ලංකා අංක 1 ක්‍රීඩක උපාලි රාජකරුණාට උරහිසේ ආබාධයක් හේතුවෙන් දෙවන තරග වටයේදී තරගයෙන් ඉවත්වීමට සිදුවිය. එම නිසා තරගයේ ජය මැතොන්සිට හිමිවිය.පෙරදින තරග හතරකට සහභාගි වීමෙන් දැඩි විඩාවට පත්වී සිටි රාජකරුණා පළමු වටයේ 6 - 4 ක් වශයෙන් මැතොන්සිට පරාජය විය.ශ්‍රී ලංකා ක්‍රීඩිකාවන් වන අනෝෂා අමරතුංග හා උමේෂා අලහකෝන් පරාජය කළ ඔලීනා කේවල කාන්තා තරගයේ ජය ලබා ගත් අතර අනුෂා දෙවන තැනටත් උමේෂා තෙවන තැනටත් පත්විය. පිරිමි යුගල තරගයේදී උපාලි රාජකරුණා හා ඩී. එම්. ගාමිණී දකුණු අප්‍රිකාවේ සයිඩ්වේල් මැතොන්සි හා මාර්ෂල් මාර්ෂ් පරාජයට පත් කළේ 7 - 5 ක් 6 - 2 වශයෙනි.තරග ප්‍රතිඵලසූරතාව - සයිඩ්වේල් මැතොන්සි (දකුණු අප්‍රිකාව), අනු සූරතාව - උපාලි රාජකරුණා (ශ්‍රී ලංකාව)සූරතාව - ඔලීනා ෂිංගරෝවා (යුක්රේනය) අනුසූරතාව - අනෝෂා අමරතුංග (ශ්‍රී ලංකාව)තෙවන ස්ථානය - උමේෂා අලහකෝන් (ශ්‍රී ලංකාව)සූරතාව - උපාලි රාජකරුණා /ඩී. එම්. ගාමිණී (ශ්‍රී ලංකාව) අනු සූරතාව - මාර්ෂල් වාර්ෂ්, සයිඩ්වෙල් මැතෝන්සි (දකුණු අප්‍රිකාව)සූරතාව- ඩබ්ලිව්. එච්. එස්. පුෂ්පකුමාර, අනුසූරතාව - කේ. ඩී. එම්. ධර්මරත්නසූරතාව - ඩී. එම්. ජයශාන්ත/එන්. ආර්. එල්. ජයසුන්දරඅනුසූරතාව - ඩබ්ලිව්. කේ. පී. නදීක/ඩබ්ලිව්. පී. ජේ. විජේසිරිසූරතාව - ඩී. එම්. ගාමිණී, අනුසූරතාව - වසන්ත බාලසූරිය.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s1104059</link>
    <topic>කඳුරට ළදරුවන්ගේ සංග්‍රාමය ජය පැරදුමෙන් තොරයි</topic>
    <author>මහනුවර ක්‍රීඩා විශේෂ</author>
    <content>මහනුවර සාන්ත සිල්වෙස්තර හා මහනුවර විද්‍යාර්ථ විද්‍යාලය අතර පැවැති 53 වන කඳුරට ළදරුවන්ගේ සංග්‍රාමය ජය පරාජයෙන් තොරව නිමාවට පත් විය. මහනුවර පල්ලේකැලේ ක්‍රීඩාංගණයේදී මේ තරගය පසුගියදා පැවත්විණි.සාන්ත සිල්වෙස්තර විදුහල – පළමු ඉනිම සියල්ලන්ම දැවී 187- ඩබ්ලිව්. විජේසිංහ 67( යු. වික්‍රමසිංහ 68/5 , ජේ. රූපසිංහ 50/3 )විද්‍යාර්ථ විදුහල් පළමු ඉනිම - 125/9- ආර්. බණ්ඩාර 47, ජේ. රූපසිංහ 33 ( නිලුක කන්උද්දරගේ 31/4 )සාන්ත සිල්වෙස්තර විදුහල දෙවන ඉනිම 115/4- එම්. පෙරේරා නොදැවී 48, ඩබ්ලිව්. විජේසිංහ 39 (එෆ්. අත්තනායක 23/2 )විද්‍යාර්ථ විදුහල දෙවන ඉනිම 102/6- යු. වික්‍රමසිංහ 25, ආර්. ගලනිමගේ නොදැවී 25 ( ආර්. ඒකනායක 35/3 ).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s11040510</link>
    <topic>මියාමි ටෙනිස් කිරුළ ඇසරෙන්කාට</topic>
    <author/>
    <content>රුසියාවේ මාරියා ෂරපෝවා ලකුණු 6 – 1 ක් සහ 6 – 4ක් වශයෙන් පරාජයට පත්කළ බෙලරස් හී වික්ටෝරියා ඇසරෙන්කා ලෝක ටෙනිස් සම්මේලන මියාමි ටෙනිස් කිරුළ දෙවැනි වරටත් අත්කර ගත්තාය. ජගත් ටෙනිස් ශ්‍රේණිගත කිරීම්වල 8 වැනි ස්ථානයේ පසුවන 21 හැවිරිදි ඇසරෙන්කා ටෙනිස් පිටියේ හිටපු අංක එකේ සූරිය වන ෂරපෝවා සමඟ අවසන් මහා තරගයේදී තරග වැදුනු අයුරු විචාරකයන්ගේ නොමද පැසසුමට පාත්‍රවිය. “මාරියා අතිවිශිෂ්ට ක්‍රීඩිකාවක්.ඇය අවසානය වනතුරු සටන අත් නොහරින බව මම දැන සිටියා. නමුත් මට ඉතා හොඳින් තරගයට අවතීරණය වෙන්න ලැබීමෙන් ජයග්‍රහණය තහවුරු වුණා” මියාමි ටෙනිස් කිරුළ හිමිකර ගැනීමෙන් අනතුරුව ඇසරෙන්කා පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=s11040511</link>
    <topic>ප්‍රසන්නගෙන් විශිෂ්ට පන්දු යැවීමක්</topic>
    <author>ෆවුස් මොහොමඩ්</author>
    <content>යුද හමුදාවේ එස්.ප්‍රසන්නගේ විශිෂ්ට පන්දු යැවීමේ හේතුවෙන් අන්තර් සමාජ පි‍්‍රමියර් ලීග් තරඟමාලාවේ 'බී' කොටසේ තරගයකින් සිංහ පිලට එරෙහිව කඩුලු 5 ක ජයක් අත්කර ගැනීමට යුද හමුදා පිල සමත් විය.සිංහ කණ්ඩායමේ පළමු ඉනිමේදී ලකුණු 97 කට කඩුලු 6ක් දවාලූ ප්‍රසන්න දෙවැනි ඉනිමේදීද ලකුණු 65 කට කඩුලු 6 ක් බිඳ දැම්මේය.මේ අනුව මෙවර තරඟමාලාවේ 'බී' කොටසේ තරගාවලිය කඩුලු 63 ක් දවාලමින් වැඩිම කඩුලු ලාභියා ලෙස පෙරමුණේ රැඳී සිටීමට ඔහු සමත් විය.සිංහ පළමු ඉනිම - 236 ළහිරු අශේන් 62, චලිත හලම්බගේ 52 (එස්. ප්‍රසන්න 97/6) සහ දෙවැනි ඉනිම - 168 - ළහිරු අශේන් 85 (එස්. ප්‍රසන්න 65/6)යුද හමුදාව පළමු ඉනිම - 249 රිෂාන් කාවිංග 82, මොහොම්මඩ් ෆෙෂාල් 75 (මධු සංඛ ඒකනායක 60/4, මහේෂ් කුමාර 75/4) සහ දෙවැනි ඉනිම - 156/5 - රිෂාන් කාවිංග 51සීදූවට කඩුලු 1ක තියුණු ජයක්සීදූව රද්දොලුගම ක්‍රිකට් පිල හා නාවික හමුදාව අතර තර්ස්ටන් පිටියේ පැවැති තරගයෙන් කඩුලු 1 ක තියුණු ජයක් හිමිකර ගැනීමට සීදූව කණ්ඩායම සමත් විය.නාවික හමුදාව පළමු ඉනිම - 186 උදාර පීරිස් 67 (ජෙග්රි වැන්ඩර්සේ 59/4) සහ දෙවැනි ඉනිම - 163 - උදාර ජයසුන්දර 89 (ජෙග්රි වැන්ඩර්සේ 46/4)සීදුව පළමු ඉනිම - 185 රසික පි‍්‍රයදර්ශන 62 (දුලාංජන මෙන්ඩිස් 70/4, නිශාන්ත වීරක්කොඩි 39/3 සහ දෙවැනි ඉනිම - 165/9 (උදාර පීරිස් 62/5, දුලාංජන මෙනඩිස් 66/4)මුවර්ස් පිලට ලකුණු 145 ක ජයක්පොලිස් පිලට එරෙහිව ලකුණු 145 ක ජයක් වාර්තා කිරීමට මුවර්ස් පිල සමත්විය.මුවර්ස් පළමු ඉනිම - 360 - චතුරංග ද සිල්වා 89, භාතිය පෙරේරා 78, කසුන් බෝධිෂ 59, (මලින් කුමාර 59/4, අරුණ ප්‍රියන්ත 27/3) සහ දෙවැනි ඉනිම - 199/8 (ඉනිම අත්හිටුවන ලදී). රජිත වික්‍රමරාච්චි 50 (මංජුල ජයවර්ධන 66/5පොලිසිය පළමු ඉනිම - 151කසුන් මධුසංඛ 54/4, චතුර අතුකෝරල 24/3) සහ දෙවැනි ඉනිම 263 - සුපුන් නිර්මල 74, චතුර අතුකෝරල 45/3, කසුන් මධුසංඛ 22/3පානදුරට කඩුලු 9ක ජයක්ගුවන් හමුදාව හා පානදුර ක්‍රීඩා සමාජය අතර පානදුරේ දී පැවැති තරගයෙන් කඩුලු 9 ක ජයක් ලැබීමට පානදුර පිල සමත් විය.ගුවන් හමුදාව පළමු ඉනිම - 141 රාජු ගයේෂාන් 51 (අමිල පෙරේරා 43/6) සහ දෙවැනි ඉනිම - 210 - රාජ ගයේෂාන් 65 (අමිල පෙරේරා 64/4)පානදුර පළමු ඉනිම - 287 - කාමන් මාපටුන 84 (පිශාන් හේවගේ 49/5) සහ දෙවැනි ඉනිම - 65/1මේ අතර පසුගිය සති අන්තයේ පැවැති 'ඒ' කොටසේ තරග අතරින් පළමු ඉනිමේ ජය ලැබීමට බ්ලූමිෆීල්ඩ් , එස්. එස්. සී. රාගම හා කෝල්ට්ස් කණ්ඩායම් සමත් විය.ද්‍රවිඩ සංගම් පිල සමඟ පැවැති තරගයේ දී ලකුණු 257 ක් රැස් කිරීමට බ්ලුමිෆිල්ඩ් පිලේ සමන් ජයන්ත සමත් වූ අතර නොදැවී ලකුණු 109 ක් වාර්තා කිරීමට ෂානුක දිසානායක සමත්විය. එස්. එස්. සී හා එන්. සී. සී. අතර පැවැති තරගයේදී එන්. සී. සී. පිලේ දිනේෂ් චන්දිමාල් නොදැවී ලකුණු 142 ක් ලබා ගැනීමට සමත් විය.එස්. එස්. සී.පිලේ කෞෂාල් සිල්වා ලකුණු 130 ක් රැස් කිරීමට සමත් විය.සරසන්ස් හා රාගම කණ්ඩායම අතර පැවැති තරගයේදී ලකුණු 115 ක් ලබා ගැනීමට සරසන්ස් පිලේ සමිත් දූෂාන්ත සමත් වූ අතර කෝල්ට්ස් පිලට එරෙහිව ලකුණු 150 ක් රැස් කිරීමට ලන්කන් පිලේ හසන්ත ප්‍රනාන්දු සමත් විය.එම තරගයේදීම කෝල්ට්ස් පිලේ රොෂෙන් සිල්වා ලකුණු ලකුණු 189 ක් වාර්තා කළේ ය. කෝල්ට්ස් පිලේ සජීව වීරකෝන් ලන්කන් පිලේ පළමු ඉනිමේදී ලකුණු 89 කට කඩුලු 6 ක් සහ දෙවැනි ඉනිමේද ලකුණු49 කට කඩුලු 7 ක් දවාලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=f1104051</link>
    <topic>තරගාවලිය පුරාම අපේ ක්‍රීඩකයෝ දක්‍ෂයි</topic>
    <author>සාකච්ඡා කළේ උදිත ගුණවර්ධන</author>
    <content>* පළාත් පාලන මැතිවරණය නිදහස් සන්ධානය ජයග්‍රහණය කළා. මේ ජයග්‍රහණයෙන් පසු රටත් ආණ්ඩුවත් ගමන් කළ යුතු දිශාව පිළිබඳ ඔබේ තක්සේරුව මොන වගේද?මිනිස්සු අපට ජන්දය ලබාදීමට පෙළගැසුණේ නිකම්ම නොවෙයි. විවිධාකාරයේ බලාපොරොත්තු ඇතිවයි. රට සංවර්ධනය කිරීම ආර්ථික තත්ත්වය සමාජිය තත්ත්වය ස්ථාවර කිරීම ඇතුළු දහසක් බලාපොරොත්තු සහිතවයි. එමෙන්ම ජනාධිපතිවරණයේ දී ත් මහ මැතිවරණයේ දී ත් මිනිස්සු අපට ඡන්දය දුන්නේ විශාල විශ්වාසයක් ඇතිවයි. අපි දැන් ඔවුන් තැබූ විශ්වාසයන්, බලාපොරොත්තු ඉටු කරමින් කටයුතු කළ යුතුයි සැලැසුම් කළ යුතුයි.ගමේ මිනිසුන් තමයි සන්ධානයේ පදනම සහ ශක්තිය බවට පත්ව තිබෙන්නේ. ඒ නිසා ඔවුන් ගේ අරමුණු හා ප්‍රාර්ථනා සඵල කිරීම සිදුවිය යුත්තේ. ජනතාව අප ගැන මේ තරම් විශාල බලාපොරොත්තු තබාගෙන ඉන්නේ නිකම්ම නොවෙයි. හේතුසාධක කිරා මැන ගැනීමෙන් පසුවයි. අපත් අවුරුදු තිහ හතළිහක ඉඳන් රට ලෝකය දකිනවා. ඒත් මේ තරම් ගම් මට්ටමට ප්‍රාදේශීය තලයට පුංචි මිනිහාට වැඩකළ යුගයක් නොතිබුණ තරම්.ගමට විදුලිය ලැබුණේ, දුරකථනය ලැබුණේ නිසි විදිහට මාර්ගයක් ගමට වැටුණේ මේ ආණ්ඩුව රට පාලනය කළ කාලයේදීයි . මා ආණ්ඩුවේ සාමාජිකයෙක් නිසා කියනවා නොවෙයි. විරුද්ධ පක්‍ෂයේ ඉන්නා මධ්‍යස්ථ මතධාරීන් පවා මේ සත්‍යතාවය පිළිගන්නවා. මේ හැම දෙයක්ම අපේ ජයග්‍රහණයට සෘජු ලෙසම බලපෑවා.ඒත් දැන් අපට ජය සමරමින් සිටීමට කාලයක් නැහැ. රට නංවන ගම නංවන සංග්‍රාමයට මේ මොහොතේ සිටම එක්ව වැඩ කළ යුතුයි. ජනාධිපතිතුමාගේ අදහස වී ඇත්තේ මෙයමයි.* ආර්ථික ගැටලුව උද්ධමනය ඉහළයාම වැනි විෂයට හිතකර සටන්පාඨ තිබියදී පවා ඔවුනට තම ඡන්ද පදනම ඉක්මවා ගිය ඡන්ද ප්‍රමාණයක් ලබා ගැනීමට නොහැකි වුණා.මේ පිළිබඳ ඔබේ අදහස මොකක්ද?සටන්පාඨ කියලා මොනවා හරි බොරුවක් කීවා කියලවත් ජනමාධ්‍ය ඉදිරියට ගොස් රඟපෑමක් කළත් ජනතාව දිනාගන්න බැහැ. මා විෂය තුළ දුටු ලොකුම දුබලතාවය තමයි ආණ්ඩුව විවේචනය කළත් නිසි විකල්ප වැඩපිළිවෙළක් ඉදිරිපත් නොකිරීම.මේ තත්ත්වය නිසා තමයි එජාපයට ඔවුන්ගේ ඡන්ද පදනම පමණක් රැකගන්නත් එක අඩියක්වත් ඉදිරියට ඒමටත් නොහැකි වුණේ.එජාපය ඒ විදිහට හරි ගැලවුණා . ඒත් ජනතා විමුක්ති පෙරමුණට නම් ජීවිත කාලයටම මතක හිටින පාඩමක් ඉගෙනීමට ලැබුණා. ඔවුන් ලබපු අවාසනාවන්ත ඉරණම ගැන සලකා බලද්දී තවත් ආත්ම ගණනකට ඔවුන්ට ගොඩයාමක් නැහැ කියලා තමයි කියන්නට වෙන්නේ.ජවිපෙට බේස් එක වෙලා තිබුණේ ගමේ ප්‍රශ්න, ගමේ තරුණයන්ගේ අසහනය නමුත් මහින්ද රාජපක්‍ෂ ජනාධිපතිවරයාට ගමේ ප්‍රශ්න ගමේ තරුණයන්ගේ ප්‍රශ්න විසඳීමට පුළුවන්කම ලැබී තිබෙනවා. මේ තත්ත්වය තුළ ජවිපෙට අද ගමේ පදනම පූර්ණ වශයෙන්ම අහිමි වෙලා තිබෙන්නේ. මෙවැනි තත්ත්වයක් තුළ ජවිපෙට ඉතිරි වන්නේ බෝඩ්ලෑල්ල විතරයි.* 1988, 1989 යුගයේදී විශාල මර්දනයකින් පසු පවා ජවිපෙ 1994 වෙද්දී යළිත් නැඟී සිටියා. මේ විදිහේ නැඟී සිටීමේ ශක්තියක් ඇති ජවිපෙට යළිත් නැඟිටීමක් නැහැ කියා ඔබ කියන්නේ කොහොමද?එදා නායකයන් මරා දැමුවාට, සාමාජිකයන් මරා දැමුවාට ගම්වල ප්‍රශ්න විසඳන්න තරුණයන් ගේ ප්‍රශ්න විසඳන්න එවකට තිබූ ආණ්ඩු අසමත් වුණා. එහි ප්‍රතිඵලය වුණේ ජවිපෙ මතවාදයට සුදුසු පරිසරයක් ගම් මට්ටම තුළ බිහිවීමයි. ඒ නිසා තමයි ග්‍රාමීය මට්ටම තුළ විශාල බලයක් ගොඩනැඟෙන්නේ. ඒත් ජනාධිපතිතුමා ගමේ ප්‍රශ්න කරට අරගෙන ඒවා විසඳීමට කටයුතු කරනවා. ඒ නිසා ජවිපෙ මතවාද පිළිගන්න ඔවුනට ගොදුරුවන පිරිසක් ගම්බද හෝ නගරබදව අද නැහැ.* ගම දිනූ තරම් ලෙහෙසියටත් පහසුවටත් නගරය ජයග්‍රහණය කළ නොහැකි නිසා කොළඹ මුල්කරගත් නාගරික සංස්ථාවක් ඇති කිරීමට ආණ්ඩුව කටයුතු කරන බවට විපක්ෂය චෝදනා කරනවා. මේ ගැන ඔබේ අදහස මොකක්ද?හෙට ඡන්දය තිබ්බත් කොළඹ මහ නගර සභාව ඇතුළු සියලු ප්‍රධාන පෙළේ නගර අපට ජයගන්න පුළුවන්. ජනමතය තිබෙන්නේකාටද රැල්ල යන්නේ කොයි පැත්තටද කියලා අප අමුතුවෙන් සිහිපත් කළ යුතු නැහැ.නාගරික ප්‍රදේශ කිහිපයක් එක්කර සංස්ථාපිත ආයතනයක් බිහි කරන්න යන්නේ දේශපාලන අරමුණකින් නොවෙයි. මේ ප්‍රදේශ නාගරිකරණය වෙලා තිබෙන්නේ ඉබාගාතේ මිසක් සැලැසුම් සහගතව නොවෙයි මෙය එතරම් සුදුසු දෙයක් නො වෙයි. මේ නාගරික සංස්ථාපිත ආයතනය මඟින් මේ අගනුවර නාගරික කලාපය විධිමත් විදිහට සංවර්ධනය කිරීමට සැලැසුම් කර තිබෙනවා.ඒ ත් මේ ආයතනය මඟින් දැනට ක්‍රියාත්මක වන පළාත් පාලන ආයතනවලට කිසිදු බලපෑමක් නැහැ. මේ හැම ආයතනයකටම ප්‍රජාතන්ත්‍රවාදී ආකාරයට නියෝජිතයන්පත් කර ගන්නවා. ඒ නිසා අප විපක්‍ෂය එල්ල කරන චෝදනා සම්පූර්ණයෙන්ම ප්‍රතික්‍ෂේප කරනවා.* දේශපාලනයට ඔබ්බෙන් ඇති ඔබේ අමාත්‍යාංශ විෂයන් වෙත අප දැන් හැරෙමු. මෙතෙක් කල් ජාතික ක්‍රීඩා ක්‍ෂේත්‍රය පාසල්, විශ්වවිද්‍යාල, යෞවන සමාජ, ක්‍රීඩා සමාජ ආදී විවිධ බෙදීම්වලට ලක්ව තිබුණා. මෙහි ප්‍රතිඵලය වූයේ මෙරට ක්‍රීඩාවට නිසි විධිමත් භාවයක් නොතිබීමයි. මේ බෙදීම් මඟ හැරීමට ඔබේ අමාත්‍යාංශය මොන විදිහේ වැඩපිළිවෙළක්ද සැලසුම් කර ඇත්තේ?අපගේ අරමුණ වෙලා තිබෙන්නේ එක්එක් අමාත්‍යාංශ වලට බෙදීම්වලට ලක්ව ඇති ක්‍රීඩා ක්‍ෂේත්‍රය විධිමත් හා ඒකාබද්ධ වැඩපිළිවෙළක් මඟින් ප්‍රතිසංස්කරණ කිරීමයි. මෙතැනදී අප බැලිය යුත්තේ තම තමන්ගේ පුද්ගලික උන්නතිය ගැන නොවෙයි ක්‍රීඩාවේ උන්නතිය සඳහා සැලැසුම් සකස් කිරීමයි.මෙතැනදී අපට පාසල්, විශ්වවිද්‍යාල, යෞවන සමාජ යනුවෙන් බේද තබා ගත යුතු නැහැ. පොදු ඉලක්කයක් වෙත ගමන් කළ යුතුයි. අප දැනට අමාත්‍යංශය විදිහට සැලැසුම් කර සිටින්නේ පළාත් මට්ටමින්, ජාත්‍යන්තර පහසුකම් සහිත ක්‍රීඩා සංකීර්ණ ඉදිකිරීමටත් දිස්ත්‍රික්ක මට්ටමින් තවත් ක්‍රීඩා සංකීර්ණ ඉදිකිරීමටත් මෙමඟින් අපේ ප්‍රාදේශීය මට්ටමේ දක්‍ෂතා ඇති එහෙත් පහසුකම් නැති ක්‍රීඩකයන්ට මෙවැනි වැඩපිළිවෙළ මඟින් විශාල සහයෝගයක් ලබා ගැනීමට පුළුවන් කම ලැබෙනවා. මා සිතන විදිහට මෙරට ක්‍රීඩාවේ අලුත් පරිච්ඡේදයක් ඇරැඹීමට මේ වැඩපිළිවෙළ තුළින් පුළුවන්කම තිබෙනවා.* ක්‍රීඩා සංගම් දේශපාලනිකරණය වීම ගැන දිගින් දිගටම චෝදනා එල්ල වෙනවා. විෂයභාර ඇමැතිවරයා විදිහට ඔබේ මතය ඉදිරිපත් කළ හැකිද?මෙතැනදී මා නම් දරන්නේ ජනපි‍්‍රය මතය නොවෙයි. දේශපාලඥයෝ මේ සංගම්වලට රිංගීමට උත්සාහ කරන්නේ නැහැ. මේ විදිහේ ක්‍රීඩා සංගමයකට ඇතුළත් වීම හෝ තනතුරක් දැරීම නිසා දේශපාලනඥයාට ලැබෙන ප්‍රතිලාභයක් නැහැ. ඒත් මේ සංගම්වල නිලධාරීන් තමයි උත්සාහ කරන්නේ . දේශපාලඥයෙකු තමන්ගේ සංගමයට ඈඳා ගැනීමට මෙතැනදී නිලධාරීන් සිතන්නේ ද මේ දේශපාලඥයන් තමන්ගේ සංගම්වලට සම්බන්ධ කර ගැනීම නිසා අමතර බලයක් ආරක්ෂාවක් හා ප්‍රතිලාභයන් ලැබෙනවා කියලයි. ඒ නිසා ජනපි‍්‍රය මතවාදයක් විදිහට දේශපාලඥයන් දඬුකඳේ ගැසීමට කතා කිරීම හොඳ දෙයක් නොවෙයි.* මීළඟ පොදු රාජ්‍ය මණ්ඩල ක්‍රීඩා උළෙල මෙරටට දිනා ගැනීමට ආණ්ඩුව සැලැසුම් සකස් කරමින් සිටිනවා මෙහි අලුත්ම තත්ත්වය මොකක්ද?අපගේ අරමුණ හා ඉලක්කය වී ඇත්තේ මීළ¼ඟ පොදු රාජ්‍ය මණ්ඩල ක්‍රීඩා උළෙල මෙරටට දිනා ගැනීමයි. අප ඒ සඳහා දැනටමත් ප්‍රචාරක කටයුතු ආරම්භ කර තිබෙන්නේ. මූලික තත්ත්වයන් නිරීක්‍ෂණය කරද්දී මට විශ්වාසයක් තිබෙනවා මේ සුවිශේෂී අවස්ථාව අපට ලබා ගැනීමට පුළුවන්කම ලැබෙයි කියලා.රටක්විදිහට මෙම උළෙලේදී පදක්කම් සියයක් ජයග්‍රහණය කිරීම තමයි ඉලක්කය බවට පත්ව තිබෙන්නේ. ඒ වගේම මෙවැනි උළෙලක් මඟින් රටේ ප්‍රතිරූපය ආර්ථික ආකර්ශනය වගේම ක්‍රීඩා ශිලිත්වයක් ඉහළ නංවා ගැනීමට පුළුවන්කම ලැබෙනවා.* ශ්‍රී ලංකා පිල මෙවර ලෝක කුසලාන ක්‍රිකට් කණ්ඩායම විශිෂ්ඨ දක්ෂතා දැක්වූවත් අවසානයේදී අවසන් මහා තරඟයේදී අනපේක්‍ෂිත පරාජයක් ලැබුවා. මේ පරාජය පිළිබඳ ඔබේ අදහස මොන වගේද?මේ තරගාවලිය පිළිබඳ සමස්තයක් විදිහට සලකා බලද්දී අපේ ක්‍රීඩකයන් තරගාවලිය පුරාම ඉතාමත් ඉහළ දක්‍ෂතා දැක්වූවා. එම දක්‍ෂතා ගැන කිසිදු අවතක්සේරුවක් කළ යුතු නැහැ.අපේ ක්‍රීඩකයන් මේ තරගාවලිය පුරාම ඉතාමත් ඉහළ දක්‍ෂතා දැක්වූවා. අපට ලෝක ශූරතාවය ජයග්‍රහණය කිරීමට නොහැකි වූවත් ඔවුන් දැක්වූ දක්‍ෂතා ඉහළයි.අප ඒ ගැන සතුටු විය යුතුයි වගේම ඔවුන්ට අපගේ හෘදයාංගම ස්තූතිය හා සුබපැතුම් පළ කළ යුතුයි .ඒ වගේම අප මේ පරාජයෙන් පසු නොබැස මීළඟ ලෝක කුසලාන තරගාවලිය ඉලක්ක කර කටයුතු කළ යුතුයි.අප ක්‍රීඩා අමාත්‍යාංශය විදිහට මේ පරාජයෙන් පසු යළිත් නැඟී සිටීමට අවශ්‍ය සැලැසුම් හා පහසුකම් ඇතිකළ යුතුයි. ඒ සඳහා අවශ්‍ය කරන වැඩපිළිවෙළ ක්‍රියාත්මක කිරීමට අප අමාත්‍යංශයක් විදිහට කටයුතු සූදානම් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=f1104052</link>
    <topic>ජය සිරිමා බෝ හාමුදුරුවන්ට කැපවීම අපේ පරම්පරාවේ වගකීමක්</topic>
    <author/>
    <content>අනුරාධපුර වැනි පිටිසර ග්‍රාමීය පරිසරයක හැදී වැඩුණු මට අක්කලා දෙන්නෙකුයි මල්ලිලා තුන්දෙනෙකුයි ඉන්නවා. මම පවුලේ තුන්වෙනියා. සමාජයේ පිළිගත් ප්‍රභූ පවුලක සාමාජිකයෙක් හැටියට බොහොමයක් ජීවන අත්දැකීම් පවුල් පරිසරයෙන්ම උකහා ගැනීමට මට සිදු වුණා. නමුත් බාහිර සමාජය සමඟ ගනුදෙනු නොකළා නොවෙයි.මම දැනටමත් පදිංචි වී සිටින වත්මන් බුලංකුලම වලව්වේ අම්මත් අප්පච්චිත් අපිත් හැරෙන්නට අප්පච්චිගේ සහෝදර පිරිස් ජීවත් වුණා. ඒ නිසා කිසිම තනිකමක් පාළුවක් අපට දැනුනේ නෑ.මගෙ අප්පච්චි ගැන මා තුළ ගොඩනැඟී ඇති ප්‍රතිරූපය ගරුත්වය හා බිය මුසු වුණු අත්දැකීම්වලින් නිර්මාණය වුවක්. ඒ කියන්නේ අප්පච්චි හරිම සැර පරුෂයි. ඒ වගේම නීතියට වැඩ. ඒ නිසාම අපි පිරිමි ළමයින් වුණත් දඟ හිතුවක්කාර වැඩ කරන්න පෙළඹුනේ නෑ. කීකරුව හැදුනා. අම්මා නම් නිවුණු තැන්පත් කෙනෙක්. ඈ කිසි විටෙක අප්පච්චිගේ වචනයට පිටින් ගියේ නෑ. එය කොයිතරම් ද කිව්වොත් අපි වැරැද්දක් සිදු කර අප්පච්චිගේ උදහසට ලක්වුණු අවස්ථාවක වුණත් අම්මා අපේ පැත්ත ගන්න ඉදිරිපත් වුණේ නෑ. මේ නිසාම අපි හරිම සීරුවෙන් කල්පනාවෙන් වැඩ කළා. සමාජයේ කාටවත් හිරිහැරයක් නොවී ගරුත්වයෙන් ජීවත්වීමේ කලාව අපි ඉගෙන ගත්තේ ඒ අනුවයි.පුංචි කාලේ වලව්වේ වැඩ පොළ කිරීම සඳහා ගැහැණු පිරිමි උදවිය හිටියත් අපි අත් බැඳගෙන කාමරවලට රිංගාගෙන ඉන්න අප්පච්චි අපට ඉඩ දෙන්නෑ. ගෙදර දොරේ වැඩ කටයුතුවලට මම, අක්කලා, මල්ලිලා හැමෝම සම්බන්ධ වෙන්ඩ ඕනෑ. අපි ගෙදර දොරේ වැඩට හුරු කරවන්ඩ ඕනෑ නිසාම ගෙදර වැඩ අපට බෙදලා දුන්නා. මිදුල අතු ගෑම, ගේ දොර අස්පස් කිරීම අපිට දවසින් දවස බෙදලා දීලා තිබුණා.ඔන්න එක දවසක් අප්පච්චිගෙ කාමරය අතුගාන්න මට පැවරිලා තිබුණා. නමුත් මට ඒ වග අමතක වුණා. අප්පච්චි මං කැඳවා ‘අද කාමරය අතුගෑවා දැ’යි ඇහුවම මම ගත් කටටම “ඔව්” කීවා. ඒත් එක්කම බිම වැටුණු කොළ කැබැල්ලක් පෙන්නලා “මේ කොලේ ඊයේ මං අතින් බිම වැටුණේ. අතු ගෑවානම් කොළේ කොහොමද මෙතැනට ආවේ...” කියලා මගෙන් ඇහුවා. අන්න ඒ වගේ අප්පච්චි හැමවිටම අපි ගැන විපරමින් විමසිල්ලෙන් හිටියා.අප්පච්චි සමුපකාර පරීක්‍ෂකවරයෙක් විදිහටයි රැකියාව කළේ. ඒ කාලේ එය පිළිගත්, උසස් රැකියාවක්. ඒ නිසා අපිටත් හොඳට උගන්වන්න අප්පච්චිට වුවමනා වුණා. මමත්, අක්කලා දෙන්නාත් කොළඹ ජනපි‍්‍රය පාසලකට යවන්න තීරණය කළෙත් ඒ නිසයි. 1950 වසරේ කොල්ලුපිටියේ ශාන්ත තෝමස් විද්‍යාලයට මාව බාර දුන්නා. අප්පච්චිගේ ‘ෆොර්ඩ් කොන්සල්’ කාර් එකෙන් මාව කොළඹට ඇරලවනවා. සති අන්තයේ ආයෙමත් එක්කන් එනවා. ඒත් හොස්ටල් එකේ නැවතිලා ඉන්ඩ මගෙ කිසිම කැමැත්තක් නෑ. ගෙදර ආවහම අම්මගෙ ඇඟේ එල්ලිලා කොළඹ යන්ඩ බෑ කියලා ඇඬුවත් මට දිනුමක් හම්බ වුණේ නෑ.ඒ විතරක් නෙමෙයි මගේ ඉස්කෝලේ කතෝලික පාසලක් නිසා හැමදාම පල්ලියට යාමට සිදු වුණා. එය මට නුහුරු අත්දැකීමක් වුණා.ප්‍රාථමිකයෙන් අස්වෙලා ගල්කිස්ස ශාන්ත තෝමස් විද්‍යාලයට ඇතුළු වී එහිදී සාමාන්‍ය පෙළ විභාගයට මුහුණ දුන්නා. එය මගේ අධ්‍යාපනයේ අවසන් කඩඉමයි.මම වැඩිපුර අධ්‍යාපනය නොකළේ අප්පච්චිගේ උපදෙස් නිසයි. අප්පච්චිට වුවමනා වුණේ අපේ පරම්පරාව සතු දේපල බලාගෙන ඒවා නඩත්තු කරමින් කටයුතු කිරීමට මට පැවරීමට යි. පරම්පරාවෙන් එන ගොඩ මඩ ඉඩම් සියල්ලම නඩත්තු කළේ අප්පච්චි තනිවමයි. එක බිම් අඟලක් අඳේට දුන්නේ නෑ. කුඹුරු අක්කර 50 ක් විතර තිබුණා. අක්කර 125 ක බණ්ඩාර රත්මලේ ප්‍රදේ්ශයේ නින්දගම් කුඹුරු යායක් තිබුණා. ඒ විතරක් නෙමෙයි දෙසීයක් විතර මී හරක් පට්ටියක් හිටියා. මේ හැම දෙයක්ම මිනිසුන් ගේ ශ්‍රමයෙන් නඩත්තු කළා. ඒ වගේම අපේ වතුපිටිවල කුඹුරේ වැඩකරපු මිනිස්සුන්ට අප්පච්චි හොඳට සැළකුවා. අදටත් අප්පච්චිගෙ නමට තිබුණු රාමකැලේ ඉඩමක් අහිංසක දුප්පත් මිනිසුන්ට පවරා දිලා පදිංචි කරවලා ඉන්නවා.අස්වැන්න කපන කාලයට වී වලින් අටු කොටු පිරෙනවා. කෑමට අවශ්‍ය ප්‍රමාණය තියාගෙන ඉතිරිය කමතෙන්ම වෙළෙඳ පොළට යවනවා. මේ හැම දේටම අවංකව වැඩකරපු සේවකයන් පිරිසක් අප්පච්චිට හිටියා. ගෙදර ඉස්තෝප්පුවේ තිබුණු දැවැන්ත හාන්සි පුටුවේ වාඩිවෙලා ඉඳගෙන තමයි එයා මේ හැම දෙයක්ම පාලනය කළේ.අප්පච්චිගේ මේ දක්ෂකම අපිටත් පිහිටවන එක දැකගන්ඩ තමයි අප්පච්චි හැමදාමත් හීන දැක්කේ. ඉඩම් පනතින් අක්කර පනහට වඩා ඉඩම් හිමිකර ගැනීමට එරෙහිව ගෙනාපු පනතින් පස්සේ අප්පච්චි ගොඩක් ඉඩකඩම් දුප්පත් මිනිස්සුන්ට පවරලා දුන්නා. ඒ නිසා අප්පච්චිගේ රාජකාරිය භාරගත්තු මට එය තරමක් ලෙහෙසි වුණා.මේ සියල්ලටම වඩා බුලංකුලම පරම්පරාවට පැවරුණු අති උත්තම කාර්යයක් ඉතිහාසයේ ඉඳන් පැවත එනවා. ඒ උතුම් ජය ශ්‍රී මහා බෝධීන් වහන්සේගේ ගිහි භාරකාරත්වය යි. ජය ශ්‍රීමහා බෝධීන් වහන්සේ දහ අට කුලයක් සමඟ ලංකාවට රැගෙන එද්දී පැමිණි කුලවත් බෝධිගුප්ත කුමාරයාගෙන් අපේ පරපුර පැවත එන බවටයි ඉතිහාසයේ සඳහන් වෙන්නේ. එදා පටන් මේ දක්වාම අපේ පරපුරේ ඇත්තෝ මේ ගිහි භාරකාරත්වය දරනවා.මට මතක ඇති සන්ධියේ මගෙ අත්තා තමයි මේ භාරකාරත්වය දැරුවේ. ඉන් පස්සේ අත්තාගේ වැඩිමල් පුතාට එය ලැබුණා. එයාගෙන් පස්සේ දොස්තර ඊ. ඒ. බුලංකුලම භාරකාරත්වයට පත් වුණා. එයා ගෙන් පස්සේ එවකට රටේ මහත්තයාව සිටි පී. බී. බුලංකුලම මගෙ ලොකු අප්පච්චිට මෙය ලැබුණා. මගෙ ලොකු අප්පච්චිගෙන් පස්සෙ තමයි මම භාරකාරත්වයට පත් වුණේ.1968 වසරේ ජනවාරි 01 වැනි දින මම මේ තනතුරට පවුලේ සියලු දෙනාගේ කැමැත්තෙන් නාම යෝජනා ඉදිරිපත් කළාට පසුව බෞද්ධ කටයුතු කොමසාරිස්වරයා මඟින් ලිඛිත ලියැවිල්ලකින් පත්කරනු ලැබුවා. මට මෙය ලැබෙනවාට මුලින් අප්පච්චි ටිකක් අදිමදිකම පෑවා. ඒ මේ රාජකාරියේ ඇති බරපතලකම අවබෝ්ධ කරගැනීමට තරම් මුහුකුරා ගිය වයසක නොසිටි නිසයි. එතකොට මට අවුරුදු විසි හතරයි.මේ තනතුර ගෞරවනීය වූ නාමික පරිපාලන බලයක්. බෝධීන් වහන්සේගේ ඇපඋපස්තානයට කපු මහත්වරු පත්කිරීම පමණක් නෙමෙයි ගෞරවනීය අටමස්ථානාධිපතින් වහන්සේ පත් කිරීමේ නාමික බලය ද ඊට පැවරෙනවා. ඒ වගේම බෝධීන් වහන්සේ වැඳ පුදා ගැනීමට එන සියලුම ප්‍රභූවරුන් පිළිගැනීම සහ ඉහළ මාලයට නැඟීමට අවසර ලබා දීමත් ඇතුළත්. නමුත් දැන් නම් මේ බලතල වෙනස් වීමට ලක් වෙලා. ඒ වුණාට ආදි කාලයේ පටන් පැවති ආ සම්ප්‍රදාය නම් එයයි.මට මතකයි ජනාධිපති ජේ. ආර්. ජයවර්ධන මහතාගේ කාලේ බ්‍රිතාන්‍ය මහ රැජිණ බෝධීන් වහන්සේ නැරඹීමට ආවා. එදා ජනාධිපතිතුමාත් මමත් එතුමිය මැදිකරගෙන තමයි ඉහළ මාලයට ගියේ. එහිදී බලාපොරොත්තු වුණේ එතුමියට පූර්ණ ශාරීරික ආරක්‍ෂාව ලබාදීමේ වගකීම මටත්, ජනාධිපතිතුමාට පැවරුණු බවට කළ සාම්ප්‍රදායික චාරිත්‍රයයි.බෞද්ධයන්ගේ උත්තරීතර දායාදය රැක බලාගෙන පරිපාලනමය වගකීමක් දැරීමට අවශ්‍ය සියලු ගුරුහරුකම් මට ලැබුණේ එවකට අටමස්ථානාධිපතිව වැඩ සිටි හල්මිල්ලෑවේ රේවත හිමියන්ගෙන්. රේවත ස්වාමින් වහන්සේ ඉතාමත් කාරුණික හදවතක් ඇති ප්‍රතිපත්ති ගරුක හිමිනමක්. උන්වහන්සේත් අපේ පවුලත් අතර තිබුණේ දැඩි සමීප සබඳතාවක්. බෝධීන් වහන්සේ වෙනුවෙන් දිවි හිමියෙන් භක්ත්‍යාදරයෙන් කැපවී අපේ මුළු මහත් බුලංකුලම පරපුරම කටයුතු කරනු දැකීම උන්වහන්සේගේ දැඩි අභිලාසයක් වුණා.උන්වහන්සේ තුළ මේ විශ්වාසය කොයිතරම් ගැඹුරින් හිතට වැදී තිබුණ ද කිව්වොත් මගෙන් පසුව මේ භාරකාරත්වය දැරීමට පුත් රුවනක් ප්‍රාර්ථනා කර බෝධීන් වහන්සේට කැපකරුකම් කරන්න කියලා මගේ බිරියට උපදෙස් දුන්නා. ඒ අනුව මගේ පුතා ලැබීමට ගර්භනීව සිටි සමයේ උදේ සවස දෙකේම බෝධීන් වහන්සේගේ පහත මාලය ඇමදීම සුද්ධ පවිත්‍ර කිරීම කරන ලෙසට ඇයට උපදෙස් දුන්නා. දවසක් විහිළුවට වගේ “ගෑණු ළමයෙක් හම්බ වුණොත් එහෙම උඹ දික්කසාද වෙයං කියලා” උන්වහන්සේ මට කිව්වා.විශේෂ දිනවල දී බෝධීන් වහන්සේට උදෑසන කිරි ආහාරය පිළියෙල කර ගැනීමත් අපිට පැවරුණු රාජකාරියක්. ඒ සඳහා පරම්පරාවෙන් පැවත එන රත්‍රං ආලේපිත පිත්තල පාත්‍රයක් තිබෙනවා. සහල් සේරු එක හමාරක් අල්ලනවා. කිරි ආහාර ගෙනියන හැම දවසෙම එය පූජා කිරීමට ප්‍රථම රේවත හාමුදුරුවන් එය පරීක්‍ෂා කරනවා. වී, කළු ඇට ඉවත් කරලා නොකැඩුණු සහලින් එය පිළියෙළ වෙන්නට ඕනෑ.උඩමළුවේ විශේෂ ආගමික අවස්ථාවලදී අපිට ඇඳීමට සුවිශේෂි ඇඳුම් කට්ටලයක් තියෙනවා. එය මුල් ඇඳුමට බොහෝ විට සමාන වුණත් සියුම් වෙනස්කම් තිබෙනවා. දැනටත් අපි ළඟ තියෙන මේ මුල් ඇඳුම් අවුරුදු දෙසීයක් තරම් පැරැණියි. ඉන්දියාවෙන් තමයි ගෙන්වා තිබෙන්නේ. අලුත්වැඩියාවක් කරන්න නම් ඉන්දියාවටම අරගෙන යන්න ඕනේ.මුල් කාලයේ මේ ඇඳුම මට අන්දවන්න තැන්න උඩිස්පත්තුවෙන් කෙනෙක් ගෙන්නෙව්වා. මම එය මුලින්ම ඇන්දේ ඩඩ්ලි සේනානායක මහත්තයා ශ්‍රී මහා බෝධියේ පරණ රන්වැට විවෘත කළ දවසෙයි. ජය ශ්‍රී මහ බෝධීන් වහන්සේගේ භාරකාරත්වය මට ලැබෙන්ඩ යන දවසේ අප්පච්චි මට අපූරු උපදෙසක් දුන් හැටි මට තවම මතකයි. එදා අප්පච්චි කිව්වා “මුල් ඇඳුම ඇඳගන්ඩ උඹ දඟලන්න ඕනෙ නෑ. ඒක උඹට ලැබෙනව නම් ලැබෙයි” කියලා. ඒකෙන් අදහස් කෙරුවේ සුදුසු නම් එය ලැබෙනවා කියලා විතරක් නෙමෙයි. ඇය ඇඳීමට වාසනා ගුණයත් තිබිය යුතුයි කියන එකයි.මේ තනතුරට එකම සුදුසුකම් පරපුරෙන් පැවත ඒමත්, යහපත් චර්යාවත්. මම අවුරුදු තිස්පහක් අඛණ්ඩව ජයශ්‍රී මහා බෝධීන් වහන්සේගේ භාරකරු ලෙස කටයුතු කර තිබෙනවා. අනේක වාරයක් උන්වහන්සේ ස්පර්ෂ කරලා වැද නමස්කාර කරළා තියෙනවා. මම හිතන්නේ එය මා ලැබූ පෙර පින් මහිමයක් ඵලදීමක්.දෙනෝ දාහකගේ වැඳ නමස්කාරයට පාත්‍රවන උතුම් ජය ශ්‍රී මහා බෝධීන් වහන්සේ ගේ ආශ්චර්යය අපි හැබැහින් අත්විඳ තිබෙනවා. ඒ වගේම උන්වහන්සේ වෙනුවෙන් කැප වී කටයුතු කිරීමට බුලංකුලම පරපුරේ පුරුෂ පාර්ශවයට ශක්තිය දෙන්නේ පරපුරට සම්බන්ධ වන කාන්තාවන්.මාතලේ වේරගම කහඳ වලව්වේ ස්වර්ණාවතී වේරගම මගේ බිරියයි. එතුමිය ඉතාමත් ශ්‍රද්ධාවෙන් මගේ රාජකාරියට සහාය දී තිබෙනවා. දැන් මං රෝගාතුරව විවේකයෙන් සිටින්නේ. ඒ නිසා මගේ වැඩිමහල් පුත් ජනක අනුරාධ පුතා මෙහි භාරකාරත්වය දරනවා. ඔහු වෛද්‍යවරයෙක්. දෙවැනි පුතා සංජීව බුලංකුලම මගේ පියා මට පවරපු රාජකාරිය වූ ඉඩකඩම් බලා කියා ගැනීම සිදු කරනවා.ජය ශ්‍රී මහා බෝධීන් වහන්සේ මෙරටට වැඩම කරවු දා පටන් උන්වහන්සේ වෙනුවෙන් අපට පැවරුණු රාජකාරිය අකුරටම ඉටු කර තිබෙනවා. ඉදිරියටත් අපෙන් පසුව අපේ දරුවන් ඒ වගකීමට උර දෙනවාට සැකයක් නෑ. ඒ බවට බෝධීන් වහන්සේ ගේ නමින් අප සපථ වෙනවා.සකුන්තලා ජයසිංහඡායාරූපයඋපාලි තිලකරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=f1104053</link>
    <topic>වික්ටර් හාරා</topic>
    <author>තුසිත ජයසුන්දර ඡායාරූප -ගාමිණී රාමනායක</author>
    <content>ගායනයෙන් හා වාදනයෙන් ජීවිතයත්, සමාජයත් කියැවිය හැක්කේ සම්මත මං ඔස්සේ ගමන් කරමින්ම නොවේ. විකල්ප මං ඔස්සේ ගමන් කරමින්ද, එම අරමුණු සාක්ෂාත් කර ගත හැකිය. එහෙත් එය දුෂ්කර ය. කටුක ය. අභියෝගාත්මක ය. බේවිස් මනතුංග මේ දුෂ්කර, කටුක, අභියෝගාත්මක මග තෝරාගත් අපූරු ගායකයෙකි. ප්‍රතිභාසම්පන්න ගිටාර් වාදකයෙකි. මේ දිග හැරෙන්නේ ඔහුගේ මතක පොතෙහි පරිච්ඡේද කිහිපයකි.“මහනුවර කිංස්වුඩ් විද්‍යාලයේ ඉගෙනුම ලබමින් සිටි අවදියේදීමයි මා ගායනයට යොමු වුණේ. මේ 1965 – 1971 කාලය යි. විද්‍යාලයේ බටහිර ගායක කණ්ඩායමේ සාමාජිකයකු විදියට මට අවස්ථාව ලැබුණා ගායනය වඩා නිවැරදි ව ප්‍රගුණ කරන්නට.එසේම වයස අවුරුදු 08 දී පමණ මා සුප්‍රකට එම්. ජී. පී. කලායතනයේ දී සංගීතඥ සිරිල් පෙරේරා යටතේ එස්රාජ් වාදනය උගත් බවද මෙහි දී විශේෂයෙන් සඳහන් කළ යුතුයි.විශේෂයෙන් ම ගිටාර් වාදනය කෙරෙහි මගේ අවධානය යොමුවුණේ පාසල් සමයෙන් අනතුරුව යි. 1971 – 1976 කාල වකවානුවේ දී මා වැඩි වශශයෙන් ම උනන්දු වූයේ ගිටාර් වාදනය හදාරන්නට යි. මා වඩාත් රුචි කළේ හවායන් ගිටාරය වාදනය කරන්නට යි. සංගීතඥ බ්‍රික්ෂස් සමරසිංහ යටතේ යි මගේ වාදන හැකියාව ප්‍රගුණ කළේ.ආනන්ද පෙරේරා හා අසෝක පෙරෙරා ආරම්භ කළ “සුපර් ජෙඩ්ස්” සංගීත කණ්ඩායමට මා ද එක්ව සිටියා. මෙය ආරම්භ කළේ වර්ෂ 1976 දී. දෙවසරකට පමණ පසුව මා ඉන් ඉවත් වුණා.වික්ටර් හාරා යනු එක්තරා ආකාරයකින් අපේ පරමාදර්ශී චරිතයක්. 1970 දසකයේ චිලී හි ජනතා නැගිටීමම පසුපස සිටි ප්‍රමුඛ චරිතයක් සේ ඔහුව හඳුනා ගන්නට පුළුවන්. සාමය, මානව හිතවාදය, යුක්තිය හා සාධාරණත්වය අරභයා ඔහු ගැයු ගී නොතකා හරින්නට කිසි ලෙසකින්වත් බැහැ.“වික්ටර් හාරා” සංගීත කණ්ඩායමේ අරමුණ වූයේත් එය යි. එක් අතෙකින් එය වික්ටර් හාරාට කළ ගෞරවයක්. අනෙක් අතට ඉහත සඳහන් කළ අරමුණු වෙනුවෛන් පෙනී සිටීමක්.“වික්ටර් හාරා සංගීත කණ්ඩායම” නිර්මාණය කරන්නට පුරෝගාමී වූ අය අතර මාත් සිටියා.කෙසේ වෙතත් 1982 වර්ෂයේ දී මා තීරණය කළා ඉන් ඉවත් වන්නට.සාමය, මානව හිතවාදය, යුක්තිය හා සාධාරණත්වය පිළිබඳ මගේ දැක්ම – ආකල්ප – වැටහීම් නිරූපිත හොඳම අවස්ථාවක් වන්නේ ‘දෝංකාරය’ ගී ප්‍රසංගය යි. එය වර්ෂ 1992 සිට මේ දක්වා වාර කිහිපයක් ම සංවිධානය කෙරුණා. ලැබුණු රසික ප්‍රතිචාර ඉතාම ඉහළ යි.ඒක පුද්ගල ගී ප්‍රසංග ආකෘතියෙන් පරිබාහිරව ද ගී ගායනයෙහි නිරත වනවා. උචිත වේදිකා මා කෙසේවත් මඟ හැරෙ යන්නේ නැහැ. මට වැදගත් වන්නේ පිළිවෙත් පමණ යි.මා ශ්‍රී ලංකාවේ කොමියුනිස්ට් පක්ෂයේ සාමාජිකයෙක්. වර්ෂ 19779 දීයි මා ලංකා කොමියුනිස්ට් තරුණ සම්මේලනය හරහා ශ්‍රී ලංකාවේ කොමියුනිස්ට් පක්ෂයට සම්බන්ධ වන්නේ. එහි සාමාජිකත්වය මට හිමි වන්නේ වර්ෂ 1983 දීයි.මේ මුළු කාලය පුරාවටම මා මගේ අරමුණුත් සමඟ...පක්ෂය තුළ සක්‍රීයව රැඳී සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=f1104054</link>
    <topic>පවුලේ සහයෝගයට හොඳම අවස්ථාවක්</topic>
    <author>හසිත දිල්නුවන්</author>
    <content>ශ්‍රී ලංකාව කියන්නේ කෘෂි ආර්ථිකයකින් ගොඩ නැගුණු ඉපැරණි ඉතිහාසයක් තියෙන අභිමානවත් රටක්. ඒ ඉතිහාසය රනින් ලියැවුණේ ශ්‍රී ලංකාවේ තිබුණු සශ්‍රීකත්වය නිසාම යි. ඒ කියන්නේ ස්වයං පෝෂිත ආර්ථිකයකට හුරුවෙලා හිටපු අපට බඩගින්නට කන්න විදේශිකයන්ගේ රොඩු එනකල් බලාගෙන ඉන්න ඕනෑවුණේ නෑ. තමන් වවාගත්තු දේ බඩපිරෙන්න, හිත පිරෙන්න කන්න පුළුවන් පසුබිමක් තිබුණා.ඒත් අද වෙනකොට තත්ත්වෙ එදාට වඩා ගොඩක් වෙනස් වෙලා. ජනගහනය වැඩි වෙලා. වගා භූමි ශීඝ්‍රයෙන් ජනාකීර්ණ වෙලා. වර්තමානයේ ඇතිවෙලා තියෙන ජීවන තරඟයත් එක්ක මිනිස්සුගේ විවේකී බවත් ටික ටික අඩු වෙලා. හුස්ම පොදට ඇරෙන්න හැම දේටම මුදලක් නියම වෙච්ච සමාජයක් තමයි බිහි වෙලා තියෙන්නේ. මේ තත්වේ තියෙන්නේ ශ්‍රී ලංකාවේ විතරක් නොවෙයි. මුළු ලෝකෙටම තමන්ගෙ මූලික ආහාර අවශ්‍යතාවය සපුරා ගන්න එක පවා ගැටලුවක් වෙලා.මිනිසුන්ගේ ජීවන බර අඩු කරලා, නිරෝගී නිවහල් මනසක් ඇති කිරීමේ අභිලාෂයෙන් රජය හඳුන්වලා දීපු ‘දිවි නැඟුම’ වැඩසටහන ඉතාමත් ඵලදායී කියලා හිතෙනවා. මොකද? අදවෙන කොට මිනිහෙකුට මානසික සැනසීමක් ලබන්න තමන්ගෙ ගෙදරින් පිටට ඇවිදින්න යන්නවත් වෙලාවක් නැති වෙලා. නාගරික වශයෙන් බොහෝ දෙනෙක් මානසිකව හෙම්බත් වෙලා. අන්න ඒ මිනිස්සුන්ට තමන්ගෙ ගෙදර දීම මානසික සහනයක් ලබා ගන්න අවස්ථාවක් උදා වෙලා. ඒ වගේම තමන්ගේ සාක්කුවේ ගාණක් ඉතිරි කරගන්නත් අවස්ථාවක් උදාවීම බොහොම ප්‍රශංසනීය යි.පවුලේ සාමාජිකයන් ගේ දායකත්වයෙන් ම පවුලේ පරිභෝජන අවශ්‍යතා ඉටුකර ගන්න පුළුවන් නම් ඒක කොච්චර වාසනාවක් ද? තමන්ගේකම, තමන් ගේ දේ කියන හැඟීම කීයක් දීලාවත් මිලදී ගන්න පුළුවන් ද.ගෙවත්තේ ඉඩකඩ තියෙන හැටියට පුංචි වගාවක් සාදා ගන්න අපට පුළුවන්. ඒ කියන්නේ අමතර මුදලක් වැයකර ගන්නේ නැතුවම ගෙදර අහකදාන කුණු කොම්පෝස්ට් කරගන්න පුළුවන්නේ. ඒවා පෝර විදියට යොදල තමන්ගෙ ගෙවත්තේම පුංචි පාත්තියක් දාගන්න ඕනෑම කෙනෙකුට පුළුවන්. එතකොට පවුලේ පරිභෝජනයට ඕනෑ කරන පලා ටික, එළවළු ටික, මිරිස් ටික අඩු මහන්සියකින් තමන්ගෙ වත්තෙන්ම ලබා ගන්න පුළුවන්.පවුලක් විදියට සහයෝගයෙන් වැඩ කරන්න හොඳම අවස්ථාවක් ගෙවතු වගාවෙන්ම ලැබෙනවා. අරපිරිමැස්ම, අපේකම, මානසික තෘප්තිය වගේ මිල කරන්න බැරි බොහෝ දේ අපට නොමිලේම ලැබෙනවා.ගෙවතු වගාව කියන සංකල්පයක් විදියට විතරයි මෑතක් වෙනතුරු පැවතුනේ. දැන් දැන් රටේ හොඳ ප්‍රතිචාරයක් මේ දේට තියෙනවා කියලා කලාකාරයො විදියට අපට දැනෙනවා. රාජ්‍ය මට්ටමින්ම මේ දේට අතගහපු එක තමයි ප්‍රශංසනීයම. එතකොට ජනතාව වැඩි වශයෙන් මේ දේට පෙළඹෙනවා. පසුගිය දිනවල ක්‍රියාත්මක කරපු ‘අපි වවමු රට නගමු’ වැඩ සටහනේ දී රටේ සෑම ප්‍රදේශයකින්ම යහපත් ප්‍රතිචාර ලැබිච්ච ආකාරය අපි මාධ්‍ය මගින් දැක්කා. මෙන්න මේ උනන්දුව දිගින් දිගටම පවත්වා ගැනීම තමයි ප්‍රධානතම අවශ්‍යතාවය වෙන්න ඕන. මේ දිනවල ක්‍රියාත්මක කරන ‘දිවි නැඟුම’ වැඩසටහන ජනතාවට හොඳ දිරිදීමක් විදියටයි කලාකරුවෙකු විදියට මා දකින්නේ.අසල්වැසි පවුල් අතර හොඳ අන්‍යොන්‍ය සුහදත්වයක් වර්ධනය කර ගන්නත් ‘දිවි නැඟුම’ ප්‍රධානකොට ගත් වගා ව්‍යාපෘති මඟින් කර ගන්න පුළුවන්. තමන් ගේ වත්තේ තමන්ගේ ම දහදිය මහන්සියෙන් වවා ගත්තු දේ අසල්වැසි පවුල් එක්ක හුවමාරු කරගන්න පුළුවන්. එක පැත්තකින් තමන්ට ආර්ථික වාසියක් සැලසෙන කොට අනෙක් පැත්තෙන් ජීවත් වෙන්න හොඳ හිත මිතුරු පවුල් කොට්ඨාසයකුත් නිර්මාණය වෙනවා. තමන්ට හොඳ සමාජ පසුබිමක් වගේ ම හොඳ සමාජ පිළිගැනීමකුත් ගෙවතු වගාව නිසා නොමිලේ ම ලබා ගන්න පුළුවන්.ගෙවතු වගාවට දෙමාපියන් යොමු වීමෙන් මහ පොලොවට ආදරය කරන, ගහ කොළ සතා සිව්පාවා ආරක්‍ෂා කරන රටේ අනාගතය බය නැතුව බාර දෙන්න පුළුවන් දරු පැටව් ටිකකුත් හැදෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104062</link>
    <topic>ආර්ථික මධ්‍යස්ථානවල ‘ගේට් පාස්’රජයෙන් පමණයි</topic>
    <author>විජයානි එදිරිසිංහ</author>
    <content>ආර්ථික මධ්‍යස්ථානවලට වාහන ඇතුළු කිරීමේ බලපත්‍ර (GATE PASS) නිකුත් කිරීම මින් ඉදිරියට රජය මගින් සිදු කිරීමට තීරණය කර තිබේ.රට පුරා ඇති සියලුම ආර්ථික මධ්‍යස්ථාන වල මේ වැඩපිළිවෙළ ඉදිරියේදී ක්‍රියාත්මක වෙයි.සමුපකාර හා අභ්‍යන්තර වෙළෙඳ කටයුතු අමාත්‍යාංශය හරහා ස.තො.ස ආරක්ෂක සේවකයන් මගින් එම බලපත්‍ර නිකුත් කිරීම ඉදිරියේදී සිදු කෙරේ. ඉතා අඩු මිල ගණන් යටතේ ටෙන්ඩර් මගින් එම බලපත්‍ර නිකුත් කිරීම මෙතෙක් සිදු කැරිණි. ටෙන්ඩර් මගින් ලැබෙන මුදලට වඩා විශාල මුදලක් ටෙන්ඩර්කරුවන් එකතු කරන බව හෙළිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104069</link>
    <topic>ඔබ සතු ඉඩම වගා කරජාතික ආර්ථිකයට අත දෙන්න</topic>
    <author>මහින්ද අලුත්ගෙදර</author>
    <content>තමා සතු ඉඩම් කැබැල්ල වගා කටයුතු සඳහා යොදා ගනිමින් ජාතික ආර්ථිකයට ශක්තියක් වන්නැයි ජනාධිපති මහින්ද රාජපක්ෂ මහතා රන්බිම ඉඩම් ඔප්පු හිමියන්ගෙන් ඉල්ලා සිටියේ ය.මේ රටේ සෑම ඉඩමක්ම ආදායම් ලබන තත්ත්වයට පත් කිරීම රජයේ අරමුණ බව පවසන ජනාධිපතිවරයා ඒ සඳහා ‘දිවි නැඟුම’ ගෘහ ආර්ථික ඒකක දස ලක්ෂයේ ජාතික වැඩසටහන යෝධ ශක්තියක් බව ද අවධාරණය කළේය.ඒ මහතා මේ බව සඳහන් කළේ රන්බිම ඔප්පු ප්‍රදානය කිරීම නිමිත්තෙන් අරලියගහ මන්දිරයේ දී ඊයේ (5) පැවැති උත්සවයකට සහභාගි වෙමිනි. හම්බන්තොට, ගාල්ල, මාතර හා මොනරාගල යන දිස්ත්‍රික්ක හැර දිවයිනේ අනෙකුත් සෑම දිස්ත්‍රික්කයකම පදිංචි පවුල් 3000ක් සඳහා ඔප්පු ප්‍රදානය කිරීම මෙහි දී සිදු විණි.හම්බන්තොට, ගාල්ල, මාතර හා මොනරාගල යන දිස්ත්‍රික්කයන්හි පදිංචිකරුවන් සඳහා රන්බිම ඔප්පු ප්‍රදානය කිරීම පසුගිය දෙසැම්බර් මාසයේ දී හම්බන්තොට සිංගප්පූරු ශාලාවේ දී පැවැත්විණි.ඔබට හිමිකම ලබා දෙන ඉඩම නිසි ලෙස ප්‍රයෝජනයට ගනිමින් වගා කටයුතු සඳහා යොදා ගත යුතු බවත් එවැනි සංවර්ධන කටයුතු වෙනුවෙන් ගෘහ ආර්ථික ඒකක දස ලක්ෂයේ ජාතික වැඩසටහන ආරම්භ කර තිබෙන බවත් ජනාධිපති මහින්ද රාජපක්ෂ මහතා සඳහන් කළේය.සාමාන්‍යයෙන් පර්චස් 20ක ඉඩම් කැබැල්ලක වගා කටයුතු සිදුකර ඇත්නම් එය වගා බිමක් හැටියට හඳුන්වන බව පෙන්වා දුන් ජනාධිපතිවරයා ඒ අනුව පර්චස් 35ක වගා කටයුතු කර තිබෙන ජනාධිපති මන්දිරය ද වගා බිමක් බවට පත් වී ඇතැයි කීවේ ය.වගා කිරීම යන්න තම නිවෙස හා භූමියේ අලංකාරය පමණක් නොවන බව කී ඒ මහතා එළවළු පලතුරු වගා කරන්නේ නම් එය අපේ දරු පරපුරේ පෝෂණ තත්ත්වයට වැදගත් වන බවත් අපිට අවශ්‍ය ආහාර අපි විසින්ම වගා කිරීමෙන් ඒ ආර්ථික අතින් ද ශක්තියක් වන බවත් සඳහන් කළේය.මේ අතර මහින්ද රාජපක්ෂ මහතා පෙන්වා දුන්නේ මල් පැළයක් වගා ඛ්ලමට වඩා එළවළු පැළයක් වගා කිරීමට හැකි නම් එය හිතකර තත්ත්වයක් බවත් රට දියුණු කිරීම සඳහා එය දැවැන්ත ශක්තියක් වන බවත් ය.මීට අමතරව තමාට හිමි වූ ඉඩම සම්බන්ධ කරගෙන ‘දිවි නැගුම’ ජාතික වැඩසටහනේ කොටස්කරුවන් වන ලෙස ද ඉල්ලා සිටියේ ය.ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, ධීවර හා ජලජ සම්පත් ඇමැති වෛද්‍ය රාජිත සේනාරත්න, නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන්, ආර්ථික සංවර්ධන නියෝජ්‍ය ඇමැති මුත්තු ශිවලිංගම්, බස්නාහිර පළාත් ආණ්ඩුකාර අලෙවි මවුලානා, ඉඩම් ප්‍රතිසංස්කරණ කොමිෂන් සභාවේ සභාපති අධිනීතිඥ නිමල් ජී. පුංචිහේවා, විධායක අධ්‍යක්ෂ නීතිඥ හරිගුප්ත රෝහණධීර, ජනාධිපති ලේකම් ලලිත් වීරතුංග මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104063</link>
    <topic>ත්‍රස්තවාදය පරාජය කිරීමරටට ඉමහත් ගෞරවයක්</topic>
    <author>භක්ති ධර්මප්‍රිය මෙන්ඩිස්</author>
    <content>ත්‍රස්තවාදය පරාජය කිරීම සහ මත්ද්‍රව්‍ය පාලනය කිරීම සම්බන්ධයෙන් ශ්‍රී ලංකාව මූලිකව කටයුතු කිරීම අප රටට ගෞරවයක් බව ආරක්ෂක ලේකම් ගෝඨාභය රාජපක්ෂ මහතා කියයි.ත්‍රස්තවාදය විනාශ කිරීමේදී ශ්‍රී ලංකාව සතු අත්දැකීම් සාක් කලාපීය රටවල ආරක්ෂක අංශ සමඟ බෙදා හදා ගත හැකි බවද ඒ මහතා පෙන්වා දෙයි.ත්‍රස්තවාදී කණ්ඩායම් වලට පණ පොවන අවි ආයුධ සහ ආරක්ෂාව ලබා දෙන රාජ්‍ය නොවන සංවිධාන ඉවත් කිරීමට කටයුතු කිරීම සාක් කලාපීය රටවල වගකීම බවද ආරක්ෂක ලේකම්වරයා කීය.රාජපක්ෂ මහතා එසේ සඳහන් කළේ සාක් කලාපීය රටවල පොලිස් ප්‍රධානීන්ගේ නව වන සමුළුව අමතමිනි. කොළඹ ටාජ් සමුද්‍රා හෝටලයේදී මෙය පැවැත්විණි.අපගේ සංවර්ධන සහ පොදු අරමුණුවලට ඇතැම් රාජ්‍ය නොවන සංවිධාන ක්‍රියාකාරීන්ගෙන් එල්ල වී ඇති අභියෝග අප අත්දැකීම් තුළින් දන්නා බවද ආරක්ෂක ලේකම් කීය.කොටි සංවිධානය පරාජය කිරීමේදී අප යොදා ගත් ක්‍රම, බුද්ධි තොරතුරු රැස්කිරීම, මානුෂීය මෙහෙයුම ක්‍රියාත්මක කිරීම සහ අන්තර් ජාතික වශයෙන් කොටි සංවිධානයේ සබඳතා බිඳ වැට්ටවීම අනෙකුත් රටවලට වැදගත් කරුණු බවද රාජපක්ෂ මහතා අවධාරණය කළේය.සාක් කලාපිය රටවලට එල්ලවී ඇති ත්‍රස්ත තර්ජන මර්දනයට අප එකමුතුව ක්‍රියාකිරීම වැදගත් බවද ඒ මහතා පෙන්වා දුන්නේය. සාක් කලාපීය රටවල උසස් පොලිස් නිලධාරීහුද ශ්‍රී ලංකාවේ පොලිස්පති ත්‍රිවිධ හමුදාපතිවරු ද ආරක්ෂක අංශ ප්‍රධානීහුද මෙම සමුළුවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104064</link>
    <topic>කෝනේශ්වරන් කෝවිලේ තීර්ථම් උත්සවය උත්කර්ෂවත් අයුරින්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමල කොනේශ්වරම් කෝවිලේ වාර්ෂික තීර්ථම් උත්සවය හින්දු බැතිමතුන් විශාල පිරිසකගේ සහභාගිත්වයෙන් අති උත්කර්ෂවත් අයුරින් ඊයේ (5) පැවැත්විණි.කෝනේශ්වරන් දේව ප්‍රතිමාව නෑවීම උදෙසා ඒ සඳහාම කැපකළ විශේෂ ළිඳක් මගින් ලබාගන්නා ජලය භාවිතා කෙරේ. වාර්ෂිකව දෙවියන් නාවා විශේෂ පුද පූජා පවත්වන අතර ඒ සඳහා පිටපළාත්වලින් පවා හින්දු බැතිමත්හු විශාල පිරිසක් පැමිණෙති. දෙවියන් ස්නානය කරන ජලය ආපසු මෙම ළිඳට දමන අතර එම ජලය බැතිමතුන් ස්නානය කිරීම සම්ප්‍රදායක් වශයෙන් සිදුවේ.මේ ජලය ස්නානය කිරීමෙන් ලෙඩ දුක් කරදර මේ වසර තුළ නැතිවී යන බවට හින්දු බැතිමතුන් විශ්වාස කෙරෙති. එක් ළිඳකින් විශාල පිරිසකට එකවර ස්නානය කිරීමට නොහැකි නිසා දෙවියන් දෝවනය කළ ජලය ළිඳට දැමීමෙන් පසු ලක්ෂ සංඛ්‍යාත බැතිමතුන්ට ස්නානය කිරීමට නාවික හමුදා ගිනි නිවීමේ ඒකකය විශේෂ පහසුකම් සලසා දී තිබුණි. ළිඳෙන් ගිනි නිවීමේ රථයට පොම්ප කළ ජලය දහස් සංඛ්‍යාත බැතිමතුන් විවෘත ස්ථානයකට කැඳවා එම ජලය විදීමෙන් සියලු බැතිමත්හු ස්නානය කිරීමට පහසුකම් ඇති කර තිබීම විශේෂත්වයකි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104065</link>
    <topic>ලංගම ගාස්තුවැඩිවන්නේ නෑ</topic>
    <author>ශීලා උඩුවර</author>
    <content>ඩීසල් මිල වැඩි වූවත් ශ්‍රී ලංගම බස් ගාස්තු වැඩි නොකරන බවත්, ශ්‍රී ලංගම බස් රථ ධාවනය කරන්නේ දැනට පවතින ගාස්තුවටම බවත්, ප්‍රවාහන ඇමැති කුමාර වෙල්ගම මහතා පැවසීය.ලංගම පුද්ගලික බස් ධාවනය ඒකාබද්ධ කාලසටහන ක්‍රියාත්මක වන විට ශ්‍රී ලංගම බස් රථ සංඛ්‍යාව අනිවාර්යයෙන්ම 7500 දක්වා වැඩි කරන බවද ඇමැතිවරයා කීය.ඇමැතිවරයා මේ අදහස් පළ කළේ ඉන්දියාවෙන් ගෙන්වූ සුඛෝපභෝගී බස් රථ 100 ක් හා කාර්මික දෝෂ නිසා ධාවනයෙන් ඉවත් කළ බස් රථ 14 ක් නැවත අලුත්වැඩියා කර ධාවනයට එක් කිරීම නිමිත්තෙන් නාරාහේන්පිට ශාලිකා ක්‍රීඩාංගණයේ ඊයේ (5) පැවැති උත්සවයේදීය.රජයෙන් කිසිදු මුදලක් වැය නොකර ලංගම ඩිපෝවල ආදායමෙන් ගෙවා ගැනීමේ පදනම යටතේ ඇනවුම් කළ බස් රථ 500 ව්‍යාපෘතිය යටතේ මේ බස් රථ ශ්‍රී ලංකාවට ලැබී ඇත. දැනට ලංගම බස් රථ 5000 ක් ධාවනය කෙරෙන අතර තවත් 1000 ක් අලුත්වැඩියා කර ධාවනයට එක් කෙරේ. මීට අමතරව අමාත්‍යාංශ අරමුදලින් බස් රථ 250 ක්ද ලිසිං ක්‍රමය යටතේ තවත් බස් රථ 500 ක් ආදි වශයෙන් ඉදිරියේදී 7500 ඉලක්කය සපුරා ගන්නා බවද ඇමැතිවරයා කීය.ලංගමයට ලිසිං ක්‍රමය යටතේ හෝ ණයක් ලබාදීමට හෝ කිසිදු මූල්‍යායතනයක් කැමැති නොවන අවස්ථාවක අශෝක් ලේලන්ඩ් සමාගමේ විධායක නිලධාරී ගෞතම මහතා මේ සත්කාරයට ඉදිරිපත් වීම ගැන තමා ස්තුතිය පළ කරන බවත් කීය.ලංගම බස් රථ සඳහා අවශ්‍ය සියලුම අමතර කොටස් ලබන මාසයේදී ඉන්දියාවෙන් ගෙන්වන අතර ඒවා ලංගම ඒකල වැඩපළ මගින් බෙදා දීමට කටයුතු කෙරේ.ලංගම සේවකයන්ට මෙම අප්‍රේල් මාසයේ වැටුප හා අත්තිකාරම් මුදල් නොඅඩුව ලබා දෙන බව ලංගම සභාපති ඇම්. ඩී. බන්දුසේන මහතා පැවසීය.ප්‍රවාහන නියෝජ්‍ය ඇමැති රෝහණ දිසානායක, ජාතික ගමනාගමන කොමිෂන් සභාවේ සභාපති ශෂි වෙල්ගම අශෝක් ලේලන්ඩ් සමාගමේ විධායක නිලධාරී ගෞතම යන මහත්වරු ඇතුළු නිලධාරීහු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104066</link>
    <topic>ශ්‍රී ලංකාවටහිරු මුදුන්වෙයි</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකාවට ඉහළින් හිරු මුදුන් වීම අප්‍රේල් මස 05වෙනදා සිට 15වෙනිදා දක්වා පවතින බව කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ එම්.ඩී.දයානන්ද මහතා පවසයි. ඊයේ (5) වන විට දික්වැල්ල, කැකණදුර, වැලිගම, මිදිගම යන ප්‍රදේශවලට ආසන්න වශයෙන් ඉර මුදුන් වු අතර අද (06) ගාල්ල, සුරියවැව, හිනිදුම, ප්‍රදේශවලට ආසන්න වශයෙන් ඉර මුදුන් වන බවද ඔහු පැවසීය. 15වනදා යාපනයට, සහ චාවකච්චේරියට කෙලින්ම ඉර මුදුන් වේ. මේ දිනවල පවතින අන්තර් කාලගුණික තත්ත්වය මත සුළඟ අඩු වීම හේතුවෙන් අධික රස්නය හේතුවෙන් වැඩි දහඩියක් දමන බවද හෙතෙම පෙන්වා දුන්නේය. උෂ්ණාධික කාලගුණික තත්ත්වය තවදුරටත් මැයි මාසය මැද වන තෙක් පවතියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104067</link>
    <topic>ඉන්ධන මිල ඉහළ ගියත්තෙල් සංස්ථාවට පාඩුයි</topic>
    <author>සුභාෂිනී සේනානායක</author>
    <content>ඉන්ධන මිල ඉහළ දැමූවත් ඩීසල් ලීටරයකින් රුපියල් 35ක්ද, පෙට්ට්‍රල් ලීටරයකින් රුපියල් 1.90ක්ද, භූමිතෙල් ලීටරයකින් රුපියල් 47 ක්ද තවමත් තෙල් සංස්ථාව පාඩු ලබන බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා දිනමිණට කීය.ලෝක වෙළෙඳ පොළේ බොරතෙල් මිල ශීඝ්‍රයෙන් ඉහළ යන බව කී ඇමැතිවරයා පසුගියදා තෙල් මිල ඉහළ දැමුවේ මෙතරම් පාඩුවක් ලබමින් බව ද කීය. ලෝක තෙල් වෙළෙඳ පළ පවතින තත්ත්වයන් හමුවේ තෙල් මිල ශීඝ්‍රයෙන් ඉහළ යන බව කී අමාත්‍යවරයා මේ පාඩුව මහාභාණ්ඩාගාරයට දැරීමට සිදුවන බව ද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n1104068</link>
    <topic>සංගක්කාර නායකත්වයෙන්ඉල්ලා අස්වෙයි</topic>
    <author>ප්‍රින්ස් ගුණසේකර</author>
    <content>වසර දෙකක පමණ කාලයක් ශ්‍රී ලංකා ක්‍රිකට් පිලට නායකත්වය දුන් කුමාර සංගක්කාර තනතුරෙන් සමුගන්නා බව ඊයේ රාත්‍රියේ ශ්‍රී ලංකා ක්‍රිකට් ආයතනයේ පැවැති මාධ්‍ය හමුවේදී පැවැසීය.ඉල්ලා අස්වීමෙන් ඇතිවන නායකත්වයේ හිඩැස ඇන්ජලෝ මැතිව්ස් හෝ ටී.එම්.ඩිල්ෂාන් පුරවනු ඇතැයි සංගක්කාර බලාපොරොත්තු පළ කළේය.වසර 2015 දී පවත්වන ලෝක කුසලාන තරගාවලිය ඉලක්ක කරගෙන දැන් සිටම නායකයකු තෝරා සූදානම් කළ යුතු බව සංගක්කාරගේ මතය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040610</link>
    <topic>මූල්‍ය වංචාවකටඇමැතිගේ ලිපිය විකෘති කරලා</topic>
    <author>විජයානි එදිරිසිංහ සහ චන්දිමා එදිරිමාන්න</author>
    <content>ඇමැති විමල් වීරවංශ මහතාගේ අස්සනින් යැවූ ලිපියක් සොරකම් කර එය විකෘති කර පුද්ගලයකුට නිවෙසක් ලබා දෙන බව හඟවා මුදල් වංචා කළ පුද්ගලයෙක් ගල්කිස්ස විශේෂ විමර්ශන ඒකකය මගින් අත්අඩංගුවට ගෙන තිබේ. සැකකරු ගල්කිස්ස ප්‍රදේශයේ පදිංචිකරුවෙකි.ගෝනවල ප්‍රදේශයේ නිවාස ඉල්ලුම්කරුවකුට යවන ලද ලිපියක් සොරකම් කර ගෙවීමේ ක්‍රමය මත නිවෙසක් ලබා දෙන බව පවසා මුල් ගෙවීමක් වශයෙන් ගල්කිස්ස ප්‍රදේශයේම පුද්ගලයෙකුගෙන් රුපියල් විසිපන්දහසක් ලබාගෙන ඇත. ගල්කිස්ස පොලිස් අධිකාරි හේමන්ත අධිකාරි මහතාගේ උපදෙස් මත සහකාර පොලිස් අධිකාරී ජයලත්, ගල්කිස්ස විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක වීරසිංහ මහතා ඇතුළු පිරිසක් පරීක්‍ෂණ පවත්වති. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040611</link>
    <topic>හේමසිරි තැපෑලේ නව ලේකම්</topic>
    <author/>
    <content>තැපැල් සේවා අමාත්‍යාංශයේ නව ලේකම්වරයා ලෙස හේමසිරි ප්‍රනාන්දු මහතා පත් කර ඇත.ජනාධිපති මහින්ද රාජපක්ෂ මහතා විසින් මෙම පත්වීම සිදු කර ඇතිඅතර හේමසිරි ප්‍රනාන්දු මහතා මෙරට ක්ෂේත්‍ර ගණනාවකම කීර්තිමත් පරිපාලකයකු ලෙස නමක්දිනා ගෙන සිටී.වර්තමානයේ ජනාධිපති වරයාගේ ක්‍රීඩා කටයුතු පිළිබඳ උපදේශකවරයා සහ ජාතික ඔලිම්පික් කමිටුවේ සභාපතිවරයා ලෙස කටයුතු කරන හේමසිරි ප්‍රනාන්දු මහතා කොළඹ නාලන්දා විද්‍යාලයේ ආදි සිසුවකු මෙන්ම කොළඹ විශ්වවිද්‍යාලයේ ආර්ථික විද්‍යාව පිළිබඳ උපාධිධරයෙකි.හිටපු අගමැති සිරිමාවෝ බණ්ඩාරනායක මැතිනියගේ ලේකම් වරයා ලෙසද ශ්‍රී ලංකා ටෙලිකොම්, ගුවන්තොටුපළ හා ගුවන්සේවා සමාගමේ සභාපතිවරයා ලෙසද ඔහු කටයුතු කර ඇත.හේමසිරි ප්‍රනාන්දු මහතා අද (06) දින අමාත්‍යාංශයේ රාජකාරි ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040620</link>
    <topic>පිළිකා රෝග සත්කාරයරට පුරා රෝහල්වල</topic>
    <author>සන්ධ්‍යා කරුණාරත්න</author>
    <content>පිළිකා රෝග සත්කාර ඒකකරට පුරා පවතින ප්‍රධාන රෝහල්වල පිහිටුවීමට සෞඛ්‍ය අමාත්‍යාංශය පියවර ගනියි.එහි ප්‍රථම පියවර ලෙස රුපියල් කෝටි 12ක් වැය කරමින් කුරුණෑගල ශික්ෂණ රෝහලේ ඉදි කළ නව පිළිකා ප්‍රතිකාර ඒකකය සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් පෙරේදා (4) විවෘත කෙරිණි.මහල් තුනකින් සමන්විත මේ පිළිකා රෝහලේ නේවාසික රෝගීන් 100කට එකවර ප්‍රතිකාර පහසුකම් ලබා ගැනීමේ හැකියාව පවතියි.මීට අමතරව කරාපිටිය, කුරුණෑගල, මහනුවර, අම්පාර, මඩකළපුව, අනුරාධපුරය, යාපනය, වවුනියාව යන ශික්ෂණ රෝහල්වල ද මේ පිළිකා රෝගී සත්කාර ඒකකයන් ආරම්භ කිරීමට කටයුතු යෙදා තිබේ.පිළිකා රෝගීන්ට ප්‍රතිකාර ලබා ගැනීම සඳහා මෙතෙක් පැවතියේ මහරගම පිළිකා රෝහල පමණක් බවත් කොළඹින් බැහැර ඈත පළාත්වල සිට බොහෝ රෝගීන් පිරිසක් ප්‍රතිකාර ලබා ගැනීම සඳහා පැමිණෙන අතර ඔවුන් ගැටලු රැසකට මුහුණ දෙන බවත් ඇමැතිවරයා පැවැසුවේය.මහරගම පිළිකා රෝහලෙන් ප්‍රතිකාර ලබා ගැනීම සඳහා දිනකට රෝගීන් 5000ක් පමණ පැමිණෙති. මෙසේ එම රෝගීන් දුර බැහැර ප්‍රදේශවල සිට පැමිණ මුහුණ දෙන ගැටලු අවම කිරීමේ අරමුණෙන් රට පුරා පිළිකා ප්‍රතිකාර ඒකකයන් පිහිටුවීමට තීරණය කළ බවත් ඇමැතිවරයා කීය.නිදහස් සෞඛ්‍ය සේවාවක් මෙරට රෝගීන්ට ලබා දීම සඳහා වාර්ෂිකව රුපියල් කෝටි 9000ක් වැය කරන අතර ඉන් රුපියල් කෝටි 350 ක් පිළිකා රෝගීන්ගේ ඖෂධ සඳහා වැය කෙරේ. පිළිකා රෝගීන්ට ලබා දෙන ඖෂධ ඇතැම් විට රුපියල් 80,000 සිට ලක්ෂ 03 දක්වා මිල ගණන් අධිකය. එසේ වුවත් රජය කිසිදු හිඟයකින් තොරව මූල්‍ය ප්‍රතිපාදන සෞඛ්‍ය ක්ෂේත්‍රයට ලබාදීමට පියවර ගෙන ඇත.පිළිකා රෝගීන්ට ලබාදෙන ඖෂධ වර්ග 14ක් සැපයීම සඳහා ටෙන්ඩර් බාර ගත් සමාගමක් එම ඖෂධ පසුගිය වසරක සිට සැපයීමට පියවර ගෙන නොමැත. මේ නිසා පිළිකා රෝගීන් මහත් අපහසුතාවට පත්ව ඇති බවත් එම අපහසුතාව මඟ හැරවීම සඳහා මිල අධික ඖෂධ ගෙන්වා හෝ රෝගීන්ට ඖෂධ සැපයීමට පියවර ගන්නා බවත් ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040621</link>
    <topic>උසස් පෙළ සමත් ඊ.ටී. එෆ්. සාමාජිකයන්ගේ දරුවන්ට ශිෂ්‍යත්ව</topic>
    <author>සුභාෂිනී සේනානායක</author>
    <content>සේවා නියුක්ති භාරකාර අරමුදලේ සාමාජිකයන්ගේ උසස්පෙළ සමත් දරුවන් දසදහසකට රුපියල් දොළොස්දහස බැගින් ලබාදීමේ ශිෂ්‍යත්ව ක්‍රමයක් ප්‍රථම වරට ක්‍රියාත්මක කර ඇත. කලා, වාණිජ, ඉංජිනේරු සහ වෛද්‍ය විෂය ධාරාවන්ගෙන් ඉහළම ලකුණු ලබාගත් අයගේ උසස් අධ්‍යාපනය වෙනුවෙන් මෙම මුදල ලබා දේ.සේවා නියුක්තිභාරකාර අරමුදලේ සාමාජිකයන්ගේ සෞඛ්‍ය කටයතු සඳහා මෙතෙක් ණය මුදල් ලබා දී තිබුණත් ඔවුන්ගේ දූ දරුවන්ගේ අධ්‍යාපන කටයුතු සඳහා ආධාර දෙන ප්‍රථම අවස්ථාව මෙය බව අරමුදලේ ක්‍රියාකාරී අධ්‍යක්ෂ තිස්ස කුට්ටිආරච්චි මහතා කීය.2010 අගෝස්තු අධ්‍යාපන පොදු සහතික පත්‍ර උසස්පෙළ විභාගයෙන් ඉහළම ලකුණු ලබාගත් අයට මේ සඳහා අයඳුම් කළහැකි බවද ඒ මහතා කීය.මේ සඳහා අප්‍රේල් 31 වනදා දක්වා අයැදුම් කළ හැකිය.සේවා නියුක්ති භාරකාර අරමුදල සාමාජිකයන්ගේ හා ඔවුන්ගේ දරුවන් වෙනුවෙන් ආධාර කිරීමේ වැඩපිළිවෙළ ජනාධිපති මහින්ද රාජපක්ෂ මහතාගේ දෙවන පදවි ප්‍රාප්තිය වෙනුවෙන් සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040612</link>
    <topic>බාබර් සාප්පුවෙන් හෙරොයින් සොයාගෙන</topic>
    <author>මල්වාන සමූහ මහානාම විතානගේ</author>
    <content>මුකලාන හන්දිය ප්‍රදේශයේ සැක කටයුතු බාබර් සාප්පුවක් වැටලු මීගහවත්ත පොලිසියට එහි කරණවෑයා ළඟ තිබි හෙරොයින් මිලි ග්‍රෑම්ස් 20ක් සොයා ගෙන ඇත.කඳුබොඩ ප්‍රදේශයේ පදිංචිකරුවකු වන මොහු ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කරන ලදුව ඔහුට රුපියල් දස දහසක දඩමුදලක් පසුගිය බ්‍රහස්පතින්දා (31) නියම කෙළේය.මේ වැටලීමට මීගහවත්ත පොලිස් ස්ථානාධිපති පොලිස් පරීක්ෂක ශ්‍රීනීත සංජීව ජයකොඩි, පොලිස් පරීක්ෂක මුනසිංහ සැරයන් ඩග්ලස් (48947) , පො.කො. සිසිර (950), රතනමලල (36501) හා විජේරත්න (37494) යන නිලධාරිහු සහභාගි වූහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040613</link>
    <topic>සීතාවක ගඟේ සිටි කිඹුලකු අල්ලයි</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අවිස්සාවේල්ල – තල්දූව අතරින් ගලාබසින සීතාවක ගඟේ සිටි කිඹුලකු ප්‍රදේශවාසීන් විසින් පෙරේදා (04දා) සවස මහත් පරිශ්‍රමයක් දරා අල්ලා ගැනිණි.අඩි අටක් පමණ දිග මේ කිඹුලා පිළිබඳව මාස කිහිපයක සිටම ප්‍රදේශවාසීන් විමසිල්ලෙන් පසුවිය.අල්ලාගත් කිඹුලා පිළිබඳව රත්නපුර වනජීවී කාර්යාලයට දැනුම්දීමෙන් පසු පලාබද්දල වනජීවී කාර්යාලයේ නිලධාරීන් පැමිණ උඩවලවේ රක්ෂිතයට මුදාහැරීම සඳහා රැගෙන ගොස් ඇත.තවත් කිඹුලකු සිටිතැයි කතාවක් පැතිර ගොස් ඇති නිසා දිය නෑමට හා වැලි ගොඩදැමීමට යන පිරිස් ගඟට බැසීමට බියෙන් පසුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040614</link>
    <topic>මරා දමන බවට නිවැසියන්ට තර්ජනය කොට</topic>
    <author>බණ්ඩාරගම සමූහ බිමල් එස් ජයසිංහ</author>
    <content>බණ්ඩාරගම ගම්මන්පිල ව්‍යාපාරික නිවසකට පෙරේදා (04) රාත්‍රී ආයුධ සන්නද්ධව ඇතුළු වූ තිදෙනකුගෙන් යුත් කණ්ඩායමක් නිවැසියන් සියලු දෙනා වෙඩි තබා මරා දමන බවට තර්ජනය කරමින් රුපියල් ලක්ෂ දහයකට අධික මුදල් හා රන් භාණ්ඩ කොල්ලකා පලාගෙස් ඇතැයි බණ්ඩාරගම පොලිසිය කියයි.රාත්‍රී 10 ට පමණ නිවසේ ඉදිරිපස දොරින් මුහුණු ආවරණය කරගෙන ඇතුළු වී ඇති සන්නද්ධ පිරිස නිවැසි කාන්තාවගේ අත දරාසිටි දරුවාගේ හිසට ගිනි අවියක් එල්ලකර බිය වද්දා මුදල් හා රන් ආභරණ දෙන ලෙස පවසමින් තර්ජනය කර ඇතැයි පොලිසිය කියයි.සන්නද්ධ පිරිස කොල්ලකා ගත් රන් භාණ්ඩ දමාගෙන යාම සඳහා කාන්තාවගේ අත්බෑගය එල්ලා තැබූ තැනින් ගනිද්දී එහි තුළ තිබෙන ලියවිලි ලබා දෙන ලෙස ඇය ඉල්ලා ඇති අතර කොල්ලකරුවන් එම ලියවිලි බිමට හලද්දී ඒ තුළ තිබූ ව්‍යාපාරික ස්ථානයේ දවසේ ආදායම වන රුපියල් එක් ලක්ෂ විසිපන් දහසක මුදල ද කොල්ලකරුවන් ගෙන ගොස් ඇතැයි පොලිසිය සඳහන් කරයි.කොල්ලකරුවන් නිවසේ දුරකථනය ද විනාශ කර ව්‍යාපාරිකයාගේ හා බිරියගේ ජංගම දුරකථන දෙකද රැගෙන ගොස් ඇතැයි පොලිසිය කියයි.සන්නද්ධ පිරිස මුහුණු ආවරණය කරගෙන යතුරුපැදි වලින් පැමිණ ඒවා අතුරු මඟක නවතා පා ගමනින් නිවසට පැමිණ ඇති බවට පොලිස් පරීක්ෂණවලදී හෙළිවී ඇත.පානදුර කොට්ඨාස භාර පොලිස් අධිකාරී එඩ්මන්ඩ් මහින්ද්‍ර - සහකාර පොලිස් අධිකාරී අබේරත්න දිසානායක, සහකාර පොලිස් අධිකාරී (අපරාධ) රංජිත් සිල්වා මහත්වරුන්ගේ අධීක්ෂණය යටතේ බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්ෂක චාල්ස් වික්‍රමසිංහ, අපරාධ අංශයේ ස්ථානාධිපති පොලිස් පරීක්ෂක උදය කුමාර මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040615</link>
    <topic>අවුරුදු තුනක දරුවාට කෲර ලෙස පහරදීලා</topic>
    <author>මීගමුව විශේෂ එච්. ප්‍රනාන්දු</author>
    <content>අවුරුදු 3 ක් පමණ වයසැති පිරිමි ළමයෙකුට කෲරත්වයෙන් සලකන ලදැයි කියන සිද්ධියක් සම්බන්ධයෙන් එම දරුවාගේ මවගේ අනියම් පුරුෂයා යයි කියන පුද්ගලයකු කටුනායක පොලිසිය විසින් සැකපිට අත්අඩංගුවට ගෙන තිබේ.මෙම කෲර වධ හිංසාවලට ලක්ව තිබෙන්නේ කටුනායක පොලිස් බල ප්‍රදේශයට අයත් 18 කණුව අසළ නේවාසිකාගාරයක පදිංචි චමින්ද (අවුරුද් 3) නමැත්තෙකි.මෙම දරුවාගේ පියා මත්ද්‍රව්‍ය චෝදනාවක් සම්බන්ධයෙන් රක්ෂිත බන්ධනාගාර ගත වී සිටින බවත් පසුව දරුවාගේ මව වෙනත් පුරුෂයෙකු සමගින් අනියම් සම්බන්ධතාවයක් පවත්වා ගෙන යන බවත් මෙම සැකකරු මෙම දරුවාට මව නැති අවස්ථාවලදී අතින් පයින් පහරදී පුච්චා වද දී තිබෙන බවත් පොලිස් විමර්ශනවලදී අනාවරණය වී තිබේ.  මෙම දරුවාට කෲර වධ හිංසා පැමිණීම පිළිබඳව පොලිසියට ලද තොරතුරක් මත සැකකරු අත්අඩංගුවට ගෙන ඇත. දරුවා ද පොලිස් භාරයට ගෙන තිබේ.තුවාලවලට ප්‍රතිකාර ලබාදීම සඳහා මෙම කෲර වද හිංසාවලට ගොදුරු වූ දරුවා පොලිසිය විසින් රෝහල් ගත කර තිබේ.මීගමුව ජ්‍යෙෂ්ඨ පොලිස් අධිකාරි චන්දන ගලප්පත්ති මහතාගේ අධීක්ෂණය මත හා කටුනායක පොලිස් ස්ථානාධිපති ප්‍රධාන පොලිස් පරීක්ෂක ප්‍රසාද් ප්‍රනාන්දු මහතාගේ උපදෙස් පිට අපරාධ විමර්ශන අංශයේ ස්ථානාධිපති පොලිස් පරීක්ෂක නන්දලාල් පද්මනාථ යන මහත්වරු හා ළමා හා කාන්තා කාර්යාංශයේ උප පොලිස් පරීක්ෂක විතාන, කාන්තා පොලිස් සැරයන් හේමා යන මහත්මීහු මේ පිළිබඳ විමර්ශන පවත්වා ගෙන යයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040616</link>
    <topic>සිසුවියන්ට අසැබි දසුන් පෙන් වූක්‍රීඩා ගුරුවරයාට ඇප</topic>
    <author>සුරන්ජිත් පෙරේරා</author>
    <content>රත්මලාන ප්‍රදේශයේ පාසලක සිසුවියන් හතර දෙනකුට අසභ්‍ය දර්ශන පෙන්වා ලිංගික අතවර කිරීමේ සිද්ධියක් සම්බන්ධයෙන් රක්ෂිත බන්ධනාගාරගත කර සිටි එම පාසලේ ක්‍රීඩා ගුරුවරයාව රුපියල් ලක්ෂයක ශරීර ඇපමත මුදාහරින ලෙස ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළාය.ඇප මත මුදාහැරියේ කව්ඩාන පාර අත්තිඩිය ප්‍රදේශයේ පදිංචි තරංග නදීර නැමැති සැකකරුවෙකි.සැකකාර ක්‍රීඩා ගුරුවරයාගේ ජංගම දුරකථනයේ ගබඩාකර තිබූ අසභ්‍ය දර්ශන ඇතුළත් රූප රාමු එම පාසලේ 8 වසරේ දැරියන්ට පෙන්වා ඔවුන්ව අනවශ්‍ය දේ සඳහා පොළබවා ගැනීමට තැත්කළ බවට එම දැරියන් හතර දෙනාගෙන් ගල්කිස්ස පොලිසියට ලැබුණු පැමිණිල්ලක් මත ගල්කිස්ස පොලිසිය මගින් අත්අඩංගුවට ගත් සැකකරු අධිකරණයට ඉදිරිපත් කර රක්ෂිත බන්ධනාගාර ගත කරන තිබුණි.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040617</link>
    <topic>ආරාමයේ ප්‍රධාන ජල නළය විදනිවාස අටකට හොරෙන් වතුර අරන්</topic>
    <author>සුරන්ජිත් පෙරේරා</author>
    <content>පානදුර පිංවත්ත ප්‍රදේශයේ දසසිල් ආරාමයකට ජල සම්පාදන මණ්ඩලයෙන් සපයා ඇති ප්‍රධාන නළ මාර්ගය පලුදු කර වංචාවෙන් ජලය ලබාගත් නිවාස 8ක හිමිකරුවන් පානදුර පිංවත්ත පොලිසිය මගින් ඊයේ (5) සවස අත්අඩංගුවට ගෙන ඇත.මොරටුව ජලසම්පදන මණ්ඩලයේ විශේෂ වැටලීම් ඒකකය විසින් සිදුකළ පරීක්ෂණවලදි මේ මහා පරිමණයේ ජල වංචාව හෙලි වී ඇති අතර ඒ අනුව මේ අත්අඩංගුවට ගැනීම සිදුකර ඇත.අත්අඩංගුවට පත් 8 දෙනා අතර කාන්තාවන් පස් දෙනකු සිටින බව විශේෂ වැටලීම් ඒකකය පැවැසීය.පිංවත්ත දුම්රියපල පාරේ පිහිටි දස සිල් ආරාමයට ජල සම්පාදන මණ්ඩලය විසින් ලබා දී ඇති සම්බන්ධතාවේ. මීටරයට මෙපිටින් නළය ස්ථාන 2 කින් පලුදුකර වංචනික ලෙස ජලය ලබාගැනීම සඳහා මූලික වු බවට සැකකරන ආරාමයේ ප්‍රධාන දසසිල් මාතාවගේ ඥාතියකු මේ වනවිට අත්අඩංගුවට ගත් බවද වැටලීම් සිදු කළ නිලධාරීහු පැවසීය.ඔහු විසින් මූලිකත්වය ගෙන එලෙස ලබාගත් ජලය සම්බන්ධතා නිවාස 8කට ලබා දී එක් නිවසකින් රුපියල් 200ක මුදලක්ද අයකරගෙන ඇතැයි අත්අඩංගුවට ගත් නිවෙස් හිමියන්ගෙන් ප්‍රශ්න කිරීමේදී හෙලි වූ බව පොලිසිය පැවසීය.ඊට අමතරව ආරාමයට ලබා දී ඇති සම්බන්ධතාවයට සවිකර තිබූ ජල මීටරයද ගලවාගෙන ගොස් සැකකාර ඥාති පුතාගේ නිවසේ ජල මීටරය වෙනුවට භාවිතකර ඇති අතර එම මීටරයද වැටලීම් අංශය මගින් අත්අඩංගුවට ගෙන ඇත.ජාතික ජල සම්පාදන මණ්ඩලයේ සාමාන්‍ය අධිකාරි කේ. ආර්. දේවසුරේන්ද්‍ර මහතාට ලැබුණු විශේෂ තොරතුරක් මත මොරටුව ජල සම්පාදන මණ්ඩලයේ විශේෂ වැටලීම් ඒකකයේ වැටලීම් බාර නිලධාරී සරත් මුණසිංහ මහතා ප්‍රමුඛ නිලධාරීන් කණ්ඩායමක් වැටලීම සිදුකර ඇති අතර පානදුර පිංවත්ත පොලිසියේ ස්ථානධිපති උ.පො.ප සුරංග රණවීර මහතා ඇතුලු පොලිස් නිලධාරීහු වැටලීම සඳහා සහාභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040618</link>
    <topic>මහර ප්‍රාදේශීය සභාවේරු. ලක්ෂ 70ක වංචාවක්</topic>
    <author>ජීවනී පතිරණ</author>
    <content>මහර ප්‍රාදේශීය සභාවේ ව්‍යාපෘති ක්‍රියාත්මක කිරීමේදී රුපියල් ලක්ෂ 70 කට ආසන්න වංචාවක් සිදු වී ඇතැයි විශේෂ විගණන පරීක්ෂණ මගින් අනාවරණය කරගෙන ඇත.කර්මාන්ත ලේඛනය යාවත්කාලීන නොකිරීම මත ව්‍යාපෘති ආරම්භ කිරීම, නිම කිරීම, ගෙවීම් කර ඇති ආකාරය හා කර්මාන්ත වෙනුවෙන් තවදුරටත් ගෙවීමට ඇති මුදල කොපමණද යන්න පිළිබඳ තොරතුරු විගණන පරීක්ෂණ වලදී ලබා ගැනීමට නොහැකි වී තිබේ.ප්‍රාදේශීය සභාව සෘජුව සිදු කළ ව්‍යාපෘති සඳහා සිමෙන්ති, කම්බි හා ලෑලි මිලදී ගැනීමේදී මිල ගණන් කැඳවීමකින් තොරව මිලදී ගෙන ඇති අතර, වැලි මිලදී ගැනීමේදී ටෙන්ඩර් පටිපාටිය උල්ලංඝනය කර ඇත.2009 වර්ෂයේ ගම නැගුම වැඩසටහන මගින් ව්‍යාපෘති 260ක් යටතේ මාර්ග කොන්ක්‍රීට් කිරීම සිදු කර ඇතිමුත්, 2008 වර්ෂයෙන් පසුව කර්මාන්ත ලේඛනය හා ඇස්තමේන්තු ලෙජරය යාවත්කාලීන කර නොමැති බවද විගණකාධිපති දෙපාර්තමේන්තුව සිදු කළ පරීක්ෂණ වලින් ආනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=n11040619</link>
    <topic>තැපැල් හුවමාරුවේ රාජකාරි පෙර පරිදි</topic>
    <author>උපාලි කරුණාරත්න</author>
    <content>තැපැල් දෙපාර්තමේන්තුව නිකුත් කළ චක්‍රලේඛයක් හේතුවෙන් පෙරේදා (04) දහවල් 12.00 සිට රාජකාරිවලින් ඉවත් වී සිටි කොළඹ මධ්‍යම තැපැල් හුවමාරුවේ සේවකයෝ ඊයේ (05) පස්වරුවේ සිට යළි රාජකාරි ආරම්භ කළහ.තැපැල් වෘත්තිය සමිති එකමුතුවේ නියෝජිතයෝ තැපැල් සේවා ඇමැති ජීවන් කුමාරතුංග මහතා සමඟ පැවැති සාකච්ඡාවකින් පසු ඇමැතිවරයා අදාළ චක්‍රලේඛය ඉවත් කරන ලෙස තැපැල් බලධාරීන්ට දැන්වීමෙන් පසුව මධ්‍යම තැපැල් හුවමාරුවේ සේවකයෝ රාජකාරී ආරම්භ කිරීමට තීරණය කළහ.මෙම සේවකයන් රාජකාරිවලින් ඉවත්ව සිටි කාලය තුළ ලිපි ලක්ෂ දහයකට අධික ප්‍රමාණයක් ගොඩගැසී ඇතැයි වෘත්තිය සමිති එකමුතුවේ නියෝජිතයින් පවසන අතර තැපැල්පති එම්. කේ. බී. දිසානායක මහතා පවසනුයේ එකතු වී ඇති ලිපි ඉතා ඉක්මනින් බෙදා හැරීමට කටයුතු කරන බවයි.තැපැල් වෘත්තිය සමිති එකමුතුව ඊයේ (05) මධ්‍යම රාත්‍රියේ සිට දිවයින පුරා අතිකාල වර්ජනයක් ද ආරම්භ කිරීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104062</link>
    <topic>අපිරිසුදු ගෙවත්තක් පවත්වාගෙන ගියකාන්තාවකට රු. 1500ක දඩයක්</topic>
    <author>සිරි වාව්වගේ මාතර සංචාරක</author>
    <content>ඩෙංගු මදුරුවන් බෝවීමට ඉඩ කඩ ලැබෙන පරිද්දෙන් තම ගෙවත්ත පවත්වාගෙන ගිය කාන්තාවකට මාතර අතිරේක මහේස්ත්‍රාත් දුලානි අමරසිංහ මෙනවිය රුපියල් 1500 /- ක දඩයක් නියම කළාය.විත්තිකාරිය අධිකරණයේදී මේ සම්බන්ධයෙන් වරද පිළිගැනීම නිසා ඉහත දඩ මුදල නියමවිය.විත්තිකාරිය වෙනුවෙන් පෙනී සිටින නීතිඥ මහතා අධිකරණයට කරුණු දන්වමින් විත්තිකාරිය වරද පිළිගන්නා බවත් ඇය රජයේ සේවිකාවක් බැවින් නියම කළ දඩ මුදල රජයේ ගාස්තුවක් ලෙස අය කර ගන්නා ලෙසද අධිකරණයෙන් ආයාචනය කළේය.වරද පිළිගැනීම නිසාත් එම ඉල්ලීමට කන්දුන් විනිසුරු තුමිය පළමු වතාවට බැවින් මෙවැනි දඩුවමක් නියම කරන බවත් දෙවැනි වරට මෙවැනි චෝදනාවන්ට ලක්වුවහොත් තදින් ක්‍රියා කරන බවත් පවසමින් විත්තිකාරියට අවවාද කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104061</link>
    <topic>මිහින්තලේ රක්ෂිතයකනිදන් හෑරූ 8ක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>මිහින්තලය පොලිස් වසමේ වළවාහැංගුනවැව පුරාවිද්‍යා ස්මාරකයක් ලෙස සැකකෙරෙන ස්ථානයක නිදන් සෙවීමට පොළොව කණිමින් සිටි සැකකරුවන් අට දෙනකු පෙරේදා (04) සවස මිහින්තලය පොලිසිය මගින් අත්අඩංගුවට ගෙන ඇත.වළවාහැංගුනවැව රක්ෂිතයේ පිහිටි පුරාවිද්‍යා ස්මාරකයක් අසල පිරිසක් යම් ක්‍රියාවක නිරතවන බවට පොලිසියයට ලැබුණු දුරකථන ඇමතුමකට අනුව වහාම එහි ගොස් වැටලීමක් සිදුකර ඇත.එහිදී නිදන් හෑරීමට පැමිණි බවට සැකකරන පුද්ගලයන් අටක් අත්අඩංගුවට ගෙන ඇත.වැටලීම සිදුකරන අවස්ථාවේදීත් සැකකරුවන් නිදන් සොයා ස්මාරකය අසල අඩි 15ක ගැඹුරු වළක් හාරා තිබූ බවද පොලිසිය කියයි. නිදන් සෙවීමට පොළොවකැණීම නිසා ස්මාරකයද ගිලා බැස ඇති බව පොලිසිය කියයි.සැකකරුවන් අනුරාධපුර, ගාල්ල, හොරණ හා වළවාහැංගුනවැව ප්‍රදේශයන්හි පදිංචිකරුවන් බවත් මිහින්තලය පොලිසිය කියයි. සැකකරුවන් නිදන් කැණීම සඳහා රැගෙන ආ උපකරණ සහ පූජා භාණ්ඩ විශාල ප්‍රමාණයක්ද අත්අඩංගුවට ගෙන ඇත.අනුරාධපුර ජ්‍යෙෂ්ඨ පොලිස් අධිකාරි නන්දන විජේරත්න මහතාගේ උපදෙස් මත මිහින්තලය පොලිසියේ ස්ථානාධිපති පොලිස් පරීක්ෂක සුජීව සිරිවර්ධන මහතාගේ මෙහෙයවීම මත උප පොලිස් පරීක්ෂක ප්‍රියදර්ශන මහතා ඇතුළු පිරිස වැඩිදුර පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104063</link>
    <topic>යාපනය කන්තරෝඩෛපුරාවිදු බිමේ කැණීම්</topic>
    <author>සකුන්තලා ජයසිංහ</author>
    <content>ශ්‍රී ලාංකේය රාජධානි වංශකතාවේ දියුණු කාල පරිච්ඡේදයක ඓතිහාසික තොරතුරු අනාවරණය කර ගැනීමේ අරමුණින් යාපනය කදුරුගොඩ (කන්තරොඩෛ) පුරාවිද්‍යා භූමියේ කැණීම් කටයුතු සිදුකරයි.පුරා විද්‍යා දෙපාර්තමේන්තුව හා යාපනය විශ්ව විද්‍යාලයේ පුරාවිද්‍යා අධ්‍යයන අංශය එක්ව කැණීම් කටයුතු සිදුකරයි. ආචාර්ය නිමල් පෙරේරා මෙහි ප්‍රධානත්වය දරයි.ඓතිහාසික අනුරාධපුර රාජධානියට සමකාලීන සහ ක්‍රිස්තුපූර්ව යුගයේ සිට ක්‍රිස්තු වර්ෂය දක්වා රාජධානි වර්ධනය වුණු ආකාරය පෙන්වන පුරාවිද්‍යාත්මක සාධක රැසක් කන්තරෝඩෛ පුරාවිද්‍යා භූමිය තුළ සැඟවී ඇති බවට පුරාවිද්‍යාඥයෝ විශ්වාසය පළ කරති. තවද අනුරාධපුරය ඇතුළු පුරයෙන් හමුවන දියුණු නාගරික ජනාවාස ලක්ෂණ රැසක්ද මේ වන විට හමුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104064</link>
    <topic>හොරොව්පොතාන සති පොළේඅඩුපාඩු රැසක්</topic>
    <author>ගයාන් රාජපක්ෂ</author>
    <content>හොරොව්පොතානා ප්‍රාදේශීය සභාවට අයත් සෙනසුරාදා දිනයන්හි පැවැත්වෙන සතිපොළේ අඩුපාඩු රැසක් පවතින බවට එහි වෙළෙන්දෝ මැසිවිලි නගති.1999 දී පටන් ගැනුණු මෙම සතිපොළ හොරොව්පොතාන ප්‍රාදේශීය සභාව මඟින් නඩත්තු කටයුතු සිදු කෙරිණි. එහි වෙළෙන්ඳන් 550දෙනෙකු පමණ වෙළෙඳාමේ යෙදී සිටින අතර එක් වෙළෙන්දෙකුගෙන් රුපියල් 250ක මුදලක් ප්‍රාදේශීය සභාව මඟින් අයකරගනු ලබයි.එහෙත් මේ වන විට සැලකිය යුතු කිසිදු අලුත්වැඩියාවක් සිදුවී නොමැත.එමෙන්ම පොළ දිනයන් හැර අනෙකුත් දිනයන් හි පොළ භූමිය තුළ යාචකයන් නවාතැන් ගන්නා අතර ඔවුන්ගේ නොයෙකුත් ක්‍රියාකලාප හේතුවෙන් පොළ අවට ජීවත්වන ජනතාව මහත් අපහසුතාවකට පත්ව තිබේ.මේ පිළිබඳව අදහස් දැක්වූ වෙළෙන්ඳකු වන ජී. ජී. ලලිත් මහතා.අවුරුදු 12 ක් විතර මං මේ පොළේ වෙළඳාම් කරනවා ඒත් අපට ස්ථිර කඩකාමරයක් නෑ. පොල් අතුවලින් හදාගත්ත කඩ කෑල්ලක තමා එදා ඉඳලා වෙළෙඳාම් කරන්නේ. සමහර වෙළෙඳුන්ට එහෙමත් නෑ. ඔවුන් ඉටිරෙදි යට වෙළෙඳාම් කරනවා. වැහි කාලයට පොළ භූමිය ගන්න දෙයක් නෑ. වතුර බහින්න පැත්තක් නෑ. ඒ කාලෙට මේක මඩ වගුරක්. එහෙම වුණාම මිනිස්සු බඩුගන්න පොළේ එන්නේ නෑ.පී. එච්. රුක්මල් ප්‍රියදර්ශිකා මහත්මිය.අපට හදිසියට යන්න වැසිකිළියක් නෑ. තියෙන වැසිකිළිය ජරාජීර්ණ වෙලා. කැඩිල ගිහිල්ලා. ජල පහසුකම් නෑ. නළ ළිඳක් තියෙනවා ඒත් වෙලාවකට ඒකෙන් වතුර එන්නේ නෑ. පොළ භූමිය ගේට්ටුවක් නෑ. පොළ භූමිය යාචකයන්ගේ රජදහනක් වෙලා. ඒ වගේම නගරයේ ගවයන් ලැගුම් ගන්නේ පොළ භූමියේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104065</link>
    <topic>හෝමාගම නගරයේ ඇතැම් වීථි පහන්වලට විදුලිය නෑ</topic>
    <author>හෝමාගම සංචාරක - මංජුල හිරිපිටිය</author>
    <content>හෝමාගම නගර අලංකාර සැලැසුම යටතේ වසර පහකට පෙර, රුපියල් ලක්ෂ තිහක පමණ මුදලක් වැය කරමින් සවි කළ විථි පහන්වලට මෙතෙක් විදුලිය ලබා නොදීමෙන් රාත්‍රි කාලයට නගරය අඬ අඳුරේ පවතින බව නගර වැසියෝ පවසති.2006 වසරේ දී නගර අලංකාර වැඩසටහන යටතේ රුපියල් කෝටි දෙකක පමණ මුදලක් වෙන් කර, හෝමාගම නගරයේ ප්‍රධාන මාර්ග කාපට් කිරීම, පදික වේදිකාව ක්‍රමවත්ව සාදා එහි ආරක්ෂිත (යකඩ) වැටවල් ඉදි කිරීම සහ නව වීථි පහන් කණු සවි කිරීම ඇතුළත් වී ඇත.හෝමාගම ප්‍රාදේශීය සභාවේ හිටපු මන්ත්‍රී ඒ.ඩී.කුමාරසිරි මහතාහෝමාගම නගරය අලංකාර වැඩ සටහන යටතේ විශාල මුදලක් වැය කර, තව විදුලි පහන් කණු විස්සක් සවි කර තිබෙනවා. මේ විදුලි පහන් කණුවලට හෝමාගම ප්‍රාදේශීය විදුලි ඉංජිනේරු කාර්යාල මඟින් විදුලිය ලබා නොදීම නිසා, වසර පහක පමණ කාලයක සිට මෙලෙස දැල් වීමට නොහැකිව පවතිනවා. හෝමාගම ප්‍රාදේශීය ලේකම් කාර්යාලයේ මාසිකව පවත්වන සංවර්ධන කමිටුවේ සහ වෙනත් අවස්ථාවලදී මේ පිළිබදව දන්වා ඇතත් මෙතෙක් විදුලි බල මණ්ඩලය විදුලිය ලබා දීම සිදු කර නැහැ.මේ පිළිබඳව විදුලි බල මණ්ඩලයේ හෝමාගම කාර්යාලයෙන් විමසූ විට එහි නිලධාරියෙකු පැවැසුවේ මෙය සවි කර ඇත්තේ විදුලි බල මණ්ඩලයෙන් අවසර නොගෙන බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104066</link>
    <topic>කඩි කෑ පුද්ගලයා රෝහලේ</topic>
    <author>මීගමුව විශේෂ – එච්. ප්‍රනාන්දු</author>
    <content>එළිමහනේ නිදා සිටි 47 හැවිරිදි පුද්ගලයකු කඩි කා මීගමුව දිස්ත්‍රික්ක රෝහලට ඇතුළු කළ බව රෝහල් පොලිසිය පවසයි.මේ පුද්ගලයා පසු දින අවදිව බැලූ විට ශරීරය පුරා සිටි කඩි ශරීරය කා තිබෙන බව සොයා ගෙන තිබේ.මීට ගොදුරුවී තිබෙන්නේ පන්නිපිටිය කලල්ගොඩ පදිංචි අයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104067</link>
    <topic>මිනුවන්ගොඩ ගොවි ගැටලුවිසඳීමට මහ ඇමැති යයි  </topic>
    <author>මිනුවන්ගොඩ සමූහ සිරිසේන අත්තනායක</author>
    <content>ජනාධිපතිතුමා ගෙන යන වගා සංග්‍රාමයට අපේ ගොවි ජනතාව ගේ සහයෝගය නො අඩුව ලබා දිය යුතු යැයි බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවැසීය.කෘෂි කර්මාන්තය වෙනුවෙන් ගොවි සංවිධාන හරහා යම් කාර්යයක් ඇත්නම් එහි ඇස්තමේන්තු සමඟ ඉදිරිපත් කළ හොත් වහාම ඒ සඳහා මුදල් වෙන් කරන බව ද බස්නාහිර ප්‍රධාන ඇමැතිවරයා පැවැසීය.ඒ මහතා එසේ පැවැසුවේ මිනුවන්ගොඩ ආසනයේ සියලුම ගොවි සංවිධාන වලට යමින් ගොවි ගැටලු හඳුනා ගැනීමේ වැඩසටහනට සහභාගි වෙමිනි.වටිනාපහ දී පැවති මේ ගොවි හමුවේ දී ඇමැතිවරයා මෙසේ ද කීවේය. අපි කවුරුත් අද බියෙන් සැකෙන් තොරව ඉන්නේ වසර තිහක යුද්ධය නිමා කළ නිසයි. ඒ සඳහා නායකත්වය දුන් ජනාධිපතිතුමාට ණය ගැතියි.ලෝක ආහාර අර්බූදයට විසැඳුම් ලබා ගත යුතුයි. අර පැරණි කියමනක් තියෙනවා අත සෙලවුවොත් පමණයි කට සෙලවෙන්නේ කියා. අපි මහන්සි උනොත් පමණයි අපේ බඩ කට මෙන්ම ආර්ථිකයත් නංවන්න පුලුවන් වෙන්නේ.ආර්ථික සංවර්ධනය කියා එක පාරටම සුඛෝපභෝගී වෙන්න බැහැ. කාල බීල සතුටින් සිටීමයි වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104068</link>
    <topic>පාතකඩ බණ්ඩාර දේවාරාම විහාරයේගොඩනැඟිලි විනාශ මුඛයේ  </topic>
    <author>හල්තොට සමූහ විනිතා මානෙල් ගමගේ</author>
    <content>ගල්පාත - පාතකඩ බණ්ඩාර දේවාරාම විහාරස්ථානයේ ඉපැරැණි ගොඩනැගිලි දිරාපත් වෙමින් විනාශ මුඛයට පත්ව ඇති බව දායක සභාව පවසති.අවුරුදු 130ක් පමණ පැරැණි මේ විහාරස්ථානයේ චන්දානන්ද ස්වාමින්වහන්සේ විහාරාධිපති ලෙස කටයුතු කරති. නිසි ප්‍රතිසංස්කරණයක් සිදු නොකළ දාන ශාලාව මීට වසර 08 ක පමණ සිට කඩා වැටීමට ලක්ව තිබේ. ආවාස ගෙයද මේ අයුරින් අබලන්ව ඇති අතර විහාරයේ ද බිත්ති පුපුරා අබලන්ව ඇත. මේ වනවිට දුර්වර්ණව පවතින විහාරයේ බිතු සිතුවම් වල කැබලි ගැලවී විනාශ වෙමින් පවතී.විහාරවාසී අනුරාධපුර සරණසිරි හිමි මේ සම්බන්ධව මෙසේ පැවසූහ.මේ විහාරස්ථානය මේ ප්‍රදේශයේ ඉතා පැරැණි විහාරස්ථානයක් අතුළේකන්ද නුග රුක ලඟ තිබුණ පැරැණි දේවාලය හේතුවෙන් මේ විහාරස්ථානය ආරම්භ වූ බව සැලකෙනවා. ඒ අසල ඉදිකළ ගොඩනැගිලියි මේ. පරණ විහාරයේ අලුත්වැඩියා කරන්න ඕනෑ සිතුවම් සියල්ලම විනාශ වෙමින් පවතිනවා. ආවාස ගෙයත් ඒ වගෙම පැරැණිය. දාන ශාලාව තෙමිල කඩා වැටෙන තත්ත්වයට පත් වෙලා. ගමේ දායක පිරිස එකතු වෙලා ධර්ම ශාලාව ගොඩ නගන්න උත්සාහ කරනවා. ඒත්....ප්‍රමාණවත් වියදමක් දැරීමට දුප්පත් දායකයින්ට අසීරුතා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r1104069</link>
    <topic>ප්‍රමිතියකට නැතිලුණු විකුණුවාට දඩ</topic>
    <author>පිළියන්දල විශේෂ - ෂෙල්ටන් විදිසිංහ</author>
    <content>මත්තේගොඩ වෙළෙඳ සලක විකිණිමට තබා තිබූ අයඩීන් වැඩි, ප්‍රමිතියට අනුකූල නොවූ ලුණු හෝමාගම ප්‍රාදේශීය සභාවේ මහජන සෞඛ්‍ය පරීක්ෂකවරයා විසින් අත්අඩංගුවට ගනු ලැබ කැස්බෑව මහේස්ත්‍රාත්වරයා වෙත ඉදිරිපත් කිරීමෙන් පසු අදාළ සමාගමේ අධ්‍යක්ෂ වරුන් 7 දෙනෙකුට රු. 21000 /- ක් දඩ නියම කරනු ලැබීය. සැකකරුවන් අධිකරණය වෙත ඉදිරිපත් කළේ හෝමාගම ප්‍රාදේශීය සභාවේ මහජන සෞඛ්‍ය පරීක්ෂකවරුන් වන සම්පත් අල්විස්් හා වජිර දසනායක මහත්වරුන් විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=r11040610</link>
    <topic>යක්කල අනුර මැදිමහ විදුහලේතෙමහල් ගොඩනැඟිල්ල විවෘත කැරේ</topic>
    <author>ගම්පහ සංචාරක – නිමල් ජයසිංහ</author>
    <content>පාසල් සිසුන්ගේ අධ්‍යාපනය නංවාලීමට “නැණ ගුණ වැඩුම” වැඩපිළිවෙළ මහින්ද චින්තන රාජ්‍ය ප්‍රතිපත්තියට ඇතුළත් කර ඇතැයි දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා පැවසීය.ඒ මහතා එසේ පැවසුවේ බස්නාහිර පළාත් අධ්‍යාපන සංවර්ධනය යටතේ බස්නාහිර පළාත් අරමුදලින් හා බස්නාහිර පළාත් සභාවේ සභාපති සුනිල් විජේරත්න මහතාගේ පළාත් පාලන ප්‍රතිපාදන අරමුදල් රුපියල් ලක්ෂ 80 ක් වැය කොට තැනූ යක්කල අනුර මධ්‍ය මහා විද්‍යාලයේ නව තෙමහල් ගොඩනැගිල්ල විවෘත කිරීමේ අවස්ථාවට සහභාගි වෙමිනි.වැඩිදුරටත් අදහස් දැක්වූ පණ්ඩු බණ්ඩාරනායක මහතා මෙසේද පැවසීය. ගම්පහ දිස්ත්‍රික් නායක ආර්ථික සංවර්ධන ඇමැති බැසිල් රාජපක්ෂ මහතාද ගම්පහ දිසාවේ පාසල් සංවර්ධනය වෙනුවෙන් විශාල වැඩ කොටසක් ක්‍රියාත්මක කර තිබෙනවා. නැණ ගුණ වැඩුම වැඩසටහන ගම්පහ දිසාවේ ඉතා සාර්ථකව ක්‍රියාත්මක වෙනවා.මේ පාසලට අඩුවක්ව පැවති සංගීත භාණ්ඩද ලබාගැනීමට මධ්‍යම රජය දැනුවත් කළ පරිදි අධ්‍යාපන ඇමැතිතුමාගේ අවධානය යොමු කොට රුපියල් ලක්ෂ එකහමාරක් පමණ වටිනා උපකරණද ලබා දුන්නා. පාසල් දස දහසේ විශේෂ සංවර්ධන වැඩපිළිවෙළට අයත් වන පාසල් පද්ධතියට මේ පාසලද ඇතුළත් කරන ලෙස මා යෝජනා කළා.ජනතාව රජයට හොඳ ශක්තියක් ලබාදීම ගැන තුති පුද කළ නියෝජ්‍ය ඇමැතිවරයා අපේ අරමුණ පක්ෂ පාට නොබලා රටට සේවය කිරීම බවත් පැවසීය.බස්නාහිර පළාත් සභාවේ සභාපති සුනිල් විජේරත්න මහතා - වසර 14 ක සිට මේ පාසල දියුණු කිරීමට මා ප්‍රතිපාදන ලබා දුන්නා. ප්‍රධාන රැස්වීම් ශාලාවක්, ක්‍රීඩා පිටියක් පවා නොතිබූ යුගයක ඒවා ක්‍රම ක්‍රමයෙන් ලබාදීමට ක්‍රියා කළා. මෙම පාසලට අවට දුප්පත් ගම්මාන කිහිපයක පොඩි පාසල් ද අනුයුක්ත කර ඒවා වැසෙන්නට ඉඩ දුන්නේ නැහැ. මේ පාසලට ලබා දුන් ප්‍රතිපාදන අනුව අද තෙමහල් ගොඩනැගිල්ලක් විවෘත කිරීමට ලැබීම ඉතා සතුටක්.උත්සවයේ ආගමික කටයුතු ගවරවෙල ගුණරත්න හිමියන් විසින් කරනු ලැබූ අතර ගම්පහ පුරපති එරංග සේනානායක, නාගරික මන්ත්‍රී රවි ජයවර්ධන, බොනි පෙරේරා, විදුහල්පති ජී. එස්. කුලතුංග මහත්වරුද කතා කළහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104066</link>
    <topic>“Murali – THE GREATEST AMONG THE GREAT” ග්‍රන්ථය ජනාධිපතිතුමාට පිළිගැන්වූ අවස්ථාව.</topic>
    <author/>
    <content>මාධ්‍යවේදී සම්පත් බණ්ඩාර විසින් රචනා කරන ලද “Murali – THE GREATEST AMONG THE GREAT” ග්‍රන්ථය කතුවරයා විසින් අරලියගහ මන්දිරයේදී මහින්ද රාජපක්ෂ ජනාධිපතිතුමාට පිළිගැන්වූ අවස්ථාව.“Murali – THE GREATEST AMONG THE GREAT”  කෘතියට ඇතුළත් වී ඇත්තේ ජාත්‍යන්තර ක්‍රිකට් ක්‍රීඩාවෙන් ඉකුත්දා සමුගත් ලොව වැඩිම ටෙස්ට් හා එක්දින කඩුලු ලාභියා වන මුත්තයියා මුරලිදරන්ගේ ජීවන චරිතයයි. මෙය ගොඩගේ ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104068</link>
    <topic>සංගක්කාර නායකත්වයට ආයුබෝවන් කියයි</topic>
    <author>පි‍්‍රන්ස් ගුණසේකර</author>
    <content>වසර දෙකක කාලයක් ශ්‍රී ලංකා ක්‍රිකට් පිලට නායකත්වය දුන් කුමාර සංගක්කාර එම තනතුරින් ඊයේ සමුගත්තේය. එහෙත් ඔහු කණ්ඩායමේ තවදුරටත් ක්‍රීඩා කිරීමේ සූදානමින් පසුවේ.නායකත්වයෙන් සමුගැනීම පිළිබඳ ඊයේ රාත්‍රියේ විශේෂ මාධ්‍ය හමුවක් පැවැත්වූ සංගක්කාර අද පෙරවරුවේ ඉන්දීය පි‍්‍රමියර් ලීග් තරගාවලියට සහභාගීවීම සඳහා ඉන්දියාව බලා පිටත්ව ගියේය.ශ්‍රී ලංකා පිලට නායකත්වය දුන් සංගක්කාර යටතේ ටෙස්ට් තරගාවලි 2ක් ජයගත් අතර තරගාවලියක් පරාජයවී ඇත. තවත් ටෙස්ට් තරගාවලි 2ක් ජය පරාජයෙන් තොරව නිමා කළේය.එක්දින තරගාවලි 5කදී ශ්‍රී ලංකාව ජයග්‍රහණය කරා මෙහෙයවූ සංගක්කාර යටතේ තරගාවලි 4ක් පරාජයවී ඇත.එහෙත් නිමාවූ ලෝක කුසලාන තරගාවලියේදී ශ්‍රී ලංකාවට සූරතාව හිමිකරදීමට නොහැකිවීම පිළිබඳ සංගක්කාර සිය කනගාටුව ප්‍රකාශ කළේය. නායකත්වයෙන් සමුගැනීමේ තීරණය ගත්තේ ලෝක කුසලාන තරගාවලියට සති 2කට කලින් බව සංගක්කාර පැවැසීය.“තේරීම් කමිටු සභාපති අරවින්ද ද සිල්වා මහතාට මා නායකත්වයෙන් සමුගන්නා බව කලින්ම කියා තිබුණා. ඒත් ඒක ප්‍රසිද්ධ කරන්න නොහැකි වුණේ තරගාවලියක් අත ළඟ තිබියදී එවැනි දෙයක් පැවැසීම හොඳ නැති නිසයි. මා මුරලිටත් මේ බව කියා තිබුණා. මහේලත් කලින්ම දැන සිටියා’ යැයි සංගක්කාර සඳහන් කළේය.සමුගැනීමෙන් හිස්වන නායකත්වයේ කිරුළ ඇන්ජලෝ මැතිව්ස්ට හෝ ටී. එම්. ඩිල්ෂාන්ට හිමිවනු දැකීම තම සතුටට කරුණක් වුවද එහි අවසන් තීන්දුව ශ්‍රී ලංකා ක්‍රිකට් තේරීම් කමිටුවට අයත් එකක් බව මාධ්‍යවේදියකු ඇසූ ප්‍රශ්නයකට පිළිතුරු දෙමින් සංගක්කාර පැවැසීය.එමෙන්ම ලසිත් මාලිංග, උපුල් තරංග වැනි ක්‍රීඩකයන් ද නායකත්වයට සුදුසු පළපුරුදු ක්‍රීඩකයන් බව සංගක්කාරගේ තවත් මතයක් විය.“මේ තීරණය ගත්තේ වෙනසක් අවශ්‍යම මොහොතකයි. මීළඟ ලෝක කුසලාන තරගාවලියට දැන්ම හොඳ නායකයකු තෝරාගත යුතුයි. ඔහුට පරිනතවීමට හොඳ කාලයක් දීම යුතුකමක්. ටෙස්ට් හා එක්දින කණ්ඩායම් දෙකට නායකයෝ දෙදෙනකු සිටීම හොඳ දෙයක් නොවෙයි. එවිට නවක නායකයකු පළපුරුදු ක්‍රීඩකයන් ඉදිරියේ තීරණ ගැනීමට පසුබට වෙනවා.තීරණ ගැනීමේදී ගැටුම් ඇතිවීම, රටට හොඳ නෑ” සංගක්කාර පැවැසීය.නායකයකු ලෙස මෙතෙක් ආ ගමන පිළිබඳ සතුටට පත්වන බව පවසන සංගක්කාර තමාගේ කාලයේදී නවක ක්‍රීඩකයන් රැසක් ජාත්‍යන්තර තලයට පැමිණීම ගැන සතුටුවන බව සඳහන් කළේය.ක්‍රීඩකයෙකු හැටියට ශ්‍රී ලංකා කණ්ඩායමේ සිටිමින් ටෙස්ට් ලකුණු 10,000ක් හා එක්දින ලකුණු 10,000ක් ලබා ගැනීම ඔහුගේ ක්‍රිකට් දිවියේ අවසාන බලාපොරොත්තුව වී ඇත.සංගක්කාර මේ වන විට ටෙස්ට් තරග 94 කදී ලකුණු 8244ක් ද එක්දින තරග 291 කදී ලකුණු 9164ක් ද ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104069</link>
    <topic>ක්‍රිකට් ක්‍රීඩකයන්ට මැතිසබේ ප්‍රසංශා</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>ලෝක ක්‍රිකට් තරගාවලියේ අනුශූරතාවය හිමිකරගත් ශ්‍රී ලංකා ක්‍රිකට් කණ්ඩායමට පාර්ලිමේන්තුවේ ප්‍රශංසාව ඊයේ (05) පිරිනැමිණි.ආණ්ඩුපක්‍ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා ඊයේ පාර්ලිමේන්තුවේ දිනට නියමිත කටයුතු ආරම්භයට පෙර විශේෂ ප්‍රකාශයක් කරමින් ශ්‍රී ලංකා ක්‍රිකට් කණ්ඩායම ලෝක ක්‍රිකට් ශූරතා තරගාවලියේදී අනුශූරතාවය හිමිකරගත් ශ්‍රී ලංකා ක්‍රිකට් කණ්ඩායමට රජය වෙනුවෙන් ප්‍රශංසාව පිරිනමන බවත්, ඒ පිළිබඳව සියලුම මන්ත්‍රීවරුන් එකඟවන බවට විශ්වාසකරන බවත් සඳහන් කෙළේය.එම අවස්ථාවේ නැගීසිටි විපක්‍ෂයේ ප්‍රධාන සංවිධායක ජෝන් අමරතුංග මහතා විපක්‍ෂය වෙනුවෙන් එම යෝජනාව ස්ථිර කරන බවත්, විපක්‍ෂයේ ප්‍රසාදය ශ්‍රී ලංකා කණ්ඩායමට පළකරන බවත් කීවේය.මුලසුන හෙබවූ නියෝජ්‍ය කතානායක චන්දිම වීරක්කොඩි මහතා පාර්ලිමේන්තුවේ ප්‍රශංසාව ශ්‍රී ලංකා ක්‍රිකට් කණ්ඩායමේ නායකයාට හා සියලුම ක්‍රීඩකයන්ට මෙම ප්‍රශංසා කිරීමේ යෝජනාව ලබාදෙන ලෙස ලේකම් මණ්ඩලයට දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s11040610</link>
    <topic>ඔස්ට්‍රේලියානු නව නායකයාට මාධ්‍යයේ දැඩි අවධානය</topic>
    <author>සිඩ්නි (ඒ. එෆ්. පී.)</author>
    <content>ඔස්ට්‍රේලියානු ක්‍රිකට් කණ්ඩායමේ නව නායකයා වශයෙන් පත් වී සිටින මයිකල් ක්ලාර්ක් සිය 30 වැනි උපන් දිනය වෙනුවෙන් මාධ්‍යය විසින් තමන් වෙත දක්වන ලද දැඩි අවධානය පිළිබඳ විමතියට පත්ව සිටින බව පවසයි.රිකී පොන්ටින් ඔස්ට්‍රේලියානු පිලේ නායකත්වයෙන් ඉවත් වීමෙන් අනතුරුව නායකත්වයට පත්වූ මයිකල් ක්ලාර්ක් යටතේ ඔස්ට්‍රේලියානු කණ්ඩායම පසුගියදා ප්‍රථම වතාවට බංග්ලාදේශයේ සංචාරයක නිරතවුණි.මේ පිළිබඳ පුවත්පත්වල, රූපවාහිනි මාධ්‍යවල ද පුළුල් ප්‍රචාරයක් ලබා දී තිබුණු අතර ක්ලාර්ක් උපන් දිනය වෙනුවෙන් ද විශාල ප්‍රචාරයක් ලබා දීම සම්බන්ධව ඔහු දැඩි ලෙස විමතියට පත්ව සිටින බව පවසයි. තම පෞද්ගලික ජීවිතය නොව ක්‍රිකට් වෙනුවෙන් කරන හා කළ දේ මාධ්‍යයෙන් ප්‍රචාරය වන්නේ නම් ඔහු වඩාත් සතුටට පත්වන බව අවධාරණය කළේය.සිඩ්නි ගුවන් තොටුපළේ දී පැවැති මාධ්‍ය හමුවකදී මේ තොරතුරු අනාවරණය විය.දැනට තමාට මූලික අරමුණ වී ඇත්තේ මේ මාසයේදී බංග්ලාදේශයේදී පැවැත්වෙන කෙටි ක්‍රීඩා තරග වාරයේදී තම පිලට ජයග්‍රහනය අත්කර දීම සඳහා පමණක් බව පවසයි.දිගු කාලයක් තුළ ඔස්ට්‍රේලියානු ක්‍රිකට් පිලේ නායකත්වය දැරූ රිකී පොන්ටින්ගේ තනතුර භාරගැනීම අභියෝගයක් මෙන්ම භාරදූර කටයුත්තක් බව ද ඔහු වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104061</link>
    <topic>මැංගුස් සටන 8-9 දිනවල දී</topic>
    <author/>
    <content>කළුතර මහා විදුහල හා කළුතර තිස්ස විදුහල අතර 53වන වරටත් පවත්වනු ලබන මැංගුස් සටන වාර්ෂික මහා ක්‍රිකට් තරගය මේ මස 9-9 දිනයන් හි කළුතර මහජන ක්‍රීඩාංගණයේදී පැවැත්වේ. දෙවිදුහල් අතර මේ දක්වා පැවැති තරග 52කදී කළුතර තිස්ස විදුහල තරග 6ක් ද කළුතර මහා විදුහල තරග 22ක් ද ජයලබමින් ඉදිරියෙන් සිටී.මෙවර කළුතර විදුහලේ නායක ලෙස චාමර විතානගේ හා තිස්ස විදුහලේ නායකයා ලෙස කසුන් තිවංක කටයුතු කරයි.කළුතර මහා විද්‍යාලයේ ප්‍රබල ක්‍රීඩකයන් වන චාමර විතානගේ (නායක) , ඉසුරු බුද්ධික, හෂාන් හර්ෂණ, ළහිරු සංගීත් කැපී පෙනෙන අතර නායක චාමර විතානගේ ලකුණු 500 සීමාව සහ කඩුලු 34ක් ලබා ගනිමින් තුන්ඉරියව් දස්කම් දක්වා ඇති අතර මොහු හයවන වසරේ ක්‍රීඩකයෙකි.ඉසුරු බුද්ධික කණ්ඩායමේ නිත්‍ය කඩුලු රකින්නා වන අතර පිත්තෙන් ලකුණු 500 සීමාව ඉක්මවා ඇත. හෂාන් හර්ෂන තුන් ඉරියව් ක්‍රීඩකයා පිත්නේ ලකුණු 500 ඉක්මවා ඇත. පන්දුවෙන් කඩුලු 31ක් ද ලබා ඇත. ළහිරු සංගීත් පන්දුවෙන් කඩුලු 50 සීමාව ඉක්මවා ඇති අතර කලුතර මහා විද්‍යාලයේ වැඩිම කඩුලුලාභියා ද වේ.ඊට අමතරව පිත්නේද ලකුණු 250සීමාව ඉක්මවා ඇත. කළුතර විදුහල් කණ්ඩායමේ පුහුණුකරු ලෙස නිමල් දාබරේ මහතා කටයුතු කරයි.කළුතර තිස්ස විදුහල් කණ්ඩායම කසුන් තිවංක මෙහෙයවන අතර මෙවර තරගාවලියේදී එක් තරගයක් සහ ප්‍රථම ඉනිමේ ජයග්‍රහණ 7ක් ද තරග 2ක් පරාජය වූ අතර තරග 2ක් ජයපරාජයෙන් තොරව නිමා විය.මෙවර තරගාවලියේදි නායක කසුන් තිවංක එක් ශතකයක් හා අර්ධ ශතක 3ක් සමගින් ලකුණු 750 සීමාව ඉක්මවා ඇත. තිස්ස මධ්‍ය විද්‍යාලයේ කැපී පෙනෙන පිතිරුවෙක් ලෙස යසිත් චමෝද ශතක 2ක් හා අර්ධ ශතක 4ක් සමගින් ලකුණු 800 සීමාව ඉක්මවා ඇත. පන්දු යැවීමේදී තුෂාර සම්පත් හා රසින්ද ගයාෂාන් කඩුලු 50 සීමාව ඉක්මවා ඇත.තිස්ස විදුහලේ ක්‍රිකට් පුහුණුකරු ලෙස රවීන්ද්‍ර සිමන් මහතා කටයුතු කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104062</link>
    <topic>නුවරකලාවිය මහා ක්‍රිකට් ගැටුම හෙට-අනිද්දා</topic>
    <author>හබරණ සමූහ</author>
    <content>නොච්චියාගම විද්‍යාදර්ශ මහ විදුහල සහ තඹුත්තේගම මැදි විදුහල අතර පස්වැනි වරට පැවැත්වෙන “නුවර කලාවිය මහා ක්‍රිකට් ගැටුම” හෙට (6) හා අනිද්දා (7) දෙදින තඹුත්තේගම මධ්‍ය මහා විද්‍යාලයීය ක්‍රීඩා පිටියේ දී පැවැත්වීමට නියමිතය.තඹුත්තේගම මධ්‍ය මහා විද්‍යාලයේ විදුහල්පති ලුතිනන් කර්නල් උපාලි ගුණවර්ධන මහතාගේ මගපෙන්වීම අනුව දර්ශන මල්ලිකාරත්න මහතා එම කණ්ඩායමේ පුහුණුකරු වශයෙන් කටයුතු කරන අතර එහි නායකත්වය සජිත් සම්පත් ක්‍රීඩකයා දරයි.විද්‍යාදර්ශ මහ විදුහලෙහි විදුහල්පති කේ.ඒ.රත්නායක මහතාගේ උපදෙස් පරිදි සරත් කුමාර මහතා කණ්ඩායමේ පුහුණුකරු වශයෙන් කටයුතු කරයි. උතුරු මැද පළාතේ අනුරාධපුර දිස්ත්‍රික්කයේම පාසල් දෙකක් අතර පැවැත්වෙන එකම මහා ක්‍රිකට් තරගය මෙය වීම විශේෂත්වය බව තඹුත්තේගම මැදි විදුහලේ පුහුණුකරු දර්ශන මල්ලිකාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104063</link>
    <topic>පුත්තලම දිසාවේ ආනන්ද සටන 8 දා</topic>
    <author>මුන්නේශ්වරම සමූහ - ඊ.සී.ප්‍රනාන්දු</author>
    <content>පුත්තලම දිසාවේ ප්‍රධානතම බෞද්ධ විදුහල් දෙකක් වන හලාවත ආනන්ද ජාතික පාසල හා පුත්තලම ආනන්ද මහා විද්‍යාලය අතර ප්‍රථමවරට සංවිධානය කර ඇති ක්‍රිකට් තරගය මේ මස 8 වන දින දවස පුරා හලාවත ආනන්ද ජාතික පාසල් ක්‍රීඩාංගණයේ දී පැවැත් වේ.මෙම පාසල් දෙකේ ඉතිහාසය අනුව මෙයට පෙර මෙවැනි ක්‍රිකට් තරගයක් පවත්වා නොමැති අතර මෙම තරගය අනුව එය එම විදුහල්වල ඉතිහාසයේ වැදගත් සිදුවීමක් වේ.හලාවත ආනන්ද ජාතික පාසල නියෝජනය කරන ක්‍රීඩකයන් මෙසේ ය.මදුරාදික මංජුසාවෙ (නායක) හර්ෂ සාලික - හසික ලක්ෂාන් - යසස් රවිඳු - අර්වින්ද දේශභක්ති - නිලංක ප්‍රදීප් - දුලාජ් රූවත්ත - කෝසල අශේන් - කසුන් විමුක්ති - එකමුතු විරාජ් - ෂෙහාන් චානක - බිනෝයි මරිනෝ - දසුන් ප්‍රමෝද්‍ය - ඉෂාන් අනුරුද්ධ - තෙමුතු ලක්මාල් නියෝජනය කරති.පුත්තලම ආනන්ද මහා විද්‍යාලයීය ක්‍රිකට් පිල මෙසේ ය.ඩී.බී.එස්.සඳරුවන් (නායක) ජේ.එම්.එස්. මනරම් (උප නායක) ඩී.එස්.එච්.එස්.සඳරුවන් - කේ.ඒ.සී.මිලන්ත - එච්.ඒ.එන්. අතපත්තු - කේ .ඩී.එස්.සඳරුවන් - ටී.එච්.එස්. පී .ජයවර්ධන - පී.ඩී.එස්.සංකල්ප - ඒ.එම්.එස්.කුමාර් - බී.අයි.ඩබ්ලිව්.ඩබ්ලිව්.එම්.එස්.එස්.එම්.ජයවර්ධන - ඩී.එස්.ඒ.පී.පෙරේරා, එච්.ඩී.එස්.සඳරුවන්, ශානක, එස්.ඒ.කේ.පී.සුබසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104064</link>
    <topic>සහෝදරයන්ගේ මහා සංග්‍රාමය අද</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ ක්‍රිස්තුදේව ජාතික පාසල සහ විජය ජාතික පාසල අතර වාර්ෂිකව පැවැත්වෙන සහෝදරයන්ගේ මහා ක්‍රිකට් සංග්‍රාමය මෙවර හත්වන වරටත් මෙම අප්‍රේල් මස 6 වනදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ.2001 වර්ෂයේදී ආරම්භ කළ මෙම මහා ක්‍රිකට් තරගය වාර්ෂිකව එක් දින තරගයක් ලෙස පැවැත්වේ. මාතලේ නගරය කේන්ද්‍ර කර ගනිමින් සාන්ත තෝමස් විදුහල සහ විද්‍යා විදුහල අතර වාර්ෂිකව පැවැති මාතලේ පැරණිතම පාසල් මහ ක්‍රිකට් තරගාවලිය වර්තමානයේ නොපැවැත්වෙන තත්ත්වයක් තුළ විජය ක්‍රිස්තුදේව පාසල් මහ ක්‍රිකට් තරගය මාතලේ නගරය මුල්කර ගනිමින් පැවැත්වෙන එකම පාසල් මහා ක්‍රිකට් තරගය වී තිබේ.විජය ක්‍රිස්තුදේව සහෝදරයන්ගේ මහා ක්‍රිකට් සංග්‍රාමයේදී මෙතෙක් පැවති තරගවලදී ක්‍රිස්තුදේව විදුහල තරග තුනකින් ද, විජය විදුහල තරග දෙකකින් ද, ජය ලබා තිබේ.  එක් තරගයක් පමණක් ජය පැරදුමකින් තොරව නිමා වී තිබේ.මෙම තරගාවලියේ වැඩිම ලකුණු ලබාගෙන ඇති ක්‍රීඩකයා ලෙස වාර්තා වී ඇත්තේ 2009 වසරේදී ලකුණු 96 ක් ලැබූ ක්‍රිස්තුදේව විදුහලේ ළහිරු ජයරත්නයි. ලකුණු 27 කට කඩුලු 6 ක් ලබා ගනිමින් 2007 දී ක්‍රිස්තුදේවයේ රුක්ෂාන් පෙරේරා හොඳම පන්දු යැවීමේ වාර්තාවට හිමිකම් කියයි.විජය විදුහල්පතිනි පද්මිණි කුමාරි ජයතිලක මහත්මියගේ සහ කණ්ඩායම භාර උපුල් කරුණාරත්න මහතාගේ මඟපෙන්වීම මත පිටියට පිවිසෙන විජය පිල මෙවර දිලුම් සචිත් හිරන්ත විසින් මෙහෙයවයි. පුහුණුකරු චේතිය දිසානායක මහතායි. ක්‍රිස්තුදේව විදුහල්පති ටී. ඩබ්. මැදිවක මහතාගේ සහ කණ්ඩායම් භාර ආචාර්ය සංජය දංගම්පොළ මහතාගේ මඟපෙන්වීම යටතේ පිටියට පිවිසෙන ක්‍රිස්තුදේව පිල මොහොමඩ් ෂෆාන් විසින් මෙහෙයවයි. පුහුණුකරු ලක්මාල් ඒකනායක මහතායි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104065</link>
    <topic>ටේබල් ටෙනිස් මුල් පුටුවටනි. ඇමැති ලසන්ත</topic>
    <author/>
    <content>ශ්‍රී ලංකා ටේබල් ටෙනිස් සංගමයේ නව සභාපති ලෙස ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා නිතරගයෙන් තේරී පත් විය. මේ නිලවරණය පසුගියදා ඔටර්ස් ක්‍රීඩා සමාජ ශාලාවේදී පැවැත්විණි.සභාපති – ලසන්ත අලගියවන්න මහතා, නියෝජ්‍ය අමාත්‍ය ඉදිකිරීම්, ඉංජිනේරු සේවා, නිවාස හා පොදු පහසුකම්, උප සභාපති – චන්දන පෙරේරා, එම්. එම්. එම්. ලාෆීර්, ජී. ජී. වීරක්කොඩි, ඩබ්ලිව්. ඒ. බුද්ධසිරි මහතා, මන්සිල් මුතාලිබ්, ස්වර්ණා පීරිස්, සමන්තා ජයදේව, දීපිකා රොද්‍රිගෝ ලේකම් – නීතිඥ එම්. එෆ්. එම්. නසාර් උප ලේකම් - සදිසි නිරාශා පීරිස් භාණ්ඩාගාරික - සමන් රත්නායක උප භාණ්ඩාගාරික – කුමුදු වරුසවිතාන.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=s1104067</link>
    <topic>අෆ්රිඩි ඉන්දීය මාධ්‍යවලටදෙහි කපයි</topic>
    <author>ඉස්ලාමාබාද් (ඒ. එෆ්. පී.)</author>
    <content>ලෝක කුසලාන තරග මාලාවේ අවසන් පූර්ව වටයේදී ඉන්දීය කණ්ඩායම අතින් පරාජයට පත්වූ පාකිස්තාන කණ්ඩායමේ නායක සහීඩ් අෆ්රිඩි විසින් ඉන්දීය මාධ්‍යයට එරෙහිව ආන්දෝලනාත්මක ප්‍රකාශයක් ඉදිරිපත් කර ඇත. මේ ප්‍රකාශය පරම සතුරන් සේ සැලකෙන ඉන්දියාව හා පාකිස්තානය අතර දළුලමින් තිබූ සබඳතා පළුදු කිරීමට හේතුවනු ඇතැයි විචාරකයන්ගේ අදහස වී ඇත.පසුගියදා පෞද්ගලික රූපවාහිනි මාධ්‍යයකට අදහස් පළ කළ අෆ්රිඩි පාකිස්තාන් මාධ්‍ය ඉන්දීය මධ්‍යවලට වඩා සිය ගුණයකින් හොඳ බව පවසා ඇත්තේ උණුසුම් අත්පොළසන් මධ්‍යයේය.ඉන්දීය මාධ්‍යය අනුගමනය කරන්නේ ඉතාම ඍණාත්මක පිළිවෙතක් බවත් ඉන්දියාව හා පාකිස්තානය අතර සබඳතා පළුදු කරන ආකාරයේ පහත් පිළිවෙතක් ඉන්දීය මාධ්‍යය විසින් අනුගමනය කරන බව ඔහු වැඩිදුරටත් පැවසීය.පාකිස්තානුවන් මෙන් කරුණාබර හදවතක් ඉන්දියානුවන්ට නොමැති බවත් අල්ලා දෙවියන් විසින් පාකිස්තානුවන්ට ඉතා විවෘත පැහැදිලි මනසක් ලබාදී ඇති බව අෆ්රිඩි පවසයි.මේ අතර ඉන්දියාව හා පාකිස්තානය අතර පැවැති අවසන් පූර්ව ක්‍රිකට් තරගය නැරඹීමට ඉන්දීය අගමැති මන්මෝහන් සිං මහතාගේ ආරාධනයෙන් පාකිස්තාන අගමැති යුෂූෆ් රානා ගිලානි මහතා ඉන්දියාවට පැමිණීමත් එම නායකයන් දෙපළ හමුවීමෙන් අනතුරුව දෙරට අතර පළුදු වී තිබූ සබඳතා ගොඩනැගීමට අවස්ථාවක් උදාවුවද පාකිස්තාන ක්‍රිකට් නායකයාගේ මේ ප්‍රකාශයන් නිසාවෙන් එම සබඳතා බිඳ වැටෙනු ඇතැයි දේශපාලන විචාරකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=f1104061</link>
    <topic>එජාපයේ අර්බුදය උපන් ගෙයි දෝෂයක්</topic>
    <author>සාකච්ඡා කළේ චන්දන ජයවීර ඡායාරූප සමන් ශ්‍රී වෙදගේ</author>
    <content>ග්‍රාමීය පළාත් සංවර්ධනය සඳහා ආණ්ඩුව අලුතින් ආරම්භ කර ඇති සංවර්ධන ව්‍යාපෘති හා එහි අපේක්ෂාවන් පිළිබඳව සහ පසුගිය පළාත් පාලන මැතිවරණ ප්‍රතිඵලය සමග මතුව ඇති වර්තමාන දේශපාලන ප්‍රවණතාවන් පිළිබඳ වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතා දැක්වූ අදහස් මෙසේය.* මෙවර පළාත් පාලන මැතිවරණ ප්‍රතිඵලය පිළිබඳ ඔබේ විග්‍රහය කුමක්ද ?මගේ අවබෝධය අනුව නම් මේ මැතිවරණ ප්‍රතිඵලයෙන් පේන්නේ අපේ රටේ ජනතාව කොයිතරම් දුරට ප්‍රජාතන්ත්‍රවාදය කෙරෙහි විශ්වාසය තබනවාද කියන එකයි. සමහර බටහිර මාධ්‍යය උත්සාහ කළා ජනතාව මැතිවරණ කෙරෙහි කලකිරී තිබෙන බවට චිත්‍රයක් මවා පෙන්වන්න.විපක්ෂයත් මේ මැතිවරණය සාධාරණ නැහැ කියලා ප්‍රචාරයන් අරගෙන ගියා. නමුත් ඒ සියල්ල මැතිවරණ ප්‍රතිඵලයත් සමග බිඳ වැටුණා. මේක මිනිස්සු කැමැත්තෙන් ඡන්ද පොළට ඇවිල්ලා තමන්ගේ ප්‍රජාතන්ත්‍රවාදය සහතික කරලා දීපු මහජන වරමක්.ජනාධිපතිතුමා ත්‍රස්තවාදය තුරන් කරලා නිදහසේ ජීවත්වෙන්න පුළුවන් වාතාවරණයක් ඇති කර තිබෙනවා. විපක්ෂය ආණ්ඩුවට විරුද්ධව බඩු මිල ගැන මොනතරම් ප්‍රචාරයක් අරන් ගියාද ? නමුත් රටත් ගමත් සංවර්ධනය කළ හැක්කේ ජනාධිපතිතුමාට බව ජනතාව නැවත වරක් ඔප්පු කර පෙන්වූවා.* ප්‍රධාන විපක්ෂය වන එ. ජා. ප. ය අභිබවමින් ද්‍රවිඩ ජාතික සන්ධානය බහුතර පළාත් පාලන ආයතන ගණනාවක් ජයග්‍රහණය කළ දෙවන පක්ෂය බවට පත් වුණා ඒ තත්ත්වය ගැන ඔබ අර්ථකථනය කරන්නේ කෙසේද ?එ.ජා.ප.යට ඔවුන් කලින් බලයේ සිටි පළාත් පාලන ආයතන විස්සෙන් නැවත බලය තහවුරු කර ගැනීමට ලැබුණේ ආයතන නවයක පමණයි. ඒකත් ඉතා සුළු ඡන්ද සංඛ්‍යාවකින්. ජේ. වී. පී. යටත් තමන්ට බලය තිබුණු එකම ප්‍රාදේශීය සභාවෙවත් බලය තහවුරු කර ගන්න බැරි වුණා.එ. ජා. ප. ය රටේ බලය අල්ලන්න හැදුවට පළාත් පාලන ආයතනයක විරුද්ධ පක්ෂ බලය වත් රැක ගන්න බැරි තත්ත්වයට පත්ව තිබෙනවා. ටී. එන්. ඒ. එකටත් වඩා අඩු ප්‍රාදේශීය සභා සංඛ්‍යාවක් ජයග්‍රහණය කිරීමෙන් ඒ තත්ත්වය පැහැදිලිව පෙනෙන්න පටන් ගෙන තිබෙනවා.මැතිවරණ ප්‍රතිඵලය ගැන ඔබ එසේ කියුවත් එ. ජා. ප. ය කියන්නේ ඔවුන්ගේ ඡන්ද ප්‍රතිශතය ඉහළ ගොස් ඇති බවයි. එ. ජා. ප. යේ නායකයෝ මැතිවරණයෙන් පස්සේ පරාජයේ වේදනාව වහගන්න කරන්නේ ඔය වගේ ගණිත විජ්ජා, පෙන්නන එකයි. ඡන්දය දාන්න හැදුනුම්පත අනිවාර්ය නිසා හොර ඡන්ද දැම්මයි කියන්න බැහැ.හැම පළාත් පාලන ආයතනයකම අපිට කලින් හිටපු මන්ත්‍රී ආසන ගණනට වඩා වැඩි ආසන ගණනක් ලැබිලා තිබෙනවා. ගිය වතාවේ පැරදුණු පළාත් පාලන ආයතනත් මේවතාවේ ජයග්‍රහණය කර තිබෙනවා. දිනපු ආසන වල වැඩි ඡන්ද සංඛ්‍යාව තව තවත් වැඩි වෙලා තිබෙනවා.උදාහරණයක් හැටියට මම නියෝජනය කරන අනුරාධපුර දිස්ත්‍රික්කයේ බටහිර ආසනය ගනිමු. එහි එක් කොටසක භාවිතා වුණු ඡන්ද 24000 න් 16000 ක්ම ලැබුණේ අපිට. යු. ඇන්. පී. යට හිමිවුණේ 5000 ක් පමණයි. අපිට ඒ වගේ තුන්ගුණයක් ලැබිලා තිබෙනවා.දිස්ත්‍රික්ක ගණනාවක් ජල ගැල්මට අහුවෙලා ජනතාව පීඩාවට පත් වෙලා තිබෙන අවස්ථාවක විපක්ෂය ඒවත් අපේ ගිණුමට දාන්න හදන කොට ජනතාව බුද්ධිමත්ව යථාර්ථය තේරුම් ගෙන මේ ප්‍රතිඵලය ලබාදුන්න විත්තිය අමතක කරන්න එපා.* රනිල් - සජිත් දෙපිල එක්වීම ආණ්ඩුවට අභියෝගයක් නොවේද ?මේ විපක්ෂය ජනතාවගේ උවමනාවන් නියෝජනය කරන්නේ නැහැ. රනිල්ට සජිත් එකතු කර ගන්න පුළුවන් වුණාට ජනතාව එකතු කර ගන්න බැහැ. ජනතාවගේ අවශ්‍යතාවයත් තේරුම් ගෙන කටයුතු කරන්නේ ආණ්ඩුවයි. ඒ නිසා මේ දෙන්නා එකට හිටියත් වෙනම හිටියත් විශේෂ වාසියක් අපිට නැහැ.* එ. ජා. ප. ය නම් කියන්නේ නායකත්ව අර්බුදය විසඳී ඇති නිසා ඉදිරියේදී ආණ්ඩුවට එරෙහිව දැවැන්ත ජනමතයක් නිර්මාණය කරන බවයිඒගොල්ලෝ ආණ්ඩුව පෙරලන්න කලින් පක්ෂය ඇතුළේ තියෙන අර්බුද ටික විසඳ ගන්න තීරණය කළ එක හොඳයි. එ. ජා. ප. යේ නායකත්ව අර්බුදය උපන්ගෙයි දෝෂයක්. ඕක අද ඊයේ පටන් ගත්ත දෙයක් නෙවෙයි. හැමදාම තිබුණා. ඩඩ්ලිගේ, කොතලාවලගේ, ජේආර්ගේ මේ හැම කාලෙකම නායකත්ව අර්බුදය තිබුණා. රනිල්ගේ කාලෙතමයි මේ දෝෂය වැඩියෙන්ම පල දෙන්න පටන් ගත්තේ.නායකත්ව අර්බුදය විසඳුනා නම් සමහරු ඇයි තාමත් නායකත්ව වෙනසක් ඇති විය යුතු යැයි යෝජනා කරන්නේ. සජිත් නායකයා විය යුතු යැයි කියන්නේ ඇයි ?* එ. ජා. ප. යේ ප්‍රතිසංස්කරණවාදීන් කියන්නේ ජ්‍යෙෂ්ඨයන්ගේ මතයට කන්දී තමන් එකඟතාවයකට පැමිණිය බවයි.මැතිවරණයට කලින් සජිත් එහෙමද කථා කළේ. පහුවෙනිදම බලය අල්ලනව කියල නේද කිව්වේ. දැන් මොනවද එයාට වුණේ.* එ. ජා. ප. නායකයා පාර්ලිමේන්තු ක්‍රියාදාමයට බාහිරව නව තනතුරක් නිර්මාණය කොට එම තනතුරට සජිත් ප්‍රේමදාස මහතා පත් කිරීම දීර්ඝ කාලයක් පාර්ලිමේන්තුව නියෝජනය කළ ජනතා නියෝජිතයෙක් විදිහට ඔබ දකින්නේ කෙසේද ?පාර්ලිමේන්තුවට අලුතින් පත්වෙන මන්ත්‍රීවරුන්ට එහි කටයුතු කළ යුතු ආකාරය වගකීම් හා තනතුරු පිළිබඳ පුහුණුවක් අවබෝධයක් ලබා දෙනවා. එ. ජා. ප. ය පාර්ලිමේන්තු ගණනාවක් නියෝජනය කළ පැරණිම දේශපාලන පක්ෂයක් වුණත් අද ඉන්න කාටවත් දේශපාලන පරිචයක් ඇත්තේ නැහැ.පාර්ලිමේන්තුවේ කථානායකට අමතරව නියෝජ්‍ය කතානායක කෙනෙක් ඉන්නවා. කාරක සභා සභාපති කෙනෙක් හා නියෝජ්‍ය කාරක සභා සභාපති කෙනෙක් ඉන්නවා. වෙනත් නියෝජ්‍ය නායක තනතුරු නැහැ. මේ වෙනකම් පාර්ලිමේන්තුවේ නොතිබුණ තනතුරක් නිර්මාණය කරලා ඒක සජිත්ට දීලා. මේ ගොල්ලෝ හිතාගෙන ඉන්නේ පක්ෂයක වගේ පාර්ලිමේන්තුවෙත් අලුතින් තනතුරු ඇති කරන්න පුළුවන් කියලා.* ආණ්ඩුව ලෝක කුසලාන තරගාවලියට මුවා වෙලා බඩු මිල ඉහළ දමන බවට විපක්ෂය චෝදනා කරනවාඑළවළු මිල අඩු වෙලා. ඒව ගැන දැන් කවුරුවත් කතා කරන්නේ නැහැ. ලිබියාවේ අර්බුදය නිසා තෙල් මිල ඉහළ යාමක් සිදු වෙලා තිබෙනවා. ලෝක ආර්ථික බලවතා කියන අමෙරිකාව මෙයට සති ගණනකට කලින් පෙට්‍රල්, ගෑස් යනාදි සියලුම භාණ්ඩවල මිල ඉහළ දැම්මා. අපි එහෙම මිල වැඩි කළේ නැහැ.* පසුගියදා ඇතිවූ ගංවතුර ආපදාවෙන් ඔබ නියෝජනය කරන අනුරාධපුර දිස්ත්‍රික්කයේ වැව් හා කෘෂිකාර්මික බෝග වගාවන් රාශියකට හානි සිදු වුණා. එම ප්‍රදේශ නැවත නගා සිටුවීම සඳහා ගත් ක්‍රියාමාර්ග මොනවාද ?එම ප්‍රදේශ සියල්ල පිළිසකර කර ගංවතුර නිසා අවතැන් වූ පිරිස් නැවත පදිංචි කොට තිබෙනවා. හානියට පත්වූ කුඩා හා විශාල වැව් ප්‍රතිසංස්කරණය කිරීමේ වැඩ කටයුතු බැසිල් රාජපක්ෂ ඇමැතිතුමාගේ අධීක්ෂණය යටතේ ගොවිජන සේවා අමාත්‍යාංශය මගින් වැව් දෙදෙහසක් ප්‍රතිසංස්කරණය කිරීම ආරම්භ කර තිබෙනවා.* “දිවි නැගුම” වැඩසටහන ක්‍රියාත්මක කිරීම තුළින් රජය බලාපොරොත්තු වන්නේ කුමන අරමුණක් ඉටු කර ගැනීමටද ?“දිවි නැගුම” වැඩසටහනේ අරමුණ වන්නේ ග්‍රාමීය ජනතාවගේ පෝෂණ හැකියාව හා ආර්ථික ශක්තිය වර්ධනය කිරීමයි. කුඩා කණ්ඩායම් හැටියට ග්‍රාමීය ජනතාවට නැගී සිටීමට අවශ්‍ය ශක්තිය මේ වැඩසටහනෙන් ලැබෙනවා. සෑහෙන කාලයක් තිස්සේ තිබුණු කාලීන අවශ්‍යතාවයක් මේ මගින් ඉටු වෙනවා. ග්‍රාමීය කාන්තාවන් අතර මේ වැඩසටහන ඉතාමත් ජනප්‍රියයි. දේශපාලන පදනමක් මේ වැඩසටහනට නැහැ. ඕන කෙනෙකුට “දිවි නැගුම” හා සම්බන්ධ විය හැකියි.* රජය පෙන්වන ආකාරයේ සංවර්ධනයක් ග්‍රාමීය ප්‍රදේශවල සිදුවී නොමැති බවට චෝදනා කරන විපක්ෂය පවසන්නේ ඒ වෙනුවට දූෂණය හා නාස්තිය හිස ඔසවා ඇති බවයිරනිල් වික්‍රමසිංහ මහතාගේ රජයේ 2001 – 2002 කාලේ මමත් මන්ත්‍රීවරයෙක් හැටියට හිටියා. අපිට ගමක පාරක් කාපට් කරනව තියා වලකට පස් ටිකක් වත් දාන්න සල්ලි දුන්නේ නැහැ.විරුද්ධ පක්ෂය කෑ ගැහුවට ජනතාව දන්නවා මහින්ද රාජපක්ෂ මහතා බලයට පත්වූ දා සිට ගම සංවර්ධනය කිරීමට කොයි තරම් මුදල් ප්‍රමාණයක් වෙන් කළා ද කියලා. අද එක මන්ත්‍රීවරයෙකුට තමන්ගේ වසමේ කි. මී. 25 පාරවල් සංවර්ධනය කිරීමට ප්‍රතිපාදන දෙනවා. අතුරු මාර්ග කොන්ක්‍රීට් ගල් අතුරා සංවර්ධනය කිරීමට තවත් ලක්ෂ 50 ක් දෙනවා. මේවා සියල්ල කරන්නේ මධ්‍යම ඉංජිනේරු හා උපදේශන කාර්යාංශය. පාරක් හදන කොට පාරවල් දෙපැත්ත සංවර්ධනය කිරීමට සිදු වෙනවා. බෝක්කු අලුතින් දැමීමට සිදු වෙනවා. මේවා කිසි දෙයක් නොදැක මේ අය මෙච්චර මුදලක් යොදවන්නේ මොනවටද අහනවා. ඔවුන්ට ඕන මඩ ගහලා රට සංවර්ධනය වෙන එක නවත්වන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=f1104062</link>
    <topic>ජේ.ආර් ආවා විතරයියාපනය ගිනි ගත්තා</topic>
    <author>සටහන හා ඡායාරූප නිලූකා ඩී.තිලකරත්න</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම්තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ඉඩම් හා ඉඩම් සංවර්ධන අමාත්‍යංශයේ ලේකම් ටී.අශෝක පීරිස් මහතාගෙනි.* ලේකම්තුමා පිළිබඳ හැඳින්වීමක් කළ හැකිද?මා නමින් ටී.අශෝක පීරිස්. පුත්තලම් දිස්ත්‍රික්කයේ වෙන්නප්පුව මා හැදී වැඩුණු ගම් ප්‍රදේශයයි. ග්‍රාමීයත්වයෙන් පිරුණු අපේ ජීවිත ගොඩනැඟුණේ හැබෑ ළමා ලෝකයක් තුළ වගේම සාරධර්ම හෙබි සමාජීය හර පද්ධතීන් තුළයි.* ඔබ උගත් පාසල්?දෙමටපිටිය ප්‍රාථමික විද්‍යාලයෙන් පසුව වෙන්නප්පුව ජෝශප් වාස් මහා විද්‍යාලයෙන් සරසවි ප්‍රවිෂ්ටය ලැබුවා.* සරසවි අධ්‍යාපනය පිළිබඳ සඳහන් කළොත්?මා 1972 දී පේරාදෙණිය විශ්වවිද්‍යාලයෙන් ආර්ථික විද්‍යා ගෞරව උපාධියක් ලැබුවා. සරසවි අධ්‍යාපනය, විෂය දැනුම වගේම පෞර්ෂ වර්ධනය, නායකත්ව ගුණ වගාව, කණ්ඩායම් හැඟීම ඔප් නංවනවා. මෙම සරසවි ශිෂ්‍ය පරපුර රටක මහත් අනාගත ආයෝජනයක් ලෙස ගිණිය හැක්කේ එහෙයිනි.* සරසවි අධ්‍යාපනය හමාර කළ ඔබ විශ්වවිද්‍යාල සේවයට එක් වනවා.ඔව්, ආර්ථික විද්‍යා සහකාර කථිකාචාර්යවරයෙක් ලෙස මා යාපනේ විශ්වවිද්‍යාලයේ ගත කළ කාලය අත්දැකීම් සමුදායක් හා බැඳී පැවතියා.* ඒ පිළිබඳ සඳහන් කළොත්?1974 අග්‍රාමාත්‍ය සිරිමාවෝ බණ්ඩාරනායක මැතිනිය විසින් ඇතිකළ යාපනේ විශ්වවිද්‍යාලය එතුමියට පිදෙන උසස් ගෞරවයක් ලෙස සඳහන් කළ හැකියි. එය සැළකුණේ උතුර දකුණ යා කරන පාලමක් ලෙසින්. එහෙත් 1977 අගෝස්තුවේදී ජේ.ආර්. බලයට පත්වීමත් සමඟ යාපනේ සිංහල , දෙමළ කලබලයක් හට ගැණුනා. යාපනේ විශ්වවිද්‍යාලයේ සිංහල මාධ්‍ය අංශය වසා දැම්මා. ඒ ශිෂ්‍යයන් කොළඹට ගෙනාවා. බෙදීමේ ආරම්භය එතැනින් ඇරැඹුණා. එවක උපකුලපති වශයෙන් කටයුතු කළේ මහාචාර්ය කෛලාශපති. අපි නැවතී හිටියේ නල්ලූර් කෝවිල පාරේ නිවසක. ඒ අවට උත්සවයක් යෙදුණොත් අපිට කැවිලි බන්දේසියක් වරදින්නේ නෑ. ඒ අනුව ඉතා කෙටි කාලයක් තුළ සිංහල අපි සහ ප්‍රදේශයේ දෙමළ ජනතාව අතර හොඳ සුහදතාවක් ගොඩනැඟුණා කීවොත් නිවැරැදියි.* විශ්වවිද්‍යාලය තුළ ඇති වූ මේ තත්ත්වයට ඔබ මුහුණ දුන්නෙ කොහොමද?මම කථිකාචාර්යකමට සමුදුන්නා. ඊළඟට දේශීය ආදායම් දෙපාර්තමේන්තුවේ බදු නිලධාරියෙක් ලෙස කටයුතු කළා. ඊළඟට මුදල් හා ක්‍රම සම්පාදන අමාත්‍යංශයේ ක්‍රමසම්පාදන නිලධාරියෙක් ලෙස. ඒ කාලෙ ක්‍රමසම්පාදන සේවය තිබුණෙ නෑ. ඒ වනවිට මා පරිපාලන සේවා විභාගය ලියලයි හිටියෙ. විභාගය සමත් වී ප්‍රතිඵල ආවයින් පසු වසරක පුහුණුවකට අප යොමු කළා.* රාජ්‍ය සේවයේ ඔබේ ප්‍රථම පත්වීම?මැතිවරණ දෙපාර්තමේන්තුවේ සහකාර මැතිවරණ කොමසාරිස් තනතුරක්. ඒ කාලයේ දී පරිපාලන විභාගයේ හොඳම ප්‍රතිඵල ඇති මුල් කණ්ඩායම මෙම දෙපාර්තමේන්තුවට බඳවා ගන්නවා.* ඔබේ සේවා ස්ථානය?එවක (1980) මැතිවරණ කොමසාරිස්වරයා ලෙස කටයුතු කළේ එම්.ඒ.පියසේකර මැතිතුමායි. එතුමා මට කතා කරල කිව්වා දැනට හම්බන්තොට, මොණරාගල, අම්පාර, නුවරඑළිය ඇබෑර්තු තියෙනවා. නුවරඑළිය හැර ඉතිරි තුනෙන් ඕනෑම තැනකට යන්න මම කැමැති වුණා. ජීවිතයේ ප්‍රථම වතාවට රෙදි බෑග් එකක් අරගෙන රාත්‍රි තැපැල් දුම්රියෙන් අම්පාර බලා පිටත් වුණා. ඒ අම්පාර සහකාර මැතිවරණ කොමසාරිස් වශයෙන්. ඉතා දුර බැහැර ප්‍රදේශයක් වන මෙම දිස්ත්‍රික්කය සේවාවන් ලැබිය යුතු ප්‍රදේශයක් ලෙස සැලකිය හැකියි.නමුත් වර්තමාන රජයේ සේවකයින් ගේ තත්ත්වය ඊට වඩා හාත්පසින් වෙනස්. අලුත් පත්වීම් ලබන බොහෝ දෙනෙක් පත්වීම බාර ගන්නටත් පෙර සිට වෙනස් කර ගන්න උත්සාහ කරනවා. එය බෙහෙවින් කනගාටුවට කරුණක්.* සහකාර කොමසාරිස්තුමා මුහුණ දුන් ප්‍රථම මැතිවරණය?1982 ජූලි මාසයේ පැවැති ජනමත විචාරණය මා මුහුණ දුන් ප්‍රථම මැතිවරණයයි. ඒ එක්කම 82 ජනාධිපතිවරණයත් පැවැත්වුණා. මේ වසර දෙකක කාලය හමාරවෙලා එද්දී මගේ ලොකු දුවට මාස දෙකයි.* බිරිය හා දූදරුවෝ පිළිබඳ සිහි කළොත්?බිරිය, කාන්ති ජයකොඩි. ඇය ජේ්‍යෂ්ඨ සිවිල් නීතිඥවරියක්. දැනට කුලියාපිටිය උසාවියේ රාජකාරි කටයුතුවල නියුතුව සිටිනවා. දුවල දෙන්නයි , පුතයි එක්ක අපේ පවුල ගොඩනැඟුණා.වැඩිමලී නීති විද්‍යාලයේ දෙවැනි වසරේ ඉගෙනුම ලබනවා. දෙවැනි දුව, අලෙවිකරණය පිළිබඳ එංගලන්තයේ වරලත් අලෙවි උපාධිධාරිණියක්. පුතා චරිත්, ඇමරිකාවේ අධ්‍යාපන කටයුතුවල නියුතුව සිටිනවා.* ඔබේ දැන් ස්ථීර පදිංචියමාකඳුර, මගේ ගෙවත්ත එක්තරා ආකාරයක ඖෂධ වත්තක් ලෙස හැඳින්වූවහොත් එය නිවැරැදියි. එහි සමනල උද්‍යානයකුත් වැඩිදියුණු කළා. දේශීය වෛද්‍ය අමාත්‍යංශයේ රාජකාරි කටයුතු කළ කාලය තුළ මෙවැනි කටයුතු සඳහා පුහුණුවක් මා ලැබුවා.* දේශීය වෛද්‍ය අමාත්‍යංශයේ ඔබ රාජකාරි කටයුතු කළේ ?අමාත්‍යංශ ලේකම්වරයා ලෙසින්. ඊට ප්‍රථම මා ජලසම්පාදන හා ජලාපවාහන අමාත්‍යංශයේ ප්‍රථම ලේකම් ලෙසත් කටයුතු කළා. එය අතිගරු ජනාධිපතිතුමා විසින් ජලසම්පාදන හා ජලාපවාහන විෂය සඳහා ඇති කළ ප්‍රථම අමාත්‍යංශයයි. මට එහි ප්‍රථම ලේකම්වරයා වීමේ භාග්‍යය ලැබුණා.එහිදී 2008 වසරේ අන්තර් අමාත්‍යංශ හොඳම ඵලදායිතා සම්මානය දිනා ගත්තා.එසේම සුනිත්‍ය බල ශක්ති අධිකාරිය විසින් මෙහෙය වූ විදුලිබල ඉතිරි කිරීමේ තරගයේ ප්‍රථම ස්ථානයත් දිනා ගත්තා.* ඒ අනුව මෙම ලේකම්ධුරය ඔබට හිමිව ඇත්තේ තෙවැනි වතාවටයි.ඔව්,* ලේකම්වරයෙක් ලෙස රාජකාරි කටයුතු ඇරැඹීමට ප්‍රථම ඔබේ වෙනත් රාජකාරි තොරතුරු කොහොමද?අම්පාරෙන් පසුව පුත්තලම් දිස්ත්‍රික්කයේ සහකාර මැතිවරණ කොමසාරිස් ලෙසත්, ගම්පහ සහකාර මැතිවරණ කොමසාරිස් ලෙසත් මා කටයුතු කළා. මේ අතුරින් 88/89 භීෂණ සමය විශේෂයි. මැතිවරණ කටයුතුවලින් ඈත්වන ලෙස පවසමින් 88 දී තුණ්ඩු කෑලි පවා දමා ගොස් තිබුණා. මම ගම්පහ ඉඳන් කුරුණෑගල දිස්ත්‍රික්කයේ ඇතැම් මැතිවරණ කටයුතුවලට සහය වූවා. කෙසේ නමුත් 1994 වෙනකොට සහකාර ලේකම්වරයෙක් ලෙස පත්ව ජනාධිපති කාර්යාලයේ රාජකාරි කටයුතු වල නියුතු වූවා.* ඔබ ජනාධිපති කාර්යාලයට ආයුබෝවන් කීවේ?1998 දී. අනතුරුව ශ්‍රී ලංකා සමාජ ආරක්ෂණ මණ්ඩලයේ සාමාන්‍යාධිකාරි ලෙස පත්වුණා. එය නොවිධිමත් අංශයේ ස්වයං රැකියාලාභීන්ට විශ්‍රාම වැටුප් ලබාදීමට ඇතිකළ ආයතනයක්. මම යද්දී ස්වයං රැකියාලාභී සමාජිකයෝ හිටියේ 4000 යි. මම වසරක් තුළ දී එය ලක්ෂය දක්වා වැඩිකළා. පසුව, සැලසුම් ක්‍රියාත්මක කිරීම හා පාර්ලිමේන්තු කටයුතු අමාත්‍යංශයේ අතිරේක ලේකම්වරයා ලෙසත්, රූපවාහිනි සංස්ථාවේ අධ්‍යක්ෂ ජනරාල්වරයෙක් ලෙසත්, කටයුතු කළා.* රූපවාහිනියේ කටයුතු කළ කාලය සිහි කළොත්?අපි යද්දී දිනක ආදායම රුපියල් ලක්ෂ හතයි. වියදම ලක්ෂ විස්සක්. මේ රුපියල් ලක්ෂ 13 ක පරතරය පියවීම හා විනය ආරක්ෂා කිරීම මට තිබුණු ප්‍රධානතම අභියෝගයයි. කෙසේ නමුත් ඉතා කාර්යක්ෂම අයුරින් මාස 05ක් වැනි කෙටි කාලයක් තුළ ආදායම ලක්ෂ හත සිට දහතුන බවට පත් කළා.වියදම ලක්ෂ 17 ට අඩුවුණා. රූපවාහිනි සංස්ථාවෙන් පසු රාජ්‍ය පරිපාලන අමාත්‍යංශයට ස්ථාන මාරුවක් ලැබුණා. එහි සංචිතයේ ටික කලක් ගත කිරීමෙන් පසු පරිවාස හා ළමා රක්ෂක දෙපාර්තමේන්තුවේ කොමසාරිස් තනතුරක් ලැබුණා.* ඒ පිළිබඳ සඳහන් කළොත්?මම එහි වසර දෙකක කාලයක් සේවය කළා. මගේ රාජ්‍ය සේවයේ මෙය ඉතාම සුවිශේෂී කාලයක්.ලොව වටිනාම සම්පත වන දරුවන් පිළිබඳ මා ඒ කාලයේ විශාල අධ්‍යයනයක නිරත වූවා සේම මෙරට ළමා මෙහෙකාර සේවයට එරෙහිව, ළමා අපයෝජනය වැළැක්වීම, විශ්ව ළමා ප්‍රඥාප්තිය ක්‍රියාවට නැංවීම, ළමා නිවාස පිළිබඳ කටයුතු ආදිය කෙරෙහි විශේෂිත අවධානය යොමු වුණා. මෙම වසර දෙකින් පසු නැවත සංචිතයට මාරු කළා.* ඊට හේතුව ?පරිවාස දෙපාර්තමේන්තුව පිහිටියේ කොළඹ කොටුවේ. එහි වර්ග අඩියක මාසෙ කුලිය රු.25 ක්. නමුත් සමාජ සේවා අමාත්‍යාංශයට වුවමනා වුණා මෙය නාවලට ගෙනියන්න. අලුත් තැන වර්ග අඩියක කුලිය රු.77ක්. මේ අඩුපහසුකම් සහිත දුර බැහැර ප්‍රදේශයකට කාර්යාල මාරු කිරීමට මා විරුද්ධ වුණා. මේ සම්බන්ධ ශ්‍රේෂ්ඨාධිකරණයේ නඩු පැවරුවා. ගොඩනැගිලි මාරුවකට එරෙහිව පැවැරූ පළමු නඩුවත් එයයි. මගේ විරුද්ධවීම අවසානයේ මා සංචිතයට මාරු කළා. මාගේ ස්ථාන මාරුවට එරෙහිවත් මා මූලික අයිතිවාසිකම් පිළිබඳ නඩුවක් දැම්මා. මෙම නඩුව නිසා ඉඩම් පරිහරණ ප්‍රතිපත්ති සැලසුම් අංශයේ අධ්‍යක්ෂක ලෙස පත්වුණා. ඊළඟට වෙළඳ අමාත්‍යංශයේ අතිරේක ලේකම් තනතුරක් හෙබවූවා. මේ අවස්ථාවේ එම අමාත්‍යංශය භාර ඇමැතිවරයා අභාවප්‍රාප්ත ජයරාජ් ප්‍රනාන්දුපුල්ලේ මැතිතුමා යි.* ඔබ රාජ්‍ය සේවයට ප්‍රවිශ්ට වූ යුගය හා වර්ථමානය පිළිබඳ ඔබේ අදහසඅද රාජ්‍ය සේවකයාට තාක්ෂණික පහසුකම් තිබුණත් ඔවුන් ගේ වෘත්තීය නිපුණතාව පිළිබඳ සෑහීමකට පත්විය නොහැකියි. තමන්ට පවරන කාර්්‍යය හැරුණුකොට වෙනත් රාජකාරී කටයුත්තක නියැළීම ඔවුන්ට අබිං කෑම හා සමානයි. එසේම සිය රාජකාරී කාලය කළමනාකරණය කරගැනීමේ හැකියාව වැඩි දියුණු කර ගත යුතුයි.කෙසේ නමුත් වෘත්තීය නිපුණතාව වර්ධනය වූ විට තරගකාරීත්වය අහෝසි වනවා.* කෙසේ නමුත් මේ අතර ඔබට අමතක නොවන සිදුවීම් සිහි කළොත්?වරක් අපි අම්පාර ප්‍රදේශයේ ආධාර බෙදන්න ගියා. ඔබට මතක ඇති ආර්.ස්පිට්ල්ගේ කෘති වන 'වන සරණ' හා 'මැකීගේ දඩ මං' , වල එන තිසා හාමිගේ බාල පුත්‍රයා වන බාල වන්නියා බණ්ඩාර දූවේදී අපිට මුණ ගැහුණා. ඔහුට ඒ වනවිට වයස අවුරුදු 65 ක් පමණ විය හැකි නමුත් ඉතා හොඳ නිරෝගී හොඳ කල්පනා ශක්තියකින් යුතු වූවා. අපිට සීතල වන්නි පළාතේ වාලිඹේ ගල නඟින්න පාර පෙන්නුවේ ඔහුයි.* ඉන් අදහස් කරන්නේ ඔබ කඳු නැඟීම පි‍්‍රයකළ බවද?ඔව්, මගේ එක් විනෝදාංශයක් වුණේ කඳු නැඟීම. කැළෑවල ඇවිදීම හා වනසතුන් නිරීක්ෂණයයි. විශ්වවිද්‍යාලයේදී හන්තාන තරණයෙන් ඇරැඹි ඒ උනන්දුව බොහෝ දුර ගියා. උඩවත්ත කැළේ, බතලේගල, වෙනත් කුඩා කඳු (හුන්නස්ගිරිය, ලකේගල) නැඟ්ගා. මහනුවර හේවාහැට ඉඳල නුවරඑළියට , වනාන්තරය මැදින් කඳු උඩින් සුදු ජාතිකයෝ ගමන් කළ පාරක් තියෙනවා. එය ගල් අතුරා සැකසූවක්.අපි ඒ මාර්ගය හොයාගෙන කීප වතාවක්ම නුවරඑළියට ගියා. හරිම සුන්දරයි. නුවරඑළියේ පදියපැලැල්ල පසු කළාම මන්දාරම් නුවර. පිදුරුතලාගල කඳු වැටියත්, කබරගල කඳු වැටියත් දෙක නිසා ඉර එළිය මේ ප්‍රදේශයට හරියාකාරව වැටෙන්නෙ නෑ. ඒ නිසාමයි එය මන්දාරම් නුවර වුණේ.* මේ අපූරු ගමන්වලදී ඔබ හොයාගත් තවත් දේ අපට කිව හැකි ද?මහවැලි ගඟේ අතු ගංඟාවක් වන බෙලිහුල් ඔය පිදුරුතලාගලින් ඇරැඹී ගලා බසින්නේ මේ මන්දාරම් නුවර හරහායි. ඒ නිසා බෙලිහුල් ඔය ඔස්සේ මන්දාරම් නුවර සිට ඝන වනාන්තරය මැදින් කෙනකුට පිදුරුතලාගල නැගිය හැකියි. අපි මේ ගමනේදී දිවියන් පවා දැක්කා. පාර දෙපාරක්ම වැරැදුණා. ගඟක ආරම්භය අපි දැක්කා. එය හරියට දිය පිරුණු ස්පොන්ච් එකක් වගේ.* ඔබ දක්ෂ සිතාර් වාදකයෙක් බවත් දැන ගන්න ලැබුණා.මම සිතාර් වාදනයෙහි යෙදෙන්නේ බොහෝ කාලයක සිටයි. ලංකාවේ ප්‍රවීණ සිතාර් වාදකයකු වන සෙන්දර්්‍යය විශ්ව විද්‍යාලයේ විශ්‍රාමික ජ්‍යෙෂ්ඨ කථිකාචාර්ය වරයකු වන විශාරද ටයිටස් නෝනිස් මහතා මගේ ගුරුවරයායි. අදත් ඉඩ ලැබෙන සෑම මොහොතකදී ම එතුමා යටතේ සිතාර් වාදනය උගැනීමෙහි යෙදෙනවා. පතපොත කියැවීමත් මගේ එක් විනෝදාංශයක්. මම හිතන්නෙ කලාව සෑම මිනිසකු තුළම පවතින සංවේදනාවක්.ඒවා යටපත්ව පවතිනතාක් අපි ජීවත්වන බවක් අපට තේරෙන්නෙ නෑ. සියල්ල යාන්තී‍්‍රකරණය වනවා. ඒ වගේම කොයිතරම් රාජකාරී බහුල වුවත් කලාව නිරවුල් මනසකින් කටයුතු කිරීමේ හැකියාව දෙන කදිම ඔසුවක්.* ඉඩම් අමාත්‍යංශයේ ලේකම්වරයා ලෙස ඔබේ අමාත්‍යාංශය පිළිබඳ සඳහනක් කළොත්?මම මේ අමාත්‍යාංශයට පත්ව ආයේ 2010 අප්‍රේල් මාසයේදී. මෙය ලංකාවේ දීර්ඝ ඉතිහාසයක් ඇති අමාත්‍යංශයක්. රජයේ ඉඩම් හා සම්බන්ධ සියලු කටයුතුවල අදාළ ප්‍රතිපත්ති සැකසීම, ක්‍රියාත්මක ප්‍රතිපත්ති නියාමනය කිරීම, රජයේ සංවර්ධන කටයුතු සඳහා පෞද්ගලික ඉඩම් අත්පත්කර ගැනීම, ඉඩම් අහිමි ජනතාව සඳහා ඉඩම් ලබාදීම, සංවර්ධන යෝජනා සඳහා දීර්ඝ කාලීන බදු දීම වැනි කටයුතු සිදු කරනවා. ලංකාවේ ප්‍රධාන දෙපාර්තමේන්තු හතරක්ම මීට අයත්ය. එනම්,1. මිනින්දෝරු දෙපාර්තමේන්තුව,එය ඇරැඹියේ 1890 දී. වසර 210ක් පැරැණියි. කාර්ය මණ්ඩලය 7000ක් පමණ සිටිනවා.2. ඉඩම් කොමසාරිස් ජෙනරාල් දෙපාර්තමේන්තුව,(1935 දී ඉඩම් සංවර්ධන ආඥාපනත අනුව ඇතිවූවක්.)3. ඉඩම් නිරවුල් කිරීමේ දෙපාර්තමේන්තුවඉංගී‍්‍රසි යුගයේ මුඩු ඉඩම් ආඥාපනත ක්‍රියාත්මක වුණායින් පසුව නිශ්චිත අයිතිය ප්‍රකාශ කළ නොහැකි ඉඩම් රජයට පවරා ගත්තා. පසු කාලීනව මෙම දෙපාර්තමේන්තුව ඇති කළා. ඒ විසිවෙනි ශතවර්ෂයේ ආරම්භයේදී.4. ඉඩම් පරිහරණ ප්‍රතිපත්ති සැලසුම් කිරීමේ දෙපාර්තමේන්තුවමුලදී අමාත්‍යංශයේ අංශයක් ලෙස පැවත 2010 දී දෙපාර්තමේන්තුවක් බවට පත් කළා. මෙහි විශේෂ ලක්ෂණය, මා කලින් සඳහන් කළ පරිදි මා පැවැරූ නඩුවක ප්‍රතිඵලයක් වශයෙන් ඉඩම් පරිහරණ අධ්‍යක්ෂ පත්කළා. ඒ අවධියේදී මගේ යෝජනාවක් අනුවයි මෙය දෙපාර්තමේන්තුවක් ලෙස උත්ශ්‍රේණිගත කෙරුණේ.මෙයට ඉතා වැදගත් භූමිකාවක් හිමියි. පසුගිය කාලයේ පාරිසරික ව්‍යවසනවලදී අවිධිමත් ඉඩම් පරිහරණයට ඇඟිල්ල දික්වුණා. එවැනි ස්ථාන හඳුනාගෙන විද්‍යාත්මක ඉඩම් පරිහරණ මූලධර්ම මත පදනම් ක්‍රමවේදයක් සැකසීම මෙහි අරමුණයි.* රජය විසින් සංවර්ධන ක්‍රියාදාමයන් සඳහා ඉඩම් අත්පත් කරගැනීම් සිදු කරනවා. මෙහිදී සැලකිල්ලට ගන්නා කරුණු මොනවාද?අපි නිතරම සැලකිල්ලට ගනු ලබන්නේ අවම අපහසුව එනම් අවම අවශ්‍ය ප්‍රමාණය හිමිකර ගැනීමටයි. ඊළඟට අත්පත්කර ගැනීම යනු විකල්ප අතර අවසාන ඉල්ලීම බවට පත් විය යුතුයි. භූමිය නිත්‍ය සාධකයක් වීම ඊට හේතුවයි.* අමාත්‍යංශ මට්ටමින් සිදුකෙරෙන සංවර්ධන ක්‍රියාවලිය පිළිබඳ කතා කළොත්?අපි දැනට දියත් කර ඇති විශේෂිත වැඩසටහන බිම් සවිය වැඩසටහනයි. ලංකාවේ සියලුම ඉඩම්වල නිරවුල් හිමිකම් ඔප්පුවක් ලබාදීම ඉන් සිදු කෙරෙනවා. 2011 වසර තුළ නව ප්‍රාදේශීය ලේකම් කොට්ඨාස 72 ක බිම් සවිය ඇරැඹීමට අපේක්ෂා කරනවා. ඉඩම් හා ඉඩම් සංවර්ධන අමාත්‍ය ජනක බණ්ඩාර තෙන්නකෝන් අමාත්‍යවරයාත් නියෝජ්‍ය අමාත්‍ය සිරිපාල ගම්ලත් මැතිතුමාත් නොමසුරු සහයෝගයක් සහ මඟපෙන්වීමත් ලබාදෙනවා. මේ රට ආසියාවේ ආශ්චර්ය කරා යන ගමනට විශාල දායකත්වය ලබාදීම සඳහා මෙම අමාත්‍යංශය ඇප කැපව සිටිනවා. එහිදී ආකල්ප , ශෛලින්, රෙගුලාසි, ආයතනික රටා විශාල විපර්යාසයන්ට බදුන් කළ යුතු වනවා.* ඔබ රාජ්‍ය සේවය පිළිබඳ දරන මතයමා හැම විටම විශ්වාස කරන්නේ රාජ්‍ය සේවය හැම අතින්ම සේවා ලාභීන්ගේ පහසුව හා ඔවුන්ගේ උපරිම ප්‍රයෝජනය පිණිසම ක්‍රියාත්මක විය යුතු බව යි. මෙහිදී රජයේ සම්පත් නාස්තියෙන් තොරව කටයුතු කිරීම සෑම රාජ්‍ය නිලධාරියකුගේ වගකීමක්. මේ සඳහා ජේ්‍යෂ්ඨ නිලධාරීන් නායකත්වය දෙමින් මඟ පෙන්නීම් කළ යුතුයි. අපගේ ප්‍රාර්ථනය මහින්ද චින්තනයේ එන පරිදි මහජන මිත්‍රශීලි හා ඔවුන් වෙනුවෙන් කැප වූ රාජ්‍ය සේවයකට යොමුවීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=f1104063</link>
    <topic>නවීන ලෝකයේ අධ්‍යාපනයටඉංගී‍්‍රසි දැනුම අත්‍යවශ්‍යයි</topic>
    <author>සාකච්ඡා කෙළේ අමිල තේනුවර</author>
    <content>නවීන තාක්ෂණික ක්‍රියාවලියට උරදීමට සහ නිපුණතා සංවර්ධනයක් ඇතිවන පරිදි උසස් අධ්‍යාපනය ප්‍රතිසංස්කරණය කිරීම රජයට පැවරෙන භාරදූර වගකීමකි. මේ වගකීම ජය ගැනීමට නම්, නිවැරදි දර්ශනයක පිහිටි ප්‍රායෝගික ක්‍රමවේදයක් රජය සතුව තිබිය යුතු ය. මේ කරුණු කාරණා පෙරදැරි ව උසස් අධ්‍යාපන අමාත්‍ය එස්. බී. දිසානායක මහතා ඉදිරිපත් කර ඇති නව දැක්මට විද්වතුන් ගේ විචාරාක්ෂිය සැබවින් ම වැදගත් ය. මහාචාර්ය කාලෝ ෆොන්සේකා මේ පිළිබඳ ඔහු ගේ මතවාදය සංවාදශීලී ව අප සමඟ දිගහරින්නේ එබැවිනි.* ශ්‍රී ලංකාවේ පවතින උසස් අධ්‍යාපනය ප්‍රතිසංස්කරණය විය යුතු ද? මේ සම්බන්ධයෙන් ඔබ දරන මතය පැහැදිලි කළ හැකිද?අප රටේ ප්‍රථම අධ්‍යාපන අමාත්‍යවරයා වූ ආචාර්ය සී. ඩබ්. ඩබ්. කන්නන්ගර මැතිතුමා වර්ෂ 1945 දී රටට හඳුන්වා දුන් නිදහස් අධ්‍යාපන ක්‍රමය මගින්, මේ රටේ ඉපදෙන සියලු දරුවන්ට හෝඩියේ සිට විශ්වවිද්‍යාල දක්වා නොමිලයේ අධ්‍යාපනයක් ලැබීමට වරප්‍රසාද හිමි වුණා. විවිධ අවධිවල දී ඒ ක්‍රමය අවස්ථානුකූ®ලව නොයෙක් ප්‍රතිසංස්කරණවලට භාජනය වුණා. ඒ ප්‍රතිසංස්කරණ ක්‍රියාවලිය නොනිමි කර්තව්‍යයක් විදිහට තමයි මා දකින්නේ. ඒ නොනිමි කර්තව්‍යය පූර්ණය කිරීම වත්මන් රජයේ භාරදූර වගකීමක්. ප්‍රතිසංස්කරණ වෙසෙසින් ම අදාළ වන්නේ උසස් අධ්‍යාපනයට බව මෙහි දී විශේෂයෙන් අවධාරණය කළ යුතුයි.* මේ වන විටත් ඒ වෙනුවෙන් ප්‍රතිපත්ති සැකසෙමින් තිබෙනවා. නව ප්‍රතිපත්ති යටතේ සරසවි සිසුන්ට ඉංගී‍්‍රසි භාෂාව අනිවාර්යය විෂයයක් ලෙස ඉගැන්වීමට නියමිතයි. මේ ඇතුළු උසස් අමාත්‍යවරයා ගේ නව ප්‍රතිසංස්කරණය ගැන ඔබේ අදහස කුමක් ද?උසස් අධ්‍යාපනයේ සිදු විය යුතු අත්‍යාවශ්‍ය ප්‍රතිසංස්කරණ පිළිබඳ මනා අවබෝධයක් වත්මන් උසස් අධ්‍යාපන ඇමැති ගරු එස්. බී. දිසානායක ඇමතිතුමාට තිබෙන බව, ඔහු මේ මාතෘකාව බිය නොවී ඇත්ත ඇති සැටියෙන් ප්‍රකාශ කරන ආකාරයෙන් පැහැදිලි වෙනවා. උසස් අධ්‍යාපන ක්‍රමයේ ගුණාත්මක භාවය ප්‍රශස්ත මට්ටමකට පත් කිරීම තමයි අත්‍යවශ්‍ය ප්‍රධාන ප්‍රතිසංස්කරණ විදියට මා දකින්නේ. ඒ සම්බන්ධ ව එක් කාරණාවක් ඇමතිතුමා අවිවාදයෙන් පිළිගෙන තිබෙනවා.එනම්, 21 වැනි සියවසේ දී අපේ දූ පුතුන් අපේක්‍ෂා කරන, පියමං කිරීමට, සිය මවුබසින් පමණක් ඔවුන්ට අධ්‍යාපන ලබා දීම කිසිසේත් ම ප්‍රමාණවත් නෑ කියන කාරණාව. අප සිටින නවීන ලෝකයේ දී දරුවන් ගේ සහජ සක්‍යතා උපරිම අයුරින් වර්ධනය කර ගන්න නම්, ඔවුන්ට ඉංගී‍්‍රසි භාෂා දැනුම අත්‍යවශ්‍යයි. එබැවින්, උසස් අධ්‍යාපනයට යොමු වන සියලු ම දරුවන්ට ද්විභාෂා කුසලතාව සතු කර ගත යුතු බව අමාත්‍යවරයා නිරන්තරයෙන් ම අවධාරණය කරනවා. මවුබස වාගේ ම ඉංග්‍රීසි භාෂාවත් ඉගැන්වීම අනිවාර්ය කළ අමාත්‍යවරයා ගේ ඒකායන ප්‍රතිපත්තියට මා විවාදයකින් තොරව ම පක්‍ෂපාතී වෙනවා.* උපාධිධාරීන් ගේ රැකියා වියුක්තිය ජාතික ප්‍රශ්නයක් බවට පත්වෙලා තියෙනවා. මේ අතර වැඩිදුර සිටින්නේ කලා උපාධිධාරීන්. ඒ අර්බුදයට ඔබ යෝජනා කරන විසැඳුම් මොනවා ද?උපාධිධාරීන් ගේ රැකියා වියුක්තිය හුදු අධ්‍යාපනික ප්‍රශ්නයක් පමණක් නොවේ. එය අප රටේ පවතින සමස්ත ආර්ථිකයට සම්බන්ධ ප්‍රශ්නයක්. මේ බැරෑරුම් ප්‍රශ්නයට අදාළ සංඛ්‍යානමය කරුණු කිහිපයක් සලකා බැලුවා ම ඒ බව අපට පෙනෙනවා. වර්ෂ 1948 දී අප නිදහස් රටක් වන විට අපේ සමස්ත ජනගහනය මිලියන හයක් පමණයි. අද එය මිලියන 20 කටත් වඩා වැඩියි. ගත වූ කාලය තුළ දී අපේ ආර්ථිකය සැලකිය යුතු අයුරකින් වර්ධනය වී ඇතත්, එය ජනගහන වර්ධනයට සාපේක්‍ෂව කිසිසේත් ප්‍රමාණවත් නෑ. මෙයට අමතරව වත්මන් ලෝකයේ මිනිසුන් ගේ අවශ්‍යතා මෙන් ම ලෞකික අපේක්‍ෂාවන් ද බෙහෙවින් ම වර්ධනය වී තිබෙනවා. ඒවා සපුරා ගැනීමට බොහෝ දෙනෙකුට කෙටි කාලයක දී නොහැකි බැවින් ඔවුන් නොසන්සුන් මානසික තත්ත්වයකට පත් වෙනවා.ඒ අතෘප්තිකර හැඟීම්වලින් ඔවුන් පෙළෙනවා. රැකියා වියුක්තිය ජාතික ප්‍රශ්නයක් බවට පත්වෙලා තිබෙන්නේ ඒ නිසයි. වෛද්‍ය විද්‍යා පීඨවලට සහ ඉංජිනේරු පීඨවලට ඇතුළු වන සිසුන්ට ඒ පීඩනය නෑ. වත්මන් රජය ආර්ථිකයේ නව අංශ කීපයක් කෙරෙහි අවධානය යොමු කර ඇති බව ප්‍රකට කරුණක්. නව වරායවල්, ගුවන් තොටුපොළ, සංචාරක ව්‍යාපාර ආදිය ඒවායින් කීපයක්. අපේක්‍ෂිත සැලසුමකට අනුව කටයුතු කළොත් රැකියා වියුක්තිය බොහෝ දුරට විසඳෙන බවට සැකයක් නෑ. ඒ නව ක්ෂේත්‍රවලට අවශ්‍ය වන සේවක පිරිසට සුදුසු දැනුම සහ කුසලතා ජනිත කරන පරිද්දෙන් අධ්‍යාපනය වෙනස් විය යුතු බව කවුරුත් අවබෝධ කර ගෙන තිබෙනවා. විශේෂයෙන් ම ඒ රැකියාවලට අදාළ වන්නේ විද්‍යා කාර්මික ඥානයයි. ඒ නිසා කලා විෂයයන්ට වඩා කාර්මික විෂයයන්ට අපේ දරුවන් යොමු කළ යුතුයි.* උසස් අධ්‍යාපනයේ අරමුණු වෙනුවෙන් ශ්‍රී ලංකාවේ රූපවාහිනී හා ගුවන් විදුලි නාලිකා කෙබඳු දායකත්වයක් දිය යුතු ද?අධ්‍යාපනයේ දී වැදගත් විය යුතු ප්‍රශ්න තුනක් තිබෙනවා.I උගන්වන්නේ මොනවා ද?II උගන්වන්නේ කෙසේ ද?III සිසුන් උගත යුතු දේ ඉගෙන ගත්තාය කියා සනාථ කරන්නේ කෙසේ ද?උගන්වන්නේ මොනවා ද? යන ප්‍රශ්නයට පැහැදිලි පිළිතුරත්, එක් එක් විෂයට අදාළ දැනුම, කුසලතා හා ආකල්ප වශයෙන් හඳුන්වාගෙන ප්‍රකාශයට පත් කර තිබෙනවා. එය ඒ ඒ විෂයයන් පිළිබඳ විශේෂඥයින් ගේ හා ප්‍රවීණයන් ගේ උපදෙස් මත රජය විසින් නිර්මාණය කරනු ලබනවා. උදාහරණයක් වශයෙන් එම්. බී. බී. එස්. උපාධිධාරියෙකු සතු විය යුතු ඥාන සම්භාරය සහ කුසලතා කවරේ ද යන්න අද අන්තර්ජාලයට පිවිසීමෙන් ඕනෑ ම කෙනෙකුට දැනගන්න පුළුවන්. අනෙකුත් විෂයන් පිළිබඳත් එහෙමයි. එබැවින්, උගන්වන්නේ මොනවා ද යන්න අද අධ්‍යාපනික අභිමතාර්ථ හා අරමුණු ඇසුරෙන් ඉතා සුපැහැදිලි ව ප්‍රකාශයට පත් කොට තිබෙනවා.උගන්වන්නේ කෙසේ ද යන්නට අද ඒකායන මාර්ගයක් නෑ. සාම්ප්‍රදායික ලෙස විශ්වවිද්‍යාලවල ඉගෙන ගැනීම අද එතරම් වැදගත් ලෙස සලකනු ලබන්නේ නෑ. දුරස්ථ අධ්‍යාපනය නමැති ක්‍රියාවලිය අද ඉතා දියුණු තත්ත්වයකට පත් වී තිබෙනවා. මෙහි දී රූපවාහිනී සහ ගුවන් විදුලි සේවය සහ පරිගණක තාක්ෂණය යොදා ගෙන සෛද්ධාන්තික දැනුම ලබා ගැනීම එතරම් දුෂ්කර කාර්යයක් නොවේ. ගුරුවරුන් සහ පුහුණු ගුරුවරුන් අවශ්‍ය වන්නේ, ප්‍රායෝගික දැනුම ලබා දීමටයි. ප්‍රායෝගික දැනුම ලබාදීම සඳහා සුදුසුකම් ඇති ගුරුවරුන් පුරුදු පුහුණු කිරීම හුදෙක් රජයේ වගකීමක් නොවේ. මක්නිසාදයත් විශ්වවිද්‍යාලවල උගන්වන සියලු ම කරුණු කාරණා පොත්පත්, ග්‍රන්ථ, සඟරා ආදියෙහි සඳහන් වෙලා තිබෙනවා.හොඳ ගුරුවරුන්ගෙන් සිදුවන්නේ සිසුන්ට අවශ්‍ය දැනුම ලබා ගැනීමට උපකාරී වීමයි. කුමන සන්නිවේදන ක්‍රමයකින් දැනුම, කුසලතා හා ආකල්ප ලබාගත්තත් අවසානයේ දී ඒවා පරීක්‍ෂා කර බලා සහතික කිරීම රජයේ අරමුණක්. මේ අනුව පූර්වෝක්ත තුන්වැනි ප්‍රශ්නය නම් අදාළ දැනුම සිසුන් තුළ සතු බව සනාථ කරන්නේ කෙසේ ද යන්නයි. නවීන අධ්‍යාපනය පිළිබඳ මා නිතර කීමට පුරුදු වී සිටින යමක් තිබෙනවා. ඒ තමයි, 20 වැනි සියවසේ දී අධ්‍යාපනය පිළිබඳ වැදගත් ප්‍රශ්නය උගන්වන්නේ මොනවා ද? උගන්වන්නේ කොහොම ද? කවුරුන් විසින් ද? යන්න වැදගත් ප්‍රශ්න නොවේ. වැදගත් ප්‍රශ්නය වන්නේ සිසුන් මේ විෂයයන් හොඳින් ඉගෙන ගෙන තිබෙනවා ද යන්න පරීක්‍ෂා කර බලා සැකයෙන් තොර ව සහතික කරන්නේ කෙසේ ද යන ප්‍රශ්නයයි. වෙනත් වචනවලින් කියනව නම් වැදගත් වන්නේ විභාග ක්‍රමයයි. යම් විෂයයන් හොඳින් ඉගෙන නොගත් සිසුන්ගේ අභාග්‍යය වන්නේ විභාගයයි.* උසස් අධ්‍යාපනයේ පවතින ගැටලු හඳුනා ගැනීමට ඇති කෙටි ම සහ හොඳ ම මඟ කුමක් ද?අපේ රටේ උසස් අධ්‍යාපනය පිළිබඳ තිබෙන ගැටලු අරභයා, වාර්තා කීපයක් දැනටමත් පළ වී තිබෙනවා. ඒවා පරිශීලනය කිරීමෙන් ඉතා කෙටි කාලයක දී නියම ගැටලු හඳුනා ගන්න හැකි වෙනවා. වත්මන් උසස් අධ්‍යාපන අමාත්‍යවරයාට ඒ පිළිබඳ මනා අවබෝධයන් තිබෙනවා. ඒවා විසැඳීමට කළ යුත්තේ කුමක් ද? යන ප්‍රශ්නයට පිළිතුරත් ඔහු සතුව තිබෙනවා. එහෙත් අධ්‍යාපන ක්ෂේත්‍රය වැනි සංකීර්ණ සංසිද්ධියක දී එය එක රැයින් විසඳන්න බෑ. යථා කාලයේදී ගැටලු විසඳන දිශාවට එතුමා යොමු වී සිටින බව ඔහු කරන කියන දෙයින් මනාව පැහැදිලි වෙනවා. හැකිතාක් වැඩි පිරිසකට ප්‍රශස්ත උසස් අධ්‍යාපනයක් ලබා දීමට කළ යුත්තේ කුමක් ද යන ප්‍රශ්නය පිළිබඳ අමාත්‍යවරයා ක්ෂේත්‍රයට අදාළ ප්‍රවීණයන් සමඟ සාකච්ඡා කිරීම මගින් මනා අවබෝධයක් ලබා තිබෙන බවත් අපට පැහැදිලියි. ගුණාත්මක බවින් යුත් උසස් අධ්‍යාපනයත් ලබා දීමට, රජයේ මෙන් ම ජාත්‍යන්තර විශ්වවිද්‍යාල හා සහ පෞද්ගලික අංශයේ ප්‍රතිපාදන සහාය ලබා ගැනීම ප්‍රඥාගෝචර බවත්, කාලෝචිත බවත්, ඔහු අවබෝධ කරගෙන සිටිනවා. තරමක් අසම්මත මතභේද ඒ විසඳුම් පිළිබඳ ව ඔහු අධිෂ්ඨානශීලී ව ක්‍රියාත්මක වන බව සුබ ලකුණක් සේ මම දකිනවා.* මෙතෙක් කල් පැවති සරසවි දේශපාලනය ශ්‍රී ලංකාවේ අනාගත සංවර්ධනයට බාධාවක් වී තිබෙන බව පෙනෙනවා. එසේ ම නවක වදය උසස් අධ්‍යාපනය දියුණු කිරීමට බාධා වී තිබෙන බවටත් මතයක් තිබෙනවා. මේවා පිළිබඳ ඔබේ අදහස?පළමුවෙන් කිව යුත්තේ වෛද්‍ය පීඨවල සහ ඉංජිනේරු පීඨවල අධ්‍යාපන කටයුතු මැනවින් සිදුවන බවයි. මන්දයත්, ඒ පීඨවලින් උපාධි ලබා ගන්නා සිසුන් ගේ අනාගතය සුරක්‍ෂිතයි. සෙසු පීඨවල සිටින්නේ ඔවුන් ගේ සොයුරු සොයුරියන් බව ඇත්ත. එහෙත් ඔවුන් ගේ අනාගතය එතරම් සුබදායී නොවන බැවින් ඔවුන් නොසන්සුන්වීම හා අතෘප්තිමත් වීම ඇරුමයක් නොවෙයි. ඔවුන් ප්‍රචණ්ඩත්වයට පහසුවෙන් යොමු වන්නෙත් ඒ නොසන්සුන් අතෘප්තිකර හැඟීම් හේතුකොට ගෙනයි. වෛද්‍ය හා ඉංජිනේරු පීඨවල මෙන් ම ඔවුන්ට ලැබෙන අධ්‍යාපනයේ ගුණාත්මක භාවය දියුණු වුවහොත් එසේ ම අපේ ආර්ථිකය ශීඝ්‍රයෙන් වර්ධනය වුවහොත් සරසවිවල කලා පීඨවල පවතින දේශපාලනයේ ප්‍රචණ්ඩ ස්වභාවය ක්‍රමයෙන් ක්ෂය වී යනවාට සැකයක් නෑ. එසේ ම නවක වදය පහවී යෑම ද නොඅනුමානයි. ඒ නිසා අපේ රටේ ආර්ථිකය සංවර්ධනය කර, එහි ප්‍රතිලාභ දැනට වඩා සාධාරණයෙන් බෙදා දිය යුතුයි කියන කාරණාව මම තරයේ විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=f1104064</link>
    <topic/>
    <author>මනෝලි සුබසිංහ</author>
    <content>ජ්‍යෙෂ්ඨ මාධ්‍යවේදියකු හා ප්‍රධාන කර්තෘවරයකුව සිටි චන්ද්‍ර ශ්‍රී කුලරත්නයන් හට දරුවෝ හතර දෙනෙක් වූහ. ඒ දරුවන් හතර දෙනාගෙන් වැඩිමලා වූයේ සේමාලි දියණියයි. බහ තෝරන අවධියේ ම ඇගේ සිත ගියේ පත පොතට ය. පියාගේ පෑනට ය. ‘සාදර’ නිවසේ ‘සාදර’ පුවත්පත චන්ද්‍ර ශ්‍රී ගේ මේසය මතට සතිපතා පත් වූණේ කිරි සුවඳ හෝ මුවින් ගිලිහී නොගිය වැඩිමලාගේ මැදිහත්වීමෙනි. ඒ සේමාලි පුංචි සන්ධියේ කළ හපන්කම් ය. එලෙස ඇරැඹුණු සේමාලි ගේ ලියන කියන කලාව අදටත් එලෙසමය. සේමාලි කැල්ලපත නමින් මාධ්‍ය ලෝකයේ ප්‍රකට නමක් දිනා ඇති ඇය පරිවර්තන ලේඛිකාවක ලෙස ද ප්‍රකටය. වසර විසි තුනක් පුරා මාධ්‍යවේදිනියක ලෙස කටයුතු කරන සේමාලි කැල්ලපත අද සිළුමිණ පුවත්පතේ නියෝජ්‍ය විශේෂාංග කතුවරිය ද වෙයි. ඇගේ නවතම පරිවර්තන කෘතිය ‘කඩවීදිය’ සහ පරිවර්තන සාහිත්‍ය පිළිබඳ ඇය දැක් වූ අදහස් මෙවර ලිවිසැරියට පෙළ ගැසෙයි.* ‘කඩවීදිය’ ඔබේ නවතම පරිවර්තන කෘතියයි. ඊට පාදක වූ කතා තේමාව කොයි වගේ ද?මෙහි මුල් කර්තෘ රස්කින් බොන්ඩ් (Ruskin Bond) කියන ඉන්දීය ලේඛකයාගේ. ඉන්දියාවේ ඔහු හඳුන්වනු ලබන්නේ ඉන්දියානු වර්ඩ්ස්වර්ත් ලෙසයි. එයා හරියට පරිසරයට ආදරය කරන නිතරම පරිසරය ගැන ලියන ලේඛකයෙක්. මම මේ වන විට පොත් හතරක් පරිවර්තනය කර තිබෙනවා. ඒ හතරෙන් පොත් තුනක් ම රස්කින් බොන්ඩ් ගේ කෘතියි. ඔහු ලියූ හැම පොතකටම වගේ පාදක වී තිබෙන්නේ පරිසරයයි. ඔහු ළමා වියේ පරිසරය හා ගැටෙමින් ජීවත් වූ හැටි... ගහකොළ ගැන... සත්තු ගැන ඔහු හරි අපූරුවට විචිත්‍රණය කරනවා. ඔහු හැමවිටම පරිසරයට ඇල්මක් ඇති කරවන විදියේ අදහසක් ඇති කරවනවා. ඔහුගේ පොත් කියවන විට මට හිතුණේ, හුඟක්ම සුන්දර ළමා වියක් ගත කරන තරුණ ළමුන්ගේ හැඟීම් ඔහුගේ පොත්වලින් මතු වී පෙනෙන්නට තිබූ බවයි. ‘කඩවීදිය’ ත් ඒ විදියේ පොතක්. දඟකාර යෞවනත්වයේ චමත්කාරජනක අත්දැකීම් මෙහි එන සියලුම කතාවලට පාදක වෙනවා.* පරිවර්තන සාහිත්‍යයට ලියන්නට කියවන්නට ඔබ යොමු වුණේ කිනම් අවධියකද?මම පරිවර්තන සාහිත්‍ය ඇසුරු කරන්නට පටන් ගත්තේ පාසල් සමයේ ඉදලමයි. ඉස්සෙල්ලම කියවූ ඉංග්‍රීසි පොත පර්ල් එස්. බක් ගේ Hidden flower.ඒ පොත තමයි සුනේත්‍රා රාජකරුණානායක මහත්මිය ‘සකායි’ කියලා පරිවර්තනය කළේ. ඒ ලෙවල් කරලා ගෙදර ඉන්න කොට තාත්තා ඒ පොත මට කියවන්න කියලා දුන්නා. ඉංග්‍රීසි පොත් කියවන්න පටන් ගත්තේ එහෙමයි. සිංහල පරිවර්තන කියවන්න පටන් ගත්තේ කේ. ජී. කරුණාතිලක මහත්තයාගේ පොත් කියවීමෙන්. මුලින් ම කියෙව්වේ ‘මොන්තක්‍රිස්තෝ’ කතාපෙළයි. ඊට පස්සේ දිගින් දිගට ම කොකේසියන් සහෝදරයෝ, අන්තිම දුම්රිය ඒ වගේ පොත්වලින් පටන් ගෙන අනුලා ද සිල්වා මහත්මියගේ පොත් හරියට කියෙව්වා. කේ. ජී. කරුණාතිලක මහත්තයාගේ පොත් කියවන කොට මගේ හිත පුදුම විදියට පරිවර්තන සාහිත්‍යයට ඇඳිලා ගියා.* ඔබ පරිවර්තනය සඳහා තෝරා ගත් ‘නාඳුනන තාත්තා’ ගත්තත් ‘කඳුකර දරුවා’ ගත්තත් නවතම පරිවර්තනය ‘කඩවීදිය’ ගත්තත් ඒ කතා තුනටම පසුබිම් වෙන්නේ පරිසරයයි. ගහකොළට ඔබ එතරම්ම බැඳෙන්නට විශේෂ හේතුවක් තිබුණා ද?පරිසරයට ආදරය කරන කෙනාට සතා සිවුපාවාට ආදරය කරන කෙනාට මනුෂ්‍යා අතරත් ආදරය මනාව පැතිරවිය හැකියි. එහෙම කෙනාට අනෙක් අයට වඩා මනුෂ්‍ය හැඟීම් තේරුම් අරන් ජීවත් වෙන්න පුළුවන් කියන අදහස මගේ තිබෙනවා. ඇත්තටම අපි පොත්වලින් කියවලා අත්දුටු සුන්දර පරිසරයේ ඒ වාතාවරණය දැන් ළමයින්ට විඳ ගන්නට ලැබෙනවා අඩුයි. දැන් ළමයින්ගේ කාලය ගෙවෙන්නේ හරිම කෘත්‍රීම විදියට. බාහිර පොත පත සමඟ ගත කරන්නට කාලයක් නැහැ. පාසලෙන් පස්සේ ළමයා ටියුෂන් පංතියේ. අධ්‍යාපන තරගය ඉදිරියේ ළමයා හරිම කාර්යබහුලයි. ඉතිං එහෙම දරුවන්ට ගහකොළ සතා සිවුපාවන්ගේ හැසිරීම් ටිකක් විඳ ගන්නට ලබාදීම ඇත්තටම පිනක්.* ඔබ පරිවර්තන ලේඛිකාවක්. ස්වතන්ත්‍ර නිර්මාණයක් කරනවාට වඩා පරිවර්තන සාහිත්‍යයක් කිරීමේ යම් පහසුවක් තිබෙනවා කියලා කවුරු හරි කිව්වොත් ඔබට එකඟ විය හැකි ද?ඒ කතාවේ ඇත්තක් තිබෙනවා. අපි පරිවර්තනයක් කියලා කරන්නේ අපි කියවපු රසවිඳි පොතක්. එක අතකින් තව කාගේ හරි නිර්මාණයක්නේ. ස්වතන්ත්‍ර නිර්මාණයක් කියන්නේ තමන් තුළින් ම වස්තු බීජයක් එළියට ආ අවස්ථාවක්. එනිසා මට හිතෙන්නේ පරිවර්තන කාර්යය ට වඩා ස්වතන්ත්‍ර නිර්මාණයක් කිරීම තරමක අපහසු කටයුත්තක්. ඒ වගේ ම පරිවර්තන සාහිත්‍යයක් ලෙහෙසියෙන් කළ හැකි දෙයක් කියලා හිතනවා නම් ඒකත් වැරැදියි. පරිවර්තනයක් කිරීමේ දී භාෂාව දැනගත් පමණින් කරන්නට බැහැ. භාෂාව නිවැරැදිව තේරුම් ගෙන ලිවීම වගේ ම ඒ පරිවර්තනයට පසුබිම් වූ සමාජ, දේශපාලනික, සංස්කෘතික පසුබිමත් අපි නිවැරැදිව වටහා ගත යුතුයි.ඒ වගේ ම අපි කියවා තේරුම් ගත් ඒ මුල් කෘතිය අවුල් නොවන සේ අර්ථය සුන්දරව ඉදිරිපත් කිරීමේ හැකියාව පරිවර්තකට තිබිය යුතුයි. ඒ නිසා ඒක ලෙහෙසියක් කියන්න බැහැ. පරිවර්තනයක් කියන්නේ හුඟක් වෙලාවට ඉංග්‍රීසි පොතක්නේ. එතකොට අපි ඒ කතාවම විතරක් කියවා තේරුම් අරගෙන මදි. ලේඛකයා ලියන්නේ බොරු නොවෙයි. බොහෝ විට ඔහුට පාදක වෙන්නේ ඔහු ඒ රටේ අත්දැකි දෙයක්. එනිසා කතාව කියවන අතර ඒ කතාවට පසුබිම් වන රටේ මිනිසුන්ගේ ගති පැවැතුම්, සමාජය, එදිනෙදා ජීවිතය ගැනත් දැනුමක් අපි අපේ පාඨකයාට ලබා දිය යුතුයි. එනිසා පරිවර්තනයක් අපි හිතන තරම් ලෙහෙසියෙන් කළ හැකි නිර්මාණයක් නොවේ.* පරිවර්තන සහ අනුවර්තන ගැන කතා කරන විට වඩාත් සාර්ථක මේ දෙවර්ගයෙන් කිනම් සාහිත්‍යාංගය ද?වචනයේ පරිසමාප්ත අර්ථයෙන් ම Word to Word පරිවර්තනයක් කරනවාට වඩා අපේ පාඨකයන්ට වඩා වැදගත් වේවි අනුවර්තනයක් විදියට දෙන එක. නන්දන වීරසිංහ වැනි සම්මානනීය ලේඛකයන් පවා පවසන්නේ අපේ රටට වඩාත් උචිත අනුවර්තන සාහිත්‍ය බව. ඇත්තටම වචනෙන් වචනෙට දාලා ලියන කොට එහි යම් කෘත්‍රීම බවක් ඇතිවෙන්නට පුළුවන්. සමහර ප්‍රසිද්ධ ලේඛකයන්ගේ සමහර පරිවර්තන පවා කියවන විට එවැනි නීරස බවක් දැනිලා තියෙනවා. නුහුරුගතියක් දැනිලා තියෙනවා. එනිසා මමත් හිතන්නේ අපේ පාඨකයන්ට අනුවර්තන වඩාත් හොඳ බවයි. හැබැයි ඒත් මුල් කෘතියට හානියක් නොවන විදියට අනුවර්තනය සිදුවිය යුතුªයි. එහෙම නොවුණහොත් පරිවර්තනයට වඩා විශාල හානියක් මුල් කෘතියට සිදුවිය හැකියි.* ඔබ මාධ්‍යවේදිනියක්. සාහිත්‍ය කටයුතුවලත් නිතර වෙනවා. මාධ්‍යවේදියා තුළ සාහිත්‍යධරයකු සිටීමත් සාහිත්‍යධරයා තුළ මාධ්‍යවේදියකු සිටීමත් සාහිත්‍යයේ දී වැදගත් සාධකයක් ද?මාධ්‍යවේදියකු තුළ සාහිත්‍යධරයකු සිටී නම් හොඳ රසවත් දේවල් පාඨකයන්ට කියවන්නට ලැබේවි. නිකම්ම නිකම් ගිරාපෝතකයන් වන්නේ නැතිව මාධ්‍යවේදියා තුළ රසවත් ව ලියන කෙනෙක් සිටිය යුතුයි. එවිට මාධ්‍යවේදියා ලියන කියන දෑ තුළින් ඉබේම සාහිත්‍යකරුවෙක් බිහිවෙනවා. එනිසා මේ දෙක එකට යන කාරණා දෙකක් බවයි; මට හැඟෙන්නේ. නමුත් සාහිත්‍යධරයා තුළ මාධ්‍යවේදියකු සිටිය යුතුමයි කියලා එකක් නැහැ. මොකද මාධ්‍යවේදියා කියන්නේ සාහිත්‍යධරයාට වඩා සමාජය වෙනුවෙන් සුවිශේෂ කාර්යභාරයක් ඉෂ්ට කරන කෙනෙක්. මහජනයාට යම් දෙයක් රසවත්ව ග්‍රහණය කර ගත හැකි ලෙස දෙන කෙනානේ මාධ්‍යවේදියා. එනිසා මම නම් හිතන්නේ මේ දෙන්නා එකට යා යුතුයි. මාධ්‍යවේදියෙකු තුළ අනිවාර්යයෙන් ම සාහිත්‍යකරුවෙකු සිටිය යුතුමයි.* පරිවර්තන සාහිත්‍යයේ දී සමහරු අමු අමුවේ සිංහල භාෂාව භාවිතා කරන බවක් දකින්නට ලැබෙනවා. විනයක් නොමැතිව භාෂාව හිතුමතේට යොදා ගැනීම ගැන ඔබ දක්වන්නේ කුමනාකාරයේ අදහසක් ද?මම නම් ඒකට කොහෙත් ම කැමැති නැහැ. මම නම් ලිපියක වුණත් අමු අමුවේ භාෂාව භාවිතා කර තිබෙනවා නම් ඒකට එකඟ නැහැ. අපේ රට කියන්නේ බුදු දහමින් සුරැකුණු... බුදු දහම සුරකින, පෝෂණය වුණු සාරධර්ම රකින සාරධර්ම බලාපොරොත්තු වන රටක් නේ. එනිසා මම නම් කියවන්න දෙයක් දෙද්දී නිතරම හිතන්නේ අමු අමුවේ විකෘති කරලා යම් දෙයක් තියෙනවා නම් මම මාධ්‍යවේදිනියක් ලෙස අපේ රටේ සංස්කෘතිය සදාචාරයට ගැළපෙන විදියට දෙන්න හදනවා. විශේෂයෙන් පරිවර්තන සාහිත්‍යයේ දී අපි ගන්නේ යුරෝපීය කතන්දර. ඒවා ඒ විදියට අපට ගන්න බැහැ. ඒ රටේ පුද්ගල සම්බන්ධතා ඉදිරිපත් කරන ආකාරයට අපේ රටේ ඉදිරිපත් කරන්නට බැහැ.ඒ නිසා හැම වෙලාවකම මම නම් සැර බාල කරලා අපට ගැළපෙන විදියට ඉදිරිපත් කරන්න වග බලා ගන්නවා.විශේෂයෙන් නවකතාවක්, පුවත්පතක් මුදා හැරියාම එය අතට පත්වන පාඨකයා මේ අයයි කියලා අපට කියන්න බැහැ. එක් එක් තලයේ පාඨකයන් එය බලනවා. ඒ නිසා බාල, තරුණ, වැඩිහිටි හැමටම කියවිය හැකි ලෙස හැමෝම ලියනවා නම් ඒක සාහිත්‍ය හා ගනුදෙනු කරන පාඨකයාගේ පැත්තෙන් විශාල සහනයක් වේවි. මගේ සාහිත්‍ය ගැන කතා කළොත් මම මෙතෙක් ලියලා තියෙන්නේ යොවුන් පාඨකයන් ඉලක්ක කර ගෙනයි. ඒ නිසා මම නම් ඔවුන් වෙනුවෙන් භාෂා භාවිතය ගැන ඉතාම පරිස්සම් වෙනවා.* දැන් ඉන්න පරපුර කියවනවද? ඔවුන්ගේ බාහිර පත පොත පරිශීලනය ගැන සතුටු විය හැකි ද?දැන් ඉන්න පරපුර කියවන්නට හොරයි. ඒ වගේම කියවන ළමයාටත් කියවන්න වෙලාව මදි. ඒකට හේතුව අධ්‍යාපන විෂය නිර්දේශය තුළ තිබෙන අධික බරයි. හැබැයි කියවන්න වුවමනාව තිබෙන දරුවෝ කොහොම හරි කාලය කළමනාකරණය කරගෙන කියවනවා. අතහරින ළමයාට අතහැරිලාම යනවා. මම නම් කියන්නේ බාහිර පොත පත කියවීම ළමයෙකුට අවශ්‍යම දෙයක් කියලයි. පුංචි කාලේදීම අම්මලා වැඩිහිටියෝ දරුවන්ට කියවන්න හුරු කළ යුතුයි. ළමයාට කියවන්න බැරි කාලේ පොත කියවලා දෙන්න ඕනේ. ඒක මම අත්දුටු දෙයක්. ඒ තුළින් ළමයාට කියවීමේ ආසාව ඇතිවෙනවා. ඊට පස්සේ ටිකින් ටික ළමයා කියවන්න පෙළඹෙන විට අම්මලා වැඩිහිටියෝ දැන ගන්න ඕනේ; දරුවන්ට සුදුසු පොත අතට දෙන්න.පුහු වීර චරිත නැතිව ළමයාට හොඳ දේ ගැළපෙන දේ දෙන්න දැන ගන්න ඕනේ. වයසට ගැළපෙන විදියට පෞරුෂය ගොඩ නැඟෙන, සාමූහික හැඟීම් වර්ධනය වන, වැඩිහිටි ගෞරවය සලකන මේ ආදි හොඳ මානසික වර්ධනයක් ගොඩනැඟෙන පොත් දරුවන්ට ලබා දෙන්න ඕනේ. මම නම් කියන්නේ තමන්ගේ දරුවා O/L පංතියට එනකම්වත් ළමයා කියවන්නේ මොනවාද කියලා අම්මා තාත්තා සොයා බලන්න ඕනේ. ළමයා අනෙක් යාළුවන්ගෙන් කියවන්න ගන්නේ මොනවාද අන්න ඒ දේවල් ගැනත් හොයා බලන්නට වෙනවා. කියවීම නැතිකම නිසා කෘතිම ළමයි බිහි වෙනවා. මනුෂ්‍ය හැඟීම් තේරුම් ගන්නට නම් කියවිය යුතුමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>06</day>
    </date>
    <link>http://www.dinamina.lk/2011/04/06/_art.asp?fn=f1104065</link>
    <topic/>
    <author>අමින්දී</author>
    <content>රුහුණේ ගැමි පරිසරයක උපත ලබා බාලවියේ සිටම කලාවට පෙම්බැඳි තිස්ස විමලධීර හේ යොවුන් කවියෙකු, ගීත රචකයෙකු, කෙටි කතාකරුවෙකු, පුවත්පත් ලේඛකයෙකු පමණක් නොව ගිහි පැවිදි සිසුන් දස දහස් ගණනකට අකුරු සතර කරන වියත් ගුරුවරයෙකි. ඔහු සම්පාදනය කර ගුරු ගෙදර ග්‍රන්ථ කේන්ද්‍රය ප්‍රකාශයට පත් කළ ‘බුද්ධ ධර්මය දැනුම අත්පොත’ කෘතිය පිළිබඳව සහ වත්මන් අධ්‍යාපන ක්‍රමය පිළිබඳව ඔහු සමඟ කළ කෙටි කතාබහකි මේ.* ඔබේ නිර්මාණකරණ ජීවිතය ආරම්භය සහ පසුකල ගමන් මඟ පිළිබඳ හැදින්වීමක් කරන්නේ නම්?අවුරුදු නවය, දහය කාලෙ ඉඳල පොතපතට ආදරය කළා. පත්තරවලට ලිව්වා. සරසවි ජීවිතය තමා ඒ ආ ගමනේ විශේෂ සන්ධිස්ථානය. ‘නල මුදු සුවඳ’ හරහා නිර්මාණකරණයට පන්නරයක් ලැබුණා. මගේ මුල්ම කවි පොත සිත් කන්ද. ඊට පස්සේ උයද ගී, දිනුම් කණුව වැනි ළමා කෘති මෙන් ම සංස්කරණ කෘති රාශියකට දායකත්වය සැපයුවා. මගේ නිර්මාණශිලිත්වයෙන් අප්‍රකටව විශාල සමාජ මෙහෙවරක් කරනවා.* විෂය ඉලක්කගත පොත පත සුලභව එළිදකින සමයක ඔබ මේ කෘතිය එළිදැක්වීම මගින් අපේක්ෂා කරන්නේ කුමක් ද?කොයිතරම් පොත්පත් තිබුණත් විද්‍යාර්ථින්ට සරලව කෙටියෙන් ලියැවුණු පොත් අඩුයි. දැනට පවතින සාමාන්‍ය පෙළ බුද්ධ ධර්මය විෂය නිර්දේශය සංකීර්ණයි. මං කළේ එය හැකිතාක් සරලව කෙටියෙන් ඉදිරිපත් කිරීමයි.* පාසල් විෂය මාලාව තුළ බුද්ධ ධර්මය විෂය හර (ප්‍රධාන) විෂයයක්. නමුත් පාසල් පද්ධතිය තුළ එම විෂයට නිසිතැන ලැබී තිබෙනවාද?70%ක් පමණ බෞද්ධයො ඉන්න රටේ බුද්ධ ධර්මය විෂයට තියෙන තැන නම් කනගාටුයි. සම්මන්ත්‍රණ, විෂය ප්‍රතිපෝෂණ සියල්ලක් ම අනෙක් විෂයයන්ට තියෙනවා. බුද්ධ ධර්මය ලෙහෙසියි කියලා ගණන් ගන්නෙ නැහැ. ඇතැම් පාසල්වල සතියකට කාලච්ඡේද තුනයි හතරයි. අතිරේක වැඩවලට ගන්නෙත් ඒ වෙලාව. මං ඉල්ලන්නෙ අනෙක් විෂයයන්ට වගේ ම බුද්ධ ධර්මය විෂයටත් සලකන්න කියලයි.* වෙළඳපලේ සුලභව ඇති ප්‍රමිතියෙන් තොර පොතපත ඇත්තෙන් ම දරුවන්ට හානිදායකයි. මේ සම්බන්ධයෙන් නිසි ප්‍රමිතියක් තිබිය යුතු බවට ඔබ එකඟද?අනිවාර්යයෙන් ම ඔව්. ජාතික ග්‍රන්ථ සංවර්ධන මණ්ඩලය, පුස්තකාල සේවා මණ්ඩලය වැනි ආයතන හරහා කෙරෙන පොත්වල දී නිසි ප්‍රමිතිය ගැන සලකනවා. නමුත් පොදුවේ ඕනෑම පොතක් එළි දැක්වීමේ දී මුද්‍රණයට සුදුසු ග්‍රන්ථයක් සේ අනුමත කිරීමේ කමිටුවක් තිබුණා නම් හොඳයි. දැන් සල්ලි තියෙනවා නම් ඕන තරම් මුද්‍රණාල තියෙනවා පොත් ගහන්න. සමහර ප්‍රකාශකයෝ බලන්නේ රැල්ලට යන පොත් ගහල ලාභ උපයන්න විතරයි. මෙයින් ගුණාත්මක පොතපතට ඉඩකඩ ඇහිරිලා.* ඉදිරියේ දී ඔබේ නිර්මාණකරණ ජීවිතය ගැන සඳහනක් කළොත් ?මේ වන විටත් මගේ කවි පොත් 2ක් ගේයපද සංග්‍රහයක අත්පිටපත් සකස් කර තිබෙනවා. ඊට අමතරව දහම් පාසල් අවසාන ශ්‍රේණි විභාගය බුද්ධ ධර්මය, අභිධර්මය හා පාලි කොටස් සඳහා සරල ග්‍රන්ථයක් සකස් කරමින් යනවා. ප්‍රකාශන ආයතන උදව් කරනවා නම් මීට වඩා නිර්මාණකරුවන් මෙන් ම වටිනා පොත පත බිහිවන බවයි මගේ හැඟීම. එහිලා ගුරු ගෙදර ග්‍රන්ථ කේන්ද්‍රය කරන මෙහෙවර අද්විතීයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104071</link>
    <topic>පෑලියගොඩ මාළු කඩේ දැවැන්ත මෙහෙයුමක්</topic>
    <author>විජයානි එදිරිසිංහ බුද්ධිකා ඉඹුලාන සහ නුවන් කොඩිකාර</author>
    <content>පෑලියගොඩ මාළු වෙළෙඳ සංකීර්ණයේ සිදු කළ දැවැන්ත වැටලීමකින් පෑලියගොඩ නියෝජ්‍ය නගරාධිපති ඇතුළු කප්පම් කල්ලි සාමාජිකයන් දහ අට දෙනකු අත්අඩංගුවට ගෙන තිබේ.පසුගිය දින කීපයේ මාළු සංකීර්ණය තුළ කප්පම් ගත් බවට ලැබුණු තොරතුරු මත පොලිසිය සහ විශේෂ කාර්ය බළකායේ සිය දෙනෙකු විසින් පෙරේදා රාත්‍රී සිදු කළ වැටලීමකින් මේ පිරිස අත්අඩංගුවට ගෙන තිබේ.මාළු වෙළෙඳ සංකීර්ණයට කප්පම් කල්ලි ඇතුළුවී වෙළෙඳුන්ගෙන් කප්පම් ගන්නා බවට ආරක්ෂක ලේකම් ගෝඨාභය රාජපක්ෂ මහතාට ලැබුණු තොරතුරු මත මේ දැවැන්ත වැටලීම සිදු කර ඇත.පොලිස්පති මහින්ද බාලසුරිය මහතා කැඳවූ ලේකම්වරයා තරාතිරම නොබලා කප්පම් ගැනීමට හවුල් සියලු දෙනා අත්අඩංගුවට ගැනීමට නියෝග කළේය.කොළඹ නියෝජ්‍ය පොලිස්පති අනුර සේනානායක මහතාට පොලිස්පතිවරයාගෙන් ලැබුණ උපදෙස් මත වැටලීම් සඳහා පොලිස් කණ්ඩායම් කීපයක් යෙදවීය. මේ සඳහා විශේෂ කාර්ය බළකායේද සහාය ලබා ගෙන තිබේ.එක් කප්පම් කල්ලියක් මාළු පෙට්ටියකින් රුපියල් 25 බැගින් කප්පම් ගන්නා බවට තොරතුරු ලැබුණු අතර දිනකට මාළු සංකීර්ණයට එන මාළු පෙට්ටි සංඛ්‍යාව පන්දහසකට ආසන්නය. මාළු පෙට්ටියක් බෑමට කම්කරුවකුට ගෙවා ඇත්තේ රුපියල් 3 ක් පමණක් බවද කියති. මේ අතර පෑලියගොඩ නියෝජ්‍ය නගරාධිපතිවරයාගේ කප්පම් කල්ලිය එක් මාළු ලෑල්ලකින් දිනකට රුපියල් 500 ක් අයකර ගන්නා බවට පැමිණිලි ලැබුණි.මීට අමතරව තවත් කල්ලි කීපයක් විවිධාකාරයෙන් කප්පම් ලබා ගෙන තිබේ.මෙතැනින් නතර නොවූ කප්පම් කල්ලි නායකයකු මාළු වෙළෙඳ පොළ අසල ඇති රජයේ ඉඩමක්ද කෑලි කඩා පුද්ගලයකුට ලබාදී තිබේ. එසේ ඉඩම් ලබාගත් පිරිසද පොලිසිය විසින් ඉවත් කරනු ලැබ තිබේ. පෑලියගොඩ මාළු වෙළෙඳ සංකීර්ණයට එල්ල වූ සියලු බාධා ඉවත් කළ බව නියෝජ්‍ය පොලිස්පති අනුර සේනානායක මහතා දිනමිණට කීය. මාළු පෙට්ටි බෑම වෙනුවෙන් සම්පූර්ණ ගාස්තුව නාටාමිවරුන්ට ගෙවීමටද ආරක්ෂක ලේකම්වරයා වෙළෙඳ සල් හිමියන්ට උපදෙස් දී තිබේ.මෙම සංකීර්ණය තුළ සාමකාමී වාතාවරණයක් සඳහා දිනපතා පොලිස් කණ්ඩායම් යොදා තිබේ.මාළු වෙළෙඳ සංකීර්ණය තුළ මින් ඉදිරියට බාධා කිරීම් හෝ කප්පම් ගැනීම් සිදු වුවහොත් 011 – 2431428 ට දැනුම් දෙන ලෙස සේනානායක මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104072</link>
    <topic>කප්පම් කල්ලිවලටකිසිම බුරුලක් නෑ</topic>
    <author>භක්ති ධර්මපි‍්‍රය මෙන්ඩිස්</author>
    <content>කප්පම් කල්ලි හෝ සංවිධානාත්මක අපරාධ කල්ලිවලට ක්‍රියාත්මක වීමට කිසිදු අවස්ථාවක් ලබා නොදෙන බවත් එවැනි කල්ලි වහාම අත්අඩංගුවට ගෙන නීතිය ක්‍රියාත්මක කිරීමට කටයුතු කරන බවත් ආරක්ෂක ලේකම් ගෝඨාභය රාජපක්ෂ මහතා පැවසීය. වැරදි හෝ අසාධාරණ ක්‍රියාවක් සිදු වන ඕනෑම අවස්ථාවක එයට එරෙහිව නැගී සිට සාධාරණය ඉටු කිරීමට රජයේ සහ තම අමාත්‍යාංශයේ වගකීම බවද ආරක්‍ෂක ලේකම්වරයා පෙන්වා දුන්නේය.පෑලියගොඩ මාළු වෙළඳ සංකීර්ණයේ කප්පම් ගැනීමේ සිද්ධිය සම්බන්ධයෙන් ‘ දිනමිණ’ ට විශේෂ ප්‍රකාශයක් කරමින් ආරක්‍ෂක ලේකම්වරයා මෙසේද කීය.කොළඹ ශාන්ත ජෝන් මාළු වෙළඳ සංකීර්ණයේ මීට ඉහතදී මේ කප්පම් මුදල් ගැනීමේ සිද්ධීන් වාර්තා වුණා. ඉදිරියේදී මෙවැනි තත්ත්වයක් කිසිසේත් ඇති වන්න ඉඩ තබන්නේ නෑ.පෑලියගොඩ මාළු වෙළඳ සංකීර්ණයේ මාළු වෙළඳුන්ට ඔවුන්ගේ වෙළදාම සිදු කර ගෙන යාමට අවශ්‍ය පරිසරය මේ වන විට සකස් කොට අවසන්.පාරිභෝගිකයන්ට එහි ගොස් තමන්ට අවශ්‍ය මාළු ලබා ගැනීමට හැකියාවක් ඇති බව අවධාරණයෙන් පැවසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104073</link>
    <topic>ආරක්ෂාවට වැය කරන මුදල්සංවර්ධනයට යොදා ගන්න</topic>
    <author>ධනුෂ්ක ගොඩකුඹුර</author>
    <content>ආරක්ෂාවට වැය කරන මුදල් සංවර්ධනයට යොදා ගන්නා ලෙස ජනාධිපති මහින්ද රාජපක්ෂ මහතා ලෝක ප්‍රජාවගෙන් ඉල්ලා සිටියි.ආරක්ෂක පිරිවැය සංවර්ධනයට යොදා ගත හැකි ස්ථාවරත්වයකට ශ්‍රී ලංකාව දැන් රැගෙන ඇවිත් ඇති බව සඳහන් කරන ජනාධිපතිතුමා ත්‍රස්තවාදයට එරෙහි කටුක හා වියදම් අධික යුද්ධයක් අවසන් කළා පමණක් නොව රජය රටේ ආරක්ෂක පිරිවැයද ක්‍රමයෙන් අඩු කර තිබෙන බව කියයි. වර්ෂ 2005 දී දළ ජාතික ආදායමෙන් සියයට 5 ක් වූ ආරක්ෂක පිරිවැය අද වන විට සියයට 3 දක්වා අඩු කර තිබෙන බව පවසන ජනාධිපතිතුමා ජාතික ආරක්ෂාව සැපයීමට හා තිරසාර සාමයක් පවත්වාගෙන යාමට අවශ්‍ය ප්‍රමාණය එය බවත් පවසයි.ජනාධිපතිවරයා මේ අදහස් පළ කළේ සනීපාරක්ෂාව පිළිබඳ දකුණු ආසියානු කලාපීය අමාත්‍යවරුන්ගේ සමුළුවට කොළඹ සිනමන් ග්‍රෑන්ඩ් හෝටලයේදී ඊයේ (06) එක් වෙමිනි. ආර්ථික සංවර්ධනය සෑම විටම රටේ සෑම පුරවැසියාටම ප්‍රයෝජනවත් වන අවස්ථාවන් සලසා දෙන තරමටම ප්‍රජාතන්ත්‍රවාදී විය යුතුයි ජනාධිපතිවරයා මෙහිදී පැවැසීය.ගැටුම් හා යුද්ධ සඳහා වැය කරන විශාල මුදල දිළිඳුකම අඩු කිරීමට යොදා ගත යුතු බව පැවැසූ ජනාධිපතිවරයා ශ්‍රී ලංකාවේ මානුෂීය ප්‍රවේශය මඟින් ගැටුම් විසඳීමට මෙන්ම පෙර ඊට යොදා ගත් සම්පත් අද වන විට සංවර්ධනයට හා සුබසාධනයට යොදවන්නටත් හැකි වී තිබෙන බව කීවේය.ජලසම්පාදන හා ජලාපවහන ඇමැති දිනේෂ් ගුණවර්ධන මහතා ප්‍රමුඛ දකුණු ආසියානු කලාපයේ ඇමැතිවරු, රාජ්‍ය නියෝජිතයෝ, ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104074</link>
    <topic>මහාචාර්ය සේනක බිබිලේජීවමාන කරමු</topic>
    <author/>
    <content>මහාචාර්ය සේනක බිබිලේ නම් උත්තුංග මානව හිතවාදියා මුල් පියවර තැබූ ජාතික ඖෂධ ප්‍රතිපත්තිය පිහිටුවීමේ ගමන් මගෙහි පෙරට පියවර තබමින් ජනතා මෙහෙවර ඉටු කරන්නට තමා පොරොන්දු වන බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.“එය ඉතාමත් අභියෝගයක් බව මම දනිමි. සේනක බිබිලේ චරිතාපදානය තුළින්ම එහි ඇති අභියෝගාත්මක හා බැරෑරුම් බව නිදර්ශනාත්මකව පෙනී ගොස් තිබේ.එහෙත් මම ඒ අරමුණට කැප වෙන්නට පොරොන්දු වෙමි” යයිද සෞඛ්‍ය අමාත්‍යවරයා අවධාරණය කරයි. “ජාතික කම්කරු ප්‍රඥප්තිය” එළි දක්වමින් කම්කරු ඇමැතිවරයා ලෙස මහින්ද රාජපක්ෂ මහතා ලබා දුන් පූර්වාදර්ශය මෙහිදී අපට ආශිර්වාදයක් වන බවද මෛත්‍රීපාල සිරිසේන මහතා කියා සිටී. ජාතික සෞඛ්‍ය දිනය වෙනුවෙන් ප්‍රකාශයක් නිකුත් කරන සෞඛ්‍ය ඇමැතිවරයා එසේ කියා සිටී. “ප්‍රතිජීවක ප්‍රතිරෝධයට පෙළ ගැසෙමු - අද ක්‍රියාත්මක නොවුණහොත් හෙට සුව නොලැබෙනු ඇත” යන්න මෙවර ලෝක සෞඛ්‍ය දින තේමාව බව පවසන ඇමැතිවරයා එය සිත්හි තදින් ධාරණය කර ගත යුතු බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104075</link>
    <topic>උත්සව සමයේ එළවළු මිලඉහළ දැමීමේ කුමන්ත්‍රණ</topic>
    <author>විජයානි එදිරිසිංහ</author>
    <content>උත්සව සමයේ දී එළවළු මිල ඉහළ දැමීමට ඇතැම් කූට වෙළඳුන් උත්සාහ කරන බැවින් ආර්ථික මධ්‍යස්ථානවලින් පමණක් එළවළු මිල දී ගන්නා ලෙස ඇමැති ජොන්ස්ටන් ප්‍රනාන්දු මහතා මහජනතාවගෙන් ඉල්ලා සිටියි.ආර්ථික මධ්‍යස්ථානවල එළවළු මිල ඉතාමත් අඩුය. කිසිදු හිඟයකින් තොරව එළවළු ලබාගැනීමට තොග අවශ්‍ය තරම් තිබෙන බව ද ඇමැතිවරයා ප්‍රකාශ කළේය.මේ අතර තඹුත්තේගම, දඹුල්ල ආර්ථික මධ්‍යස්ථානවලට යාපනය, වවුනියාව ප්‍රදේශයෙන් දිනකට එළවළු කිලෝ පන්දහසකට වැඩි ප්‍රමාණයක් ලැබෙමින් පවතී.ඇතැම් තොග අලෙවි කර ගැනීමට නොහැකි තරම් තිබිය දී එළවළු මිල වැඩි යැයි ප්‍රකාශ කරන කොටස් රජයට එරෙහි, කුමන්ත්‍රණකාරී කණ්ඩායම්වල සහයෝගය දෙන අය බව ද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104076</link>
    <topic>ජපානයේ පිපිරීමෙන්අපට කිසිම හානියක් නෑ</topic>
    <author>අසේල කුරුළුවංශ</author>
    <content>ජපානයේ න්‍යෂ්ටික බලාගාරයේ සිදුවූ පිපිරුමෙන් වායුගෝලයට නිකුත් වූ කිසිදු විකිරණයක් මෙරටට පැමිණ නොමැති බව පරමාණුක ශක්ති අධිකාරිය හා පේරාදෙනිය විශ්වවිද්‍යාලයේ භෞතික විද්‍යා අංශය මගින් ඊයේ (06) සිදුකළ පරීක්‍ෂණ මගින් සනාථ වී ඇත.ගාල්ල හා මහනුවර යන ප්‍රදේශ දෙකේ පොළවේ වර්ග මීටර 100ක භූ®මි ප්‍රමාණයක් ආවරණය වන පරිදි එම පරීක්‍ෂණ සිදු කර තිබේ. ඉදිරි දින කිහිපය තුළ අනුරාධපුර, ත්‍රිකුණාමලය යන ප්‍රදේශවලද මේ පරීක්‍ෂණ සිදුකිරීමට නියමිතය. වායුගෝලය තුළ පසුගිය සති තුනක කාලය පුරා පරීක්‍ෂණ සිදු කළ බවත් මේ වන විට පොළව මත විකිරණ අංශු තැන්පත් වී ඇත්ද සොයා පරීක්‍ෂණ කරන බවත් පැවසූ පේරදෙණිය විශ්වවිද්‍යාලයේ භෞතික විද්‍යා අංශයේ ආචාර්ය රංජිත් විජේවර්ධන මහතා ජපානයේ සිට විකිරණ මෙරට පැමිණ ඇති බවට ජනතාව අනියත බියක් ඇති නොකර ගත යුතු බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104077</link>
    <topic>කොඳු ඇට පෙළ ඇදවීමටමීගොඩින් ප්‍රතිකාරයක්</topic>
    <author>ජීවනී පතිරණ</author>
    <content>දේශීය වෛද්‍ය විද්‍යාවට තවත් අලුත් අත්දැකීමක් එක්කරමින් කොඳු ඇට පෙළ ඇදවීමේ රෝගයෙන් පෙළෙන රෝගීන් (Scoliyosis) සම්පූර්ණයෙන් සුවපත් කිරීමට මීගොඩ ආයුර්වේද රෝහලට හැකි වී ඇත. මේ ප්‍රතිකාර ක්‍රම දැනට මාසයකට පෙර ආරම්භ කර ඇත.පාරම්පරික ඖෂධයක් යොදා ගනිමින් සිඳගන්නා තෙල් මෙම රෝගය සුවපත් කිරීම සඳහා භාවිත කරන බවත්, ඊට හරක් අඟකින් සකස් කළ උපකරණයක්ද යොදාගන්නා බවත් බස්නාහිර පළාත් ආයුර්වේද කොමසාරිස් වෛද්‍ය නිමල් කරුණාසිරි මහතා පවසයි.මෙය කොඳුඇටපෙළ නිවැරදිව සකස් කරන ඉතා සාර්ථක වෛද්‍ය ක්‍රමයක් බවත්, වෙනත් ඇදවී ඇති අස්ථිද සුවපත් කිරීම සඳහා මීගොඩ ආයුර්වේද රෝහලේ ප්‍රතිකාර ලබා දෙන බවත් වෛද්‍ය කරුණාසිරි මහතා පවසයි.විදේශ රටකදී කොඳු ඇට පෙළ ඇදවීමේ රෝගය සුවපත් කිරීම සඳහා රුපියල් ලක්ෂ 40කට අධික මුදලක් වැය වන බව පැවසූ ඒ මහතා දේශීය වෛද්‍ය ක්‍රම මගින් මෙම රෝගය සුවපත් කිරීම සඳහා වැය වන්නේ රුපියල් 5000 ක් වැනි අවම මුදලක් බවද සඳහන් කරයි.දින 05ක නේවාසික ප්‍රතිකාර ලබා ගැනීම මගින් මෙම රෝගය සම්පූර්ණයෙන් සුවපත් කිරීමටද මෙම ආයුර්වේද ප්‍රතිකාර මගින් හැකි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104078</link>
    <topic>උප නායකත්වයෙන්මහේල සමු ගනී</topic>
    <author>වර්නන් ගුණසේකර</author>
    <content>මහේල ජයවර්ධන ශ්‍රී ලංකා ක්‍රිකට් පිලේ උප නායකත්වයෙන් ඊයේ ඉල්ලා අස් විය. මීට අමතරව, 2011 ලෝක කුසලානය අහිමි වීමේ තවත් පශ්චාත් සිදුවීමක් වාර්තා වෙමින් අරවින්ද ද සිල්වාගේ සභාපතිත්වයෙන් යුත් ජාතික ක්‍රිකට් තේරීම් කමිටුවද ඊයේ ඉල්ලා අස්විය.මුම්බායිහි පැවැති ශ්‍රී ලංකා-ඉන්දියා ලෝක කුසලාන අවසාන තරගයේ ශ්‍රී ලංකා පරාජයෙන් පසුව ප්‍රථමයෙන් සිය තනතුරෙන් ඉල්ලා අස් වූයේ නායක කුමාර් සංගක්කාරය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n1104079</link>
    <topic>බහරේනයේ රැකියාවලටදැන් ශ්‍රී ලාංකිකයන්ට යන්න පුළුවන්</topic>
    <author>මහින්ද අලුත්ගෙදර</author>
    <content>බහරේන්හි රැකියා සඳහා ශ්‍රී ලාංකික ශ්‍රමිකයන් පිටත් කර යැවීම සම්බන්ධයෙන් පනවා තිබූ තාවකාලික තහනම ඉවත් කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.බහරේනයේ වත්මන් තත්ත්වය යහපත් අතට හැරෙමින් පවතින හෙයින් මේ තීරණය ගත් බව විදේශ සේවා නියුක්ති කාර්යාංශයේ ප්‍රකාශකයෙක් “දිනමිණ”ට ප්‍රකාශ කළේය. පසුගිය මාසයේදී බහරේනයේ වර්ධනය වූ දේශපාලන නොසන්සුන්තාව හා අර්බුදකාරී වාතාවරණය හේතුවෙන් ශ්‍රී ලාංකික ශ්‍රමිකයන් එරටට යැවීම තාවකාලිකව අත්හිටුවීමට තම කාර්යාංශයට සිදු වූ බව සිහිපත් කළ එම ප්‍රකාශකයා බහරේනයේ සිවිල් ජන ජීවිතය යහපත් අතට හැරී තිබෙන බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n11040710</link>
    <topic>මාළු වෙළෙඳපොළේඅවුල අවසන්</topic>
    <author>චාරිකා සටහන - බුද්ධිකා ඉඹුලාන නුවන් කොඩිකාර සේයාරූ:- සමන්ත වීරසිරි</author>
    <content>පෑලියගොඩ මධ්‍යම මත්ස්‍ය වෙළෙඳපොළේ වෙළෙඳ කටයුතු ආරම්භ වී මේ වනවිට සතියකට ආසන්නය. මුල්දින කිහිපය තුළ එහි වෙළෙඳ කටයුතු සාමකාමීව සිදුකෙරුණේ පෙරේදා (05) දිනය. එම වෙළෙඳපොළ භූමියෙන් ගැටුම්කාරී තත්ත්වයක් දක්නට ලැබුණේය.කොහෙදෝ සිට පැමිණි ගණන්කාරයන් යැයි කියා ගන්නා පිරිසක් පෑලියගොඩ මසුන් වෙළෙඳපොළ භූමියට පැන ඔවුන් මේ ගමේ අය බැවින් කප්පම් සල්ලි ගෙවිය යුතු යැයි වෙළෙන්දන්ට තර්ජනය කිරීම මේ ගැටුමේ ආරම්භය විය.ධීවර කාර්මිකයාටත්, වෙළෙන්දාටත් පාරිභෝගිකයාටත් සාධාරණය ඉටුකිරීමේ පරමාර්ථයද පෙරදැරි කර ගනිමින් ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත වුණු මෙම නවීන පහසුකම් සහිත මත්ස්‍ය වෙළෙඳපොළ ශාන්ත ජෝන් මසුන් වෙළෙඳපොළ මෙන් මාෆියාවන් රජයන තැනක් නොවන්නට ගත් කඩිනම් පියවරක් ලෙස මේ වනවිට මත්ස්‍ය වෙළෙඳපොළට පොලිස් විශේෂ කාර්ය බළකායේ ආරක්ෂාව ලබාදී තිබේ.මේ වනවිට එහි සියල්ල සන්සුන්ය. කප්පම්කාරයින් දැන් එහි නැත. වෙළෙන්දන් නිදහසේ තම වෙළෙඳ කටයුතු සිදුකරන අතර පාරිභෝගිකයන්ද පහසු මිලට හොඳ මසුන් මිලදී ගැනීමෙහි යෙදී සිටිනු ඊයේ (06) එහි ගිය අපට දැක ගැනීමට හැකිවිය.හිමිදිරි පාන්දර පෑලියගොඩට ළඟා වූ දුරබැහැර ප්‍රදේශවලින් පැමිණි ලොරි රථ තොග වෙළෙඳ අංශය වෙතත්, සිල්ලර වෙළෙඳ අංශය වෙත මසුන් තොග ගොඩ බාන ලද්දේ සුරක්ෂිත වටපිටාවක් සහිතවය.තොග සහ සිල්ලර වෙළෙන්දන්ද අවදානමින් තොර වටපිටාවක් සහිතව තම වෙළෙදාම් කටයුතුවල නිරත වූයේය. එහිදී අපට හමුවූ මත්ස්‍ය සැපයුම්කරුවකු වන කුමාර මෙන්ඩිස් මහතා පැවැසුයේ පසුගිය දින කිහිපය තුළ මෙහි වූ යම් නොසන්සුන්කාරී බව දැන් මුළුමනින්ම පහව ගොස් ඇති බවයි.අපි දෙවුන්දර අය. මෙම වෙළෙඳපොළට අපේ ප්‍රදේශවලින් මාළු කිලෝ 8000 ක පමණ ප්‍රමාණයක් දවසකට එනවා. මේ මාළු ලොරිවලට ආරක්ෂාව අවශ්‍යයි. මේ ප්‍රදේශයේ කියා ගත්ත පිරිසක් පෙරේදාත් ඊට කලින් දවසකත් අපට යම් යම් බලපෑම් කළා. ඒ ආවේ කාගේ මෙහෙයවීමකටද කියන්න අපි දන්නේ නෑ. නමුත් අපේ මාළු ලොරිවලට, ඒවා විකුණා ලබාගන්න මුදල්වලට ආරක්ෂාව අවශ්‍ය බව අපට පෙනී ගියා. දැන් අපට එස්.ටී.එෆ්. ආරක්ෂාව ලැබී තිබෙනවා. ඒ නිසා බය සැක නැතිව වෙළෙදාම් කරන්න පුළුවන් වෙතැයි අපි විශ්වාස කරනවා.මත්ස්‍ය තොග අංශයේ අලෙවිකරුවකු වූ එම්. ඒ. නසාර් මහතා, - එස්.ටී.එෆ්. ආරක්ෂාව හැමදාමත් තියෙනවා නම් හොඳයි. මේ ප්‍රදේශය අපට අලුත්. ගමේ මිනිසුන්ව අපි අඳුරන්නේ නෑ. පාරක් තොටක් දන්නේ නෑ. කප්පම්කාරයන් එන්නේ මේ නිසයි. ඒ අයට දෙන්න පුළුවන් හොඳම උත්තරය තමයි මේ ස්ථානයට ආරක්ෂක අංශ යෙදවීම.දැන් අද ඔය කියන ගණන්කාරයින් ආවේ නෑ. පෙරේදා අපේ මන්නා පිහි උදුරගෙන ඒ අය කෝලහාල කළා. අද සියල්ල සන්සුන්. අපි දැන් නිදහසේ වෙළෙඳ කටයුතු කරනවා. මෙතැන තිබෙන යටිතල පහසුකම් තව තවත් දියුණු වනවානම් හොඳයි. විශේෂයෙන්ම තව ආපන ශාලාවක් අවශ්‍යයි.දවසකට මාළු ලොරි 300 ක් විතර පෑලියගොඩට එනවා. මේ අයට ආරක්ෂාව සපයන්න හැමදාටම ආරක්ෂක අංශ සහය දක්වනවා නම් හොඳයි. ධීවර ඇමැතිතුමාගෙන් අපි එය ඉල්ලා සිටිනවා.ඇත්තටම මෙතන ශාන්ත ජෝන් මාළු කඩේට වඩා ඉඩ පහසුකම් තිබෙනවා. පරිසරයත් හොඳයි. දැන් කප්පම් කල්ලිවල ගැටුම්ද සමතයකට පත්වෙලා. ඒ නිසා අපිට තවත් ආපන ශාලාවක්, කොමියුනිකේෂන් එකක්, තව තවත් ජල පහසුකම් තිබෙනවා නම් හොඳයි.ලංකා ධීවර සංස්ථාවේ සභාපති මහීල් සේනාරත්න මහතා, - පෙරේදා (05) සිදුවීමට මුල්වුණු 20 ක් අත්අඩංගුවට ගත්තා පොලිස් විශේෂ ආරක්ෂක බළකාය මගින්. මේ වනවිට සියල්ල සන්සුන්. අපි පාරිභෝගිකයිනට ආරාධනා කරනවා ඇවිත් අලුත් මාළු ලාබෙට අරගෙන යන්න කියලා. මේ වනවිට පෑලියගොඩ මධ්‍යම මත්ස්‍ය වෙළෙඳපොළේ ආරක්ෂාවට පොලිස් විශේෂ කාර්ය බළකායෙන් 20 ක කණ්ඩායමක්ද, පෑලියගොඩ පොලිසියේ 20 ක කණ්ඩායමකුත්, අනුයුක්ත කර තිබෙනවා. මේ තත්ත්වයට කටයුතු සම්පාදනය කරන්නට මග පෑදු ආරක්ෂක ලේකම් ගෝඨාභය රාජපක්ෂ මහතාට අපගේ ගෞරවය හිමිවනවා.ව්‍යාපාරිකයන් අද සතුටින් ඉන්නේ. මෙම වෙළෙඳපොළේ කටයුතු සිදුවන ආකාරය පාරිභෝගිකයනට සපයන සේවා පිළිබඳ අභ්‍යන්තර නිවේදන ජාලයකින් සන්නිවේදන කටයුතු සිදුකරනවා. ඒවාට සවන් දෙන්න මෙම වෙළෙඳපොළෙන් උපරිම ප්‍රයෝජන ගන්න. මගේ ඉල්ලීම එයයි.පෑලියගොඩ මධ්‍යම මත්ස්‍ය වෙළෙඳ සංගමයේ ලේකම් ජයන්ත කුරේ මහතා, - මේ මාර්කට් එක ගැන පසුගිය දවස්වල තිබුණෙ වැරදි අවබෝධයක්. මෙය කප්පම්කරුවන්ගේ තිප්පොළක් කියලා මතයක් ගොඩ නගන්න හැදුවා. දැන් එය බොරුවක් බව ඔප්පු වෙලා. මත්ස්‍ය වෙළෙඳපොළ ඇතුලේ වෙළෙන්දන්ගේ ව්‍යාපාරිකයන්ගේ කිසිදු ගැටුමක් නෑ. ධීවර ඇමැති වෛද්‍ය රාජිත සේනාරත්න මහතා නිරතුරුව මෙහි පැමිණ අඩුපාඩු සොයා බලනවා. මේ කප්පම්කරුවන් යැයි කියා ගත් පිරිස මොකට මේක ඇතුළට ආවද මන්දා. මම දකින්නේ ඔවුන් මේ හොඳ වැඩපිළිවෙළ කඩාකප්පල් කරන්න ආව අය හැටියට.සිල්ලර මාළු ව්‍යාපාරික ඩබ්ලිව්.ඒ.පියදාස - පසුගිය දවස්වල හොඳ මාකට් එකක් තිබුණා. මිනිස්සු අලුත් මාළු කන්න කැමැති නිසා බිස්නස් හොඳට යනවා.තොග වෙළෙඳාම් අංශයේ කිලෝ 5 ට වඩා අඩුවෙන් මාළු විකුණන එක නතර කරන්න ඕනි. එහෙම නොවූණොත් අපිට බිස්නස් අඩුවෙන්න පුළුවන්.එක ආපන ශාලාවයි තියෙන්නේ. 7000 ක් විතර දවසට මෙතන ගැවසෙනවා. කෑම ගන්න ගියාම ගොඩක් වේලාව යනවා. ඒ තත්ත්වය නැති කර ආපනශාලා 03 - 04 ක් හදලා දෙන්න කියලා වග කිවයුතු බලධාරීන්ගෙන් ඉල්ලා සිටිනවා.අනෙක් කාරණය තමයි නිදහසේ බිස්නස් කරන්න වටපිටාව හදලා දෙන්න කියලත් ඉල්ලා සිටිනවා.මසුන් සිල්ලර අංශයේ ජේ.මයිකල් - මධ්‍යම වෙළෙඳ පොළ අරඹපු මුල් දවස්වල හොඳ වෙළෙදාමක් තිබුණා. දවසකට රුපියල් 15000 ක පමණ ශුද්ධ ලාභයක් ලබා ගන්න පුළුවන් වුණා.පහසුකම් වල පොඩි පොඩි ප්‍රශ්න තිබුණත්, සමස්තයක් වශයෙන් හොඳ මට්ටමක තියෙනවා. පසුගිය දවසක ආරවුලක් ඇති වුණා. ඒ නිසා බිස්නස් අඩු වුණා. මොකද මිනිස්සු බය වෙලා දිගටම ප්‍රශ්න ඇති වේවී කියලා. ඒ තත්ත්වය නැති වුණොත් හොඳ බිස්නස් එකක් කරන්න පුළුවන්.සිංහල අලුත් අවුරුද්දත් එක්ක බිස්නස් වැඩි වෙයි කියලා හිතෙනවා. මිනිස්සු කැමැතියි අලුත් මාළු කන්න.මාළු මිලදී ගැනීමට කඩුවෙල සිට පැමිණ සිටි ධර්මසේන මුණසිංහ මහතා - අලුත් මාළු වෙළෙඳ පොළක් පටන් ගත්තා කියලා පසුගිය දවස්වල ටී.වී.එකේ පෙන්නුවා. ඒ නිසා හිතුනා ඇවිත් මාළු ටිකක් අරගෙන යන්න. මාළු මිලදී ගන්න ආස හිතෙන විදියට ගොඩ නඟා තියෙනවා. හොඳ ඉඩ කඩක් වගේම පිරිසුදු බවත් හොඳට තියෙනවා.මාළු අලුත් ඒ වගේම ගණන් වුණත් අඩුයි.කිසිම කලබලකාරීත්වයකුත් නැහැ. නිදහසේ ඇවිදලා මාළු අරගෙන යන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n11040711</link>
    <topic>කිසිම අයෙකුටකප්පම් දෙන්න එපා</topic>
    <author/>
    <content>කිසිම කප්පම් මුදලක් ලබා නොදෙන්න යැයි පෑලියගොඩ මධ්‍යම මත්ස්‍ය වෙළෙඳ පොළේ වෙළෙඳුන්ගෙන් ධීවර හා ජලජ සම්පත් ඇමැති දොස්තර රාජිත සේනාරත්න මහතා ඉල්ලා සිටියි.කවුරුන් හෝ කප්පම් ඉල්ලීමට උත්සහ කළහොත් ආරක්ෂක අංශ වෙත දැනුම් දෙන්න යැයි හෙතෙම කියා සිටියි.කප්පම් ඉල්ලන හා ගන්නා පුද්ගලයින්ට එරෙහිව නීතිය ක්‍රියාත්මක කිරීමට තමන් කිසිඳු විටක පසුබට නොවන බවත්, ඒ මහතා සඳහන් කරයි.මේ වනවිටත් ආරක්ෂක අංශ යොදවා මධ්‍යම මත්ස්‍ය වෙළෙඳ පොළෙහි ආරක්ෂාව තර කර ඇති බවද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n11040712</link>
    <topic>ලංගම බසයකට පහර දුන්නැයිවෙන්නප්පුව ඩිපෝ සේවකයෝ උද්ඝෝෂණයක</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>සේවකයකුට අමානුෂික ලෙස පහරදීමේ හා ලංගම බසයකට ගල්වලින් පහර දීමේ සිද්ධියට විරෝධය පළකරමින් වෙන්නප්පුව ලංගම ඩිපෝ සේවකයෝ ඊයේ (6 දා) උදෑසන සිට වර්ජනයක නිරත වූහ.වෙන්නප්පුව ඩිපෝවට අයත් ලංගම බස් රථයකට වෙන්නප්පුව නගරයේදී මගීන් පැටවීමේ සිද්ධියක් මත පෞද්ගලික බස් රථ සේවකයින් දෙදෙනෙක් ලංගම සේවකයකුට මෙයට දින දෙකකට කලින් පහර දී තිබුණි. ඒ අනුව ලද පැමිණිල්ලක් මත වෙන්නප්පුව පොලිසිය පෞද්ගලික බස් සේවකයින් දෙදෙනකුව අත්අඩංගුවට ගෙන මාරවිල අධිකරණයට ඉදිරිපත් කිරීමෙන් පසු ඔවුන් ඇප මත මුදාහැර සාමය රකින ලෙසට ද අවවාද කරන ලදී.පෙරේදා (5 දා) වෙන්නප්පුව කොස්ගස්හන්දියේදී ලංගම බසයකට ගල් ප්‍රහාරයක් එල්ල වී තිබූ අතර ඊයේ (6 දා) අළුයම දුම්මලදෙණිය ඩිපෝව අසලදී මීගමුව ඩිපෝවට අයත් බස් රථ දෙකකට ද ගල් ප්‍රහාරයක් එල්ල කර තිබූ බවත් පොලිසිය කියයි.මෙම වර්ජනයට සියලුම සේවකයන් එක්වී සිටින අතර මෙම පහරදීම් සම්බන්ධයෙන් වෙන්නප්පුව පොලිසිය පරීක්‍ෂණ අරඹා ඇති බවත්, වෙන්නප්පුව පොලිසියේ නිලධාරියෙක් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n11040713</link>
    <topic>බලපත් නොමැති ෆාමසි 15කින්ලක්ෂ 2ක දඩ අය කර ගනී</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ලියාපදිංචි බලපත්‍ර නොමැතිව මාතර දිස්ත්‍රික්කයේ පවත්වාගෙන ගිය ෆාමසි 15 කට නඩු පවරා රුපියල් ලක්ෂ 02 ක දඩ මුදලක් අය කරගෙන ඇත.මාතර දිස්ත්‍රික්කයේ ආහාර හා ඖෂධ පරීක්ෂක එස්. එස්. හපුආරච්චි මහතා ඇතුළු කණ්ඩායම විසින් ෆාමසි 120ක් පමණ පරීක්ෂාවට ලක් කිරීමේදී ඖෂධ අධිකාරියේ ලියාපදිංචියක් නොමැතිව ඖෂධවේදියෙක් වශයෙන් ඔප්පු කිරීමට සහතික නැතිව ෆාමසි 15 ක් අල්ලා ගැනීමට සමත් වී ඇත.මීට අමතරව තත්ත්වයෙන් බාල ඖෂධ විකිණීම කල් ඉකුත්වූ ඖෂධ විකිණීම ඖෂධවල ගුණාත්මක බව පිරිහෙන අයුරින් ගබඩා කිරීම යන කරුණු නිතරම පරීක්ෂාවට ලක් කිරීමට කටයුතු යොදා ඇති බවත් මාතර පළාත් සෞඛ්‍ය කාර්යාලයේ මෙහෙයවීමෙන් දිවා රාත්‍රි දෙකේදීම මෙම වැටලීම් සිදු කරන බවත් හෙතෙම පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=n11040714</link>
    <topic>හරක් ලොරියක්හෝමාගමදී දුම්රියේ හැපීපුද්ගලයන් 2ක් මරුට</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම අලව්විමාන අනාරක්ෂිත දුම්රිය හරස් මාර්ගයේ දී ඊයේ (06) රාත්‍රී 7.30ට පමණ හරක් පැට වූ ලොරියක් දුම්රියක ගැටීමෙන් ලොරියේ ගමන්ගත් රියැදුරා ඇතුළු දෙදෙනෙක් එතැනම මරණයට පත් වුහ. තවත් අයකු බරපතළ තුවාල ලැබ හෝමාගම රෝහලට ඇතුළත් කර තිබේ. ලොරියේ සිටි හරක් කීප දෙනෙකුට තුවාල සිදුව තිබේ. උන්ගේ පාදවලට අනතුරු සිදුව ඇත.දුම්රියේ ගැටුණු ලොරිය අඩි 100 – 150ක් පමණ දුම්රියේ ඇමැණීගොස් තිබේ. මෙම අනතුරෙන් පසු කැලණිවැලි දුම්රිය මාර්ගයේ දුම්රිය ගමනා ගමනය ද රාත්‍රී වන විටත් නතර වී තිබිණි. කොළඹ කොටුවෙන් පිටත්ව අවිස්සාවේල්ල දක්වා ගමන්ගත් කාර්යාල දුම්රියක මෙම හරක් ලොරිය ගැටී ඇත.නුගේගොඩ ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි හෝමාගම මූලස්ථාන පොලිස් පරීක්ෂක ප්‍රසන්න රත්නායක මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=r1104071</link>
    <topic>දළදා මැඳුරෙන් දඩගමු විහාරයටකිරිගරුඬබුදු පිළිමයක්</topic>
    <author>අත්තනගල්ල විශේෂජයවීර සුගතපාල</author>
    <content>රුපියල් හතළිස් ලක්ෂයක් වටිනා දර්ශනීය කිරිගරුඬ බුදු පිළිමයක් මහනුවර ශ්‍රී දළදා මාළිගාවෙන් දඩගමුව රජ මහා විහාරයට පූජා කර ඇත.එම පිළිමවහන්සේ තැන්පත් කිරීම සඳහා රු. ලක්ෂ 8 ක වියදමින් නව බුදු මැදුරක් එම විහාර භූ®මියේ ඉදිකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=r1104072</link>
    <topic>කුළුබඩු අලෙවියෙන් දිවි සරු කර ගත් දිරිය මිනිසා</topic>
    <author>තෙන්නකෝන් කුලසේකර</author>
    <content>ප්‍රදේශයේ ගොවීන්ගෙන් ලබා ගන්නා වියළි මිරිස් උපයෝගී කොට ගනිමින් මිරිස්, තුනපහ, කහ , ගම්මිරිස් , කැබලි මිරිස්, පැකට් කැර අලෙවි කරමින් දිවි මඟ සරු කැරගත් හතළිස් පස් හැවිරිදි දෙදරු පියකු හොරොව්පතාන තිරප්පන් කඩවල ගම්මානයේ දී අපට හමුවිය.දෙකන්නයේ වී වගා කැර ගැනීමට නොහැකිව දැඩි ආර්ථික පීඩනයකට ලක් වී සිටි එච්.බී. සරත් කුමාරසිංහ මහතා වර්ල්ඩ් විෂන් ආයතනයේ මඟ පෙන්වීම අනුව කුළු බඩු නිෂ්පාදනය පිළිබඳව කුඩා ව්‍යාපාර පසු අස්වනු තාක්ෂණ අභ්‍යාස ආයතනයෙන් පුහුණුව ලබා රුපියල් 5000ක මුදලක් වැය කොට මෙයට දස මසකට පෙර ස්වයංරැකියාවක් වශයෙන් තුන පහ නිෂ්පාදනය ඇරැඹීය.වර්ල්ඩ් විෂන් ආයතනය විසින් රුපියල් දෙලක්ෂයක් පමණ වටිනා මිරිස් කුඩු ඇතුළු නිෂ්පාදන සැකසිය හැකි යන්ත්‍ර උපකරණ ලබා දී ඇත.මහජන සෞඛ්‍ය පරීක්ෂක අනුමත කළ මිරිස්, කහ, තුනපහ, ගම්මිරිස් කෑලි මිරිස් කුඩු රසවත් කිරීම සඳහා කරපිංචා රම්පේ වියළා සිය නිෂ්පාදනයට එක් කළ පසු “අලෙවිය” ශීඝ්‍රයෙන් ඉහළ ගිය බව සරත් කුමාරසිංහ මහතා කීය.ගොවියන් විසින් නිපදවනු ලබන කුරහං , රතුකැකුළු සහල්, උඳු කව්පි, මුංඇට පිටිකැර පැකට් කැර අලෙවි කිරීමේ කටයුතු ද ඇරැඹීමට අපේක්ෂා කරන ඒ මහතා පාපැදියකින් ගොස් සිය නිෂ්පාදන අලෙවි කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=r1104073</link>
    <topic>බඩ ඉරිඟු ‘පුස් රෝගය’ මඬින්නසාර්ථක ක්‍රමවේදයක් සොයා ගනී</topic>
    <author>සකුන්තලා ජයසිංහ</author>
    <content>මිනිස් සිරුරට අහිතකර පිළිකාකාරකයක් වන ඇෆ්ලාටොක්සීන් විෂ වර්ගය නිපදවමින් බඩ ඉරිඟු බීජවලට වැලඳෙන ඇස්පර්ජිලස් ෆ්ලේවර්ස් දිලීරය හටගැනීම සියයට සියයක් වළක්වන සාර්ථක ක්‍රමවේදයක් පශ්චාත් අස්වැන්න පිළිබඳ තාක්ෂණ ආයතනය මඟින් සොයා ගැනේ.ගොවීන් අතර “පුස් රෝගය” නමින් හඳුන්වන මෙම ඇස්පර්ජිලස් දිලීරය ක්ෂේත්‍රයේදී සහ පසු අස්වනු අවස්ථාවේදී ශීඝ්‍ර ලෙස ව්‍යාප්ත වීම හේතුවෙන් අස්වැන්නෙන් විශාල ප්‍රමාණයක් අපතේ යයි. තවද මෙම දිලීරයෙන් හටගන්නා විෂ හේතුවෙන් මිනිස් සිරුරේ අක්මාවට හානි සිදුවී පසුකාලීනව පිළිකා සහ ශ්වසන ආබාධ ඇති කරන බවට වෛද්‍ය විද්‍යාවෙන් තහවුරු වී තිබේ. මේ ගැටලුකාරී තත්ත්වය නිසා වාර්ෂික බඩ ඉරිඟු අස්වැන්නෙන් වැඩි කොටසක් ඉවතලන අතර ඉතිරිය සත්ව නිෂ්පාදනවලට පමණක් යොදාගැනීමට සිදුවී ඇත.ගොවීන් මෙන්ම වෙළෙන්දන් මුහුණදෙන මෙම ගැටලුවට සාර්ථකම පිළියම කෝස්ටික් සෝඩා හෙවත් ආප්ප සෝඩා ජලයේ දියකර සියයට හතරේ ද්‍රාවණය ඉසීම බැව් පසු අස්වනු ආයතනයේ පර්යේෂණ නිලධාරිනි රුවන්කා රත්නායක මහත්මිය පෙන්වා දෙයි. වසර දෙකක පමණ සිට සිදුකළ පර්යේෂණයක සාර්ථක ප්‍රතිඵලයක් ලෙස මෙම ප්‍රතිකර්මය සොයාගැනීමට හැකි වී ඇත.පසෙහි හටගන්නා මෙම දිලීරය සුළඟින් ව්‍යාප්ත වන අතර බීජවල තෙතමනය වැඩිනම් දිලීරය ව්‍යාප්තවීම මෙහි ලක්ෂණයයි. අනාරක්ෂිත ලෙස ගබඩා කිරීමේදී සහ විවෘත පොළොව මත බඩ ඉරිඟු කරල් හෝ ඇට වියළීමෙන් රෝග කාරකය පැතිරී යයි. බඩඉරිඟුවල හට ගන්නා ඇස්පර්ජිලස් දිලීර රෝගයට සියයට සියයක් සාර්ථක මෙම ප්‍රතිකර්මය පිළිබඳ ගොවීන් සහ ව්‍යාපාරිකයන් දැනුම්වත් කිරීමටත්, අවශ්‍ය තොරතුරු ලබාදීමටත් අනුරාධපුර පශ්චාත් අස්වැන්න පිළිබඳ තාක්ෂණ ආයතනය සූදානමින් සිටී. දැනටමත් බඩ ඉරිඟුවලින් ළදරු සහ අතිරේක ආහාර නිපදවන ආයතන හා සමාගම් කිහිපයකටම මෙම පර්යේෂණ ප්‍රතිඵලය හඳුන්වාදීමට පසු අස්වනු ආයතනය කටයුතු යොදා ඇත.බඩ ඉරිඟුවලට අමතරව මිරිස්, සාදික්කා, කුරුඳු ආදියෙහිද මෙම දිලීරය හටගන්නා බැවින් ඒවාටද මෙම ප්‍රතිකර්මය ආදේශ කළ හැකි බැව් පර්යේෂණ නිලධාරිනි රුවන්කා රත්නායක මහත්මිය වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=r1104074</link>
    <topic>කහ ඉර පෙනි පෙනී පාර මාරු වූ19කට වැඩ වරදී</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කහ ඉර පෙනි පෙනී පාර මාරුවුණු පුද්ගලයන් 19දෙනකු අල්ලාගෙන ඔවුන්ට විරුද්ධව නඩු පැවරීමට තලංගම පොලිසිය පියවරගෙන ඇත.කහ ඉරක් පිහිටි ස්ථානයකදී එම සීමාවේ සිට දෙපසට මීටර් 50ක් තුළදී පාර මාරුවීමට පදිකයන්ට නීතියෙන් අවසරයක් නොමැති බව තලංගම පොලිසියේ රථවාහන අංශයේ ස්ථානාධිපති පොලිස් පරීක්ෂක ජයරත්න මහතා කීය.පැයක් ඇතුළතදී මෙම 19 දෙනා අත්අඩංගුවට ගත් බවද මෙවැනි හදිසි මෙහෙයුම් පොලිස් බල ප්‍රදේශය තුළදී ඉදිරියටත් සිදුකරන බවද ජයරත්න මහතා කීය. බස්නාහිර දිසාවේ රථවාහන අංශයේ නියෝජ්‍ය පොලිස්පති වරයාගේ උපදෙස් මත මෙම මෙහෙයුම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=r1104075</link>
    <topic>තලල්ල වෘත්තීය පුහුණුමධ්‍යස්ථානයෙන්බේකරි නිෂ්පාදන පුහුණුව</topic>
    <author>මාතර සමූහ ඩබ්ලිව්. පී. ධර්මසේන</author>
    <content>දෙස් විදෙස් සුපිරි හෝටල්වලට බේකරි කෑම සහ ආහාර නිෂ්පාදනය ඉගෙනගෙන තම අනාගතය සරුසාර කරගැනීම සඳහා තරුණ පිරිස් තලල්ල වෘත්තීය පුහුණු මධ්‍යස්ථානයට පැමිණීමේ ප්‍රවනතාව වැඩිවී ඇත.පාසල් හැරයෑමත් සමඟ තමුන් කැමැති වෘත්තියකට එක්වීම සඳහා අවශ්‍ය පුහුණුව, ආධාර සහ රැකියා සපයාදීමේ වැඩපිළිවෙළක් යෞවන කටයුතු අමාත්‍යාංශය හරහා ක්‍රියාත්මක වීමත් සමඟ තාරුණ්‍යයේ හෙට දින ආලෝකමත්වී ඇත.සුපිරි, තරු හෝටල්වල ආහාර නිෂ්පාදනයේදී විශේෂයෙන් පිරිසුදුව සුපරීක්ෂාකාරීව සෞඛ්‍ය ආරක්ෂාවෙන ක්‍රමයට කෑම සැකසීම සිදුකළ යුතු නිසා සිසුන්ට කෑම සැකසීම යන්ත්‍රානුසාරයෙන් සිදුකිරීමට පුරුදුකිරීම මෙහි ඇති විශේෂත්වයකි. ඔවුන් ඒ වැඩයේ යෙදෙන විට හිසට ඇඟට අත්වලට දැමිය යුතු විශේෂිත ආවරණ සහ ඇඳුම් පැළඳගෙන කටයුතු කිරීමට පුහුණුවක් ලබයි.බේකරි කටයුතු පිළිබඳ උපදේශිකා එම්. ඒ. ලාලනී, හෝටල් කළමනාකරණය පිළිබඳ උපදේශක සුගන්ධ රණවක යන මහත්ම මහත්මීන්ගේ මගපෙන්වීමෙන් ඉගෙන ගන්නා මෙම සිසු සිසුවියන් ලංකාවේ දැනට ක්‍රියාත්මක කරන සෑම වට්ටෝරුවක් මෙන්ම විදේශීය රටවල්වලට ආවේණික කෑම වර්ග සැකසීමටද මනා පුහුණුවක් ලබයි.මෙම අධ්‍යාපන කටයුතු නිමවීමෙන් පසු තමුන්ට කියා ව්‍යාපාරයක් ආරම්භ කිරීමට හෝ තමුන් කැමති රටකට ගොස් හෝටල් සේවයේ යෙදීම මෙම තරුණයන්ට පහසුකම් සැලසේ. මේ වන විට මෙම තරුණ තරුණියන් දෑතෙන් ඉදිවෙන බේකරි කෑම සංචාරක පිරිසට අලෙවි කිරීම සඳහා තලල්ල වෘත්තිය පුහුණු මධ්‍යස්ථානය ඉදිරිපිට අලෙවි සලක්ද ආරම්භ කර ඇත.හෝටල් කළමනාකරණ උපදේශක සුගන්ධ රණවක මහතා. - ඉඩ පහසුකම් ඇති පරිදි මෙම පුහුණුවට සිසුන් බඳවාගන්නවා. නවීන තාක්ෂණික උපකරණවලින් කෑම සෑදීම පිච්චීම සිදුවෙන නිසා එම උපකරණ වලින් වැඩකිරීමට මොවුන්ට පුුහුණුව ලබාදෙනවා.එවිට ;ලීකයේ ඕනෑම රටකට ගොස් එම උපකරණ භාවිත කොට කෑම සෑදීමට මොවුන්ට පුලුවන්කම ලැබෙනවා.මොවුන්ගේ නිෂ්පාදන මේ වන විට වෙළෙඳපොළට හඳුන්වාදෙමින් සිටිනවා. මොවුන්ට අනාගතයේ රුපියල් 30000/- ක වැටුපක් ලබන රැකියාවන්වලට පහසුවෙන්ම එක්වීමට ඉඩකඩ සැලසෙන අතර මොවුන්ගේ අනාගතය යහපත් කිරීමට යෞවන කටයුතු සහ නිපුනතා සංවර්ධන අමාත්‍යාංශයෙන් ලැබෙන්නේ සුවිශාල සහයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104071</link>
    <topic>ක්‍රිකට් තේරීම් කමිටුව ඉල්ලා අස්වෙයි</topic>
    <author>වර්නන් ගුණසේකර</author>
    <content>හිටපු ශ්‍රී ලංකා ක්‍රිකට් නායක අරවින්ද ද සිල්වාගේ මූලිකත්වයෙන් කටයුතු කළ ජාතික ක්‍රිකට් තේරීම් කමිටුව ඊයේ ඉල්ලා අස්විය. වහාම ක්‍රියාත්මක වන පරිදි සිය තනතුරුවලින් ඉල්ලා අස්වීමේ ලිපිය ක්‍රිකට් තේරීම් නිලධාරීහු ඊයේ ක්‍රීඩා ඇමැති මහින්දානන්ද අළුත්ගමගේ මහතාට බාර දුන්හ.ශ්‍රී ලංකා ක්‍රිකට් හා සම්බන්ධ අනෙකුත් සියලු දෙනා මෙන් තමන්ද මෙවර ලෝක කුසලානය අපට දිනා ගැනීමට නොහැකි වීම පිළිබඳව මහත් සේ කලකිරීමට පත්වූ බව ක්‍රිකට් තේරීම් කමිටුවේ සභාපති අරවින්ද ද සිල්වාගේ අත්සනින් යුත් එම ලිපියේ සඳහන් වේ. ළඟ එන මාසවලදී යෙදෙන වැදගත් තරග සඳහා ශ්‍රී ලංකා ක්‍රිකට් අනාගතය වෙනුවෙන් ප්‍රධාන තීරණ ගත යුතුව තිබෙන හෙයින් ඊළඟට පත් කෙරෙන කමිටුවට කෙටි හා දිගු කාලීන සැලසුම් සකස් කිරීමට අවස්ථාව ලබා දීම පිණිස වහාම ක්‍රියාත්මක වන පරිදි සිය තනතුරුවලින් ඉවත් වීමට තීරණය කළ බවද එහි සඳහන් වෙයි.“අපි අපේ කාර්යය බාර ගත් විට අපේ මූලික ඉලක්කය වූයේ පෙරට වඩා හොඳ තත්ත්වයකින් යුතුව ශ්‍රී ලංකා ක්‍රිකට් ක්‍රීඩාව නංවා එය යළි බාර දීමයි. අපේ ප්‍රධාන පරමාර්ථයන් වූයේ ශ්‍රී ලංකාව 2011 ලෝක කුසලානය ජය ගනු දැකීම හා ටෙස්ට් හා එක්දින ලෝක ශ්‍රේණිගත කිරීම්වල ශ්‍රී ලංකාවේ ස්ථානය ඔසවා තැබීම යි. රට තුළ ක්‍රිකට් ක්‍රීඩාව කෙරෙහි ද අන් අයගේ දැඩි අවධානය යොමු කළා.”“අපි ඉතාමත් අභියෝගාත්මක කාලයක් ගත කළෙමු” යැයි ද එම නිලධාරීහු කියා සිටියහ. තමන් වෙත බාර දුන් පූජනීය කටයුත්ත ඉටු කිරීමෙහි ලා තමන්ද ඉන් සතුටක් ලැබූ බව ඔවුහු ලිපියෙන් කියා සිටියහ. සෑම අවස්ථාවකදීම කණ්ඩායමේ කළමනාකාරිත්වයෙන් අදහස් විමසා සිටි අතරම එවැනි අවස්ථාවල දී ඔවුන් සමඟ ඇති කර ගත යුතු පරතරය ද එලෙසින්ම තබා ගත් බව සඳහන් කරන තේරීම් කමිටුව තමන් විසින් තීරණ ගනු ලැබුයේ කිසිම බියකින් හෝ පක්‍ෂපාතිත්වයකින් තොරව බවත් සෑම විටම මුල් තැන දුන්නේ ශ්‍රී ලංකාවේ ක්‍රිකට් ක්‍රීඩාවට හා එයට මුහුණ දීමට සිදුවන තත්ත්වයන්ට බවත් ප්‍රකාශ කරයි.“අතිගරු ජනාධිපතිතුමනි! අපේ පළපුරුද්ද හා දැනුම උපයෝගී කර ගැනීම සඳහා අපට නිදහස ලබා දීම පිළිබඳවත් අප කෙරේ පූර්ණ විශ්වාසය තැබීම පිළිබඳවත් අපි ඔබතුමාට අපගේ අවංක ස්තුතිය පිරිනමන්නෙමු.” ශ්‍රී ලංකා ක්‍රිකට් සභාපති හා එහි කමිටුවටත් ක්‍රිකට් ක්‍රීඩකයන්ටත් ස්තුතිය පළ කරන අතරවාරයේ ශ්‍රී ලංකාවේ ක්‍රිකට් සංවර්ධනයට දායක වීමට අනාගතයේ ඕනෑම අවස්ථාවක තමන් සූදානම් බව ඔවුහු ප්‍රකාශ කර සිටිති. ක්‍රිකට් ලෝලී ජනතාව හා මාධ්‍ය ඉතාමත් නුවණක්කාර පිරිසක් බවත්, තමන් විසින් ගත් සෑම තිරණයකදීම ඔවුන්ගේ අදහස් ද තමන්ගේ අගැයීමට ලක්වූ බවත් ඉල්ලා අස්වීමේ ලිපියේ වැඩි දුරටත් සඳහන්ව තිබිණි.අරවින්ද ද සිල්වාගේ සභාපතිත්වයෙන් යුත් ජාතික ක්‍රිකට් තේරීම් කමිටුව පත් කෙරුණේ 2010 වසරේ ජූනි මාසයේ ය. ලබන 30 වැනි දින ඔවුන්ගේ නිල කාලය අවසන් වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104072</link>
    <topic>මහේල ජයවර්ධන උපනායකත්වයට සමු දෙයි</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් පිලේ උපනායක මහේල ජයවර්ධන ඊයේ (6) සිය තනතුරෙන් ඉල්ලා අස්විය. ඔහු සිය ඉල්ලා අස්වීමේ ලිපිය ඊයේ පෙරවරුවේ ශ්‍රී ලංකා ක්‍රිකට් ආයතනයට බාර දී තිබේ.යොවුන් ක්‍රීඩකයන්ට අවස්ථාව ලබා දීමේ කාලය එළැඹී ඇති බැවින් මෙසේ උප නායකත්වයෙන් ඉල්ලා අස්වූ බව මහේල ඒ. එෆ්. පී. පුවත් සේවයට පවසා ඇත. 33 හැවිරිදි මහේල ජයවර්ධන ශ්‍රී ලංකා පිලේ උප නායකත්වයට පත් කරනු ලැබුවේ ලෝක කුසලාන ක්‍රිකට් තරගාවලිය දක්වා පමණක් වූ අතර තව දුරටත් උපනායකත්වයේ කටයුතු කිරීමට අකමැති බැවින් මෙසේ ඉල්ලා අස්වන බව ඔහු සිය ලිපියේ සඳහන් කර තිබේ.මහේලගේ ඉල්ලා අස්වීම් ලිපිය ශ්‍රී ලංකා ක්‍රිකට් ආයතනය බාර ගත් බවත් ඉදිරි දින කීපය තුලදී ශ්‍රී ලංකා පිලේ නව නායකයා සහ උප නායකයා නම් කරනු ලබන බවත් ශ්‍රී ලංකා ක්‍රිකට් ආයතනයේ සභාපති ඩී. එස්. ද සිල්වා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104073</link>
    <topic>වේන් රුනීගේ ප්‍රකාශයටඑංගලන්තයෙන් විරෝධය</topic>
    <author/>
    <content>පාපන්දු තරගයක් අතරතුරදී හෙළාදැකීමේ හා අපහාස කිරීමේ වචන භාවිතා කිරීම සම්බන්ධව සුපිරි පාපන්දු ක්‍රීඩක වේන් රූනිට එරෙහිව පියවර ගැනීමට එංගලන්ත පාපන්දු සංගමය කටයුතු යොදා ඇත.පසුගියදා බෝලිං ක්‍රීඩාංගණයේදී මැන්චෙස්ටර් යුනයිටඩ් පිල ලකුණු 4 – 2 ක් ලෙස එක්සත් වෙස්ට් හැම් සංගමය පරාජය කිරීමත් සමග රූනිගේ මේ හැසිරීම් රටාව දැක ගත හැකි විය. රූනිගේ මේ අපහාසාත්මක ප්‍රකාශය ස්කයි ක්‍රීඩා චැනලය හරහා ලොව වටා රටවල් 200 ක පමණ ක්‍රීඩා ලෝලීන්ට දැක බලා ගැනීමට හැකි විය.මේ චෝදනාව සම්බන්ධයෙන් රූනිට ප්‍රතිචාර දැක්වීමේ අවස්ථාවක්ද ලබාදී ඇති අතර මේ ආකාරයේ අපහාසාත්මක ප්‍රකාශ කිරීම සැහැල්ලුවෙන් සැලකීමට තමන් සූදානම් නැති බව එංගලන්ත පාපන්දු සංගමයේ ප්‍රකාශකයෙක් පැවසීය.මේ සිදුවීම් මාලාව සම්බන්ධව රූනිගේ හැසිරීම සම්බන්ධයෙන් විමර්ශනයක් පවත්වන බව පාපන්දු සංගමයේ අධ්‍යක්‍ෂ ශ්‍රීමත් ට්‍රෙවෝ බ්‍රැක්ලීන් අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104074</link>
    <topic>අයි.පී.එල් ක්‍රිකට් සැණකෙළිය හෙට ඇරෙඕ</topic>
    <author>ෆවුස් මොහොමඩ්</author>
    <content>ජාත්‍යන්තර ක්‍රිකට් පිටියේ විශිෂ්ඨතම ක්‍රීඩකයන් තරග වදින ඕවර විස්සයි 20 මහා ක්‍රිකට් සැණකෙළිය ලෙස ප්‍රකට ඉන්දීය පි‍්‍රමියර් ලීග් දිවා රාත්‍රි තරගාවලිය හෙට (8)චෙන්නායි නුවර දී ඇරැඹේ.ජයග්‍රහකයන්ට රුපියල් කෝටි 18 කට ආසන්න ත්‍යාග මල්ලක් පිරිනැමෙන මෙවර අයි.පී.එල්. තරගාවලියට ශ්‍රී ලංකාවෙන් ක්‍රීඩකයෝ 11 දෙනකු තෝරාගෙන තිබේ.මේ අතරින් කුමාර් සංගක්කාර ඩෙකන් චාර්ජර්ස් පිලේ නායකත්වයට ද මහේල ජයවර්ධන කොචි ටස්කර්ස් කේරල පිලේ නායකත්වයට ද පත් කර ඇත.සෙසු ක්‍රීඩකයන් වන්නේ තිලකරත්න ඩිල්ෂාන් නුවන් ප්‍රදීප් (රෝයල් චැලෙන්ජර්ස් බැංග්ලෝර්) මුත්තයියා මුරලිදරන්, තිසර පෙරේරා (කොචි ටස්කර්ස් කේරල) ලසිත් මාලිංග, දිල්හාර ප්‍රනාන්දු (මුම්බායි ඉන්දියන්ස්) සුරාජ් රන්දීව්, නුවන් කුලසේකර (චෙන්නායි සුපර් කිංග්ස්) සහ ඇන්ජෙලෝ මැතිව්ස් (පූනේ වොරියර්ස්) ය.නමුත් ලෝක කුසලාන තරගමාලාව අතරතුරදී ආබාධයකට ලක්වීමේ හේතුවෙන් මැතිව්ස්ට සති 8 ක විවේකයක් ලබා ගැනීමට සිදු වී ඇති බැවින් ඔහුගේ සහභාගිත්වය මෙවර තරගාවලියට සැක සහිතය.ශ්‍රී ලංකා ක්‍රීඩකයන් ද ඇතුළුව මෙවර අයි.පී.එල්. තරගාවලියට සහභාගි වන විදේශීය ක්‍රීඩකයන් ප්‍රමාණය 70 ඉක්මවා ඇත. ඒ අතර ලොව ප්‍රබල ක්‍රීඩකයන් වන ඒ.බී. ඩිවිලියර්ස්, බ්‍රෙන්ඩන් මැකලම්, ඇඩම් ගිල්ක්‍රිස්ට්, ඩේල් ස්ටේන්, ඇන්ඩෘ සිමන්ඩ්ස් ,ඩැනියෙල් වෙටෝරි, පෝල් කොලිංවුඩ්, ෂෝන් ටේට්, රොස් ටේලර්, ෂේන් වොට්සන් , බ්‍රෙට් ලී, ජැක් කලීස්, ශකීබ් අල් හසන්, මයිකල් හසී , ෂේන් වෝන්, ස්කොට් ස්ටයිරිස්, නේදන් මැකලම් , ජෙසී රයිඩර් සහ ඩ්වේන් බ්‍රාවෝ ද සිටිති.හෙට සිට දින 51 ක් පුරා දිවා රාත්‍රි තරගාවලියක් ලෙස පැවැත්වෙන අයි.පී.එල්.තරගාවලියේ අවසන් මහා තරගය මැයි මස 28 දා පැවැත්වීමට නියමිතය. මේ දීර්ඝ කාල පරිච්ඡේදය තුළ කණ්ඩායම් 10 ක් අතර තරග 74 ක් පැවැත් වේ.මෙවර ලෝක කුසලාන ක්‍රිකට් තරගාවලියේ සූරතාව ඉන්දියාව ලබාගත් බැවින් එහි උණුසුම අයි.පී.එල්.තරගාවලියට කදිම උත්තේජනයක් වනු ඇතැයි තරග සංවිධායකයෝ බලාපොරොත්තු වෙති.ඉන්දියාවේ කෝටිපති ව්‍යාපාරිකයෝ සහ බොලිවුඩ් සිනමාවේ සුප්‍රසිද්ධ නළු නිළියන් හිමිකාරකත්වය දරන ක්‍රීඩා කණ්ඩායම් තරග වදින අයි.පී.එල්.තරගාවලිය මෙවර පැවැත්වෙන්නේ සිවුවැනි වරටය. පසුගිය තරගාවලි සියල්ල කණ්ඩායම් 8 ක සීමා වුවද මෙවර කොචි හා පුනේ කණ්ඩායම් අලුතින් එක්වීම නිසා කණ්ඩායම් ප්‍රමාණය 10 දක්වා වැඩි වී තිබේ.මේ කණ්ඩායම් 10 න් කණ්ඩායම් 5කම නායකත්වය හිමි වී ඇත්තේ විදේශීය ක්‍රීඩකයන්ට ය.සංගක්කාර හා මහේල හැරුණු විට නවසීලන්තයේ ඩැනියෙල් වෙටෝරි රෝයල් චැලෙන්ජර්ස් බැංග්ලෝර් පිලේ නායකත්වය දරන අතර ඔස්ට්‍රේලියාවේ ඇඩම් ගිල්ක්‍රිස්ට් කිංග්ස් පන්ජාබ් පිලේ නායකත්වය හිමි වී ඇත. ශේන් වෝන් රාජස්තාන් රෝයල් පිලේ නායකයා ලෙස කටයුතු කරයි.ඒ හැරුණු විට සචින් තෙන්ඩුල්කාර් මුම්බායි ඉන්දියන්ස් පිලේ නායකයා ලෙස ද , මහේන්ද්‍ර සිං දෝනි චෙන්නායි සුපර් කිංග්ස් පිලේ නායකයා ලෙස ද කටයුතු කරති. පුනේ වොරියර්ස් පිලේ නායකයා ලෙස කටයුතු කරන්නේ යුවරාජ් සිංය. ගෞතම් ගම්භීර් කල්කටා නයිට් රයිඩර්ස් පිලේ හා විරේන්ද්‍ර සෙවාග් දිල්ලි ඩෙයාර්ඩෙවිල්ස් පිලේ නායකයින් වෙති.පසුගිය ජනවාරි මස පැවති අයි.පී.එල් ක්‍රීඩක වෙන්දේසියේදී වැඩිම මුදලකට අලෙවි වූ විදේශීය ක්‍රීඩකයා ලෙස වාර්තා පොතට ඇතුලත් වූයේ මහේල ජයවර්ධනය.ඔහු රුපියල් කෝටි 17 ක මුදලකට අලෙවි විය. සමස්ත ක්‍රීඩකයන් අතරින් වැඩිම මුදලකට අලෙවි වූ ක්‍රීඩකයා වන්නේ ගෞතම් ගම්භීර්ය. ඔහු රුපියල් කෝටි 27 ක මුදලකට අලෙවි විය.හෙට ඇරැඹෙන තරගාවලියේ පළමු තරගය චෙන්නායි සුපර් කිංග්ස් හා කල්කටා හයිටි රයිඩර්ස් අතර චෙන්නායි නුවර චිදම්බරම් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104075</link>
    <topic>එල්ලේ මුල් පුටුවට පළාත් සභා මන්ත්‍රී රන්දීර් රුද්‍රිගු</topic>
    <author>සුනිල් අභයවර්ධන</author>
    <content>ශ්‍රී ලංකා එල්ලේ සම්මේලනයේ සභාපති ලෙස බස්නාහිර පළාත් සභා මන්ත්‍රී රන්දීර් රුද්‍රිගු මහතා මෙවර නිතරගයෙන් පත් වූ අතර වසර හයක් එල්ලේ ලේකම් ලෙස සිටි සිරිපාල රණසිංහ මහතා වෙනුවට මෙවර යුද හමුදාවේ බ්‍රිගේඩියර් පී.යූ.එස්. විතානගේ මහතා නිතරගයෙන් පත්විය.නව නිලමඩුල්ල - බී.කේ. රන්දීර් ආසිරි රුද්‍රගු (සභාපති), චාමර ඩී. සේරසිංහ (ජ්‍යෙෂ්ඨ ලේකම්), පී.යූ.එස්. විතානගේ (ප්‍රධාන ලේකම්), එස්.ජේ.ඩී. ප්‍රනාන්දු (ප්‍රධාන භාණ්ඩාගාරික), එම්. ධර්මදාස (උප සභාපති), නිමල් චන්ද්‍රසිරි (උප සභාපති), ඩබ්ලිව්. වයි. ආරියවංශ (උප සභාපති), සුසන්ත සිල්වා (තරග සංවිධායක), එන්. රන්ජිත් ප්‍රෝටස් (උප ලේකම්), වජිර ඉන්දික (උප ලේකම්), බී.ඒ.ඩී. සරත් ක්‍රිෂාන්ත (උප ලේකම්)විධායක කමිටුව - සරත් දේවකුමාර, සේපාල ජයන්ත, පියල් පෙරේරා අයි. පී. හපුආරච්චි, ලසන්ත මදුරප්පෙරුම.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104076</link>
    <topic>පාකිස්තාන පිලේ ක්‍රීඩකයන් සිවුදෙනකු කණ්ඩායමෙන් ඉවතට</topic>
    <author/>
    <content>මේ මස ඇරැඹෙන පාකිස්තානු පිලේ බටහිර ඉන්දීය කොදෙව් සංචාරයෙන් කඩුලු රකින් ක්‍රීඩක කමරන් අක්මාල් ඉවත් කිරීමට එරට ක්‍රිකට් තේරීම් කමිටුව තීරණය කළේය.29 හැවිරිදි අක්මාල් ලෝක කුසලාන තරගාවලියේ තීරණාත්මක තරගවලදී උඩපන්දු කීපයන් අතරහැරීම මීට බලපෑ ප්‍රධානම හේතුව වී ඇත. අක්මාල් සමග යූනිස් ඛාන්, උමාර් ගුල් සහ අබ්දුල් රසාක් ද කණ්ඩායමෙන් ඉවත් කර තිබේ.යොවුන් ක්‍රීඩකයන්ට අවස්ථාව ලබා දීමේ අරමුණෙන් ගුල්, යූනිස් ඛාන් ඉවත් කළ බවත් අබ්දුල් රසාක් ශාරිරික යෝග්‍යතාවෙන් පහළ මට්ටමක සිටින බැවින් කණ්ඩායමෙන් ඉවත් කළ බවත් එරට තේරීම් කමිටුව නිවේදනය කළේය. අක්මාල් වෙනුවට 29 හැවිරිදි මොහොම්මඩ් සල්මාන් නව කඩුලු රකින්නා ලෙස කණ්ඩායමට නම් කර තිබේ.20 හැවිරිදි දකුණත් පිතිකරු උස්මාන් සලාහුදීන් සහ දකුණත් වේගපන්දු යවන අයිසාස් සීමා යන නවක ක්‍රීඩකයෝ කණ්ඩායමට එක් කොට ඇත. එක්දින තරග 5ක් විස්සයි 20 තරගයක් සහ ටෙස්ට් තරගයක් ඇතුළත් පාකිස්තානු පිලේ කොදෙව් සංචාරයේදී ෂහීඩ් අෆ්රිඩි එක්දින හා විස්සයි 20 නායකයා ලෙසත් මිස්බා උල් හක් ටෙස්ට් පිලේ නායකයා ලෙසත් කටයුතු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104077</link>
    <topic>පිට පිට තෙවතාවක් ලකුණු දහස ඉක්මවූ කටුගස්තොට සා.අන්තෝනි නායක හිරාන්</topic>
    <author>වර්නන් ගුණසේකර</author>
    <content>පාසල් කි‍්‍රකට් තරගවාර තුනකදී පිට පිට ලකුණු 1000 බැගින් රැස්කළ ශ්‍රී ලංකාවේ දෙවැනි පාසල් ක්‍රිකට් ක්‍රීඩකයා බවට මහනුවර කටුගස්තොට සාන්ත අන්තෝනි විදුහලේ හිරාන් වික්‍රමසේකර පත්ව සිටී. සාන්ත අන්තෝනි පිලේ නායකත්වය දරන ඔහු කණ්ඩායමේ ආරම්භක පිතිකරුවා වෙයි.හිරාන් වික්‍රමසේකර දෙවැනි වන්නේ මීට කළින් මේ හපන්කම පෑ, පසුකලෙක ශ්‍රී ලංකාවේ ක්‍රිකට් නායකයකු බවට පත්වූ අරවින්ද ද සිල්වා ට පමණි. අරවින්ද මීට විසිපස් වසරකට පෙර කොළඹ ඩී.එස්.සේනානායක විදුහල නියෝජනය කරමින් මේ දස්කම වාර්තා කොට තිබේ.කොළඹ ලුම්බිණි විදුහල් පිලට එරෙහිව කටුගස්තොටදී පැවැති තරගයේ පෙරේදා පළමු දිනයේදී ලකුණු 40ක් ලබා ගනිමින් හිරාන් මෙවර පාසල් ක්‍රිකට් තරගවාරයේ ඔහුගේ ලකුණු 1000 සම්පූර්ණ කළේය. 2009 සහ 2010 වසරවලදීද ඔහු ලකුණු 1000 බැගින් වාර්තා කිරීමට සමත් විය.කණිෂ්ට මට්ටමේ සිට ම පාසල් ක්‍රිකට් ක්‍රීඩාව ඇරැඹූ හිරාන් ඇන්තනි වික්‍රමසේකර කටුගස්තොට සාන්ත අන්තෝනි විදුහලේ ජ්‍යෙශ්ඨ ක්‍රිකට් කණ්ඩායමේ නායකයා වීමට පෙර එම විදුහලේ වයස අවුරුදු 12න් පහළ, 15න් පහළ හා 17න් පහළ කණ්ඩායම්වල නායකත්වය දැරීය. වයස අවුරුදු 16 සිට ම විදුහලේ ජ්‍යෙෂ්ඨ ක්‍රිකට් කණ්ඩාමේ සාමාජිකයෙකුව සිටින ඔහු දැන් එම කණ්ඩායම වෙනුවෙන් ක්‍රීඩා කරන්නේ පස්වැනි වසර ට ය.පාසලේ වර්ණලාභියකු වන හිරාන් වික්‍රමසේකර එම විදුහලේ ‘ඊගල්’ සම්මානලාභියෙකි. ඔහු ‘අවුරුදු 19න් පහළ 2009 ලෝක ක්‍රිකට් කුසලාන තරගාවලිය’ සඳහා නම් කරනු ලැබූ අවසන් විසිදෙනාගේ කණ්ඩාමේ සාමාජිකයකුද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104078</link>
    <topic>මහනුවර මහමායා බාලිකා විදුහලේ වාර්ෂික නිවාසාන්තර ක්‍රීඩා උළෙල</topic>
    <author>ඡායාරූපය උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර මහමායා බාලිකා විදුහලේ වාර්ෂික නිවාසාන්තර ක්‍රීඩා උළෙල ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් බෝගම්බර ක්‍රීඩාංගණයේදී පැවැත්විණි. එහිදී සමස්ත සූරතාව දිනු සංඝමිත්තා නිවාසයේ නායිකා උත්පලා උයන්වත්ත ජනාධිපති ආර්යාවගේ සුරතින් සූරතා පලිහ ලබා ගත් අවස්ථාව. විදුහල්පතිනි ඉන්ද්‍රා විතානච්චි මහත්මියද මෙහි සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s1104079</link>
    <topic>සය සාමාජික යේල්යා කුසලාන සැහැල්ලු පන්දු ක්‍රිකට් 16දා</topic>
    <author/>
    <content>නිට්ටඹුවේ මිණිමුතු ක්‍රීඩා සමාජය තෙවන වරටත් සංවිධානය කරනු ලබන දීප ව්‍යාප්ත සය සාමාජික යේල්යා අභියෝගතා කුසලාන සැහැල්ලු පන්දු ක්‍රිකට් තරගාවලිය මේ මස 16 වන දින නිට්ටඹුව මහජන ක්‍රීඩාංගණයේදී පැවැත්වේ. ජයග්‍රාහි කණ්ඩායමට යේල්යා අභියෝගතා කුසලානය සමග රුපියල් 30,000 ක් ද අනුසූරයන්ට කුසලානය සමග රුපියල් 20,000 ක් ද පිරිනැමේ.තරගාවලියේ හොඳම පිතිකරු හා හොඳම පන්දු යවන්නා තෝරා කුසලාන සමග මුදල් ත්‍යාග පිරිනැමේ.තරගාවලිය පිළිබඳ වැඩි විස්තර 0771908009 / 0712200404 දුරකථන අංකවලින් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=s11040710</link>
    <topic>මඩවල-අකුරණ ක්‍රිකට් තරගය අද</topic>
    <author>මහනුවර සංචාරක ගාමිණී සමරනායක</author>
    <content>අකුරණ අල්-අසාර් මධ්‍ය මහා විද්‍යාලයීය ආදි ශිෂ්‍ය සංගමය සංවිධානය කරන මඩවල ජාතික පාසල හා අකුරණ අල්-අසාර් මධ්‍ය මහා විද්‍යාලයීය ක්‍රිකට් කණ්ඩායම අතර පැවැත්වෙන වාර්ෂික සුහද ක්‍රිකට් තරගය අද (7) පෙරවරු 9.00 සිට පල්ලේකැලේ අන්තර් ජාතික ක්‍රිකට් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=f1104071</link>
    <topic>නිවැරැදි ප්‍රතිසංස්කරණයකට කාලය ඇවිත්</topic>
    <author/>
    <content>සාමාන්‍යයෙන් පළාත් පාලන ආයතන ගැළපෙන්නේ බිම් මට්ටමේ පාලන ඒකක ලෙසයි. පැරැණි ගම්සභා හා සුළු නගර සභා ඊට අයත් වුණා. පැරැණි ගම් සභා ක්‍රමය යටතේ නියෝජිතයන් පත් වූයේ එක් කොට්ඨාසයකට නියෝජිතයකු වශයෙන්. ඔහු හැඳින් වූයේ මැම්බර් මහත්මයා නමින්. මේ මැම්බර් මහත්මයා ගමේ කවුරුත් දන්නා හඳුනන අදාළ ගමේම කෙනෙක්. ඔහු ගම් කාර්ය සභාවට හෝ ගම් සභාවට ඡන්දයෙන් තේරීපත් වූ පසු තමාට අදාළ කොට්ඨාසයට සේවය කළේ දීමනාවක් නොලබමින්.බෙහෙවින් ම එය සමාජ සේවා කටයුත්තක් වුණා. යමක් කමක් ඇති අයට ගමේ ගම් සභාවේ මන්ත්‍රීවරයෙකු වීම ගරු කටයුතු තනතුරක් වුණා. ගමේ ඉස්කෝලෙ මහතා, වෙද මහතා, ගම්මුලාදෑනි මහතා හා මැම්බර් මහතා නැත්නම් ගම් සභාවේ නියෝජිත මහතා, පන්සලේ ලොකු හාමුදුරුවෝ, වෙල්විදානේ ආදීන් ප්‍රභූ චරිත නැත්නම් ජනමත ප්‍රධානීන් ලෙසයි ගනන් ගැනුණේ.ගමේ වැදගත් කටයුත්තක දී මෙන් ම ඕනෑම කාර්යක දී මේ පිරිස නැතුවම බැරි අය වුණා. මේ අය සම්බන්ධ වී සිදු කෙරෙන පොදු කටයුතුවල දී එතරම් තදට දේශපාලනය බලපෑවේ නෑ. මේ සියලු චරිත තුළ විවිධ දේශපාලන මතිමතාන්තර පැවතිය ද පොදු කටයුතුවල දී මෙන් ම සංවර්ධන කාර්යන් සම්බන්ධයෙන් ද එතරම් තදට දේශපාලනය බලපෑවේ නැහැ. බලපෑවත් එය ක්‍රියාත්මක වූයේ බෙහෙවින්ම පහළ මට්ටමකින්.මෙහි පැවැති අනෙක් විශේෂත්වය නාස්තිය දූෂණය හා අක්‍රමිකතාවය ද බෙහෙවින් ම අඩු වීමයි. නො එසේ නම් අවම වීමයි. දූෂණය හා අක්‍රමිකතා පිළිකුල් ලෙස බැහැර කිරීම නිසා සංවර්ධන කටයුතුවල දී මූලිකත්වය ගත් ගම්සභා නියෝජිතයන් සාමාන්‍යයෙන් එවැන්නකට පෙළඹුණේ නැහැ.බොහෝ සංවර්ධන කාර්ය සිදු වූයේ ගම් සභාවෙන් අමු ද්‍රව්‍ය පමණක් භාවිතා කරමින්. අන් සියල්ල ශ්‍රමදාන මගින්. ජනතාව පංගු පේරුවකින් හා දේශපාලන භේදයකින් තොරව ගමේ වැඩේට මැම්බර් මහතා සමඟ එක් වූයේ සුහදතාවයකින් යුතුවයි. මොන යම් හෝ හේතුවක් නිසා ගමේ මැම්බර් මහතා අසාර්ථක වුවහොත්, ඔහු කාර්යක්ෂම නොවුණොත්, ඔහුගේ මහජන සම්බන්ධතාවය අඩු වුණොත් ඊළඟ ඡන්දයේ දී ඔහු පරාජයට පත් කිරීමට ද ගැමියන් පසුබට වුණේ නැහැ.මේ නිසා තමන්ගේ කොට්ඨාසයට මැම්බර් පත් කර ගැනීමට හැකිවීම සාර්ථක මැතිවරණ ක්‍රමයක්. 1978 න් පසු අවසන් වූයේ එම ක්‍රමයයි. ඊට ආදේශ වූයේ මුළු ප්‍රාදේ්ශීය සභාවක් එක ඒකකයක් ලෙසට ගෙන මනාප ක්‍රමයට නියෝජිතයින් පත් කිරීමේ වර්තමාන ක්‍රමයයි. මේ නිසා ගමේ දී අසාර්ථක වන නියෝජිතයා කෙසේ හෝ පිට ගම්වලින් මනාප සොයා ගෙන ප්‍රාදේශීය සභාවට පත් වුණා. පළාත් සභාවට හා පාර්ලිමේන්තුවට නියෝජිතයින් පත් කිරීමේ දී ද දක්නට ලැබුණේ මෙම ක්‍රමයයි.මෙය ජනතාවට ඍජුව වගකියන්නේ නැති විලම්බීත ක්‍රමයක්. පත්වන නියෝජිතයාට ඉලක්කගත ප්‍රදේශයක් අයත් වන්නේ නැහැ. මේ නිසා ප්‍රාදේශීය සභාවක නම් එක් ගමකට නියෝජිතයින් කීපදෙනෙක් ම පත් වන අතර සමහර ප්‍රදේශවලට එකම පක්ෂයකවත් නියෝජිතයන් පත් නොවූ අවස්ථා තිබෙනවා. පාර්ලිමේන්තු ක්‍රමය තුළ ද මෙම ලක්ෂණය දක්නට ලැබෙනවා.මෙය ජනතාවට ඍජුව වග කියන්නේ නැති විලම්බීත ක්‍රමයක්. පත්වන නියෝජිතයාට ඉලක්ක ගත ප්‍රදේශයක් අයත් වන්නේ නැහැ. මේ නිසා ප්‍රාදේශීය සභාවක නම් එක් ගමකට නියෝජිතයින් කීපදෙනෙක් ම පත් වන අතර සමහර ප්‍රදේශවලට එකම පක්ෂයකවත් නියෝජිතයෙක් පත් නොවූ අවස්ථා තිබෙනවා. පාර්ලිමේන්තු ක්‍රමය තුළ ද මෙම ලක්ෂණය දක්නට ලැබෙනවා. සමහර ආසනවලට මන්ත්‍රීවරුන් නැහැ.සමහර ආසනවලට දෙපැත්තේම මන්ත්‍රීවරුන් සිටිනවා. මෙය ජනපි‍්‍රයත්වයට හා යහමින් මුදල් වියදම් කිරීම් තුළින් නියෝජිතයෙක් ලබාගත හැකි ක්‍රමයක් ලෙස ද අද ප්‍රකටයි.පාර්ලිමේන්තු පළාත් සභා හා පළාත් පාලන ආයතන වෙනුවෙන් වත්මන් සමනුපාතික නියෝජන ක්‍රමය යෝජනා කළ එක්සත් ජාතික පක්ෂය මෙමගින් බලාපොරොත්තු වූයේ දේශපාලන පක්ෂයක ස්ථීරත්වයයි. දෙවැන්න සමස්තයක් වශයෙන් සිදු වන සංවර්ධනයයි. සමස්තයක් වශයෙන් සිදු වන සංවර්ධන වෙනුවෙන් ඍජුව ජනතාවට වගකිව යුතු නියෝජිතයෙක් මේ ක්‍රමය මගින් නිර්මාණය වූයේ නැහැ. කිසියම් කොට්ඨාසයකට වගකියන ඉලක්කගත නියෝජිතයෙක් සිටීනම් මීට වඩා ජනතාවගේ ප්‍රමුඛතාවයන්ට සරිලන ග්‍රාමීය සංවර්ධනයක් ළඟාකර ගැනීමට තිබුණා.මේ නිසා 1978 න් පසු බිහි වූ යෝජිත සමානුපාතික නියෝජන ක්‍රමයට එරෙහිව ජනතා හඬ අවදි වන්නට පටන් ගත්තා. මූලික වශයෙන් ම ඊට නායකත්වය දුන්නේ ශ්‍රී ලංකා නිදහස් පක්ෂය ප්‍රමුඛ මේ රටේ වාමාංශික පක්ෂයයි. මේ නිසා යෝජිත සමානුපාතික ක්‍රමය ආරම්භයේ සිටම ඊට එරෙහි විරෝධතාවය රට පුරා පැවතුණා.එදා පොදු ජන එක්සත් පෙරමුණ නමින් ගොඩනැඟුණු සන්ධානය සඳහන් කළේ 17 අවුරුදු යූ.ඇන්.පී. පාලනය නිමා කිරීමත් සමඟ ම විධායක ජනාධිපති ක්‍රමය හා යෝජිත සමානුපාතික බහුබූත ඡන්ද ක්‍රමය වෙනස් කරන බවයි. එහෙත් 1994 දී 17 අවුරුදු යු. ඇන්. පී. පාලනය අවසන් වුණා. එහෙත් ජනතාවට දිවුරා පොරොන්දු වූ දේශපාලන ප්‍රතිසංස්කරණ සිදු වුණේ නැහැ. කිතුල් ගහට ගිය මිනිහාට මෙන් එසේ නොකිරීමට ඕනෑ තරම් නිදහසට කරුණු ද ඔවුන්ට තිබුණා. අවසානේ සිදු වූයේ ජේ.ආර්.ජයවර්ධනට බැන බැන ඔහු හඳුන්වා දුන් දේශපාලන ක්‍රමය ඉදිරියට ගෙන යෑමයි.එහෙත් 2005න් පසු බලයට පත් වූ ජනාධිපති මහින්ද රාජපක්ෂ රජය මේවා සම්බන්ධයෙන් පැරැණි පොදු ජන එක්සත් පෙරමුණට වඩා වෙනස් විදියකට කල්පනා කරන බව පෙනෙනවා. වත්මන් රජයේ ප්‍රමුඛත්වය හා අනුපිළිවෙළ ක්‍රමානුකූලයි. යථාර්ථවාදීයි. 2005 න් පසු රජය ඉහළ ම ප්‍රමුඛත්වය දුන්නේ 30 අවුරුදු යුද්ධය අවසන් කිරීමට. ඒ සඳහා වත්මන් රජය විධායක ජනාධිපති ධූරයේ බලය ද උපයෝගී කර ගත්තා. 2009 වන විට වසර 30 ක් තිස්සේ නොවිසඳුණු ත්‍රස්තවාදී අර්බුදය විසඳුණා. ඉන් අනතුරුව වේගවත් සංවර්ධනයකට රට යොමු කර තිබෙනවා. මේ අතරවාරයේ මැතිවරණ සමයක් පසු කිරීමට රජයට සිදු වුණා. එම මැතිවරණවලින් ඉහළම ජනතා ප්‍රතිචාරයක් ලබා ගැනීමට වත්මන් රජයට හැකි වුණා. ඒ සමඟම පාර්ලිමේන්තුවේ තුනෙන් දෙකක බහුතර බලයක් හිමි කර ගැනීමට ද රජය සමත් වෙලා.පාර්ලිමේන්තු, පළාත් සභා හා පලාත් පාලන යන ආයතන සියල්ලේම අති බහුතර බලය රජය සතුයි. මීට අමතරව විධායක බලය තවත් වසර හයකට ස්ථාපිතයි. ජනතාවගේ පැත්තෙන්ද ලබා දිය යුතු උපරිම සහය රජයට ලබා දී අවසන්.දේශපාලන වශයෙන් ජනතාවගෙන් ඉල්ලා සිටිය යුතු තවත් යමක් රජයට ඉතිරි වී නැහැ. දැන් ජනතාව ආර්ථික සංවර්ධනයට අමතරව දිගින් දිගටම ඉල්ලා සිටින දේශපාලන ප්‍රතිසංස්කරණ බලාපොරොත්තු වෙනවා.මෙතනින් එහාට ජේ. ආර්. හෝ යූ. ඇන්. පියට බැණ වැදීමෙන් පලක් නැහැ. එසේ බැණ වැදීම යුක්තිසහගත වන්නේ ද නැහැ. දැන්. ජේ. ආර්. ගේ බහුභූත ක්‍රම වෙනස් කිරීමට කාලය ඇවිත්. වත්මන් රජය ඒ වෙනසට සූදානම් බව ඊයේ පෙරේදා සම්මත කළ පළාත් පාලන ඡන්ද ක්‍රමය සංශෝධනය කිරීමේ පනතින් පැහැදිලි වෙනවා.පළාත් පාලන ආයතන සැලකෙන්නේ දේශපාලන බල ව්‍යුහයේ පහළතම ආයතනය ලෙසයි. රජය මේ මොහොතේ සූදානම් වන්නේ එම පහළතම ආයතනයේ දේශපාලන ව්‍යුහය වෙනස් කිරීමටයි. නැතිනම් එය මීට වඩා ජනතාවට වගකියන නිශ්චිත මැතිවරණ කොට්ඨාසයක මන්ත්‍රීවරයෙක් තෝරා ගත හැකි වන පරිදි පවතින ක්‍රමය සංශෝධනය කිරීමටයි.නව පළාත් පාලන මැතිවරණ ක්‍රමය කේවල හා සමානුපාතික සම්මිශ්‍ර ක්‍රමයක් නිසා පැරැණි ක්‍රමයටත් වඩා ප්‍රජාතන්ත්‍රවාදී වී තිබෙනවා.නව ක්‍රමය මගින් කොට්ඨාස මට්ටමින් පවත්වන්නේ අදාළ පළාත් පාලන ආයතනයේ මන්ත්‍රීවරුන් ගෙන් 70%ක් පමණයි. ඉතිරි 30% පරාජයට පත් වූ දේශපාලන පක්ෂ හෝ ස්වාධීන කණ්ඩායම්වල ඡන්දයෙන් පත්වීමට නියමිතයි.මෙමගින් පරාජිත ඡන්දයකට පවා වටිනාකමක් ලැබී තිබෙනවා. යම් ආයතනයක එක් පක්‍ෂයක් සියලුම කොට්ඨාසය ජය ගෙන තිබුණත් ඉතිරි 30%ට පත්වන්නේ ජයග්‍රාහී කොට්ඨාසවල පරාජය වූ පක්ෂයේ හෝ ස්වාධීන කණ්ඩායමේ ඡන්දවලින් පත් වන නියෝජිතයින්.මේ සඳහා වලංගු වන්නේ එක් කොට්ඨාසයකින් 5%කට වඩා ඡන්ද ලබාගත් පක්ෂයි. නව ක්‍රමය පැරැණි කේවල ක්‍රමයටත් වඩා ප්‍රජාතන්ත්‍රවාදී වී තිබෙනවා. නව පනත විපක්‍ෂයේ සහය ද ලබා ඒකච්ඡන්දයෙන් සම්මත කර ගැනීම ද වැදගත්. මෙම සම්මුතිය ඉදිරි දේශපාලන ප්‍රතිසංස්කරණවලට ද පූර්වාදර්ශයක් වනවාට කිසිම සැකයක් නැහැ.රටක දේශපාලන ප්‍රතිසංස්කරණ සිදු විය යුත්තේ රජයේ හා විපක්‍ෂයේ සම්මුතියකින්. එය එම රටේ අනාගතයට වැඩදායක වෙනවා.වත්මන් රජය පළාත් පාලන ක්‍ෂේත්‍රයේ ඇරඹූ මෙම ප්‍රතිසංස්කරණ ක්‍රියාවලිය පාර්ලිමේන්තු ක්‍රමය දක්වාම ගෙන එන බවට මෙය හොඳ සංඥාවක් වී තිබෙනවා.රටක දේශපාලන ක්‍රමයේ ප්‍රතිසංස්කරණ සිදු විය යුත්තේ රජයක් ශක්තිමත්ව සිටිය දීයි. එසේම මෙම ප්‍රතිසංස්කරණ ක්‍රියාවලිය කාලාන්තරයක් තිස්සේ ජනතාව බලාපොරොත්තුවෙන් සිටියා. එය මේ මොහොතේ ඇරඹීම කල්යල් බලා ගත් නිවැරැදි ක්‍රියාමාර්ගයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>07</day>
    </date>
    <link>http://www.dinamina.lk/2011/04/07/_art.asp?fn=f1104072</link>
    <topic>කපන්න තිබුණේ පස් වළක්කැපුවේ අයිස් වළක්</topic>
    <author>සඳා ලාලිත් රණසිංහ</author>
    <content>ඔහුගේ ක්‍රීඩා කෞශල්‍යය නිසාම තම ගමන් මඟ සඳහා හමුදා වෘත්තීය තෝරා ගන්නේ, එංගලන්තයේ රාජකීය මිලිටරි ඇකඩමියෙන් සිය ප්‍රථම පුහුණුවීම් කටයුතු සමඟ උපාධිය ද ලබමින් ය. හමුදාපති වශයෙන් හිදිමින් මවුබිම වෙනුවෙන් සටන් කළ රොහාන් දළුවත්ත,, රිවිරැස මෙහෙයුම දියත් කරමින් ත්‍රස්තවාදීන්ගෙන් යාපන අර්ධද්වීපය මුදාගන්නේ තම ජීවිතය ගැන පවා විශ්වාසයක් නොතබමින්ය. බ්‍රසීලයේ තානාපති ලෙසින් වසර 3 1/2 ක දිගු සේවාවකින් පසු සිය රටට පැමිණෙන ඔහු, දැන් ජාතික මැණික් සහ ස්වර්ණාභරණ අධිකාරියේ වර්තමාන සභාපති තනතුර හොබවයි.* ඔබ , ඔබේ ගමේ අය අතර හරිම ජනප්‍රියයි. ඔවුන් ඔබව හඳුන්වන්නෙ “සුදු මහත්තයා’ හෝ “සුදු අයියා” නමින්. ඒ කාලයේ තරුණයෙක් වූ ඔබට ප්‍රසන්න පෙනුමක් තිබෙන්න ඇතිම්... ඔබට පුංචි වැරැදීමක් වී තිබෙනවා. ඒ විදියට ගමේ අය හැඳින්නුවේ මාව නෙවි. මගේ තාත්තා . මගේ තාත්තාට ගමේ අය හරි ආදරෙයි. ඔහුට බොහොම ලස්සන පෞරුෂයක් තිබුණා.* එහෙනම්, අපි එතැනින් පටන් ගනිමු. ඔබේ තාත්තාගෙ නමදළුවත්ත හේවා පවුලිස් ද සිල්වා. තාත්තා අම්බලන්ගොඩ කෙනෙක්.* ඔබේ අම්මාදළුවත්ත වේවා ලීලා සෝමාවතී* හරිම අපූරු ආශිර්වාදාත්මක වාසගමක්. එතකොට ඔබ...?මං රෝහණ ද සිල්වා දළුවත්ත. නමුත් ඉස්කෝලෙ යාළුවෝ මට කිව්වේ ‘රොහාන්’ කියල. ඊට පස්සෙ මං රොහාන් දළුවත්ත වුණා.* ඔබ ඉපදුණේමාතර* ඔබේ උපන්දිනය1941 අප්‍රේල් පළමුවැනිදා.* ඔබ පවුලේ ලොකුම පුතාද .?නෑ. මට වැඩිමල් අයියා. ඊළඟට අක්කා. තුන්වැනියා මං. මට බාල මල්ලිලා දෙන්නෙක්.* ඉස්කෝලෙ ගියේමුලින්ම පන්නිපිටියෙ ධර්මපාලයට. ඊළඟට කොළඹ ආනන්දෙට.* පුංචි ගැටලුවක්. මාතර ඉපදිච්ච ඔබ කොහොමද පන්නිපිටිය ධර්මපාලෙට ගියේ...ඒක වුණේ මෙහෙම. මගේ තාත්තා වතු අධිකාරිවරයෙක්. හිටියෙ ඉංගිරියෙ. මහරගම ට්‍රේනින් කොලේජ් එක ළඟ කුලියට ගෙයක් අරගෙන. අපි අම්මාත් එක්ක හිටියා. අයියා අක්කා මං මල්ලිලා හැමෝම ගියේ ධර්මපාලෙට.සති අන්තයේ තාත්තා එනවා. නැත්තං අපි යනවා වත්තට. ඒ කාලෙ හරිම සුන්දරයි.* ඔබ ධර්මපාල විද්‍යාලයේ නේවාසිකාගාරයේ හිටියෙඔව්. අයියාත්, මල්ලිලා දෙන්නාත් මාත් අපි හතර දෙනාම. ධර්මපාලෙ ගෑනු ළමයින්ගෙ නේවාසිකාගාරයක් නැති නිසා අක්කා අනුලා විද්‍යාලයට දැම්මා.* ඔබ ධර්මපාලයේ කැපී පෙනෙන ශිෂ්‍යයෙක්.සත්තකින්ම. මං හුඟාක්ම ක්‍රීඩාවට බරයි. 16 න් පහළ දුර පැනීම තරගයකදී මම කොළඹ දකුණ පළමුවැනියා ලෙසින් ජයග්‍රහණය කළා.* ඔබේ මල්ලිලා දෙදෙනාත් ක්‍රීඩා ශූරයින්ඔව්. මට මතකයි. එක අවුරුද්දකදී අපි තුන් දෙනාම චැම්පියන්ස්ලා වුණා. මං 16 න් පහළ. ලොකු මල්ලී පින්සිරි 14 න් පහළ. පොඩි මල්ලී ධනසිරි 12 න් පහළ.* එතකොට ඔබ ආනන්දයට ගියේඒ මට ලැබුණු ආරාධනයකට. ඒත් ධර්මපාල විදුහලේ ප්‍රින්සිපල් එදිරිසිංහ මහත්මයා මාව ආනන්දයට යවන්න කොහෙත්ම කැමැති වුණේ නැහැ.තාත්තට කිව්ව මුළු පවුලම ඉස්කෝලෙන් අරගෙන යන්න කියල. පස්සෙ ඉස්කෝලෙ ගුරුවරු මැදිහත් වෙලා තමයි කිව්වෙ. ළමයට දියුණුවක් වෙනව නං අපි එයාට යන්න අරිමු කියල. ඊට පස්සෙ තමයි අවසර ලැබුණෙ.* ආනන්ද විදුහලේදිත් ඔබේ ක්‍රීඩා කෞශල්‍යය ප්‍රකට වුණා.ඔව්. හයවැනි පන්තියට ඇතුල් වුණ මං එතැන ඉඳල මළල ක්‍රීඩා තරඟවලින් විශිෂ්ට ජයග්‍රහණ ලැබුවා. ඊට පස්සේ හැමෝම මං ගැන කතා බහ කරන්නට පටන් ගත්තා. ආනන්දෙට ආපු මුල් කාලෙදිම මං වාර්තා දෙකක් තිබ්බා.ඉස්සර ආනන්දෙට ක්‍රීඩා පිට්ටනියක් නැහැ. අපි පුහුණුවීම්වලට සහ තරගවලට යන්නේ නාලන්ද පිට්ටනියට. මං තරගවලින් පළමුවැනියා විදියට ජයග්‍රහණය කළාම, නාලන්ද පිට්ටනියේ ඉඳලා ආනන්දෙට මාව අරන් එන්නෙ ළමයින්ගේ කර උඩ තියාගෙන. ඇවිදගෙන .* ඔබේ ක්‍රීඩා ඉසව් රැඳුණේ මළල ක්‍රීඩාවලට විතරමද.?නෑ. ඇයි බාස්කට් බෝල්. ක්‍රිකට්. මට මතකයි දවසක් මං හොස්ටල් එකේ නිදාගෙන ඉදිද්දි, ශිෂ්‍ය නායකයෙක් ඇවිත් මාව ඇදගෙන ගියා බාස්කට් බොල් ටීම් එකට සෙල්ලම් කරන්නය කියලා. පුහුණු කරු දැක්කා මං සෙල්ලම් කරන හැටි. ඊටපස්සෙ පුහුණුකරු මට විතරක් තනියම පුහුණු කළා. ඊළඟ අවුරුද්දෙ මං ලංකාවෙ team එකටත් සෙල්ලම් කළා.ඊට පස්සෙ ජාතික මට්ටමේ සියලුම බාස්කට් බෝල් තරගවලට මං හිටියා.* මළල ක්‍රීඩා පුහුණු වෙන අතරෙදි, නිකමට වගේ ක්‍රිකට් ග්ලවුස් දෙකක් දමාගෙන විකට් කීප් කිරීම, අන්තිමට ඔබ ක්‍රිකට් කණ්ඩායමටත් අරන් යන්න හේතු වුණා කියල ඔබ සඳහන් කළා.ඔව් ඒකත් අහඹු දෙයක්. මං එච්චර ක්‍රිකට්වලට ආසාවක් නැහැ. මං හිටියෙ මළල ක්‍රීඩාවලට දමන සපත්තු දෙකක් දමාගෙන. නිකමට වගේ කරපු අර විකට් හරඹය කෝච් දැක්කා. එයා මට කතා කළා.“රොහාන්, හෙට ඉඳල, ක්‍රිකට් ප්‍රැක්ටිස් වලට එන්න ඕන හරිද..?මං උඩ ගියා. වඳින්න ගිය දේවාලෙ ඔලුවට කඩා පාත් වුණා වගේ වැඩක් නේ මේක. මං ගිහින් මළල ක්‍රීඩා පුහුණු කරුට ඒක කිව්වා.”රොහාන් මතක තියා ගන්න ඔයා ඉන්න ඕන මළල ක්‍රීඩා පැත්තෙ. තේරුණාද ? ක්‍රිකට්වල නෙමේ.”පස්සෙ පුහුණුකරුවන් දෙදෙනා අතරත් බරපතළ විවාදයක් ඇතිවුණා. අන්තිමට තීරණය වුණා අවුරුද්දක් විතරක් මට ක්‍රිකට් සෙල්ලම් කරන්න කියලා.* දිනුව ද?ආයෙත් අහල, අපේ ටීම් එක රෙකෝඩ් එකක් තිබ්බා. Out line Wins ම හතක්. සාමාන්‍යයෙන් සම්පූර්ණ දිනුම් හතක් කවදාවත් දෙන්නෙ නෑ.* මලල ක්‍රීඩා, ක්‍රිකට්, බාස්කට් බෝල්...තවත් දේ තිබුණදඇයි.ටෙනිස්. බැඩ්මින්ටන්, කැඩෙටින්...ඒ හැම දේම කළා. ඒවායේ කොලේජ් ටීම් වල හිටියා. කැඩෙටින්වල සාජන්ට්නුත් වුණා.* මට හිතෙන්නෙ මුළු පාසල් ජීවිතයම ක්‍රීඩාවක්හරියට හරි. පාසල් ජීවිතය නෙමේ, ඒ කාලෙ මුළු ජීවිතයම ක්‍රීඩාවක්.* ජීවිතය ක්‍රීඩාවක් වෙද්දි, පොත පත පැත්තකට විසිවෙලා ඉගෙනීමට දුර්වල වුණා.එහෙමද හිතන්නෙ...? නෑ. ඔබ වැරැදියි. ඉගෙනීමෙනුත් මං ඉතාම හොඳ ප්‍රතිඵල ලැබුවා. හැමදාම පන්තියේ 1, 2 හෝ 3 අතර හිටියා. මං කවදාවත් පාඩම් අතපසු කෙරුවෙ නෑ. පන්තියේ උගන්වන ටික හොඳට කරනවා. ඉස්කෝලෙන් පස්සේ ක්‍රීඩා පුහුණුවීම් කරලා මහන්සි වෙලා ගෙදර ගිහින් හොඳට නිදාගන්නවා මිසක , අමුතුවෙන් ගෙදර ගිහින් පාඩම් කරන්න දෙයක් මට ඉතුරුවුණේ නෑ.* සාමාන්‍ය පෙළ විභාගයේ දී ඔබේ ප්‍රතිඵලවිශිෂ්ට සාමාර්ථ දෙකක් සහ විද්‍යා විෂයයන් සඳහා සම්මාන හතරක් ඇතුව විභාගය ඉහළින් සමත් වුණා.* පාසල් ප්‍රේම සබඳතා තිබුණෙ නැද්ද..?ප්‍රේම කළේ ක්‍රීඩාවට ගෑනු ළමයින්ට ප්‍රේම කරන්න වෙලාවක් තිබුණේ නැහැ. අනික හොස්ටල් නේ හිටියෙත්.* නමුත් ඒ කාලෙත් කතාවක් තිබුණ ආනන්දෙ ළමයින් විශාඛා විදුහල ගැන ඉහළින් කතා කරනවා කියලා.එහෙම වෙන්නත් පුළුවන්. ජයන්තිත් ඔය චෝදනාව මට එල්ල කළා. මං විශාඛා එක වර්ණනා කර කර හැමතිස්සෙම විශාඛා එකට සපෝට් කරනව කියල.* කව්ද ජයන්ති කියන්නෙ.ඒ මගේ නෝනා .* හොඳයි අපි ඒ ගැන පසුව කතා කරමු. කියන්න සාමාන්‍ය පෙළ විභාගයෙන් පසේස උසස් පෙළ විභාගයට මොකද වුණේ කියලාමං උසස් පෙළ පන්තිවලට යනකං ගියා. මං ඉගෙන ගනිමින් හිටියෙ වෛද්‍යවරයෙක් වෙන්න. විද්‍යා අංශයෙන්. නමුත් විභාගයට ඔන්න මෙන්න කියල තියෙද්දි වගේ මගේ දෛවය වෙනස්ම පැත්තකට හැරුණා.* මොකක්ද ඒ පැත්තඅහම්බෙන් වගේ මට දැක ගන්න ලැබුණා ගැසට් කරපු දැන්වීමක්. එංගලන්තයේ Royal Military Sandhurst acadamy එකේ. විනෝදෙට වගේ මං ඒ දැන්වීමට ඉල්ලුම්පත්‍රයක් දැම්මා. මට ඒක ලැබුණා. ඒක විශ්වවිද්‍යාලයක්. රාජකීය වරුන් පුහුණුව ලබන තැනක්.* මේ Sandhurst පුහුණුව අර්ථකථනය කරනව නම්එකම එක තනි අර්ථයක් දෙන්න බෑ..මං මෙහෙම කියන්නම්, හමුදා නිලධාරියෙකුගේ ජීවිතයේදි ලබා ගත හැකි ඉහළම මිලිටරි හෙවත් හමුදා අධ්‍යයනය.ඒ පුහුණුවීම හරිම දුෂ්කරයි. ගැඹුරුයි.* ඔබ ලැබූ ඒ දුෂ්කර පුහුණුවීමක යම් මතකයක් කිව්වොත්. අපිටත් පුළුවන් වේවි එය රස විඳින්න.ඔන්න එක්තරා සීතල දවසක්. හිම වැටිල්ලෙත් ඉවරයක් නෑ. එහෙම කියල අපිට බෑ පුහුණුවීම් වලට යන්නෙ නැතුව ඉන්න. එදා තිබුණෙ, පස් කපල වළක් හාරලා, ඒ වළ ඇතුළෙ ඉඳගෙන, සතුරා එද්දි සතුරාට පහර දෙන්න ඕන. එදා අපිට කපන්න වුණේ පස් නෙමෙයි, අයිස්, සීතල අපිට දරා ගන්නවත් බැරි තරම්. අපේ අත් මූණු තියෙනවද කියලවත් අපිට දැනෙන්නෙ නෑ.සීතල නිසා අපි ඇදුම් හතරක් පහක් විතර ඇඳගෙන ගියේ. එදා රෑ 12.00ට විතර සතුරා අපට පහර දුන්නා. අපි වෙඩි තිබ්බා. නමුත් ඒ වෙඩි පිටවුණේ නැහැ. පස්සෙ බලද්දි ඒ ගිනි අවිවල ඇතුළෙත් හිම බැඳීලා. අපි අරගෙනගිය වතුර බෝතල් පිපිරිලා. කොහොමහරි උදේ වෙනකල් අපි ඒ වළේම හිටියා.කෑම්ප් එකට ගියේ උදේ. එදා පත්තරේ බලද්දි තමයි අපි දන්නේ, අවුරුදු 200කට පස්සෙ වැටුණ වැඩිම හිම පතනය සිදුවෙලා තිබෙන්නෙ එදා රාත්‍රියේ කියලා.* මොකද හිතුණෙලොකු සතුටක් ඇතිවුණා. ඒ තත්ත්වය දරාගෙන ඉන්න පුළුවන්කම ලැබීම විශාල ශක්තියක්.ඇත්තමයි අපි මහ කඳු වගේ කියලයි මට හිතුණෙ. ඒක අහඹු සිදුවීමක්. අපිට කපන්න තිබුණෙ පස් වළක්. අන්තිමේදී අපි කැපුවෙ අයිස් වළක්.* ඔබ මුලින් කළ ප්‍රකාශයක් මං නැවත සිහිපත් කරනවා.. කවුරුන් හෝ ගෑනු ළමයෙක්, ඔබ විශාඛා විද්‍යාලය වර්ණනා කරමින් එයට සපෝට් කරනවා වැඩියි කියල නෝක්කාඩු කිව්වා නම් එහෙම කළේ ඒ ගෑනු ළමයා ඔබට ලෙන්ගතු නිසාඔව්. මං පිළිගන්නවා. ඒක එහෙම වෙන්න ඕන නේ.* එතකොට ඇය ඉගෙන ගත්තෙදෙහිවල හෝලි ෆැමිලි කොන්වන්ට් එකේ.* කවදද ඔබට ඇය මුලින්ම මුණ ගැහුණෙ.ඇචිලන් චතුරස්‍රයේ තිබෙන බාස්කට් බෝල් ක්‍රීඩා පිට්ටනියෙදි. මං ඉස්කෝලෙ ගිහින් ඉවරයි. ඒ කාලෙදි. හැමදාම මං හවසට බාස්කට් බෝල් ප්‍රැක්ටිස් යනවා. දවසක් එයා ආවා. එයත් බාස්කට් බෝල් ප්‍රැක්ටිස් කළා. ක්ලබ් එකකින්. මම හමුදාවෙන්.* එයාගෙ නම කියනවද.?ජයන්ති, ජයන්ති අබේසිංහ* මුල්ම දවසෙ මතකය තවමත් සුන්දර ඇතිනැතුව. එදා තමයි අපි දෙන්නා කතා බහ කරලා යාළුවෙලා නම්බර්ස්නුත් අරගත්තේ.* ඔබ විවාහවුණේඅවුරුදු දෙක තුනක් විතර ඇසුරු කරලා විවාහ වුණා.* ඇය රැකියාවක් කළා දජයන්ති සංගීත ගුරුවරියක්. මම පනාගොඩ ඉන්න කාලෙදි ජයන්ති සංගීතය විෂයයක් වශයෙන් ටියුෂන් දුන්නා. ඊට පස්සෙ මං දියතලාවෙ ගියාම එයා සෙන්ට්තෝමස්වල ඉගැන්නුවා. ඉන්දියාවට ගිය දෙපාරෙදිම එහේ ඉස්කෝලවල ජයන්ති සංගීතය ඉගැන්නුවා.* ඔබේ පුතා සහ දුව ගැනත් කියන්න ඔවුන් දැන් ලොකු මහත් වෙච්ච දරුවන්.ඔව්. දෙන්නාම රැකියා කරනවා. පුතා රදේශ්. වැඩ කරන්නේ, ෂෙල් ගෑස් සමාගමේ. අධ්‍යක්ෂවරයෙක්. ඉස්සර ෂෙල් ගෑස් . දැන් අලුත් නම ලිට්රෝ. රදේශ්ට වඩා අවුරුදු දහයක් බාලයි රදීෂා දුව. ෆොන්ටේරා ආයතනයේ Management Trainee හැටියට කටයුතු කරනවා.* මං කැමතියි, ඔබ කැමති දේවල් දැනගන්නම්...සංගීතයට හරි කැමතියි. ඩාන්ස් කරන්න කැමතියි. සෙල්ලම් කරන්න ක්‍රීඩා වලට කැමතියි. සිංදු අහන්න කැමතියි. කියන්න බැහැ. දැන් ගොල්ෆ් සෙල්ලම් කරන්න හරිම කැමතියි.* සමාජයීය වශයෙන් ඔබ කැමැති...මං හරිම කැමතියි මිනිසුන් සත්‍යග්‍රාහීව ජීවත් වෙනවා නං.* කව්ද එහෙම ජීවත් වෙන්නෙ..? මිනිස්සු ජීවත් වෙන්නෙම බොරුවෙන්.ඒක නිසා තමයි, ඇත්ත කියන වචනය ඉස්මතු වෙන්නෙ. අර මඩේ හැදෙන නෙළුම් මලක් වතුරෙන් ඉහළට ඇවිත් පිපෙන්නෙ. ඇත්තත් අන්න ඒ වගේ.තමන්ට මොන හානියක් ආවත් ඇත්ත ප්‍රකාශ කළ යුතුයි. බොරුවෙන් වංචාවෙන් ජීවත් වෙන අය මට පේන්න බෑ. මං අකමැතිම දේ තමයි බොරුව.* ඔබ නිර්මාංශිකයෙක්ඔව්. මං මස් මාළු කන්නෙ නෑ. සතෙකුගෙ මස් කාලා කොහොමද අපි බෞද්ධාගමිකයින් වශයෙන් අනිත් අයට මෛත්‍රී කරන්නෙ කියලයි මට හිතෙන්නෙ.* හමුදාවේ ආහාර වේල් සඳහා ගන්නා හරක් මස් නතර කෙරුවේ ඔබ කියලත් කියනවාඔව්. මම ඒක කළේ සියළුම නිලධාරීන්ගේ සහ සෙබළුන්ගේ කැමැත්ත මත.* ඔබ ඉටුකරන ලද හමුදා සේවයට අවුරුදු කීයද ....?අවුරුදු 42 කට ආසන්නයි.* එතකොට ඔබ හමුදා සේවයෙන් සමුගන්නෙ2006 දී* ඉන්පස්සෙහමුදා සේවයෙන් විශ්‍රාම ගියාට පස්සෙ තමයි බ්‍රසීලයේ තානාපති කෙනෙක් හැටියට අවුරුදු තුනහමාරක් ඒ ධූරයේ හිටියේ. මාත් මගේ බිරියත් දෙන්නාම බ්‍රසීලයට ගියා.නමුත් දරුවන් ගියේ නෑ.* ඔබ අද මැණික් හා ස්වර්ණාභරණ අධිකාරියේ සභාපතිත්වය දරනවා.ඔව් ඒ සභාපතිත්වය ජනාධිපති තුමාගෙන් මං ලබපු ත්‍යාගයක් හැටියටයි මං සලකන්නෙ. ජනාධිපතිතුමාගේ ආරාධනයෙන් පරිසර අමාත්‍ය අනුර ප්‍රියදර්ශන යාපා මහතා මාව මෙම තනතුරට පත්කළා.* මැණික් සහ ස්වර්ණාභරණ අධිකාරියෙන් සිදුවන සේවය ගැනත් යමක් ප්‍රකාශ කරනව නම්ලොකු සේවයක් සිදුවෙනවා. මැණික් සහ ස්වර්ණාභරණ කර්මාන්තය දියුණු කිරීම, විදේශ විනිමය වැඩි වශයෙන් ලංකාවට ලබා දීම, මෙම කර්මාන්ත ද්විත්වයට දේශීය සහ විදේශීය වශයෙන් ප්‍රවර්ධනයක් දීම, වැනි කටයුතු දැනට ඉදිරියෙන් තිබෙනවා.එළිසබත් මහ රැජින ලංකාවට ආ අවස්ථාවක පැවැත්වූ මැණික් ප්‍රදර්ශනයක් නිසා එතුමියට බ්ලූ සෆායර් මැණිකක් තෑගි ලැබුණා ලංකාවෙන්. ඒ වටිනා මැණික බහාලූ මුද්ද ලෝකය පුරා මහත් ආන්දෝලනයකට ලක්වුණා. එළිසබත් මහ රැජින ඩයනාට දුන් මුදුව අද හෙට ලැබෙන්නේ විලියම් කුමරුගේ කේට් අතට.* රජ පවුලේ විශ්මය ලැබුණේ මැණික් ප්‍රදර්ශනයකින් දුටු මැණිකකට. ඒ එදා. එවැනි මැණික් ප්‍රදර්ශන පවත්වා ලෝකයේ අනෙකුත් රජපවුල් සහ විශ්ව නායකකාරකාදීන් විශ්මයටත් ප්‍රහර්ෂයටත් පත් කරන්නට ඔබ සූදානම්ද ?සහතික වශයෙන්ම මම සූදානම්. සාමාන්‍යයෙන් වෙනදාට ලස්ටර් සහ ෆැසෙට්ස් ප්‍රදර්ශන දෙකක් පවත්වන්නේ. අපි ඒ අයට අවශ්‍ය මුල්‍ය පහසුකම්ද සපයමින්.නමුත් ගිය අවුරුද්දේ අපි ‘ජුවෙල්ස්’ නමින් වෙනමම ප්‍රදර්ශනයකුත් පැවැත්වූවා. මේ මෑතකදී හොංකොං ප්‍රදර්ශනයකටත් අපි ලංකාවෙන් මැණික් යැව්වා.මං විශ්වාස කරනවා ලෝකයේ මහ බලවතුන් ලාංකේය මැණික් ඉදිරියේ දණ නමන කාලය වැඩි ඈතක නොවේය කියලා.* ඔබේ මේ රාජකාරීමය කාමරය තුළ මං දකිනවා සායිබාබා තුමාගේ ඡායාරූපයක්. ඔබ එතුමාගේ දර්ශනය කෙරේ විශ්වාසයක් සහ පැහැදීමක් ඇති.අනිවාර්යයෙන්ම තිබෙනවා. ලොකුම විශ්වාසයක්. හුඟාක් උතුම් කෙනෙක්. රටට ලෝකයට සහ මිනිසුන්ට පුදුම අන්දමේ සේවයක් සලසන දෙවියෙක් බදු පුද්ගලයෙක්. ඒ මගේ පෞද්ගලික විශ්වාසය.* එහෙම හිතන්න ඔබට ඇතිවුණ හේතු කාරණාමතකද, ඒ කාලයේ ආරක්ෂක ඇමැතිව සිටි අනුරුද්ධ රත්වත්තේ මහතාත්, රාජගුරු (අයි.ජී.පී) මහතාත්, මේජර් ජෙනරල් අශෝක ජයවර්ධන සහ හමුදාපතිව සිටි මාත් ගමන් කළ හෙලිකොප්ටරය ඔඩ්ඩුසුඩාන් වනාන්තර පෙදෙසකට පහත් කරන්නට සිදුවූ අනතුර.අපි හිටියේ කොටි කටේ. ඒ අවස්ථාවෙදි සායිබාබා තුමා මට දී තිබුණු මුද්දක් මං පැළඳ සිටියා. හමුදා ජවය අපේ සිත්තුළ තිබුණත් යම් මානසික අපහසුතාවක අපි හැමෝම හිටියා. මං මුද්ද ස්පර්ශ කරමින් අපි හැමෝගෙම ජීවිතාරක්ෂාව පැතුවා.කිලෝමීටර් පහළොවක් පමණ අපි ඇවිදගෙන පයින් ආවේ. සමහර තැන්වලින් අපිට රිංගා යන්නවත් බැහැ. නමුත් ඒ උපද්‍රව්‍ය අපි ජයගත්තා. කුරා කූඹියෙක් ගෙන්වත් අපිට හිරිහැරයක් වුණේ නැහැ.පසු අවස්ථාවක මම ඉන්දියාවට ගිහින් සායිබාබා තුමා මුණ ගැහුණ අවස්ථාවක දී එතුමා ඒ අනතුරේ සියළු දෑ කිව්වෙ බලාගෙන හිටියා වගේ.මට විශ්වාසයි. එතුමා අපි ආරක්ෂා කළා.එතුමා උපදෙස් දෙන්නෙ, තමා අදහන්නෙ කුමන ආගමක්ද. ඒ ආගම ඉතාම හොඳින් විශ්වාසයෙන් සහ හදවතින්ම අදහන්න කියලයි. එතුමා ආගම්වාදියෙක් නෙමේ.* අවසාන වශයෙන් මං කැමතියි ඔබේ ජීවිතයේ තිබූ ප්‍රබලම භූ®මිකාව, සුවිශේෂී කඩ ඉම ගැන කතා කරන්න. මං දන්නවා හැමදාමත් ඔබ ඒ භයානක මතක සටහන් තුළ නිර්භයව සැරිසරනවා. ඔව්. කියන්න.මං හමුදාපතිව සිටි කාලයේදී යාපනය අර්ධද්වීපය ත්‍රස්තවාදීන්ගෙන් බේරාගන්න අපි දියත් කරපු ‘රිවිරැස’ මෙහෙයුම මගේ මතකයේ හැමදාමත් තිබෙනවා. අපි හැමෝම එකතු වෙලා කරපු මෙහෙයුමක ජයග්‍රහණයක් ඒක.මට උපදෙස් ලැබුණ ප්ලෑන් කරල මේ රිවිරැස මෙහෙයුම කරන්න කියලා. ඊට පස්සෙ මං හරි අය තෝරගෙන ලොකු ප්ලෑන් එකක් හදාගෙන,,අපි හැමෝම එකතු වෙලා රිවිරැස මෙහෙයුම දියත් කළා. ජයග්‍රහණය ලබන්න අපිට ගියේ දවස් 59 යි. ඒ දවස් 59 ම මං එතැන හිටියෙ. එක දවසකටවත් එළියට ගියෙ නෑ.* මං කැමතියි මේ සාකච්ඡාවෙන් කියැවුණ සියලුම දේ අතැඹුලක් සේ එකම මිටකට ගන්න.ඔව් මෙන්න මෙහෙමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104082</link>
    <topic>ජනපති ක්‍රිකට් කමිටුවට බලපෑම් කළේ නෑ</topic>
    <author>පි‍්‍රන්ස් ගුණසේකර</author>
    <content>ක්‍රිකට් තේරීම් කමිටුවට ජනාධිපතිතුමා දේශපාලන බලපෑම් කළේ යැයි ඇතැම් පුද්ගලයන් කරන ප්‍රකාශ පදනම් විරහිත ද්වේෂ සහගත ඒවා බව අරවින්ද ද සිල්වා මහතා පැවැසීය.ශ්‍රී ලංකා කණ්ඩායම තේරීමේ දී නිදහසේ කටයුතු කිරීමට හා ක්‍රීඩාව නැංවීමට අවශ්‍ය පහසුකම් ලබාදුන් ජනාධිපති මහින්ද රාජපක්ෂ මහතා වචනයකින්වත් කිසිදු බලපෑමක් නොකිරීම පිළිබඳ තේරීම් කමිටුවේ ගෞරවය හා ප්‍රසංශාව හිමි කළ යුතු බව සිල්වා මහතා පැවැසීය.නිල කාලය නිමාවීමට තවත් සති 2ක් තිබිය දී ක්‍රිකට් තේරීම් කමිටුව ඉල්ලා අස්වීමට හේතු පැහැදිලි කරමින් ඊයේ ශ්‍රී ලංකා ක්‍රිකට් මූලස්ථානයේ පැවැති හමුවක දී ඔහු මේ බව ප්‍රකාශ කළේය.ශ්‍රී ලංකා ක්‍රිකට් ක්‍රීඩාව තවත් වසර 4ක කාලයක දීර්ඝ සැලැස්මක් මත ගොඩනැඟිය යුතු හෙයින් ඉක්මනින් මේ තීරණය ගත් බව ප්‍රකාශ විය. එබැවින් නව තේරීම් කමිටුවක් ප්‍රකාශ කිරීමේ අවස්ථාව ලබාදීම ඉල්ලා අස්වීමට ප්‍රධානතම හේතුව බව හිටපු තේරීම් කමිටු සභාපති අරවින්ද ද සිල්වා මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104083</link>
    <topic>ශ්‍රී ලංකාවේ ආර්ථිකය ශක්තිමත් වේගවත් සංවර්ධනයකට රට යොමු වෙලා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආර්ථිකය ශක්තිමත් වෙමින් වේගවත් වර්ධනයක් කරා යොමු වී ඇතැයි ආසියානු සංවර්ධන බැංකුව පවසයි.මෙලෙස ආර්ථික වර්ධනයක් පෙන්නුම් කළද දැඩි මූල්‍ය ප්‍රතිපත්තියක් ක්‍රියාත්මක කිරීම සහ රාජ්‍ය ව්‍යාපාර හා මූල්‍ය අංශයේ සංශෝධනයන් ඒ සඳහා අවශ්‍ය බව ද ආසියානු සංවර්ධන බැංකුව නිකුත් කළ නවතම වාර්තාවක් මගින් පෙන්වා දෙයි.පසුගිය 2010 වර්ෂයේ දී ඉහළ ආර්ථික වර්ධනයක් පෙන්නුම් කිරීමට ශ්‍රී ලංකාව සමත් වී තිබෙන අතර සියයට අටකට වඩා ඉහළ වර්ධනයක් වූ එම අගය මේ වර්ෂය අවසන් වන විටද පවත්වා ගැනීමට හැකි වෙතැයි එම බැංකු වාර්තාව මඟින් ප්‍රකාශ කරයි.ආසියානු සංවර්ධන බැංකුව විසින් නිකුත් කරන ආර්ථික ප්‍රකාශනය කොළඹ දී පෙරේදා (6) එළි දැක්විණි.මේ ආකාරයේ ආර්ථික වර්ධනයක් ඉදිරියටත් පවත්වා ගැනීම සඳහා මූල්‍ය තත්ත්වය තහවුරු කරගත යුතු වන අතර එසේම රාජ්‍ය අංශයේ ව්‍යාපාර හා මූල්‍ය අංශයේ සංශෝධනයන්, නම්‍යශීලී විනිමය අනුපාත කළමනාකාරිත්වය ආදිය කෙරෙහි අවධානය යොමු කළ යුතු බවද එම වාර්තාවට ඇතුළත් කර ඇත.මේ වසරේ ආර්ථික වර්ධනය මූලික වශයෙන් සේවා හා කර්මාන්ත අංශය විසින් දරනු ඇති බවත් පසුගිය දිනවල ඇතිවූ ජල ගැලීම් හා අධික වර්ෂාපතන තත්ත්වය හේතුවෙන් කෘෂිකාර්මික නිෂ්පාදනයන්හි යම් අඩුවීමක් දක්නට ලැබෙන බවත් ආසියානු සංවර්ධන බැංකුව පෙන්වා දෙයි.කෙසේ වුවද මෙවැනි හේතූන් නිසා ශ්‍රී ලංකාවේ උද්ධමනය ඉහළ යා හැකි නමුත් එය තනි ඉලක්කමකින් පවත්වාගෙන යාමට හැකියාව ලැබී තිබේ.ආර්ථික වර්ධනයක් කරා යන ගමනට උද්ධමනයෙන් යම් බලපෑමක් එල්ල විය හැකි බැවින් මුල්‍ය ක්ෂේත්‍රයේ දැඩි බවක් පවත්වාගෙන යාම අවශ්‍ය වන බවද එම බැංකුවේ වාර්තාව මගින් පෙන්වා දී ඇත.මේ අතර පසුගිය 2010 වර්ෂයේ දළ දේශීය නිෂ්පාදිතයෙන් සියයට අටක් වූ අයවැය හිඟය සියයට 6.8 දක්වා පහත හෙළීමට හැකි වනු ඇතැයි ද එහි සඳහන්ව තිබේ.ආසියානු සංවර්ධන බැංකුවේ මෙරට අධ්‍යක්‍ෂ රිචඩ් වෝක්ස්, ආර්ථික විද්‍යාඥ නරාරි රාඕ, ආර්ථික විද්‍යාඥ හසිත වික්‍රමසිංහ මහත්ම මහත්මීහු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104084</link>
    <topic>මානව හිමිකම් උල්ලංඝනය කර නැති නිසා ජාත්‍යන්තරයේ ප්‍රකාශ ගැන කලබල විය යුතු නෑ</topic>
    <author>සිතාරා සේනානි සහ ප්‍රාර්ථනා වීරසිංහ</author>
    <content>ශ්‍රී ලංකාව ජාත්‍යන්තර නීතියේ සඳහන් මානව හිමිකම් කිසිවක් උල්ලංඝනය කර නොමැති බැවින් ඇතැම් රටවල් ඒ පිළිබඳ කරන ප්‍රකාශ ගැන කිසිසේත් කරදර විය යුතු නැතැයි පරිසර ඇමැති අනුර ප්‍රියදර්ශන යාපා මහතා පවසයි.එවැනි මානව හිමිකම් උල්ලංඝනය වීමක් මෙරටේ සිදුවී නොමැති බැවින් ඒ පිළිබඳ බිය වීමට හේතුවක් නොමැති බවද ඒ මහතා පවසයි.එල්. ටී. ටී. ඊ. සංවිධානය යනු තමන්ගේම ජනතාවගේ පවා මානව හිමිකම් උල්ලංඝනය කළ ඔවුන් ඝාතනයට පත් කළ අති බිහිසුණු ත්‍රස්තවාදී සංවිධානයක් බවද රජය සිදු කළේ එම සංවිධානය පරදා මේ රටේ සිංහල, දෙමළ, මුස්ලිම් සියලු ජනතාවට සතුටින් හා සමාදානයෙන් යුතුව ජීවත් වීමට අවශ්‍ය පරිසරය නිර්මාණය කර දීම බවද ඇමැතිවරයා පැවසීය.පරිසර ඇමැති අනුර ප්‍රියදර්ශන යාපා මහතා මේ බව පැවැසුවේ අමාත්‍ය මණ්ඩල තීරණ දැනුම් දීමේ මාධ්‍ය හමුවේදී මාධ්‍යවේදියකු මතු කළ ප්‍රශ්නයකට පිළිතුරු දෙමිනි.ඇමැති මණ්ඩල තීරණ දැනුම් දීමේ මාධ්‍ය හමුව රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (7) පැවැත්විණි.රටේ සියලු ජනතාවගේ මානව හිමිකම් රැක දීම රජයේ යුතුකම බවද ප්‍රකාශ කළ ඇමැතිවරයා ශ්‍රී ලංකා රජය ත්‍රස්තවාදය පරදා ඒකීය රාජ්‍යයක පැවැත්ම තහවුරු කළ රජයක් බව බය නැතිව ප්‍රකාශ කර සිටින බවද කීවේය.ශ්‍රී ලංකාව සම්බන්ධයෙන් විවිධ ප්‍රකාශ කරන රටවල් ඇතැම් රටවල් හැසිරෙන ආකාරය පිළිබඳ කිසිවක් කතා නොකරන බවද ඇමැතිවරයා පෙන්වා දුන්නේය.ශ්‍රී ලංකාවේ ජනතාව ත්‍රස්තවාදය අවසන් වීමෙන් පසුව ලැබුණු නිදහස බුක්ති විඳින ආකාරය සිංහල හා හින්දු අලුත් අවුරුදු සමයේ හොඳින් දැක බලා ගැනීමට හැකි බවද ඇමැති අනුර ප්‍රියදර්ශන යාපා මහතා වැඩිදුරටත් පැවැසීය.ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්‍ෂ ආරිය රූබසිංහ මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104085</link>
    <topic>සබරගමුව සරසවිය 18දා සිට යළි විවෘතයි</topic>
    <author/>
    <content>සබරගමුව විශ්වවිද්‍යාලයේ සියලුම පීඨවල දෙවැනි වසරේ සිට අවසන් වසර දක්වා සිසුන්ට අප්‍රේල් 18 වැනිදා පස්වරුවේ සිට අධ්‍යයන කටයුතු ආරම්භ කරන බව උපකුලපති මහාචාර්ය මහින්ද රූපසිංහ මහතා නිවේදනය කරයි.එදින පෙරවරු 7.00 වන විට සියලු සිසුන් නේවාසිකාගාරවලට පැමිණිය යුතු බව ද උපකුලපතිවරයා දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104086</link>
    <topic>ජපාන මුහුදේ 7.1ක භූ කම්පනයක්</topic>
    <author>භක්ති ධර්මප්‍රිය මෙන්ඩිස්</author>
    <content>ජපානයේ ඊසාන දිග ප්‍රදේශයේ මුහුදු පතුලේ හටගත් භූ චලනයක් හේතුවෙන් ජජපාන රජය ඊයේ (08) රාත්‍රී සුනාමි තත්ත්වයක් ප්‍රකාශයට පත් කර පසුව එය ඉවත් කරනු ලැබීය. රික්ටර් මාපකයේ 7. 4ලෙස මෙම භූ චලනය සඳහන් උවත් පසුව එය 7. 1 ලෙස ජපාන කාල ගුණ විද්‍යාඥයින් විසින් හඳුනා ගනු ගෙන තිබේ.ජපානයේ සිට කිලෝමීටර් 66ක් දුරින් මෙම භූ චලනය හටගෙන තිබුණි. මේ හේතුවෙන් ‘පුකුෂිමා’ බලාගාරයේ සේවයේ නියුතුව සිටි සේවකයන් වහාම ඉවත් කිරීමට ජපාන රජය පියවර ගෙන ඇත.මින් කිසිදු බලපෑමක් ශ්‍රී ලංකාවට සිදු නොවන බව කාලගුණ විද්‍යා දෙපාර්තමේන්තුවේ ප්‍රකාශකයෙකු පැවසීය. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104087</link>
    <topic>දඹුල්ල ආර්ථිකයේ රට තක්කාලි විකිණීම: ජනපති උපදෙසින් කඩිනම් පරීක්‍ෂණයක්</topic>
    <author>සිතාරා සේනානි සහ ප්‍රාර්ථනා වීරසිංහ</author>
    <content>මෙරටට ආහාර ද්‍රව්‍ය ගෙන්වීමේදී අනුගමනය කළ යුතු පිළිගත් ක්‍රියාපටිපාටියට පිටින් ඉන්දියාවෙන් තක්කාලි ගෙන්වා දඹුල්ල ආර්ථික මධ්‍යස්ථානයේ විකිණීමේ සිද්ධිය සම්බන්ධයෙන් වහාම පරීක්‍ෂණයක් පවත්වන ලෙස ජනාධිපති මහින්ද රාජපක්‍ෂ මහතා වෙළෙඳ ඇමැතිවරයා වෙත පෙරේදා (6) නියෝග කළ බව පරිසර ඇමැති අනුර පි‍්‍රයදර්ශන යාපා මහතා පැවැසීය.ශ්‍රී ලංකාවට ආහාර ද්‍රව්‍ය ගෙන්වීමේදී අනුගමනය කරන ක්‍රමවේදයක් තිබෙන බවත්, ඊට පිටින් කිසිවකුට ක්‍රියා කළ නොහැකි බවත් ඇමැතිවරයා පැවැසීය.ඇමැතිවරයා මෙසේ පැවැසුවේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (7) පැවැති මාධ්‍ය හමුවේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104088</link>
    <topic>මුස්ලිම් මන්ත්‍රීන්ට ආගමික කටයුතුවලට ඉඩසලසා මැතිසබේ සිකුරාදා 1.30ට රැස්වේ</topic>
    <author>දයාපෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>මුස්ලිම් මන්ත්‍රීවරුන්ට ඉස්ලාම් ආගමික වතාවන්හි යෙදීමට අවස්ථාව ලබාදීම පිණිස අද (08) සිට සිකුරාදා දිනවල පාර්ලිමේන්තු රැස්වීම් ආරම්භ කැරෙන වේලාව පස්වරු 1.30 බවට පත්කැරේ.පත්කළ මන්ත්‍රී අල්හාජ් ඒ.එච්.එම්. අස්වර් මහතා විසින් ඉස්ලාම් ආගමික වතාවන්හි නියැලීම පිණිස මුස්ලිම් මන්ත්‍රීවරුන්ට අවස්ථාව ලබාදීම සඳහා පාර්ලිමේන්තුව සිකුරාදා රැස්වන වේලාව පස්වරු 1.30 බවට පත්කරන ලෙස කතානායක චමල් රාජපක්ෂ මහතාගෙන් කර තිබූ ඉල්ලීමට පක්ෂ නායක රැස්වීමේදී අනුමැතිය ලැබී ඇත.ඒ අනුව අද සිට සිකුරාදා දිනවල රැස්වීම් ආරම්භවන වෙලාව පස්වරු 1.30ට බවට පත්විය. පස්වරු 7.30ට රැස්වීම අවසන් වේ.සෙසු දිනවලදී පාර්ලිමේන්තු රැස්වීම් පස්වරු 1. 00ට නියමිත පරිදි ආරම්භ වී පස්වරු 7.30ට අවසන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n1104089</link>
    <topic>දකුණු ආසියානු කලාපයේසනීපාරක්ෂක පහසුකම් අතින්ශ්‍රී ලංකාව ඉදිරියෙන්ම</topic>
    <author>මහින්ද අලුත්ගෙදර</author>
    <content>සනීපාරක්ෂක පහසුකම් අතින් දකුණු ආසියානු කලාපයේ ඉදිරියෙන්ම සිටින රට ශ්‍රී ලංකාව බව එක්සත් රාජධානියේ මැක්ලස්ෆීල්ඩ් විශ්වවිද්‍යාලයේ කථිකාචාර්යණී බාර්බරා ඒවන්ස් පීල් මහත්මිය පැවැසුවාය.දකුණු ආසියාවට අයත් රටවල සියයට 45ක ජනතාවකට විධිමත් සනීපාරක්ෂාවක් නොමැති වූවද ශ්‍රී ලංකාවේ තත්ත්වය පිළිබඳව සෑහීමකට පත්වන බව ද ඇය සඳහන් කළාය.ඒ මහත්මිය මේ බව සඳහන් කළේ කොළඹදී පෙරේදා (6) පැවැති විශේෂ මාධ්‍ය හමුවකට සහභාගි වෙමිනි. කොළඹදී පැවැත්වෙන සනීපාරක්ෂාව පිළිබඳ දකුණු ආසියානු කලාපීය ඇමැතිවරුන්ගේ සමුළුවට සමඟාමීව මේ හමුව පැවැත්විණි.ශ්‍රී ලංකාව මෙන්ම කලාපයේ රටවල් දෙකක් වන බංග්ලාදේශය හා පාකිස්තානයද විධිමත් සනීපාරක්ෂාවක් පවත්වාගෙන යාම සඳහා උත්සාහ ගෙන තිබෙන බව පැවැසූ ඒ මහත්මිය ශ්‍රී ලංකාවේ ජනගහනයෙන් මිලියන 6 කට වැඩි පිරිසක් සනීපාරක්ෂාව අතින් ඉහළම ස්ථානයක සිටින බව කීවාය.ඒ සමඟ කොළඹ නගරය හා ඒ අවට ප්‍රදේශයන්හි අපද්‍රව්‍ය බැහැර කිරීම නිසිපරිදි සිදුකෙරෙන බවත්, ඒ සඳහා විධිමත් පරිදි කාණු පද්ධතියක් ඉදිකර තිබෙන බවත් ප්‍රකාශ කළ බාර්බරා එවන්ස් පීල් මහත්මිය සංවර්ධනය වෙමින් පවත්නා ශ්‍රී ලංකාව වැනි රටකට එවැනි තත්ත්වයක් හිතකර බව ද වැඩිදුරටත් සඳහන් කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040810</link>
    <topic>පුනරුත්ථාපන කටයුතුවලටඉන්දියාවෙන් තවදුරටත් සහාය</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පුනරුත්ථාපන කටයුතු වෙනුවෙන් තවදුරටත් සහාය ලබා දෙන බව ඉන්දීය රජය පවසයි.අභ්‍යන්තර වශයෙන් අවතැන් වූවන් යළි පදිංචි කිරීම සඳහා ඉන්දීය රජයේ සහාය ලබාදී තිබෙන අතර එහිදී යටිතල පහසුකම් සංවර්ධන ක්‍රියාවලිය වෙනුවෙන්ද සහයෝගය ලබා දී තිබෙන බව ඉන්දීය කොංග්‍රස් පක්ෂ නායිකා සෝනියා ගාන්ධි මහත්මිය ප්‍රකාශ කර ඇත.ඇය මේ බව සදහන් කර ඇත්තේ තමිල්නාඩු ප්‍රාන්තයේ පෙරේදා (05) පැවැති රැස්වීමක් අමතමිනි.පසුගිය වසර තුළ උතුරේ නැවත පදිංචි කිරීම් සාර්ථකව සිදුකර ඇතැයි ප්‍රකාශ කර තිබෙන සෝනියා ගාන්ධි මහත්මිය ඒ කටයුතු අගය කරන බවද පවසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040811</link>
    <topic>විදුහල්පතිට පහරදුන් බවට සැකසිවුදෙනකු අධිකරණය හමුවට</topic>
    <author>කෑගල්ල දිස්ත්‍රික් සමූහ</author>
    <content>මහපල්ලේගම සේනානායක මහ විදුහලේ විදුහල්පතිවරයාගේ තරවටුව නිසා පාසල් සිසුවකු ගෙළ වැළලාගෙන මියගිය දිනයේ අවට ගම්වාසීන් විසින් විදුහල්පති කාමරයට පැන කාර්යාලයට අලාභහානි කර විදුහල්පතිවරයාට පහර දුන් බවට සැකකරන පුද්ගලයින් හතරදෙනකු ඊයේ දැදිගම පොලිසිය මගින් අත්අඩංගුවට ගනු ලැබිණි.පොලිසිය ඔවුන්ගෙන් ප්‍රශ්න කිරීමෙන් අනතුරුව වරකාපොළ මහේස්ත්‍රාත් අධිකරණයට ඉදිරිපත් කර ඇත. සැකකරුවන් හතරදෙනාම ඇප මත මුදා හැර නැවත අප්‍රේල් මස 19 වෙනි දින අධිකරණයේ පෙනී සිටින ලෙසට නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040812</link>
    <topic>වල් අලියා නංගී ඔසොවා අනෝදා ගසේ ගැසුවා</topic>
    <author>අනුරාධපුර මධ්‍යම විශේෂ</author>
    <content>අලියෙකු කුංචනාද කරමින් කැලෑව දෙසින් වේගයෙන් එනවා දුටුවා. ආවරණය තුළට වී අප නිසොල්මනේ රැඳී සිටියා. එක පිම්මේ දූවිලි අවුස්සාගෙන අප සිටි තැනට ආ වල් අලියා උගේ හොඬය ආවරණය තුළට දමා චමිලා නංගිව උඩට ඔසවා රැගෙන අනෝදා ගසේ ගැසුවා.වල් අලියෙකු පහරදීමෙන් මිය ගිය ගල්ගමුව දෙඹටෑව ඩී.එම්.චමිලා දිසානායක 16 හැවිරදි තරුණියගේ හදිසි මරණ පරීක්ෂණයේදී සාකෂි ලබාදුන් ඥාති සොහොයුරෙකු වන බී.එම්. සුලෝචන බස්නායක (30) මහතා මේ බව පැවසී ය.මෙහිදී සාක්ෂි ලබාදුන් බස්නායක මහතා මියගිය චමිලා නංගී මගේ පුංචි අම්මාගේ දියණියක්. සියලු දෙනා පදිංචිව සිටින්නේ අපේ නිවස ආසන්නයේ. පසුගිය තුන්වන දින මා පවුලේ අය සමග නිවසෙහි සිටියා. හවස 3.30 ට පමණ ‘අලි ආවෝ’ කියා කෑගසන හඬක් ඇසුණා. මා නිවසෙන් පිටතට පැමිණ නිමල්ගේ නිවසට යාමට පිටත් වුණා. තවත් පිරිසකුත් ආවා. අප යන විට නිමල්ගේ නිවස වසා තිබුණා. නිවසේ කිසිවෙක් නොසිටි නිසා තාවකාලික මඩුවකට වී අපි අලි ගම් වදින අයුරු බලා සිටියා. ඒ මොහොතේ චමිලාත් අප සිටින තැනට ආවා.දැවැන්ත වල් අලියෙකු කැලය බිඳගෙන දූවිල අවුස්සාගෙන කුංචනාද කරමින් අප සිටින තැනට පැමිණ මා අසලම රැඳී සිටි චමිලා නංගීව උගේ හොඬයෙන් අල්ලාගෙන ඇදගෙන ගොස් අනෝදා ගසේ ගැසුවා. තාවකාලික මඩුවේ සිටි හැමෝම කෑගැසුවා. එම ශබ්දයට අලියා චමිලා නංගීව බිම දමා කැළයට දිවුවා. අප චමිලා නංගීව ප්‍රතිකාර සඳහා ත්‍රීවිලරයක දමාගෙන ගල්ගමුව රෝහලට රැගෙන ආවා.මියගිය තරුණියගේ මව වන එස්.එම්. නිරංජලී පුෂ්ප කුමාරි සේනානායක (39) මහත්මිය සාක්ෂි දෙමින් මෙසේ කීවා ය.සැමියා මගෙන් වෙන්වී වසර තුනක් පමණ වෙනවා. මට ගැහැනු දරුවන් හතර දෙනෙකු සිටිනවා. මිය ගියේ දෙවැනි දියණියයි. මා කුලී වැඩ හා ගොවිතැන් කටයුතු වල නියැලෙනවා. පසුගිය තුන්වනදා මා උදේ නිවසින් පිටවී නැවත නිවසට පැමිණෙද්දී සවස් වුණා. නිවසට එද්දී මට ආරංචි වුණා චමිලා දුවට අලියෙක් ගහලා කියලා. මා දුව බලන්න ගල්ගමුව රෝහලට ගියා. ඒ යනවිට දුවව අනුරාධපුර රෝහලට මාරු කරලා තිබුණා. හතර වෙනිදා හැන්දෑවේ උදේ නවයට පමණ දියණිය මිය ගිය බව දැනගත්තා.අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී.එල්. වෛද්‍යරත්න මහතා පශ්චාත් මරණ පරීක්ෂණය පැවැත්වූ අතර අලියෙකු පහර දී බහුවිධ තුවාල සිදුවී අධික ලේ ගැලීම මරණයට හේතුව ලෙස නිගමනය කළේ ය.අනුරාධපුර ශික්ෂණ රෝහලේ නාගරික හදිසි මරණ පරීක්ෂක එච්.එම්.කුළසේකර මහතා මරණ පරීක්ෂණය පැවැත්වීය. ගල්ගමුව පොලිසියේ සැරයන් නිමල් රත්න මහතා සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040813</link>
    <topic>හැටන් ගිනිගත් ප්‍රදේශය ආරක්ෂිත කලාපයක් කරයි</topic>
    <author>අසේල කුරුළුවංශ සහ හැටන් සමූහ චන්දන ජයවීර</author>
    <content>රජයේ රස පරීක්ෂන වාර්තා ලබාගැනීම අවසන් වනතුරු හැටන් නගරයේ ගින්නෙන් විනාශ වූ කඩසාප්පු ආශ්‍රිත ප්‍රදේශය ආරක්ෂිත කලාපයක් ලෙස නම්කර ඇත.මේ ගින්න ඇතිවූ කඩසාප්පු පිහිටි වීදියේ වෙළෙඳ සල්ද ඊයේ (07) දිනයේ වසා දමා තිබිණි. හැටන් නගරයේ මහ වීදියේ පෙරේදා (06) පස්වරු 5.30 ට පමණ ඇතිවූ ගින්නෙන් කඩසාප්පු හයක් සම්පූර්ණයෙන්ම විනාශ වූ අතර ගින්නට හේතුව හෝ එමගින් සිදුවූ අලාභය මෙතෙක් අනාවරණය වී නොමැත.හැටන් නගරයේ ගිනි නිවීම් ඒකකයක් නොමැති වීම නිසා ගින්න පැතිරයාම පාලනය කිරීමට නොහැකි වූ බව ප්‍රදේශවාසීහු පවසති.නුවරඑළිය ගිනි නිවීම් ඒකකය ඉහළ කොත්මලේ ජල විදුලි බලාගාරයේ හා කොටගල ඛනිජ තෙල් නීතිගත සංස්ථාවේ ජල බවුසර අදාළ ස්ථානයට පැමිණ පොලිසියේ හා ප්‍රදේශවාසීන්ගේ සහාය ඇතිව පැය 04ක් ඇතුළත ගින්න නිවා දමනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040814</link>
    <topic>ලංවිම දඩ හා අලාභ වශයෙන්රු. දස ලක්ෂ 13ක් අයකරගෙන</topic>
    <author>තිහගොඩ සමූහ පී.පී.ජී.සුගතදාස</author>
    <content>ලංකා විදුලිබල මණ්ඩලයේ හදිසි වැටලීම් අංශය විසින් මෙම වසරේ මාර්තු මාසය ඇතුළත දීපව්‍යාප්තව සිදු කළ වැටලීම් මගින් උසාවි දඩ සහ විදුලි බල මණ්ඩලයට සිදුකරන ලද අලාභ වශයෙන් එම චෝදනාවන්ට වැරැදිකරුවන් වූ අයගෙන් රුපියල් දස ලක්ෂ 13 අධික මුදලක් අයකරගෙන ඇති බව විදුලිබල හා බලශක්ති අමාත්‍යාංශය පවසයි.විදුලිබල හා බලශක්ති අමාත්‍යාංශය සඳහන් කරන පරිදි විදුලිය මනු වෙනස් කිරීම් පිළිබඳ සිද්ධීන් 122 ක් ද, කොකු යොදා විදුලිය ලබා ගැනීම් 57 ක් ඇතුළුව අයථා ක්‍රම මගින් විදුලිය ලබාගැනීමේ සිද්ධීන් 179 ක් මෙම වසරේ මාර්තු මාසයේ පමණක් ලංකා විදුලි බල මණ්ඩලයේ වැටලීම් අංශය සිදුකරන ලද මෙහෙයුම් වලදී හඳුනා ගෙන ඇති බව විදුලි බල හා බලශක්ති අමාත්‍ය පාඨලි චම්පික රණවක මහතා පවසයි.කොකු යොදා වංචනික ලෙස විදුලිය ලබා ගැනීමේ සිද්ධීන් 57 සඳහා අධිකරණ දඩ හා මණ්ඩලයට සිදු කරන ලද අලාභ වශයෙන් රුපියල් දස ලක්ෂ 2.3 ක් ද, විදුලි මනු වෙනස් කිරීමේ සිද්ධීන් 122 සඳහා අධිකරණය විසින් නියම කරන ලද දඩ හා මණ්ඩලයට සිදු කරන ලද අලාභ වශයෙන් රුපියල් දස ලක්ෂ 10.7 මුදලක් සමග විදුලිය වංචා කිරීම් සිද්ධීන් 179 සඳහා රුපියල් දස ලක්ෂ 13 අධික මුදල අදාළ චූදිතයන්ගෙන් පසුගිය මාසය තුළ ලංකා විදුලි බල මණ්ඩලයේ වැටලීම් අයකර ගෙන තිබේ.විදුලි බල හා බලශක්ති අමාත්‍යාංශය ප්‍රකාශ කරන පරිදි විදුලි මනු වංචනික ලෙස සකස් කිරීම හා කොකු භාවිතය ආදී අයථා ක්‍රම මඟින් විදුලිය ලබාගැනීමේ හේතුවෙන් ලංකා විදුලි බල මණ්ඩලයට විශාල මුල්‍ය පාඩුවක් සිදුවේ. එම තත්ත්වය වළක්වාගැනීම සඳහා නීති විරෝධී ලෙස ලංකා විදුලිබල මණ්ඩලයට ලැබිය යුතු ආදායම වළක්වන පිරිස් නීතිය ඉදිරියට පැමිණවීම සඳහා දීප ව්‍යාප්තව සිදුකරන වැටලීම් මෙම වසරේ සිට තවදුරටත් වැඩිකර ඇති බව විදුලි බල හා බලශක්ති අමාත්‍යාංශය සඳහන් කර යි.වසර ගණනාවක පාඩු සහගත තත්ත්වයෙන් ජනතා සේවයක් සැපයූ ආයතනයක් වන ලංකා විදුලි බල මණ්ඩලය අමාත්‍ය පාඨලී චම්පික රණවක මහතාගේ දුරදර්ශී නායකත්වය නිසා අලාභ නොලබන තත්ත්වයට පත්වී තිබෙන අතර, එම තත්ත්වය උදාකර ගැනීම සඳහා සේවක කැපවීම සුවිශාල පිටුවහලක් වී තිබෙන බව ලංකා විදුලිබල මණ්ඩලය අවධාරණය කරයි.ඇතැම් පාරිභෝගිකයන් විසින් සිදුකරන විදුලි වංචා පිළිබඳ තොරතුරු ඇත්නම් දුරකථන අංක 1987 මගින් ලංකා විදුලිබල මණ්ඩලයේ විශේෂ වැටලීම් ඒකකයට දන්වන ලෙස විදුලිබල හා බලශක්ති අමාත්‍යාංශය ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040815</link>
    <topic>කොළඹ කප්පම් කල්ලි හඳුනාගැනීමටසිවිල් ඇඳුමින් සැරසුනු බුද්ධි අංශ නිලධාරීන්</topic>
    <author>විජයානී එදිරිසිංහ</author>
    <content>කොළඹ ඇතුළු දිවයිනේ සෙසු ප්‍රධාන නගරවල ගැවසෙන කප්පම් කල්ලි හඳුනා ගැනීම සඳහා සිවිල් ඇඳුම් හැඳගත් බුද්ධි අංශ නිලධාරීන් සිය ගණනකගේ සහභාගිත්වයෙන් මෙහෙයුමක් ආරම්භ කර තිබේ.කොළඹ පමණක් නොව කුරුණෑගල, මහනුවර, ගාල්ල , මාතර ත්‍රිකුණාමලය, අනුරාධපුර, මීගමුව, පුත්තලම ඇතුළු අධික වශයෙන් වෙළඳාම් කටයුතු සිදු කෙරෙන නගරවල කප්පම් කල්ලි කප්පම් එකතු කරන බවට තොරතුරු ලැබී තිබේ. විශේෂයෙන් මීගමුව, හලාවත මාළු වෙළෙඳ පොළ, කුරුණෑගල කොළඹ, ගාල්ල ඇතුළු සෑම නගරයකම පෞද්ගලික බස්, හෝටල්, වෙළෙඳසැල් මෙන් සතිපතා පවත්වන පොළවල්වලින් ද කප්පම් එකතු කරන බවට පොලීසිවලට තොරතුරු ලැබී තිබේ.මොවුන් වැඩි ප්‍රමාණයක් එම ප්‍රදේශවල දේශපාලනඥයන් පාතාල සාමාජිකයන් මෙන් පෙනී සිටින පිරිස්වල බලපෑම් මත සිදු කෙරෙන ඒවා බවටද තොරතුරු ලැබී තිබේ.සාමාන්‍ය වැසියන් වෙළෙඳුන් ආදී වශයෙන් සැරසුන බුද්ධි අංශ නිලධාරීන් අතර කාන්තාවෝද සිටිති. විශේෂයෙන් පෞද්ගලික බස් රථ හෝ වෙනත් සේවාවන් සපයන ආයතනවලින් කප්පම් ඉල්ලන පිරිස් සිටීනම් ඔවුන් පිළිබඳව පොලීසියට හෝ ප්‍රදේශයේ ඉහළ පොලිස් නිලධාරීන්ට දැනුම් දෙන ලෙසද දැනුම් දෙයි.කොළඹ පෑලියගොඩ මාළු වෙළෙඳ පොළට පෙරේදා (06) සිටම බුද්ධි අංශ නිලධාරීන් යෙදවීමට පියවර ගැනිණි.කොළඹ පමණක් නොව දිවයිනේ සෙසු සියලු ප්‍රදේශවලින් කප්පම් ගැනීම් නවතා දැමීමට ආරක්‍ෂක ලේකම් ගෝඨාභය රාජපක්ෂ මහතා පොලිස්පති මහින්ද බාලසූරිය මහතා මගින් සියලු ජ්‍යෙෂ්ඨ පොලිස් නිලධාරීන්ට නියෝගකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040816</link>
    <topic>මී අසූචි මිශ්‍ර වූ සීනි කිලෝ 470ක්පැකට් කරද්දී අල්ලයි</topic>
    <author>හසලක සමූහ</author>
    <content>මීයන්ගේ මළපහ සමඟ සීනි කිලෝ එකේ ප්‍රමාණයේ පැකට් වලට මහියංගණ සීමාසහිත විවිධ සේවා සමුපකාර සමිතියේ තොග ගබඩාව තුළ අසුරමින් තිබියදී ඊයේ (07) දා දහවල් මහියංගණ ප්‍රාදේශීය සෞඛ්‍ය වෛද්‍ය නිලධාරි කාර්යමණ්ඩලය මඟින් අත්අඩංගුවට ගෙන ඇත.මේ සීනිවල වටිනාකම රුපියල් හතළිස් හතර දාස් හයසිය පනහක් (44650/-) බව සෞඛ්‍ය වෛද්‍ය නිලධාරි කාර්යාලය සඳහන් කරයි. මේ සීනි තොගය අසුරා තිබූ මිටි ද මීයන් විසින් කා දමා තිබූ ඒවා බවද ඔවුහු සඳහන් කළහ.මිනිස් පරිභෝජනයට නුසුදුසු තත්ත්වයේ ඇති සීනි තොගයක් කිලෝ එකේ ප්‍රමාණයේ පැකට්වලට අසුරමින් සිටින බවට ලද තොරතුරක් මත වැටලීම සිදුකර ඇත. මහිංගන ප්‍රාදේශීය සෞඛ්‍ය වෛද්‍ය නිලධාරි කාර්යාලයේ වෛද්‍ය ලොකුගීගනගේ මහතාගේ උපදෙස් මත මහජන සෞඛ්‍ය පරීක්ෂක තනුජය ප්‍රදීප් විජේසෝම මහතා වැටලීම සිදුකර ඇත.සීනි තොගය අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040817</link>
    <topic>ෆුකුෂිමා න්‍යෂ්ටික අනතුරින් ශ්‍රී ලංකාවට බලපෑමක් නැහැ</topic>
    <author>රක්‍ෂණ ශ්‍රීයන්ත</author>
    <content>ෆුකුෂිමා න්‍යෂ්ටික බලාගාරයේ විකිරණ අනතුරින් ශ්‍රී ලංකාවට මෙතෙක් කිසිදු බලපෑමක් සිදුවී නොමැති බව තම පර්යේෂණ වාර්තාව එළිදක්වමින් පරමාණුක ශක්ති අධිකාරිය පවසයි.පරමාණුක ශක්ති අධිකාරියේදී ඊයේ (07) එළිදක්වන ලද පර්යේෂණ වාර්තාවෙන් පහත තොරතුරු අනාවරණය වේ. පසුගිය මාර්තු 16 සිට අප්‍රේල් 06 දක්වා ජපානයේ සිට මෙරටට පැමිණි මගීන් 215 දෙනෙකු වන අතර ඔවුන් විකිරණශීලි ද්‍රව්‍ය වලින් අපවිත්‍ර වී නොමැති බව හා ආරක්‍ෂිත බව තහවුරු වී ඇත.පරීක්‍ෂාවට භාජනය කරන ලද ආනයනික ද්‍රව්‍ය ( ආහාර නොවන ) සාම්පල සංඛ්‍යාව පහක් වන අතර, ජපානයේ සිට පැමිණි මෝටර් රථ අඩංගු නැව් සංඛ්‍යාව හතරකි. මේ කිසිවක් විකිරණ අනතුරින් අප විත්‍ර වී නොමැති බව තහවුරු වී ඇත.කොටගල, දඹුල්ල , හොරණ යන ප්‍රදේශවලින් එකතු කරන ලද ශ්‍රී ලංකාවේ නිෂ්පාදිත දියරමය කිරි සාම්පලවලත් පෙබරවාරි 19 සිට අප්‍රේල් 05 දක්වා රැස්කරන ලද වායු සාම්පල දහතුනක් විශ්ලේෂණය කිරීමෙනුත්, මාර්තු 03 සිට අප්‍රේල් 01 දක්වා කාලය තුළ පැවති වැසි වලින් එකතු කරන ලද ජල සාම්පල 33කත්, වෙළෙඳ පොළෙන් හා තමන් වෙත ඉදිරිපත් කරන ලද ආහාර සාම්පල වලත් විකිරණශීලි ද්‍රව්‍ය වලින් අපවිත්‍ර වී නොමැති බව තහවුරු වී ඇත.ශ්‍රී ලංකාව අවට ඇති මුහුදු තීරයේ මුහුදු ජලයට යම්කිසි විකිරණශීලී තත්ත්වයක් එකතු වී ඇතිදැයි මේ දිනවල සමුද්‍ර දූෂණ වැලැක්වීමේ අධිකාරියේ ද සහය ඇතිව පරීක්ෂණ පවත්වන අතර එහි ප්‍රතිඵලද කෙටිකාලයකින් නිකුත් කරන බවද මෙහිදී පරමාණුක ශක්ති අධිකාරියේ සභාපති මහාචාර්ය විමලධර්ම අබේවික්‍රම මහතා පැවසීය.මෙම අවස්ථාවට සමුද්‍ර දූෂණ වැලැක්වීමේ අධිකාරියේ සභාපති ආර්. එස්. කාරියප්පෙරුම, භූ විද්‍යා සමීක්‍ෂණ හා පතල් කාර්යංශයේ අධ්‍යක්ෂ ආචාර්ය එන්. කේ. විජයානන් ද, වරාය අධිකාරියේ මෙහෙයුම් කළමනාකරු කේ. එල්. ආර්. දසනායක, පරමාණුක ශක්ති අධිකාරියේ ක්‍රියාකාරී අධ්‍යක්‍ෂ ජේ. එම්. ඒ. සී. ජයසිංහ යන මහත්වරු හා කාලගුණ විද්‍යා දෙපාර්තමේන්තුවේ උසස් නිලධාරිහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040818</link>
    <topic>ළඳු කැළෑ ඉවත් නොකළොත්දුම්රියට එරෙහිව නඩු</topic>
    <author>කළුතර මධ්‍යම සමූහ</author>
    <content>කළුතර දුම්රිය මාර්ගය දෙපස ඇති වදුලු දින හතක් ඇතුළත ඉවත් නොකළහොත් දුම්රිය සාමාන්‍යාධිකාරිට හා දුම්රිය දෙපාර්තමේන්තුවේ වාද්දුව මාර්ග පරීක්‍ෂකට එරෙහිව නඩු පවරන බව දකුණු කළුතර මහජන සෞඛ්‍ය පරීක්‍ෂක එල්. ගාමිණී සමරතුංග මහතා දැනුම් දී තිබේ.කළුතර විද්‍යාලය ඉදිරිපිට දුම්රිය මාර්ගය දෙපස මදුරුවන් බෝවන අයුරින් වදුළු හෝ ළඳු කැලෑ බිහිවීමට ඉඩ හැර ඇති බව තමා කළ පරීක්‍ෂණයේ දී නිරීක්‍ෂණය කර ඇතැයි දකුණු කළුතර මහජන සෞඛ්‍ය පරීක්‍ෂකවරයා යවා ඇති නිවේදන පත්‍රයේ වැඩිදුරටත් සඳහන්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040819</link>
    <topic>සෝනියාගේ ප්‍රකාශය ගැනරජයේ විශේෂ අවධානය</topic>
    <author>සිතාරා සේනානි සහප්‍රාර්ථනා වීරසිංහ</author>
    <content>දෙමළ ජනතාවගේ අයිතිවාසිකම් දිනා ගැනීම සඳහා වූ ප්‍රතිසංස්කරණ සිදු කරන තුරු ශ්‍රී ලංකාවට බලපෑම් කරන බවට ඉන්දියානු කොංග්‍රස් පක්‍ෂ නායිකා සෝනියා ගාන්ධි මහත්මිය චෙන්නායි හිදී කර ඇති ප්‍රකාශය කෙරෙහි රජය සැලකිල්ල යොමු කර ඇති බවත් ඒ පිළිබඳ රජය ඉදිරියේදී නිසි ප්‍රතිචාර දක්වනු ඇති බවත් පරිසර ඇමැති අනුර ප්‍රියදර්ශන යාපා මහතා පැවැසීය.ඇමැතිවරයා මේ බව පැවැසුවේ අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (7) පැවැති මාධ්‍ය හමුවේදී මතු කෙරුණු ප්‍රශ්නයකට පිළිතුරු දෙමිනි.සෝනියා ගාන්ධි මහත්මිය මේ ප්‍රකාශය කර ඇත්තේ ඉන්දියාවේ චෙන්නායි හි පැවැති මැතිවරණ රැලියකදී බවද, මේ පිළිබඳ මාධ්‍ය මඟින් කරුණු දැක්වුවද රජයට එවැනි දැනුම් දීමක් නිල වශයෙන් කර නොමැති බවද ඇමැතිවරයා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=n11040820</link>
    <topic>බැංකු පනත සංශෝධනය කෙරේ</topic>
    <author>සිතාරා සේනානි , ප්‍රාර්ථනා වීරසිංහ</author>
    <content>ශ්‍රී ලංකාවේ බලපත්‍රලාභී වාණිජ බැංකු සහ බලපත්‍රලාභී විශේෂිත බැංකු නියාමනය හා අධීක්‍ෂණය කිරීම සඳහා අවශ්‍ය නව නිර්ණායකයන් සහිතව 1988 අංක 30 දරන බැංකු පනත සංශෝධනය කිරීමට රජය තීරණය කර තිබේ.ජනාධිපති මහින්ද රාජපක්‍ෂ මහතා මුදල් හා ක්‍රම සම්පාදන ඇමැතිවරයා වශයෙන් අමාත්‍ය මණ්ඩලයට මේ සම්බන්ධයෙන් ඉදිරිපත් කළ යෝජනාවට අනුමැතිය ලැබී තිබේ.පරිසර ඇමැති අනුර පි‍්‍රයදර්ශන මහතා රජයේ ප්‍රවෘත්ති දෙපාර්තමේන්තුවේදී ඊයේ (07) පැවති කැබිනට් තීරණ දැනුම්දීමේ මාධ්‍ය හමුවේදී මේ බව ප්‍රකාශ කෙළේය.මේ නව පනතේ යෝජනා අනුව බලපත්‍රලාභී බැංකුවල පාලිත (subsidiary) සමාගම්වල නමෙහි කොටසේ " බැංකුව " යන්න භාවිතා කිරීමට තිබූ අවසරය ඉවත් කෙරේ. තවද බැංකුවල අංකික ගිණුම් සම්බන්ධ විධිවිධානද අවලංගු කෙරෙනු ඇත.  ජනාධිපති මහින්ද රාජපක්‍ෂ මහතාගේ යෝජනාවකට අනුව, සුනාමි ව්‍යසනයෙන් හානියට පත් වූ ගාල්ල - මහමෝදර මාතෘ රෝහලේ ප්‍රතිසංස්කරණ කටයුතු කිරීම සඳහා ජර්මනියේ පුනර්නිර්මාණී බැංකුව (KFW) හරහා රුපියල් මිලියන 4300ක ණයක් ලබා ගැනීමට ද කැබිනට් අනුමැතිය හිමි වී තිබේ. සුනාමි ව්‍යසනයෙන් පසුව මෙම රෝහල ප්‍රතිසංස්කරණ හෙල්මට් කෝල් මාතෘ රෝහල් පදනමේ අනුග්‍රහ මත ආරම්භ කර ඇත.අරමුදල් ප්‍රමාණවත් නොවීම හේතුවෙන් ඉදිකිරීම් කටයුතු ඇනහිට ඇති බැවින් ජනාධිපති මහින්ද රාජපක්‍ෂ මහතා ජර්මන් රජයෙන් කළ ඉල්ලීමකට අනුව ආධාර කිරීමට ඉදිරිපත් වී සිටියි.  පාසල් සිසුන්ගේ නිල ඇඳුම් අවශ්‍යතාවෙන් සියයට 50ක් දේශීය කර්මාන්තකරුවන්ගෙන් සපයා ගැනීමට රජය තීරණය කර තිබේ.අධ්‍යාපන ඇමැති බන්දුල ගුණවර්ධන මහතාගේ යෝජනාවක් වන මේ සඳහා රුපියල් මිලියන 2100ක් වෙන් කර ඇත.පිරිවෙන්වල ශිෂ්‍ය භික්‍ෂුන් වහන්සේලාට හා පාසල් සිසුන්ගේ නිල ඇඳුම් සඳහා රෙදි මීටර් 11, 210, 100 ක් අවශ්‍ය වේ.  දිවයින පුරා ද්විතීයික පාසල් දහසක් පිහිටුවීමේ වැඩසටහනට අවශ්‍ය මානව සම්පත් සැපයීම සඳහා අමාත්‍ය මණ්ඩල අනුමැතිය හිමි වේ. ඉදිරි වර්ෂ තුන තුළදී ක්‍රියාත්මක කර අවසන් කිරීමට අපේක්‍ෂිත මේ වැඩසටහනට අයත් පාසලකටම භාෂාගාරයක්, විද්‍යාගාරයක්, අවම වශයෙන් පරිගණක 50ක් හා අන්තර්ජාල පහසුකම් සහිත පරිගණක විද්‍යාගාරයක්, ගණිතාගාරයක් සහ නවීන පහසුකම් සහිත පුස්තකාලයක් ද සැපයේ.ඒ අනුව මේ පාසල් පද්ධතිය තුළ පිහිටුවනු ලබන ඉහත අංශ ඇතුළුව පාසල් කළමනාකරණය සඳහා අවශ්‍ය සියලු මානව සම්පත්ද හිමි වේ.මේ පිළිබඳ යෝජනාව අමාත්‍ය මණ්ඩලයට ඉදිරිපත් කරනු ලැබුවේ අධ්‍යාපන ඇමැති බන්දුල ගුණවර්ධන මහතායි.  දෙදහස් හයසිය වෙනි ශ්‍රී සම්බුද්ධත්ව ජයන්ති සැමරුම වෙනුවෙන් ලබන මැයි මස 21 දින සිට 28 දක්වා, කොළඹ ජාතික කෞතුකාගාර පරිශ්‍රය තුළ ' බුද්ධත්ව සැමරුම් ප්‍රදර්ශනයක්' පැවැත්වේ.බුද්ධ චරිතය, ඉන්දියාවේ බුදු දහමේ ව්‍යාප්තිය, ලංකාවේ බුදු සමය, එහි ව්‍යාප්තිය, අනුරාධපුර යුගයේ සිට වර්තමානය වන විට බුදු දහම ලෝකයේ ව්‍යාප්ත කිරීමට ශ්‍රී ලංකාවේ දායකත්වය යන තේමා මුල් කරගෙන මේ ප්‍රදර්ශනය පැවැත්වේ.ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා කළ යෝජනාවකට අනුව මීට අමාත්‍ය මණ්ඩල අනුමැතිය ලැබී තිබේ.  එක්සත් රාජධානිය සහ ශ්‍රී ලංකාව අතර නව ගුවන් සේවාවක් ආරම්භ කෙරේ.මේ සඳහා වන ගිවිසුම ඉදිරි කාලයේදී අත්සන් කිරීමට නියමිතය.සිවිල් ගුවන්සේවා ඇමැති පි‍්‍රයංකර ජයරත්න මහතා අමාත්‍ය මණ්ඩලයට ඉදිරිපත් කළ යෝජනාවට අනුව මේ අනුමැතිය ලැබී තිබේ.දෙරට අතර නව ගුවන් සේවාව ආරම්භ කිරීමෙන් පසු 2011/2012 ශීතසෘතුවේ සිට සතියකට පියාසර කළ හැකි ගුවන්වාර සංඛ්‍යාව 14 සිට 21 දක්වා වැඩි කෙරේ.  ශ්‍රී ලංකාවේ වගා කරනු ලබන හා නිෂ්පාදනය කරනු ලබන කාබනික කෘෂිකාර්මික නිෂ්පාදනවල ගුණාත්මකභාවය සහ ආරක්‍ෂාව සහතික කිරීමේ අරමුණෙන් ජාතික කාබනික අධිකාරියක් පිහිටුවීමට රජය තීරණය කර තිබේ.කර්මාන්ත හා වාණිජ කටයුතු පිළිබඳ ඇමැති රිෂාඩ් බදියුදීන් මහතා මේ යෝජනාව ඉදිරිපත් කර ඇත.ශ්‍රී ලංකාවේ අපනයනකරුවන් කාබනික ලෙස සහතික කරන ලද තේවලට අමතරව කුළුබඩු, ඖෂධ, සුවඳ තෙල්, මාංශ බෝග, කජු සහ එළවළු කාබනික තත්ත්වයෙන් අපනයනය කරති.ඒ අනුව මේ ක්‍ෂේත්‍රවල අපනයන ප්‍රවර්ධනයේ ගුණාත්මක බව තහවුරු කිරීම සඳහා ශ්‍රී ලංකා අපනයන සංවර්ධන පනත යටතේ මෙම අධිකාරිය පිහිටුවීමට නව පනත් කෙටුම්පතක් පාර්ලිමේන්තුව වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104087</link>
    <topic>අමුතුපොල් ගසක්...</topic>
    <author>ඡායාරූපය - ඌව සමුහ</author>
    <content>බිබිල කොටගම පදිංචි ඩී. ඇම්. ආරියදාස මහතාගේ ඉඩමේ පිහිටි අසාමාන්‍ය කඳකින් යුත් පොල් ගසකි මේ. මෙහි පොල් ඵලදාව සාමාන්‍ය පොල් ගසක මෙන් පැවතියත් ගසට නැග පොල් කැඩීම අපහසු බව ඉඩම් හිමියා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104081</link>
    <topic>මධ්‍යම කඳුකරයේ නියඟය දරුණුයි:</topic>
    <author>හැටන් සමූහ චන්දන ජයවීර</author>
    <content>මධ්‍යම කඳුකරයේ ජල විදුල බලාගාර ආශ්‍රිත ප්‍රදේශවලට මේ දිනවල පවතින දැඩි නියඟය නිසා මවුස්සාකැලේ සහ කාසල්රි ජලාශවල ජල මට්ටම අඩි 33කින් සහ 29කින් ඊයේ (07) වන විට පහත බැස තිබේ.ලක්ෂපාන ජල විදුලි බලාගාර සංකීර්ණයට අයත් ලක්ෂපාන, නවලක්ෂපාන, කැනියොන්, විමලසුරේන්ද්‍ර හා පොල්පිටිය යන ජල විදුලි බලාගාරවලට ජලය සැපයෙන ප්‍රධාන ජලාශ දෙක මාවුස්සාකැලේ සහ කාසල්රි ජලාශයි.ලක්ෂපාන ජල විදුලි බලාගාරයේ නිලධාරිවරයෙක් පැවැසූ පරිදි මෙසේ ජල මට්ටම පහත බැසීමට හේතුවවී ඇත්තේ ප්‍රදේශයේ පවතින දැඩි වියළි කාලගුණයත්, කඳුකර ප්‍රදේශයේ ජල පෝෂක ප්‍රදේශ ඇතුළු පුද්ගලයන් විසින් ගිනි තැබීමත් නිසා බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104082</link>
    <topic>දකුණේ මිරිදිය ධීවරයන් වෙනුවෙන්විවේකාගාර ඉදිවෙයි</topic>
    <author>දකුණු පළාත් සංචාරක – එස්. දීයගහගේ</author>
    <content>දකුණු පළාතේ මිරිදිය ධීවරයන් සඳහා ධීවර විවේකාගාර ඉදිකරවීමේ වැඩපිළිවෙළක් දකුණු පළාත් සභාවේ ධීවර අමාත්‍යාංශය මගින් ක්‍රියාත්මක කර තිබේ.මේ යටතේ හම්බන්තොට දිසාව තුළ පිහිටි රන්මුතු වැව සහ ලුණුගම්වෙහෙර ජලාශය ඇතුළු තවත් ජලාශ හයක් ආශි‍්‍රතව දැනටමත් ධීවර විවේකාගාර ඉදිකර තිබේ.මීට අමතරව රුපියල් ලක්‍ෂ පහළොවක මුදලක් වැයකොට වීරවිල වැව ආශි‍්‍රතව තවත් ධීවර විවේකාගාරයක් ඉදිවෙමින් පවතී.ධීවරයන්ගේ රැස්වීම් පැවැත්වීම, ධීවර ආම්පන්න අලුත්වැඩියා කර ගැනීම සහ විවේක ගැනීම ආදී කටයුතු සඳහා මෙම විවේකාගාර ඉදිකරවන බව දකුණු පළාත් ධීවර අමාත්‍යංශයේ ලේකම් අශෝක සිරිවර්ධන මහතා පවසයි.දකුණු පළාත් සභාවේ ධීවර ඇමැති ඩී. වී. උපුල් මහතාගේ උපදෙස් මත මෙම ධීවර විවේකාගාර ඉදිකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104083</link>
    <topic>බුලත්සිංහල ජාතික පාසලේවිශේෂ අධ්‍යාපන ඒකකය වහලා</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල ජාතික පාසලේ අවුරුදු කීපයක් ක්‍රියාත්මක වූ විශේෂ අධ්‍යාපන ඒකකය දැනට අවුරුදු 1 1 / 2 ක් තිස්සේ ක්‍රියාත්මක නොවන බව මවුපියෝ පවසති.මීට ප්‍රධාන හේතුව වී ඇත්තේ එම ඒකකය සඳහා විශේෂ පුහුණු ගුරුවරයකු නොමැතිවීමය.මේ නිසා බුලත්සිංහල හා ඒ අවට ප්‍රදේශවල ජීවත්වන විවිධ ආබාධ වලින් පෙලෙන විශේෂ අධ්‍යාපනය ලැබිය යුතු සිසුන් කිහිප දෙනකු හොරණ ප්‍රදේශයේ විශේෂ අධ්‍යාපන ඒකකයන්ට ඇතුළත්ව කිරීමට සිදුව ඇත.මෙම විද්‍යාලයේ ඇති විශේෂ අධ්‍යාපනය ඒකකයෙහි ආබාධිත දරුවන්ට ඉගැන්වීම සඳහා රුපියල් ලක්ෂ ගණනක් වටිනා උපකරණ ඇතත් ඒවා ප්‍රායෝගිකව නොගන්නා බැවින් ඒවා දිනෙන් දින පුස්කෑමට ලක්වී තිබේ. මෙම විශේෂ අධ්‍යාපන ඒකකය යළි ක්‍රියාත්මක කිරීමට පියවර ගන්නා ලෙස මවුපියෝ අදාළ අංශවලින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104084</link>
    <topic>ගාල්ල නගරයටසංචාරක උද්‍යානයක්</topic>
    <author>ඩී. සිරිවර්ධන ගාල්ල දිසා විශේෂ</author>
    <content>ගාල්ල නගරය ආශ්‍රිතව නවීන අංගෝපාංගයන්ගෙන් සමන්විත සුපිරි සංචාරක උද්‍යානයක් ස්ථාපිත කිරීමට පියවර ගෙන ඇත.මේ සඳහා සිංගප්පූරුවේදී පැවැත්වෙන විශේෂ පාඨමාලාවකට ගාල්ල නගර සභාවේ ප්‍රජා සංවර්ධන නිලධාරී කණ්ඩායමක් සහභාගී වී සිටින අතර එහිදී අවශ්‍ය ආයෝජනයන් හඳුනා ගැනීමට ගාලු පුරපති මෙත්සිරිද සිල්වා මහතා පසුගියදා සිංගප්පූරුව බලා පිටත්ව ගියේය.පුරපතිවරයා දිවයිනට පැමිණෙන තෙක් නියෝජ්‍ය පුරපති පවුසල් නියාස් මහතා පුරපතිධුරයේ වැඩ බලනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104085</link>
    <topic>වැලිමඩ ත්‍රිරෝද රථ රියැදුරෝමහ පාරේ මඩ සෝදති</topic>
    <author>වැලිමඩ සමූහ කේ. ආර්. රාජමන්ත්‍රී</author>
    <content>වැලිමඩ සිට නුවරඑළිය දක්වා නගරය මැදින් වැටී ඇති මාර්යේ කොටසක තිබූ පස් තට්ටුව සෝදා හැර දූවිලි මතුවීම අවම කිරීමේ වැඩසටහනක් වැලිමඩ නගරයේ ත්‍රිරෝද රථ රියැදුරන් විසින් පවත්වන ලදී.වැලිමඩ නගරයේ මළ අප වාහන පද්ධතියේ ඉදිකිරීම් නිසා දූවිලි වලින් නගර ව්‍යාපාරිකයන් මෙන්ම එහි දිනපතා එන මහජනතාවද දැඩි අසීරුතාවට පත් විය.මෙම අධික දූවිලි තත්ත්වය අවම කිරීමට මහාමාර්ග සංවර්ධන අධිකාරි නිලධාරීන් පියවර නොගැනීම පිළිබඳ වැලිමඩ නගරයේ වෙළෙඳුන් ඇතුළු මහජනතාව පසුගියදා විරෝධය පළ කළහ.නමුත් මෙයින්ද පලක් අත් නොවීම නිසා වැලිමඩ නගරයේ නුවරඑළිය රථ ගාලේ (අංක 05) ත්‍රිරෝද රථ රියැදුරන් එක්ව මෙසේ තම සීමාවේ මාර්ගයේ තැන්පත්ව තිබූ පස් සහිත මඩ තට්ටුව මුළුමනින්ම සෝදා හැරීමට පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104086</link>
    <topic>ජල ගැලීම්වලින් විනාශ වූත්‍රි ’ මලේ ඇළ වේලිප්‍රතිසංස්කරණය කඩිනමින්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමල දිස්ත්‍රික්කයේ ජල ගැලීම්වලින් හානි සිදු වූ ඇළ වේලි කඩිනමින් පිළිසකර කිරීමට විධි විධාන යොදා ඇතැයි වාරිමාර්ග දෙපාර්තමේන්තුව කියයි.මේ යටතේ දැඩි ලෙස හානි වූ මහදිවුල්වැව හා යාංඔය කඩිනමින් පිළිසකර කිරීමට විධි විධාන යොදා ඇති බව එම දෙපාර්තමේන්තුව පෙන්වා දෙයි. මහදිවුල්වැව වැවේ ජල මට්ටම ඉහළ යෑම නිසා කුඩා බැම්ම කඩා වැසි ජලය පිට කළ අතර යාං ඔයේ කොටසක බැම්ම කැඩී ගොස් තිබේ.මෙම ප්‍රතිසංස්කරණ ක්‍රියාවලිය සම්බන්ධයෙන් අදහස් දැක්වූ කලාප වාරිමාර්ග අධ්‍යක්ෂ එච්. එම්. ජූනයිඩ් මහතාමේ වැව් දෙකේ ප්‍රතිසංස්කරණ ලබන මැයි මාසයේ ආරම්භ කරනවා. මහදිවුල්වැවේ කුඩා බැම්ම කඩා ජලය ඉවත් කළත් යල කන්නය වගා කිරීමට ගොවීන්ට ගැටලුවක් නැහැ.යාං ඔය අමුණේ බැම්මේ කොටසක් ගංවතුරෙන් කැඩී ගියා. එම අමුණෙන් කුඹුරු අක්කර 400 ක් වගා කරනවා. බැම්ම කැඩීගිය නිසා මෙවර යල වගා නොකිරීමට ගොවීන් තීරණය කර තිබෙනවා.කෙසේ වෙතත් මෙම වාරිපද්ධති දෙකේ පිළිසකර කිරීම් මැයි මාසයේ පටන් අරගෙන ඉදිරි මාස 3 ක් ඇතුළත නිම කිරීම අපගේ බලාපොරොත්තුවයි. මීට අමතරව හානි වූ තවත් වාරිපද්ධති කිහිපයක් මේ වසරේ පිළිසකර කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104088</link>
    <topic>කැස්බෑව උතුරු මාම්පේකුඹුරු අක්කර සියයක් පුරන්වෙලා</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව මැතිවරණ කොට්ඨාසයට අයත් උතුරු මාම්පේ ප්‍රදේශයේ හා ඒ අවට ගොවි ජනතාවට සරු අස්වැන්නක් ලබාදුන් කුඹුරු අක්කර සියයකට වැඩි ප්‍රමාණයක් මේ වන විට පුරන්ව පවතී.මේ කුඹුරුයායේ ජලය බැසයෑමට තිබෙන සිරිමංගලවත්ත පාර හරහා පිහිටි අඩි 2 1/2 ක පමණ විශ්කම්භයක් ඇති බෝක්කුව ප්‍රමාණවත් නොවීමත් එම බෝක්කුව තුළින් ජාලියගොඩ හා තුම්බෝවිල කුඹුරුයායවල් හරහා වේරැස් ගඟට ජලය බැස යෑමට තිබෙන වාරි පද්ධති සියල්ල අවහිර වී තිබීමත් නිසා වැසි හා නියං කාල දෙකේම කුඹුරුයායේ ජලය රඳා පැවතීම එම කුඹුරුයාය අස්වැද්දීමට නොහැකිව පුරන්වීමට හේතුව බව උතුර මාම්පේ පැරකුම් ගොවි සංවිධානයේ නිලධාරීහු පවසති.වසර 5-6 ක සිට මේ දක්වා අදාළ කිසිදු බලධාරියෙකුගේ නෙතට මේ කුඹුරුයාය ලක්නොවීම නිසා මේ තත්ත්වය උදා වී ඇත.මේ කුඹුරුයාය පිළිබඳව කරුණු දැක් වූ උතුරු මාම්පේ පැරකුම් ගොවි සංවිධානයේ සභාපති චන්ද්‍රසිරි කත්‍රිආරච්චි මහතා - මේ කුඹුරුයාය අස්වැද්දීමට නොහැකි මූලික හේතුව කුඹුරුයායේ ජලය බැසයාමට තිබෙන බෝක්කුවේ කට ඉතා කුඩාවීමත් ඒ තුළින් ගලා බසින ජලය බැසයන ඇළ මාර්ග සියල්ලමත් අවහිර වී තිබීමයි.පිළියන්දල නගරයේ වම්පස කොටසේත් රෝහල දෙසින් පිහිටි මහරගම පාරේ සිටත් මාම්පේ විශ්ව කලාව සහ මකුළුදූව ප්‍රදේශ හරහාත් ගලාබසින සියලුම වැසි ජලය බැස යන්නේ මේ කුඹුරුයාය හරහායි. එනිසා මේ ජලය බැස යාමට තිබෙන බෝක්කු කට කිසිසේත්ම ඊට ප්‍රමාණවත් නැහැ.මේ කුඹුරුයාය මැදින් ඉදිකිරීම් කටයුතු ආරම්භ කර තිබෙන ජාලියගොඩ සිට කැස්බෑව දක්වා වූ මාර්ග අංක 120 විකල්ප මාර්ගයට කුඹුරු පස් දමා ගොඩකිරීම නිසා තිබුණු ඇළ මාර්ග සියල්ල අද වැසී තිබෙනවා.උතුරු මාම්පේ පැරකුම් ගොවි සංවිධානයේ ලේකම් නන්දසිරි මීගල්ලආරච්චි මහතා - ගොවීන් මේ කුඹුරුයාය මීට වසර 4-5 කට පෙර කිසිදු බාධාවකින් තොරව යල-මහ දෙකන්නයම හොඳට අස්වැද්දුවා. නමුත් දැන් සියයට අනූනවයක්ම කුඹුරු පුරන් වෙලා. මීට ප්‍රධාන හේතුව කුඹුරුයායේ ජලය බැස නොයෑමයි. මේ පිළිබඳව අප සංවිධානය ලිඛිතව කරුණු ඉදිරිපත් කරමින් දන්වා තිබෙනවා. නමුත් තවමත් කිසිදු විසඳුමක් නම් ලැබී නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r1104089</link>
    <topic>ගම්පහ රණවිරු නිවාස 87ක් ඉදිකරයි</topic>
    <author>නිට්ටඹුව සමූහ ජෙනට් ජයසිංහ</author>
    <content>ශ්‍රී ලංකා සමෘද්ධි අධිකාරිය දීප ව්‍යාප්තව ක්‍රියාත්මක කර ඇති රණවිරු නිවාස ඉදිකිරීමේ ව්‍යාපෘතියට සමගාමීව ගම්පහ දිස්ත්‍රික් සමෘද්ධි කාර්යාලය මගින් 2010 වසරේදී රණවිරු නිවාස 87ක් ඉදිකිරීම සඳහා රුපියල් මිලියන 6.37 ක් යොදවා ඇති බව ගම්පහ දිස්ත්‍රික් සමෘද්ධි සහකාර කොමසාරිස් සී. ඩී. කලුආරච්චි මහතා පැවසීය.ඒ අනුව අත්තනගල්ල ප්‍රාදේශීය ලේකම් කොට්ඨාසයේ 10 ක්, බියගම 1 ක්, දිවුලපිටිය 16 ක්, දොම්පේ 9 ක්, ගම්පහ 7 ක්, ජා ඇළ 1 ක්, කටාන 4 ක්, කැලණිය 3 ක්, මහර 10 ක්, මීරිගම 6 ක්, මිනුවන්ගොඩ 13 ක්, මීගමුව 1 ක් සහ වත්තල 6 ක් වශයෙන් මේ රණවිරු නිවාස ඉදිකිරීම අරඹා ඇති අතර එම නිවාස සංඛ්‍යාව අතරින් මේ වන විට නිවාස 46 ක ඉදිකිරීම් සම්පූර්ණයෙන් අවසන් කර තිබේ. නිවාස 41 ක වැඩ ක්‍රියාත්මක තත්ත්වයේ පවතින බවද කලුආරච්චි මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r11040810</link>
    <topic>රතුගල ගම සුන්දරයි ඒත්! අපේ ජීවිත අසුන්දරයි</topic>
    <author>අම්පාර දිසා විශේෂ - එල්.දෙහිගොල්ල</author>
    <content>මඩුල්ල, ‘රතුගල’ ආදිවාසි පවුල් 110ක් පමණ පැල්පත්වල ගත කරති. මොවුන් ජීවත්වීමට බොහෝ දේවල් ලබා ගත්තේ වනාන්තරයෙනි. නමුත් ඔවුනට අයත්ව තිබූ වාසභූමි අහිමිවී ඇත. ගම්බිම් රජයේ පාලනයට නතු වීමෙන් ඔවුන්ගේ ජීවිත කණපිට පෙරලී ඇත.ජලය නොමැතිකම සතුන් දඩයම් කිරීමේ තහනම, හේන් වගාවට වන සතුන්ගෙන් හානි වීම, ඉඩ පහසුකම් මදිවීම මොවුන්ට ඇති ගැටලුවලින් සමහරක්ය. රතුගල ආදිවාසි දරුවෝ බිබිල, අම්පාර මාර්ගයේ ගමන් කරන ජනයාගෙන් මුදල් ඉල්ලා ගැනීමට පුරුදුව සිටිති. දරුවන්ගේ අධ්‍යාපන කටයුතු වෙනුවෙන් 5 වසර තෙක් පාසලක් ආරම්භ කළත් එහි ඇත්තේ ගුරුවරු තිදෙනෙක් පමණි.දරුවෝ 5 වසරින් අධ්‍යාපනය හමාර කරති. 6 වසර සිට ඉගෙනුම ලැබීමට නම් කි.මී. 20 පමණ දුරක් ගෙවා වෙනත් පාසලකට යා යුතු ය. එසේ පාසල් යා නොහැකි නිසා ඔවුනට කළ හැක්කේ පාසල වෙනුවට කැළෑව තෝරා ගැනීමයි. මන්දපෝෂණය ආදි විවිධ රෝගී තත්ත්වයන් සෑම දරුවකුටම හිමි ය. නිවාස පමණක් නොව, ඇඳුම් පැළඳුම්, වෛද්‍ය උපදෙස් ද මේ දරුවන්ට නොමැත. දරුවන් විකුණාගෙන කන රාජ්‍ය නිලධාරින් ද සිටින බවට වැඩිහිටියෝ චෝදනා කරති.රතුගල වී.එම්.බී.ඥානවතී මහත්මිය - අපේ තත්ත්වය පිළිබඳ කව්රුත් හොයන්නේ නෑ. ගොඩක් අය අපේ ගමට ඇවිල්ලා කළේ අපිව රවටන එකයි.ඩී.එම්.බී.තාඩි - ගෑනු සත්තු, පිරිමි තරුණ සත්තු මැරුවේ නෑ. මී කඩන විට එක වදයක් ඉතුරු කරලා තමයි වද ගත්තේ. කවදාකවත් රෝගවලට අපි ඉස්පිරිතාලෙට ගියේ නෑ. නිල්ගල වනාන්තරයේ බෙහෙත් තියනවා. අද අපිට කැලෑව තහනම් කරලා. පිටස්තරයෝ ඇවිල්ලා සත්තු මරණවා, ගස් කපනවා, බෙහෙත් වර්ග හොරකම් කරනවා. පෙර කාලේ අපේ වාසභූමිවලට ඇතුළුවනකොට අපෙන් අවසර ගන්න ඕන.දානිගල බන්ඩාරලාගේ කයිරා වන්නිලා ඇත්තෝ - වනාන්තරවල දිය කදුරු අඩුයි. එක දිය කදුරක අවුරුද්ද පුරාම වතුර තියනවා. ඒක හරස් කරලා කුඩා වැවක් බැඳලා දෙන්න කියලා අපි ඉල්ලීම් කළා. එවිට කුඹුරු අක්කර 100ක් විතර වැඩ කරන්න පුළුවන්.රතුගල වැදි නායක දානිගල බණ්ඩාරලාගේ සුදා වන්නිලා ඇත්තෝ - දඹානේ ඇත්තෝ රතුගල පිළිබඳව කිසිම සොයා බැලීමක් නෑ. රජයෙන් දෙන ආධාර උපකාර සියල්ලම දඹානෙට.අපේ පරම්පරාව තමයි ඉංගී‍්‍රසි , ලන්දේසි, පෘතුගීසින්ට රජ්ජුරුවෝ එක්ක එකතුවෙලා සටන් කළේ. එහෙම පරම්පරාවක් තමා අද නැතිවේගෙන යන්නේ. අපේ දරුවන්ට කන්න දෙන්න විදිහක් නෑ. වර්ෂ 2007 දී අපිට කුඹුරු අක්කර 100ක් බෙදලා දෙන්න කිව්වා. අද වනතුරුත් ඒක ඉටු වුණේ නෑ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=r11040811</link>
    <topic>කොළඹ දිස්ත්‍රික් ප්‍රජා ජල සම්පාදන ප්‍රධාන කාර්යාලය ගොඩගම දී ආරම්භවේ</topic>
    <author>හෝමාගම සංචාරක මංජුල හිරිපිටිය</author>
    <content>මෙරට ග්‍රාමීය ප්‍රදේශවල පානීය ජල අවශ්‍යතා සපුරාලීමට වත්මන් රජය රුපියල් කෝටි දෙසිය පනහකට අධික මුදලක් වැය කර රටපුරා ප්‍රජා ජල ව්‍යාපෘති තුන්සිය හැටක වැඩ නිමකර ජනතා අයිතියට පවරා දී ඇතැයි ජල සම්පාදන හා ජල පවාහන ඇමැති දිනේෂ් ගුණවර්ධන මහතා පැවසීය.ඒ මහතා එසේ පැවැසුවේ කොළඹ දිස්ත්‍රික් ප්‍රජා ජල සම්පාදන ප්‍රධාන කාර්යාලය හෝමාගම ගොඩගම දී විවෘත කළ අවස්ථාවේදීය.ඒ මහතා මෙසේ කීය.මෙවැනි පසුබිමක් ඇති කිරීමේ ගෞරවය ජනාධිපතිතුමාට හිමිවිය යුතුයි.ජනාධිපති මහින්ද රාජපක්‍ෂ මහතා ප්‍රධාන සන්ධාන ආණ්ඩුවේ මූලික අරමුණ ගම සංවර්ධනය කර රට සංවර්ධනය කිරීමයි.සන්ධාන ආණ්ඩුව බලයට පැමිණිමෙන් පසු රට පුරා ප්‍රජා ජල ව්‍යාපෘති ආරම්භ කළා. මේ සමඟ ප්‍රජා ජල සමිති ආරම්භ වී රට පුරා විවිධ ප්‍රදේශවල ජල ප්‍රශ්න විසඳා ගැනීමට දායක වී තිබෙනවා. ඉදිරියේදී ලබුගම සහ කළු ගඟ නව පානීය ජල ව්‍යාපෘතිය මඟින් කොළඹ දිස්ත්‍රික්කයේ සෑම ප්‍රදේශයකටම ජල පහසුම් ලබා දීමට ද හැකි වෙනවා.ජල සම්පාදන හා ජල පවාහන අමාතංශ ලේකම් විමලසිරි පෙරේරා, ප්‍රජා ජල හා සනීපාරක්ෂක අධ්‍යක්‍ෂ හර්ෂ සූරියආරච්චි කොළඹ දිස්ත්‍රික් කාර්යාලය භාර නිළධාරි ආර්. එම්. එම්. සමන්ත, හෝමාගම හිටපු ප්‍රාදේශීය මන්ත්‍රී කමල් චන්දන, මෛත්‍රී විජේසිංහ යන මහත්වරු මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104081</link>
    <topic>අවසන් පන්දුව තෙක් සටන් කරන සංස්කෘතියක් ශ්‍රී ලංකා ක්‍රීඩකයන් තුළ ගොඩ නැගිය යුතුයි</topic>
    <author>ප්‍රින්ස් ගුණසේකර</author>
    <content>මීළඟ 2015 ලෝක කුසලාන තරගාවලිය වෙද්දී අවසන් පන්දුව තෙක් සටන් කරන සංස්කෘතියක් ශ්‍රී ලංකා ක්‍රීඩකයන් තුළ ගොඩනැගීම අත්‍යවශ්‍ය බව ඉල්ලා අස්වූ ක්‍රිකට් තේරීම් කමිටු සභාපති අරවින්ද ද සිල්වා මහතා පැවැසීය. ඒ මහතා මේ බව පැවැසුවේ ශ්‍රී ලංකා ක්‍රිකට් ආයතනයේදී ඊයේ පැවැති මාධ්‍ය හමුවේදීය. තේරීම් කමිටුවෙන් ඉල්ලා අස්වීමට හේතු මේ හමුවේදී හෙළි කෙරුණි.ලෝක කුසලාන අවසන් තරගයේදී ඉන්දීය පිතිකරුවන් ගොඩනැගූ විශාල සම්බන්ධතාව හමුවේ අවසන් ඕවර කිහිපය තුළ ශ්‍රී ලංකා ක්‍රීඩකයන්ට කනගාටුව මුසුවූ හැඟීම්බර තත්ත්වයක් ඇති වූ බව අරවින්ද ද සිල්වා මහතාගේ මතය විය. එවැනි හැඟීම්බර අවස්ථාවලදී වැරදි තීරණවලට එළැඹීමේ ඉඩකඩ වැඩිවන බැවින් ඉදිරි කාලයේදී අවසන් මොහොත දක්වා සටන්කාමීත්වය මුසු ක්‍රීඩා විලාශයක් ගොඩනැගීම අවශ්‍ය වනු ඇතැයි ඒ මහතා පැවැසීය.”ඔස්ට්‍රේලියානු කණ්ඩායමේ හා අපේ ක්‍රීඩකයන් තුළ ඇති වෙනස ඒකයි. දක්ෂතා හා හැකියාව අතරින් අප ඉන්නේ උසස්ම තැනක. සටන්කාමී මානසිකත්වය වර්ධනය කළ යුතුයි” උදාහරණ සහිතව පැහැදිලි කළේය.ක්‍රිකට් ලෝක කුසලානය අහිමිවීම තම ජීවිතයේ ලැබූ විශාලම කණගාටුව බව තේරීම් කමිටු සභාපතිවරයා පැවැසීය.”මුම්බායිවලදී අපේ ක්‍රීඩකයන් ලෝක කුසලානය සිප ගන්නා ආකාරය මා සිහිනෙන් දැක්කා. ඒ සිහිනය සැබෑවක් බවට පත් නොවීම මට විශාල වේදනාවක්. අපි මැරෙනකල්ම 96 ජයග්‍රහණය ගැන කතා කිරීම පළක් නෑ. අපේ ක්‍රිකට් තවත් දියුණු වෙන්න තවත් ලෝක කුසලාන ජයක් අවශ්‍යයි”.”වසර 2015 ලෝක කුසලානය ජය ගැනීමට සැලැස්මක් තිබිය යුතුයි. මොනවගේ රටකද? මොනවගේ තණතිලිද තියෙන්නේ කියන එක අනුව දැන් සිටම සැලසුම් කළ යුතුයි.ඔස්ට්‍රේලියාවේ හා නවසීලන්තයේ ලෝක කුසලානය තියෙන නිසා දඟ පන්දු යවන්නන් 6ක් තියාගෙන වැඩක් නෑ. හොඳ වේග පන්දු යවන්නන් අවශ්‍යයි. තාක්‍ෂණික පහරවල් ඇති ආරම්භක පිතිකරුවන් දෙදෙනකු සොයාගත යුතුයි. විකට් ආරක්‍ෂා කරගෙන ප්‍රහාරවලට යෑම ඒ තණතිලිවල ජයග්‍රහණයට අවශ්‍යයි” සිල්වා මහතා පැවැසීය.”ඉන්දියාව සමග තරගයේ අපි ගත් තීරණ සියල්ලම හරි කියා මා කියන්නේ නෑ. නමුත් අපේ වෙනස්කම් හරි ගියා නම් චෝදනා එන්නේ නෑ. ඒක ක්‍රිකට් ක්‍රීඩාවේ හැටි. සෑම තීරණයක්ම ගත්තේ දීර්ඝ සාකච්ඡා වටයකින් පසුවයි. සමහරු අහනවා සුරාජ් රන්දිව් දැම්මේ ඇයි කියා. ඔහු ඉන්දියාවට එරෙහිව හොඳින් පන්දු යවා තිබෙනවා. මුම්බායි තණතිල්ලට ඔහුගේ පන්දු යැවීමේ රටාව උචිතයි. තවත් වේග පන්දු යවන්නෙක් අවශ්‍ය වුනානම් වාස්ව ඇතුළත් කරන්නයි හිටියේ. මුම්බායි තණතිල්ලේ තණකොළ අඩුයි. ඒ නිසා වැඩි වාසියක් තිබුණේ දඟ පන්දු යවන්නන්ටයි.” සංගක්කාර නායකත්වයෙන් සමුගැනීමට ඉක්මන් වූවාදැයි මාධ්‍යවේදියෙකු ඇසූ ප්‍රශ්නයකට පිළිතුරු දුන් අරවින්ද ද සිල්වා මහතා පැවැසුවේ එම තීරණය සංගක්කාරගේ පෞද්ගලික තීන්දුවක් බවය. කෙසේ වුවද අලුත් නායකත්වයක් සොයා එම ක්‍රීඩකයා ඉදිරි කාලයේදී ගොඩනැගීම කාලෝචිත බව සිල්වා මහතාගේ අදහස විය.”සංගක්කාර, මහේල අලුත් නායකයා පත්වූ පසු උපරිම සහයෝගය දක්වාවි. ඔවුන් නිහතමානී ක්‍රීඩකයන් නිසා ටීම් එක ඇතුලේ ප්‍රශ්න ඇතිවෙන්නේ නැති බව විශ්වාසයි.””ලෝක කුසලාන තරගාවලියේදී අපි කළේ සාමුහික ක්‍රියාවක්. හෙට තේරීම් කමිටුවේ මුල් පුුටුවට වෙනත් කෙනෙක් පැමිණිය හැකියි. මට නැවත ආරාධනාවක් ලැබුණොත් සලකා බලනවා” යැයි සිල්වා මහතා වැඩිදුරටත් පැවැසීය.තේරීම් කමිටු සාමාජික රන්ජිත් ප්‍රනාන්දු මහතාද මේ මාධ්‍ය හමුවට එක් විය. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104082</link>
    <topic>ස්ටුවර්ට් ලෝටතාවකාලික උසස් වීමක්</topic>
    <author/>
    <content>ශ්‍රී ලංකා ක්‍රිකට් පිලේ සහය පුහුණුකරු ලෙස කටයුතු කළ ඕස්ට්‍රේලියාවේ හිටපු පිතිකරු ස්ටුවර්ට් ලෝ තාවකාලික ප්‍රධාන පුහුණුකරු ලෙස ශ්‍රී ලංකා ක්‍රිකට් ආයතනය විසින් පත් කරනු ලැබීය.ලෝ 2009 වසරේ සිට ශ්‍රී ලංකා පිලේ සහය පුහුණුකරු ලෙස කටයුතු කළේය. ඔහු ශ්‍රී ලංකා පිලේ තාවකාලික ප්‍රධාන පුහුණුකරු ලෙස පත් කරනු ලැබුවේ මෙතෙක් ප්‍රධාන පුහුණුකරු ලෙස කටයුතු කළ ට්‍රෙවර් බේලිස් සිය තනතුරෙන් ඉවත්වීමේ හේතුවෙනි. බේලිස් ඕස්ට්‍රේලියාවේ නිව් සවුත්වේල්ස් ප්‍රාන්තයේ නව පුහුණුකරු ලෙස කටයුතු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104083</link>
    <topic>බදුරලිය පිලට ඉනිමක ජයක්</topic>
    <author>ෆවුස් මොහොමඩ්</author>
    <content>සම්මික රුවන් සහ ශාලික කරුණානායකගේ සුපිරි පිතිහරඹයත් තිලකරත්න සම්පත් සහ අසංක සිල්වාත් විශිෂ්ට පන්දු යැවීමත් හේතුවෙන් සී.සී.සී. පිලට එරෙහිව ඉනිමක හා ලකුණු 70ක ජයක් වාර්තා කිරීමට බදුරළිය ක්‍රීඩා සමාජය සමත්විය. අන්තර්සමාජ ප්‍රිමියර් ලීග් තරගාවලියේ ඒ කාණ්ඩය යටතේ සී.සී.සී. පිටියේ පැවැති මේ තරගයේ බදුරළිය ඉනිමේදී සම්මික රුවන් නොදැවී ලකුණු 128ක් ද ශාලික කරුණානායක ලකුණු 110 ක්ද රැස් කළහ.සී.සී. සී. දෙවැනි ඉනිමේදී අසංක සිල්වා ලකුණු 41කට කඩුලු 5 ක්ද තිලකරත්න සම්පත් ලකුණු 74කට කඩුලු 4ක්ද දාවාලූහ.සී.සී.සී. පළමු ඉනිම 124 චරිත් ප්‍රනාන්දු 32 (අමිල් ප්‍රසාද් 19/2 ශාලික කරුණානායක 26/2 ඔමේෂ් විජේසිරිවර්ධන 33/2, තිලකරත්න සම්පත් 34/2) සහ දෙවැනි ඉනිම 236 - කිත්රුවන් විතානගේ 90 (අසංක සිල්වා 41/5, තිලකරත්න සම්පත් 74 /4)බදුරළිය පළමු ඉනිම 430/7 (ඉනිම අත්හිටුවන ලදී)සමිමික රුවන් නොදැවී 128,ශාලික කරුණානායක 110, රනේෂ් පෙරේරා නොදැවී 64, තිලකරත්න සම්පත් 55 (රොමේෂ් පෙරේරා 107/3)..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104084</link>
    <topic>අත්හිටවූ ක්‍රීඩා සංගම් 6ක නිලවරණ දින 14ක් ඇතුළත</topic>
    <author>ප්‍රින්ස් ගුණසේකර</author>
    <content>තාවකාලිකව අත්හිටවූ ක්‍රීඩා සංගම් 6ක නිලවරණ දින 14ක් තුල පැවැත්වීමට ක්‍රීඩා අමාත්‍යාංශය කටයුතු කරමින් සිටී.බොක්සිං පරිපාලනයට පමණක් තාවකාලිකව අතුරු කමිටුවක් පත්කරන බව ක්‍රීඩා ඇමැති මහින්දානන්ද අලුත්ගමගේ මහතා ‘දිනමිණ’ට පැවැසීය. බොක්සිං අතුරු කමිටුව ලබන සතියේදී ප්‍රකාශයට පත් කරන බවද ඇමැතිවරයා පැවැසීය. නෙට්බෝල්, බැඩ්මින්ටන්, ස්කොෂ්. කබඩි, පාපැදි හා කරාතේ ක්‍රීඩා සංගම් නිලවරණ ඉදිරි සති දෙක තුළ පැවැත්වීමට බලාපොරොත්තු වන බව ඇමැතිවරයා පැවැසීය.ක්‍රීඩා අමාත්‍යාංශය කරාතේ නිලවරණය තාවකාලිකව අත්හිටුවා තිබියදී එක්තරා පිරිසක් එම නිලවරණය බලහත්කාරයෙන් පවත්වා ඇති බවට ක්‍රීඩා අමාත්‍යාංශයට පැමිණිල්ලක්ද ලැබී තිබුණි.  අමාත්‍යාංශ නියෝග නොතකා නිලවරණ පැවැත්වුවද එහි කිසිදු වලංගුතාවක් නොමැති හෙයින් ක්‍රීඩා සංවර්ධන දෙපාර්තමේන්තුව ඉදිරියේදී එම නිලවරණය ද පවත්වනු ඇත.ලබන ජූලි මාසයේ නෙට්බෝල් ලෝක සූරතාවලිය පැවැත්වෙන හෙයින් එම පරිපාලනය අතුරු කමිටුවක් යටතට පත් කරන බවට යන සියලු ප්‍රචාර ක්‍රීඩා ඇමැතිවරයා ප්‍රතික්ෂේප කළේය.“බොක්සිං හැර සියලු නිලවරණ පවත්වනවා” ක්‍රීඩා ඇමැති මහින්දානන්ද අලුත්ගමගේ මහතා අවධාරණය කළේය. තාවකාලිකව අත්හිටවූ ක්‍රීඩා සංගම් නිලවරණවලට අදාල තොරතුරු අමාත්‍යාංශයට ලබාගැනීමට වෙන වෙනම නිලධාරීන් පත්කොට ඇත. සියලු ක්‍රීඩා සංගම් නිලවරණ නිසි පරිදි පැවැත්වීමේ කටයුතු සහකාර ක්‍රීඩා අධ්‍යක්‍ෂ එම්. කේ. අබේසිංහ මහතාට පවරා ඇත. මේ අතර නව ක්‍රීඩා අධ්‍යක්‍ෂ ජෙනරාල්වරියක් ඊයේ ක්‍රීඩා සංවර්ධන දෙපාර්තමේන්තුවේදී වැඩ භාර ගත්තාය. ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය මෙයට පෙර ගඟ ඉහළ කෝරළේ ප්‍රාදේශීය ලේකම්වරිය ලෙස කටයුතු කළාය. හිටපු ක්‍රීඩා අධ්‍යක්‍ෂ ජෙනරාල් පී. සතරසිංහ මහතා රාජ්‍ය පරිපාලන අමාත්‍යාංශයේ අද රාජකාරී ඇරඹීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104085</link>
    <topic>යොවුන් බොක්සිං සූරතාව විද්‍යාර්ථ විදුහලට</topic>
    <author>ෆවුස් මොහොමඩ්</author>
    <content>බර පන්ති 10 න් 5 කම ජය අත් කරගත් මහනුවර විද්‍යාර්ථ විදුහල් කණ්ඩායම ප්‍රසාද ලකුණු 22 ක් ලබා ගනිමින් ලුතිනන් ජෙනරාල් ජගත් ජයසූරිය අභියෝගතා කුසලාන යොවුන් බොක්සිං තරගාවලියේ සූරතාව දිනා ගැනීමට සමත් විය.පාසල් 25 ක ක්‍රීඩකයන් 78 දෙනකු තරග වැදුණු යොවුන් බොක්සිං සූරතාවලියේ දෙවැනි ස්ථානය හිමි වූයේ ලකුණු 17 ක් ලබා ගත් කිංග්ස්වුඩ් විදුහල් පිලය.කොළඹ රාජකීය විද්‍යාලයීය බොක්සිං පිටියේ පැවැති මේ තරගාවලියේ තුන්වැනි ස්ථානය හිමි වූයේ ලකුණු 7 ක් රැස් කළ මහනුවර ධර්මරාජ විදුහල් කණ්ඩායමටය.ධර්මරාජ විදුහල් පිලේ ටී. ඩී. රණසිංහ හොඳම බොක්සිං ක්‍රීඩකයාට හිමි සම්මානය දිනා ගත් අතර හොඳම පරාජිත ක්‍රීඩකයා වූයේ මාස් සිලුවෙටා පිලේ කේ. ඒ. ඒ. මධුසංඛය.සැප්තැම්බර් මස පැවැත්වෙන යොවුන් පොදු රාජ්‍ය මණ්ඩලීය ක්‍රීඩා උළෙල නියෝජනය කරනු ලබන ශ්‍රී ලංකා යොවුන් බොක්සිං ක්‍රීඩකයන් තෝරා ගනු ලැබීමේ තරගාවලියක් ලෙස පැවැති මේ සූරතාවලියේ ප්‍රධාන ආරාධිතයා වූයේ ජාතික බොක්සිං තරග තීරකවරයකු හා විනිසුරුවරයකු වන ප්‍රියන්ත මලවි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104086</link>
    <topic>අසෝක විද්‍යාලය හා කෝට්ටේ ජනාධිපති විද්‍යාලය අතර</topic>
    <author/>
    <content>කොළඹ අසෝක විද්‍යාලය හා කෝට්ටේ ජනාධිපති විද්‍යාලය අතර පැවැත්වෙන මහා ක්‍රිකට් ගැටුම අද (08) කොළඹ එස්.එස්.සී. පිටියේ දී පැවැත්වේ. සීමිත ඕවර 50 ක්‍රිකට් තරගයක් වශයෙන් පැවැත්වෙන මෙම තරගාවලියේ මෙතෙක් පැවති තරග 04 න් 03 ක ජය කෝට්ටේ ජනාධිපති විද්‍යාලය විසින්ද, ඉකුත් වසරේ පැවති තරගයේ ජය කොළඹ අසෝක විද්‍යාලය විසින්ද හිමි කරගෙන ඇත.කොළඹ අසෝක විද්‍යාලයේ කණ්ඩායම් නායකත්වය දරන්නේ තුන්වැනි වසරේ වර්ණ ලාභියෙකු වන චිරන්ත ලක්ෂාන් විසිනි.කෝට්ටේ ජනාධිපති විද්‍යාලයේ කණ්ඩායම් නායකත්වය දරන්නේ ළහිරු කඹුරුගමුව දෙවන වසරේ වර්ණ ලාභියෙකු විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=s1104087</link>
    <topic>රුහුණු සේවයේ ක්‍රිකට් තරගය හෙට</topic>
    <author/>
    <content>ශ්‍රී ලංකා ගුවන් විදුලි සංස්ථාවේ රුහුණු ගුවන් විදුලිය සහ මාතර “ප්‍රා” සංසදය කණ්ඩායම අතර වාර්ෂික ක්‍රිකට් තරගය මාතර රාහුල විදුහල් ක්‍රීඩාංගණයේ දී මේ 16 වෙනිදා සෙනසුරාදා පෙරවරු 10.00 ට ආරම්භ වේ.රුහුණු ගුවන් විදුලි කණ්ඩායම අමිත් කරුණාරත්න විසින් මෙහෙයවන අතර මාතර “ප්‍රා” සංසදය කණ්ඩායමේ නායකත්වය ශාන්ත හේවාවිතාරණ උසුලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=f1104081</link>
    <topic>අපට සුළු ජාතිකයන් ජය ගන්න පුළුවන් වුණා</topic>
    <author>සාකච්ඡා කළේ උදිත ගුණවර්ධන</author>
    <content>රටේ ඉදිරි සමාජීය ආර්ථික දේශපාලන වාතාවරණය පිළිබඳත් වර්තමානයේදී එම ඉදිරි ගමන සඳහා රට පෙළගැසී ඇති ආකාරය පිළිබඳත් තාක්ෂණ හා පර්යේෂණ නියෝජ්‍ය අමාත්‍ය ෆයිසර් මුස්තාපා මහතා සමඟ සිදුකළ සාකච්ඡාවකි.* කොළඹ මහ නගර සභාව ඇතුළු අගනගරයට තදාසන්න පළාත් පාලන ආයතන කිහිපයක් සංස්ථාවක් බවට පත්කිරීම පිළිබඳ මේ දිනවල දේශපාලන ක්ෂේත්‍රය තුළ කතාබහක් ඇතිවී තිබෙනවා. මේ ගැන සත්‍ය තත්ත්වය කුමක්ද?මෙතැන කිසිදු දේශපාලන අරමුණක් හෝ දේශපාලන ඉලක්කයක් ඇතැයි මා සිතන්නේ නැහැ. ඒ විදිහේ පටු දේශපාලන අරමුණු ඇතිව රජය කටයුතු කරන්නේ නැහැ. මා දීර්ඝ කාලයක සිට කොළඹ නගරය තුළ සංවර්ධනය සිදුවන විදිහ දැක්කා. අවුරුදු හැටක් හැත්තෑවක් තුළ කොළඹ නගරය ඉබාගාතේ සංවර්ධනය වුණත් විධිමත් විදිහට නූතනයට ගැලපෙන විදිහට කොළඹ නගරය දියුණු නගරයක් බවට පත්කරන්න කිසිවෙකු උත්සාහ කළේ නැහැ. 2006 වසරේ මහ නගර සභා මැතිවරණය තෙක් කොළඹ පාලනය කළේ එජාප පාලන තන්ත්‍රයන් විසින්. ඒත් ඔවුන් නගරය වෙනුවෙන් කිසිදු දෙයක් ඉෂ්ට කළේ නැහැ. එහි ප්‍රතිඵලය වුණේ අවිධිමත් නගරයක් විදිහට කොළඹ නගරය විශාල වීම පමණයි මෙතනදී සිදුවුණේ. මෙහිදී මේ සියලු වගකීම් ජනතාවට පමණක් යොමුකරන්නේ නැහැ.දේශපාලනඥයන්ගේ පැත්තෙනුත් යම් යම් වැරැදි වුණා. මෙතැනදි දේශපාලන බේදයක් නැහැ. හැම පාර්ශ්වයෙන්ම වැරැදි සිදුවුණා. මෙතරම් අනවසර ඉදිකිරීම් ප්‍රමාණයක් ඇතිවුණේ මේ නිසයි.එහෙත් වර්තමානයේදී ආරක්‍ෂක ලේකම් ගෝඨාභය රාජපක්‍ෂ මහතාගේ අධීක්‍ෂණය යටතේ කොළඹ නගරය සුන්දර හා නවීන පහසුකම්වලින් යුත් නගරයක් බවට පත්කිරීමට අවශ්‍ය කටයුතු සැලැසුම් කර තිබෙනවා. මෙය ඉතාමත් හොඳ කාලීන වැඩපිළිවෙළක් විදිහට තමයි මා දකින්නේ.* මේ ආයතන නිසා කොළඹ නගරය තුළ ප්‍රජාතන්ත්‍රවාදය අහිමිවීම් සහ මහජන කැමැත්තට ඉඩ නොලැබී යන බවට මතයක් විපක්‍ෂය විසින් ස්ථාපිත කිරීමට උත්සාහ කරනවා. මේ මතය කොයි තරම් දුරකට සාධාරණද?එවැනි තත්ත්වයක් මා නම් පිළිගන්නේ නැහැ. නගර සංවර්ධනයට ආයතනයක් පිහිටු වුවත් පළාත් පාලන නියෝජිතයන් පත්කිරීමට මෙමඟින් කිසිදු බාධාවක් එල්ල වන්නේ නැහැ. මෙවැනි ආයතනයක් පිහිටුවීම මගින් පළාත් පාලන ආයතනවල කාර්යයන් සඳහා සහයෝගයක් මිසක් බාධාවක් එල්ල වන්නේ නැහැ. ඒ නිසා විපක්‍ෂය මගින් ගොඩනඟනු ලබන තර්කවල පදනමක් තිබෙනවා කියලා මා නම් සිතන්නේ නැහැ.* පසුගිය පළාත් පාලන මැතිවරණ ප්‍රතිඵලයෙන් පසු මෙරට ජනතාව බලාපොරොත්තු වූ සංවර්ධන ඉලක්ක සපුරා ගැනීමට ආණ්ඩුව පාර්ශ්වයෙන් මොන විදිහේ සැලැසුම් ද ක්‍රියාත්මක වෙමින් තිබෙන්නේ?විවිධ මවාපෑම්, මුලාකිරීම් මැද පවා ජනතාව ඉතාමත් නිවැරැදි හා බුද්ධිමත් විදිහට ඡන්දය පාවිච්චි කළා. ඒ නිසා තමයි එක්සත් ජනතා නිදහස් සන්ධානයට මේ තරම් විශාල ජයග්‍රහණයක් ලබාගැනීමට පුළුවන්කම ලැබුණේ. දැන් අප උදම් අනමින් ජයග්‍රහණය සමරමින් සිටියා ඇති. මේ මොහොතේදී සිදුවිය යුත්තේ ජනතාවගේ අරමුණු බලාපොරොත්තු ඉටුකිරීමයි. ඇත්තෙන්ම අපට මේ ජයග්‍රහණය සඳහා අවශ්‍ය පදනම ලබා දුන් ජනතාවගේ අරමුණු ඉටුකිරීම තමයි කළ යුත්තේ. සංවර්ධනය ආර්ථික ස්ථාවරත්වය ලබාදීම සඳහා ස්ථිරසාර වැඩපිළිවෙළක් තිබෙන්නේ ජනාධිපතිතුමා ප්‍රමුඛ මේ රජයට පමණයි. ඒ නිසා තමයි ජනතාව මේ තරම් බහුතර ආසන ප්‍රමාණයක් අපට ලබා දීමට තීරණය කළේ. මේ මොහොතේදී සිදුවිය යුත්තේ දේශපාලන වශයෙන්, සමාජීය වශයෙන් බේද භින්න වීම නොවෙයි එකට එක්ව කටයුතු කිරීමයි.ජනතාව ලබා දුන් මේ තීන්දුව නිසා අපට මනා ලෙස වටහා ගැනීමට පුළුවන්කම ලැබෙන්නේ එයයි.එහෙත් මේ මොහොතේදී එජාපය තමන්ගේ ඡන්ද ප්‍රතිශතය ඉහළ ගිය බවට ගණිත විජ්ජාවක් ඉදිරිපත් කිරීමට උත්සාහ කරනවා. ඒත් මේ ගණන් බැලීම්වල යථාර්ථවාදී ස්වභාවයක් නැහැ. ඔවුන් ගණන් බලන්නේ පසුගිය මහ මැතිවරණයේ ප්‍රතිඵලය සහ පළාත් පාලන මැතිවරණයේ ප්‍රතිඵලයයි සසඳා බලන්නේ. එහෙත් සිදුවිය යුත්තේ එය නොවෙයි. 2006 වසර පළාත් පාලන මැතිවරණයේ ප්‍රතිඵල සහ 2011 වසර ප්‍රතිඵල අතර වෙනස සසඳා බැලීමයි. එහිදී අපට පැහැදිලිව දක්නට තිබෙනවා 2006 වසරට වඩා එජාපයේ විශාල පසුබැසීමක්. නමුත් ජයග්‍රහණය කළ ආයතන රාශියක් මෙවර ඔවුන්ට අහිමි වන්නේ මේ තත්ත්වය නිසයි.* සුළු ජාතීන් සම්ප්‍රදායිකවම එජාපයට ලැදිවයි කටයුතු කරන්නේ. එම තත්ත්වයේ වෙනසක් වර්තමානයේදී ඇතිවී තිබේද?ඔය මතයත් සාම්ප්‍රදායිකයි. එහෙම නැතිව මෙතන වෙනත් දෙයක් නැහැ. පසුගිය පළාත් පාලන මැතිවරණයේදී නිදහස් සන්ධානයේ ඡන්ද ප්‍රමාණය ඉහළ ගියා වගේම අප ජයග්‍රහණය කළ ආයතන ප්‍රමාණයත් ඉහළ ගියා. ඒ නිසා විපක්‍ෂය ගෙන හැර දක්වන තර්කවල පදනමක් ඇතැයි මා කල්පනා කරන්නේ නැහැ. බලන්න පුත්තලම දිස්ත්‍රික්කයේ කල්පිටිය. පුත්තලම වගේ පළාත් පාලන ආයතනවල ප්‍රතිඵලය. මේ තැන්වල බහුතරය මුස්ලිම් ජාතිකයන්. පසුගිය ජනාධිපතිවරණය තෙක් මේ ප්‍රදේශය තුළ එජාපයට වාසිදායක තත්ත්වයක් තිබුණේ.ඒ තත්ත්වය අද සම්පූර්ණයෙන් ම වෙනස් වෙලා. එපමණක් නොවෙයි, සුළු ජාතීන් බහුතරයක් ඇති බේරුවල තංගල්ල නගර සභාත් ජය ගත්තා. මේ ප්‍රතිඵල අනුව වුණත් අපට තහවුරු කර ගන්න පුළුවන් සුළු ජාතික පදනම මේ වෙද්දි සිටින්නේ කාත් සමඟ ද කියලා.මහනුවර දිස්ත්‍රික්කයෙන් මෙතෙක් කාලයකට ශ්‍රී. ල. නි. ප. ය නියෝජනය කරමින් කිසිදු මුස්ලිම් ජාතිකයකු පාර්ලිමේන්තුවට පිවිසුණේ නැහැ. මට පුළුවන් වුණා ඒ තත්ත්වය වෙනස් කිරීමට. හැම දෙයක්ම සලකා බලද්දී අපට පැහැදිලි කර ගන්න පුළුවන් අද වෙද්දි මුස්ලිම් හා දෙමළ ප්‍රජාව අතර තිබූ එජාප ලැදියාව දුරස්වෙලා බව.* ඔබ මෙවැනි තර්කයක් ගොඩනැඟුවද උතුරු නැඟෙනහිර සුළු ජාතික ප්‍රජාව බහුල ප්‍රදේශවලදී නිදහස් සන්ධානය අභිභවමින් දෙමළ ජාතික සන්ධානය හා මුස්ලිම් කොංග්‍රසය වැනි පක්‍ෂ ඉහළට විත් තිබෙනවා. ඒ තත්ත්වය තුළ ඔබේ එම මතය තහවුරු වන්නේ නැහැනේ?තවමත් උතුරේ බහුතර ආයතන ගණනක මැතිවරණය පවත්වා නැහැ. පැවැත්වූ ආයතනවල වුවත් දෙමළ සන්ධානය 40% ඡන්ද ප්‍රමාණයක් ගනිද්දී නිදහස් සන්ධානය 35%, 38% ඉහළ ඡන්ද ප්‍රමාණයක් ලබාගෙන තිබෙනවා. එහෙත් මේ ස්ථානවලදී එජාපයට 10% ඡන්ද ප්‍රතිශතයක් පවා වාර්තා කර ගැනීමට බැරිවෙලා තිබෙනවා. සමහර තැන්වලදී එජාපයේ ඡන්ද ප්‍රමාණය දහයට පහළොවට වැටිලා තිබෙනවා. මේ හැම දෙයක්ම විමසා බලද්දී ජාතික දේශපාලන පක්‍ෂයක් විදිහට නිදහස් සන්ධානය තමයි මුළු රටේම මහජන පදනමක් ඇති සිංහල, දෙමළ, මුස්ලිම් සමඟිය තහවුරු කරන දේශපාලන පක්‍ෂය බවට පත්වෙලා තිබෙන්නේ.* මැතිවරණ ජයග්‍රහණයෙන් පසු ආණ්ඩුව තෙල්, ගෑස් වැනි අත්‍යවශ්‍ය ද්‍රව්‍ය මිල ඉහළ දමමින් ජනතාවට කොකා පෙන්වන බවට විපක්‍ෂය චෝදනා එල්ල කරනවා. මේ චෝදනාවලට පදනමක් තිබෙනවාද?මේ විදිහේ චෝදනා එල්ල කරන්නේ රටේ ලෝකයේ තත්ත්වය ගැන නිසි අවබෝධයක් නැති අය විය යුතුයි. වර්තමාන ජාත්‍යන්තර තත්ත්වය අනුව ඛනිජ තෙල් පිළිබඳ අර්බුදයක් ඇතිව තිබෙනවා. එය දිනෙන් දින උග්‍ර අතට පත්වෙමිනුයි තිබෙන්නේ. ඒ නිසා තමයි ජාත්‍යන්තරය තුළ මිල ඉහළ යාම් සිදුවන්නේ. අපට තෙල් නිපදවන්නේ නැති රටක් විදිහට මෙවැනි අභියෝගයකට මුහුණ දීමට අපහසුයි. එහෙත් අපට පුළුවන් වෙලා තිබෙනවා මෙමඟින් වන හානිය අවම වන විදිහට ඛනිජ තෙල් ආශි‍්‍රත මිල ඉහළ දැමීමට.මේ වන විට පසුගිය මාසවල ඉහළ ගොස් තිබූ එළවළු මිල ඇතුළු අත්‍යවශ්‍ය ආහාරවල මිල යම් තරමකට පාලනය වෙලා තිබෙනවා. එහෙත් එදා මේ ගැන කතා කළ විපක්‍ෂය අද මිල පහළ යාම ගැන වචනයක් හෝ සඳහන් නොකිරීම පුදුම සහගතයි.* ඔබ සංචාරක, ආර්ථික හා සමාජීය යන අංශ පිළිබඳ පුළුල් අවබෝධයක් ඇති මහජන නියෝජිතයකු ලෙස ඉදිරි සය වසර තුළ සිදුවිය හැකි සංචාරක හා ආර්ථික ක්ෂේත්‍රයේ පෙරැළි හා වර්ධනයන් පිළිබඳ ඔබේ මතය මොන වගේද?රට තුළ තිබූ යුදමය වාතාවරණය නිමාවට පත්වීමත් සමඟ අලුත් යුගයකට නව කාලපරිච්ඡේදයකටයි රට යොමු වී තිබෙන්නේ. මෙතෙක් කල් අප කෙතෙක් උත්සාහ කළත් රට තුළ සංවර්ධනයක් ආර්ථික ස්ථාවරත්වයක් ඇතිකර ගැනීමට නොහැකි වුණේ තිබූ අරගලකාරී යුද්ධයත් දේශපාලන අස්ථාවරත්වයත් යන කරුණු නිසයි. අද වෙද්දී ඒ සියල්ල වෙනස්ව තිබෙනවා. එය අප රටක් විදිහට ලද වාසනාවක් යැයි සඳහන් කළත් එහි වරදක් නැහැ.මා විශ්වාස කරන විදිහට අප රටට ආර්ථික වශයෙන් විශාල ප්‍රතිලාභ ප්‍රමාණයක් සංචාරක ක්ෂේත්‍රය ප්‍රවර්ධනය කිරීම මගින් ලබාගැනීමට පුළුවන්. ඒ සඳහා ඕනෑවටත් වඩා ස්වාභාවික සම්පත් අප රට සතුව තිබෙනවා.අපේ අසල්වැසි මාලදිවයින ඔවුන්ගේ ආර්ථිකයෙන් විශාල ප්‍රමාණයක් ආවරණය කර ගනු ලබන්නේ සංචාරක ක්ෂේත්‍රයෙන්. ඒත් ඔවුන්ට විශාල ස්වභාවික හෝ පුරාවිද්‍යාත්මක වස්තූන් ප්‍රමාණයක් නැහැ. ඔවුන් සියල්ලම සොයා ගන්නේ මුහුදු වෙරළ පෙන්වලා. අපට එහෙම නොවෙයි. දර්ශනීය වෙරළක්, සුන්දර කඳුකරයක්, පැරැණි පුරාවිද්‍යාත්මක භූමි ඇතුළු ස්ථාන රාශියක් තිබෙනවා. මේ නිසා අපට මේ ක්ෂේත්‍ර හරහා පමණක් ම වුවත් විශාල දියුණුවක් ළඟාකර ගැනීමට පුළුවන්.එමෙන්ම සමාජය තුළ ඇති සාමකාමී වාතාවරණයත්, රට තුළ ඇති දේශපාලන ස්ථාවරත්වයත් නිසා විදේශීය ආයෝජකයන්ට සුදුසු වාතාවරණයක් නිර්මාණය වී තිබෙනවා. ඒ නිසා මගේ මතයට අනුව නම් ඉදිරි දස වසර තුළ රටේ සංවර්ධනයට විශාල අඩිතාලමක් ඇතිවන බව නම් නියතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=f1104082</link>
    <topic>ලිබියානු ගැටුම දුරදිග ගියේඉස්ලාමයට අනුව කටයුතු නොකළ නිසයි</topic>
    <author>සාකච්ඡා කළේ ෆවුස් මොහොමඩ්</author>
    <content>අමෙරිකාව ඇතුළු බටහිර අධිරාජ්‍යවාදී රටවල් විසින් ලිබියාවට එල්ල කරන ගුවන් ප්‍රහාරවල නිමාවක් තවමත් දකින්නට නොමැත. මැදපෙරදිග දේශපාලන කැළඹීම ද තවමත් එලෙසමය. රටක අභ්‍යන්තර ගැටුම්වලදී හෝ උද්ඝෝෂණවලදී සාකච්ඡා මාර්ගයෙන් විසඳුම් ලබාගැනීමට ඉස්ලාමයේ කදිම උදාහරණ ගණනාවක්ම ඇත. මැදපෙරදිග හා ලිබියානු අර්බුදයේදී ඉස්ලාමයේ වැදගත්කම පිළිබඳව කරුණු කීපයක් ජාතික සමඟිය සඳහා වන අන්තර් ආගමික සන්ධානයේ සම සභාපති සහ කොළඹ දවටගහ මුස්ලිම් දේවස්ථානයේ ප්‍රධාන ජෙශ් ඉමාම් ආචාර්ය හසන් මවුලානා මවුලවිතුමාගෙන් දැනගනිමු.ලිබියාවේ අභ්‍යන්තර දේශපාලන අර්බුද පැනනැඟුණු මොහොතේ එක්සත් ජාතීන්ගේ සංවිධානයේ මහලේකම් බෑන් කි මූන් ලිබියානු නායක මුවමර් ගඩාෆිට කිව්වේ වහාම සාමය උදාකිරීමට කටයුතු කරන ලෙසයි. ජනතාව අතර ගැටුම් ඇතිවීම නතර කරන ලෙසයි. ඉස්ලාමයෙන් කියන්නෙත් ප්‍රශ්නවලින් තොර සාමකාමී පරිසරයක් රටක තිබිය යුතුයි කියලයි. එතැනදී මහලේකම්තුමාගේ ප්‍රකාශය අපිත් සතුටින් පිළිගත්තා.නමුත් ලිබියාවේ අභ්‍යන්තර ප්‍රශ්න විසඳලා සාමය ඇතිකරන්න ඕනේ කියලා බටහිර රටවල් එකතුවෙලා ලිබියාවට ප්‍රහාර එල්ල කරද්දී ලක්‍ෂ ගණන් අසරණ මිනිසුන්ගේ ජීවිත අවදානමකට ලක්වෙද්දී මහලේකම්වරයා නිශ්ශබ්ද වුණේ ඇයි...?ඒ ප්‍රහාරවලින් මියගියේ අහිංසක මිනිස්සු. ප්‍රහාර එල්ල කිරීම වෙනුවට සාකච්ඡා මාර්ගයෙන් ඔය ගැටුම් සමථයකට පත්කර ගන්න එක්සත් ජාතීන්ගේ මහලේකම්වරයාට නොහැකි වුණේ ඇයි? මේක ඉස්ලාමය පිළිගන්නා දෙයක් නොවේ. සාමය ඇතිකිරීමට කියා දහස් ගණනකගේ ජීවිත බිළිගැනීම ඉස්ලාමට අනුමත කරන්නේ නැහැ. සාමයේ දොරටුව සාමයේ බලකොටුව කියලා එක්සත් ජාතීන්ගේ සංවිධානය හැඳින්වුවත් රටක අභ්‍යන්තර ප්‍රශ්නවලට අත පොවන්න අවසර දුන්නේ ඇයි...? අසරණ මිනිස්සු ඝාතනය කරන්න ඉඩ දුන්නේ ඇයි...?මුහම්මද් නබිතුමා සහ හුදෙයිබියා ගිවිසුමඒ කාලයේ මුහම්මද් නබිතුමා හජ් වන්දනාවට මදීනා නුවර ඉඳලා මක්කම බලා යන විටත්, ප්‍රශ්නයක් ඇතිවුණා. මක්කමේ හිටපු ජන කොට්ඨාසය මුහම්මද් නබිතුමා පිළිගන්නේ නැති පිරිසක්. එතුමා මක්කමට ඇතුල්වීමට විරෝධය දැක්වූවා. ලොකු ගැටුමක් නිර්මාණය කරන්න උත්සාහ කළා.නබිනායකතුමාට විරුද්ධ කණ්ඩායම එතුමාට කිව්වේ මේ වසරේ හජ් වන්දනාවට ඉඩ දෙන්න බෑ කියලයි. මේ ප්‍රශ්නය විසඳාගන්න ගිවිසුමකට එකඟ වෙන්න අන්තිමේදී නබිනායකතුමාට සිද්ධ වුණා.ඒත් ඒ ගිවිසුම කොයි පැත්තෙන් බැලුවත් මක්කා නුවර නබිනායකතුමා පිළිගන්නේ නැති පිරිසට වාසි වන ලෙසයි නිර්මාණය කරලා තිබ්බේ. ඉන් නබිනායකතුමා අධෛර්යට පත්වුණේ නැහැ. එතුමා ගිවිසුමට එකඟ වුණා.එසේ එකඟ වී එතුමාගේ අත්සන “මුහම්මද් රසූලුල්ලාහ්” කියා සඳහන් කරන විට ප්‍රතිවාදී කණ්ඩායමෙන් විරෝධයක් මතුවුණා.ඔවුන් කීවේ “රසූලුල්ලාහ්” යන වදනෙන් අරුත් ගැන්වෙන අල්ලාහ් තආලාගේ නබිවරයා යන අදහසට ඔවුන් එකඟ නැති බවයි. “ඔබ අල්ලාහ්ගේ නබි වෙන්න පුළුවනි. නමුත් අපි පිළිගන්නේ ඔබ මුහම්මද් කියලා විතරයි” ඔවුන් එසේ කිව්වා. මින් නබිනායකතුමාගේ අනුගාමික පිරිස දැඩි කෝපයට පත්වුණත් නබිනායකතුමා ඔවුන් සන්සුන් කොට ආපසු මක්කා පිල කියූ විදිහට මුහම්මද් කියලා අස්සන යෙදුවා. ඒ සුප්‍රකට හුදෙයිබියා ගිවිසුම සාකච්ඡා මාර්ගයෙන් ගැටුම් විසඳා ගැනීමේදී ඉස්ලාමය කොයි තරම් නම්‍යශීලී ද කියලා අපට අවබෝධ කරලා දෙනවා.බටහිර රටවල යටි අරමුණනමුත් එදා ලිබියාවේ ගැටුම් දුරදිග ගියේ ඉස්ලාමයට අනුව කටයුතු සිදුනොවුණු නිසයි.  කොහොම වුණත් ඉන් ප්‍රයෝජන ගන්නේ බටහිර අධිරාජ්‍යවාදී රටවල්. ඔවුන් ඉරාකයට කළේත් මේ දෙයමයි. දහස් ගණන් මිනිස්සු ඝාතනය කළා. ඊළඟට සාමය උදාකළා කියලා ලොවට පෙන්නුවා.බටහිර රටවලට අවශ්‍යව තිබෙන්නේ අරාබි රටවල්වල අභ්‍යන්තර අර්බුද ඇතිකරලා ඒ රටවල් විනාශ කරලා අරාබියේ තියෙන තෙල් සම්පත උදුරා ගන්නයි. මුස්ලිම් රටවල නායකත්වය විනාශ කරලා ඔවුන්ට අවශ්‍ය නායකයන් පත්කර ගත්තාට ඒක එයාලට ලෙහෙසි වැඩක්. ඉස්ලාමය මෙවැනි වංචාවන් අනුමත කරන්නේ නැහැ. ප්‍රශ්න විසඳගන්න “මෂූරා (සාකච්ඡා) කරන්න කියලයි ඉස්ලාමයේ කියන්නේ. සාමය කියන්නේ හරියට ගොඩනැගිල්ලක අත්තිවාරම වාගෙයි. ඕනෑම රටක නගරයක සාමයේ පසුබිම තිබිය යුතුයි. කෝටි ගණන් ජනයා ජීවත් වුණත් වැඩක් නැහැ සාමයක් නැතිනම්.අපේ රටේ මානුෂික මෙහෙයුමපසුගිය කාලයේ අපේ රටේ සිද්ධවුණු යුද්ධය දිහා බලන්න. ඒ කාලයේ අත්තිවාරම දුර්වල ගොඩනැගිල්ලක් විදිහට සාමයෙන් තොර රටක් විදිහට තමයි ශ්‍රී ලංකාව තිබුණේ. අත්තිවාරම දුර්වල ගොඩනැගිල්ලකට මිනිසුන් යන්න බය වෙනවා වගේ ලංකාවට එන්නත් මිනිස්සු බය වුණා. සාකච්ඡා මාර්ගයෙන් ගැටුම් විසඳන්න උපරිමයෙන් උත්සාහ කිරීමෙන් පසුවයි ත්‍රස්තවාදීන් මෙල්ල කිරීමට ජනාධිපති මහින්ද රාජපක්‍ෂ මහතා තීරණය කළේ’ ඒක යුද්ධයක් නොවේ. ඇත්ත වශයෙන්ම එතැනදී සිද්ධ වුණේ මානුෂික මෙහෙයුමක්. ඒ මානුෂික මෙහෙයුම සාර්ථකව නිමා කරලා නැවත ශ්‍රී ලංකාවකට නිදහසත්, සාමයත් උදාකරන්න පියවර ගැනීම ගැන ජනාධිපතිතුමාට අපි ස්තූති කරන්න ඕනේ.නම්‍යශීලී ඉස්ලාමයඑදා හුදෛයිබියා ගිවිසුමේදී මුහම්මද් නබිනායකතුමා කොයි තරම් නම්‍යශීලී වුණත් අද මිනිසුන් තුළ මෙවැනි නම්‍යශීලීත්වයක් පෙනෙන්නට නැහැ. යුද්ධයට ගැටුම්වලට මුල ඒකයි. මුහම්මද් නබිතුමාගේ ජීවන චරිතය අනුව යමින් මෂූරා මාර්ගයෙන් ප්‍රශ්න විසඳගන්නවා නම් මෙවැනි ගැටුම් ආරම්භ වෙන්නේ නැහැ. දෙලොවම ජය ගන්න පුළුවන් එතකොටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=f1104083</link>
    <topic>පොල්ලෙන් ගසා අතකැඩූ වන්දියට උපුල් සර්ගෙන් රුපියල් 5000ක්</topic>
    <author/>
    <content>පාසල -මරු කතරක පිහිටි ක්ෂේම භූමියක් ලෙස අපට පාසල හඳුන්වන්න පුළුවන්. දරුවන්ගේ අනාගතය ඒකාලෝක කරන කේන්ද්‍රස්ථානයක් වන්නේත් මෙන්න මේ පාසලමයි.එහෙත් අනාගතය භාර ගැනීමට සිටින දරුවන්ට පාසලේදී විඳින්නට සිදුවන ඇතැම් ගැහැට ගැන අද සමාජයේ කතා කෙරෙන්නේ බොහෝම කලාතුරකින්.පාසලේ සිටින ගුරුවරුන්,විදුහල්පත්වරුන්,මවුපියන් පමණක් නෙවෙයි පාසල තුළදීම ජන්මය ලැබුවැයි අදහන,තමා සතු පරම්පරාගත දේපළක් ලෙස පාසල සලකන, එහි උරුමක්කාරයන් යැයි කියා ගන්නා ආදි ශිෂ්‍ය ශිෂ්‍යාවන් ද ‘පාසලේ කිර්ති නාමය’ පළුදු කර ගැනිමට හා එසේ වුවහොත් ඒදේ සඟවා තබා ගැනීමට පොරකන පිරිසක් වීම මෙයට ප්‍රධාන හේතුවයි.ඇත්තෙන්ම බොහෝ පාසල් තුළ අධ්‍යාපනය ලබන දරුවන්ට සිදුවන අකටයුතුකම් ප්‍රසිද්ධ සමාජයට පැමිණෙන්නේ එහෙමත් වෙලාවක පමණි.අද ‘අකුණ’ ගෙන එන්නේත් පාසල තුළ අමානුෂික අයුරින් පහර කෑමට ලක්වූ අසරණ දරුවකුගේ කතාවයි.නම - රාජකරුණා ඒකනායකලාගේ අසිල ලසාංග වයස - අවුරුදු 13යි.(දැන් වයස අවුරුදු 14යි.) ලිපිනය - 01 කොටස,රජවත්ත,රක්වාන බලාපොරොත්තුඅසිලගේ අම්මා කූලී වැඩ කරලා කීයක් හරි හොයාගත් දිරිය ගැහැණියක්.පියා පතල් කම්කරුවෙක් ලෙස සේවය කළා.පවුලේ අග හිඟකම් අනන්තවත් තිබුණා. මේ නිසා ඔවුන් ගෙව්වේ ඉතාම සරල දිවි පෙවෙතක්.මහමෙරක් තරමට බලාපොරොත්තු පොදි බැඳන් සිටියත් අසිලගේ අම්මටයි තාත්තටයි අහස අල්ලන්න නම් ඕන වුණේ නෑ. ඒත් තමාගේ දරුවා හොඳ අධ්‍යාපනයක් ලබලා හොඳ මහත්තයෙක් වෙනවා දකින්න ඔවුන්ට තිබුණේ නොනිත් අශාවක්. ඒ නිසාම කොතෙක් අග හිඟ කම් තිබුණත් අසිලව නොකඩවා පාසල් යැවීමට ඔවුන් දෙපළ දිවා රෑ නොබලා දහදිය වැගිරෙව්වා.අධ්‍යාපනයට දස්කම් දැක්වූ අසිලත් ඉගනීමේ වටිනාකම කොතෙක්දැයි හොඳ හැටි අවබෝධකරගෙන සිටියේ තමාගේ මවුපියන් විඳින දුක් ගැහැට ගැන අත්දැක ඇති නිසයි.අසිල පාසල් ගියේ රඹුක සුප්‍රසිද්ධ මහා විද්‍යාලයකටයි. මුළු පාසල් දිවියම එපා කරවපු දෙයක් දවසක් අසිලට සිද්ධ වුණා. ඒ 2010 සැප්තැම්බර් මාසයේ 23 වැනිදායි.එදාත් සුපුරුදු පරිදි උදෑසනින්ම ඇඳ පැළැඳගෙන අසිල පාසලට ගියා. එතැන්සිට සිදු වූ ඒ පිළිකුල් සහගත අමන සිදුවීම ගැන අසිල අපට කීවේ මෙන්න මේ ආකරයෙන්.ක්‍රීඩා විෂයඑදා පස්වැනි කාල පරිච්ජේදයේදී තිබුණේ ක්‍රීඩා විෂයයි.ඉතිං එදා වෙනදා වගේම අපේ පන්තියේ හැමෝම පිට්ටෙනියට ගියා. උපුල් ශාන්ත සර් තමයි ක්‍රීඩා විෂය භාරව සිටියේ. එදා සර් අපිට අඩි 08ක් විතර දිග හෙල්ල දීලා හෙල්ල විසි කරන්න කියා දුන්නා.ඉතිං අපේ පන්තියේ ළමයි, ගැහැනු ළමයි එක පෝළිමකයි පිරිමි ළමයි තවත් පෝළිමකුයි ගැහිලා හෙල්ල විසි කිරීමේ ක්‍රිඩාවේ නිරත වුණා.මේ විදිහට අපි ක්‍රීඩා කරන අතරේ සර් ටිකක් ඈතට ගිහින් බලාගෙන හිටියා.අපි කවුරුත් පෝළිමක් ගැහිලා තමන්ගේ වාරය එනකම් හිටියා හෙල්ල විසි කරන්න.මං හිටියේ පිරිමි ළමයිගේ පෝළිමේ මැද්දට වෙන්න. අපි කාගේත් අතේ ලී හෙල්ල තිබුණාට ඒවා කවුරුත් එකපාරට දාන්න ගියේ නැහැ.මට ඉස්සරහින් හිටියේ නිකේතන සම්පත් කියන ළමයායි. එයා හෙල්ල දැම්මට පස්සේ මගේ වාරය ආවා. ඉතිං මමත් හෙල්ල විසිකරන කොටම නිකේතන එයා විසි කරපු හෙල්ලය අහුලගන්න ඉස්සරහට පැන්නා. “මං හෙල්ලය දැම්මා පනින්න එපා” කියලා නිකේතනට කෑගහලා කිව්වා. ඒත් ඒ වෙනකොටත් නිකේතන පැනලා ඉවරයි. හෙල්ලය නිකේතනගේ උරහිසේ පිටිපස්ස පැත්තට වැදුණා. ඒත් ඒකෙන් එයාට කිසිම තුවාලයක් වුණේ නැහැ. මොකද ඒ හෙල්ලයේ උලක් තිබුණේ නෑ.ප්‍රථමාධාර කාමරයමේක අපේ උපුල් සර් දැක්කා. එයා මං විසි කළ හෙල්ල අරගෙන “මෙහෙට එනවා. මෙහෙට එනවා” කියලා කිව්වා. මං ගිහිං සර්ට කිව්වා මම එපා කියද්දීියි නිකේතන පැන්නේ කියලා. ඒත් කිසිම දෙයක් ඇහුවේ නැහැ. මට අනික් පැත්ත හැරෙන්න කියලා අර ලී හෙල්ලයෙන්ම මගේ පිටිපස්ස පැත්තට අත දිගහැරලා හයියෙන් ගැහුවා. මගේ අත ඉබේටම පිටි පස්සට ගියා. ඒ පහර වැදුණේ මගේ අතට.මට දරාගන්න බැරි තරම් වේදනාවක් අවා. ඇස් නිලංකාර වෙලා කැරකෙනවා වගේ දැනුණා. මං හිතුවේ මට සිහි නැතිවෙලා එතන වැටෙයි කියලයි. හෙල්ලය වැදිච්ච නිකේතනටත් සර් එන්න කිව්වා එයාටත් අර ලී හෙල්ලයෙන්ම අත දිගඇරලා ගැහුවා. ඊට පස්සේ සර් ආයෙමත් අර ක්‍රීඩාව කරන්න ගියා. මට මගේ අත පණ නැතිවෙනවා වගේ දැනුණා. දරාගන්න බැරි තරම් වේදනාවක් දැනුණ නිසා පිට්ටෙනියේ පැත්තකට ගිහින් අඬ අඬා හිටියා.මේක දැකපු සර් ඇවිත් ඇහුවා ඇයි සේල්ලම් කරන්න එන්නේ නැත්තේ වහින නිසාද නැත්නම් අත රිදෙන නිසාද කියලා. එත් මං මොනවත්ම කිව්වේ නැහැ. මං හොඳටම අඬද්දීත් කවුරුවත් මගේ ළගට ආවේ නැහැ.ඒ කාලපරිච්ඡේදය ඉවර වුණාට පස්සේ ධනුෂ්ක සේනානායක කියන මගේ යළුවා මාව එක්කර ගෙන ගියා. මං එයාට කිව්වා මගේ අත හොඳටම රිදෙනවා කියලා. එහෙම කිව්වම ධනුෂ්ක මාව ප්‍රථමාධාර කාමරයට අරගෙන ගියා. මං පීරියඩ් තුනක්ම ප්‍ර‍්‍රථමාධාර කාමරයේ හිටියා. මගේ අත ඒ වෙනකොටත් හොල්ල ගන්න බැරිවයි තිබුණේ. ඒත් කිසිම ගුරුවරයෙක් මංගැන බලන්න ආවේ නෑ.ඊට පස්සේ ඉස්කෝලේ අරින්න බෙල්එක ගැහුවම මං පන්තියට ගිහින් මගේ පොත් බෑගයත් අරගෙන ගෙදර ගියා.ගෙදර යනකොටත් එන්න එන්නම මගේ අතේ වේදනාව දරුණුවෙලයි තිබුණේ. ඉතින් මං ගෙදර ගිහින් අම්මට සිද්ධිය ගැන කිව්වා.අසිලගේ මව මලා දමයන්ති ඉන්පසු සිද්ධිය ගැන අපට කිවේ මේ අයුරින්.පුතා ඇවිත් සර් ගැහුවා අත හොදටම රිදෙනවා කියලා කිව්වා. ඉතිං මම අත අරගෙන බලද්දීි අත හොදටම ඉදිමිලා තිබෙනවා දැක්කා. මම පුතාගේ අත හොඳට තවලා ගෙදර තිබුණු බාම් එකක් ගෑවා.ඒත් ඉදිමුම බහින්නේ නැති නිසා එරඬු ගහේ් පස් පංගුව අරගෙන කොටලා ඉස්ම කකාරවලා මැල්ලුම් හදලා අතේ බැන්දා. ඒත් මහත්තයෝ ඒකෙන්වත් කිසිම අඩුවක් වුණේ නැහැ.06 වැනි වාට්ටුවදවස් පහක් තිස්සේ අතට බෙහෙත් කළත් හොඳ වුණේ නැහැ.2010 සැප්තැම්බර් 28 වැනිදා මාත් පුතාත් විදුහල්පති හමුවන්න ගිහින් විස්තරේ කිව්වා. එතකොට විදුහල්පති ඇහුවා ඔයගොල්ලෝ මොනවද කළේ කියලා. උපුල් ශන්ත සර්ගේ පැතතෙන් වෙන්න ඕන දේ කරන්නම්. මොනවද ඔයාලට කෙරෙන්න ඕනා කියලා එයා ඇහුවා. මම කිව්වා මුකුත් ඕනේ නැහැ, හැබැයි මේ වගේ දෙයක් තව ළමයකුට වෙන්න දෙන්න එපා කියලා. උපුල් සර්ට විරුද්ධව පොලිසි එහෙම යන්න එපා කියලා විදුහල්පති මට ඒ වෙලාවෙදි කිව්වා. ඊට පස්සේ එදාම උදේ රක්වාන රජයේ රෝහලට මං දරුවා අරං ගියා. පුතා 06 වැනි වාට්ටුවට ඇතුළු කළා.එදා හවස පුතා වහාම රත්නපුර මහ රෝහලට අරගෙන යන්න කියල ඒකෙ හිටපු දොස්තර මහත්වරු මට ටිකට් එකක් ලියල දුන්නා.ඉතින් ඊට පස්සේ පුතාව රත්නපුර මහ රෝහලට ගෙනාවා. එතකොට වෙලාව රෑ 8.30ට විතර ඇති.එදා රෑ 11.30ට විතර පුතාව එක්ස්-රේ කාමරේට අරන් ගිහින් එක්ස්-රේ අරන් බලද්දී පුතාගේ අතේ ඇටයක් පුපුරලා කියල දොස්තර මහත්වරු කියලා තියෙනවා.30වැනිදා පුතාගේ අතට සැත්කමක් කළා.රෝහල් පොලිසිය ප්‍රකාශයක් ලියා ගත්තා.අධිකරණ වෛද්‍යවරයාද පුතා පරීක්ෂා කර බැලුවා.ඔක්තෝබර් 01 වැනිදා පුතාගේ ටිකට් කැපුවා.මේ අතරේ ඔක්තෝබර් 02වැනිදා මාත්,සැමියාත්,පුතාත් රක්වාන පොලිසියට ගියා.ඒ පොලිසියට එන්න කියලා දැනුම් දීල තිබුණ නිසයි.පොලිසියේ මහත්වරු උපුල් සර්ටත් එන්න කියලා තියෙනවා.ඒත් අපි පැය 05ක් තිස්සේ පොලිසියේ බලන් හිටියත් එයා නම් ආවේ නෑ. පොලිසියට ආව කියලා පස්සේ පුතාට අත්සන් කරන්න කිව්වා.පුතාගේ දකුණු අත බිඳිල නිසා එයාට අත්සන් කරන්න බැරිවුණා.ඊට පස්සෙ පුතාගේ වම් අතින් පොලිසියේ මහත්තුරු අත්සන් ගත්තා.ආයෙත් 04 වැනිදාට පොලිසියට එන්න කියලා කිව්වා.වන්දියමාත් පුතාත් 04 වැනිදා උදේ 9.00ට විතර පොලිසියට ගියා.දහවල් 11.00ට විතර උපුල් ශාන්ත කියන ගුරුවරයාත්,ප්‍රියන්ත කියන ගුරුවරයාත් පොලිසියට ආවා.ඒ දෙන්නා රක්වාන පොලිස් ස්ථානාධිපතිතුමාගේ කාමරේට ගිහින් විනාඩි 15ක් තිස්සේ මොන මොනාදෝ කතා කර කර හිටියා.ඊට පස්සේ අර ප්‍රියන්ත කියන ගුරුවරයා පුතා ළඟට ඇවිත් සුවදුක් අහලා නඩු මාර්ගයට බහින්න එපා කියලා මට කිව්වා.ඊට පස්සේ ස්ථානාධිපතිතුමාගේ කාර්යාලයට අපිව ගෙන්නුවා. අපි දෙගොල්ලන්ගෙන්ම ස්ථානාධිපතිවරයා කරුණු අහලා උපුල් ශාන්ත කියන ගුරුවරයාට කිව්වා කීයක්හරි මේගොල්ලන්ට දීලා ගොඩින් මේක බේරගන්න කියලා.නඩු කිව්වොත් පන්දාහකට (5000/=) වැඩිය ගන්න බෑ.ඒකත් සිවිල් නඩුවක් දාන්න වෙනවා කියලා ස්ථානාධිපතිතුමා මට කිව්වා.ඉන් පස්සේ ගුරුවරු දෙදෙනාට කියා පෝරමයක් ගෙන්වා ගෙන එතන හිටපු පොලිස් නිලධාරියෙක් උපුල් ශාන්ත ගුරුවරයාගෙන් විස්තර අහලා වන්දිය රුපියල් 5000ක් කියා සටහන් කළා. 16 වෙනිදා උදේ 7.30ට මට ඒ මුදල ගන්න පොලිසියට එන්න කිව්වා. ඒත් මං ඒක ප්‍රතික්ෂේප කළා.අසිලගේ මව කියූ අයුරින් පෙනී යන්නේ මේ උතුම් වූ පොලිස් නිලධාරින් කෙතරම් අපුරුවට සිය රජකාරිය සිදුකර ඇත්ද යන්නයි. මේ උතුම් පොලිස් නිලධාරින්ගේ මහේෂාක්‍ය වූ පරිනත බුද්ධියට පින් සිද්ධ වෙන්න අසරණ අසිලගේ බිඳ දැමූ අත වෙනුවෙන් රැපියල් 5000ක් වැනි අගනා මුදලක් තීරණය විණි. ඔවුන්ගේ උපදෙස වූයේ නඩු මඟට නොයන ලෙසයි.මන්ද එවිටද රුපියල් 5000කට වඩා වන්දියක් ලබා ගත නොහැකි බව ඔවුන් අනුමානය කිරීම කොතරම් උත්කෘෂ්ඨද?සැබෑවකි. මෙවැනි නිලධාරීන් වින්දිතයාට පිහිට වෙනවා වෙනුවට චූදිතයාගේ නිරුවත වැසීමට කටයුතු කිරීම සැබවින්ම කාලෝචිතද? මෙවැනි උතුම් නිලධාරීන් චිරාත් කාලයක් ඔය පුටුවලම වැජඹිය යුතුය. වින්දිතයාට නම් හෙණ ගැසී ගියද කම් නැත. එහෙත් චූදිතයා නම් ආරක්ෂා කළ යුතුමය. අපි පොලිසියේ ඇතැම් උතුමාණන්ලාගේ කෙරුවාවල් හොඳහැටි දනී. එබැවින් මේ ගැන තවදුරටත් අටුවා ටීකා ටිප්පනි තබන්නේද නැත.බලපෑම්එහෙත් මේ කිසිම ජගතකුට අසිලගේ මවවත් පියාවත් රුපියල් 5000කට නම්මා ගැනීමට නම් හැකිවූයේ නැත. එනිසාම රත්නපුර මහේස්ත්‍රාත් අධිකරණයේ 44210 දරන නඩු අංකයෙන් නඩුවක් ගොනු කිරිමට සිදුවිය.එපමණක්ද නොව මානව හිමිකම් නඩුවක්ද (HRC/3252/2010)  ගොනු කෙරිණි. එහෙත් මෙතෙක් කිසිඳු පිහිටක් අසිලට නම් ලැබී නැත.මේ ගැන කතා කළ යුතු තවත් පැත්තක් තිබේ.එනම් මුලින් සඳහන් කළ පරිදි පාසල තුළදී අසිලට ගුරුවරුන්ගේ දැඩි බලපෑම්වලට යටත් වීමට සිදුව තිබීමයි. මේ වන විටත් අසිලට පාසල, ජීවිතයේ අමිහිරිම ස්ථානය කිරීමට තරම් මේ ගුරුවරු එකතුවී ඔහු වටා පවුරක් බැඳීමට සමත්ව තිබේ. “ උඹලට දැන් මොකවත් කියන්න බෑ. කරන්නත් බෑ.තොපි පොඩ්ඩ ඇත්තන් පොලිසි ගානෙයි මානව හිමිකම් ගානෙයි රිංගන්න යනවානේ” ඒ එක් ගුරුවරයෙක් කියපු දෙයකි. මෙවැනි උතුම් දිසාපාමොක්ලා අද අසිලගේ අධ්‍යාපනය ලත්තැනම ලොප් කිරීමේ ප්‍රබල වෑයමක් ගෙන තිබිම මහා ඛේදවාචකයකි.මේ බලපෑම හේතුවෙන්ම අසිලගේ මවුපියන් ඔහුට වෙනත් පාසලක් ඉල්ලා කලාප අධ්‍යාපන කාර්යාලයට ලිඛිතව ඉල්ලීමක් කළද තවමත් ඔවුන්ගෙන් පිළිතුරක් ලැබී නැත්තේ මේ උතුම් නිලධාරීන්ගේ රාජකාරයේ විනිවිද භාවය හා බලමහිමය මනාව ඔප්පු කරමිනි. අපට මෙයින් අවබෝධවූ දෙයක් තිබේ. එනම් සක්‍රදෙවිදුන්ගේ පඩුපුල් අසුන උණු වුවත් මේ නිලධාරීන්ගේ පණ ගැහෙන හදවත් නම් කවදාවත් උණු නොවන බවයි.අමන තීන්දු තීරණතත්ත්වය මෙසේ වෙද්දී අසිලව ඇතුළු කරගැනීමට ඒ ආසන්නයේම තිබූ පාසලක් කැමැත්ත දැක්වූවද දරුවා පාසලෙන් අස්කරන හේතුව දැනගත්විට ඒ පාසල් බලධාරීන්ගේද ඉහ මොළ රත්වී තිබේ. “ අපි මුල ඉදන්ම කතාව දන්නවා. අපි කැමති නෑ ඔයවගේ ළමයෙක් අපේ පාසලට ගන්න” ඒ එම පාසලේ විදුහලිපතිවරයාගෙන් ලැබුණු පිළිතුරයි.මේ බලධාරීන්ගේ අමන තීන්දු තීරණ නිසා තැලෙන්නේ පාසල් දරුවා පමණක් නොවේ. ශ්‍රී ලංකාවේ මුළුමහත් අනාගත අඩිතාලමම දෙදරා යෑමට මෙය හේතුවක් නොවේද?අධ්‍යාපනය අයිතියකි. එය උදුරා ගැනීමට කිසිවකුටවත් බලයක් නැත. මේ අයිතිය උපන්ගෙයිම මිහිදන් කරන්නෝ වේවැල අතට ගනිති. දුබලයාට අත එසවීම තිරිසන් සමාජයේ සිටම විකාශනය වන දෙයකි.ශක්තිවන්තයා දිනයි. දුබලයා මියයි. මෙය ලෝක ස්වභාවයයි කියා අප ඇස කන කට පියාගෙන සිටිය යුතුද? නැත. දැන් නැඟීසිටිය යුතු කාලය එළෙඹ තිබේ. පාසල තුළදී දරුවන්ට වන හිරිහැර වද හිංසා නවතා දැමීමට කටයුතු කිරිමට ලොකු කුඩා සෑමදෙනාගේම වගකිමකි.“කිසිම තැනැත්තකු වදහිංසාවට හෝ කෲර අමානුසික හෝ අවමන් සහගත සැලකිල්ලකට නැතහොත් දඩුවමකට යටත් නොකළ යුත්තේය.” යන ශ්‍රී ලංකා ආණ්ඩුක්‍රම ව්‍යවස්ථාවේ 11 වැනි වගන්තියෙන් ප්‍රකාශිත මූලික අයිතිවාසිකම් සියලුම ළමුන්ටද අදාළය.2005/17 චක්‍රලේඛයමේ සටහන අවසන් කිරිමට පෙර අදද පහත සටහන තබන්නේ සමස්ත ගුරු ප්‍රජාවගේම දැන ගැනීම පිණිසය. ( එවකට අධ්‍යාපන අමාත්‍යාංශ ලේකම් වෛද්‍ය තාරා ද මැල් මහත්මියගේ අත්සනින් නිකුත් වූ 2005/17 චක්‍රලේඛයේ කොටසකි මේ.)පාසල් විනය පවත්වාගෙන යාමේ අරමුණින් වුවද සිසුන්ට දඩුවම් දීම සිදු කළහොත් පහත සදහන් නීති ක්‍රියා මාර්ගවලට මුහුණුදීමට සිදුවනු ඇත.01) ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආණ්ඩුක්‍රම ව්‍යවස්ථාවේ III වැනි පරිච්ඡේදයේ II වගන්තිය හා XVI වැනි පරිච්ඡේදයේ 126 වැනි වගන්තියට අනුව මූලික අයිතිවාසිකම් උල්ලංඝණයවීමේ නඩු නිමිත්තක් උද්ගතවිය හැක.02) 1995 අංක 22 දරන දණ්ඩ නීති සංග්‍රහයේ ( සංශෝධිත) පනතේ තුන්වන වගන්තියේ හා ප්‍රධාන ප්‍රඥප්තියේ 308 (අ) වගන්තිය යටතේ ළමයින් කෲරත්වයට භාජනය කිරීමේ වරද යටතේ නඩු නිමිත්තක් උද්ගත විය හැකිය.03) අධ්‍යාපන අමාත්‍යංශයේ බලධරයින් විසින් පවත්වනු ලබන විනය පරීක්ෂණවලින් ශාරීරික දඩුවම් ලබා දී ඇති බව ඔප්පු වුවහොත් ආයතන සංග්‍රහයේ 11 වන කාණ්ඩය අනුව විනය ක්‍රියාර්ග ගනු ලැබිය හැක.තවද අමානුශික අන්දමින් කායික හෝ මානසික දඩුවම් ලබාදීමෙන් තොරව පාසල තුළ විනය පවත්වාගෙන යාමේ වැදගත්කම අවධාරණය කරන අතර, පාසල තුළ ළමා අපයෝජන ක්‍රියා සිදු නොවන වාතාවරණයක් ඇතිකර ගැනීමටත් වග බලා ගතයුතු බව වැඩිදුරටත් අවධාරණය කරමි. මේ අරමුණූ ඉටුකර ගැනීම සදහා විදුහල්පතිවරු හා ගුරු මහමත්ම මහත්මීන් කටයුතු කිරිම අපේක්ෂා කරමි. පාඨශාලා ශිෂ්‍යයින්ට ශාරීරික දඩුවම්දීම පිළිබද අංක 1961/26 හා 1961.07.21 දිනැති චක්‍රලේඛය හා පාසල තුළ විනය ආරක්ෂා කිරිම සම්බන්ධව නිකුත්කර ඇති අංක 2002/11 හා 2001.03.30 දිනැති චක්‍රලේඛය මෙයින් අවලංගුවන බවද දන්වා සිටිමි.මේ චක්‍රලේඛය ගුරුවරුන් තියා ඇතැම් අධ්‍යාපන අධ්‍යක්ෂවරුන් වගේම අධ්‍යාපන බලධාරීන් ද කියවා ඇත්දැයි යන්න නම් සැක සහිතය. අදටත් උපුල් ශාන්ත ගුරුවරයා කිසිදු විනය පරීක්ෂණයකටවත් ලක් නොවී එම පාසල තුළම විරාජමානවී සිටින්නේ මේ නිසා වන්නට පුළුවන.ශ්‍රී ලාංකීය පාසල් අධ්‍යාපනයේ ඉදිරි මඟ මෙයද? අපට අසන්නට ඉතුරුවී ඇත්තේ එපමණය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=f1104084</link>
    <topic/>
    <author>නදීෂානි පි‍්‍රයංගිකා</author>
    <content>ශ්‍රී ලාංකේය නර්තන කලාකෙත අස්වද්දන්නට නර්තන ක්ෂේත්‍රයට පහළ වූ තවත් එක් සුවිශේෂී තරුවක් ලෙසින් ඔහුව හැඳින්වීම නිවැරැදිය. දේශීයත්වය අගයමින් ජාතිකත්වය සුරැකමින්, අපේ කම අපේ අනන්‍යතාවය ජාත්‍යන්තරය කරා රැගෙන ගිය ඔහුගෙන් ගුරු හරුකම් ලැබූ පිරිස අප්‍රමාණය. නර්තන රටා රැල්ලේ දේශීය සලකුණ සොයා නව ශෛලීන්ද හඳුන්වාදෙමින් එහෙත් සම්ප්‍රදායට ගරු කරමින් රසවත් බවත්, නිර්මාණශීලීත්වයත් එකට සුසංයෝග කළ ඔහු නමින් චන්දන වික්‍රමසිංහයන් ය.නර්තන ක්ෂේත්‍රයෙහි සුවිශේෂී පරපුරක් වූ බුදවත්තයන්ගෙන් පළමු ගුරු හරුකම් ලබාගත් චන්දන වික්‍රමසිංහයන් එහිදී නර්තන කලාවේ වෘත්තීය මට්ටම හඳුනාගත්තේය. ඉන්ඉක්බිති අන්‍ය ලක්‍ෂණ සොයා ශාන්ති නිකේතනයෙන් අධ්‍යාපනය ලබන්නට විදෙස් ගත වන ඔහු නර්තන කලාවේ නවමු යුගයක් සොයා නිර්මාණකරණයට පෙළඹෙයි.මයුර සංදේශය, රාමායනය, ශාකුන්තලය ආදී විශ්ව සම්භාව්‍යයන් නර්තනයෙන් ප්‍රතිනිර්මාණය කරන්නට ඔහු තම අපූර්වත්වය මනාව යොදාගනී. දිය කිඳුරියකගේත් මුහුදු අශ්වයෙකුගේත් ලාලිත්‍යය සේම, ගින්නෙහි ලාලිත්‍ය උණුසුම දෙපාර්ශවයට එකට කැටිව නර්තනයෙන් විදහා පාන්නට සමත් වූ ඔහුට අවැසි වූයේ නිරතුරුව ජාත්‍යන්තරය අතික්‍රමණය කරන්නටය.ශ්‍රී ලාංකේය නර්තන කලාව දසත පතුරාලන්නටය. නවමු සම්ප්‍රදායකින්, සාම්ප්‍රදායකත්වය කැටිවූ නර්තනයේ ඊළඟ යුගය සොයා යන්නටය. යුග පෙරළියක අබිමන් දකින්නටය.එදා “රිවර් ඩාන්ස් ඔපෙරා” “එම්පරර් ඔෆ් ද මොන්සුන්”, “අන්ඩර් ද ස්ටාර්” සමගින් ඉන්දීය නර්තන ලෝලී පේ‍්‍රක්ෂකයින්ට සමීප වූ ඔහු අතික්‍රමණය කළේ ආසියාව පමණක් නොවේ. ශ්‍රී ලංකාවේ රංග රටා සමගින් ක්වේට් දේශයද නර්තනයෙන් කැලඹූ ඔහු මේ වන විට විදෙස් රටවල් 55 ක ස්වකීය නර්තන රටා ප්‍රදර්ශනය කර තිබේ.තරු දිලෙන රැයක් ප්‍රසංගය තුළ නර්තන පුහුණුකරුවෙකු ලෙසින් නැවුම් අත්දැකීමක් ලාංකීය ප්‍රේක්‍ෂකයාට ළඟා කරවන්නට අවැසි ශක්තිය, ධෛර්යද අපූර්ව නිර්මාණ ප්‍රතිභාවද ඔහු සතුවිය. ඒ නිසාවෙන් දෝ ලාංකිකයින් නව ආරක නර්තන සම්ප්‍රදායකට ඇලුම් කරන්නට විය. ඒ ඔහුගේ පෙළඹවීමෙනි.දේශීය සම්ප්‍රදායට නව ආරක ලක්ෂණ එක්කරනු වස් වරින්වර විදේශීය ආභාෂයන් අත්හදා බලන්නටද ඔහුට ඇවැසි විය. සන්තූර් වාදන ශිල්පී තරුන් භට්ටාචාර්ය, බටනලා ශිල්පී හරිප්‍රසාද් චෞරසියා ආදී වූ විවිධ ක්ෂේත්‍රයන්හි ප්‍රවීණයන් සමඟ එක් වී ඔහු සෙව්වේ ඒ නූතනත්වයයි.නර්තන අනුමණ්ඩලයේ සාමාජිකයෙකු ලෙසින් කටයුතු කරන ඔහු පිළිබඳ යළිදු කතිකාවතකට මුල පිරෙන්නේ “සළඹ” ප්‍රසංගයත් සමගිනි.අප්‍රේල් මස දෙවනදා (02) කැනඩාවේ ටොරොන්ටෝ හිදීත්, තෙවෙනිදා (03) කැනඩාවේ ඔටාවාහිදීත් “සළඹ” හි සැබෑ අරුත, දකින්නට කැනඩාවාසින් වාසනාවන්ත වූයේ, ජාත්‍යන්තර ය තුළ ශ්‍රී ලාංකික අභිමානය තවත් උසුලා තබමිනි.විවිධ වකවානුවලදී ශ්‍රී ලංකාව වෙනුවෙන් හඬක් නැගූ ප්‍රබල කැනේඩියානු මාධ්‍යයන් වූ “වොයිෂ් ඔෆ් ලංකා” හි විසි වන සංවත්සරය වෙනුවෙන්, චන්දන වික්‍රමසිංහයන්ගේ “සළඹ” ට ඇරයුම් ලැබෙන්නේ ඔවුන් කළ මෙහෙවරට උපහාරයක් පුදකරන්නට, අගයන්නට ලාංකිකයින් වෙනුවෙන් අවස්ථාවක් ලබා දෙමිනි.විශේෂත්වය වනුයේ චන්දන වික්‍රමසිංහයන්ගේ “සළඹ” සියලුළු නර්තන කණ්ඩායම් අතරින් අන් අයට සේම ඔවුනට ද සුවිශේෂී වීමය.චන්දන වික්‍රමසිංහයන් හා ඔහුගේ නර්තන කණ්ඩායමේ එකතුවක් ලෙසින් නිර්මාණය වූ “සළඹ” නර්තන අංග 26 කින් යුතු නොනවතින රිද්මයක නාද රටා මැවෙන ප්‍රාසාංගික අත්දැකීමකි. සම්ප්‍රදායික නර්තනයන්, ජන නැටුම්, විනෝදාස්වාද නර්තන, සහ නිර්මානාත්මක නර්තනය යනාදී වූ නර්තන විශේෂයෙන් හේ මනා සංකලනයකින් “සළඹ” සුසැදිය.එපමණක් නොව අපේ අන්‍යතාවය ලොවට කියාපෑ හැකි ආගමික විශ්වාස, හුදු මිථ්‍යා මතවලට පමණක් නොව ප්‍රායෝගික ලෝකයේ ද දක්නට ලැබෙන බලි තොවිල් ආදී යාතු කර්ම ආශි‍්‍රත වූ සම්ප්‍රදායික ජන නර්තනයන් ද බටහිර ශෛලින්ට අනුගත වූ ද බොලිවුඩ් සිනමා නර්තනයන්ට නෑකම් කියන්නා වූ ද අංගයන්ගෙන් “සළඹ” පරිපූර්ණ වේ.වොයිෂ් ඔෆ් ලංකා හි සභාපති ධූරන්දර රංජිත් වික්‍රමසිංහයන් ගේ හා මාලනී ජයතුංගයන්ගේ ඇරයුම චන්දන වික්‍රමසිංහයන්ගේ ‘සළඹ” වෙනුවෙන් ලැබෙන්නේ ඒ වූ සුවිශේෂීත්වය ඔවුන් ට සුවිශේෂී වූ හෙයිනි.චන්දන වික්‍රමසිංහ වූ කලී එක් අතකින් රසකාමියෙකි.  තවත් අතකින් නර්තන කලාවේ නවතාවයන් වරින්වර නිර්මාණය කරමින් අලුත් යමක් අලුත් ලෙස කළ අයෙකි. එපමණක් නොව සාහිත්‍ය ඇසුරු කරමින් සියලු විෂය පථයන්ගෙන් යම් යම් දෑ උකහා ගනිමින් එයද අපූර්ව ලෙස නිර්මාණකරණයෙහි ලා භාවිතා කළ අයෙකි.චන්දන වික්‍රමසිංහයන්ගේ “සළඹ” ප්‍රසංගය මේ වන විටත් රටවල් රාශියක් ආවරණය කරමින් විදෙස් ජන ප්‍රසාදයද හිමිකරගත්තකි.වොයිෂ් ඔෆ් ලංකා ආයතනය “සළඹ” හරහා සිදුකිරීමට සූදානම් වන්නේ තවත් එක් ආකාරයකට ඒකාකාරීබවෙන් මිදුණු නර්තන රටා සම්ප්‍රදායක් විඳින්නට අවස්ථාව සලසාදීමයි. මෙය එක් අතකින් අවධානය යොමුකිරීමේදී ලාංකික නර්තනය ලැබූ සුවිශේෂී ජයග්‍රහණයකි.  එපමණක් නොව එය ලාංකීය නර්තන ශිල්පන් ලැබූ සුවිශේෂී වරමකි. හොඳ අවස්ථාවකි.ලංකාවේ නර්තන කලාවේ නවතාවයන් හඳුනාගත්, ඒවා තාල රටා සමගින් හැඩ බවට පත් කර නර්තන රටා මැවූ චන්දන වික්‍රමසිංහ නම් වූ ඔහු, ස්වකීය නර්තන කණ්ඩායමේ දක්‍ෂතා මේ වන විට ලෝකය පුරා ප්‍රේක්ෂකයින්ට විඳින්නට අවස්ථාව ලබාදී තිබෙන්නේ ඉතා කෙටි කාලයක් තුළදීය.නර්තන කලාවට පැමිණ දශකයක් ඉක්මවුවද , ලැබූ ජනපි‍්‍රයත්වය, ජාත්‍යන්තර තුළ ලාංකේය නාමය ඔසවා තබන්නට ඔහුට හැකිවීම ඉතා නිහතමානී ලෙසින් අත්විඳින ඔහු සැබැවින්ම අපට අභිමනකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>08</day>
    </date>
    <link>http://www.dinamina.lk/2011/04/08/_art.asp?fn=f1104085</link>
    <topic/>
    <author>සටහන ඉරෝෂිණී දීපිකා ඡායාරූපය-ටෙනිසන් එදිරිසිංහ</author>
    <content>නිර්මාණශීලී තාරුණ්‍යයට හැකියාවන් එළිදැක්වීමට අවස්ථා නැති බවට මැසිවිලි නැඟෙන වාර අනන්තයි. අප්‍රමාණයි. එහෙත් තිබෙන අවස්ථාවලින් පවා ප්‍රයෝජන ගන්නවාද යන්න වරෙක සැකයට තුඩු දෙන්නක්. කෙටි චිත්‍රපට පිළිබඳ කතා කළත් පවතින තත්ත්වය ඒ ආකාරමයි. එවන් තත්ත්වයක් තිබියදී පවා කෙටි චිත්‍රපටයක් කරන්න ඉදිරිපත් වන සුළුතරය පිළිබඳ අප සතුටු විය යුතුයි.අද (08) සහ හෙට (09) දිනවල ශ්‍රී ලංකා පදනම් ආයතන පරිශ්‍රයේදී පැවැත්වෙන COINS කෙටි චිත්‍රපට ප්‍රදර්ශනය, වත්මන් තාරුණ්‍යයේ නිසඟ නිර්මාණ ශක්තිය ඔප් නැංවෙන අවස්ථාවක් යැයි අවිවාදයෙන් සඳහන් කළ හැකියි. COINS අන්තර්ජාතික ශිෂ්‍ය කෙටි චිත්‍රපට උළෙල පිළිබඳත්, චිත්‍රපට ප්‍රදර්ශනය හා වැඩමුළු පිළිබඳත්, අන්තර්ජාතික ශිෂ්‍ය කෙටි චිත්‍රපට උළෙල ප්‍රධාන සම්බන්ධීකාරක දර්ශන ගොඩවත්ත සමඟ හා ප්‍රධාන සංවිධායක සමන් විජේතුංග මහතා සමඟ කළ කතාබහකි මේ.* COINS  අන්තර්ජාතික ශිෂ්‍ය කෙටි චිත්‍රපට උළෙල පැවැත්වීමට මඟ සැකැසුණේ කොහොමද?රූපවාහිනී අභ්‍යාස ආයතනය මගින් රූපවාහිනී හා සිනමාකරණ පාඨමාලාවක් 2009 වර්ෂයේදී ආරම්භ කළා. මෙහි පළමු ශිෂ්‍ය කණ්ඩායම වුණේ අපි. මුල් මාස හයේදී අපට අධ්‍යක්‍ෂණය, සංස්කරණය, කැමරාකරණය, ශබ්ද නිර්මාණය වගේ දේවල් හදාරන්න ලැබුණා. ඉතිරි අධ්‍යයන කාලයේදී අප ඉගෙන ගත් දෙයින් කැමති ක්ෂේත්‍රයක් පිළිබඳ විශේෂීකරණය කරන්න සිදුවුණා. මේ පාඨමාලාවේ පළමු ශිෂ්‍ය කණ්ඩායම විදිහට අප විසින් යම් කිසි දෙයක් කළ යුතුයි කියන කතිකාව ගොඩනැඟුණේ මේ අතරවාරයේදියි. ඒ අනුවයි අන්තර්ජාතික ශිෂ්‍ය කෙටි චිත්‍රපට උළෙලක් පවත්වන්න තීරණය කළේ.* කෙටි චිත්‍රපට උළෙල සඳහා ඉදිරිපත් කරන සියලු නිර්මාණ ඔබ ඇතුළු ශිෂ්‍ය කණ්ඩායම මගින් නිර්මාණය කෙරුණ ඒවා ද?මේ චිත්‍රපට උළෙල සඳහා කෙටි චිත්‍රපට ඉදිරිපත් කරන ලෙස අප විවෘත ආරාධනාවක් කළා. මෙහිදී අප අදහස් කළේ ශිෂ්‍ය කෙටි චිත්‍රපට උළෙලක් කිරීමටයි. ඒ නිසා මේ තරගයට තෝරා ගත්තෙ විශ්වවිද්‍යාල අධ්‍යාපනය ලබන හෝ වෙනත් යම්කිසි ආයතනයක අධ්‍යයන කටයුතුවල නිරතව සිටින අය නිර්මාණය කළ කෙටි චිත්‍රපට පමණයි. මේ තරගයට අප ශිෂ්‍ය කණ්ඩායම මඟින් නිර්මාණය කළ කෙටි චිත්‍රපටත් ඇතුළත් කළා.* චිත්‍රපට උළෙල සඳහා නිර්මාණ තෝරාගැනීම සිදුවුණේ කොහොමද?අපට කෙටි චිත්‍රපට සිය ගණනක් ලැබුණා. එයින් හොඳ ම චිත්‍රපට 40 මේ උළෙලට ඉදිරිපත් කෙරෙනවා. චිත්‍රපට තේරීම සිදුකළේ විශේෂ විනිශ්චය මණ්ඩලයක් මගිනුයි. මේ චිත්‍රපට අතරින් ප්‍රබන්ධ, වාර්තා, පර්යේෂණාත්මක යන තේමා ඔස්සේ හොඳ ම කෙටි චිත්‍රපට තුනට සම්මාන පිරිනැමෙනවා. මීට අමතරව තවත් විශේෂ ජූරි සම්මාන 12 ක් පිරිනැමීමට නියමිතයි. ඒ අනුව කෙටි චිත්‍රපට 15 කට සම්මාන පිරිනැමෙනවා.මේ චිත්‍රපට උළෙල සඳහා ශ්‍රී ලංකා පදනම් ආයතනය සහ ශ්‍රී ලංකා රූපවාහිනී අභ්‍යාස ආයතනය සහාය ලබා දෙනවා.* චිත්‍රපට උළෙල සහ ප්‍රදර්ශනය පිළිබඳ හැඳින්වීමක් කළොත්?ශ්‍රී ලංකා පදනම් ආයතනයේ ප්‍රධාන ශාලාවේදී මේ චිත්‍රපට 40 ප්‍රදර්ශනය කෙරෙනවා. මේ දවස් දෙකේදී චිත්‍රපට නිර්මාණයට දායක කර ගන්නා උපකරණ ආශි‍්‍රත ප්‍රදර්ශනයක් වගේ ම සිනමාකරණය හා සම්බන්ධ වැඩමුළු, පදනම් ආයතන පරිශ්‍රයේදී වගේම රූපවාහිනී අභ්‍යාස ආයතනයේදී පැවැත්වීමට නියමිතයි. මේ සඳහා ඔබ සියලු දෙනාටම සම්බන්ධ වීමට පුළුවන්. ඇතුළුවීම සඳහා ගාස්තුවක් අයකෙරෙන්නේ නැහැ. අප්‍රේල් 08 සහ 09 යන දිනවල උදේ 9.00 සිට රාත්‍රි අට දක්වා මේ කටයුත්ත සිදුකෙරෙනවා. ඒ සඳහා සහභාගි වන ලෙස ඔබ සැමට විවෘතව ආරාධනා කරනවා.* කෙටි චිත්‍රපට උළෙලට සහභාගි වීමේ වැදගත්කම ඔබ දකින්නෙ කොහොම ද?සිනමාකරණය පිළිබඳ හැදෑරීමේ වැදගත්කම, හැදෑරූ දෙයින් නිර්මාණයක් කිරීමේ වැදගත්කම වගේ ම තමන්ගෙ නිර්මාණයක් කර වෙළෙඳපොළට ඉදිරිපත් කරන්නෙ කොහොමද කියන එක පිළිබඳ දැනුම්වත් වෙන්න මේ උළෙල ප්‍රයෝජනවත්. ඒ වගේ ම කෙටි චිත්‍රපටයක් නිර්මාණය කරලා, තරගයකට ඉදිරිපත් කිරීමට අවස්ථාවක් ලබා ගැනීමට ඉඩ ලැබීම මගින් කෙනෙක්ට ලබන්න පුළුවන් ආත්ම තෘප්තිය වගේ ම, හැකියාවන් ඉදිරිපත් කිරීමට අවස්ථාවක් ලබා ගැනීමත් සිදුවෙනවා. ඒ වගේ ම ඔබ සැමට වින්දනය වගේ ම නවමු අත්දැකීම් සමුදායක් එක්කර ගන්නත් මේ මගින් ඉඩකඩ හිමිවෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104091</link>
    <topic>ප්‍රදේශ 18කට ඩෙංගු අවදානමක්: රතු සහතික නිකුත් කරයි</topic>
    <author>සිතාරා සේනානි</author>
    <content>සෞඛ්‍ය වෛද්‍ය නිලධාරි කොට්ඨාස 18ක් ඩෙංගු නැවත හිස එසවිය හැකි ප්‍රදේශ ලෙස වසංගත රෝග විද්‍යා අංශය පෙන්වා දෙයි. එම ප්‍රදේශ අති අවදානම් සහිත ප්‍රදේශ ලෙස ද හඳුනා ගෙන තිබේ.කොළඔ නගර සභා බල සීමාව, ගොඩකවෙල, කුරුණෑගල, රිදීගම, මිනුවන්ගොඩ, වත්තල, කළුතර, හොරණ, පාණදුර, තිස්සමහාරාම, වවුනියාව, මඩකළපුව, චෙන්කලඩි, වෙල්ලාවලි, ඔඩ්ඩමාවඩි, කෝරළේපත්තු, උප්පුවේලි, හා මාවනැල්ල එම සෞඛ්‍ය වෛද්‍ය නිලධාරි කොට්ඨාස දහ අට යි.ඩෙංගු රෝගය සම්බන්ධයෙන් සෞඛ්‍ය අමාත්‍යාංශයේ පෙරේදා පැවැති සාකච්ඡාවකදී මේ කරුණු ඉදිරිපත් කැර තිබේ. මේ ප්‍රදේශවලින් දැනට වැඩි වශයෙන් ඩෙංගු රෝගීන් වාර්තාවී ඇති අතර, එම ප්‍රදේශ වලට රතු අවදානම් සහතික නිකුත් කිරීමටද මෙහිදී තීරණය වී තිබේ. එසේම ඩෙංගු රෝගය නැවත ව්‍යාප්ත විය හැකි අවදානම් සහගත මාසය අප්‍රේල් මාසය බව ද වසංගත රෝග විද්‍යා අංශය පෙන්වා දෙයි.පසුගිය වසර කිහිපය ගත් විට ඩෙංගු රෝගීන් වැඩිම සංඛ්‍යාවක් හා මරණ වැඩිම සංඛ්‍යාවක් වාර්තා වී ඇත්තේ අපේ‍්‍රල් මාසයේ බවත් එම අංශය සඳහන් කරයි.අප්‍රේල් මාසය පුරා රාත්‍රී කාලයට ඇදහැළෙන වර්ෂාවත්, ඊට සාපේක්ෂව දහවල් කාලයට හොඳින් වැටෙන අව්වත් මදුරුවන් බෝවීමට අත්‍යවශ්‍ය පාරිසරික සාධක නිර්මාණය කර දෙයි. මෙකී පාරිසරික සාධක මත මදුරුවන් බෝ වීමට හිතකර ජලය රැඳි කුඩා ස්ථාන ඕනෑ තරම් වර්ධනය විය හැකි හෙයින් මේ මාසයේ ඩෙංගු මර්දනයට පියවර නොගතහොත් මාසය පුරා ඩෙංගු මරණ හා ඩෙංගු රෝගීන් වැඩි විය හැකි බවට වසංගත රෝග විද්‍යා අංශය සෞඛ්‍ය අමාත්‍යාශයට පෙන්වා දී තිබේ.සෞඛ්‍ය අමාත්‍යාංශයේ වසංගත රෝග විද්‍යා අංශය පෙන්වා දුන් කරුණු කෙරෙහි අවධානය යොමු කළ සෞඛ්‍ය ඇමැති මෛත්‍රීපාල සිරිසේන මහතා මේ මාසය පුරා මුළු රටේ ම ඩෙංගු මර්දන වැඩසටහන් ක්‍රියාත්මක කරන ලෙස අදාළ නිලධාරීන්ට මෙහිදී උපදෙස් දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104092</link>
    <topic>සා. පෙළ හපනුන්ටජනපති අතින් තෑගි</topic>
    <author>මහින්ද අලුත්ගෙදර</author>
    <content>පසුගිය (2010) වසරේ අ.පො.ස. සාමාන්‍ය පෙළ විභාගයෙන් විශිෂ්ට දස්කම් දැක් වූ ශිෂ්‍ය ශිෂ්‍යාවන් ඇගයීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනාධිපති ලේකම් කාර්යාලයේ දී ඊයේ (8) සිදු කෙරිණි.ජනාධිපතිවරයාගේ සංකල්පයක් අනුව ඇරැඹි මේ වැඩසටහන විශිෂ්ට දස්කම් දක්වන ශිෂ්‍ය ශිෂ්‍යාවන් අගය කිරීම මෙන්ම අනාගත දරු පරපුර අධ්‍යාපනය කෙරෙහි උන්දු කිරීමේ අරමුණින් පැවැත්විණි.එම විභාගයෙන් විශිෂ්ට ප්‍රතිඵල ලබා ගනිමින් දිවයිනේ වැඩිම ලකුණු ලබා ගත් පළමු ස්ථාන දහය සඳහා සහ සෑම දිස්ත්‍රික්කයකින්ම ඉහළම ලකුණු ලබා ගත් පස්දෙනා බැගින් තෝරාගෙන මෙහිදී ශිෂ්‍යත්ව පිරිනැමිණි.සාමාන්‍ය පෙළ විභාගයෙන් විශිෂ්ට ලෙස සමත් වූ ශිෂ්‍ය ශිෂ්‍යාවන් 134 දෙනෙකු ශිෂ්‍යත්ව ලැබූ අතර ඉහළම ලකුණු ලබාගත් 21 දෙනාට රන් පදක්කම් හිමි විය.ඊට අමතරව අධ්‍යාපන අමාත්‍යාංශයෙන් සහතික පත්‍රයක් ද, මහජන බැංකුව අනුග්‍රහයෙන් රුපියල් 5000 බැගින් වූ සිසු උදාන ස්ථාවර තැන්පතුවක්ද, එස්. ගොඩගේ ආයතනය මඟින් ශබ්ද කෝෂයක් ද, ඩයලොග් ආයතනයෙන් අන්තර්ජාල පහසුකම් සහිත ඩොංගලයක් ද ප්‍රදානය කෙරිණි.මේ අවස්ථාවට සහභාගි වූ අධ්‍යාපන ඇමැති බන්දුල ගුණවර්ධන මහතා ප්‍රකාශ කළේ පසුගිය 2006 වර්ෂය හා සසඳන විට 2010 වසරේ දී සාමාන්‍ය පෙළ විභාගයේ ප්‍රතිඵල විශාල ලෙස ඉහළ ගොස් තිබෙන බවත් එහි සමත්වීමේ ප්‍රතිශතය සියයට 62ක් බවත්ය.ලක්ෂ 40ක් වූ අපේ රටේ පාසල් දරු දැරියන්ට අධ්‍යාපනය ලබා දීම සඳහා පාසල් 10000 කට ආසන්න ප්‍රමාණයක් තිබෙන බව කී ඇමැතිවරයා ජනාධිපති මහින්ද රාජපක්ෂ මහතා හඳුන්වා දුන් මහින්ද චින්තන ප්‍රතිපත්ති ප්‍රකාශනයේ සඳහන් පරිදි ශ්‍රී ලංකාව දැනුම කේන්ද්‍රීය රටක් බවට සංවර්ධනය කිරීම සඳහා යොමු වී සිටින බවද කීවේය. සාමාන්‍යයෙන් වසරක දී දරු දැරියන් 520000ක් පමණ සාමාන්‍ය පෙළ විභාගයට පෙනී සිටින බව සිහිපත් කළ ඒ මහතා අධ්‍යාපනයේ ගුණාත්මක බව වැඩි කිරීමට පියවර ගෙන තිබෙන බවද කීවේය. මේ අතර ඒ මහතා පෙන්වා දුන්නේ ජනාධිපති මහින්ද රාජපක්ෂ මහතා විසින් පසුගිය 2009 වර්ෂය ඉංගී‍්‍රසි හා තොරතුරු තාක්ෂණ වර්ෂය ලෙස නම් කිරීමත් සමඟ එම ක්ෂේත්‍රයේ විශාල වර්ධනයක් දකින බවයි.අනෙකුත් රටවල ගණිතය ප්‍රශ්න පත්‍රය සඳහා පැය දෙකහමාරක කාලයක් ලබා දී ගණක යන්ත්‍ර පාවිච්චි කිරීමට ද අවස්ථාව ලබා දෙන නමුත් අපේ රටේ දරු දැරියන්ට ගණක යන්ත්‍ර පාවිච්චි කිරීමට ඉඩ නොදෙන බව පෙන්වා දුන් බන්දුල ගුණවර්ධන මහතා ඒ තත්ත්වය වෙනස් කරමින් ගණිතය දෙක ප්‍රශ්න පත්‍රය සඳහා දී තිබූ පැය දෙකක කාලය පැය දෙක හමාර දක්වා වර්ධනය කර තිබෙන බව සඳහන් කළේය.ඊට අමතරව අධ්‍යාපන දෙපාර්තමේන්තුව මඟින් ආදර්ශ ප්‍රශ්න පත්‍ර මුද්‍රණය කර ඉතාම අඩු මුදලකට දරු දැරියන් අතර බෙදා දීමට පියවර ගන්නා ලද බවත් එයින් අතිරේක ප්‍රතිලාභ අපේක්ෂා නොකරන බවත් කියා සිටියේය.වෛරය මත අනාගත පරපුරේ දරු දැරියන් දෙස බැලිය යුතු නැතැයි පැවසූ ඒ මහතා ජනාධිපති මහින්ද රාජපක්ෂ මහතා නිරන්තරයෙන් උත්සාහ ගන්නේ දරු පරපුර දැනුමින් සන්නද්ධ කිරීම බවද ප්‍රකාශ කළේය.අද වනවිට අධ්‍යාපන අමාත්‍යාංශය ප්‍රධාන කාර්යයන් කිහිපයකට අවතීර්ණ වී සිටින බව පෙන්වා දුන් ඇමැතිවරයා විභාගයන්හි පරිවර්තනය, ගුරුවරුනට ගුණාත්මක පුහුණුවක් ලබාදීම, අනවශ්‍ය විෂය නිර්දේශයන් ඉවත් කොට රටට අවශ්‍ය විෂයන් හඳුන්වා දීම ආදිය ඒ අතර වන බවද වැඩිදුරටත් පැවසීය.මධ්‍යම පළාත් මහ ඇමැති සරත් ඒකනායක, බස්නාහිර පළාත් මහ ඇමැති ප්‍රසන්න රණතුංග, වයඹ පළාත් මහ ඇමැති නීතිඥ අතුල විජේසිංහ, අධ්‍යාපන අමාත්‍යාංශයේ ලේකම් එච්. එම්. ගුණසේකර, විභාග කොමසාරිස් ජනරාල් අනුර එදිරිසිංහ මහත්වරුන් ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104096</link>
    <topic>තැපැල් අතිකාල වර්ජනය ඉවරයි</topic>
    <author>උපාලි කරුණාරත්න</author>
    <content>තැපැල්පතිවරයාගේ සියලු වගකීම් තැපැල් සේවා අමාත්‍යාංශ ලේකම් යටතට ගැනීමත් සමගම තැපැල් වර්ජනය ඊයේ (8) සිට අවසන් විය.තැපැල්පතිවරයා සම්බන්ධයෙන් එල්ලවී ඇති චෝදනා විභාග කරන තෙක් මෙසේ තැපැල්පතිවරයාගේ වගකීම් සහ කාර්යයන් අමාත්‍යාංශ ලේකම්වරයා විසින් දරුනු ඇත.තැපැල්පතිවරයා ඉවත්කරන ලෙස සහ තවත් ඉල්ලීම් ගණනාවක් මුල්කර ගනිමින් තැපැල් වෘත්තීය සමිති එකමුතුව අතිකාල වර්ජනයද ගෙන ගියේය.තැපැල් සේවා ඇමැති ජීවන් කුමාරතුංග මහතාගේ ප්‍රධානත්වයෙන් තැපැල් මූලස්ථානයේ දී ඊයේ (08) පැවැති මාධ්‍ය හමුවකදී මේ තොරතුරු අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104097</link>
    <topic>හිසතෙල් ගෑමේජාතික උලෙළ මාතරදී</topic>
    <author>මානෙල් පුෂ්පකුමාරි</author>
    <content>හිසතෙල් ගෑමේ ජාතික උළෙල ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මේ මස 16 දා මාතර රන්දූපතේ රෝහණ උපෝසථාගාර මහා විහාරයේදී පැවැත්වේ.දිවයිනේ සෑම විහාරස්ථානයකටම හා සෑම පාරම්පරික වෛද්‍යවරයෙකුටම 16 වැනි දින පෙරවරු 7.41 යෙදෙන නැකතට හිසතෙල් ගෑමේ උපදෙස් ඇතුළත් අලුත් අවුරුදු ලිත හා නානු පැකට් මේ වන විට තැපැල් කර යවා ඇතැයි ආයුර්වේද කොමසාරිස් පාලිත වීරකෝන් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104098</link>
    <topic>බිම්බෝම්බ ඉවත් කිරීමටඕස්ට්‍රේලියාවෙන් රු. මිලි. 480ක්</topic>
    <author/>
    <content>ශ්‍රී ලංකාවේ බිම් බෝම්බ ඉවත් කිරීමේ කටයුතු වෙනුවෙන් රුපියල් මිලියන 480 ක (ඕස්ට්‍රේලියානු ඩොලර් මිලියන 4.25) මුදලක් ඕස්ට්‍රේලියානු රජය මඟින් ලබා දී ඇත.පසුගිය 4 දාට යෙදුණු බිම් බෝම්බ පිළිබඳ දැනුවත් වීමේ හා බිම් බෝම්බ ඉවත් කිරීමේ කටයුතු සඳහා සහාය දැක්වීම පිළිබඳ අන්තර් ජාතික දිනයට සමඟාමීව මෙම මූල්‍යාධාරය ශ්‍රී ලංකාවට ලබාදුන් බව ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය පවසයි.මේ සමඟ දේශීය හා විදේශීය සංවිධානවලට උතුරු හා නැඟෙනහිර ප්‍රදේශයන්හි වළ දමා තිබෙන බිම් බෝම්බ හදුනා ගැනීමේ හා ඉවත් කිරීමේ කටයුතු කඩිනම් කිරීමට හැකි වන අතර බිම් බෝම්බ පිළිබඳ ශ්‍රී ලංකාවේ ජාතික ක්‍රියාකාරී ආයතනය මඟින් මෙහෙයවන බිම් බෝම්බ ඉවත් කිරීමේ කටයුතු සම්බන්ධීකරණය සඳහාද උපකාර වෙයි.බිම් බෝම්බ ඉවත් කිරීමේ උපකරණ මිලදී ගැනීම වෙනුවෙන් පසුගිය දෙවසරේ ඕස්ට්‍රේලියානු රජය මඟින් ශ්‍රී ලංකාවට රුපියල් මිලියන 1400 ක මුදලක් ලබා දී තිබෙන අතර ඒ සහයෝගය මත වර්ග කිලෝමීටර් 70 ක භූමි ප්‍රදේශයක බිම් බෝම්බ ඉවත් කිරීමට හැකිවී තිබෙන බවද ඕස්ට්‍රේලියානු මහ කොමසාරිස් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104099</link>
    <topic>ගීත ක්ෂේත්‍රයේ අයට කර්තෘ භාග ගෙවීමඅරලියගහ මැදුරේ දී ඇරැඹෙයි</topic>
    <author/>
    <content>බුද්ධිමය දේපළ පනත යටතේ ගීත ක්ෂේත්‍රයේ ගායන, ගීත රචනා සහ සංගීතය යන අංශ සඳහා කර්තෘ භාග ගෙවීම අරලියගහ මන්දිරයේදී ඊයේ (08) පැවැත්විණ.ජනාධිපතිතුමාගේ උපදෙස් පරිදි මේ කර්තෘ භාග ගෙවීමට සම්බන්ධ රෙගුලාසි ජනමාධ්‍ය හා තොරතුරු අමාත්‍යාංශය පසුගියදා ගැසට් කරන ලදී.ඒ අනුව පසුගිය දෙමසක කාලයේ ප්‍රචාරය කළ ගීත සඳහා කර්තෘ භාග පිරිනැමීමට පියවර ගත් අතර ප්‍රවීණ ගායක ගායිකාවන්ට, ගීත රචකයන්ට සහ සංගීතවේදීන්ට සංකේතාත්මකව කර්තෘ භාග පිරිනැමිණි.පැරණි ගායක ගායිකාවන්ගේ පැරණි ගීත සංරක්‍ෂණ කොට අනාගත පරපුරට දායාද කළ යුතු බව ජනාධිපතිතුමා මෙහිදී අවධාරණය කළේය.පැරණි ගීත අලුත් කිරීම නිසා මුල් ගීතය පිළිබඳ අවධානය අනාගත පරපුරෙන් ගිලිහී ගොස් ඇති බව ද රාජපක්‍ෂ මහතා කීය.මෙහිදී කතා කළ ගායන ශිල්පිනී ඉන්ද්‍රානි සේනාරත්න, රට ජාතිය ආගම ගැන පමණක් නොව සෑම ක්ෂේත්‍රයකම කටයුතු සොයා බලා කටයුතු කිරීම වාසනාවක් බව කීවාය. එක්තරා පුද්ගලික නාලිකාවක ආධුනිකයන් ගායනා කරන පැරණි ගීත පදික වෙළඳපොළවල පවා සංයුක්ත තැටි ලෙස විකිණීමට තිබෙන බවත්, ඒ පිළිබඳව රහස් පොලිසිය වෙත ද පැමිණිලි කර ඇති බවත් මෙහිදී අනාවරණය විය.ඒ මොහොතේ දීම පොලිස්පති මහින්ද බාලසූරිය මහතා වෙත දුරකථනයෙන් ඇමතූ ජනාධිපතිතුමා, මෙලෙස විකිණීමට ඇති නීති විරෝධී අයුරින් නිෂ්පාදනය කරන ලද සංයුක්ත තැටි පිළිබඳවත් ප්‍රවීණ ගායක ගායිකාවන්ගේ ගීත වංචා සහගත ලෙස නිපදවා මෙලෙස විකිණීමට කටයුතු කිරීම පිළිබඳවත් කඩිනමින් අවශ්‍ය ක්‍රියාමාර්ග ගන්නා ලෙස පොලිස්පතිවරයාට උපදෙස් දුන්නේය.ගායන ක්ෂේත්‍රය නියෝජනය කරමින් ආචාර්ය පණ්ඩිත් අමරදේව, කලාකීර්ති ලතා වල්පොල, මහාචාර්ය සනත් නන්දසිරි සහ මල්කාන්ති නන්දසිරි, ආචාර්ය දයාරත්න රණතුංග, මහාචාර්ය අමරා රණතුංග, සංගීතවේදී සිසිර සේනාරත්න සහ ගායන ශිල්පිනී ඉන්ද්‍රානි සේනාරත්න යන මහත්ම මහත්මීන් සහ ගායන ශිල්පී සුනිල් ශාන්ත මහතා වෙනුවෙන් ඒ මහතාගේ දියණිය වන කලාශාන්ත මහත්මිය ද, ගීත රචනා ක්ෂේත්‍රය වෙනුවෙන් කලාසූරී අරිසෙන් අහුබුදු, මහාචාර්ය සුනිල් ආරියරත්න, ආචාර්ය අජන්තා රණසිංහ යන මහත්වරුන් ද, මඩවල එස්. රත්නායක, ඩෝල්ටන් අල්විස්, පණ්ඩිත් විමල් අබේසුන්දර, ශ්‍රී චන්ද්‍රරත්න මානවසිංහ යන මහත්වරු වෙනුවෙන් එම පවුල්වල සාමාජිකයින් වෙත ද කර්තෘ භාග පිරිනැමිණි.සංගීත නිර්මාණ ක්ෂේත්‍රය වෙනුවෙන් සංගීතවේදී රෝහණ වීරසිංහ, ප්‍රේමසිරි කේමදාස වෙනුවෙන් ඒ මහතාගේ බිරිඳ, සංගීතවේදී සෝමදාස ඇල්විටිගල මහතා වෙනුවෙන් ඒ මහතාගේ බිරිඳ ද, ජනාධිපතිතුමා අතින් මෙලෙස කර්තෘභාග ලබා ගත්හ.මෙම අවස්ථාවට ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, අමාත්‍යාංශ ලේකම් ඩබ්ලිව්. බී. ගනේගල, ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ යන මහත්වරුන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040910</link>
    <topic>කොකාවිල් තොරතුරු තාක්ෂණරණවිරු පුහුණු පාසල ඇරේ</topic>
    <author>නුවන් කොඩිකාර සහ වවුනියාව මධ්‍යම විශේෂ</author>
    <content>කිලිනොච්චි දිස්ත්‍රික්කයේ කොකාවිල්හි ස්ථාපිත කළ රණවිරු තොරතුරු හා තාක්ෂණ පුහුණු පාසල යුද හමුදාපති ලුතිනන් ජනරාල් ජගත් ජයසූරිය මහතා අතින් ඊයේ (08) විවෘත කෙරිණි.නවීන අංගෝපාංගවලින් සමන්විත මේ පාසලෙහි එකවර 48 දෙනෙකුට පාඨමාලා හැදෑරීමට අවශ්‍ය පහසුකම් සපයා ඇත. පනාගොඩ, නුවර, අනුරාධපුර, කුරුවිට යන දිස්ත්‍රික්කයන්හි පුහුණු පාසල් ස්ථාපිත කර තිබෙන අතර උතුරු පළාතේ ඉදිකළ පළමු පුහුණු පාසල මෙය වේ.රණවිරු පවුල්වල සාමාජිකයින්ට ද සහන මිලක් යටතේ පාඨමාලා හැදෑරිය හැකි අතර රණවිරුවන් සඳහා නොමිලේ ඉගැන්වීම් සිදුකෙරේ.යුද හමුදා නිලධාරීහු සියලුම පාඨමාලා මෙහෙයවති.1990 ජූලි මස 11 වන දින ත්‍රස්තවාදීන් විසින් කොකාවිල් යුද හමුදා අනුඛණ්ඩයට එල්ල කළ ප්‍රහාරයෙන් මව්බිම වෙනුවෙන් ජීවිතය පුදකළ කපිතාන් එස්. යූ. අලදෙණිය රණවිරුවා ප්‍රමුඛ රණවිරුවන් සිහිකිරීම සඳහා කොකාවිල් කුළුණ ඉදිරිපිට ස්ථාපිත කර ඇති ස්මාරකයට යුද හමුදාපතිවරයා අතින් ඊයේ (08) පුෂ්පෝපහාර පිරිනැමිණි. මීට අමතරව යුද හමුදාපතිවරයා ප්‍රමුඛ ඉහළ නිලධාරි විසින් කොකාවිල් කුළුණ සහ භූමිය නිරීක්‍ෂණය කළහ.විදුලි සංදේශ නියාමන කොමිසමේ සභාපති අනූෂ පැල්පිට, කිලිනොච්චි ආරක්‍ෂක සේනා ආඥාපති මේජර් ජනරාල් නන්දන උඩවත්ත, ශ්‍රී ලංකා සිංහ රෙජිමේන්තු අධිපති මේජර් ජනරාල් ඩී. ආර්. ඒ. බී. ජයතිලක, මේජර් ජනරාල් ප්‍රසාද් සමරසිංහ මහත්වරුන් ප්‍රමුඛ ඉහළ නිලධාරීහු රැසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040911</link>
    <topic>ධීවර ඇමැතිවරයෙක්වසර 18කට පසුබත්තලන්ගුණ්ඩුවේ</topic>
    <author>බුද්ධිකා ඉඹුලාන</author>
    <content>බත්තලන්ගුණ්ඩුව ධීවර ජනතාවට රුපියල් ලක්ෂ 79ක ප්‍රතිලාභ ලබාදීම ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් පසුගියදා සිදුකෙරිණි. කල්පිටිය සිට කිලෝමීටර 40ක පමණ දුරින් පිහිටි බත්තලන්ගුණ්ඩුව දූපතෙහි ධීවර පවුල් 700ක් පමණ සිටින අතර ධීවර ඇමැතිවරයකු ඔවුන්ගේ දුක සැප බැලීමට පැමිණ ඇත්තේ වසර 18කට පමණ පසුවය.මෙහිදී එම ජනතාවට රුපියල් ලක්ෂ 60ක් පමණ වටිනා විදුලි ජනක යන්ත්‍රයක්, කරවල වියළීමේ යන්ත්‍රයක්, පොලිතින් සීලර්, ධීවරයිනට තාක්ෂණික පුහුණුව ලබාදීමේ උපකරණ ආදිය ද ඇමැතිවරයා පරිත්‍යාග කරන ලදී. මෙයට අමතරව දූපතට විදුලි පහන් කණු කිහිපයක් ලබාදීමට ද පියවර ගෙන තිබිණි.එහිදී ධීවර ඇමැතිවරයා සහ බත්තලන්ගුණ්ඩුව ධීවර ජනතාව අතර සුහද සාකච්ඡාවක් ද පැවැත්විණි.එහිදී එම ජනතාවට ස්ථිර නිවාස යෝජනා ක්‍රමයක් ඉදිකර දීමටත්, රජයේ පාසලක් ස්ථාපිත කර දීමටත්, පිරිසිදු පානීය ජලය හා සනීපාරක්ෂක පහසුකම් ලබාදීමටත් ඇමැතිවරයා ප්‍රතිඥා දුන්නේය.එම ධීවර තරුණයිනට පුහුණුව ලබාදී විදේශ රැකියා අවස්ථා ලබාදීමට ද, ධීවර යාත්‍රා ලබා ගැනීම සඳහා ණය පහසුකම් ද, ස්වයං රැකියා ආධාර ලබාදීමට ද ඇමැතිවරයා එකඟ විය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040912</link>
    <topic>ජලය අරපිරිමැස්මෙන් පාවිච්චි කරන්න</topic>
    <author>අනුෂා ගුරුසිංහ</author>
    <content>ජාතික ජලසම්පාදන හා ජලාපවහන මණ්ඩලය බෙදාහරිනු ලබන ජලය පරිභෝජනයේදී අරපිරිමැස්මෙන් යුතුව කටයුතු කරන ලෙස එම මණ්ඩලය ජනතාවගෙන් ඉල්ලීමක් කරයි. උස්බිම්වල පදිංචි ජල පාරිභෝගිකයන්ට ජලය නොලැබී යාමේ තත්ත්වයක් මේ වන විට වාර්තා වී ඇති බව නිවේදනයක් නිකුත් කරන එම මණ්ඩලය පවසයි.දැනට පවතින අධික උෂ්ණ කාලගුණික තත්ත්වය හේතුවෙන් ජල පරිභෝජනය ඉහළ යාම මීට හේතුවී ඇති බව ජල සම්පාදන මණ්ඩලය සඳහන් කරයි.කෙසේ වෙතත් මණ්ඩලය මගින් බෙදාහැරිය හැකි උපරිම ජල ධාරිතාව මේ වන විට නිකුත් කරමින් සිටින බව එම මණ්ඩලය පෙන්වා දෙයි.එළඹෙන අලුත් අවුරුදු සමයේ දී ජල පරිභෝජනය සෑම කෙනෙකුටම සපයා දීමට අවශ්‍ය බැවින් අරපිරිමැස්මෙන් යුතුව පරිභෝජනය කිරීමට පියවර ගන්නා ලෙස එම මණ්ඩලය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040913</link>
    <topic>සාමයේ පණිවිඩය රැගෙන යතුරු පැදියෙන් රටින් රට යන ශ්‍රී ලාංකික තරුණයෙක්</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>ශ්‍රී ලංකාවට සාමය උදාවීමේ පණිවිඩය රැගෙන ලොව වටා යතුරු පැදියකින් ගමන් ගන්නා ශ්‍රී ලාංකික තරුණයෙකි ගම්පළ උපන් දිල්හාන් භාරත සමරවික්‍රම. ඔහු දැනට ස්විට්සර්ලන්තයේ පදිංචිව සිටී. මේ වනවිට තමා සතු බී.එම්. ඩබ්ලිව්. වර්ගයේ යතුරු පැදියෙන් ස්විට්සර්ලන්තයෙන් ගමන් ආරම්භකොට ජර්මනිය - පෝලන්තය - ලිතුවේනියාව හරහා රුසියාව දක්වාත් ඉන්පසු ඉතාලියටත් කිලෝ මීටර් 50000කට අධික ගමන් මාර්ගයක් පසුකොට ඊයේ (8) ශ්‍රී ලංකාවට පැමිණියේ ය.ශ්‍රී ලංකාවට පැමිණි භාරත ඊයේ පොළොන්නරුව රන්කොත්වෙහෙර අබියසදී අප සමඟ අදහස් දැක්වමින් මෙසේද කීය. කොටි ත්‍රස්තවාදීන් පසුගිය වසර තිහේදී අපේ සිංහලයන් පිළිබඳව වැරදි ප්‍රචාර ගෙන ගියා. ඒ නිසා සංචාරකයන් පවා මෙහි ඒම නතරවුණා. මම දැන් ලෝකයේ රටවල් පනහකට අධික ප්‍රමාණයක යතුරු පැදියෙන් ගොස් තිබෙනවා. මේ හැම රටකදීම අපේ මව්බිම පිළිබඳව එහි ජනතාව දැනුවත් කරනවා.ජනාධිපතිතුමාගේ මානුෂික මෙහෙයුම නිසා මේ වන විට ශ්‍රී ලංකාවට සාමය උදාවී ඇති බවත්, ලෝකයේ ඕනෑම පුද්ගලයකුට නිදහසේ එහි සංචාරය කිරීමට හැකියාව ඇති බවත් මම දැනුම් දෙනවා යැයිද භාරත කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040914</link>
    <topic>ඔංචිලි පදිමින් සිටි සිසුවාඔංචිල්ලාව බැඳි කණුවට යට වෙයි</topic>
    <author>භක්ති ධර්මප්‍රිය මෙන්ඩිස් සහ පස්සර සමූහ උබයරත්න වනසිංහ</author>
    <content>පාපන්දු ගෝල කණුවක ගැට ගසා තිබූ ඔංචිල්ලාවක් පදිමින් සිටි පාසල් සිසුවකු එම ගෝල කණුවට යට වී ඊයේ (08) මියගොස් තිබේ.බදුල්ල පස්සර පොදු ක්‍රීඩා පිටියේදී මෙලෙස අවාසනාවන්ත ලෙස මියගොස් ඇත්තේ පස්සර මධ්‍ය මහා විද්‍යාලයේ 7 වසර ඉගෙනුම ලැබූ කේ. ඒ. ශෂින්ද්‍ර (12) නමැති පාසල් සිසුවාය.මේ ක්‍රීඞා පිටියේ අලුත් අවුරුදු ක්‍රීඩා උත්සවයක් පවත්වා ඇති අතර පාපන්දු ගෝල කණුවේ ඔන්චිල්ලාවන් තුනක් ගැටගසා තිබූ බව පොලිසිය කියයි.ළමයින් තිදෙනකු ඔන්චිල්ලාව පදිමින් සිට ඇති අතර ගෝල කණුව එකවර පෙරළී ගොස් තිබේ. එහිදී මේ සිසුවාගේ හිසට කණුවේ කොටසක් පතිත වී ඔහු මරණයට පත්ව ඇති බව පස්සර පොලිස් ස්ථානාධිපති පොලිස් පරීක්‍ෂක ටී. එම්. රත්නායක මහතා පැවැසීය. සිද්ධිය සම්බන්ධයෙන් පස්සර පොලිසිය විශේෂ පරීක්‍ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104094</link>
    <topic>දිනමිණ ‘අකුණ’ විශේෂාංග ලිපියටසබරගමු මහ ඇමැතිගෙන් ක්ෂණික ප්‍රතිචාර</topic>
    <author>වෙල්ලස්සේ බණ්ඩාර</author>
    <content>නිවිතිගල කලාපයේ පාසල් සිසුවකුට ගුරුවරයකු විසින් පහර දීමේ සිද්ධිය පිළිබඳ සබරගමු මහ ඇමැති මහීපාල හේරත් මහතාගේ නියෝගයෙන් පළාත් අධ්‍යාපන අමාත්‍යාංශය ඊයේම විශේෂ පරීක්ෂණයක් ආරම්භ කර තිබේ.දිනමිණ “අකුණ” විශේෂාංග ලිපියෙන් ඊයේ (08) මේ පිළිබඳ තොරතුර අනාවරණය කෙරිණි.මේ පිළිබඳ කඩිනම් ප්‍රතිචාර දක්වමින් වහාම ඒ පිළිබඳ මූලික විමර්ශන කටයුතු ආරම්භ කර තමාට වාර්තාවක් ලබා දෙන්නැයි සබරගමුව මහ ඇමැතිවරයා පළාත් අධ්‍යාපන ලේකම්වරයාට නියෝග කර ඇත.පහරකෑමට ලක්ව අත්තේ රක්වාන රජවත්ත ප්‍රදේශයේ 13 හැවිරිදි පාසල් සිසුවෙකි.ඔහු අධ්‍යාපනය ලබන පාසල අයත් නිවිතිගල කොට්ඨාස අධ්‍යාපන කාර්යාලයෙන් බැහැර වෙනත් කොට්ඨාස අධ්‍යාපන නිලධාරියකු ලවා මූලික විමර්ශන කටයුතු ආරම්භ කරන බව මේ පිළිබද අදහස් දක්වමින් පළාත් අධ්‍යාපන අමාත්‍යාංශයේ සහකාර ලේකම් එස්. ඒ. දිසානන්ද මහතා කීය.ඔහු සඳහන් කළේ මෙවන් පහරදීමක් සිදු වූ බවට එම පාසලේ විදුහල්පතිවරයා අදාළ කලාප අධ්‍යාපන අධ්‍යක්ෂවරයාටවත් මෙතෙක් වාර්තා කර නැති බවය. එසේ වාර්තා කිරීමේ වගකීම් පැවරුණු පුද්ගලයන් සිතා මතාම සිද්ධිය වසන් කර ඇතැයි යන සැකය බැලූ බැල්මට පෙනී යන බවද කී ඔහු මේ සිද්ධිය පිළිබඳ මූලික විමර්ශන වාර්තාව ලද පසු චෝදනාවට ලක්ව ඇති ගුරුවරයා පිළිබඳ විනයානුකූල පියවර ගන්නා බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n1104095</link>
    <topic>ජපානයේ භූමිකම්පාව මහාචාර්ය සේනාරත්නදිනමිණෙන් කී අනාවැකිය හරි යයි</topic>
    <author>අසේල කුරුළුවංශ</author>
    <content>මේ මස 05ත් 08ත් අතර දිනයක ජපානයේ ප්‍රබල භූ කම්පනයක් ඇතිවන බවට පේරාදෙණිය විශ්වවිද්‍යාලයේ භූ විද්‍යා අංශයේ මහාචාර්ය අතුල සේනාරත්න මහතා ඇතුළු කණ්ඩායම කළ අනාවැකිය සනාථ වී තිබේ. සේනාරත්න මහතාගේ අනාවැකිය සහිත ප්‍රකාශය ඉකුත් 04 දා දිනමිණ පුවත්පතේද පළ විය. එම අනාවැකිය ඒ ආකාරයෙන්ම සනාථ වෙමින් පෙරේදා (07) රාත්‍රියේ ජපාන ඊසාන දිග ප්‍රදේශයේ ප්‍රබල භූ කම්පනයක් ඇතිවූ අතර ඒ හේතුවෙන් සුනාමි අනතුරු ඇඟවීමක්ද සිදුකර තිබිණි.මහාචාර්ය අතුල සේනාරත්න මහතා ඇතුළු කණ්ඩායම මෙයට පෙර ලොව ඇතිවූ ප්‍රබල භූමිකම්පා සියයකට අධික සංඛ්‍යාවක් අධ්‍යයනය කැර එම අවස්ථාවන්හි ග්‍රහ පිහිටීම් නිරීක්‍ෂණය කිරීමෙන් එහි පවතින රටාවක් හඳුනාගෙන විද්‍යාත්මකව මේ අනාවැකි ප්‍රකාශ කරති.මේ මස 16 හා 20 අතර ජපානයේ යළිත් ප්‍රබල භූමිකම්පාවක් සිදුවන බව පරීක්‍ෂණ මගින් හෙළිවී ඇත. ඉදිරි දින දෙක තුළ චීනයේත් 10 හා 15 අතර තුර්කියේ හෝ ඉරානයේත් අප්‍රේල් 10 – 20 අතර නවසීලන්තයේත් 10 – 14 අතර ඉන්දුනීසියාවේත් භූ කම්පන ඇති වන බව මහාචාර්යවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040915</link>
    <topic>තෙලඟපාත දුම්රියහරස් මාර්ගය අද වසා දැමේ</topic>
    <author/>
    <content>කැලණිය හුණුපිටිය තෙලඟපාත දුම්රිය හරස් මාර්ගය ඉතා හදිසි අලුත්වැඩියා කටයුත්තක් නිසා අද (09) පෙරවරු 7 සිට හෙට (10) පස්වරු 8 දක්වා කාලයේ සම්පූර්ණයෙන්ම වාහන ගමනාගමනය සඳහා වසා තැබෙන බව ශ්‍රී ලංකා දුම්රිය දෙපාර්තමේන්තුව කියයි.මෙම කාලය තුළ වාහන ධාවනය කිරීම සඳහා විකල්ප මාර්ග භාවිතා කරන ලෙස දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040916</link>
    <topic> දිනමිණ ප්‍රාදේශීය මාධ්‍යවේදියාගේනැතිවූ කැමාරාව සොයා දෙන්න</topic>
    <author/>
    <content>”දිනමිණ” රාවතාවත්ත සමූහ ප්‍රාදේශීය වාර්තාකරු රෝහන ද සිල්වා මහතාට අයත් ඩිජිටල් කැමරාව දෙහිවල සහ මොරටුව අතර ප්‍රදේශයේදී නැතිවී ඇත. ෆූජි (Fuji) වර්ගයේ කැමරාවක් වන එහි ඔහුට අවශ්‍ය ඡායාරූප රැසක් අන්තර්ගතව තිබී ඇත. මේ කැමරාව හමුවූ අයකු වෙතොත් දිනමිණ කර්තෘ මණ්ඩලය වෙත දන්වන ලෙස ඉල්ලා සිටියි. දුරකථන අංකය 0112429247 හෝ 0112429283..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040917</link>
    <topic>දෙහිවලට බාබුල් බෙදූසැකකරු අත්අඩංගුවට</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>බාබුල් ග්‍රෑම් 500 ක් සමඟ එක් පුද්ගලයකු දෙහිවල මුවර් පාර නිවෙසකදී දෙහිවල පොලිසිය මගින් අත්අඩංගුවට ගෙන තිබේ.සැකකරු දෙහිවල මුවර් පාරේ පදිංචි වයස 30 ක අයකු වන අතර කොළඹ ප්‍රදේශයෙන් බාබුල් තොග වශයෙන් ගෙනවිත් නිවසේදී පැකට් කර දෙහිවල හා ඒ අවට ප්‍රදේශවල පාසල් ළමයින්ට බෙදාහැර ඇති බවට තොරතුරු හෙළිවී ඇත.දෙහිවල පොලිස් ස්ථානාධිපති ප්‍රධාන පොලිස් පරීක්‍ෂක ප්‍රසන්න බ්‍රාහ්මණගේ, උප පොලිස් පරීක්‍ෂක බණ්ඩාර, උප පොලිස් පරීක්‍ෂක රුවන් කුමාර යන නිලධාරීහු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040918</link>
    <topic>අඩු බරට පාන් නිපැදවූබේකරි හිමියන්ට වැඩ වරදී</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>අඩු බරට පාන් නිපදවූ බේකරි හිමියන් හතර දෙනෙකු සහ මුද්‍රා නොතැබූ තරාදි භාවිතා කළ වෙළෙඳසල් හිමියන් සිව්දෙනකු පෙරේදා (7) කෑගල්ල දිස්ත්‍රික් මිණුම් ප්‍රමිති හා සේවා අංශ නිලධාරින් කළ හදිසි වැටලීමකදී හසුකර ගැනීමට සමත්ව ඇත.මේ පුද්ගලයන් අටදෙනා රන්දෙනිය, හේවාදීවෙල, රඹුක්කන, මාවනැල්ල හා කන්දේවත්ත ප්‍රදේශවල පදිංචිකරුවන් වෙති. මොවුන්ගෙන් තිදෙනකු මැයි මස 6 වනදා මාවනැල්ල මහේස්ත්‍රාත් අධිකරණයටත් අනෙක් පස්දෙනා මැයි මස 11 දා කෑගල්ල අධිකරණයටත් ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040919</link>
    <topic>වළ දමා තිබූ හිස නැතිකාන්තා මළසිරුරක් ගැන පරීක්‍ෂණ</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>අභිරහස් ලෙස ඝාතනය කිරීමෙන් පසු තොඩුවාව පොදු සුසාන භූමියේ වළ දමා ඇතැයි සැක කරන හිස නොමැති කාන්තා මළසිරුරක් සම්බන්ධයෙන් මාරාවිල පොලිසිය පරීක්‍ෂණ අරඹා ඇත.මෙයට සතියකට පමණ කලින් මියගිය අයෙකුගේ සිරුරක් මිහිදන් කිරීමට මෙම සුසාන භූමියෙහි වළක් කැපීමට ගිය කම්කරුවන් දෙදෙනෙකු එම වළෙහි හිස සුන් කාන්තා මෘත ශරීරයක් පොලිතින්වල ඔතා වළ දමා තිබෙනු දැක ඇත. එම මෘත ශරීරයට භාවිත කළ අත් මේස් යුගළයක් ද තිබුණු බවත්, ඔවුන් දැක ඇති බව පොලිසිය කියයි.පසුව එම මෘත ශරීරය සහිත වළට පස් දමා වෙනත් වළක් හෑරූ බවත්, මෙම සිද්ධිය ගම පුරා පැතිර ගිය කතාවකින් පසුව මේ පිළිබඳව පරීක්‍ෂණ ආරම්භ කළ බවත් පොලිසිය කියයි.මාරාවිල අධිකරණයට මේ පිළිබඳව දැන්වීමෙන් පසු වළ දමා ඇතැයි කියන මෘත ශරීරය අධිකරණ නියෝගයකින් ගොඩගෙන වැඩිදුර පරීක්‍ෂණ සිදුකිරීමට පියවර ගෙන ඇති බව මාරාවිල මූලස්ථාන ප්‍රධාන පොලිස් පරීක්‍ෂක සමන් පෙරේරා මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040920</link>
    <topic>මීගමුවේ වතුර මීටරගැලවූ කල්ලිය කොටුවෙයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව නගරයේ ව්‍යාපාරික ස්ථානවල හා නිවෙස්වලට සවිකර තිබූ ජල මීටර් ගලවා අලවිකරණ තිදෙනෙකුගෙන් යුත් කණ්ඩායමක් ගැලැවු ජල මීටර් සමග මීගමුව පොලිසිය අත්අඩංගුවට ගෙන ඇත.මෙලෙස අත්අඩංගුවට ගෙන ඇත්තේ ගම්පහ, හලාවත, මීගමුව පදිංචි තිදෙනෙකි. මොවුන් තදින් මත්කුඩුවලට අබ්බැහිවූවන් බව මීගමුව පොලිසිය කියයි. මේ සැකකරුවන් ගලවන ලද වතුර මීටර් තඹ බරට විකුණා ඇත. තඹ කිලෝවක් රු. 300ක් මිල වන ලෙස වෙළෙඳුන් මේවා මිලට ගෙන තිබුණි.ටර් ගැලවීමෙන් පසු එම ස්ථානවලට ජල සැපයුම නොමැති වීමෙන් ජනතාව මහත් දුෂ්කරතාවලට මුහුණ දුන්හ. බොහෝවිට රාත්‍රි කාලයේද ඇතැම් අවස්ථාවල දිවා කාලයේද මේ මීටර් ගැලවීම කර ඇතැයි පොලිස් පරීක්ෂණවලදී අනාවරණය විය. මීගමුව පොලිස් කොට්ඨාසයේ ජ්‍යෙෂ්ඨ පොලිස් අධිකාරී චන්දන ගලප්පත්ති මහතාගේ උපදෙස් මත මීගමුව පොලිසියේ ස්ථානාධිපති ප්‍රධාන පොලිස් පරික්ෂක සෝමසිරි ලිනගේ, අපරාධ විමර්ශන අංශයේ පොලිස් පරික්ෂක ප්‍රියදර්ශන, උපපොලිස් පරික්ෂක චාමර, පොලිස් සැරන් රත්නායක, සේනාරත්න, පොලිස් කොස්තාපල් වීරසිංහ නිලධාරීහු මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040921</link>
    <topic>කෑගල්ල නගරයේ ගණිකාවන්ටසහය දුන් තරුණයෙක් අත්අඩංගුවට</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>කෑගල්ල නගරයට පැමිණෙන පිරිමින් නොමඟ යවා ඔවුන්ට පහරදී මුදල් මංකොල්ලකන ගණිකා වෘත්තියේ යෙදෙන තරුණියන් දෙදෙනෙකුට සහය දෙන බව කියන ත්‍රිරෝද රථ රියදුරකු කෑගල්ල පොලීසිය මගින් අත්අඩංගුවට ගෙන ඇත.කෑගල්ල පුවක්දෙනිය ප්‍රදේශයේ පදිංචිකරුවකු වූ තිස් දෙහැවිරිදි වියේ පසුවන සැකකරු කෑගල්ල මහේස්ත්‍රාත් විරාජ් රණතුංග මහතා වෙත ඉදිරිපත් කිරීමෙන් පසු හඳුනා ගැනීමේ පෙරට්ටුව තබන තෙක් මේ මස 20 වනදා දක්වා රක්ෂිත බන්ධනාගාර ගත කෙරිණි.කෑගල්ල සහකාර පොලිස් අධිකාරි ශ්‍රියන්ත පීරිස් මහතාගේ උපදෙස් මත කෑගල්ල පොලිස් අපරාධ අංශයේ වැඩබලන ස්ථානාධිපති උප පොලිස් පරීක්ෂක සමන් කේ. සේනානායක, පො. සැරයන් ගුණදාස, පො. කො. අශෝක, කාන්තා සැරයන් කුමුදු, කාන්තා කොස්තාපල් ප්‍රියංකා යන නිලධාරීහු පරික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040922</link>
    <topic>හයිලන්ඩ් කිරි පිටිමිල වැඩිකර නෑ</topic>
    <author/>
    <content>මිල්කෝ සමාගම විසින් නිෂ්පාදනය කරනු ලබන හයිලන්ඩ් කිරි පිටි මිල වැඩි කර නොමැත.මිලෙහි වාසිදායක තත්ත්වය සහ නැවුම් ගුණාත්මක තත්ත්වය හේතුවෙන් ඉල්ලුම ඉතා වැඩි වී ඇති බවත්, එම ඉල්ලුමට අනුව සැපයුම් කිරීමට තමන්ට නොහැකි බවත් සමාගමේ ප්‍රකාශකයෙක් පැවසීය.රට තුළ එකතු කෙරෙන නැවුම් කිරිවලින් හයිලන්ඩ් නිපදවනු ලැබේ. විශේෂයෙන් නැගෙනහිර පළාතේ ජල ගැලීම් හේතුවෙන් කිරි ගවයන් සැළකිය යුතු ප්‍රමාණයක් අහිමි වීම නිසා ලැබෙන කිරි ප්‍රමාණය පසුගිය මාස කීපය තුළ අඩු වී ඇත. එසේ වුවද ලැබෙන කිරි ප්‍රමාණය ශීඝ්‍රයෙන් වැඩි වන අතර නිෂ්පාදනය ද වැඩිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040923</link>
    <topic>සිසු පරපුරේම ප්‍රණාමයජනාධිපතිතුමාට හිමිවෙනවා</topic>
    <author/>
    <content>දැයේ අනාගත දූ පුතුන්ගේ අධ්‍යාපන කටයුතු දිරිමත් කිරීම සඳහා ජනාධිපති මහින්ද රාජපක්ෂ මහතා ගන්නා උත්සාහයට මේ රටේ සමස්ත සිසු පරපුරේම ප්‍රණාමය හිමිවන බව 2010 වසරේ සාමාන්‍ය පෙළ විභාගයෙන් ඉහළම ලකුණු ලැබූ කොළඹ විශාඛා විද්‍යාලයේ මධුරි යශෝධා විතානගේ ශිෂ්‍යාව පැවසුවාය. ජනාධිපතිවරයා සඳහන් කරන ආකාරයට රටේ අනාගත දරු පරපුර උගත් බුද්ධිමත් පිරිසක් බවට පත් කිරීම අනාගත ආයෝජනයක් බවද ඇය පෙන්වා දුන්නා ය.එම ශිෂ්‍යාව මේ බව සඳහන් කළේ ජනාධිපති ලේකම් කාර්යාලයේ ඊයේ (8) පැවැති ශිෂ්‍යත්ව ප්‍රදානය කිරීමේ අවස්ථාවේදීය. ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති මෙහිදී පසුගිය 2010 වසරේ අ.පො.ස.සාමාන්‍ය පෙළ විභාගයෙන් විශිෂ්ට දස්කම් දැක් වූ ශිෂ්‍ය ශිෂ්‍යාවන් සඳහා තිළිණ ප්‍රදානය කෙරිණි.ජනාධිපති මහින්ද රාජපක්ෂ මහතාගේ සංකල්පයක් අනුව ආරම්භ කළ මේ වැඩසටහන අධ්‍යාපන අමාත්‍යාංශය මඟින් ක්‍රියාවට නංවන ලද අතර රටේ අනාගත දරු පරපුර දිරිමත් කිරීම මෙහි අරමුණ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040924</link>
    <topic>ඇමැතිකමක් ගන්න සුදුසුකමක් ඕනෑ නැහැ</topic>
    <author/>
    <content>සනීපාරක්‍ෂක කම්කරුවකු වීමටත් අද සාමාන්‍ය පෙළ ඉල්ලන නමුත් ඇමැතිකම් ගන්න කිසිම සුදුසුකමක් අවශ්‍ය නැතැයි ප්‍රවාහන ඇමැති කුමාර වෙල්ගම මහතා කීය.ඇමැතිවරයා මෙම අදහස් පළ කෙළේ දෙමටගොඩ මවුන්ට් මේරි ශාලාවේ පැවැති දුම්රිය නියාමකවරුන්ගේ 53 වැනි වාර්ෂික රැස්වීමේදීය.අද නියාමකවරුන් 682ක් ඉන්න ඕනෑ. නමුත් ඉන්නේ 270 බවත් නියාමකවරයකු බඳවා ගන්නේ ඉහළ සුදුසුකම් මත බවත් වසර ගණනාවකින් නියාමක තනතුර සඳහා බඳවා ගෙන නැති බවත් ඇමැතිවරයා කීය.ගමේ තරුණයන්ටත් අවස්ථාවක් ලැබෙන අන්දමට මෙම බඳවා ගැනීම් සඳහා අවම සුදුසුකම් තව ටිකක් අඩු කරන ලෙස තමා යෝජනා කරන බව පැවසූ ඇමැතිවරයා ලොකු විභාග තබා බඳවා ගැනීම් කරන්න ගියොත් ගමේ කොල්ලන්ට තැනක් ලැබෙන්නේ නැති බවත් එදා හිටිය දුම්රිය බලධාරීන් ඔවුන්ට 60 පැනලත් වැටුප ගන්න අවශ්‍ය නිසා බඳවා ගැනීම් උසස්වීම් කර නැති බවත් සඳහන් කෙළේය.පහළ සේවකයන් අතෘප්තිකර තත්ත්වයෙන් සේවයේ යෙදී සිටින්නේ ඒ නිසා බව පැවසූ ඇමැතිවරයා අද දුම්රිය මගියා අපට වඩා දුම්රිය ගැන දන්න බවත් සඳහන් කෙළේය.දුම්රිය නියාමකවරු ඇතුළු වෘත්තීය සමිති බොහොමයක් රජයට සහාය දෙමින් ක්‍රියා කරන බව පැවසූ ඇමැතිවරයා වෘත්තීය සමිති ඒකාබද්ධ වෙමින් සාකච්ඡා වලට පැමිණ බොහෝ සුහදව ප්‍රශ්න වලට විසඳුම් සොයා ගැනීම අගය කරන බවත් එදා සමහර නිලධාරීන් කළ වැරදි නිසා අද දුම්රිය මේ තත්ත්වයට පත්ව ඇති බවත් එහෙත් අද හොඳ ලේකම්වරයෙක් ඉන්න බවත් ඔහු තීරණ ගන්න බිය නැති බවත් වෙල්ගම මහතා කීය.දුම්රිය සේවයේ දියුණුව සඳහා තීරණ ගැනීමට බිය නොවන ලෙස තමා දුම්රිය සාමාන්‍යාධිකාරිවරයාගෙන් ඉල්ලා සිටින බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=n11040925</link>
    <topic>මහනුවර ඉන්ටර්සිටියටඅමතර මැදිරි</topic>
    <author>ශීලා උඩුවර</author>
    <content>කොළඹ කොටුවෙන් පස්වරු 3.35 ට පිටත්ව මහනුවර දක්වා යන අංක 29 දරන නගරාන්තර දුම්රියට හා මහනුවරින් පෙරවරු 6.30 ට පිටත්ව කොළඹ කොටුව බලා එන අංක 30 දරන නගරාන්තර ශීඝ්‍රගාමි දුම්රියට ඊයේ (08) සිට 12 වැනිදා දක්වා දෙවැනි පන්තියේ අමතර මැදිරි 3 ක් බැගින් යොදවා තිබේ.සිංහල, හින්දු අලුත් අවුරුද්ද හා පාසල් නිවාඩුව නිමිත්තෙන් මගී ජනතාවගේ පහසුව සඳහා මෙම අමතර මැදිරි යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104099</link>
    <topic>බටුවත්ත-උක්ගස්හේන දුම්රිය හරස් මාර්ගවල අනතුරු වළක්වන්න ආරක්ෂිත ගේට්ටු සවි කරන්න</topic>
    <author>ජාඇළ මධ්‍යම ලෙස්ලි පෙරේරා</author>
    <content>බටුවත්ත දුම්රිය හරස් මාර්ගයේ හා උක්ගස්හේන හරස් මාර්ගයේ සිදුවූ මාරක දුම්රිය හා බස් අනතුරත් සමඟ මීට ඉහත සිදුවූ අනතුරු සම්බන්ධව බටුවත්ත අවට ජනතාව කරන යෝජනා හා චෝදනා සම්බන්ධයෙන් කරන ලද සමීක්ෂණයකදී මෙසේ කරුණු අනාවරණය විය.බටුවත්ත ජා-ඇළ ප්‍රාදේශීය සභා මන්ත්‍රී නිමල් ශාන්තිරත්න (52) මහතා. ඉකුත් 31 වැනිදා සිදුවූ මාරක දුම්රිය හා බස්රිය ගැටුමත් සමඟ මේ මරු කපොල්ලෙන් එහා මෙහා යෑමට ප්‍රදේශවාසීන් මහත් බියක් දක්වන බව පෙනී යනවා. ඊට ප්‍රධානම හේතුව නිතරම දුම්රිය ධාවනය වන ද්විත්ව මාර්ගයක් වීමයි. මම මේ මාර්ගයේ නිතරම ගමන් කරන කෙනෙක් වශයෙන් මං නිතරම දැකල තියෙනවා ගම්පහ පැත්තේ සිට එන දුම්රිය මාර්ගය අසල වාහන නවත්තල තියෙන කොට එම දුම්රිය ඇදී යනවාත් සමගම ඇතැම් රියදුරන් විදුලි සංඥා හා බෙල් එකද නොතකා රියදුරු මහත්තුරු දුම්රිය හරස් මාර්ගයේ වාහනවල ගමන් කරනවා. නමුත් අනිත් දුම්රිය මාර්ගයේ දුම්රියක් එන බැව් දැකීම අසීරුයි.මේ හේතුව තමයි පසුගිය 31 වැනිදා සිදුවූ අනතුරටද හේතු වුණේ. මේ ස්ථානයේ සිදුවූ හැම අනතුරකටම හේතු වුනේ මේ කාරණයයි.කව්රු මොන විදියේ අර්ථකථන කිව්වත් මේ ස්ථානයේ ජනතාව අනතුරු වලින් මුදා ගැනීමට විසඳුම නම් දුම්රිය ආරක්ෂක ගේට්ටුවක් යෙදීමයි.පී. එම්. ප්‍රේමතිලක මහතා. රේල් පාර අසල මේ හෝටලය දැන් අවුරුදු 45 ක් තිස්සේ කරගෙන යනවා. මෙතන සිදුවුණු අනතුරු වැඩියෙන්ම දැක්ක කෙනා මං විතරයි කියල මගේ අදහස. දවසකට දහස් ගානක් වාහන මින් එහාට මෙහාට යනවා. මෙතන කලින් විදුලි සංඥා තිබුණේ නැහැ. විදුලි සංඥා සමග මෙතනට බෙල්එකක් සවිකරල දැන් වසර 8 ක් විතර වෙනවා.මං දන්නා පරිදි මේ ස්ථානයේ පාපැදි - යතුරු පැදි, කාර් - වෑන් - බස් - ත්‍රිරෝද රථ දුම්රිවල ගැටිල තියෙනවා. මේ දුම්රිය හරස් මාර්ගයේ දුම්රියක් එන විට විදුලි සංඥා පත්තු වන අතර බෙල්එක වැදුණත් ඈත එන දුම්රිය දැක දැක පාර හරහා මාරු වෙන හැටි මං දැකල තියෙනවා.මේ මාර්ගයේ මට මතකයි ලේක් හවුස් පත්තර වෑන් එකක් හැපිල රියදුරු බේරුණේ අනූ නවයෙන්.එච්. ඒ. ජගත් සිරි (42) මහතා. මම, දුම්රිය මාර්ගය අසල රියැදුරු රථ ගාලේ දැන් සෑහෙන කලක් ඉදල තියෙනවා. පසුගිය 31 වැනිදා මේ දුම්රිය හරස් මාර්ගයේ සිදුවු බස් - දුම්රිය ගැටුම මං ඇස් දෙකටම දුටුවා. මෙහිදී රියදුරු ගේ හදිස්සිය නිසා නිරපරාදේ තරුණියක් මිය ගියා.ජේ. ඒ. චන්දන ජයකොඩි. බටුවත්ත හංදියේ ත්‍රිරෝද රියදුරු මෙසේ පැවසුවේ තවත් මරු කපොල්ලක් ලෙස සැලකෙන වල්පොල පාරේ උග්ගස් හංදිය දුම්රිය හරස් මාර්ගයද බොහෝ දෙනෙකු අනතුරට ලක්වුන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104091</link>
    <topic>ලක්‍ෂ 20ක මුදල් වංචා කළගලේවෙල කතක් අත්අඩංගුවට</topic>
    <author>දේවහුව සමූහ – ඇම්. ඩී. මහින්ද</author>
    <content>පුද්ගලයන් රැසකගෙන් ලක්‍ෂ ගණනින් මුදල් පොලියට ලබා ගෙන එම මුදල් නොගෙවා සැඟව සිටි කාන්තාවක් පෙරේදා (07) ගලේවෙල පොලිසිය විසින් අත්අඩංගුවට ගෙන ඇත.ඊයේ (08) පෙ. ව. 9 වන විට ඇයට එරෙහිව ලැබී තිබුණු පැමිණිලි ගණන 8 කි. එම පැමිණිලිවලට අනුව ඇය වංචා කර ඇති මුදල රුපියල් ලක්‍ෂ 20 පමණ වේ. මෙම තැනැත්තිය මේ අයුරින් තවත් විශාල පිරිසකගෙන් මුදල් ලබාගෙන ඇතැයි ද, ඉදිරියේදී තවත් පැමිණිලි රාශියක් ලැබීමට ඉඩ ඇති බවට තොරතුරු ලැබී ඇතැයි ද පොලිසිය පවසයි. ඇතැම් විට වංචා කර ඇති මුළු මුදල ලක්‍ෂ 50 ඉක්මවිය හැකි යැයි ද පොලිසිය පවසයි. මෙම තැනැත්තියගේ වංචාවට හසුවූ වැඩිදෙනා කාන්තාවෝ වෙති.ව්‍යාපාරිකයින්ට වැඩි පොලියකට මෙම මුදල් ලබා දී තමන් ද ලාභයක් ලබාගන්නා බව ඇතැමුන්ට පවසා ඇති අතර වාහන මිලදී ගැනීම්වලට මෙම මුදල් යොදවන බව තවත් පිරිසකට පවසා ඇත.32 හැවිරිදි දෙදරු මවක වන මෙම කාන්තාව දඩුයාය ප්‍රදේශයේ පදිංචිකාරියකි. ඇය නිශ්ශබ්ද ජීවිතයක් ගත කළ බවත්, මෑතක් වනතුරුම ඇය රහසිගතව එකිනෙකාට නොදැනෙන අයුරින් මුදල් ලබාගෙන ඇති බවත් ගම්මු පවසති. මීට සති දෙකකට පමණ ඉහත දී ඇය හදිසියේම අතුරුදහන් වීමත් සමඟ සියලු තොරතුරු අනාවරණය වී ඇත. අත්අඩංගුවට පත් කාන්තාව සිකුරාදා දහවල් දඹුල්ල මහේස්ත්‍රාත් අධිකරණය වෙත ඉදිරිපත් කිරීමට කටයුතු පිළියෙළ කර තිබුණි.මහනුවර ප්‍රදේශයේ ප්‍රසිද්ධ දේශපාලකයකුගේ ලේකම්වරයෙකු යැයි කියාගත් පුද්ගලයකු බ්‍රහස්පතින්දා සවස ගලේවෙල පොලිසිය වෙත පැමිණ මෙම සැකකාරිය මුදාගැනීමට දැඩි උත්සාහයක් දැරූ බව ද ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104092</link>
    <topic>හිස නැති කාන්තා මළ සිරුරක්කුඩාමඩුවැල්ල සුසාන භූමියේ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>හඳුනාගැනීමට නොහැකි හිස නැති කාන්තා මළ සිරුරක් කොඩුවාව කුඩාමඩුවැල්ල සුසාන භූමියේ වළලා තිබී හමුවී ඇත.ඉකුත් 07 දා මෙම හිස නැති කාන්තා සිරුර හමුවී ඇත්තේ ප්‍රදේශයේ මියගිය අයෙකුගේ සිරුරක් භූමදාන කිරීමට එම සුසාන භූමියට ගොස් මිනී වළක් කැපීමට සූදානම් වූ පිරිසකට ය.පොලිතින් රෙද්දක ඔතා වළලා තිබූ මෙම සිරුර වෙනත් ස්ථානයක දී ඝාතනය කර මෙම ස්ථානයට ගෙනැවිත් වළලා දමන්නට ඇතැයි පොලිසිය සැක කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104093</link>
    <topic>වලව මිටියාවතේ ගොවිතැනටමොණරුන්ගෙන් දැඩි හානි</topic>
    <author>සූරියවැව සමූහ – පී. එස්. ගුණසේකර</author>
    <content>වලව මිටියාවත් ප්‍රදේශයේ ගොවි ජනතාව විසින් සිදුකරන හේන් ගොවිතැන්වලට මොණරුන්ගෙන් බලවත් හානි සිදුවෙමින් පවතී.රංචු වශයෙන් වගාබිම්වලට වදින මොණරු එළවළු හා අතිරේක ආහාර බෝගවල මල් සහ ඵලදාව කා දමති. තක්කාලි, අමු මිරිස්, මෑකරල්, බණ්ඩක්කා සහ කව්පි, මුං වගාවන්ගේ මල් සහ කරල් කා දැමීම ගොවීන්ට ඉවසිය නොහැකි කරුණක් වී තිබේ.ගොවි ගම්මාන අවට ලඳු කැලෑවල සැරිසරමින් සිටින මොණරු බොහෝ විට ගෙවතු වගා බිම්වලට ද හානි සිදු කරති.සූරියවැව, චන්ද්‍රිකා වැව, කිරිඉබ්බන්වැව, මයුරපුර, මදුනාගල, සෙවණගල ප්‍රදේශවල මොණරුන් විශාල වශයෙන් දක්නට ලැබේ. වනජීවි දෙපාර්තමේන්තුව මගින් මොණර දඩයම තහනම් කිරීමත් සමගම මෙම ප්‍රදේශවල මොණර ගහනය විශාල වශයෙන් වැඩිවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104094</link>
    <topic>කතකගේ රන් බඩු සොරාගත්තැයි“බාප්පා” සැකපිට අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>හොරොව්පොතාන පොලිස් වසමේ වඩිගවැව ප්‍රදේශයේ පදිංචි සුළු ව්‍යාපාරයක් පවත්වාගෙන යන කාන්තාවකගේ රන් අභරණ කිහිපයක් සොරාගෙන ගිය බවට සැකපිට පුද්ගලයකු අත්අඩංගුවට ගත් බව හොරොව්පොතාන පොලිසිය පවසයි. මෙසේ අත්අඩංගුවට පත්ව ඇත්තේ එම කාන්තාවගේම බාප්පා කෙනෙකු බව ද පොලිසිය පවසයි.මෙම පුද්ගලයා නිතරම එම නිවෙසට යන එන අතර මීට දින දෙකකට පමණ උඩදී කාන්තාවගේ රන් ආභරණ සහිත බෑගය අස්ථාන ගතවීම නිසා ඇය පොලිසියට පැමිණිලි කර ඇති අතර බාප්පා පිළිබඳව සැකයක් ඇති බව ද ඇය පොලිසියට පවසා ඇත. වළලු දෙකක්. මුදු තුනක්, රන් දම්වැලක්, රන් මාලයක් සහිත බෑගය වැඩි ආරක්‍ෂාව සඳහා ඇඳුම් රඳවනයේ තබා තිබූ බවත්, භාණ්ඩවල වටිනාකම රුපියල් 2,44,000 බව ද ඇය පැමිණිල්ලේ සඳහන් කර ඇත. පසුව පොලිසිය සැකකරුගේ නිවසට ගොස් අත්අඩංගුවට ගෙන කළ ප්‍රශ්න කිරීම්වලදී භාණ්ඩ සොරාගත් බව පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104095</link>
    <topic>උසාවිය මඟහැරි 14ක් මුතූර් පොලිස් වැටලීමක දී අත් අඩංගුවට</topic>
    <author>මුතූර් විශේෂ - කේ. ආර්. ජේ. රාජසිංහ</author>
    <content>මුතූර් පොලිසිය මගින් සිදුකරන ලද හදිසි වැටලීමක දී වරෙන්තු ලැබ අධිකරණය මගහරිමින් සිටි පුද්ගලයින් 14 දෙනෙකු අත්අඩංගුවට ගැනීමට මුතූර් පොලිසිය සමත් වී තිබේ.අත්අඩංගුවට ගන්නා ලද සැකකරුවන් මුතූර් අධිකරණය වෙත ඉදිරිපත් කිරීමට නියමිත අතර, නීති විරෝධී මත්ද්‍රව්‍ය, ගංජා අලෙවි කිරීම හා මංකොල්ල කෑම් පිළිබඳ චෝදනා මොවුන් වෙත එල්ල වී තිබේ.මුතූර් පොලිසියේ ප්‍රධාන පොලිස් පරීක්ෂක පොලිස් ස්ථානාධිපති එච්. එම්. අබේරත්න බංඩාර මහතා ගේ මෙහෙය වීම යටතේ පොලිස් පරීක්‍ෂක සුනිල් කරුණාතිලක, උප පොලිස් පරීක්‍ෂක මහින්ද සේනාරත්න, පො.සැ. 6056 අජන්ත, පො. සැ. 19057 සමරසිංහ යන මහත්වරුන් මෙම වැටලීමට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104096</link>
    <topic>වැලිමුවකු මස්කර විකුණමින් සිටි පුද්ගලයන් දෙදනකු පොලිස් දැලේ</topic>
    <author>වැලිමඩ විශේෂ – එස්. එම්. ෆාරුක්</author>
    <content>වැලිමඩ හිගුරුගමුව ප්‍රදේශයේ පුද්ගලයින් දෙදෙනෙකු විසින් වැලිමුවෙකු මරා මස්කර අලෙවි කරමින් සිටින බවට වැලිමඩ පොලිසියට ලැබුණු ඔත්තුවක් අනුව වහාම ක්‍රියාත්මක වූ වැලිමඩ පොලිසිය මස් කරන ලද වැලිමුවාගේ හිසත් සමඟ පුද්ගලයින් දෙදෙනෙකු අත්අඩංගුවට ගෙන අධිකරණ හමුවට පමුණුවා ඇත.වැලිමඩ මහේස්ත්‍රාත් දුමින්ද පී. මුදුන්කොටුව මහතා විසින් ආර්. වීරරත්න හා ඊ. එම්. ටිකිරිහාමි නැමැති චූදිතයින් දෙදෙනා හට රුපියල් 60,000/= දඩ මුදලක් නියම කරන ලදී. බණ්ඩාරවෙල සහකාර පොලිස් අධිකාරි රිෆාඩ් මහතාගේ උපදෙස් අනුව වැලිමඩ පොලිස් ස්ථානාධිපති පො.ප. බුද්ධික ඒකනායක මහතාගේ මෙහෙයවීම මත වැලිමඩ පොලිසියේ පො. සැ. 57522 තෙන්නකෝන්, පො. කො. 52080 නිශාන්ත, පො.කො. 51480 අබේරත්න, ආරක්ෂක සහයක 2067 රණසිංහ මහත්වරුන් මෙම වැටලීමට සහභාගි වී චූදිතයින් අත්අඩංගුවට ගෙන අධිකරණය හමුවට ඉදිරිපත් කිරීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104097</link>
    <topic>වේයන්ගොඩ වැවවල් බිහි වී ජරාවාස වෙලා</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ ආර්ථික මධ්‍යස්ථානයට යාබදව පිහිටි අක්කර 5ක් විශාල වැව වසර 60කට වැඩි කාලයක් තිස්සේ වල්බිහිව ජරාවාස වෙමින් පවතී.දෙවන ලෝක යුද සමයේ ජලයෙන් පිරී තිබූ මේ වැව ආශි‍්‍රතව නාවුක හමුදා කඳවුරක් ද තිබූ බව ප්‍රදේශයේ වැඩිහිටියෝ පවසති.මේ වැව පිළිසකර කොට යළි පෙර තිබූ තත්ත්වයට පත්කළ හොත් පරිසර හිතකාමී සුන්දරත්වයක් වගේම ප්‍රදේ්ශයේ ජනතාවගේ කෘෂිකාර්මික කටයුතුවලට හිතකර ජලමුලාශ්‍රයක් ද වනු ඇතැයි ජනතාව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r1104098</link>
    <topic>අනතුරකට අත වනන දිරාපත් කණුව</topic>
    <author/>
    <content>ඔලබොඩුව බටුවිල මව්ගම පාරේ දිග් බද්ද ජනපදයට මහැරෙන මංසන්ධිය අසල විදුලි රැහැන් සම්බන්ධ කර ඇති ලී කණුව සම්පූර්ණයෙන් දිරාපත්ව ඇත.දිග්බැද්ද මාර්ගය හා මව්ගම මාර්ගයට අයත් විදුලි රැහැන් මේ කණුවේ සම්බන්ධ කර ඇත.දිරාපත් හොර ලී කණුවේ මුල් කොටසේ දැනට ඇත්තේ ලී පොත්තක් පමණි. අධික සුළං පහරකින් ලී කණුව කඩා වැටුණහොත් විශාල අනතුරක් සිදුවිය හැකි බැව් ප්‍රදේශවාසීහු පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=r11040910</link>
    <topic>ගංජා සමඟ සැකකරුවෝ දැලේ</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ජා - ඇල පොලීසියේ පොලිස් ස්ථානාධිපති චන්දිමාල් විජේසිංහ මහතාට ලැබුණු ඔත්තුවක් අනුව ඒකල ඩිපෝ හංදියේ දී තරුණයන් දෙදෙනෙකු සැක පිට පරික්ෂා කරද්දී ඔවුන් දෙදෙනා ළඟ තිබී ගංජා ග්‍රෑම් 60 ක් සැකකරුවන්ද සමඟ අත්අඩංගුවට ගෙන තිබේ.මේ සැකකරුවන්ගෙන් එක් අයකු යුද හමුදා භටයකු බව ඔහු ළඟ තිබූ හමුදා හැඳුනුම්පතකින් හඳුනාගෙන තිබේ.පොලිස් කොස්තාපල් (51759) සම්පත් හා (907) තුෂාර නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104091</link>
    <topic>ක්‍රිකට් ලෝක කුසලාන තරගාවලියේ තහනම් උත්තේජන ප්‍රතිඵල ලබන සතියේදී</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලියේදී සිදුකරන ලද තහනම් උත්තේජන පරීක්ෂණවල ප්‍රතිඵල ලබන සතියේදී නිකුත් කරන බව ජාතික තහනම් උත්තේජන කමිටු සභාපති හා අයි.සී.සී. තහනම් උත්තේජන කමිටු ශ්‍රී ලංකා නියෝජිත විශේෂඥ වෛද්‍ය ගීතාංජන මෙන්ඩිස් මහතා පැවැසීය.ශ්‍රී ලංකාවේ පැවැති ක්‍රිකට් තරගවලදී ක්‍රීඩකයන් 15කගෙන් මුත්‍ර සාම්පල ලබාගෙන එංගලන්තයේ පිහිටි රසායනාගාරයක මේ දිනවල පරීක්ෂා කෙරෙමින් පවතී. ඉතා රහසිගතව මේ පරීක්ෂණ සිදු කිරීමට ජාත්‍යන්තර ක්‍රිකට් කවුන්සිලය පියවර ගෙන ඇත.ලෝක කුසලාන තරගාවලියේ තහනම් උත්තේජන පරීක්ෂණයේදී ශ්‍රී ලංකා ක්‍රීඩකයන් දෙදෙනෙකුගෙන් ද මුත්‍ර සාම්පල ලබාගෙන ඇත.පරීක්ෂාවට ලක්වූ ක්‍රීඩකයන්ගේ නම් ප්‍රතිඵල නිකුත්වන තුරු හෙළි නොකිරීමට අයි.සී.සීය සියලු වෛද්‍යවරුන්ට උපදෙස් දී ඇත. මෙවර තරගාවලිය පැවැති ඉන්දියාවේදී ද තහනම් උත්තේජන පරීක්ෂා සිදුකර ඇත. මුම්බායිහී පැවැති අවසන් තරගයේදී ක්‍රීඩකයන් තිදෙනකුගේ මුත්‍ර සාම්පල ලබාගෙන පරීක්ෂණාගාරයට යවා ඇතැයි වාර්තා වේ. ලෝක තහනම් උත්තේජන විරෝධී ඒජන්සියේ නීති-රීති අනුව සිදු කරන ලද ලෝක කුසලාන තරගාවලියේ තහනම් උත්තේජන පරීක්ෂණවලදී වැරදිකරු බවට පත්වන ඕනෑම ක්‍රීඩකයකුට දැඩි දඬුවම් පමුණුවන බව අයි.සී.සීය නිවේදනයක් මගින් පවසා තිබුණි. මෙවර ලෝක කුසලාන තරගාවලියේදී ක්‍රීඩකයන්ගෙන් ලබා ගත් මුත්‍ර සාම්පල පරීක්ෂණවල ප්‍රතිඵල ක්‍රීඩා කළ සියලු රටවලට ලිඛිතව දැනුම් දීමට අයි.සී.සී තහනම් උත්තේජන කමිටුව බලාපොරොත්තුවෙන් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s11040910</link>
    <topic>ලේක් හවුස් ක්‍රීඩා සමාජයේ ඉන්දික ප්‍රසාද් නාමසිරිට රන් හා ලෝකඩ පදක්කම්.</topic>
    <author/>
    <content>පසුගිය දා තායිලන්තයේදී නිමාවට පත්වූ 16 වන ප්‍රවීණයන්ගේ මලල ක්‍රීඩා උළෙලේදී ලේක් හවුස් ක්‍රීඩා සමාජය නියෝජනය කරමින් සහභාගී වූ ඩී.කේ. ඉන්දික ප්‍රසාද් නාමසිරි මීටර් 400 රන් පදක්කම හා මීටර් 200 ලෝකඩ පදක්කම දිනා ගනිමින් ශ්‍රී ලංකාවට ගෞරවයක් ලබා දීමට සමත්විය. රටවල් 9ක ක්‍රීඩක ක්‍රීඩිකාවන් ගේ සහභාගීත්වයෙන් තායිලන්තයේ චෙන්බුරි නුවර දී පැවැති මේ තරගයේදී ශ්‍රී ලංකා කණ්ඩයම රන් පදක්කම් 4ක් රිදි පදක්කම් 3ක් සහ ලෝකඩ පදක්කම් 3ක් දිනා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104092</link>
    <topic>සංගා - මහේල ඉවත්වීම ගැන බේලිස් කනගාටු වෙයි</topic>
    <author/>
    <content>ශ්‍රී ලංකා ක්‍රිකට් නායක කුමාර් සංගක්කාර හා උප නායක මහේල ජයවර්ධන සිය තනතුරුවලින් ඉල්ලා අස්වීම කනගාටුවට කරුණක් බව පවසන හිටපු පුහුණුකරු ට්‍රෙවර් බේලිස් ශ්‍රී ලංකා කණ්ඩායම ඉදිරියට ගෙන යාමට සිටින හොඳම ක්‍රීඩකයන් දෙපළ සංගක්කාර හා ජයවර්ධන බව පැවසීය.මීළඟ ක්‍රිකට් නායකත්වයට තුන් ඉරියව්වෙන් දස්කම් දක්වන ඇන්ජලෝ මැතිව්ස් සුදුසු බව පවසන බේලිස් ශ්‍රී ලංකා ක්‍රිකට් පිලට නැවත වරක් ලෝක කුසලානය හිමිකර ගැනීමට තම සේවා කාලය තුළදී ඉඩ නොලැබුනත් ඉදිරියේදී ඔවුනට ඒ අවස්ථාව උදාවෙනු දැකීම ඔහුගේ පැතුම විය. බෙලිස් මින් පසු නිව් සවුත් වේල්ස් කණ්ඩායමේ පුහුණුකරු ලෙස කටයුතු කරනු ඇත.ශ්‍රී ලංකා ක්‍රිකට් පිලේ පුහුණුකරු වශයෙන් කටයුතු කළ එම ධුරයෙන් ඉවත් වී යන ට්‍රෙවර් බේලිස් ශ්‍රී ලංකාවේ ශක්තිමත් සහ ස්ථායි ක්‍රිකට් පරිපාලනයක් ඇති කිරීමේ වැදගත්කම හුවා දක්වා තිබේ.තවද ඇඟිලි ගැසීම්වලින් තොරව ක්‍රිකට් ක්‍රීඩකයන්ට ක්‍රීඩාව ගැන පමණක් අවධානය යොමු කිරීමට ඉඩකඩ සැලැස්විය යුතු බව ඔහු පවසා තිබේ.පසුගිය මාස 18 ඇතුළත ශ්‍රී ලංකා ක්‍රිකට් පිලේ සුවිශේෂ දස්කම් පෙන්වූ බව ඒ. එෆ්. පී. පුවත් සේවය සමඟ පැවැති සම්මුඛ සාකච්ඡාවකදී ඔහු පවසා තිබේ. ලෝක කුසලාන අවසන් තරගයේදී ක්‍රීඩා කිරීමට ලැබීමට ශ්‍රී ලංකා ක්‍රිකට් පිල ලැබූ සුවිශේෂ ජයග්‍රහණයක් බවත් කෙසේ වෙතත් ක්‍රීඩා පිටියෙන් බැහැරව ක්‍රිකට් ක්‍රීඩාව පාලනය වන ආකාරය තවදුරටත් දියුණු කරගත යුතු බවත් අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104093</link>
    <topic>පාකිස්තානුවෝ 4ක් විස්ඩන් ලැයිස්තුවෙන් ඉවතට</topic>
    <author/>
    <content>විස්ඩන් ක්‍රිකට් සඟරාව වසර 80කට වඩා පැරැණි ඔවුන්ගේ සම්ප්‍රදාය බිඳ දමමින් අළුත්ම සඟරාවට වසරේ ක්‍රිකට් ක්‍රීඩකයන් සිවු දෙනෙකු පමණක් නම් කොට තිබේ. මීට පෙර ඔවුන් සාමාන්‍යයෙන් ක්‍රීඩකයන් පස් දෙනෙකු නම් කරනු ලබති.1926 වසරේ සිට මේ ක්‍රිකට් ‘බයිබලය’ එංගලන්ත ග්‍රීෂ්ම සෘතුවේ ක්‍රිකට් ක්‍රීඩාවට ලොකුම බලපෑමක් කළ ක්‍රීඩකයන් පස් දෙනෙකු ඔවුන්ගේ වාර්ෂික සඟරාවට ඇතුළත් කළහ. එහෙත් තරඟ පාවාදීමේ අපකීර්තිමත් සිද්ධිය මතුකර පෙන්වීම පිණිස ඔවුන් මෙවර එම සංඛ්‍යාව අඩුකර තිබේ.පාකිස්තාන ක්‍රීඩකයන් තිදෙනෙකු - මොහමඩ් අසිෆ්, මොහමඩ් අමිර් හා සල්මන් බට් -මේ අපකීර්තිමත් සිද්ධියට පැටළුනු අතර ජගත් ක්‍රිකට් කවුන්සලය විසින් ඔවුන්ට තරග තහනමක් පනවන ලදී. අසිෆ්ට වසර හතක්ද (අත්හිටවූ වසර දෙකයි), අමිර්ට වසර පහක්ද බට් ට වසර දහයක්ද (අත්හිටවූ වසර පහයි) වශයෙනි.ලැයිස්තුවට ඇතුළත් කිරීමට තිබුනේ කිනම් පාකිස්තාන ක්‍රීඩකයාද යන්න පිළිබඳව විස්ඩන් ප්‍රකාශ නොකළද එම ක්‍රීඩකයා අමිර් විය හැකිව තිබිණි. එංගලන්තයට එරෙහිව පසුගිය වසරේ පැවැති තරගමාලාවේ සුපිරි පන්දු යවන්නා වූයේ අමිර් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104094</link>
    <topic>ඔස්ටේ‍්‍රලියාවේහෙස්ටිංගස්ගෙන්කඩුලු ත්‍රිත්වයක්</topic>
    <author/>
    <content>සංචාරක ඔස්ට්‍රේලියානු පිල බංග්ලාදේශ ක්‍රිකට් සභාපතිගේ පිල අතර පැවැති පුහුණු තරගයේදී ඔස්ටේලියානු වේගපන්දු යවන ක්‍රීඩක ජෝන් හෙස්ටිංග්ස් කඩුලු ත්‍රිත්වයක් ඇතුලුව කඩුලු 4 ක් ලබා ගැනීමට සමත් විය.මේ තරගයේදී ඔස්ට්‍රේලියාවට ලකුණු 90 ක ජයග්‍රහණයක් අත්විය. පළමුව පන්දුවට පහරදුන් ඔස්ට්‍රේලියානු පිල ඕවර 50 තුළදී කඩුලු 6 ක් දැවී ලකුණු 306 ක් රැස් කළේය.නව නායක මයිකල් ක්ලාර්ක්, හිටපු නායක රිකි පොන්ටිං,, මයිකල් හසි සහ බෑඩ් හෑඩ්න් යන ක්‍රීඩකයන් අර්ධ ශතක වාර්තා කළහ.පිළිතුරු ඉනිම ක්‍රීඩා කළ බංග්ලාදේශ සභාපතිගේ පිල ඕවර 50 තුළදී සියලු දෙනා දැවී රැස්කර ගනු ලැබුවේ ලකුණු 218 ක් පමණි.මුෂ්ෆිකුර් හේමන් හා රකිබුල් හසාන් අර්ධ ශතක වාර්තා කළහ.ජෝන් හෙස්ටිංග්ස් ලකුණු 15කට කඩුලු 4 ක් දවා ගනු ලැබීය.ඔස්ට්‍රේලියානු පිල හා බංග්ලාදේශ පිල අතර පළමු තරගය අද ඔකාහිදී පැවැත්වේ.ඔස්ට්‍රේලියාව කඩුලු 6ක් දැවී (ඕවර 50) 308 මයිකල් හසි (නොදැවී) 69, රිකි පොන්ටිං 69, බ්‍රෑඩ් හැඩ්න් 66, මයිකල් ක්ලාර්ක් 55 බංග්ලාදේශ සභාපතිගේ පිල සියලු දෙනා දැවී (ඕවර 50) 218 මුෂ්නිකූර් රහ්මන්68, රකිබුල් හසන් 65 (ජොන් හෙස්ටිංගේස් 15/4, මිචෙල් ජොන්සන් 24/2..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s11040911</link>
    <topic>ශ්‍රීපාලි ක්‍රිකට් සංගම්සිසු හමුව විද්‍යාලයේ දී</topic>
    <author/>
    <content>හොරණ ශ්‍රීපාලි විද්‍යාලයීය ක්‍රිකට් සංගමයේ ආදි සිසුන්ගේ හා වත්මන් සිසුන්ගේ ක්‍රිකට් ගැටුම සුහද හමුව හෙට (10) උදේ 10.00ට විද්‍යාලයීය ක්‍රීඩාංගණයේදී දවස පුරා පැවැත්වේ. එදින සියලුම ආදි ශිෂ්‍යයන් හට පැමිණෙන ලෙස සංවිධායක මණ්ඩලය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104095</link>
    <topic>ඩුලිප් විජේසේකර වොලිබෝල් සූරතාව බියගම එකමුතු පිලට</topic>
    <author>මල්වාන සමූහ මහානාම විතානගේ හා දෙල්ගොඩ සමූහ සුදත් පුබුදු කීර්ති</author>
    <content>ආපදා කළමණාකරණ නියෝජ්‍ය අමාත්‍ය ඩුලිප් විජේසේකර අභියෝග සූරතා කුසලානය සඳහා බියගම වෙළඳ සංගමය මෙහෙයවූ ආරාධිත වොලිබෝල් තරගාවලියේ සූරතාව බියගම එකමුතු වොලිබෝල් කණ්ඩායමට හිමිවිය. එහි අනුසූරතාව ශ්‍රී ලංකා ගුවන් හමුදා කණ්ඩායම විසින් දිනා ගනු ලැබිය.මෙහිදී දක්ෂතම ප්‍රහාරකයා ලෙස ගුවන් හමුදාවේ අසංක ප්‍රදීප් ද දක්ෂතම පන්දු ඔසවන්නා ලෙස එකමුතු කණ්ඩායමේ නිලංග සංජය ද දක්ෂතම ක්‍රීඩකයා ලෙස එකමුතු කණ්ඩායමේ ජනිත් සුරාජ් ද සම්මාන දිනූහ.ජයග්‍රාහකයන්ට ජය සංකේත ප්‍රදානය කිරීම ආපදා කළමණාකරණ නියෝජ්‍ය අමාත්‍ය ඩුලිප් විජේසේකර මහතා අතින් බියගම විලේජ් හෝටල් පරිශ්‍රයේදි සිදු කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104096</link>
    <topic>වලල-නුගවෙල මහා ගැටුම ජය පරාජ නෑ</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර පොලිස් ක්‍රීඩාංගණයේදී අවසන්වුණු වලල ඒ. රත්නායක ජාකිත පාසල සහ නුගවෙල ජාතික පාසල අතර 8 වන මහා ක්‍රිකට් තරගය ජයපරාජයෙන් තොරව අවසන් විය.රත්නායක ජාතික පාසල පළමු ඉනිම කඩුලු 9ට 248 ජී. දසනායක 74, ආර්. බණ්ඩාර 66, ඩී. සමරවික්‍රම 42 (එල්. රන්කොත් 69/6, පී. තිලකරත්න 65/2)නුගවෙල ජාතික පාසල පළමු ඉනිම සියලු දෙනා දැවී 205 මහේෂ් නිලංක 52, ඩී. අබේරත්න 44 (අයි. තෙන්නකෝන් 54/4, ජී. සෙනෙවිරත්න 28/2)රත්නායක ජාතික පාසල දෙවන ඉනිම කඩුලු 4ට 112 ජී. දසනායක 64 (එල්. රන්කොත් 32/2)නුගවෙල ජාතික පාසල දෙවන ඉනිම කඩුලු 2ට ලකුණු 23 (අයි. තෙන්නකෝන් 10/1)..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104097</link>
    <topic>ලන්ඩන් ඔලිම්පික්ප්‍රවේශපත් අලෙවිය ඇරැඹේ</topic>
    <author>ලන්ඩන් (ඒ. එෆ්. පී.)</author>
    <content>2012 ලන්ඩන් ඔලිම්පික් උළෙලේ ප්‍රවේශපත් අලෙවිය පසුගියදා ආරම්භ විය. අන්තර්ජාලය මගින් ද ප්‍රවේශ පත් මිලදී ගැනීමේ අවස්ථාව උදාකර දී තිබුණි.කෙසේ වෙතත් ක්‍රීඩා ලෝලීන් අන්තර්ජාලයෙන් ප්‍රවේශ පත් මිලදී ගැනීමේදී වෙබ් අඩවියේ දෝෂයක් නිසා තමනට ප්‍රවේශපත් මිලදී ගැනීමට නොහැකි වූ බව මැසිවිලි නැගීමත් සමඟ ඔලිම්පික් උළෙලේ සංවිධායක කමිටුව කරුණු පැහැදිලි කරමින් අන්තර්ජාලය හරහා ප්‍රවේශ පත් මිලදී ගැනීමේදී අගෝස්තු මාසය දක්වා වලංගු ක්‍රෙඩිට් කාඩ්වලින් පමණක් මිලදී ගත හැකි බව ප්‍රකාශ කළේය.අන්තර්ජාලයෙන් ඇණවුම් ලබාගැනීමේදී වලංගු ක්‍රෙඩිට් පත් නොමැති ක්‍රීඩා ලෝලීන්ගේ ඇණවුම් ප්‍රතික්‍ෂේප වී ඇති බව ඔලිම්පික් උළෙලේ සංවිධායකවරු පැවසූහ.කෙසේ වෙතත් මිලියන 6.6 ක ප්‍රවේශපත් සංඛ්‍යාවක් අලෙවි කිරීමට බලාපොරොත්තු වන අතර අප්‍රේල් 26 දක්වා ඇණවුම් භාර ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104098</link>
    <topic>තරුණ ක්‍රීඩා උළෙල ඔක්තෝබරයේ</topic>
    <author>චමහරගම විශේෂ - වේහැල්ලේ පියතිලක</author>
    <content>ජාතික තරුණ සේවා සභාව, තරුණ කටයුතු හා නිපුණතා සංවර්ධන අමාත්‍යාංශය හා එක්ව පවත්වනු ලබන 23 වන ජාතික තරුණ ක්‍රීඩා මහා උළෙල 2011 ඔක්තෝබර් මස 27 සිට 30 වනදා දක්වා මාතර දිස්ත්‍රික්කයේ දෙවිනුවර මැතිවරණ කොට්ඨාසයේ දික්වැල්ලේ විජිත මැදි විදුහල් ක්‍රීඩාංගණයේදී පැවැත්වීමට තීරණය කළ බව ජාතික තරුණ සේවා සභාවේ අධ්‍යක්‍ෂක පාලන සනත් වීරසූරිය මහතා “දිනමිණ” ට පැවැසීය.ප්‍රාදේශීය ලේකම් කොට්ඨාස, දිස්ත්‍රික් හා ජාතික වශයෙන් අදියර තුනකින් සමන්විත මෙම තරගාවලියේ ප්‍රාදේශීය හා දිස්ත්‍රික් තරග 2011 සැප්තැම්බර් මාසය වන විට අවසන් විය යුතු අතර, වොලිබෝල් (කාන්තා/ පිරිමි), නෙට්බෝල් (කාන්තා/ පිරිමි), කබඩි (කාන්තා/ පිරිමි), පාපන්දු (පිරිමි), එල්ලේ (කාන්තා/ පිරිමි), සැහැල්ලු පන්දු ක්‍රිකට් (කාන්තා/ පිරිමි) තරග මහරගම ජාතික තරුණ මධ්‍යස්ථාන ක්‍රීඩාංගණයේදී සැප්තැම්බර් අවසන් දෙසතියේදී පැවැත්වේ.මේ හා සමගාමීව පැවැත්වෙන (කාන්තා/ පිරිමි) පාපැදි සවාරිය උතුරු නැඟෙනහිර හා දකුණ යා කෙරෙන විශේෂ පාපැදි සවාරියක් ලෙස පැවැත්වේ.එම පාපැදි සවාරිය නැඟෙනහිර මඩකලපුව නගරයේ සිට දකුණ මාතර නගරය දක්වා පැවැත්වේ. මෙය උතුර – දකුණ – නැඟෙනහිර යා කරන සාම පාපැදි සවාරියක් ලෙස පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=s1104099</link>
    <topic>වොලිබෝල් උපදේශක ඩී.පී. රණසිංහට උපහාර පිදීම 11දා</topic>
    <author/>
    <content>පුරා වසර තිස්පහක් ක්‍රීඩා කේෂ්ත්‍රයේ රැදී සිටිමින් කාන්තා වොලිබෝල් සංවර්ධනය කිරීමට සහ ප්‍රචලිත කිරීමට පුරෝගාමී වූ ප්‍රවීණ වොලිබෝල් උපදේශක මීරිගම ඩී.පී. රණසිංහ මහතාට උපහාර පිරිනැමීමේ උළෙලක් මේ මස 11 වැනි දින පස්වරු 2.00ට මීරිගම යොවුන් නිකේතන ශාලාවේදී පැවැත්විණි.මීරිගම ඩඩ්ලි සේනානායක විදුහලේ ක්‍රීඩා උපදේශකව සිට පසුගියදා විශ්‍රාම ලැබූ රණසිංහ මහතා ජාතික කාන්තා වොලිබෝල් සූරතාව වසර ගණනාවක්ම දිනා ඇති මීරිගම බ්ලුඩයමන්ඩ් ක්‍රීඩා සමාජයේ ප්‍රධාන පුහුණුකරුවා විය. රංතිලකා ජයවීර ඇතුලු වොලිබෝල් ක්‍රීඩිකාවන් කිහිපදෙනෙක් ම ජාතික තලයට හඳුන්වා දුන් ප්‍රවීණ ක්‍රීඩා උපදේශකයකු වූ රණසිංහ මහතාට උපහාර පිදීමේ උළෙලට වොලිබෝල් පුහුණුකරුවන්, විනිසුරුවන් හා ක්‍රීඩක ක්‍රීඩිකාවන් රැසක්ම සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=f1104091</link>
    <topic>ජනාධිපතිතුමන් ගේ ආගමික වත් පිළිවෙත්තරුණ පෙළට ආදර්ශයක්</topic>
    <author>සාකච්ඡා කළේ අසේල කුරුළුවංශ</author>
    <content>වසර දෙදහස් හයසියය වන ශ්‍රී සම්බුද්ධත්ව ජයන්තිය අලලා සියම් මහ නිකායේ මල්වතු මහ විහාර පාර්ශ්වයේ අනුනායක ආචාර්ය නියංගොඩ ශ්‍රී විජිතසිරි නාහිමියෝ සමඟ කළ සාකච්ඡාවකි.* වසර 2600 ශ්‍රී සම්බුද්ධත්ව ජයන්තිය උසස් ලෙස සැමරීම උදෙසා ශ්‍රී ලංකාවාසී බෞද්ධ ජනතාව දැන් සිටම පෙළ ගැසෙමින් සිටිනවා. මේ අවස්ථාව අපට වැදගත් වන්නේ කුමන කාරණයක් නිසා ද?බුද්ධ දේශනාවට අනුව කල්ප දස දහසකට වරක් තමයි ලෝකයට බුදුවරයන් වහන්සේ නමක් පහළ වෙන්නේ. බුදුන් වහන්සේ පරිනිර්වාණයට පත්වෙලා මේ වසරට වසර 2554 ක් වෙනවා. එළඹෙන වෙසක් පොහෝ දිනයෙන් ඇරඹෙන්නේ වසර 2555 යි. බුද්ධත්වයට පත්වීමෙන් පසු උන්වහන්සේ වැඩ සිට වසර 45 කාලයක් ඊට එක්වූ විට වසර 2600 සපිරෙනවා. මේ ආකාරයෙන් බලනවිට මෙය ඉතා දුර්ලභ අවස්ථාවක් බව පැහැදිලියි.අපේ ජාතියේ සමාරම්භය වෙසක් උත්සවය හා එකට බැඳී තිබෙන බව ඓතිහාසික මූලාශ්‍ර වල දැක්වෙනවා. අපගේ මුතුන් මිත්තන් අනාදිමත් කාලයක පටන් වෙසක් උත්සවය ඉතා ඉහළින් සැමරුවා. මේ කරුණු නිසා බුද්ධත්වයෙන් වසර 2600 ක් සපිරෙන මේ අවස්ථාව අසිරිමත් ලෙස සමරන්නට ගිහි පැවිදි සැම දෙනා කල්පනා කළා.තෛ‍්‍රනිකායික මහා නායක ස්වාමින්ද්‍රයන් වහන්සේ සිව් නම මෙයට දෙවසරකට පෙර ප්‍රකාශයක් නිකුත් කරමින් කියා සිටියේ මේ අවස්ථාව උසස් ලෙස සමරන්නට දිවයිනේ සියලු විහාරස්ථාන කේන්ද්‍ර කරගෙන ගිහි පැවිදි සැම දෙන මුල්වී ආමිස හා ප්‍රතිපත්ති පූජාවන් වල නිරත වීම වඩා සුදුසු බවයි. ජනපති තුමන් මේ කටයුතු මෙහෙයවීම පිණිස ශ්‍රී සම්බුද්ධත්ව ජයන්ති මෙහෙයුම් කමිටුවක් ප්‍රකාශයට පත් කළා. බුද්ධ ශාසන අමාත්‍යාංශයේ මූලිකත්වය ඇතිව එම ;මහෙයුම් කමිටුවේ වැඩකටයුතු සිදුකෙරෙනවා. මේ කමිටුව මඟින් විසි වැදෑරුම් ක්‍රියාදාමයක් දිවයින පුරා ඇති විහාරස්ථාන කේන්ද්‍රකර ගෙන ක්‍රියාත්මකයි. අගමැති තුමාගේ ප්‍රධානත්වයෙන් ක්‍රියාත්මක මේ කමිටුවට රටේ පිළිගත් වියත් භික්ෂුන් වහන්සේ හා ගිහි වියතුන් කිහිප පොළක් සහ සම්බන්ධවී සිටිනවා.* මේ වැදගත් අවස්ථාවේ ථෙරවාදී බුදු දහම ලෝකයට ගෙනයන්නට අපි වැඩි අවධානයක් යොමු කළ යුතු බව ජනපති මහින්ද රාජපක්‍ෂ මහතා පැවසුවා නේද?ථෙරවාදී බෞද්ධ සම්ප්‍රදාය තමයි අපේ උරුමය. මෙහි මූලික න්‍යායන් කිහිපයක් තිබෙනවා. ලොව්තුරා බුදු පියාණන් වහන්සේ දේශනා කළ ධර්මය ආරක්ෂා කිරීම මෙහි පළමු වැන්නයි. උන්වහන්සේ විසින් උගන්වා වදාළ විනය ප්‍රඥප්ති කඩ නොකර, වෙනස් නොකර ඉදිරියට ගෙන යෑම ද අර්ථවත් ආකාරයෙන් සිද්ධවන වෙනස්කම් ඉවසීම ද මෙයට අන්තර්ගත යි. මූලික වශයෙන් ශීල, සමාධි, ප්‍රඥා යන ත්‍රිවිධ ශික්ෂාවෙන් ජීවිත අර්ථ ගැන්වීම තමයි ථෙරවාදී සම්ප්‍රදායේ මූලික ස්වරූපය. ථෙරවාදී බෞද්ධ සම්ප්‍රදාය ආරක්ෂා කිරීම තුළින් මුළු මහත් සත්වයාටම යහපතක් සිදු වෙනවා. මේ නිසා මෙය ලෝකය හමුවට ගෙන යෑම ඉතාමත් ම අර්ථවත් ක්‍රියාවක්.* ථෙරවාදී බුදුදහම ලොව පුරා ව්‍යාප්ත කිරීමේ කටයුත්ත සාර්ථක කර ගැනීමට නම් ගැඹුරු ධර්ම අවබෝධයත් සමඟ ජාත්‍යන්තර භාෂා දැනුම ඇති භික්ෂූන් වහන්සේ සිටිය යුතුයි. එහෙත් වර්තමානයේ මෙවැනි හැකියාව ඇති භික්ෂුන් වහන්සේලා සිටින්නේ ඉතා අඩු සංඛ්‍යාවක් නේද?සම්බුද්ධත්වය ජයන්තිය නිමිත්තෙන් ක්‍රියාත්මක විසි වැදෑරුම් වැඩපිළිවෙළ තුළ බෞද්ධ අධ්‍යාපන ක්ෂේත්‍රය වර්ධනය කිරීම සම්බන්ධයෙන් ද විශාල අවධානයක් යොමුකර තිබෙනවා. එහි ප්‍රධාන අංශ දෙකක් දක්නට ලැබෙනවා. සම්ප්‍රදායික ලෙස භික්ෂූන් වහන්සේ සතු පාලි භාෂා දැනුම තවත් අර්ථවත් ආකාරයෙන් වඩා වර්ධනය කිරීම එක් පියවරක්. අපේ රටේ විශ්වවිද්‍යාල අධ්‍යාපනය තුළත්, පිරිවෙන් තුළත් ප්‍රාචීන භාෂා අධ්‍යාපනයේ දීත් පාලි භාෂා ප්‍රවර්ධනය සම්බන්ධ වැඩපිළිවෙළ විසි වැදෑරුම් වැඩසටහනට අන්තර්ගතව තිබෙනවා. තරුණ භික්ෂූන් වහන්සේ පාලි භාෂාව කෙරෙහි වඩාත් නැඹුරු කරවීම මෙහි මූලික අරමුණ යි. එහි දෙවන අංශය තමයි තරුණ භික්ෂූන් වහන්සේලා ඉංගී‍්‍රසි භාෂාව ඇතුළුව ලොව පිළිගත් සෙසු භාෂාවන් අධ්‍යයනය කිරීමට උනන්දු කරවීම.ඉංගී‍්‍රසි භාෂාව ඉගෙන ගන්නට තරුණ භික්ෂුන් වහන්සේලා තුළ වර්තමානයේ විශාල උනන්දුවක් තිබෙනවා. ඉංගී‍්‍රසි පාඨමාලා හදාරමින් උන්වහන්සේලා දැනුම වර්ධනය කරගන්නවා. එය තවත් අර්ථවත් කරලීම තමයි 2600 වැනි සම්බුද්ධත්ව ජයන්තියට අදාළව අධ්‍යාපන ක්ෂේත්‍රය තුළ ක්‍රියාත්මක වන්නේ.ඊට අමතරව ගිහි දරුවන්ගේ ධර්ම, විනය, ඥානය වැඩිදියුණු කිරීම පිළිබඳව වැඩි උනන්දුවක් දක්වා තිබෙනවා. පාසල් වල ඉහළ පන්තිවල දී ළමයින්ට සතියකට බුද්ධ ධර්මය ඉගෙන ගන්න ලැබෙන්නේ කාල පරිච්ඡේද දෙකයි. ඒ කාල පරිච්ඡේද දෙකට අමතරව විශේෂ ව්‍යාපෘති, සාකච්ඡා මගින් ධර්මය පිළිබඳ සිසු දැනුම වර්ධනය කිරීමට සැලැසුම් කැර තිබෙනවා. පිරිවෙන්වල අධ්‍යාපනය ලබන කුඩා භික්ෂුන්වහන්සේලා ගේ ආකල්ප හා ක්‍රියාමාර්ග වර්ධනයට සැලසුම් මේ වනවිටත් ක්‍රියාත්මකයි.* තරුණ භික්ෂුන් වහන්සේ උපැවිදි වීම එන්න එන්නම වැඩිවෙනවා. ශාසනයේ ඉදිරි පැවැත්මට මෙය බරපතල තර්ජනයක් නේද?ශාසනික වශයෙන් අභියෝගාත්මක කරුණු රැසක් වර්තමානයේ දක්නට ලැබෙනවා. පැවිදි බිමට එළැඹෙන කුල දරුවන් සීමාවීම එක් කාරණයක්. මෙයට ප්‍රධාන හේතුව වර්තමානයේ පවුලක දරුවන් සංඛ්‍යාව අඩුවීම. බෞද්ධ පවුල් බොහොමයක අද සිටින්නේ එක් දරුවෙක් හෝ දෙදෙනෙක් පමණයි. මේ නිසා දරුවෙකු පැවිදි කරවීමට මවුපියන් තුළ කැමැත්තක් ඇතිවන්නේ නැහැ. මෙයට අමතරව පැවිදි බව ලැබ සිටින තරුණ භික්ෂුන් වහන්සේලා අධ්‍යාපන කටයුතු අවසන්කැර විශේෂයෙන් උපාධිය ලැබ උපැවැදි වීමද ශීඝ්‍රයෙන් වැඩිවෙමින් තිබෙනවා. බුද්ධ ශාසන අමාත්‍යාංශය ප්‍රකාශ කරනවා පසුගිය වසරේ දී පමණක් හාර දහසක් පමණ භික්ෂුන් වහන්සේ පිරිසක් උපැවැදි වී ගිහි සමාජයට එක්වූ බව.ධනය ඉපයීම, විනෝදකාමී ජීවිතවලට අවතීර්ණ වීම වැනි අදහස් පෙරදැරිකර ගත් සමාජයක් අද දක්නට ලැබෙන්නේ.මේවට නතුවෙලා තමයි තරුණ භික්‍ෂුන් සිවුරු හැර යන්නේ. උන්වහන්සේලා තුළ ආකල්පමය වෙනසක් ඇතිකර වගකීම කුමක්ද යන්න පහදා දීම පිණිස බොහෝ උත්සාහයන් ගනිමින් සිටිනවා. ඉතාම කණගාටුදායක තත්ත්වය නම් ඈත ගම් දනව් වල විහාරස්ථාන 400 ක් පමණ මේ වන විට ඒවාහි කටයුතු කරන්නට භික්ෂුන් වහන්සේ නොමැති කමින් වැසී ගොස් තිබීමයි. තරුණ භික්ෂුන්ට මේ පිළිබඳ අවබෝධ කර දීමත් දැනට සිදුවෙමින් පවතිනවා. බුද්ධ ශාසන කොමිෂන් සභා වාර්තාවෙත් මේ පිළිබඳ දීර්ඝ විස්තරයක් සඳහන් වෙනවා. ශ්‍රද්ධා බුද්ධි සම්පන්න ජාති කුල පුත්‍රයන් පැවිදි කිරීම කියලා තමයි අපේ කථිකාවත්වල සඳහන් වෙන්නේ. මේ පැවිද්දට දරුවන් යොමු කරවීම සම්බන්ධව වගකීමක් මවුපියන්ට ද තිබෙනවා. වැඩිහිටියන්ටත් තිබෙනවා. පැවිදිවූ භික්ෂුන් වහන්සේ ආරක්ෂා කර ගැනීම පිළිබඳ මාධ්‍යයන්ට ද වගකීමක් පැවරෙනවා.* ඈත අතීතයේ ගමත් පන්සලත් අතර පැවතියේ නොබිඳිය හැකි සබඳතාවක්. වර්තමානයේ දී එම බැඳීම තරමක් දුරට බිඳ වැටිලා නේද?ගම සහ පන්සල අතර බැඳීම බිඳ වැටිලා නැහැ. වර්තමාන තරගකාරී සමාජ ක්‍රමය තුළ තරමක ව්‍යාකූලත්වයක් දක්නට ලැබෙනවා. භික්ෂූන් වහන්සේලා මූලිකව තමන් වහන්සේලාට පැවරෙන ශාසනික වගකීම් පිළිබඳ හොඳ අවබෝධයක් ඇතිකර නොගැනීම මෙම ගැටලුවලට එක් හේතුවකි. ග්‍රාමීය සමාජය තුළ සිදුවන නවීකරණය, දේ්ශපාලන බලපෑම්, ග්‍රාමීය සමාජ සංස්ථාව පවත්වා ගෙන යෑමට අවශ්‍යය කරන ග්‍රාමීය නායකත්වය ගිලිහීම වැනි කරුණු පදනම් කරගෙන ගමත් පන්සලත් අතර පැවති සබඳතාව ය බිඳ වැටුණු බව ඇතමුන් පවසනවා. ඇත්තටම බිඳ වැටිලා නැහැ. ඒක තරමක් ව්‍යාකූල වෙලා තිබෙන්නේ. මේවා නිසි ලෙස අවබෝධ කර ගෙන අපි ඉදිරියට යායුතුයි. දායක සභාව මුල්වී විහාරස්ථානය අතර දෛනික සබඳතාවක් පැවැත්වීම ඉතා වැදගත්. ගමේ ජනතා ප්‍රශ්න, සමාජීය ගැටලු ගමේ පන්සලේ නායක හිමියන් සමඟ අපට සාකච්ඡා කළ හැකියි. ජනාධිපතිතුමා මේ සම්බන්ධව අවධානය යොමුකර පන්සලත් දායක සභාවත් විහාරස්ථානය කේන්ද්‍ර කර ගෙන ඒකරාශි කිරීම අරමුණු කර ගනිමින් පරිගණක තාක්ෂණ මධ්‍යස්ථාන විහාරස්ථාන හා සම්බන්ධ කර ස්ථාපිත කිරීමට පියවර ගෙන තිබෙනවා.* වර්තමාන තරුණ පරපුර තුළ ආගම දහම කෙරෙහි වැඩි නැඹුරුවක් දක්නට ලැබීම යහපත් ප්‍රවනතාවක් නේද?මෙය ඉතාම සතුටට කාරණයක්. අද තරුණ පරපුර ආගම දහමට මෙන්ම ඊට අදාළ වත් පිළිවෙත් සපිරීමට ද විශාල උනන්දුවක් දක්වනවා. විශ්වවිද්‍යාල හා පාසල් මට්ටමින් සිල් සමාදන් වීම්, ධර්ම ශ්‍රවනය, බෝධි පූජා ආදි කටයුතු සිදු වෙනවා. දුම්වැටි, මත්පැන් වගේම මස් මාංශ වලින් ද තරුණ පරපුර ඈත් වෙමින් සිටීම යහපත් ප්‍රවනතාවකි. මේ ආකල්පමය වෙනස ඇති වූයේ විශේෂයෙන්ම පසුගිය වසර පහක කාලය තුළ බව අපිට පැහැදිලියි. මෙයට අමතරව සුනාමි ව්‍යසනය හරහා ජීවිතයට ලබාගත් පාඩම්, මාධ්‍ය හරහා දෛනිකව සිදුකෙරෙන දැනුම්වත් කිරීම් තවත් සාධකයක් ලෙස ගත හැකියි. රාජ්‍ය නායකත්වය මගින් නිරන්තරව ලබාදෙන ආදර්ශය ද මෙවැනි පසුබිමක් රටේ නිර්මාණය වීමට ප්‍රධාන සාධකයක් වුනා. එතුමා සිය පවුල සමඟ සෑම පසළොස්වක පෝය දිනකම බණ අහනවා. එමඟින් රටට ලැබෙන ආදර්ශය අති මහත් වූවක්.* ආගමික සහජීවනයක් පිළිබඳ භික්ෂුන් වහන්සේ නිරතුරුව සාකච්ඡා කළත් තෛ‍්‍රනිකායික භික්ෂුන් අතර සහ සම්බන්ධයක් නොමැති බවට ඇතැමුන් චෝදනා කරනවා.ශ්‍රී ලංකාවේ පවතින බෞද්ධ නිකායන් අතර බරපතල ගැටලු නැහැ. තෛ‍්‍ර නිකායික මහා සංඝරත්නය පැවිද්ද ලබා ගන්නේත්, උපසම්පදාවට එළඹෙන්නේත්, ආරාමික ජීවිතය ගත කරන්නේත් එකම ස්වරූපයකට යි. නිකාය බේද පවතින බව සාවද්‍ය කතාවක්. මහා නායක ස්වාමින්ද්‍රයන් වහන්සේ සිව් නම ජාතික ආගමික කටයුතු වලදී එකම ප්‍රකාශ නිකුත් කරනවා නම් එතන ප්‍රශ්නයක් තියෙනවා කියලා කොහොම ද කියන්නේ. එකම ත්‍රිපිටක පොත් පරිහරන කරන්නේ. දාන මාන උත්සව වල එකට වැඩ සිටිනවා. ඒ ඒ ආචාර්ය පරම්පරාවන් විසින් පුරුදු පුහුණු කළ වත් පිළිවෙත් වන්දනා මාන නිකායාන්තරව පවතිනවා. මේ ඔස්සේ යම් යම් මතවාද තිබෙන නමුත් ගැටුම් නැහැ.වචන උච්ඡාරණයේ දී, භාෂාව හැසිරවීමේ දී අක්ෂර යෙදීමේ දී යම් යම් වෙනස් කම් නිකායන් අතර පවතිනවා. මේ නිකායන් තුනේ කිසිදු භික්ෂුන් වහන්සේ නමක් බුදුන් ගේ ධර්මය වෙනත් ආකාරයකට විග්‍රහ කරන්නේ නැහැ. ඒ බව අපි පැහැදිලිව තේරුම් ගත යුතුයි. ආගමික සහජීවනය සහ නිකායාන්තර එකඟතාව එකට ගලපන්න බැහැ. ඇතැම් භික්ෂුන් පාත්තරවල දන් වලඳනවා. තවත් හිමිවරු එලෙස කරන්නේ නැහැ. ශාසනයේ පෞරාණික සම්ප්‍රදායන් තිබෙනවා. ශ්‍රී දළදා තේවාව එවැනි පිංකමක්. එහිදී මල්වතු අස්ගිරි උභය මහා විහාරය මගින් එම කටයුත්ත සිදුකරනවා.* වසර 2600 ශ්‍රී සම්බුද්ධත්ව ජයන්තියට පිළිවෙතින් පෙළ ගැසෙමු යන්න රජයේ තේමා පාඨය යි. මේ පිළිබඳ ඔබවහන්සේගේ අදහස?ආරක්ෂා කළ යුතු ප්‍රතිපත්ති මනා ලෙස ආරක්ෂා කරමු යන්න පිළිවෙතින් පෙළ ගැසීම යි. සියලුම රාජ්‍ය තන්ත්‍රය ඒ ගුණයෙන් සම්පූර්ණ වෙන්න ඕන. කාර්යක්ෂම බව, ආචාර ශීලිත්වය, විනීත බව, පිරිසුදු බව, වැනි ගුණාංගවලින් පිරිපුන්ව අපි මේ සඳහා පෙළ ගැසිය යුතුයි. රජයේ අරමුණ වී ඇත්තේ ද එයයි. ආර්ථික සමෘද්ධිය කරා ළඟාවන විට අප අධ්‍යාත්මික අතින්ද පොහොසත් විය යුතුයි. මේ සියල්ල ආවරණය වන පරිදි සමස්ත සමාජය පිළිබඳ සිතා රජය අදාළ වැඩපිළිවෙළ දියත් කර තිබෙනවා. සසර සැප විපාක ලැබේවා, ජීවිත යහපත් වේවා, කෙළවර නිවන් සම්පත් ලැබේවා කියා ප්‍රාර්ථනා ඇතිකර ගෙන ඒ වටා අප පෙළගැහෙන්න ඕන..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=f1104092</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>රන්ජන් රාමනායක මෙරට සිනමාවේත්, දේශපාලනයේත් සුවිශේෂ චරිතයකි. හේ මෙම විෂය ද්විත්වය තුළ වඩා කතාබහට ලක්වූ භූමිකාවකි. මෙවර ‘දිනමිණ’ දියවන්නාවේ නෑදෑයෝ’ විශේෂාංගය ඔස්සේ සහෘද පාඨක ඔබව හමුවන්නේ රත්නපුර දිස්ත්‍රික් එජාප පාර්ලිමේන්තු මන්ත්‍රී රන්ජන් රාමනායක ය. මේ ඔහු අප සමඟ දොඩමළු වූ ආකාරයයි.* අප ඔබව දන්නේ රන්ජන් රාමනායක යන නමින්. ඔබේ සම්පූර්ණ නම කොහොමද?“මගේ සම්පූර්ණ නම තියෙන්නේ සද්ද විද්ද රාජපක්‍ෂ පළඟ පතිර අඹකුමාරලාගේ රන්ජන් ලියෝ සිල්වෙස්ටර් අල්පොන්සු රාමනායක* මොකක්ද මේ රාමනායක කෑල්ල උපතේදී ඔබට රාමනායක වාසගමක් තිබුණේ නෑ නේද?“රාමනායක නම මගේ නමට මම එක්කර ගත්තේ කළ ගුණ සැලකීමක් ලෙස. ඒ කළගුණ සැලකීම අම්මා - තාත්තා ට නිෂ්පාදකයන්ට, තිරකතා රචකයන්ට හැමෝටම එකහා සමාන විය යුතුයි. මාව සිනමාවට හඳුන්වා දුන්නේ සෝමරත්න රාමනායක කියන මහත්තයෙක්. ඒ මහත්තයා කළ ‘ජය කොතනද?’ සිනමා පටයෙන් තමයි මට ප්‍රධාන චරිතයක් මුල්වරට ලැබුණේ. ඊට ප්‍රථම කුඩා කුඩා චරිත රඟපාලා තිබුණා ඔය ක්‍රිස්තු චරිතය වගේ චිත්‍රපටවල. සෝමරත්න රාමනායක නමට ගෞරවයක් වශයෙන් තමයි මම මගේ නමට ‘රාමනායක’ කියන නම එක්කර ගත්තේ. ‘රාමනායක’ නම මම ගත්තම විජය මාමා (විජය කුමාරතුංග) ටිකක් අකැමැත්තක් තිබුණා.ඇයි ‘කුමාරතුංග‘ නම දාගත්තේ නැත්තේ කියලා. ඇත්ත මගේ නමට ‘කුමාරතුංග‘ නම එක්කර ගත්තා නම් මට විශාල වාසියක් එක්කර ගන්න තිබුණා. විජය මාමා ඇහුවා දැන් උඹට කතාකරන්න ඕනෑ “රන්ජන් අල්ෆොන්සු’ කියලද ‘රන්ජන් රාමනායක’ කියලද කියා මගෙන් ඇහුවා. මොකද ඒ වෙනකොට සුනිල් හොරේෂස් මාධ්‍යවේදියා මම රන්ජන් අල්ෆොන්සු කියන නමින් මාධ්‍යයට හඳුන්වා දීලා තිබුණේ. මම කිව්වා මාමේ මට රන්ජන් රාමනායක කියලා කතා කරන්න කියා. හැබැයි ඒ නමට විජය මාමාගේ ඒ තරම් කැමැත්තක් තිබුණේ නෑ..”* මොකක්ද මේ ගුවන් තොටුපොළවලදී ඔබේ නම නිසා යම් යම් අකරතැබ්බයන්ට පත්වෙනවා කියන්නේ...?”“මගේ නම දිගයිනේ ඔය සද්ද විද්ද පළඟ පතිර කියනකොට ආගමන විගමන නිලධාරින්ට පටලැවෙනවා. ඒ නිසා මගේ ගුවන් ටිකට් පතට ඔය දිග නම මම පාවිච්චි කරන්නේ නෑ. රන්ජන් රාමනායක කියා පමණයි මම දැන් පාවිච්චි කරන්නේ..”* මට අවශ්‍යයි ඔබේ උපන් දිනය සහ උපන් ගම දැනගන්න. ඔබ උපන්දිනය කියනවද දන්නේ නෑ...?“මගේ උපන් ගම මීගමුව පල්ලන්සේන කොච්චිකඩේ. උපන්දිනය මාර්තු 11 වැනිදා මගේ චිත්‍රපට නිෂ්පාදකවරු මට කියා තියෙනවා තවම චිත්‍රපටවල මාව කොල්ලට විකුණන නිසා උපන් දිනය කාටවත් කියන්න එපා කියලා. නමුත් ඔබට මම කියන්නම්. ඒක රෙකෝඩ් කරන්න එපා. දැන් මට වයස අවුරුදු ... යි. හැබැයි තවම මම කොල්ලට රඟපානවා. මම දන්නේ නෑ ඒ කොහොමද කියලා. විජය මාමාව වෙඩි තියලා මරා දාන කොට විජය මාමාට වයස අවුරුදු 43 යි. හැබැයි විජය මාමට බොහෝ විට තිබුණා අවුරුදු පනහ පහුවුණත් කොල්ලට රඟපෑමේ හැකියාව. ඒක පෙර ආත්මයෙන් ගෙන ආ වාසනාවක්. සමහර අවස්ථා තියෙනවා මම රඟපාන නිළියගේ අම්මට වඩා මම වැඩිමල්. ඒත් මම ඒ නිළියගේ පෙම්වතා හැටියට රඟපානවා. ඒ මම මොනවා වුණත් සතුටෙන් ඉන්න නිසා වෙන්නැති..”* ඔබේ පියා සහ මවගේ පවුලේ විස්තර කොහොමද...?“මගේ පියාගේ නම සයිමන් අල්පොන්සු. අම්මා බ්‍රිජට් අල්පොන්සු. විවාහවෙන්න ප්‍රථම අම්මා පාවිච්චි කළේ බ්‍රිජට් කුමාරතුංග කියා. මට ඉන්නේ එක සහෝදරියයි. එයාගේ නම රමණී අල්ෆොන්සු එයා දැන් විවාහකයි. පදිංචි වෙලා ඉන්නේ මෙල්බර්න්වල.* ඔබේ පාසල් කාලය යළි සිහිකළොත්...?“”මම මුලින්ම ‘අ’ කියන්න ඇතුල් වුණේ මීගමුව ආවේ මරියා කන්‍යාරාමයට. දෙවැනි පංතියේ සිට මම මාරිස්ටෙලා විදුහලට ගියා...”* පාසල් කාලයේදී අපට විවිධ සිහින තියෙනවා. ඒ කාලයේ ඔබ දැක්ක සිහින මොනවද...?“ මට කුඩා කළ තිබූ ලොකුම සිහිනය වුණේ පල්ලියේ කාදිනල් කෙනෙක් විය යුතුයි කියන සිහිනය. අවුරුදු 6 ක් 7 ක් පමණ යනවිට හිතුණා බොඩිය පුම්බගන්න චිත්‍රකතාවල ඉන්න ‘ටෝගා’ , ‘ටෝරස්’, ‘යුනිකෝ’ වැනි වීරයෙක් වෙන්න. තව කාලෙක ආපු සිහිනයක් වුනේ ‘බෲස්ලී’ කෙනෙක් වෙන්න. කලෙක මගේ වීරයා වුණේ විජය කුමාරතුංග මගේ මාමා. විජය මාමා නිසා තමයි මට සිනමා නළුවෙකු වීමට ආසාවක් , කෑදරකමක් ඇතිවුණේ. විජය මාමාට තිබූ ජනතා ආකර්ෂණය මම කුඩා කාලයේ මගේ ඇස් දෙකෙන්ම දැක්කා රංගන වෘත්තිය අන් වෘත්තීන්ට වඩා ජනතා ආකර්ශණයත් අවධානයත් ලැබෙන කටයුත්තක් බව මම දැනගත්තේ විජය මාමා නිසා. එදා ඉඳන් මගේ සිහිනය වුණේ නළුවකු වීමට.අනෙක මගේ නම රන්ජන් ‘රන්ජන’ කියන්නේ මිනිසුන් සතුටට පත්කරන්නා යන අර්ථය දෙන්නක්. ඒ අනුව නළුවකුවීමේ බලවත් ආසාව දිනෙන් දින වැඩිවුණා.නළුවකු වීමේ ආසාවට පළමු විවරණය ලැබුණේ මගේ අම්මාගෙන්. මම දවසක් අම්මාට කිව්වා අම්මේ මට විජය මාමා වගේ නළුවෙක් වෙන්න ආසයි කියලා. එවිට අම්මා කිව්වා “ඔව් ඔයාට නළුවෙක් වෙන්න පුළුවන් ඔයා ලස්සන කොල්ලෙක්නේ’ කියා කිව්වා. ඒ ප්‍රකාශය මගේ නළු පිස්සුව තවත් වැඩි කිරීමට හේතු වුණා. මොකද මම ලෝකයේ විශ්වාස කරන මුල්ම පුද්ගලයා මගේ අම්මා නිසා අම්මා තමයි නළුවෙකු වීමේ මුල්ම සහතිකය මට දුන්නේ.* ඔබේ රංගන දිවියේ හොඳම චරිතය ඔබට කියන්න කිව්වොත් ඔබේ පිළිතුර කොහොමද...?“යකඩ පිහාටු’ චිත්‍රපටයේ චරිතයට මම බෙහෙවින්ම කැමැතියි. එයට ජනතා ප්‍රතිචාර ඉහළින් තිබුණා. සම්මානත් ලැබුණා. ඒ චරිතයේ තිබූ අන්ඩර් ප්ලේයි. එක මුහුණේ හැඟීම් පළ කරන විලාශය, ඇතුළු දේ පිළිබඳව ගාමිණී වේරගම ඇතුළු විචාරකයන් ගණනාවක් අදහස් පළ කර තිබුණා. ඒ වගේම ‘පායා එන්න හිරු සේ’ චිත්‍රපටයේ මා කළ චරිතයත්, ‘නිලම්බරේ’ චිත්‍රපටයේ මා කළ චරිතයත්, ‘පිටගම්කාරයෝ’ ටෙලි නාට්‍යය ‘අරනෝලිස්’ , ‘අයදිමි සමා’ චිත්‍රපටයේ ‘උක්කුබණ්ඩාගේ’ චරිතය වගේ චරිත ගණනාවක් මගේ රංගන දිවියේ සුවිශේෂී මතක ලෙස මට සඳහන් කරන්න පුළුවන්...”* දේශපාලන වශයෙන් කතා කළොත් ඔබ පක්‍ෂ ගණනාවක දේශපාලනය කළ චරිතයක්. ඔබේ ඒ ගමන ගැන අද මොනවද හිතන්නේ?“සිනමාවේ වගේම දේශපාලනයෙත් මගේ වීරයා වුණේ විජය කුමාරතුංග. ඒ අවධානය ආකර්ශණය දේශපාලනය තුළත් විජය මාමා ඒ අයුරින්ම තිබුණා. මම පක්‍ෂයක කියා මුල්ම සාමාජිකත්වය ගත්තා නම් ඒ ශ්‍රී ලංකා මහජන පක්ෂයේ ගත් සාමාජිකත්වය පමණයි. ඉන් පසු පක්‍ෂ ගණනාවකට මම උදව් කළත් ඒ කිසිදු පක්‍ෂයක මම සාමාජිකයෙක් වුණේ නෑ. අද මම එජාපයේ සාමාජිකයෙක්. ඒ පසු කාලයේදීයි. නමුත් අපි මහජන පක්‍ෂයට ආකර්ෂණය වුණේ විජය කුමාරතුංග කියන දේශපාලන නායකයා ගේ ඒ අවංකත්වය නිසයි. ඔහුට අවශ්‍යය වුණා ජනතාවට සැබෑ ලෙස සේවයක් කිරීමට. ඒ අනුව ඔහු ඉතා කෙටි කාලයක් තුළ දේශපාලනය තුළද මහා විශාල අවධානයක් ලබා ගත්තා.ඒ වගේම මම එදත්, අදත් දේශපාලන නායකයන් ගණනාවකට ආකර්ෂණය වී සිටියා. පීටර් කේනමන්, දොස්තර ඇස්. ඒ. වික්‍රමසිංහ, ආචාර්ය එන්. එම්. පෙරේරා, ඩී. එස්. සේනානායක, ඩඩ්ලි සේනානායක, එස්. ඩබ්ලිව්. ආර්. ඩී. බණ්ඩාරනායක, රනිල් වික්‍රමසිංහ වගේ චරිතවලට මම අදත් කැමැතියි.”* ඇයි ඔබ කටානේ හිටිය පුද්ගලයා එක්වරම සබරගමුවේ පළාත් සභා ඡන්දයට එජාපයෙන් ඉල්ලන්න තීරණය කළේ...?“උපුල් ශාන්ත සන්නස්ගල සබරගමුව මහ ඇමැති අපේක්‍ෂකත්වය ප්‍රතික්‍ෂේප කරන්නෙත් නැත, භාරගන්නෙත් නැත කියලා අපභ්‍රංශයක් කිව්වා මාධ්‍ය සාකච්ඡාවක් තියලා. මිනිහා සිංහල ඔස්තාර් නිසා අපි නොදන්න දෙයක් වෙන්නැති මේ කියන්නේ කියලා මට හිතුණා. ඒ එක්කම දාස හපුවලාන කාටූන් ශිල්පියා කාටූනයක් ඇඳලා තිබුණා අපේ නායකතුමා රනිල් හිඟන්නෝ ඉන්න තැනකට ගිහිල්ලා අනේ මේක භාර ගන්න කියලා සබරගමුව මහ ඇමැති අපේක්‍ෂකත්වය දෙන්න හදනවා. මේක මහ විහිළුවක්නේ. මේ කාටූන් එක මගේ හිතට හරියට වැදුණා. ශ්‍රී ලංකාවේ ලොකුම විපක්‍ෂයේ නායකතුමා මහ ඇමැති අපේක්‍ෂකත්වය දෙන්න හිඟන්නන්ගේ පස්සේ යනවා. මේක මහා අපහාසයක් නේ. මට ඡන්දේ ඉල්ලන ආවේගය ගෙන ආවේ දාස හපුවලාන. මම තීරණයක් ගත්තා. ඒ බව මම නායකතුමාට කියා මාධ්‍යයටත් කීවා. ඒ අනුව තමයි සබරගමු මහ ඇමැති අපේක්‍ෂකත්වයට මම ඉල්ලන්න තීරණය කෙරුවේ.* දැන් ඔබ යළි කටානට එන්න හදනවා නේද...?කටාන කියන්නේ මගේ ගම. ඒ වෙලාවේ නායකතුමාවත්, පක්‍ෂයත් බේරගන්න සබරගමුවට ගියාට මගේ ජනතාව ඉන්නේ කටානේ. කටානේ ජනතාවගෙන් අද විශාල ඉල්ලීමක් තියෙනවා ගමට එන්න කියලා. හැබැයි තවම මම තීරණයක් අරගෙන නෑ..”* ඔබේ දේශපාලන ඉලක්කය...?“දේශපාලනයේ දී හොඳ මිනිසුන් සමඟ එක්වීම තමයි මගේ ඉලක්කය. මට එජාපයේ නායකයා වීමට මේනියා එකක් නෑ. අරයා කපන්න මෙයා කපන්න මට අවශ්‍යය නෑ. මගේ දේශපාලන ඉලක්ක නෑ මම මේ දක්වා එහෙම වැඩ කරලත් නෑ...”* ඔබේ දේශපාලන තීන්දු තීරණ ගැන ඔබට මොනවද කියන්න තියෙන්නේ...?“දේශපාලනයේදී මම බොහෝවිට ඉදිරිපත් වී ඇත්තේ සිය දිවි නසාගැනීමේ ෂූ සයිඩ් කේස් වලට. දේශපාලනයේද මම ගෙන ඇත්තේ අවධානම් සහගත තීන්දු තීරණ තමයි. නමුත් ඒ ගැන මම දුක්වෙන්නේ නෑ. ඒ තීන්දු තීරණ ගැන මම ඉන්නේ ඉතාමත්ම කැමැත්තෙන්... ඒක මට තියෙන නිධන් ගත රෝගයක්...” කවුරුත් කරන්නේ නැති දේවල් කරන්න, ගන්නේ නැති තීරණ ගන්න මම හරිම කැමැතියි. දැන් හෙට කිව්වොත් පක්‍ෂයෙන් කිලිනොච්චියට ඉල්ලන්න කවුරුවත් නෑ කියලා මම ඉතා කැමැත්තෙන් යනවා කිලිනොච්චියට ඡන්දය ඉල්ලන්න... ඒක මගේ හැටි..”* මහින්ද රාජපක්‍ෂ ජනාධිපතිතුමා ගැන ඔබට මොනවද හිතෙන්නේ...?“ජනාධිපති මහින්ද රාජපක්‍ෂ මැතිතුමා මම ගරු කරන නායකයෙක්. ඔහුට මම ගරු කරන අංග කීපයක් තියෙනවා. ජනාධිපතිතුමා සුන්දර මනුස්සයෙක්. මගේ තාත්තාගේ , අම්මාගේ මල ගෙදරටත් ආවා. අපේ නායකතුමා මාව හඳුන්වා දෙන්නේ මේ රන්ජන් මගේ යාලුවෙක් නෙමෙයි, මහින්ද රාජපක්‍ෂගේ යාලුවෙක් කියලා. නමුත් අපි අතර තියෙන්නේ ප්‍රතිපත්ති වෙනසක් පමණයි. ජනාධිපතිතුමා හොඳ නායකයෙක්. ඔහුට ඒ සියලු නායක ලක්‍ෂණ තියෙනවා. ඔහුට ඒ ලක්‍ෂණ නැතැයි කියනවානම් ඒක කුහකකමට කියන මුසාවක්.”* නක්‍ෂත්‍රය ගැන ඔබේ අදහස...?“නක්‍ෂත්‍රය මම ඉතාමත් ආසාවෙන් අධ්‍යයනය කරන දෙයක්. ඒ ගැන මම පුළුල්ව දන්නවා. නොස්ඩආම්ස් ගැන එඩ්ගා හේස් ගැන, හැරී ජූඩ් වැනි නක්‍ෂත්‍රය පිළිබඳ පත පොත ලියූ විද්වතුන් ගැන මම කියවා තියෙනවා. අපි ජීවත්වන්නේ ඉරහඳ තරුයට අපට මේ බලපෑම අපි කරන සෑම කටයුත්තකදීම දැනෙනවා. විශේෂයෙන් ලෝකය තුළ සිදුවන බොහෝ දේවල් 11 මූලික කරගෙන සිදුවෙනවා. ගණන් ශාස්ත්‍රය සමඟ යන නක්‍ෂත්‍රය සැබැවින්ම අපට පිළිගන්න සිද්ධ වෙලා තියෙනවා.* අනාවැකිවලින් ඔබ ගැන මොනවද කියැවිලා තියෙන්නේ...?“දේශපාලනයේ එන්න තියෙන ලොකුම තනතුරකට එනවා කියා තියෙනවා ....”* ඔබේ ලග්නය මොකක්ද..?“මම කුම්භ ලග්නේ. ශ්‍රී ලංකාවේ ලග්නය..”* ඔබේ මව සහ පියා ගැන මොනවද කියන්න තියෙන්නේ..?“මේ ලෝකයේ මට හිටිය හමුවූ චරිතවලින් විශ්වාසම චරිතය අම්මා. මගේ ලොකුම දුර්වලකම මව නිසා මම අතිශය සංවේදීවීමයි. මගේ තාත්තා සීරියස් චරිතයක්. හැබැයි අම්මා මගේ ජීවිතේ පහන ලෙස මම හැඳින්වුවොත් එය වඩා නිවැරැදියි....</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=f1104093</link>
    <topic>හේ ජෙයරාජ් නම් වූ සර්ව ආගමික භක්තිකයා ය</topic>
    <author>තිලක් දේවගිරිබණ්ඩාර පාර්ලිමේන්තුවේ ආණ්ඩු පක්ෂයේප්‍රධාන සංවිධායක ලේකම්</author>
    <content>“ලෝකයේ ශ්‍රේෂ්ඨ පුද්ගලයෝ දුර්ලභය. හෙතම හැම තැනම නූපදී. යම් පවුලෙක එබඳු වීරයෙක් උපන්නේ වී නම් ඒ කුලය සැපයට පත්වෙයි.” ජෙයරාජ් ප්‍රනාන්දුපුල්ලේ අමාත්‍යතුමා ද එවන් දුර්ලභ ගණයේ ශ්‍රේෂ්ඨ පුද්ගලයෙකි.මෙම දුර්ලභ ගණයේ යුග පුරුෂයා හෙළදිව් තලයේ දේශපාලන පොරපිටියේ පක්ෂ විපක්ෂ සියලු දෙනාගේ හදවත් කම්පා කෙරෙමින්, නෙත්හි කඳුලු බිදු නංවමින් 2008 අප්‍රේල් මස 06 වන දා ගම්පහ වැලිවේරිය ප්‍රදේශයේ දී ඉතා කුරිරු බෝම්බ ප්‍රහාරයකට ලක්ව මෙලොවින් සමුගත්තේය.‍්‍රදේශයේ ජනතාවගේ උත්සව කටයුතු හෝ වෙනත් කාර්යයන් සංවිධානය කිරීමේදී කවර අඩුපාඩුවක් තිබුණේ වී නමුත්, ඒවා ඉවසා කටයුතු කිරීම ඔහු තුළ පැවති ගුණයක් විය. ජීවිතයේ සමුගන්නා දිනයේ දීත් ඒ ඉවසීම ඔහු තුළ පැවතියේය. ඒ අවාසනාවන්ත දිනයේ දී එතුමා වැලිවේරියට පැමිණියේ ග්‍රාමීය මැරතන් තරගයක් ආරම්භ කිරීමටය. එතුමා නියමිත වේලාවට එහි ගිය ද සංවිධායකයෝ නියමිත වේලාවට සූදානම්ව නො සිටියහ.එහෙත් ඒ ප්‍රමාද අවස්ථාවේ වෙනත් දේශපාලකයන් මෙන් නො ඉවසා, බැහැර නො ගොස් මඳ වේලාවක් එහි පැමිණ සිටි අය සමඟ කතා බහ කරමින් සිටි එතුමා ඒ ආසන්නයේ පිහිටි විහාරස්ථානයකට ගොඩ වී විහාරාධිපතින් වහන්සේ බැහැදැකීමට අමතක නොකළේය. යළිත් උත්සව භූමියට පැමිණ ඒ අවාසනාවන්ත ඉරණමට මුහුණ දුන් මැරතන් තරගයේ ආරම්භය සනිටුහන් කරත්ම ඒ මානව හිතවාදියා කුරිරු බෝම්බ ප්‍රහාරයට ලක්ව ජාතියෙන් සමු ගත්තේය. ආරක්ෂක අංශයන්ගේ උපදෙස් ද නොතකා ජනතාව කෙරෙහි විශ්වාසය තබා කටයුතු කළ එතුමාට මෙවන් ඉරණමකට මුහුණ දීමට සිදුවූයේ ජාතියේ අවාසනාවකටය.ශ්‍රී ලංකා මාතාවගේ මෙම දුර්ලභ පුත්‍ර රත්නය, පක්ෂ විපක්ෂ කා සමඟත් එක්ව වැඩ කළේය. ආදරණීය පියෙකුගේ දයාබර පුත්‍රයෙකු වූ, කීර්තිධර නීතිඥයෙකු වූ එතුමා චතුර කථිකයෙකු, දක්ෂ විවාදකයකු, මානව හිතවාදියෙකු හා කෘතහස්ත දේශපාලනඥයෙකු වශයෙන් කීර්තියක් ලැබීය.හැමවිටම සාධනීය වූ ක්‍රියාකාරීත්වයට නැඹුරු වූ ඔහුගේ ජීවිතය අපටබොහෝ පාඩම් කියා දුන්නේය. එක් මඟෙකින් ඔහුට යමක් කරගත නොහැකි වුවහොත්, වෙනත් මඟෙකින් එය ඉටුකර ගැනීමට ඔහු සමත් විය. ඔහු ජීවත් වූ දේශපාලන පරිසරය කොතරම් අඳුරු වුව ද, සැඩ පරුෂ වුව ද කිසියම් ප්‍රබල දෙයක් කිරීමට ඔහු සමත් විය. ඔහු ජීවිතය යනු මෙහෙවරක් සේ දුටුවේය. ඒ මෙහෙවරින් ඔහු අපමණ සතුටට පත්විය.දේශපාලන ලෝකයේ මුහුණුවර විටින් විට වෙනස් වෙයි. එහිදී අපේක්ෂා භංගත්වය ඇති නො කරගෙන, සත්‍යය හා මානව දයාවෙන් අභියෝගයන්ට මුහුණ දී, අවසානයේ ජයග්‍රහණය තමන් සතු කරගැනීමට ඔහු සමත් විය. ඔහුගේ ගමන් මඟ සාර්ථක කරගැනීමට, ආලෝකමත් කරගැනීමට හැකි වූයේ ඔහු ජීවිතයට නිර්ව්‍යාජව, සතුටින් මුහුණ දුන් පුද්ගලයෙකු වූ නිසා ය.කරුණාව, සුන්දරත්වය සහ සත්‍යතාවය තුළින් හා විශිෂ්ට තාර්කික විවාද බුද්ධිය තුළින් ඔහු තම ප්‍රගතියේ පරිසමාප්තිය ලඟා කර ගත්තේය.කොතරම් පුද්ගලික දුක් කම්කටොළු ඉදිරියට ආවත්, ඔහු සිය දේශයට, ස්වකීය ආගමට, ජාතියට හා ස්වකීය දේශපාලන මතයට විරුද්ධව නොගොස් සත්‍යවාදී ප්‍රජාතාන්ත්‍රික දේශපාලකයකු ලෙස ක්‍රියා කළේය. ඔහු ඉදිරිපත් කරන ලද තර්ක, මනාව කැපෙන මුවහත් පිහියක් බඳුවිය. එහිදී තම හදවතේ, මනසේ පැවති ඉංද්‍රජාලික බලමහිමය ඔහුගේ සාර්ථකත්වය ලඟා කර දුන්නේය.කිතු වසින් 1953 වැන්නේ ජනවාරි මස 11 වැනි දින රමණීය වැලිහේන ගම් පියසෙහි මෙලොව එළිය දුටු ජෙයරාජ් ප්‍රනාන්දුපුල්ලේ නම් වූ මානව හිතවාදියා මීගමුව ආවේමරියා විදුහලෙන් මූලික අධ්‍යාපනය ලබා, මාරිස්ටෙලා විදුහලෙන් වැඩිදුර අධ්‍යාපනය ලැබීය. එහි ප්‍රධාන ශිෂ්‍ය නායකයා ලෙසද කටයුතු කළේය. 1971 දී වැලිහේන රජයේ විද්‍යාලයේ විද්‍යා ගණිත උපගුරුවරයෙකු ලෙස ජීවිතය ඇරඹූ ඔහු 1974 දී නීති විද්‍යාලයට ඇතුලත්ව, දක්ෂ නීති ශිෂ්‍යයෙකු සේ නීතිය හදාරා, 1977 දී ශ්‍රේෂ්ඨාධිකරණයේ නීතිඥවරයෙකු ලෙස දිවුරුම් දී නීති වෘත්තියේ යෙදුණේය.1975 දී නීති විද්‍යාලයේ ශ්‍රී ලංකා නිදහස් පක්ෂ ලේකම්වරයා ලෙසද පත්වූ ඔහු ජූරිය ඇමතීමේ රිදී මුද්‍රාවද දිනා ගත්තේය.සිරිමාවෝ බණ්ඩාරනායක අග්‍රාමාත්‍යතුමිය විසින් 1983 දී ගම්පහ දිස්ත්‍රික්කයේ කටාන ආසනයේ ශ්‍රී ලංකා නිදහස් පක්ෂ සංවිධායක ධූරයට පත්කරනු ලැබ, 1989 මහ මැතිවරණයේ දී පොදුජන එක්සත් පෙරමුණ යටතේ තරග කොට ඡන්ද 51,485ක් ලබා ගෙන පාර්ලිමේන්තු මන්ත්‍රීවරයකු ලෙස පත්විය. එතැන් සිට 2008 අප්‍රේල් 06 වෙනි දින ජීවිතයෙන් සමුගන්නා තෙක්ම එතුමා අඛණ්ඩව තම මහජන මන්ත්‍රී ධූරය රැක ගත්තේය.1993 දී ශ්‍රී ලංකා නිදහස් පක්ෂයේ උප ලේකම් තනතුරට තේරී පත්ව පක්ෂයට මහඟු සේවාවක් ඉටු කළේය.1994 දී දෙවන වරටත් පාර්ලිමේන්තුවට තේරී පත්ව නියෝජ්‍ය මුදල් අමාත්‍ය හා ජන වාර්ගික කටයුතු හා ඒකාබද්ධතා අමාත්‍යවරයා වශයෙන් කටයුතු කළේය. 1997 දී සැලසුම් ක්‍රියාත්මක කිරීමේ හා පාර්ලිමේන්තු කටයුතු අමාත්‍යධුර වල වගකීම්භාරය දැරූ මෙතුමා, 2000 දී සිවිල් ගුවන් සේවා, සංචාරක හා ක්‍රිස්තියානි කටයුතු පිළිබඳ අමාත්‍ය තනතුරු දැරීය.අනතුරුව 2005 දී වෙළෙඳ, වාණිජ, පාරිභෝගික කටයුතු හා අලෙවි සංවර්ධන අමාත්‍ය තනතුරු වල වගකීම්භාරය ඉසිලීය. ඉන් අනතුරුව කුරිරු බෝම්බයට ලක්ව අවසන් හුස්ම හෙළනා තෙක්ම රජයේ මහාමාර්ග හා මාර්ග සංවර්ධන අමාත්‍යවරයා ලෙසත්, ආණ්ඩු පක්ෂයේ ප්‍රධාන සංවිධායකවරයා ලෙසත්, ශ්‍රී ලංකා නිදහස් පක්ෂයේ භාණ්ඩාගාරිකවරයා ලෙසත් කටයුතු කළේය. තමන් වෙත පැවරූ සෑම අමාත්‍යාංශයකම කාර්යභාරයන් හා විෂය පථය පිළිබඳව මනා අවබෝධයකින් හා දැනුමකින්, තේරුම් බේරුමකින් යුතුව නො මැකෙන ඉමහත් සේවාවක් ඉටු කළ එතුමා අවසන් වතාවට මහාමාර්ග අමාත්‍යවරයා ලෙස ඉටු කළ සේවාව සදා අනුස්මරණීය වේ. ගම් නියම්ගම්හි මාර්ග පද්ධතිය පිළිසකර කළේය. පාලම් බෝක්කු තැනවූයේය. කැළණියේ පෑලියගොඩ ගුවන් පාලම දින 61 කින් තනා නිම කිරීම ඔහුගේ කාර්යය සඵල්‍යයට වැදගත් නිදසුනකි.පක්ෂයේ උපලේකම්වරයා වශයෙන්ද, භාණ්ඩාගාරිකවරයා වශයෙන්ද ප්‍රධාන සංවිධායක වශයෙන්ද කටයුතු කරමින් පක්ෂයේ නැඟීමේදී මෙන්ම වැටීමේදී එකසේ මහත් වැර වෑයමින් කටයුතු කරමින් එහි උන්නතියට මහත් සේ උරදුන්නේ එකම සිංහ විලාශයෙනි. කවර තරාතිරමක වගකීම් සම්භාරයක් පැවරුවද ඉතා දක්ෂව මෙන්ම, අවංකව ඇපකැපවීමෙන් ක්‍රියා කොට එය සාර්ථකත්වය කරා මෙහෙයවීය. ස්වකීය චතුර කථිකත්වය හා විවාද ශක්තිය තුළින් තම ප්‍රතිවාදීන් නිහඬ කිරීමට ඔහු සමත් විය. පාර්ලිමේන්තුවේදී හා ඉන් පිටතදී ප්‍රශ්න මතු කරන විරුද්ධවාදීන්ට ක්ෂණිකව නිසි පිළිතුරු සපයා නිහඬ කරවීමේ පුදුම දක්ෂතාවයක් ඔහු තුළ පැවතියේ ය. ආණ්ඩුපක්ෂයට විරුද්ධව එල්ලවන සෑම අභියෝගයකදීම නො බියව මුහුණ දෙමින් ප්‍රතිවාදීන්ට කිසිදු ඉඩක් නොතබා ජයග්‍රහණය තමන් වෙත යොමු කරවා ගැනීමට ඔහු තුළ පැවති හැකියාව අන් කිසිදු මන්ත්‍රීවරයකුට හෝ ඇමැතිවරයකුට තිබුණා යැයි නොහැඟේ.පාර්ලිමේන්තු මන්ත්‍රීවරයෙකු වශයෙන් තම ප්‍රදේශයේ ජනතාවට උපරිම සේවාවක් ඉටුකරදීමට උත්සුක වූවා සේම, ඇමතිවරයෙකු වශයෙන් ද ආණ්ඩු පක්ෂයේ සංවිධායකවරයා වශයෙන් ද රටේ සියලු ජනතාවට මෙන්ම ස්වකීය පාක්ෂිකයනට උපරිම සේවාවක් ලබා දීමට ඔහු නිතරම උත්සාහ ගත්තේය. එනිසාම ඔහුට ටික කලෙකින්ම ජාතික තලයේ දේශපාලඥයෙක් බවට පත්වීමට හැකියාව ලැබිණ. ඔහු හමුවී යම්කිසි දුක්ගැනවිල්ලක්, වුවමනාවක් කියා පෑමට පැමිණි කිසිවෙකුට හෝ අපේක්ෂා භංගත්වයකින්, හිස් අතින් යාමට ඉඩ තැබුවේ නැත. සැබෑ ජනතා හිතවාදී දේශපාලඥයෙකු ලෙස ඔහු තමා හමුවීමට එන කාගේ වුවද පක්ෂ පාට ජාති ආගම් කුල වැනි කිසිවක් නොසොයා හැම දෙනාම සමසේ සලකා අවශ්‍යතාවය ඉටුකර දීමට තමන්ට හැකි සෑම උත්සාහයක්ම ගත්තේය.ශ්‍රී ලංකා නිදහස් පක්ෂයේ ජ්‍යෙෂ්ඨ ඇමැතිවරයන් වූ නිමල් සිරිපාල ද සිල්වා, මෛත්‍රීපාල සිරිසේන වැනි ඇමැතිවරුන් සමඟ එකට එක්ව මහින්ද චින්තන වැඩපිළිවෙළ දිනවීමටත් ජනාධිපති මහින්ද රාජපක්ෂ මැතිතුමා බලයට පැමිණවීමටත් ඉතා විශාල මෙහෙයක් ඉටු කළේය. එමෙන්ම රජයේ බලවත් ආරක්ෂකයෙකු ලෙස ඔහු කටයුතු කළේය.විරුද්ධ පාක්ෂික මන්ත්‍රීවරු නිහඬ කිරීමට ස්වකීය වාග් ශක්තිය උපයෝගී කර ගත්තේ වී නමුත් ඔවුන්ගේ ද හිතාදර මන්ත්‍රීවරයෙකු බවට ද පත්ව සිටියේය. සියුම් විහිළුවකින් සිනා ගන්වමින් පාර්ලිමේන්තුව කාටත් ප්‍රිය මනාප තැනක් කළේය.මිනිසාගේ ආගම, ඔහුගේ හදවත හා ඔහු නිර්මාණය කරයි. තම ජන්ම ලබ්ධියෙන් ද්වාරයන් සාදාගෙන, එහි කොටු වී සිටීමට ඔහු උත්සාහ නො කළේය. හැම විටකම දොරඟුලු විවෘත කොට තබා, සියලු ආගම්හි හොඳ දෑ නමැති සිහිල් සුළං තම නිවස තුළට හමා ඒමට ඉඩ හැර තැබුවේය. ඔහු කිසිම ආගමකට විරුද්ධ වූයේ නැත. සිය ආගමට ගරුකරන අතර, අනෙකුත් ආගම් වලට ගරුකිරීමේ මහා ගුණය ඔහු තුළ වගා කර ගත්තේය. ඔහු කිසිම ආගමකට කොටු වූයේ නැත. ඔහු මිනිසෙකු විය. උපතින් කතෝලික භක්තිකයෙකු වුව ද, ගම්පහ දිස්ත්‍රික්කයේ පමණක් නොව, සමස්ත ලංකාවේම සිංහල බෞද්ධන්ගේ ද හොඳ හිත දිනා ගත්තේය. ආගම සම්බන්ධයෙන් ගතානුගතික දරදඬු ප්‍රතිපත්තියක් දැරුවේ ද නැත. ඔහු සැබෑ කතෝලික භක්තිකයෙකු වූවා සේම, සෑම ආගම්හිම සාරය උරාගත් මිනිසෙකු ලෙස ද ක්‍රියා කළේය.ඔහු තම ජාතිය තුළ කොටු වී නො සිට, මේ ලෝකයේ සිටින්නේ එකම මිනිස් ජාතියකැයි සලකා ජාතිය, කුලය යන භේද වලින් ඈත් වූ මනුෂ්‍යයෙකු ලෙස කටයුතු කළේය.මේ ශ්‍රේෂ්ඨ පුද්ගලයා කතෝලික භක්තිකයින් පමණක් හෝ නොව, සිංහල බෞෟද්ධයන්ට ද එකලෙස ආදරය කළ ශ්‍රේෂ්ඨ මනුෂ්‍යයෙකු බවට පත් වී සිටියේය. ඔහු තුළ පැවති උතුම් මිනිස් ගුණ ධර්ම පක්ෂ විපක්ෂ කවුරුත් අගය කළහ.1995 දී ස්වකීය ඡන්ද ප්‍රදේශය තුළ අධ්‍යාපන සංවර්ධන පදනම පිහිටුවා පාසල් හා විශ්වවිද්‍යාල සිසුනට ශිෂ්‍යත්ව ප්‍රදානය කළ මෙතුමා ජාතියේ දරුවන්ට සාධාරණ අධ්‍යාපන අවස්ථා ලබා දීම සඳහා නිතරම කැපවී සිටියේය. දේශපාලන භේදයකින් තොරව ජනතාවට අවශ්‍ය ඉඩම්, නිවාස හා සෞඛ්‍ය වැනි මූලික අවශ්‍යතා සපුරාදිය යුතු බවද ඔහු විශ්වාස කළේය. එමඟින් ජනතාවට සාර්ථක ජීවිතයක් ලඟා කරදීම ඔහුගේ උත්සාහය විය.සුදර්ශනී නම් විශේෂඥ වෛද්‍යවරිය (වර්තමානයේ ගරු පාර්ලිමේන්තු මන්ත්‍රීතුමිය) සමඟ අතිනත ගත් ඔහුට දියණියක හා පුතෙකු සිටි අතර ඒ දරුවන්ටත් රටේ දරුවන්ටත් එකසේ යහපත ළඟාකර දීමට ඔහු යත්න දැරීය.වර්තමාන දේශපාලන ලෝකයට මහත් ආදර්ශයක් ලබාදුන් මෙම ශ්‍රේෂ්ඨ මානව හිතවාදියා කුරිරු බෝම්බ ප්‍රහාරයකින් නිහඬ වුවද ඔහුගේ ගුණ සුවඳ කෘතවේදී ලක්වැසි ජනතාව තුළ සදානුස්මරණීය ලෙස පවතිනු නොඅනුමානය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>09</day>
    </date>
    <link>http://www.dinamina.lk/2011/04/09/_art.asp?fn=f1104094</link>
    <topic>සබරගමුවේ ප්‍රශ්න ඉවරයි</topic>
    <author>අමිල තේනුවර</author>
    <content>ශිෂ්‍යයන්ට දෙනු ලබන අමානුෂික නවක වධය හේතුවෙන් සබරගමුව විශ්වවිද්‍යාලයේ සියලුම ශිෂ්‍ය සංගම් තහනමට ලක් කිරීමට එහි උපකුලපතිවරයා පියවර ගැනීමත් සමඟම සබරගමු විශ්වවිද්‍යාලය වසා දැමීමට පවා සිදුවිය. පසුව උසස් අධ්‍යාපන අමාත්‍ය එස්. බී. දිසානායක මහතා මැදිහත් වී යළිත් විශ්වවිද්‍යාලය තුළ දී මේ සෑම ප්‍රශ්නයකටම ප්‍රායෝගික විසඳුම් ද ඉදිරිපත් කරමිනි.සබරගමු විශ්වවිද්‍යාලයේ උපකුලපති මහාචාර්ය මහින්ද රූපසිංහ මහතා සමඟ මේ පිළිසදර ඇරඹෙන්නේ, ඒ කරුණු කාරණා ගැන සියලුම පාර්ශ්වයන් දැනුවත් කිරීමේ රිසියෙන් සහ උසස් අධ්‍යාපනයේ නව ප්‍රතිසංවිධානය ගැන ද ඔහුගේ අදහස් දැන ගැනීම පිණිස ය.* මුලින් ම සබරගමුව විශ්වවිද්‍යාලයේ වර්තමාන තත්ත්වය පැහැදිලි කළොත් ?ඇත්තටම පසුගිය කාලයේ අපේ විශ්වවිද්‍යාලය තුළ තිබුණු තත්ත්වය උද්ගත වෙන්න හේතුª වුණේ කලහකාරී සුළු පිරිසක්. මේ තත්ත්වය තවත් උග්‍ර වුණේ ඔවුන්ගේ පන්ති තහනම් කිරීමත් සමඟම මේ ශිෂ්‍යයන්ගේ ක්‍රියාකාරකම්වලින් ළමයින්ට අසාධාරණයක් වන නිසයි එම ක්‍රියාමාර්ගයට අපි පෙළෙඹුණේ. ඒ විතරක් නොවෙයි සියලු ශිෂ්‍ය සංගම් තහනම් කිරීමට අපට සිදුවුණා. පැවැති තත්ත්වය නිසා විශ්වවිද්‍යාලය වසා දමන්නටත් සිදු වුණා. නමුත් වර්තමානය වන විට ඒ සියලුම ප්‍රශ්න නිරාකරණය කොට ශිෂ්‍යයන්ට ඉගැන්වීමට මනා පසුබිමක් සකසා දීමට අපට හැකි වී තිබෙනවා. ඇත්තටම අපේ මූලික පරමාර්ථය වෙලා තිබුණෙත් ඒකයි.මේ පරමාර්ථය සාක්ෂාත් කර ගැනීමට ඇත්තටම අපට හැකි වුණේ උසස් අධ්‍යාපන අමාත්‍ය එස්. බී. දිසානායක මහතා නිසයි. එතුමා සබරගමුවට ඇවිත් ශිෂ්‍යයන්ගේ දෙමාපියන් මුණ ගැසී සියලුම ප්‍රශ්න සාකච්ඡා කළා. එහි දී දෙමාපියන් එතුමාට පොරොන්දු වුණා. නැවතත් ළමයින් විශ්වවිද්‍යාලයට එවන බවට. දිසානායක ඇමැතිතුමා වැනි ප්‍රායෝගික ඇමැතිවරයෙක් උසස් අධ්‍යාපන අමාත්‍යවරයා වීම අපි කාගෙන් භාග්‍යය විදිහටයි මා දකින්නේ.* උසස් අධ්‍යාපනය වෙනුවෙන් අමාත්‍යවරයා ඉදිරිපත් කර ඇති නව ප්‍රතිසංවිධානය උප කුලපතිවරයෙක් විදිහට ඔබ දකින්නේ කොහොම ද ?මම එයට සියයට සීයක් එකඟයි. ස්වාධීනව සිතීමට හැකියාවක් ඇති, නිර්මාණශීලීත්වයක් ඇති මනා පෞරුෂ වර්ධනයක් ඇති ලොවටම වැඩදායි ශිෂයන් තමයි එතුමාගේ ඉලක්ක ගත අරමුණ. උපකුලපතිවරයෙක් විදිහට මගෙත් අරමුණ ඒකයි. කොන්ද පණ නැති මෝඩ රැලක් විශ්වවිද්‍යාලයෙන් නිර්මාණය කිරීමට අපි කිසිසේත්ම සූදානම් නෑ. ශිෂ්‍ය සංගම්වලින් ළමයින්ගේ කොන්ද කඩනවා. ඔවුන් උත්සහ කරන්නේ සමස්ත විශ්වවිද්‍යාල පරිපාලනයම ඔවුන්ගේ අතට ගන්න. මේ තත්ත්වය නැතිකර දැමීමට තමයි අපි උත්සහ ගන්නේ.* නව ප්‍රතිසංවිධානය යටතේ සෑම විෂය නිර්දේශයක් ම ඉංග්‍රීසි භාෂාවට පරිවර්තනය කිරීමට නියමිතයි. මේ තත්ත්වය ඔබ විග්‍රහ කරන්නේ කොහොම ද ? උසස් පෙළ සිංහල මාධ්‍යයෙන් විභාග සමත් වෙලා එන ළමයින්ට මේ තත්ත්වය ගැටලුවක් නේද ?උසස් පෙළ සිංහල මාධ්‍යයෙන් විභාගෙ සමත් වෙලා ආවත්, වෛද්‍ය පීඨවල ළමයි ඉගෙන ගන්නේ ඉංග්‍රීසි භාෂාවෙන්. ඒ අතර ගමේ ළමයිනුත් ඉන්නවා. ඒ ළමයින්ට එහෙම කරන්න පුළුවන් නම් ඇයි අනිත් අයට බැරි. අපි විශ්වවිද්‍යාල කාලය තුළ දිගටම ඉංග්‍රීසි පන්තිත් පවත්වනවා. නාට්‍යමයානුසාරයෙන් පවා ඉංග්‍රීසි භාෂාව ඉගැන්වීමට අපි අවස්ථාව සලසා දී තිබෙනවා. ඉගෙන ගන්න ළමයා කොහොමත් ඉගෙන ගන්නවා. මමත් ස්වභාෂාවෙන් ඉගෙන ගත්තු කෙනෙක් නොවෙයි.* පෞද්ගලික විශ්වවිද්‍යාලවලටත් නිල වශයෙන් ඉඩ ප්‍රස්ථාවක් ලබාදීමට කටයුතු කරන බව ඇමැතිතුමා පවසනවා. මෙය රාජ්‍ය විශ්වවිද්‍යාලවලට අනිසි ලෙස බලපායි ද ?කිසිසේත්ම නෑ. ඒ ළමයි ඒ විශ්වවිද්‍යාලවල ඉගැන්වීම් කටයුතු මනාව කරගෙන යන විට අපේ රාජ්‍ය විශ්වවිද්‍යාලවලත් අධ්‍යාපනය එලෙසින්ම වර්ධනය වෙනවා. ඉංග්‍රීසි භාෂාව ඉගෙන ගන්න පරිගණක තාක්ෂණික දැනුම ලබා ගන්න දෙගොල්ලොන්ටම හැකි වෙනවා. තරගකාරීත්වය තුළ මේ දෙපාර්ශවයටම ඵලදායි උසස් අධ්‍යාපනයක් ලැබෙන බව මා තරයේ විශ්වාස කරනවා.* ඵලදායී උසස් අධ්‍යාපනයක් වෙනුවෙන් ශ්‍රී ලංකාවේ ජනමාධ්‍ය කෙබඳු දායකත්වයක් දිය යුතු ද ?මෙහි දී පළමුවෙන් ම කිව යුත්තේ ඔවුන්ගේ දායකත්වය නිසියාකාරව ඔවුන් වටහාගෙන නැති බවයි. පත්තර ඇතුළු අනෙකුත් මාධ්‍ය ජනප්‍රිය කර ගැනීම සඳහා ඔවුන් පෙළඹිලා තිබෙනවා ජනතාව ඉල්ලන දේ දෙන්න. අපේ ළමයි ගහ ගන්න කොට පත්තරේ දැම්මට සිල් ගන්නකොට පත්තරේ දාන්නේ නෑ. ත්‍රාසජනක දේ බලන්න ජනතාව ස්භාවික ආශාවත්, කැමැත්තත් තිබෙනවා. අද මාධ්‍යවේදීන් වැඩ කරන්නේ ඒ කැමැත්ත සපුරාලීමට මිසක් ජනතාවට අවශ්‍ය දේ දෙන්න නොවේ. ඇයි ළමයි උද්ඝෝෂණය කරන විට පත්තරේ ඟන්නේ. මෙමගින් වෙන්නේ ඊට අනුබල දීමක් පමණයි. මාධ්‍ය කළ යුත්තේ ළමයි කරන හොඳ වැඩ උලුප්පා පෙන්වීමයි. මේ වෙනුවෙන් ශ්‍රී ලංකාවේ සමස්ත ජනමාධ්‍යම පෙළගැසිය යුතුයි.* අපේ රටේ පැවැති ප්‍රබලම ජාතික ප්‍රශ්නය තමයි යුද්ධය. දැන් යුද්ධය ඉවරයි. නමුත් සිංහල දෙමළ වර්ගාන්තර සහෝදරත්වය වෙනුවෙන් උසස් අධ්‍යාපනයටත් කාර්යභාරයක් පැවැරී තිබෙන බව ඔබ විශ්වාස කරනවා ද ?උසස් අධ්‍යාපනය විතරක් නොවෙයි සමස්ත අධ්‍යාපනයම ඒ සඳහා පෙළ ගැසිය යුතුයි. ප්‍රථමයෙන් අපේ සියලුම ජනතාව තමන්ගේ ජාතික අනන්‍යතාව හඳුනාගත යුතුයි. ඉල්ලුම් පත්‍රවල තාම තිබෙනවා. ජාතියට ඉදිරියේ සිංහල කියා ලියලා. අපට ශ්‍රී ලාංකික කියන හැඟීම නැතිනම් ජාතික ප්‍රශ්නය නිරන්තරයෙන් ම උද්ගත වෙනවා. මේ සිංහල අපගෙ රටයි කියන සංකල්පය ම අපි නැති කරගන්න ඕන. අපි කැවුම් කොකිස් කන්න ඕන. සිංහල කමට ගරු කරන්න ඕන. ඒ වගේම අනික් සංස්කෘතිවලට ගරු කරන්න ඕන. මේක හෝඩියේ ඉඳලා පටන් ගන්න ඕන වැඩක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104112</link>
    <topic>ලෝක වෙළෙඳ පොළේ බොර තෙල් මිල ඉහළ යයි</topic>
    <author>සුභාෂිනී සේනානායක</author>
    <content>ලෝක වෙළෙඳ පොළේ ඛනිජතෙල් බැරලයක මිල අමෙරිකන් ඩොලර් 126 දක්වා වාර්තාගත ලෙස පෙරේදා (9) වැඩි වී තිබේ.ලෝක ආර්ථික අර්බුදය පැවති 2008 වසරට පසු වාර්තා වූ ඉහළම අගය මෙය වන අතර මැදපෙරදිග කලාපයේ වර්ධනය වී ඇති දේශපාලන අර්බුද හේතූන් හා එවැනිම තවත් හේතූන් ගණනාවක් මුල්කොටගෙන පසුගිය මාසයක පමණ කාලය තුළ තෙල්මිල අසාමාන්‍ය ලෙස වර්ධනය වූ බව ඛනිජතෙල් කර්මාන්ත අමාත්‍යාංශයේ ලේකම් ටයිටස් ජයවර්ධන මහතා දිනමිණට පැවැසීය.මේ තත්ත්වය ඉදිරි මාස කිහිපය තුළ පැවැතිය හොත් සමස්ත ලෝකයේම ආර්ථික අර්බුදයක් හට ගැනීමට ඉඩ ඇති බව විචාරකයෝ අවධාරණය කරති.ඉන්ධන මිල සීඝ්‍රයෙන් ඉහළ යාම රටවල් රැසක භාණ්ඩ මිල කෙරෙහි බලපා තිබෙන අතර ලිබියා අර්බුදය නොවිසෙඳන ලකුණු පහළවීමත් සමඟ ඛනිජතෙල් මිල ඉහළ යන බව ජාත්‍යන්තර ඛනිජතෙල් වාර්තා සඳහන් කරයි. යුරෝවට සාපේක්ෂව ඩොලරයේ අගය පහත වැටීමද ඉන්ධන මිල ඉහළ යාමට බලපා තිබේ. ශ්‍රී ලංකා රජය උපරිම ලෙස ඛනිජ තෙල් මිල ස්ථාවර මට්ටමක තබාගැනීමට උත්සහ ගත්තද ආර්ථිකය රැක ගැනීම සඳහා රටවල් විශාල සංඛ්‍යාවක් තෙල් මිල ඉහළ දමා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104113</link>
    <topic>ශ්‍රී ලංකාවේ ඇඟලුම්වලට ජාත්‍යන්තරයේ ඉහළ ඉල්ලුමක්</topic>
    <author>මහින්ද අලුත්ගෙදර</author>
    <content>කිසිදු බදු සහනයක් නොමැතිව වුවද ශ්‍රී ලංකාවේ ඇඟලුම් සඳහා ජාත්‍යන්තර වෙළෙඳ පොළේ ඉහළ ඉල්ලුමක් පවතින බව ආර්ථික සංවර්ධන අමාත්‍යාංශය පවසයි.විශේෂ බාහිර සාධක හා බදු සහන කිසිවක් නොමැතිව අපේ ඇඟලුම් ක්ෂේත්‍රය නැවතත් ස්ථායි බව හා තරඟකාරී බව අන්තර් ජාතික වෙළෙඳ පොළ තුළදී තහවුරු කර ගැනීමට හැකියාව ලැබී ඇතැයි ආර්ථික සංවර්ධන ඇමති බැසිල් රාජපක්ෂ මහතා පවසයි.පසුගිය 2010 අපනයන වාර්ථා සැළකිල්ලට ගැනීමේදී මේ බව පෙනී යන බව පවසන ඇමතිවරයා එම වර්ෂය තුළ යුරෝපයට හා ඇමරිකාවට සිදු කරන අපනයනයන්හි වර්ධනයක් පෙන්නුම් කර ඇතැයිද කියා සිටී.වසර 2016 වන විට ඇඟළුම් ක්ෂේත්‍රයෙන් ඇමරිකානු ඩොලර් බිලියන 05 ක ආදායමක් අපේක්ෂා කරන ශ්‍රී ලංකා රජය මේ සඳහා අවශ්‍ය සෑම පහසුකමක්ම ලබා දීමට ආර්ථික සංවර්ධන අමාත්‍යාංශය හරහා පියවර ගන්නා බවද හෙතෙම අවධාරණය කරයි.මේ අතර ඒ මහතා පෙන්වා දෙන්නේ දශක තුනක යුදමය කාල වකවානුව තුළ වැසී ගිය උතුරු නැගෙනහිර කර්මාන්ත ශාලා යළි ආරම්භ කිරීමට සමත්වීම පිළිබඳව ආඩම්බර වන බවයි.කර්මාන්ත ක්ෂේත්‍රයේ තිරසාර වර්ධනයක් ඇති කිරීම සඳහා ශ්‍රී ලංකා රජය දැනටමත් පියවර රැසක් ගෙන තිබෙන බවත් ආනයන අපනයන ක්‍රියාවලිය පහසු කිරීම සඳහා විද්‍යුත් පරිගණක දත්ත පද්ධතියක් සකස් කර තිබෙන බවත් ශ්‍රී ලංකා ආයෝජන මණ්ඩලයද අදාල ව්‍යාපෘති ක්‍රියාත්මක කිරීම සඳහා අවශ්‍ය පහසුකම් සපයන බවත් බැසිල් රාජපක්ෂ මහතා සදහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104114</link>
    <topic>ජනතාව පැල්පත්වලට කොටු කිරීම ඇතැමුන්ගේ අරමුණයි</topic>
    <author>ධනුෂ්ක ගොඩකුඹුර</author>
    <content>තමා කිසි විටෙක ඡන්දය මුල් කරගෙන දේශපාලන ව්‍යාපෘති ක්‍රියාවට නංවන්නේ නැති බව ජනාධිපති මහින්ද රාජපක්ෂ මහතා පැවැසීය.ජනතාවට හොඳ ජීවන තත්ත්වයක් උදා කර දුන් පසු ඡන්ද කුමන පැත්තට වැටුණත් කමක් නැති බවත් ජනාධිපතිවරයා සඳහන් කළේය. ජනතාවගේ ඡන්දය පිළිබඳ පමණක් සිතන ඇතැමුන්ට වුවමනා ජනතාව සදාකල්හිම පැල්පත්වල වෙසෙනවාට බව පැවැසූ ජනාධිපතිවරයා තමාට නම් වටින්නේ ජනතාවගේ සතුට පමණක් බව අවධාරණය කෙළේය.ජනාධිපතිවරයා මේ අදහස් පළ කෙළේ මහජන හිතකාමී කොළඹ නගරයක් බිහි කරන්නට කැප වුණු කණ්ඩායමේ සාමාජික සාමාජිකාවන්ට සුබ පැතුම් සහ අවුරුදු තෑගි පිරිනැමීමට අරලියගහ මන්දිරයේ දී ඊයේ (10) පැවැති උත්සවයක දීය.කොළඹ මහ නගර සභාවේ සුළු සේවක සේවිකාවන් දෙදහසකට අධික පිරිසක් මේ අවස්ථාවට එක්ව සිටි අතර රටේ රාජ්‍ය නායකයා සිය නිවෙසට කැඳවා මේ අයට සුබ පැතූ ප්‍රථම අවස්ථාව වශයෙන්ද මෙය ඉතිහාස ගත වේ. කොළඹ නගරයේ පැල්පත් වාසීන්ට නව නිවාස තනා දීමේ කටයුත්ත දේශපාලන වුවමනා මත කෙරෙන්නක් බව හුවා දැක්වීමට ඇතැමුන් උත්සාහ කළත් තමා කිසි විටෙක දේශපාලන වැඩපිළිවෙළ ක්‍රියාවට නංවන්නේ නැති බවත් ජනාධිපතිවරයා අවධාරණය කෙළේය.පැල්පත්වල වෙසෙන ජනතාවට නව නිවාස ලබා දුන් පසු ඔවුන්ගේ ජීවිත විශාල වෙනසකට ලක්වන බව කී ජනාධිපතිවරයා එවිට ඔවුන්ට තවදුරටත් හොඳින් සිතා බලා නිදහසේ තීන්දු තීරණ ගැනීමට ඉඩ කඩ ලැබෙනු ඇතැයි විශ්වාසය පළ කෙළේය.කොළඹ නගරයේ පැල්පත් වෙනුවට නව නිවාස තැනීමේ වැඩපිළිවෙළ කඩිනමින් අවසන් කරන බව පැවැසූ ජනාධිපතිවරයා ආසියාවේ ආශ්චර්යමත් නගරය බවට කොළඹ පත් කරනවා යැයි පැවැසීය.පාර්ලිමේන්තු මන්ත්‍රීවරුන් වන ආචාර්ය ජේ. ආර්. පී. සුරියප්පෙරුම, දුමින්ද සිල්වා, නියෝජ්‍ය පොලිස්පති අනුර සේනානායක මහත්වරු ද මෙහිදී අදහස් දැක්වූ අතර ආරක්ෂක ලේකම් ගෝඨාභය රාජපක්ෂ මහතා ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104115</link>
    <topic>නුවරඑළි වසන්ත සැණකෙළියේ ප්‍රදර්ශන බීර කුටි තහනම්</topic>
    <author>නුවරඑළිය මධ්‍යම සමූහ එරික් තිලකරත්න</author>
    <content>නුවරඑළියේ වසන්ත සැණකෙළි සමය නිමිත්තෙන් මෙවර ප්‍රදර්ශන බීර කුටි පවත්වාගෙන යෑම සම්පූර්ණයෙන්ම අත්හිටුවා තිබේ.මේ සඳහා වෙළෙඳ කුටි ලබාදීම සම්පූර්ණයෙන්ම අත්හිටුවා ඇති බව කියන නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා ඒ සඳහා දෙන තාවකාලික බලපත්‍ර නිකුත් කිරීමද අත්හිටුවා ඇති බව කියයි.මෙය මතට තිත වැඩසටහන සවිබල ගැන්වීම සඳහා ගත් තීරණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104116</link>
    <topic>විදෙස් සේවා කාර්යාංශයේ අනුමැතියකින් තොරව රට රැකියාවලට යන්න එපා</topic>
    <author>මහින්ද අලුත්ගෙදර</author>
    <content>විදේශ සේවා නියුක්ති කාර්යාංශයේ අනුමැතියක් නොමැතිව විදේශ රටවල රැකියා සඳහා පිටත්ව යාමෙන් වළකින ලෙස එම කාර්යාංශය ජනතාවගෙන් ඉල්ලයි.රැකියාවක් සඳහා ආරක්ෂිත මෙන්ම හිතකර පරිසරයක් පවතිනවාද, රැකියාවේ ස්වාභාවය, වැටුප් තලය, අදාල සමාගම සතු නීති රීති,රැකියා ගිවිසුම් කාලය ආදී කරුණු රැසක් සම්බන්ධයෙන් අවධානය යොමු කරමින් එම අනුමැතිය ලබා දෙන බව විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා “දිනමිණ”ට පැවසීය.නීත්‍යානුකූල නොවන මාර්ග වලින් රැකියා සඳහා ඉරාකයට ගිය ශ්‍රී ලාංකිකයන් 41 දෙනෙකු ඔවුන් සේවය කළ සමාගම මඟින් වැටුප් ගෙවීම පැහැර හැරීම නිසා අතරමංව සිටින බව පෙන්වා දුන් සභාපතිවරයා ඉරාකයේ රැකියා සඳහා පිටත්ව යාමට විදේශ සේවා නියුක්ති කාර්යාංශයේ අනුමැතිය ලබා දී නැතැයිද ප්‍රකාශ කළේය.ඉරාකයේ සේවය කළ මෙම ශ්‍රී ලාංකිකයන් 41 දෙනා ලෙබනනයට අයත් නයිට් බර්ඩ් නම් වූ පෞද්ගලික සමාගමේ ආරක්ෂක නිළධාරීන් ලෙස සේවය කර ඇති අතර ඔවුනට මාස 16 ක කාලයක් වැටුප් ගෙවා නොමැති බව වාර්ථා වෙයි.ඒ අනුව අදාළ ලෙබනන් සමාගම මඟින් එක් සේවකයෙකුට ඇමරිකානු ඩොලර් 18000 ක (රුපියල් ලක්ෂ 19.8) මුදලක් වැටුප් වශයෙන් ගෙවිය යුතුව ඇත.මෙම ශ්‍රී ලාංකිකයන් සම්බන්ධයෙන් සෘජුවම මැදිහත්වී සොයා බැලීමට එරට ශ්‍රී ලංකා තානාපති නොමැති බවත් ඒ සඳහා ශ්‍රී ලංකා විදේශ කටයුතු අමාත්‍යාංශයේ සහාය ඇතිව ඉරාකයට ආසන්නයේ පිහිටි රටක ශ්‍රී ලංකා තානාපති කාර්යාලයක් මඟින් කටයුතු කළ යුතු බවත් කිංස්ලි රණවක මහතා සදහන් කළේය.මේ අතර ඒ මහතා කියා සිටියේ මේ ආකාරයෙන් මීට පෙරද ශ්‍රී ලාංකික පිරිසක් රැකියා සඳහා ඉරාකයට ගොස් අතරමං වූ බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104117</link>
    <topic>අප්‍රේල් හිරු කිරණින් ශ්‍රී ලංකාවට හානියක් නෑ</topic>
    <author>සන්ධ්‍යා කරුණාරත්න</author>
    <content>ඉර මුදුන් වීම සෑම වසරකදීම අප්‍රේල් මාසයේ සිදුවන බවත්, එහෙඵත් ඉර මුදුන් වීම නිසා පාරජම්බූල කිරණ හේතුවෙන් මෙරට ජීවත් වන පුද්ගලයන්ට කිසිම හානියක් සිදු නොවන බවත් සෞඛ්‍ය අමාත්‍යාංශය පවසයි.එසේම හිරුගේ පාරජම්බූල කිරණ නිසා අක්ෂි රෝගීන් හෝ චර්ම රෝගීන් ශ්‍රී ලංකාවෙන් මෙතෙක් වාර්තා වී නැතැයි සෞඛ්‍ය අමාත්‍යාංශය ප්‍රකාශ කරයි. විශේෂයෙන්ම මේ හිරු කිරණ බලපාන්නේ ගොවියන්ට හා ධීවරයන්ට ය.අව් කණ්ණාඩි පැළඳීම ඔවුන්ට ප්‍රායෝගික නැත. හිරු කිරණෙන් ආරක්ෂා වීම සඳහා පන් කොළ තොප්පි වැනි ආරක්ෂිත ක්‍රමවේදයක් අනුගමනය කළ යුතුය.සමකයට වඩාත් ආසන්න නොවන රටක් නිසා හිරු කිරණෙන් ශ්‍රී ලංකාවට වැඩි බලපෑමක් නොමැති අතර එහි වැඩි බලපෑමක් ඇත්තේ අප්‍රිකානු රටවලට ය. ඒ නිසා ඉර මුදුන් වීම නිසා රෝග ඇති වේ යැයි සිතා අනවශ්‍ය ලෙස ජනතාව බියට පත් නොවිය යුතු ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104118</link>
    <topic>වැල්ලවායේ කඩයකින් ගත් පැණි බීමක් විසවී සිඟිත්තකු මිය යයි</topic>
    <author>ඌව වෙල්ලස්ස විශේෂ ඩී.එස්. ගුණතිලක සහ වැල්ලවාය සමූහ</author>
    <content>වැල්ලවාය නගරයේ වෙළෙඳ සලකින් රැගෙන ගිය සිසිල්බීම බෝතල් දෙකක් පානය කිරීමෙන් රෝගාතුර වූ මවක් හා පුතකු රෝහල්ගතකිරීමෙන් අනතුරුව අවුරුදු එකයි මාස නවයක් වයසැති සිඟිත්තා මියගොස් ඇත.මෙසේ මියගොස් ඇත්තේ රන්දෙනිය කීරියගොල්ල පදිංචි ව සිටි විහඟ දෙනුවන් නැමැති දරුවෙකි. දරුවාගේ මව වන ශ්‍රියානි නමැත්තිය අසාධ්‍ය තත්ත්වයෙන් මොනරාගල රෝහලේ දැඩිසත්කාර ඒකකයේ ප්‍රතිකාර ලබමින් පසුවේ.මියගිය දරුවාගේ පියා සිකුරාදා සවස වැල්ලවාය නගරයෙන් සිසිල්බීම බෝතල් දෙකක් රැගෙන නිවෙසට ගොස් දරුවාට හා බිරියට දී ඇත. එම බීම බෝතල් දෙකකින් එකක් දරුවාට පොවා අනෙක් බෝතලය මව හා අසල්වැසි ළමයකු පානය කැර ඇත. බීම පානය කිරීමෙන් අනතුරුව මව හා පුතාට ක්ලාන්තය හැදී ඇත. අනෙක් ළමයාටද ඔළුව කැක්කුම සෑදී තිබේ. එම තිදෙනාවම වැල්ලවාය දිසා රෝහලට ඇතුළත් කිරීමෙන් අනතුරුව දරුවා සහ මව මොනරාගල දිස්ත්‍රික් මහ රෝහලට මාරුකැර යවා තිබේ.දරුවා ඊයේ (09) මියගොස් ඇති අතර මව ඉතාමත් අසාධ්‍ය තත්වයෙන් මොනරාගල දිස්ත්‍රික් මහ රෝහලේ දැඩි සත්කාර ඒකකයේ ප්‍රතිකාර ලබමින් පසුවේ. දරුවාගේ මරණය පිළිබඳ මහේස්ත්‍රාත් පරීක්ෂණය ඊයේ (16) පැවැත්වීමට නියමිතව තිබුණි. සිද්ධිය පිළිබඳව ඇල්ල පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n1104119</link>
    <topic>ඉලක්කගත නිපැයුම් නොමැති කුඩා ජල බලාගාරවල බලපත් අහෝසි කරයි</topic>
    <author>සුභාෂිනී සේනානායක සහ නුවන් කොඩිකාර</author>
    <content>නියමිත ඉලක්ක අනුව සංවර්ධන කටයුතු ක්‍රියාත්මක නොකරන කුඩා පරිමාණයේ ජල විදුලි බලාගාර ව්‍යාපෘතිකරුවන්ගේ බලපත්‍ර අහෝසි කිරීමට වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා තීරණය කර තිබේ. මේ වනවිට එවැනි ව්‍යාපෘති 18කට බලපත්‍ර ලබා දී ඇත.තමන්ට පැවරී ඇති ව්‍යාපෘති නිමකිරීම සම්බන්ධ වාර්තා ඉදිරිපත් කිරීමට සති දෙකක කාලයක් ඇමැතිවරයා ලබා දී තිබේ. ඒ අනුව සාධාරණ හේතූන් ඉදිරිපත් කිරීමට නොහැකි ව්‍යාපෘති කරුවන්ගේ බලපත්‍ර අහෝසි කර නැවත ටෙන්ඩර් කැඳවීමට නිලධාරීන්ට උපදෙස් දී තිබේ. කුඩා පරිමාණයේ ජල විදුලි බලාගාර ආරම්භ කිරීමට අවසර ලබාගන්නා ආයෝජකයන් වැඩි මුදලට පවරා දීම වැනි විෂමාචාර ක්‍රියා සිදුවන බව අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041110</link>
    <topic>අරුම පුදුම මත්ස්‍යයෙක් මදුරන්කුලියේදී හමු වෙයි</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>මීට පෙර කිසිදාක දැක නැතැයි කියන අරුම පුදුම අන්දමේ මත්ස්‍යයෙකු මදුරක්කුලිය තොඩුවාවේ ධීවරයකුගේ බිලිපිත්තට අසු වී ඇත.තොඩුවාව වෙරළේ සිට කිලෝමීටර් 15ක් පමණ දුර ගැඹුරු මුහුදේ දී බිලිකටුවකට ඇමිනී අසු වී ඇති මෙම මත්ස්‍යයා කිලෝග්‍රෑම් 20ක් පමණ බරය. අඩි 02ක් පමණ දිගින් හා අඩි 1 1 / 2 ක් පළලින් යුක්තය. වෙනත් මත්ස්‍යයින්ට වඩා විවිධ වෙනස්කම්වලින් යුක්ත මෙම මත්ස්‍යයාට වලිගයක් නැත. කරමල් ද නැත.මුවෙහි දත් ද පෙනෙන්නට නැත. වෙනත් මත්ස්‍යයින්ගේ මෙන් නාස් පුඩුද දක්නට නැති මෙම මත්ස්‍යා වෙනස් මත්ස්‍යයින්ට වඩා විශාල වෙනසක් ඇති බවත් වසර 15කට අධික කාලයක් ධීවර රැකියාවෙහි යෙදී සිටින තමා මෙවැනි මත්ස්‍යයෙක් මීට කලින් දැක නැති බවත් එම මත්ස්‍යා අල්ලාගත් සුනිල් ලිවේරා නැමැති ධීවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041111</link>
    <topic>ජෝර්දානයේ සේවය කළ ගෘහ සේවිකාවන් 24ක් ශ්‍රී ලංකා තානාපති කාර්යාලයෙන් පැන ගිහින්</topic>
    <author/>
    <content>ජෝර්දානයේ ගෘහ සේවයේ නිරතව සිටියදී විවිධ ගැටලුවලට මුහුණදී සිටින ශ්‍රී ලාංකික ගෘහ සේවිකාවන් 24 දෙනකු සම්බන්ධයෙන් එරට රජය සමඟ සාකච්ඡා කරමින් සිටියදී ඔවුන් ශ්‍රී ලංකා තානාපති කාර්යාලයෙන් පැන ගොස් තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.තම හාම්පුතුන් විසින් මේ ශ්‍රී ලාංකික කාන්තාවන්ගේ වීසා බලපත්‍රවල කාලය දීර්ඝ නොකිරීම හේතුවෙන් ශ්‍රී ලංකා තානාපති කාර්යාලයේ රැකවරණය පතා පැමිණ තිබෙන අතර එලෙස පැමිණි 37 දෙනාගෙන් 11 දෙනකුගේ ගැටලු සඳහා විසඳුම් ලැබීම හේතුවෙන් මෙරටට පැමිණ තිබෙන බවද එම කාර්යාංශයේ ප්‍රකාශකයෙක් දිනමිණට පැවසීය. මොවුන් මුහුණදී සිටින ගැටළුව සම්බන්ධයෙන් එරට බලධාරීන් සමඟ සාකච්ඡා කරමින් සිටියදී මෙලෙස පැන ගොස් තිබෙන අතර මෙම සාකච්ඡා පැවැත්වෙන බවට ඔවුන් දැනුවත්ව සිටින බවද එම ප්‍රකාශකයා කීවේය.කෙසේ වුවද මෙම ගෘහ සේවිකාවන් මුහුණ දෙන ගැටළුව නිරාකරණය කර ගැනීම සඳහා ජෝර්දානයේ ශ්‍රී ලංකා තානාපති කාර්යාලය එරට බලධාරීන් සමඟ තවදුරටත් සාකච්ඡා කරමින් සිටින අතර ඒ සඳහා අවශ්‍ය උපදෙස් විදේශ සේවා නියුක්ති කාර්යාංශය මඟින් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041112</link>
    <topic>චීනයේ නගර කිහිපයකම මෙරට මැණික් වෙළෙඳ සල්</topic>
    <author>වෙල්ලස්සේ බණ්ඩාර</author>
    <content>චීනයේ කැන්ටන්, කුමින් සහ ගුවැන්සෝ නගරවල ශ්‍රී ලංකාවේ මැණික් වෙළෙඳ සල් විවෘත කිරීමට චීන බලධාරීන් එකඟ වී තිබේ.මේ අනුව රත්නපුරයේ මැණික් සඳහා නව ජාත්‍යන්තර වෙළඳපොළක් විවෘත වන බව පළාත් ප්‍රධාන අමාත්‍ය මහීපාල හේරත් මහතා පවසයි.තමා පසුගිය දිනක චීනයේ සංචාරයක යෙදෙමින් සබරගමුව පළාතේ ආර්ථික හා අධ්‍යාපන කටයුතු නංවාලීම සඳහා චීන බලධාරීන් සමඟ පැවති සාකච්ඡාවක දී කළ ඉල්ලීමක් අනුව රත්නපුරයේ මැණික් වලට චීනයේ වෙළඳපොළ විවෘත වන බව සබරගමුව කර්මාන්ත හා වාණිජ මණ්ඩලයේ නිලධාරීන් පිරිසක් සමඟ පැවති සාකච්ඡාවක දී ප්‍රධාන අමාත්‍යවරයා ඉහත තොරතුරු අනාවරණය කළේය.එම චීන සංචාරයේ ප්‍රතිඵලයක් ලෙස සබරගමුව පළාතට චීන රජයෙන් ප්‍රතිලාභ රැසක් ලබා දී ඇතැයිද ප්‍රධාන ඇමතිවරයා මෙහිදී සඳහන් කළේය.පළාතේ දරු දැරියන්ට චීන භාෂාව ඉගැන්වීම සඳහා චීන ගුරු පිරිසක් දැනටමත් පාසල් හතරක චීන භාෂාව ඉගැන්වීමේ කටයුතු ආරම්භ කර ඇතැයි ද ප්‍රධාන අමාත්‍යවරයා මේ සාකච්ඡාවේ දී හෙළිදරව් කළේය.උඳුගොඩ සහ කරපිංච සත්ත්ව ගොවිපොළ සංවර්ධනය කිරීම සඳහා චීන විශේෂඥ කණ්ඩායමක් පසුගියදා දිවයිනට පැමිණ මූලික අධ්‍යයනයක් සිදු කර ඇතැයිද මෙහිදී මහීපාල හේරත් ප්‍රධාන අමාත්‍යවරයා කීවේය.මෙම සාකච්ඡාවට සබරගමුව වාණිජ මණ්ඩලයේ සභාපති දර්ශන රූපසිංහ , එහි අධ්‍යක්ෂවරුන් වන අජිත් රණසිංහ, නිමල් දයාවංශ, චම්ලි ගුණසීලි සහ රත්නපුර මැණික් ව්‍යාපාරිකයන්ගේ සංගමයේ උප සභාපති යූ.ජී. චන්ද්‍රසේන යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041113</link>
    <topic>නිදන් වස්තු විකුණන්න ගිය 7 දෙනෙක් පොලිස් දැලේ</topic>
    <author>නාරම්මල සමූහ</author>
    <content>නිදන් වස්තු බවට සැක කෙරෙන කොටස් 820 ක් ව්‍යාපාරිකයකුට රුපියල් ලක්ෂ 13කට විකිණීමට සූදානම් වූ සැකකරුවන් 7ක් අත්අඩංගුවට ගැනීමට නාරම්මල පොලිසිය පසුගියදා (8) සමත් වී ඇත.අනුරාධපුරයේ සිට වෑන් රථයකින් රැගෙන පැමිණ මේ රත්‍රං පැහැයට හුරු කොටස් රුපියල් ලක්ෂ 13 ක් පමණ වටිනා බව හඟවමින් සීදුව ප්‍රදේශයේ ව්‍යාපාරිකයකුට නාරම්මලදී විකිණීමට සූදානම්ව සිටියදී අත්අඩංගුවට ගැනීම සිදු කර ඇත.සැකකරුවන් මහඉලුප්පල්ලම හා සීදුව ප්‍රදේශවල පදිංචිකරුවන්ය. මේ ද්‍රව්‍ය නිධානයකින් ලබාගත් ඒවාද නැතහොත් ව්‍යාපාරිකයා රවටා මුදල් ලබා ගැනීමට සකස් කළ ව්‍ය්‍යාජ භාණ්ඩද යන්න සෙවීම සඳහා පරීක්ෂණ සිදු කෙරෙන බව නාරම්මල පොලිසිය පවසයි. සැකකරුවන් හා භාණ්ඩ කුලියාපිටිය අධිකරණය වෙත ඉදිරිපත් කිරීමට නියමිතය.නාරම්මල පොලිස් ස්ථානාධිපති පො. ප. පී. කුමාරදාස මහතාගේ මෙහෙයවීම යටතේ අපරාධ අංශයේ ස්ථානාධිපති පො. ප. නාමල් පෙරේරා, උ. පො. ප. බණ්ඩාර, පො. සැ. 26496 රණසිංහ, පො. කො. 88915 සම්පත්, පො. කො. 88956 සුහසිංහ මහත්වරු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041114</link>
    <topic>මාතර රේඩියන්ට් පෙර පාසලේ අලුත් අවුරුදු උළෙල අද</topic>
    <author/>
    <content>මාතර රේඩියන්ට් පෙර පාසලේ අලුත් අවුරුදු උළෙල අද (11) මාතර මධ්‍ය මහා විද්‍යාලයීය ක්‍රීඩාංගණයේදී සවස 12.30 ට මාතර පුරපති රංජිත් යසරත්න මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041115</link>
    <topic>අතීතයේ සිට රට රැක ගැනීමට පෙරමුණ ගත්තේ සඟරුවනයි</topic>
    <author>උපාලි කරුණාරත්න</author>
    <content>ශ්‍රී ලංකාව තුළ මේ වනවිට විශාල බෞද්ධ ප්‍රබෝධයක් ඇති වෙමින් තිබෙන බව අගමැති දි. මු. ජයරත්න මහතා පැවැසීය.2600 ශ්‍රී සම්බුද්ධත්ව ජයන්ති වැඩසටහන සඳහා ජනාධිපති මහින්ද රාජපක්ෂ මහතාගේ උපදෙස් පරිදි රාජ්‍ය ආයතන විවිධ කාර්යයන් මේ වනවිට ඉටු කරමින් ඇති බවද අගමැතිවරයා ප්‍රකාශ කළේය.අගමැති දි. මු. ජයරත්න මහතා එසේ ප්‍රකාශ කෙළේ පෙරේදා (07) 2600 ශ්‍රී සම්බුද්ධත්ව ජයන්තිය නිමිති කරගෙන පාසල්වල වාදනය කිරීම සඳහා අධ්‍යාපන අමාත්‍යාංශය මගින් නිර්මාණය කරන ලද “2600 ශ්‍රී සම්බුද්ධත්ව ජයන්ති ගීතය” ඇතුළත් සී. ඩී. තැටිය එළිදැක්වීමේ උළෙලට සහභාගි වෙමිනි. කොළඹ මරදාන ආනන්ද විද්‍යාලයීය කුලරත්න ශාලාවේ දී මෙම උත්සවය පැවැත්විණි. තිරිකුණාමලේ ආනන්ද අනු නාහිමියන් විසින් මෙම ගීතයේ පද රචනය කර ඇත. විශාරද එඩ්වඩ් ජයකොඩි මහතා ප්‍රමුඛ පාසල් සිසු සිසුවියෝ මෙයට ගායනයෙන් දායක වෙති. මෙහි සංගීතය රෝහණ වීරසිංහ මහතා ගෙනි. එහිදී අගමැති දි. මු. ජයරත්න මහතා මෙසේද කීය.පාසල් දරුවන් සඳහා 2600 ශ්‍රී සම්බුද්ධත්ව ජයන්ති ගීතයක් නිර්මාණය වීම ගැන අප සතුටුවිය යුතුයි. අධ්‍යාපන අමාත්‍යාංශය සම්බුද්ධත්ව ජයන්ති වැඩසටහන සඳහා විවිධ වැඩසටහන් ක්‍රියාත්මක කරනවා.අතීතයේ සිට මේ රට ආරක්ෂා කිරීමේ දී ප්‍රමුඛස්ථානය ගත්තේ මහා සංඝරත්නයයි. මහා සංඝරත්නය රාජ්‍ය පාලකයන්ට උපදෙස් ලබා දුන්නා. ත්‍රස්තවාදය නැති කිරීමට ජනාධිපතිතුමා ගෙනගිය වැඩපිළිවෙළට මහා සංඝරත්නය විශාල ලෙස උපකාර කළා.රටේ දරුවන් අපි නිසියාකාරව හදා ගත යුතුයි. ඔවුන් තමයි අනාතතයේ රට භාරගන්නෙ. ඔවුන් ශ්‍රේෂ්ඨ පුද්ගලයින් බවට අප පත් කළ යුතුයි. දරුවන්ගේ සිත් තුළට මනුෂ්‍යත්වය කාවැද්දීමට අප කටයුතු කරන්න ඕනෙ. පාසල් දරුවන් ගුරුවරුන් අතර විශාල බැඳීමක් තිබීම ඉතා වැදගත්වෙනවා.අධ්‍යාපන ඇමැති බන්දුල ගුණවර්ධන මහතා:–මෑත යුගයේ සමහරක් දරුවන් දැනුමෙන් පෝෂණය වූවත් සාරධර්ම වලින් පිරිහීමට ලක්වෙලා. අප ඒවා ගැන බුද්ධිමත්ව සිතා බැලිය යුතුයි. විදුහලේ විදුහල්පතිවරුන් දනගස්වන, විදුහල්පතිවරුන්ගේ බෙල්ල කපන යුගයක් අප රටේ අතීතයේ පැවතුණා. උතුරේ දරුවන්ට පෑන පැන්සල වෙනුවට තුවක්කුව දීමේ ක්‍රමයක් තිබුණා. අද එම තත්ත්වය නැහැ. ජනාධිපතිතුමා ප්‍රමුඛ රජය සියලු ජාතීන්ට සාමයෙන් ජීවත්විය හැකි පරිසරයක් අද උදාකරල තිබෙනවා.පාසල්වල බෞද්ධ සමිති හදන්න අප උපදෙස් දී තිබෙනවා. ඒ වගේම ධර්ම දේශණාවලට සවන්දීමට, බොදු බැති ගී ඇසීමට දරුවන්ව යොමු කරවන ලෙස අප පාසල් ප්‍රධානීන්ව දැනුවත් කර තිබෙනවා. පාසල් දරුවන් සඳහා පැළ ලක්ෂ හතළිහක් බෙදාදීමේ වැඩසටහනක් අප සකස් කළා.මේ අවස්ථාව සඳහා නායක හිමිවරුන්, මහා සංඝරත්නය, විද්වතුන් ඇතුළු විශාල පිරිසක් සහභාගි වූ අතර “බොදු බැති ගායනා” නමින් තවත් සී. ඩී. තැටියක් මෙහිදී එළිදැක්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041116</link>
    <topic>භාෂාවන් පිළිබඳ දැනුවත් වීමෙන් ජාතීන් අතර එකමුතුව ඇති වෙනවා</topic>
    <author>අනුෂා ගුරුසිංහ</author>
    <content>“අදහස් හැඟීම් මගින් මිනිස් සිතුවිලි වෙනස් කර හදවතින් ඔවුන් එක් කිරීම සඳහා තිබෙන හෘදයාංගම වැඩපිළිවෙළ භාෂාව දැනුවත් වීමයි” එවිට නැවත අප අතර කිසිදු යුද්ධයක් ඇති වීමට ඉඩ නැති යයි ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා පැවසීය.ඇමැතිවරයා මේ අදහස් ප්‍රකාශ කෙළේ පසුගියදා ශ්‍රී ලංකා පදනම් ආයතනය මෙහය වූ දෙමළ භාෂා සහතිත පත්‍ර පාඨමාලාවේ සහතික ප්‍රදානෝත්සවයේ ප්‍රධාන ආරාධිතයා ලෙස සභාභාගි වෙමිනි.සිංහල අයට දෙමළ භාෂාවෙන් සහ දෙමළ අයට සිංහල භාෂාවෙන් අදහස් ප්‍රකශ කරන්න, කථා කරන්න හැකි වු විට ඇති වන සහෝදරත්වය හා සෙනෙහස තුළින් තිබෙන ගැටුම් ඉබේම නැති වේ යැයිද ඒ මහතා අවධාරණය කෙළේය.එයට අවශ්‍ය පොත සිංහල අපට සිංහල භාෂාවෙන් හා දෙමළ අයට දෙමළ භාෂා වෙන්ද ලබා දුන් විට ඒ දෙගොල්ලන්ටම භාෂාව ඉගෙන ගැනීමට ඇති උනන්දුව වැඩි වේ යැයි ද වාසුදේව මහතා පැවසීය.අවශ්‍ය පොත පත සකස් කර උතුරේ සහ දකුණේත් බෙදාදීම මගින් එය මේ රටට විශාල වාසියක් වේ යැයිද එම වියදම යුධ උපකරණ සඳහා වැය කරන මුදලින් 1% පමණ සුළු මුදලක් යැයිද ඇමැතිවරයා පෙන්වා දුන්නේය. දශක තුනකට වැඩිකලක් පැවතුනු යුද්ධය කෙතරම් මිනිස් ජීවිත සමාජ සම්බන්ධතා, අපේ ජාතික ආදායම, ජාතික ආර්ථිකය කොතරම් විනාශ කෙළේද? ජාතින් ලෙස අප වෙන්වී කොතරම් වේදනා විඳින්න ඇත්ද? යයි පැවසූ ඇමැතිවරයා නැවත අපට එම වේදනා විඳින්න පුළුවන්ද? යයි විමසා සිටියේය.ජාතිය ගොඩ නැගීම පශ්චාත් යුධ සමයේ ප්‍රධානතම ක්‍රියාවලිය හා පුමුඛතම කාර්යභාරය බැවින් රජය සියලු ජාතීන් සමග ඒකාබද්ධ වී සියලු ජාතින්ගේ අයිතිවාසිකම් හා වරප්‍රසාද වෙනුවෙන් වඩාත් සුදුසු දේශපාලන සාකච්ඡාවකට මේ වන විට අවතීර්ණ වී ඇතැයිද දැන්වීය. එයට අවශ්‍ය සමාජ වටපිටාව සැකසීම, යටිතල ව්‍යුහය නිර්මාණය අප විසින් ද කළ යුතු බැවින් මේ සමාජ කොටස් සැබෑ ජාතික සමගියකින් සන්නද්ධ කිරීමද අප සතු කාර්යයක් සහ වගකීමක් යැයිද කීය.එබැවින් මෙවැනි භාෂා පාඨමාලා පැවැත්වීමේ විශේෂ වැදගත්කම පෙන්වා දුන් ඇමැතිවරයා ජාතිය ගොඩනැගීම යනු ජාතික එකමුතුව තුළින් ඇතිවන සමාජ ව්‍යුහයේ වන පිළිබිඹුව බවද පෙන්වා දුන්නේය.ශ්‍රී ලංකා පදනම් ආයතනයේ වසන්තා පතිරණ හා විජිතා සිවපාලන් හා කථිකාචාර්යවරියන් රචනා කළ “තමිලිල් කදෛප්පෝව්” (සරළ බසින් දෙමළ කථා කරමු) අධ්‍යාපන ග්‍රන්ථයද මෙහිදී එළි දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041117</link>
    <topic>සියලු ජීවීන්ගේ පැවැත්ම සඳහා තිරසාර නොවන නිෂ්පාදන හා පරිභෝජන පුරුදු අත්හළ යුතුයි</topic>
    <author>ශීලා උඩුවර</author>
    <content>මානව වර්ගයාගේ පමණක් නොව පෘථිවියේ වාසය කරන සියලු ජීවීන්ගේ පැවැත්ම සඳහා තිරසාර නොවන නිෂ්පාදන හා පරිභෝජන පුරුදු අත්හළ යුතු යැයි, පරිසර ඇමැති අනුර ප්‍රියදර්ශන යාපා මහතා කියයි.ඇමැතිවරයා මේ අදහස් පළ කළේ කොළඹ ටාජ් සමුද්‍ර හෝටලයේ පැවැති ගෝලීය විපර්යාස පිළිබඳ ආසියා ශාන්තිකර ජාලයේ 16වැනි අන්තර් රාජ්‍ය සමුළුවේ ප්‍රධාන උත්සවයේදීය.8වැනිදා දක්වා මේ සමුළුවට ගෝලීය පරිසරික වෙනස්වීම් පිළිබඳ රටවල් 20ක විශේෂඥයෝද ඊට සම්බන්ධිත ආයතනවල සාමාජිකයෝද සහභාගි වෙති.ආසියා ශාන්තිකර කලාපයේ ගෝලීය පාරිසරික වෙනස්වීම් පිළිබඳ පර්යේෂණ දිරිමත් කිරීම, එම පර්යේෂණ සඳහා සංවර්ධනය වෙමින් පවතින රටවල සහභාගිත්වය ධෛර්යමත් කිරීම හා විද්‍යාත්මක ප්‍රජාව හා ප්‍රතිපත්ති සම්පාදකයන් අතර සම්බන්ධතාව ශක්තිමත් කිරීමේ අරමුණින් මේ සමුළුව පැවැත්විණි.ගෝලීය විපර්යාස පර්යේෂණ පිළිබඳ ආසියා පැසිපික් ජාලයෙහි තෙවන උපාය මාර්ගික සැලැස්ම අනුමත කිරීමද මේ සමුළුවේදී සිදුකෙරේ.ගෝලීය වශයෙන් සලකා බැලීමේදී අපේ පරපුර ජීවත් වන්නේ පිරිහෙමින් පවතින පාරිසරික ප්‍රවනතාවක් හා ආර්ථික සමාජයීය සෞඛ්‍ය කෙරෙහි අහිතකර ප්‍රතිඵල ලැබෙන යුගයක බව ද ඇමැතිවරයා කීය. ගෝලීය පරිසර ප්‍රශ්නවලට අදාළ ස්වභාවය හා ඒවායේ ප්‍රමාණයන් අවබෝධකර ගැනීම සම්බන්ධයෙන් ආසියා හා පැසිපික් කලාපය විශේෂ වැදගත් කමක් දරන බවත් මේ කලාපයේ ලෝක ජනගහනයෙන් අඩකටත් වඩා එනම් කෝටි 300ක පමණ ජනතාවක් වාසය කරන බවත් ඇමැතිවරයා කීය. මේ කලාපයේ ආර්ථික වර්ධන අනුපාතය ලෝකයේ අනිකුත් කලාපවලට වඩා ඉහළ තත්ත්වයෙන් පවතින බව පැවසූ ඇමැතිවරයා ගෝලීය කලාපීය හා ප්‍රාදේශීය පරිසර අර්බුදවල සංකීර්ණත්වය වටහා ගැනීමේදී ආපසු හැරි බැලීම වැදගත් බවද කීවේය.මිනිස් ක්‍රියාකාරකම්වලින් කොතරම් විනාශයක් ඇතිකරගෙන තිබේද යන්න පිළිබඳ අපට අවබෝධයන් තිබිය යුතු බවත් ඉකුත් ශත වර්ෂයේදී මානව ක්‍රියාකාරකම් නිසා ගෝලීය පරිසරයේ විශාල වෙනස්කම් ඇතිවී තිබෙන බවත් මේ නිසා දිගු කාලීන වශයෙන් ගෝලීය, දේශගුණික සාගරික හා ගොඩබිම් පද්ධතිවල වෙනස්කම් රැසක් ඇතිවී තිබෙන බවත් නිසා භෞතික රසායනික ජීවවිද්‍යාත්මක හා සමාජ ආර්ථික ක්‍රියාවලිය පිළිබඳ පර්යේෂණ කිරීම අවශ්‍ය බවත් ඇමැතිවරයා පැවසීය.පර්යේෂණ කටයුතු කිරීමේදී පරිසරික පිරිහීම, සමාජ ආර්ථික ක්‍රියාවලිය විවිධත්වය සම්ග ඇති බැදීම ආදිය කෙරෙහි අවධානය යොමු කළයුතු අතර ගෝලීය සමබරතාවය සුරැකෙන නව සංවර්ධනයට අවශ්‍ය කාලීන ක්‍රියාවලිය හා ප්‍රයත්නයන් සඳහා යොමුකළ හැකි බවද ඇමැතිවරයා කීය. පරිසර අමාත්‍යාංශයේ ලේකම් ආර්.එච්.එස්. සමරතුංග මහතා සහ ගෝලීය විපර්යාස පිළිබඳ ආසියා ශාන්තිකර ජාලයේ අධ්‍යක්ෂ ද මෙහිදී කතාකළ අතර ආපදා කළමනාකරණ ඇමැති මහින්ද අමරවීර, පාරිසරික නියෝජ්‍ය ඇමැති ඒ.ආර්.එම්. අබ්දුල්, මධ්‍යම පරිසර අධිකාරියේ සභාපති චරිත හේරත් මහත්වරුන් ඇතුළු නිලධාරීහු රැසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041118</link>
    <topic>කාල්ටන් පෙර පාසල් සමූහයේ අවුරුදු අසිරිය</topic>
    <author/>
    <content>ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය විදුහල්පතිනිය ලෙස කටයුතු කරන හම්බන්තොට දිස්ත්‍රික් කාල්ටන් පෙර පාසල් සමූහයේ සිඟිති බක්මහ උළෙල ඉකුත්දා එතුමියගේ ප්‍රධානත්වයෙන් පැවැත්විණි. එහිදී තංගල්ල, බෙලිඅත්ත පෙර පාසල්වල දරු දැරියෝ සහ වීරකැටිය රන්න හා වලස්මුල්ල දරු දැරියෝ සහභාගි වූ සිඟිති බක්මහ උත්සවයේ අවස්ථා කිහිපයකි මේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041119</link>
    <topic>ආගම, කලාව, සංස්කෘතිය දියුණු කිරීමෙන් ජනතා සිත් යහගුණයෙන් පෝෂණය කළ හැකියි</topic>
    <author>චින්තා රණසිංහ</author>
    <content>මිනිසා ශ්‍රේෂ්ඨත්වයට පත් කරවන ආගම, කලාව හා සංස්කෘතික අංග වැඩි දියුණු කිරීමෙන් ජනතාවගේ අධ්‍යාත්මික ගුණ වගාව වර්ධනය කෙරෙන බව අගමැති දි. මු. ජයරත්න මහතා පැවැසීය.විවිධ කලා අංග ඉදිරි පරම්පරාවට දායාද කරවන කලා ශිල්පීන්ගේ සුවිශේෂී සේවාව ඇගයීමට ලක් කළ යුතු යැයි ද අගමැතිවරයා ප්‍රකාශ කළේය.ටවර් හෝල් රඟහල නිරික්ෂණය, ටවර් හෝල් ශිල්පීන් ඇගයීම හා අලුත් අවුරුදු තිළිණ ප්‍රදානය ටවර් හෝල් රඟහලේ දී අගමැතිවරයාගේ ප්‍රධානත්වයෙන් පසුගියදා (07) සිදු කෙරුණු අවස්ථාවේ දී මෙම අදහස් පළ කළේය.සංස්කෘතික හා කලා අංශ වැඩි දියුණු කිරිම සඳහා ජනාධිපති මහින්ද රාජපක්ෂ මහතා “මහින්ද චින්තන” ප්‍රතිපත්තිය යටතේ කලා පරපුර රැක ගැනීම සඳහා ශ්‍රේෂ්ඨ නායකත්වයක් සපයන බවද අගමැතිවරයා කීය.මෙරට වැඩිහිටි කලාකරුවන්ගේ ආර්ථික තත්ත්වය නැංවීම සඳහා ඉදිරියේ දී විශේෂ වැඩපිළිවෙළක් සකසන බවත් 2600 වැනි සම්බුද්ධ ජයන්තිය සමරන මොහොතේ මෙරට ජනතාව ගුණගරුක විශිෂ්ට පරපුරක් බවට පත් කරන බවත් අගමැතිවරයා ප්‍රකාශ කළේය.සංස්කෘතික හා කලා කටයුතු ඇමැති ටී. බී. ඒකනායක මහතා,මතු බිහිවන පරපුර හික්මීමෙන් යුතු විනයක් සහිත පරපුරක් බවට පත් කිරීම සඳහා කලාව උපයෝගි කරගත යුතුයි. පාවහන් යුගලය ගලවා වේදිකා මතට ගොඩවන ටවර් හෝල් යුගයේ කලාකරුවා අනාගත පරම්පරාවට ආදර්ශ ගෙන දෙනවා.ඉතිහාසයේ සිට විශාල නාට්‍ය හා රංග කලාව ඇතුළු කලා මාධ්‍ය වෙනුවෙන් විශාල කාර්ය භාරයක් ඉටු කළ ශිල්පීන් ඇගයීමට ලක් කොට අලුත් අවුරුදු සැමරීමට විශේෂ තිළිණයක් ලබා දීමට අප කටයුතු කළා.කෝටි 06කට ආසන්න මුදලක් වැය කොට ටවර් හෝල් රඟහල ප්‍රතිෂ්ඨාපනය කිරිමටත් එල්පින්ස්ටන් රඟහලේ ප්‍රතිෂ්ඨාපන කටයුතු ඉදිරියේදී සිදු කිරිමට නියමිතයි.වියපත් කලාකරුවන් අනුරාධපුර, රැවන්වැලිසෑය කල්ප වෘක්ෂ පූජාවට සහාභාගි කරවීමේ වැඩපිළිවෙළක්ද සංවිධාන කිරිමට කටයුතු කරනවා.ටවර් හෝල් ශිල්පීන් ඇගයීමට ලක් කරමින් අලුත් අවුරුදු තිළිණ ප්‍රදානය මෙහිදී සිදු කෙරුණු අතර ක්‍රිස්ටෝපර් පෝල් කලාකරුවාණන්ගේ “ඇල දොළ ගංඟා” නමින් සංයුක්ත තැටියක්ද වින්සන්ට් ද පෝල් පීරිස් කලාකරුවාණන්ගේ “බයිසිකලේ” නමින් සංයුක්ත තැටියක්ද විවියන් ද සිල්වා මහත්මියගේ “දුර පේන තැනිතලා” නමින් සංයුක්ත තැටියක්ද මෙහිදි එළිදැක්වුණු අතර මුදල් ත්‍යාගද පිරිනැමිණ.අග්‍රාමාත්‍ය ලේකම් එස්.අමරසේකර, සංස්කෘතික හා කලා කටයුතු අමාත්‍යාංශයේ ලේකම් විමල් රූබසිංහ, ටවර් හෝල් රංග පදනමේ අධ්‍යක්ෂ ජෙනරාල් ඩග්ලස් සිරිවර්ධන යන මහත්වරු ප්‍රමුඛ ටවර්හෝල් කලා ශිල්පීහු රැසක්ද මෙම අස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041120</link>
    <topic>හැම වෘත්තියකටම ගරු කිරීමට පුරුදු වීම සුව සේවයේ ගැටලු විසඳා ගැනීමට රුකුලක්</topic>
    <author>සිතාරා සේනානි</author>
    <content>සාමූහික හැඟීම මෙන්ම එකිනෙක වෘත්තීන් කෙරෙහි ගෞරව දැක්වීමට පුරුදු පුහුණු වීම මඟින් සෞඛ්‍ය ක්ෂේත්‍රයේ පවතින බොහෝ ගැටලුවලට විසැඳුම් ලබා ගත හැකි බව සෞඛ්‍ය ඇමැති මෛත්‍රීපාල සිරිසේන මහතා පවැසීය.සෞඛ්‍ය ක්ෂේත්‍රයේ සේවය කරන බොහෝ දෙනා තමන්ගේ ක්ෂේත්‍රයේ කටයුතු කරන අනෙකුත් කාර්ය මණ්ඩලවල සේවයට ගරු නොකිරීම නිසා බොහෝ ප්‍රශ්න පැන නැඟී ඇති බවද ඇමැතිවරයා පෙන්වා දුන්නේය.වෛද්‍යවරුන් හෙදියන්ගේ සේවයත්, හෙදියන් වෛද්‍යවරුන්ගේ සේවයත් අගය කළ යුතු සේම අනෙකුත් කාර්ය මණ්ඩලවල සේවයට ද ගෞරව දැක්විය යුතු යැයිද ඇමැතිවරයා කීවේය.හෙද හෙදියන් 395 දෙනකුට හා පාසල් දන්ත චිකිත්සකයන් 51 දෙනකුට පත් වීම් ලිපි ප්‍රදානය කිරීම සඳහා රුධිර පාරවිලයන මධ්‍යස්ථානයේ පසුගියදා (8) පැවැති උත්සවයේ ප්‍රධාන ආරාධිතයා ලෙස සහභාගී වෙමින් ඇමැතිවරයා මේ බව සඳහන් කළේය.වසර තුනක හෙද පුහුණුව අවසන් කළ මේ හෙද හෙදියන් පිරිස තමන් හෙද පුහුණුව ආරම්භ කළ අවස්ථාවේ සිත්හි පැවති හික්මුණු හා හැඟුම්බර ස්වභාවය මුළු සේවා කාලය පුරාම රැක ගන්නේ නම් එය බෙහෙවින් වටින බව සඳහන් කළ යුතුයි. ඇතැම් හෙද හෙදියන්ට තම වෘත්තියේ දිගු කලක් ගත වන විට වැළඳෙන රෝගීන්ට කරුණාවෙන් යුතුව කතා බහ නොකිරීමේ රෝගය අලුතින් පත් වීම් ලබන මේ පිරිසට වැළඳෙනු ඇතැයි මා සිතන්නේ නෑ.සාමූහිකත්වය, පොදු බව, මිත්‍රශීලී බව, එකට වැඩ කිරීමේ හැකියාව, සේවයේ ගුණාත්මක භාවය සෞඛ්‍ය ක්ෂේත්‍රයේ කටයුතු කිරීමේදී අතිශයින් වැදගත් වෙනවා. අද පත්වීම් ලබන බොහෝ දෙනෙක් තමන්ගේ පත්වීම් ලබන්නේ උතුරු නැගෙනහිර ප්‍රදේශවලටයි. දුෂ්කරයි, අමාරුයි කියලා මේ අය වෙතින් නොයෙකුත් අදහස් එන්න පුළුවන. සෑම කෙනකුටම පහසුකම් ගැන නොසිතා තමන්ගේ වෘත්තීය වෙනුවෙන් උපරිම කැපවීම කළ හැකි අවධිය වන තරුණ විය ඒ සඳහා කැප කිරීමට මේ සියලු දෙනා අධිෂ්ඨාන කර ගත යුතුයි. තාරුණ්‍යය ඒ සඳහා කැප කළ නොහැකි නම් වයස්ගත වන විට ප්‍රශ්න වැඩි වෙන විට වැඩ කිරීමේ හැකියාව අඩු වී යනවා.දැන් යුද්ධය අවසන්. සංවර්ධනය වන්නා වූ රටක් ලෙස සියලු ප්‍රදේශ චන් එක සේ සංවර්ධනය විය යුතුයි. මෙහිදී වඩාත් සංවර්ධනය විය යුත්තේ මනුෂ්‍යත්වයයි.උතුර ද දකුණ ද කියා බේදයක් නෑ. නිදහසේ රට පුරා ගමන් කරන්න කාටත් පුළුවන්. රටේ කොටසක් පමණ සංවර්ධනය කර සෑහීමකට පත් වෙන්න අපට බෑ. සමබරතාවයෙන් යුතුව රට සංවර්ධනය වීම අත්‍යවශ්‍යයි. එවැනි අවස්ථාවක මේ රටේ ජීවත් වන ජනතාව සෞඛ්‍ය සම්පන්න බවට පත් කිරීම ඔබේත් මගේත් වගකීම විය යුතුයි. මේ මහා භාග්‍ය සම්පන්න මානවවාදී වෘත්තියට පැමිණෙන්න සියලු දෙනාටම බැහැ. ඒ නිසා මේ පින් කෙතට පැමිණෙන අපි පවුකාරයන් නොවිය යුතු බව මගේ හැඟීමයි.පත්වීම් ලිපි ප්‍රදානය ඇමැතිවරයා අතින් මෙහිදී සිදු කැරිණි.සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, සෞඛ්‍ය අමාත්‍යාංශයේ නියෝජ්‍ය අධ්‍යක්‍ෂ ජනරාල් (දන්ත වෛද්‍ය සේවා) වෛද්‍ය ජයසුන්දර බණ්ඩාර, නියෝජ්‍ය සෞඛ්‍ය සේවා අධ්‍යක්‍ෂ ජනරාල් අධ්‍යාපන හා පුහුණු වෛද්‍ය එච්. ආර්. ඉන්ද්‍රසිරි, සෞඛ්‍ය අමාත්‍යාංශයේ අතිරේක ලේකම් සරත් චන්ද්‍රසිරි විතාන මහත්වරුද අධ්‍යක්‍ෂිකා හෙද වෛද්‍ය සේවා කේ. එස්. එන්. අමරසිංහ මහත්මිය ඇතුළු පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041121</link>
    <topic>මෙරට ශ්‍රමිකයන් පිටරට යැවීමේ ජාවාරම දිනෙන් දින වැඩිවීමේ අවදානමක්</topic>
    <author>මහින්ද අලුත්ගෙදර</author>
    <content>නීති විරෝධී ආකාරයෙන් සිදු කෙරෙන ශ්‍රම වෙළෙදාම දිනෙන් දින ඉහළ යමින් තිබෙන බව කොළඹ විශ්ව විද්‍යාලයේ නීති පීඨයේ ජ්‍යෙෂ්ඨ කථිකාචාර්ය ආචාර්ය ප්‍රතිභා මහානාම මහතා පැවැසීය.විදේශ රටවල උසස් අධ්‍යාපනය ලබා දෙන බව පවසමින් විවිධ ප්‍රචාරක වැඩසටහන් හරහා ශ්‍රී ලාංකික තරුණ තරුණියන් විදේශ රටවලට යොමු කරන බව පෙන්වා දෙන බවත් එලෙස විදේශගතවන තරුණියන් ඇතැම් අවස්ථාවලදී ගණිකා වෘත්තියේ යොදවා තිබෙන බවද අවධාරණය කරයි.ඒ මහතා මේ බව සඳහන් කළේ ශ්‍රී ලංකා විදේශ සේවා නියුක්ති කාර්යාංශයේදී පසුගියදා පැවැති වැඩමුළුවකට සහභාගි වෙමිනි. “විගමනික රැකවරණයට නීතියෙන් සවියක්’’යන්න තේමාව කර ගනිමින් පැවති මේ වැඩසටහන විදේශ රැකියා ක්ෂේත්‍රය හා සම්බන්ධ වංචා දූෂණ ආදී නීතිවිරෝධී ක්‍රියාවන් වැළැක්වීම සඳහා පොලිස් නිලධාරීන් දැනුවත් කිරීමේ අරමුණින් සංවිධාන කෙරිණි.මේ වැඩසටහන දීපව්‍යාප්තව ක්‍රියාත්මක කිරීමට විදේශ සේවා නියුක්ති කාර්යාංශය බලාපොරොත්තු වන අතර කොළඹ දිස්ත්‍රික්කයේ සෑම පොලිස් ස්ථානයක්ම නියෝජනය වන පරිදි පොලිස් පරීක්ෂක ශ්‍රේණියේ නිලධාරීහු 275 කට අධික පිරිසක් ඒ සඳහා සහභාගි වූහ.විදේශ රැකියා ලබා දෙන ජාවාරම්කරුවන්ට ඇතැමුන් හසුවන බව පැවසූ ප්‍රතිභා මහානාම මහතා නීති විරෝධී සංක්‍රමණ මගින් වෙළෙදාම දියත් කිරීමට ශ්‍රී ලංකාවේ තංගල්ල හා හලාවත වැනි ප්‍රදේශ මධ්‍යස්ථාන බවට පත් වෙමින් තිබෙන බවත් එවැනි ජාවාරම් මැඩලීම සඳහා පොලීසිය තදින්ම ක්‍රියාත්මක විය යුතු බවත් හෙතෙම සඳහන් කළේය.විදේශ රැකියා ක්ෂේත්‍රය හා සම්බන්ධ රාජකාරි කටයුතුවලදී පොලීසිය මුහුණ දෙන ගැටලු හා එහිදී පොලීසිය ක්‍රියාකලයුතු ආකාරය, විදේශ සේවා නියුක්ති කාර්යාංශ පනත හා එය භාවිතයේ යෙදවිය යුතු ආකාරය, ශ්‍රී ලංකාවේ විදේශ රැකියා හා නීති ක්ෂේත්‍රයේ ඉදිරිය හා සම්බන්ධ ප්‍රතිපත්තිමය තීරණ, විදේශ රැකියා නීතිය, මනුෂ්‍ය ජාවාරම ආදිය පිළිබඳව මෙහිදී දැනුවත් කෙරිණි.ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක, නියෝජ්‍ය සාමාන්‍යාධිකාරී කීර්ති මුතුකුමාරණ හා නීති අංශයේ කළමනාකාරිනි නෙළුම් සමරසේකර මහත්ම මහත්මීහු ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041122</link>
    <topic>සමුද්‍ර ගවේෂණය පහසු කරන නවීන යාත්‍රාවක් මිලට ගැනේ</topic>
    <author>බුද්ධිකා ඉඹුලාන</author>
    <content>සමුද්‍ර ගවේෂණ හා මැනුම් කටයුතු සඳහා රුපියල් කෝටි 25 ක් වටිනා නව පර්යේෂණ යාත්‍රාවක් මිලදි ගැනීමට නාරා ආයතනය කටයුතු යොදා ඇත.මේ සම්බන්ධයෙන් වූ ගිවිසුම අස්සන් කිරීම ධීවර හා ජලජ සම්පත් ඇමැති වෛද්‍ය රාජිත සේනාරත්න සහ ඹ්භදඨ ඊඩඥ ඉඩඪන ඕභඪතඤඥපඵ ආයතනයේ සභාපති ෂෙල්ඩොන් හුඈන්ග් මහත්වරැන්ගේ ප්‍රධානත්වයෙන් පසුගියදා සිදුකෙරිණි.නාරා ආයතනය සතුව තිබූ සයුරී මැනුම් යාත්‍රාව පසුගිය සුනාමි ව්‍යසනයෙන් විනාශයට පත්වූ අතර එතැන් පටන් ධිවර හා ජලජ සම්පත් අමාත්‍යංශය සිදු කළ මුහුදු මැනුම් හා පර්යේෂණ කටයුතු මන්දගාමීව විවිධ බාධක මධ්‍යයේ සිදුකරන ලදි.නව යාත්‍රාව මගින් සිදුකරන මුහුදු මැනුම් කටයුතු වඩා කාර්යක්ෂමව හා ඵලදායිව සිදුකිරීමට නවීනතම බහු කදම්බ (ර්භතබඪ ඡඥචථ) එකෝ සවුන්ඩරයක්ද එක් කර තිබේ.මෙම සූක්ෂම මුහුදු පතුල සිතියම්ගත කිරීම සිදු කරන අතර එම දත්ත භාවිතයෙන් ජාත්‍යන්තර නාවුක කටයුතු සඳහා අත්‍යවශ්‍ය නාවික සිතියම් නිර්මාණය කාර්යක්ෂමව කිරීමේ හැකියාව ජාතික ජල ශාස්ත්‍රීය කාර්යාලයට ලැබෙනු ඇත.මෙයට අමතරව සාගර දත්ත සංචිතයක් පවත්නා ගෙන යාමේ හැකියාව ද ලැබෙන අතර එය අනෙකුත් පරියේෂණ ආයතන හා විශ්වවිද්‍යාල පර්යේෂකයනට මහත් රුකුලක් වේ.සාගර විද්‍යාපර්යේෂණ සහ සමුද්‍රජීවී පර්යේෂණ කටයුතු සඳහාම වූ පර්යේෂණාගාරයකින් ද මෙම යාත්‍රාව සමන්විත වන අතර එය පර්යේෂණ කටයුතු කාර්යක්ෂමතාවය හා ඵලදායිතාව ඉහළ නංවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041123</link>
    <topic>‘රන් අටුව’ කතානායකට</topic>
    <author>සමන්මලී ප්‍රියශාන්ති</author>
    <content>කෘෂිකර්ම අමාත්‍යංශයේ සංවර්ධන වැඩසටහන් පිළිබඳව ජනතාව දැනුවත් කිරීමත් , කෘෂිකර්මාන්තයට ජනතාව පෙළඹවීමත් කෘෂිකර්මාන්තයට සම්බන්ධ සියලු තොරතුරු ජනතාවට ලබා දීමත් සඳහා “රන් අටුව“ නමින් මාසික පුවත්පතක් එළිදැක්වීමට කෘෂිකර්ම අමාත්‍යංශය පියවර ගෙන තිබේ.මෙම පුවත්පතේ මුල් පිටපත කෘෂිකර්ම ඇමැති මහින්ද යාපා අබේවර්ධන මහතා විසින් කථානායක චමල් රාජපක්ෂ මහතා වෙත කථානායක නිලනිවසේ දී ප්‍රදානය කරන ලදි.මෙහිදී කථානායක චමල් රාජපක්ෂ මහතා ප්‍රකාශ කළේ මෙවැනි පුවත්පත් ජනතාව අතර ප්‍රචලිත කිරීමෙන් කෘෂිකර්මාන්තය පිළිබඳ ව මනා දැනුමක් ලබා ගැනීමට ජනතාවට අවස්ථාව ලැබෙන බවයි.මෙමඟින් ජනතාවට වගා කිරීමට අශාවක් මෙන් ම නැඹුරුවක් ඇති වන බව ද කථානායකවරයා සඳහන් කළේ ය.කෘෂිකර්මාන්තය පිළිබඳ ව මෙවැනි පත පොත මෙන් ම පුවත් පත් ද අද වැඩියෙන් එළිදැක්වීමට කටයුතු කළ යුතු යැයි ද හෙතෙම පැවසීය.කෘෂිකර්ම ඇමැති මහින්ද යාපා අබේවර්ධන මහතා - මෙම පුවත්පතේ කෘෂිකර්ම අමාත්‍යංශය ආරම්භයේ සිට අද දක්වා සිටි ඇමැතිවරුන් සහ ක්ෂේත්‍රයට අදාළ සියලුම නිලධාරීන්ගේ විස්තර මෙන් ම ශ්‍රී ලංකාවේ කෘෂිකාර්මික ඉතිහාසය ගැන සඳහන් වෙනවා.එපමණක් නොව, මෙම පුවත්පතේ කෘෂිකර්මයට සම්බන්ධ නවීන තාක්ෂණය, එය භාවිතා කරන ආකාරය පිළිබඳවත් ලිපි මාලාවක් ඇතුළත් වෙනවා.එය පරිශීලනය කිරීමෙන් යහපත් පරපුරක් සමාජයට දායාද කිරීමට අවස්ථාව ලැබෙනවා. වස විසෙන් තොර ආහාර පරිභෝජනයට ජනතාව හුරු කිරීමටත් මෙමඟින් ඉඩ ලැබෙනවා.ජනමාධ්‍ය හරහා ජනතාව දැනුවත් කර කෘෂිකර්මාන්තය දියුණු කරන්නට ලැබීම සතුටක්. ආශ්චර්යවත් අනාගතයක් නිර්මාණය කර ගැනීමට මෙන් ම ආහාර හිඟයෙන් මිඳිමට නම් ජනතාව ආහාර භෝග වගාවට යොමුවිය යුතුමයි.මේ අවස්ථාවට කෘෂිකර්ම අමාත්‍යංශයේ ලේකම් කේ.ඊ. කරුණාතිලක මහතා ඇතුලු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041124</link>
    <topic>පූර්ණ ආබාධිත සෙබළුන්ට තැනෙන ‘අභිමංසල’ ලබන මස විවෘත කරනවා</topic>
    <author>නුවන් කොඩිකාර</author>
    <content>පුර්ණ ආබාධිත තත්ත්වයට පත් වු හමුදා සෙබළුන් සදහා ඉදිකෙරෙන “අභිමංසල”නේවාසික සුබ සාධක මධ්‍යස්ථානය ලබන මස විවෘත කරන බව යුද හමුදාපති ලුතිනන් ජනරාල් ජගත් ජයසුරිය මහතා පැවසීය.පුර්ණ ආබාධිත සෙබළුන් 50 දෙනකු හට අවශ්‍ය වෛද්‍ය ප්‍රතිකාර මෙන්ම නිදහසේ ජිවිතය ගත කිරිමට අවශ්‍ය පහසුකම් මෙම මධ්‍යස්ථානයේ ස්ථාපිත කර ඇති බව හෙතම කිවේය.අභිමංසල නේවාසික මධ්‍යස්ථානයේ ඉදිකිරිම් නිරීක්ෂණය කිරිම සදහා ඉකුත් (08) වැනි දා එක් වෙමින් යුද හමුදාපතිවරයා එසේ ප්‍රකාශ කළේය.පසුගිය වසරේ මැයි මස 10 වැනිදා මෙහි ඉදිකිරීම් ආරම්භ කළ බවත්, යුද හමුදා සුබ සාධන අංශ මගින් මේ සදහා සහය ලැබුණු බව ඒ මහතා සදහන් කළේය.පුර්ණ ආබාධිත සෙබළුන්ගේ පවුල්වල සාමාජිකයන්ටද නේවාසිකව ගත කිරීමට අවශ්‍ය පහසුකම් සපයා ඇති බව යුද හමුදාපතිවරයා පැවසීය.එවැනි තත්ත්වයට පත් වු සෙබළු 275 ක් පමණ සිටින බව ජගත් ජයසුරිය මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041125</link>
    <topic>පෑලියගොඩ මත්ස්‍ය වෙළෙඳ පොළේ කප්පම් ගැනීම් අවසන්-මාළු මිලත් පහත බසී</topic>
    <author>ජීවනී පතිරණ</author>
    <content>පෑලියගොඩ මත්ස්‍ය වෙළෙඳ සංකීර්ණයේ පසුගිය දින කිහිපයේ ක්‍රියාත්මක වූ කප්පම් ගැනීම සම්පූර්ණයෙන් අවසන්ව ඇතැයි ධීවර හා ජලජ සම්පත් සංවර්ධන ඇමති රාජිත සේනාරත්න මහතා ප්‍රකාශ කරයි.මේ හේතුවෙන් මාළු මිල ගණන් ශීඝ්‍රයෙන් පහළ බසිමින් පවතින බවද හෙතෙම පැවසීය.මෙතෙක් කල් නාට්ටාමිලාගෙන්, සුළු වෙළෙඳුන්ගෙන් හා මාළු ප්‍රවාහනය කළ වෙළෙඳුන්ගෙන් කප්පම් ගැනීම සිදු වූ බව පැවසූ ඒ මහතා, අහිංසක සියලුම මිනිසුන් මේ කප්පම් කල්ලි වලින් බේරාගැනීමට හැකි වූ බවද සඳහන් කළේය.ආරක්ෂක ලේකම් ගෝඨාභය රාජපක්ෂ මහතාගේ සෘජු මැදිහත්වීම මත ශාන්ත ජෝන් මාලු වෙළෙද සංකීර්ණයේ මෙතෙක් පැවති කප්පම් ගැනීම් හා ඉකුත් දින කිහිපයේ පෑලියගොඩ නව වෙළඳ සංකීර්ණයේ කප්පම් ගැනීමට සූදානම් වූ කප්පම් කල්ලි සාමාජිකයෝ සියලුදෙනා අත්අඩංගුවට ගැනීමට හැකි වූ බවද අමාත්‍යවරයා පැවැසීය.සියලු පහසුකම් සහිතව ක්‍රියාත්මක වන පෑලියගොඩ නව වෙළෙඳ සංකීර්ණයේ මත්ස්‍ය අළෙවිය හා මිල ගණන් ඉතා හොඳ මට්ටමක පවතින බව පැවසූ ඒ මහතා වැඩි මාළු ප්‍රමාණයක් වෙළඳ පොළට නිකුත් කිරීමටද හැකි ව ඇතැයි සඳහන් කෙළේය.කප්පම් කල්ලි ක්‍රියාත්මක වූ අවස්ථාවේ ජනාධිපතිතුමා දැඩිව ගත් ක්‍රියාමාර්ග සම්බන්ධයෙන් තමාගේ අතිශය කෘතඥතාව පිරිනමන බව පැවසූ රාජිත සේනාරත්න මහතා, නියෝජ්‍ය පොලිස්පති අනුර සේනානායක මහතා හා පෑලියගොඩ නගරාධිපතිතුමාට ලබා දුන් සහයෝගය පිළිබඳව අවංක ස්තුතිය පිරිනමන බවද වැඩිදුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041126</link>
    <topic>දුරකථන පහසුකම් නොමිලයේ ඉතිරි වන මුදල මිලියන 78ක්</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශය, රෝහල් හා වෙනත් සෞඛ්‍ය ආයතන අතර හුවමාරු වන දුරකථන ඇමතුම් පහසුකම් සම්පූර්ණයෙන්ම නොමිලේ ලබාදීමට ශ්‍රී ලංකා ටෙලිකොම් ආයතනය තීරණය කර තිබේ.මේ වරප්‍රසාදය නිසා සෞඛ්‍ය අමාත්‍යාංශයට ඉතිරි වන රුපියල් මිලියන 78 ක මුදල රෝගී ජනතාවගේ සුබසාධනය සඳහා වැය කරන බව සෞඛ්‍ය ඇමැති මෛත්‍රිපාල සිරිසේන මහතා පවසයි.ඒ අනුව මැයි මස 01 වැනිදා සිට වසර පහක් ගත වන තුරු මෙම එකඟතාව ක්‍රියාත්මක කෙරේ.මෙම එකඟතාව සඳහා වූ අවබෝධතා ගිවිසුම පසුගියදා (08 දා) සෞඛ්‍ය අමාත්‍යාංශයේ දී අස්සන් කෙරිණි.සෞඛ්‍ය ඇමැති මෛත්‍රිපාල සිරිසේන මහතාගේ ඉල්ලීමකට අනුව ශ්‍රී ලංකා ටෙලිකොම් ආයතනය මෙම පහසුකම ලබා දී තිබේ. සෞඛ්‍ය අමාත්‍යාංශය , රෝහල් හා වෙනත් සෞඛ්‍ය ආයතන මඟින් සෞඛ්‍ය අමාත්‍යාංශයට අයත් නොවන වෙනත් ආයතන , අමාත්‍යාංශ හා දෙපාර්තමේන්තු සඳහා ගනු ලබන දුරකථන ඇමතුම් ගාස්තුවෙන් සියයට 50 දක්වා අඩු කිරීමටත් මෙම අවබෝධතා ගිවිසුමෙන් එකඟතාව පළ කර තිබේ.දුරකථන හා තැපැල් ගාස්තු සඳහා රුපියල් මිලියන 82.1ක් සෞඛ්‍ය අමාත්‍යාංශය පසුගිය වසරේදී වැය කර තිබේ. ඉන් මිලියන 78 ක්ම වැය කර ඇත්තේ දුරකථන ගාස්තු සඳහා ය.අමාත්‍යාංශයේ වියදම සඳහා වාර්ෂිකව ලබාදෙන ප්‍රතිපාදනවලින් වැඩි මුදලක් දුරකථන හා තැපැල් ගාස්තු වශයෙන් ගෙවීමට සිදුව ඇති නිසා එම තත්ත්වයට පිළියම් වශයෙන් තමන් ශ්‍රී ලංකා ටෙලිකොම් සමාගමෙන් මෙම ඉල්ලීම කළ බව ඇමැතිවරයා පවසයි.මෙම අවස්ථාවට සෞඛ්‍ය ලේකම් වෛද්‍ය රවීන්ද්‍ර රුබේරු , අතිරේක ලේකම් වෛද්‍ය පාලිත මහීපාල , ටෙලිකොම් ආයතනයේ සාමාන්‍යාධිකාරී ජනක අබේසිංහ , අළෙවි කළමනාකරු තිලක් ජයසිංහ , ගිණුම් කළමනාකරු කැළුම් ප්‍රියන්ත යන මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041127</link>
    <topic>කොළඹ නගරය අලංකාරව ගොඩනැඟීමෙන් මුළු රටේම නව නැම්මක් සනිටුහන්ව තිබෙනවා</topic>
    <author>ධනුෂ්ක ගොඩකුඹුර</author>
    <content>කොළඹ නගරය අලංකාරවත්ව ගොඩනැගීම තුළින් නගරයේ පමණක් නොව මුළු රටේම නව නැම්මක් සනිටුහන්ව ඇති බව ජනාධිපති මහින්ද රාජපක්ෂ මහතා ප්‍රකාශ කෙළේය.විදෙස් නායකයන්ගේ පවා ඇගයීමට දැන් කොළඹ පත්වන බව සිහිපත් කළ ජනාධිපතිවරයා කොළඹ නගරය පිළිබඳව අද අපට ආඩම්බර විය හැකි බව කීවේය.ජනාධිපතිවරයා මේ අදහස් පළ කෙළේ කොළඹ මහජන හිතකාමී පරිසරයක් කරන්නට දායක වූ කණ්ඩායමේ සාමාජික සාමාජිකාවන්ට සුබපැතුම් පිරිනැමීමට අරලියගහ මන්දිරයේ දී ඊයේ (10) පැවැති උත්සවයක දීය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කෙළේය.අද අරලියගහ මන්දිරයට පැමිණි තමුන්නාන්සේලා ඉතා ගෞරවයෙන් හා හිතවත්ව පිළිගන්නවා. විශේෂයෙන් කොළඹ නගරය අලංකාරව හා පිරිසුදුව තියාගන්න පිරිස වශයෙන් අද තමුන්නාන්සේලාට නගරය ගැන ආඩම්බර වෙන්න පුළුවන්. පසුගිය දිනවල මට මාලදිවයින් ජනාධිපතිවරයා සහ විදේශ තානාපතිවරුන් ප්‍රකාශ කළා කොළඹ නගරය වෙනස්වීම පිළිබඳව.අද කොළඹ නගරය වෙනදාට වඩා වෙනස්. ඔවුන් එදා දැක්ක කොළඹ නොවෙයි අද තිබෙන්නේ. වඩා පිරිසුදු, අලංකාර නගරයක් තිබෙනවා. මේ නගරයේ ජනතාවට පමණක් නොව මුළු රටේම අලුත් නැම්මක් මේ නිසා ඇති වෙලා. ඒ තත්ත්වය උදාවුණේ තමුන්නාන්සේලා නිසා බව ගෞරවයෙන් සිහි කරනවා.අපි ඉන්න නගරය ලස්සනට තියා ගන්න ඕනේ. අද රටේ නිදහස තිබෙනවා. වසර 30 ක කුරිරු යුද්ධය අවසන් වෙලා. අද මිනිසුන්ට බියෙන් සැකෙන් තොරව රටේ ඕනෑ තැනක ජීවත් වෙන්න ඕනෑ තැනකට යන්න එන්න පුළුවන්. අපි ඒක රැක ගන්න ඕනේ. ඒ අතරම රට සංවර්ධනය විය යුතුයි. රටේ සංවර්ධනය දැනෙන්න නම් ප්‍රධාන නගරය ලස්සන විය යුතුයි.කොළඹ නගරයේ පැල්පත්වාසීන් 70000 ක් පමණ සිටිනවා. ඔවුන් ජීවත් වන පරිසරය වෙනස් විය යුතුයි. ඔවුන් වඩා හොඳ නිවෙස්වලට යන්න ඕනේ. පැල්පත් හොඳ නිවාස බවට හරවා ඔවුන්ට හොඳ ජීවන තත්ත්වයක් උදාකර දීම අපේ බලාපොරොත්තුවයි.මම එදා ධීවර ඇමැතිවරයාව සිටියදී දුටුවා බොහෝ ධීවරයන් ඉන්නේ පැල්පත්වල බව. මම ඔවුන්ගේ පොල්අතු නිවාස උළු නිවාස බවට පත් කළා. ඒ ධීවරයන්ගේ දරුවන් එවපු ලියුම් තවම මා ළඟ තිබෙනවා. ඒ අය කියනවා “අද මගේ යාළුවෝ ගෙදරට එක්කරගෙන එන්න පුළුවන්. අපිට සතුටුයි. විදුලිය ලැබී තිබෙනවා. පාඩම් කරන්න පුළුවන්. තාත්තා බොන්නේ නැහැ කියලා.එහෙම නම් පැල්පතේ ගෙවුණු ජීවිත හොඳ නිවෙසකට යොමු කිරීම තුළින් වෙනසකට ලක්වන බව පේනවා. ඒ මඟින් ඔවුන් ඉතා ශක්තිමත් ලෙස විනයගරුක හා බුද්ධිමත් පරපුරක් ලෙස ගොඩනැගීමට පුළුවන් බව මා විශ්වාස කරනවා.ඒ පරිසරය අපි ඇති කරන්න ඕනේ. මේවා සමහරුන්ට දේශපාලන වාසි. ජනතාව හැමදාම පැල්පත්වල ජීවත්වනවාට වඩා හොඳ නිවාස වෙත ගෙන එන්න ඕනේ. ඔවුන්ට එවිට හොඳ තීන්දු ගන්න පුළුවන්. ඡන්දය බලාගෙන මේවා කරන්න බැහැ. පැල්පත්වාසීන් හැමදාම පැල්පත්වල ජීවත්විය යුතු බවට විශ්වාස කරන පිරිසකුත් ඉන්නවා.ඒත් මේ ජනතාව හොඳ නිවෙසක ජීවත් වෙනවා නම් වඩා සෞඛ්‍ය සම්පන්න ලෙස ජීවත් වෙනවා නම් අපිට ඊට වඩා දෙයක් නැහැ. එහෙම නම් මේ නගරය ලස්සන වෙනවා වගේම නගරය තුළ තිබෙන පැල්පත් හොඳ නිවාස බටව පත් කරන්නට ඕනේ. අපි රටේ ජනතාවගේ බලාපොරොත්තු ඉටුකර තිබෙනවා.ඉදිරියේ දී කොළඹ නගරයට තවත් විශාල භූමි භාගයක් අයිති වෙනවා. අක්කර 500 ක භූමි භාගයක් ගෝල්පේස් පිට්ටනිය ඉස්සරහින් ගොඩවෙනවා. තවත් අක්කර 500 ක අලුත් භූමි භාගයක් අපේ රටට එක්වෙලා ලංකා සිතියමේ වෙනසක් වෙනවා. ඒ කටයුත්තත් අපි නොවැම්බර් මාසයේ ආරම්භ කරලා අවුරුදු 02 ක් තුළදී අවසන් කරන්න බලාපොරොත්තු වෙනවා.ගාලු මුවදොර පිට්ටනිය ළඟ ගොඩනැඟෙන ඒ මහා වරාය සමඟ ඒ නව භූමිභාගය එක් වෙනවා කියන එක මම ඔබට මතක් කරන්න ඕන. රටක් වශයෙන් හිතලා රටේ සංවර්ධනය ගැන හිතලා අපි කටයුතු කරන්න ඕන. මේ රටේ අපි ලබාගත්ත ජයග්‍රහණය වඩා ඵලදායී ජයග්‍රහණයක් බවට පත් කිරීමේ කාර්යභාරයට ඔබ අපි හා එක් වෙන්න. මේ ලැබුවා වූ අලුත් අවුරුද්ද ඔබ සියලුදෙනාට වාසනාවන්ත අලුත් අවුරුද්දක් වේවා කියලා ප්‍රාර්ථනා කරනවා.ජනාධිපතිතුමන් දෙමළ බසින් මෙසේ කීවේය.කොළඹ නගරය දකුණු ආසියාවේ ඉතාම ලස්සන නගරයක්. නමුත් එය ලස්සනට තබා ගැනීම තමයි අද අපට තිබෙන අභියෝගය. වසර තිහක් මේ රටේ යුද්ධයක් තිබුණා. යුද්ධය නිසා කොළඹ නගරය විනාශ වුණ බව ඔබ සැම දන්නවා. අද බෝම්බ බිය නෑ. නමුත් කසළ උවදුරු තිබෙනවා. අද අපට තිබෙන යුද්ධය කැළිකසළ ඉවත් කිරීමේ යුද්ධයයි. මෙයත් එතරම් පහසුවෙන් ජයගත හැකි යුද්ධයක් නොවේ. කොළඹ නගරය පිරිසුදුව තබා ගැනීමට වෙහෙස මහන්සිවෙලා වැඩ කරන බොහෝ උදවිය අද මෙහි ඉන්නවා.ඔබ බොහොම මහන්සිවෙලා වැඩ කරන බව මම දන්නවා. අනෙක් අය ඉවත දාන කුණු කසළවලට ඔබලාගේ දෑත තැබුවත් ඔබේ දෑත අපිරිසුදු නෑ. ඔබලාගේ දෑත් පිරිසුදුයි. හදවත් පිරිසුදුයි. ඒ බව මම දන්නවා. ඔබලා කෙරෙහි වරදක් නැහැ. වරද වෙන කව්දෝ කරලා තිබෙනවා. ඔබලා එයට වග කියයුතු නෑ. වුණ දේ වුණා. එය අපි අමතක කරමු. ඉදිරි කාලවල කොළඹ නගරය පිරිසුදුව ලස්සනට තබා ගනිමු.“යුතුකම ඉටුකරන්න ඵලා පල බලාපොරොත්තු වෙන්න එපා’’ යනුවෙන් භගවත් ගීතාව පවසනවා. ඔබ ඔබේ යුතුකම නිවැරැදිව අවංකව ඉටුකරන්න. කොළඹ නගරය ආසියාවේ ආශ්චර්ය බවට පත් කරමු. ඔබ සැමට සුබ නව වසරක් වේවා.පාර්ලිමේන්තු මන්ත්‍රී ජේ. ආර්. පී. සූරියප්පෙරුම මහතා - මේ රට වෙනස් වෙන්න ගත්තේ ලෝක යුද්ධයට පසුවයි. අපේ දරුවන් දස දහස් ගණන් යුද්ධ හමුදාවට ගියා. ජපන්නු කොළඹට බෝම්බ දැම්මා. එංගලන්තය යුද්ධය දිනුවා. වයස 67 ක් වූ චර්චිල් යුද්ධය දිනලා ගෙදර ගියා. යුද්ධය දිනන්නට සෙනෙවියන් අවශ්‍යයි. මහින්ද රාජපක්ෂ මහතා ආණ්ඩුව බාර ගන්නා විට යුද හමුදාවෙන් බාගයක් ගෙදර ගිහින් ඉවරයි. බැරැක්ක හිස් වෙලා.එවන් අවස්ථාවක මහින්ද රාජපක්ෂ මහතා කිව්වා මම යුද්ධය දිනනවා කියලා. ගෝඨාභය රාජපක්ෂ මහතාට බාර දුන්නා හමුදව හදන්න කියලා. වසර එකහමාරකදී ලක්ෂ තුනක යුද හමුදාවක් හැදුවා. යුද්ධය කර ගෙන යද්දී නායකයන් කෙරෙහි විශ්වාසයක් තිබුණා. ඒ නිසා හැතැම්ම ගණන් පේළි හැදුණා හමුදාවට බැඳෙන්නට.ගෝඨාභය රාජපක්ෂ මහතා යුද්ධය නිසි ලෙස කළමනාකරණය කළා. ඒ නිසයි අමෙරිකාව යුද්ධය නිම වුණාම පුදුමයට පත් වුණේ. අපි ලෝකයේ තනි වෙලා නෑ. අපිට නවීන, බලවත්, පොහොසත් මිතුරන් රැසක් ජනාධිපතිතුමා විසින් හඳුන්වා දී තිබෙනවා. මේ නගරයේ මන්ත්‍රීවරුන් කරන සේවයට වඩා තමුන්නාන්සේලාගේ සේවය මා අගය කරනවා. කොළඹ එදා මඩ වගුරක්. ඉංගී‍්‍රසි ආණ්ඩුකාරවරු මේ මඩ වගුර ගොඩ කරලා නගරය හැදුවා.අද අලුත් නගරයක් හදන්නට ඕනේ. පරණ මූට්ටු පුපුරලා. නගරය එළියට ගලනවා. දිනපතා ලක්ෂ 7 ක් කොළඹට එනවා. දවල්ට තියෙන ජනගහණය රෑට නෑ. ලෝකයේ සම්මතයක් තියෙනවා. එක පුද්ගලයකුට වර්ග අඩි 20 ක් \;බන්න ඕනේ කියලා. දැන් ඒ ඉඩ අඩු වී ගෙන යනවා. ඒ නිසා පුළුවන් තරම් ක්‍රීඩාංගණ හදන්නට ඕනේ. මේවා හදලා තියෙන්නේ මේ ජනතාවටයි.මේ රටේ ජීවන වියදම මනින්නේ අපේ දරුවන් සතුටින් ඉන්නවාද කියන එක මත මිසක් කුරුඳුවත්තේ ලොකු ලොක්කෝ යන කාර්වලින් නොවෙයි. මාස ගණනකට පෙර කොළඹ තිබුණු ලොකුම ප්‍රශ්නය කුණු. ඒ ප්‍රශ්නය දැන් ඉවරයි. කොළඹ නගරයට අලුත් ඇඳුමක් අන්දනවා. කොළඹට වැඩි ගෞරවණීය භාවයක් උරුම කර දෙනවා.කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා මහතා - අද දවස මේ ජනතාවට පමණක් නොවෙයි සියලු ශ්‍රී ලාංකිකයන්ට ඓතිහාසික දවසක්. කොළඹ නගරය පවිත්‍ර කරන මේ ජනතාව අරලියගහ මන්දිරයට කැඳවා සුබපතන මේ වගේ ජනාධිපතිවරයකු ලෝකේ කොහේවත් නැහැ. මහින්ද චින්තන වැඩපිළිවෙළ 2005 දී ඉදිරිපත් කළා. විපක්ෂය එදා කිව්වේ මේවා සුරංගනා කතා පොතට පමණක් සීමා වෙනවා කියලා.කිසිම ආණ්ඩුවක් මීට පෙර ප්‍රතිපත්ති ප්‍රකාශන ක්‍රියාත්මක කළේ නෑ. නමුත් අද ඒ සිහිනය සැබෑ වෙලා. අපි දන්නවා අද කොළඹ තියෙන්නේ කොහොමද එදා තිබුණේ කොහොමද කියලා. ගෝඨාභය රාජපක්ෂ මහතා නාගරික සංවර්ධන අධිකාරිය බාර ගත්තට පසුව කොළඹ වෙනස් වුණා.එදා වාහනෙන් යන ගමන් කුණු ටික පාරට දැම්මා. පැල්පත් තිබුණා. නගරය ජලයෙන් යට වුණා. අද මේවා වෙනස් වෙලා. කොළඹ අලංකාර වෙලා. ලෝකයේ සෑම රටකම කුණු තිබෙනවා. කුණු දමනවා. නමුත් ඒවායේ ප්‍රමිතියක්, නිසි වැඩපිළිවෙළක් තිබෙනවා. ගෝඨාභය රාජපක්ෂ මහතා මේක බාර නොගත්තා නම් අපිට මේක කරන්න බෑ. එදා කොළඹ ආශි‍්‍රත ඇළ මාර්ග තිබුණ හැටි අපිට මතකයි. ශුද්ධ කළේ උඩින් පල්ලෙන්. අද ඒවා විධිමත්ව ශුද්ධ කෙරෙනවා.විපක්ෂය කොතරම් කෑගැහුවත් පිළිගන්නවා කොළඹ හැදෙන එක ගෝඨාභය මහත්මයා නිසා සිදුවන බව. තමුන්නාන්සේලාට හොඳ නිවසක් ලබාදෙන වැඩපිළිවෙළ අරඹා තිබෙනවා. ටකරන් ගෙවල්, ලෑලි ගෙවල් හැමදාම තිබෙන්නට බෑ. මේවා වෙනස් වෙන්නට ඕනේ. මේ ගෙවල් හදද්දී එජාපය කිව්වා මේ අය වන්නියට ගෙනියන්න හදනවා කියලා. ඒවා අද අසත්‍ය වෙලා.නියෝජ්‍ය පොලිස්පති අනුර සේනානායක මහතා- ජනාධිපතිවරයකුගේ සුබ පැතුම් ඔබට පිරිනැමෙන්නේ ප්‍රථම වරටයි. එමෙන්ම ඔබ බොහෝ දෙනෙක් මේ රජ ගෙදරට පැමිණියේ ප්‍රථම වරටයි. ත්‍රස්තවාදය නිම කළාක් මෙන්ම කැළිකසළින් තොර නගරයක් නිර්මාණය කිරීමත් අගය කළ යුතුයි. ඒ නගරය පිරිසුදු කරන ඔබට ජනාධිපතිතුමාම සුබ පතන්නට ඉදිරිපත්වීම ලෝක ඉතිහාසයේම සුවිශේෂී සිදුවීමක්.පාර්ලිමේන්තු මන්ත්‍රී තිලංග සුමතිපාල, ආරක්ෂක ලේකම් ගෝඨාභය රාජපක්ෂ මහත්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041128</link>
    <topic>මාළු මිල අඩු වෙයි</topic>
    <author>ජීවනී පතිරණ</author>
    <content>මාළු වෙළෙඳපොළ මිල ගණන් පහත බැස ඇතැයි ධීවර සංස්ථාවේ සභාපති මහීල් පී. සේනාරත්න මහතා පවසයි.ඒ අනුව තලපත් මාළු කිලෝවක් රුපියල් 470ක් ද, බලයා රුපියල් 380ක් ද, පරා රුපියල් 560ක් ද, ලින්න රුපියල් 230ක් ද, සාලය රුපියල් 100ක් හා හුරුල්ලා රුපියල් 240ක් ද වේ.විවෘත වෙළෙඳපොළ මිල ගණන් සැලකීමේදී දැනට තලපත් කිලෝවක් රුපියල් 650ක් ද, බලය රුපියල් 470ක් ද, පරා රුපියල් 620ක් ද, ලින්න රුපියල් 275ක් ද, සාලය රුපියල් 140ක් හා හුරුල්ලා රුපියල් 275ත් 280ත් අතර පවතී. පාරිභෝගිකයන්ගේ පහසුව උදෙසා 13 දින සවස් වන තුරු ධීවර සංස්ථාවේ අලෙවි මධ්‍යස්ථාන මඟින් මාළු මිල දී ගැනීමට හැකි බව සභාපති මහීල් පී සේනාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=n11041129</link>
    <topic>වැල්ලවත්තේ දී අතුරුදන් වූ ව්‍යාපාරිකයාගේ ඝාතන සුලමුල හෙළිවේ</topic>
    <author>විජයානි එදිරිසිංහ</author>
    <content>මීට මාස අටකට පෙර වැල්වත්තේ දී අභිරහස් ලෙස අතුරුදන් වූ කෝටිපති ව්‍යාපාරිකයාගේ ඝාතනයේ සුළමුල සොයාගත් කොළඹ අපරාධ කොට්ඨාසය ඔහුගේ අනියම් බිරිය සහ ඝාතනයට සාහය වූ පුද්ගලයකු සැකපිට අත්අඩංගුවට ගෙන තිබේ.අජිත් නමැති එම ව්‍යාපාරිකයා අතුරුදන් වී තිබුණේ පසුගිය වසරේ ජූනි මස 19 වැනිදාය. ඔහුගේ අතුරුදන් වීම සම්බන්ධයෙන් ඔහුගේ නීත්‍යානුකූල බිරිය වැල්ලවත්ත සහ කොල්ලුපිටිය පොලිසිවලටද පැමිණිලි කර තිබුණි. එහෙත් ඔහු පිළිබඳව තොරතුරක් සොයා ගැනීමට පොලිසියට නොහැකි විය.අනතුරුව ඔහුගේ බිරිය සිය සැමියාගේ අතුරුදන්වීම සම්බන්ධව කොළඹ පොලිස් මූලස්ථානයේ පැවැති සහන මැදිරිය හරහා පොලිස්පතිවරයා හමු වී පැමිණිලි කර තිබේ.පොලිස්පතිවරයා එම ඝාතනයේ සුළමුල සෙවීම කොළඹ අපරාධ කොට්ඨාසයට බාර දී ඇත.ඒ අනුව විශේෂ පොලිස් කණ්ඩායමක් මේ සම්බන්ධව පරීක්ෂණ ආරම්භ කර තිබේ.ඔවුන් සිදුකළ පරීක්ෂණවලින් අනාවරණය වූයේ අජිත්ගේ අනියම් බිරිය ඔහුගේ ඝාතනයට සම්බන්ධයක් ඇති බවයි. ඒ අනුව ඇය අත්අඩංගුවට ගැනීමට සෙවීමේදී ඇය විදේශ ගත වී ඇති බවට හෙළි විය.ඝාතනයෙන් පසු සැකකාරිය සෞදි අරාබියට පැනගොස් තිබිණි. ජාත්‍යන්තර පොලිසිය හරහා ඇය අත්අඩංගුවට ගැනීමට කොළඹ අපරාධ කොට්ඨාසය සූදානම් විය. ඒ බව දැනගත් මේ සැකකාරිය රැඳී සිටි ස්ථානයෙන් පලාගොස් තිබිණි.ඇය පිළිබඳ විස්තර කටුනායක ගුවන් තොටුපොළට බාර දී තිබුණි. පසුව ඇය හොර රහසේ මෙරටට නැවත පැමිණි අවස්ථාවේ කටුනායක ගුවන් තොටුපොළේ දී අත්අඩංගුවට පත් වී ඇත. එම සැකකාරියද අතින් අතට ගොස් ගණිකා ව්‍යාපාරයේ යෙදී සිටි කාන්තාවකි. පසුව ඇයද සුපිරි ගණිකා ව්‍යාපාරයක් පවත්වාගෙන ගොස් තිබුණි.විවිධ ප්‍රශ්නවලට පත් වෙමින් සිටි එම සැකකාරිය අජිත් සමඟ වෙනම පවුල් ජීවිතයක් ගත කර තිබේ. ඒ අතර ඔහුගෙන් පැමිණි විවිධ හිරිහැර නිසා තවත් පුද්ගලයකුගේ සහායෙන් අජිත්ට සිහි නැති වෙන බෙහෙත් දී පලායාමට උත්සාහ කළ අවස්ථාවේ ඇති වූ ගැටුමකින් අජිත් මරුමුවට පත් වී තිබේ.පසුව ඇගේ හිතවත් පුද්ගලයාද සමඟ එක්ව අජිත්ගේ සිරුර විශාල ට්‍රැවලින් බෑගයක දමාගෙන ගාල්ලට ගොස් එතැනින් පෝද්දල අසලදී බෑගයට යකඩයක් ද ගැට ගසා ගිංගඟට දමා තිබේ.පසුව සැකකාරිය කුලියාපිටිය ඇගේ ගමට ගොස් ඇති අතර හොර රහසේ විදේශ ගත වී ඇත.ඇගේ හිතවතා හබරණට ගොස් තිබුණි. ඔවුන් ගමන් ගත් මියගිය අජිත්ට අයත් මෝටර් රථය කැකිරාව ප්‍රදේශයේ තිබී හමු වී තිබේ.පරීක්ෂණවලදී අනාවරණය වී තිබුණේ එම රථය අජිත් විසින් කුලියට ගත් එකක් බවයි. එය අදාළ මෝටර් රථ ආයතනයට ලබාදී ඇත.එම රථයේ තිබූ සැකකාරියගේ දුරකථන අංකයට කතා කිරීමේදී ඇය පැවැසුවේ තමා එම රථය හිමි පුද්ගලයාට සම්බන්ධයක් නැති බවයි.ඇගේ දුරකථන අංකයට අදාළ කුළුණු වාර්තා පරීක්ෂා කිරීමේදී ඇය ගණිකා ව්‍යාපාරයේ ප්‍රබලයන් සමඟ දැඩි සම්බන්ධයක් පවත්වා ඇති බව හෙළි වී ඇත.අත්අඩංගුවට ගැනීමෙන් අනතුරුව මේ සැකකාර කාන්තාව සහ සැකකරු ඝාතනයේ සියලු තොරතුරු හෙළිදරව් කර තිබේ.ගිංගඟේ තිබී සොයාගත් අයිතිකරුවකු නොමැති හා හඳුනාගත නොහැකිව වළ දමා තිබූ අජිත්ගේ මළසිරුර ගොඩගෙන කළ පරීක්ෂණවලදී ඒ අජිත් බව ඔහුගේ බිරිය විසින් හඳුනාගෙන ඇත.කොළඹ අපරාධ කොට්ඨාසය මගින් අද (11) සැකකරුවන් අධිකරණයට ඉදිරිපත් කිරීමට නියමිතව ඇත.කොළඹ නියෝජ්‍ය පොලිස්පති අනුර සේනානායක, ජ්‍යෙෂ්ඨ පොලිස් අධිකාරී (කොළඹ අපරාධ කොට්ඨාසය) පී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක ඒ. එච්. කේ. පි‍්‍රයංකර, උප පොලිස් පරීක්ෂකවරු වන එම්. එම්. ආර්. ආර්. බණ්ඩාර, ආර්. එම්. පී. රණසිංහ, සැරයන් ඒ. කේ. රාජපක්ෂ, පොලිස් කොස්තාපල්වරු වන වික්‍රමනායක ප්‍රදීප් මාල් සහ නිශ්ශංක කාන්තා පොලිස් කොස්තාපල් 7062 ශි‍්‍රයානි පරීක්ෂණවලට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104111</link>
    <topic>පොළොන්නරුවේ ගංවතුරෙන් හානි වූ කුඹුරු අක් : 1000ක වැලි ඉවත් කිරීම අරඹයි</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව දිස්ත්‍රික්කයේ පසුගියදා පැවැති මහ වැසි නිසා ඇති වූ ජල ගැලීම්වලින් විනාශයට පත් මැදිරිගිරියේ කිරිමැටිය හා වැලි ඇළ යාය ගම්මානවල කුඹුරු අක්කර දහසක වැලි ඉවත්කොට මෙවර යලකන්නේ වී වගා කටයුතු ඇරැඹීමට කටයුතු කෙරේ.කිරිමැටිය හා වැලි ඇළයාය වෙල් යායේ වැලි ඉවත් කිරීම සඳහා පාර්ලිමේන්තු මන්ත්‍රී රොෂාන් රණසිංහ මහතා සිය පෞද්ගලික ධන පරිත්‍යාගයෙන් බැකෝ යන්ත්‍ර දෙකක් යොදවා වැලි ඉවත් කිරීමේ කටයුතු ඊයේ (10) ගොවි නියෝජිතයන්ගේ සහභාගීත්වයෙන් ආරම්භ කරනු ලැබීය.පොළොන්නරුව දිස්ත්‍රික්කය පුරා ඇති වූ ජල ගැලීම්වලින් අක්කර දහස් ගණනක් විනාශයට පත්විය මැදිරිගිරිය මැතිවරණ කොට්ඨාසයේ කිරිමැටිය හා වැලි ඇළයාය ගොවිජන පදවල අක්කර දහසකට අධික කුඹුරුවලට වැලි ගසාගෙන අවුත් ඒවා ගොඩ වී තිබේ. මෙවර යල කන්නයේ වී වගාකිරීම සඳහා මෙම වැලි ඉවත් කරගත යුතුය.මේ පිළිබඳව ගොවීන් විසින් පොළොන්නරුව දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහතා වෙත එම ප්‍රදේශයේ ගොවීන් ඉල්ලීමක් කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104112</link>
    <topic>නීති විරෝධීව එළුවන් ප්‍රවාහනය කළ අයකු අත්අඩංගුවට</topic>
    <author>වැලිමඩ විශේෂ එස්. එම්. ෆාරුක්</author>
    <content>නීති විරෝධී අන්දමින් එළුවන් 15 දෙනකු හිංසාකාරී ලෙසින් පටවාගෙන ධාවනය වෙමින් තිබූ වෑන් රථයක් පසු පස හඹාගොස් එම එළුවන් 15 සහිත වෑන් රථය හා එහි රියදුරා අත්අඩංගුවට ගැනීමට වැලිමඩ පොලිසියට හැකිවී ඇත.ඌවපරණගම ඩවුන්සයිඩ් වත්තේ පදිංචිකරුවකු වන සැකකාර රියැදුරු වැලිමඩ මහේස්ත්‍රාත් දුමින්ද පී. මුදුන්කොටුව මහතා හමුවට ඉදිරිපත් කරන ලදුව ඔහු රුපියල් ලක්ෂයක ශරීර ඇප මත මුදා හැර අත්අඩංගුවට ගනු ලැබූ එළුවන් 15 දෙනා ඉතා හොඳින් රැක බලා ගෙන මැයි මස 26 දින එම එළුවන්ද රැගෙන අධිකරණය හමුවේ පෙනී සිටින ලෙසට මහේස්ත්‍රාත්වරයා චූදිතයාට වැඩිදුරටත් නියෝග කළේය.ඌව පරණගම මොරගොල්ල ප්‍රදේශයේ සිට වැලිමඩ හත්දවුල ප්‍රදේශයට මෙම එළුවන් ප්‍රවාහනය කිරීමට නියමිතව තිබුණද වෑන් රථය කොටු කර ගැනීම සඳහා පොලිස් දැල එලා තිබූ බව දැනගත් වෑන් රථයේ රියැදුරු උපක්‍රමශීලීව වෙනත් මාර්ගයකින් වෑන් රථය පදවාගෙන පලා යමින් සිටියදී පොලිස් නිලධාරීන් විසින් වෑන් රථය පසු පස හඹාගොස් දැඩි පරිශ්‍රමයක් යොදා ඔවුන් අඩංගුවට ගත් බව වැලිමඩ පොලිසියේ ස්ථානාධිපති පො. ප. බුද්ධික ඒකනායක මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104113</link>
    <topic>අගලවත්ත ගණේගොඩැල්ල පුරාණ විහාරයේ බිතු සිතුවම්වලට හානි</topic>
    <author>අගලවත්ත විශේෂ ගාමිණී ආනන්ද</author>
    <content>පස්දුන් කෝරළයේ පැරණිම විහාරස්ථානයක් වූ අගලවත්තේ කිතුල්ගොඩ ගණේගොඩැල්ල පුරාණ විහාරස්ථානයේ බිතු සිතුවම් හා බුදුපිළිම විනාශ වෙමින් පවතී.පුරා විද්‍යා නිගමනයන්ට අනුව අළුත්ගම කන්දේ විහාරයට සමකාලීන විෂ්ණු දේව ප්‍රතිමාව හා ඊටත් පෙර නෙලන ලද බුද්ධ ප්‍රතිමා සහ බිතු සිතුවම් මැටි කපරාරු බිත්තියෙහි පැවතිය ද තැනින් තැන ඒවා කඩතොළු වී ඇත.විහාර ද්වාරය ඉහළ පිටත බිත්තියේ චිත්‍ර ඉතා පැරණි බවත්, එය මහනුවර යුගයට පෙර අඳින ලද ඒවා බවත් පුරා විද්‍යා පරීක්‍ෂකයින් නිගමනය කර තිබේ. ප්‍රදේශයේ ගස් වැල් වලින් ලබා ගත් කොළ යුෂ, කහට, ගුරුපස් සේදූ වර්ණක යොදා එම චිත්‍ර නිමවා ඇති බවත්, එම චිත්‍ර වලින් ගම්‍ය වන අදහස් නිශ්චිත නැති බවද ඔවුන්ගේ මතය වී ඇත.මේ පිළිබඳ අදහස් දැක්වූ විහාරාධිපති ඕවිටිගල විමලධම්ම නාහිමියෝ, මේ විහාරය අනාගත පරපුරටත් දායාද කළ යුතුයි. පැරණි බව නොනසා ප්‍රතිසංස්කරණය කොට සංරක්ෂණය කළ යුතුයි. හාස්කම් වලින් යුතු මෙම පුද බිමට බැතිමතුන් විශාල ලෙස පැමිණෙනවා. පුරා විද්‍යා බලධාරීන් මෙවන් ස්ථාන රැක ගැනීමට ඉක්මනින් කටයුතු කළොත් හොඳයි.මගේ ගුරු හාමුදුරුවන් තුඩුගල ජීවානන්ද හා ඕවිටිගල වජිරඤාණ නාහිමිවරුන් ගේ පටන් අද දක්වා පාළුවට යන්න නොදී මෙය රැක ගන්නවා. මෙම විහාරස්ථානයේ පැරණි බෝධීන් වහන්සේ පන්සල් බිමේ පහත ස්ථානයක ඇති බැවින් හා ස්ථානීය පැරණි බවට ගරු බුහුමනක් ලෙස අටමස්ථානාධිපති පල්ලේගම ශ්‍රී සිරිනිවාස නාහිමියන් විසින් පරිත්‍යාග කරන ලද ශ්‍රී මහා බෝධින් වහන්සේගේ අංකුරයක් ද මෙහි රෝපණය කර ඇත. මහි ආවාස ගෙය ද අවුරුදු 150 ක වඩා පැරණි ය.මෙහි ඇති ශිලා ස්ථම්භයෙන් කොටසක් විනාශ වී තිබේ. මෙය විනාශ වී යාමට ඉඩ නොදී රැක ගැනීම රජයේ, පුරාවිද්‍යා හා සංස්කෘතික බලධාරීන්ගේ මෙන්ම බෞද්ධ ජනතාවගේ ද යුතුකමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104114</link>
    <topic>පා පැදි සොරකම් කළ සැකකරුට මුදල් හා ශරීර ඇප</topic>
    <author>කොච්චිකඩේ විශේෂ ඩී. මිහිදුකුල</author>
    <content>සේවා ස්ථානයේ තබා තිබෙන පාපැදි ඉතා රහසිගතව සොරකම් කළේ යැයි චෝදනා ලැබූ තැනැත්තකු රු. 4500 ක මුදල් ඇප හා ලක්‍ෂ 3 ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේ ය.මෙම ආයතනය කටුනායක ආයෝජන කලාපයේ පිහිටා තිබේ. සැකකරු මෙම කම්හලේ සේවකයෙකි. මෙසේ නවීන පාපැදි තුනක් සොරාගෙන ඇතැයි පොලිස් පරීක්‍ෂණවලදී අනාවරණය වී ඇත. සැකකරුට එරෙහිව පැමිණිලි තුනක් ගොනු විය.කටුනායක පොලිසියේ ස්ථානාධිපති ප්‍රධාන පොලිස් පරීක්ෂක ප්‍රසාද් ප්‍රනාන්දු මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක නන්දලාල් පද්මනාත් මහතා ඇතුළු නිලධාරී කණ්ඩායමක් සැකකරු සමඟ පාපැදි අත්අඩංගුවට ගෙන අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104115</link>
    <topic>ජල්තර මහ විදුහලේ ජංගම සේවාව</topic>
    <author>හෝමාගම සංචාරක මංජුල හිරිපිටිය</author>
    <content>ප්‍රාදේශීය ලේකම් කාර්යාලවල සහ පොලිස් සේවාව ජනතාවට වඩාත් සමීප කර එමගින් ජනතාවගේ කාලයත් මුදලත් ඉතිරි කරදී කාර්යක්ෂම සේවාවක් ඉටු කර දීම සඳහා හෝමාගම ප්‍රාදේශීය ලේකම් කාර්යාලය සහ හංවැල්ල පොලිසිය එක්ව පසුගියදා ජංගම සේවා වැඩසටහනක් පැවැත්විණි.හෝමාගම ප්‍රාදේශීය ලේකම් කාර්යාලය හංවැල්ල පොලිසිය සහ ජල්තර “නොවෙනස්” මිතුරු සංසදය එක්ව ජල්තර මහ විදුහලේදී මෙම ජංගම සේවාව පැවැත්විය. මෙම සේවාවට ජල්තර මීගස්මුල්ල ආටිගල වල්පිට හේන්පිට තාවලමුල්ල ලෙනගල පානළුව ඇතුළු ප්‍රදේශ රැසක විශාල ජනතාවක් සහභාගි වූහ.මෙහිදී නොවිසඳු පැමිණිලි විභාග කිරීම, රථ වාහන නීති රීති පිළිබඳව ජනතාව දැනුවත් කිරීම, ජාතික හා වැඩිහිටි හැදුනුම්පත් සකසා දීම, ආයුර්වේද සායන, උප්පැන්න විවාහ මරණ සහතික සම්බන්ධ ගැටලු විසඳා පිටපත් ලබාදීම රජයේ ඉඩම් සම්බන්ධ ගැටලු විසඳාදීම නීති සේවා මහජන සෞඛ්‍ය ගැටලු සඳහා විසදුම් ලබා දීම සහ කෘෂි කාර්මික දැනුම හා බීජ වර්ග දීම සිදු කෙරිණ. මෙම සේවාවන්ට අමතරව ජනතාවට සෞඛ්‍ය සම්පන්නව ජීවත්වීමට උපදෙස් සහ ලේ දන්දීමේ වැඩසටහනක් පැවැත්විය.මේ අවස්ථාවට ජල්තර ධම්මික විහාරාධිපති කරඳන කළ්‍යාණධම්ම හිමි, හෝමාගම ප්‍රාදේශීය ලේකම් ඒ. ජේ. කරුණාරත්න, කඩුවෙල ප්‍රාදේශීය ලේකම් මාලික සුරියප්පෙරුම, හංවැල්ල පොලිස් ස්ථානාධිපති පොලිස් පරීක්ෂක රේණුක ගමගේ යන මහත්ම මහත්මීන් සමග රාගම මහ රෝහලේ වෛද්‍ය කණ්ඩායමක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104116</link>
    <topic>පන්නිපිටිය දුම්රිය පොළ</topic>
    <author>හෝමාගම සංචාරක – මංජුල හිරිපිටිය</author>
    <content>කැලණිවැලි දුම්රිය මාර්ගයේ පන්නිපිටිය දුම්රිය ස්ථානයේ කලක පටන් අඩුපාඩු රැසක් පිරී පවතින අතර, මේ දුම්රිය මාර්ගයේ දුම්රිය ධාවනය අඩු කිරීම නිසා දිවා කාලයේදී දුම්රිය ස්ථානය නිතර වසා දමා ඇති බව දුම්රිය මගීහු පවසති.මේ දුම්රිය මාර්ගයේ පුංචි කෝච්චි ධාවනය වූ සමයේදී පන්නිපිටිය දුම්රිය ස්ථානය දුම්රිය මං තීරු කීපයකින් සමන්විත වූ ප්‍රධාන දුම්රිය ස්ථානය ලෙස පැවතියද, වර්තමාන ලොකු දුම්රිය ධාවනය කිරීම ආරම්භ වීමත් සමඟ දුම්රිය මං තීරු එකකට සීමා කර සාමාන්‍ය දුම්රිය ස්ථානයක් බවට පත් කොට තිබේ. මේ නිසා මාර්ගයේ දුම්රියක් මාරුවීමට අවශ්‍ය වූ විට දී මහරගමට හෝ කොට්ටාවට යා යුතු බැවින් මෙමඟින් දුම්රිය ධාවනය වීමේදී විශාල ප්‍රමාදයක් ඇතිවන බව මගීහු පවසති.ආනන්ද පි‍්‍රයලාල් මහතා - පෙ. ව. 9.45 ට පමණ පන්නිපිටිය දුම්රිය ස්ථානයට දුම්රියක් පැමිණි පසු නැවත දුම්රියක් පැමිණෙන්නේ ප. ව. 2.20 ට පමණ. මේ අතර කාලයේ බොහෝ වේලාවට දුම්රිය ස්ථානය වසා දමලයි තිබෙන්නේ. මෙවැනි හේතූන් නිසා දුම්රිය ස්ථානය යාචකයන්ගේ නවාතැන්පොළක් වී තිබෙනවා. දුම්රිය ස්ථානයට පිවිසෙන ස්ථානයට සහ ප්‍රවේශ මාර්ගයට විදුලි ආලෝකය නැහැ. මේ නිසා රාත්‍රී කාලයේදී දුම්රිය ස්ථානයට යන එන මගීන් අතර යම් බියක් පවතිනවා.මේ මාර්ගයේ දුම්රිය ගමන් වාර වැඩි කිරීමට පියවර ගතහොත් මහජනාතටව විශාල සේවයක් වන අතර, දුම්රිය දෙපාර්තමේන්තුවට ද සැලකිය යුතු ආදායමක් ලබාගැනීමට හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104117</link>
    <topic>කොළොන්නාව ජනතාවට අලුත් අවුරුද්දට අඩු මිලට භාණ්ඩ</topic>
    <author>කොළොන්නාව සමූහ – ඒ. සුමනසේන</author>
    <content>සිංහල හා හින්දු අලුත් අවුරුදු උත්සව සමයේ කොළොන්නාව ප්‍රාදේශීය ලේකම් බල ප්‍රදේශයේ වෙසෙන ජනතාවට අඩු මිලට බඩු බෙදාහැරීමට කොළොන්නාව විවිධ සේවා සමුපකාර සංගමය ඉදිරිපත් වී සිටී.ඒ අනුව අත්‍යවශ්‍ය සියලුම පාරිභෝගික භාණ්ඩ වෙළඳපොළේ පවතින මිලට වඩා අඩුවෙන් පාරිභෝගිකයන්ට ලබාදීමේ නව වැඩපිළිවෙළ රැසක් ද ආරම්භ කොට ඇති අතර එම සංගමය යටතේ පවතින සියලුම සමුපකාරවලින් එකම මිලකට භාණ්ඩ අලෙවි කිරීමට අවශ්‍ය උපදෙස් ද එම සේවක මණ්ඩල වෙත ලබා දී ඇත.මේ වැඩපිළිවෙළ යටතේ කොළොන්නාව මංසන්ධියේ සුපිරි සමුපකාර වෙළෙඳසැලක් ආරම්භ කිරීමට ද විවිධ සේවා සමුපකාර සංගමය පියවර ගෙන ඇති අතර එම වෙළෙඳපොළ විවෘත කිරීම කොළඹ දිස්ත්‍රික් පාර්ලිමේන්තු මන්ත්‍රී හා කොළොන්නාව ශ්‍රී ලංකා නිදහස් පක්‍ෂ ප්‍රධාන සංවිධායක ආර්. දුමින්ද සිල්වා මහතා අතින් සිදුකෙරිණි.මෙහිදී අදහස් දැක්වූ දුමින්ද සිල්වා මහතා මෙසේ කීවේය.රටේ බඩු මිල ඉහළ ගිහිල්ලා කියලා කාලයක් මේ රට පාලනය කරපු එක්සත් ජාතික පක්‍ෂයත්, රට කාපු ජනතා විමුක්ති පෙරමුණත් කියනවා. ඒගොල්ලන්ට බලය තිබුණු කාලවල මේ දෙගොල්ලෝම කවදාවත් ඒවාට පිළියම් යෙදෙව්වාද? තිබුණු සමුපකාර ටිකත් බංකොළොත් කරලා වහලා දමන්නයි වැඩ කෙළේ. දිවි නැඟුම ආරම්භ කළේ අපට අවශ්‍ය බෝග වර්ග ඉඩකඩ තිබෙන ප්‍රමාණයට වගා කිරීමයි.බස්නාහිර පළාත් සභා ආණ්ඩු පක්‍ෂ ප්‍රධාන සංවිධායක රේණුක දුෂ්‍යන්ත පෙරේරා, කොළොන්නාව විවිධ සේවා සමුපකාර සංමයේ නව සභාපති නීතිඥ ධනංජය තිලකරත්න, දුමින්ද සිල්වා මහතාගේ පෞද්ගලික ලේකම් චම්ලි නෙවිල් මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104118</link>
    <topic>වසර 40ක් පුරන්ව තිබූ කිරිබත්ගොඩ කැප්පෙටිපොළ වෙල්යාය අස්වද්දයි</topic>
    <author>කැලණිය විශේෂ – ලයනල් පී. පෙරේරා</author>
    <content>වසර 40 ක් පුරා බොහෝ පිරිසක් කුණු ගෙනැවිත් දමනා ස්ථානයක්ව තිබූ කිරිබත්ගොඩ නගරයට ආසන්න පමුණුවිල භාතිය මාවතේ කැප්පෙටිපොළ වෙල්යාය මේ වන විට නිල්වන් ගොයමින් පිරුණු කුඹුරු යායක් පිහිටි ස්ථානයක් බවට පත්ව ඇත.අක්කර 10 කට වඩා වපසරියකින් යුත් මේ වෙල්යාය මෙවන් තත්ත්වයකට පත්වීමට පෙර තිබුණේ වෙල්ආත්තා වනාන්තරයකින් වසාගෙනය. රජය ආරම්භ කර ඇති වගා සංග්‍රාමයට අත හිත දීමට මෙහි හිමිකරු වන ඒ. එල්. කැප්පෙට්ටිපොළ මහතා බැකෝ යන්ත්‍ර යොදා ප්‍රථම අක්කර 3 ක ප්‍රමාණය මේ වන විට යන්ත්‍ර මගින් සකස් කර වගාකිරීම ආරම්භ කෙළේය.මේ පිළිබඳව දැනගත් බියගම පාර්ලිමේන්තු මන්ත්‍රී ආපදා කටයුතු නියෝජ්‍ය ඇමැති ඩුලිප් විජේසේකර මහතා ද, කැප්පෙටිපොළ ගොවි මහතාට අවශ්‍ය අන්දමින් සහාය දක්වා උපකාර කිරීමට ඉදිරිපත් විය.පසුගිය කාලයේ මේ වෙල්යායට කුණු දැමීමේ හේතුවෙන් ඩෙංගු රෝගය ද උත්සන්නව පැවතුණ බව ප්‍රදේශවාසීහු පවසති.රාජ්‍ය ආයතන විසින් කෘෂි උපකරණ හා යන්ත්‍ර සපයනුයේ නම් මේ ප්‍රදේශවල ඇති සියලුම පුරන් කුඹුරු අස්වැද්දීමට තමාට හැකි බැව් කැප්පෙටිපොළ මහතා පැවැසීය. පුරන්ව තිබූ වෙල්යාය මේ තත්ත්වයට ගැනීමට මහත් සේ උපකාරි වූ සපුගස්කන්ද තෙල් පිරිපහදු යුද හමුදා කඳවුරේ අණ දෙන නිලධාරි කර්නල් ධම්මික දිසානායක මහතා ඇතුළු සෙසු නිලධාරීන්ට ද බෙහෙවින්ම ස්තුතිය පළකර සිටිනා බැව් ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r1104119</link>
    <topic>හිඟුරක්ගොඩ - වැලිවතුරේගම රජමහා විහාර බිමේ පුරා වස්තු නිධන් හොරුන් වනසලා</topic>
    <author>පොළොන්නරුව දිසා සමූහ – ඇම්. පී. සරත්</author>
    <content>හිගුරක්ගොඩ හිඟුරන 4 කණුව වැලිවතුරේගම රජ මහා විහාර භූමියේ ඇති පෞරාණික පුරා වස්තුන් ආරක්‍ෂා කර දෙන ලෙස එහි විහාරාධිපති නෙළුවේ නන්ද හිමියෝ පුරා විද්‍යා දෙපාර්තමේන්තුවෙන් ඉල්ලා සිටිති.පොළොන්නරුව යුගයට අයත් පරාක්‍රමබාහු රජ සමයේ කෙහෙල්පන්නල නමින් සිටු වරයෙකු මේ ස්ථානයේ සිටි බවට මෙහි ඇති සෙල් ලිපිවලින් හෙළිවන බව නන්ද හිමියෝ පැවැසූහ. කෙහෙල් පන්නල සිටුවරයා එදා මේ අවට ප්‍රදේශය පාලනය කරමින් ආගමික සංස්කෘතික මෙන්ම කෘෂි කර්මාන්ත කටයුතු සිදුකර ඇති බව එම සෙල්ලිපිවලින් දන්වා ඇත.අක්කර 2 භූමි ප්‍රදේශයේ ගඩොල්, වළං කැබලි පොළොව තුළ දක්නට ඇති අතර නයි පෙන හතක් සහිත නිර්මාණ, ගල්කණු, හානි කළ ගල් බුදු පිළිමය, අඩි 3ය5 ගල් ආසන 4 ද තවත් කලාත්මක ගල් කණු 5 ක්ද විහාරස්ථානයක, පෝය ගෙයක, චෛත්‍යයක නටබුන් ද මෙහි ඇත.මෙහි ඇති පෞරාණික පුරා වස්තුන් ආරක්‍ෂා නොකළ හොත් නිධන් සොරුන්ගේ ග්‍රහණයට හසු වී විනාශ වන නිසා කඩිනමින් ආරක්‍ෂා කර දෙන ලෙස නෙළුවේ නන්ද හිමියෝ පුරා විද්‍යා දෙපාර්තමේන්තුවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r11041110</link>
    <topic>බෙන්තොට ප්‍රා. සභා කාර්යාලයේ කෝටි ගණනක් වටිනා දේපොළ දිරනවා</topic>
    <author>බෙන්තොට සමූහ – රිච්මන්ඩ් විජේසේකර</author>
    <content>බෙන්තොට ප්‍රාදේශීය සභා කාර්යාලය දැනට මාස කීපයකට පෙරදී කහඹිලියාකන්ද පිහිටි නව ගොඩනැඟිල්ලකට ගෙන එන ලදී.එබැවින් කලින් ප්‍රාදේශීය සභා කාර්යාලය තිබූ භූමියේ ඇති (රොබොල්ගොඩ) රුපියල් ලක්ෂ ගණනක් වටිනා ගොඩනැගිලි ප්‍රයෝජනයකට නොගෙන අභාවයට යමින් පවතී.මෙහි ඇති එක් ගොඩනැගිල්ලක් පමණක් පුස්තකාලය වෙනුවෙන් හා වැඩ ඒකකයේ භාණ්ඩ දැමීමට පමණක් යොදා ඇත. කලින් පුස්තකාලය සහ රැස්වීම් ශාලාව වශයෙන් පාවිච්චි කළ දෙමහල් ගොඩනැඟිල්ලේ වහලය දිරා ගොස් ඇත. එය වැඩිකල් නොගොස් කඩා වැටීමට ඉඩ ඇත. රුපියල් කෝටියක පමණ මුදලක් වියදම් කොට සාදන ලද මේ ගොඩනැගිල්ල මෙසේ කඩා වැටීමට ඉඩදීම ජාතික අපරාධයෙකි. මේ දෙමහල් ගොඩනැගිල්ල හෝටල් පාසලක් සඳහා පාවිච්චි කිරීමට කලින් සිටි සභාපතිවරයා අදහස් කර සිටි නමුත් එයද ක්‍රියාත්මක නොවීය.ප්‍රාදේශීය සභාවට අයත් රුපියල් ලක්ෂ ගණනක් වටිනා කැබ් රථයක් සෑහෙන කාලයක සිට දිරායමින් පවතී.බෙන්තොට ප්‍රාදේශීය සභාවට පත්වී සිටින අලුත් සභාපතිවරයා මේ සම්බන්ධයෙන් සුදුසු පියවරක් ගනු ඇතැයි මහජනයා බලාපොරොත්තු වෙති. පුස්තකාලය සහ රැස්වීම් පැවැත්වූ දෙමහල් ගොඩනැගිල්ල වසා දමා ඇති අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=r11041111</link>
    <topic>ගම්පොළ රෝහලට එන රෝගීන් බෙහෙත් කවුළු ළඟ වරු ගණන් පෝලිමේ</topic>
    <author>ගඟ ඉහළ කෝරලේ සමූහ ජේ. ජනප්‍රිය</author>
    <content>ගම්පොළ රෝහලේ සායනවලට සහ බාහිර රෝගී අංශයට පැමිණෙන රෝගීහු විවිධ අඩුපාඩ නිසා දුෂ්කරතා රැසකට මුහුණ දෙති. බාහිර රෝගී අංශයෙන් ප්‍රතිකාර ලබාගන්නා රෝගීනට බෙහෙත් නිකුත් කරන ස්ථානයේ එක් කවුළුවක් පමණක් විවෘත කර ඇත. එය කිසිසේත් ප්‍රමාණවත් නැතැයිද රෝගීහු කියති.සායන රෝගීන් සඳහා බෙහෙත් ලබාගන්න දිගු පෝලිම්වල සිටින රෝගීන් වැස්සට තෙමෙමින් අව්වට වේලෙමින් එහි සිටිති. ඒ අවට ඇති කාණුවෙන් ඉවසිය නොහැකි දැඩි දුගඳක් පැතිරෙන නිසා ඔවුහු දැඩි ලෙස පීඩා විඳිමින් පෝලිම්වල රැඳී සිටිති.සිංහපිටිය ඒ. කේ. සේනාරත්න මහතා මෙසේ කීවේය. සායනවලින් නිකුත් කරන බෙහෙත් ගන්න වරු ගණන් පෝලිමේ හිටගෙන ඉන්නවා. අධික රුධිර පීඩනය විවිධ අසනීප තිබෙන අයත් මේ අතර ඉන්නවා. දුෂ්කරතා රැසකට අපි මුහුණපානවා.ආරක්ෂක නිලධාරීන්ට මොකුත් කියන්න බැහැ. ඇඟට කඩා පනිනවා. මේ අසීරුතා මඟහරවා රෝගීනට යම් සහනයක් සලසා දෙන්නැයි අපි වගකිවයුතු නිලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=s1104111</link>
    <topic>ක්‍රීඩා ඇමැති හා නව තේරීම් කමිටුව ක්‍රිකට් ඉදිරි සැලැසුම් අද හෙළිකරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවට පළමු ටෙස්ට් ක්‍රිකට් ජය හිමි කරදුන් හිටපු නායක දුලිප් මෙන්ඩිස් මහතා නව ක්‍රිකට් තේරීම් කමිටු සභාපති ලෙස නම්කොට ඇත.අලුතින් නම් කරන ලද ක්‍රිකට් තේරීම් කමිටුව හා ක්‍රීඩා ඇමැති මහින්දානන්ද අලුත්ගමගේ මහතා ශ්‍රී ලංකා ක්‍රිකට් ක්‍රීඩාවේ ඉදිරි සැලැසුම් මාධ්‍යයට හෙළි කරන විශේෂ හමුවක් අද පස්වරු 5.00ට ඔලිම්පික් ශ්‍රවණාගාරයේ දී පැවැත්වීමට කටයුතු යොදා ඇත.මේ අතර හිටපු ටෙස්ට් ක්‍රිකට් නායක මාවන් අතපත්තුට ශ්‍රී ලංකා පිලේ පිතිකරුවන් පුහුණු කිරීමේ අංශය භාරදීමට ශ්‍රී ලංකා ක්‍රිකට් අතුරු කමිටුව අපේක්ෂාවෙන් සිටී. අද පස්වරු 2.30ට පැවැත්වෙන අතුරු කමිටු විශේෂ රැස්වීමේ දී අතපත්තුගේ නව භූමිකාව පිළිබඳ ස්ථිර තීරණයකට එළැඹීමට නියමිතය. අතපත්තු ටෙස්ට් ද්විත්ව ශතක 6ක් හා ශතක 10ක් ද ලැබූ ප්‍රබල පිතිකරුවෙකි.ඔහු ශ්‍රී ලංකා ක්‍රිකට් ක්‍රීඩාවෙන් සමුගෙන තහනම් කරන ලද ඉන්දීය ක්‍රිකට් ලීග් තරගාවලියකට සහභාගිවී මතභේදයකට ලක් විය. මේ හේතුවෙන් ඔහු කෙටි කාලීන තහනමකට ලක් වු අතර පසුව එය ඉවත් කෙරුණි. මාවන් ශ්‍රී ලංකාවේ සිටින තාක්ෂණය අතින් පිරිපුන් පිතිකරු ලෙස ප්‍රකට ය.ශ්‍රී ලංකා ක්‍රිකට් තේරීම් කමිටුවේ හිටපු සභාපති අරවින්ද ද සිල්වා ඇතුළු සාමාජික පිරිස පසුගියදා ඉල්ලා අස් වූ අතර ඒ වෙනුවට දුලිප් මෙන්ඩිස් මහතාගේ සභාපතිත්වයෙන් බ්‍රෙන්ඩන් කුªරුප්පු, රංජිත් මධුරසිංහ, චමින්ද මෙන්ඩිස් හා දොන් අරුණසිරි යන මහත්වරු නව තේරීම් කමිටුවට නම් කොට ඇත.ලබන මාසයේ එංගලන්තයේ පැවැත්වෙන එක්දින හා ටෙස්ට් තරගාවලියට නායක උපනායක සමඟ ශ්‍රී ලංකා පිල නම් කිරීම නව තේරීම් කමිටුවේ පළමු කාර්ය වේ.එංගලන්ත සංචාරයෙන් පසු ඔස්ට්‍රේලියානු පිල ශ්‍රී ලංකාවට පැමිණීමට නියමිත හෙයින් මේ සංචාර දෙකට තාවකාලික නායකයෙකු පත්කිරීමටත් ඉන් අනතුරුව 2015 ලෝක කුසලාන තරගාවලිය ඉලක්ක කර ස්ථිර නායකයෙකු නම් කිරීමටත් යෝජනා වී ඇත.කෙසේ වුව ද නව ක්‍රිකට් තේරීම් කමිටුව මේ සතියේ දී ඉදිරි තත්ත්වයන් පිළිබඳ තීරණයකට එළැඹෙනු ඇත.ක්‍රිකට් තේරීම් කමිටු සභාපති තනතුරට පත් වූ දුලිප් මෙන්ඩිස් මහතා ශ්‍රී ලංකා ක්‍රිකට් ප්‍රධාන විධායක ලෙස වසර 5ක් පමණ කටයුතු කර පරිපාලනය පිළිබඳව ද දැනීමක් ඇති අයෙකි. 58 හැවිරිදි මෙන්ඩිස් මහතා ශ්‍රී ලංකා ක්‍රිකට් පිලට ටෙස්ට් තරග 24 කදී හා එක්දින තරග 79කදී ක්‍රීඩාකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=s1104112</link>
    <topic>ජනාධිපති ක්‍රිකට් සූරතාව තර්ස්ටන් විදුහලට</topic>
    <author/>
    <content>ගාල්ල රිච්මන්ඩ් විද්‍යාලයීය පිල කඩුලු 5කින් පරදවා ජනාධිපති කුසලාන තුන්කොන් ඕවර විස්සයි 20 සූරතාව දිනාගැනීමට කොළඹ තර්ස්ටන් විද්‍යාලය සමත්විය.නාලන්ද විද්‍යාලය, තර්ස්ටන් විද්‍යාලය හා ගාල්ල රිච්මන්ඩ් විද්‍යාලය සහභාගි වූ මේ තරගාවලියේ පසුගිය සෙනසුරාදා තර්ස්ටන් විද්‍යාලයීය ක්‍රීඩාංගණයේදී නිමාව දුටු අවසන් තරගයේදී පළමුව පන්දුවට පහරදුන් ගාල්ල රිච්මන්ඩ් විද්‍යාලය ඕවර 18.2කදී ලකුණු 78ක් ලබාගත් අතර තර්ස්ටන් විද්‍යාලය ඕවර 18.4 කදී කඩුලු 5ක් දැවී ලකුණු 79ක් රැස්කරමින් ජයග්‍රහණය අත්කරගනු ලැබීය.රිච්මන්ඩ් විද්‍යාලය - සියලුදෙනා දැවී (ඕවර 18.2) 78 - ඩී. ඩී. සිල්වා 18 (රමිත කුමාරසිංහ 10/3, සචිත් විජේසිංහ 11/2, ප්‍රබෝධ අර්ථවිදු 24/2)තර්ස්ටන් විද්‍යාලය කඩුලු 5ක් දැවී (ඕවර 18.4) 79 - කේ. කුලසේකර නොදැවී 17 (ඩී. පි‍්‍රයදර්ශන 16/3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=s1104113</link>
    <topic>ආසියානු පාපන්දු අභියෝගතා කුසලානයේ ශ්‍රී ලංකා ඉරණම අද තරගයෙන් විසෙඳයි</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියට සුදුසුකම් ලබාගැනීම උදෙසා ශ්‍රී ලංකාවට ඉතිරිව ඇති තීරණාත්මක තරගය නේපාලය සමඟ කත්මන්ඩුහිදී අද පැවැත්වේ.‘ඩී’ කාණ්ඩයේ සුදුසුකම් ලැබීමේ වටය නේපාලයේදී දැන් පැවැත්වෙන අතර මෙතෙක් ශ්‍රී ලංකාව සහභාගිවූ තරග දෙකෙන්ම පරාජයවී සිටී.උතුරු කොරියාව, නේපාලය, ඇෆ්ගනිස්තානය හා ශ්‍රී ලංකාව මේ සුදුසුකම් ලැබීමේ තරග වටයට එක්ව සිටින අතර මෙයින් පළමු හා දෙවැනි තැන ගන්නා කණ්ඩායම් දෙක ආසියානු පාපන්දු සම්මේලන අභියෝගතා කුසලාන තරගාවලියේ ඊළග වටයට සුදුසුකම් ලබති.දැනට නිමාවූ තරග ප්‍රතිඵල අනුව ශ්‍රී ලංකාව ඊළග වටයට සුදුසුකම් ලබාගැනීමට නම් අද පැවැත්වෙන තරගය ගෝල් දෙකක පරතරයකින් ජයගත යුතුසේම අද ඇෆ්ගනිස්තානය හා උතුරු කොරියාව අතර තරගයේදී ඇෆ්ගනිස්තානය පරාජයවීම සිදුවිය යුතුය.ඇෆ්ගනිස්තානය හා ශ්‍රී ලංකාව අතර පෙරේදා පැවැති තරගයෙන් ගෝල් 1 – 0ක ජයක් ඇෆ්ගනිස්තානය හිමිකර ගැනීමත් සමඟ ශ්‍රී ලංකාව පසුබෑමකට ලක්විය.එයට පෙර උතුරු කොරියාව සමඟ තරගයේදී ද ගෝල් 4 – 0ක දැවැන්ත පරාජයක් ශ්‍රී ලංකාවට අත්විය. දැනට කොරියාව සහභාගීවූ තරග 2කම ජයගෙන සිටින අතර නේපාලය හා ඇෆ්ගනිස්තානය තරගය බැගින් ජය වාර්තා කර සිටී. ශ්‍රී ලංකාව සහභාගිවූ තරග දෙකේදී කිසිදු ගෝලයක් වාර්තා නොවීම ද කැපී පෙනේ.පසුගිය වසරේදී ශ්‍රී ලංකා පිල මේ තරගාවලියේ දෙවැනි වටය දක්වා පැමිණියේය.පුහුණුකරු සම්පත් පෙරේරා යටතේ සුදුසුකම් ලැබීමේ වටයේදී ‘ඩී’ කාණ්ඩයේ පෙරමුණට පැමිණි ශ්‍රී ලංකා පිල කොරියානු ජාතික පුහුණුකරු ජැන් ජුං යටතේ දෙවැනි වටයට මුහුණදී තරගාවලියෙන් ඉවතට ගියේය. එම තරග වටය ශ්‍රී ලංකාවේදී පැවැත්වුණි. එහිදී මියන්මාරයට ගෝල් 4 – 0 කින් හා ටජිකිස්තානයට ගෝල් 3 – 1 කින් ශ්‍රී ලංකාව පරාජය විය. බංග්ලාදේශය ගෝල් 3 – 0 කින් පරාජය කළද ඊළඟ වටයට යෑමේ අවස්ථාව අහිමිවී ගියේය.මෙවර ශ්‍රී ලංකා පිල පැන් ජුං මහතා යටතේ පුහුණුව ලබමින් තරග කළද සාර්ථකත්වයක් පෙන්නුම් කර නොමැත.මෙවර තරගාවලියේ දැනටමත් ‘ඒ’ කාණ්ඩයෙන් පලස්තීනය, පිලිපීනය ‘බී’ කාණ්ඩයෙන් ඉන්දියාව, ටර්කිමෙන්ස්තානය ‘සී’ කාණ්ඩයෙන් මාලදිවයින, ටජිකස්තානය ඊළග වටයට සුදුසුකම් ලබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=s1104114</link>
    <topic>රගර් පූර්ණ සාමාජිකත්වය නැවතත් ශ්‍රී ලංකාවට</topic>
    <author>ෆවුස් මොහොමඩ්</author>
    <content>නියමිත කාලසීමාව තුළ ශ්‍රී ලංකා රගර් සංගමයේ නිලවරණය නොපැවැත්වීමේ හේතුවෙන් ජාත්‍යන්තර රගර් පාලක මණ්ඩලය (IRB) විසින් තාවකාලිකව අත්හිටවනු ලැබූ ශ්‍රී ලංකාවේ පූර්ණ සාමාජිකත්වය වහාම ක්‍රියාත්මක වන පරිදි යළි ලබා දීමට ජාත්‍යන්තර රගර් පාලක මණ්ඩලය කටයුතු කළේය.ශ්‍රී ලංකා රගර් සංගමයේ සභාපති ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක මහතාට ජාත්‍යන්තර රගර් පාලක මණ්ඩලයේ සාමාජික සම්බන්ධතා ප්‍රධානී ඩේවිඩ් තැරීගී මහතා විසින් ලිඛිතව මේ බැව් දන්වා එවනු ලැබ තිබේ.පසුගිය මාර්තු 31 වනදින ශ්‍රී ලංකා රගර් සංගමයේ නිලවරණය පැවැත්වීම පිළිබඳවත් එහිදී නව නිලධාරී මඩුල්ල සියලු සාමාජිකයන්ගේ සහය මැද ඒකමතිකව පත්වීම පිළිබඳවත්, නිලවරණ ජාත්‍යන්තර රගර් පාලක මණ්ඩලයේ ව්‍යවස්ථාව අනුව පැවැත්වීම කෙරෙහිත් අවධානය යොමුවීම මත ශ්‍රී ලංකාවට යළි ජාත්‍යන්තර රගර් පාලක මණ්ඩලයේ පූර්ණ සාමාජිකත්වය හිමිවන බව එම ලිපියේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=s1104115</link>
    <topic>මඩවල මදීනා විදුහලට ජය</topic>
    <author>ධම්මික බංඩාර - මහනුවර දිසා විශේෂ, අකුරණ සමූහ ජේ.එම්. හාපිස්</author>
    <content>මහනුවර දිස්ත්‍රික්කයේ මුස්ලිම් විදුහල් අතර පැවැති ක්‍රිකට් තරගයේදී වැඩි ලකුණු 67කින් මඩවල මදිනා ජාතික පාසල ජයග්‍රහණය හිමි කර ගනු ලැබීය. පල්ලේකැලේ ජාත්‍යන්තර ක්‍රීඩා පිටියේදී පසුගියදා තරගය පැවැත්විණි.ඕවර 50ක්දී කඩුලු 7ක් දැවී ලකුණු 237ක් ලබා ගැනීමට මඩවල මදීනා කණ්ඩායම සමත්විය. පිළිතුරු වශයෙන් ඕවර 43කදි සියලු දෙනා දැවී අකුරණ සහීරා විදුහල් කණ්ඩායමට ලබා ගැනීමට හැකිවූයේ ලකුණු 170ක් පමණි. පිට පිටම වසර තුනකදීම මඩවල මදීනා විදුහල් කණ්ඩායම ජයග්‍රහණය හිමි කර ගැනීමට සමත්ව සිටී. තරගයේ හොඳම ක්‍රීඩකයා වශයෙන් ලකුණු 76ක් ලබා ගත් මදිනා කණ්ඩායමේ එම්. රිපාස් තේරී පත්විය. දක්ෂතම පන්දු යවන්නා මනාසාර් (මදීනා), දක්ෂතම පන්දු රකින්නා සප්රාස් (අකුරණ සහීරා) සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=s1104116</link>
    <topic>මාලිංගගෙන් වාර්තාගත පන්දු යැවීමක්</topic>
    <author/>
    <content>ශ්‍රී ලංකා පිලේ සුපිරි වේගපන්දු යවන්නා වන ලසිත් මාලිංග ඊයේ (10) නවදිල්ලි නුවර ෆෙරෝස් ෂා කොට්ලා ක්‍රීඩාංගණයේදී දිල්ලි ඩෙයාර්ඩෙවිල්ස් කණ්ඩායමේ පිතිකරුවෝ අසරණ කරමින් විශීෂ්ට පන්දු යැවීමක නිරත විය.මුම්බායි පිල නියෝජනය කරන මාලිංග ඊයේ පැවැති තරගයේදී දිල්ලි පිලේ කඩුල් 5ක් ලකුණු 13කට බිඳ දමමින් ප්‍රතිවාදී පිලේ ඉනිම ලකුණු 95කට සීමා කිරීමට සමත්විය.මාලිංග ලැබූ කඩුලු 5 ඉන්දීය පි‍්‍රමියර් ලීග් තරග ඉතිහාසයේ තුන්වැනි හොඳම පන්දු යැවීම ලෙසට ද වාර්තා පොතට එක්විය. ඊට පෙර පකිස්තානයේ සොහේල් තන්වීර් රාජස්තාන් පිල නියෝජනය කරමින් 2008 වසරේ තරගාවලියේදී චෙන්නායි පිලේ කඩුලු 6ක් ලකුණු 14 කට දවාලීමට සමත්විය. 2009 වසරේ තරගාවලියේදී අනිල් කුම්බ්ලේ බැංග්ලෝර් පිල නියෝජනය කරමින් රාජස්තාන් පිලට එරෙහිව ලකුණු 5කට කඩුලු 5ක් බිඳ දැමුවේය.අයි. පි. එල්. තරගාවලියේ කඩුලු 5ක් දවාලූ පස්වැනි පන්දු යවන්නා ලෙසද මාලිංග ඉතිහාසයට එක්විය.පළමුව පන්දුවට පහරදුන් දිල්ලි පිල ඕවර 17.4 කදී ලකුණු 95 කට දැවී ගිය අතර මුම්බායි පිල ඕවර 16.5 කදී කඩුලු 2ක් දැවී ජයග්‍රහණය හිමිකර ගත්තේය.දිල්ලි පිල – 95 (ඕවර 17.4)නාමන් ඕජා 29, වෙනුගෝපාල් රාඕ 26 (ලසිත් මාලිංග 13/5, හර්බජන් සිං 14/2)මුම්බායි පිල - 99/2 (ඕවර 16.5)සචින් තෙන්ඩුල්කාර් නොදැවී 46, රෝහිත් ෂර්මා නොදැවී 27.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=f1104111</link>
    <topic>පෞද්ගලික සේවක විශ්‍රාම වැටුප් ගෙවීම පසුගිය ජනවාරි සිට ක්‍රියාත්මකයි</topic>
    <author/>
    <content>අපේ ප්‍රධාන වාණිජ නගරය වන කොළඹ නගරය අනාගත අපේක්ෂාවන්ට ගැළපෙන පරිදි විධිමත් නගරයක් ලෙස සංවර්ධනය කළ යුතුයි.කොළඹ නගරයේ ජීවත්වන විශාල පිරිසට වගේම දෛනිකව නගරයට පැමිණෙන බහුතරයක් පිරිසටත් පහසුකම් සැලසෙන නවීන නගරයක් බවට කොළඹ පත්කළ යුතුයි. එහෙම කියලා කවුරුවත් නගරයෙන් එළවන්නේ නැහැ.දැන් බලන්න අනවසරයෙන් පදික වේදිකාවල වෙළෙඳාම් කළ අය. ඔවුන් කවුරුවත් එළෙව්වද ? ඔවුන්ට තිබුණටත් වඩා හොඳ අලෙවිසල් සාදා දුන්නා. මාළු වෙළෙන්දුන්ටත් හොඳ තැනක් ලබා දුන්නා.ඒ වගේ කිසිම කෙනෙක්ට විකල්පයක් ලබා නොදී අයින් කරන්නෙ නැහැ.අධිකාරියක් ඇති කළයි කියලා ඡන්ද තියන එක නවත්වන්නේ නැහැ. එ.ජා.පය අධිකාරි ආයතන ඇති කළේ ඡන්ද අවලංගු කරලා. මේ රජය එහෙම කරන්නේ නැහැ.යූ.ඇන්.පිය නිදහස් වෙළෙඳ කලාප ක්‍රමය ඇති කරන කොට සීදූව, වත්තල, මාබෝලේ, ප්‍රදේශවලට ඡන්ද තිබ්බෙ නැහැ. ඒ ප්‍රදේශ පාලනය කිරීම ආයෝජන ප්‍රවර්ධන මණ්ඩලයට බාර දුන්නා. බියගම ආයෝජන කලාපය හදන කොට එහි ප්‍රාදේශීය සභා මැතිවරණය තිබ්බෙ නැහැ. අනුරාධපුර සංරක්ෂණ මණ්ඩලය නව නගරය නිර්මාණය කරන කොට යූ.ඇන්.පිය එහෙටත් ඡන්දෙ තිබ්බෙ නැහැ.සිංගප්පූරුව, මැලේසියාව වගේ රටවල් බැලුවහම ඒවත් දියුණු වුණේ අධිකාරි ක්‍රමය හරහා.දේශපාලනයෙන් මිදුණු ආයතන ඕන නගරයක් දියුණු කරන්න නම්.මහින්ද රාජපක්ෂ ජනාධිපතිතුමාගේ රජය දුන් පොරොන්දු ඉටු කරන රජයක්. ඒ අනුව පෞද්ගලික අංශයටත් විශ්‍රාම වැටුප් පහසුකම ලබාදීමට අවශ්‍යය නෛතික රාමුව සකස්කිරීම මේ දිනවල ලහි ලහියේ සිදු කෙරෙනවා. ඒ සඳහා අවශ්‍ය පනත් කෙටුම්පත පසුගිය 08 වෙනිදා පාර්ලිමේන්තුවට ඉදිරිපත් කළා. එය ලබන 29 වෙනිදා ඡන්දයට යොමුකොට ජනවාරි පළවෙනිදා සිට බලපවත්වන පරිදි ක්‍රියාත්මක කිරීමට අදහස් කරනවා.දැනටත් සේවක අර්ථසාධක අරමුදල කළමනාකරණය කරන්නේ මුදල් අමාත්‍යාංශය යටතේ ඇති ශ්‍රී ලංකා මහ බැංකුවයි. මේ කරුණු ගැන අපේ අමාත්‍යාංශ දෙක අතර මනා සම්බන්ධයක් තිබෙනවා.පනත මුදල් අමාත්‍යාංශය ගෙනාවට එය ක්‍රියාත්මක කරන්නේ කම්කරු අමාත්‍යාංශයයි. මේ නිසා දැනට පෞද්ගලික අංශයේ සේවකයන් බුක්ති විඳින වරප්‍රසාදවල අඩුවීමක් සිදුවන්නේ නැහැ.අතිරේක වරප්‍රසාදයක් විදිහටයි මේ විශ්‍රාම වැටුප ලැබෙන්නේ. අපි මුදල් එකතුකිරීම කරනවා. මුදල් ප්‍රතිපාලනය කරන්නේ මහ බැංකුවයි.විශ්‍රාම වැටුප් අරමුදල ගොඩනැඟීමට රජයෙන් රුපියල් බිලියනයක් යොදවා තිබෙනවා. ඊට අමතරව වසර 70 ක් ඉක්මවා ගොස් ඇතිමුත් මේ වනතෙක් ප්‍රතිලාභ සඳහා අයදුම් නොකළ සේවක අර්ථ සාධක අරමුදල සතු මුදල්ද මෙයට බැර කරනවා. මේ අරමුදලේ දායකලාභීන්ගෙන් 2%ක් හා සේවකයාගෙන් 2%ක් බැගින් මාසිකව 4%ක් අය කරනවා. ප්‍රතිලාභ ලැබීමට නම් අවම වශයෙන් වසර 10 ක් වත් දායකත්වයක් තිබිය යුතුයි.එම මුදල් ආපසු ගෙවීමට අපි බැඳී සිටිනවා.ඒ ගැන බයවෙන්න කිසිම හේතුවක් නැහැ.විශ්‍රාම වැටුප් අරමුදලට දායක වන සාමාජික අංකය බවට සේවකයාගේ හැඳුනුම්පත් අංකය නම් කර තිබෙන නිසා ආයතන කිහිපයක සේවය කළත් එක් පුද්ගලයෙකුට හිමි වන්නේ එක අංකයක් පමණයි.විත්ති පක්ෂය මෙන්ම පැමිණිලි පක්ෂයත් අනවශ්‍යය ලෙස කල් ගැනීම නිසා නඩුවක කටයුතු අවසන් කිරීමට සෑහෙන කාලයක් ගතවන බව මගේ අධ්‍යයනයේදීත් පෙනී ගොස් තිබෙනවා. අසවල් කාලය තුළදී නඩුවක් අවසන් කළයුතු යැයි කාල තීරණයක් නොතිබීම නිසා එවැනි තත්ත්වයක් ඇතිව තිබෙනවා.ඉදිරියේ දී ජාතික කම්කරු උපදේශක සභාවට යොමුකොට ඒ සඳහා අවශ්‍යය නීතිමය වෙනස්කම් ඇති කරනවා.බොහෝ ආයතන මිනිස් බල සමාගම් මඟින් සේවා ලබා ගැනීමට යොමුවීම ඉදිරියේදී විශාල ප්‍රශ්නයක් බිහිවීමට පසුබිමක් සකස් කරන හේතුවක්. මේක තවදුරටත් පවත්වාගෙන යන්න ඉඩ දුන්නොත් තරුණයන්ට රැකියා හිඟයකට මුහුණ පෑමට සිදුවේවි.ඒ නිසා අපි මේ තත්ත්වය පුළුල්ව කල්පනා කොට ඒ සඳහා අවශ්‍ය නීතිමය ක්‍රියාමාර්ග සකස් කරනවා.නව නීතිය අනුව ආයතනයක සේවා බාහිර පාර්ශවයකට පැවරීම සීමා කරන්න කටයුතු කරනවා. උදාහරණයක් විදිහට ආයතනයකට ගිණුම් සේවකයින් මිනිස්බල සමාගමකින් ලබා ගන්න බැහැ. බාහිර පාර්ශවයකට එම සේවාව ලබා දෙනවා නම් ආයතනයේ සම්පූර්ණ ගිණුම්කරණ කටයුත්තම ඔවුන්ට පැවරිය යුතුයි. එවිට අපිට එම සමාගම නීතිමය පටිපාටියකට යටත් කිරීමට හැකියාව ලැබෙනවා.පසුගිය වසරේදී ළමයින් සේවයේ යෙදවීම මුළුමනින්ම අවසන් කළ හැකිවන ආකාරයේ බලවත් නීතියක් සම්මත කිරීමට අපට හැකියාව ලැබුණා. ඒ වගේම එය තවදුරටත් ඉදිරියට ගෙන ගොස් අවු 16ත් 18 අතර ළමයින් හඳුනාගත් අනර්ථකාරී රැකියා 43ක යෙදීම තහනම් කරන නීති පනවා තිබෙනවා.මේ වසරේදී එම වෘත්තීන් හඳුනාගෙන අදාළ නීතිය ගැසට් කොට තිබෙනවා. ඉන්දියාව, බංගලිදේශය, පකිස්ථානය ආදි වෙනත් දකුණු ආසියාතික රටවල් අතරින් එවැනි නීති සම්මතයක් සහිත එකම රට ශ්‍රී ලංකාව පමණයි.පඩිපාලන සභාව මඟින් නියම කරන්නේ අවම වැටුපයි. බොහෝ පෞද්ගලික අංශයේ ආයතන ඊට වඩා විශාල වැටුපක් ගෙවනවා. පසුගිය වසරේදී ඒ යටතේ ගැනෙන රැකියාවක් සඳහා 15% සිට 35% දක්වා වැටුප් වැඩි කළා.අවම වැටුප් මට්ටම තීරණය කරන්නේ වෘත්තීය සමිති නියෝජිතයන්, හාම්පුතුන්ගේ සංගම්වල නියෝජිතයන් හා අමාත්‍යාංශය තුන්ගොල්ලම එකතුවෙලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=f1104113</link>
    <topic/>
    <author/>
    <content>මානව සංහතියේ ආරම්භයත් සමඟ චාරිත්‍ර වාරිත්‍ර පිළිබඳ කතිකාවතක් නිර්මාණය වනවා. එයිනුත් බෞද්ධයින් වන අපට , අපේ බෞද්ධ සංස්කෘතියට ආවේණික වූ චාරිත්‍ර වාරිත්‍ර බිහිවෙනවා. අවුරුදු උදාව ඇත්තටම චාරිත්‍ර වාරිත්‍ර මත පදනම් වූ එකක්. අවුරුදු නැකත්වලින් අපට අවබෝධ කරවන්නේ ජීවිතයේ දෛනිකව කාලසටහනක් නිර්මාණයක් විය යුතුයි කියලා. නැකැත් චාරිත්‍ර වල පදනම සැකසිලා තියෙන්නේ අවුරුද්ද උදාවන මොහොතේ පටන් හිසතෙල් ගෑම දක්වා සියලු ක්‍රම විද්‍යාවන් ක්‍රමානුකූලව අධ්‍යයනය කිරීමක ප්‍රතිඵලයක් ලෙසින්.අවුරුදු නැකත් තුළ සුවිශේෂී වූ වටිනාකමක් තියෙනවා. ඒ වගේම ලොකු ආගමික බැඳීමක් ඒ හා සබැඳෙනවා. චාරිත්‍ර වාරිත්‍ර තුළින් අවුරුද්ද පුරා නිර්මාණය කරන්නට බලාපොරොත්තු වෙන්නේ ක්‍රමානුකූල වූත්, කළමනාකරණය කර ගන්නා වූ ත්, සතුටින් ජීවත් වන පුද්ගලයෙක්වයි. අවුරුදු නැකත් මූලික කරගනිමින් පුද්ගලයා තුළ ශික්ෂණය ගොඩ නැංවෙනවා.අලුත් අවුරුද්ද වෙනුවෙන් අලුත් ඇඳුම් ගන්නවා, ගෙවල් දොරවල් පිරිසුදු කරනවා, ගොම මැටි ගානවා, පුද්ගල ජීවිතයේ සෑම අංශයකම අලුත් බවක් ඇති වෙනවා.සූර්යයා මීන රාශියේ ඉඳන් මේෂ රාශියට සංක්‍රමණය වන මොහොත බොහෝ දෙනෙක්ට අපල උදාකරන මොහොතක් විදිහටයි ජෝතීර්වේදීන් දක්වන්නේ. ඒ නිසා තමයි නැකත් පත්‍රයට අනුව නොනගත කාලය ආගමානුකූලව ගත කරන්න උපදෙස් ලබලා දීලා තියෙන්නේ. ඒ පුද්ගලයා තුළ කරුණාව, මෛත්‍රිය, අනුකම්පාව ආදී සිතිවිලි වර්ධනය වීම තුළ අපල උපද්‍රව මර්දනය කරගන්නට හැකිවන නිසයි.එහිදී දුරාචාරයෙන් තොරව, බුදු දහම තුළ අර්ථ ගැන්වෙන ආකාරයට කරුණාව, මෛත්‍රිය, දයාව, අනුකම්පාව පෙරදැරිව මේ නව වසර ආරම්භ කරන්න යහපත් සිතිවිලි වර්ධනය කරගන්න. එවිට යහපතක්ම උදාවේවී.අවුරුදු චාරිත්‍ර වාරිත්‍ර බොහොමයක් සමීප වුණේ හින්දු ආගමට. නමුත් අපේ බෞද්ධ වටපිටාව තුළ අවුරුදු චාරිත්‍ර වාරිත්‍රවලට ආගමික අංශයේ බලපෑම ඍජුව දක්නට ලැබෙන්නක්. ලිප ගිනි මෙලවීම, කිරි ඉතිරවීම, ආහාර අනුභවය, සිට හිසතෙල් ගැම දක්වා ආගමික අනුබලය අපිට දැකිය හැකියි.නොනගතය මොහොතේදී ඒ කාලය ආගම ඇසුරු කරගන ගත කළ යුතුයි. පන්සල් ගිහින් මල් පූජා කරලා පිරිත් කියමින් ආගමානුකූල ගතකිරීමට උපදෙස් ලැබීම තුළ හෙළිවෙන්නේත් ඒ ඉහත කී බලපෑමයි.පැරැණි චාරිත්‍ර වාරිත්‍ර ගත්තාම ගණුදෙනු කරන්න කියලා උපදෙස් ලැබුණේ ළිඳත් එක්ක. ළිඳේ වතුර හරි පිරිසුදුයි. ඒ විතරක් නෙමෙයි ජලය පවිත්‍රයි, ආගමිකව සියලු ශාන්තිකර්මවලට යොදා ගන්නා වූ දෙයක්. නමුත් ආගමානුකූලව එදා පැවතුණු බොහෝ චාරිත්‍ර වාරිත්‍ර අද නවීන සංස්කෘතියත් එක්ක මුසුවෙලා. ඒ තුළ සුවිශාල වෙනසක් සිදුවෙලා.එදා අවුරුද්ද හරිම අර්ථවත්. එදා නගරයේ ඉන්න අය තමන්ගේ ඥාතීන් , හිතවතුන් මුණ ගැහෙන්න අවුරුද්ද නිමිති කරගෙන හෝ ගමට ආවා. එදා ඒ අය වින්දේ අහිංසක තෘප්තියක්. පවුලේ හැමදෙනාම එකට එක්වෙලා අවුරුද්ද සැමරුවා. අවුරුදු ක්‍රීඩා කළා. ඒ වගේම තමයි නැවුම් සිතිවිලි වලින් යුක්තව, සාමය සමගිය වර්ධනය කරගනිමින් ඉෂ්ට දේවතාවුන් සතුටු කළා.ගිය අවුරුද්දේ වැරැද්දක් වුණා නම්, ඒ වැරැද්දට සමාව ඉල්ලලා බුලත් දීලා වැඩිහිටියන්ගේ දෙපා නැමඳුවා. අතීතයේ මුළු ගමම කැවුම් සුවඳයි, තෙල් සුවඳයි , කජු පිරිලා.අවුරුද්ද කියන්නේ සශි‍්‍රක කාලයක් විදිහටයි ඔවුන් සැලකුවේ. කොහෝ ගේ නාදයත් එක්ක සිත් තුළ විශාල මානසික විපර්යාසයක් ඇති වුණා. අම්මා තාත්තා සතුටු කරන්න තෑගි බෝග අරගෙන දුව පුතා මහගෙදරට ආවා.ඒත්, අද පවතින්නේ සංකීර්ණ සමාජයක්. මේ නවීන සමාජ ක්‍රමවේදය තුළ අවුරුද්ද තවත් එක් දවසක් විතරයි. අවුරුද්දට පාටියක් දාලා උත්කර්ෂවත් ෂදිහට ඒ අවුරුද්ද නූතනයා සමරන්නේ අවුරුදු චාරිත්‍ර වාරිත්‍ර ඉටුකරමින් ද? නැහැ. බටහිර සංස්කෘතිය තුළ අද මරණ ගෙදර, මඟුල් ගෙදර, කොටහළුගෙදර විතරක් නෙමේ අවුරුද්දත් වෙනස් වෙලා. ඒක පිරිහීමේ ලක්ෂණයක්.මම දකින විදිහට අද සමාජය විවෘත ආර්ථිකයත්, සමාජය සංකීර්ණවීමත් තුළ මිනිස්සු කාර්යබහුල වෙලා. නොපෙනෙන අතෘප්තිකර ආශාවන් පසුපස හඹාගන යනවා. ඇතිවීමත් නැතිකිරීමත් කරනවා. ඒ කියන්නේ පුද්ගලයා මුදල් උපයනවා. ඒ මුදල් වැය කරලා ආශාවන් පසුපස හඹාගන යනවා. චාරිත්‍ර වාරිත්‍ර වලට වඩා මුදලට මුල් තැන දෙමින් කටයුතු කරන්න නූතන මානවයා පෙළඹිලා. ඒ සමාජය තුළ අවුරුදු චාරිත්‍ර වාරිත්‍ර ඉටු කරන්නේ කොහොමද කියන එකත් පුද්ගලයනට ගැටලුවක්.අපි අපිට ආවේණික ගති පැවතුම්වලට අනුව ජීවත්විය යුතුයි කියන කාරණය සාධාරණ මතයක්. ඒත් අපිට පැරැණි දේ අමතක කරලා ජීවත්වෙන්න බැහැ. “අතීතය අනාගතයට ගුරුවරයෙක්” කින්නේ ඒ නිසයි. මේ දක්වා සමාජය පරිණාමනය වුණේ අතීතය කියන අරටුව නිසයි.මේ උදාවන අවුරුද්ද චාම් විදිහට ගත කරලා, අපේ දේ අපි රැක ගන්නවා නම්, චාරිත්‍ර වාරිත්‍ර ඉටු කිරීම තුළ ජාතියට උරුම දේ ජාතියක් විදිහට රැකගන්නට අපිට හැකියාව ලැබෙනවා.ගමයි - පන්සලයි - වැවයි - දාගැබයි කියන සංකල්පයට එක් වුණු තව දෙයක් තමයි ‘ කහ සිවුරුයි’ කියන පදය. අතීතයේ සංස්කෘතියට අවශ්‍ය පන්නරය ලබා දුන්නේ පන්සල මූලික වෙලයි. ගමේ පන්සලේ හාමුදුරුවෝ, වෙද මහත්තයා, විදුහල්පතිතුමා කියන ප්‍රධානින් තමයි එදා ගමේ නායකත්වය දැරුවේ. අවුරුදු චාරිත්‍ර වාරිත්‍රවලට අනුකූලව හිසතෙල් ගෑවේ ඔවුන්ගේ මූලිකත්වයෙන් ඔවුන් නැකත් පත්‍රය බලලා ගැමියන්ට නියමාකාරව චාරිත්‍ර වාරිත්‍ර කියලා දුන්නා. අවුරුදු චාරිත්‍ර වාරිත්‍ර මෙහෙයුවේ ඔවුන්. ඒත් අද ඒ දේ නැහැ. ඒක සමාජ පරිහානියේ ලක්ෂණයක්.අවුරුද්ද යහපත් අයුරින් සමරන්නට අවශ්‍ය අනුශාසකත්වය පන්සල කේන්ද්‍ර කරගන ලබාදිය හැකියි කියලා මම විශ්වාස කරනවා.පරණ අවුරුද්ද වෙනුවෙන් ගිලන්පස, බුද්ධපූජාව රැගෙන පන්සලට එන දායක පිංවතුන්ට මේ අවුරුද්ද නියමාකාරව ගත කළ යුත්තේ කොහොමද කියලා ආගමානුකූලව අනුශාසනා කළ යුතුයි. අවුරුදු චාරිත්‍ර වාරිත්‍ර හරියාකාරව ඉටුකරලා, ඉෂ්ට දේවතාවුන් සතුටු කරලා අවුරුද්ද ලස්සනට ගත කරන්න අපි ඔවුන්ට අවශ්‍ය මාර්ගෝපදේශකත්වය සැපයිය යුතුයි.මතින් තොරව, අනවශ්‍ය විය පැහැදම් කිරීම් වලින් තොරව අහිංසකව අවුරුද්ද සමරන්නට බෞද්ධයින් තුළ යහපත් චින්තනයක් ඇති කරන්න පුළුවන්.අද ජනමාධ්‍ය තුළින් අවුරුදු උත්සව ප්‍රදර්ශනය කරනවා. අපේ අයත් ඒ දිහා බලාගන ඉන්නවා මිසක් තමන්ගේ ගෙදර අවුරුදු චාරිත්‍ර වාරිත්‍ර ඉටු කරන්නේ නැහැ. නැකතට ලිප ගිනි මොලවන්නේ නැහැ. එතකොට සැබෑ ලෙස අවුරුදු චාරිත්‍ර වාරිත්‍ර ඉටු වෙනවාද? නැහැ. සුදු ඇඳලා චාම් බවකින් යුක්තව අම්මා තාත්තා ලිපි ගිනි මොලවලා කිරි උතුරවනකොට මුළු ගෙදරම සිරියාවයි. අවුරුද්දම කිරි ඉතිරෙනවා.අවුරුද්ද තුළින් ජාතික සමගිය ගොඩනැගෙන්නට පෙරාතුව පවුලේ සමගිය නියමාකාරව ගොඩනැංවිය යුතුයි. ගෙදර අම්මා - තාත්තා - සහෝදර සහෝදරියන් විරසක නම් ඒ ගෙදර සතුටින් කැවුමක් හැදෙයිද? මේ උදාවන නව වස ඒ විරසක බව නැති කර ගන්නට හොඳම දිනයක්.ගෙදරින් සාමයේ පණිවිඩය පවුලේ ඥාතින්ට යා යුතුයි. එතනින් ගමේ වැඩිහිටියන්ට, පන්සලට, ගමෙන් පළාතට, එතනින් රටටම, බක් මහ උළෙලක පරමාර්ථය වෙන්නෙත් ජාතික සමගිය ඇති කිරීමයි.අවුරුදු නැකත් පත්‍රයට අනුව චාරිත්‍ර වාරිත්‍ර නියමාකාරව ඉටුකළ යුතුයි. පවුලේ හැමෝම එක කෑම මේසයක ඉඳගෙන, එකට එකතුවෙලා සාමය, සහයෝගය, මිත්‍රශීලිත්වය, කරුණාව පෙරදැරිව එළඹෙන සිංහල අලුත් අවුරුද්ද සැමරිය යුතුයි.එහිදී පංචශීල ප්‍රතිපදාවට අප අනුගත විය යුතුයි. ඉෂ්ට දේවතාවුන් අසන්තෝෂ වන, දුසිරිත් ඉවත් කරගත යුතුයි. වැඩිහිටියන්ට ගරු කරමින් , චාරිත්‍ර වාරිත්‍ර ඉටුකරමින් ශි‍්‍රයාකාන්තාව සතුටු කරන්නට මේ නව වසර යොදාගත හැකියි.සම්බුද්ධත්ව ජයන්තිය කියන්නේ බුදු රජාණන් වහන්සේ බුද්ධත්වයට පත් වූ දා සිට අද දක්වා වන කාලපරිච්ඡේදයයි. මේ එළඹෙන්නේ 2600 වන සම්බුද්ධත්ව ජයන්තියයි. මේ අර්ථය තේරුම් ගැනීමේ දී සමහරෙක් මෙය වැරැදි ආකාරයටයි නිර්වචනය කරගන්නේ.සම්බුද්ධත්ව ජයන්තිය බෞද්ධයින්ට උතුම් වූ මොහොතක්. මම දකින්නේ වර්තමානයේ පවතින්නේ කටවුඩ්, බෝඩි ලෑලි වලට සීමා වුණු ප්‍රචාරණයක්. මිනිස්සුන්ගේ සතිවිලි වල සංවර්ධනයක් වුණා නම් අද තවමත් අපරාධ ප්‍රවණතාවය ඉහළ ඇයි? දිනපතාම අප ජනමාධ්‍ය තුළින් දකින්නේ මොනයම් හෝ අපරාධයක්. සම්බුද්ධත්ව ජයන්තිය වෙනුවෙන් සැබෑ ලෙසම ආධ්‍යාත්මික විප්ලවයක් සිත තුළ ඇතිවිය යුතුයි.සම්බුද්ධත්ව ජයන්තිය සමරන්නට රාජ්‍ය වශයෙන් අනිවාර්යයෙන්ම උත්සවයක් තියනවා. ඒ සැමරීම එතනින් අවසන් විය යුතු ද? නැහැ. ගොඩක් දුෂ්කර පළාත්වල භික්ෂුන් වහන්සේලා සිවුරු පිරිකර අඩුපාඩුව, හරියාකාරව දාන වේලක් නැතුව, ආවාසයක් රහිතව හෝ දුෂ්කරතා මැද සම්බුද්ධ ශාසනය වෙනුවෙන් සුවිශාල මෙහෙවරක් සිදු කරනවා. නමුත් ඒ ගැන බලන්න පිරිසක් නිර්මාණය වෙලා නැහැ. ඒක කණගාටුවට කරුණක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=f1104112</link>
    <topic>නවක වදය වදයක්</topic>
    <author>මහින්ද අබේසුන්දර දිනමිණ ප්‍රධාන කර්තෘ</author>
    <content>සරසවිවලට සිසුන් එන්නේ අයාලේ යන දේශපාලනඥයන්ගේ උපදෙස් මත විශ්වවිද්‍යාලවලට රිංගා ගෙන සිටින අපතයන්ගේ ඕනෑ එපාකම් ඉටු කරන්න නොවේ.ඔවුන්ගේ කෑම දිරවීමට අහිංසක කොල්ලන්ගේ කෙල්ලන්ගේ අතපය කඩන්නට හෝ කන් පලන්නට නොවේ. ඒ සඳහා වෙනම ක්‍රම සහ විධි තිබේ.මවුපියන්ගේ දහඩිය මහන්සියෙන් උපයන මුදල් දරුවන් වෙනුවෙන් වැය කරන්නේ නවක වදය වැනි තිරිසන් කටයුත්තක් සඳහා නොවේ. එනිසා දැන් කළ යුතුව ඇත්තේ නවක වදයට සම්පූර්ණයෙන්ම තිත තැබිය යුතුය.1998 අංක 20 දරන අධ්‍යයන ආයතනවල නවක වදය හා වෙනත් ස්වරූපයේ සහාසික ක්‍රියා තහනම් කිරීමේ පනත යටතේ නවක වදය යන්න අර්ථ දක්වලා තියෙන්නේ අධ්‍යාපනික ආයතනයක ශිෂ්‍යයකුට හෝ කාර්ය මණ්ඩලයේ සාමාජිකයෙකුට ශාරීරික හෝ මානසික හානියක් හෝ මානසික වේදනාවක් හෝ බියක් ඇතිකරන හෝ එසේ ඇති කිරීමට ඉඩ ඇති යම් ක්‍රියාවක් විදිහටයි.මේ අනුව කිසියම් ආයතනයකට හෝ විශ්වවිද්‍යාලයට අලුතින් ශිෂ්‍යයෙකු පැමිණි විට ඔහුට කායික හෝ මානසික වශයෙන් තාඩන පීඩන එල්ල කිරීම මේ යටතේ නීතියට යටත් වෙනවා.මානව සමාජය තුළ සෑම පුද්ගලයකුටම නිදහසේ ජීවත් වන්නට අවශ්‍ය ඉඩකඩ සැදී තිබිය යුතුයි. සමාජයේ ජීවත් වන්න එන කවරෙකුට හෝ ඒ අනුව කිසි පීඩාවක් නොකළ යුතුයි.ඒ අනුව විශ්වවිද්‍යාල තුළ පවතින නවක වදයට මම එකඟ නැහැ.නවක වදය කියන්නේ මා දන්නා හැටියට සමස්තයක ක්‍රියාවලියක් නෙමෙයි. එය කිහිප දෙනෙකුගේ ක්‍රියාවක්, නමුත් ඉන් හානිය සිදු වන්නේ ඒ සමාජය නියෝජනය කරන සියලු දෙනාටමයි.නවක වදය සිදු වෙන්නේ ඇයි කියන කාරණය පිළිබඳ අවධානය යොමුකිරීමේ දී මෙයට නවකයින් එරෙහි නොවීම නිසා එයට එරෙහිව ක්‍රියාමාර්ග ගැනීමට නොහැකි තත්ත්වයක් උදාවෙලා තියෙනවා.සමහර ළමයි කැම්පස් එකට එන්නේ නවක වදය විඳින්න සූදානම් වෙලා. ඔවුන් තුළ තියෙන ආකල්පයක් තමයි කැම්පස් එකේ උප සංස්කෘතියට අනුගත වෙන්නට නම් අනිවාර්යයෙන්ම නවක වදය විඳිය යුතුයි කියලා. ඒ නිසා සමහර වෙලාවට ඔවුන් එය ප්‍රතික්ෂේප කරන්නේ නැහැ.මේකට සම්බන්ධ වෙන්නේ සුළු පිරිසක්. බහුතරයක් හිටියට ඒ අය ඊට එරෙහිව ක්‍රියාමාර්ග ගන්නෙ නැහැ. සමස්තයට එරෙහි නොහැකි නිසාවෙන් සමස්තයට හානියක් සිදුවේවි කියන බිය ඔවුන් තුළ පවතින නිසාවෙන්.අනෙක් අතට අවධානය යොමු කිරීමේ දී පරිපාලනයට මේ පිළිබඳ ලබාදෙන දැනුවත් කිරීමේ මද බවක් මා දකිනවා.නවක වදයට ලක් වූ දරුවා හෝ ඊට සම්බන්ධ පාර්ශ්ව නියමාකාරව හෙළි නොවීම මත නීතිය ක්‍රියාත්මක කරන්නට විවිධ අවස්ථාවලදී නොහැකි වෙනවා.1998 අංක 20 දරන අධ්‍යාපන ආයතනවල නවක වදය සහ වෙනත් ස්වරූපයේ සහාසික ක්‍රියා තහනම් කිරීමේ පනත යටතේ පහත ශීර්ෂ යටතේ නීතිමය අංශයෙන් කටයුතු කළ හැකියි.අධ්‍යාපන ආයතනයක දේපළෙහි බලහත්කාරයෙන් පදිංචි වීම හා ඒ දේපළට අලාභ හානි සිදු කිරීම යටතේ වරදකරු ඊට සම්බන්ධ පාර්ශ්වයන්ට එරෙහිව නීතිමය කටයුතු කිරීමේ හැකියාව පවතිනවා.නිසාවෙන් නවක වදය පිළිබඳ එදාට වඩා වර්තමානය වන විට නීතිය අකුරටම ක්‍රියාත්මක වන බැව් කිව යුතුයි.අපේ පාසල්වලට අලුතින් එන ළමයින්ට සුහද පිළිගැනීමක් තියෙන්නේ ආගන්තුක ළමයින්ට සමීපවීමක් වශයෙන්. මම 1975 පේරාදෙණිය විශ්වවිද්‍යාලයේ හිටියේ. අපිටත් නවක වදය ලැබෙන කාලයේ මානසික පීඩාවක් තිබුණා. නමුත් ඒක මානසික වදයක් කියලා හිතන්නේ නෑ.දරුණු මට්ටමට නවක වදයට ලක්වූවන් අපේ කාලයෙත් හිටියා. විශ්වවිද්‍යාලයේදී ළමයින් හඳුනාගැනීමයි කරන්නේ. සමහර තැන්වල දරුණු වදහිංසාවලට ලක්වූ අයත් ඉන්නවා. අපි අලුතින් එකතුවන අය නවක වදයට භාජනය කළේ නෑ.නවක වදය තුළින් සමානාත්මතාවය ඇතිකරන්නෙ නෑ. දුප්පත්, පොහොසත් භේදය නැතිකරන්නත් අමාරුයි. කුල භේදය, ආගම් භේදය මතුවීමක් නෑ. බොහෝ ගුරුවරු දක්‍ෂතාවයටයි තැන දෙන්නේ.මවුපියන්ගේ පසුබිම ගුරුවරුන්ට වැඩක් නෑ. ඔවුන්ගේ ආර්ථික පසුබිම අපට ප්‍රශ්නයක් නෑ. සියලු දෙනාටම එක හා සමානවයි සලකන්නේ. ඇත්තටම විශ්වවිද්‍යාලයට නවක වදය අනවශ්‍ය දෙයක්.“නවක වදය” කියන්නේ මම දකින ආකාරයට විශ්වවිද්‍යාලයක් තුළ සිදු නොවිය යුත්තක්. අපි කැම්පස් එකට එන්නේ ඉහළ අධ්‍යාපනයක් ලබන්නයි. ඒ වගේම කරුණු ගවේෂණය කරමින් හොඳ මාවතකට ප්‍රවේශයක් ලබා ගන්නයි.ඒත් නවක වදය තුළ කායිකව වගේම මානසිකවත් ලොකු අසීරුතාවයකට නවකයින් පත්වෙනවා. ඔවුන්ට ඒ භූමිකාව පිළිබඳ ඇතිවන හැඟීම කියන්න අමාරුයි.දරුවෙක් නිවසින් පාසලට එන්නේ සමාජයකට හුරුවෙමින්, සහයෝගය ඔවුන් ළඟ තියෙනවා. විශ්වවිද්‍යාලයක් තුළ සහයෝගය ඇති කරන්න නවක වදයට වඩා සුහදතාවයට පුළුවන් කියලා මම දකින්නේ.විශ්වවිද්‍යාල ජීවිතේ කියන්නේ මටත් නුපුරුදු දෙයක් නෙමෙයි. මීට වසර කිහිපයකට ඉහතදී මමත් ඒ නවක වදය වින්දා. කැම්පස් එකකට දරුවෙක් එන්නේ ගොඩක් බාධක දුෂ්කරතා මැද වුණත් තමන්ගේ අධ්‍යාපන කටයුතුවලින් ඉහළ ප්‍රතිඵල ලබා ගන්නයි. නමුත් සරසවියේදී නවක වදය ඒ පැතුම බොඳ කරනවා.මානසිකව වගේම කායිකවත් ලොකු පීඩනයක් තමයි දැනෙන්නේ.මවක් විදිහට අද දරුවෙක් කැම්පස් එකට යනවා කියන්නේ එක අතකින් අනියත බියක් ඇති වෙනවා. ඒ මොන විදිහේ නවක වදයන්ට ඒ තුළදී මුහුණ දෙන්න වෙනවද කියන නිසා.වාර්ෂිකව සරසවි වරම් ලබන ප්‍රමාණය ඉහළ ගියත් සමහර විට ඇතුළත් වන පිරිස අඩු වන්නට නවක වදය ප්‍රබල හේතුවක් ලෙසයි මා දකින්නේ.නිදි වරා ගන පාඩම් කරමින් න්‍යායාත්මක දැනුමත්, ප්‍රායෝගිකත්වයත් අත්හදා බලමින්, දෙවසරක් තිස්සේ මනස මෙහෙය වූ සිසුවා සරසවි ප්‍රවේශ සිහිනය සිතේ රඳවා ගනිමින් විභාගයට මුහුණ දෙයි. ඒ සිසුන් අතරින් වසරකට සරසවි වරම් ලබන්නේ සුළු ප්‍රතිශතයකි. ඔවුන් ලාංකීය අධ්‍යාපන ක්‍රමය තුළ පිය නගන්නේ බුද්ධිමතුන්ගේ පාරාදීසයටය.වසර ගණනාවක් මා පිය තුරුලේ ගුණධර්ම සාරධර්ම උගත් ඔහු න්‍යායාත්මක දැනුමත් සමාජයත් ඉගෙන ගන්නේ පාසලෙනි. වසර දහ තුනක අධ්‍යාපනය නිමා කරමින් උපාධි සිහිනය කර පින්නාගෙන ඔහු සරසවිය නම් පුද බිමට පා තබයි.සරසවියට යන්නට වරම් ලද මොහොතේ පටන් ඔහුගේ සිතේ හට ගන්නේ අනියත බියකි. ඒ තමාට කුමන ආකාරයේ නවක වදයකට මුහුණ දෙන්නට සිදුවේද යන්න පිළිබඳවය. මවුපියන් තම දරුවන් සරසවියට යවන්නට විටෙක මැලි වේ. ඒ අන් කවර හේතුවක් නිසාවත් නොව දරුවාගේ ජීවිතය සරසවියට වඩා මවකට වටිනා බැවිනි.“නවක වදය” වූ කලී කායිකව හෝ මානසිකව සිදු කළ හැකි ක්‍රියාවලියකි. නවක සිසුන්ගේ කඳුළු බිඳු ජ්‍යෙෂ්ඨ උත්තමයින්ට සිනා වැස්සකි. නවක වදය නිම වී “සෝෂල්” එක එනතුරු රැග් කරන්නට ඔවුන්ට අවැසිය. ඒ ඔවුන්ද නවක වදය විඳ ඇති හෙයිනි. ඒ නිසාවෙන් එය වූ කලී නොසිඳෙන වෛරයකදැයි සිතේ.රැග් එකක් දී අනතුරුව සෝෂල් එක දී කැම්පස් සමාජයේ සමාජගත කරන්නට විද්‍යාර්ථයෙකු හැඩ ගැස්වීම කෙතරම් බොළඳ වුවක්ද ? මදක් සිතන්න. වසර ගණනාවක් සමාජය තුළ හිඳිමින්, ඥානයෙන් ගුණාත්මක වර්ධනයක් සතු ඔවුන් තවදුරටත් “රැග්” කර ප්‍රතිනිර්මාණය කළ යුතුද ?නවක වදයෙන් අපේක්ෂා කරන්නේ ඔවුන්ගේ වචනයෙන්ම කිව හොත් “බැජ් ෆිට්” එකයි. සමානාත්මතාවයයි. එකී සමානාත්මතාවය “බැජ් ෆිට්” එක ගොඩනංවන්නට නවකයින් මානසිකව හා කායිකව බිඳ දැමිය යුතුද ? නැත සහයෝගයෙන් කටයුතු කරන්නට දරුවෙකු ප්‍රථම පාඩම ඉගෙන ගන්නේ නිවසෙනි.අනතුරු පාසලෙනි. හිත මිතුරු සමාජ කණ්ඩායම්වලිනි. එය එසේ නම් තවදුරටත් සරසවිය තුළ නවකයින් සමාජගත කිරීමට “නවක වදය” අවශ්‍ය ද ?චීත්ත ගවුමක් ඇඳ, කොණ්ඩ කරල් දෙකක් ගොතා, රබර් සෙරෙප්පුව පැළඳ බියෙන් බියෙන් පෝලිමට දේශන ශාලාවට යාමත් “වල” ට එක්වී ජ්‍යෙෂ්ඨයින්ගේ අවවාද අනුශාසනා ලබමින් කුමන හෝ ක්‍රියාකාරකමක යෙදී “ඉකාඩ්” එකක් දමා ගැනීමත් සරසවියට අවැසි දැයි මදක් සිතන්න.නවක වදයට ලක් වී බොහෝ දෙනෙක් ස්වකීය සරසවි දිවියෙන් සමුගද්දී තවත් අයෙක් සිය දිවි හානි කර ගත් අයුරු සිතට ගෙන ආවේ කම්පාවකි. දේශපාලන පක්ෂ පාටට බෙදී අරගල කරද්දී නවකයින් ඔවුන් පසුපස හැල්මේ ආවේ අරමුණකින් තොරවය.සරසවියට පිවිසෙන විද්‍යාර්ථයින් එකිනෙකා හඳුනාගත යුතු බැව් සත්‍යය. උස් පහත් භේදයකින් තොරව එකිනෙකා හා කටයුතු කළ යුතු බවත් සැබෑය. නමුත් සරසවි බිමේ ගත වුණ සුන්දර වසර තුන හෝ හතරට “නවක වදය” අවැසි ද ?සරසවි බිම පිං බිමකි. එහි පාරිශුද්ධත්වය නවක වදය නිසාවෙන් කෙළසන්නට ඉඩ දිය යුතු නොවේ. සමස්තයකගේ නොව කිහිප දෙනෙකුගේ උවමනා එපාකම් මත අසරණ නවකයින්ට මානසිකව ලබාදෙන දඬුවම සැර වැඩිය.අනේක විධ ගැටලු බාධක මැදින් සරසවි බිමට පා තැබූ විද්‍යාර්ථයන් ඉන් ඉක්බිති අපේක්ෂා කරන්නේ ස්වකීය උපාධිය සාමාර්ථයක් සහිතව සමත් කර ගන්නටය. ඉන් අනතුරුව උසස් රැකියාවකට ගොස් මවුපිය බලාපොරොත්තු සාක්ෂාත් කර ගන්නටය. එහෙත් නවක වදය තුළ ඒ සිහිනය බොඳ වුවහොත් ජ්‍යෙෂ්ඨ උත්තමයින්ට සිදු වන්නේ ගෙවා ගත නොහැකි පාපයකි.එක් වචනයකින් මහා ලොකු ව්‍යසනයක් කරන්නට හැකිය. හිතක් තලන්නට ගත වන්නේ මොහොතකි. නමුදු බිඳ වැටුණු සිත යළිදු ගොඩනංවන්නට නොහැකිය.නවක වදය පරපුරෙන් පරපුරට උරුම කළ යුතු දෙයක් නොවේ. මානසික අසහනයකට වඩා සරසවි සිසුවාට මානසික සුවයක් ලබා දෙන්නේ නම් සරසවි බිම ඔවුනටද කෙම් බිමක් වනු ඇත.අද සරසවියට පමණක් නොව නවක වදය අනෙකුත් උසස් අධ්‍යාපන ආයතනවලටත් පාසල්වලටත් බෝ වී හමාරය. පැතිරීම මර්දනය කරන්නට යම් ක්‍රමවේදයක් අවශ්‍යය. කෙනෙකුට හිංසා කිරීම කායිකව මානසිකව සිදු කිරීම අනුමත කළ නොහැක්කකි. දැඩි නීති රීති පැන වෙන්නේද එබැවිනි. ඒ නිසාවෙන් අන්‍යයන්ට හිංසා කරන්නට බිහි වුණු “නවක වද” සංස්කෘතිය බිඳ ලා ඊට එරෙහිව අත්වැල් බැඳ ගත යුතු කාලය දැන් එළඹ තිබේ.(සහතිකය සටහන් කෙළේ 1998 අපේ‍්‍රල් මස 29 වැනි දින)එල්. ඩී. ඕ. 7 / 98අධ්‍යාපන ආයතනවලින් නවක වදය සහ වෙනත් ස්වරූපයේ සාහසික ක්‍රියා ද කෲර අමානුෂික සහ නින්දිත සැලකීම ද තුරන් කිරීම සඳහා වූ පනතකිශ්‍රී ලංකා ප්‍රජාතන්ත්‍රික සමාජවාදී ජනරජයේ පාර්ලිමේන්තුව විසින් මෙසේ පනවනු ලැබේ.1. මේ පනත 1998 අංක 20 දරන අධ්‍යාපන ආයතනවල නවක වදය සහ වෙනත් ස්වරූපයේ සාහසික ක්‍රියා තහනම් කිරීමේ පනත යනුවෙන් හඳුන්වනු ලැබේ.2. (1) අධ්‍යාපන ආයතනයක් තුළ දී හෝ ඉන් පිටත දී හෝ නවක වදය සිදු කරන්නා වූ හෝ එහි ලා සහභාගි වන්නා වූ යම් තැනැත්තකු මේ පනත යටතේ වරදකට වරදකරු වන අතර, මහේස්ත්‍රාත්වරයකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට, අවුරුදු දෙකක් නොඉක්මවන කාලයක් සඳහා බරපතළ වැඩ ඇතිව බන්ධනාගාරගත කරනු ලැබීමට යටත් විය යුතු ය. තව ද වරද සිදු කරනු ලැබුවේ යම් තැනැත්තකු, සම්බන්ධයෙන් ද, ඒ තැනැත්තාට සිදුකරන ලද හානිය සඳහා අධිකරණය විසින් තීරණය කරනු ලබන මුදලකින් වන්දි ගෙවන ලෙස ද, ඒ පළමුව සඳහන් කළ තැනැත්තාට ආඥා කරනු ලැබිය හැකි ය.(2) අධ්‍යාපන ආයතනයක යම් ශිෂ්‍යයකුට හෝ කාර්ය මණ්ඩලයේ සාමාජිකයකුට හෝ නවක වදය සිදු කරන අතරතුර, ඒ ශිෂ්‍යයාට හෝ සාමාජිකයාට ලිංගික අතවරයක් හෝ බරපතළ තුවාල සිදු කරන්නා වූ යම් තැනැත්තකු මේ පනත යටතේ වරදකට වරදකරු වන අතර මහේස්ත්‍රාත්වරයකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට, අවුරුදු දහයක් නොඉක්මවන කාලයක් සඳහා බන්ධනාගාරගත කරනු ලැබීමට ඒ තැනැත්තා යටත් විය යුතුªය. තව ද වරද සිදු කරනු ලැබුවේ යම් තැනැත්තකු සම්බන්ධයෙන් ද, ඒ තැනැත්තාට සිදු කරන ලද හානිය සඳහා අධිකරණය විසින් තීරණය කරනු ලබන මුදලකින් වන්දි ගෙවන ලෙස ද ඒ පළමුව සඳහන් කළ තැනැත්තාට ආඥා කරනු ලැබිය හැකි ය.3. මේ වගන්තියෙහි “තර්ජිත තැනැත්තා” යනුවෙන් සඳහන් කරනු ලබන, අධ්‍යාපන ආයතනයක යම් ශිෂ්‍යයකුට හෝ කාර්ය මණ්ඩලයේ සාමාජියකු හෝ තුළ බිය ඇති කිරීමේ චේතනාව ඇතිව හෝ තර්ජිත තැනැත්තාට නීතියෙන් නියම කර නොමැති යම් ක්‍රියාවක් කරන ලෙස හෝ කිරීමට ඒ තැනැත්තාට අයිතිය තිබෙන යම් ක්‍රියාවක් නොකර හරින ලෙස හෝ තර්ජිත තැනැත්තාට බල කිරීමේ චේතනාව ඇතිව. ඒ අධ්‍යාපන ආයතනය තුළ දී හෝ ඉන් පිටත දී හෝ ඒ ශිෂ්‍යයාගේ හෝ කාර්ය මණ්ඩලයේ සාමාජිකයාගේ ශරීරයට, කීර්තියට හෝ දේපළට, තර්ජිත තැනැත්තාට සම්බන්ධතාවක් ඇති වෙනත් යම් තැනැත්තකුගේ ශරීරයට, කීර්තියට හෝ දේපළට හානි සිදුකරන බවට වාචිකව හෝ ලිඛිතව, තර්ජනය කරන්නා වූ යම් තැනැත්තකු මේ පනත යටතේ වරදකට වරදකරු වන අතර මහේස්ත්‍රාත්වරයකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට අවුරුදු පහක් නොඉක්මවන කාලයක් සඳහා බරපතළ වැඩ ඇතිව බන්ධනාගාරගත කරනු ලැබීමට ඒ තැනැත්තා යටත් විය යුතු ය.4. යම් අධ්‍යාපන ආයතනයක් ඇතුළත දී හෝ ඒ අධ්‍යාපන ආයතනයේ කළමනාකරණය හා පාලනය යටතේ වූ යම් පරිශ්‍රයක් ඇතුළත දී නීත්‍යානුකූල යුක්ති සහගත භාවයකින් තොරව ද, යම් විශේෂ ක්‍රියා මාර්ගයක් ගැනීමට ඒ අධ්‍යාපන ආයතනයේ යම් ශිෂ්‍යයකුට, එහි කාර්ය මණ්ඩලයේ යම් සාමාජිකයෙකුට හෝ වෙනත් තැනැත්තකුට බල කිරීමේ කාර්යය සඳහා ද, ඒ ශිෂ්‍යයාගේ හෝ කාර්ය මණ්ඩලයේ සාමාජිකයාගේ හෝ වෙනත් තැනැත්තාගේ හෝ පෞද්ගලික නිදහස සහ යාම ඊයේ නිදහස අවහිර කරන්නා වූ යම් ක්‍රියාවක් කරන, යම් තැනැත්තකු මේ පනත යටතේ වරදකට වරදකරු වන අතර, මහේස්ත්‍රාත්වරයකු ඉදිරියේ පවත්වනු ලබන ලඝු නඩු විභාගයිකින් පසු වරදකරු කරනු ලැබූ විට, අවුරුදු හතක් නොඉක්මවන කාලයක් සඳහා බරපතල වැඩ ඇතිව බන්ධනාගාරගත කරනු ලැබීමට ඒ තැනැත්තා යටත් විය යුතු ය.5. අධ්‍යාපන ආයතනයක යම් ශිෂ්‍යයකුට හෝ කාර්ය මණ්ඩලයේ සාමාජිකයකුට හෝ යාමට අයිතිවාසිකමක් ඇති යම් පැත්තකට යාමෙන් ඒ ශිෂ්‍යයා හෝ සාමාජිකයා වළක්වන යම් ආකාරයකින් ඒ ශිෂ්‍යයාට හෝ සාමාජිකයාට නීති විරෝධී ලෙස බාධා කරන යම් තැනැත්තකු මේ පනත යටතේ වරදකට වරදකරු වන අතර මහේස්ත්‍රාත්වරයකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට, අවුරුදු හතක් නොඉක්මවන කාලයක් සඳහා බරපතළ වැඩ ඇතිව බන්ධනාගාරගත කරනු ලැබීමට, ඒ තැනැත්තා යටත් විය යුතු ය.6. අධ්‍යාපන ආයතනයක යම් ශිෂයකු හෝ කාර්ය මණ්ඩලයේ සාමාජිකයකු ඇතැම් පරිමිත සීමාවලින් ඔබ්බට යාම වළක්වාලන යම් ආකාරයකින් ඒ ශිෂ්‍යයාට හෝ සාමාජිකයාට නීති විරෝධී ලෙස අවහිර කරන යම් තැනැත්තකු මේ පනත යටතේ වරදකට වරදකරු වන අතර මහේස්ත්‍රාත්වරයකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට අවුරුදු හතක් නොඉක්මවන කාලයක් සඳහා බන්ධනාගාරගත කරනු ලැබීමට, ඒ තැනැත්තා යටත් විය යුතු ය.7. (1) අධ්‍යාපන ආයතනයකට අයත් වූ හෝ එහි කළමනාකරණය හෝ පාලනය යටතේ පවත්නා හෝ යම් පරිශ්‍රයක නීත්‍යානුකූල හේතුවක් නොමැතිව බලහත්කාරයෙන් පදිංචි වන්නා වූ යම් තැනැත්තකු මේ පනත යටතේ වරදකට වරදකරු වන අතර මහේස්ත්‍රාත්වරයෙකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට අවුරුදු දහයක් නොඉක්මවන කාලයක් සඳහා බන්ධනාගාරගත කරනු ලැබීමට හෝ රුපියල් දස දහසක් නොඉක්මවන දඩයකට හෝ ඒ බන්ධනාගාරගත කිරීම හා දඩය යන දඬුවම් දෙකට ම හෝ ඒ තැනැත්තා යටත් විය යුතු ය.(2) අධ්‍යාපන ආයතනයකට අයත් වූ හෝ එහි කළමනාකරණය හෝ පාලනය යටතේ පවත්නා යම් දේපළක් සම්බන්ධයෙන් අනර්ථය සිදුකරන යම් තැනැත්තකු මේ පනත යටතේ වරදකට වරදකරු වන අතර, මහේස්ත්‍රාත්වරයකු ඉදිරියෙහි පවත්වනු ලබන ලඝු නඩු විභාගයකින් පසු වරදකරු කරනු ලැබූ විට, අවුරුදු විස්සක් නොඉක්මවන කාලයක් සඳහා බන්ධනාගාරගත කරනු ලැබීමට සහ රුපියල් පන්දහසක් හෝ ඒ දේපළ සම්බන්ධයෙන් සිදුකරන ලද පාඩුවේ හෝ අලාභ හානියේ ප්‍රමාණය මෙන් තුන් ගුණයක් යන මේ දෙකින් වඩා වැඩි ප්‍රමාණයේ දඩයකට ඒ තැනැත්තා යටත් විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>11</day>
    </date>
    <link>http://www.dinamina.lk/2011/04/11/_art.asp?fn=f1104114</link>
    <topic>පොදුජන සේවයටම කැපවූ ජනතා නායකයා</topic>
    <author/>
    <content>ජනතා අරගලයේදී දක්වන දක්ෂතාව පොදුජන මෙහෙවරේදී ඒ ආකාරයෙන්ම පෙන්නුම් කරන ජනතා නායකයින් ඉතා අතලොස්සකගේ නාමාවලිය අතරට රිචර්ඩ් පතිරණ නාමයද ඇතුළත් වන්නේ නිතැතිනි.වර්ෂ 1977 බලවත් පසුබෑමකට මුහුණ දුන් ශ්‍රීලනිප ප්‍රගතිශීලී බලවේගය ජයග්‍රාහී මාවත වෙත නැවත කැඳවා ගනිමින් රාජ්‍ය පාලන වගකීම යළිත් භාර ගැනීම දක්වා වූ ගමන යළි සිහිපත් කරන කිසිවකුට ඒ සඳහා රිචර්ඩ් පතිරණ මහතා අතින් ඉටුවූ සේවාව අමතක කර කිසිසේත් කතා කළ නොහැකිය.උතුරේත්, දකුණේත් ලේ ගංගා ගලා ගිය මිනී කඳු ගොඩ ගැසුණු භීෂණය සමාජය වෙලාගත් පාලනයට විරුද්ධව ප්‍රජාතන්ත්‍රවාදී ජනතා බලය එක්රැස් කිරීමට නායකත්වය ලබාදුන් රිචර්ඩ් පතිරණ මහතා හා අප අතර ඒ යුගයේ දී ඇති වූ සබඳතාව එතුමා මියයන තෙක්ම තව තවත් තහවුරු වු ඉතා සමීප සබඳතාවක් විය.පාසල් අවදියේදීම ශිෂ්‍ය දේශපාලන කටයුතුවලටත් ඉන් අනතුරුව ශ්‍රීලනිප තරුණ සංගමයේ දේශපාලනයටත් අවතීර්ණ වූ මම රේගු දෙපාර්තමේන්තුවේ රැකියාවට තේරීපත් වී කොළඹ රැඳී සිටි අවදියේ එවකට විපක්ෂයේ මන්ත්‍රීවරයකු ලෙස කටයුතු කළ රිචර්ඩ් මහතා සමඟ සබඳතා තවත් තහවුරු කළ යුගයක් තිබිණි. පාර්ලිමේන්තු කටයුතුවලින් පසු බොහෝ දිනවල හවස් යාමයේදී අප නිවසේදීත් හෝ එවකට මන්ත්‍රී නිල නිවාස සඳහා වෙන්කර දී තිබූ ශ්‍රාවස්ති මන්දිරයේදීත් සිදුවූ රසවත් හමුවීම් අතලොස්සක් වූ විපක්ෂය නියෝජනය කළ රිචර්ඩ් පතිරණ මහතාටත් දේශපාලන අසිරිය නොමැති විධායක තනතුරක් හෙබ වූ මටත් ඉතා උණුසුම් සාවදායි අවස්ථාවක් විය.එවකට අම්බලන්ගොඩ ආසනය නියෝජනය කළ අ.ම. කරුණාරත්න මැතිතුමාගේ අභාවයෙන් හිස් වූ ආසන සංවිධායක ධුරය සඳහා පැවැති සම්මුඛ පරීක්ෂණයෙන් පසු එවකට පක්ෂ නායකත්වය ඉසිලූ සිරිමාවෝ මැතිනිය හමුවු රිචර්ඩ් පතිරණ මහතා පැවැසුවේ “අම්බලන්ගොඩ ආසනෙ හරියට කරන්න නම් ෂාන් ට දෙන්න නැත්නම් ඕන කෙනෙකුට දෙන්න කියායි. එදා සංවිධායක ධුරය අපේක්ෂා කළ 19 දෙනා අතුරින් සංවිධායක ධුරය මා වෙත පැවැරීමට එම ප්‍රකාශය ද ඉතා ප්‍රබල හේතුවක් වු බව මගේ විශ්වාසයයි.පවතින සමානුපාතික ඡන්ද ක්‍රමය නිසා දක්ෂයින් තම පක්ෂයට එකතු කර ගැනීමට බොහෝ දෙනා මැලිවෙද්දී දක්ෂ තරුණ පිරිසක් පක්ෂයට බඳවා ගැනීමටත් ඔවුන්ට වගකීම් පැවරීමටත් කිසිසේත් පසුබට නොවූ රිචර්ඩ් පතිරණ මහතා සුවිශේෂී නායකයෙකි. ඔහු එදා මගේ ක්‍රියාකාරිත්වය ගැන තැබූ විශ්වාසය මේ දක්වා ඉතා ඉහළින් ආරක්ෂා කරමින් එජාපයට හිතවත්ව තිබූ අම්බලන්ගොඩ අද ශ්‍රීලනිප බලවේගයක් බවට පත් කිරීමට ලැබීම මට විශාල සතුටකි.පොදුජන අරගලයේ දී ජනතාව වෙනුවෙන් පෙනී සිටිමින් දක්ෂයින්ට තම පක්ෂයේ වගකීම පවරමින් කටයුතු කළ රිචර්ඩ් පතිරණ මහතාට පොදුජන එක්සත් පෙරමුණ බලයට පත්වීමත් සමඟ විශාල ජනතා මෙහෙවරක් ඉටුකිරීමේ වාසනාවද උදාවිය. මා මුලින් කී පරිදිම පොදුජන අරගලයේ දී දැක්වූ දක්ෂතා පොදුජන සේවයේදීත් ඒ ආකාරයෙන්ම ඉටු කරමින් සමස්ත දේශයටත් ගාල්ල දිසාවටත් එතුමන් අතින් ඉටුවූයේ අතිවිශාල සේවාවකි.අධ්‍යාපන අමාත්‍යවරයා හැටියට ගුරු සේවා ව්‍යවස්ථාව ඇති කරමින්, පාසල් භෞතික සම්පත් වර්ධනය කරමින්, නව පාසල් නව පත්වීම් ඇති කරමින් එතුමන් ඉටුකළ සේවාව දෙවැනි වන්නේ නිදහස් අධ්‍යාපනය රටට හඳුන්වා දුන් කන්නන්ගර ශ්‍රීමතුන්ගේ සේවාවට පමණක් වන බව මගේ හැඟීමයි. රාජ්‍ය පරිපාලන අමාත්‍ය තනතුරේදීත් ඒ ආකාරයෙන්ම කටයුතු කළ රිචර්ඩ් පතිරණ නාමය වත්මන් සමාජයට අලුතින් හඳුන්වා දිය යුතු නමක් නොවේ.විශේෂයෙන් ගාල්ල දිස්ත්‍රික්කයට ඉටුකළ අතිමහත් සේවාව අදත් සමාජයේ නිරතුරු කතාබහට ලක්වන්නකි. බද්දේගම අම්බලන්ගොඩ අක්මීමන එකට යා කළ ඒ යුගයේ ලංකාවේ දිගම පාලම ගිංගඟ හරහා ඉදිකිරීමද එබඳු ආශ්චර්යමත් කාර්යකි. පාලම ඉදිකිරීම් ඇරඹු මොහොතේ විපක්ෂයේ පුද්ගලයින් ඒ අසල පොල් පැළයක් සිටුවා ‘මේ ගහේ ගෙඩි එනකොට රිචර්ඩ් මහත්තයා පාලම හදලා ඉවර කරයි’ කියා අභියෝග කරද්දී ඒ පොල් පැළය අතු කීපයක් දළුලන අවස්ථාව වනවිට පාලමේ වැඩ නිමා කරමින් විපක්ෂයේ අභියෝගය පරාජය කිරීමට එතුමාට හැකිවිය.එසේ වූවත් අප හා ඉතා සමීප මෙන්ම දිස්ත්‍රික්කය, රට වෙනුවෙන් අමිල සේවාවක් ඉටුකළ මේ ජන නායකයාගේ පිළිරුව ගාල්ල පුරවරයේ ඉදිකිරීමට මා පෙළඹවූයේ අනාගත පරපුර පවා මේ පොදුජන නායකයා පිළිබඳ කථා කළ යුතු බවට, දැනගත යුතු බවට මා තුළ වූ විශ්වාසයයි.එම අපේක්ෂාව මල්ඵල ගන්වමින් රිචර්ඩ් පතිරණ පිළිරුව ගාල්ල නගර මධ්‍යයේ නිරාවරණය කරන්න ලැබීම අපට විශාල සතුටකි. ගරු අග්‍රාමාත්‍ය දි. මු. ජයරත්න මැතිතුමන් ආණ්ඩුකාරවර කුමාරි බාලසූරිය මැතිණිය ඇතුළු දිස්ත්‍රික්කයේ එදා මෙදාතුර එතුමන් සමඟ දේශපාලනය කළ සියලු මැති ඇමැතිවරු එතුමාගේ ප්‍රිය බිරිය හා පුතනුවන් මේ හා එක්වීම මට මහත් සතුටකි.සමස්ත දේශයට ගාල්ල දිසාවට අනුපමේය සේවාවක් ඉටුකළ දිවංගත රිචර්ඩ් පතිරණ මැතිතුමනි ඔබ ඉටුකළ සේවාව ජනතා මතකයේ සදාකල් පවතීවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104121</link>
    <topic>2010 ආර්ථික වර්ධන වේගය සියයට 8ක්</topic>
    <author>ධනුෂ්ක ගොඩකුඹුර</author>
    <content>වසර 33කට පසු ඉතිහාසයේ දෙවැනි ඉහළම ආර්ථික වේගය සනිටුහන් කරමින් 2010 වර්ෂයේ සියයට 8ක සමස්ත ආර්ථික වර්ධන වේගයක් වාර්තා කිරීමට ශ්‍රී ලංකාව සමත් වෙයි.කෘෂිකර්මය, කර්මාන්ත හා සේවා යන අංශවල ගුණාත්මක වර්ධනයක් වාර්තා කළ මෙරට ආර්ථිකය 2010 අවසන් කාර්තුවේ දී පමණක් සියයට 8.6ක ඉහළම වර්ධන වේගයක් සනිටුහන් කර ඇත. මේ කරුණු හෙළිදරව් කෙරුණේ ශ්‍රී ලංකා මහ බැංකුවේ 2010 වාර්ෂික වාර්තාව මුදල් හා ක්‍රමසම්පාදන ඇමැතිවරයා වන ජනාධිපති මහින්ද රාජපක්ෂ මහතාට පිළිගැන්වීම වෙනුවෙන් මහ බැංකු පරිශ්‍රයේදී ඊයේ (11) පැවැති උත්සවයේදීය. මහ බැංකුවේ වාර්ෂික වාර්තාව පිළිගැනීම සඳහා මුදල් ඇමැතිවරයා මහ බැංකුව වෙත සපැමිණිමේ සම්ප්‍රදායේ සමාරම්භකයා වන ජනාධිපතිවරයා පස්වැනි වතාවටත් මහ බැංකුව වෙත පැමිණි වාර්ෂික වාර්තාව පිළිගැන්වීමේ අවස්ථාවට එක් විය.ගිණුම් වර්ෂයක් අවසාන වී සිවු මසක් ඇතුළත වාර්ෂික වාර්තාව මුදල් ඇමැතිවරයාට පිළිගැන්විය යුතුය යන මහ බැංකු ව්‍යවස්ථාවට අනුකූලව මහ බැංකු අධිපති අජිත් නිවාඩ් කබ්රාල් මහතා ජනාධිපතිවරයා වෙත මේ වාර්ෂික වාර්තාව පිළිගැන්වූයේය.2010 වර්ෂයේ එල්ල වූ අභියෝග රැසක් මැද වුව 2009 වසරට සාපේක්ෂව කෘෂිකර්ම අංශය සියයට 7 කින්ද කර්මාන්ත අංශය සියයට 7.5 කින්ද සේවා අංශය සියයට 8 කින්ද වර්ධනය වී තිබේ.දළ දේශීය නිෂ්පාදිතයෙහි ප්‍රතිශතයක් ලෙස ගත් කළ රාජ්‍ය සහ පෞද්ගලික ආයෝජන 2010 වර්ෂයේ දී සියයට 27.8 ක් දක්වා වර්ධනය වී ඇත.විදේශ රැකියා නියුක්තිකයන්ගේ ප්‍රේෂණ ඩොලර් බිලියන 4.1 දක්වා විශිෂ්ට වර්ධනයක් අත් පත් කර ගත් අතර මෙතෙක් ළඟා වූ ඉහළම වර්ධනය වාර්තා කළ විදෙස් සංචිත අමෙරිකානු ඩොලර් බිලියන 6.6 ක් දක්වා ඉහළ ගියේය.විදෙස් සංචිත ප්‍රමාණය 2009 වසරේදී ඩොලර් බිලියන 5 ක් විය.අපේක්ෂිත ඉලක්ක ඉක්මවා ගිය රාජ්‍ය ආදායම 2010 වසරේදී දළ දේශීය නිෂ්පාදිතයෙහි ප්‍රතිශතයක් ලෙස ගත් විට සියයට 14.6 දක්වා ඉහළ ගොස් ඇත.2009 වසරේදී අමෙරිකානු ඩොලර් 2057 ක් වූ ඒක පුද්ගල ආදායම 2010 වසරේදී අමෙරිකානු ඩොලර් 2399 දක්වා වැඩි වී තිබේ.වර්ධනය වන ආර්ථිකයත් සමග 2010 වසරේදී රැකියා ප්‍රමාණය වැඩි වීම නිසා විරැකියාව සියයට 4.9 දක්වා පහළ වැටී තිබේ. එය 2009 වසරේදී සියයට 5.8 ක් විය.එසේම වසර දෙකක කාලයක පටන් තනි ඉලක්කමක පවතින උද්ධමනය තවදුරටත් පහළ යමින් සියයට 5.9 ක් වාර්තා කර තිබේ. අය වැය හිඟයද සියයට 7.9 දක්වා පහතට පැමිණ ඇත.කොළඹ කොටස් වෙළෙඳ පොළ ගෝලීය කොටස් වෙළෙඳ පොළ අතර ප්‍රථම ස්ථානයට පත්වීමත් පසුගිය වසරේ ලද විශිෂ්ටතම වූ වර්ධනයකි.මෙරට ඉතිහාසයේ සංචාරක පැමිණීමේ ඉහළම අගය 2010 වසරේදී වාර්තා වූ අතර එය සංඛ්‍යාත්මකව 560000 ක් විය.ආර්ථික කටයුතු යථා තත්ත්වයට පත් කිරීම පිළිබිඹු කරමින් පාරිභෝගික වියදම සියයට 14.9 කින් වර්ධනය වූ අතර දළ දේශීය නිෂ්පාදිතයෙහි ප්‍රතිශතයක් ලෙස පෞද්ගලික පරිභෝජනය සියයට 64.4 සිට 65.8 දක්වා ඉහළ ගියේය.ආර්ථික සංවර්ධන ඇමැති බැසිල් රාජපක්ෂ මුදල් නියෝජ්‍ය ඇමැති ගීතාංජන ගුණවර්ධන මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104122</link>
    <topic>ලැබූ ජයග්‍රහණ රැක ගනිමින්ඉදිරියට යන්න කැප වෙමු</topic>
    <author>ධනුෂ්ක ගොඩකුඹුර</author>
    <content>එල්ලවන අභියෝග සියල්ලට නොබියව මුහුණ දෙමින් විශිෂ්ට ජයග්‍රහණ රාශියක් වාර්තා කිරීමට ශ්‍රී ලංකාව සමත්ව සිටින බව ජනාධිපති මහින්ද රාජපක්ෂ මහතා පැවැසීය.ශ්‍රී ලංකා ඉතිහාසයේ කිසි දිනෙක වාර්තා නොවුණු අන්දමේ විශිෂ්ට ආර්ථික දර්ශක රැසක් අද වාර්තා වන බව සඳහන් කළ ජනාධිපතිවරයා ලැබූ ජයග්‍රහණය රැකගෙන ඉදිරියට යාමට සියලු දෙනා කැප විය යුතු බව අවධාරණය කෙළේය.අප ලැබූ ආර්ථික වර්ධනයට සියලු ජනතාව දැවැන්ත සහයෝගයක් දැක් වූ බව සිහිපත් කළ ජනාධිපතිවරයා ඉදිරි ඉලක්ක ජය ගැනීමටත් කැප වන ලෙසට ඉල්ලීමක් කළේය.ජනාධිපතිවරයා මේ අදහස් පළ කෙළේ ශ්‍රී ලංකා මහ බැංකුවේ 2010 වාර්ෂික වාර්තාව පිළිගැන්වීමේ උළෙලට මහ බැංකු පරිශ්‍රයේ දී ඊයේ (11) එක් වෙමිනි. ජයග්‍රහය රැක ගැනීමට නම් ගමත් නගරයත් අතර පරතරය සෑම අංශයකින් ම අඩු කර නගරයේ පහසුකම් ගමටත් ලබා දිය යුතු බව ජනාධිපතිවරයා පෙන්වා දුන්නේ ය.යුද්ධයට වැය කළ මුදල් දැන් සංවර්ධනයට යොදා ගැනීමට හැකි වීම සම්බන්ධයෙන් ජනාධිපතිවරයා සතුට පළ කෙළේය.වේගවත් ආර්ථික වර්ධනයත් සමඟ අධ්‍යාත්මික දියුණුව ද ඇතිව හරිත ශ්‍රී ලංකාවක් ගොඩනැගීමේ පරිසරයක් දැන් සකසා තිබෙන බවත් ජනාධිපතිවරයා පැවැසීය.දරිද්‍රතාවෙන් මිරිකිණු, භීෂණය, මංකොල්ලකෑම්, දූෂණය ඉහළ ගිය, විරැකියාවෙන් පෙළුණු, යුගය අවසන් බව කී ජනාධිපතිවරයා සමාජයේ සියලු කොටස්වලට සමානව ආර්ථික ප්‍රතිලාභ ලැබෙන වැඩපිළිවෙළ දැන් ක්‍රියාත්මක බවත් කීවේ ය.ආර්ථික සංවර්ධන ඇමැති බැසිල් රාජපක්ෂ, මුදල් නියෝජ්‍ය ඇමැති ගීතාංජන ගුණවර්ධන, මුදල් අමාත්‍යාංශ ලේකම් ආචාර්ය පී. බී. ජයසුන්දර, මහ බැංකු අධිපති අජිත් නිවාඩ් කබ්රාල් මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104123</link>
    <topic>සතොස සතොසින්දවසක ශුද්ධ ආදායම කෝටි 20ක්</topic>
    <author>විජයානි එදිරිසිංහ</author>
    <content>සමූපාකාර තොග වෙළෙඳ සංස්ථාව ‘සතොස’ පෙරේදා (10) දවසේ ලබා ඇති ශුද්ධ ආදායම කෝටි විස්සකි.අවුරුදු සමයේදී සතොසෙන් බඩු මිලදී ගැනීම සඳහා පාරිභෝගිකයන්ගේ පැමිණීම සියයට හැත්තෑපහකටත් වඩා වැඩිවී තිබීම හේතුවෙන් මෙතරම් විශාල ආදායමක් ලබා ගැනීමට හැකිවී තිබේ.ඉතිහාසයේ ‘සතොස’ මෙතරම් විශාල ආදායමක් ලැබූ ප්‍රථම අවස්ථාව මෙය බව සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පැවසීය.සතොසින් පාරිභෝගිකයාට අත්‍යවශ්‍ය හෑම ආහාරද්‍රව්‍යයක්ම ලබාගැනීමට අවශ්‍ය තරම් තොග ගබඩාකර තිබේ.උත්සව සමය ආරම්භවීමටත් පෙර සිටම සතොසින් පාරිභෝගිකයාට අත්‍යවශ්‍ය තරම් ආහාර ද්‍රව්‍ය හිඟයකින් තොරව සහන මිලට ලබාගැනීම සඳහා අවස්ථාව සලසා දීමට ජනාධිපති මහින්ද රාජපක්‍ෂ මහතාගේ උපදෙස් මත ඇමැතිවරයා කටයුතු යොදා තිබිණි.දිවයින පුරා ඇති සතොස වෙළඳසල් 260කින් ඉහත කී ශුද්ධ ආදායම ලබාගැනීමට හැකිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104124</link>
    <topic>සුරා සල් දින 2ක් වසයි</topic>
    <author>නිමල් රාජපක්ෂ</author>
    <content>අවුරුදු සමය නිමිත්තෙන් මේ මස 13 හා 14 දෙදින දිවයිනේ සියලුම සුරාසල් වසා දැමීමට සුරාබදු දෙපාර්තමේන්තුව තීරණයකොට ඇත.එම දෙදින බලපත්‍ර කොන්දේසි කඩකරමින් මත්පැන් අලෙවි කරන්නන් හා ජාවාරම්කරුවන් කොටුකර ගැනීම සඳහා විශේෂ සුරාබදු කණ්ඩායම් යොදවා ඇතැයි නියෝජ්‍ය සුරාබදු කොමසාරිස් වසන්ත කුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104125</link>
    <topic>ශ්‍රී ලංකාවේ සම්මත වේලාවප්‍රකාශයට පත් කෙරේ</topic>
    <author/>
    <content>ශ්‍රී ලංකාවේ සම්මත වේලාව ඊයේ (11) මධ්‍යම රාත්‍රියේ සිට ප්‍රකාශයට පත් කෙරිණි.මේ අනුව ඉතිහාසයේ ප්‍රථමවරට රූපවාහිනී, ගුවන්විදුලි ඇතුළු විද්‍යුත් මාධ්‍ය, විදුලි සංදේශ සමාගම් යනාදි වේලාව ප්‍රකාශයට පත් කරන සියලු ආයතන නව සම්මත වේලාව යොදා ගැනීම අනිවාර්ය බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා කියයි.ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (11) නව සම්මත වේලාව ප්‍රකාශයට පත් කෙරිණ.1995 අංක 35 දරන මිනුම් ඒකක, ප්‍රමිති සේවා පනතේ 5 වැනි වගන්තිය ප්‍රකාරව ඇමැතිවරයා වෙත පැවැරී ඇති බලතල අනුව 2011. 04. 07 දිනැති අති විශේෂ ගැසට් නිවේදනය මගින් සම්මත වේලාව ප්‍රකාශයට පත් කර ඇත.ගුවන් විදුලි හා රූපවාහිනී නාලිකාවල විවිධ වේලාවන් දැක්වීම වැළැක්වීම, සියලු සුබ කටයුතුවලදී නිවැරැදි වේලාවන් යොදා ගැනීම, වංචනික වෙළෙඳ පරමාර්ථයන්ට වේලාව වැරැදි ලෙස යොදා ගැනීම වැළැක්වීම මෙහි අරමුණ වන අතර www.sltime.org  ඔස්සේ ප්‍රකාශයට පත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104126</link>
    <topic>චෝදනා ගැන කරුණු නොකියාඅර්ජුන කොමිසම මඟ හරිනවා</topic>
    <author>පි‍්‍රන්ස් ගුණසේකර</author>
    <content>ක්‍රිකට් පරිපාලනයේ දූෂණ වංචා ඇතැයි පාර්ලිමේන්තුවේදී හා ඉන් පිටතදී හඬ නඟන අර්ජුන රණතුංග මහතා ඒ පිළිබඳව සොයා බැලීමට පත්කළ කොමිසම හමුවේ සාක්කිදීම හිතා මතා මග හරිමින් සිටින්නේ යැයි ක්‍රීඩා ඇමැති මහින්දානන්ද අලුත්ගමගේ මහතා පවසයි.නිම්බස් ක්‍රිකට් ගනුදෙනුවේ මිලියන ගණනක වංචාවක් සිදු වී ඇතැයි අර්ජුන රණතුංග මහතා කළ පැමිණිල්ලක් මත විශ්‍රාමලත් ශ්‍රේෂ්ඨාධිකරණ විනිසුරුවරයකුගේ ප්‍රධානත්වයෙන් පත් කළ කොමිසම හමුවේ සාක්ෂි ලබාදෙන ලෙස රණතුංග මහතාට දෙවරක් ලිඛිතව ආරාධනා කළද සාක්ෂි දීම මග හරිමින් සිටින්නේ යැයි ඇමැතිවරයා පැවැසීය.දූෂණ වංචා ගැන කතා කළාට මදි කරුණු සහිතව ඔප්පු කළ යුතුයි. අර්ජුන මහතා උත්තර දෙන්නේ නෑ” ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104127</link>
    <topic>මහාපරිමාණ ‘ඩෙබිට් කාඩ්’ වංචාවක සුල මුල හෙළි වෙයි</topic>
    <author>විජයානි එදිරිසිංහ</author>
    <content>දේශීය සහ විදේශීය පෞද්ගලික බැංකු ගණනාවකට අයත් ඩෙබිට් කාඩ් දත්ත සොරාගැනීම හරහා කරගෙන ගිය මුල්‍ය වංචාවක් සොයාගත් රහස් පොලිසිය ඊට සම්බන්ධ ප්‍රධාන සැකකරුවන් සිවු දෙනකු අත්අඩංගුවට ගෙන තිබේ.එම මුල්‍ය වංචාව සැලසුම්කළ ජාත්‍යන්තර මොළකරු කැනඩාවේ පදිංචිව සිටී. ඔහු අත්අඩංගුවට ගැනීම සඳහා රහස් පොලිසිය ජාත්‍යන්තර පොලිසියේ සහයද ඉල්ලා තිබේ.මෙරට ඉන්ධන පිරවුම් හල්වල පොම්ප කරුවන්ද සම්බන්ධ කරගෙන ඉතාමත් සුක්ෂම ලෙස කරගෙන ගොස් ඇති එම ජාවාරම රට පුරා පැතිරී ගිය ජාලයක් බව රහස් පොලිසිය මඟින් සොයාගෙන තිබේ.මේ වන විට කොළඹ, කිරිබත්ගොඩ, රත්මලාන, කැලණිය සහ තවත් ප්‍රදේශ ගණනාවක පෞද්ගලික බැංකු ගණනාවකට මේ මුල්‍ය වංචාව තුළින් කෝටියකට වැඩි මුල්‍ය වංචාවක් සිදුවී ඇති බව රහස් පොලිසිය විසින් සොයාගනු ලැබිණි.ඉන්ධන පිරවුම් හල්වලට ඩෙබිට් කාඩ් පතින් මුදල් ගෙවීම සඳහා සලසා ඇති පහසුකම දැවැන්ත වංචාවකට යොදා ගනිමින් එම මුල්‍ය වංචාව සිදුකර තිබේ. මීට අමතරව ස්වර්ණාභරණ අලෙවිසල්වලින්ද මේ වංචාව කර තිබේ.මරදාන, බොරැල්ල, රත්මලාන පෑලියගොඩ සහ තවත් ප්‍රදේශ ගණනාවක ඉන්ධන පිරවුම් හල්වලින් මුල්‍ය වංචාවට යොදාගත් සුක්ෂම උපකරණයක්ද සොයාගෙන ඇත. එම උපකරණ මෙරට දී සකස්කරන මෙරට නියෝජිතයා අත්අඩංගුවට ගත් රහස් පොලිසිය ත්‍රිකුණාමලයේ ඔහුට අයත් නිවසේ තිබී ඩෙබිට් කාඩ් දත්ත සොරා ගැනීමට යොදා ගන්නා උපකරණය සකස්කරන පරිගණක ඇතුළු සෙසු උපකරණද සොයාගෙන තිබේ.ජාවාරමට සම්බන්ධ සැකකරුවන් රැසක් අමෙරිකාව, ප්‍රංශය, කැනඩාව, සිංගප්පූරුව, යන රටවලද සිටින බවට තොරතුරු හෙළිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n1104128</link>
    <topic>යූරී ගගාරින්අභ්‍යවකාශයට ගොස් අදට වසර 50යි</topic>
    <author/>
    <content>අභ්‍යවකාශයට ගිය ලොව ප්‍රථම මිනිසා ලෙස ඉතිහාසයට එක් වූ යූරී ගගාරින් අභ්‍යවකාශගත වී අදට (12) වසර 50කි.1961 අපේ‍්‍රල් 12 වැනිදා රුසියන් ජාතික ගගාරීන් වොස්ටොක් යානයෙන් අභ්‍යවකාශයට ගියේ ය. පෘථිවි පෘෂ්ඨයට කිලෝමීටර් 302ක් ඉහළින් කක්ෂයක පැයට කිලෝමීටර් 27400ක වේගයෙන් ගමන් කළ ඔහුට ලොව වටා එක්වරක් යාමට විනාඩි 108ක් ගත විය.පෘථිවිය ගෝලාකාර බවත් එය නිල්පාටින් දිදුලන බවත් ඔහු දුටුවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n11041210</link>
    <topic>පවස නිවන පැණි බීමතවත් කඳුළු කතාවක් ලියයි</topic>
    <author>ඡායාරූප සහ විස්තරය ඌව-වෙල්ලස්ස විශේෂඩී. එස්. ගුණතිලක</author>
    <content>විහඟ දෙනුවන් සත්සර, ඉන්දිකගේත් ශ්‍රියානිගේත් එකම දරුවාය. 2009 මැයි 25 වෙනිදා උපන් විහඟ පැණිබීම වර්ගයක් බීමෙන් අනතුරුව රෝගාතුරව පසුලිය සෙනසුරාදා (9) මොනරාගල දිස්ත්‍රික් මහ රෝහලේ ප්‍රතිකාර ලබමින් සිටිය දී මියගියේය.ඇල්ල කීරියගොල්ල ගමේ ශ්‍රියානිගේ මහගෙදර ජීවත් වූ විහඟට වැඩියෙන් ම ආදරය කළේ ආච්චි අම්මා සහ සීයාය. විහඟට ආච්චි අම්මා නොදැක සිටීමට නොහැකිය. එතරම්ම ආච්චි ආදෙර්ය.වැඩිවේලාවක් ආච්චිගේ හා සීයාගේ උකුලේ නැළවුණ විහඟ ඉතිරි කාලය ගත කළේ පුංචිලා සහ එකම මාමා සමඟ සෙල්ලම් කරමිනි. ඉන්දික හා ශ්‍රියානි සිකුරාදා (8) උදේ වැල්ලවාය නගරයට යාමට සුදානම් වූයේ අලුත් අවුරුද්දට ඇඳුම්පැළදුම් ගැනීමටයි. විහඟ සුදානම් කැරගත් ඔවුන් වැල්ලවාය නගරයට පැමිණ බඩු බාහිරාදිය රැගෙන බසයක් එනතුරු බස්නැවතුම්පොළේ සිටිය දී විහඟ. බීම ඉල්ලා අඩන්නට විය. ඒ අනුව ඉන්දික වෙළෙඳසැලකට ගොස් සිසිල් බීම බෝතල් දෙකක් මිල දී ගත්තේය.ඒවා ද රැගෙන ගෙදර ගිය ඔවුන් දවාලට බත් කා ටික වේලාවකින් විහඟ බීම ඉල්ලුවේ ය. වැල්ලවාය නගරයෙන් මිල දී ගත් බීම බෝතල් දෙකෙන් එකක් විවෘත කරනවාත් සමඟම එය උතුරා ගියේය. පසුව අනෙක විවෘත කැර දරුවාට දී ඉතිරි ටික ඉන්දිකත් ශ්‍රියානිත් ශ්‍රියානිගේ නංගීත් මල්ලීත් පානය කළහ.ටික වේලාවකින් විහඟට ක්ලාන්තය හැදී අප්‍රාණික විය. ශ්‍රියානිට ද ක්ලාන්තය සෑදිණි. ශ්‍රියානිගේ නංගීටත් මල්ලීටත් එසේ විය සිව්දෙනාම වැල්ලවාය රෝහලට රැගෙන එනු ලැබිණි.අසාධ්‍ය තත්ත්වයෙන් පසු වූ ශ්‍රියානිත් විහඟත් මොනරාගල දිස්ත්‍රික් මහ රෝහලට මාරු කෙරිණි. විහ¼ඟ සෙනසුරාදා උදේ පාන්දර මියගියේ ය.විහඟ දෙණුවන් සත්සර, අහිමිවීමෙන් ඇල්ල කීරියගොල්ල ගම්මානයම හඬා වැළපෙති. සීයා, ආච්චි, නැන්දලා හැඬූ කඳුළින් විහඟ කුමන හේතුවකින් මිය ගියා දැයි තවම අනාවරණය වී නොමැත.මොනරාගල වැඩබලන මහේස්ත්‍රාත් කේ. එස්. ටී. බණ්ඩාර මහතාගේ නියෝගය පරිදි පශ්චාත් මරණ පරීක්ෂණය පැවැත් වූ මොනරාගල දිස්ත්‍රික් මහ රෝහලේ විශේෂඥ අධිකරණ වෛද්‍ය නිලධාරි ඒ. එස්. සෙනෙවිරත්න මහතා විහඟගේ ශරීරයේ කොටස් වැඩිදුර පරීක්ෂණ කටයුතු සඳහා වෛද්‍ය පර්යේෂණ ආයතනයට යොමු කර ඇත. එතෙක් මරණයට හේතුව නිශ්චිත ලෙස දැනගැනීමට නොහැකිය.සිසිල් බීම වර්ග මිල දී ගැනීමේ දී කල් ඉකුත් වන දිනය, එස්. එල්. එස්. ලාංඡනය තිබේදැයි බැලීමට පාරිභෝගිකයන් දැනුම්වත් විය යුතු ය. අපෙන් හදිසියේ වෙන්වූ විහඟ දෙනුවන් සත්සර අපට කියාදෙන්නේ එම පාඩමය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n11041211</link>
    <topic>සිසිල් බීම වර්ගය තහනම්</topic>
    <author>සන්ධ්‍යා කරුණාරත්න</author>
    <content>වැල්ලවාය රන්දෙණිය ප්‍රදේශයේ අවුරුදු එක හමාරක් වයසැති දරුවකුට මරු කැඳ වූ සිසිල් බීම වර්ගය තහනම් කිරීමට සෞඛ්‍ය අමාත්‍යාංශය තීරණය කරයි. සිසිල් බීම වර්ගයට අයත් කාණ්ඩ අංකයේ නිෂ්පාදන තොගය කිසිම තැනක අලෙවි කිරීම තහනම් බව සෞඛ්‍ය අමාත්‍යාංශයේ උසස් නිලධාරියෙක් පැවැසීය.රන්දෙණිය වෙළෙඳසැලේ තිබූ එම සිසිල් බීම තොගය ආහාර හා මහජන සෞඛ්‍ය පරීක්ෂකවරුන් අත්අඩංගුවට ගෙන තිබේ.මෙසේ අත්අඩංගුවට ගත් සිසිල් බීම තොගයේ නියැදි රස පරීක්ෂකවරුන්ට හා වෛද්‍ය පර්යේෂණායතනයට යවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n11041212</link>
    <topic>කොස්ගම භූමිකම්පාවක්</topic>
    <author>අවිස්සාවේල්ල විශේෂ එස්. පත්මපෙරුම</author>
    <content>අවිස්සාවේල්ල කොස්ගම අලුත් අම්බලම ආදර්ශ කනිෂ්ඨ විද්‍යාලය ඊයේ (11) භූ චලනයකට ලක්වීමෙන් එක් ගොඩනැඟිල්ලක් සම්පූර්ණයෙන් ම කඩා වැටී ඇත.පාසලේ තවත් ගොඩනැගිලි දෙකක් ඉරිතලා අනාරක්ෂිත තත්ත්වයට පත්ව ඇතැයි සීතාවක කොට්ඨාස අධ්‍යාපන අධ්‍යක්ෂ ජයසිරි ආරියරත්න මහතා ‘දිනමිණට’ කීය.මෙම පාසලේ වර්ග අඩි 5000 ක් මේ වන විට අනාරක්ෂිත තත්වයට පත්ව ඇති බව කී ඒ මහතා පාසල අවට නිවෙස් කිහිපයකද බිත්ති ඉරිතලා තිබෙන බව කීය.සිද්ධිය සම්බන්ධයෙන් මේ වන විට වගකිවයුතු ආයතනවලට දැනුම්දී තිබෙනවා.මේ සම්බන්ධයෙන් ජාතික ගොඩනැගිලි පර්යේෂණ ආයතනයෙන් කළ විමසීමකදී එහි නිලධාරියකු ‘දිනමිණ’ට කියා සිටියේ මේ සම්බන්ධයෙන් තම ආයතනය විශේෂ පරීක්ෂණයක් සිදු කිරීම සඳහා අද (12) නිලධාරීන් කණ්ඩායමක් යවන බවයි.පාසැල් සිසුන් 480 ක් පමණ ඉගෙනීම ලබන මෙම පාසල් නිවාඩු කාලය නිසා ජීවිත අනතුරු කිසිවක් සිදුවී නොමැත.ඊයේ මෙම ස්ථානයට පැමිණ නිරීක්ෂණය කළ කොට්ඨාස අධ්‍යාපන අධ්‍යක්ෂවරයා සහ බ. පළාත් සභා මංත්‍රී සුමිත් සොයිසා මහත්වරුන් මෙම පාසල තාවකාලිකව වෙනත් ස්ථානයක පැවැත්වීමටත් අලාභහානි වූ ගොඩනැගිලි නැවත ප්‍රතිසංස්කරණය කිරීමටත් ප්‍රධාන අමාත්‍යවරයා සමඟ සාකච්ඡාකර තීරණයක් ගන්නා බව පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n11041213</link>
    <topic>බන්ධනාගාර රැඳවියන් 4ක ගේඅධෝමාර්ගයේ ජංගම දුරකතන</topic>
    <author>කළුතර මධ්‍යම සමූහ</author>
    <content>අධෝමාර්ගයේ ජංගම දුරකතන සඟවාගෙන සිටි රැඳවියන් සිවු දෙනකු පසුගිය මාස කීපය තුළ කළුතර බන්ධනාගාරයේ දී අත්අඩංගුවට ගෙන ඇතැයි කළුතර බන්ධනාගාර අධිකාරි එමිල් රංජන් උමාහේවාගේ මහතා කීය.බන්ධනාගාර නිලධාරීන් කළ වැටලීමකදී සොයා ගැණුනු මොවුන් කළුතර නාගොඩ මහ රෝහලේ එක්ස් කිරණ පරීක්ෂණයකට භාජනය කිරීමෙන් පසු ඔවුන්ගේ අධෝමාර්ගය තුළ ජංගම දුරකතන තිබී සොයා ගෙන ඇත.මේ රැඳවියන් බන්ධනාගාර විනිශ්චය මණ්ඩලයට යොමුකර ඇතැයි කළුතර බන්ධනාගාර අධිකාරීවරුන් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=n11041214</link>
    <topic>එස්ටීඑෆ් සෙබළුන්ට පහරදුන්සැකකරුවන් දෙදෙනා ඇප පිට</topic>
    <author>කළුතර මධ්‍යම සමූහ</author>
    <content>කළුතර නගරසභා නිවාස පොළ අසලදී ඉකුත් 02 වනදා රාත්‍රියේ පොලිස් විශේෂ කාර්ය බළකායේ කොස්තාපල්වරුන් දෙදෙනකුට පහරදී තුවාල සිදු කිරීමේ සිද්ධියට අදාළ සැකකරුවන් දෙදෙනා ඊයේ (11) පැවැති හඳුනා ගැනීමේ පෙරැට්ටුවේදී හඳුනා ගැණුනු අතර ඔවුන් රුපියල් පනස්දාහ බැගින් වන ශරීර ඇප මත මුදා හරින ලෙස කළුතර ප්‍රධාන මහේස්ත්‍රාත් කනේෂ්ක විජේරත්න මහතා නියම කළේය.මෙසේ ඇප නියම වූයේ පොලිස් ක්ෂේත්‍ර බළකා මූලස්ථානයේ ක්‍රීඩා අංශයේ සේවය කරන පොලිස් කොස්තාපල් ගම්මන ආරච්චිගේ තිළිණ සුරේෂ් කුමාර නොහොත් ගංගා සහ ජගත් සංජය අමරතුංග නමැති දෙදෙනාටය.සෑම ඉරිදා දිනකම දකුණු කළුතර පොලිසියේ පෙනී සිටින ලෙසද විනිසුරුවරයා විසින් මොවුනට නියම කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=r1104121</link>
    <topic>11 හැවිරිදි දැරියකටමාමාගෙන් අතවරයක්</topic>
    <author>ආරච්චිකට්ටුව සමූහ අතුකෝරළ යු. ගුණපාල</author>
    <content>සිය මාමාගේ නිවෙසේ ජීවත් වූ 11 හැවිරිදි බාල වයස්කාර පාසල් දැරියක් දුෂණය කර ඇතැයි හලාවත පොලිසිය පවසයි.හලාවත පොලිස් වසමේ එළිවිටිය කුමාරකට්ටුව ප්‍රදේශයේ සිදුව ඇති මෙම සිද්ධිය සම්බන්ධයෙන් අත්අඩංගුවට ගෙන තිබෙන දැරියගේ මාමා එම ප්‍රදේශයේ කාලි දේවාලයක් පවත්වාගෙන යන අයෙකි.දැරියගේ මව විදේශ ගතව තිබෙන අතර ඇය විදේශ ගතවීමට පෙර දැරියව සැකකරුගේ බාරයට පත් කර තිබේ. නිවසේ කිසිවෙක් නොසිටි වේලාවක සැකකරු දැරියව දූෂණය කර ඇත.වැඩබලන මහේස්ත්‍රාත් නිශ්ශංක රූපසිංහ මහතා සැකකරු අප්‍රේල් 19 දක්වා රක්ෂිත බන්ධනාගාර ගත කිරීමට නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=r1104122</link>
    <topic>අවුරුද්දට රබන් හදන පරපුරක උරුමය....</topic>
    <author>ඉමදූව සමූහ ලංකින්ද නානායක්කාර</author>
    <content>අද අප මේ කියන්නට යන්නේ රබානේ කතාන්දරයයි. සිංහල බෞද්ධයෝ යහපත් කටයුතුවලදී රබානට එදා මෙන්ම අදද මුල් තැනක් ලබා දෙති. රබන් සුරල් හඬ වැඩියෙන් ඇසෙන්නේ අවුරුදු සමයේය.පරපුරේ උරුමයෙන් රබන් සෑදීම ව්‍යාපාරයක් හා විනෝදයට සිදු කරන සුවිශේෂ මිනිසකු සොයා ගාල්ල හික්කඩුව නරාගස්දෙණිය සුන්දර ගමට ගියෙමු. එකල රබන් හදන රස්සාව ගමෙහි වැඩි දෙනෙක් සිදු කළද අද රබන් හදන්නේ ගමෙහි එකම නිවසක පමණි.42 හැවිරිදි ප්‍රියන්ත වැහිහේන නම් ඒ ගෙහිමියාගේ අදහස් මෙසේය.අතීතයේ සදුන් ලීයෙන් තමයි රබානේ වට්ටුව හදලා තියෙන්නේ.නමුත් අද අඹ, බකිණි, කොස්, මැහෝගනී, මේ සඳහා ගන්නවා. රබන් වර්ග දෙකක් ලංකාවේ දැකිය හැකියි. ඒ මහ රබාන සහ අත් රබානයි.රබාන සකස් කරන්න ඉවසීම සංගමය සහ කලාත්මක මනසක් තිබිය යුතුයි.අපි රබන් දෙවර්ගයම සකස් කරනවා. අත් රබාන විරිදු ගායනා සඳහා ගන්නවා. ඒ නිසා එයට විරිදු රබාන කියලත් කියනවා.මහ රබානට බංකු රබාන කියනවා. රබාන වටේට ඉදගෙන රබන් පද වයමින් රංගනයක්ද සිදු කිරීමට මහ රබාන මගින් කළ හැකියි.රබානේ බඳ හොඳින් ශක්තිමත් විය යුතුයි. කඳට කොස්, දෙල්, මාර වැනි කඳන් ගන්නවා. නැකැත් බලලා තමයසි රබන් හදන්නේ. සුබ මොහොතට රබාන සඳහා ගස් කපලා එම ලීය සති දෙක තුනක් පදම් වෙනකම් පිරිසිදු ජලයේ ගිල්වා තියනවා. පසුව ලී කඳ හාරනවා. රබාන හදනවා. ඒ සඳහා භාවිතා කරන්නේ බොකු කියතයි. වඩු කර්මාන්තය ගැනද රබන්කරුවා උගෙන ගන්ට උවමනායි.රබන් සඳහා සත්ව සම් ලබා ගැනීම අසීරුය. අද සමක් රුපියල් පන්සියක් හයසියක් පමණ මිලකට මුස්ලිම් වෙළෙන්දෝ අලෙවි කරනවා.රබානේ මිල නියම වන්නේ රබානේ ප්‍රමාණය අනුවයි. අඟල් පහේ සිට රබන් නිම වනවා. අඟල් විස්ස තිහ ආදි ගසෙහි වට ප්‍රමාණය මත මෙය තීරණයවෙනවා. රුපියල් පහ එකසිය පනහ දෙදහස පන්දහස හය දහස ආදි වශයෙන් රබානක මිල නියම වෙනවා. මහන්සිය තරමට මිල කරන්න බෑ. ගාල්ල, හික්කඩුවට, කතරගම ප්‍රදේශවලටයි රබන් ගෙනියන්නේ. ඉදිරියේදී කොළඹටත් යාපනයටත් බඩු ගෙනියන්න හැකිවේවි. රාජ්‍ය ආයතනයක් හෝ පුද්ගලයෙක් සහයෝගයක් සහනාධාරයක් ලබා දෙන්නේ නම් ජීවිතය සරු කර ගත හැකියි. සංස්කෘතියද ආරක්ෂා වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=r1104123</link>
    <topic>ධීවරයනට අඩුවියදම් පීඩන ලාම්පු</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>ධීවර කටයුතු සඳහා ඈත දියඹට යන ධීවරයනට අඩු වියදම් පීඩන ලාම්පු විශේෂයක් හඳුන්වාදී ඇත.පරිසර හිතකාමී මේ පීඩන ලාම්පු ධීවරයනට මහෝපකාරි වී ඇත. ධීවරයන් මීට පෙර පාවිච්චිකරන ලද්දේ ඉන්ධන මගින් දැල්වූ පහන් සහ විදුලි පන්දම්ය.ඒවාට විශාල මුදලක් වැයවූ අතර මේ නව පීඩන ලාම්පු නිසා ඔවුනට විශාල පිරිවැයක් ඉතිරි කරගැනීමට අවස්ථාව සැලසී ඇත. එක් පීඩන ලාම්පුවක් රු. 10,000 ක් පමණ වන නමුදු ඒවා ධීවරයනට නොමිලේ ලබා දීමට පියවරගෙන ඇත. මේ අතර රුපියල් ලක්ෂ 15 ක් වියදම් කොට මේ පීඩන ලාම්පු දකුණු පළාතේ ධීවරයනට ලබාදීමට ද කටයුතු සකස්කොට ඇත.දකුණු පළාත් ධීවර අමාත්‍යංශය මේ සඳහා ඉදිරිපත් වී සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=r1104124</link>
    <topic>සම්බුද්ධත්ව ජයන්තිය වෙනුවෙන්කුල දරුවන් 100ක් පැවිදි බිමට</topic>
    <author>රවීන්ද්‍ර මැදගෙදර - අම්පාර සමූහ</author>
    <content>2600 සම්බුද්ධත්ව ජයන්තිය නිමිත්තෙන් සම්බුදු සසුනේ චිරස්ථිය පිණිස කුලදරුවන් 100 ක් පැවිදිකිරීමේ පුණ්‍ය උත්සවයක් අම්පාර ශ්‍රී විද්‍යානන්ද මහ පරිවෙනේදී පැවැත්වීමට කටයුතු සංවිධානය කර ඇත.මෙමගින්, සිංහල - ඉංග්‍රීසි - පාලි සංස්කෘත - ධර්මවිනය සහ ත්‍රිපිටක ධර්මය මැනවින් හැදෑරීමට සලස්වා දෙස් විදෙස් ධර්ම ප්‍රචාරක කටයුතු සඳහා භික්ෂූන් වහන්සේ පුහුණු කිරීමට අපේක්ෂිතය.විද්‍යානන්ද මහ පිරිවෙන් අධ්‍යක්ෂ උතුරු/නැගෙනහිර පළාත් පිරිවෙන් සම්බන්ධීකරන නිලධාරි ශාස්ත්‍රපති කිරිදිවෙල සෝමරතන නාහිමියන්ගේ අනුශාසනා පරිදි අරන්තලා ගුණසමරු පදනම මගින් මේ උත්සවය සංවිධානය කරනු ලබයි.වයස අවු. 08 - 18 ත් අතර පැවැදි වීමට කැමති කුලදරුවන් සිය මවුපියන් සමග අම්පාර විද්‍යානන්ද පිරිවෙනට පැමිණ වැඩිදුර විස්තර ලබාගන්නා ලෙස, කිරිදිවැල සෝමරතන නාහිමියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=r1104125</link>
    <topic>නිවෙසක් නොමැති මේඅසරණ පවුල ඔබේ පිහිට පතයි</topic>
    <author>ඌව සමූහ</author>
    <content>රිදීමාලියැද්ද ඉකිරියගොඩ වසමේ කොළොන්බැද්දේ පදිංචි ලොකුබංඩා හා නන්දාවතී තම දරුවන් සමග ගතකරන්නේ ඉතා දුක්ඛිත දිවි පෙවෙතකි.දරුවන් තිදෙනකුගෙන් යුත් පවුලේ බාලම දියණිය වන එච්. එම්. දිනිති 2 වසරේ සිටින අතර සුජිත් මධුශංක 9 වසරේ ඉගෙනුම ලබයි.අනෙක් දරුවා පාසල අතහැර කොළඹ ප්‍රදේශයේ කුලී වැඩක නිරතව සිටී.මොවුන්ට ජීවත්වීමට රජයෙන් ලැබෙන්නේ රුපියල් 360 මහජන ආධාරයක් පමණි.ලොකු බණ්ඩා මහතා අවුරුදු 5 ක සිට වකුගඩු හා දියවැඩියාව රෝගයෙන් පෙළෙයි.මේ පිළිබඳව ලොකුබංඩා මහතාගේ බිරිය නන්දාවතී මහත්මිය මෙසේ පැවසුවාය."මමයි, මගේ සුජිත් පුතයි හේන් ගොවිතැන් කරලා තමයි ජීවත් වෙන්නේ. මහත්තයගේ බෙහෙත් වලට මාසයකට රුපියල් 1500 ක් විතර ඕන.පුතා සතියකට දවස් 2-3 ක් විතරයි ඉස්කෝලේ යන්නේ. ඒත් ගෙදර ආව ගමන් ගොම්බානක් හොයාගෙන හාන්න යනවා. නැත්නම් උදැල්ලක් අරගෙන හේනට යනවා.පුතා කියන්නේ එයාටම කියලා ගොම්බානක් ඉන්නවානම් ගොඩක් ලේසියි කියලා. අපි ගොවිතැන් කරන්නේ අහස් දියෙන්.වැස්ස නැතිවුනොත් ඔක්කොම ඉවරයි. පුතාගේ ඉගෙනීමත් අඩාල වෙනවා. ඒත් මම තනියම මොනවා කරන්නද?කටුමැටි බිත්ති පෙරලෙන්න ළඟයි. ගෙට අත්තිවාරම දාලා තිබුනත් ගේ හදාගැනීම අපේ සිහිනයක් විතරයි. කවුරුහරි අපට ගෙයක් හදල දෙනවානම් බුදුබව අත්වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s11041213</link>
    <topic>ක්‍රිකට් දියුණුවට දැඩි තීන්දු ගැනීමට ඇමැති සූදානම්</topic>
    <author>ප්‍රින්ස් ගුණසේකර</author>
    <content>ක්‍රිකට් ක්‍රීඩාවේ දියුණුව වෙනුවෙන් ඉදිරියේ දී දැඩි තීන්දු ගැනීමට සූදානමින් සිටින බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. එහෙත් පසුගිය ලෝක කුසලාන තරගාවලිය ඉතා උසස් ලෙස සංවිධානය කරමින් රටට ගෞරවයක් ගෙන ආ ශ්‍රී ලංකා ක්‍රිකට් අතුරු කමිටුව වෙනස් කිරීමේ කිසිදු අදහසක් නැතැයි ක්‍රීඩා ඇමැතිවරයා පැවැසීය.ඔලිම්පික් නිවහනේ ඊයේ රාත්‍රීයේ නිමාවූ මාධ්‍ය හමුව ඇමතූ නව ක්‍රිකට් තේරීම් කමිටු සභාපති දුලිප් මෙන්ඩිස් මහතා පැවැසුවේ ශ්‍රී ලංකා පිලේ නව නායකයා හා උපනායකයා ඇතුලු කණ්ඩායම ඉදිරි දින 7 ක් ඇතුළතදී ප්‍රකාශයට පත් කරන බවය.ශ්‍රී ලංකා ක්‍රිකට් ක්‍රීඩාව 2015 ලෝක කුසලානය ජය ගැනීම දක්වා ඉතා සාර්ථකව ඉදිරියට ගෙන යෑමට කෙටි කාලීන හා දිගු කාලීන සැලසුම් අනුව කටයුතු කිරීමේ අවශ්‍යතාව මෙන්ඩිස් මහතා පෙන්වා දුන්නේය.තේරීම් කමිටු සභාපති දුලිප් මෙන්ඩිස් මහතා මෙයට පෙරද මේ තනතුරේ කටයුතු කර ඇති අතර ක්‍රිකට් ප්‍රධාන විධායක වරයා ලෙස ද කටයුතු කළේය. එම තනතුරෙන් ඉවත් වූයේ ක්‍රිකට් අතුරු කමිටුව සමඟ ඇතිවූ මත භේදයක් මත හෙයින් වර්තමානයේ එම කමිටුව සමග කටයුතු කිරීමට සිදුවීම ගැන මාධ්‍යවේදීන් මෙන්ඩිස් මහතාගෙන් ප්‍රශ්න කළහ.“මා පසුගිය සියලු දේ අමතක කර හමාරයි. දැන් මට පැවැරී තිබෙන්නේ රට වෙනුවෙන් කණ්ඩායම තේරීමේ වගකීමයි. ඇමැතිතුමා හා ක්‍රිකට් පරිපාලනය මා ගැන විශ්වාසය තබා තිබෙනවා. හිටපු ක්‍රිකට් නායකයෙකු ලෙස වගකීම සාර්ථකව ඉටු කිරීම මගේ යුතුකමයි” මෙන්ඩිස් මහතා පැවැසීය.“මා පසුගිය කාලයේ කටයුතු කිරීමේදී හොඳ සහ නරක ප්‍රතිඵල දෙකම අත්වින්දා. 96 දී හොඳ ප්‍රතිඵල ආවා. 99 දී හොඳ වුණේ නෑ.අද මා ඇතුළු තේරීම් කමිටුව ගන්නා සෑම තීරණයක්ම ශ්‍රී ලංකා පිල නැවැත ගොඩනැගීම උදෙසා වෙනවා. ඒ තීරණ සමහර ඒවා වරදින්න පුළුවන්.නමුත් අප පරිස්සම් වෙනවා බොහෝ විට හොඳම ප්‍රතිඵල ලැබෙන තීරණ ගන්න, දුලිප් මෙන්ඩිස් මහතා පැවැසීය.ක්‍රීඩාවට දේශපාලන ඇඟිලි ගැසීම් ඇත්දැයි මාධ්‍යවේදියකු නැගූ ප්‍රශ්නයකට පිළිතුරු දුන් ක්‍රීඩා ඇමැති මහින්දානන්ද අළුත්ගමගේ මහතා පැවැසුවේ එවැන්නක් තිබුණේ නම් ප්‍රවීණ ක්‍රිකට් ක්‍රීඩක සනත් ජයසූරීය ලෝක කුසලාන තරගාවලියට ක්‍රීඩා කළයුතු බවය. “ශ්‍රී ලංකා ක්‍රිකට් පිලට තරුණ ක්‍රීඩකයෝ ඇතුලත් කළ යුතුයි කියන මතයේ මා සිටිනවා.අපට නව සොයා ගැනීම් අවශ්‍යයි. ඒ වගකීම නවතේරීම් කමිටුවට පැවරෙනවා. යම් ක්‍රීඩකයෙකුට අසාධාරණයක් වී ඇත්නම් ඒ ගැන සොයා බලා සාධාරණය ඉටු කිරීමට මැලිවෙන්නේ නෑ.“තේරීම් කමිටුවට නම් 15 ක් පමණ යෝජනා වුණා. එයින් පස්දෙනකු තෝරා ගත්තේ ගැඹුරින් කරුණු අධ්‍යයනය කරලයි. සමහරෙක් ව්‍යාපාර කටයුතුවල නිරතව සිටින නිසා තේරීම් කමිටුවට පැමිණීම ප්‍රතික්ෂේප කළා.මේ තේරීම් කමිටුවේ ක්‍රිකට් පුහුණුකරුවන් නෑ. ක්‍රීඩා සමාජවලට සෘජුවම සම්බන්ධ අය ගත්තේ නෑ. විනිවිද පෙනෙන තේරීම් ක්‍රමවේදයකට යෑම ඔවුන්ගේ වගකීමයි” ක්‍රීඩා ඇමැතිවරයා පැවැසීය. මේ අතර ලෝක කුසලාන තරගාවලියේ ටිකට් අලෙවිය ඇතුළු මුල්‍ය කටයුතු පිළිබඳ වාර්තාවක් ක්‍රිකට් ආයතනයෙන් ඉල්ලා ඇතැයි ඇමැතිවරයා සඳහන් කළේය.හිටපු පුහුණුකරු ට්‍රෙවර් බේලිස් මහතා මාධ්‍යයට කර ඇති ප්‍රකාශයක් පිළිබඳ ඔහුගෙන් කරුණු විමසා ඇතැයි ද අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104121</link>
    <topic>ශේන් වොට්සන්ගෙන් ලෝක වාර්තාවක්</topic>
    <author/>
    <content>බංග්ලාදේශය සමග ඊයේ (11) පැවැති දෙවැනි එක් දින තරගයේදී හයේ පහර 15 ක් එල්ල කරමින් ජාත්‍යන්තර එක් දින තරග ඉතිහාසයේ පිතිකරුවකු විසින් ඉනිමක එල්ල කරනු ලැබූ වැඩිම හයේ පහර ප්‍රමාණයේ වාර්තාවට හිමිකම් කීමට ඕස්ට්‍රේලියාවේ ආරම්භක පිතිකරු ශේන් වොට්සන් සමත් විය.පන්දු 96 කට මුහුණ දුන් වොට්සන් හතරේ පහර 15 ක් සහ හයේ පහර 15 ක් සමග නොදැවී ලකුණු 185 ක් රැස් කරමින් කඩුලු 9 ක ජයක් කරා ඕස්ට්‍රේලියානු පිල මෙහෙයවීය.මේ ජයග්‍රහණයත් සමග තරග 3 කින් සමන්විත එක් දින තරගාවලිය 2 – 0 ක් ලෙස ජය ගැනීමට ඕස්ට්‍රේලියාව සමත් විය.පළමුව පන්දුවට පහර දුන් බංග්ලාදේශය ඕවර 50 කදී කඩුලු 7 කට රැස් කළ ලකුණු 229 හඹා ගිය ඕස්ට්‍රේලියාව ඕවර 26 කදී එක් කඩුල්ලක් පමණක් දැවී ලකුණු 232 ක් රැස් කළේය.වොට්සන් විසින් බිඳ හෙළනු ලැබුවේ 2008 වසරේදී බටහිර ඉන්දීය කොදෙව් පිලේ ශේවියර් මාෂල් කැනඩාවට එරෙහිව හයේ පහර 12 ක් එල්ල කොට තැබූ ලෝක වාර්තාවය.බංග්ලාදේශය – 229 / 7 (ඕවර 50) මුෂ්ෆිකාර් රහීම් නොදැවී 81, ශහ්රියර් හෆීස් 56 (මිචෙල් ජොන්සන් 54 / 3)ඕස්ට්‍රේලියාව - 232 / 1 (ඕවර 26) ශේන් වොට්සන් නොදැවී 185, රිකී පොන්ටින් නොදැවී 37.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104122</link>
    <topic>සිවුකොන් කාන්තාක්‍රිකට් 21දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකාව, පාකිස්තානය, නෙදර්ලන්තය සහ අයර්ලන්තය තරග වදින කාන්තා සිවුකොන් එක්දින හා ඕවර විස්සයි 20 ක්‍රිකට් තරගමාලාව මේ මස 21දා එස්. එස්. සී. පිටියේදී ආරම්භ වේ.එක්දින තරග 4ක් සහ විස්සයි 20 තරග 4ක් ඇතුළත් මේ තරගමාලාව එස්. එස්. සී, එන්. සී. සී, කෝල්ට්ස්, සරවනමුත්තු සහ මුවර්ස් පිටියේදී අපේ‍්‍රල් 29 දින දක්වා පැවැත්වීමට නියමිතය.මේ සඳහා තරගවදින ශ්‍රී ලංකා කාන්තා ක්‍රිකට් පිලේ නායකත්වය ශෂිකලා සිරිවර්ධනට හිමිවී ඇති අතර දිලානි මනෝදරා උපනායිකාව ලෙස කටයුතු කරයි.14 දෙනකුගෙන් සමන්විත ශ්‍රී ලංකා කණ්ඩායමට චාමනී සෙනෙවිරත්න, සුවිනි ද අල්විස්, සඳමාලි දොලවත්ත, ඊෂානී ලොකුසූරිය, චමරි පොල්ගම්පොළ, දීපිකා රසාංගිකා, චමරි අතපත්තු, ශ්‍රීපාලි වීරක්කොඩි, උදේශිකා ප්‍රබෝධනී, ශරීනා රවිකුමාර්, ලසන්ති මධුෂානී සහ ඕෂධී රණසිංහ ඇතුළත් වෙති. අතිරේක ක්‍රීඩිකාවෝ ලෙස යසෝධා මෙන්ඩිස්, ඉනෝකා ගලගෙදර, දර්ශනී ධර්මසිරි හා මධුරි සමුද්දිකා නම් කර ඇත.අපේ‍්‍රල් 21 - ශ්‍රී ලංකාව - පාකිස්තානය (එස්. එස්. සී)23 - ශ්‍රී ලංකාව - අයර්ලන්තය (කෝල්ට්ස්)පකිස්තානය - නෙදර්ලන්තය (මුවර්ස්)24 - ශ්‍රී ලංකාව - නෙදර්ලන්තය – (එස්. එස්. සී)පකිස්තානය – අයර්ලන්තය (කෝල්ට්ස්)26 - නෙදර්ලන්තය – අයර්ලන්තය (මුවර්ස්)ශ්‍රී ලංකාව - පකිස්තානය (සරවනමුත්තු)අපේ‍්‍රල් 28 - ශ්‍රී ලංකාව - අයර්ලන්තය (සරවනමුත්තු) පෙරවරුශ්‍රී ලංකාව - නෙදර්ලන්තය (සරවනමුත්තු) පස්වරුපකිස්තානය - නෙදර්ලන්තය (එන්. සී. සී) පෙරවරුපකිස්තානය – අයර්ලන්තය (එන්. සී. සී) පස්වරු29 - නෙදර්ලන්තය – අයර්ලන්තය (එන්. සී. සී) පෙරවරුශ්‍රී ලංකාව - පකිස්තානය (එන්. සී. සී) පස්වරු.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104123</link>
    <topic>ක්‍රිකට් පුහුණුකරු තනතුරටතුන් කොන් සටනක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ නිත්‍ය පුහුණුකරු තනතුර සඳහා විදෙස් පුහුණුකරුවන් තිදෙනෙකු අතර තරගයක් හටගෙන ඇත.ශ්‍රී ලංකා පිලේ හිටපු පුහුණුකරුවෙකු වූ ඔස්ට්‍රේලියාවේ ටොම් මුඩි, එංගලන්ත ජාතික මැතිව් මේනාඩ්, ශ්‍රී ලංකා හිටපු සහය පුහුණුකරු සිම්බාබ්වේ ජාතික ට්‍රෙවර් පෙනී යන මහත්වරු ක්‍රිකට් පුහුණුකරු තනතුර අපේක්ෂාවෙන් සිටිති.මේ තිදෙනාට අමතරව හිටපු ඔස්ට්‍රේලියානු පුහුණුකරු ජෝන් බචනන් හා ශ්‍රී ලංකා හිටපු ටෙස්ට් ක්‍රිකට් ක්‍රීඩක චන්දික හතුරුසිංහ යන මහත්වරුන් මේ තනතුරට අයැදුම්පත් යොමු කර තිබු අතර ඒවා මූලික වටයේදීම ඉවත් කෙරුණි.ලෝක කුසලාන තරගාවලියට සහභාගීවීමෙන් අනතුරුව පුහුණුකරු ධුරයෙන් සමුගත් ට්‍රෙවර් බේලිස්ගේ පුරප්පාඩුව සම්පූර්ණ කිරීමට ජාත්‍යන්තර හා දේශීය වශයෙන් අයදුම්පත් කැඳවීමට ශ්‍රී ලංකා ක්‍රිකට් ආයතනය පියවර ගෙන තිබුණි. හිටපු පුහුණුකරු ටොම් මුඩි මහතා සමග දීර්ඝ සාකච්ඡාවක් පවත්වා ඇති අතර ඔහු මේ තනතුර ලබා ගැනීමේදී ඉදිරියෙන්ම සිටින බව වාර්තා වේ. 1965 දී දකුණු ඔස්ට්‍රේලියාවේ උපත ලද ටොම් මුඩි මහතා ටෙස්ට් තරග 8 කට හා එක් දින තරග 76 කට ක්‍රීඩා කර ඇත. මුඩි මහතා දැනට ඉන්දීය ප්‍රිමියර් ලීග් තරගාවලියේ කිංග්ස් පන්ජාබ් පිලේ පුහුණුකරු ලෙස කටයුතු කරයි.මැතිව් මේනාඩ් මහතා එංගලන්තය වෙනුවෙන් ටෙස්ට් තරග 4 කට හා එක් දින තරග 14 කට ක්‍රීඩා කර තිබේ. කඩුළු රකින්නකුද වන ඔහු 1998 දී විස්ඩන් ක්‍රිකට් සඟරාව මගින් වසරේ ක්‍රීඩකයා ලෙස නම් කර තිබුණි. එංගලන්ත ක්‍රිකට් පිලේ සහය පුහුණුකරු ලෙස මේනාඩ් මහතා කටයුතු කළේය.එංගලන්ත ප්‍රාන්ත තරගවලදී දස්කම් දක්වා ඇති ට්‍රෙවර් පෙනී මහතා 2007 වසරේදී ශ්‍රී ලංකා පිලේ පුහුණුකරු විය.පළමු පෙළ තරග 158 කට ක්‍රීඩා කර ඇති පෙනී මහතා ශතක 15 ක් හා අර්ධ ශතක 36 ක් වාර්තා කළ දක්ෂ පිතිකරුවෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104124</link>
    <topic>ඉසිපතන විදුහලට 31-3ක ජයක්</topic>
    <author/>
    <content>ඉසිපතන විදුහල හා කටුගස්තොට සාන්ත අන්තෝනි විදුහල අතර නිත්තවෙල දී පැවැති පාසල් ලීග් රගර් තරගයේදී ඉසිපතන විදුහල 31 – 3 ක පහසු ජයක් ලැබීය.විවේක කාලයේදී 12 – 03 කින් ඉසිපතන විදුහල පෙරමුණේ සිටියේය. ඉසිපතන විදුහල වෙනුවෙන් සාජික් සුසිබ්, කුවේන්ද්‍ර ධර්මදාස, ශ්‍යමල් චතුරංග, මේකලංක ප්‍රමෝද ට්‍රයි දිනුම් ලබාගත් අතර ප්‍රසාල් දේවින්ද සහ මලික් ජුවාක් ට්‍රයි එක දිනුමක් සහ ට්‍රයි දිනුම් දෙකක් ගෝල් බවට පත් කරන ලදී. සාන්ත අන්තෝනි විදුහලේ චාමර කුමාර දඬුවම් පහරක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104125</link>
    <topic>කළහකාරී පිරිසකගේ බාධා මැදමැංගුස් සටනේ ජය කළුතර විදුහලට</topic>
    <author>කළුතර විශේෂ හා කළුතර සමූහ</author>
    <content>කළුතර විදුහල හා තිස්ස මධ්‍ය මහා විද්‍යාලය අතර 52 වැනි වරටත් පැවැති මැංගුස් සටන මහා ක්‍රිකට් තරගය නිමා වීමට විනාඩි කිහිපයක් තිබියදී කළහකාරී පිරිසක් ක්‍රීඩා පිටියට කඩා වැදී කඩුලු ගලවාගෙන යෑමෙන් තරග තීරක කළුතර විදුහලට ජයග්‍රහණය හිමි කළේය.පළමු ඉනිමේ ලකුණු 120 ක් පසුපසින් සිටි තිස්ස විදුහල දෙවැනි ඉනිමේදී කඩුලු 9 කට ලකුණු 130 ක් ලබා තිබියදී මේ කළහකාරීන් ක්‍රීඩා පිටියට කඩා වැදුනහ.කළුතර විදුහලට දෙවැනි ඉනිමේ ක්‍රීඩා කිරීමට අවස්ථාව ලැබුණේ නම් තරගය පහසුවෙන් ජය ගන්නා බව තරග තීරක පසුව තීරණය කෙළේය.කළුතර මහජන ක්‍රීඩාංගණයේදී තරගය පැවැත්විණ.ප්‍රථමයෙන් ලකුණු රැස් කළ තිස්ස විද්‍යාලය සියලු දෙනාම දැවී ලකුණු 102 ක් රැස් කළේය. ඊට පිළිතුරු වශයෙන් කළුතර විද්‍යාලය කඩුලු 9 කට ලකුණු 22 ක් රැස් කර ගැනීමට සමත් විය. ඉසුරු බුද්ධික 87 චතුර වන්නිපුර 40 රසික ගයාෂාන් 75/6.දෙවැනි ඉනිම සඳහා තිස්ස විද්‍යාලය කඩුලු 9 කට ලකුණු 130. කළුතර විද්‍යාලයේ අනුෂ්ක ප්‍රනාන්දු ලකුණු 7 ට කඩුලු 3 ක්ද චාමර විතානගේ ලකුණු 39 ට කඩුලු 3 ක් ලබා ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104126</link>
    <topic>තායිලන්තයේ හිටපු ටෙනිස් තරුව දේශපාලනයට</topic>
    <author/>
    <content>තායිලන්තයේ හිටපු ප්‍රබල ටෙනිස් තරුව වන පැරඩෝන් ශ්‍රීචපාන් එරට ක්‍රීඩාවේ උන්නතිය වෙනුවෙන් සේවය කිරීමේ අරමුණින් දේශපාලනයට පිවිසීමට තීරණය කර ඇත.ජගත් ශ්‍රේණිගත කිරීම්වල අංක 9 ස්ථානයේ පසුවූ පැරඩෝන් 2003 වසරේදී ලොව පළමු ටෙනිස් ක්‍රීඩකයන් 10 දෙනා අතරට පිවිසි පළමු ආසියාතික ක්‍රීඩකයා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104127</link>
    <topic>වොස්නියැකිට තවත් සූරතාවක්</topic>
    <author/>
    <content>ලොව අංක එකේ ටෙනිස් ක්‍රීඩිකා ඩෙන්මාර්කයේ කැරොලින් වොස්නියෑකි 2011 තරග වාරයේ සිය තුන්වැනි සූරතාව දිනා ගැනීමට සමත් විය. ෆැමිලි සර්කල් කුසලාන තරගාවලියේ අවසන් මහා තරගයේදී එලීනා වෙස්නිනා ලකුණු 6 – 2 ක් සහ 6 – 3 ක් ලෙස පරාජය කිරීමට වොස්නියැකි සමත් වූවාය. මීට පෙර ඇය ඩුබායි සුරතාව හා කැලිෆෝනියාවේ ඉන්ඩියානා වෙල්ස් සූරතා ජය දිනාගත්තාය.2009 වසරේ මේ සූරතාවලියේ අවසන් මහා තරගයට සුදුසුකම් ලැබූ ඇය එහිදී සබීන් ලිසිකි ට පරාජය වූ අතර 2010 වසරේ සූරතාවලියේ අවසන් පූර්ව වටයේදී වළලුකරේ ආබාධයක් ඇතිවීමේ හේතුවෙන් තරගාවලියෙන් ඉවත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104128</link>
    <topic>මහේෂ් සහ වසන්ත ඉන්දියාව පරදවති</topic>
    <author/>
    <content>12 වන තායිලන්ත “සමිලා” AVC ආසියානු බීච් වොලිබෝල් සූරතාවලියට සහභාගිවන ශ්‍රී ලංකා අංක 01 කණ්ඩායම ඊයේ (11) දින ප්‍රබල ඉන්දියාව පරාජයට පත්කරනු ලැබීය. මහේෂ් පෙරේරා සහ වසන්ත රත්නපාල විසින් තරගවට 2 – 0 ජයක් ලබා තරගාවලියේ දෙවැනි වටයට සුදුසුකම් ලැබූහ.ඔවුන් පෙරේදා (10) ප්‍රබල ජපානය හමුවේ තරගවට 2 - 0 ලෙසින් පරාජය ලබා තිබුණි.මේ අතර, ශ්‍රී ලංකා අංක 02 කණ්ඩායම, එනම් පුබුදු ඒකනායක සහ සම්පත් පීරිස් ඊයේ දිනයේදී මැලේසියාව හමුවේ තරග වට 1 – 2 ක පරාජයක් ලැබූහ. ලකුණු තත්ත්වය වූයේ 21 – 18, 19 – 21 හා 21 - 17 කි.අද (12) ඔවුන් හොංකොං සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s1104129</link>
    <topic>ගුවන් බොක්සිං සූරතාව වන්නි මෙහෙයුම් පිලට</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදා අන්තර් රෙජිමේන්තු බොක්සිං සූරතාව දිනා ගැනීමට වන්නි විශේෂ මෙහෙයුම් පිල සමත් විය.ගුවන් හමුදා ගිනි නිවන ඒකක පරිශ්‍රයේ දී පැවැති මේ තරගාවලියේ දී ගුවන් හමුදා කඳවුරු 12කින් තරග වැදුණු ක්‍රීඩකයෝ 120ක් අභිබවා හොඳම බොක්සිං ක්‍රීඩකයා ලෙස වන්නි කණ්ඩායමේ නිශ්ශංක සම්මාන දිනා ගත්තේ ය. හොඳම පරාජිත ක්‍රීඩකයා වූයේ දිනේෂ් බණ්ඩාර ය.කටුනායක ජාත්‍යන්තර ගුවන් තොටුපොළේ ගුවන් හමුදා කණ්ඩායම ප්‍රසාද ලකුණු 21ක් ලබා සමස්ත සූරතාවලියේ දෙවැනි ස්ථානය හිමි කර ගත්තේ ය.ආධුනික බොක්සිං සංගමයේ සභාපති නියෝජ්‍ය පොලිස්පති (විශ්‍රාමික) රොහාන් අබේවර්ධන මහතා ත්‍යාග ප්‍රදානෝත්සවයේ ප්‍රධාන ආරාධිතයා ලෙස සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s11041210</link>
    <topic>විස්සයි-20 පාසල් ක්‍රිකට්සූරතාව ත්‍රිත්ව විදුහලට</topic>
    <author/>
    <content>ශ්‍රී ලංකා පාසල් ක්‍රිකට් සංගමය විසින් සංවිධානය කරනු ලැබූ අන්තර් පාසල් 19 න් පහළ විස්සයි 20 ක්‍රිකට් තරගාමාලවේ සූරතාව දිනා ගැනීමට ත්‍රිත්ව විදුහල සමත් විය. එස්. එස්. සී. පිටියේ පසුගියදා පැවැති අවසන් මහා තරගයේදී කඩුලු 2 කින් සාන්ත ජෝශප් විදුහල පරාජය කිරීමට ත්‍රිත්ව විදුහල සමත් විය.සාන්ත ජෝශප් - 107/9 (ඕවර් 20) රොස්කෝ තටිල් 22, සුපේෂල ජයසිංහ නොදැවී 21) අමිල් අනාස් 24/, තිස්ස බණ්ඩාර 25/2)ත්‍රිත්ව විදුහල - 111/8 (ඕවර් 19.2) කාවින්ද ජයසූරිය 28, හේෂාන් වන්නි ආරච්චි 25 (දිනාල් දම්බරගේ 21/3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s11041211</link>
    <topic>මුවර්ස් පිලට ලකුණු 214ක දැවැන්ත ජයක්</topic>
    <author>ෆවුස් මොහොමඩ්</author>
    <content>මුවර්ස් පිලේ රාජිත වික්‍රමආරච්චි පළමු ඉනිමේදී අර්ධ ශතකයක් සහ දෙවැනි ඉනිමේදී ශතකයක් රැස් කරමින් අන්තර් සමාජ ප්‍රිමියර් ලීග් තරගමාලාවේ “බී” කොටසේ තරගයකින් පාණදුර ක්‍රීඩා සමාජයට එරෙහිව ලකුණු 214 ක දැවැන්ත ජයක් සිය පිලට අත්කර ගැනීමට විශිෂ්ට දායකත්වයක් ලබා දුන්නේය.පළමු ඉනිමේදී ලකුණු 51 ක් ලබා ගත් රාජිත දෙවැනි ඉනිමේදී නොදැවී ලකුණු 101 ක් වාර්තා කළේය.මුවර්ස් පළමු ඉනිම – 375 කසුන් බෝධිෂ 94, චතුරංග ද සිල්වා 71, රාජිත වික්‍රමආරච්චි 51 (අමිල පෙරේරා 68 / 3) සහ දෙවැනි ඉනිම – 172 / 3 (ඉනිම අත්හිටුවන ලදී) රාජිත වික්‍රමආරච්චි නොදැවී 101පාණදුර පළමු ඉනිම – 159 කාමන් මාපටුන 48 (සුවන් ජී මදනායක 32 / 4) සහ දෙවැනි ඉනිම – 174 රංග කුරේ 47 (තරංග ප්‍රියදර්ශන 53 / 4)නාවික හමුදාවට කඩුලු 8ක ජයක්සිංහ ක්‍රීඩා සමාජය සහ නාවික හමුදාව අතර වැලිසර පැවැති තරගයෙන් කඩුලු 8 ක ජයක් නාවික හමුදාවට හිමි විය.සිංහ පළමු ඉනිම – 136 මහේෂ් කුමාර 38 (දුලාංජන මෙන්ඩිස් 46 / 4) සහ දෙවැනි ඉනිම – 202 මහේෂ් කුමාර 46 (සංජය චතුරංග 42 / 4, දුලාංජන මෙන්ඩිස් 57 / 4)නාවික හමුදාව පළමු ඉනිම – 300 රනිල් රසාංග 75, (මහේෂ් කුමාර 98 / 5) සහ දෙවැනි ඉනිම – 39 – 2 (මහේෂ් කුමාර 20 / 2)සී. සී. සී. පිලට කඩුලු 6ක ජයක්ලන්කන් ක්‍රීඩා සමාජය සමග සී. සී. සී. පිටියේ “ඒ” කොටසේ තරගයෙන් කඩුලු 6 ක ජයක් වාර්තා කිරීමට සී. සී. සී. පිල සමත් විය.ලන්කන් පළමු ඉනිම – 233 හර්ෂ විතාන 51 (චන්ද්‍රකුමාර 44 / 5) දෙවැනි ඉනිම – 131 සමන් ජීවන්ත 41 (හිමේෂ් සිල්වා 56 / 5)සී. සී. සී. පළමු ඉනිම – 204 කිත්රුවන් විතානගේ 36 (සමන් ජීවන්ත 58 / 5, හසන්ත ප්‍රනාන්දු 57 / 4) සහ දෙවැනි ඉනිම – 165 / 4 ධනුෂ්ක ගුණතිලක 81.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=s11041212</link>
    <topic>‘ක්‍රිකට් විත්ති’ මාසික වාර ප්‍රකාශනය</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යංශ ක්‍රිකට් මෙහෙයුම් කමිටුව විසින් සංස්කරණය කරනු ලබන ‘ක්‍රිකට් විත්ති’ මාසික වාර ප්‍රකාශනය පසුගියදා එළිදැක්විණි. එහි මංගල කලාපය ක්‍රිකට් කණ්ඩායමේ කළමනාකරු තණ්ඩුල නිශාන්ත ජයතුංග මහතා විසින් ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්.බී.ගනේගල මහතාට පිළිගැන්වූ අයුරු. ක්‍රිකට් මෙහෙයුම් කමිටු සභාපති ඩී.ඩී.වනිගනායක, වජිර අබේසේකර, ධම්මික තිලකරත්න සහ සංජීවි සඳුන්කුමාරි යන මහත්ම මහත්මීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=f1104121</link>
    <topic>භික්ෂූන් වහන්සේට ඇති සමාජ වගකීම විශාලයි</topic>
    <author>සාකච්ඡා කෙළේ -උදිත ගුණවර්ධන ඡායාරූප - සාලිය රූපසිංහ</author>
    <content>* සම්බුද්ධත්ව ජයන්තිය තුළින් රටට මොන විදිහේ අධ්‍යාත්මික හා ආගමික ප්‍රබෝධයක් ද උදාකර ගත හැක්කේ?2600 සම්බුද්ධත්ව ජයන්තිය කියන්නේ බෞද්ධාගමිකයන්ට ඉතාමත් වැදගත් අවස්ථාවක් විදිහට හඳුන්වන්න පුළුවන්. සම්බුද්ධත්ව ජයන්තිය කියන්නේ බුදුන් සම්බුද්ධත්වයට පත්වීමේ අවස්ථාව පිළිබඳ වූ සිහිපත් කිරීමයි. මෙය ඓතිහාසික අවස්ථාවක් විදිහට හඳුන්වන්න පුළුවන්. ඒත් මෙම සම්බුද්ධත්ව ජයන්ති උත්සවය තාම ජනතාව අතරට ගිහින් නැහැ. එය තමයි මගේ පුද්ගලික අදහස විදිහට හඳුන්වන්න පුළුවන්කම තිබෙන්නේ.අපේ තරුණ කාලයේ දී 2500 බුද්ධ ජයන්ති උත්සවය පැවැත්වුණා. එදා විශාල ආගමික හා ශාසනික ප්‍රබෝධයක් රට තුළ ඇතිවුණා. ඉතාමත් හොඳ වැඩපිළිවෙළක් තමයි එදා ක්‍රියාත්මක වුණේ. 1956ත් 2011ත් අතර කාලය සසඳා බලද්දී විශාල වෙනසක් දක්නට තිබෙනවා. එදා තිබුණේ ආගමිකත්වයට, අධ්‍යාත්මිකත්වයට බර සමාජයක්. අද වෙද්දි එම යහපත් මූලධර්මයන් අප අතරින් දුරස්ථව තිබෙනවා. මිනිසුන් අතර තිබූ ඒ යහගුණ වෙනුවට අද මුදල් වාණිජ අරමුණු, නාගරීකරණය ඉදිරියට ඇවිත් තිබෙනවා. අද සම්බුද්ධත්ව ජයන්තිය පිළිබඳ සමාජය තුළ උනන්දුව ඉහළ ගිහින් නැත්තේ ඒ නිසයි.එමෙන්ම මේ තත්ත්වයන් තුළ අලුත් යුගයේ අභියෝග ජයගැනීමට භික්‍ෂූන් වහන්සේලාට හැකියාව ලැබී නැහැ. අතීතයේ සිටම ථෙරවාදී සම්ප්‍රදාය තුළ අප රටට තමයි නායකත්වය හිමිව තිබුණේ. ඒත් අද අපට එම නායකත්වය දැරීමට බැරිවී තිබෙනවා.සම්බුද්ධත්ව ජයන්තිය පිළිබඳව පාසල්වල පමණක් උනන්දුවක් ඇතිව තිබුණත් බාහිර සමාජය සම්බුද්ධත්ව ජයන්ති සංකල්පය තුළ ගොනුවීමක් දක්නට නැහැ.* ආගමික ප්‍රබෝධයක් පිළිබඳව කතිකාවතක් තිබුණත් රට තුළ සිදුවන අපරාධ හා නීති විරෝධි කටයුතුවල අඩුවක් දක්නට නැහැ. මේ ගැන ඔබවහන්සේගේ අදහස මොනවගේද?1956 බුද්ධ ජයන්තිය පැවැති වර්ෂය තුළදී සිදුවූ අපරාධ ප්‍රමාණය මෙන්ම බන්ධනාගාර රැඳවියන් ගේ ප්‍රමාණය පහළ ගියා. එය මා නිකම් කියන දෙයක් නොවෙයි. ඒ වර්ෂය තුළ බන්ධනාගාර සංඛ්‍යා ලේඛන සලකා බලද්දි මෙය ඉතාමත් හොඳින් තහවුරු කර ගැනීමට පුළුවන්කම තිබෙනවා.ඒත් මෙවර සම්බුද්ධත්ව ජයන්තිය සමරන මොහොතේදී සමාජය තුළ එවැනි යහපත් වර්ධනයක් දක්නට නැහැ. අපරාධවල ඉහළ යාමක් තමයි දක්නට ඇත්තේ. මෙය අප සමාජය තුළ වර්ධනය වූ නරක ප්‍රවණතාවක් විදිහටයි හඳුන්වන්න පුළුවන්කම තිබෙන්නේ.මා විශ්වාස කරන විදිහට රටක අපරාධ දුරු කිරීම නීතියට පමණක් සිදු කරන්න බැහැ.ආගමික පාර්ශවයෙන් ද මෙයට විශාල දායකත්වයක් ලබාදිය හැකියි. සමහරු සිතනවා මුදල් තිබුණාම ප්‍රමාණවත් උපාධියක් තිබුණාම, ප්‍රමාණවත් ලොකු රැකියාවක් කළාම ප්‍රමාණවත් කියලා. ඒත් ජීවිතයේ යථාර්ථය එය නොවෙයි. ආගමික පාර්ශවයෙන් අධ්‍යාත්මික පාර්ශවයෙන් විශාල කාර්යයක් ඉෂ්ඨ කළ හැකියි.ආගමික පාර්ශවයෙන් සිදුකළ හැකි මෙහෙවරට හොඳම උදාහරණය තමයි ධර්මාශෝක අධිරාජ්‍යයා. ඔහු මුලින්ම ඉතාමත් ප්‍රචණ්ඩකාරී කටයුතු කළ අයෙක්. එහෙත් ඔහු පසුකාලීනව ධර්මයට අනුගතව කටයුතු කළ නායකයකු වුණා පමණක් නොවෙයි ඔහු සමස්ත ආසියාවටම ධර්මයේ ආලෝකය පතුරුවා හැරියා.ධර්මය කියන්නේ එතරම් ප්‍රබල දෙයක්. අද වුණත් අපට ධර්මය මඟින් මෙවැනි දෙයක් සිදුකරන්න පුළුවන්.* බුද්ධ ධර්මය තුළ මෙන්ම රට තුළ අධ්‍යාත්මය පිරි සමාජ වටපිටාවක් තහවුරු කිරීමටත් භික්‍ෂූන්වහන්සේට විශාල වගකීම් ප්‍රමාණයක් පැවරිලා තිබෙනවා. අද මේ වගකීම් භික්‍ෂූන්වහන්සේ අතින් මොන තරම් දුරට ඉටුවෙනවාද?අප රටේ භික්‍ෂූන්වහන්සේ අති බහුතරයක් ඉතාමත් සිල්වත් පිරිසක්. අතේ ඇඟිලි ගණනටත් අඩු භික්‍ෂූන් පිරිසකගේ වැරැදි අදහස්, වැරැදි ක්‍රියාමාර්ග නිසා තමයි භික්‍ෂූ ශාසනයටම හානියක් සිදුවන්නේ. භික්‍ෂූන්වහන්සේ විදිහට අපට අපගේ සංවිධාන ශක්තිය බලය හඳුනා ගත යුතුයි.ඒ නිසා භික්‍ෂූන් වහන්සේ විදිහට අප අපගේ වගකීම් නිසි විදිහට ඉෂ්ඨ කළ යුතුයි. මොකද භික්‍ෂූන් වහන්සේ වන අපට ඇති සමාජ වගකීම හොඳින් ඉෂ්ඨ කළ යුතුයි. එමඟින් තමයි භික්‍ෂු සමාජය සහ මහා සමාජය අතර බැඳීම තහවුරු කළ හැක්කේ.* ආගමික හා අධ්‍යාත්මික ප්‍රබෝධයට සම්බුද්ධත්ව ජයන්තියට රජය පාර්ශවයෙන් සිදුවන මැදිහත්වීම පිළිබඳ ඔබ වහන්සේට ඇත්තේ මොනවිදිහේ අදහසක්ද?ජනාධිපතිතුමාට මෙම සද්කාර්යය සඳහා ඉතාමත් අවශ්‍යතාවයක් තිබෙනවා. එතුමා මේ ගැන දිගින් දිගටම මැදිහත් වෙනවා. අප ඒ ගැන ජනාධිපතිතුමාට ස්තුතිවන්ත විය යුතුයි. ඒත් මේ දේ එක් පුද්ගලයකුට පමණක් කළ හැකි දෙයක් නොවෙයි. සෙසු අයගෙන්ද අවශ්‍ය සහයෝගයන් ලැබිය යුතුයි. ඒත් එවැන්නක් දක්නට නැහැ.ආසියාවේ ආශ්චර්ය වෙත ගමන් කරද්දී ආර්ථික අංශයෙන් පමණක් මේ දේ කරන්න බැහැ. අධ්‍යාත්මික හා ආගමික පාර්ශවයද මෙයට එක්කරගත යුතුයි. ගුණධර්ම, ආගමික, සදාචාරය යන පාර්ශවයන්ගේ දියුණුවත් ඉහළ යාම තුළින් තමයි අපට ආශ්චර්යය ඉලක්කය වෙත ගමන් කිරීමට පුළුවන්කම ලැබෙන්නේ.සිංගප්පූරුව වගේ රටක් ආර්ථික වශයෙන් ඉතාමත් ඉහළ තැනකයි සිටින්නේ. ඒත් ඔවුන් අධ්‍යාත්මික හා ආගමික පාර්ශවයෙන් පහළ තැනකයි ඉන්නේ. අද ඔවුන් ආගමික සුවය, අධ්‍යාත්මික සුවය සොයා යාමට උත්සාහ කරනවා. අපත් රටක් විදිහට මේ දේ ගැන කල්පනා කළ යුතුයි.අද සමාජය තුළ මතයක් තිබෙනවා මිනී මරලා හරි කමක් නැහැ සල්ලි හොයනවා කියලා. අප සිදුකළ යුත්තේ මේ තත්ත්වය වෙනස් වෙන විදිහට කටයුතු කිරීමයි. ආගමික නායකයන් විදිහට අපට මේ ගැන විශාල වගකීමක් තිබෙනවා. එම වගකීම අප ඉටුකළ යුතුයි.* අද වනවිට මෙරට ජනමාධ්‍ය ආයතන විශාල ප්‍රමාණයක් තිබෙනවා. මේ ආයතන මඟින් ආගමික ප්‍රබෝධය සහ මහජනතාව දැනුවත් කිරීම සඳහා සිදුකරන වැඩසටහන් ප්‍රමාණවත් යැයි ඔබවහන්සේ විශ්වාස කරනවාද?ද පුවත්පතට, ගුවන්විදුලියට වඩා පේ‍්‍රක්‍ෂකයෝ ග්‍රහණය වී ඇත්තේ රූපවාහිනී නාලිකාවලටයි. ඒ නිසා මෙම මාධ්‍ය හරහා රටටත් ආගමික අංශයටත් විශාල සේවයක් ඉෂ්ඨ කළ හැකියි. ඒත් කනගාටුයි කියන්න මෙම මාධ්‍ය තමන්ගේ වගකීම නිසි විදිහට ඉටුකරන බවක් පෙනෙන්නට නැහැ. සල්ලි ඉපැයීම පමණයි අද මාධ්‍යවල අරමුණ වෙලා තිබෙන්නේ.ඇතැම් මාධ්‍යවලට ඔවුන්ම වෙන් කරගත් භික්‍ෂූන්වහන්සේලා පිරිසක් ඉන්නවා. ඒත් එම මාධ්‍යවල ප්‍රතිරූප මවන භික්‍ෂූන්වහන්සේලාට වඩා උගත් සිල්වත් ගුණවත් හිමිවරු රැසක් නිහඬව ඉන්නවා. අප අගය කළ යුත්තේ මනුෂ්‍යත්වය. එදා සිරගෙදර සිටි නොක්ස් මහත්මය පවා සිංහලයගේ මනුෂ්‍යත්වය ගැන කතා කර තිබෙනවා. ඒ නිසා අප මාධ්‍ය ඔස්සේත් එදා තිබූ මනුෂ්‍යත්වය ඉස්මතුවන විදිහට තම තමන්ගේ මාධ්‍ය කලාව හැසිරවිය යුතු ආකාරය පිළිබඳව අවධානය යොමුකළ යුතුයි.එදා සිටම ලෝකය අගය කළේ ශ්‍රී ලාංකිකයන්ගේ මනුෂ්‍යත්වය. ඒත් අද වෙද්දි මේ යහගුණ අප අතරින් ගිලිහී ගොස් තිබෙනවා.* භික්‍ෂුව සහ දේශපාලනය පිළිබඳවත් පසුගිය කාලය පුරා සමාජ කතිකාවතක් ඇතිවී තිබුණා. මේ කතිකාවත පිළිබඳ ඔබවහන්සේගේ අදහස පැහැදිලි කළ හැකිද?භික්‍ෂුව කියන්නේ සැමට ඉහළින් සිට සියල්ලට උපදෙස් දෙන කෙනෙක්. එවන් උතුමෙකුට බැහැ එක් පාර්ශවයකට පමණක් හිතවත්ව ඉන්න. භික්‍ෂුව කියන්නේ හරි දේට හරි කියන වැරැදි දේට වැරැදියි කියන්න පුළුවන් සෘජු භාවයක් ඇති කෙනෙකුට. භික්‍ෂුවට පුළුවන් වෙන්න ඕනෑ රටේ නායකයට වුවත් උපදෙස් ලබාදීමට, හොඳ නොහොඳ කියාදීමට.මානම් පුද්ගලිකව විශ්වාස කරනවා භික්‍ෂුවට දේශපාලනය අකැප දෙයක් කියලා. ඇත්තෙන්ම භික්‍ෂූන් වහන්සේලාට දේශපාලනය කිරීමට වඩා වැදගත් ජාතික සමාජීය හා ආගමික වගකීමක් තිබෙනවා.* සැබෑ බෞද්ධයා කියන්නේ කවුදැයි පැහැදිලි කිරීමක් කළ හැකිද?සැබෑ බෞද්ධයා කියන්නේ බුදුහිමිත් බුද්ධ දර්ශනයත් මනා ලෙස වටහාගත් අයෙක්. බෞද්ධයා කියන්නේ එවැනි බුද්ධිමත් කෙනෙක්. එමඟින් සන්සුන් භාවය මෙන්ම සදාචාරයත් අගයනවා.මෙහිදී බුද්ධ දේශනය තුළ සඳහන් වෙනවා මගේ යහපත පිණිස පමණක්ම නොවෙයි අන් අයගේ යහපත සඳහාත් කටයුතු කළ යුතුයි කියලා.අද බෞද්ධයන් බවට පත්ව සිටින ඇතැමුන් නාමිකව බෞද්ධයන් බවට සඳහන් කළත් ඔවුන්ගේ අභ්‍යන්තරය තුළ බෞද්ධත්වය තුළ උගන්වන සැබෑ අරමුණු රැඳී නැහැ. උපන්දිනයටත්, මංගල උත්සවයටත්, මරණයටත් මත්පැන් තමයි මුලට එන්නේ.මතට තිත ප්‍රතිපත්තිය රාජ්‍ය ප්‍රතිපත්තියට ඇතුළත් වුවත් එය ජනතාව අතර ක්‍රියාත්මක වීම තාමත් නිසි ලෙස ක්‍රියාත්මක වන්නේ නැහැ. බුද්ධ දර්ශනය අනුව අප නිසි විදිහට ක්‍රියාත්මක වෙනවානම් මෙවැනි නීතිරීති ක්‍රියාත්මක විය යුතු නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=f1104122</link>
    <topic>නාමලින් සුසැදිදෙව්ලොවවන උයන</topic>
    <author>සකුන්තලා ජයසිංහ ඡායාරූප -එස්. එම්. සියාම්</author>
    <content>හාත්පසින් අසෙන්නේ නොනවතින රැහැයි නාදයයි. ඊටත් නොදෙවෙනිව ඇසෙන කීචි බීචි නාදය රැහැයියන්ට අභියෝග කරන්නාක් මෙනි. සොබාදහමේ කන්කළු නාදය දෙසවන් පිනවෙද්දී ගත සිත නිවාලන සිහිල් සුළං රොදට මුසුව එන්නේ නෑඹුල් මල් සුවඳකි. ඒ නාමලේ නොඉඳුල් සුවඳ මැයි.මේ දෙව්ලිය ගේ කේශාන්තයේ සිට පාදාන්තය දක්වා ම සරසා ඇත්තේ නා මලිනි. අක්කර දහස් ගණනක් පුරා විහිදුණු මේ වන ගොමුවට නාමල් කොමළිය ආභරණයකි. ඓතිහාසික නාමල් උයන ගැන නොදන්නකුට මිස දන්නෙකුට තවත් අටුවා ටිකා කියනු කුමට ?මල් පිපෙන සමයට දහස් ගණනක් නා ගස් සුදෝ සුදට සැරසෙන්නේ රූප රාජිනියක එකිනෙකා පරයා වැජඹෙන්නට සේ ය. අක්කර 260ක භූමියක් සිසාරා වූ නාගසින් සුසැදි මේ භූමිය කවුරුන් විසන් මෙලෙස ප්‍රතිමූර්තිමත් කෙළේ ද යන්න තවමත් කාලයේ වැලිතලාවෙන්ම යට වී ගිය පුරාවතකි. එනමුදු කවුරුන් හෝ සැලැස්මකට අනුව මේ බිම නා වනයක් කළ බැව් නම් හැඟේ. මෙහි රෝපණය කර ඇත්තේ බටු නා විශේෂයයි.මල් රාජිනියන් අතර රූප ශ්‍රීයත් නෙත් සිත් පිනවන අහිංසකත්වයත් මනාව දරා සිටින නාමල් කොමළිය සිරිලක සිරිය ඔප ගන්වන අපූරුව නම් අරුමයකි.අනුරාධපුර දිස්ත්‍රික්කයේ පලාගල ප්‍රාදේශීය ලේකම් කොට්ඨාසයේ ගල්කිරියාගම ගම්මානයේ පිහිටි මේ සුන්දර වන ගොමුව අතීතයේ නේක රහත් මුනිවරයන්ගේ බවුන් වඩන නිවන් මඟට තෝතැන්නක් වන්නට ඇත. ඊට සාක්කි දරන ඉපැරැණි සංඝාරාමයක නටඹුන් අදටත් මෙහි ශේෂව පවතී. අතීත බෞද්ධ පුරාවෘත්තයේ තවත් එක් කැඩපතක් බඳු නාමල් උයන කාගේත් නෙත් සිත් ගැටෙන්නට හේතු භූත වුයේ නාමලින් සැරැසුණු මේ තුරුණු ලියගේ හැඩ වැඩ නිසා ය.ගල්පාය, දිග් ඇත්තාව, දඹුලු හල්මිල්ලෑව රණව ආදී ගම්වලින් වට වී පිහිටි නා උයන හා බැදි ජනප්‍රවාද බොහෝ ය. ඉන් එක් වතගොතක් දිග හැරෙන්නේ දේවානම් පියතිස්ස රාජෝත්තමයාණන් විසින් තම රාජකීය උදා්‍යානය මෙහි ඉදි කරවීමට වැඩ ඇරැඹූ බවකි. තවත් පුරා වෘත්තයක් පවසන්නේ තුන්වැනි දප්පුල රජතුමා මෙහි විහාරස්ථානයක් තැන වූ බවයි.අද ජාතික නාමල් උයන අක්කර 2000කට වැඩි භූමි ප්‍රමාණයක් දක්වා විසිර ගොස් තිබේ. නාමල් සිරි අසිරිය සේ ම කාගේත් නෙත් වශීකෘත කරවන තවත් අපූරු දසුනකි. ඒ අහස් කුසට පියාසර කරන්නට තනන සුදු පරවියකු සේ වූ රෝස තිරුවානා කඳු පන්තියයි.සොබාදහමේ එක් නැඹුරුවක් වු වියළි දේශගුණයට එරෙහිව ගොඩනැඟෙන සොබා මිතුදම කොතරම් අපූරු ද ? එය මනාව කුළු ගන්වන්නකි, මේ නාමල් උයන වන ගොමුවට පෙම් බැඳ ඒ අසලින් ගලා යන දඹුළු ඔයත්, ඉබ්බන්කටුව සහ මහ ඉඳිගොල්ල වැව් කට්ටුවත් මේ හරිත බිමෙන් නන් දෙසට දිවෙන දිය පහරින් පෝෂණය වෙයි.එමෙන් ම තිරුවනා කුස්තුර මතින් විටෙක එබිකම් කරමින් විටෙක සැඟව යමින් පැතිර යන දිය පහරවල් නිසාවෙන් මේ රුක් ගොමුව සැමදා නිල් පැහැයෙන් දිදුළයි. මේ දිය දහරාවන්ට තිරුවනා ස්ථරය ජල පෙරනයක් බඳු ය. මෙසේ පිරිසුදු වූ දිය උල්පත් සතා සිවුපාවුන් ගේ සේම ගම්මුනගේ ද ජල පවස නිවා තම යුතුකම ඉටු කරයි.මේ වන පියසේ නාලිය කිසි විටෙකත් තනි නොකරන්නට මඟ බලා ගන්නා සේ සෙසු රූස්ස වෘක්ෂ සමූහයෝ පේළි ගැසී සිටින අන්දම තේජාන්විත දසුනකි. වීර, පලු, බුරුත, කොහොඹ, කළුවර, කළුමැදිරිය, තේක්ක, මාදං, කෝන්, හල්මිල්ල, කැටකෑල, මයිල සේම බිං කොහොඹ, ඇහැල, කොතල හිඹුටු, රත්මල්, බේදුරු, අක්කාපාන ආදී වටිනා ඖෂධ වර්ගවලින්ද පොහොසත් ය.පරිසරයේ අපූරු සහජීවනය ඔප් නන්වන්නේ එහි ජෛව විවිධත්වයයි. ශාක ප්‍රජාව සේ සත්ත්ව ප්‍රජාව ද මේ භූමියේ එකාවන්ව වෙසෙන්නේ තම වාස භූමියට මෙවන් උචිත ඉසව්වක් මිහිපිට තවත් නෙැමැති නිසා වන්නට ඇත.වල් අලියා නා වන ගොමුවේ සද්දන්තයා ය. හාවා, මී මින්නා, මුගටියා, කලවැද්දා, උරුලෑවා, වල් ඌරා මෙහි සුලභ ය. රිලා වඳුරු නැටුම් වනයේ නිහඬ බව බිඳලයි. සර්ප විශේෂ අතරට එන නයා, මාපිලා, කුණු කටුවා, තිත් පොළඟා, ආදීන් ද ගෙඹි විශේෂ ද වෙති. වන මැද්දේ දිය පහරවල් සහ දිය කඩිතිවල නානාප්‍රකාර මත්ස්‍ය විශේෂයන් ය.නාමල් උයනේ වෙසෙන පක්ෂීන් අතර වඩාත් සුලභ දසුන හඹන් කුකුළා සහ වළි කුකුළා ය. කොණ්ඩ කුරුල්ලා, ගිරවා, පොල්කිච්චා, අළු කෑදැත්තා, වී කුරුල්ලා, ගේ කුරුල්ලා, කොට්ටෝරුවා, කහ කුරුල්ලා මොනරා ආදී විවිධ පක්ෂීහු මෙහි වෙති.මේ අසිරිමත් වන බිම සතා සිවුපාවුන්ට සැබෑ ම අභය භූමියකි. එපමණක් නොව වන පියසට පැමිණෙන්නන්ට ද අභය භූමියකි. මේ ආඥාව නිකුත් කරන්නේ හතරවැනි දප්පුල රජතුමා ය. “ආ¼ඩියාගල ඓතිහාසික සෙල්ලිපිය ඊට සාක්ෂි දක්වයි. එහි සටහන් වන අන්දමට මේ භූමියට ඇතුළු වන කිසිවකුට හිංසා පීඩා කිරීමට සෙස්සන්ට බලයක් නොමැත. මේ ආඥාවෙන් පිහිට ලැබ මිනිසුන් මෙය අභය භූමිය කොට ජීවත් වන්නට ඇත.සුවඳ විහිදුවාලමින් මලින් බරිත නාමල් වෘක්ෂයෝ සුසැදි මේ සොබාදසුන නම් සැබෑම මනස්කාන්ත ය. මෙය දැක බලා ගන්නට, සොබා දහමේ නොඉඳුල් රස විඳ ගන්නට බොහෝ ඇත්තෝ මෙහි ඇදී එති. ඔවුනට මෙහි ඓතිහාසික නටබුන් ද රිසි සේ දැක බලා ගත හැකි ය.ඉපැරැණි නාමල් සෑය, පැරැණි බෝධිඝරයක නටබුන්, ආවාස ගෙය, පිළිමගෙය, අවුරුද්ද මුළුල්ලේ නොසිඳී ජලයෙන් පිරී පවතින ගල් පාත්‍රය, සක්මන් මළුව ආසන ඝරය ආදී නටබුන් රැසක් අක්කර හැටක පමණ භූමියක විසිරී පැතිරී තිබේ.ඓතිහාසික නාමල් උයන සොබා සිරියෙන් අසිරි ගැන්වෙද්දී එහි තවත් අරුම පුදුම දසුනක් බැලු බැලූ තන්හි දිස් වෙයි. ඒ හිරු දෙවියන් ගේ බැල්ම වැටී පළිඟු මෙන් දිදුළන රෝස තිරුවානා ශිඛරයයි. සොබා දහමේ තවත් පුදුම එළවන දසුනක් මවන රෝස තිරුවානා කඳු වැටිය පන්ති හතරකින් යුක්ත ය.කුස්තුර අතරින් නැලවෙමින් ගලා බසින බොහෝ පිරිසුදු දිය උල්පත්ය. මෙම උල්පත් ජලය ලෙඩ සුව කරන දිව ඔසුවක් සේ සළකා එම ජලයෙන් පවස නිවා ගන්නට, ගත දාහය දුරුකරගන්නට පැමිණෙන්නෝ අපමණ ය.සොබාදහමේ නියතියේ නොවැළැක්විය හැකි අනිත්‍ය පසක් කරමින් දැන් මේ රෝස තිරුවානා ගිරිකුළ තම සැදෑ සමය ගෙවමින් සිටී. දිදුළන රෝස පැහැය අවපැහැ ගැන් වී ඇති මුත් නා උයනට රැකවරණය දුන් මේ ගිරි ශිඛර රාජයා තම තේජාවිත පෙනුම නිසාවෙන් තව තවත් ආඩම්බර වි ඇති සැටියකි.සිවු දිසාවෙන් දිස්වන ඉඩෝරයේ කටුකත්වයට මැදිව හරිත වර්ණයෙන් සුසැදිව සිටින නාමල් උයන නම් වන රැජණ රජරට උපන් සොබා දහමේ අපූර්වතම නිපැයුමකි. නාමලින් වෑහෙන නොඉඳුල් රසය විඳගන්නට පොදි කන බඹර මීමැසි පොදිවල ගුමු ගුමු නාදයේ අණසකට මොහොතකට නතු වන වන ගොමුව විටෙක මවන්නේ මනෝ සංහිඳියාවකි. සොබාදහමේ මේ අපූර්ව රහස් සොයා යන පරිසර ප්‍රේමියකුට නාමල් වන මහිලාවිය තරම් තවත් රසාලිප්ත ඉසව්වක් මේ මිහිමත තිබේ ද ?.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=f1104123</link>
    <topic>තුරු සිසිල මැදින් ගලනදම් සිසිල</topic>
    <author>සටහන හා ඡායාරූප ධනුෂ්ක රත්නායක</author>
    <content>ලොව සුපතල සීගිරිය කුඩාවට හෝ දිස්වන මායිමේ මනරම් කඳු වළල්ලක් මැදින් පිහිටි කුඩා කඳුගැටයක වූ වන්දනීය භූමියකි. එය බුදු පහස ලබන්නට තරම් නොවූවා නොවේ. මන්ද මුනිඳු සිරිපා පහස ලද භූමියකටත් වඩා දම් සිසිල දසත පතුරුවන්නට එහි පෞරාණිකත්වය ශ්‍රේෂ්ඨ වන හෙයිනි. මේ රමණීය පූජා භූමිය පිහිටන්නේ කුරුණෑගල මහනුවර හා අනුරාධපුර මාර්ග එක්වන මංසන්ධියට මදක් නුදුරෙනි. එනම් මහනුවර මාර්ගයේ කෙටි දුරක් ගමන් කළ පසුව ය. නමින් නගරය දඹුල්ල වේ. පූජා භූමිය දඹුලු විහාරය ලෙසින් ලක්දිව ප්‍රකට වන අතර The Golden Temple ලෙසින් ලොවම හඳුනන්නේ දනන් දෙස නේත්‍රා යොමා වැඩ වසන රනින් සැරසුණු සුවිසල් බුද්ධ ප්‍රතිමා වහන්සේ නිසාවෙනි.එදා 1847 ජුලි 26 ඉංග්‍රීසින්ට විරුද්ධව මාතලේ ප්‍රදේශයේ ඇති වූ මාතලා සටන නම් වූ කැරැල්ලට නායකත්වය දෙන්නට ගොංගාලේ ගොඩබණ්ඩා නමැති රණශූරයාට ඉන්ද්‍රජෝති නායක හාමුදුරුවෝ කිරුල පැළැන්දුවේ ශක්තිය ලබා දුන්නේ සහ ආශිර්වාද කළේ මේ භූමියේ පිහිටි පෞරාණික පන්සලේ සිට ය. අදත් උන් වහන්සේ ගේ ශිෂ්‍ය පරපුරින් පැවත එන ස්වාමින් වහන්සේලා මේ භූමියේ වැඩ වසමින් ශ්‍රී විභූතිය රැක ගන්නට කැපව සිටින්නේ නායක හාමුදුරුවන් විසින් රැක දුන් අපේකම රැක ගැනීමේ අභිලාෂයෙනි.වර්තමානයේ දී රනින් ආලේපිත බුදු පිළිම වහන්සේ නමක් විහාරය පාමුල ගල්තලාවේ වූ වජ්‍රාසනයේ වැඩ හිඳින අතර ඒ අසලින් වූ එම ගල්තලාව මතින් පසෙකින් දිවෙන දුෂ්කර නොවූ නමුත් ජීවිත ගමන පිළිබඳ මතකයන් අවදි කරවන මාර්ගය පෞරාණික දඹුලු රජ මහා විහාරයට පිවිසීමට පවතින එකම පිවිසුම් මාර්ගය නොවන්නේ ය. මන්ද වලගම්බා රජු සමය ඔහු විසින් විහාරයට රහසින් පැමිණීම සඳහා භාවිත කළ මාර්ගය රජ මාවත ලෙස අනෙක් පසින් දක්නට ලැබෙන නිසාවෙනි.විහාරය වෙත ගමන් ගන්නා මාර්ගයේ දී සිව් දෙසින් දක්නට ලැබෙන්නේ නීලහරිත රමණීය කඳු පංතීන්ය. සීගිරි පර්වතයද යම්තමින් වුවද දැක ගන්නට හැකි වන්නේය. එය ප්‍රදේශයේ පරිසර සුන්දරත්වය නිසි ලෙසින් පෙන්වන්නට නිමැවුන සිතුවමක් වන්නේ ය. අතීත ශ්‍රී විභූතිය හා එකල කලාකරුවා ලෝකයේ නිර්මාණ අතරට එක් කළ දේ ද මෙහි ප්‍රකටව දක්නට ලැබේ. විහාරයේ වහලය ලෙසින් පවතින ගල් පර්වතයේ රළු විලාශයට සියුම් බව ලබා දෙමින් වියත් 12 කට බෙදා එක් කුඩා කොටසක එක හා සමාන සිතුවම් 1012 ක් තරම් ප්‍රමාණයක් නිම වන්නට කලාකරුවා අති දක්ෂ වන්නේ ය. එපමණක්ද නොව බුදු දහමේ සඳහන් මාර පරාජය, දම්සක් පැවතුම් සූත්‍ර දේශනය ගිජ්ජකූට පර්වතය හා සත් සතිය වැනි සුවිශේෂී අවස්ථා සිතුවමට නගන්නටත් එම සිතුවම් අද දක්වා සුරක්ෂිතවන ලෙසින් නිම වන්නටත් කලාකරුවාගේ හැකියාව ප්‍රබලය.විහාරය තුළ වූ ගල් පර්වතයේ මැදින් වසර පුරා නොනැවතී ගලන දිය බිංදු ලක්වැසි දනන් හට පමණක් නොව ලොව පුරා බෞද්ධයිනට පවසන්නේ බුදු දහමේ නිර්මල බව හා සත්‍යයයි. මන්දිර 5 කින් යුත් විහාරයේ පළමු විහාර මන්දිරයේ බුදු පිළිම වහන්සේලා තුන් නමක් ද, දෙවන මන්දිරයේ බුදු පිළිම වහන්සේලා පනස් හය නමක් ද, තුන්වන මන්දිරය තුළ පනස් හත් නමක්ද සිව්වන මන්දිරය තුළ විසි එක් නමක්ද වන ලෙසින් බුදු පිළිම වහන්සේලා එකසිය හතලිස් අට නමක් විහාරය තුළ වැඩ වසනුයේ බොදු බැති සිත්වල බුද්ධාලම්භන ප්‍රීතිය ඇති කරවමිනි. ඒ අතුරින් තුන්වන මන්දිරය සුවිශේෂී වන්නේ එහි පෙර කී ශෛලමය, දැවමය හා ලෝහමය යන තුන් ආකාරයෙන්ම නිම වූ පිළිම වහන්සේලා දැක ගැනීමට හැකි වීමයි. එකල රජ දරුවන් මෙම පූජා භූමිය රැක ගන්නට කෙසේ වෙර දැරුවේද යන්න විහාරය තුළ සුවිසල් අගුලු සවිකල ප්‍රතාපවත් දොර පියන සහිත පිවිසුම් දොරටු සාක්ෂි දරයි. එපමණක්ද නොව ඈතින් පෙනෙන දහයියා කන්ද නම් වූ කඳුගැටය නිහඬව සාක්ෂි දරන්නේ එකල භූමිය නිර්මාණයට සහ නඩත්තුවට ශ්‍රමය දුන් අයට බත සපයා ඉවතලු දහයියාවලින් එය නිර්මාණය වූ බව ජනප්‍රවාදයේ සඳහන් වන නිසාවෙන් විය හැකිය.වලගම්බා රජු සමය දක්වා දිවෙන අතීතයේ සිට පැවත එන සෝමාවතී චෛත්‍යයක්ද විහාරභූමිය තුළ දක්නට ලැබේ. සතුරන් ඉදිරියේ තම ආභරණ රථයේ ගලවා දමා පැන ගිය සෝමාවතිය සිහිවීම සඳහා රජු විසින් බොහෝ ස්ථානවල එම ආභරණ නිධන්කර චෛත්‍යයක් නිර්මාණය කර ඇත. විහාර භූමියේ දක්නට ලැබෙන එම ආභරණ නිධන් කරන ලද සෝමාවතී චෛත්‍යය අද නිධන් හොරුන්ගේ පව්කාර සිතුවිලිවලට යටපත්ව පවතී.බොහෝ පෞරාණික ජනප්‍රවාදවලට පදනම් වන මෙම රන්ගිරි දඹුලු රජමහා විහාරය මූලික කරගෙන වර්තමානය වන විට ගොඩනැගුණු බෞද්ධ පුනරුදය සුවිශේෂීය. එය මෙරට පමණක් නොව විදෙස් බෞද්ධයිනට සහ සංචාරකයින්ට තම දම් පිපාසය නිවා ලන්නට විවෘත වූ ලොව සුපතල සිද්ධස්ථානයක් බවට පත්ව හමාරය .ප්‍රථම වරට ධර්මය ග්‍රන්ථාරූඪ කළ මාතලේ අළු විහාරය, නාලන්දා ගෙඩිගෙය, ඇතුගල්පුර ඇත් කඳ විහාරය, අනුරාධපුර පූජා භූමිය, සීගිරි බලකොටුව යන සුවිශේෂී පෞරාණික නටබුන් අතරට මැදිවූ මෙම බෞද්ධ සිද්ධස්ථානයේ පිහිටි භූමියේ අසිරිය විඳින්නට හා බුදුන් වඳින්නට එක් වරක් පැමිණීම ප්‍රමාණවත් නොවන්නේ යැයි සිතෙන්නේ මෙම පින් බිම හා ස්පර්ශ කළ මොහොතේ දරන පින්බර හැඟීම් සමඟිනි.පුද බිමට පිවිසීමට අවැසිමුත් ඊට පෙර මදක් සිහිපත් කරන්න. එදා සිට අද දක්වා තේජසින්, පෞරාණිකත්වයෙන් නිර්මලව පවතින මෙත් සිහිල පතුරවමින් දම් ග¼ගුල ගලායන පින්වත් භූමියේ පහස විඳින්නට ඔබ සූදානම්ව යන්න. ඔබේ ඇඳුම ඔබේ සිහිය ඔබේ හැසිරීම ඔබ අත රැඳි දේ රන්ගිරි දඹුලු රජ මහා විහාරයට පමණක් නොව මොනයම් හෝ පුද බිමකට ඇතුළු වන්නට තරම් සුදුසුද යන වග එසේ නම් හැකිය ඔබටත් වඳීන්නට රන්ගිරි දඹුලු රජ මහා විහාරය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=f1104124</link>
    <topic>හතර වැනි පරම්පරාවේඋඩරට නැට්ටුවා</topic>
    <author/>
    <content>මේ බෙලිගල් කෝරළයේ කීරවැලි පත්තුවේ පැරකුම් නිරිඳුන්ට නිජ භූමිය වූ පෙදෙසයි. නිල්වන් කෙත්යායෙන් පෙදෙස සශ්‍රීකවත් වෙද්දී, ඒ අසිරිය මැදින් කලාවේ දේශීය සළකුණු තවමත් විරාජමානව වැජඹෙයි. දැදිගම් පුරවරය පමණක් නොව ලක් දෙරණටම අභිමනක් වෙමින් සාම්ප්‍රදායික උඩරට නර්තන කලාවේ දැවැන්ත පුරුකක් සොයා සෙනරත්ගම නොහොත් හේරත්ගොඩට අපි ගියෙමු.මඳ සුළඟට මුසුව ඇදී එන්නේ ඒ බෙර හඬයි. වෙස් තට්ටුව බැඳි උඩරට කලාවේ පරම්පරා හතරක් ශක්තිමත් කළ පුරුකයි.ඔහු, රන් හවඩියලාගේ සේදරමන්ය.මීට දශක කිහිපයකට පෙරාතුව දෙස් විදෙස් ප්‍රසාදය දිනා ගනිමින්, නර්තන කලාවේ සාම්ප්‍රදායිකත්වය, උඩරට නර්තන කලාවේ ආඩම්බරය සමඟින් දැදිගම් පුරවරයේ නර්තන කලාවේ මුල් පුරුකක් වූ පීතා ගුරුන්නාන්සේ ඔහුගේ පියාණන් ය. පීතා ගුරුන්නාන්සේටත්, ඇස්. පිණිටත් දාව වර්ෂ 1940 පෙබරවාරි මස 26 වන දින දැදිගම දී උපත ලැබූ රන්හවඩියලාගේ සේදරමන් නම් වූ ඔහු අකුරු කරන්නේ කෑ/දැදිගම පැරකුම්බා මහා විද්‍යාලයෙනි.ස්වකීය පියාණන් වූ පීතා ගුරුන්නාන්සේගෙන් නර්තන කලාවේ මුල්පොත තබන්නේ පරම්පරාවෙන් පරම්පරාවට ආ ශිල්පය ප්‍රගුණ කරන්නටය. සුපතළ අල්ගම හන්තාගොඩ නර්තන කලාවේ පාරම්පරික නර්තන උරුමය ලැබූ නිසාවෙන් දෝ නර්තන කලාව විනෝදාංශය නොව වෘත්තියක් ද විය.ඔහු වයස අවුරුදු දහයේ දී පමණ පියාණන්ගේ ඇසුරේ හිඳීමින් හතරවන පරම්පරාව ලෙසින් උඩරට නර්තන කලාවට එක්වේ. පියාණන් සතුව පැවති අපූර්ව ගායන හැකියාවත්, නර්තනයේ නව මං සොයා ගිය හසල දැනුමත්, ඥානයෙන් සේම ප්‍රායෝගිකත්වයෙන් ද ඔහුට හිමිවිණි.පියාණන් අනිකුත් ගෝල බාලයන්ට නර්තනය පුරුදු පුහුණු කරවද්දී ඔහු ද පියා අසලට ගොස් නර්තනය හදාරන්නට පෙළඹෙන්නේ සිතේ හටගත් දැඩි ආශාව නිසාවෙනි. වෙස් තට්ටු ආභරණ ඇඳ පැළඳ ගනිමින් කවදා හෝ දිනක සුපතළ නර්තන ශිල්පියෙකු වන්නට ඔහු සිහින මැවුවේ කුඩා කලදී ය.පැරණි චාරිත්‍ර වාරිත්‍ර අනුව පියාණන් ස්වකීය පුතුට නර්තන කලාව උගන්වන්නට පටන් ගත්තේය. ඒ දණ්ඩියන් කඳක් උපයෝගී කරගනිමින්, පුවක් කොටයක් ගෙන හැඩතල සකසා ගන්නට අවැසි පරිදි නිර්මාණය වන දණ්ඩිකඳ හෙවත් දණ්ඩියන් කඳේ දෑත තබාගෙන, දෙපා මණ්ඩියට සිටුවා නර්තන කලාවේ ප්‍රථම පියවර ඔහු තැබුවේය.කඳ කෙළින් තබාගන්නට, දෙපා හසුරුවන්නට, හැඩතල නිර්මාණය කර ගන්නට, අත් හසුරුවා ගන්නට කතිර දෙකකට මැදි කර නිම වූ දණ්ඩියන් කඳෙන් පිහිට ලැබුවේ සාම්ප්‍රදායිකත්වය තුළිනි. පා සළඹ දොළහත්, ගොඩ සරඹ දොළහත්, ඉගෙනීමෙන් අනතුරුව බෙරයට අනුව පා තබන්නට පියා ඔහුට ඉගැන්වූයේය.මාත්‍රා ගණනට නිකුත් වන තාලයට අනුව සිඟිති දෙපා හසුරුවමින් ඔහු නර්තනයේ මුල් පාඩම උගත්තේය. තාලය හෙවත් තාල ශාස්ත්‍රයේ මුල් පියවර මනාකොට අවබෝධ කර ගැනීමෙන් අනතුරු තාලයට දෙපා තබමින් වන්නම් නටන්නට පියා අවසරය ලබා දුණි. හනුමා වන්නමෙන් ඇරඹී වන්නම් ඉගෙනීම වන්නම් දහ අටක්, නොයෙක් නොයෙක් මාත්‍රාවන්ට අනුකූලව සාම්ප්‍රදායිකත්වයෙන් උගත්තේය.නර්තන විෂයට අදාළව ආචාර්යවරුන් හිඟ යුගයක දී වූවත්, පියාගෙන් ලත් ආභාසය පාසලේ දී නර්තන කලාවෙන් ඔහුව උසුලා තබන්නට සමත් විය. පරම්පරා උරුමය මත ලැබූ න්‍යායාත්මක හා ප්‍රායෝගික දැනුම දිනෙන් දින වර්ධනය කර ගනිමින් එහි ශක්තිමත් පුරුකක් වන්නට ඔහු වාසනාවන්ත වූයේ එහෙයිනි.නර්තන කලාව, සාර්ථක ජීවිතයක් නිර්මාණය කරනවා යන්න ගම්‍ය කරගත් සේදරමන් නම් වූ ඔහු නර්තන කලාවෙන් ජීවිතයට ප්‍රගුණ කර ගත් දෑ බොහෝය.ගෙවූ පාසල් විය සිහිපත් කරද්දී, අමතක නොවන සිදුවීම් රැසක් ඒ තුළ සැඟවී තිබේ. වරක් ගුරුවරයෙකු නැළවිලි ගීයක් කියන්නට කියූ පසු නැළවිලි කවිය තාලයට කියන්නට නොහැකි වූ නිසාවෙන් ඔහු පත්වූයේ මහත් අසීරුතාවයකට ය. දොයි... දොයි... තාලයට ගායනා කරන්නට නොහැකිව ගුරුවරයාගෙන් දඬුවම් වින්ද අයුරු ඔහු සිහිපත් කළේ පාසල් කාලයට යළි යන්නට ඇත්නම් යන සිතුවිල්ල පෙරදැරිව විය යුතුය.නමුත්, ඒ දඬුවම ඔහුට වෙස්වලා ගත් ආශිර්වාදයක් ද විය. ඔහුගේ නර්තන ගමන්ම¼ඟ අඩුපාඩුවකින් තොරව නොසැලී ඉදිරියටම යන්නට ඔහු ප්‍රථම පාඩම උගත්තේ එතැනිනි. උඩරට නර්තන කලාව රැකගන්නට පියා මෙන් පෙරටුවට එන්නට ඔහුට සිත්විය.පාසල් කාලයෙන් අනතුරු ඔහුගේ දිවිමගේ සුවිශේෂී සළකුණු සනිටුහන් වන්නේ ද උඩරට නර්තන කලාව සමඟිනි. පියා සතුව එවකට තිබූ ජනපි‍්‍රයත්වයත්, ඔහු සතුව මතුවෙමින් ආ ප්‍රාදේශීක ජනපි‍්‍රයත්වයත් තුළ පෙදෙස් සිසාරා, ගව් ගණන් ඈත පෙදෙස් කරා නර්තන රැඟුම් දක්වන්නට ඔහුට ඇරයුම් ලැබේ.ඒ වනවිටත් ඔහු සතුව දක්ෂ නර්තන කණ්ඩායමක් විය.සූවිසි විවරණ, නූර්ති පූජාව එහිලා විශේෂත්වයක් ගනු ලබන්නේ, ප්‍රාදේශික ඇරයුම් බහුල වන්නේ ඒ වෙනුවෙන් ද වන බැවිනි. එහිදී විසිහතර බුදුවරුන්ගේ ගුණ ගායනා කරමින්, ගෞතම බුදුරජාණන් වහන්සේ දක්වා නියත විවරණ ලබා ගත් අයුරු කවි බසට නැගීම සිදුවේ. ඒ කවි බසට නැගීමත් සමඟ ඇදෙන්නා වූ චමත්කාර නර්තනයට සියල්ලෝම ඇලුම් කළහ.මෙකපට සාරා සකි කප් ගණනින් කියලාඑකලට දීපංකර මුණි රජු බුදු වෙමි නා ...ඒ කවි බසට, තාලයට, ඇදෙන ශාන්ත වූ නර්තනයට ඇලුම් නොකරන්නේ කවරෙකු ද?කරුණු රසයත්, ශාස්ත්‍ර රසයත් ජනිත කරවමින් සුරත්, දෙපා තාලයෙන් හැඩවෙන සූවිසි විවරණ නූර්ති පූජාවට ඔහු හැබෑ දක්ෂයෙකු විය.විහාරස්ථානවලට ආධාර ලබා ගන්නට සුවිසි විවරණ පූජා පැවැත්වීම මෙහි පරමාර්ථයක්. එක් බුදුවරයෙකු වෙනුවෙන් ගම් නියම්ගම් කිහිපයක් භාරදෙයි. අනතුරුව ඒ වෙනුවෙන් මුදලක් එක්කරනු ලබන අතර විසිහතර බුදුවරුන්ට ගරු කිරීම වෙනුවෙන් ගම් නියම් ගම් සියල්ල එකට එක්වේ. එහි ගැයෙන වාදනයට අනුව තාල නිර්මාණය වන්නේ නිදසුනක් ලෙසින් ගන්නා වන්නමේ තාලයට අනුවය. මල් වට්ටි වෙන්දේසි කරමින් එදින පහන්වන තුරු පැවැත්වෙන පූජෝත්සවයට නර්තන හා ගායන දායකත්වය ලබාදෙන්නේ ඔහු ප්‍රමුඛ නර්තන කණ්ඩායමයි.ඔහුගේ ගජබා වන්නමට, උකුසු වන්නමට, මුසලඩි වන්නමට අන් අය පරදවා ලැබෙන්නේ සුවිශේෂී ස්ථානයකි.“උකුසු වන්නම හරියට උකුස්සාගේ ගමන් විලාශය වගේම ර¼ඟ දක්වනවා. ගජබා වන්නම ඇතාගේ විලාසය ඒ විදිහටම පිළිබිඹු කරනවා....”ඒ ඔහු ලැබූ ප්‍රතිචාරයි.පෙදෙසේ කොහොඹා කංකාරි මංගල්‍ය මොහොතට ඔහු නැතුවම බැරි අයෙකු විය. බලි ස්තෝත්‍රයන්ට ද ඔහු නම් දැරූ අයෙකි.යම්කිසි ගෙදරක රෝගියෙකු සිටි මොහොතක දී බලි තොවිල් ශාන්තිකර්මයක් කිරීමට අවැසි වූ විට ඒ සඳහා ඇරියුම ලැබෙන්නේ ඔහුටය. නවග්‍රහාදි බලිය, දියතොරණේ බලිය, නව නීල ආදී වශයෙන් වූ බලි අඹමින්, බුදුගුණ ගායනා කරමින් රෝගියා සුවපත් කරන්නට නර්තන කලාවෙන් සැපයිය හැකි දායකත්වය ඔහු නිරතුරුවම ලබාදෙයි.සම්ප්‍රදායික නර්තන කලාවේ සිට නිර්මාණාත්මක නර්තන කලාව දක්වා ස්වකීය අපූර්ව හැකියාව මෙහෙය වූ ඔහු ජන ගී ආශ්‍රයෙන් ක්‍රියාකාරකම් සහිත වූත්, ප්‍රායෝගිකත්වය කැටිවූත් නර්තන කලාවක් නිර්මාණය කරගත්තේය. දෙබස්, ගාථා සහිතව මාත්‍රාවන්ට පාද තබමින් නව නිර්මාණාත්මක ශෛලියන් නිර්මාණය කරන්නට ඔහු අවැසි ශක්තිය ලබාදුනි.පෙදෙසේ ලැබූ ජනපි‍්‍රයතාවය, දේශීය උඩරට නර්තන කලා සම්ප්‍රදාය තුළ ඔහුව ඔසවා තබන්නට සමත් විය. ඒ තුළ ඔහුගේ අපූර්ව හැකියාව හඳුනාගන්නට ලක්වාසීන්ට හැකියාව ලැබේ.එවකට අග්‍රාමාත්‍යව සිටි ඩඩ්ලි සේනානායක මැතිඳුන් පිළිගන්නටත්, මහාමාත්‍ය ඇස්. ඩබ්. ආර්. ඩී. බණ්ඩාරනායක මැතිතුමා පිළිගන්නටත් ඔහුගේ වෙස් නැටුම් කණ්ඩායම, අන් කණ්ඩායම් අභිබවමින් හොඳ අවස්ථාවක් ලැබීය.1980 වසරේ අගනුවරේ දී ජේ. ආර්. ජයවර්ධන ශ්‍රීමතාණන් පිළිගන්නට ඉදිරියට ගියේද ඔහුගේ වෙස් නැටුම් කණ්ඩායමයි. 1982 වසරේ දී හිටපු ජනපති ආර්. ප්‍රේමදාස ශ්‍රීමතාණන් පිළිගන්නට බණ්ඩාරනායක අනුස්මරණ සම්මන්ත්‍රණ ශාලාවේ නර්තන විදහා දැක්වීම සිදුකළේ ද, රන්හවඩියලාගේ සේදරමන් නම් වූ මේ දක්ෂතා පරිපූර්ණ පුංචි මිනිසාගේ නර්තන කණ්ඩායමයි.නිශ්ශංක විජේරත්නයන් දියවඩන නිලමේ ධුරය දැරූ කාල වකවානුවේ දී නුවර පෙරහැරේ ස්වකීය දක්ෂතා, කුසලතා විදහා දක්වන්නට ඔහුට මනා අවස්ථාවක් උදාවුණි. එදා නර්තන ශිල්පියෙකු ලෙසින් ද, නර්තන කණ්ඩායමක් ලෙසින් ද දින තුනක් පුරා සුවිශාල ප්‍රතිචාර මැද ඔහුගේ වෙස් නැටුම් නර්තනයට නර්තනය විදහා දැක්වූයේය.පත්තිනි දේව මෑණියන් උදෙසා සිදුකරන දෙවොල් මඩු මංගල්‍යයේ ගුණ ගායනා කරමින්, ගම් ප්‍රදේශයට සෙත් ශාන්තිය ප්‍රාර්ථනා කරමින් නර්තනයෙන් එකී ගුණාංග විදහා දක්වන්නට ඔහු තුළ අපූර්ව ප්‍රතිභාවක් විය.දේශීය වශයෙන් වෙස් නැටුම් ශිල්පියෙකුත්, දක්ෂ ශිල්පීය කණ්ඩායම් මූලිකයෙකු ලෙසිනුත් ඔහු ලත් ජනපි‍්‍රයත්වය නිම් වළලු සිසාරා, ගුවනින් තවත් රටකට සංචාරය කරන්නට ඔහුට මග පාදා දුනි. ඒ 1962 වර්ෂයේ දී ය. සත් දෙනෙකුගෙන් යුත් වෙස් නැටුම්, යුගල නැටුම් ඉදිරිපත් කරන්නට ඉන්දියාවටත්, පකිස්තානයටත් හරහා ප්‍රේක්ෂක ප්‍රතිචාර මැදින් සාර්ථක ගමනක් නිමා කළේය. උඩරට නැටුම් වලට කවදත් ඉහළ විදෙස් ප්‍රචාරය ලැබෙනවා සේ, ලංකාව නියෝජනය කරමින් ගිය මේ නැටුම් කණ්ඩායමට ද ඉහළ ප්‍රශංසා ලැබිණි.කලාභූෂණ සම්මානයෙන් ඔහු පිදුම් ලබන්නේ ද එබැවිනි. ඒ 1994 වසරේ දී ය.උඩරට නැටුමටත්, බෙර වාදනයටත්, ගායනයටත් සහජ දක්ෂතා ඇති ඔහු වර්තමානයේ දේශීය වශයෙන් ජනපි‍්‍රයත්වයට පත් වූ තවත් ප්‍රබල හේතුකාරකයක් ලෙසින් වෙස් ඇඳුම් තට්ටු නිර්මාණ කරණය දැක්විය හැක. 1950 දශකය පමණ වනවිට වෙස් ඇඳුම් කට්ටල නිර්මාණය ඉතා හිඟ වූ යුගයක් විය. එකල ඔහුට අවැසි වූයේ නව නිර්මාණාත්මක දෙයක් කරන්නටය. නව අත්හදා බැලීමක් සිදු කරන්නටය. එහි ප්‍රතිඵලය වූයේ ආකෘති අත්හදා බලමින්, ස්වකීය නිර්මාණ ශක්තිය උපයෝගී කර ගනිමින් වෙස් ඇඳුම් කට්ටල නිර්මාණය විණි.ඒ ඔහු විසින්ම නිෂ්පාදනය කරගත් උපකරණ භාවිතා කරමිනි.එදා ඊයම් තහඩුවක් උපයෝගී කරගනිමින්, නිර්මාණාත්මක හැඩතල එහි සෙමෙන් සෙමෙන් සටහන් කරමින් , සවිමත් ලී කැබැල්ලකට සවිකරමින් ආරම්භ කළ වෙස් ඇඳුම් නිර්මාණය කිරීමේ කලාව තවත් දශක ගණනාවකින් ඉක්බිති ඔහුගේ ජනපි‍්‍රයත්වයට හේතුවිය.දැදිගම වෙස් ඇඳුම් නිර්මාණකරු ලෙසින් ඔහු අනතුරුව ලක් දෙරණ තුළ සුපතල වේ. වර්තමානය වනවිට සුප්‍රසිද්ධ පාසල් රැසක වෙස් ආභරණ නිර්මාණකරු ලෙසින් ඔහු කටයුතු කරනු ලබයි. කෙටියෙන්ම කිවහොත් ඔහුගේ වෙස් ඇඳුම් නොමැති පෙදෙසක් නොමැත.දශක හතක් ඉක්ම වූ උඩරට නර්තන කලාවේ ප්‍රවීණයෙකු වූ ඔහු ස්වකීය දිවියේ අමතක නොවන සිදුවීම් සිහිපත් කළේ මෙලෙසිනි.එක දවසක් අපිට ආරාධනාවක් ලැබුනා දුර ඈත පළාතක දෙවොල් මඩුවකට යන්න. ඒ කණ්ඩායමේ අපි 25 – 30 ක් විතර හිටියා. ඒ කාලේ අපේ තරුණ කාලේ. ඉතින් අපි නොදන්න පළාතක ඇවිදගෙන යද්දී දන්නෙම නැතුව රෑ වුණා. අපි නවතින්නේ කොහෙද? අඳුරන්නේ නැති පළාතක අපිට නවාතැන් දෙන්නේ කවුද? අපි මුහුණ දුන්නේ ලොකු ගැටලුවකට.ඊටපස්සේ අපි නවතින්න තැන් හෙව්වා. එක තැනකින් අපිට කිව්වා එයාගේ රාජකාරිය ඉවර වෙනකම් විතරක් එතන නතර වෙන්න කියලා. එයාලගේ රාජකාරිය ඉවරවුණාම අපි ආයෙත් එතනින් නික්මුණා. අන්තිමට එදා දවස අපි ගත කළේ මාරුවෙන් මාරුවට නිදිමරමින්. එදා රෑ එළිවෙන්නේ කොයි වෙලාවෙද කියලා අපි බලගන හිටියේ. ඊට පස්සේ අපි පාන්දරම තැන හොයාගෙන ඒ තැනට ගියා.“ඒ ගමන නම් අමතක නොවෙනම සිද්ධියක්”ඒ ඔහුගේ මිහිරි මතකයයි.ඉහළ ජනතා ප්‍රසාද ලැබූ ඔහු ලත් සම්මාන අපමණය. ගාන්ධර්ව (අවසාන) විභාගයෙන් විශිෂ්ට ලෙස සමත් වෙමින් නර්තන කලාවේ සාම්ප්‍රදායික උඩරට නර්තන කලාව වෙනුවෙන් ස්වකීය දිවිමඟ කැප කළ ඔහු කලාභූෂණ සම්මානලාභියකි. දියතලාවේ කඳවුරේ “උකුසු” වන්නමහි ප්‍රථම පුහුණුකරු ද ඔහු විය. එපමණක් නොව දිස්ත්‍රික් කලායතන අතරින් ප්‍රථමස්ථානය ද ඔහුට හිමිවිණි.ඔහු ආ මඟ රකින්නට වර්තමානය වනවිට ඔහුගේ පුතුන් ද එක් වී සිටීම තුළ තවත් පුරුකක් බිහි වී තිබේ. නොසිඳෙන, නොබිඳෙන ශක්තිමත් දම්වැලක පුරුක් මෙන්, දේශීය නර්තන කලාවේ උඩරට නර්තනය රැක ගනිමින් පුරවරයට සඳක් වූ ඔහු දුරු කළේ පෑයූ ගණදුරයි.නදීෂාණි පි‍්‍රයංගිකාඡායාරූප:-සජිත් තුෂාර ප්‍රේමදාස.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=f1104125</link>
    <topic>පුණ්‍ය කාලයට වීදි බසින අවුරුදු පෙරහර</topic>
    <author>ජස්ටින් කොඩිකාරමාතර දිසා විශේෂ</author>
    <content>අලුත් අවුරුද්ද උදාවන මුල් භාගය සියලුම වැඩකටයුතු නැකත් වේලාවන් අනුව අත්හිටුවා ආහාර පාන ගැනීමෙන් පවා වැලකී පින් දහම් වලට යොදා ගන්නා කාලය නොනගතයයි. නොඑසේනම් පුණ්‍ය කාලයයි.ඒ නොනගත කාලයට වැදගත් අරුතක් එක් කරමින් මාතර උයන්වත්ත වෙහෙරගම්පිට ප්‍රදේශවාසීන් සියවස් කිහිපයකට එපිට සිට පරම්පරාවෙන් පරම්පරාවට අඛණ්ඩව පවත්වා ගන එන සම්බුදු පෙරහැර ශ්‍රී ලංකාවේ පවත්වන එකම ඓතිහාසික සිංහල අලුත් අවුරුදු පෙරහැර බව සඳහන් කිරීමද නිවැරැදියි.සියවස් කිහිපයක් ඈතට දිවයන පෙරහැරේ පුරාවෘතය අනුව කීර්ති ශ්‍රී රාජසිංහ රජුගේ අනුග්‍රහයෙන් ආරම්භ වී ඇතැයි ජනප්‍රවාද වලින් කියැවේ.පසුව ලන්දේසීන් විසින් මුහුදුබඩ තීරය ආක්‍රමණය කිරීමෙන් ඔවුන්ගේ බෞද්ධාගම් විරෝධි වැඩ පිළිවෙළ යටතේ මේ පෙරහැරට ද තහංචි පනවා ඇත.පුරාවිද්‍යාඥ කඹුරුපිටියේ වනරතන නාහිමියන්ගේ ලිපියක් අනුව මේ පෙරහැර වසර සත්සියයකට පමණ පෙර වීරභාහු ආදිපාද නම් ප්‍රාදේශීය රජ සමයේ පැවැති පෙරහැරත් ඡායාවක් මෙන් තමන් වහන්සේගේ සිතට නැගෙන බව සඳහන් කර ඇති අතර 1810 වසරේදී මේජර් ජන්බයේ සෙනවියා විසින් ලියන ලද ග්‍රන්ථයකද පෙරහැර ගැන කියා තිබේ.1788 වසර තෙක් පැවැති පෙරහැර ලන්දේසීන් විසින් නතර කර ඇති බවද සඳහන් කර ඇතැයි ද උන්වහන්සේ වැඩිදුරටත් සඳහන් කර ඇත.ඉංගී‍්‍රසි පාලන සමයේ දහ අට වන දහ නව වන සියවස් වලදී උයන්වත්ත වෙහෙරගම්පිට නුදුරු ගම්වලට අයත් වෙහෙර ගම්පිට රජ මහා විහාරයේ අධිපති ධූරය දැරූ කීර්තිමත් පඬිරුවනක් වූ කරතොට ධර්මාරාම නාහිමියන් වෙතින් උයන්වත්ත වෙහෙරගම්පිට ප්‍රදේශවාසීන් විසින් කරන ලද ඉල්ලීමක් අනුව උන්වහන්සේ මැදිහත්වී එවකට උන්වහන්සේගෙන් සිංහල භාෂා ඥානය ප්‍රගුණ කරමින් සිටි සුදු ජාතික ආණ්ඩුකාර ජෝන් ඩොයිලිගෙන් පෙරහැර පැවැත්වීමට අවසර ලබා දී ඇත. අවසර ලබා දුන් සුදු ආණ්ඩුකාරයා පෙරහැරේ රැගෙන යාමට විශේෂිතව කොඩිය ද ප්‍රදානය කර ඇත. ඒ ප්‍රදානය කළ ඓහිහාසික කොඩිය අදත් පෙරහැර ඉදිරියෙන්ම බෞද්ධ කොඩිය හා ජාතික කොඩියට මැදිව ගෙන යයිමෙවරත් අප්‍රේල් 14 වන දින නොනගත කාලය තුළදී උයන්වත්ත ඓහිහාසික අලුත් අවුරුදු පෙරහැර වෙහෙරගම්පිට රජ මහා විහාරයෙන් ආරම්භ කොට වීදි සංචාරය කිරීමට සංවිධානය කර තිබේ.පෙරදා තුන් තිස් පැයක් පිරිත් සජ්ක්‍ධායනා කර පේ කල පිරිත් පැන් රැගෙන සධාතුක කරඬුව පෙරටු කොටගෙන විශේෂ මණ්ඩපයක පිරිත් සජ්ක්‍ධායනා කරමින් පෙරහැරේ වැඩම කරවන මහා සංඝරත්නය පෙරහැර ගමන් ගන්නා මාර්ග දෙපසින් පෙරහැර නරඹන පිරිසටත් පිරිත් පැන් බෙදමින් පිරිත් පැන් ඉසිමින් ප්‍රදේශවලටත් ප්‍රදේශවාසී ජනතාවටත් සමස්ත රටට හා රට වැසියනට ලබන්නාවු නව වසර ට සෙත් පැතීම මෙහි තවත් විශේෂ ලක්‍ෂණයකි.උඩ පහත දෙරට නැටුම් ගැයුම් වැයුම් රුහුණට ආවේණික විවිධ සංස්කෘතික අංගයන්ගෙන් සමන්විත දර්ශණීය පෙරහැර වෙහෙරගම්පිට රජමහා විහාරයෙන් ආරම්භ වී වීදි සංචාරය කරමින් මාතර ඓතිහාසික බෝධිරාජායා වෙත පැමිණ ආගමික වතාවත් ඉටුකර වීදි සංචාරය කිරීමෙන් පසු නැවත වෙහෙරගම්පිට රජ මහා විහාරයට ගෙවැදීමෙන් අවසන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>12</day>
    </date>
    <link>http://www.dinamina.lk/2011/04/12/_art.asp?fn=f1104126</link>
    <topic>ආර්ථිකයටසහනයක්</topic>
    <author>සුජිත් ලක්මාල්</author>
    <content>අද සමාජයේ ජීවත් වන ඇතැම් දෙනා තුළ අපේ අතීත මිනිසුන්ට සාපේක්ෂව ගෙවතු වගාවේ ඇති වටිනාකම ගැන ඇති අවබෝධයේ යම් අඩුවක් පෙනෙන්නට තියෙනවා. ගෙවතු වගාව කියන්නෙ මොකක් හරි ගහක් කොලක් හිටුවීමක් විතරක්ම නෙමෙයි. එය ඉතා ගෞරවයෙන් කළ යුතු උතුම් කාර්යයක්.ඉස්සර අපේ ගම්වල ජීවත් වෙච්ච උදවියට ගෙවතු වගාවේ වටිනාකම අවබෝධ කරදී ඊට යොමු කරවීමේ අවශ්‍යතාවයක් තිබුණෙ නෑ. ඔවුන්ගෙ පාරම්පරික දැනුමෙන් හා අවබෝධයෙන් බොහෝ දෙනා මේ කාර්යයට යොමු වී සිටියා.ඒත් පහුකාලීනව මේ උතුම් කටයුත්ත ටිකෙන් ටික ඈත්වෙලා ගියා. ඒත් නූතන සමාජයේ වුවත් සැළකිය යුතු පිරිසක් ගෙවතු වගාවට නැඹුරු වී සිටීම ගැන ඇත්ත වශයෙන්ම මම සතුටුවෙනවා. ඒ වගේම තමයි ගෙවතු වගාවට යොමුවෙලා ඉන්න පිරිසට අවශ්‍ය දැනුම ලබාදීම වගේම වගා කටයුතුවලදී ඔවුන්ට ඇතිවෙන යම් යම් ගැටලුවලට විසඳුම් ලබාදීමට අවශ්‍ය ක්‍රියාමාර්ග ගැනීමත් ඉතාමත්ම වැදගත්.කොහොම වෙතත් පසුගිය කාලය තුළදී ගෙවතු වගා වැඩපිළිවෙළ සම්බන්ධයෙන් සැළකිය යුතු උනන්දුවක් ඇතිවෙලා තියෙන බවක් පෙනෙන්නට තියෙනවා. ගෙවතු වගාවෙන් අපට ලබාගන්නට පුළුවන් ප්‍රයෝජන මෙතෙකැයි කියා නිම කරන්නට බැහැ. පසුගිය කාලය පුරාවට අපේ සමාජයේ වැඩි අවධානයක් යොමු වෙච්ච කාරණයක් තමයි. එළවළු මිල ඉහළ යෑම සමහරවිටදී සාමාන්‍ය පාරිභෝගිකයාට දරාගන්නට නොහැකි විදිහට මිල ඉහළ ගියා. ඒත් මිල ඉහළ ගියා යැයි කියා දිනපතා අවශ්‍ය එළවළු හෝ පළතුරු ටික මිලදී නොගෙන සිටින්නට හැකියාවක් නෑ.ඒ වගේම එළවළු මිල ඉහළ යෑම ගැන කාටවත් දොස් පවරමින් නොසිට ඉන් ඇතිවන පීඩනය අඩු කරගැනීමට අපි උපක්‍රම යොදා ගත යුතුයි. ගෙවතු වගාව මේ සඳහා බොහොම සාර්ථක පිළියමක්. සාමාන්‍ය පවුලක පරිභෝජනයට අවශ්‍ය සියලුම දේ ගෙදර දොරේදීම වගා කර ගැනීමට බැරි බව ඇත්තයි. ඒත් කරදරයකින් තොරව වගා කර ගැනීමට හැකි දේත් තිබෙන බව අප අමතක කළ යුතු නෑ.අපිට අවශ්‍ය එළවළු පළතුරු යම් ප්‍රමාණයක් ගෙදර දොරේ වගා කර ගැනීමෙන් අපේ ආර්ථිකයට සැළකිය යුතු සහනයක් ලැබෙනවා වගේම වගාව ආරම්භයේ සිට ඉන් ඵල නෙලා ගන්නා අවස්ථාව දක්වා කටයුතු අපේ ඇස් ඉදිරිපිටදීම සිදු වන නිසා ඒවායේ ඇති සෞඛ්‍යාරක්‍ෂිත බව හෝ පෝෂණ ගුණය පිළිබඳව අපට හොඳ සහතිකයක් තියෙනවා. ඒ විතරක් නෙමෙයි, වෙළඳපොලෙන් ගොස් එළවළු, පළතුරු මිලදී ගන්නා විට අපේ සිතට කිසිදු සහනයක් ඇතිවෙන්නෙ නෑ. ඒත් අපි වගා කරගන්න භෝගයක් අස්වැන්න නෙලා ගන්නාවිටදී සිතට දැනෙන සතුට ඉතා විශාලයි. පෞද්ගලිකව මම ගෙවතු වගාව සම්බන්ධයෙන් රූපවාහිනියේ විකාශනය වන සෑම වැඩසටහනක්ම පාහේ නොවරදවාම බලනවා. ඒ වගේ දේවලින් අපිට යම් දැනුමක් එකතු වෙනවා වගේම වගා කරපු දේවල් දැකීමෙන් පවා අමුතුම සතුටක් ඇතිවෙනවා.අද සමාජය බොහොම තරඟකාරීයි. මිනිසුන්ගෙ එදිනෙදා වැඩ කටයුතු ටික කරගන්න කාල වේලාවක් නැතැයි බොහෝ දෙනා මැසිවිලි නගනවා. ඒත් අපි නොදැනුවත්වම සමහර වෙලාවන්වලදී කාලය අපතේ හරිනවා. නිසි පරිදි කාලය කළමනාකරණය කරගැනීමට අපි පුරුදු වීම අනිවාර්යයෙන්ම කළ යුත්තක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104132</link>
    <topic>නිදහසේ අවුරුදු සිරි විඳ ගන්නටදරුවන්ට අවස්ථාව උදාකර දෙමු</topic>
    <author/>
    <content>අලුත් අවුරුදු අසිරියේ සැබෑම හිමිකරුවන් වන දරුවන්ට නිදහසේ අවුරුදු සිරි විඳ ගැනීමටත් අවුරුදු නැකත් චාරිත්‍ර සමඟ එක්වීමටත් අවස්ථාව උදා කළ යුතු බව ජනාධිපති මහින්ද රාජපක්ෂ මහතා පවසයි.දරුවන්ගේ සතුට ආරක්ෂා කරදීම සඳහා මතින් ඈත්ව අවුරුදු සමරන ලෙස ඉල්ලා සිටින ජනාධිපතිවරයා එය මේ අලුත් අවුරුද්ද වෙනුවෙන් දරුවන්ටත් සමාජයටත් දිය හැකි හොඳම තෑග්ග බවත් ප්‍රකාශ කරයි. ජනාධිපතිවරයා මේ අදහස් පළ කරන්නේ එළැඹෙන සිංහල දෙමළ අලුත් අවුරුද්ද වෙනුවෙන් සිය සුබ පැතුම් එක් කරමිනි.ජනාධිපතිවරයාගේ පණිවිඩයේ වැඩිදුරටත් මෙසේ ද දැක්වේ.සිංහල දෙමළ අලුත් අවුරුද්ද පුරාතනයේ සිට ශ්‍රී ලංකාද්වීපයේ අතිබහුතර ජනතාවක් පවත්වාගෙන ආ මහා සංස්කෘතික මංගල්‍යයයි. මිහිකතට ශක්තිය දෙන සූර්යයාගේ ක්‍රියාකාරීත්වය හා බැඳුණු මහා මංගල්‍යයයි. එය ශ්‍රී ලාංකික කෘෂිකාර්මික නිෂ්පාදන ආර්ථිකයේ මහා ජය කාහල නාදය ද වෙයි.අප මේ අලුත් අවුරුද්ද පිළිගන්නේ කෘෂිකර්මාන්තයේ සේම සෑම අංශයකම නිෂ්පාදනය ද සංවර්ධනය ද ඇති කරමින් පවත්නා වූ අවධියක ය. එසේම නිදහස සැපිරූ රටක ය. එබැවින් සම්ප්‍රදායිකව ජනතාව තුළ ඇතිවන නැවුම් හැඟීම් සේම ප්‍රබෝධය ද වඩාත් වර්ධනය වන බව මාගේ විශ්වාසයයි.මේ සංස්කෘතික මංගල්‍යය වසර දහස් ගණනක් තිස්සේ පැවැත්වීම නිසා එය වඩාත් සුනම්‍ය, අසිරිමත් සහ අර්ථවත් මංගල්‍යයක් ලෙස අද පවතී. අප මේ දායාදය තවත් අර්ථවත් කොට අනාගතයට බාරදිය හැක්කේ ඒ කෙරෙහි අපේ දූ දරුවන් යොමු කිරීමෙනි.එසේ ම මේ අලුත් අවුරුදු සමයේ ද රාජකාරිය වෙනුවෙන් කැප වූ ත්‍රිවිධ හමුදාවේ පොලිසියේ සහ සිවිල් ආරක්ෂක බළකායේ සාමාජිකයින්ව ද රාජ්‍ය සේම පෞද්ගලික අංශයේ සියලු දෙනාව ද අප කෘතඥතා පූර්වකව සිහිපත් කළ යුතු ය.ඔබ සැමට සුබ අලුත් අවුරුද්දක් වේවා ! යි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104133</link>
    <topic>ළය පුරා නිදහස් හුස්මක්මුවපුරා නිදහස් හසරැල්ලක්</topic>
    <author/>
    <content>කඳුළින් පිරි අතීතයේ හිස මතට සතුට නැමැති කිරුළ පැලැන්ද වූ නව වසරක් උදා වී ඇති බව අගමැති දි. මු. ජයරත්න මහතා නිකුත් කළ අළුත් අවුරුදු පණිවිඩයේ සඳහන් වේ.ළය පුරා නිදහස් හුස්මකුත් සහ මුවපුරා නිදහස් හසරැල්ලක් රැගෙන සූර්යයා මීන රාශියෙන් මේෂ රාශියට පැමිණෙන මේ ස්වර්ණමය මංගල්‍යය වෙනුවෙන් රටේ සියලුම ජනතාවට සුබ අලුත් අවුරුද්දක් වේවා යි හෙතෙම සුබ පැතුම් පණිවුඩයක් නිකුත් කරමින් කියා සිටියි.උතුරු කොනේ සිට දකුණුලක දක්වා සෑම නිවසකම එකම නැකතට එකම මොහොතක එකට ගිනි දැල්වීම ඇතුළු චාරිත්‍ර රැසක් එකට කරන තවත් ජාතියක් නොමැති බවද හෙතෙම ප්‍රකාශ කරයි.තවද එම නිවේදනයේ තවදුරටත් මෙසේ ද සඳහන් වේ.සූර්ය මංගල්‍යය හෙවත්, මේ සිංහල හා හින්දු අලුත් අවුරුදු උදාව දුරාතීතයේ සිටම ලක්වැසියනට කියාදී ඇති පාඩම් බොහෝය. උතුරු කොනේ සිට, දකුණු ලක දක්වා වන සෑම නිවහනකම එකම නැකතකට, එකම මොහොතක එකට ගිනි දල්වන, එකට කිරි ඉතිරෙන, එකට වැඩ අල්ලන මෙවන් අනගිභවනීය සිරිතක් වෙනත් කිසිදු රටකට හෝ ලෝකයේ කිසිදු ජාතියකට නොමැති බව අප තරයේ සිහිතබා ගත යුතුය.එදා ප්‍රභාකරන් විසින් උණ්ඩයෙන් යටපත් කර දැමූ ඒ ඥාතිත්වය, බන්ධු මිත්‍රාදී හැඟීම් දැන් යළිත් දළුදමා මල් පුබුදන්නට සූදානම් ය. පාර්වතීලාත්, විනෝදනීලාත් තල්වැට පැන නෑගම් එති. දකුණ ඔවුන් පිළිගත යුත්තේ ආදරයත්, සහජීවනයත්,, දයාගුණයත් එක්තැන් කළ වර්ණවත් හැඟුමිනි.මේ අලුත් පිබිදීම, මේ අලුත් බැඳීම, මේ අලුත් සතුට අප භුක්ති විඳින්නේ ශ්‍රී ලංකා මාතාවට නොපිරිහෙලා තම යුතුකම් කොටස ඉටුකළ එක්තරා දේශමාමක පුත්‍රරත්නයක් නිසාය. හේ, මහින්ද රාජපක්ෂ නම්, නම් ලද්දේ ය.සිංහල, දමිළ, මුස්ලිම්, බර්ගර් ආදී සියලු ශ්‍රී ලංකාවාසී දුවා දරුවන්ගේ හදවත් තුළ ලොකුම අයිතිකාරයා එතුමා බව අප මේ මොහොතේත් ස්තුතිපූර්වකව සිහිපත් කළ යුතුය. ජනාධිපති මහින්ද රාජපක්‍ෂ මැතිතුමන් නොවන්නට කිසිඳු ලිපක්, නැකතට දැල්වෙන්නේ නැත. කිරිබතක් තබා කුසගින්නට බතක් පිසගන්නට කිසිවෙකුටත් නිදහසක් නැත.උතුරටත්, දකුණටත් සුබ අලුත් අවුරුද්දක් වේවා! යි මුවපුරා කියමු. වෙන් වෙන් වශයෙන් අපගේ පුද්ගල අභිමතාර්ථ මෙන්ම, රටක් වශයෙන් ඉදිරි සංවර්ධන ඉලක්ක සපුරා දැහැමි සමාජයක් නිර්මාණය කරවීමට අවශ්‍ය ශක්තිය, දිරිය ලැබේවා! යි ප්‍රාර්ථනා කරමු.ඔබ සැමට සුබ අලුත් අවුරුද්දක් වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104134</link>
    <topic>යාපනය සරසවිසිසුන්ගෙන්ජනපතිට ප්‍රශංසා</topic>
    <author/>
    <content>උතුරු හා නැගෙනහිර ජනතාවට බියෙන් සැකෙන් තොරව ජීවත් වීමටත් දරුවන්ට නිදහසේ අධ්‍යාපනය ලැබීමටත් හැකි පරිසරයක් නිර්මාණය කර දීම සම්බන්ධයෙන් යාපනය විශ්වවිද්‍යාලයේ සිසුහු ජනාධිපති මහින්ද රාජපක්ෂ මහතාට ස්තුතිය පුද කළහ.යාපනය විශ්වවිද්‍යාලයේ සෞන්දර්ය පීඨයේ සිසුහු අරලියගහ මන්දිරයේ දී පෙරේදා (11) ජනාධිපතිතුමන්ව හමු වූ අවස්ථාවේදී එසේ ප්‍රකාශ කළහ.අධ්‍යාපන කටයුතු පිළිබඳව කරුණු විමසා සිටි ජනාධිපතිවරයා වෙත සිසුහු සිය ගැටලු ඉදිරිපත් කළහ.සෞන්දර්ය පීඨයේ පවතින අඩුපාඩු සකසා දීමට ජනාධිපතිවරයා මෙහිදී ප්‍රතිඥා දුන්නේය.වසර තිහක යුද්ධය අවසන් කරමින් ජනතාවට නිදහසේ ජීවත්විය හැකි වාතාවරණයක් නිර්මාණය කරලීම සම්බන්ධයෙන් සමස්ත ජනතාවගේ ගෞරවය ජනාධිපතිවරයාට හිමි වන බවත් ඔවුහු කීහ.උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104135</link>
    <topic>වැඩ අල්ලන නැකතේ දී පැළ සිටුවමු</topic>
    <author>දයා පෙරේරා</author>
    <content>අලුත් අවුරුද්දේ වැඩ අල්ලන නැකත යෙදී ඇති හෙට (14) සිය නිවෙස් ආශ්‍රිත ගෙවත්තේ පැළ සිටුවා අවුරුදු චාරිත්‍ර අරඹන්නැයි අධ්‍යාපන අමාත්‍යාංශය පාසල් දරු දැරියන්ට මතක් කරයි.වැඩ ඇල්ලීමේ නැකතට පැළ හතළිස් ලක්ෂයක් රටපුරා සිටුවීම සඳහා අධ්‍යාපන අමාත්‍යාංශය වැඩපිළිවෙළක් සකස්කර ඒ බව විදුහල්පතීන් මගින් සිසුන් දැනුවත් කර තිබූ බව අමාත්‍යාංශය පවසයි.පාසල් මට්ටමින් පැළ තවාන් සකස් කොට සිසුන්ට පැළ ලබාදීමට කටයුතු යොදා තිබුණු බව අධ්‍යාපන අමාත්‍යාංශය කියයි. පාසල් නිවාඩුව ලබාදුන් ඉකුත් 8 වැනිදා පැළ සිසුන්ට ලබාදීමට විදුහල්පතීන්ට දැනුම් දී තිබූ බවත් ඒ අනුව ලබාදුන් පැළ නැකතට සිටුවීමට කටයුතු කළ යුතු බවත් අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104136</link>
    <topic>පොලිස් නිලධාරීන්ට ගෙවන ත්‍යාග මුදල් දෙගුණ වෙයි</topic>
    <author>විජයානි එදිරිසිංහ</author>
    <content>කප්පම් කල්ලි, කොල්ල කල්ලි, මත්ද්‍රව්‍ය ඇතුළු සෙසු අපරාධකරුවන් නීතියට කොටුකර ගැනීම සඳහා සාර්ථකව මෙහෙයුම් සිදු කරන පොලිස් නිලධාරීන්ට ලබාදෙන ත්‍යාග මුදල් දෙගුණයකින් වැඩි කර තිබේ.මෙරට ජන සමාජයට අහිතකර අපරාධ තුරන් කිරීම සඳහා රජය ගෙන යන වැඩපිළිවෙළ සාර්ථක කර ගැනීමට පොලීසියේ කැපවීම අගය කරනු පිණිස මෙම ත්‍යාග මුදල් ලබාදීම ක්‍රියාත්මක කර තිබෙන්නේ ආරක්‍ෂක ලේකම් ගෝඨාභය රාජපක්‍ෂ මහතා විසින් කරන ලද යෝජනාවකට අනුවයි.මේ යටතේ පොලිස් කොට්ඨාසයක් බාරව කටයුතු කරන පොලිස් අධිකාරිවරයකුට මෙතෙක් ගෙවූ රුපියල් දසදහසේ ත්‍යාග මුදල් සීමාව පනස්දහස දක්වා වැඩිකර තිබේ.නියෝජ්‍ය පොලිස්පතිවරයකුට ගෙවූ රුපියල් පනස්දහසේ මුදල් සීමාව ලක්‍ෂය දක්වා වැඩිකර තිබේ.පොලිස් පරීක්‍ෂකවරු උප පොලිස් පරීක්‍ෂකවරු ඇතුළු සෙසු පොලිස් නිලධාරීන් සඳහා ගෙවන මුදල් ත්‍යාග සඳහා සීමාවක් නොවේ. ඔවුන් දක්වන දක්‍ෂතා අනුව ලැබෙන ත්‍යාග මුදල් ඕනෑම ප්‍රමාණයක් ලබාගත හැකි වෙයි.මෙම ත්‍යාග මුදල්වලට අමතරව උසස්වීම් ද ලබාදෙයි. ආරක්‍ෂක ලේකම්වරයා විසින් ක්‍රියාත්මක කරවන මෙම යෝජනාව සම්බන්ධ තොරතුරු පොලිස්පති ආචාර්ය මහින්ද බාලසූරිය මහතා විසින් හෙළිකළේ පසුගියදා (10) නුගේගොඩ පොලිස් කොට්ඨාසයේ නිලධාරින් සඳහා ත්‍යාග මුදල් පිරිනැමූ අවස්ථාවේදීය.එහිදී රුපියල් එක්කෝටි දස ලක්‍ෂයක මුදල් පොලිස් නිලධාරීන් 400 අතර බෙදා දෙනු ලැබිණි.සාර්ථක මෙහෙයුම් ගණනාවක් සිදුකර අපරාධකරුවන් කොටුකරගත් පාදුක්ක පොලිසියේ පොලිස් ස්ථානාධිපතිවරයාට මෙම අවස්ථාවේදී රුපියල් එක්ලක්‍ෂ අනූනවදහසක ත්‍යාග මුදලක් හිමිවීම සුවිශේෂී සිද්ධියක් විය.නුගේගොඩ ප්‍රදේශය බාර පොලිස් අධිකාරි දේශබන්දු තෙන්නකෝන් මහතාගේ අධීක්‍ෂණය යටතේ සිදුකළ මෙහෙයුම් සාර්ථකවීම නිසා පොලිස් නිලධාරීන් 400කගේ ත්‍යාග මුදල් හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104137</link>
    <topic>ජාතික රෝහලෙත්ඩෙංගු මදුරුවෝ</topic>
    <author>ජීවනී පතිරණ</author>
    <content>කොළඹ ජාතික රෝහල් පරිශ්‍රයේ හා නිලනිවාසයන්හි ඩෙංගු මදුරුවන් ඇති බවට කොළඹ මහ නගර සභාවේ ජන සෞඛ්‍ය දෙපාර්තමේන්තුව කළ සෝදිසිකිරීම්වලදී හඳුනාගෙන තිබේ.ඒ අවට ඇති සෞඛ්‍ය ආයතනවල පවා ඩෙංගු මදුරුවන් බෝවී ඇතැයිද එම දෙපාර්තමේන්තු ප්‍රකාශකයෙක් දිනමිණට පැවසීය.මේ මාසයේ මුල් සති දෙක තුළදී කොළඹ නගරයෙන් ඩෙංගු රෝගීන් 56ක් වාර්තා වී තිබේ.මෙය වාර්තාගත වැඩිවීමක් බව ජන සෞඛ්‍ය දෙපාර්තමේන්තුව සඳහන් කරයි.විශේෂයෙන් අවුරුදු සමය නිමාවීමත් සමග ජනතාව තම නිවෙස් අවට පරිසරය පිරිසිදු කිරීමට වගබලාගතයුතු බවත්, ඩෙංගු රෝගය පාලනය කිරීම සඳහා ජනතාවගේ කැපවීම අනිවාර්ය බවත් එම දෙපාර්තමේන්තුව වැඩිදුරටත් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104138</link>
    <topic>මාළු කඩේ සිදුවීම්වලටමගේ සම්බන්ධයක් නැහැ</topic>
    <author>ජීවනී පතිරණ</author>
    <content>පෑලියගොඩ මත්ස්‍ය වෙළෙඳ සංකීර්ණයේ ක්‍රියාත්මක වූ කප්පම් ගැනීමේ සිදුවීම් වලට තමා සම්බන්ධ නැති බව සෘජුව ප්‍රකාශ කරන්නේ යැයි මහජන සම්බන්ධතා හා සමාජ කටයුතු පිළිබඳ ඇමැති ආචාර්ය මර්වින් සිල්වා මහතා අවධාරණය කරයි.මේ සිදුවීම් වලදී තමා නිර්දෝෂී බව ප්‍රකාශ කරන ඒ මහතා, කිසිවෙක් තමා වැරැදියැයි පවසන්නේ නම් ඕනෑම අවස්ථාවක කතිකාවතකට එන්නට සූදානම් බවද ප්‍රකාශ කරයි.මෙහිදී වැඩිදුරටත් අදහස් දැක්වූ අමාත්‍ය මර්වින් සිල්වා මහතා මෙසේ ද කීය. ඕනෙම කෙනෙකුට අදහස් ප්‍රකාශ කිරීමට හැකියි. එය ප්‍රජාතන්ත්‍රවාදී රාමුව තුළ තිබෙන දුර්වලතාවක්. මට ඒ රාමුව වෙනස් කරන්න බෑ. ඔය කියන කයිකතන්දර පිළිබඳව හොයලා බලලා කටයුතු කරන්න ඕනෙ.සම්මුති සාකච්ඡා මගින් සුහදව කතා නොකර සිදු වූ දෙයක් මෙය.පොලිස් දෙපාර්තමේන්තුවේ දක්ෂතාවෙන් දැන් කප්පම්කරුවන් අත්අඩංගුවට ගෙන තිබෙනවා. ඒ නිසා නීතිය ගැන මට කතා කරන්න අවශ්‍ය නෑ.මට නොයෙකුත් ආකාරයේ පැමිණිලි එනවා නව වෙළඳ සංකීර්ණය පිළිබඳ. මම ඔවුන්ට ප්‍රකාශ කළේ පැමිණිලි ලිඛිතව ඉදිරිපත් කරන්න කියායි. එවිට මට රාජිත ඇමැතිතුමා සමඟ ඒ පිළිබඳ සාකච්ඡා කළ හැකියි.අපි එක එක ඇනුම්පද කියමින් හිටියට වැඩක් නෑ. මේ ආසනයේ මන්ත්‍රීවරයා ලෙස මාත් සමඟ සාමූහිකව සාකච්ඡා කර වැඩ කළ යුතුයි. අපි අතර කිසිදු වාදයක් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n1104139</link>
    <topic>දෙරට අතර ගුවන් ගමන් වැඩි කිරීමට ලබන සතියේ ඉන්දු-ශ්‍රී ලංකා සාකච්ඡා</topic>
    <author>සුභාෂිනී සේනානායක</author>
    <content>ඉන්දියාව හා ශ්‍රී ලංකාව අතර ගුවන් ගමන් වාර ගණන වැඩි කිරීම සඳහා දෙරට අතර ද්වීපාර්ශ්වීය සාකච්ඡා ලබන සතියේ දී ආරම්භ කරන බව, සිවිල් ගුවන්සේවා අමාත්‍යාංශය පවසයි.ජනාධිපති මහින්ද රාජපක්ෂ මහතා පසුගිය දා ඉන්දියාවේ කළ සංචාරයේදී මෙම ඉල්ලීම සිදු කළ අතර ඒ අනුව ඉන්දියාව ඒ පිළිබඳ සාකච්ඡා ලබන සතියේ අරඹන බව, ඇමැති පියංකර ජයරත්න මහතා කීය. ශ්‍රී ලංකන් ගුවන් සේවය හා මිහින් ලංකා ගුවන් සේවය මගින් සේවය ලබා ගන්නා මගීන් සංඛ්‍යාවද වැඩි කරගෙන ලාභදායී සේවාවක් ඇති කර ගැනීමට මෙමගින් හැකි වනු ඇතැයිද අමාත්‍යාංශ ලේකම් රංජිත් ද සිල්වා මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041310</link>
    <topic>ධීවර සංස්ථා අලෙවිසල් අදත් ඇරලා</topic>
    <author>බුද්ධිකා ඉඹුලාන</author>
    <content>ලංකා ධීවර සංස්ථා අලෙවි සැල් අද (13) දාත් පාරිභෝගික ජනතාව වෙනුවෙන් විවෘත කර තබන බව ධීවර සංස්ථාව කියයි.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් පරිදි ක්‍රියාත්මක මෙම වැඩපිළිවෙළ යටතේ අද (13) රට පුරා පිහිටි ධීවර සංස්ථා අලෙවි සල් විවෘතව තැබෙනු ඇත. මෙයට අමතරව උත්සව සමය වෙනුවෙන් ධීවර සංස්ථා අලෙවිසල්වල මාළු මිල ගණන් සියයට 35 – 40 ත් අතර ප්‍රතිශතයකින් පහත දමා ඇති බව ධීවර සංස්ථාව කියයි.ඒ අනුව තලපත් මාළු කිලෝවක් රුපියල් 470/= කටද, බලයා කිලෝවක් රුපියල් 380/= කටද පරා කිලෝවක් රුපියල් 560/= කට ද, ලින්නා කිලෝවක් රුපියල් 230/= කටද, සාලයා කිලෝවක් රුපියල් 100/= කටද, හුරුල්ලා කිලෝවක් රුපියල් 240 කට ද ධීවර සංස්්ථා අලෙවිසල්වලින් මිලදී ගත හැකි වෙයි. ඊයේ (12) දිනයේ දී පෑලියගොඩ නව මධ්‍යම මත්ස්‍ය වෙළෙඳපොළේ ද අතිවිශාල ජනකායක් උත්සව සමයට අවශ්‍ය මසුන් මිලදී ගැනීමට පැමිණ තිබීම විශේෂත්වයකි.එම වෙළෙඳපොළෙහි මසුන් සිල්ලර වෙළෙන්ඳන් ගේ පහසුව තකා තොග වෙළෙඳසල් උදෑසන 9.30 වන විට වෙළෙඳ කටයුතු නිම කොට වසා දැමීමට ඊයේ (12) ඇමැතිවරයා උපදෙස් ලබා දී තිබේ.එම තොග වෙළෙඳසැල් හි මසුන් කිලෝග්‍රෑම් එකක් හෝ කිලෝග්‍රෑම් දෙකක ප්‍රමාණ විකිණීම ඊයේ (12) සිට සපුරා තහනම් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041311</link>
    <topic>තිදරු පියා මුහුදට බිලි</topic>
    <author>පමුණුගම සමූහ – ඩී. එන්. බී. කිරිහෙට්ටි</author>
    <content>අසල්වැසියන් සමග පමුණුගම මුහුදේ විනෝදවීමට පැමිණි තිදරු පියකු මුහුදේ ගිලී මරණයට පත්ව ඇත. මෙසේ මිය ගොස් ඇත්තේ ජා ඇළ ප්‍රාදේශීය සභාවේ කම්කරුවකු වන ජා ඇළ කුඩහකපොළ ප්‍රේඩ් හැමිල්ටන් ප්‍රනාන්දු (53) අයයි.මේ පිරිස පසුගිය ඉරිදා ත්‍රිවිල් රථයකින් පමුණුගම බිම්පඳුර ප්‍රදේශයේ මත්පැන් පානය කරමින් මුහුදු වෙරළේ නාමින් විනෝදයෙන් ගත කළහ. ආපසු යාමට ප්‍රථම වැලිසෝදා ගැනීමට කියා හැමිල්ටන් නැමැත්තා මුහුද දෙසට ගමන් කළ අතර එහිදී විශාල රැල්ලකට අසුවී මහ මුහුදට ගසා ගෙන ගොස් ඇත. පසු දින දවල් එම ස්ථානයෙන්, ඔහුගේ මෘත ශරීරය ගොඩට ගසා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041312</link>
    <topic>බහින් බස්වීම දුරදිග ගිහින්මිතුරාට පිහියෙන් ඇන මරාදාලා</topic>
    <author>චන්ද්‍රිකා පෙරේරා</author>
    <content>කඩුගන්නාව, වෙලම්බඩ බඹරගහ ඇළ අක්කර 100 ප්‍රදේශයේ මිතුරන් දෙදෙනකු අතර ඇති වූ බහින් බස්වීමක් දුරදිග යාම හේතුවෙන් ඊයේ (12) අලුයම එක් අයෙක් අනෙකාට පිහියකින් ඇන ඝාතනය කර තිබේ.මෙසේ මියගොස් ඇත්තේ 33 හැවිරිදි එච්.පී.ජී.උපාලි තිලකරත්න නමැත්තෙක් බව පොලිසිය පවසයි.ඝාතනයට සම්බන්ධ සැකකරු ප්‍රදේශය හැර පලාගොස් ඇති අතර ඔහු අත්අඩංගුවට ගැනීම සඳහා කඩුගන්නාව පොලිසිය විශේෂ කණ්ඩායමක් යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041313</link>
    <topic>සැමියා ගෙනත් දුන් පැණි බීම බී</topic>
    <author>ඌව වෙල්ලස්ස විශේෂ ඩී. එස්. ගුණතිලක</author>
    <content>“වැල්ලවාය නගරයේ වෙළෙඳ සලකින් ගත් බීම බෝතල් දෙකෙන් එකක පියන ගැලෙව්වා. එම බෝතලය උතුරා ගියා. ඊට පස්සේ මහත්තයා අනෙක් එකේ පියන ගලවා ටික වේලාවක් තියලා එයා උගුරක් බීලා මට බෝතලය දුන්නා. පසුව මම කෝප්පයකට බීම ටිකක් දාලා මල්ලිටයි නංගිටයි දීලා වෙනත් බෝතලයකට බීම වක් කරලා පුතාට දී ඉතිරි ටික මම බීවා.ටික වේලාවකින් පුතාට ක්ලාන්තය හැදුණා”සිසිල් බීම වර්ගයක් පානය කිරීමෙන් මිය ගිය අවුරුදු එකයි මාස නවයක් වයසැති දරුවාගේ මරණ පරීක්ෂණයේදී පොලිසියට සාක්කි දුන් දරුවාගේ මව වන ඩබ්ලිව්. ඇම්. ශ්‍රියානි විජේසුන්දර මහත්මිය පැවසුවාය. වැල්ලවාය රන්දෙණිය කීරියගොල්ල පදිංචිව සිටි ඩබ්ලිව්. ඇම්. විහඟ දෙනුවන් සත්සර දරුවාගේ මරණය සම්බන්ධයෙන් මේ පරීක්ෂණය පැවැත්විණි.මොනරාගල වැඩබලන මහේස්ත්‍රාත් සිසිර කේ. බණ්ඩාර මහතාගේ නියෝගයක් මත මේ මරණ පරීක්ෂණය පැවැත්වීය.සාක්කිකාරිය එහිදී මෙසේද පැවසුවාය.මගේ සැමියා ඇල්ල ප්‍රදේශයේ සංචාරක හෝටලයක සේවය කරනවා. ප්‍රේම සම්බන්ධතාවකින් පසුව අප දෙදෙනා විවාහ වුණා. 2009 ජුනි මස 25 වැනි දින විහඟ මට ලැබුණා. දරුවාත් මමත් පුරුෂයාත් සිටියේ මගේ මහ ගෙදරයි. අප දෙදෙනා අතර කිසිම ආරවුලක් තිබුණේ නැහැ. දරුවා සමග අපි ඉතාමත් සතුටින් හිටියා. සිකුරාදා උදේ මමයි ස්වාමියයි පුතායි වැල්ලවාය නගරයට ගියා අවුරුද්දට අම්මලා තාත්තලාට ඇදුම් ගන්න. අපි බඩු අරගෙන ආපසු ගෙදර යන්න බස් ස්ටෑන්ඩ් එකට ආවා. ඒ වෙලාවේදී පුතා බීම ඉල්ලුවා. ඊට පස්සේ සැමියා ඉස්සරහා කඩේකට ගිහින් බීම බෝතල් දෙකක් අරගෙන ආවා.ඒ එක්කම බස් එකත් ආවා. එම බස් රියෙන් අපි ගෙදර ආවා. ගෙදර ඇවිත් දවාලට බත් කෑවා. පස්සේ පුතා බීම ඉල්ලුවා. මම එක බීම බෝතලයක පියන ගැලෙව්වා. එය එකපාරටම උතුරා ගිහින් බීම බිමට හැළුණා. පස්සේ මහත්තයා අනෙක් බීම බෝතලයේ පියන හෙමින් ගැලෙව්වා. ටික වේලාවක් තබලා එයාත් උගුරක් බීලා මට දුන්නා. පස්සේ මම කෝප්පයකට ටිකක් දාලා නංගිටයි මල්ලිටයි දීලා හිස් බෝතලයකට බීම දාලා පුතා අතට දුන්නා. එයා බෝතලයත් අරගෙන මිදුලට ආවා. මම ඉතිරි බීම ටික බීවා. ටික වේලාවකින් අම්මා කෑ ගහලා කීවා දරුවා ක්ලාන්තය දාලා වැටුණා කියලා.මම එළියට ආවා. අම්මා දරුවාව වඩා ගෙන සිටියා. ඊට ටික වේලාවකට පෙර මගේ මහත්තයා වැඩට යන්න ගියා.නංගී කෑ ගහලා කීවා පුතාට අමාරුයි කියා. වැඩට යමින් සිටි මහත්තයා ආපසු ආවා. ඒ සමගම මට ක්ලාන්තය හැදුණා. ඊට පසුව සිදුවූ කිසිම දෙයක් මට මතක නැහැ. මට සිහිය ආවේ අද (11) එවිට මම සිටියේ මොනරාගල රෝහලේ.පුතාට මම බීම වක් කරලා දුන් බෝතලය මීට කලින් බීම ගෙනාපු බෝතලයක්. එය හොඳට හෝදලා දරුවාට බීමට වතුර දීමටයි පාවිච්චි කළේ. මගේ දරුවා මිය ගියේ වැල්ලවාය නගරයෙන් ගෙනාපු බීම බෝතලයක පැණි බීම පානය කිරීමෙන් පසුව රෝගාතුර වීමෙන් බීම වර්ගය හා එය මිලදී ගත් වෙළෙඳ සල මම දන්නේ නැහැ. මහත්තයා දන්නවා ඇති.මිය ගිය දරුවාගේ පියා වන ඉන්දික ප්‍රියශාන්ත මහතා සාක්කි දෙමින් මෙසේ කීයවැල්ලවාය නගරයේදී පුතා බීම ඉල්ලපු නිසා මම වැල්ලවාය බස් නැවතුම් පොළ ඉදිරිපිට පිහිටි ප්‍රතාපසිංහ වෙළෙඳ සලෙන් බීම බෝතල් දෙකක් මිලදී ගත්තා. එහි නම මයිබෙරි බවට මම එම බෝතලයක අලවා තිබූ ලේබලයකින් හඳුනා ගත්තා. අපි තුන් දෙනා ගෙදර ගිහින් දවාලට බත් කාලා පසුව දරුවා බීම ඉල්ලපු නිසා බිරිය එක බීම බෝතලයක් කැඩුවා එය සම්පූර්ණයෙන්ම උතුරලා ගිහින් බිමට හැළුණා. මම හිතුවා බෝතලය හෙල්ලුණු නිසා උතුරා යන්න ඇතියි කියා. මම අනෙක් බෝතලයේ පියන හෙමින් ගලවා ගෑස් යන්න ටිකක් තියලා තිබ්බා. මම එම බීම බෝතලයෙන් බීම උගුරක් බීලා දරුවාට දෙන්න කියලා මම වැඩට යන්න ඕනෑ නිසා නිවෙසින් පිට වුණා.මම ටික දුරක් යන විට නංගී (නෑණා) කෑ ගහලා කීවා පුතාට අමාරුයි ඉක්මනට එන්න කියලා. පුතාව නැන්දම්මා වඩාගෙන සිටියා. පුතාගේ කටින් සෙම ගලමින් තිබුණා. ඒ එක්කම වාගේ බිරියටද ක්ලාන්තතය හැදුණා. පසුව මම වීල් එකක් ගෙන්වාගෙන බිරියත් පුතාත් වැල්ලවාය රෝහලට රැගෙන ආවා. මට හිතුණා බීම බීමෙන් වෙන්න ඇති මෙහෙම වුණේ කියලා. බීම බෝතලයේ ලේබලයද මම රෝහලට රැගෙන ආවා. ඒ සමගම බීම බීපු බිරියගේ නංගීත් මල්ලීත් රෝහලට එක්කරගෙන ආවා. රෝහලට එන අතරමගදී බිරිය හෝ දරුවා කිසිවක් කතා කළේ නෑ.මූලික ප්‍රතිකාර කිරීමෙන් පසු බිරිය සහ දරුවා මොනරාගල දිස්ත්‍රික් මහ රෝහලට මාරු කළා. දරුවා මොනරාගල රෝහලේදී මිය ගියා. දරුවා මිය ගියේ මා වැල්ලවාය නගරයේ වෙළෙඳ සලෙන් මිලදී ගත් මයිබෙරි වර්ගයේ බීම පානය කිරීම නිසා බව මා විශ්වාස කරනවා.මිය ගිය දරුවාගේ ආච්චි අම්මා වන බී. එම්. කුමාරිහාමි පුංචි අම්මා වන නදීක විජේසුන්දර මාමා වන ඩී. එම්. ප්‍රේමචන්ද්‍ර නමැති අයද සාක්කි දුන්හ.මිය ගිය දරුවාගේ මරණය පිළිබඳ පශ්චාත් මරණ පරීක්ෂණය මොනරාගල දිස්ත්‍රික් මහ රෝහලේ විශේෂඥ අධිකරණ වෛද්‍ය නිලධාරී ඒ. එස්. සෙනෙවිරත්න මහතා විසින් පවත්වන ලදී.දරුවාගේ සිරුරේ කොටස් රජයේ රස පරීක්ෂකවරයා වෙතත් වෛද්‍ය පර්යේෂණ ආයතනයටත් යවා වාර්තාවක් ලබා ගැනීමෙන් පසු මරණයට හේතුව ප්‍රකාශ කරන බව විශේෂඥ අධිකරණ වෛද්‍ය නිලධාරිවරයා දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041314</link>
    <topic>මඟුල් ගෙදර ගැටුමෙන් තරුණයෙක් මරුටතවත් අයකුට බරපතළයි</topic>
    <author>එස්. එන්. ගොඩමුන්න ගම්පොල සමූහ</author>
    <content>ගම්පොල නාවලපිටිය ප්‍රදේශයේ විවාහ මංගල උත්සවයක ඇතිවූ ගැටුමකදී එල්ල වූ ගල් ප්‍රහාරයක් වැදී තරුණයෙක් බරපතළ තුවාල ලබා ඇති අතර එම ප්‍රහාරය එල්ල කළේ යැයි සැක කරන තරුණයාගේ මළ සිරුර ප්‍රදේශයේ ඇළක් අසල තිබී පසුදින සොයා ගෙන තිබේ.මිය ගොස් ඇති තරුණයා නාවලපිටිය ප්‍රදේශයේම පදිංචි පී. අල්විස් (21) නමැති අයෙකි.විවාහ මගුල් උත්සවයේ දී ඉහත කී තරුණයාගේ හිසට ගල් පහර එල්ල කළැයි කියන ප්‍රධාන සැකකරු මිය ගොස් ඇති අල්විස් බව පොලිසිය කියයි.ඔහු සමඟ එම ගැටුමට සම්බන්ධ තවත් පුද්ගලයෙක් අත්අඩංගුවට ගෙන තිබේ.අල්විස් නමැති ප්‍රධාන සැකකරුගේ මරණයට හේතුව තවමත් හෙළිවී නැත. ඔහුගේ මරණය පිළිබඳ පශ්චාත් මරණ පරීක්‍ෂණ වාර්තාවේ සඳහන් කර තිබෙන්නේ ඔහු ගේ මරණය වස පෙවීමකින් දියේ ගිලීමකින්, ගෙල සිර කිරීමකින් හෝ පහරදීමක් වැනි දෙයකින් සිදුවී නැති බවයි. ඒ සම්බන්ධව වැඩිදුර පරීක්‍ෂණ පැවැත්වෙන බවද පොලිසිය පවසයි.ගල් පහර හිසට වැදීමෙන් බරපතළ තුවාල ලබා ඇති තරුණයාගේ තත්ත්වය අසාධ්‍ය බැවින් ඔහු නාවලපිටිය රෝහලේ සිට කොළඹ මහ රෝහලට යවා ඇත.විවාහ මගුල් උත්සවය අවස්ථාවේ දෙපිරිස අතර ගැටුමට හේතුවී තිබෙන්නේ පරුෂ වචනයෙන් කෑකෝ ගසන්න එපා යැයි දැනට තුවාල ලබා සිටින තරුණයා මිය ගිය අල්විස් නමැති තරුණයාට පැවසීම නිසා බව පොලිසිය කියයි.ගැටුම සම්බන්ධව අත්අඩංගුවට ගත් තරුණයා රිමාන්ඩ් ගත කර තිබේ.ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදෙස් මත සහකාර පොලිස් අධිකාරි පී. විමලදාස මහතාගේ අධීක්‍ෂණය යටතේ නාවලපිටිය පොලිස් ස්ථානාධිපති පොලිස් පරීක්‍ෂක උදය වික්‍රමසේකර ඇතුළු පිරිසක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041315</link>
    <topic>මත්කුඩු පැකට් 1000ක් ළඟ තබාගත්සැකකරුවෝ 3ක් රත්මලානේදී දැලේ</topic>
    <author>රාවතාවත්ත සමූහ රෝහන ද සිල්වා</author>
    <content>මත්කුඩු (හෙරොයින්) පැකට් 1000ක් අලෙවි කිරීම සඳහා ත්‍රීරෝද රියකින් රැගෙන යමින් සිටියදී සැකකරුවන් තිදෙනකු රත්මලාන ගොනාකෝවිල ප්‍රදේශයේදී ගල්කිස්ස කොට්ඨාස දූෂණ මර්දන ඒකකය මඟින් ඉකුත් 10 දා අත්අඩංගුවට ගෙන ඇත.මෙසේ අත්අඩංගුවට පත් සැකකරුවන් සන්තකයේ තිබූ රුපියල් එක් ලක්‍ෂ නවදාස් එකසියයක මුදලක්ද පොලිසිය විසින් සොයාගෙන ඇති අතර මේ මුදල හෙරොයින් විකිණීමෙන් සැකකරුවන් ලබාගත් මුදලක් බව පොලිස් පරීක්‍ෂණයේදී තහවුරු වී තිබේ. රත්මලාන වීරසිංහ සිල්වා මාවතේ සහ ගොනාකෝවිල ප්‍රදේශයන්හි පදිංචි මේ තිදෙනා වයස අවුරුදු 30 ත් 40 ත් අතර අය වෙති.මිනීමැරීම්, අවි ජාවාරම් හා මංකොල්ලකෑම් සම්බන්ධයෙන් දැනට රක්ෂිත බන්ධනාගාරයේ පසුවෙන රත්මලාන ප්‍රදේශයේ පදිංචි පාතාලයට සම්බන්ධ පුද්ගලයකු විසින් මෙහෙයවන කල්ලියක සාමාජිකයන් වන මොවුන් බන්ධනාගාර ගතවී සිටින තම නායකයා විසින් ලබා දෙන ජංගම දුරකථන පණිවිඩවලට අනුව මත්කුඩු ජාවාරමේ යෙදෙන බව සොයාගෙන ඇත.මහාපරිමාණයෙන් පවත්වාගෙන යන මේ මත්කුඩු ජාවාරමට තවත් පුද්ගලයන් රාශියක් සම්බන්ධ බැවින් පොලිසිය ඒ සම්බන්ධයෙන් වැඩිදුර පරීක්‍ෂණ අරඹා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041316</link>
    <topic>ශ්‍රමදානයකදී අයකුට කැත්තෙන් කෙටූ තාත්තයි පුතයි අත්අඩංගුවට</topic>
    <author>අමිල ප්‍රභාත් වනසිංහ</author>
    <content>මැදවච්චිය, වැලෑව විහාරස්ථානයේ ශ්‍රමදානයකට සහභාගි වී සිටි පුද්ගලයකු හට කැත්තෙන් කෙටීම සම්බන්ධව පියකු සහ පුතකු මැදවච්චිය පොලිසිය විසින් අත්අඩංගුවට ගෙන තිබේ.මොවුන් දෙදෙනා විසින් පසුගිය පස්වන දා (05) පෙරවරු දහයයි තිහට (10.30) පමණ කැත්තෙන් කොටා ඇති බව පොලිසිය පවසයි. සිද්ධියෙන් පහර කෑමට ලක් පුද්ගලයා මේ වනවිට අනුරාධපුර ශික්ෂණ රෝහලේ ප්‍රතිකාර ලබයි. මෙලෙස පහර කෑමට ලක්ව ඇත්තේ මංගල ජයනාත් විජේසූරිය නැමැති මැදවච්චිය වැලෑව ප්‍රදේශයේ පදිංචිකරුවෙකි.පහරකෑමට ලක් වූ පුද්ගලයා පිට පළාතක සිට පැමිණ වැලෑව ප්‍රදේශයේ පදිංචිව සිටි අයකු බවත් ශ්‍රමදානය පැවැති දින මොවුන් අතර ඇති වූ බහින් බස්වීමක් දුරදිග යාමෙන් පියා සහ පුතා එක්ව එම පුද්ලයාගේ හිසට කැත්තෙන් කොටා ඇතැයි ද පොලිසිය පවසයි.සිද්ධිය සම්බන්ධව අත්අඩංගුවට ගත් පියා සහ පුතා ද මැදවච්චිය,වැලෑව ප්‍රදේශයේම පදිංචිකරුවන්ය. සිද්ධියෙන් පසු කැත්තද පොලිසිය විසින් සොයාගෙන තිබේ. සිද්ධිය සම්බන්ධ වැඩිදුර පරීක්ෂණ මැදවච්චිය පොලිසියේ ස්ථානාධිපති පොලිස් පරීක්ෂක දිසානායක මහතාගේ මෙහෙයවීම මත උප පොලිස් පරීක්ෂක ආර්.එම්.පී. සෙනවිරත්න මහතා ඇතුළු නිලධාරින් පිරිසක් විසින් පවත්වනු ලබති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041317</link>
    <topic>දුම්රිය ගේට්ටුව වසා තිබියදීයතුරු පැදිය ගෙනගිය තරුණයාට දඩ</topic>
    <author>මීගමුව විශේෂ එච්.ප්‍රනාන්දු</author>
    <content>දුම්රිය ගේට්ටුව වසා දමා තිබියදී යතුරු පැදියක් දැමීමට හා රියදුරු බල පත්‍රය නොමැතිව යතුරු පැදියක් පැදීමට වරද පිළිගත් පුද්ගලයකුට මීගමුව අතිරේක මහේස්ත්‍රාත් හා අතිරේක දිසා විනිසුරු දුලානි එස්. වීරතුංග මෙනවිය රුපියල් 7000 ක දඩයක් නියම කළා ය.වැලිහේන කොච්චිකඩේ පදිංචි ජූඩ් හිමාෂ් රුද්‍රීගු නමැත්තාට මෙසේ දඩ නියම විය. විත්තිකරු ගේට්ටුව වසා දමා තිබියදී දුම්රිය මාර්ගයට යතුරු පැදියක් දමන ලදැයිද, රියැදුරු බලපත්‍රය නොමැතිව යතුරු පැදියක් පදවන ලදැයිද මේ නඩුවෙන් චෝදනා ලැබ සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041318</link>
    <topic>රණවිරුවාගේ නිවෙසට පැනරන් ආභරණ කොල්ල කාලා</topic>
    <author>දකුණු පළාත් සංචාරක</author>
    <content>වඳුරඹ ලේල්වල ප්‍රදේශයේ පිහිටි විශ්‍රාමික යුද හමුදා සෙබළකුගේ නිවෙසට පෙරේදා (11) දිවා කාලයේ ඇතුළු වූ සොරුන් එහි තිබූ රුපියල් 2,40,000 ක් පමණ වටිනා රන් අබරණ සොරකම් කර ගෙන ගොස් ඇත.නිවෙසේ අයිතිකරුවන් එදින උදේ කළුතර ඥාාතියෙකුගේ නිවෙසට ගොස් සවස ආපසු පැමිණ බලන විට එහි පිටු පස දොර කඩා ගෙන ඇතුළු වූ සොරුන් අල්මාරියේ තිබූ රන් අබරණ සොරකම් කර ගෙන ගොස් ඇතැයි පොලිසියට කළ පැමිණිල්ලේ සඳහන් වේ.නිවෙසේ ලක්ෂ දහයක් පමණ වටිනා රන් අබරණ තිබී ඇතත් සොරා ගැනීමට හැකිවී ඇත්තේ රුපියල් දෙලක්ෂ හතලිස් දහසක් පමණ වටිනා අබරණ බව පොලිස් පරීක්ෂණ වලදී අනාවරණය වී ඇත.වඳුරඹ පොලිස් ස්ථානාධිපති සුමේධ විමලගුණරත්න මහතා මේ පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041319</link>
    <topic>විලච්චියේ වෙළෙඳ සලක් කොල්ල කෑසැකකරු රක්ෂිත බන්ධනාගාරයට</topic>
    <author>අමිල ප්‍රභාත් වනසිංහ</author>
    <content>විලච්චිය පේමඩුව ප්‍රදේශයේ වෙළෙඳ සලක් කඩා භාණ්ඩ සොරා ගත් පුද්ගලයකු විලච්චිය පොලිසිය මඟින් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස විසිවැනි දින (20) දක්වා රක්ෂිත බන්ධනාගාරගත කරන ලෙස අනුරාධපුර අතිරේක මහේස්ත්‍රාත් චන්දිම එදිරිමාන්න මහතා නියෝග කළේ ය.මෙලෙස රක්ෂිත බන්ධනාගාරගත කළේ විලච්චිය, පේමඩුව ප්‍රදේශයේ පදිංචි වයස අවුරුදු දහනවයක (19) පමණ තරුණයෙකි.මේ පුද්ගලයා පසුගිය හත්වැනිදා රාත්‍රි වෙළඳ සැලෙහි තිබූ රූපවාහිනි යන්ත්‍රයක් හා සබන් ඇතුළු රුපියල් විසිදහසක්(20000) පමණ වටිනා භාණ්ඩ තොගයක් සොරාගෙන ඇතැයි ද පොලිසිය පවසයි.වළෙඳසල් හිමිකරු විසින් කරන ලද පැමිණිල්ලකට අනුව මොහු අත්අඩංගුවට ගත් බවත් සැකකරුගේ නිවෙසේ තිබී සොරාගත් භාණ්ඩ සොයා ගැනීමට හැකි වූ බවත් පොලිසිය පවසයි. සිද්ධිය සම්බන්ධ වැඩිදුර පරීක්ෂණ විලච්චිය පොලිස් ස්ථානාධිපති ඩී.එම්. කුමාරසිංහ මහතාගේ මෙහෙයවීම මත පොලිස් නිලධාරීන් පිරිසක් සිදු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041320</link>
    <topic>මහා පරිමාණ ගංජා ජාවාරම්කරුවකුසීගිරියේදී අත්අඩංගුවට</topic>
    <author>මාතලේ දිස්ත්‍රික් සමූහ</author>
    <content>සංචාරකයන් ඉලක්ක කර ගංජා බෙදා හැරීමේ යෙදෙන මහ පරිමාණයේ ගංජා ජාවාරම්කරුවකු සීගිරිය පොලිසිය ගංජා ග්‍රෑම් 500 ක් (කිලෝ 1 / 2) සමග අත්අඩංගුවට ගෙන ඇත.පරීක්ෂණවලදී අනාවරණය වී ඇත්තේ මොහු කලක් තිස්සේ දඹුල්ල සීගිරිය සහ ඒ අවට ප්‍රදේශයන්ට විශාල වශයෙන් ගංජා සපයා ඇති බවය.මාතර කඹුරුපිටිය පෙදෙසේ පදිංචිකරුවකු වන සැකකරු එම පෙදෙසේ සිට ඉතා සූක්ෂ්ම අයුරින් මෙසේ ගංජා තොග වශයෙන් පිට පළාත් වලට ප්‍රවාහනය කර කිලෝව රුපියල් හැට දහසකට අලෙවි කර ඇති බවද පොලිස් පරීක්ෂණවලදී හෙළිවී තිබේ.සීගිරිය පොලිස් ස්ථානාධිපති වජිර අතපත්තු මහතා මෙහෙය වූ පොලිස් නිලධාරීන් කණ්ඩායමක් කළ වැටලීමකදී සැකකරු අත්අඩංගුවට ගැනීමට හැකිව ඇත.සීගිරිය පොලිසිය විසින් මේ සම්බන්ධයෙන් වැඩිදුර පරීක්ෂණ පවත්වාගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041321</link>
    <topic>අංග සම්පූර්ණ රෝහලක් දික්ඔය පිහිටුවීමටඉන්දීය රජය එකඟතාවක</topic>
    <author>සන්ධ්‍යා කරුණාරත්න</author>
    <content>සියලුම වෛද්‍ය උපකරණවලින් හා ඇඳන් 150කින් සමන්විත අංග සම්පූර්ණ රෝහලක් හැටන් - දික්ඔය ප්‍රදේශයේ ස්ථාපිත කිරීමට ඉන්දියානු රජය එකඟතාව පළ කරයි.ඉන්දියානු මහ කොමසාරිස් අශෝක් කේ.කාන්තා මහතා සෞඛ්‍ය ඇමැති මෛත්‍රිපාල සිරිසේන මහතා පසුගියදා (11දා) හමු වූ අවස්ථාවේ මේ බව ප්‍රකාශ කර ඇත.මීට අමතරව එල්.ටී.ටී.ඊ.ත්‍රස්ත ප්‍රහාරවලින් විනාශයට පත් වූ කිලිනොච්චිය හා මුලතිව් රෝහල්වලට ද සියලුම වෛද්‍ය උපකරණ ලබාදීමට ඉන්දියානු රජය එකඟ වී ඇත.හම්බන්තොට මහ රෝහලට අංග සම්පූර්ණ පිළිකා ප්‍රතිකාර ඒකකයක් ද, රුපියල් කෝටි 10 ක් වටිනා පිළිකා විකිරණ ප්‍රතිකාර යන්ත්‍රයක් ලබාදීමට ද එකඟතාව පළකර තිබේ.මීට අමතරව ශ්‍රී ලංකාවේ ඖෂධ හිගය හා එයට හේතු වූ ඉන්දීය සමාගම් 10ක ක්‍රියාකාරීත්වය පිළිබඳව මෙහිදී කතා බහට ලක්ව ඇත.මෙම සාකච්ඡාවට ප්‍රධාන වශයෙන් හේතු වූයේ පසුගිය දිනවල ශ්‍රී ලංකාවේ රෝහල් වල ඇතැම් ඖෂධ සම්බන්ධයෙන් පැවැති හිඟයයි. විශේෂයෙන්ම ඉන්දියානු සමාගම් කිහිපයක් විසින් ටෙන්ඩර් ලබාගෙන නිසි කළට ඖෂධ නොසැපයීම, වරින් වර කොටස් වශයෙන් ඖෂධ සැපයීම හා සපයන ලද ඇතැම් ඖෂධ තත්ත්වයෙන් බාල වීම වැනි කරුණු හේතුවෙන් රෝහල්වල සමහර ඖෂධවල විශාල හිඟයක් ඇතිවිය. එක් සමාගමක් ටෙන්ඩර් ලබාගෙන වසරක කාලයක් ගත වුවත් පිළිකා රෝගීන්ට ලබාදෙන අත්‍යවශ්‍ය ඖෂධ වර්ග 14ක් ලබා දීමට පියවර ගෙන නොතිබිණි.ලබන මැයි මස ශ්‍රී ලංකාවේ සෞඛ්‍ය අමාත්‍යවරයා හා ඉන්දීය සෞඛ්‍ය බලධාරීන් අතර නිල වශයෙන් සාකච්ඡාවක් ඉන්දියාවේ දී පැවැත්වීමටත් විශේෂයෙන්ම ශ්‍රී ලංකාවේ රෝහල් සඳහා අවශ්‍ය ඖෂධ කිසිදු හිඟයකින් තොරව සැපයීමත් සඳහා ඉන්දීය රජය වගකීමකින් යුක්තව කටයුතු කරන බවත් මහ කොමසාරිස්වරයා කීය.මේ අතර ඖෂධ කලට වේලාවට නොසපයන ලද ඉන්දීය සමාගම් පිළිබඳව අශෝක් කේ.කාන්තා මහතා විසින් වාර්තාවක් ඉල්ලා ඇතැයි හා එම ආයතනවලට එරෙහිව නීතිමය පියවර ගැනීමට ඉන්දීය රජය තීරණය කර ඇති බවට ඊයේ අමාත්‍යාංශය නිකුත් කළ පුවත්පත් නිවේදනයේ සඳහන් වූයේ ප්‍රමාද දෝෂයකින් බවත් එමගින් ඉන්දීය මහකොමසාරිස්තුමාට කිසියම් හිත් රිදීමක් වූයේ නම් ඒ පිළිබඳව මෙම අමාත්‍යාංශයේ කනගාටුව පළ කර සිටින බවත් අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041322</link>
    <topic>ලේක්හවුස් ආයතනය මෙහෙයවන අමාදහර සදහම් වෙසක් කලාපය මෙවරත්</topic>
    <author/>
    <content>ලේක්හවුස් ආයතනය වාර්ෂිකව සංවිධානය කරනු ලබන අමාදහර සදහම් වෙසක් කලාපය මෙවරත් මැයි මස 17, 18 සහ 19 තෙදින ලේක්හවුස් ආයතනය අබියසදී පැවැත්වේ.අමාදහර වෙසක් කලාපය සඳහා නිර්මාණ ඉදිරිපත් කිරීමට අදාළ ඇතුළත්වීමේ අයැදුම්පත් ඉදිරි දිනවල ලේක්හවුස් පුවත්පත්වල පළකරන අතර 0112319761 (දිල්ශාන්) හෝ 0112429373 (උදාර) දුරකථන අංක අමතා වැඩි විස්තර ලබාගත හැකිය. 2600 ශ්‍රී සම්බුද්ධත්ව ජයන්තිය නිමිත්තෙන් අතිඋත්කර්ෂවත් ලෙස මෙම වෙසක් නිර්මාණ තරගය පැවැත්වීමට දැනටමත් සියලු කටයුතු සංවිධානය කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041323</link>
    <topic>වසන්ත උදානය 15දා සිටබණ්ඩාරවෙල දී</topic>
    <author>විජිත රත්නායක මොනරාගල දිස්ත්‍රික් සමූහ විජේරත්න හෙන්නායක වැල්ලවාය සමූහ</author>
    <content>“වසන්ත උදානය” මෙවර අපේ‍්‍රල් 15 – 20 දක්වා බණ්ඩාරවෙල දී පැවැත්වීමට ඌව පළාත් සභාව පියවර ගෙන ඇත. ඌව පළාත් සභාවේ පූර්ණ අනුග්‍රහයෙන් පැවත්වෙන වසන්ත උදානය සැණකෙළිය දිනපතා පෙරවරු 9 සිට රාත්‍රි 12 දක්වා පැවැත්වේ. මෙහි දී සංගීත සංදර්ශන මල්වෙඩි සංදර්ශන, ක්‍රිකට් තරග දියතලාව හමුදා කඳවුර මගින් ඉදිරිපත් කරනු ලබන මෝටර් රථ හා මෝටර් බයිසිකල් ධාවන තරග, වීදි නාට්‍ය දර්ශන, ආදී වාසීන්ගේ ‘බැද්දක පිපි මල්’ සංගීත සංදර්ශන, කිරිකොරහා ශාන්ති කර්මය ආදී අංග විශාල ප්‍රමාණයකින් සමන්විත ය.පෙරේදා (11) වැල්ලවායේ දී පැවැති මාධ්‍ය හමුවකදී ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා විසින් මේ බව අනාවරණය කෙළේ ය. එහිදී තවදුරටත් මාධ්‍යයට අදහස් දැක් වූ ප්‍රධාන අමාත්‍යවරයා මෙරට හා විදේශීය සංචාරකයන්ගේ ආකර්ෂණය දිනාගත් බණ්ඩාරවෙල මෙවර වසන්ත උදානය පැවැත්වීමට තෝරාගත් බවත් මේ තුළින් ඌව පළාත තුළ ආකර්ෂණීය ස්ථාන රටට හා ලොවට විවෘත කිරීමට අවස්ථාව කර ගන්නා බවත් පැවැසීය. මෙම වැඩසටහන තුළින් ඌව පළාත තුළ ආගමික ස්ථාන, ස්වභාවික සෞන්දර්යාත්මක ස්ථානවලට ප්‍රසිද්ධියක් දීමටත් පළාතේ ජනතාව තුළ ආර්ථික තත්ත්වය ඉහළ නැංවීමටත් මෙය අවස්ථාවක් කර ගන්නා බවත් මිලියන 1300 ක් වැය කර ආර්ථික සංවර්ධන අමාත්‍යාංශය හරහා සංචාරක ස්ථාන දියුණු කරන්නට කටයුතුª සැලැසුම් කර ඇති බවත් රාජපක්ෂ මහතා මෙහිදී පැවැසීය.ඉදිරි කාලය තුළ විදේශීය සඟරා මගින් හා ගුවන් සමාගම් මගින් ඌව පළාතේ ආකර්ශණීය ස්ථාන විදේශිකයන්ට හඳුන්වාදීමට කටයුතු කරන බවත් මෙහි දී අනාවරණය විය. මෙම මාධ්‍ය හමුවට ඌව පළාත් ලේකම් පී. බී. අමරසේකර අධ්‍යාපන ලේකම් අනිල් විජේසිරි, ක්‍රීඩා ලේකම් සුමිත් සුරවීර, සෞඛ්‍ය ලේකම් සන්ධ්‍යා අඹන්වෙල, සංචාරක ලේකම් ජේ. එල්. එස්. රාජදාස යන මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041324</link>
    <topic>යාපනයේ ආරක්ෂක බල සේනාඅවුරුදු උළෙල වැල්වැටිතුරේදී</topic>
    <author>විජයානි එදිරිසිංහ</author>
    <content>යාපනය ආරක්ෂක බල සේනා මූලස්ථානය සහ යාපනය ජනතාව එක්ව සිංහල අලුත් අවුරුදු උත්සවය වැල්වැටිතුරේදී සැමරීමට අවශ්‍ය සියලු කටයුතුª සූදානම් කර තිබේ.අපේ‍්‍රල් 14 හෙට සහ අනිද්දා දවස් දෙක පුරාම මෙම අවුරුදු උත්සවය එහි දී පැවත්වෙයි.14 වැනිදා සියලු අවුරුදු සිරිත් විරිත් චාරිත්‍ර ඒ ආකාරයෙන්ම සමරා පසුදින අවුරුදු ක්‍රීඩාවලින් සමන්විත අවුරුදු උත්සවයක් එහිදී පැවැත්වෙයි.යාපනය ආඥාපති මේජර් ජෙනරාල් මහින්ද හතුරුසිංහ මහතාගේ ප්‍රධානත්වයෙන් යාපනය ප්‍රදේශයේ සියලු ආගමික පූජකවරු, ප්‍රභූවරු, විදුහල්පතිවරු ඇතුළු ප්‍රදේශවාසීන් විශාල පිරිසක් මෙම අවස්ථාවට සහභාගි විමට නියමිතය.යුද හමුදාව සහ යාපනය ජනතාව එක්ව වැල්වැටිතුරේ දී අවුරුදු උත්සවයක් පවත්වන ප්‍රථම අවස්ථාව ද මෙය වෙයි. මෙම අවුරුදු උත්සවය සජීවීම විකාශය කිරීමට ස්වාධින රූපවාහිනී සේවය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=n11041325</link>
    <topic>ඇමැති ජනක බණ්ඩාරටසුබ උපන් දිනයක්</topic>
    <author/>
    <content>මාතලේ දිස්ත්‍රික් පාර්ලිමේන්තු මන්ත්‍රී දඹුල්ල ශ්‍රී. ල. නි. ප. ප්‍රධාන සංවිධායක ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතාගේ 58 වැනි උපන් දිනය අද (13) යි. දිනමිණ පුවත්පත ඔහුට සුබ උපන්දිනයක් ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=r1104131</link>
    <topic>බුලත් කොහුපිටිය තේ කම්හලේඉදිකිරීම් අතරමඟ</topic>
    <author>යටියන්තොට සමූහ – කුමාරසිංහ ගුණදාස</author>
    <content>යටියන්තොට මැතිවරණ බල ප්‍රදේශයේ බුලත්කොහුපිටිය නෙස්මියර් පහළ කොටසේ කෝටි තුනක් පමණ වැයකර තේ කර්මාන්ත ශාලාවක් සඳහා කුඩා තේවතු සංවර්ධන අධිකාරිය මගින් ඉදිකර ඇති ගොඩනැගිල්ල අතරමග වැඩ නතර කර ඇත. කනු දිරාපත්වෙමින් වල් බිහිවී තිබේ.1999 දෙසැම්බර් දෙවැනි දින “තේ ශක්ති තුංකෝරල තේ කර්මාන්ත ශාලාව“ ඉදිකිරීමට මුල්ගල් තබා ගොඩනැගිල්ල මේ තත්ත්වයට ගොඩනැගීය. ඉන්පසු යන්ත්‍ර සවිකිරීමට හා සුලු වැඩ කොටසක් තිබියදී වැඩ නතරවී ඇත.මෙම ස්ථානයේ මීට පෙර සුද්දන් විසින් සාදන ලද තේ කම්හලක් තිබුණි. 1971 දී ආචාර්ය ඇන්. ඇම්. පෙරේරා මහතාගේ යෝජනාවක් අනුව අවට තේ ඉඩම අක්කර 1 3/4 බැගින් පවුල් 126 අතර බෙදා දී ඇත. වැසූ තේ කම්හල මයියොක්කා පිටි නිපදවන කර්මාන්ත ශාලාවක් විය. තරුණ තරුණියෝ රැකියාව කෙළේය. 1977 මැතිවරණයෙන් පසු කර්මාන්ත ශාලාව වැසී ගියේය. තේ යන්ත්‍ර සූත්‍ර ජලය සපයාගත් විශාල පයිප්ප හා මුළු ගොඩනැගිල්ලම ගලවා ගෙන ගොස් තිබේ. මෙම තේ කර්මාන්ත ශාලාවේ ඉතිරි වැඩ කර දෙන ලෙස ප්‍රදේශවාසීන් කොතෙක් ඉල්ලා සිටියද මෙතෙක් කිසිම පිළිසරණක් ලැබී නැත.ජී. ඒ. ගුණරත්න මහතාඅපට දුන් තේ ඉඩම් වාගේම අවට ප්‍රදේශයන්වල කුඩා තේවතු හිමියන් දහස් ගණන් ඉන්නවා. මේවායේ දළු එක එක මුදලාලිලාගේ එන ලොරිවලට දෙනවා. කුඩා තේවතු සංවර්ධන අධිකාරිය මගින් අපටම තේ කර්මාන්ත ශාලාවක් ඉදිකර දෙන්න පොරොන්දු වුණා. නමුත් මේ ගොඩනැගිල්ලෙහි මේ ටික කරලා අවුරුදු 10ක් ගතවුණා. දැන් මේ යකඩ කණුවල කණු මුල් දිරලා මලකඩ කාලා. කර්මාන්ත ශාලාව ඉදිකර දුන්නොත් ප්‍රදේශයේ තරුණ තරුණියන්ට රැකියා 100ක් පමණ ඇතිවෙනවා. වාගෙම අපේ ප්‍රදේශයද දියුණු වෙනවා. ගොඩනැගිල්ල ඉදිවනවිට අපි තබාගෙන තිබූ සිතුවිල්ල සිහිනයක් බවට පත්වී බොඳවී ගියා යැයි කීය.ඇන්. බී. රංජිත් රාජදාසමුදල් නිස්කාරනයේ කරන ලද නාස්තියක් අපේ ළමයි අවිස්සාවේල්ල කර්මාන්ත පුරයේ රැකියාවට යනවා. මේක හදලා දුන්නොත් මෙහෙම වැඩට යන්න පුළුවන් වෙනවා. අපි අපේ දළු දෙන්නේ ලොරිවලට මොනවා කරන්නද දෙන මිලක් අරගෙන ඉන්නවා. කරන්න දෙයක් නෑ. මේ කර්මාන්ත ශාලාව හදල වැඩ පටන් ගත්ත කියා හැමදාම තේ සංවර්ධන අධිකාරියට කියනවා. නිළධාරී මොනවා හරි කියලා බේරිලා යනවා.ඇන්. ජී. ඇන්. කමලාවතීමේ ගොඩනැගිල්ල හදන කොට අපි හුඟක් කැමති වුණා. අපේ අය හැට දෙනෙක් විතර මයියොක්කා පැක්ටරියෙ වැඩ කළා. ප්‍රදේශයේද දියුණුවක් තිබුණා. දැන් මේ පාලු ගොඩනැගිල්ල තුළ රාත්‍රී කාලයේ නොයෙක් අසෝභන සිදුවීම් සිදුවෙනවා. බෝතල් ගෙනත් බොන්නද පටන් ගෙන. අවට ඇති ඇළ අපට සම්පතක් ඉතා පිරිසිදු උල්පත් ජලය. තේ කර්මාන්ත ශාලාව හදන්න බැරිනන් මේ ජලය පිරිසිදු කරලා වතුර බෝතල් හදන්න පටන් ගන්න. මේවගේ කර්මාන්තයක් ගමේ ඇතිකරන්න යැයි බලධාරීන්ගෙන් ඉල්ලා සිටිනවා යැයිද කීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=r1104132</link>
    <topic>‘වාරිමාර්ග ඇළ තවමත් පිළිසකර නෑ’</topic>
    <author>අම්පාර සමූහ රවීන්ද්‍ර මැදගෙදර</author>
    <content>ගංවතුර සමයේ ඉගිනියාගල පොල්වත්ත සිට පහලලන්ද සිවිල් ආරක්ෂක බලකා කඳවුර දක්වා දිවෙන මාර්ගය සහ එහි දෙපස කුඹුරු අක්කර 300 කට පමණ ජලය ලබා ගැනීම සඳහ වූ වාරිමාර්ග ඇලවේලි සියල්ල විනාශ විය. විශේෂයෙන් කොන්ක්‍රීට් වලින් සකස් කර තිබූ ඇලවල් පවා කැඩී බිඳී ගියේ ය. මේවා තවමත් පිළිසකර කර නැත. එම නිසා මෙවර යල් කන්නය ගොවිතැන් කිරීමට නොහැකි තත්ත්වයක් උද්ගත වී ඇතැයි ගොවීන් බිය පළකරති. එබැවින් මෙම මාර්ග හා ඇළවේලි කඩිනමින් පිළිසකර කර දෙන්නැයි මෙහි ගොවීන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=r1104133</link>
    <topic>ජලාශ ආශ්‍රිත ධීවරයන්ටදැල් ලබාදීමට පියවර</topic>
    <author>කරල්ලියද්ද සමූහ</author>
    <content>මධ්‍යම පළාතේ ජලාශ ආශ්‍රිතව ධීවර කටයුතුවල නියැලී සිටින ධීවරයින් 65 දෙනකුට රුපියල් ලක්ෂ 10ක් වටිනා ධීවර මාදැල් 130ක් ලබා දීමට මධ්‍යම පළාත් සභාවේ ධීවර කටයුතු දෙපාර්තමේන්තුව පියවරගනී. වික්ටෝරියා, රන්දෙනිගල හා කොත්මලේ ජලාශවල ධීවර කටයුතුවල නියැලී සිටින ධීවරයින් 65 දෙනකුට එම ධීවර දැල් දෙක බැගින් ලබා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=r1104134</link>
    <topic>නගරවල රාත්‍රී ආරක්ෂාවටවැඩසටහනක් ඇරඹේ</topic>
    <author>දෙල්තොට සමූහ කුසුම් එම්. ගලගොඩ</author>
    <content>ගලහ දෙල්තොට නගර රාත්‍රී කාලයේ ආරක්ෂා කර ගැනීමේ වැඩපිළිවෙළක් ගලහ පොලිස් ස්ථානාධිපති හා පොලිස් පරීක්ෂක ආර්. ඇම්. අබේකෝන් බණ්ඩා මහතා නිලධාරීන්ගේ සහාය ඇතිව සංවිධානය කොට ඇත.මෙය සාර්ථක කර ගැනීම සඳහා ගලහ සහ දෙල්තොට වෙළඳසල් හිමියන් සහභාගි කර ගනිමින් ඒ පිළිබඳ සාකච්ඡා කර ගැනීමට වැඩසටහන් සෑම මසකම පැවැත්වීමට කටයුතු යොදා තිබේ.ගලහ වෙළඳ සල් හිමියන් සඳහා ගලහ ජෝති සිනමා ශාලාවේදීත්, දෙල්තොට වෙළඳ හිමියන් සඳහා සමුපකාර “විජිත.” ශාලාවේදීත් පැවැත්වෙන අතර මේ වැඩසටහනේ සැලසුම අනුව ග්‍රාම ආරක්ෂක නිලධාරීන් දෙදෙනෙක් සහ පොලිස් නිලධාරීන් දෙදෙනෙක්ගෙන් යුත් කණ්ඩායමක් දෛනිකව රාත්‍රී මුරසේවාවල යෙදවීමට තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=r1104135</link>
    <topic>ඇල්පිටිය පොල්පැළකැටිය කනිටු විදුහල වැසී යාමට ආසන්නයි</topic>
    <author>දකුණු පළාත් විශේෂ ප්‍රභාත් විතානාච්චි</author>
    <content>ඇල්පිටිය අධ්‍යාපන කලාපයට අයත් පොල්පැළකැටිය කනිෂ්ඨ විද්‍යාලය අද ගරා වැටී වසා දැමීමට ආසන්න තත්ත්වයේ පවතී.විදුහල්පති ශ්‍රේණියේ දක්ෂ විදුහල්පතිනියක් සහ විද්‍යාපීඨ ගුරුවරියක් සහ ස්වේච්ඡා පදනම මත තවත් ගුරුවරියන් දෙපලක් ඇතුළුව ගුරුවරියන්ම හතර දෙනෙක් සිටින මෙහි සිසුන් පස් දෙනකුට පමණක් සීමා වී ඇත.1998 වර්ෂයේ දී එවකට වෙළෙඳ හා නාවික ඇමැතිව සිටි එම්. එස්. අමරසිරි මහතා විසින් ප්‍රදේශවාසීන්ගේ ඉල්ලීම මත මෙම පාසල ආරම්භ කළ අතර මුල් කාලයේ දී ඉතා දීප්තිමත් පාසලක් වුවද පසු කාලයේ දී ගුරුවරු නොමැතිව පන්ති පැවැත්වීමට නොහැකි වී ඇත. පසුව මවුපියන් තම දරුවන් වෙනත් පාසල් සඳහා යැවීම නිසා පාසල මේ තත්ත්වයට පත් වූ බව ප්‍රදේශවාසීහු පවසති. බලධාරීන්ගේ අවධානය මෙම පාසල වෙත ඉතා ඉක්මනින් යොමු විය යුතුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=r1104136</link>
    <topic>පාදුක්ක – වෑවිල බස් ධාවනය ඇනහිටලා</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>පාදුක්ක සිට වෑවිල දක්වා ධාවනය වන ලංගම බස්රථය නියමිත පරිදි ධාවනය නොවීම නිසා දිනපතා එම බස් රථයේ ගමන් ගන්නා පාසල් දරු දැරියෝ මහත් අසීරුතාවට පත්වී සිටිති.මාර්ග අංක 239 යටතේ හෝමාගම ඩිපෝවෙන් යොදවා ඇති මේ බස්රථය සතියට දවස් කිහිපයක්ම කුමන හෝ හේතුවක් නිසා ධාවනය කිරීම නවතා ඇත.පාසල් ආරම්භ වන වේලාවට හෝ අවසන් වන වේලාවටවත් මේ බස්රථය ධාවනය කරවන මෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104131</link>
    <topic>අයි.පී.එල්. තරගමාලාවට ගියශ්‍රී ලංකා ක්‍රීඩකයන් මවුබිමට කැඳවයි</topic>
    <author>පි‍්‍රන්ස් ගුණසේකර</author>
    <content>ඉන්දීය පි‍්‍රමියර් ලීග් තරගාවලියට සහභාගි වී සිටින ශ්‍රී ලංකා ක්‍රීඩකයන් සියලු දෙනා ලබන මස 5 වැනිදා මවුබිමට පැමිණිය යුතු බව ක්‍රීඩා ඇමැති මහින්දානන්ද අළුත්ගමගේ මහතා එම ක්‍රීඩකයන්ට දැනුම් දී තිබේ. ශ්‍රී ලංකා පිල ලබන 11 වැනිදා එංගලන්ත සංචාරයට පිටත්වන හෙයින් එයට පෙර ක්‍රීඩකයන් ගෙන්වා ගැනීමට ක්‍රීඩා ඇමැතිවරයා අදහස් කර සිටී.ශ්‍රී ලංකා කණ්ඩායමේ සියලු ක්‍රීඩකයන් එකවර එංගලන්තය බලා පිටත්විය යුතු බවත්, පිටත්වීමට පෙර දින දෙකක පුහුණු සැසිවලට සහභාගි වීම අත්‍යාවශ්‍ය බවත්, ක්‍රීඩා ඇමැතිවරයා ශ්‍රී ලංකා ක්‍රිකට් ආයතනයට දන්වා තිබුණි.ඉන්දීය පී‍්‍රමියර් ලීග් තරගාවලිය අතරතුරදී ක්‍රීඩකයන් කිහිපදෙනෙකු ඉන්දියාවේ සිට එංගලන්තය බලා යෑමට බලාපොරොත්තුවෙන් සිටි අතර ක්‍රීඩා ඇමැතිවරයාගේ ලිඛිත දැනුම් දීමෙන් එම තීරණය අහෝසි වේ. මේ දිනවල පැවැත්වෙන ඉන්දීය පි‍්‍රමියර් ලීග් ක්‍රිකට් තරගාවලිය මැයි 28 වැනිදා දක්වා පැවැතියද එංගලන්ත සංචාරය හේතුවෙන් ශ්‍රී ලංකා ක්‍රීඩකයන්ට පි‍්‍රමියර් ලීග් තරග කිහිපයකට එක්වීමේ අවස්ථාව අහිමි වේ.ඉන්දීය පි‍්‍රමියර් ලීග් ක්‍රිකට් තරගාවලියට කුමාර සංගක්කාර, මහේල ජයවර්ධන, මුත්තයියා මුරලිදරන්, ලසිත් මාලිංග, ඇන්ජලෝ මැතිව්ස්, නුවන් කුලසේකර, සුරාජ් රන්දීව්, තිසර පෙරේරා, ටී. එම්. ඩිල්ෂාන්, නුවන් ප්‍රදීප් හා දිල්හාර ප්‍රනාන්දු එක්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104132</link>
    <topic>කල්කටා පිලටලකුණු 9ක ජයක්</topic>
    <author/>
    <content>කල්කටා නයිට් රයිඩර්ස් පිලේ ක්‍රීඩකයන්ගේ විශිෂ්ට පන්දු රැකීම හා පන්දු යැවීමේ හේතුවෙන් කුමාර් සංගක්කාරගේ නායකත්වයෙන් යුත් ඩෙකන් චාර්ජර්ස් පිල ලකුණු 9 කින් පරාජය කිරීමට කල්කටා පිල සමත් විය.පළමුව පන්දුවට පහරදුන් කල්කටා පිල රැස් කළ ලකුණු 163 හඹා ගිය ඩෙකන් පිලට ඕවර 20 අවසානයේ රැස් කර ගත හැකි වූයේ කඩුළු 8 ක් දැවී ලකුණු 154 ක් පමණි. කල්කටා ඉනිමේදී ආරම්භක පිතිකරු ලෙස පන්දුවට පහරදුන් ජැන් කලීස් මෙරව අයි. පී. එල්. තරගාවලියේ දෙවැනි අර්ධ ශතකය වාර්තා කිරීමට සමත් විය.කල්කටා පිල – 163 / 4 (ඕවර 20) ජැක් කලීස් 54, මනෝජ් තිවාරි නොදැවී 30, ගෞතම් ගම්භීර් 29 (අමිත් මිෂ්රා 19 / 2)ඩෙකන් පිල – 154 / 8 (ඕවර 20) භාරත් චිප්ලි 48, ඩැනියෙල් ක්‍රිස්ටියන් 25, කුමාර් සංගක්කාර 16 (ඉක්බාල් අබ්දුල්ලා 24 / 3, රාජත් භාතියා 29/2).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104133</link>
    <topic>ආසියානු රගර් තරගාවලියේතරග 3ක් ශ්‍රී ලංකාවේදී</topic>
    <author>ෆවුස් මොහොමඩ්</author>
    <content>රටවල් 5 ක සහභාගීත්වයෙන් මේ මස 23 දා ඇරැඹෙන ආසියානු රගර් සූරතාවලියේ ශ්‍රී ලංකාව හා ජපානය අතර ජපානයේදී පැවැත්වීමට නියමිතව තිබූ තරගය ශ්‍රී ලංකාවේ පැවැත්වීමට තීරණය වී ඇත.පසුගියදා ජපානයේ ඇතිවූ භූමිකම්පා හා සුනාමි ඛේදවාචකය හේතුවෙන් එරට උද්ගත වී තිබෙන තත්ත්වය සැළකිල්ලට ගෙන මේ තීරණයට එළැඹීමට ජාත්‍යන්තර රගර් බලධාරීන්ට සිදුවී තිබේ.මේ අනුව ශ්‍රී ලංකාව හා ජපානය අතර තරගය මැයි 21 දා සී. ආර්. ඇන්ඩ් එෆ්. සී. පිටියේදී පැවැත්වේ. මේ තරගයත් සමග ෆයිව් නේෂන්ස් රගර් සූරතාවලියේ ශ්‍රී ලංකාව සහභාගි වන තරග 4 න් තරග 3 කම සත්කාරකත්වය ශ්‍රී ලංකාවට හිමි වී ඇත.ඉතිරි තරගය වන කසකස්තානය සමග පැවැත්වෙන තරගය මැයි 14 දා කසකස්තානයේදී පැවැත්වේ.ශ්‍රී ලංකාව, ජපානය, එක්සත් අරාබි එමීර් රාජ්‍යය, කසකස්තානය හා හොංකොං යන රටවල් තරග වදින මේ සූරතාවලියේ පළමු තරගය මේ මස 23 දා ශ්‍රී ලංකාව හා එක්සත් අරාබි එමීර් රාජ්‍ය අතර ශ්‍රී ලංකාවේදී පැවැත්වේ. එදිනම හොංකොං හා කසකස්තානය අතර තරගය කසකස්තානයේදී පැවැත්වේ.ශ්‍රී ලංකාවේ පැවැත්වෙන සෙසු තරගය වන්නේ මැයි 7 දා හොංකොං පිල සමග පැවැත්වෙන තරගයයි. මේ සූරතාවලිය සඳහා සහභාගි වන 15 දෙනකුගෙන් සමන්විත ශ්‍රී ලංකා සංචිතය 15 දා තෝරාගනු ලබන බව ශ්‍රී ලංකා රගර් සංගමයේ ලේකම් ලසිත ගුණරත්න මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104134</link>
    <topic>ශ්‍රී ලංකාව සුදුසුකම් ලැබීමේ වටයෙන්ම ඉවතට</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන පාපන්දු තරගාවලියේ සුදුසුකම් ලැබීමේ වටයේ නේපාලය සමඟ පැවැති අවසන් තරගය ගෝල් නොලබා ජය පරාජයෙන් තොරව නිමාවීමත් සමඟ ශ්‍රී ලංකාව තරගාවලියෙන් ඉවතට ගියේ ය.මෙසේ ශ්‍රී ලංකාව මේ තරගාවලියේ සුදුසුකම් ලැබීමේ මූලික වටයෙන්ම පරාජය වූයේ වසර ගණනාවකට පසුවය. අවසන් වරට පසුගිය වසරේ පැවැති තරගාවලියේ දී ශ්‍රී ලංකා ව ‘ඩී’ කාණ්ඩයෙන් තරග වැදී පළමු ස්ථානයට පත්විය. සම්පත් පෙරේරා මහතාගේ පුහුණුව යටතේ සුදුසුකම් ලැබීමේ මූලික වටයෙන් ජයගත් පසු ශ්‍රී ලංකා පාපන්දු පිල කොරියානු ජාතික ජැන් ජුං මහතාට භාර දී දෙවැනි වටයේදී පරාජයට ලක්විය.මෙවරද කොරියානු ජාතික පුහුණුකරුට ශ්‍රී ලංකා පිල පුහුණු කිරීමේ වගකීම පැවැරුණි. එහෙත් තරග තුනකට සහභාගී වූ ශ්‍රී ලංකා පිල ගෝලයක් වාර්තා කිරීමට පවා අසමත් විය.සුදුසුකම් ලැබීමේ තරගවටයට කාණ්ඩ 4කින් කණ්ඩායම් 16ක් එක් වූ අතර ගෝලයක් වාර්තා කිරීමට අසමත් වූ එකම කණ්ඩායම ද ශ්‍රී ලංකාව විය. එය මෑත ඉතිහාසයේ ශ්‍රී ලංකා පාපන්දු පිලක් ලැබූ දරුණුතම පසුබැසීම විය.අන්තර් ක්‍රීඩා සමාජ පාපන්දු තරගාවලියේ ගෝල් වාර්තා කළ දක්ෂ ක්‍රීඩකයන් ඇතුලත් නොකර නේපාලය බලා ගිය ශ්‍රී ලංකා පිලට යොවුන් ක්‍රීඩකයන් එක්කර තිබුණි.උතුරු කොරියාව හා නේපාලය දෙවැනි වටයට සුදුසුකම් ලබද්දී ඇෆ්ගනිස්තානය හා ශ්‍රී ලංකාව ඉවතට ගියහ. ශ්‍රී ලංකාව හා කොරියාව අතර තරගය 4 -0 ක් ලෙස ද ඇෆ්ගනිස්තානය සමග තරගය 1 -0 ක් ලෙසද පරාජය විය. නේපාලය සමග තරගය 0 -0 ක් ජය පරාජයෙන් තොරව නිමාවට පත්විය.මේ අනුව ආසියානු පාපන්දු සම්මේලන අභියෝගතා කුසලාන තරගාවලියට පලස්තීනය, පිලිපීනය, ඉන්දියාව, ටර්කිමෙනිස්තානය, මාලදිවයින, ටජිකිස්ථානය, උතුරු කොරියාව හා නේපාලය සුදුසුකම් ලබා සිටිති.සුදුසුකම් ලැබීමේ වටයේදී ගෝල් 4ක් ලැබූ ඉන්දියාවේ ජේජේ ලාල්පෙකුලා වැඩිම ගෝල් ලාභියා බවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104135</link>
    <topic>පකිස්තාන ක්‍රීඩකයන්ටමුදල් ත්‍යාග</topic>
    <author/>
    <content>ලෝක කුසලාන තරගාවලියේ අවසන් පූර්ව වටයට සුදුසුකම් ලැබීමට සමත් වූ පාකිස්තාන කණ්ඩායමට එරට අගමැති යුසුෆ් රාසා විසින් මුදල් ත්‍යාග පිරිනමමින් ගෞරව දක්වනු ලැබීය.පාකිස්තානු පිලේ සෑම ක්‍රීඩකයකුටම අමෙරිකානු ඩොලර් 11,750 බැගින්ද කාර්ය මණ්ඩලයේ සාමාජිකයන්ට අමෙරිකානු ඩොලර් 5,850 බැගින් ද පිරිනමන බව අගමැතිවරයා නිවේදනය කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104136</link>
    <topic>ගුවන් හමුදාවට ටේබල් ටෙනිස් ජයක්</topic>
    <author>ජගත් ගුණවර්ධන</author>
    <content>ක්‍රිෂ් ගුණරත්න අනුස්මරණ විවෘත ටේබල් ටෙනිස් තරගාවලියේ පිරිමි හා කාන්තා විවෘත කේවල සූරතා අත්කර ගැනීමට ශ්‍රී ලංකා ගුවන් හමුදාවේ රොහාන් සිරිසේන හා ඉෂාරා මධුරංගි සමත් වූහ.ශ්‍රී ලංකා ටේබල් ටෙනිස් සංගමය මෙහෙය වූ මේ තරගාවලය පසුගියදා ගල්කිස්ස සාත්ත තෝමස් විද්‍යාලයීය ගෘහස්ත ක්‍රීඩාංගණයේදී නිමාවිය. මේ තරගාවලියේ දී පිරිමි කේවල අංශයේදී ගුවන් හමුදාවේ රොහාන් සිරිසේන 11 – 6, 11 – 7, 9 – 11, 11 – 5 හා 11 – 8 ලෙස නාවික හමුදාවේ දිනේෂ් දේශප්‍රිය පරාජය කරනු ලැබීය.කාන්තා කේවල තරගයේ දී ගුවන් හමුදාවේ ඉෂාරා මධුරංගි 11 – 8, 11 – 6, 11 – 8 හා 11 – 8ක් ලෙස අම්බලන්ගොඩ ධර්මාශෝක විදුහලේ එරන්දි වරුෂවිතාන පරදවනු ලැබීය.තරගකරුවන් 460ක් පමණ සහභාගි වූ මේ තරගාවලියේ සෙසු වයස් කාණ්ඩ තරගවලදී අම්බලන්ගොඩ ධර්මාශෝක විදුහලේ ක්‍රීඩක ක්‍රීඩිකාවන්ගේ දස්කම් කැපී පෙනුණි.තරග ප්‍රතිඵලවිවෘත පිරිමි කේවල සූරතාව රොහාන් සිරිසේන (ගුවන් හමුදාව) අනුසූරතාව දිනේෂ් දේශප්‍රිය (නාවික හමුදාව)විවෘත කාන්තා කේවල සූරතාව ඉෂාරා මධුරංගි (ගුවන් හමුදාව) අනුසූරතාව එරන්දි වරුෂ විතාන (අම්බලන්ගොඩ ධර්මශෝක විදුහල)අවුරුදු 18 න් පහළ පිරිමි සූරතාව චමීර ගිනිගේ අනුසූරතාව ඉමන්ත උදන්ජය (අම්බලන්ගොඩ ධර්මාශෝක විදුහල)අවුරුදු 18න් පහළ කාන්තා සූරතාව නුවනි නවෝද්‍යා අනුසූරතාව එරන්දි වරුෂවිතාන (අම්බලන්ගොඩ ධර්මාශෝක විදුහල)අවුරුදු 15 න් පහළ පිරිමි සූරතාව උදය රණසිංහ (විද්‍යාර්ථ විදුහල මහනුවර) අනුසූරතාව කුලංක හෙන්දහේවා (රාජකීය විදුහල කොළඹ)අවුරුදු 15න් පහළ කාන්තා සූරතාව රුවිනි කන්නංගර (මියුසියස් විදුහල) අනුසූරතාව අවින්දි නිසංසලා (අම්බලන්ගොඩ ධර්මාශෝක විදුහල)අවුරුදු 12න් පහළ පිරිමි සූරතාව චරිත් විමන් (අම්බලන්ගොඩ ධර්මාශෝක විදුහල අනුසූරතාව පී. ඩී. යූ. තෙන්නකෝන් (ධර්මරාජ විදුහල මහනුවර)අවුරුදු 12න් පහළ කාන්තා සූරතාව කවින්ද්‍යා නිශාදි (අම්බලන්ගොඩ ධර්මාශෝක විදුහල) අනුසූරතාව රෝෂිනි දහනක (ශුද්ධ වූ පවුලේ කන්‍යාරාමය කුරුණෑගල)අවුරුදු 10 න් පහළ පිරිමි සූරතාව හේලිත හන්දවිතාරණ තරුෂ දුලිමින් (අම්බලන්ගොඩ ධර්මාශෝක විදුහල)අවුරුදු 10න් පහළ කාන්තා සූරතාව එස්. එච්. එස්. ඉමාෂා ද සිල්වා (අම්බලන්ගොඩ ධර්මාශෝක විදුහල අනුසූරතාව තනුෂි රොද්‍රිගෝ (මහාමායා බාලිකා විදුහල මහනුවර)..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=s1104137</link>
    <topic>සඳැල්ල මාර්ග ධාවන තරගය අපේ‍්‍රල් 15දා</topic>
    <author>නිහාල් ජයවර්ධන</author>
    <content>හාරිස්පත්තුව මැදවල සඳැල්ල යහසාධන සංගමය හා ක්‍රීඩා සමාජය එක්ව නවවන වරටත් සංවිධානය කරනු ලබන සඳැල්ල මාර්ග ධාවන තරගය මේ මස 15 වැනි දින පෙරවරු 8.00ට ආරම්භ කෙරේ.ගලගෙදර පොලිසියේ පූර්ණ උපදේශකත්වයෙන් පැවැත්වෙන මෙම මාර්ග ධාවන තරගය සඳහා මැදවල රාජපක්ෂ හාඩ්වෙයාර් ආයතනයේ පූර්ණ අනුග්‍රහය දක්වයි.කිලෝමීටර් නවයක පමණ දුරකින් යුත් මේ මාර්ග ධාවන තරගය සඳහා සහභාගී වීමට හැකි වන්නේ හාරිස්පත්තුව ප්‍රාදේශීය ලේකම් කොට්ඨාසයේ හා ගලගෙදර පොලිස් වසමේ වයස අවුරුදු 15 – 45 අතර ස්ථිර පදිංචිකරුවනට පමණි.සියලු තරගකරුවන් වෛද්‍ය පරීක්ෂණයට යොමුකරන හෙයින් එදින පෙරවරු 7.00 ට පෙර මැදවල නගරයේ පිහිටි ආරම්භක ස්ථානය වෙන වාර්තා කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=f1104131</link>
    <topic>සාමකාමී වාතාවරණයක් තුළ සමරන අවුරුද්දක්</topic>
    <author>සාකච්ඡා කෙළේ උදිත ගුණවර්ධන</author>
    <content>සිංහල දෙමළ අවුරුද්දේ සංස්කෘතික හා සමාජීය වටිනාකම්, ඒවායේ අගයන් ආරක්ෂා කරන ආකාරය සහ පුරාවිද්‍යා ක්‍ෂේත්‍රයේ වැඩිදියුණුවට අමාත්‍යංශ මට්ටමින් ගෙන ඇති පියවර පිළිබඳව ඇමැති ටී. බී. ඒකනායක මහතා සමඟ සිදුකළ සංවාදයකි මේ.* බක්මහේ සැණකෙළිය වන සිංහල දෙමළ අවුරුද්දේ සංස්කෘතික වටිනාකම ඔබ දකින්නේ කොහොමද?බක්මහ උළෙල කියන්නේම සිංහල හා දෙමළ මිත්‍රත්වය ඇති කරන සියලු ජනකොටස් අතර සමගිය වර්ධනය වන සෞභාග්‍යයේ උත්සවය ලෙසයි හඳුන්වාදීමට පුළුවන්කම තිබෙන්නේ. ඡ්‍යොතිෂය නැකැත් අනුව සංවිධානය වන මෙම උළෙලේ දී වගා සශ්‍රීක වී ශ්‍රියාකාන්තාව ගෙතුළට වඩින අවස්ථාවක් විදිහට හඳුන්වන්න පුළුවන්. ඇත්තෙන් ම මෙවැනි මහා මංගල්‍යයක් විශ්වයේ කිසිම තැනෙක නැහැ. මුළු රටක් එකට නව සඳ බලන, ගිනි මොලවන, ආහාර අනුභව කරන, හිසතෙල් ගාන යනාදී අවස්ථාවක් ඇති වෙනත් උළෙලක් මුළු විශ්වයේ ම නැහැ.සංස්කෘතික අමාත්‍යාංශය මගින් තමයි නැකැත් හදන්නේ. ඒ නැකැත් අනුව තමයි මුළු අවුරුද්දේ ම නැකැත් විධි ක්‍රියාත්මක කරන්නේ. ඒ වගේ ම මේ අලුත් අවුරුද්ද මඟින් මුළු ශ්‍රී ලාංකික සමාජයටම නැවුම් මුහුණුවරක් ලැබෙනවා.දුප්පත් පොහොසත් බේදයක් නැහැ. හැමෝම තමන්ට හැකි උපරිමයෙන් අලුත් වෙනවා. අලුත් ඇඳුම් පමණක් නොවෙයි සිත්වල ඇති දොස් පරොස් කහට ඉවත් වීමක් ද සිංහල අලුත් අවුරුද්ද සමඟ සිදුවෙනවා. මෙය තමයි සිංහල දෙමළ අවුරුද්දේ යහපත් පාර්ශ්වය ලෙස මා දකින්නේ.මෙය අද ඊයේ ඇති වූවක් නොවෙයි. චිරාත් කාලයක් පුරා පැවැත ආ සංස්කෘතික උළෙලක් බොහෝ දේවල් එම කාලය තුළ වෙනස් වූවත් මේ සංස්කෘතික උරුමයන් අප අතරින් ගිලිහී නොගොස් ආරක්ෂා වීම යහපත් දෙයක් විදිහට හඳුන්වන්න පුළුවන්කම තිබෙනවා. එය ඉදිරි පරපුර සඳහාත් ආරක්ෂා කරදීම අපගේ යුතුකමක් හා වගකීමක් විදිහටයි අප සැලකිය යුත්තේ.* ඒත් අද වෙද්දි මේ සංස්කෘතික වටිනාකම් ගිලිහී යන බවක් අපට සමාජය නිරීක්ෂණය කරද්දි දැක ගැනීමට පුළුවන්. මේ ගැන ඔබේ අදහස මොනවගේ ද?මෙවැනි තත්ත්වයක් මා නම් දකින්නේ නගරය තුළ පමණයි. තාම අපේ ගම්වල අවුරුදු සිරිත්විරිත් ඉතාම ඉහළින් ආරක්ෂා කරනවා.ගමේ ගෙවල්වල ගොම මැටි ගා ගෙවල් පිරියම් කරනවා පමණක් නොවෙයි තීන්ත එසේ නැත්නම් හුණුත් ආලේප කරනවා. කෙතරම් දුර බැහැර රැකියාවක් කළත් අවුරුද්දට නිවෙස් බලා ඒම අපේ ගම්වල අයගේ සිරිතයි.තම දුව පුතා කෙතරම් ඉහළ රැකියාවක් කළත් අවුරුද්දට ගෙදර ආපු තම දුවට පුතාට නැකැතට කිරිබත් කවන්නේ අම්මා තාත්තා විසිනුයි. දූ දරුවන් තම මවුපියන්ට වැඳ ආශිර්වාද ගැනීම පමණක් නොවෙයි වැඩිහිටියන් නැමැදීමත් සිදු කරනවා. මේ සියල්ලම අවුරුද්දේ තිබෙන වටිනා ලක්ෂණ විදිහට තාම සළකනවා.නගරය තුළ මේ දේවල්වල යම් සේදි යාමක් තිබුණත් ගමේ අප අතර නම් මේ යහපත් දේවල් ගිලිහී ගොස් නැහැ. ඒ නිසා සිංහල අවුරුද්දේ සංස්කෘතික අගයන් ගිලිහි ඇතැයි ඔබ කියූ කාරණය මට සම්පූර්ණ සත්‍යයක් විදිහට පිළිගැනීමට බැහැ.* මේ අගනා සංස්කෘතික උළෙලට වෙළෙඳුන් මැදිහත්වීම නිසා එහි අගයන් විනාශ වී ඇතැයි ඇතැමුන් කියනවා?මෙවැනි උළෙලකදී ජනතාව තුළ විශාල උනන්දුවක් වගේ ම ආශාවකුත් ඇති වෙනවා. එම තත්ත්වයෙන් ප්‍රයෝජන ගැනීමට ඇතැම් වෙළෙඳුන් උත්සාහ කරනවා. මෙය බොරදියේ මාළු බෑමක් විදිහට හඳුන්වා දුන්නත් එහි වරදක් මා දකින්නේ නැහැ.වෙළෙඳුන් තමන්ට අලෙවි කර ගැනීමට බැරිව අවුරුද්ද පුරා ඉතිරි වූ සියලු දේවල් සේල් මුවාවෙන් වෙළෙඳ පොළට නිකුත් කරනවා. මෙවැනි කාලයක ඇඳුමක් ගන්න කෙනෙක් නගරයට ගියොත් හිස් අතින් ආයේ එන්නේ නැහැ. ඒ බව වෙළෙන්දා හොඳාකාරව දන්නවා. එහි ප්‍රතිඵලය වන්නේ දෙතුන්ගුණයක මිලක් ගෙවා තමන්ට වුවමනා භාණ්ඩ ගැනීමයි. මේ නිසා අමාරුවේ වැටෙන්නේ පාරිභෝගිකයා, දිනන්නේ වෙළෙන්දා..ඒ නිසා අප මෙවැනි උත්සව සමයක ටිකක් කල්පනාකාරීව බුද්ධිමත්ව වැඩකළ යුතුයි. ඒ විදිහට කටයුතු කළොත් අපට කළුකඩ මුදලාලිලාගෙන් ගැලවී තමන්ට රිසි දේවල් මිල දී ගැනීමට පුළුවන්කම ලැබේවි.* රට තුළ ඇති වී තිබෙන සාමකාමී වාතාවරණය අවුරුදු ප්‍රීතිය සැමරීමට කොයි විදිහට ද සම්බන්ධ වෙන්නේ?අවුරුදු තිහක් ම අප අවුරුද්ද සැමරුවේ මරබිය සමඟින්. කොතැන බෝම්බයක් පුපුරයි ද විනාශයක් වෙයි ද කියලා අපට සිතා ගැනීමට නොහැකි වුණා. එවැනි අස්ථාවර තත්ත්වයක සිට අවුරුදු සැමරූ අපට එහි ප්‍රීතිය හොඳින් විඳගැනීමට පුළුවන් වුණේ නැහැ.මට මතකයි එදා මාධ්‍ය මගින් පවා ප්‍රසිද්ධ නිවේදන කරනවා එක තැනකට රොක්වෙන්න එපා සෙනඟ ගැවසෙන තැන්වලට යන්න එපා කියලා. ඒත් අද වෙද්දී ඒ තත්ත්වය නැති වෙලා.ජෙයරාජ් ප්‍රනාන්දුපුල්ලේ ඇමැතිතුමා පවා ඝාතනය වූණේ බක්මහ උත්සවයකදීයි. එවැනි භයානක තත්ත්වයක් තමයි එදා තිබුණේ.අද වෙද්දී ඒ තත්ත්වය පූර්ණ වෙනසකට ලක්වෙලා සාමය අප වෙත ලැබී තිබෙනවා.අද මරණ බිය නැතිව සාප්පු සවාරි යන්න විනෝද වෙන්න පුළුවන්. මේ නිසා අවුරුදු සතුට හා පී‍්‍රතිය ඉහළ ගොස් තිබෙනවා. මෙවර ගම්වල ජනතාව විශාල උනන්දුවකින් බක්මහ පී‍්‍රතිය සමරනවා. එයට හේතුවෙලා තිබෙන්නේ රටේ ඇති සාමකාමී තත්ත්වයැයි කීම අතිශයෝක්තියක් නොවෙයි.මේ වෙද්දී රට තුළ තිබූ ආර්ථික ප්‍රශ්නත් කෙමෙන් සමනය වෙමින් තිබෙනවා. අපේ රටේ ආර්ථික වර්ධන වේගය 8% දක්වා ඉහළ ගොස් තිබෙනවා. මේ නිසා එළැඹෙන අවුරුද්ද සෞභාග්‍යයේ සිරිදුව පැමිණෙන වර්ෂයක් විදිහට හඳුන්වා දීම වඩාත් සුදුසුයැයි මා විශ්වාස කරනවා.* පුරාවිද්‍යා ක්‍ෂේත්‍රය මඟින් මෙරටට සංචාරක ආකර්ෂණය සඳහා විශාල වැඩපිළිවෙළක් ක්‍රියාත්මක කළ හැකියි. මේ සඳහා ඔබේ අමාත්‍යාංශය මොන විදිහටද මැදිහත්ව සිටින්නේ?ඔබේ අදහස නිවැරැදියි. පුරාවිද්‍යා ක්‍ෂේත්‍රය මඟින් රටේ සංචාරක ක්‍ෂේත්‍රයේ වර්ධනයට අති මහත් දායකත්වයක් ලබා ගැනීමට පුළුවන්කම තිබෙනවා. මෙරටට සංචාරකයන් එන්නේ තේ පැළයක් බලන්නවත් පොල්ගහක් බලන්නවත් නොවෙයි. අපේ විශ්මිත ශිෂ්ටාචාරයේ ස්වභාවය නැරැඹීමට. අප සිදුකළ සමීක්ෂණයන්ට අනුව ශ්‍රී ලංකාවට එන සංචාරකයන්ගෙන් 2/3 ක්ම සංස්කෘතික ත්‍රිකෝණයට අයත් අනුරාධපුරය, පොළොන්නරුව රාජධානි නැරැඹීමට යනවා. මෙය ඉතාමත්ම හොඳ ප්‍රවනතාවයක් විදිහටයි හඳුන්වා දීමට පුළුවන්කම තිබෙන්නේ.මා විශ්වාස කරන විදිහට මෙරට පුරා විද්‍යා ස්මාරක සංචාරකයන්ගේ ආකර්ෂණය දිනාගත හැකි ස්ථාන ලෙස හඳුන්වා දිය හැකියි.ඒත් අපට තාම මේ ගැන නිසි ප්‍රචාරක වැඩපිළිවෙළක් නැහැ. ඒ නිසා සංචාරකයෝ අපේ සංස්කෘතික උරුමය ගැන නිසි විදිහට දැනුවත් වෙලා නැහැ.පොළොන්නරුව , සීගිරිය, අනුරාධපුරය වැනි ස්ථාන මුල්කරගෙන අපට සංචාරක ප්‍රවර්ධන වැඩපිළිවෙළක් ඇති කළ හැකියි. අපි දැනටමත් ඒ සඳහා වූ ප්‍රවර්ධන වැඩපිළිවෙළ ආරම්භ කර තිබෙනවා. හෝටල්, ගුවන් සේවා, තානාපති කාර්යාල පමණක් නොවෙයි අන්තර්ජාලය හරහා පවා අපට මේ වැඩපිළිවෙළ ක්‍රියාත්මක කළ හැකියි. එවැනි නවීන වැඩපිළිවෙළ හා ප්‍රවර්ධන ක්‍රියාමාර්ග මගින් සංචාරක ක්‍ෂේත්‍රයේ වැඩි වර්ධනයට වගේම පුරා විද්‍යා ක්‍ෂේත්‍රයේ ආකර්ෂණයටත් කටයුතු කළ හැකියි.* වයඹ සංස්කෘතික කලාපයක් ඇති කර එම ප්‍රදේශවල සංස්කෘතික හා පුරාවිද්‍යා අගයන් ඉහළ නැංවීමට සංස්කෘතික අමාත්‍යාංශය වැඩපිළිවෙළක් ආරම්භ කළා. එහි වත්මන් තත්ත්වය කෙසේද?...වයඹ කලාපය තුළ අතිවිශාල සංස්කෘතික උරුමයක් සැඟව තිබෙනවා. ඒත් එහි වටිනාකම් මතු කර ගැනීමට මෙතෙක් වැඩපිළිවෙළක් තිබුණේ නැහැ. ඒ සඳහා තමයි වයඹ සංස්කෘතික චතුරස්‍රය ආරම්භ කිරීමට අප තීරණය කළේ. කුරුණෑගල දඹදෙණිය, යාපහුව හා පඬුවස්නුවර ප්‍රදේශ මූලිකව තමයි මේ වැඩපිළිවෙළ ක්‍රියාත්මක වෙන්නේ.මෙතෙක් කල් පුරාවිද්‍යා සිතියම තුළ නොදුටු සංචාරක සිතියමට හසු නොවූ අතිවිශේෂ පුරාවිද්‍යා සාධක රැසක් ඉදිරියේදී අපට අනාවරණය කර ගැනීමට පුළුවන්කම ලැබේවි. පඬුවස්නුවර කියන්නේ මොකක්ද එහි බැඳී ඇති මිථ්‍යාවත් හා සත්‍යත් මොනවාද යන්න ඇතුළු විශේෂ අනාවරණයන් සොයා ගැනීමට පුළුවන්කම ලැබේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>13</day>
    </date>
    <link>http://www.dinamina.lk/2011/04/13/_art.asp?fn=f1104132</link>
    <topic/>
    <author>මනෝලි සුබසිංහ ඡායාරූපය- රංජිත් අසංග</author>
    <content>මෙරට සංස්කෘත මංගල්‍යයේ ප්‍රධානම උළෙල සිංහල, හින්දු අලුත් අවුරුදු සැමරීමයි. මෙරටට ජීවත්වන ප්‍රධානතම ජාතීන් වන සිංහල සහ දෙමළ ජාතීන් එකම නැකතට වැඩ නිමවා එකම නැකතට වැඩ අරඹන සුබ මුහුර්තිය යෙදෙන එකම උළෙල සිංහල - හින්දු අලුත් අවුරුද්දයි. හෙට එළැඹෙන සිංහල - හින්දු නව වසර ගැන කතා කරන්නට අප සමඟ එක්වූයේ හෙළකම , ගැමිකම අගයන පාර්ලිමේන්තු මන්ත්‍රී ජානක ප්‍රියන්ත බණ්ඩාර මහතායි. ඔහු හිටපු සබරගමු අග්‍රාණ්ඩුකාරතුමා සහ එමීර් රාජ්‍යයේ තානාපති ද වෙයි.* මෙවර සිංහල - හින්දු අලුත් අවුරුද්දට ජනතාවගේ සූදානම ඔබ දකින්නේ කොහොමද ?සිංහල-හින්දු අලුත් අවුරුද්ද තුළ අපි දකින්නේ මේ සමාජයෙහි තිබෙන සමාජ ඒකාබද්ධතාවයයි. වෙනත් විදියකින් කිව්වොත් සමාජ ඒකීයත්වයයි. මුළු රටම, ජාතියම එකම මොහොතක නැකැත් චාරිත්‍ර රකිමින් යම්කිසි සමාජ ඒකීයත්වයක් ප්‍රදර්ශනය කිරීම අලුත් අවුරුද්දක සිද්ධ වෙනවා. අපි අවුරුදු දහස් ගණනක් පුරාවට යුගයෙන් යුගයට පරපුරෙන් පරපුරට අවිච්ඡින්නව රැකගෙන ආ අපේ සංස්කෘතියේ ප්‍රකාශනයක් ලෙස සිංහල – හින්දු අලුත් අවුරුද්ද හැඳින්විය හැකියි.පසුගිය අවුරුදු තිහක කාලය තුළ සමාජය තුළ තිබිය යුතු ඒකීයත්වය තිබුණේ නැහැ. අපි රටක් හැටියට බෙදුණු වෙන් වුණු ජාතියක් හැටියට තමයි අවුරුදු සැමරුවේ. මෙවර සිංහල අවුරුද්දට අපි අවතීර්ණ වී තියෙන්නේ අවුරුද්දේ නැඟෙන රතිඤ්ඤා හඬ පරයමින් වෙඩි හඬ ඇසුණු යුගයක් පියමං කරමිනුයි.ත්‍රස්තවාදය මුළුමනින්ම පරාජය කොට දැන් වසර කීපයක් ගත වී හමාරයි. දැන් අප අලු ගසා දමමින් ජාතියක් ලෙස නැඟී සිටිනවා. රටේ දේශපාලන ස්ථාවරත්වයක් ඇති වී තිබෙනවා. පසුගිය අවුරුදු දෙක ගැන හිතන විට රටේ ජනාධිපතිවරණයක් තිබුණා. මහ - මැතිවරණයක් තිබුණා. පළාත් පාලන මැතිවරණ තිබුණා. පළාත් සභා මැතිවරණ තිබුණා. මේ සියල්ල තුළ මැතිවරණ ජයග්‍රහණ සමඟ රටේ දේශපාලන ස්ථාවරත්වය වගේම රටේ සාමය ඇති වී තිබෙනවා.ඒ නිසා මිනිස්සු අලුත් අවුරුද්දට සූදානම් වෙන්නේ මේ නැවුම් ආශ්වාදජනක හැඟීමක් එක්ක. මහ පොළවේ පය ගහලා ජීවත් වන මිනිස්සු සමඟ ගැටෙන ජනතා නියෝජිතයෙක් හැටියට මිනිසුන් වෙනදාටත් වඩා විශාල උද්යේගයකින් මේ අවුරුද්දට සූදානම් වීමක් මම දකිනවා.* උත්සව සමයේ අත්‍යාවශ්‍ය භාණ්ඩ සම්බන්ධයෙන් පවතින මිල ගණන් පිළිබඳ සමහරු විවිධ මත කරනවා. මේ පිළිබඳව ඔබේ අදහස කෙබඳුද ?බඩුමිල ගැන කිව්වොත්, උද්දමනය ගැන කිව්වොත් ඔය වගේ රටේ තිබෙන ආර්ථික අර්බුද ගැන කතා කළත් නිකමට ගොඩවැදිලා බලන්න සාප්පුවකට. මොනතරම් ජනතාවක් පොරකමින් මේ අලුත් අවුරුද්දට තෑගි භාණ්ඩ, ඇඳුම් පැළැඳුම් ගන්න ඉන්නවාද කියලා. සිල්ලර බඩු කඩේකට ගියත් කොයිතරම් මිනිස්සු ඉන්නවාද ? මේ කොයි තැනකට ගියත් මිනිස්සු අතුරු සිදුරු නැතිව බඩු මුට්ටු ගනිමින් අවුරුද්දට ලක ලැහැස්ති වෙනවා. ඇත්තටම දේශපාලන පක්ෂ භේදයකින් තොරව සාධාරණව හිතුවොත් අවුරුදු තිහක් යුද්ධ කරපු ජාතියක් හැටියට; ඊළඟට ලෝකයේ ඇති වූ ආර්ථික අර්බුද ඊළඟට ආහාර අර්බුදය වගේ දෙයක් අද ලෝකයේ ඉදිරියට ඇති වෙමින් පවතිනවා. මහා පාරිසරික අර්බුදයක් තිබෙනවා. රටේ ඇතිවූ විවිධ ස්වභාවික ව්‍යසනයන් එනම් සුනාමි, ගංවතුර, නියඟ ආදී ආපදා මේ සියල්ල සමඟ බැලුවම අපට සතුටු විය හැකි තැනක රට අද තිබෙනවා. එනිසා මේ සිංහල හින්දු අලුත් අවුරුද්දේ මිනිස්සු සතුට භුක්ති විඳින්නට වෙන කවරදාටත් වඩා උද්යෝගයකින් සැදී පැහැදී සිටින බව තමයි මගේ හැඟීම.* දීර්ඝ කාලයක් පුරාවට අපට මතක තිබෙන්නේ වෙඩිහඬ බෝම්බ හඬ මධ්‍යයේ සැමැරූ අවුරුදු උත්සව ගැනයි. උතුරට වෙනම ම අවුරුදු. දකුණට වෙනම ම අවුරුදු. ඒත් දැන් ඒ තත්ත්වය වෙනස් වෙලා. උතුරේ දකුණේ අපි හැමෝම එකම රටක බියෙන් තොරව අවුරුදු සිරි විඳිනවා. මේ තත්ත්වය තවදුරටත් පැහැදිළි කළොත් ?මේ රටේ ජීවත් වන ප්‍රධාන ජාතීන් දෙක සිංහල සහ දෙමළ ජනතාවයි. මේ ප්‍රධාන ජාතීන් දෙකම සිංහල අවුරුද්ද සමරනවා. මෙය සුර්යාගේ ගමන මුල් කර ගත් උත්සවයක්. එය හින්දු පිලිගැනීම තුළත් තිබෙනවා. බෞද්ධ සිංහල පිලිගැනීම තුළත් තිබෙනවා. එනිසා සිංහල දෙමළ භේදයකින් තොරව හිරු මුල් කර ගත් සුර්යය මංගල්‍යය එකවරම සමරනවා. සිංහල - හින්දු උත්සවයේ ආරම්භය කවදාද කියලා අපට නිශ්චිතව වකවානුව කියන්නට බැරිවුණත් ක්‍රිස්තු පූර්ව යුගය දක්වා ඈතට දිවෙන උත්සවයක්. අපේ රටේ ප්‍රධානතම උත්සවය වෙසක් උත්සවයයි. ඒ හැරුණම ලංකාවේ තිබෙන ප්‍රධානම සංස්කෘතිමය මංගල්‍යය වන්නේ සිංහල - හින්දු අලුත් අවුරුද්දයි. ඒ කාලේ යුදමය තත්ත්වය තුළ ජාතීන් හැටියට බෙදිල, වෙන් වෙලා එකිනෙකා කා කොටා ගන්නා යුගය තුළ උතුරේ තල් අරඹේ ඔවුන් අවුරුදු සැමැරුවා.දකුණේ අපි පොල් අරඹේ ඒ විදියටම අවුරුදු ගත්තා. නමුත් මහා බයකින් තමයි උතුරත් දකුණත් අවුරුදු සැමැරුවේ. නමුත් අද එහෙම බයක් නැතිව එකම ඉරක් යට, එකම හඳක් යට එක රටක එක ජාතියක් විදියට පොදු පිළිවෙත් එකම නැකැතකින් අරඹනවා. ඇත්තටම දකුණේ සිංහල ජනතාවටත් උතුරේ දෙමළ ජනතාවටත් ප්‍රශ්නය තිබෙන්නේ අපේ නෙමෙයි. සිංහල ජනතාවගේ ප්‍රධාන හතුරා දෙමළ ජනතාව නෙමෙයි. දෙමළ ජනතාවගේ සතුරත් සිංහල ජනතාව නෙමෙයි. අපිට චිරාත් කාලයක් ප්‍රශ්නය තිබෙන්නේ බටහිරත් එක්කයි. විශේෂයෙන් පරංගි ආක්‍රමණයක් එක්ක තමයි අප රැකගෙන ආ ශිෂ්ටාචාරය, සංස්කෘතිය, සභ්‍යත්වය බිඳ වැටීමේ මුලාරම්භය ඇතිවෙන්නේ. සිංහල දෙමළ ජනතාව ගත්තම අපි දෙගොල්ලම ඉන්නේ එකම චින්තන ධාරවක. ඒ පෙරදිග චින්තන ධාරාවයි. අපි අතරේ වැඩි වෙනසක් නැහැ. අපේ පන්සලක කෝවිලක් තිබෙනවා. අපේ අවසන් රාජ වංශකයේ නායකයා ශ්‍රී වික්‍රම රාජසිංහ රජතුමා නායක්කාර් වංශිකයෙක්. ඒනිසා අපි අතරේ මහා පුදුම සංස්කෘතික බැඳීමක්, ඒකීයත්වයක් තිබෙනවා.අන්න ඒ සංස්කෘතික එකීයත්වය එකම ඉරක්, එකම හදක් යට එකම සූර්ය මංගල්‍යය ජාතියක් විදියට සැමැරීමේ ඉඩකඩ අද අපට නිර්මාණය වී තිබෙනවා.අතිගරු ජනාධිපතිතුමාගේ නායකත්වය තුළ ජයග්‍රහණ තුළ අද පුනරුත්ථාපන කඳවුරුවල ඉන්න දෙමළ ජනතාව දැඩි වේගයකින් සමාජගත වෙමින් පවතිනවා. කිසිදාක නොවූ විරූ සංවර්ධනයක් උතුරේත් දකුණේත් වේලාගෙන යනවා. උතුරේ කවදාවත් විදුලි ලාම්පුවක් ලයිට් එළියක් නොදුටු දෙමළ ජනතාවට විදුලි එළිය ලැබිලා. අධිවේගී පාරවල්,පාලම් ආදී දැවැන්ත සංවර්ධනයක් උතුර නැගෙනහිර වෙලාගෙන පවතිනවා. මම හිතන්නේ දෙමළ ජනතාවටත් අද සිංහල ජනතාවටත් එක පැදුරේ එකට ඉඳගෙන අවුරුදු සැමැරිය හැකි තත්ත්වයක් නිර්මාණය වී තිබෙනවා. අපි ඉස්සර උතුර ගැන වෙනම කතා කළා. දකුණ ගැන වෙනම කතා කළා. දැන් එවැනි තත්ත්වයක් නැහැ. උතුරත් දකුණත් දැන් යා වෙලා තිබෙන්නේ. අපි එක රටක ජීවත් වන ශ්‍රී ලාංකිකයෝ.* ත්‍රස්තවාදී යුද්ධය සමඟ සිංහල හා දෙමළ ජාතීන් අතර යම් යම් හිත් පළුදුවීම් ඇතිවුණා. නමුත් දැන් ඒ සියල්ල පහ වෙමින් එකම ධජයක් යට අපි හැමෝම ශ්‍රී ලාංකිකයන් ලෙස සහෝදරත්වයෙන් යුතුව සාමකාමී ලෙස ජීවත් වෙනවා. සැබැවින්ම බිඳුණු හදවත් සුවපත් කරන්නට මෙවැනි සංස්කෘතික මංගල්‍යයක ඇති වැදගත්කම ඔබ දකින්නේ කෙසේද ?සිංහල – හින්දු අලුත් අවුරුද්ද ගත්තම සමඟිය, සමාදානය, සාමූහිකත්වය ඉස්මතු වන උත්සව අවස්ථාවක් නේ. අපි අතීත සමාජය ගැන හිතුවොත් සමහරු කියනවා බොහෝම කුලවාදී සමාජයක් කියලා. අපි කතා කරන්නට අකැමැති ම මාතෘකාවක්, අපි කුල වශයෙන් බෙදුණු සමාජයක් බව. අපි අනුරාධපුරේ විහාරගම් දේවාලගම්වලට ගියාම අලුත් අවුරුද්දේ ඔවුන්ගේ තිබෙනවා චාරිත්‍රයක් කුල වැස්ම කියලා. ඒ චාරිත්‍රයේදී සිද්ධ කෙරෙන්නේ එ ගමේ ඉන්න සියලුම කුලවල; එනම් වෘත්තීය ශ්‍රේණිවල නායකයින් (කුල නායකයින්) එක පැඳුරේ එකට වාඩිවෙලා ආහාර ගන්න චාරිත්‍රයක්. එනිසා අපි අලුත් අවුරුද්දේ සිදු කරනු ලබන විවිධ සිරිත් ගැන යළි හිතුවොත් නෑගම් යෑම, බුලත්දීම මේ සියලු දේ තුළම ගැබ් වී ඇත්තේ සමඟියයි.එනිසා මම හිතන්නේ රාජ්‍ය මට්ටමින් වගේම පෞද්ගලිකවත් අපි උතුරේ සිට දකුණට නෑගම් යෑම, දකුණේ සිට උතුරට නෑගම් යෑම් දෙමළ සහෝදර සහෝදරියන් සමඟ සාමුහිකවය ගොඩ නඟා ගැනීම, විශ්වාසනීය ගොඩනඟා ගැනීම අන්න එවැනි දේ සඳහා සංස්කෘතියේ තිබෙන සොබාදහමේ තිබෙන කදිම අවස්ථාවක්. මේ තත්ත්වය දවසකින් දෙකකින් ගොඩ නඟන්නට බැහැ. අවුරුදු තිහක් අපි යුද්ධ කරපු ජාතියක්. මේ අවුරුදු දෙකක තුනක කාලය තුළ විශ්වාසය ගොඩනඟන්න පුළුවන් කියන එක මිථ්‍යාවක්. ඒක ප්‍රායෝගික නැහැ. අපට ඒකට කලක් ගත වෙනවා. නමුත් ඒ බිඳුණු හදවත් සුවපත් කිරීමේ කටයුත්තට මේ වගේ උත්සව අවස්ථා අපට යොදා ගන්නට පුළුවන්.* සංස්කෘතිය ගැන කතා කරන විට අපට ආගම දහම අමතක කරන්නට බැහැ. විද්්‍යුත්, මුද්‍රිත මාධ්‍ය වගේම විවිධ සංස්කෘතික මංගල්‍යයන් හරහා ද නිරතුරුවම ආගම දහම පිළිබඳ දැඩි අවධානයක් යොමු කිරීම දක්නට ලැබෙනවා. සිංහල අවුරුද්ද හා ආගම දහම ඇති සබැඳියාව පිළිබඳ යමක් කතා කළොත්?මේ සම්බන්ධව මට තිබෙන්නේ දීර්ඝ උත්තරයක්. මම කෙටියෙන් මේ ගැන පවසත්නම්. අපේ රට අමා මෑණි තථාගත බුදුපියාණන් වහන්සේ පිරිනිවන් මංචකයේ දී දැකපු රට. උන්වහන්සේ පිරිනිවන් මංචකයේ සිට ප්‍රාර්ථනාවක් කරනවා, මගේ නිර්මල බුදු දහම පන්දහසක් කල් පවතින්නේ ලංකාවේ. මගේ නිර්මල බුදු දහම පන් දහසක් කල් රකින්නේ ඒ රටේ ජීවත් වන මිනිස්සු. එනිසා අපි හරිම ආධ්‍යාත්මික ජාතියක්. ලෝකේ කුමන හෝ රටක කෙනෙකුගෙන් ඔබ ජිවත් වන්නේ ඇයි කියලා ඇහුවෝතින් ඔවුන්ට දෙන්න උත්තරයක් නැහැ. ඔවුන් කියන්නේ ඉපදුණු නිසා ජීවත් වන බවයි. නමුත් අපි ගැඹුරින් හිතුවොත් ඔබ ඇයි ජීවත් වන්නේ කියලා අපට උත්තරයක් තියෙනවා. අපට අපේ බුදුහාමුරුවෝ බාර දීපු කර්තව්‍යයක් තියෙනවා. ඒ තමයි; අවුරුදු පන්දහසක් කල් නිර්මල බුදුදහම මේ රටේ රැකීම මේ අධ්‍යාත්මික අරමුණු වෙනුවෙන් අපි ජීවත් විය යුතුයි.මේ රට සම්බුද්ධ ශාසනයට පූජා කරපු රටක්. ධර්ම බලය පිහිට වූ, අධ්‍යාත්මික බලය පිහිට වූ රටක්. කිසිම රටක නැති අධ්‍යාත්මික බවක් අපේ රටේ තිබෙනවා. අපි අවුරුදු 2300ක් පමණ බුද්ධාගම වැළැඳ ගෙන සම්බුද්ධ ශාසනය අවුරුදු පන්දහසක් රකිනවා වගේ ම මතු බුදුවන මෙතේ බුදුන් දකින්න උදේ හවා ප්‍රාර්ථනා කරන මිනිස්සු ඉන්න රටක්. මහා යුගයෙන් යුගයට පරපුරෙන් පරපුරට අවිච්ඡින්නව ගලාගෙන ආ ප්‍රාර්ථනයක් අපට තිබෙනවා. අපට කිසි කෙනෙකුට නොදෙවෙනි ඉතිහාසයක් තිබෙනවා. කිසිම රටකට නොදෙවෙනි ශිෂ්ටාචාරයක් මේ පුංචි රටේ පුංචි මිනිස්සු හදනවා. අපි හරිම අභිමානවත් ජාතියක්. හරි අධ්‍යාත්මික ජාතියක්. මේ තුළ ගොඩනැඟුණේ හරි අභිමානවත් මිනිස්සු. ඉතිහාසය තුළ සේන ගුත්තිකගේ ඉදලා ඉංග්‍රීසි දක්වා ආක්‍රමණ දොළහකට මේ පුංචි රටේ මිනිස්සු මුහුණ දෙමින් අපේ ශිෂ්ටාචාරය රැකගෙන ඇවිත් තියෙනවා.මේ බව අධිරාජ්‍යවාදීන් දැක්කා. ඉංග්‍රිසින් මේ බව ගැඹුරින් අධ්‍යයනය කරනවා. ප්‍රශ්න කරනවා. කෝල්බෲක් කැමරන් වාර්තා අධ්‍යයන කළොත් පැහැදිළිවම කියනවා; ශිෂ්ටාචාරය තුළ මේ ජවය බලය ශක්තිය ගොඩනැඟුණේ වැවත් දාගැබත් ගමත් පන්සලත් පදනම් කර ගත් සංස්කෘතිය තුළ බව. එනිසා මේ රට විනාශ කරන්නට නම් මේ සංස්කෘතිය විනාශ කළ යුතුයි. 1818 දී ආයුධවලින් මර්දනය කරන්නට උත්සහ කළා. 1848 නැවැත ඒ වගේ සංහාරයක් කළා. 1848 ඉදලා 1948 දක්වා මේ රට අධ්‍යාත්මිකව විනාශ කළා. අපේ සිතුම් පැතුම්, ගති පැවැතුම්, කෑම බීම්, ඉඳුම් හිටුම් මේ හැම දේම වෙනස් කළා. අනගාරික ධර්මපාලතුමා කිව්වා වගේ සුද්දෝ වෙනුවට මේ රටේ නොම්මර එකේ කලු සුද්දෝ බිහි වුණා. එනිසා මුලින් තිබ්බ සංස්කෘතික හරයන් සරල බව, චාම්කම, සාමුහිකත්වය, සමාජ ඒකාබද්ධතාවය ආදි අවුරුදු ගණනක් තිස්සේ පැවැති මහා පුරුෂාර්ථ හර පද්ධති විනාශ වුණා. විශේෂයෙන් 1848 – 1948 යුගය තුළත්, 1948 න් පස්සේ මේ යුගය දක්වාත් ඊටත් වඩා 1977 විවෘත ආර්ථිකයේ කඩා වැදීමෙන් ගත වූ කාලය තුළත් මේ සියලු සමාජ හරයන් පුරුෂාර්ථ, උඩුයටිකුරු වූ මහා සමාජ ව්‍යයසනයක් ඇති වුණා.ඇත්තටම අද ඉන්නේ හරසුන් මිනිස්සු. අද අවුරුද්ද සැමැරුවත් එදා අවුරුද්ද නෙමෙයි; අපි අවුරුද්ද සැමැරුවේ අධ්‍යාත්මික උත්සවයක් විදියටයි. අවුරුද්ද කියලා අපි සලකන්නේ සූර්ය සංක්‍රාන්තියනේ. සූර්යයා මීන රාශියේ සිට මේශ රාශියට ගමන් කරන අවස්ථාව තමයි; අවුරුද්දේ උච්චතම අවස්ථාව. ඒ මැදින් තිබ්බම ඊට පෙර පැය හයකුත් විනාඩි 24ක් පුණ්‍ය කාලය. ඊට පස්සේ අවුරුදු සංක්‍රාන්තියෙන් පස්සේ තවත් පැය හයකුත් විනාඩි ගණනක් පුණ්‍යකාලය. මේ සමස්ථ පුණ්‍යකාලය තුළ රටම ආගමික වතාවත්වල නිරතවන්න කියන එක තමයි කියන්නේ. දෙවියන් බුදුන් අදහගෙන ඉන්න කියලා. එනිසා සිංහල – හින්දු කියන්නේ ආගම මුල් කරගත් උත්සවයක්. නමුත් අද ඒ තත්ත්වය සම්පූර්ණයෙන් වෙනස් වෙලා. අද සමහර ගෙවල්වල මිනිස්සු මස් කෑල්ලක් කාලා, අරක්කු ටිකක් බොන්නේ පුණ්‍ය කාලයේදීයි. ඒවගේ ලෞකික පිරිහුණු දේවල්වලට තමයි පුණ්‍ය කාලය යොදා ගෙන තියෙන්නේ. අද අපේ මහා සංස්කෘත මංගල්‍යයත් විශාල සමාජ පරිහානියකට ලක් වී තිබෙනවා. ඒක විශාල ඛේදවාචකයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104162</link>
    <topic>මූන්ගේ කමිටු වාර්තාවතරයේ ප්‍රතික්‍ෂේප කරනවා</topic>
    <author>මහින්ද අලුත්ගෙදර</author>
    <content>එ. ජා. මහලේකම්ගේ ත්‍රිපුද්ගල කමිටු වාර්තාව මඟින් ශ්‍රී ලංකාවට එල්ල කරන චෝදනා තරයේ ප්‍රතික්ෂේප කරන බව රජය අවධාරණය කරයි.අදාළ වාර්තාව මඟින් පදනම් විරහිත චෝදනා එල්ල කර තිබෙන අතර එම වාර්තාව පක්ෂග්‍රාහී එකක් බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශකයෙක් “දිනමිණ” ට පැවසීය.යුද ගැටුම් පැවති කාල සමයේ සිදුවූවා යැයි කියන යුද අපරාධ සම්බන්ධයෙන් උපදෙස් ලබා ගැනීම සඳහා එක්සත් ජාතීන්ගේ මහලේකම් බෑන් කී මූන් විසින් පත් කළ මේ ත්‍රිපුද්ගල කමිටුව ඉන්දුනීසියාවේ හිටපු නීතිපති මර්ෂුකි දර්සුමාන් සභාපතිත්වය දරන ලද අතර දකුණු අප්‍රිකාවේ යෂ්මින් සුකා සහ අමෙරිකා එක්සත් ජනපදයේ ස්ටීවන් රත්නර් යන අය එහි සෙසු සාමාජිකයෝ වූහ. මේ කමිටුව විසින් අදාළ වාර්තාව පසුගියදා මහලේකම් වෙත බාර දෙන ලද අතර එම වාර්තාවේ පිටපතක් ශ්‍රී ලංකා රජය වෙත බාර දීමටද ඔවුන් කටයුතු කර තිබේ.මේ ත්‍රිපුද්ගල කමිටුවේ වාර්තාව නියමිත කාලයේ සකස් කර අවසන් කිරීමට නොහැකි වීම හේතුවෙන් අවස්ථා කිහිපයකදී කාලය දීර්ඝ කිරීමට එක්සත් ජාතීන්ගේ මහලේකම් පියවර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104164</link>
    <topic>අවුරුදු සතුට භුක්ති විඳීමටජනතාව රොද බඳිති</topic>
    <author>මානෙල් පුෂ්ප කුමාරි</author>
    <content>අලුත් අවුරුද්දේ විනෝදවීම සඳහා නුවරඑළියට මේ වනවිට 50,000 කට අධික පිරිසක් පැමිණ සිටින බව නුවරඑළිය පොලිස් අධිකාරී ගාමිණී හේමන්ත මතුරට මහතා ප්‍රකාශ කරයි.දිනෙන් දින මෙහි පැමිණෙන ජනතාවගේ ශීඝ්‍ර වර්ධනය නිසා පාරවල් වාහනවලින් පිරී ගොස් ඇති බවද ඔහු පවසයි.ග්‍රෙගරි වැව සංවර්ධනය කිරීමෙන් අනතුරුව සිත් ගන්නා සුළු උද්‍යානයක් එහි නිමවා ඇත. එහි ජනතාවට නිදහසේ ඇවිදීමටත්, වාහන නවතා තැබීමටත් සුදුසු ස්ථානත් සකසා තිබේ. මේ ස්ථානය කරා ද විශාල ජනකායක් පැමිණ සිටිති.ග්‍රෙගරි වැවෙහි සහ කන්දෙ ඇළෙහි බෝට්ටු සවාරි කිරීමට පහසුකම් සලසා ඇත. එහි සවාරි යන්නන්ගේ ජීවිත ආරක්ෂාව සඳහා විශේෂ පොලිස් ආරක්ෂණ සේවාවක් ද යොදවා තිබේ.මෙසේ පැමිණෙන අධික ජනතාවගෙන් පරිසරයේ සුන්දරත්වය ආරක්ෂා කර ගැනීම සඳහා විශේෂ පරිසර ආරක්ෂණ වැඩපිළිවෙළක් යොදා ඇති බව මතුරට මහතා පවසයි.මේ වනවිටත් පරිසර හානි සිදුකරැ එයට එරෙහිව නඩු 12ක් පවරා ඇති බව හෙතෙම පවසයි.මේ වසරේ පෙර වසරට වඩා විශාල ජනකායක් පාසිකුඩා වෙරළ තීරයට ඇඳී එන බව කල්කුඩා පොලිස් ස්ථානාධිපති විතාන සමරසිංහ මහතා පවසයි.යුද්ධය හේතුවෙන් දුෂ්කර ජීවිත ගත කළ මේ ප්‍රදේශයේ ජනතාවට මේ වනවිට තරු 3 සංචාරක හෝටල් 14ක් ඉඳිවීම හේතුවෙන් රැකියා අවස්ථා ලැබී තිබේ.වීදුරු බෝට්ටු, පිරිසුදු ස්වභාවික කොරල් ගාඩ්න්ස්, වර්ණවත් මසුන් පාසිකුඩා වෙරළ තීරයේ ඇති බැවින් ඒවා දැක බලා ගැනීමටත් , නොගැඹුරු වෙරළ තීරයේ දිය නෑමටත් පිරිස මෙහි පැමිණෙති.දකුණු ප්‍රදේශයට ද විශාල ජනතාවක් ඇඳී එන බව දකුණු පළාත් භාර නියෝජ්‍ය පොලිස්පති නීල් දළුවත්ත මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104165</link>
    <topic>සුනාමි අවදානමක් නෑ :කටකතාවලට බියවන්න එපා</topic>
    <author>සුභාෂිනි සේනානායක</author>
    <content>සුනාමි අවදානමක් ඇතැයි පැතිරෙන කටකථා වලට නොරැවටෙන ලෙස ආපදා කළමනාකරණ මධ්‍යස්ථානය පවසයි.කාලගුණ විද්‍යා දෙපාර්තමේන්තුව සහ ආපදා කළමනාකරණ මධ්‍යස්ථානය නිරන්තර අවධානයෙන් සිටින බවත් අවදානම් කලාපවල සිටින ජනතාව දැනුවත් කිරීම සඳහා සියලු කටයුතු සිදුකරන බවත් ආපදා කළමනාකරණ මධ්‍යස්ථානයේ මාධ්‍ය ප්‍රකාශක ප්‍රදීප් කොඩිප්පිලි මහතා ප්‍රකාශ කළේය.රජයෙන් නිකුත් කරන නිවේදනයකට හැර වෙනත් කටකථා වලට බිය නොවන ලෙසද ආපදා කළමනාකරණ මධ්‍යස්ථානය ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104166</link>
    <topic>කාසල්-සොයිසා රෝහල්වලින්අවුරුදු බබාලා 51ක්</topic>
    <author>සුභාෂිනි සේනානායක</author>
    <content>අලුත් අවුරුද්ද යෙදුණු පසුගිය 14 දා කොළඹ ද සොයිසා රෝහලේදී දරුවන් 13 දෙනෙකු උපත ලබා ඇති අතර කාසල් වීදිය කාන්තා රෝහලේ සිදුවූ දරු උපත් ගණන 38කි. අවුරුදු දා නිවුන් දරු උපතක්ද සිදු වූ බව සොයිසා රෝහලේ ප්‍රධාන හෙද පාලිකා මේනකා ගුණරත්න මහත්මිය පැවසුවා ය.සාමාන්‍ය දරු උපත් සහ සැත්කම් මඟින් මේ අලුත් අවුරුදු දරුවන් ඉපදී ඇති අතර පරණ අවුරුදු දා (13) දරුවන් 23 දෙනකු උපත ලබා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104167</link>
    <topic>කුරුවිට පොලිසියේඅපරාධ අංශ හිටපු ලොක්කාකප්පම් සිද්ධියකට රිමාන්ඩ්</topic>
    <author/>
    <content>කුරුවිට තේ කම්හල් හිමියකුගෙන් රුපියල් පනස් ලක්‍ෂයක කප්පම් ඉල්ලීමේ සිද්ධියකට සැක පිට අත්අඩංගුවට ගත් කුරුවිට පොලිසියේ අපරාධ අංශයේ හිටපු ස්ථානාධිපති ලබන සඳුදා (18) දක්වා රක්‍ෂිත බන්ධනාගාර ගත කිරීමට රත්නපුර අතිරේක මහේස්ත්‍රාත් චානක කලන්සූරිය මහතා නියෝග කෙළේ ය.සිද්ධිය සම්බන්ධයෙන් මීට පෙර මිල්ලවිටිය ප්‍රදේශයේ දී සැකකරුවන් දෙදෙනකු අත්අඩංගුවට ගෙන තිබිණි. ඔවුන් ගෙන් අනාවරණය කර ගත් කරුණු මත මේ පොලිස් නිලධාරියා අත්අඩංගුවට ගන්නා ලදී. කුරුවිට පොලිසියේ අපරාධ අංශයේ ස්ථානාධිපතිව සිටි මොහු දින කිහිපයකට පෙර කුට්ටිගල පොලිසියට මාරු කර ඇත.කප්පම ලබා නොදුනහොත් ව්‍යාපාරිකයාගේ පුත්‍රයා මරා දමන බවට තර්ජනය කර තිබූ බවත් මේ ගැන කුරුවිට පොලිසියට පැමිණිලිකර තිබූ අතර කොළඹ පොලිස් මූලස්ථානයට ද දැනුම් දී තිබූ බවත් පොලිසිය කියයි.සබරගමුව නියෝජ්‍ය පොලිස්පති දීපාල් දල්පතාදු මහතාගේ උපදෙසින් ජ්‍යෙෂ්ඨ පොලිස් අධිකාරි ඒ. ජී. කුලරත්න මහතාගේ මෙහෙයැවීමෙන් පොලිස් පරීක්‍ෂක සනත් බණ්ඩාරනායක, පො.ප. රජීව රාජපක්‍ෂ, පො. සැ. ගාමිණී (46824), පො. සැ. පි‍්‍රයන්ත (42667) පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104168</link>
    <topic>දහස් ගණනක් දළදා වඳිති</topic>
    <author>බණ්ඩාර පිලවල සහ මධ්‍යම පළාත් සංචාරක එල්. එස්. එගොඩවිට</author>
    <content>අලුත් අවුරුද්ද උදාවීමත් සමඟ මහනුවර ශ්‍රී දළදා මාලිගාවේ ශ්‍රී දන්ත ධාතූන් වහන්සේ ප්‍රමුඛ විෂ්ණු, කතරගම, නාථ, පත්තිනි සිව් මහා දේවාල වැඳ පුදාගැනීමට ඊයේ (15) දිනයේ දිවයිනේ විවිධ ප්‍රදේශවලින් දහස් සංඛ්‍යාත බැතිමත්හු පිරිසක් පැමිණ සිටියහ. වෙනත් දිනයන්හි දළදා කුටියේ ප්‍රධාන දොරටුව තේවා කටයුතු සඳහා පමණක් පැය කීපයක් විවෘත කැර තැබූ නමුත් මෙදින ඊට වඩා වැඩි වේලාවක් විවෘත කැර තැබීමට කටයුතු යෙදූ බව ශ්‍රී දළදා මාලිගාවේ තේවාව භාර වේඩරුවේ උපාලි නාහිමි හා දියවඩන නිලමේ ප්‍රදීප් නිලංග දෑල මහතා පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n1104169</link>
    <topic>සිරුරේ සඟවාගෙන මත්කුඩු ගෙනාපාකිස්තානුවා හෝටලයකදී කොටුවේ</topic>
    <author>නිමල් රාජපක්ෂ</author>
    <content>රුපියල් තිස් ලක්ෂයක් වටිනා හෙරොයින් ගුලි තොගයක් ශ්‍රී ලාංකිකයකුට අලෙවි කිරීමේ අරමුණින් තරුපහේ හෝටලයක නැවතී සිටි පාකිස්තානු ජාතිකයකු කොළඹ සුරාබදු මත්ද්‍රව්‍ය නාශකයේ නිලධාරින් විසින් පසුගියදා (13) අත්අඩංගුවට ගෙන තිබේ.සැකකරු හෙරොයින් ගුලි සිරුරේ සඟවාගෙන පාකිස්තානයේ සිට පැමිණ ඇතැයි අනාවරණය වේ.කොළඹ හෝටලයට පැමිණි පසු සිරුරේ සඟවාගෙන ආ හෙරොයින් ගුලි 48 ක් එළියට ගෙන මේස් එකක දමා තිබියදී ලද තොරතුරකට අනුව අත්අඩංගුවට ගත් බව සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම මහතා පැවසීය.සැකකරු ළඟ හෙරොයින් ග්‍රෑම් 545 තිබූ බවද ඒ මහතා කීය.මාලිගාකන්ද මහේස්ත්‍රාත්වරයා වෙත ඉදිරිපත් කිරීමෙන් පසු සැකකරු මේ මස 26 වැනිදින දක්වා රක්ෂිත බන්ධනාගාර ගත කෙරිණි. සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම ස්ථානාධිපති , නන්දන පෙරේරා , පරීක්ෂකවරුන්වන රත්නායක, සේනාරත්න, සැරයන්වරුන් වන කැනීසියස්, අමරතුංග කියාමකවරුන් වන කුමාර, කුලතුංග, අල්විස්, ධම්මික , නිශාන්ත , අජිත් , සුජිත් ගුණසිංහ, සමරවීර, එදිරිසිංහ යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n11041610</link>
    <topic>අවුරුදු කටේඅම්බලන්තොටට ලයිට් - වතුර නෑ</topic>
    <author>ලුණම සමූහ - සනත් ගමගේ</author>
    <content>අවුරුදු දිනවල කිසිදු ආකාරයකින් විදුලිය විසන්ධි නොවන බවට විදුලිබල මණ්ඩලය නිවේදනය කර තිබුණදඅප්‍රේල් 12 දා අම්බලන්තොට නගරය ඇතුළු ප්‍රදේශ රැසක විදුලිය විසන්ධි විය.පැයකට ආසන්න කාලයක් මෙලෙස අම්බලන්තොට, නෝනාගම, හුංගම, ලුණම යන ප්‍රදේශවල විදුලිය විසන්ධි වීම නිසා පරිභෝගිකයින් දැඩි අපහසුතාවට පත්වූහ.මේ අතර පරණ අවුරුද්දට ස්නානය කිරීමට නියමිත ව තිබූ 12 දා ලුණම, නෝනාගම යන ප්‍රදේශයන්ට ජලය නොලැබීම නිසා ජනතාව මහත් අසීරුතාවට පත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n11041611</link>
    <topic>අබලන් නිවසක බිත්තියට යටවෙලා</topic>
    <author>සොරණාතොට සමූහ සී. ගමගේ</author>
    <content>අබලන් නිවසක බිත්තියක් කඩා වැටී ඊට යට වූ පුද්ගලයකු ඊයේ (15) දහවල් බදුල්ල මහ රෝහලට ඇතුළත් කිරීමෙන් පසු මියගොස් ඇතැයි බදුල්ල පොලිසිය පවසයි.මොහු ඉකුත් දිනවල බදුල්ල බදුලුසිරිගම ප්‍රදේශයේ නායයාමට ලක්වූ නිවස බැලීමට ගොස් ඇති අතර, එහිදී මෙසේ අබලන් නිවසේ බිත්තිය කඩා වැටී මොහු ඊට යටවී ඇතැයි පොලිසිය පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n11041612</link>
    <topic>බූරුපොළ වටලද්දී පුද්ගලයකුට වෙඩි වැදිලා</topic>
    <author>කන්තලේ සමූහ</author>
    <content>තඹලගමුව ගැමුණුපුර ප්‍රදේශයේ බූරු පොළක් වැටලීමට පසුගිය 13දා රාත්‍රී ගිය අවස්ථාවේදී එහි සිටි පුද්ගලයෙකුට වෙඩි වැදීම සම්බන්ධයෙන් කන්තලේ මූලස්ථාන පොලිසියේ පොලිස් පරීක්ෂකවරයකුගේ වැඩ තහනම් කොට ඇති අතර තුවාල ලැබූ පුද්ගලයා දැනට ත්‍රිකුණාමලය රෝහලේ ප්‍රතිකාර ලබයි.තඹලගමුව ගැමුණුපුර ප්‍රදේශයේ මහ පරිමාණයේ බූරු පොළක් පවත්වාගෙන යන බවට ප්‍රදේශවාසීන්ගෙන් ත්‍රිකුණාමලය නියෝජ්‍ය පොලිස්පති කාර්යාලයට පැමිණිලි රාශියක් ලැබුණු බවත් ඒ අනුව මේ මෙහෙයුම සිදුකොට ඇති බවත් පොලිසිය කියයි. මුදලට බූරුවා ගැසීම සම්බන්ධයෙන් මේ වන විට පුද්ගලයින් 7 දෙනෙකු අත්අඩංගුවට ගෙන පොලිස් ඇප මත මුදාහැර ඇති අතර, ත්‍රිකුණාමලය නියෝජ්‍ය පොලිස්පති සී. ඩී. වික්‍රමරත්න මහතා විසින් අදාළ පොලිස් පරීක්ෂකගේ වැඩ 12දා සිට තහනම් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n11041613</link>
    <topic>උතුරුමැද වකුගඩු රෝගය බහුල ප්‍රදේශවලටබවුසර මඟින් පානීය ජලය</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>උතුරුමැද පළාතේ ප්‍රදේශ ගණනාවක පැතිර යන වකුගඩු රෝග මර්දනය සඳහා අවශ්‍ය සියලු පියවර ගෙන ඇතැයි උතුරු මැද පළාත් සෞඛ්‍ය ඇමැති පේෂල ජයරත්න මහතා අවධාරණය කරයි. වකුගඩු රෝගය වැළඳීමට එක් ප්‍රධාන හේතුවක් සේ සැලකෙන පිරිසුදු පානීය ජලය භාවිතයට නොගැනීම කෙරෙහි දැඩි අවධානය යොමුකර ඇතැයි ද පිරිසිදු පානීය ජල යෝජනා ක්‍රම ස්ථාපිත කරන තුරු වකුගඩු රෝග පැතිර ඇති කලාපයේ ජනතාවට ජල බවුසර මගින් පානීය ජලය සපයා දීමේ කඩිනම් වැඩසටහනක් දියත්කර ඇතැයි ද ජයරත්න මහතා වැඩිදුරටත් සඳහන් කළේය.උතුරු මැද පළාත් වකුගඩු රෝග නිවාරණ ඒකකය මගින් තන්තිරිමලය, කැබිතිගොල්ලෑව, මැදවච්චිය. මිහින්තලේ, පදවිය, මැදිරිගිරිය, දිඹුලාගල, වැලිකන්ද ඇතුළු වගුකඩු රෝගය බහුලව පැතිර යමින් ඇති ප්‍රදේශ අළලා වකුගඩු රෝගවලින් පෙළෙන පුද්ගලයින් හඳුනා ගැනීමේ වෛද්‍ය සායන හා පර්යේෂණ වැඩසටහනක් දියත් කර තිබේ. තන්තිරිමලේ ප්‍රදේශයේ ගම්මාන රැසක සිදුකළ වෛද්‍ය පර්යේෂණ මගින් ප්‍රදේශයේ ග්‍රාමීය ප්‍රජාවගෙන් 40% කට ආසන්න පිරිසක් කිසියම් හෝ වකුගඩු රෝගයකින් පෙළෙන බව අනාවරණය වී ඇත.අදාළ ගම්මානවල පානයට ජලය ලබා ගන්නා ළිං පරීක්‍ෂාවේදී ළිං ප්‍රමාණයෙන් අඩක් තුළ ඇති ජලය පානය සඳහා කිසිසේත් නොගැළපෙන බවද සොයාගෙන තිබේ. නිවාස තුනකට එක් ලීටර් 1000 ජල ටැංකියක් බැගින් සපයා දී පිරිසුදු කළ ජලය නොකඩවා බවුසර් මගින් සපයාදීම දැන් සිදු කෙරේ. මේ සඳහා උතුරු මැද පළාත් සභාවට ජල සම්පාදන හා ජලාපවහන මණ්ඩලයේ පූර්ණ අනුග්‍රහය ලැබේ. ඉදිරියේදී මේ පානීය ජල සම්පාදන වැඩසටහන දැනට ජල සම්පාදන යෝජනා ක්‍රම නොමැති සෑම ගමක්ම ආවරණය වන සේ ව්‍යාප්ත කිරීමට උතුරු මැද පළාත් සෞඛ්‍ය අමාත්‍යාංශය කටයුතු කරගෙන යයි.උතුරු මැද පළාතේ ඇති බොහෝ රෝගාබාධ සඳහා ප්‍රධානතම හේතුව ජනතාව අපිරිසුදු ජලය භාවිතා කිරීම යැයි පළාත් සෞඛ්‍ය සේවා අධ්‍යක්‍ෂ වෛද්‍ය ඩබ්. අතපත්තු මහතා විසින් පෙන්වා දී තිබේ. ඒ මහතාගේ කරුණු දැක්වීම අනුව පිරිසුදු පානීය ජලය නොලැබීම නිසා උතුරු මැද පළාතේ ගම් නියම්ගම් රැසක ඉතා ශීඝ්‍රයෙන් වකුගඩු රෝගය පැතිර යමින් පවත්නා අතර දැනට වාර්තා වී ඇති වකුගඩු රෝගීන් ප්‍රමාණය 20,000ක් පමණ වේ.බොහෝ ග්‍රාමීය ප්‍රදේශ තුළ වැඩිදියුණු වූ පානීය ජල හා සනීපාරක්‍ෂක පහසුකම් ලබා ගැනීමේදී පසුබෑමකට ලක්ව ඇති නිසා මේ තත්ත්වය සමනය කිරීම සඳහා සංවිධානාත්මකව ප්‍රජා මූල සංවිධාන දැනුවත් කිරීමේ වැඩපිළිවෙළක අවශ්‍යතාවය පළාත් සෞඛ්‍ය සේවා අධ්‍යක්‍ෂවරයා අවධාරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n11041614</link>
    <topic>අලුත් අවුරුදු සාදයේදීමිතුරා මරා දැමීයැයි අත්අඩංගුවට</topic>
    <author>සමන්ති වීරසේකර</author>
    <content>අලුත් අවුරුදු සාදයකදී පිහි ඇනුමකින් තම මිතුරා මරාදැමූ බවට සැකපිට අත්අඩංගුවට ගත් පුද්ගලයකු ලබන 29 දින තෙක් රක්ෂිත බන්ධනාගාරගත කරන ලෙස ගම්පොල දිසා අධිකරණ විනිසුරුවරයා නියෝග කෙළේය.මෙසේ රක්ෂිත බන්ධනාගාරගත කරනු ලැබූයේ සම්පත් කුමාර ( චම්පා ) (24) නැමැති තරුණයෙකි.සැකකරු ඇතුළු තවත් පුද්ගලයින් කිහිප දෙනෙකු සාදයේදී කසිප්පු දෙන ලෙස ඇවිටිලිකරමින් හිද එය නොලැබීමෙන් ගැටුමක් ඇතිකර ගත් අතර එය පිහි ඇනුමක් දක්වා දුරදිග ගොස් ඇති බව පොලිස් පරීක්‍ෂණ මගින් අනාවරණය වී තිබේ.පිහිඇනුමෙන් මියගොස් ඇත්තේ වෙලම්බඩ බඹරගහඇල අක්කර 100 ජනපදයේ පදිංචිව සිටි උපාලි තිලකරත්න (30) නැමැති එක්දරු පියෙකි.සැකකරු තියුණු වක්පිහියකින් මරණකරුගේ කකුල් දෙකට සහ උදරයට පහර දී ඇති බවද මියගිය පුද්ගලයාගේ පිටට තබා කසිප්පු ලීටර් දෙකකට අධික ප්‍රමාණයක් පිරවු පොලිසිත් උර ගැට ගසා තිබූ බවද පොලිසිය පවසයි.කඩුගන්නාව පොලිසියේ වැඩබලන ස්ථානාධිපති පොලිස් පරීක්ෂක රාජනායක, අපරාධ විමර්ශන අංශයේ ස්ථානාධිපති පොලිස් පරීක්‍ෂක ධම්මික බණ්ඩාර, උප පොලිස් පරීක්ෂක තිස්ස බණ්ඩාර පොලිස් සැරයන් 19321 බාලසූරිය , 59270 සිරිමල්, කාන්තා පොලිස් පරීක්ෂක පුෂ්පලතා යන නිලධාරිහු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=n11041615</link>
    <topic>ත්‍රිරෝද රථය පාරෙන් ඉවතට පැනසිවු හැවිරිදි සිඟිත්තා මරුට</topic>
    <author>අනුරාධපුර මධ්‍යම විශේෂ සහකිත්සිරි රණසිංහ</author>
    <content>හොරොව්පතාන සිට පඬුවස්නුවර දක්වා ධාවනය වූ ත්‍රිරෝද රථයක් තඹුත්තේගම නගරයේදී මාර්ගයෙන් ඉවතට පැන සිදුවූ අනතුරින් ත්‍රිරෝද රථයේ ගමන්ගත් අවුරුදු 04ක පෙර පාසල් මුස්ලිම් ළදරුවකු මිය ගොස් ඇති බව තඹුත්තේගම පොලිසිය කියයි. ළදරුවා ඇතුළු තවත් තිදෙනකු ත්‍රිරෝද රථයේ ගමන් කර ඇති අතර ඊයේ (15) අළුයම 4.00ට පමණ අනතුර සිදුව ඇත.හොරොව්පතාන මුස්ලිම් වලහ විස්ස වැව ප්‍රදේශයේ සිට ඊයේ රාති‍්‍ර මිය ගිය දරුවාත්, දරුවාගේ පියාත්, මිත්තනියත් පඬුවස්නුවර සිටින මව බැලීමට යාමේදී මෙම අනතුර සිදුවී ඇත. ධාවනය වූ ත්‍රිරෝද රථයේ රියැදුරුට නින්ද ගොස් මාර්ගය අයිනේ වූ විශාල කුඹුක් ගසක හැපී අනතුර සිදුව ඇති අතර බරපතල තුවාල ලැබූ ළදරුවා තඹුත්තේගම රෝහලට අතුළත් කරන විටත් මියගොස් සිටි බව තඹුත්තේගම පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=r1104161</link>
    <topic>පාසල් සිසුන් ප්‍රවාහනයටනියමිත බස් රථ නැහැ</topic>
    <author>මාතලේ දිස්ත්‍රික් සමූහ</author>
    <content>පාසල් ළමුන් ප්‍රවාහනය සඳහා නියමිත වේලාවන්ට ලං.ග.ම බස් රථ යොදා නොමැති බැවින් මාතලේ දිස්ත්‍රික්කයේ බහුතරයක් පාසල් ළමුන්ට දිනපතා මුහුණ පෑමට සිදුව ඇත්තේ මහත් පීඩාවකි.මාතලේ සහ දඹුල්ල ලංගම ඩිපෝ මගින් මෙසේ පාසල් බස් සේවා යෙදවීමට නියමිත නමුත් එය විධිමත් ලෙස සිදු නොවීම මෙයට ප්‍රධාන හේතුව බව මවුපියන් පවසති.පවතින තත්ත්වය සම්බන්ධයෙන් අදාළ අංශ වෙත අවස්ථා කීපයකදීම දැන්වූ නමුත් එයින් මෙතෙක් කිසිදු පලක් වී නැතැයි පවසන මව්පියන් මේ සඳහා රජයේ මැදිහත්වීම අත්‍යවශ්‍ය බව අවධාරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=r1104162</link>
    <topic>සුළු වාරිමාර්ග 100ක්ප්‍රතිසංස්කරණයට</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>වයඹ පළාතට අයත් කුරුණෑගල සහ පුත්තලම දිස්ත්‍රික්කය තුළ මේ වසර ඇතුළත සුළුවාරිමාර්ග 100ක් ප්‍රතිසංස්කරණය කිරීමට වයඹ කෘෂිකර්ම සුළුවාරිමාර්ග ගොවිජන සංවර්ධන අමාත්‍යාංශය කටයුතු කරගෙන යයි.දැනට අබලන්ව ඇති සුළු වාරිමාර්ග ප්‍රතිසංස්කරණය කිරීම සඳහා රුපියල් මිලියන 26ක මුදලක් වෙන්කර ඇති බව වයඹ පළාත් ඇමැති ඩී. බී. හේරත් මහතා පැවැසීය.සුළුවාරිමාර්ග කිහිපයක ප්‍රතිසංස්කරණ කටයුතු දැනටමත් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=r1104163</link>
    <topic>වැල්ලව - බුදනාපිටිය දුම්රිය හරස් පාරට ආරක්ෂිත ගේට්ටුවක් නැහැ</topic>
    <author>ආරියරත්න රණවැල්ල වයඹ පළාත් සමූහ</author>
    <content>වැල්ලව - කලටුව හරහා බුදනාපිටිය බස් මාර්ගය, වැල්ලව දුම්රියපළ අසලින්, උතුරු දිග දුම්රිය හා සම්බන්ධ වන තැන, දුම්රිය ආරක්‍ෂිත ගේට්ටුවක් හෝ වෙනත් කිසිදු ආවරණයක් නැත.අඩු වශයෙන් උණ බම්බු ගේට්ටුවක් හෝ මෙහි නැතිකම, බලවත් අඩුපාඩුවක් වී ඇත.විවිධ වාහන මගින් හා පයින්, දිනපතා මගීන් දහස් ගණනක් වැල්ලව - කලටුව හරහා බුදනාපිටිය මාර්ගයේ ගමන් ගන්නා අතර, දුම්රිය මාර්ගය හා සම්බන්ධ වන මේ ස්ථානයෙහි අනාරක්‍ෂිත බව, ඔවුන්ගේ ජීවිතාරක්‍ෂාවට බලවත් තර්ජනයක් වී තිබේ.දුම්රිය දෙපාර්තමේන්තුව මගින්, එම ස්ථානය දෙපස දැන්වීම් පුවරු දෙකක් පමණක් සවිකොට ඇති අතර, “අන්ත්‍රාවයි. ගේට්ටුකරුවන් නොමැත. ප්‍රවේසමෙන් රිය පදවන්න” යනුවෙන් ඒවායෙහි සඳහන් කොට ඇත.උතුරු දිග දුම්ර්ය මාර්ගයේ ධාවනය වන දුම්රිවවල ගැටීමෙන්, පසුගිය කාලය තුළ මේ ස්ථානයේදී මාරක රිය අනතුරු කීපයක්ම සිදුව ඇති අතර, මිනිස් ජීවිත කීපයක්ම මරුට බිලි වී ඇති බව ප්‍රදේශවාසීහු පවසති.වැල්ලව පොලීසිය, ග්‍රාමීය රෝහල, දුම්රියපළ, මහජන පුස්තකාලය, තැපැල්හල සහ බැංකු ආදී ආයතන එම ස්ථානයට ඉතාමත් නුදුරින් පිහිටා ඇති අතර, දුම්රිය මාර්ගය හරහා මේ ආයතන වෙත යන එන ජනතාවගේ ජීවිතාරක්‍ෂාවටද තර්ජනයක් එල්ල වී ඇත.මේ පිළිබඳව කඩිනම් අවධානය යොමු කොට, මේ ස්ථානයෙහි අඩු වශයෙන් උණ බම්බු ගේට්ටුවක් හෝ සවිකිරීමට කටයුතු යොදන ලෙස ප්‍රදේශවාසීහු දුම්රිය දෙපාර්තමේන්තුවෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=r1104164</link>
    <topic>ව්‍යාජ බිත්තර වී අලෙවි කරනවාලු</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල දිස්ත්‍රික්කයේ ඇතැම් පෞද්ගලික වෙළෙඳ සල්වල ව්‍යාජ බිත්තර වී අලෙවි කිරීම සිදුවන බව පැවසේ.ඉකුත් මාස් කන්නයේ වී අස්වැන්න ඇද හැලුණු තද වැසි නිසා බිත්තර වී සඳහා යොදා ගැනීමට සුදුසු තත්ත්වයේ නොපවතින හෙයින් ගොවීහු අලෙවි සල්වල විකුණන මෙම වී මිලදී ගැනීමට පෙළඹී සිටිති.තතු දන්නෝ පවසන්නේ සියයට 50 ක් මෙම වී පැළ නොවන බවයි.මේ නිසා කුරුණෑගල දිස්ත්‍රික්කයේ ගොවි ජනතාවට අවශ්‍ය බිත්තර වී ගොවිජන කේන්ද්‍ර හරහා කෘෂිකර්ම දෙපාර්තමේන්තුවෙන් ලබාදීමට පියවර ගන්නා ලෙසත් ව්‍යාජ බිත්තර වී අලෙවි කරුවනට විරුද්ධව කටයුතු කරන ලෙසත් ජනතාව අදාල බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=s1104161</link>
    <topic>2018 පොදු රඳ මඩුලු ක්‍රීඩා උළෙලඋදා වූ වසරේ ප්‍රධාන ඉලක්කයයි</topic>
    <author>ප්‍රින්ස් ගුණසේකර</author>
    <content>ශ්‍රී ලාංකේය ක්‍රීඩා ඉතිහාසයේ ප්‍රධානතම බලාපොරොත්තුවක් සේ සැලකෙන 2018 පොදු රාජ්‍ය මණ්ඩලීය ක්‍රීඩා උළෙල මෙරටට ලබා ගැනීමේ තීරණාත්මක අවස්ථා කිහිපයකට නව වසරේදී මුහුණදීමට ශ්‍රී ලංකාව සූදානමින් සිටී.එම අවස්ථා සියල්ල ජයගැනීම උදෙසා ශ්‍රී ලංකාවේ පොදු රාජ්‍ය මණ්ඩලීය ක්‍රීඩා සංවිධායක කමිටුව මේ දිනවල කටයුතු කරමින් සිටී.ඔස්ට්‍රේලියාවේ ගෝල්ඩ් කොස්ට් නගරය හා හම්බන්තොට නගරය 2018 පොදු රාජ්‍ය මණ්ඩලීය ක්‍රීඩා උළෙල පැවැත්වීම උදෙසා තරගයට පිවිස සිටී. මේ තරගයේ ලංසු තැබීම ලබන මස 11 වැනිදා මැලේසියාවේදී සිදු කැරෙන අතර එයට ශ්‍රී ලංකාවෙන් 20 කගෙන් යුත් නියෝජිත පිරිසක් සහභාගි වේ.2018 පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවට ගැනීමේ කටයුතු සංවිධානය කරන කමිටුවේ සභාපති මහ බැංකු අධිපති අජිත් නිවාඩ් කබ්රාල් මහතා හා ක්‍රීඩා ඇමැති මහින්දානන්ද අළුත්ගමගේ මහතා ඇතුළු පිරිසක් ලන්සු තැබීමේ පත්‍රිකා පොදු රාජ්‍ය මණ්ඩලීය ක්‍රීඩා සම්මේලනය වෙත භාර දීමට සුදානමින් සිටිති.අනතුරුව ජූනි හා ජූලි මාසවලදී පොදු රාජ්‍ය මණ්ඩලීය ඇගැයුම් කමිටුව ශ්‍රී ලංකාවට පැමිණ අවසන් ඇගැයීම් වාර්තාව සකස් කර සැප්තැම්බර් මාසය වනවිට එම ඇගැයීම ප්‍රසිද්ධියට පත් කිරීමට නියමිතය.මේ වසරේ නොවැම්බර් 11 වැනිදා කොදෙව් දූපත් හි සාන්ත කිට්ස් දූපතේදී රටවල් 71 ක පොදු රාජ්‍ය මණ්ඩලීය ක්‍රීඩා නියෝජිතයන් අතර පැවැත්වෙන ඡන්ද වීමසීමෙන් 2018 ක්‍රීඩා උළෙලේ සත්කාරකත්වය තීරණය කෙරේ.ඔස්ට්‍රේලියාවේ ගෝල්ඩ් කොස්ට් නගරය පරදවා ශ්‍රී ලංකාවේ හම්බන්තොට නගරය ජය ගැනීම උදෙසා සාර්ථක වැඩ පිළිවෙළක් මේ වනවිටත් දියත් කර ඇතැයි සංවිධායක කමිටුවේ උප සභාපති ජාතික ඔලිම්පික් කමිටු සභාපති හේමසිරි ප්‍රනාන්දු මහතා ‘දිනමිණ’ට පැවැසීය.2018 පොදු රාජ්‍ය මණ්ඩලීය ක්‍රීඩා උළෙල සඳහා ශ්‍රී ලංකාවේ පෙර සූදානම ඉතාම සතුටුදායක බව පොදු රාජ්‍ය මණ්ඩලීය ක්‍රීඩා සම්මේලනයේ ප්‍රධාන විධායක මයික් හූපර් මහතා ද සහතිකයක් ලබා දී තිබේ. වසර 2018 පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවේ පැවැත්වීම උදෙසා අවශ්‍ය සියලු පහසුකම් ඉදිවෙමින් පවතින හෙයින් හම්බන්තොට නගරය හොඳ තරගයක් ලබා දෙනු ඇතැයි හූපර් මහතා පසුගියදා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=s1104162</link>
    <topic>ආසියානු බැඩ්මින්ටන්සූරතාවලියට ශ්‍රී ලංකාවෙන් 6ක්</topic>
    <author/>
    <content>චීනයේ සිචුයාන්හිදී පැවැත්වෙන ආසියානු බැඩ්මින්ටන් සූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් 6ක් සහභාගිවීමට නියමිතය.අමෙරිකානු ඩොලර් මිලියන 150000ක තෑගි මුදල් පිරිනමන මේ තරගාවලිය මේ 19දා සිට 24දා දක්වා පැවැත්වේ.ශ්‍රී ලංකාවෙන් නිලූක කරුණාරත්න, දිනුක කරුණාරත්න, අචිනි රත්නසිරි, උපුලි සමන්ද්‍රිකා, චන්ද්‍රිකා ද සිල්වා හා තිළිණි ජයසිංහ සහභාගී වෙති.මේ කණ්ඩායමේ අචිනි හා උපුලි පාසල් ක්‍රීඩිකාවන් දෙදෙනෙකු වීම විශේෂත්වයකි.ශ්‍රී ලංකා පිලේ පුහුණුකරු ලෙස කමල් ගම්ලත් මහතා සහභාගී වේ.මේ තරගාවලියයේදී දක්වන දක්ෂතා මත 2012 ඔලිම්පික් උළෙල සඳහා ශ්‍රී ලංකා වෙන් සහභාගීවන ක්‍රීඩක ක්‍රීඩිකාවන් තෝරා ගැනීමට නියමිතය.ආසියානු බැඩ්මින්ටන් සූරතාවලියේ පසුගිය වසරේ පැවැති ඉසව්වලින් වැඩිම පදක්කම් ප්‍රමාණයක් චීනයට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=s1104164</link>
    <topic>ඩෙකැන් චාර්ජස් ජයටසංගක්කාරගෙන් උඩ පන්දු 5 ක්</topic>
    <author/>
    <content>ඩෙකෑන් චාර්ජස් පිලේ නායක කුමාර් සංගක්කාර උඩ පන්දු 5 ක් රැකගනිමින් හා ඩේල් ස්ටෙයින් හා මන්පි‍්‍රට් ගූනි ගේ දක්‍ෂ පන්දු යැවීමෙන් රෝයල් චැලෙන්ජර්ස් පිල ලකුණු 33 කින් පැරදවීය.පළමුව පන්දුවට පහර දුන් ඩෙකෑන් චාර්ජර්ස් පිල ඕවර විස්ස අවසානයේදී කඩුලු 5 ක් දැවී ලකුණු 175 ක් රැස්කළ අතර බරත් චිප්ලි නොදැවී ලකුණු 61 ක්, සනි ෂොහෙල් ලකුණු 38 ක් හා කුමාර් සංගක්කාර ලකුණු 36 ක් රැස්කළහ.පන්දු යැවීමේදී සහීර් ඛාන් ලකුණු 32 කට කඩුලු 3 ක් බිඳ හෙලීය.පිළිතුරු ඉනිම ක්‍රීඩා කළ රෝයල් චැලෙන්ජර්ස් පිල ඕවර 20 අවසානයේදී කඩුලු 9 ක් දැවී රැස්කර ගනු ලැබුවේ ලකුණු 142 ක් පමණි.විරාත් කෝලි ලකුණු 71 ක් හා සී. ඒ පුජාරා ලකුණු 25 ක් රැස්කළහ. පන්දු යැවීමේදී ඩේල් ස්ටෙයින් ලකුණු 24 කට කඩුලු 3 ක් හා මන්පි‍්‍රට් ගූනි ලකුණු 31 කට කඩුලු 3 ක් ද බිඳ හෙළීය.ඩෙකෑන් චාර්ජස් පිල 175/5 - බරත් චිප්ලි නොදැවී 61, සනී ෂොහෙල් 38, කුමාර් සංගක්කාර 36, (සහීර් ඛාන් 32/3)රෝයල් චැලෙන්ජර්ස් පිල 142/9 - විරාත් කෝලි 71, සී. ඒ පුජාරා 25, (ඩේල් ස්ටෙයින් 24/3, මන්පි‍්‍රට් ගූනි 31/3)..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=s1104165</link>
    <topic>පාපැදි පරිපාලනය පිළිබඳ පාර්ශව දෙකකින් චෝදනා</topic>
    <author>ජගත් ගුණවර්ධන</author>
    <content>වසර 10කට ආසන්න කාලයක නිල කාලය තුළ දී ශ්‍රී ලංකා පාපැදි ක්‍රීඩා කේෂ්ත්‍රය ප්‍රබල කඩාවැටීමකට ලක්ව ඇතැයි පාපැදි සම්මේලනයේ හිපු ලේකම් ප්‍රවීණ ජාත්‍යන්තර තරග විනිසුරු එන්. කරුණාරත්න මහතා පැවැසීය.mක්‍රීඩා පනත හා පාපැදි ව්‍යවස්ථාව උල්ලංඝණය කරමින් මෙරට පාපැදි ක්‍රීඩාව අගාධයකට දැමීමට හිටපු සභාපතිවරයා සෘජුවම වගකිව යුතුයැයි වැඩිදුරටත් පවසන ලේකම්වරයා තුන්සිය හැටපන් දවසේම වසා දමා ඇති කාර්යාලයක තත්ත්වයට පත්ව ඇති ක්‍රීඩා සම්මේලනය විනිවිද භාවයකින් තොරව මූල්‍යමය කටයුතු හා ගිණුම් වාර්තා පවත්වාගෙන යන බවට චෝදනා එල්ල කරනු ලබයි. තවදුරටත් මේ පිළිබඳ නිහඩව සිටීමෙන් පළක් නැතැයි පවසන එන්. කරුණාරත්න මහතා පාපැදි ක්‍රීඩාවේ අනාගතය වෙනුවෙන් මෙලෙස ප්‍රවීණයන් රැසක් සමග එක්වූ බව පැවැසිය.පාපැදි සම්මේලනයේ නිලවරණය පැවැත්විම සඳහා නාමයෝජනා කැඳවූ අවස්ථාවේදී ඉදිරිපත්වූ නාමයෝජනා කිහිපයකටම විරෝධතා එල්ල වීම හේතුවෙන් දින නියමයක් නොමැතිව නිලවරණය කල්දමන ලදී. සම්මේලනයේ හිටපු උප සභාපතිවරයකු වූ නිශාන්ත පියසේන මහතා වෙතද විරෝධතා එල්ල වූ අතර ඔහුගෙන් මේ පිළිබඳ දිනමිණ විමසූ අවස්ථාවේදී මට විරුද්ධව විරෝධතා ප්‍රකාශ කරලා තිබුණා. එම විරෝධතා එල්ල කර තිබුණේ ව්‍යවස්ථාව උල්ලංඝණය කරමින් හා සම්මේලනයේ පනත උල්ලංඝණය කරමින් නාමයෝජන බාර දුන් බවටයි. නමුත් ක්‍රීඩා අධ්‍යක්ෂ ජනරාල්වරයා ඇතුළු කමිටුවක් ඉදිරියේ පරීක්ෂණයක් පවත්වා මේ චෝදනාවලින් මා නිදහස් කරනු ලැබුවා. ඉදිරි නිලවරණයේදී මා හට නාමයෝජන ඉදිරිපත් කිරීමට බාධාවක් නෑ,” යැයි පැවසීය.පසුගියදා පාපැදි ප්‍රවීණයන්ගෙන් සමන්විත කණ්ඩායමක් හිටපු නිලධාරීන්ට එල්ල කරන ලද චෝදනා සම්බන්ධව නිශාන්ත පියසේන මහතාගෙන් කළ වමසීමකදී පැවසුවේ හිටපු ලේකම්වරයා නගන මේ පදනම් විරහිත චෝදනා ඔහුටම ඇගිල්ල දික් කර ගැනීමක් බවයි. විධායක කමිටු රැස්වීම් කැඳවා ගැනිමටවත් නොහැකි ලේකම්වරයකු වූ ඔහු හොඳ පරිපාලකවරයෙක් නොවන බවද පියසේන මහතා පැවැසීය.“ව්‍යවස්ථානුකලව සියලු කවුන්සිල් රැස්වීම් කැඳවිය යුත්තේ ;ල්කම්වරයා. ප්‍රධාන සභාපතිවරයා නොමැති වුවත් උප සභාපතිවරු 7දෙනක් සිටින සම්මලෙනයේ ඔවුන් මුල්කරගෙන විධායක කමිටු රැස්වීම් පවත්වන්න පුළුවන්කම තියෙද්දී එයාගේ වගකීම හරි හැටි ඉටු කරගන්න බැරිව වෙන අයට ඇඟිල්ල දික්කරන එක වැරදියි. ඒක තමාගේ නොහැකියාව ලෝකෙට පෙන්වීමක් හැටියට මා නම් දකින්නේ යැයි” ද නිශාන්ත පියසේන මහතා වැඩි දුරටත් පැවසීය. පසුගියදා කොළඹ මරදානේ සාන්ත ජෝසප් විද්‍යාලයීය ආදි ශිෂ්‍ය සංගම් ශාලාවේදී පැවැති මාධ්‍ය හමුවකදී පාපැදි ක්‍රීඩාවේ කඩාවැටීම පිළිබඳ කරුණු ගෙන හැර දක්වමින් හිටපු තේරීම් කමිටු නිලධාරි ලෙස්ලි රූපසිංහ මහතා කියා සිටියේ තේරීම් කමිටු නිලධාරියකු ලෙස ක්‍රීඩකයන් තෝරා තරගාවලිය සඳහා ඉදිරිපත් කිරීමට ක්‍රීඩක ක්‍රීඩිකාවන් තෝරා දුන්නද අදිසි හස්තයන් මගින් ක්‍රීඩක ලැයිස්තු වෙනස් කර ක්‍රීඩකයන්ට අසාධාරණකම් සිදු කළ බවයි.මේ වසරේ තායිලන්තයේ පැවැත්වීමට නියමිතව තිබූ ආසියානු පාපැදි සූරතාව සඳහා ක්‍රීඩක ක්‍රීඩිකාවන් 8 දෙනෙකු තෝරා දී තිබියදී එම කණ්ඩායම තරගාවලියට සහභාගි නොකොට උප සභාපතිවරයකු පමණක් ආසියානු පාපැදි කොංග්‍රසයට සහභාගීවීම පුදුමයට කරුණක් බවද රූපසිංහ මහතා පැවැසීය.ජනාධිපතිතුමාගේ මැදිහත්වීම මත දියගම මහින්ද රාජපක්ෂ ක්‍රීඩාංගණයේදී ඉදි කිරීමට අනුමත වූ කෘත්‍රිම පාපැදි ධාවන පථය (ඍඥතධඤපධථඥ) කිසිදු වග විභාගයකින් තොරව ඉදිකරමින් රුපියල් මිලියන 100ක පමණ මුදලක් විනාශ කරමින් පාපැදි කේෂ්ත්‍රයට ලැබීමට තිබූ වටිනා සම්පතක් විනාශ කර දැමීම පාපැදි සම්මේලනයේ ප්‍රධානීන් වගකිව යුතු බව අමල් සූරියගේ මහතා පැවැසිය. පැට්ට්‍රික් හපුආරච්චි, ඇන්තනි සිමන්ස්, වෛද්‍ය අමල් හර්ෂ ද සිල්වා, විල්මන් පෙරේරා හා වසන්තා කහපොලආරච්චි යන මහත්ම මහත්මීහු මාධ්‍ය හමුවේදී අදහස් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=f1104161</link>
    <topic>සුබ අනාගතයක පෙරනිමිති පේනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>වත්මන් එක්සත් ජනතා නිදහස් සන්ධාන රජය බලයට පත් වී වසරක් ගත වන අවස්ථාවේ පළමු වසර තුළ රජයේ ගමන් මඟ පිළිබඳවත්, සෞඛ්‍ය අමාත්‍යවරයා ලෙස ඉකුත් වසරක කාලය තුළ සෞඛ්‍ය ක්ෂේත්‍රයේ ඉටුකළ කාර්ය භාරය ගැනත්, රටට එරෙහිව තවමත් නැඟෙමින් ඇති ජාත්‍යන්තර බලපෑම් හා රටට හිතැති විපක්‍ෂයක් නොතිබීම පිළිබඳත් සෞඛ්‍ය අමාත්‍ය හා ශ්‍රී ලංකා නිදහස් පක්‍ෂයේ මහලේකම් මෛත්‍රීපාල සිරිසේන මහතා සමඟ සිදු කළ සාකච්ඡාවකි මේ.* මහින්ද රාජපක්‍ෂ ජනාධිපතිතුමාගේ රජය බලයට පත් වී වසරක් සම්පූර්ණ වෙනවා. මේ රජය රටට දිනා දුන් දේ, ජයග්‍රහණයන්, පසුබැසීම් ආදී සියල්ල සිත් හි තබාගනිමින් ඔබ මේ වසර දෙස හැරී බලන්නේ කෙසේද?පළාත් පාලන මැතිවරණය පැවැත්වුණේ මහින්ද රාජපක්‍ෂ ජනාධිපතිතුමාගේ රජය බලයට පත්වෙලා වසරක් සම්පූර්ණ වන විටයි. මේ මැතිවරණයෙන් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලැබීමෙන් පැහැදිළි වෙන්නෙ ජනතාව ජනාධිපතිතුමාගේ වැඩපිළිවෙළ ඉහළින්ම අනුමත කරන බවයි. ගතවූ වර්ෂයක කාලය තුළ කාලගුණික හා දේශගුණික විපර්යාසයන් නිසා රට තුළ ආපදා තත්ත්වයන් ප්‍රබලව මතු වීම නිසා ඇතැම් සංවර්ධන වැඩපිළිවෙළ අඩාල වුණත් රටේ දැවැන්ත සංවර්ධනයක් සිදුවෙමින් තියෙනවා. ආර්ථික වර්ධනය සියයට 8 දක්වා ඉහළට ගැනීමට හැකි වී තියෙනවා. අපේ කොටස් වෙළෙඳපොළ වාර්තාගත ලෙස වර්ධනයන් සටහන් කළා. විදේශ සංචිත වාර්තාගත අන්දමින් ඉහළ ගොස් තිබෙනවා.මේ සෑම කාරණයක්ම රටේ ආර්ථිකය නැංවීමට අදාළ සුබදායක ප්‍රවණතා.මහා පරිමාණ සංවර්ධන ව්‍යාපෘතීන් මෙන්ම ග්‍රාමීය වශයෙන් යටිතල පහසුකම් නැංවීමත් ඇතුළුව ග්‍රාමීය සංවර්ධන වැඩසටහන් රාශියක් ගතවූ කාලය තුළ ක්‍රියාත්මක වුණා. ජනතාවගේ ඇඟට දැනෙන ඇසට පෙනෙන සංවර්ධනයක් ඇතිවී තිබීමෙන් පැහැදිළි වෙන්නෙ මේ වැඩපිළිවෙළ වල සාර්ථකත්වයයි.නව රජයක් ලෙස අපේ රජය ගෙවී ගිය වසර තුළ රටේ ඉදිරි අනාගතය පැහැබර එකක් කිරීමට අවශ්‍ය ශක්තිමත් පදනමක් ගොඩනඟා ගෙන තිබෙනවා. ඒ සඳහා යහපත් ප්‍රවේශයක් ද ඇතිකරගෙන තිබෙනවා.* ඔබ සෞඛ්‍ය ඇමැතිවරයා ලෙස පත්වී වසරයි. එම වසර තුළ සෞඛ්‍ය ක්ෂේත්‍රයේත්, නිරෝගී ජාතියක් බිහිකිරීම සඳහාත් ගත් ප්‍රමුඛ ක්‍රියාමාර්ග මොනවාද?අප්‍රේල් 22 වැනිදාට මම සෞඛ්‍ය ඇමැතිවරයා ලෙස පත් වී වසරක් සම්පූර්ණ වෙනවා. වසරක අත්දැකීම්ද සමඟ බලන විට සෞඛ්‍ය ක්ෂේත්‍රයේ ප්‍රධාන ගැටලු නිරාකරණය කිරීම සඳහා මා උත්සාහ කළ බව කිව හැකියි. මෙහිදී මූලික වශයෙන් කාරණා දෙකක් ගැන සඳහන් කරන්න පුළුවන්.පළමුවැන්න, මෙතෙක් පැවැති අඩුවක් සම්පූර්ණ කරමින් ජාතික පෝෂණ සභාවක් පිහිටුවීමට හැකිවීම. ජනාධිපතිතුමාගේ ප්‍රධානත්වයෙන් එය ඇතිකෙරුණා. මන්දපෝෂණය පිළිබඳ මෙතෙක් නිකුත් වූ වාර්තා පිළිබඳ සැළකිළිමත් වීමෙන් පසු මෙය ඇතිකළා. ජාතික පෝෂණ සභාව ස්ථාපිත කළ දිනයේ මෙහි පැමිණි ලෝක ආහාර සංවිධානයේ (WFP) නියෝජිතයා, රටක රාජ්‍ය නායකයකුගේ ප්‍රධානත්වයෙන් පෝෂණ සභාවක් ඇතිකෙරුණු පළමු අවස්ථාව ලෙස මෙය ඇගයීමට ලක්කළා.දෙවැන්න, ඩෙංගු මර්දනය කිරීම සඳහා ජනාධිපති කාර්ය සාධක බලකායක් පිහිටුවීමට හැකිවීම. ගතවූ වසරක කාලය තුළ ඩෙංගු මර්දන ජාතික සති තුනක් ප්‍රකාශයට පත් කර ක්‍රියාත්මක කළා. එමඟින් ඩෙංගු රෝගය මර්දනය කිරීම සඳහා සාර්ථක වැඩපිළිවෙළ දියත් කෙරුණා., ළක් ඇතිකළා. එමඟින් සේලයින් නිෂ්පාදනාගාරයක් පිහිටුවීම සඳහා මූලික කටයුතු දියත් කෙරුණා.ජාතික ඖෂධ ප්‍රතිපත්තියක් ක්‍රියාවට නැංවීම සඳහා කමිටුවක් පත්කර ඊට අවශ්‍ය මූලික ප්‍රවේශය ලබා ගත්තා.මේ වසර මැද භාගය වන විට ජාතික ඖෂධ ප්‍රමිති නියාමන සභාව පිහිටුවීමේ පනත පාර්ලිමේන්තුවට ඉදිරිපත් කරනවා. මේ වන විට එය නීති කෙටුම්පත් දෙපාර්තමේන්තුවේසැකසෙමින් තියෙන්නේ. එම කටයුතු සියයට 90 කින් පමණ අවසන්. සෞඛ්‍ය අමාත්‍යාංශය හා පළාත් සභා අතර ජාතික සෞඛ්‍ය ප්‍රතිපත්තිය ක්‍රියාවට නැංවීම සම්බන්ධයෙන් එකඟතාවක් ඇතිකර ගැනීම සඳහා කටයුතු කිරීමටත් හැකි වුණා.ප්‍රාථමික සෞඛ්‍ය සේවා වර්ධනය සඳහා වන ජාතික වැඩපිළිවෙළ ශක්තිමත් කිරීමට අවශ්‍ය ක්‍රියාමාර්ග ගත්තා. ඖෂධ සැපයීම ප්‍රමුඛව නිදහස් සෞඛ්‍ය සේවාව ශක්තිමත් කිරීමට ඇති බාධා ඉවත් කිරීමට අවශ්‍ය ක්‍රියාමාර්ග වෙතත් අප යොමු වුණා.සෞඛ්‍ය අමාත්‍යාංශය හා අධ්‍යාපන අමාත්‍යාංශය ඒකාබද්ධව ජාතික සෞඛ්‍ය සංවර්ධන වැඩපිළිවෙළ විධිමත් කිරීමටත් ක්‍රියා කර තියෙනවා.* නමුත්, මාධ්‍ය මගින් වඩාත් මතුකර පෙන්වන්නේ සෞඛ්‍ය ක්ෂේත්‍රයේ ඇති දුර්වලතා, ගැටලුකාරීත්වයන්...?මාධ්‍ය මගින් නොයෙක් විවේචන හා මත පළවුණත් අපට භාර දුන් වගකීම අපි හරියාකාරව ඉටු කරන බව කියන්න ඕන. ඕන දෙයක් කියන්න පුළුවන්, හැබැයි අපේ වැඩ ටික අපි හරියට කරගෙන යනවා.* මහාචාර්ය සේනක බිබිලේ හඳුන්වා දුන් ඖෂධ ප්‍රතිපත්තිය ක්‍රියාවට නැංවීමට ගන්නා ලද ප්‍රයත්නයන් අතීතයේදී ව්‍යර්ථ වුණා. මේ වතාවේදීත් එය යථාර්ථයක් වේවිද?අතීතයේදී මොන දේ සිදුවුණත්, දැන් මේ සම්බන්ධයෙන් ගනිමින් ඇති ක්‍රියාමාර්ග ගැන මම කලින් පැහැදිලි කළා. ඒ අනුව, ඉදිරියේදී එය ක්‍රියාවට නැංවෙනවා.* යළිත් ඩෙංගු රෝගය හිස එසැවීමට ඇති අවදානම පිළිබඳ මේ දිනවල සෞඛ්‍ය බලධාරීන් විසින් මාධ්‍ය ඔස්සේ ජනතාව දැනුම්වත් කරමින් සිටිනවා. ඩෙංගු උවදුර තර්ජනයක් ලෙස ව්‍යාප්ත වීමට එරෙහිව සෞඛ්‍ය අංශ අදාළ ක්‍රියාමාර්ග ගෙන තිබෙනවාද?අපි ජනතාවට මේ අනතුරු ඇඟවීම් කළේ ඩෙංගුවලට ඉඩ ලැබෙන පරිදි යම් දුර්වල තැන් තිබෙනවා නම් ඒවා නොපමාව සකස් කර ගැනීම අවශ්‍ය නිසයි. මොකද, මේ කාරණයේදී අපි අවදියෙන් සිටිය යුතුයි. ඩෙංගු මර්දනය කිරීම සම්බන්ධයෙන් අප සාර්ථක ලෙස ක්‍රියාත්මක වී තිබෙනවා. නමුත්, පසුගිය වසරවල මේ රෝගය පිළිබඳ වාර්තා වූ සංඛ්‍යාලේඛනත් අවධානයට ගනිමින් අප මේ අනතුරු ඇඟවීම් කළේ ජනතාවගේ පැත්තෙන් ඔවුන් විශාල අවධානයකින්, උනන්දුවකින් ක්‍රියා කළ යුතු නිසා. ඩෙංගු මර්දනය කිරීම සඳහා ජනතාවගේ සහාය ඉතාමත් අවශ්‍යයයි.* ත්‍රස්තවාදය පරාජය කිරීමෙන් පසු රට ගොඩනඟන ක්‍රියාවලිය ඉදිරියට ගනිමින් තිබියදී තවමත් යම් යම් ජාත්‍යන්තර බලවේග රටට එරෙහිව ක්‍රියාත්මක වෙමින් තිබෙනවා. මානව හිමිකම් සම්බන්ධයෙන් අමෙරිකාව පළකර ඇති මතය ගැන ඔබ මොකද කියන්නේ?ජාත්‍යන්තර වශයෙන් ඇතිවන බලපෑම් නිවැරැදිව තේරුම් ගැනීම, නිසි දැක්මකින් යුතුව ඒවාට මුහුණ දීම වගේම එහිදී ඉතා ඉවසිලිවන්තව හා බුද්ධිමත්ව කටයුතු කිරීමත් අවශ්‍යයි. ආසන්න අන්තර්ජාතික දේශපාලන ප්‍රවණතා දෙස බලන විට රටක් හැටියට අපි ඉතා දූරදර්ශීව කටයුතු කළ බවත්, නිවැරැදි දැක්මකින් යුතුව ඒවා තේරුම් ගත් බවත් කිව යුතුයි. සතුරන් ඇතිකර ගැනීමට වඩා සතුරන් මිතුරන් කර ගැනීමට හැකි නම් රජයකට වඩාත් වැදගත් වන්නේ එයයි.* රටක් ඉදිරියට යාමේදී සාධනීය මැදිහත්වීම් කළ හැකි, හරි දේට හරි කියන සහ වැරැදි දේට වැරැදියි කියන විපක්‍ෂයක් තිබීම රටට යහපතක්. නමුත් අවාසනාවකට අපේ රටේ එවැනි විපක්‍ෂයක් නෑ. ඒ වෙනුවට දැන් රජය හා ජනතාව අතර මනා සම්මුතියක් ගොඩනැඟී ඇති බව පැහැදිලියි. රජය පැත්තෙන් ජනතාව තුළ ඇති වී ඇති මේ අවබෝධය නිසි ලෙස අවබෝධ කර ගැනීමක් සිදු වී තිබෙනවාද?ඇත්තටම අද අපේ රටේ ප්‍රබල විපක්‍ෂයක්, ශක්තිමත් විපක්‍ෂ දේශපාලන බලවේගයක් නෑ. එවැනි පසුබිමක අපට කරන්න තියෙන්නෙ විපක්‍ෂය දිහා බලාගෙන ගණන් හැදීම නෙවෙයි, ජනතාව අපට භාරදීපු වගකීම හරියාකාරව ඔවුන් වෙනුවෙන් සම්පූර්ණ කරන එකයි. අපි කටයුතු කරන්නේ ඒ අවබෝධයෙන් යුතුවයි.මේ දේශපාලනයත් හරියට කාලගුණය, දේශගුණය වගෙයි. අව්ව, වැස්ස වගේ. දේශපාලනඥයන් හැටියට අපි මේ කාරණය තේරුම් අරගෙන වැඩ කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=f1104163</link>
    <topic>එකසිය විස්සට දෙසිය විස්සක් ආ යු බෝ වේ වා !</topic>
    <author>සකුන්තලා ජයසිංහ</author>
    <content>රාමඤ්ඤ නිකායේ නියෝජ්‍ය අධිකරණ ලේඛකාධිකාරී, බුද්ධශ්‍රාවක භික්ෂු විශ්ව විද්‍යාලයේ හිටපු කථිකාචාර්ය පොතානේ ධම්මානන්ද ස්වාමීන් වහන්සේ සහ ජනශ්‍රැති පර්යේෂණ්, ජ්‍යෙෂ්ඨ මාධ්‍යවේදී කට්ටඹුවාගම විජේපාල කුමාරසිංහ මහතා සමඟ කළ සාකච්ඡාවක් අසුරෙනිමානව සමාජයේ පමණක් නොව මුළු මහත් සත්ව ලෝකයේම පැවැත්ම රඳා පවතින්නේ පරම්පරාවෙන් පරම්පරාවට උරුම වන කායික මානසික නිරෝගිතාව මතයි. ඒ අනුව ශිෂ්ට සමාජයේ ආරම්භයේ පටන් පැවත එන බොහොමයක් චාරිත්‍රකර්මය කායික මානසික සමබරතාව තුළින් නීරෝගීමත් පරපුරක් බිහි කිරීමට අඩිතාලම දමා තිබේ. සූර්ය මංගල්‍යයේ එන මේ හිසතෙල් ගෑමේ චාරිත්‍රයත් එය මොනවට අර්ථවත් කරයි.අද දියුණු යැයි සම්මත බටහිර වෛද්‍ය විද්‍යාව සමාජය තුළ මුල්බැස ගැනීමටත් පෙර නානාප්‍රකාර රෝග ව්‍යාධිවලට ප්‍රතිකාර මානව සමාජය තුළ පැවත තිබේ. මීට අවුරුදු පන්දහසකට ඔබ්බෙන් වූ ශ්‍රේෂ්ඨ ඉතිහාසයක වතගොත නිරාවරණය කර රාවණා යුගයේ පවා දියුණු වෛද්‍ය ක්‍රමයන් ඇසුරු කළ ප්‍රවෘත්ති ඉතිහාසය ගෙනහැර දක්වයි.සිංහල රාජවංශයේ අපට හමුවන බුද්ධදාස රජු වෙද හෙදකම් කලාවට අති දක්ෂයෙකි. දියුණු වෛද්‍ය විද්‍යාවක් සහිත ලෝකයට මේ පැරැණි වෛද්‍ය හාස්කම් තවමත් අභියෝගයකි.නිරෝගී බව උතුම්ම සැපතයි. එසේ නම් මේ සම්පත්තිය අර්ථ ගැන්වෙන්නේ කායිකවූත් මානසිකවූත් සමබරතාව තුළිනි. කයත් මනසත් ඒකාග්‍ර කරවන්නේ මිනිස් සිරුරේ උත්තමාංගය හෙවත් ශිර්ෂය හෙවත් මොළයෙන් පිරිපුන් හිසෙහි ආයු, වර්ණ, සැප, බල, ප්‍රඥා ලබා සියලු තන්හි මෙහෙයවීම සිදුවන්නේ සිරසෙනි. සූර්ය දිව්‍යරාජ්‍යයාගේ ආශිර්වාදයෙන් සුබ නැකතට මේ සිරසෙහි ඖෂධ දිව්‍ය රාජ පරම්පරාවෙන් එන ඔසුවලින් තැනූ “නානු” ගල්වයි. කෙස් අග්ගිස්සේ සිට පාදයේ නිය අග්ගිස්ස දක්වා වූ සියලු රෝග දෝෂ දුරිම්භූත වේවායි සෙත් පතා මේ නීරෝගී සැපත සාක්ෂාත් කරවයි.සිංහල අලුත් අවුරුද්දේ එන නානාවිධ චාරිත්‍රධර්මයන්වල පළාතෙන් පළාත යම් යම් වෙනසක් දැකිය හැකි මුත් පොදු ලක්ෂණයන් එමටය. නුවරකලාවිය වේවා. වන්නි හත්පත්තුවේ වේවා උඩරට හෝ පහතරට කුමන ඉසව්වක වේවා එකම අභිමතාර්ථයක් මුදුන් පමුණුවනු අටියෙන් කෙරෙන හිසතෙල් ගෑමේ උත්සවය සත් පුරුෂයකුගේ සුරතින් නානු ගා ආසීරි ලැබීම සිදුවෙයි.හෙළ සංස්කෘතියේ සුබ කාර්යයන් සියල්ලටම කේන්ද්‍රස්ථානය ගමේ පන්සලයි. විහාරස්ථානයේ වෙසෙන ධර්මධර විනයධර හාමුදුරුවන් වහන්සේ සියල්ලන්ට එකසිත් ඇතිව ආශිර්වාද කරයි. ඒ අනුව උදාවුණු අලුත් අවුරුද්දේ හිසතෙල් ගෑමේ මංගල්‍යය ගමේ විහාරස්ථානයේ සිදුකැරෙයි. නමුත් නුවරකලාවියේ විහාරස්ථානයක් නොමැති ගම්තුලානවල ගමේ නායක ප්‍රභූ කාරකාදීන් වන ගමරාළ, වෙදරාළ, නැකැත්රාල ඊට මුල්තැන ගනිති.හිසතෙල් ගෑම සඳහා වූ නියමිත නැකත සියල්ලන්ටම පොදු වූවකි. මුළු රටම එකම මොහොතක හිසතෙල් ගල්වා නීරෝගී සුව ප්‍රාර්ථනා කරයි. නියමිත නැකැත. උදාවත්ව නියමිත වර්ණ සහිත වූ වස්ත්‍රවලින් සැරසී සියලු දෙනාම විහාරස්ථානයට ගමගෙදර රැස්වෙයි. අනතුරුව පිිරිත් සජ්ඣායනා කර, ශබ්ද පූජා පවත්වා භක්ති පූර්වකව නැකැත් චාරිත්‍රයට ප්‍රවිශ්ට වෙයි.මෙහිදී ත්‍රිවිධ රත්නයේ ගුණ සේම දෙවියන්ගේ ගුණ, තෙද, බලමහිමය හිස ගන්වා මේ සද් කටයුත්තට ආශිර්වාද ලබා ගැනීමට අමතක නොකරයි.අපේ පුරාණ ගතානුගතික චාරිත්‍රානුකූලව සිදුකෙරෙන හිසතෙල් ගෑමේ මංගල්‍යයේදී හිසතෙල් ගා ආසිරි ලැබීම මුල් හිමිකම ලද්දෝ ගමේ ගොඩේ සිටින දරුවන්ය. නානුවලින් මුලින්ම හිසගල්වන්නේ පුංචි දරුවන්ගේය. සියලු රෝග දෝෂ නිවාරණය වී සෙතක් ශාන්තියක්ම වේවායි ඔවුහු වැඩිහිටි සුරතකින් ආශිර්වාද ලබති. නමුත් අද නානු මංගල්‍යයේ මුල්තැන හිමිවන්නේ දරුවන්ට නොව ප්‍රභූචරිතවලටයි.හිසතෙල් ගෑමේ චාරිත්‍රයේදී සුබ වේලාවක් සේම සුබ දිශාවක්ද ඇත. එපමණක් නොව හිසතෙල් ගැල්වීම සිදු කරන්නේ තෝරාගත් භූමියෙහි වූ කිරි ගසක සෙවණක වීමද සුවිශේෂ ලක්ෂණයකි. කිරි ගස සෞභාග්‍යයේ සංකේතයකි. තවද ජීවයෙන් පිරුණු මේ ශාඛයෙන් ලැබෙන සෙවණත් සිසිලසත් කායික මානසික සුවය වඩවාලයි.අලුත් අවුරුද්දේ හිසතෙල් ගෑමේ මංගල්‍යය හුදු චාරිත්‍රයක් ඉටුකිරීම පමණක්ම නොවෙයි. එය සැබෑ අර්ථයෙන්ම වසරකට එක්වරක් පමණක් සිදුකරන මහානුභාව සම්පන්න සර්වාංග වෙදකමකි. හිසේ ගැලවෙන නානු බිඳුවකින් පවා මහත් වූ ගුණයක් වා සිත්, පිත්, සෙම්වලින් පීඩාවිඳින මේ සිරුරට අත්කර දෙයි. මේ ඖෂධීය තෛලය හොඳින් සිරුරට උකහාගනු වස් හිසතෙල් ගල්වා පැයක් පමණක් අව් රශ්මිය වැටෙන සේ සිටීමට උපදෙස් ලැබේ. සියලු ලෝ පැවැත්ම රඳාපවතින සූර්යයාගේ සම්බන්ධය මින් ස්ඵූට කරවයි. අනතුරුව ස්නානය කර පිරිසුදු විය යුතුයි.තවද සියලු සර්වාංග දෝෂ නිවාරණය කරනු අටිියෙන් ගල්වන නානුවලින් නියම ප්‍රකිකාරය ලැබීමට නම් හිසතෙල් ගැල්වුම් මංගල්‍යයට සාදන සුවිශේෂ කෑම වේලට බැදුම් පුළුටු ආදියෙන් යුත් මස්මාංශ එක්කර නොගැනීමටද වගබලා ගනී. තෙල් සහිත වූ කැවිලි පෙවිලි අනුභවයෙන් තොරව සිටීමට අපේ පැරැන්නෝ කටයුතු කළහ. එය එක් අතෙකින් නීරෝගී බව ලබාදෙන අනුහස් සහිත දෙවියන් උදෙසා කරන පිළිවෙත් රැකීමකි.පරණ අවුරුදු දිනයට පසුදා එළැඹෙන අලුත් අවුරුදු දවස සේම සුවිශේෂි දිනයක් ලෙස මෙය සැළකෙන නිසාම එදිනටද අවුරුදු කෑම මේසයක් පිළියෙළ වෙයි. විශේෂයෙන් නානු ගල්වා ස්නානය කර බත සහ වෑංජන හත අටක් සහිත පෝෂ්‍යදායී කෑම වේලක් ගැනීම ඇති හැකි නැති බැරි හැම නිවෙසකම සිදුවූවකි.මානව පරිණාමයෙන් සුවිශේෂී සන්ධිස්ථානයක් වූ ශිෂ්ටාචාරවත් වූ මානවයා තමන්ටම ආවේණික සංස්කෘතිකයට අනුව තම පිළිවෙත් සකස් කර ගත්තේ තම අනුදැනුම පරිදිය. සිංහල හින්දු ආර්ය ජන සමාජයේ සුවිශේෂි චාරිත්‍ර සම්ප්‍රදානයන් පෙන්වන අලුත් අවුරුද්ද දියුණු නාගරික තාක්ෂණික සමාජය සමඟ කිසි විටෙකත් සැසඳිය නොහැක.අලුත් අවුරුදු චාරිත්‍ර තුළ ගැබ්වෙන පුරුෂාර්ථ ධර්මයන් කිසිවිටෙකත් හුදු අර්ථශුන්‍ය විශ්වාස ගණයට තැබිය නොහැකිය. අවුරුදු චාරිත්‍ර අතරට ගැනෙන හිසතෙල් ගෑමේ උත්සවයද අපට පසක් කරවන්නේ සිංහල හින්දු සමාජ ක්‍රමයේ ගැබ්වුණු සාරගර්භ පණිවුඩයකි. ඒ කායික නීරෝගීීබව තුළින් මානසික පෞරුෂ වර්ධනය යන්නයි.හිසතෙල් ගෑමේ මංගල්‍යයේ දිගට ඇදෙන පෝලිමේ තවත් අමුත්තෝ සිටිති. ඒ මිනිස් සමාජයට වඩාත් මිත්‍රශීලී ගවයා සහ අලි ඇතුන්ය. තිරිසන් සතුන් අතර සන්නිවේදනය හා හැඟීම් ප්‍රකාශනය අතින් ගවයා සහ අලි ඇතුන් ප්‍රධාන වෙයි. සෙසු සතුන්ට වඩා යම් බුද්ධිමය පරිණාමයක් උන්ගෙන් ඉස්මතු වෙයි. තවද ප්‍රාණාඝාතාදී අකුසලවලින් ඈත්ව වෙසෙයි. මේ නිසාම හිසතෙල් ගල්වා ආශිර්වාද ලැබීමට උන්ද සුදුස්සෝය.ජාතියක් වශයෙන් නිරෝගී පරපුරකින් සන්නද්ධ වීම සෞභාග්‍යමත් රටක අඩිතාලම සකසනු ලබයි. ආසියානුවෝ දිගු ආයු ඇත්තෝය. ඊට බොහෝ විට බලපා ඇත්තේ ඔවුනටම ආවේණික වූ ආහාර රටාව සේම විශ්මිත දේශීය හා ආයුර්වේද වෛද්‍ය ශාස්ත්‍රයයි.අලුත් අවුරුද්දේ නීරෝගී බව අර්ථවත් කෙරෙන හිසතෙල් ගෑමේ මහෝත්සවය මේ සියල්ල කුළුගන්වන සුවිශේෂි සංසිද්ධියකි.පැරැණි සාරගර්භ සිරිත් විරිත් නොනැසි තබා ගැන්ම සෞභාග්‍ය කරා යන ජාතියක පෙර නිමිත්තකි. ලැබුවා වූ අලුත් අවුරුද්ද එකසිය විස්සට දෙසිය විස්සක් ආයු බෝ වේවායි පතමු !.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=f1104164</link>
    <topic>රැකී රක්ෂා සඳහා පිටත්ව යෑමේසුබ හෝරාව</topic>
    <author>චතුරිකා ගමගේ</author>
    <content>රාවණා රජ සමයේ පටන් ජ්‍යෝතිෂ නීතිරීතිවලට එකඟව කටයුතු කිරීමට පුරාණාචාර්යවරුන් පුරුදුව සිටි බවත් විශේෂයෙන් සුද්දෝධන රජතුමාගේ කාලයේ සිට ඒවා ක්‍රියාත්මක වූ බවත් පොත පතේ සඳහන් වේ. ඡ්‍යොතිෂ පිළිබඳ කතා කිරීමේදී අවුරුදු චාරිත්‍ර කිසිසේත් අමතක කළ නොහැකිය. වරහන්, මිහිර, පරාත්සර, නාරද වැනි සෘෂිවරු මේ අවුරුදු චාරිත්‍ර අනුගමනය කළ යුතු ආකාරය පැරණි පොත්වල සඳහන් කර ඇති අතර අලුත් අවුරුදු උදාව, වැඩ අත් හැරීම, වැඩ ඇල්ලීම, ආහාර අනුභවය, හිස තෙල් ගෑම යනාදි අවුරුදු චාරිත්‍රයන්ට පසුව යෙදෙන්නේ තවත් සුවිශේෂි චාරිත්‍රයකි. ඒ රැකී රක්ෂා සඳහා පිටත්ව යාමයි.රැකියාව, පරිභෝජනවාදී ආර්ථිකයට අප සම්බන්ධ කරන ප්‍රධාන දොරටුවයි. රැකියාවෙන් උපයාගන්නා ආදායම අපට එදිනෙදා අවශ්‍ය භාණ්ඩ හා සේවා මිලදීගෙන සාර්ථක ජීවිතයක් ගත කිරීමට උපකාරී වේ. ඒ නිසා ලබන්නාවූ නව වසරේ සියලුම ශක්තීන් රදාපවතින්නේ රැකියාව මතය. කිසිදු කරදරයකින්, බාධාවකින් තොරව සුවපහසුව තමන්ගේ රැකියාව කරගෙන යාමට සෑම දෙනාම බලාපොරොත්තු වන්නේ ඒ නිසාවෙන්මය.නව වසරේ සුබ හෝරාවකට අනුව රැකියාවක් සඳහා පිටත්වීම චාරිත්‍රයක් වශයෙන් සිදුකරන්නේ එළැඹෙන වසර තුළ සාර්ථකව රැකියාව කරගෙන යාමේ ශක්තිය ලැබේවා යන බලාපොරොත්තුවෙනි. මෙවර රැකී රක්ෂා සඳහා පිටත්ව යාමේ සුබ වේලාව යෙදී ඇත්තේ වර්ෂ 2011 අප්‍රේල් මස 18 වෙනිදා උදෑසන 6.28ය. කිරි ආහාරයක් අනුභව කොට සුදු පැහැති වස්ත්‍රාභරණයෙන් සැරසී උතුරු දිශාව බලා රැකී රක්ෂා සඳහා පිටත්ව යාම සුබදායකයැයි ඡ්‍යෝතිෂයයේ සඳහන්වේ. මෙමගින් රැකියාව සඳහා පිටත් වීමට කායිකව මෙන්ම මානසිකවද සුදානම් කිරීමක් සිදු කෙරෙයි. මේ නැකත මූලික සමාජ අවශ්‍යතාවයක් ඉටු කරන රැකියාවක නියුතු ඔබව මානසික විද්‍යාත්මකව සහ පෝෂණ විද්‍යාත්මකවත් සමාජ හා අලංකාර විද්‍යාව අනුකූලවත් ඔබ සුදානම් කරයි.රැකී රක්ෂා සඳහා පිටත්ව යාමේ නැකැත් චාරිත්‍රය ඇතැම් පුද්ගලයන් අනුගමනය නොකළත් එහි යම් කිසි ප්‍රයෝජනයක් ඇති බව මින් අපට ගම්‍ය වේ. නව බලාපොරොත්තුවකින්, අධිෂ්ඨානයකින් යුතුව සුබ වේලාවකව රැකියාව සඳහා පිටත්වයාම සුබදායකය.අතීතයේ සිට මානවයා සමාජය ගොඩනගාගත්තේ අප එකිනෙකාගේ කුසලතා, දක්ෂතාවයන්, හැකියාවන් තම වෘත්තිය හරහා සමාජයට, වෙළෙඳපලට , යුගයට නිවරැදිව දායාද කළ හෙයිනි. ඒ පුරාතන පුරුද්ද සංස්කෘතික උත්සවයක් හරහා ඔබට මතක් කර දෙන්නේ ඔබේ වෘත්තිය, රැකියාව ජාතික වගකීමක් හෙවත් යුග මෙහෙවරක් බවයි. එහෙයින් රැකියාවට පිටත්වීමේ නැකත යනු වසර 2500කට අධික සංස්කෘතියක් පවතින රටක ජාති, කුල ආගම් භේද වලින් තොරව අධිෂ්ඨානයෙන් යුතුව භාවිතයට ගතයුතු චාරිත්‍රයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>16</day>
    </date>
    <link>http://www.dinamina.lk/2011/04/16/_art.asp?fn=f1104162</link>
    <topic>හිස තෙල් ගෑමේ මංගල්‍යය</topic>
    <author>ගොතටුව පාරමිතාශ්‍රී මහා බෝධිමලුවිහාරාධිපති ශාස්ත්‍රපති පණ්ඩිත අරම ධම්මතිලක නාහිමි</author>
    <content>ශත වර්ෂ 1933 හෙවත් ව්‍යවහාර වර්ෂ 2011 සිංහල-හින්දු අලුත් අවුරුද්දේ හිස තෙල් ගෑමේ මංගල්‍යය සුබ මොහොත යෙදී ඇත්තේ අප්‍රේල් මස 16 වැනි සෙනසුරාදා දින පූර්ව භාග 07.41 ටය. දකුණු දිසාව බලා හිසට නුග පත්ද, පයට කරඳ පත් ද තබා නීල වර්ණ වස්ත්‍රාභරණයෙන් සැරසී තෙල් සහ නුග යුෂ මිශ්‍ර නානු ද හා ස්නානය කිරීම මැනවි යනු ඡ්‍යොතිෂ නියමයයි.නිරෝගීී සුවය දීර්ඝායුෂ ප්‍රාර්ථනා කරමින් මේ තෙල් හා නානු සකස් කරනු ලබන්නේ ගමේ පන්සලේ නායක හාමුදුරුවන්ය. නැකැත් සතරට අනුව කෙරෙන මේ භාග්‍යමත් සාපත්‍යයට මුළුමනින්ම උර දෙනු ලබන්නේ පන්සලේ නායක හාමුදුරුවන්ය.මුළු ගමටම තෙල් හා නානු සකස් කොට බෙදා දෙනු ලබන්නේ ද පන්සලයි. මෙය ඒ සඳහා කේන්ද්‍රස්ථානයයි. උදයේ ම පන්සලට ගොස් තෙල් හා නානු ගෙන ඒම ඉපැරණි සිරිතයි. මෙයට දශක තුනකට හතරකට පෙරාතුව මේ සම්ප්‍රදාය රටපුරා හැම පන්සලකින්ම සිදු කෙරුණ ද, අද එය ගමේ පන්සලෙන් දුරස්ව ගොස් නිවෙස්වලට පමණක් සීමා වී ඇත. එහෙත් සමහර පන්සල්වල නායක හාමුදුරුවන් මේ පැරණි සිිරිතට මූලිකත්වය දෙමින් හිසට තෙල් හා නානු සකස් කිරීම ගැන ද අප පැසසිය යුතුය.පැරැණි පුස්කොළ පොතක වට්ටෝරුවකට අනුව නානු සෑදීමට ගන්නා ඖෂධ -කලාඳුරු අල, කංකුනප්පු, සුදු හඳුන්, විෂ්ණුක්‍රාන්තිය, ගෝරෝචන, සස්සඳ මුල්, ඉරිවේරිය, නස්නාරන් මුල්, සැවැන්දරා මුල්, නෙළුම් දඬු, ගොඩ මානෙල් අල, බෙලිමුල්, වෙනිවැල්ගැට, ඊතණ යන වර්ග 14 සමව ගෙන තලා අලුත් මුට්ටියකට දමා තම්බා පත අට දෙකට සිඳ ගනු ලැබේ. ඉන්පසු දිවුල් පත් කොටා ඒවායේ යුෂ ද, දෙහි ඇඹුල් ද ඉහත සඳහන් දියරයට දමා හොඳට මිශ්‍ර කොට පිරිසිදු රෙද්දකින් පෙරාගනු ලැබේ. එයින් ලැබෙන දියරය නානු ලෙසද භාවිතා කෙරේ.හිසතෙල් ගෑම සඳහා යොදා ගන්නා තෙල් වර්ග -තල තෙල්, මී තෙල්, අබ තෙල්, කොහොඹ තෙල් හා එඬරු තෙල් මිශ්‍ර කොට තෙල සකසනු ලැබේ. මේ තෙල් හා නානු හිසට ගා නෑම සිදු කිරීම හිසතෙල් ගෑමේ උළෙලේ සමාප්තියයි. මේ සඳහා උපයෝගී කොට ගන්නා අමුද්‍රව්‍ය ආයුර්වේදයේ සඳහන් ඉහළම ශාඛ සාරයයි. සොබා දහමෙන් මිනිසාට ලැබී ඇති මේ අමුද්‍රව්‍ය සියල්ල මිශ්‍ර කොට හිසේ ගල්වන්නට ඇත්නම් කොතරම් භාග්‍යයක් ද ? එයින් විදහා පාන්නේ ජීවක ගුණයයි. මිනිසාගේ හිසේ රෝග නිවාරණයට හිසේ තෙල් ගෑම හේතු කාරක වේ. හිසේ නිතර වේදනාව, අව්වේ යාම අගුණවීම, අකලට හිසකෙස් පැසීම, නුවණ වැඩීම ආදියට හිසේ තෙල් ගෑම අතිශය ගුණදායක වේ. බටහිර වෙදකමේ ද නැති මේ මහාසාර හිස ගැල්වීමෙන් අපට දැනෙන්නේ අමුතු සිසිලකි. සුවයකි.කොහාගේ සුමිහිරි නාදයත්, එරබදු මල්වල පිපීමත් සිංහල අවුරුදු චාරිත්‍රවලට මුල පිරීමක්ය. කාලය අනුව ඒවා ද පිපී ඇත්තේ වසරක් ගෙවී තවත් වසරක් එළැඹෙන තැන චාරිත්‍රවලට මුල පිරීමක් වශයෙනි. සතුට සියල්ලන් අතර බෙදා දෙන ඊර්ෂ්‍යාව, ක්‍රෝධය ආදිය තුරන් කර සාමුහිකව ජීවත්වීමට අවුරුදු චාරිත්‍රවලින් ලැබෙනුයේ මහත් අනුබලයකි.නිරෝගී ජීවිතයක් උදෙසා නිරෝගීමත් වැඩිහිටියෙකු ලවා නැකතට හිසතෙල් ගෑම සිංහල අලුත් අවුරුදු චාරිත්‍රවල අවසාන පුරුක වශයෙන් හැඳින්විය හැකිය. වත්මන් ලෝකයේ තිබෙන විවිධ උත්සව අතර සිංහලයන් හා හින්දු භක්තිකයන් විසින් සමඟි දමින් බැඳීි පැවැත්විය හැකි එකම උත්සවය මේ බක්මහ උළෙලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104181</link>
    <topic>සමහරු ඩොලර්වලට යටවී මවුබිමට ද්‍රෝහී වෙනවා</topic>
    <author/>
    <content>දේශපාලනයේ පහත් මට්ටමට වැටුණ සමහර උදවිය ඩොලර් වලට යට වී තමන් උපන් මාතෘ භූමිය ගැන ලෝකයට වැරදි මත ඉදිරිපත් කරන බව ජනාධිපති මහින්ද රාජපක්ෂ මහතා පවසයි. තවත් සමහර අය සංවිධානාත්මකව මාතෘ භූමියට එරෙහිව කටයුතු කරන බවද ඒ මහතා කීය.සමහරු අතුරුදන් වූවන්ගේ ලැයිස්තු සෙව්වා. අහිංසක මිනිස්සු මැරුවා කියා චෝදනා කළා. සිවිල් වැසියන් මැරුවා කීවා. අපි රෝහල්වලට බෝම්බ දැම්මා කිව්වා.එවැනි කටකතා පැතිරවීමට අවශ්‍ය පසුබිමක් ඔවුන් නිර්මාණය කළා. එහෙත් අප පැහැදිලිව හමුදාවට නියෝග කළේ සිවිල් වැසියන්ට හානියක් නොවන සේ මානුෂීය මෙහෙයුම ක්‍රියාත්මක කරන ලෙස යැයිද රාජපක්ෂ මහතා පැවසීය.යුද්ධය අවසන් වී වසර දෙකක් ගියාට පසුවත් නොයෙක් වාර්තා ඉදිරිපත් කරමින් රජය අපහසුතාවට පත් කිරීමට කටයුතු කරන බව ප්‍රකාශ කළ ජනාධිපතිතුමා රටේ මානව අයිතිය නැතැයිද කතා කිරීමේ නිදහස නැතැයිද පත්තර ගහන්න නිදහස නැතැයිද කියමින් නොයෙකුත් චෝදනා ඉදිරිපත් කරන බවද කීය.එක්සත් ජනතා නිදහස් සංධානයේ ආසන සංවිධායකවරුන්ට සුබපැතීම සඳහා අරලියගහ මන්දිරයේදී පෙරේදා (16) පැවති උත්සවයකදී ජනාධිපතිතුමා එම අදහස් පළ කළේය.රටේ නායකයාත් මානුෂීය මෙහෙයුම මෙහෙය වූ අනෙක් අයත් වහාම යුධ අපරාධ අධිකරණයකට ගෙන යාමට අවශ්‍ය යැයි කියන මතවාදයක් ඉදිරිපත් කරමින් සිටින බවද ජනාධිපතිතුමා කීවේය.කොටින් පරාජය වෙන කොට සමහරු රට පැන්නා. ඒ අයට ශ්‍රී ලංකාවට එන්න ඕනෑකමක් නැහැ. ශ්‍රී ලංකාවට එන්න අවශ්‍ය කණ්ඩායමකුත් ඉන්නවා.දෙමළ ජනතාව අද ශ්‍රී ලංකාවට එනවා. ඔවුන්ගේ තුන්වන පරම්පරාව මේ ගැන මුකුත් දන්නේ නැහැ. ඔවුන් දන්නේ එල්.ටී.ටී.ඊ. මතවාද විතරයි. ඔවුන්ට ඉගැන්වූයේ ශ්‍රී ලංකා ඉතිහාසය නොව ඊළාම් ඉතිහාසයයි. මේ අය කොළඹ ඇවිත් නැහැ. සමහර අය ලංකාවට ඇවිත් නැහැ. දෙමළ භාෂාව කතා කරන්න බැහැ. අද සටන ගෙනයන්නේ ඒ අය බවද ජනාධිපතිතුමා කීය.මෙහිදී අදහස් දැක් වූ ජනාධිපතිතුමා මෙසේද කීය.අවසන් කාලයේදී අපට යම් යම් බලපෑම් ජාත්‍යන්තරයෙන් ආවම අපි ඒවට මුහුණ දුන්නා. ඒ නිසා අපිට අවශ්‍ය අපි කරන වැඩේ හරි කියන එක පමණයි.අපි ත්‍රස්තවාදයට විරුද්ධවයි සටන් කරන්නේ.දෙමළ ජනතාවට විරුද්ධව නොවෙයි. කියන එක අපි පැහැදිලිව කියනවා. අපිත් එක්ක දැන් විශාල පිරිසක් ඉන්නවා. පසුගිය මැතිවරණවලදී උතුරේ ලැබුණු ඡන්ද දිහා බැලුවොත් අපිට එය හොඳින් පේනවා.අවුරුදු 30 ක් ත්‍රස්තවාදීන් විසින් මනස විකෘති කරලා. වෛරක්කාරයෝ බවට පත්කරලා තියෙන පිරිසකට තමයි අපි අද කතා කරන්නේ. අද නැගෙනහිර අපි සංවර්ධනය කරලා තියෙනවා.උතුරු වසන්තයට නැගෙනහිර උදානයට අතිවිශාල මුදලක් වියදම් කරලා තියනවා. අපි උත්සාහ කළේ උතුරට අවුරුදු 30 ක් තිස්සේ එල්.ටී.ටී.ඊ. කරපු අසාධාරණ නැවත නොවන ආකාරයට උතුර නඟා සිටුවන්නට. පාසැල්, පාරවල්, පාලම්, ඉස්පිරිතාල මේවා එල්.ටී.ටී.ඊ. ය විනාශ කළා.මේ රටේ නීතියක් තියෙනවා. අගමැතිවරයාගේ ඉඳලා පහළට නීතිය එක හා සමානව ක්‍රියාත්මක කරනවා. නීතිය කාටත් පොදුයි. නීතියට පිටුපාන්න කාටවත් බැහැ.අද අපි ළමා සොල්දාදුවන් නිදහස් කරලා තියෙනවා. ඒ වගේම සැකකාරයන් විශාල සංඛ්‍යාවක් නිදහස් කළා. ඔවුන් පුනරුත්ථාපනය කරලා සමාජයට වැඩදායී පිරිසක් ලෙස ගොඩනගලා තියනවා.අපි ත්‍රස්තවාදය පරාජය කරපු නිසා අද අපිත් සමග නොයෙකුත් කණ්ඩායම් වෛරයෙන් පසුවෙනවා.මේ මාතෘ භූමිය වෙනුවෙන් ඕනෑම දඬුවමකට යටත් වන්න මම සූදානම්. සන්තෝසයෙන් තමයි ඒවා පිළිගන්නේ කියන එක මම පැහැදිලිව කියනවා. අපේ ආරක්ෂක හමුදාවන් කරපු සේවය අවතක්සේරු කරන්න කාටවත් පුළුවන්කමක් නැහැ.ඒ නිසා තමුන්නාන්සේලාට මම කියන්න කැමැතියි මෙවර මැයි දිනය කම්කරු අයිතිවාසිකම් වෙනුවෙන් වගේම අප ලැබූ ජයග්‍රහණය අවතක්සේරු කරමින් ලෝකයා ඉදිරියේ ගෙන යන බොරු ප්‍රචාරවලට විරෝධය පළ කරන්න අවස්ථාවක් කරගත යුතු යැයි මා විශ්වාස කරනවා.අපේ ශක්තිය පෙන්වීම තමයි අපි කළ යුත්තේ. මින් පසුව අපි අපේ ශක්තිය පෙන්විය යුතුයි.කම්කරු දිනය සැමරීමට පමණක් නොවෙයි ලෝකයා ඉදිරියේ අපේ රටට කරන අසාධාරණය පෙන්නුම් කර දෙන්නට මෙවර මැයි දිනය අවස්ථාවක් කර ගන්නට සූදානම් වෙන්නය කියලා ඔබට මතක් කරමින් ඔබ සියලු දෙනාටම නැවත වාරයක් සුභ අනාගතයක් හා සුභ අලුත් අවුරුද්දක් වේවා යැයි ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104182</link>
    <topic>ශ්‍රී ලංකා රාජ්‍ය නායකයා හරසරින් පිළිගැනීමට බංග්ලාදේශය සූදානම්</topic>
    <author>ධනුෂ්ක ගොඩකුඹුර බංග්ලාදේශයේ ඩකා නුවර සිට</author>
    <content>ජනාධිපති මහින්ද රාජපක්ෂ මහතා තෙදින නිල සංචාරයක් සඳහා බංග්ලාදේශය වෙත අද (18) පැමිණීමට නියමිතය.බංග්ලාදේශ ජනාධිපති සිල්ලුර් රහමන් මහතාගේ ඇරියුමක් මත නිල සංචාරයේ නිරතවන ජනාධිපතිවරයා මහත් හරසරින් පිළිගැනීමට බංග්ලාදේශ රජය කටයුතු යොදා තිබේ.ජනාධිපති මහින්ද රාජපක්ෂ මහතාගේ පළමු බංග්ලාදේශ නිල සංචාරය වන මෙහිදී දෙරටටම වාසිදායක වන නව ගිවිසුම් කිහිපයකටම අස්සන් තැබීමට නියමිතය.බංග්ලාදේශයේ ශාහ්ප්ලාල් ගුවන්තොටුපළින් එරටට ළඟාවන ජනාධිපතිතුමා ආචාර වෙඩිමුර 21 කින් හා හමුදා උත්තමාචාර පෙළපාලියකින් පිළිගැනේ. සිය සංචාරය අතරතුර බංග්ලාදේශ ජනාධිපතිවරයා හා අගමැතිනී සීක් හසීනා මහත්මිය ඇතුළු රාජතාන්ත්‍රිකයන් හමුවී සාකච්ඡා කිරීමටත් ජනාධිපතිවරයා බලාපොරොත්තු වේ.1971 වසරේදී ස්වාධීන රාජ්‍යයක් සේ ස්ථාපිත කෙරුණු බංග්ලාදේශය සහ ශ්‍රී ලංකාව අතර රාජතාන්ත්‍රික සබඳතා 1972 වසරේදී ඇරඹිණ.1979 වසරේ ස්ථාපිත කෙරුණු ඩකා හි ශ්‍රී ලංකා මහ කොමසාරිස් කාර්යාලයට අමතරව චිතගොන් හි ශ්‍රී ලංකා කොන්සල්වරයෙක්ද සිටී.ශ්‍රී ලාංකිකයෝ 3500 කට අධික සංඛ්‍යාවක් එරට වෙසෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104183</link>
    <topic>සබරගමු සරසවිය අද සිට විවෘතයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>වසා දමා තිබූ සබරගමුව විශ්වවිද්‍යාලය අද (18) සිට විවෘත කෙරේ.දෙවන, තෙවැනි හා සිවුවැනි වසරවල අධ්‍යයන කටයුතු අද (18) සිට ආරම්භ කෙරෙන බව උපකුලපති මහාචාර්ය මහින්ද එස්. රූබසිංහ මහතා කීවේය. සබරගමු සරසවියේ ප්‍රථම වසර පමණක් පසුගිය 4 වනදා ආරම්භ විණි.ශිෂ්‍ය වර්ජන හා නවක වදය නිසා මෙම විශ්වවිද්‍යාලය පසුගිය මාස තුන ඇතුළත තෙවරක්ම වසා දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104184</link>
    <topic>සුනාමි කටකතා ගැන පොලිසිය තදින් සිටී</topic>
    <author>සුභාෂිනී සේනානායක</author>
    <content>සුනාමියක් ගැන කට කතා පතුරුවන අයට එරෙහිව නීතිමය ක්‍රියාමාර්ග ගන්නා බව ආපදා කළමනාකරණ ඇමැති මහින්ද අමරවීර මහතා පවසයි.මේ පිළිබඳව පොලිස් ස්ථානවලට අවශ්‍ය උපදෙස් දී ඇති බව පවසන අමාත්‍යවරයා එවැනි කට කථා පතුරුවන අය නීතියේ රැහැනට කොටුකර ගැනීමට නිලධාරින් සූදානමින් සිටින බවද පවසයි.සුනාමි අවදානමක් ඇත්නම් පැය කීපයක් තුළ දැනගත හැකිවන බව පවසන අමාත්‍යවරයා අවදානම් කලාපවල සිටින ජනතාව ඉවත් කිරීමට සියලු ක්‍රියාමාර්ග ගැනීමට රජය සූදානම් බවද කීය.පසුගිය 4 වනදා ආරම්භ විණි. ශිෂ්‍ය වර්ජන හා නවක වදය නිසා මෙම විශ්වවිද්‍යාලය පසුගිය මාස තුන ඇතුළත තෙවරක්ම වසා දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104185</link>
    <topic>මෙදා අවුරුද්දට රිය අනතුරු අඩුයි</topic>
    <author>සුභාෂිනි සේනානායක</author>
    <content>මෙවර අලුත් අවුරුදු උත්සව සමයේ රිය අනතුරු අඩුවී තිබේ.පසුගිය වසරට සාපේක්ෂව සියයට 35 කින් අඩුවී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා පවසයි.සාමාන්‍ය දිනකටත් රිය අනතුරු 5 ක් පමණ සිදුවන බව කී ඒ මහතා උත්සව සමයේ දින තුනටම සිදුවී ඇත්තේ රිය අනතුරු 21 ක් පමණ බවද පැවැසීය.අනතුරු අවමවීම සඳහා රථවාහන අංශයේ නිලධාරින්ගේ දැඩි කැපවීම හේතුවී ඇතැයිද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104186</link>
    <topic>දෙහිවල සතුන් වත්තේ කුරු හිපපොටේමස් පැටවුන් 3ක් උපත ලබති</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>ලෝකයේ වඳවීමට ලක්ව ඇති කුරු හිපපොටේමස් පැටවුන් තිදෙනෙකු දෙහිවල ජාතික සත්වෝද්‍යානයේ පසුගියදා උපත ලැබූහ.එම හිපපොටේමස් පැටවුන්ට නම් තැබීමේ තරගයක් සත්වඋද්‍යානය නැරඹීමට එන නරඹන්නන් අතර පැවැත්වීමට සත්වෝද්‍යානය අධ්‍යක්ෂ භාෂ්වර සේනාංක ගුණරත්න මහතාගේ උපදෙස් පරිදි කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104187</link>
    <topic>මූන්ගේ කමිටුවේ නපුරු වාර්තාව ගැන දැනුවත් කෙරේ</topic>
    <author>මහින්ද අලුත්ගෙදර</author>
    <content>අසත්‍ය හා පක්ෂග්‍රාහී තොරතුරු පදනම් කරගත් එක්සත් ජාතීන්ගේ මහලේකම්වරයාගේ ත්‍රිපුද්ගල කමිටු වාර්තාව පිළිබඳව විදේශීය තානාපතිවරුන් හා මහකොමසාරිස්වරුන් දැනුවත් කිරීමට රජය පියවර ගනී.ශ්‍රී ලංකා රජයේ ස්ථාවරය පැහැදිලි කිරීම සඳහා පැවැත්වෙන මෙම දැනුවත් කිරීමේ සාකච්ඡාවට ශ්‍රී ලංකාවේ සිටින විදේශීය තානාපතිවරුන් හා මහකොමසාරිස්වරුන් සම්බන්ධ කරගන්නා බව විදේශ කටයුතු අමාත්‍යාංශය පවසයි.මෙම සාකච්ඡාව ඉදිරි දින කිහිපය ඇතුළත පැවැත්වීමට නියමිත අතර අදාළ වාර්තාව පිළිබඳ ලිපියක් එක්සත් ජාතීන්ගේ සංවිධානය හා සම්බන්ධ නියෝජිතයන් වෙත යොමු කර ඇතැයිද අමාත්‍යාංශය සඳහන් කරයි.යුද ගැටුම් පැවැති කාල සමයේ සිදුවූවා යැයි පවසන යුද අපරාධ සම්බන්ධයෙන් උපදෙස් ලබා ගැනීම සඳහා එක්සත් ජාතීන්ගේ මහලේකම් බෑන් කී මූන් විසින් මෙම ත්‍රිපුද්ගල කමිටුව නම් කරන ලද අතර ඉන්දුනීසියාවේ හිටපු නීතිපති මර්ෂුකි දරුස්මාන් එහි සභාපතිත්වය දැරීය.කෙසේ වූවද මෙම වාර්තාව අඩුපාඩුකම් රැසකින් සමන්විත වාර්තාවක් වන අතර ඒ සඳහා කරුණු ඉදිරිපත් කර ඇත්තේද කිසිදු සත්‍ය අසත්‍යතාවයකින් තොරව බවද ශ්‍රී ලංකා විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104188</link>
    <topic>බක්මහ අකුණු: ප්‍රවේසමෙන්</topic>
    <author>මානෙල් පුෂ්පකුමාරි</author>
    <content>බක්මහ අකුණු මැයි මාසය මැද වනතුරු ඇතිවන බැවින් විවෘත ස්ථානවල සහ ගස් යට සිටීමෙන් වළකින ලෙස කාලගුණ විද්‍යා අධ්‍යක්ෂ ජනරාල් ජී. බී. සමරසිංහ මහතා ඉල්ලා සිටී.මෙහිදී වෝල්ට් 100 කට අධික විද්‍යුත් ශක්තියකින් පහළට ඇදී එන අකුණු සැර ඉතාමත් ප්‍රබල බවත් නිවෙස්වල භාවිත කරන විද්‍යුත් උපකරණ විසන්ධි කරන ලෙසත්, දුරකථන භාවිතයෙන් වළකින ලෙසත් සමරසිංහ මහතා පවසයි.දරුණු ලෙස අකුණු ගැසීමේ තත්ත්වය ගම්පොළ, නුවරඑළිය, රත්නපුර වැනි කඳුකර ප්‍රදේශවල පස්වරු 2.00 ට පමණ ආරම්භ වන අතර, පහත රට ප්‍රදේශවල මේ තත්ත්වය පස්වරු 4.00 ට පමණ සිදුවෙයි. සියලුම ප්‍රදේශවල ඇතිවන මේ තත්ත්වය රාත්‍රී 8.00 දක්වා පවතින බව සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n1104189</link>
    <topic>සාමනේර හිමි දියේ ගිලෙයි: බේරාගන්න ගිය මවත් මිය යයි</topic>
    <author>සූරියවැව සමූහ පී. එස්. ගුණසේකර</author>
    <content>දියේ ගිලෙමින් සිටි සාමනේර හිමිනමක් බේරාගැනීමට උත්සහ කළ මවත් සාමනේර හිමිනමත් යන දෙදෙනම දියේ ගිලී මියයාම පිළිබඳ දුක්බර පුවතක් සූරියවැව පොලිස් වසමට අයත් වල්සපුගල ගම්මානයෙන් වාර්තා වෙයි.පසුගිය සෙනසුරාදා (16) පස්වරු 4.30ට පමණ වල්සපුගල වැවේ ගිලී මෙසේ මියගොස් ඇත්තේ ජුලම්පිටියේ සුනන්ද (14) නමැති කුඩා සාමනේර හිමිනම සහ මව වන දහනායක කුසුමලතා (32) මහත්මියයි.ගොඩඋඩ ගල්කන්දේ විහාරයේ වැඩ විසූ සාමනේර හිමිනම සිංහල අවුරුද්දට දෙමාපියන් දැකගැනීමට නිවසට පැමිණ සිටියදී මෙම අනතුරට ලක්වී ඇත. වල්සපුගල වැවේ දියනාමින් සිටියදී කුඩා හිමිනම දියේ ගිලෙන බව දැනගත් මව ඔහු බේරාගැනීමට තැත්කර තිබේ. එහිදී ඇය ගත් උත්සාහය අසාර්ථකවීමෙන් දෙදෙනාම දියේ ගිලී මියගොස් තිබේ. මේ පිළිබඳ සූරියවැව රෝහලේදී හදිසි මරණ පරීක්‍ෂණය පැවැති අතර බැදිගන්තොට හදිසි මරණ පරීක්‍ෂක සාමවිනිසුරු පී. එස්. රත්නායක මහතා මෙය දියේ ගිලීමෙන් සිදුවූ හදිසි මරණ බවට තීරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n11041810</link>
    <topic>ජනාධිපති සම්බන්ධීකරණ ලේකම් මිත්‍ර ගංකන්ද අභාවප්‍රාප්ත වෙයි</topic>
    <author/>
    <content>ජනාධිපති සම්බන්ධීකරණ ලේකම් මිත්‍ර ගංකන්ද මහතා (68) අභාවප්‍රාප්ත විය.කොළඹ යශෝධරා බාලිකාවේ හිටපු නියෝජ්‍ය විදුහල්පතිනිය වූ සුමිත්‍රා විජේමාන්න මහත්මිය ගංකන්ද මහතාගේ බිරිය වෙයි.සන්ටෙල් ආයතනයේ සේවය කරන චමිදු ගංකන්ද මහතාගේ සහ එංගලන්තයේ පදිංචි කසුනි ගංකන්ද මහත්මිය ගංකන්ද මහතාගේ දූ දරුවෝ වෙති.ගංකන්ද මහතාගේ දේහය ‘කොත්බිසි’ කහතුඩුව, පොල්ගස්ඕවිට නිවසේ තැන්පත් කර තිබෙන අතර අවසන් කටයුතු අනිද්දා (20) සවස 3.00 ට කහතුඩුව සුසාන භූමියේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n11041811</link>
    <topic>අලින්ගේ හිස තෙල් ගැල්වීම පින්නවල දී</topic>
    <author>රඹුක්කන විශේෂ ඔස්වල්ඩ් ගොඩකුඹුර සමඟරඹුක්කන උතුර විපුල කුමාරතුංග</author>
    <content>පින්නවල අලි අනාථාගාරයේ චාරිත්‍රානුකූලව සිදු කෙරෙන අලි ඇතුන්ගේ හිසතෙල් ගෑම උත්සවය මෙවරත් උත්කර්ෂවත් අයුරින් සිදු කෙරිණි.1975 වර්ෂයේ පෙබරවාරි 16 දින අලි පැටවුන් පස් දෙනකුගෙන් ආරම්භ කළ අලි අනාථාගාරයේ මේ වන විට අලි ඇත්තු අනූතුන්දෙනෙක් (93) සිටිති. පසුගිය අටවැනි දින උපත ලද පැටවා ද සමඟ මේ වන විට පින්නවල අලි අනාථාගාරයේ අලිපැටවුන් හැට එක් දෙනෙක් උපත ලබා ඇත.හිසතෙල් ගැල්වීමේ නැකතට පෙර එහි පැමිණ සිටි පිරිස පංචශීලයෙහි පිහිටුවීම රඹුක්කන දළුග්ගල බෝධිරාජාරාමාධිපති තල්ගස්පිටියේ සෝනුත්තර හිමිපාණෝ විසින් සිදු කළහ. අනතුරුව අලි අනාථාගාරයේ සෙවණ ලබන අලි ඇතුන්ටත්, එහි සේවක මණ්ඩලයටත් සෙත් පතා පිරිත් සජ්ඣායනය කෙරිණි.දළුග්ගල විහාරාධිපති හිමි හිරිවඩුන්න බෝධිමාලතාරාම විහාරාධිපති හල්ඔළුවේ සුමේධ හිමි, කඳවලපිටියේ සුදර්ශි හිමි, දළුග්ගල බෝධිරාජාරාමයේ වැවේගම නන්දසිරි හිමියෝ ද මේ අවස්ථාවට එක්වූහ.සුබ මොහොතින් අලි ඇතුන්ගේ හිසතෙල් ගැල්වීම අරඹමින් කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා අනාථාගාරයේ වෙසෙන ‘මැණිකා’ කෙනරගේ ද ‘නන්දිමිත්‍ර’ අලියාගේ ද හිසතෙල් ගැල්වීය.ජාතික සත්වෝද්‍යානයේ අධ්‍යක්ෂ ජනරාල් භාෂ්වර සේනාංක ගුණරත්න, රඹුක්කන ප්‍රාදේශීය සභාවේ සභාපති අතුල හඳගම, ප්‍රාදේශීය ලේකම් බී. එම්. පී. එන්. බෙලිගම්මන, කෑගල්ල ජ්‍යෙෂ්ඨ පොලිස් අධිකාරි ප්‍රියලාල් දසනායක, ජාතික සත්වෝද්‍යානයේ පරිපාලන නිලධාරි ඒ. පී. හියුබට්, සත්ව ආරක්ෂක නිලධාරි එස්. එස්. එම්. සීලරත්න මහත්වරු අලිඇතුන්ගේ හිසතෙල් ගැල්වීමට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n11041812</link>
    <topic>සුනාමි බියෙන් මාතර ජනතාව ගෙවල් අතහැර ගිහින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>සුනාමි අවදානමක් ඇතිවේයැයි ලැබුණු ආරංචි නිසා මාතර වෙරළාසන්න ප්‍රදේශවල ජීවත් වූ පිරිස් නිවාසවල බඩුමුට්ටු ද ඉවත්කරගෙන ආරක්ෂිත ස්ථානවලට ගොස් ඇත.පසුගිය දින විද්‍යුත් මාධ්‍යයක් මඟින් ප්‍රකාශකර ඇති සුනාමි අවදානමක් නිසා කැළඹීමෙන් සිටි ජනතාවට (15) දින දහවල් යතුරු පැදිවලින් පැමිණි පිරිසක් විසින් ‘සුනාමියක් එනවා දුවපල්ලා’ කියන ප්‍රකාශයත් සමඟ වෙරළාසන්න ප්‍රදේශවල පුද්ගලයන් හිස් ලූ ලූ අත පලා ගොස් ඇත.මේ අනුව මාතර, පරමුල්ල, තොටමුණ, පොල්හේන, මඩිපහ යන ප්‍රදේශවල ජනතාව මෙසේ කැළඹීමට පත්ව මේ වන විට නිවෙස් අතහැර ගොස් ඇත.මේ සම්බන්ධයෙන් මාතර දිස්ත්‍රික් ආපදා කළමනාකරණ මධ්‍යස්ථානයේ සබන්ධීකරණ නිලධාරි කපිතාන් සමත් බාලසූරිය මහතා අදහස් පවසමින්. මෙය තල්අත්ත උඩ බෙලිගෙඩියක් වැටුණු බවට සමාන කතාවක්. භුමි කම්පාවක් හෝ සුනාමි අවදානමක් ඇතිවුවහොත් එය එලාම් නළා මඟින් හෝ මාධ්‍යයන් මගින් සහ ප්‍රචාරක රථ මඟින් ජනතාවට දැනුම් දී ජනතාවගේ ජීවිත ආරක්ෂාව සැලසීමට කටයුතු යොදා තිබෙනවා. එක් එක් පිරිස් පවසන කට කතාවලට නොරැවැටෙන ලෙස ජනතාවගෙන් ඉල්ලා සිටින බව ද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n11041813</link>
    <topic>සිරකරුවන්ගේ කුසලතා වර්ධනය කර ඔවුන්ට ජීවනෝපාය සාදා දීමට පියවර ගන්නවා</topic>
    <author/>
    <content>විවිධ හේතූන් නිසා බන්ධනාගාර ගතව සිටින පුද්ගලයන් නිදහස්ව පිටව යන විට නිරෝගී මනසකින් හා සෞඛ්‍ය සම්පන්න ව යම් කිසි යහපත් ජීවනෝපාය මාර්ගයක් සකස් කරගත් පිරිසක් හැටියට සමාජයට එක් කිරීමේ වැඩපිළිවෙළක් සමස්ත බන්ධනාගාර පද්ධතිය තුළ ක්‍රියාත්මක කරනවා යැයි පුනරුත්ථාපන කටයුතු හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජදීර මහතා පැවැසීය.ඉකුත් (16) දින මාතර බන්ධනාගාරයේ පැවති සිංහල අලුත් අවුරුදු උත්සවයේදී එසේ පැවැසූ අමාත්‍යවරයා වැඩිදුරටත් මෙසේ ද පැවසීය.බන්ධනාගාරය කියන සංකල්පය අප වෙනස් කළ යුතුයි. බන්ධනාගාරය කව්වහම අපේ හිතට එන්නේ වද දෙන තැනක් කියලයි. ඒ නිසා බන්ධනාගාර තුළ දහම් පාසල් ආරම්භ කරනවා.පරිසර සංවිධාන ගොඩනගනවා. යම් කිසි අධ්‍යාපනයක් ලබාදෙන අතර ඒ ඒ අයගේ කුසලතා අනුව යම් කිසි කර්මාන්තයක් ජීවනෝපාය මාර්ගයක් පුහුණු කරනවා. සමස්ත බන්ධනාගාර තුළ ගෘහ උපකරණ නිපදවීමේ වැඩපිළිවෙළක් ක්‍රියාත්මක කරමින් ඉන් උපයන ආදායමෙන් කොටසක් බන්ධනාගාර ශුභ සාධන කටයුතුවල යොදවන අතර රැඳවියන් නිදහස්ව පිටව යන විට ඉන් කොටසක් ඔවුනට ලබා දෙනවා.එකී කටයුතුවලට දායක වන කැපවන විනයගරුක අයට පොදු සමාව සිරගතව සිටින කාලය අවම කිරීම හා එළිමහන් කඳවුරුවලට යොමු කිරීම වැනි කටයුතු බන්ධනාගාර නිලධාරින්ගේ නිර්දේශය අනුව ක්‍රියාත්මක කරනවා.සිංහල අලුත් අවුරුද්ද අපි කාගේත් වැදගත් උත්සවයක්. මේ රැඳවියන් තම නිවෙස්වල නිදහසේ සිටිය නම් අඹුදරුවන් නෑ හිතවතුන් එක්ක එකට එකතුවෙලා සතුටු වනවා. නමුත් අද මේ පත්ව ඇති තත්ත්වය මත හිතින් දුක් විඳිනවා ඇති.ඒ නිසා අපට අවශ්‍ය වුණා ඒ මානසික අසහනය දුරු කරන්න. අද මේ බිත්ති හතරට මැදිවෙලා ඉන්න පිරිසට එකට එකතුවෙලා අවුරුදු ප්‍රීතිය බුක්ති විඳින්නයි මේ අවුරුදු උත්සවය සංවිධානය කර තිබෙන්නේ.අද මුළු රටේම ජනතාවට ඔබට අපට මේ විදිහට අවුරුදු සතුට බුක්ති විඳින්න අවස්ථාව නිදහස උදා වී ඇත්තේ ජනාධිපතිතුමා කුරිරු ත්‍රස්තවාදය මුළුමනින් පරාජය කරල රටට සාමය උදාකර දුන් නිසයි.එතුමාගේ රටට ජනතාවට තිබෙන ආදරය කරුණාවත් දූරදර්ශී පරිණත දේශපාලනයත් නිසා ලෝකයේ ප්‍රබල ස¼ඟරාවක් ලෝකයේ ශ්‍රේෂ්ඨ පුද්ගලයින් සිය දෙනෙකු තෝරාගෙන වැඩපිළිවෙළකදී ලෝකයේ ශ්‍රේෂ්ඨතම පාලකයා හැටියට අපේ ජනාධිපතිතුමාට පිළිගැනීමක් ලබා දී තිබෙනවා.මේ රැඳවියන් තාවකාලිකවයි මේ තුළ ඉන්නේ මේ සියල්ලන් ම අපේ රටේ පුරවැසියෝයි. මා සදාකාලිකව ඔබ වරදකරුවන් ලෙස සලකන්නේ නැහැ.නීතිඥයකු හැටියට ඇතැම් විට වැරදිකළ අය වගේ නොකළ අයත් මේ අතර ඇතැයි මා හිතනවා.සියලු බන්ධනාගාර පහසුකම් සහිත ඉඩ කඩ ඇති නිසංසල පරිසරවල ස්ථාපිත කරනවා. නවීකරණය කරනවා. ඒ වැඩපිළිවෙළ දැනටමත් ආරම්භ කර තිබෙනවා.බන්ධනාගාරය තුළ ලබාදෙන සහසුකම්වලින් නිසි ප්‍රයෝජන ගෙන යහපත් පුරවැසියකු ලෙස සමාජයට එක් වී රට ගොඩනැගීමේ වැඩපිළිවෙළේ කොටස්කරුවන් වන්නැයි මා ආරාධනා කරනවා.මාතර මැද්දවත්ත නාගබෝධිවිහාරය හා කිතලගම නාගරුක්ඛාරාමය යන විහාරස්ථානාධිපති බන්ධනාගාර ශුභ සාධන සංගමයේ උප සභාපති අංගුන්න බදුල්ලේ ඥාන දස්සි හිමි බන්ධනාගාර අධිකාරි කේ. කේ. සුරංජන් මහතා ද අදහස් දැක් වූ අතර දකුණු පළාත් සභා අමාත්‍ය බිංදු වීරසිංහ මාතර නගරාධිපති රන්ජිත් යසරත්න අමාත්‍යාංශ ලේකම් අනුර දිසානායක, අමාත්‍යවරයාගේ සම්බන්ධිකරණ ලේකම් චිත්‍රානන්ද ගජදීර යන මහත්වරු ද මේ අවස්ථාවට සහභාගි වූ අතර පිරිමි හා කාන්තා රැඳවියන් සහභාගි වූ විවිධ තරඟ රාශියක් හා සංස්කෘතිකාංග පැවති අතර ත්‍යාග ප්‍රදානය අමාත්‍යවරයා ප්‍රමුඛ ආරාධිතයින් අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n11041814</link>
    <topic>හිස තෙල් ගෑමේ ජාතික උත්සවයට සමගාමීව රන් දූපත සඟසතු කැරේ</topic>
    <author/>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් (16) දින මාතර රන් දූපත ශ්‍රී රෝහණ සංඝ සභාවේ උපෝසථාගාරයේ දී හිසතෙල් ගෑමේ ජාතික උත්සවය පැවැත්විණි.ශ්‍රී රෝහණ සංඝ සභාවේ මහා නායක රුහුණු විශ්වවිද්‍යාලයේ කුලපති අත්තුඩාවේ සිරි රාහුල නාහිමියෝ මෙම උත්සවයේදී ජනපති මහින්ද රාජපක්ෂ මහතාගේ හිස තෙල් ගෑම සිදු කළහ. ආසියාවේ ආශ්චර්යමත් රට බවට ඉදිරියට යන ගමනේ දී නිරෝගී සෞඛ්‍ය සම්පන්න ජනතාවක් රටේ බිහිවේවායි උන්වහන්සේ මෙහි දී පැතූහ.ශ්‍රී රෝහණ සංඝ සභාවේ උපෝසථාගාරය පිහිටි රන් දූපත රුහුණට මහා අභිමානයක් (2600) සම්බුද්ධ ජයන්තිය සමරන මේ මොහොතේ ඒ පූජා භූමිය සඟසතුකර පූජා කිරීමේ ඔප්පුව ජනාධිපතිතුමා අතින් මේ මොහොතේ ලබාදීමත් මහා පුණ්‍යකර්මයක් බවත් අත්තුඩාවේ සිරි රාහුල හිමියෝ මෙහි දී පැවැසූහ.රුහුණු රට භික්ෂු පෙරමුණේ මහ ලේකම් ඕමාරේ කස්සප හිමි - අද මාතර පුරවරයට ඓතිහාසික දිනයක්. රාජ්‍ය නායකයාගේ ප්‍රධානත්වයෙන් හිස තෙල් ගෑමේ ජාතික උත්සවය මාතර රන්දූපතේ දී පැවැත්වීමට ලැබීම එයට මූලික හේතුවයි.ඒ වගේ ම මේ පූජා භූමිය සඟසතු කර පූජා කිරීමේ ඔප්පුව ජනාධිපතිතුමා අතින් භාරදීම අනෙක් වැදගත් කරුණයි. මේ පූජා භුªමිය තුළ මේ වන විට ස්වාමින් වහන්සේලා (953) ක් උපසම්පදාව ලබා තිබෙනවා.මේ උපෝසථාගාරය පිහිටුවීමේ මූලිකත්වය ගැනීමේ ගෞරවය හිමිවන්නේ හිටපු අමාත්‍ය මහින්ද විජේසේකර මහතාටයි. එය අප සදා සිහිපත් කළ යුතුයි. යැයි ද උන්වහන්සේ කීහ.අත්තුඩාවේ සිරි රාහුල නාහිමියන් විසින් ජනාධිපතිතුමාගේ හිසතෙල් ගෑමේ චාරිත්‍රය ඉටු කළ අතර ජනාධිපතිතුමා විසින් හස්තියකුගේ හිසතෙල් ගෑම ද මේ අවස්ථාවේ සිදු කෙරිණි.දේශීය වෛද්‍ය අමාත්‍ය සාලින්ද දිසානායක මහතා පිළිගැනීමේ කථාව කළ අතර නාරංදෙණියේ ධම්මාවාස හිමියන් ආගමික වතාවත් ඉටු කළහ. මහා සංඝරත්නය ඩලස් අලහප්පෙරුම, මහින්ද යාපා අබේවර්ධන, චන්ද්‍රසිරි ගජදීර යන අමාත්‍යවරුන් දකුණු පළාත් ප්‍රධාන අමාත්‍ය ෂාන් විජයලාල් ද සිල්වා, දකුණු පළාත් ආණ්ඩුකාරිනි කුමාරි බාලසූරිය යන මහත්ම මහත්මීන්ද මාතර දිස්ත්‍රික් ලේකම් ඩබ්ලිව්. කේ. කේ. අතුකෝරාල මහත්මිය ඇතුළු රජයේ නිලධාරින් දිස්ත්‍රික්කයේ පාර්ලිමේන්තු මැති ඇමැතිවරුන් ප්‍රාදේශීය දේශපාලන නියෝජිතයන් ඇතුළු විශාල පිරිසක් ද මේ අවස්ථාවට සහභාගිවූහ.දේශීය වෛද්‍ය අමාත්‍යාංශය ආයුර්වේද දෙපාර්තමේන්තුව, දකුණු පළාත් සභාව මාතර දිස්ත්‍රික් ලේකම් කාර්යාලය හා මාතර බෝධි ආරක්ෂක සභාව මෙම උත්සවය සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=n11041815</link>
    <topic>රට වෙනුවෙන් කැපවී වැඩ කළ දොස්තර වික්‍රමසිංහට එදා ඔහුගේ සිවිල් අයිතිවාසිකම් පවා අහිමිවුණා</topic>
    <author/>
    <content>ශ්‍රී ලංකාවේ හිරබත් කෑ ප්‍රථම මාධ්‍යවේදියා වන්නේ දොස්තර වික්‍රමසිංහ මහතායි. දොස්තර වික්‍රමසිංහ අපේ රටට ගැලපෙන සේ සමාජවාදී ප්‍රතිපත්ති සකස් කළා. තම පුරවැසිභාවය, සිවිල් අයිතිවාසිකම් අහෝසි කරගත් නායකයා එතුමා යයි මානව සම්පත් සංවර්ධන ජ්‍යෙෂ්ඨ අමාත්‍ය ඩිව් ගුණසේකර මහතා මාතර පැවැති දොස්තර එස්. ඒ. වික්‍රමසිංහ 110 වැනි ජන්ම දින සමරු උළලේදී පැවැසීය.මාතර හක්මන පාරේ උයන්වත්ත ක්‍රීඩාංගණය ඉදිරිපිට ඉදිකර ඇති වික්‍රමසිංහ ප්‍රතිමාවට පුෂ්පෝපහාර දැක්වීමෙන් අනතුරුව උත්සව සභාව පැවැත්විණි.අමාත්‍ය ඩිව් ගුණසේකර මහතා මෙසේද කීය. වර්ෂ 1901 දී මාතර අතුරලිය නාරංකැටිය වලව්වේ ඉපිද වාමාංශික දේශපාලනයේ ශ්‍රී ලංකාවේ නියමුවා ලෙස කටයුතු කළා. මේ වනවිට රටවල් හතකින් ලොව පාලනය කරන යුගයේ යටත් විජිතවාදය විරුද්ධ නිදහස් හඬක්වත් තිබුණේ නැත. අද ශ්‍රී ලංකාවත් වෙනස් වෙලා. රටට මෙබඳු වෙනසක් වන බව එදා පෙන්වා දුන් මානව විද්‍යාඥයා දොස්තර වික්‍රමසිංහ මහතායි.පූර්ණ නිදහස පිළිබඳ සංකල්පය 1972 ආණ්ඩුක්‍රම ව්‍යවස්ථාවෙන්ම ඉෂ්ඨ වුණා. රට කර්මාන්තකරණය කෘෂිකර්මය ගැන කථා කළේ ඔහුය. පරිසරය රැකීම ගැන කතා කළේ ඔහුය. නොමිලයේ වෛද්‍ය සේවය ගැන කතා කළේ ඔහුය. නිදහස් අධ්‍යාපනයත් නිදහස් රාජ්‍ය සේවයත් ඇති රට ශ්‍රී ලංකාවයි.රට මැලේරියාවෙන් පිරීගිය යුගයේ ආචාර්ය ඇන්. ඇම්. පෙරේරා, ආචාර්ය කොල්වින් ආර්. ද සිල්වා යන මහත්වරු සමඟ කෑගල්ල, රත්නපුර ප්‍රදේශවල නොමිලයේ ප්‍රතිකාර කළේ දොස්තර වික්‍රමසිංහ මහතාය. ආසියානු මහද්වීපය අද ආර්ථිකය ජය ගනිමින් සිටිනවා. ආර්ථිකයේ නියමුවාව සිටි බ්‍රිතාන්‍යයත්, ආර්ථිකයේ මිලිටරිකාරයා ලෙස සිටි අමෙරිකාවත් අද වැටී තිබෙනවා. අද පාර්ලිමේන්තු මන්ත්‍රීවරුන්වත් පත්තර කියවන්නේ නැහැ. දොස්තර වික්‍රමසිංහ මහතා ‘ඉදිරිමඟ’ නමැති ලියූ ආර්ථික ව්‍යුහය වැනි පොතක් කිසිවකු ලියා නැහැ.බන්ධනාගාර ප්‍රතිසංස්කරණ හා පුනරුත්ථාපන ඇමැති චන්ද්‍රසිරි ගජදීර මහතා, කෙතරම් වැඩ රාජකාරි තිබුණත්, හිමිදිරියේ නැගිට විත් නායකතුමාට මල් දෝතක් තබා උපහාර දක්වන අවස්ථා එමටයි. එතුමාගේ මානුෂික ගුණය විද්‍යාත්මක දෘෂ්ටිය කාලීන ලෙස අදටත් වලංගුයි. එතුමාගේ දර්ශනය මේ රටේ පොදු සමාජ දර්ශනය විය යුතු යැයි කීවේය.මාක්ස් ලෙනින් දර්ශනය අනුව අධිරාජ්‍යවාදයට විරුද්ධ වීමත් නිල්වලා යෝජනා ක්‍රමය අර්ථවත් කිරීමත් එතුමාගේ දර්ශනය විය. කොල්ලකාරි අධිරාජ්‍යවාදී දර්ශනයට මැදපෙරදිග රටවල් පමණක් නොව අනෙක් රටවල්ද එරෙහිව නැගී සිටිනවා.එදා එතුමා, නිල්වලා යෝජනා ක්‍රමයේ ඇති වැරදි පෙන්වා දුන්නා. ඔවුන් ඒවා පිළිනොගත්තත් අද ඒ සියල්ල සනාථ වී තිබෙනවා. නිල්වලා මිටියාවතේ මිනිස්සු එතුමාගේ විද්‍යාත්මක දර්ශනය අගය කරමින් කතා කරනවා.මාතර ශාසනාරක්ෂක බල මණ්ඩලයේ ලේඛකාධිකාරි ඇහලපේ යතිරතන හිමි, 1955 දී දොස්තර වික්‍රමසිංහ මහතා ලියූ ඉදිරිමඟ පොත නැවතත් මුද්‍රණය කොට තරුණ පෙළට කියවන්නට බෙදා දෙන්න ඕන. ලෝකයේ පීඩිත පන්තිය වෙනුවෙන් කථා කළ අයෙක් අද වෛරී දේශපාලනයක් තියෙන්නේ. එකම පක්ෂයේ අය පවා මරා ගන්නවා. තමා සමඟ තරඟ කළ පුද්ගලයාටත් දොස්තර වික්‍රමසිංහ මහතා මෙත් සිතින් වෙදකම් කළා. මැලේරියාව රට පුරා පැතිර ගිය අවස්ථාවෙ පීඩිත ජනතාවට එතුමා නොමිලයේම ප්‍රතිකාර කළා.දකුණු පළාත් සභාවේ කෘෂිකර්ම ඇමැති බිංදු වීරසිංහ, දකුණු පළාත් සභා මන්ත්‍රී වීරසුමන වීරසිංහ, මාතර මහනගර සභාවේ පුරපති රංජිත් යසරත්න, හිටපු ප්‍රාදේශීය සභා මන්ත්‍රී කරුණාරත්න ජයතුංග යන මහත්වරුද කථා කළ අතර කිවිපති මාටින් ජයවර්ධන මහතා කවි කථාවක් කළේය.තිහගොඩ ශාසනාරක්ෂක බල මණ්ඩලයේ සභාපති මාතර මැද්දවත්ත බෝධි රුක්ඛාරාමාධිපති අංගුන්න බදුල්ලේ ඥානදස්සි හිමියෝ පිරිස පංච ශීලයෙහි පිහිටවනු ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=r1104181</link>
    <topic>සියඹලාණ්ඩුව බුද්දම-තලාගංගොඩ මාර්ගය මඩ ගොහොරුවක්</topic>
    <author>මොනරාගල සමූහ - කේ. බී. රත්නායක</author>
    <content>සියඹලාන්ඩුව ප්‍රාදේශීය ලේකම් කොට්ඨාසයට අයත් බුද්දම තලාගංගොඩ ගම්මානයේ පහසුකම් නැත. ගොවි පවුල් 200ක් පමණ ජීවත්වෙන මේ ගම්මානයට යාමට ඇත්තේ පටු පස් පාරකි. එයද වළවල් වලින් ගහන මඩ ගොහොරුවක් බවට පත්වී ඇත. මෙහි ධාවනය කරන එකම වාහනය ට්‍රැක්ටරයයි.ත්‍රිවිලරයක් වත් යාමට නොහැකි හෙයින් පාසල් දරුවන්ට දිනපතා සැතපුම් හතරක පමණ දුරක් බුද්දම මහා විද්‍යාලයට පැමිණීමට සිදුවී ඇත්තේ මඩකඩිති උඩින් පනිමින්ය. ගර්භනී මාතාවන් සහ වෙනත් රෝගීහු ද බුද්දම මධ්‍යම බෙහෙත් ශාලාවේ ප්‍රතිකාර ගැනීමටත් පයින් පැමිණීමට සිදුවී ඇත.තලාගංගොඩ ගොවි ජනතාවගේ ආර්ථිකය රැඳී ඇත්තේ දෙහි, කෙසෙල්, බඩඉරිඟු, මඤ්ඤොක්කා ආදි බෝග වර්ග වලිනි. ඒවා පල්ලේවෙල සති පොළට ගෙනයෑම සඳහා සැතපුම් හතරක පමණ දුර බුද්දම නගරයට ගෙන ඒමට සිදුවී ඇත්තේ කර මතිනි. එසේ නැතිනම් ගෝනියකට රුපියල් පනහක පමණ ප්‍රවාහන ගාස්තුවක් ගෙවා ට්‍රැක්ටරයකිනි.බුද්දම රජමහා විහාරාධිපති පානමයායේ රතනසාර හිමි -බුද්දම තලාගංගොඩ පාර මඩ වළක්. ගම්මානයට විදුලි පහසුකම් නෑ. ළමයින් පාඩම් කරන්නේ කුප්පි ලාම්පු එළියෙන්. දක්ෂ ළමයින් ඒ ගමේ සිටිනවා. පාර වාහනයක් යා හැකි පරිදි සකස් කර දෙන ලෙසත්, විදුලි පහසුකම් ලබා දෙන ලෙසත් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=r1104182</link>
    <topic>කොට්ටාව පිං පොකුණ වෙල්යායට අප ජලය මුදා හැරලා</topic>
    <author>මහරගම විශේෂ වේහැල්ලේ පියතිලක</author>
    <content>කොට්ටාව දකුණු පිංපොකුණ වෙල්යායට එම මාර්ගය දෙපස ඇති නිවෙස්වල සහ ව්‍යාපාරික ස්ථානවල වැසිකිලිවල මල ජලය මුදාහරීම නිසා ගොවීහු බලවත් අසීරුතාවට මුහුණ පා සිටිති.මේ නිසා ඔවුන්ට කුඹුරු වගා කළ නොහැකි තත්ත්වයක් ඇති වී තිබෙන බව පවසති.මුදා හැරෙන මල ජලය නිසා ප්‍රදේශවාසින්ටද බලවත් හිරිහැරවලට මුහුණ පෑමට සිදුවී ඇත. එයින් නැගෙන දුගද මඟ දෙපස නිවෙස්වලට හා මහ මඟ යන එන්නන්ටද කරදරයක්ව ඇත.මහ ජනතාව හා ගොවීන් මේ පිළිබඳව අදාළ බලධාරීන්ට කොතෙක් කීවද මේ වනතුරු කිසිදු පියවරක් නොගත් බව ගොවීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=r1104183</link>
    <topic>මාවනැල්ල දිප්පිටිය නගරය නියෝජ්‍ය ඇමැතිගේ පරික්‍ෂාවට</topic>
    <author>මාවනැල්ල සමූහපී. සෙනෙවිරත්න</author>
    <content>දිප්පිටිය නගරය පිරිසුදු කිරීමට පියවර ගන්න යැයි මෙවර අරණායක ප්‍රාදේශීය සභාවේ නව සභාපති පදවියට පත් දිනේශ් ගුණරත්න මහතාට සෞඛ්‍ය නියෝජ්‍ය ඇමැති ලලිත් දිසානායක මහතා පැවැසීය.නියෝජ්‍ය සෞඛ්‍ය ඇමැතිවරයා නව ප්‍රාදේශීය සභා මන්ත්‍රීවරු හා සමග එක්ව පසුගියදා නගරයේ වෙළෙඳ ව්‍යාපාරික පිරිස් හමුවූ අවස්ථාවේ පවසා ඇත.එහිදී අදහස් දැක්වූ නියෝජ්‍ය ඇමැතිවරයා අරණායක ප්‍රාදේශිය සභා බල ප්‍රදේශයේ සභාව පවා ස්ථාපිතව ඇත්තේ දිප්පිටිය නගරයේ නිසා එම නගරය යථාපරිදි සකස්කැර පිරිසුදු ව තබාගන්න සභාව පියවර ගතයුතු වගද වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=r1104184</link>
    <topic> ගම්පහ රාජ්‍ය නිලධාරීන් දැනුම්වත් කිරීමේ වැඩමුළුව</topic>
    <author>ගම්පහ සංචාරක – ගම්පහ මධ්‍යම සමූහ නිට්ටඹුව සමූහ</author>
    <content>‘එක්සත් ජනතා නිදහස් සන්ධානය රජය පත්කළ ජනතාවට තිබූ අභියෝගය ජාතිය ගොඩනැඟීමයි. එය ජාතික භාෂා හා සමාජ ඒකාබද්ධතා අමාත්‍යාංශය පිහිටුවා ජනාධිපතිතුමා විසින් ඉතා සාර්ථකව ඉටුකර ඇතැයි ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා පැවැසීය.ඇමැතිවරයා එසේ පැවසුවේ රාජ්‍ය භාෂා ප්‍රතිපත්තිය හා එයට අදාළ නෛතික ප්‍රතිපාදන හා රාජ්‍ය භාෂා ප්‍රතිපත්තිය ක්‍රියාත්මක කිරීම සම්බන්ධයෙන් රාජ්‍ය නිලධාරීන් දැනුවත් කිරීම, අමාත්‍යාංශ ලේකම්වරු දැනුම්වත් කිරීම, පළාත් සභා ප්‍රධානීන්, දැනුම්වත් කිරීමේ ගම්පහ දිසා ලේකම් කාර්යාලයේ පැවැති වැඩමුළුවේ ප්‍රධාන ආරාධිතයා වශයෙන් සහභාගි වෙමිනි.ඇමැතිවරයා මෙසේ ද කීවේය.හෘදයංගම එක්සත්කමක් ඇතිවන්නේ, සෑම කෙනෙක්ගේම ගෞරවයට හේතුවන පරිදි කටයුතු කිරීමෙනි. ජාතිය ගොඩනැගීමට ඇති බාධා හඳුනාගත යුතුයි. උසස්වීම් ලබා දෙන්නේද, භාෂා ප්‍රවීණත්වය අනුවයි. අපේ අමාත්‍යාංශය විවිධ අංශ මගින් පුහුණුව ලබා දෙනවා. අපිට පුහුණුවට ගුරුවරු 600 ක් ඉන්නවා. වෘත්තිය සමිති ඉල්ලන පරිදි ඒ ඒ අයට අපි භාෂා දැනුම ලබා දෙනවා.පාසල් ගුරුවරුන්ට දෙමළ භාෂාව පුහුණු කරනවා. ත්‍රිභාෂා සමාජයක් අපිට තිබෙනවා. ලෝකයට යන්න ඉංගී‍්‍රසි භාෂාව අවශ්‍යයි.ජාතික භාෂා හා සමාජ ඒකාබද්ධතා අමාත්‍යාංශයේ ලේකම් එම්. එස්. වික්‍රමසිංහ, ගම්පහ දිසාපති ජේ. ජේ. රත්නසිරි, කොළඹ විශ්වවිද්‍යාලයේ නීති පීඨයේ ජ්‍යෙෂ්ඨ කථිකාචාර්ය මේනක කරන්තක යන මහත්ම මහත්මීහුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=s1104181</link>
    <topic>ශ්‍රී ලංකා නව ක්‍රිකට් නායකයා අද ප්‍රකාශ කෙරෙයි කණ්ඩායම නම් කිරීම මේ සතියේ දී</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් පිලේ නව නායකයා අද ප්‍රකාශයට පත් කිරීමට නියමිතය. ක්‍රීඩා ඇමැති මහින්දානන්ද අළුත්ගමගේ මහතා ගේ අනුමැතිය ලැබුණු පසු ශ්‍රී ලංකා ක්‍රිකට් ආයතනය නව ශ්‍රී ලංකා ක්‍රිකට් නායකයාගේ නම හෙළි කිරීමට නියමිතය. ශ්‍රී ලංකා ක්‍රිකට් නායකත්වයට නම් කිහිපයක් යෝජනා වුව ද ටී. එම්. ඩිල්ෂාන්ට වැඩි අවස්ථාවක් උදාව තිබේ. වසර 12කට අධික කාලයක් ශ්‍රී ලංකා පිලට ක්‍රීඩා කළ ඩිල්ෂාන් ටෙස්ට් තරග 63කට හා එක්දින තරග 203කට ක්‍රීඩා කර ඇත.එමෙන් ම ඔහු ශ්‍රී ලංකා පිලට එක්දින තරග 5කට නායකත්වය ලබා දී තරග 3ක් ජයග්‍රහණය කරා රැගෙන ගියේය. 34 හැවිරිදි ටී. එම්. ඩිල්ෂාන් ටෙස්ට් ශතක 11ක් හා එක්දින ශතක 10ක් ලබා සිටින දක්ෂතම පිතිකරුවෙකි.නව ක්‍රිකට් නායකයා පත් කිරීමෙන් අනතුරුව ක්‍රිකට් තේරීම් කමිටුව ඔහුව කැඳවා කණ්ඩායම තේරීම ගැන අදහස් විමසීමට නියමිතය.නායකයාගේ එක¼ඟතාව අනුව මේ සති අන්තය වන විට එංගලන්ත සංචාරයට යන ශ්‍රී ලංකා ක්‍රිකට් පිල ප්‍රකාශයට පත් කෙරෙනු ඇත.මේ අතර මැයි මස 5 වැනිදා අයි. පී. එල්. තරගාවලියට එක්ව සිටින ක්‍රීඩකයන් ශ්‍රී ලංකාවට පැමිණිය යුතු ද යන්න ඉන්දීය ක්‍රිකට් පාලක මණ්ඩලය ලිපියක් මගින් ශ්‍රී ලංකා ක්‍රිකට් වෙතින් විමසා ඇත. අයි. පී. එල්. තරගාවලිය මැයි 28 දා නිමාවන අතර ශ්‍රී ලංකා ක්‍රීඩකයන් මැයි 11 වැනිදා එංගලන්තය බලා පිටත්වීමට සුදානමින් සිටිති.ශ්‍රී ලංකා - එංගලන්ත ප්‍රථම ටෙස්ට් තරගය මැයි 26 දා ඇරැඹෙන බැවින් ආසන්න දිනකදී එංගලන්තයට පැමිණීමට අයි. පී. එල්. ක්‍රීඩකයෝ කලින් සැලසුම් කර තිබුණි. එහෙත් ක්‍රීඩා ඇමැති මහින්දානන්ද අළුත්ගමගේ මහතාගේ නියෝගයෙන් ශ්‍රී ලංකා පිලට ක්‍රීඩා කරන ක්‍රීඩකයන් මැයි 5 දා මවුබිමට පැමිණිය යුතු වේ.කෙසේ වුව ද ඉන්දීය ක්‍රිකට් පාලක මණ්ඩලය එවා ඇති ලිපිය පිළිබඳ ක්‍රීඩා ඇමැති මහින්දානන්ද අළුත්ගමගේ මහතා සම¼ඟ අද දිනයේ සාකච්ඡාවක් පවත්වා ඉදිරි තීරණය ප්‍රකාශ කරන බව ශ්‍රී ලංකා ක්‍රිකට් නිලධාරියෙකු ‘දිනමිණ’ ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=s1104182</link>
    <topic>අයි. සී. සී. ලීග් සූරතාව එමීර් රාජ්‍යයට</topic>
    <author/>
    <content>ජගත් ක්‍රිකට් කවුන්සිල ලීග් ක්‍රිකට් සූරතාවලියේ දෙවැනි කොටසේ සූරතාව දිනා ගැනීමට එක්සත් අරාබි එමීර් රාජ්‍ය කණ්ඩායම සමත්විය.නැම්බියාව, පැපුවා නිව්ගිනියා, හොංකොං, බර්මුඩා, උගන්ඩාව සහ එක්සත් අරාබි එමීර් රාජ්‍යය තරග වැදුණු මේ සූරතාවලියේ අවසන් මහා තරගයේදී නැම්බියා පිල කඩුලු 5කින් පරාජය කිරීමට එක්සත් අරාබි එමීර් පිල සමත්විය.ඩුබායි හී පැවැති මේ සූරතාවලියේදී එක්සත් අරාබි එමීර් රාජ්‍ය කණ්ඩායම නියෝජනය කරන ශ්‍රී ලාංකික ක්‍රීඩක ශදීප් සිල්වා තරග 6කදී කඩුලු 11ක් දවාගැනීමට සමත්විය.ඔහු අවසන් තරගයේදී ද ලකුණු 30කට කඩුලු 2ක් දවාලීය. 32 හැවිරිදි ශදීප් සිංහ, සෙබස්තියනයිටිස් සහ බ්ලූම්ෆීල්ඩ් කණ්ඩායම් නියෝජනය කළ ක්‍රීඩකයෙකි.නැම්බියාව - 200 (ඕවර 49.3)ක්‍රෙග් විලියම්ස් 58,, සරෙල් බර්ගර් 42, (සකීබ් අල් 13/3, නසීර් අසීස් 33/3, ශදීප් සිල්වා 30/2)එමීර් පිල 201/5 (ඕවර 45.3)සකීබ් අල් 73, කුර්රාම් ඛාන් නොදැවී 60, අර්ශද් අලි 30.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=s1104184</link>
    <topic>පසිදු පීරිස්ට දක්‍ෂතම ධාවකයා සම්මානය</topic>
    <author/>
    <content>වසර ගණනාවක් අඛණ්ඩව ෆොක්ස් හිල් සුපර් ක්‍රොස් ධාවන තරගාවලියේ හොඳම මෝටර් රථ ධාවකයා ලෙස අරවින්ද පේ‍්‍රමදාස සතුව තිබූ කිරුළ අත්කර ගනිමින් මෙවර ෆොක්ස් හිල් තරගාවලියේ හොඳම මෝටර රථ ධාවකයා ලෙස සම්මාන දිනා ගැනීමට පසිඳු පීරිස් සමත්විය.මෝටර් රථ තරග ඉසව් 3ක ජය හිමිකර ගැනීමට පසිඳු සමත්වූ අතර ප්‍රබල ඉන්දීය මෝටර් රථ ධාවන සූර වී. ආර්. නරේන් කුමාර් තරග ඉසව් 2ක ජය අත්කර ගත්තේය.60,000ක ක්‍රීඩා ලෝලීන් මධ්‍යයේ දියතලාව යුද හමුදා ඇකඩමි ධාවන පථයේ පැවැති 19 වැනි ෆොක්ස් හිල් සුපර් ක්‍රොස් මෝටර් රථ හා යතුරු පැදි ධාවන තරගාවලියේ හොඳම යතුරු පැදි ධාවකයා වූයේ ජපන් ජාතික ටොමෝයා සුසුකිය. පසුගිය වසරේ හොඳම යතුරුපැදි ධාවකයා වූ ඉන්දීය ජාතික සී. එස්. සන්තෝෂ් හා මෙරට ප්‍රබලතම යතුරුපැදි ධාවකයකු වූ ගයාන් සඳරුවන් අභිබවා ගිය ටොමෝයා සුසුකි ආසියාවේ හිටපු යතුරුපැදි සූරයකු වේ. 16න් පහළ යතුරුපැදි තරග ඉසව්වේ හොඳම ක්‍රීඩකයා වූයේ ශෙහාන් අධිකාරිය.එස්. එල්. නිසාන් මාර්ච් අශ්වබල 1000 මෝටර් රථ තරග ඉසව්වේ ජය හිමිකර ගැනීමට සමත්වූයේ රෝහිත රාජපක්‍ෂය. රෝහිත සමඟ යෝෂිත රාජපක්‍ෂ ද මේ තරගයට එක්වී සිටියේය. ශ්‍රී ලංකා මෝටර් රථ හා යතුරුපැදි ධාවකයන්ගේ සංගමයේ සහයෝගය ඇතිව මේ තරගාවලිය සංවිධානය කරනු ලැබූවේ දියතලාව යුද හමුදා ඇකඩමිය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=f1104181</link>
    <topic>එම්. කේ. ඩී. එස්. ගුණවර්ධන</topic>
    <author/>
    <content>නිර්මල බුද්ධ ශාසනය මේතාක් කල් ආරක්ෂා වූයේ භික්ෂූන් වහන්සේලාගේ කැපවීම නිසයි. උන්වහන්සේලා ඉමහත් කැපවීමෙන් ජීවිත පරිත්‍යාගයෙන් බුදු සසුන ආරක්ෂා කළා.ඔබ සඳහන් කළ පරිදි පිට පළාත්වල භික්ෂූන් වහන්සේලාට ප්‍රමාණවත් පහසුකම් නොමැති තිබෙන අවස්ථා පිළිබඳව මටත් අසන්නට ලැබී තිබෙනවා. එවැනි අවස්ථාවල දී එම විහාරස්ථානවල දියුණුව සඳහා රජයේ මුදලින් හා පරිත්‍යාගශීලින්ගේ ආධාර යොදා කටයුතු කිරීමට අප මැදිහත්ව තිබෙනවා.සම්බුද්ධත්ව ජයන්තිය වෙනුවෙන් කෙරෙන සමරු වැඩසටහනක් ලෙස එවැනි විහාරස්ථාන හඳුනාගෙන එම විහාර ප්‍රතිසංස්කරණය කිරීමට කටයුතු කිරීමට අප අදහස් කරනවා. ඊට අමතරව මේ නිමිත්තෙන් දිවයිනේ තිබෙන සෑම විහාරස්ථානයකම අවම වශයෙන් තාප්පය හෝ හුණු පිරියම් කර දීමට අප අදහස් කරගෙන සිටිනවා. දැනටම එසේ සමහර විහාරස්ථාන ප්‍රතිසංස්කරණය කිරීම කරගෙන යන අතර ලබන මැයි මස සිට එම කටයුත්තට ප්‍රමුඛත්වය දී ක්‍රියාත්මක කිරීමට අදහස් කරනවා.දුප්පත්කම දඩමීමා කරගෙන හෝ වරප්‍රසාද ලබා දී ආගම්වලට පුද්ගලයන් බඳවා ගැනීම අප අනුමත කරන්නේ නැහැ.රජය පසුගිය කාලය තුළ දී ග්‍රාමීය ප්‍රදේශවල දිළිඳුභාවය තුරන් කිරීම සඳහා ගෙන ගිය වැඩපිළිවෙලවල් ප්‍රමාණවත් පරිදි ඉලක්ක සපුරා ගැනීමට සමත්ව තිබෙනවා. ඒ වගේ ම රැකියා වියුක්තිය අඩු කිරීමට සමත්ව තිබෙනවා.සහනාධාර ලබාදීම හා කෘෂි කර්මාන්තය නඟා සිටුවීමට ගෙන ඇති ක්‍රියාමාර්ගවල සාර්ථකත්වය මේ සඳහා බලපා තිබෙනවා. මේ නිසා තවදුරටත් දුප්පත්කම භාවිතා කොට ආගම්වලට නම්මවා ගැනීම කළ නොහැකියි.මෙයට අමතරව විහාරස්ථාන හා ගම අතර තිබෙන සම්බන්ධය වැඩි දියුණු කිරීම සඳහා වෘත්තීය පුහුණු මධ්‍යස්ථාන හා විදාතා මධ්‍යස්ථාන හා නැණසල මඟින් ග්‍රාමීය තරුණ තරුණියන්ට තොරතුරු හා පරිගණක තාක්ෂණය පිළිබඳ දැනුමක් ලබාදීම කරගෙන යනවා.සම්බුද්ධත්ව ජයන්තිය නිමිත්තෙන් කරගෙන යන උත්සව වැඩපිළිවෙළේ තවත් අංගයක් විදිහට සෑම පන්සලක්ම ආවරණයවන පරිදි හතර පේරුවේ දායකයින් අතරින් පංචශීලය ආරක්ෂා කරන දුප්පත් පවුලක් තෝරාගෙන ඔවුන් සඳහා නිවාස 2600ක් පරිත්‍යාග කිරීමට අදහස් කරනවා.භික්ෂූන් වහන්සේලා උපවැදිවීම කෙරෙහි සංකීර්ණ හේතු රැසක් බලපා තිබෙනවා. මේවා දැනටමත් අපි හඳුනාගෙන මහානායක හිමිවරුන්ගේ අනුමැතිය පරිදි විසඳුමක් ලබාදීමට අදහස් කරනවා.සමහර පවුල්වල එකම පිරිමි දරුවා සසුනට පූජා කිරීම නිසා වයස්ගත වීමෙන් පසු දෙමව්පියන්ට රැකවරණය පිළිබඳ ප්‍රශ්න මතුවෙන අවස්ථා දක්නට ලැබෙනවා. එවැනි අවස්ථාවල දී බුද්ධ පුත්‍රයන්ගේ මව්පියන්ට රැකවරණය දීමේ වැඩපිළිවෙලක් ක්‍රියාත්මක කළහැකි නම් මේ ප්‍රශ්නයට එක්තරා ආකාරයක විසඳුමක් වෙනවා.ඊට අමතරව තවත් සමහර අවස්ථාවල දී වෙනත් හේතු නිසාත් සසුන හැර යනවා. භික්ෂූත්වයේ හිඳිමින් උපාධියක් ලබාගත් විට උපවැදිවීමෙන් පසු උපාධි පත්‍රයේ නාමය ගිහිනමට මාරු කර ගැනීමට දැනට තිබෙන අවස්ථාව අහෝසි කළ යුතු බවට යෝජනාවක් ඉදිරිපත්ව තිබෙනවා. එම යෝජනාව පිළිබඳව හා අනෙකුත් යෝජනාවන් මහානායක හිමිවරුන්ට ඉදිරිපත් කර උන්වහන්සේලාගේ අනුමැතිය පරිදි ක්‍රියාත්මක කිරීමට අදහස් කරනවා.භික්ෂු ශාසනයේ පැවැත්ම උදෙසා නව භික්ෂූ පරපුරක් බිහිකර ගැනීමත් වැදගත්. ඒ අනුව මෙම බුද්ධ ජයන්තිය කේන්ද්‍ර කරගෙන අලුතින් කුල දරුවන් 2600ක් පැවිදි කිරීමට කටයුතු යොදා තිබෙනවා.77 බලයට පත්වූ එ.ජා.ප. රජය වරින් වර රාජ්‍ය ත්‍රස්තවාදය මුදැගැනීමේ ප්‍රතිඵලයක් හැටියට අපේ සමාජය ප්‍රචණ්ඩ වෙන්න පටන් ගත්තා. එල්. ටී. ටී. ඊ. ය ගෙන ගිය ත්‍රස්තවාදී ක්‍රියා නිසා මේ තත්ත්වය තවත් වැඩි වුණා. ඉන් පසුව ජේ. වී. පී. ය 89 හා යූ. ඇන්. පී. ය 88 – 89 වසරවල තිරශ්චිත විදිහට මිනිස් ඝාතන කිරීම නිසාත් සමාජයේ සංවේදිභාවය තව තවත් ඈත් වුණා.නැවත සාමකාමී වාතාවරණයක් ගොඩනැඟීමෙන් පසු අපරාධවල පහළ යාමක් සිදුව තිබෙනවා. නීතිය කිසිවෙකුගේ බලපෑමට යටත් නොවී සාධාරණව ක්‍රියාත්මක වෙනවා. කුමන සමාජයක වුණත් ආගම මඟින් පමණක් මිනිසා හික්මවන්න බැහැ. නීතිය ක්‍රියාත්මක වීම වැදගත් වෙන්නේ ඒ නිසයි.මෙවර සම්බුද්ධ ජයන්තිය කේන්ද්‍ර කරගෙන රජය ගෙනයන වැඩපිළිවෙළට ත්‍රිවිධ හමුදාවෙන් පොලිසියෙන් හා සිවිල් ආරක්ෂක බලකායෙන් විශේෂ සහයක් ලැබෙනවා. මේ තුළින් නැවතත් සාමකාමී ධාර්මික පරිසරයක් බිහි කිරීමට හැකිවේයැයි අපි බලාපොරොත්තු වෙනවා.කෙටි කාලය තුළ දී ඉතිහාසයේ වෙනකිසි දවසක සිදු නොවූ පරිදි මෙම පළාතේ ප්‍රධාන හා අනෙකුත් පාරවල් රැසක් කාපට් කර නවීකරණයකර තිබෙනවා. ත්‍රිකුණාමලය වැලිකන්ද මාර්ගය ඔස්සේ මඩකලපුවට පැමිණීමට කලින් පැය හතක් ගත වුණා. කින්නියා, සේරුවාවිල, වාකරේ මාර්ගය හදාගෙන යනවා. දැනට මේ මාර්ගයේ ප්‍රධාන පාලම් හයක් ඉදිකර තිබෙනවා. දැන් මේ මාර්ගයේ ගමන් කිරීමට ගත වන්නේ පැය දෙකහමාරක් පමණය. සම්පූර්ණ ඉදිකිරීම් අවසන් වූ පසු පැය එකහමාරකින් ත්‍රිකුණාමලයේ සිට මඩකලපුවට යන්න පුළුවන්.මෙයට අමතරව අනුරාධපුරය ත්‍රිකුණාමලය මාර්ගය, කොළඹ – ත්‍රිකුණාමලය මාර්ගය, ත්‍රිකුණාමලය – තිරියාය මාර්ගය ඉදිකිරීම් කටයුතු කෙරෙනවා. මේ බොහෝ මාර්ගවල කලින් ගමන් කළේ පාලම් පාරුවලින්.ත්‍රිකුණාමලය රෝහල කෝටි 500ක් යොදා නවීකරණය කර තිබෙනවා. බස් නැවතුම්පල හා එළවළු මාර්කට්ටුව අලුතින් ඉදිකර තිබෙනවා. මාළු වෙළෙඳපල නවීකරණය කරමින් සිටිනවා. සිංහල, දෙමළ, මුස්ලිම් ජන කොටස් වෙනුවෙන් පාසල්වල පහසුකම් වර්ධනය කර තිබෙනවා. මේ නිසා ඉතිහාසය කවදාවත් නොවූ පරිදි අධ්‍යාපන ප්‍රතිඵලවල ඉහළ යාමක් දක්නට ලැබෙනවා.නැගෙනහිර පළාතේ භාවිතයට නොගත් සශ්‍රීක ඉඩම් විශාල ප්‍රමාණයක් ඉතිරිව තිබෙනවා. මේවා රටේත් ප්‍රදේශයේ ජනතාවගේත් සුබ සිද්ධිය සඳහා ප්‍රයෝජනවත් පරිදි භාවිතා කළ යුතුයි.ප්‍රදේශයේ ඉඩම් නොමැති ජනතාවට ප්‍රාදේශීය ලේකම් මඟින් ඉඩම් කච්චේරි හරහා ඉඩම් ලබා දෙනවා.අක්කර දෙකහමාරක් ගොඩඉඩම් වශයෙන් හා කුඹුරු වගාව සඳහා අක්කර දෙකක් ලබා දෙනවා. මේ ඉඩම් කෘෂි කාර්මික කටයුතු සඳහා හා සත්ත්ව ගොවිපළවල් සඳහා භාවිතා කළ හැකියි.නැගෙනහිර පළාතේ රැකියා ප්‍රශ්නයට විසඳුම් ලබාදීම සඳහා කන්තලේ, හිඟුරාන, සෙවනගල හා ගල්ඔය යන සීනි කර්මාන්ත ශාලා නැවත ක්‍රියාත්මක තත්ත්වයට ගෙනැවිත් තිබෙනවා. ඒ වගේ ම නව කර්මාන්ත ශාලා සඳහා හා සංචාරක හෝටල් ඉදිකිරීම සඳහා ඉඩම් ලබාදීම සිදු කෙරෙනවා.එහි දී අක්‍රමිකතාවයන් සිදුව තිබෙනවා නම් ඒවා නිවැරදි කිරීමට ජනාධිපතිතුමා මැදිහත්ව තිබෙනවා. ඒ වගේ ම සංවර්ධන කටයුතු සඳහා ඉඩම් පැවරීම විධිමත් පටිපාටියක් අනුව සිදුවිය යුතු බවටත් උපදෙස් නිකුත් කර තිබෙනවා.බෞද්ධ සිද්ධස්ථාන දියුණු කිරීම සඳහා මෙන් ම ඒවා වන්දනාමාන කිරීමට පැමිණෙන බැතිමනුන්ට හා විදේශීය සංචාරකයන්ට අවශ්‍යය පහසුකම් සැලසීම කෙරෙහි රජයේ අවධානය යොමුව තිබෙනවා. ඓතිහාසික වශයෙන් හා දර්ශනීයත්වයේ ඉහළ තැන් රාශියක් මෙම කලාපය තුළ පිහිටා තිබුණත් යුද්ධය නිසා සංචාරකයන්ගේ පැමිණීම අඩු වී තිබුණා.දැන් සේරුවාවිල, සෝමාවතිය වැනි බෞද්ධ සිද්ධස්ථානයන්ට ගමන් කළ හැකි මාර්ග පුළුල් කර තිබෙනවා. සේරුවාවිල සිට සෝමාවතිය නව මාර්ගයක් ඉදිකර තිබෙනවා. මොන බාධක ආවත් එම ප්‍රදේශවල පහසුකම් වැඩි කිරීමට ක්‍රියා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=f1104182</link>
    <topic/>
    <author/>
    <content>අපි නොයෙකුත් ආකාරයේ විවිධ දේවල් සමරනවා. එසේ සමරන දේවල් අතර පරම සැමරීම කුමක්ද යන්න අවබෝධ කරගත යුතුයි. ඒ අනුව බැලූවිට සම්බුද්ධත්ව ජයන්තිය නිවැරැදිව සැමරීමෙන් බුදුරජාණන් වහන්සේට ගෞරව කළා වෙනවා.ඒ සඳහා උන්වහන්සේ සංසාරේ අනන්ත කාලයක් දුක් විඳ අවබෝධ කළ ධර්මය අපිත් අවබෝධ කිරීමට උත්සාහ කළ යුතුයි.කොඩි එල්ලා සැරසීමෙන් සම්බුද්ධත්ව ජයන්තිය සැමරුවා යැයි සතුටුවෙන්න බැහැ. පහනක් දැල්වීමෙන් සතුටු වෙන්න බැහැ. ඊළඟට දන්සලක් දීමෙන් හෝ තොරණක් ඉදිකිරීමෙන් සතුටු වෙන්න බැහැ. මොන සැලැස්මක් සකස් කළත් එම සැලැස්ම පිටුපස ධර්මය අවබෝධ කිරීම ඇත්තේ නැත්නම් ඒ එකක්වත් සම්බුද්ධත්ව ජයන්තිය නිවැරදිව සැමරුවා වෙන්නේ නැහැ.තෛ‍්‍රනිකායික මහානායක හිමිවරුන්ගෙන් හා රජයේ නියෝජිතයන්ගෙන් සැදුම්ලත් උපදේශක මණ්ඩලයක් විසින් යොදාගෙන ඇති මාතෘකා පාඨය කාලීන වශයෙන් වැදගත් කරුණක් ඉස්මතු කරනවා.මෙහිදී පිළිවෙතින් පෙළගැසීම යන්නෙන් අදහස් කෙරෙන්නේ බුදුන් වහන්සේ දේශනා කළ ධර්මය අවබෝධ කිරීමට උත්සාහ කිරීමමයි. පිළිවෙතින් පෙළගැසීම සඳහා පළමුවෙන්ම බුදුන් වහන්සේගේ සම්බුද්ධත්වය පිළිගැනීම කළ යුතුයි.බුදුන් වහන්සේගේ දේශනාව නොපිළිගන්නා උන්වහන්සේලා සැක කරන නූතන බෞද්ධයන් කොටසක් සිටිනවා. ඔවුන්ට කියන්නේ මොඩ් බෞද්ධ කියලා. මේ පිරිසට බුදුරජාණන් වහන්සේ ඇත්තටම සිත දියුණු කළ කෙනෙක්ද? කියලා සැකයි.උන් වහන්සේට වඩා සායි බබා සිත දියුණු කර නැත්ද? එහෙම නැත්නම් මහා බ්‍රහ්මයා සිත දියුණු කර නැත්ද වෙනත් ආගමික නායකයන් දියුණු කර නැත්ද වැනි විචිකිච්චාවක් ඔවුන්ට තිබෙනවා.අනිවාර්යෙන්ම ශ්‍රද්ධාව නැතිවීම හා බුදුන් වහන්සේ පිළිනොගැනීම මෙසේ විවිධ ප්‍රවණතා ඇතිවීමට බලපෑවා. කාලාන්තරයක් තිස්සේ දකුණු ඉන්දියානු බලපෑම නිසා හා විදේශ ආක්‍රමණ නිසා ජනතාව බුදු දහමෙන් ඈත්වීමක් සිදුවුණා.පසුගිය කාලය තුළදී ඉන්ස්ටන්ට් දේවල්වලට ඇදීයාමේ රැල්ලක් ආවා. ඒ අනුව බැලුවහම බුදු දහම පිළිපදින එක කරන්න අමාරුයි. අකුසල් නොකර ඉන්න එක කරන්න අමාරුයි.ඒ නිසා මිනිස්සු තුළ ධර්මය ගැන තිබෙන විශ්වාසය බිඳවැටී පහසු දේවල් කරා ඇදෙන්න පටන් ගත්තා.අනෙක් පැත්තෙන් සමාජයේ ඇතිවූ නොයෙකුත් ප්‍රතිවිරෝධතාවයන්ට මුහුණදීම සඳහා බුදු දහම කාලීන දෙයක් බවට පත් කිරීම ශාසනික පරිහානියට බලපෑවා. බුදුන් වහන්සේගේ ධර්මය සර්වකාලීන දෙයක්, ඒ නිසා එයට කාලීන කතාන්දරයක් නැහැ. උගත්කම පෙන්වන්න සමහරු කාලීන කතන්දර ඉස්සරහට දැමීම නිසා බුද්ධාගමට හානි වුණා. කාලීන ධර්ම දේශනා, කාලීන සාකච්ඡා පැවැත්වීම නිසා බුදු දහමට වුණේ අනර්ථයක්. බුදු දහම විනාශ වුණේ කාලීන කතන්දර නිසයි.බැලූ බැල්මට නොපෙනුණාට බොහෝ දෙනෙක් නමට බෞද්ධයන් වෙන තත්ත්වය ඇතිව තිබෙනවා. ශ්‍රද්ධාව නැතිව තිබෙනවා. දන්දීමෙන් පින් සිදුවෙනවා යැයි නොපිළිගත්තා. එලොවක් හා මෙලොවක් නොපිළිගන්නා මව පියා විශේෂ කෙනෙක් බව නොපිළිගන්නා මිථ්‍යා දෘෂ්ටිකයන් සිටිනවා.පිළිවෙතින් පෙළගැසෙන කෙනා ශ්‍රද්ධාවෙන් බුදුරජාණන් වහන්සේගේ ධර්මය ඇදහිය යුතුයි.බුදු දහම ආරක්‍ෂා කිරීම භික්‍ෂූන් වහන්සේලාගේ පමණක් කාර්යක් නොවෙයි. එම කාර්ය භික්‍ෂූන්ට පමණක් පවරා අනෙක් පිරිස පැත්තකට වෙලා ඉන්න ස්වභාවයක් දැන් ඇතිවෙලා තිබෙනවා.භික්‍ෂූන් වහන්සේලා ප්‍රධාන ශ්‍රාවක පිරිසක් හැටියට ධර්මය කියාදී ගිහි ශ්‍රාවක පිරිස් ධර්මයට සම්බන්ධ කරගත යුතුය කියන කතාව ඇත්ත. නමුත් අනිත් පැත්තෙන් ගිහි ශ්‍රාවක පිරිස් පුළුවන් තරම් පංචකාම සම්පත්තිය වැසෙන ක්‍රියාවල යෙදෙමින් ධර්ම මාර්ගය පෙන්වීමට උත්සාහ කළත් එය අකමැති තත්ත්වයක් ඇතිව තිබෙනවා.සමහරු පංචකාමයේ ආදීනව පෙන්වාදෙන බණට කැමති නැහැ. ඔවුන් කැමති හිනාවෙන බණ අහන්න. සමහරු විනෝදවෙන්න බණ අහන්න එනවා. බුදුන් වහන්සේ වැඩ සිටිත්දීත් සමහර පිරිස් මිථ්‍යා දෘෂ්ටිකයන් පස්සේ ගියේ නැත්ද? ඒ අනුව පෙනෙනවනේ මේක සංඝයාගේම ප්‍රශ්නයක් නොවන වග.පංචශීල ප්‍රතිපදාව රැකීමෙන් ලැබෙන මහා ආනිසංස පිළිබඳ දැනුමක් ජනතාවට නොමැතිවීම නිසා මේ තත්ත්වය ඇතිව තිබෙනවා. රහතන් වහන්සේලා සියනමකට දෙන දානයට වඩා පන්සිල් රැකීමෙන් පින් අත්වෙනවා. පසේබුදුරජාණන් වහන්සේලා සියක් නමකට දෙන දානයට වඩා පින්සිදුවෙනවා.පන්සිල් රකිනවා නමි ලොව්තුරා බුදු රජාණන් වහන්සේට දෙන දානයට වඩා පිනක් ලැබෙනව.දානයට වඩා ශීලය ආරක්‍ෂා කිරීම උතුම් වෙනවා. භාවනාව මේ සියල්ලටම වඩා උතුම්. මෛත්‍රී භාවනාව සුළු මොහොතක් මෙනෙහි කරනවානම් රහතන් වහන්සේලා සියක් නමකට දෙන දානයට වඩා පින් සිදුවෙනවා. අනිත්‍ය මෙනෙහි කරනවා නම් එයටත් වඩා පිනක් සිදු වෙනවා. පිළිවෙතින් පෙළගැසීම කියන්නේ මේ මගේ ගමන් ගැනීමටයි.ශ්‍රද්ධාව දියුණු කර ගැනීමෙන් පුද්ගලයා තුළ පවට ලැජ්ජාවක් හා බයක් ඇති කර ගත යුතුයි. ඉන්පසුව ඉන්ද්‍රිය සංවරයක් ඇති කරගත යුතුයි. එවිට ඔහු ක්‍රමක්‍රමයෙන් බුදුරජාණන් වහන්සේ දේශනා කළ ධර්ම මාර්ගය අනුගමනය කිරීමට පිළිවෙතින් පෙළගැසෙනවා. මෙයට වඩා දෙයක් පිළිවෙතින් පෙළ ගැහීම යන්නෙන් කියවෙන්නේ නැහැ.ඔය කතාව පට්ටපල් බොරුවක්. ඒ කාළේ සමාජය නෙවෙයි මේ සමාජයයි ප්‍රාථමික. බුදුන් වහන්සේ දේශනා කළ එක වචනයකින් සමහරු චතුරාර්ය සත්‍යය අවබෝධ කරගත්තා. වෙළෙන්දෝ, ගොවියෝ මේ වගේ සමාජයේ සෑම ක්ෂේත්‍රයකම අයට ධර්මය අවබෝධ කර ගැනීමේ හැකියාව තිබුණා.සැවැත්නුවර කෝටි හතක ජනගහනයෙන් කෝටි පහක් මාර්ගඵල ලාභීන්. ප්‍රඥාව නැති සමාජයක එහෙම මාර්ගඵල ලාභීන් බිහිවන්නේ කොහොමද? ඒ සමාජය පුණ්‍යවන්ත සමාජයක්. දැන් ධර්මය අවබෝධ කරගගන්න බැරි ධර්මය ඔලුවට යන්නේ නැති සමාජයක් තියෙන්නේ.මේ කාලෙත් කෙනෙකුට උත්සාහ කරලා ධර්මය අවබෝධ කරගන්න පුළුවන්. මේ භවයේදීම නිවන් මඟ අවබෝධ කරගැනීමේ හැකියාව තිබියදී අපේ අය ශ්‍රද්ධාව නැති නිසා මිථ්‍යා දෘෂ්ටියට පැමිණිලා. සමහරු මේ ආත්මයේදී නිවන් දකින්න බැහැයි කියලා ප්‍රකාශ කරනවා. මේක සම්මා සම්බුද්ධත්වයට කරන බරපතළ චෝදනාවක්.මෙම සම්බුද්ධත්ව ජයන්තිය නිමිත්තෙන් නිවන් මඟ අවබෝධ කරගැනීම සඳහා අඩිතාලමක් දැමීමට සෑම බෞද්ධයෙක්ම උත්සාහ කළොත් එය ගෞතම බුදුරජාණන් වහන්සේට කළ ගෞරවයක් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>18</day>
    </date>
    <link>http://www.dinamina.lk/2011/04/18/_art.asp?fn=f1104183</link>
    <topic>බහුතර ජනතාවගේ ප්‍රශංසාව</topic>
    <author/>
    <content>පුද්ගලයෙකුගේ දෛනික ආදායම රුපියල් 1000ක් යැයි සිතන්න. සාමාන්‍යයෙන් ඔහු දුම්පානය කරන්නෙකු නම්, දිනකට සිගරැට් 10ක් පානය කළොත්,සිගරැට් එකක මිල = රු: 20සිගරැට් ප්‍රමාණය = 10මුදල = රු: 200දිනක ආදායමෙන් ප්‍රතිශතයක් ලෙස එය සැළකුවොත්,200/1000 ය100 = 20% කි. ඒ අනුව ඔහුගේ දිනක ආදායමෙන් 20% ඉහළ ප්‍රතිශතයක්, දුම්වැටියකින් දවා අළු කරන්නේ, ගෘහ ජීවිතයයි, ස්වකීය ජීවිතයයි.2004 වසරේදී සිගරැට්ටුවක මිල රු: 6.50කි. වර්තමානයේ සිගරැට්ටුවක මිල රු: 20.00 කි. 2004 ට වඩා 2011 වසර වන විට සිගරැට් පානය කරන ප්‍රමාණය ප්‍රතිශතාත්මකව අවමය. නමුත්, 2004 වසරේදී,උදා :2004 - සිගරැට්ටුවක මිල රු: 6.50 ය ඔ = කෝටි 40 ලෙස ආදායම උපකල්පනය කළහොත්,2011 - සිගරැට්ටුවක මිල රු: 20.00 ය (- ය) = කෝටි 100 ලෙස උපකල්පනය කළහොත්,2004 ට සාපේක්‍ෂව 2011 ජාතික ආදායමෙන්, ලද බදු වටිනාකම වැඩිවී තිබේ. එහෙත් මිල පරාසය රු: 13.50 කි. ප්‍රතිශතාත්මකව පුද්ගල සංඛ්‍යාව අවම වුවද, මිල ඉහළ යාම නිසා බදු ආදායම වැඩිවී තිබේ.අනෙක් අතට, රෝගීන් සංඛ්‍යාවට සෘජුව සිදු වූ බලපෑම ගණනය කළ නොහැකිය. කාලයක් තිස්සේ සිගරැට් පානය කළ අයෙකු, වර්තමානයේ එය අතහැරිය ද සෞඛ්‍ය තත්ත්වය පිරිහී තිබෙන නිසා ඔහුගේ ප්‍රතිඵල සෘණාත්මකයි.සැබෑ ලෙස දුම්පානය නිසා රෝගී වූ සංඛ්‍යාව ගණනය කළ හැක්කේ තව වසර ගණනාවකිනි. නමුත්, හෘද රෝග ආදියට දුම්බීම එක් හේතුවක් පමණි. පුද්ගලයෙකු රෝගී වීමට දුම්පානය සෘජු නොව වක්‍ර පදනමක් වන අවස්ථාවද තිබේ.“අපි සිංහ වංශයේ නම් ඔබ...?” යනුවෙන් කලකට ඉහත දී ජනමාධ්‍යයෙන් ප්‍රචාරය කළ වෙළෙඳ දැන්වීම ඔබට නිසැකවම සිහියට නැගේවි. සිනමා පට තුළින් ද, විවිධ ටෙලි නාට්‍ය තුළද එදා අරක්කු බෝතලයක, දුම්වැටියක දර්ශනයක් මනා වීරත්වයට පත්විණි.වයින් බිබී පාන් කෑ විදේශිකයින් දුටු ලාංකිකයන්, එදා අරුමයට පත් වූයේ එය නුපුරුදු වූ හෙයිනි. පොල් රා කට්ටක් හෝ කිතුල් රා කට්ටක් හෝ බී වෙහෙස නිවාගත් අයවලුන්ට මේ විදේශික නව හඳුන්වාදීම ජීවිත පෙරළියකට හේතු සාධක විය.උඩරට රාජධානිය ආක්‍රමණය කරනු වස්, රජු කෙරෙහි පැවති ජනතා ප්‍රසාදය බිඳවන්නට ඩොයිලි යොදා ගත්තේ ද වයින් බෝතලයයි, අරක්කු බෝතලයයි.මුවට හුරු නැති පයිප්පයකින් දුම් උරා බී තේජස රකින්නට එකල ගම් ප්‍රධානින්ට අවශ්‍ය වූයේ ද එබැවිනි. පෙරදිගට අපරදිගෙන් ආ විනාශකාරී දෑ වූයේ මේවාය.හුදු වීරත්වයක් ආරෝපණය කර ගැනීමටත්, තමා සමාජයේ උසස් පුද්ගලයෙකු ලා සැලකීමටත් එදා භාවිත කළ අරක්කු බෝතලයත්, දුම්වැටියත් කාලීනව තරුණ ප්‍රජාවගේ සුරතලෙකු බවට පත්විණි. එහි ප්‍රතිඵලය වූයේ අතීතයේ එක් කාලවකවානුවක දුම්වැටියක් අතැති තරුණයින් සුලබ වීමය.නගරයේ වීදියක කෙළවරකට වී මිතුරන් සමඟ එක්ව දුම්වැටියක් හුවමාරු කරගනිමින් ආශ්වාදනය ලබන්නේ අන් කිසිවක් නිසා නොව ජැන්ඩි පහට ඇඳි කොල්ලෙකුට සිගරැට්ටුව අත්‍යවශ්‍ය යැයි පුහු මතවාදයක් නිර්මාණය වී තිබුණ බැවිනි.රූමතියක පාරේ ඔබ මොබ සක්මන් කරන විට කණට කරාබුවක් දැමූ, කිටි කිටියේ තදවන ඇඳුමකින් සැරසුණු තරුණයා, අතෙහි රුවා ගත් දුම්වැටිය මුවට ළංකර උගුරක් අදින්නේ කොලුකම පෙන්වන්නටය.ත්‍රීවීල් බජාර් එකේ කොල්ලන්ට නම් අරක්කු බෝතලයත්, සිගරැට්ටුවත් වෙහෙස නිවා ගන්නට අත්වැලක් සේ ඔවුන් දකියි. දිනය පුරා සෙනඟ රැගෙන ගමන් කළ ඔවුන් “බජාර් ෆිට්” එකට එක අරක්කු බෝතලය උගුර උගුර පානය කරයි. එක සිගරැට්ටුව උගුර උගුර බී රවුමේ යවයි. එය අවසන් වූ තැන තවත් එකකි.සමහරෙකුට මෙය ඉහළ සමාජ තත්ත්වය පෙන්නුම් කරන්නට අවැසි සාධකයකි. කෙනෙකු තමා ධනපතියෙකු සේ සමාජයේ පිළිගන්නට නම් අරක්කු බෝතලයත්, සිගරැට්ටුවත් අත්‍යවශ්‍යම දෑ ලෙස පිළිගනියි.බිරිඳ සමඟ හෝ පෙම්වතිය සමඟ උරණ වන්නට අවැසි වූ විට, පවුලේ ජීවන වියදම ඉහළ ගිය විට, මිතුරන්ගේ හෝ රාජකාරී ස්ථානයේ ගැටලුවකට විසඳුම ලෙස ඔවුන් දකින්නේ මත්ද්‍රව්‍යයි.කලක් පුරුෂයින්ට පමණක් සීමා වූ මත්ද්‍රව්‍ය, දුම්වැටිය කාන්තා පාර්ශ්වය ද ආක්‍රමණය කරනු ලැබුවේ පරගැති සිරිත් ඉක්මනින් වැළඳ ගන්නා ජාතියක් ද වන හෙයිනි. සිංහලයා නොරටින් එන ඕනෑම දෙයක් වැළඳ ගන්නේ හිස් මුදුණිනි. යුරෝපයේ කාන්තාවන් දුම්වැටිය අතට ගෙන ස්වකීය ලිංගිකත්වය ප්‍රකාශ කරද්දී නාගරික යුවතියන් ද, අර්ධ නාගරික යුවතියන් ද දුම්වැටිය අතට ගත්තේ යුරෝපීය අනුකරණයට සිත් තුළ වූ කැමැත්ත නිසාවෙනි.දෙපා එකිනෙක මත තබාගෙන දුම්වැටියක් මුවෙහි රුවා ස්වකීය ලිංගිකත්වය ප්‍රකාශ කරන්නට යුවතියන් ද, මහ මඟ ඉඟි බිඟි පාන අභිසරුලියන් ද එක්වූයේ ජාතියක අගාධය නිර්මාණය කරමිනි.මෙකී තත්ත්වය දිනෙන් දින පැවති සමාජ ක්‍රමවේදය ආක්‍රමණය කිරීම තුළ, එකී අහිතකර තත්ත්වය වළක්වාලන්නට නීති පද්ධතියක අවශ්‍යතාවය විවිධ වකවානුවල මතුවේ. එහි එක් ප්‍රතිඵලයක් වන්නේ, දුම්වැටි සහ මධ්‍යසාර පනත යටතේ සිනමා දර්ශන, ටෙලි නාට්‍ය හා වෙනත් ජනමාධ්‍ය ප්‍රචාරක කටයුතු තුළ මත්ද්‍රව්‍ය ලබාගන්නා අවස්ථා, දුම්පානය කරන අවස්ථා ප්‍රදර්ශනය නොකිරීමයි.විශේෂයෙන් එදා බටහිර දර්ශනයනට පමණක් සීමා වූ දුම්වැටි සහ මත්ද්‍රව්‍ය භාවිතය ලාංකීය සිනමාව, නාට්‍ය කලාව ආක්‍රමණය කිරීම වැළකනු වස් යම් පිටුබලයක් එකී පනත තුළින් ලැබිණි.එපමණක් නොව, කුඩා දරුවන් මත්ද්‍රව්‍ය සහ දුම්වැටි කෙරෙහි ඇබ්බැහිවීම වැළැක්වීම පිණිස මහෝපකාරයක් ඒ තුළ සිදු වූ බැව් අවිවාදයෙන් පිළිගත යුතු කරුණකි.වයස අවු. 18න් පහළ කිසිවෙකුට දුම්වැටි ලබාදීම තහනම් කරගත් නීතියක් ගෙන ඒම තුළ සිදු වූ යහපත නම් අප්‍රමාණය. කොල්ලන්ගේ කොලුකමට පාසල් වියේ දී, නව යොවුන් වියේ අත්දැකීම් හොයා යන අතරතුර සිගරැට්ටුවක් උරා බොන්නට ඇති ඉඩකඩ ඉන් අහුරාලයි. එපමණක් ද නොවේ බාල ළමුන් යොදා ගනිමින් ස්වකීය පියාට, සහෝදරයින්ට කඩෙන් සිගරැට්ටුවක් ගෙනා යුගය නිමාවට පත්කිරීමට එහිලා හැකියාවක් ලැබිණි.පියා හෝ සහෝදරයා ඉවතලන දුම්වැටි කොට රැගෙන සියල්ලන්ට හොරෙන් කඩයට ගොස් “ගෝල්ලීෆ්” එකක් ගත් යුගය හෝ බීඩියක් බිව් අවදියට තිතක් තබා තිබේ.වර්තමාන කාලයේ දී ඒ සම්බන්ධව පැනවූ තවත් එක් සුවිශේෂී නීතියක් වූයේ ප්‍රසිද්ධ ස්ථානවල දුම්බීම තහනම් කිරීමත්, විශේෂයෙන්ම මහ මඟදී ප්‍රදර්ශනාත්මක දුම්බීම තහනම් කිරීමත් ය. වෛද්‍ය මතයට අනුව දුම් බීම පුද්ගලයෙකුට දෙයාකාරයකින් හානි වේ. ඒ දුම්පානය කරන තැනැත්තාට සහ ඔහු අසළ සිටින අනෙක් තැනැත්තාට ය. බස් රථයක්, දුම්රියක් තුළ දුම්බීම තහනම් කිරීම කාලෝචිත වූවකි. ඒ මන්ද යත් එක් දුම්වැටියක් කිහිප දෙනෙකුට රෝග කාරක විය හැකි හෙයිනි.මුවෙන් උරා බොන දුම් වැටියෙන් නිකුත් වන සාරය, පෙනහළු කරා ගමන් කළ විට තවත් රෝගී තත්ත්වයකට මුල එය ද විය හැකිය.රජයක් මගින් කෙතරම් අණ පනත් පැනවුව ද, ඒවා නොපිළිපදින කොටසක් ද සමාජයේ සිටින බැව් අප අවධානයට ගත යුතුය. “මහ මඟ දුම් බීම තහනම්” යැයි ප්‍රදර්ශනාත්මකව දක්වද්දී අයෙක් කඩයක් පිටුපසට වී හෝ අතරමැද හිඳ, පාරේ ගමන් කරන වාහන දෙස බල බලා උජාරුවෙන් දුම්වැටිය උරන්නේ නීතිය තමාට අදාළ නැතැයි සිතා ද?සමහරෙක් දුකට, වේදනාවට දුම්පානය කරයි, නමුදු සිතට ආ වේගය, දුක, කඳුළ නිවාගන්නට, ප්‍රශ්නයක් සාධාරණව විසඳාගන්නට අරක්කු බෝතලයට හෝ දුම්වැටියට හැකිද? දවා හළු ලන දුම්වැටියක් සේ සියලු ප්‍රශ්න ඉවත් කරගන්නට පුංචි සිගරැට්ටුවට හැකියාවක් නැතැයි යන්න අවධාරණය කරගත යුත්තේ ය.ඉන්ධන මිල ඉහළ දමනවා වෙනුවට සිගරැට්ටුවක මිල තවත් ඉහළ නැංවූවා නම් හෝ අරක්කු බෝතලයක මිල තවත් ඉහළ නැංවුවා නම් එක්කෝ පුද්ගලයින් මිල අධික දේ භාවිතයෙන් ඉවත් කරයි. නැත්නම් මොනර කොළ හිමි අයට පමණක් ජාතික ආදායම ඉහළ නංවන්නට මොනර කොළ විදයම් කර සිගරැට්ටුව අතට ගන්නට හැකියාව ලැබේ. සියල්ලෙහි මනා පාලනයක් නූතනයේ දී අවශ්‍ය වන්නේ එහෙයිනි.මඳක් සිතන්න...ගිනිදැල්ලක් මගින් ටිකෙන් ටික දවා හළු කරන සිගරැට්ටුවක් සේ ජීවිතය ද දවා හළු කරන්නට අවැසි නම්, මරණය පැතුම නම්, වේදනා විඳ ජීවිතක්ෂයට පත්වන්නේ කැමැත්තෝ වෙත් නම් ඔවුහු පමණක් සිගරැට්ටුව පානය කරන බැව් උපකල්පනය කිරීම සත්‍ය ය.ඒත්, ජීවිතය සිගරැට්ටුවට වඩා බොහෝ සෙයින් වටී.පවත්නා නීති පද්ධතිය නිසියාකාරව ක්‍රියාත්මක කරන්නට ඔබේ සහය ද ඔබ ලබා දෙන්නේ නම් සිගරැට් මාරයා, ලංකාවෙන් තුරන් වනු නිසැකය.දුම්පානය නීතියෙන් තහනම් කර නැත. එහෙත් මහින්ද චින්තන පිළිවෙත යටතේ මතට හා දුම්පානයට විවිධ තහංචි පනවා ඇත්තේ ඒ දෙකම මිනිස් සිරුරට අහිතකර බැවිනි. මිනිසුන් මෙතෙක් කාලයක් දුම් වැටියක රස බැලුවේ දුම්රිය, බස් රථ, බස් නැවතුම්පළ ආදී ජනතාව වැඩිපුර ගැවසෙන ස්ථානවල සහ දුම්වැටියක ආස්වාදය ලබා ගන්නට නොහැකි වන ආකාරයෙනි. දුම් වැටියේ ආස්වාදයක් නැත. එහෙත් සමහරු ශරීරයට අහිතකර දේවලින් ආස්වාදය ලබයි.එනිසා ආණ්ඩුව දුම්පානයට තව තවත් නීති පැනවීම බහුතරයකගේ ප්‍රශංසාවට ලක් වී ඇත. බුදුරදුන් ජීවමානව වැඩසිටි අවදියේත් මත්පැන් පානය බහුලව තිබුණු බව පේනවා. එදා සමාජයෙන් මේ සුරාමේරය ඉවත් කිරීමට සෑහෙන උත්සහායක් ගෙන තිබෙනවා. බොහෝ වැරැදි සිදුවී තිබෙන්නේ මත්පැන් නිසා.පරාභව සූත්‍රයේ මත්පැන් ගැන දේශණා කර තිබෙනවා. එහි පුද්ගලයා පිරිහෙන කරුණු පැහැදිලි කර තිබෙනවා. ඕනෑම පුද්ගලයෙක් සුරාවට ඇබ්බැහි වුණොත් පිරිහෙනවා. ඔහුගේ ධනය, බලය, කීර්තිය අඩුවෙනවා. මංගල සූත්‍රයේ සඳහන් වෙනවා සුරාව ගැන. සුරාවෙන් ඈත්වුන කෙනාට දියුණුව සැලසෙනවා. බුද්ධිමත් දරුවන් බිහිවෙනවා. අඹුසැමි සබඳතාවයන් ඉතා හොඳයි. ඔහුට හා ඔහුගේ පවුලේ උදවියටත් යහපත් පිළිගැනීමක් තියෙනවා.චක්‍රවර්ති සීහනාද සූත්‍රයේ යහපත් රාජ්‍ය පාලනය ගැන සඳහන් වෙනවා.මෑත කාලයේ සුරාමේරයට අතගැසූ එකම රාජ්‍ය නායකයා ජනාධිපතිතුමා. ඒ අතරේ හෙළ උරුමයේ නායක ස්වාමීන්වහන්සේලාගේ සම්බන්ධවීමත් වැදගත් වුණා. ඒත් මේ මතට එරෙහිව අවංකව රාජකාරි කරන නිලධාරීන් අතලොස්සයි ඉන්නේ වගකිවයුතු නිලධාරීන් අතරේ.මේ කටයුත්තට හැමදේම ධර්මානුකූලව හිතලත් බෑ –රටේ ප්‍රගතිය උදෙසා හැදෙන පරපුර ගැන හිතලා බලය නීතිය ක්‍රියාවට නංවන්න වෙනවා. ධර්ම දේශණවලදී මෙහි ආදීනව කීවට ගම්බද ප්‍රදේශවල තවම සුරාව, දුම්වැටි පාලනය වෙලා නෑ. ප්‍රසිද්ධ තැන්වල දුම්පානය නතරවෙලා තියෙනවා. ඒ ගැන සතුටුවන්න පුළුවන්. ඒත් මතට තිත වැඩසටහනට තවමත් කොමාවක් තියෙනවා. තරුණ පිරිස අතර එදා සමාජයේ සිටි අයට වඩා අද මත්පැන් දුම්වැටි පිළිකුල් කරන බව පේනවා. ඇතැම් විදේශ රටවල කාන්තාවන් පවා මත්පැන් දුම්වැටියට වැඩි ඇල්මක් දක්වනවා. ඒ අතින් අපේ රටේ කාන්තාව ඉතා ශ්‍රේෂ්ඨයි.පිරිමින්ගේ මැදිවයසේ අය තවමත් දුම්වැටියට මත්පැනට ගිජුකමක් දක්වනවා. බිරිඳ විදේශගත වූ පවුල්වල ස්වාමියා හිත හදාගන්න කියලත් මත්පැන් බොනවා. පසුගිය කාලයේ අපේ රටේ මත්පැන්, දුම්වැටි යම් පාලනයක් වෙලා තියෙනවා කියලා හිතන්න පුළුවන්. ඒත් තවම සිදුවන රිය අනතුරු අපිට ඇහෙන්නේ මත්පැන් මූලික වෙලා සිදුවුන දෙයක් විදියටයි. රියැදුරන් වාහනය වේග සීමා උල්ලංඝණය අල්ලනවා වගේ ඉඳහිටවත් මත්පැන් පානය කරලද යන්නේ බලන්නත් ක්‍රමයක් ක්‍රියාත්මක කරනවානම් හොඳයි.දැන් උසාවිවල නඩුකාර මහත්වරු වැඩි දඩ මුදල් අයකරලා ක්‍රියාත්මක කරන ක්‍රමය ඉතා හොඳයි.මවුපියන්ගේ වැඩිහිටියන්ගේ ආශිර්වාද මැද පා තබන විවාහ උත්සව වැනි අවස්ථාවල දීත් අපේ රටේ සංස්කෘතිය අද නිවසින් තරමක් ඈතට ගිහින්. බොහෝ උත්සව අද පවත්වන්නේ නිවාඩු නිකේතනවල. ඒ අවස්ථාවල දී මවුපියන් තම දරුවන් ළඟ තබාගෙන දුම්වැටි භාවිත කරනවා. ඒ වැරැදි පුරුද්ද ළමයින්ට ආදර්ශයට ගන්න ඉඩ සලසනවා.බුද්ධිමත් තරුණ පිරිස් සිගරැට් බීම ඈත්කරලා තියෙනවා. සිගරැට් දුම නිසා ක්ෂය රෝගය, පෙනහළුගත රෝගාබාධ, ඇතිවෙනවා. නොයෙක් චර්ම රෝග ඇතිවෙනවා. ඇඟිලි පුරුක් වැටෙන්න තරම් ප්‍රතිඵල දරුණු වෙනවා. තවමත් මැදි වයසේ අය දුම්බීමේ ප්‍රවනතාව අඩුවෙලා නෑ.වාතාශ්‍රයකින් තොර තැනක දුම්බීමෙන් බොන පුද්ගලයා ඉඳහිට සිගරැට්ටුව ඇති අත ගැසීමෙන් එන අළු සුළඟට ඇවිත් ඇසේ තැවරෙනවා. ඇස් රෝගවලටත් බලපානවා.දුර ගමන් බස්වල රියැදුරන්ට සිගරැට් දීම තවම පේන්න තියනවා. පුද්ගලයාගේ තොල්වලට සමාජ රෝග බෝ කරන්නත් දුම්වැටි බලපානවා. මත්පැනුත් ඒ වගේමයි. ඇදුම, පෙනහළුගත රෝගීන් අපි ළඟට ප්‍රතිකාර ගන්න එනවා. ඒත් ඉස්සරට වඩා තරමක් දුරට රෝගීන්ගේ අඩුවක් පේන්න තියෙනවා.දුම්වැටි වගේම මත්පැන් අධිකව බොන අයගේ දරුවන්ගෙත් මනස විකෘතිභාවයට ලක්වෙනවා. බිරිඳ විකෘති මනසකින් දරුවන් බිහිකරන්නේ. මොළයේ ශෛල විනාශවෙනවා. මතක ශක්තිය අඩුවෙනවා. ස්නායුගත රෝගාබාධ ඇතිවෙනවා.මෙහි ආදීනව තේරුම්ගත් බුද්ධිමත් තරුණ පිරිස් අතරේ නූගත් කොටසක් තවම ගිජුකමක් දක්වනවා.අපේ රටේ සම්පූර්ණ ධුමයම තහනම් වූවා නම් වැදගත්. මේවාගෙන් හටගන්නා රෝගවලට රජය විශාල මුදලක් වැය කෙරෙනවා. පුද්ගලයින් නීරෝගී කරන්න ඕනෑම රජයකට මේ ප්‍රශ්නය තදින්ම බලපානවා.අධිකව දුම්වැටි මත්පැන් පානය කළ අයකුගේ මරණ පරීක්ෂණයකට ගිය අවස්ථාවක දී පිහිතුඩ අක්මාවට තිබ්බා පමණයි අක්මාව හෝස්ගා විවර වුණා. ඒ වගේ අත්දැකීම්වලට මුහුණදීලා තියෙනවා.ළඟදී ධනවත් ව්‍යාපාරිකයෙක් ආවා ප්‍රතිකාර ගන්න. මරණයට බියේ එලොව මෙළොව දෙලොව රත්වෙලා ඉන්නේ. තමන් අතින් සිදුවූ අත්වැරැදි ගැන පාපොච්චාරණය කරනවා.මුදල් අයකරලා ක්‍රියාත්මක කරන ක්‍රමය ඉතා හොඳයි.දුම්වැටි පිළිබඳව කතා කරද්දී මම අනුමත නොකරන දෙයක් තමයි දුම්පානය. දුම්පානය කරනුලබන තැනැත්තා වගේම ඔහු අසල සිටින අන් අයටත් දුම්පානය අහිතකරයි. මම දකින විදිහට දුම්පානය කරන තැනැත්තා දුම්පානය කරන්නේ ෆිල්ටරයකින් පෙරිලා. නමුත් ඔහු ඉදිරියේ ඉන්න පුද්ගලයාට කෙලින්ම දුම ආඝ්‍රහණය වෙනවා.තවත් අතකින් බැලුවම දුම්පානය කිරීම තුළ රෝගීන් රැසක් ජීවිත අවදානමට ලක්වෙලා. විශේෂයෙන්ම, හෘද රෝග ඇතිවීමට ද මෙය තවත් එක් හේතුවක් ලෙස දැන්විය හැකිය. ඒ හැරෙන්නට පෙනහළු ආශි‍්‍රත රෝග දුම්පානය නිසා වැළදෙන්නක් විදිහට දක්වන්නට පුළුවන්.එදා අද ගැන කතා කරද්දී ඇත්තටම අද වෙනකොට දුම්පානය කරන පිරිස ප්‍රතිශතාත්මකව අඩු වෙලා. ඒකට හේතුව විදිහට මම දකින්නේ පවතින නීති පද්ධතිය. නමුත් මේ අඩුවීම සංසන්දනාත්මකව දක්වන්න අමාරුයි. හේතුව වෙන්නේ එදා දුම්පානය කරපු කෙනෙක්ගේ එහි ප්‍රතිඵල තව වසර ගාණකින් තමයි දකින්න ලැබෙන්නේ. ඒ නිසා රෝගීන් ප්‍රතිශතාත්මකව අඩුවීම ගැන කතා කරන්න අපහසුයි. නමුත් අද තරුණ ප්‍රජාව දුම්පානයෙන් ගොඩක් ඈත් වෙලා. ඒ පිළිබඳව සතුටු විය හැකි වාතාවරණයක් තමයි පවතින්නේ.මත්ද්‍රව්‍ය පිළිබඳ කතා බහ කරද්දී රෝහලකට එන රෝගීන් ගෙන් වැඩි දෙනෙක් මත්පැන් පානය නිසා විවිධ රෝගවලට ලක්වුවන්. විශේෂයෙන් හදිසි අනතුරුවලට හේතුවක් විදිහට රියැදුරන්ගේ බීමත්කම දක්වන්නට පුළුවන්.දුම්පානය කිරීමට එරෙහිව වර්තමානය වනවිට නිර්මාණය වී තිබෙන නීතිමය ප්‍රශ්න මත සහ විශේෂයෙන්ම 2005 වසරේදී ‘මහින්ද චින්තන’ ප්‍රතිපත්ති ප්‍රකාශය යටතේ හඳුන්වා දුන් ‘මතට තිත’ සංකල්පය තුළ එකී සංකල්පය හිත් තුළට කිඳා බැස්සා. ස්වකීය හදවත්වලට අනුකූලව ‘මහින්ද චින්තනය’ තුළ අවශ්‍යතා ලෙස නිර්මාණය වූ සදාචාරය රැකිය යුතුයි. දේශීය නිෂ්පාදන නැංවීම සහ වර්තමාන ගෙවතු වගා සංකල්පය සේම ‘මතට තිත’ත් හුදු ලියැවිල්ලකට වඩා ජනතාවගේ හදපත්ලට කතා කළා.ශ්‍රී ලංකාව කියන්නේ බෞද්ධාගමිකයින් වැඩි වශයෙන් ජීවත්වන භූමියක්. ඒ නිසාවෙන් හා විශේෂයෙන්ම කාලයක් තිස්සේ හිත්වල තැන්පත්වෙලා තිබුණු මත්ද්‍රව්‍යයට එරෙහිවීම මතය යළි පිබිදීමක් වුණා.1940 න් පසුව ලංකාවට මත්ද්‍රව්‍ය සහ දුම්වැටි සම්බන්ධය රැඩිකල් රැල්ලක් මතුවෙන්නට පටන් ගත්තා. ඒ සිනමාව ආදී වූ ජනමාධ්‍ය හරහා. ඒ තුළ තාරුණ්‍යය, පෞරුෂයේ සංකේතයක් ලෙස ඔවුන් දුම්වැටිය විදහා දැක්වූවා.ඒ වගේම චණ්ඩියාගේ චරිතය දුම්වැටියකින් සරසන්නට ඔවුන්ට අවශ්‍ය වුණා. විශේෂයෙන්ම සෘජු ලෙස හා වක්‍ර ලෙස බදු ආදායම් ඇදී එන ප්‍රධාන මාර්ගයක් බවට බහු ජාතික සමාගම් සහ විශේෂයෙන්ම දුම්කොළ සමාගම්වල පරිණත පුද්ගලයින් තමන්ගේ සෞඛ්‍යයට සංවේදී වුණේ නැහැ.පවුල් අරගල ඇතිවුණා. ඒ විතරක් නෙමේ උදාහරණයක් විදිහට, කම්කරුවෙක්ගේ වැටුපෙන් 20% ක් සිගරැට්වලට දෛනිකව යොමුවුණා.මා දකින විදිහට 2005 න් පසු සිදුවූයේ එකී සංකල්පය ජනතා සිත්වලට සංවේදීවීම, ඒ තුළ ඔවුන් තමන්ගේ සෞඛ්‍ය ගැන සංවේදී වුණා, පවුල ගැන සංවේදී වුණා. ඒ විතරක් නෙමෙයි මුදල් පසුම්බිය ගැන සැළකිලිමත් වුණා. මා දකින විදිහට නීතිය එදත් තිබුණා. නමුත් දුම්පානයෙන් වැළකීමට ඊට වඩා හිත සංවේදී වුණේ මහින්ද චින්තන ප්‍රතිපත්තියත් එක්ක. සමාජ පිරිවැය ගැන කතාබහ ආරම්භ වීමත් සමඟ දුම්පානයේ ආදිනව තමා විසින් ප්‍රශ්න කිරීම තුළ දුම්පානය හීනමානයක් බවට පත්වුණා. මා දකින යථාර්ථය එයයි.ඇත්තටම මගේ යාළුවන් අතරින් සමහරෙක් සිගරැට් පානය කරනවා. නමුත් එදාට වඩා අද හැමෝම නීතියත් එක්ක හරිම බයයි. ප්‍රසිද්ධ ස්ථානවල දුම්වැටි පානය කළොත් දඬුවම් ලැබෙනවා කියන දෙය නිසා දුම්පානය කිරීමේ ප්‍රතිශතය අඩුවෙලා.ඒ වගේම ජනමාධ්‍ය තුළින් නිරතුරුව එහි ආදීනව පිළිබද කෙරෙන කතා බහ නිසාවෙන් දුම්වැටි පානයට තරුණයින් පෙළඹෙනවා අඩුයි.ගවේෂණය මෙහෙයවූයේ - .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104191</link>
    <topic>ශ්‍රී ලංකාවට ලබා දෙනලෝක බැංකු අරමුදල් දෙගුණ වෙයි</topic>
    <author/>
    <content>ශ්‍රීලංකාවට ලබාදෙන අරමුදල් ප්‍රමාණය ලබන වසරේ සිට ක්‍රියාත්මක වන පරිදි දෙගුණයක් කිරීමට ලෝක බැංකුව පියවර ගෙන ඇත. රටේ සමස්ත සංවර්ධනය වේගවත් කිරීම සඳහා සැලසුම් කර තිබෙන වැඩසටහන් ක්‍රියාත්මක කිරීම හා ඒවා දිරිගැන්වීම වෙනුවෙන් මේ තීරණය ගත් බව ලෝක බැංකුවේ කළමනාකාර අධ්‍යක්ෂිකා නගෝෂි ඔකොන්ජෝ අයිවෙලා මහත්මිය පැවැසුවාය.ඇය මේ බව ප්‍රකාශ කර ඇත්තේ අන්තර්ජාතික මූල්‍ය අරමුදලේ හා ලෝක බැංකුවේ සැසිවාරයකට සහභාගි වීම සඳහා ඇමෙරිකාවට ගිය ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම මහතා සමඟ වොෂින්ටන් නුවර දී පෙරේදා (17) පැවැති විශේෂ සාකච්ඡාවක දීය.ශ්‍රී ලංකාවේ සංවර්ධන කටයුතු සඳහා ලෝක බැංකුව දක්වන සහයෝගය පිළිබඳ සිහිපත් කර ඇති ආචාර්ය සරත් අමුණුගම මහතා ඒ සඳහා ප්‍රසාදය පළ කර ඇත. මේ අතර තවදුරටත් ශ්‍රී ලංකාවේ සංවර්ධන කටයුතු සඳහා ලෝක බැංකුව ලබාදෙන සහයෝගය පිළිබඳව වැඩි අවධානයක් යොමුකර තිබේ.ශ්‍රී ලංකාවේ ඒක පුද්ගල ආදායම දෙගුණ කිරීමේ අපේක්ෂාව මෙන්ම රජයේ ඉදිරි දැක්ම අනුව දේශීය හා විදේශීය පෞද්ගලික ආයෝජන වර්ධනය කිරීමේ අපේක්ෂාවන් සපුරා ගැනීම සඳහා ලෝක බැංකුවේ සහයෝගය වැඩි කිරීම වෙනුවෙන් ඇති කැමැත්තද ලෝක බැංකුවේ කළමනාකාර අධ්‍යක්ෂිකාව මෙහිදී ප්‍රකාශ කර ඇත.මධ්‍යම ආදායම් ලබන රටක් කරා ශ්‍රී ලංකාව යොමුවීමේදී ලෝක බැංකුවෙන් ලැබෙන ප්‍රබල හා පුළුල් සහයෝගය ශ්‍රී ලංකාවට ලබාදෙන බව යළිත් වරක් සඳහන් කර ඇති ඒ මහත්මිය වර්ධනය වන ආර්ථිකයක් ලෙස ශ්‍රී ලංකාව ඉදිරියට පැමිණ තිබෙන බවත් ලෝක බැංකුවේ ණය සපයන අංශය මඟින් ණය ලබා ගැනීමට ඇති සුදුසුකම තමා පිළිගන්නා බවත් පවසා තිබේ.මේ අතර ශ්‍රී ලංකාවේ සංවර්ධනය වෙනුවෙන් ප්‍රසාදය පළකරන අතරම ;හතෙම ප්‍රකාශ කර ඇත්තේ ශ්‍රී ලංකාව දකුණු දකුණු සහයෝගිතාව ප්‍රවර්ධනය කිරීමේ පහසුකම් සලසන්නෙකු ලෙසත් කලාපීය රටවල් අතර දැනුම බෙදා ගන්නෙකු ලෙසත් නම් කරන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104192</link>
    <topic>ජනපතිට ඩකා නුවර දී උණුසුම් පිළිගැනීමක්</topic>
    <author>ධනුෂ්ක ගොඩකුඹුර බංග්ලාදේශයේ ඩකා නුවර සිට</author>
    <content>බංග්ලාදේශ රජයේ සහ ජනතාවගේ උණුසුම් පිළිගැනීම් මැද ජනාධිපති මහින්ද රාජපක්ෂ මහතා ඊයේ (18) බංග්ලාදේශයට සම්ප්‍රාප්ත විය.ඩකා නුවර හසාරත් ෂාහ් පලාල් ජාත්‍යන්තර ගුවන් තොටුපළින් පැමිණි ජනාධිපතිතුමා පිළිගැනීමට එරට ජනාධිපති සිල්ලුර් රහමන් මහතා ගුවන් තොටුපළ වෙත පැමිණ සිටියේය.බංග්ලාදේශ ජනාධිපතිවරයා සමඟ එරට විදේශ ඇමැති ඩිපු මෝනි මහත්මිය ද ජනාධිපතිතුමන් පිළිගැනීමට එක් වූවාය. ගුවන් යානයෙන් බංග්ලාදේශයට පා තැබූ ජනාධිපතිතුමන් සහ ජනාධිපති ආර්යා ශිරන්ති රාජපක්ෂ මහත්මිය කුඩා දරුවන් විසින් මල් කළඹ දී පිළිගන්නා ලදී. අනතුරුව ජනාධිපතිතුමන් රතු පළස මතින් විශේෂ පීඨිකාව වෙත කැඳවාගෙන යන ලදී.ආචාර වෙඩි මුර 21 කින් ජනාධිපතිතුමන් පිළිගත් බංග්ලාදේශ ත්‍රිවිධ හමුදා ජනාධිපති උත්තමාචාර පිළිගැන්වීය.උත්තමාචාර දැක්වීමෙන් අනතුරුව හසාරත් ෂාහ් පලාල් ජාත්‍යන්තර ගුවන් තොටුපළේ අති විශේෂ අමුත්තන්ගේ පර්යන්තය තුළින් ජනාධිපතිතුමන් එතුමාට වෙන්කර ඇති හෝටලය වෙත කැඳවාගෙන යන ලදී.ගුවන් තොටුපළේ සිට හෝටලය දක්වා මාර්ගය ශ්‍රී ලංකා සහ බංග්ලාදේශ ධජවලින් සරසා තිබුණි. ජනාධිපතිතුමන්ට සුබ පතන සහ දීර්ඝායුෂ පතන බැනර ඩකා නගරය පුරා ඔසවා තිබෙනු දක්නට ලැබිණ.බංග්ලාදේශයේ සියලුම පුවත්පත් ජනාධිපති මහින්ද රාජපක්ෂ මහතාගේ සංචාරයට ප්‍රමුඛත්වය දෙමින් පුවත් පළ කර තිබීම සුවිශේෂී සිද්ධියකි.නියෝජ්‍ය ඇමැති අබ්දුල් කාදර්, පාර්ලිමේන්තු මන්ත්‍රීවරු වන ඒ. එච්. එම්. අස්වර්, සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104193</link>
    <topic>බංග්ලාදේශ ජාතික විරු ස්මාරකයට ජනපති මහින්ද පුෂ්පෝපහාර දක්වයි</topic>
    <author>ධනුෂ්ක ගොඩකුඹුර බංගලාදේශයේ ඩකානුවර සිට</author>
    <content>ජනාධිපති මහින්ද රාජපක්ෂ මහතා බංග්ලාදේශයේ ජාතික විරු ස්මාරකයට ඊයේ (18) පුෂ්පෝපහාර දැක්වීය.බංග්ලාදේශයේ නිදහස් සටනේ විරුවන් සිහිකිරීම සඳහා ඉදිකළ මේ ස්මාරකය ඩකා නුවරින් කිලෝමීටර් 34ක දුරකින් පිහිටි සවාර් ප්‍රදේශයේ ස්ථාපිත කර ඇත. මේ ස්මාරකයට මල් කළඹක් තබා පුෂ්පෝපහාර දැක්වූ ජනාධිපතිතුමා බංගලාදේශයේ ජාතික වෘක්ෂය වන අඹ පැළයක් ද එහි රෝපණය කෙළේය.ශ්‍රී ලංකා හිටපු ජනාධිපතිවරුන් වන ජේ. ආර්. ජයවර්ධන මහතා හා චන්ද්‍රිකා බණ්ඩාරනායක මැතිණිය මේ ස්මාරක භූමියේ රෝපණය කළ පැළද ජනාධිපතිතුමාගේ නිරීක්ෂණයට ලක්විය.මේ අතර ජනාධිපති මහින්ද රාජපක්‍ෂ මහතා එරට ජනපති සිල්ලූර් රහමන් මහතා අද (19) හමුවීමට නියමිතය.දෙරට අතර සබඳතා ශක්තිමත් කිරීම පිළිබඳ සාකච්ඡා කිරීමට දෙරටේ ජනාධිපතිවරු බලාපොරොත්තු වෙති.බංගලාදේශ ජනපතිවරයා ශ්‍රී ලංකා ජනාධිපති හා ආර්යාව වෙත විශේෂ භෝජන සංග්‍රහයක්ද පිරිනමයි.ජනාධිපතිවරයා අද (19) දිනය තුළ බංගලාදේශයේ බංගබන්දු කෞතුකාගාරය හා මෙරුඩ් බද්දා ජාත්‍යන්තර බෞද්ධ කෞතුකාගාරය ද නැරඹීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104194</link>
    <topic>අලුත් අවුරුදු සමයේ සතොස ආදායම රු. කෝටි 250 පනී</topic>
    <author>විජයානි එදිරිසිංහ</author>
    <content>අලුත් අවුරුදු සමයේ සතොස ලැබූ ආදායම රුපියල් කෝටි 250 (බිලියන 2.5) ඉක්මවා තිබේ.අප්‍රේල් පළමුවැනිදා සිට අප්‍රේල් 16 වැනිදා දක්වා දින 16 ඇතුළත මේ ආදායම වාර්තා වෙයි. සතොස කෙටි කාලයකදී මෙතරම් ආදායම් ලැබූ ප්‍රථම අවස්ථාව මෙය බව පැවසේ.අලුත් අවුරුදු සමයේ හිඟයකින් තොරව සහන මිලට අත්‍යවශ්‍ය භාණ්ඩ ලබාදීමේ වැඩපිළිවෙළ ලංකා සතොස, සමූපකාරය, කෝප් සිටි සහ මිනි කෝප් සිටි හරහා ක්‍රියාත්මක විය.අවුරුදු සමයේ සමූපකාරය හරහා ආරම්භ කළ ඒකාබද්ධ මිලට ගැනීමේ වැඩපිළිවෙළ යටතේ භාණ්ඩ මිල ස්ථාවරව පවත්වාගෙන යාමට ද හැකි වී තිබේ. මේ වනවිට රට පුරා සතොස වෙළෙඳ සල් 250ක් ක්‍රියාත්මකය. තදබදයකින් තොරව භාණ්ඩ මිලට ගැනීමේ වැඩපිළිවෙළක් සකස් කළ නිසා මෙවැනි ලාභයක් ලැබූ බව ඇමැති ජොන්ස්ටන් ප්‍රනාන්දු මහතා කියයි. එක්සත් ජාතික පක්‍ෂ පාලන සමයේදී සතොස වසා දමා සේවකයන් 3500ක් මහ පාරට ඇද දැමූ අතර මහින්ද චින්තනය මගින් දුන් ප්‍රතිඥාවක් අනුව සතොස යළි පිහිටුවනු ලැබීය.මේ අතර සුපිරි සහ පෞද්ගලික වෙළෙඳසල් වල භාණ්ඩ මිල සහ සතොස භාණ්ඩ මිල අතර විශාල වෙනසක් දක්නට ලැබුණි.අවුරුදු සමයේ මාළු වර්ග රාශියක් කිලෝව රුපියල් 300ත් 500ත් අතර මිලකට අලෙවි කිරීමට සතොස පියවර ගෙන තිබිණි.සතොස අලෙවි කළ කුකුල් මස් කිලෝවක මිල රුපියල් 340ක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104195</link>
    <topic>ක්‍රිකට් සුක්කානමඩිල්ෂාන්ට</topic>
    <author>පි‍්‍රන්ස් ගුණසේකර</author>
    <content>ශ්‍රීලංකාවේ 12 වැනි ටෙස්ට් ක්‍රිකට් නායකයා ලෙස ටී. එම්. ඩිල්ෂාන් පත්ව සිටී. ලබන මාසයේ එංගලන්තයේ සංචාරය කරන ශ්‍රී ලංකා පිලේ ටෙස්ට්, එක්දින හා විස්සයි 20 අංශ තුනේම නායකයා ලෙස ඩිල්ෂාන් පත් කිරීමට ක්‍රිකට් තේරීම් කමිටුව ඊයේ තීරණය කළේය.එම සංචාරයේ උප නායකයා ඉදිරියේදී ප්‍රකාශ කිරීමට නියමිතය.හිටපු නායක සංගක්කාර හා උපනායක මහේල ජයවර්ධනගේ හදිසි ඉල්ලා අස්වීමෙන් අනතුරුව ඩිල්ෂාන් නායකත්වයට පත් කිරීමට තෙරීම් කමිටුවට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104196</link>
    <topic>එජාප කෘත්‍යාධිකාරි මණ්ඩලයේවැඩි දෙනා හැට පැනපු අය</topic>
    <author>අසේල කුරුලුවංශ</author>
    <content>එක්සත් ජාතික පක්ෂයේ කෘත්‍යාධිකාරී මණ්ඩලයේ වැඩි පිරිසක් හැට පැනපු අය බවත් ඔවුන් තුළ ඇත්තේ පැරැණි අදහස් බවත් මල්වතු පාර්ශ්වයේ මහා නායක තිබ්බොටුවාවේ ශ්‍රී සිද්ධාර්ථ සුමංගල මහ නාහිමියෝ පවසති.ගමෙන් පැමිණෙන දක්ෂයන්ට තැනක් නොදෙන එජාප ප්‍රතිපත්තීන්හි නෂ්ටාවශේෂ තවමත් උන්වහන්සේ ප්‍රකාශ කළහ. එජාප පාර්ලිමේන්තු මන්ත්‍රී රංජිත් මද්දුම බණ්ඩාර මහතා ඊයේ පෙරවරුවේ උන්වහන්සේ බැහැදැක ආශිර්වාද ලබාගත් අවස්ථාවේ මහනාහිමියෝ මේ බව පැවසූහ.ශ්‍රී දළදා මාලිගාවට ගොස් දළදා සමිඳුන් වැඳ පුදාගත් මද්දුම බණ්ඩාර මහතා අස්ගිරි මහා විහාරයට ගොස් එම පාර්ශ්වයේ මහනායක උඩුගම ශ්‍රී බුද්ධරක්ඛිත මහනාහිමියන් බැහැදැක ආශිර්වාද ලබා ගත්තේ ය.එහිදී අදහස් දැක් වූ අස්ගිරි මහනාහිමියෝ තනතුරුවලට කඩා බිඳ ගෙන නොගොස් ඒවා ලැබෙන තුරු ඉවසා සිටින ලෙස තමන් වහන්සේ සජිත් ප්‍රේමදාස මහතාට පැවසූ බව කීහ.ප්‍රේමදාස මහතා තනතුරු පසුපස හඹා නොගොස් ඩඩ්ලි, ජේ.ආර්.වැනි නායකයන් සමඟ එකට වැඩකර නායකත්වයට පත් වූ අයුරු සජිත් ප්‍රේමදාස මහතා අවබෝධකර ගතයුතු බවද මහනාහිමියෝ ප්‍රකාශ කළහ. පක්ෂ මාරුවන විට රටට වැඩදායි යහපත් දේ වෙනස් නොකෙරෙන ජාතික ප්‍රතිපත්තියක් රටට අවශ්‍ය බවත් පෙර පැවති ආසන ඡන්ද ක්‍රමය යළි හඳුන්වා දීමෙන් දේශපාලනඥයින් හා ජනතාව අතර අද ඇති වී තිබෙන දුරස්ථ බව අවම කරගත හැකි බවත් මහනාහිමියෝ කීහ.ප්‍රධාන පක්ෂ හෝ කුඩා පක්ෂ ලෙස වෙන් කිරීමට අවශ්‍ය නොමැති බවත් කුමන පක්ෂයකින් හෝ තරඟ කැර වැඩිම ඡන්ද ලබා ජයගන්නට ඕනෑම පක්ෂයක අයෙකුට හැකියාව ඇති බවත් කී මහනාහිමියෝ පැරැණි කේවල ඡන්ද යළි ඉක්මනින් හඳුන්වාදීම කාලෝචිත අවශ්‍යතාවක් බවද අවධාරණය කළහ.යම් යම් ආර්ථික දුෂ්කරතා ජනතාවට අද පවතින නමුත් තම ඉඩකඩම් වලින් ප්‍රයෝජන ගෙන ගෙවත්තේ වගා කිරීමට ජනතාව උනන්දු වන්නේ නම් පවතින දුෂ්කරතා මඟහරවා ගත හැකි බවද මහනාහිමියෝ පැවසූහ.රජයේ ආයතනයකින් වැඩක් කර ගැනීමට ගියවිට බලධාරින්ට කීයක් හෝ දීමට සිදුව තිබෙන බවත් එසේ නොදුනහොත් දහ දොළොස් පාර රස්තියාදු වීමට ගමේ අහිංසක දුප්පත් ජනතාවට සිදුවන බවත් උන්වහන්සේ කීහ. මෙහිදී අදහස් දැක්වූ පාර්ලිමේන්තු මන්ත්‍රී රංජිත් මද්දුමබණ්ඩාර මහතා සිංහල බෞද්ධ මුහුනුවර යළි එජාපයට ලබා දී පක්ෂය ශක්තිමත් කළ යුතුව ඇති බවත් ඒ සඳහා කැපවන දක්ෂ තරුණ කණ්ඩායමක් පක්ෂය තුළ සිටින බවත් පැවසුවේ ය.අන්තර්කාලීන කෘත්‍යාධිකාරි මණ්ඩලය මගින් පක්ෂයේ තනතුරු හතරක් සඳහා පත්කිරීම් සිදු කළත් තම නම යෝජනා වී ඇති ජාතික සංවිධායක ධූරයට කෙනෙකු පත් නොකළ බවද මෙහිදී ඒ මහතා මහානාහිමිවරුන් දෙනමට ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104197</link>
    <topic>කළමනාකරණ සහකාර III පන්තියටඅලුතින් 2700ක් බඳවා ගැනේ</topic>
    <author>උදුලා පීරිස්</author>
    <content>රාජ්‍ය කළමනාකරණ සහකාර සේවයේ IIIවන පන්තියට 2700ක් බඳවා ගැනීමට රාජ්‍ය පරිපාලන හා ස්වදේශ කටයුතු අමාත්‍යාංශය කටයුතු යොදා තිබේ.රාජ්‍ය කළමනාකරණ සහකාර සේවය තුන්වන පන්තිය සඳහා පන්දාහක් පත්කිරීමට රජයේ අනුමැතිය ලැබී තිබේ.පසුගියදා ජනාධිපති මහින්ද රාජපක්ෂ මහතා අතින් 2333 දෙනෙක් පත්වීම් ලැබූහ.2009 විවෘත තරග විභාගයෙන් සමත්වූවන් වෙත එම පත්වීම් ලබාදී ඇතත් තැපැල් ප්‍රමාද, පදිංචිය සනාථ කිරීමට නොහැකිවීම ඇතුළු විවිධ සහතික ඉදිරිපත් කිරීමට නොහැකි වූවන් වෙත යළි සම්මුඛ පරීක්ෂණ පවත්වා එම බඳවා ගැනීම් සිදුකිරීමටත්, 2010 විවෘත තරග විභාගයෙන් සමත්වුවන් කැඳවා සම්මුඛ පරීක්ෂණ පවත්වා බඳවා ගැනීම් සිදුකිරීමටත් රාජ්‍ය පරිපාලන හා ස්වදේශ කටයුතු අමාත්‍යාංශය ඉදිරියේදී කටයුතු කරන බවද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104198</link>
    <topic>කොළඹ නගරය දෙස්-විදෙස් ආයෝජකයන්ට</topic>
    <author>චන්ද්‍රිකා පෙරේරා</author>
    <content>දේශීය හා විදේශීය ආයෝජකයන් සඳහා කොළඹ නගරයේ භූමිය ලබාදීමට රජය තීරණය කර ඇත.මෙමඟින් රටේ ආර්ථිකය සවිමත් කිරීමේ සැලසුම් සහගත ව්‍යාපෘති රැසක් ආරම්භ කර තිබෙන බව රාජ්‍ය ආරක්‍ෂක ලේකම් ගෝඨාභය රාජපක්‍ෂ මහතා පවසයි.ශ්‍රී ලංකා ආර්ථික ක්‍රියාවලියේ කේන්ද්‍රස්ථානය කොළඹ නගරය බවට පත්කිරීමේ වැඩපිළිවෙළ යටතේ මෙය ක්‍රියාවට නංවා ඇත.කොළඹ සංචාරක හෝටල්, අත්කම් නිර්මාණ මධ්‍යස්ථාන, ස්වර්ණාභරණ මධ්‍යස්ථාන ආදිය අලුතින් ස්ථාපිත කර සංචාරක ආකර්ෂණය දිනා ගැනීම ද ඉලක්ක ගත අරමුණ අතර වේ. කොළඹ නගරයේ අක්‍රමවත්ව ඉදිකෙරුණු ගොඩනැගිලි ඉවත් කර නව ගොඩනැගිලි ඉදිකරන අතර නගරයේ ඓතිහාසික වටිනාකම මූර්තිමත් වන අයුරින් ඉදිකිරීම් සිදුකරන බව රාජපක්‍ෂ මහතා පෙන්වා දෙයි.ඒ අනුව රාජ්‍ය ආයතන සියල්ල කොළඹ නගරයෙන් බැහැරට ගෙන යාමට තීරණය කර තිබෙන අතර ප්‍රධාන පරිපාලන නගරය ශ්‍රී ජයවර්ධනපුරය බවට පත්කිරීමට පියවර ගනී. කොළඹ පිහිටා තිබෙන යුද හමුදා මූලස්ථානයද බත්තරමුල්ල ප්‍රදේශයේ ස්ථාපිත කිරීමට කටයුතු කරන බව හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041915</link>
    <topic>ගඩලාදෙනිය පිළිම වහන්සේ කඩානිදන් වස්තු පැහැර ගෙන</topic>
    <author>පණ්ඩුක සමරසේකර</author>
    <content>නිදන් හොරුන් විසින් ඓතිහාසික ගඩලාදෙනිය පුරාණ රජමහ විහාරයේ පිළිම වහන්සේ කඩා නිදන් වස්තු පැහැරගෙන ගොස් ඇතැයි ගඩලාදෙනිය පුරාණ රජමහ විහාරයේ විහාරාධිකාරී ඇකිරියේ අරියකිත්ති හිමියෝ ‘දිනමිණට’ පැවසූහ.පෙරේදා (17) යෙදුණු බක් පුන් පොහෝ දින රාත්‍රී නිදන් හොරුන් විසින් විහාර ගෙයි වැඩ සිටින පිළිම වහන්සේගේ පපු ප්‍රදේශය බිඳ මෙම නිදන් කොල්ලය සිදුකර ඇතැයි අරිය කිත්ති හිමියෝ පවසති.වසර 700ක් පැරණි මෙම ඓතිහාසික පුරාණ රජමහා විහාරය ගම්පල යුගයේ 4වන බුවනෙකබාහු රජු විසින් ඉදිකරන ලද කෞතුක වටිනාකමකින් යුත් ඉපැරණි විහාරස්ථානයකි. මින් පෙර අට (8) වතාවක් මෙම විහාරස්ථානය නිදන් කොල්ලකරුවන් බිඳ රන් කරඬු, සේප්පු, ඇත්දළ, දඹරන් බුදු පිළිම ආදිය සොරාගෙන ගොස් ඇති බවත්, ජාතිය සතු පුරාවස්තු ආරක්ෂා කිරීමේ නිසි වැඩපිළිවෙළක් නොමැති කමින් මෙවැනි අවාසනාවන්ත සිදුවීම්වලට මුහුණපෑමට සිදුවන බවත් විහාරාධිකාරී හිමියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041916</link>
    <topic>බෙලුහුල්ඔයේ දිය නෑමට ගියසිසුන් දෙදෙනකු හාශිෂ්‍යාවක දියේ ගිලී මරුට</topic>
    <author>හඟුරන්කෙත සමූහ</author>
    <content>හඟුරන්කෙත, පදියපැළැල්ලේ, වෙලපහල බෙලුහුල්ඔයේ දියනෑමට ගිය සිසුන් දෙදෙනෙක් හා ශිෂ්‍යාවක් ඊයේ (18) සවස දියේ ගිලීමෙන් මරණයට පත්වූහ.මියගොස් ඇත්තේ පදියපැළැල්ලේ පදිංචි එම්. එම්. ඉසුරුසිරි (14), බොරලැස්ගමුව පදිංචි ඩබ්ලිව්. ඩී. අනුරුද්ද පෙරේරා සහ දෙහිවල පදිංචි උදයංගනී මධුවන්ති ප්‍රනාන්දු (14) යන තිදෙනාය. මියගිය තිදෙනා සහෝදරියන් තිදෙනකුගේ දරුවන් වන අතර අවුරුද්දට නෑගම් ගොස් මෙසේ මරණයට පත්ව තිබේ. පිරිමි ළමුන් දෙදෙනාගේ මළ සිරුරු ඔය අසබඩ තිබියදී ගොඩට ගෙන රෝහලට ගෙනයන අතරතුරදී මරණයට පත්ව ඇත. මතුරට පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041917</link>
    <topic>අවුරුදු ගනුදෙනුවේ දී වත්තේගම බැංකුවකට හොර නෝට්ටු දීලා</topic>
    <author>ඉන්දික පොල්කොටුව</author>
    <content>අලුත් අවුරුදු ගනුදෙනු සඳහා වත්තේගම බැංකුවකට ව්‍යාජ මුදල් නෝට්ටු ඉදිරිපත් කළ කාන්තාවක රුපියල් පන්සියයේ ව්‍යාජ නෝට්ටු දහයක් සමඟ අත්අඩංගුවට ගෙන තිබේ.සැකකාරිය එම ප්‍රදේශයේ සල්ලි පොලියට දෙන්නියක් බව පොලිසිය කියයි.වත්තේගම පොලිස් ස්ථානාධිපති ජයන්ත සමරකෝන් මහතා ඇතුළු නිලධාරීහු පිරිසක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n1104199</link>
    <topic>ජනපතිගේ බංග්ලාදේශ සංචාරයෙන්...</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041910</link>
    <topic>කවදාවත් නැතිව මෙවර අලුත් අවුරුද්දේ කිරි මුට්ටිය ඉතිරුවේත් නැහැ</topic>
    <author>අනුරාධපුර මධ්‍යම විශේෂ</author>
    <content>අලුත් අවුරුද්ද උදාවී හෝරා කිහිපයක් ගතවිය. තලාව ප්‍රදේශයම කැවුම්, කිරිබත් සුවදින් නැහැවී ගියේය. ප්‍රදේශයේ දුප්පත්, පොහොසත්, බාල, මහලු සියලුම දෙනා අවුරුදු අසිරිය විඳගනිද්දී තලාව මුදුණේගම ප්‍රදේශයද අවුරුදු අසිරියෙන් නැහැවී ගියේය. එහෙත් මෙවර අවුරුදු අසිරිය විඳගන්නට මුදුණේගම ගම්වාසීන්ට නොහැකි විය. ගමට ආලෝකයක් වූ තාරකාවියක් ජයගඟ පතුලේ සැගවී ප්‍රදේශයම කම්පාවට පත්කරමින් නිවී ගියාය.අපේ‍්‍රල් මස 15 වනදා ජයගඟට දියනෑමට පැමිණි අංක 409, ගම්මාන දෙක මුදුණේගම, තලාව ලිපිනයේ පදිංචිව සිටි එම්. එම්. අනුරාධා උදයංගනී නවරත්න (17) පාසල් ශිෂ්‍යාව ජයගඟට බිලිවී අවාසනාවන්ත අයුරින් ජීවිතක්‍ෂයට පත්වූවාය.තලාව, මුදුණේගම, මුදුණේගම මහ විද්‍යාලයේ සිප්සතර හැදෑරූ අනුරාධා එම විද්‍යාලයෙන් ප්‍රථමවරට ශිෂ්‍යත්වය සමත්වූ ශිෂ්‍යාවයි. පසුව 2010 වසරේ පැවති සාමාන්‍ය පෙළ විභාගය ඉහළින් ඇය සමත්වූවාය. මියයනවිට අ. පො. ස. උසස් පෙළ වාණිජ විෂයෙන් හැදෑරීමට සිහින මවමින් සිටියාය.එහෙත් ඇයගේ බලාපොරොත්තු කිසිවක් මල් ඵලගන්වා ගන්නට නොහැකි විය. මෙවර සිංහල අවුරුද්ද පවුලේ උදවිය සමඟ සැමරූ අනුරාධා මේ තමන් සමරන්නේ ජීවිතේ අවසන් අවුරුදු උදානය බව කිසිවිටක සිතන්නට නැත.15 වනදා උදෑසන වන විට අනුරාධාගේ නිවසට නෑ හිතවතුන් විශාල පිරිසක් පැමිණියහ. ඔවුන් අතර අනුරාධාගේ සහෝදරිය හා ඇයගේ ස්වාමියාද පැමිණ සිටියහ.සවස තුන පමණ වෙද්දි සහෝදරියන් සිවුදෙනා හා එකම සහෝදරයාත් සහෝදරියගේ ස්වාමියාත් (මස්සිනා) හා සහෝදරියගේ දරුවන් දෙදෙනා ත්‍රිරෝද රියක නැගී දියනෑම සඳහා ජයගඟට පැමිණියහ. ජයගඟට පැමිණි අනුරාධා සහෝදර සහෝදරියන් සමඟ දියනාමින් සිටියදී මෙම හදිසි අනතුරට මුහුණ පෑවාය.පවුලේ සිවුවැනියා වූ අනුරාධාගේ වියෝවෙන් ඇගේ මව වන ආර්. ජී. රත්නමැණිකා (46) මහත්මිය දැඩි ලෙස කම්පනයට පත්ව සිටි අතර, මියගිය අනුරාධාගේ වැඩිමහල් සහෝදරියක වූ භද්‍රා ශිවන්තිකා නවරත්න (20) මෙනවිය නැගණියට වූ අවාසනාවන්ත ඉරණම පිළිබඳව මෙසේ කීවාය.“අපි හැමෝම වෙනදා වගේම අවුරුදු චාරිත්‍ර කළා, ගෙදර කිරි ඉතිරෙවුවා. නමුත් මේ පාර කවදාවත්ම නැතුව කිරි මුට්ටිය උතුරලා ගියේ නෑ. මම අම්මගෙන් ඇහුවා ඇයි අම්මේ කිරි ඉතිරුණේ නැත්තේ කියලා. නමුත් අම්මා මගේ හිත හදන්න නෑ පුතේ කිරි ඉතිරුවා කිවුවා. මම ගිහින් ආපහු කිරි ඉතිරුවද කියලා බැලූ නමුත් කිරි උතුරපු බවක් පේන්න තිබ්බේ නෑ. නංගිට අවුරුදු දෙකක් යනකන් ලොකු අපලයක් තියෙනවා කියලා හඳහන බලපු තැනින් කිවුවා. හොඳට පරිස්සම් කරගන්නත් කියලා කිවුවා. අපි දෙන්නට දෙන්නා හරිම ආදරෙන් හිටියේ. කවදාවත් නැතුව අක්කේ මම අක්කගේ ඇඟඋඩ නගින්නද කියලත් 14 වෙනිදා ඇහුවා. මම කිවුවා නංගි ආසනම් නඟින්න කියලා. එයා මගේ ඇඟ උඩ නැගගෙන හුගක් වෙලා හිටියා.මේ පාර එයා අලුත් අවුරුද්දට සුදු ඇඳුමක් අරගත්තේ. අරගෙන මට කිවුවා, අක්කේ මට මළ ගෙදරකටවත් අදින්න සුදු ඇඳුමක් නැති නිසා මේ ඇඳුම ගත්තා කියලා. නංගිට අක්කලා අවුරුද්දට ගෙනත් දුන්නෙත් සුදුපාට ඇඳුමක්. නංගි අපෙන් වෙන්වෙලා යනවා කියලා අපට ඉඟිකළාද කියලා මට හිතෙනවා. නංගිගේ ආසාව තිබ්බේ උසස් පෙළ හදාරලා හොඳට සමත්වෙන්න. මට හැමතිස්සෙම කිවුවේ අක්කේ සාරියක් ඇඳලා ලස්සනට යන්න පුළුවන් රස්සාවක් මම කවදා හරි කරනවා කියලා. ඇය හඬා වැටෙමින් අප සමඟ පැවසුවාය.මෙම අවාසනාවන්ත සිදුවීම නිසා දැඩි ලෙස කම්පාවට පත්ව සිටින උදයංග මනෝජ් අත්තනායක (31) මහතා (මස්සිනා)වෙනදා නාන තැනට අපි කට්ටියම ගියා. නංගි කිවුවා එතන නාන්න බෑ කියලා. ඒ නිසා වෙනත් තැනකට නාන්න ආවා. නංගි විගහට දිය රෙද්දක් ඇඳගෙන ජය ගඟ උඩ ඉඳන් වතුරට පැනලා පීනුවා.ටිකක් වෙලා නාද්දි මම කිවුවා දැන් ඇති ගොඩට යන්න කියලා. නමුත් නංගි බෑ කිවුවා. එයා දියයට කිමිදිලා වැලි අහුරකුත් අරන් ආවා. ටිකක් වෙලා යද්දී නංගි කිවුවා ‘ක්ලාන්තයක්’ වගේ එනවා කියලා. භද්‍රා නංගි කිවුවා එහෙනම් ගොඩට යන්න කියලා. නංගි ගොඩට ගිහින් ගඟේ නාන තැන පඩි දෙකක් උඩට නැග්ගා. ඊට පස්සේ අපි බලද්දි නංගි පේන්න හිටියේ නෑ. මම කෑගහලා බැලුවා. එයා ගොඩට ගියාද කියලා. පේන්න හිටියේ නැති නිසා මම ආපහු වතුරට බැහැලා වතුර යට කිමිදිලා බලද්දී ගඟේ පතුලේ හිටපු නංගි වතුර යටින් කැරකිලා උඩට ආවා. මම නංගිව බදාගෙන ගොඩට ගෙනාවා. මට හිතාගන්න බැරිවුණා මොකක්ද වුණේ කියලා. අපි කට්ටිය එකතුවෙලා නංගිට ප්‍රථමාධාර දීලා තලාව රෝහලට අරන් ආවා. රෝහලේ වෛද්‍යවරයෙක් නංගිව පරීක්‍ෂා කරලා කිවුවා නංගි මියගිහින් කියලා.දෙමාපියන් ඇතුළු පවුලේ සැමට මිණි පහනක් වූ අනුරාධා උදයංගනී තරුණිය තලාව ගම්මාන දෙක මුදුනේගම ගම්මානයම හඬවමින් (18) වනදා සවස මුදුණේගම පොදු සුසාන භූමියේදී මිහිදන් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041911</link>
    <topic>හිටපු වෘත්තීය සමිති නායකයෙක් මත් කුඩු සමඟ හසුවෙයි</topic>
    <author>අසේල කුරුළුවංශ</author>
    <content>එක්සත් ජාතික පක්‍ෂයේ හිටපු වෘත්තීය සමිති නායකයකු මත්කුඩු ග්‍රෑම් 10ක් සමඟ අලවතුගොඩ අටේ කණුව ප්‍රදේශයේදී පොලීසිය පෙරේදා (17) අත්අඩංගුවට ගෙන තිබේ.සැකකරු ජාතික සේවක සංගමයේ සහකාර ලේකම්වරයකු ලෙස කලක් ක්‍රියාකර තිබෙන බව පොලිස් පරීක්‍ෂණ මගින් අනාවරණය වී ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මධ්‍යම පළාත් නියෝජ්‍ය පොලිස්පති නිහාල් සමරකෝන්, මහනුවර ජ්‍යෙෂ්ඨ පොලිස් අධිකාරි අයි. එම්. කරුණාරත්න, පොලිස් අධිකාරි ගාමිණී ඇල්ලේපොළ යන මහත්වරුන්ගේ උපදෙස් මත අලවතුගොඩ පොලිස් ස්ථානාධිපති පොලිස් පරීක්‍ෂක නිශාන්ත හෙට්ටිආරච්චි මහතා ඇතුළු කණ්ඩායමක් මෙම වැටලීම සිදුකර තිබේ.සැකකරු ශ්‍රීලංගම සේවකයකු ලෙස කලක් කටයුතු කැර තිබෙන අතර ඔහු කොළඹ ප්‍රදේශයෙන් මත්කුඩු රැගෙන විත් මාතලේ හා ඒ අවට බෙදා හැර තිබෙන බව පොලිසිය පවසයි.පොලිස් සැරයන්වරුන් වන කරුණාවංශ, හේරත්, රාජපක්‍ෂ, බන්දුල, රන්බණ්ඩා, පොලිස් කොස්තාපල්වරුන් වන වීරසිංහ, ලලිත් බණ්ඩාර, විජේරත්න යන නිලධාරින් මෙම වැටලීමට සම්බන්ධ වී ඇත. සැකකරු තම යට ඇඳුම තුළ සඟවා මෙම මත්කුඩු රැගෙන විත් තිබෙන අතර මොහු මාතලේ ප්‍රදේශයේ පදිංචිකරුවෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041912</link>
    <topic>පොලිස් නිලධාරියාගේ නිල ඇඳුමඉරූ හමුදා සෙබළා අධිකරණයට</topic>
    <author>බණ්ඩාරගම සමූහ</author>
    <content>හොරණ බැල්ලපිටියේ රථ වාහන රාජකාරියේ යෙදී සිටි හොරණ පොලිසියේ රථවාහන අංශයේ ස්ථානාධිපතිවරයාගේ නිල ඇඳුම ඉරා රාජකාරියට බාධා කළ හමුදා භටයකු අත්අඩංගුවට ගත් බව හොරණ පොලිසිය කියයි.මෙසේ අත්අඩංගුවට ගෙන ඇත්තේ මුලතිව් නන්දිකඩාල් පොදු සේවා බලකාය සාමාන්‍ය සෙබලෙකු වූ පානදුර, ගල්තුඩේ හතරමං හංදියේ පදිංචි මාපිටියගේ චන්දිම පීරිස් විජේසිංහ යන අයයි. පසුගිය 15 වැනිදා බැල්ලපිටිය හංදියේදී බීමත්ව යතුරුපැදියකින් යමින් සිටි පුද්ගලයන් දෙදෙනෙකු අත්අඩංගුවට ගෙන ඔවුන්ගේ තොරතුරු සටහන් කරමින් සිටි ස්ථානාධිපතිවරයා අසලට බීමත්ව පැමිණ ඇති සැකකරු හමුදා හැඳුනුම්පත් පෙන්වමින් ඔවුන් දෙදෙනා නිදහස් කරන ලෙස තර්ජනය කර ඇත. අනතුරුව හමුදා භටයාද අත්අඩංගුවට ගෙන වෛද්‍යවරයකු හමුවට ඉදිරිපත් කිරීම සඳහා හොරණ රෝහලට රැගෙන යද්දි රෝහල් භූමියේදී සැකකරු රථවාහන අංශයේ ස්ථානාධිපති නිල ඇඳුමෙන් ඇද පහරදීමට උත්සහ කර ඇත. එම අවස්ථාවේදී සැකකරුගේ නියපොතු පහරවල් වැදී ස්ථානාධිපතිවරයාගේ පපු ප්‍රදේශය සීරීමට ලක්ව සුළු තුවාල සිදුවී ඇතැයි පොලිසිය කියයි.සැකකරු හොරණ අධිකරණයට ඉදිරිපත් කිරීමට නියමිතය. පානදුර කොට්ඨාස භාර පොලිස් අධිකාරි එඩ්මන්ඩ් මහින්ද - හොරණ සහකාර පොලිස් අධිකාරි සමන් රත්නායක මහත්වරුන්ගේ අධීක්ෂණය යටතේ හොරණ මූලස්ථාන ප්‍රධාන පොලිස් පරීක්ෂක ගුණසේන ගීකියනගේ මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041913</link>
    <topic>සෙබළ වෙසින් කප්පම් ගැනීමට ගොස් දැලේ</topic>
    <author>චන්ද්‍රිකා පෙරේරා</author>
    <content>ආරක්ෂක අංශයේ සෙබළුන් ලෙස පෙනී සිටිමින් යාපනයේ වෙළෙන්දෙකුගෙන් රුපියල් ලක්ෂ පහක කප්පම් මුදලක් ලබා ගැනිමට උත්සාහ කළ තිදෙනෙකු යුද හමුදාව විසින් අත්අඩංගුවට ගෙන තිබේ.මෙසේ අත්අඩංගුවට පත් සැකකරුවන් ශ්‍රී ලංකාවේ සුළු ජාතිකයින්ට තර්ජන තිබෙන බව කියමින් විදෙස් රටවලට ලිපි ලබා දෙන සංවිධානයක පිරිසක් බව හෙළිව ඇතැයි යුද හමුදාව පවසයි.මොවුන් තිදෙනා ත්‍රිකුණාමළයේ පදිංචිකරුවන් වන අතර කප්පම් ලබා ගැනීම සඳහා වෑන්රථයකින් ඉකුත් 16 දා යාපනයට පැමිණි අවස්ථාවේ යාපනය යුද හමුදා මූලස්ථානය මගින් අත්අඩංගුවට ගෙන වැඩිදුර පරීක්ෂණ සඳහා පොලිසියට බාර දී ඇත. සැකකරුවන්ගේ ප්‍රධානියා වන ත්‍රිකුණාමලයේ තුෂාර නමැත්තා මීට දින කීපයකට පෙර යාපනය චංකානෙයි ප්‍රදේශයේ වෙළෙන්දෙකුට ඔහුගේ සහෝදරයාට ජර්මනියේ වීසා ලබා ගැනීම සඳහා ලිපියක් ලබා දී ඇති බව හෙළි වෙයි.එම වෙළෙන්දා රුපියල් ලක්ෂ පහක් ලබා දෙන බවට පොරොන්දු වී එම ලිපිය ලබාගෙන තිබෙන අතර ඒ වෙනුවෙන් රුපියල් 30000ක මුදලක් මුලින් ගෙවා ඇත. සැකකාර තුෂාර විසින් එම ලිපිය දෙමළ සංවිධානයක ශිර්ෂ පාඨ ඇති කොළයක ලියා දී ඇති බවද ඒ අනුව ශ්‍රී ලංකවේ සුළු ජාතිකයින්ට තර්ජන ඇති බව එහි සඳහන් කර තිබෙන බවද පොලිසිය පවසයි.මේ අනුව සැකකරුවන් යාපනයේ වෙළෙන්දාගෙන් ඉතිරි මුදල ලබා ගැනීමට යුද හමුදා සෙබළුන් ලෙස පැමිණ තර්ජනය කර තිබෙන බව හෙළිව තිබේ. පසුව වෙළෙන්දා යුද හමුදාවට දුරකථනය මගින් කළ දැනුම් දීමක් අනුව සැකකරුවන් අත්අඩංගුවට ගෙන ඇත. යාපනය පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=n11041914</link>
    <topic>මුදල් වංචා සිද්ධියකට ටී. එන්.එල්. ගණකාධිකාරීවරයෙක් රිමාන්ඩ්</topic>
    <author>සිරන්ජනි කුමාරි</author>
    <content>ලක්ෂ දහතුනකට ආසන්න මුදල් ප්‍රමාණයක් වංචා කිරිමේ සිද්ධියක් සම්බන්ධයෙන් ටී.එන්.එල් ආයතනයේ ගණකාධිකාරවරයකු මේ මස 27 වැනි දින දක්වා රක්ෂිත බන්ධනාගාර ගත කරන ලෙස කොළඹ කොටුව මහේස්ත්‍රාත් ලංකා ජයරත්න මෙනවිය නියම කළාය.මෙලෙස බන්ධනාගාර ගත කරනු ලැබුවේ වජිර ඩයස් නැමැති සැකකරුය. ටී.එන්.එල් ආයතනයේ විකාශය වන වැඩසටහන් සඳහා අනුග්‍රාහකයන් ලබා දෙන මුදල් සැකකරු විසින් මෙලෙස වංචා කර තිබේ .මෙහිදි සැකකරු වෙනුවෙන් පෙනී සිටි නීතිඥවරයා පැවසුවේ සැකකරු රැකියාවෙන් ඉවත්වීම නිසා ඊට උරණ වූ ටී.එන්.එල්. ආයතනය අසත්‍ය චෝදනා ගොනු කරමින් තම සේවාදායකයා අත්අඩංගුවට ගැනීමට ක්‍රියා කළ බවයි. අදාළ කරුණු සළකා බැලූ මහේස්ත්‍රාත්වරිය සැකකරු මේ මස 27 වන දින තෙක් රක්ෂිත බාරයේ තබා එදිනට වැඩිදුර වාර්තාවක් ඉදිරිපත් කරන ලෙසට රහස් පොලිසියට නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=r1104191</link>
    <topic>උතුරු මැදසෞඛ්‍ය ක්ෂේත්‍රයේ පුරප්පාඩු 590ක්</topic>
    <author>හිදෝගම සමූහ චිත්‍රරත්න කළුආරච්චි</author>
    <content>උතුරුමැද පළාතේ සෞඛ්‍ය ක්‍ෂේත්‍රයේ පුරප්පාඩු 590ක් පමණ ඇතැයි පළාත් සෞඛ්‍ය, දේශීය වෛද්‍ය, පරිවාස ක්‍රීඩා සහ යෞවන කටයුතු ඇමැති පේෂල ජයරත්න මහතා සඳහන් කරයි.පොළොන්නරුවේදී පසුගිය සෙනසුරාදා (16) පැවැති මාධ්‍ය හමුවකදී පළාත් ඇමැතිවරයා මේ බව පළකෙළේය.වෛද්‍යවරු 150ක්, සාත්තු සේවිකාවන් 300ක්, පවුල් සෞඛ්‍ය සේවිකාවන් 70ක්, මහජන සෞඛ්‍ය පරීක්‍ෂකවරු 70ක් උතුරු මැද පළාතේ සෞඛ්‍ය ක්ෂේත්‍රයට අවශ්‍ය බව පළාත් ඇමැතිවරයා මෙහිදී පෙන්වා දුන්නේය. උතුරුමැද පළාතේ මූලික රෝහල් 3ක්, දිස්ත්‍රික් රෝහල් 6ක්, පර්යන්ත රෝහල් 9ක්, ග්‍රාමීය රෝහල් 25ක්, මධ්‍යම බෙහෙත් ශාලා 15ක් සහ සායන මධ්‍යස්ථාන 413ක් ඇත.පළාතේ පෞද්ගලික රසායනාගාර පරීක්‍ෂකවරු, ඖෂධවේදීන්, පළාත් සෞඛ්‍ය අමාත්‍යාංශයේ පුහුණුව ලැබිය යුතු බවද ඒ සඳහා අවශ්‍ය කටයුතු සම්පාදනය කැර ඇති බවද පළාත් ඇමැතිවරයා අවධාරණය කෙළේය. උතුරුමැද පළාතේ පවත්වන වෛද්‍ය සායන සඳහා පළාත් සෞඛ්‍ය අමාත්‍යාංශයේ අවසර ලබාගතයුතු බව සඳහන් කළ පළාත් ඇමැතිවරයා ඖෂධ අලෙවි කරන ඇතැම් පෞද්ගලික ආයතන ඖෂධ විකුණා ගැනීම අරමුණු කැරගෙන වෛද්‍ය සායන පවත්වන බවට තොරතුරු ලැබී ඇති බවද පෙන්වා දුන්නේය. උතුරුමැද පළාත් සෞඛ්‍ය අමාත්‍යාංශයට වසරකට රුපියල් මිලියන 400ක් පමණ අවශ්‍ය වුවත් ලැබෙන්නේ රුපියල් මිලියන 155ක් පමණයි. එම මුදල ප්‍රමාණවත් නැති බවද හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=r1104192</link>
    <topic>මානින්ගමුව රජයේ විදුහලටඅයත් ගොඩනැඟිලි විනාශයේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>වසර ගණනාවක් මුළුල්ලේ සිටම සිසුන් නොමැතිකමින් වැසී ගොස් තිබූ පොල්ගහවෙල අධ්‍යාපන කොට්ඨාසයට අයත් මානින්ගමුව රජයේ කනිටු විදුහලේ වටිනා පන්ති කාමර සහිත ගොඩනැගිලි 3 ක් අභාවයට යමින් පවතී.මේ ගොඩනැගිලි තුළ පවතින කාමර පාළු වී අභාවයට යෑමට ඉඩ නොදී ග්‍රාම නිලධාරී සමෘද්ධි නිලධාරි හා කෘෂිකර්ම පර්යේෂණ යන නිලධාරීන්ගේ රාජකාරි කටයුතු සඳහා භාවිතා කිරීමට කටයුතු කරන්නේ නම් එය ඉතාමත්ම ප්‍රයෝජනවත් වන බව ප්‍රදේශවාසීන්ගේ අදහසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=r1104193</link>
    <topic>මාතර දිස්ත්‍රික්කයේ ස්ථාන 16ක්නාය යෑමේ අවදානමක</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>මාතර දිස්ත්‍රික්කයේ ස්ථාන 16 ක් නායයෑමේ අවදානමකට ලක්ව ඇතැයි ගොඩනැගිලි හා පර්යේෂණ ආයතනය මගින් වසර ගණනාවක් තිස්සේ කරන ලද නිරීක්ෂණ වලින් අනාවරණය වී ඇත. මාතර, වැලිගම, පස්ගොඩ, කොටපොළ, පිටබැද්දර, තිහගොඩ, කඹුරුපිටිය යන ප්‍රාදේශීය ලේකම් කොට්ඨාසවල නායයෑමේ අවදානමකට ලක්ව ඇති ස්ථාන පිහිටා ඇත.වැඩිම අවදානම ගෙනදී ඇත්තේ පිටබැද්දර, කොටපොළ, පස්ගොඩ ආදී ප්‍රදේශවල උස් කඳු සහිත ස්ථානවලය. පසුගිය 2003 මැයි 17 දින ඇති වූ හදිසි ගංවතුර අවදානමත් සමඟ මෙම නායයෑමේ ලකුණු පහළ වූ නමුදු මෙතෙක් අවදානම මර්දනය සඳහා සාර්ථක උත්සාහයක් ගෙන නැති බවටද තොරතුරු අනාවරණය වේ.පසුගියදා දෙණියාය-මාතර ප්‍රධාන මාර්ගයේ අතු ඇළකන්ද නායයෑමටද ලක්වූයේ අදාළ බලධාරීන්ගේ විධිමත් අවදානම නොමැති නිසා බවට ප්‍රදේශවාසීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=r1104194</link>
    <topic>අමානුෂික ලෙස දරුවාට හිංසා කළ පියකු අත්අඩංගුවට</topic>
    <author>දෙහිඅත්තකණ්ඩිය සමූහ ආරියලතා පොඩිමැණිකේ</author>
    <content>තම එකොළොස් හැවිරිදි පුතාට කෲර ලෙස වධ හිංසා දුන් පියකු පසුගියදා දෙහිඅත්තකණ්ඩිය පොලිසිය විසින් අත්අඩංගුවට ගෙන ඇත.යුද හමුදාවෙන් පැන ගිය සෙබළකු වන මොහු දෙදරු පියෙකි. අධික ලෙස මත්පැනට ඇබ්බැහි වූ මෙම පුද්ගලයා මත්පැන් පානය කැර නිවෙසට පැමිණ දරුවාට ඉතා අමානුෂික ලෙස වධහිංසා කර ඇත. සැකකරු දෙහිඅත්තකණ්ඩිය මහේස්ත්‍රාත් අධිකරණය වෙත ඉදිරිපත් කැරිණි. ඔහු මහේස්ත්‍රාත්තුමිය හමුවේ වරද පිළිගත්තේය.දරුවා මේ අවස්ථාවේ අධිකරණය ඉදිරියේ හඬා වැටුණේය. දැන් අපේ තාත්තා බොන්නේ නෑ අපිට ගහන්නේ නෑ අපිට තාත්තා ඕනි යැයි කීවේ අධිකරණයට පැමිණ සිටි අය විශ්මයට පත් කරමින් මේ කරුණු ගැන සලකා බැලූ දෙහිඅත්තකණ්ඩිය මහේස්ත්‍රාත් රුවන්දිකා මාරපන මහත්මිය සැකකරුට වසර 5 ක අත්හිටවු සිරි දඬුවමක් නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=r1104195</link>
    <topic>මොනරාගල රජයේ සේවකයන්වෙනුවෙන් නිවාස 665ක්</topic>
    <author>මොනරාගල සමූහ කේ. බී. රත්නායක</author>
    <content>ජාතික නිවාස සංවර්ධන අධිකාරියේ උපහාර නිවාස ව්‍යාපෘතිය යටතේ මොනරාගල දිස්ත්‍රික්කයේ රජයේ සේවකයන් සඳහා නිවාස 665 ක් ඉදිකිරීමට මොනරාගල දිස්ත්‍රික් කාර්යාලය පියවර ගෙන ඇත.මේ සඳහා රජයේ සේවකයන්ට ණය ලබාදීමට රුපියල් මිලියන 200 ක පමණ මුදලක් ලැබී ඇතැයි නිවාස සංවර්ධන අධිකාරියේ මොනරාගල දිස්ත්‍රික් කළමනාකරු එස්. කේ. හෙට්ටිආරච්චි මහතා දිනමිණට පැවසීය.මේ යටතේ දැනටමත් රජයේ සේවකයන් 221 දෙනකු සඳහා නිවාස ණය නිකුත් කර තිබේ. ලබාදී ඇති ණය මුදල මිලියන 50 කි. නිවාස ඉදිකර ගැනීමට කැමැති රජයේ සේවකයන්ගෙන් ඉල්ලුම් පත් භාර ගැනීම දැනට සිදුකර ගෙන යන බවත්, කුමන ආකාරයකින් හෝ ඉඩමේ අයිතිය තහවුරු කිරීමට හැකි ඕනෑම රජයේ සේවකයකුට මෙම ණය මුදල් නිකුත් කිරීමට කටයුතු කරන බවත් හෙට්ටිආරච්චි මහතා වැඩිදුරටත් සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104191</link>
    <topic>ඩිල්ෂාන් නායකත්වයට</topic>
    <author>පි‍්‍රන්ස් ගුණසේකර</author>
    <content>අවසන් පන්දුව තෙක්ම සටන්කාමීව ශ්‍රී ලංකා පිල මෙහෙයවිය හැකි නායකයෙකු අවශ්‍ය යැයි ප්‍රබල කතිකාවතක් ගොඩනැගී තිබියදී නව ක්‍රිකට් නායකයා ලෙස ටී. එම්. ඩිල්ෂාන් ඊයේ නම් කෙරුණි. ඩිල්ෂාන් ශ්‍රී ලංකා ක්‍රිකට් වංශ කතාවේ 12 වැනි ටෙස්ට් ක්‍රිකට් නායකයා වේ. තුන් ඉරියව් දක්ෂතා දැක් වූ ටී. එම්. ඩිල්ෂාන් ශ්‍රී ලංකාව වෙනුවෙන් ටෙස්ට් තරග 66 කට හා එක්දින තරග 203 කට ක්‍රීඩා කර ඇති පළපුරුදු ක්‍රීඩකයෙකි.ඔහු පසුගියදා නිමා වූ ක්‍රිකට් ලෝක කුසලාන තරගාවලියේ දී පිතිකරුවෙකු ලෙස වැඩිම ලකුණු ලබා ගැනීමට සමත් විය. ඔහු තරග 9 කදී ලකුණු 500 ක් ලබා ගත්තේ ලෝක කුසලානය දිනූ රටේ සචින් තෙන්ඩුල්කාර් දෙවැනි තැනට (තරග 9 ලකුණු 482) පත් කරමිනි. එමෙන්ම තරගාවලියේ වැඩිම හතරේ පහර එල්ල කළ (61) ක්‍රීඩකයාද ඔහු විය.ඩිල්ෂාන් නායකත්වයට නම් කරද්දී ශ්‍රී ලංකා පිලේ උප නායකයා නම් කිරීම කල් දමා ඇත. දැනට ආබාධයකට ලක්ව සිටින ඇන්ජලෝ මැතිව්ස් ඒ සඳහා යෝජනා වී තිබේ. 2015 දී ලෝක කුසලාන තරගාවලියට ඊළඟ නායකයා සූදානම් කර තැබීමේ දුර දක්නා නුවණින් උප නායකයා නම් කිරීම තේරීම් කමිටුවේ අපේක්ෂාව වී ඇත. නව ක්‍රිකට් නායක ටී. එම්. ඩිල්ෂාන් අලුත් තනතුරට ක්‍රිකට් තේරීම් කමිටුව නම් කළ පසු ක්‍රීඩා ඇමැති මහින්දානන්ද අලුත්ගමගේ මහතා තම අනුමැතිය ඊයේ දිනයේ දුරකථනය මගින් ලබාදීමට පියවර ගෙන ඇත.ක්‍රීඩා ඇමැති මහින්දානන්ද අලුත්ගමගේ මහතා 2018 පොදු රාජ්‍ය මණ්ඩල ක්‍රීඩා උළෙලේ සත්කාරකත්වය ලබා ගැනීම උදෙසා එංගලන්තයේ පැවැත්වෙන විශේෂ රැස්වීමකට සහභාගීීවී අද අලුයම 2.00 ට ශ්‍රී ලංකාවට පැමිණීමට නියමිතව ඇත. ඊයේ පෙරවරුවේ ක්‍රිකට් තේරීම් කමිටුව රැස් වී ඩිල්ෂාන් නායකත්වයට පත් කිරීමට ගත් තීරණය දැනුම් දුන් වහාම එයට ක්‍රීඩා ඇමැතිවරයාගේ අනුමැතිය හිමිව ඇත.දැනට ඉන්දියාවේ සිටින ටී. එම්. ඩිල්ෂාන් ශ්‍රී ලංකාවට ගෙන්වා ගෙන එංගලන්ත සංචාරයට සහභාගී වන ශ්‍රී ලංකා කණ්ඩායම තෝරා ගැනීමට නියමිතය.ටී. එම්. ඩිල්ෂාන් මෙයට පෙර සිම්බාබ්වේ හි පැවැති තුන්කොන් එක්දින ක්‍රිකට් තරගාවලියේ දී ශ්‍රී ලංකාවට නායකත්වය සැපයීය. සිම්බාබ්වේ, ඉන්දියාව සමග පැවැති එම තරගාවලියේ සූරතාව දිනා ගැනීමට 34 හැවිරිදි ඩිල්ෂාන් ප්‍රමුඛ ශ්‍රී ලංකා ක්‍රීඩකයෝ සමත් වූහ.ක්‍රිකට් ලෝක කුසලාන තරගාවලියේ අවසන් තරගය පරාජයෙන් සතියක් ගත වෙද්දී හිටපු ක්‍රිකට් නායක කුමාර් සංගක්කාර හා උප නායක මහේල ජයවර්ධන තනතුරු වලින් හදිසියේම සමුගත් පසුව නව ක්‍රිකට් නායකයා පිළිබඳ බොහෝ දෙනා අදහස් පළ කරන්නට විය. එහිදී ඉදිරියෙන්ම සිටියේ ටී. එම්. ඩිල්ෂාන් ය.හිටපු තේරීම් කමිටු සභාපති අරවින්ද ද සිල්වා මහතා එම තනතුරෙන් සමුගනිද්දී ඊළඟ නායකයා ලෙස ටී. එම්. ඩිල්ෂාන් සුදුසු බවට යෝජනාවක් කළේය. එමෙන්ම අවසන් පන්දුව තෙක් සටන් කළ හැකි මානසිකත්වයක් ඇති ක්‍රිකට් සංස්කෘතියක් ගොඩනැගීමද අත්‍යාවශ්‍ය බව අරවින්ද ද සිල්වා මහතා ප්‍රකාශ කළේය. ඔහු උදාහරණයකට ගත්තේ ඔස්ට්‍රේලියානු ක්‍රිකට් පිලේ ක්‍රීඩා විලාශයයි. ඔස්ට්‍රේලියාව මෙන් අවසන් මොහොත දක්වා ජයග්‍රහණය අත් නොහරින මානසිකත්වයක් ශ්‍රී ලංකාවට අවශ්‍ය බව හිටපු තේරීම් කමිටු සභාපතිවරයා සඳහන් කළේය.අරවින්ද ද සිල්වා මහතාගේ එම අදහස සියයට සියයක්ම නිවැරදි බව වත්මන් තේරීම් කමිටු සභාපති දුලිප් මෙන්ඩිස් මහතාද නව තනතුරේ වැඩ භාර ගනිමින් පැවැසීය. දුලිප් මෙන්ඩිස් මහතාද උදාහරණයට ගත්තේ ඔස්ට්‍රේලියාවේ සටන්කාමී ක්‍රීඩා විලාශයයි. නව ක්‍රිකට් නායක ටී. එම්. ඩිල්ෂාන්ට පළමු වගකීම පැවැරී ඇත්තේ ක්‍රිකට් ලොවට ඉගැන් වූ එංගලන්තයට එරෙහි තරගාවලියේ දී නායකත්වය ලබාදීමය. ඔහුගෙන් තේරීම් කමිටුව මෙන්ම මුළු රටම අපේක්ෂා කරනුයේ අවසන් පන්දුව තෙක් සටන් කරන ශ්‍රී ලංකාවේ නව ක්‍රිකට් සංස්කෘතියට ගැලපෙන නව දර්ශනයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104192</link>
    <topic>තායිලන්ත තරගාවලියටශ්‍රී ලංකාවෙන් අටක්</topic>
    <author/>
    <content>තායිලන්ත විවෘත මලල ක්‍රීඩා සූරතාවලිය අප්‍රේල් මස 22 වන දින සිට 25 වන දින දක්වා තායිලන්තයේ තමාසාට් ක්‍රීඩාංගණයේදී පවත්වනු ලැබේ.මෙම තරග සඳහා ශ්‍රී ලංකාව නියෝජනය කිරීමට ක්‍රීඩක ක්‍රීඩිකාවන් අට දෙනෙකු හා නිලධාරීන් දෙදෙනෙකු ගෙන් යුත් කණ්ඩායමකට ක්‍රීඩා අමාත්‍යවරයාගේ අනුමැතිය ලබා දී ඇත. ශ්‍රී ලංකා කණ්ඩායම අද තායිලන්තය බලා පිටත්වේ.කේ. කේ. කේ. සෙනෙවිරත්න (මී. 400) ටී. ජී. කේ. මෙන්ඩිස් (මී. 800) ලක්ෂාන් කොස්වත්ත (දුර පැනීම) එම්. ජී. සී. එන්. ගමගේ (තුන් පිම්ම) ආර්. ඩබ්. එල්. දයාරත්න (හෙල්ල විසිකිරිම) අචලා ඩයස් (මී. 100) බී. ඩී. පී. පත්මකුමාරි (මී. 400) ඩී. ඒ. එස්’ සමන්මලී (මී. 800 හා මී. 1500) ටී. එම්. දේවේන්ද්‍රන් මහතා (කළමණාකරු) සජිත් ජයලාල් මහතා (පුහුණුකරු) එම කණ්ඩායමට ඇතුලත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104193</link>
    <topic>සී.එච්.පිලටවිදෙස් ක්‍රීඩකයෝ 3ක්</topic>
    <author>ෆවුස් මොහොමඩ්</author>
    <content>2011 රගර් තරග වාරය සඳහා විදේශීය ක්‍රීඩකයන් තිදෙනෙකුගේ සහය ලබා ගැනීමට ප්‍රබල කණ්ඩායමක් වන සී. එච්. ඇන්ඩ් එෆ්.සී. පිල තීරණය කර තිබේ.පසුගිය වසරේ තරගවාරයේදී ‘ඒ’ කාණ්ඩයේ අවසන් කණ්ඩායම් 4 ට පැමිණි ක්‍රීඩා සමාජ සඳහා මේ වසරේදී විදේශීය ක්‍රීඩකයන් ඇතුළත් කර ගැනීමට ශ්‍රී ලංකා රගර් සංගමය අනුමැතිය ලබාදී තිබුණේ තරගකාරීත්වය වැඩිදියුණු කිරීමේ අරමුණින් යුතුවය.මේ අනුව පසුගිය වසරේ තරගවාරයේ අවසන් 4 ට පැමිණි සී.එච්. ඇන්ඩ් එෆ්.සී. කණ්ඩායම මෙවර තරගවාරයේදී විදේශීය ක්‍රීඩකයන්ගේ සහය ලබා ගන්නා බව එම ක්‍රීඩා සමාජයේ සභාපති ශේන් දුල්ලෑව මහතා පැවැසීය.“අප දැනටමත් කෙන්යානු, ෆීජි සහ ටොන්ගෝ රාජ්‍යයේ ක්‍රීඩකයන් සමඟ සාකච්ඡා කරමින් සිටිනවා. විදේශීය ක්‍රීඩකයන් තිදෙනෙකුගේ සහය ලබා ගැනීමට අප බලාපොරොත්තු වෙනවා” දුල්ලෑව මහතා පැවැසීය.මෙවර තරගවාරයේදී ලකල පෙරේරා සී. එච්. ඇන්ඩ් එෆ්. සී. පිලේ නායකයා ලෙස කටයුතු කරන අතර ජාතික පිල නියෝජනය කරන ශේන් දිසානායක, අවන්ත හෙට්ටිආරච්චි, තුවාන් ෂැම්රොක් සහ දිනේෂ් සංජීව ද කණ්ඩායමට ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104194</link>
    <topic>කාල් ලුවිස් සෙනෙට් සභාවට ?</topic>
    <author/>
    <content>ඔලිම්පික් කෙටි දුර සූර කාල් ලුවිස් නිව් ජර්සි ප්‍රාන්තයේ සෙනෙට් පදවියකට තරග වැදීමට අපේක්ෂා කරන බව වාර්තා වේ. කාල් ලුවිස් ඔලිම්පික් තරගාවලිවලදීි රන් පදක්කම් 9ක් දිනාගෙන ඇත.තමා උපන් දකුණු නිව් ජර්සි දිස්ත්‍රික්කයට තරග වැදීමෙන් එම ප්‍රදේශයට සේවයක් සැලසීම තමාගේ බලාපොරොත්තුව බව කාල් ලුවිස් කියයි. තමා විශිෂ්ටත්වයට පත් කිරීමට තුඩුදුන් නිව් ජර්සි ප්‍රාන්තයේ බදුගෙවන්නන් වෙනුවෙන් සේවය කිරීමට තමා බැඳී සිටින බවත් නිව් ජර්සිවලට ආපසු පැමිණීමට හැකිවීම ගැන ආඩම්බර වන බවත් ඔහු කියයි. ප්‍රජාතන්ත්‍රවාදී පාක්ෂිකයන් හා රිපබ්ලිකන් පාක්ෂිකයන් අතර දැනට ඇති උග්‍ර මත ගැටුම් සමතයකට පත්කිරිම තම අභිලාසය බව කියා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104195</link>
    <topic>යුද හමුදා අන්තර් රෙජිමේන්තුබොක්සිං සූරතාව ගජබා දිනයි</topic>
    <author>හෝමාගම සංචාරකමංජුල හිරිපිටිය</author>
    <content>යුද හමුදා අන්තර් රෙජිමේන්තු බොක්සිං තරඟාවලියේ සූරතාව ගජබා රෙජිමේන්තුව (ලකුණු 23) හිමි කර ගත්තේ ය. තරඟාවලියේ අනුසූරතාව සන්නාහ සන්නද්ධ බළකායට (ලකුණු 15) හිමි විය.දින 3 ක් පුරා රෙජිමේන්තු 14 ක සහභාගිත්වයෙන් තරගාවලිය පැවැත්වුණි.තරඟ ප්‍රතිඵලකි.ග්‍රෑම් 49 බර පන්තිය ධ් සා/සෙ බණ්ඩාර ඩබ්ලිව්.එම්.සී.එස්.(ග.රෙ.), ධ්ධ් ර.සෙ.පීරිස් බී.එච්.එස්.එම්.(සි.රෙ.), කි.ග්‍රෑම් 52 බර පන්තිය ධ් තු.සෙ.ඩී.සිල්වා පී.එස්.එම්.(ශ්‍රී.ල.ක.හ.) , ධ්ධ් ලා/කෝප්‍රල් රාජපක්ෂ බී.ආර්.එම්.එස්.එන්.(කො.රෙ.) කි.ග්‍රෑම් 56 බර පන්තිය ධ් - සා/සෙ.සම්පත් ජේ.ඒ.ජේ.(ග.රෙ.) ධ්ධ් පල්ලෙවෙල එස්.ඩී.අයි .එල්.(ශ්‍රී.ල.ඉ.රෙ.) කි.ග්‍රෑම් 60 බර පන්තිය ධ් සෙ. ජයවංශ ආර්.ඩී.අයි .එන්.(ශ්‍රී.ල.ස.ස.) , ධ්ධ් සා/සෙ.මදුශාන්ත ඒ.කේ.සී.(ග.රෙ.)කි.ග්‍රෑම් 64 බර පන්තිය ධ් ලා/කෝප්‍රල් ගල්කොටුව ජී.ජී.ටී.(ශ්‍රී.ල.පා.හ.), ධ්ධ් සා/සෙ මුතාන් එම්.එම්.ජේ.(ශ්‍රී.ල.යු.ධ.), කි.ග්‍රෑම් 69 බර පන්තිය ධ් සා/සෙ.ලියනගේ එල්.ආර්.(ගැ.හේ), ධ්ධ් තු.සෙ.කෝළරගෙදර කේ.ජී. එස්.බී.(ශ්‍රී.ල.ක.හ.)කි.ග්‍රෑම්. 75 බර පන්තිය ධ්සා.සෙ.කෝදාගොඩ එල්.එල්.(යු.හ.පො.බ.), ධ්ධ් සා.සෙ.බණ්ඩාර එච්.එම්. එස්.කේ.(වි.පා.රෙ.) කි.ග්‍රෑම් 81 බර පන්තිය ධ් සා.සෙ.ජයසේන ඩබ්ලිව්.ජී.එම්.කේ.(වි.පා.රෙ.), ධ්ධ්සා.සෙ.ෂේහාන් එස්.ඒ.අයි(ශ්‍රී.ල.යු.ධ.) කි.ග්‍රෑම් 91 බර පන්තිය ධ් ලා/කෝප්‍රල් එරන්ග එම්.එම්. (සා.ස.ධ) ධ්ධ් ලා/කෝප්‍රල් දිල්රුක් කේ.අයි.(කො.රෙ.) (විවෘත) කි.ග්‍රෑම් 91 - වැඩි ධ් සා.සෙ.වෙත්තසිංහ , ඩබ්ලිව්.පී.යූ.එල්.(ග.රෙ.), ධ්ධ් සා.සෙ.ප්‍රභාත් ඩබ්ලිව්.ඒ.අයි.(ගැ.හේ.බ.).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104196</link>
    <topic>දිල්ලි පිලට ජය</topic>
    <author/>
    <content>පූනේ වොරියර්ස් පිලේ නායක යුවරාජ් සිං විශිෂ්ට තුන් ඉරියව් දස්කම් දැක්වුවද අයි.පී.එල්.තරගාවලියේ දිල්ලි ඩෙයාර්ඩෙවිල් පිල සමඟ පැවැති තරගයෙන් කඩුලු 3 ක පරාජයක් විඳ ගැනීමට පූනේ පිලට සිදුවිය.පළමුව පන්දුවට පහරදුන් පූනේ වොරියර්ස් පිල ඕවර 20 අවසානයේ කඩුලු 5කට ලකුණු 187 ක් රැස් කළේ ය. නායක යුවරාජ් නොදැවී ලකුණු 66 ක් රැස් කළ අතර ජෙසී රයිඩර් ලකුණු 60 ක් වාර්තා කළේ ය.පන්දු යැවීමේදී නදීම් සහ දින්දා අතර කඩුලු 2 බැගින් බෙදී ගියේ ය.පිළිතුරු ඉනිම ක්‍රීඩා කළ දිල්ලි කණ්ඩායම ඕවර 19.2 කදී කඩුලු 7 ක් දැවී ලකුණු 190 ක් ලබා ගත්තේ ය. ඩේවිඩ් වෝනර් ලකුණු 46 ක් සහ විරේන්ද්‍ර ෂෙවාග් ලකුණු 37 ක් ලබා ගනිමින් තරගයේ ජයග්‍රහණ සඳහා දායකත්වය සැපයූහ. පන්දු යැවීමේදී දස්කම් දැක් වූ යුවරාජ් ලකුණු 29 කට කඩුලු 4ක් දවාලීය.පූනේ වොරියර්ස් - 187/5(ඕවර 20) යුවරාජ් සිං නොදැවී 66 , ජෙසී රයිඩර් 60 (එස්.නදීම් 39/2, ඒ.දින්ද්‍ර 42/2)දිල්ලි ඩෙයාර්ඩෙවිල්ස් - 190/7(ඕවර 19.2) ඩේවිඩ් වෝනර් 46, විරේන්ද්‍ර ෂෙවාග් 37(යුවරාජ් සිං 29/4)කල්කටා පිලට කඩුලු 8 ක ජයක්ශේන් වෝන්ගේ නායකත්වයෙන් යුත් රාජස්තාන් රෝයල් පිලට එරෙහිව කඩුලු 8ක පහසු ජයක් අත්කර ගැනීමට කල්කටා නයිට් රයිඩර්ස් පිල සමත් විය.පළමුව පන්දුවට පහර දුන් රාජස්තාන් රෝයල් පිල ඕවර 15.2 කදී ලකුණු 81 කට දවාලීමට කල්කටා පිලේ පන්දු යවන්නෝ සමත් වූහ. වේග පන්දු යවන ලක්ෂ්මිපති බාලාජි කඩුලු 3 ක් දවාලූ අතර බංග්ලාදේශ නායක ශකීබ් අල් හසන් කඩුලු 2ක් දවා ගත්තේ ය.කඩුලු 2කට ලකුණු 85 ක් ලබා තරගයේ ජයග්‍රහණය අත් කර ගැනීමට කල්කටා පිලට වැය වූයේ ඕවර 13.5 ක් පමණි. ගෞතම් ගම්භීර් නොදැවී ලකුණු 35 ක් ද එම්.තිවාරි නොදැවී ලකුණු 30 ක් ද වාර්තා කළහ.රාජස්තාන් පිල - 81 (ඕවර 15.2) (ලක්ෂ්මිපති බාලාජි 15/3, ශකීබ් අල් හසන් 21/2)කල්කටා පිල - 85/2(ඕවර් 13.5) ගෞතම් ගම්භීර් නොදැවී 35, එම්.තිවාරි නොදැවී 30.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104197</link>
    <topic>බර ඉසිලීමේ සූරියගෙන්ලෝක වාර්තාවක්</topic>
    <author/>
    <content>යුරෝපීය බර එසවීමේ සූරතාවලියේදී කිලෝග්‍රෑම් 75ට වැඩි කාන්තා තරග ඉසව්ව නියෝජනය කළ රුසියානු ක්‍රීඩිකා ටටියානා කෂිරිනා කිලෝග්‍රෑම් 146 ක් එසවීමෙන් නව ලෝක වාර්තාවක් බිහි කිරීමට සමත් වූවා ය.ඇය විසින් බිඳ හෙලනු ලැබුවේ පසුගිය වසරේ සැප්තැම්බර් මාසයේ තුර්කියේදී කිලෝග්‍රෑම් 145 ක් එසවීමෙන් පිහිටු වූ ඇයගේම ලෝක වාර්තාවමය.මේ තරග ඉසව්වේදීම මුළු බර කිලෝග්‍රෑම් 327 ක් එසවීමෙන් තවත් ලෝක වාර්තාවක් තැබීමට කෂිරිනා සමත් වූවා ය.චීනයේ ජැං මී රැන් විසින් 2008 වසරේ බීජිං ඔලිම්පික් උළෙලේ දී මුලු බර කිලෝ ග්‍රෑම් 326 ක් එසවීමෙන් මීට පෙර එම ලෝක වාර්තාව පිහිටුවනු ලැබුවා ය.මෙවර යුරෝපීය බර එසවීමේ සූරතාවලියේ කිලෝ ග්‍රෑම් 75 ට වැඩි කාන්තා තරග ඉසව්වේ දෙවැනි ස්ථානය ආර්මේනියාවේ රිප්සිම් තුර්ෂුඩ්යාන් සහ තෙවැනි ස්ථානය තුර්කියේ උම්මුහාන් උකාර් විසින් හිමිකර ගනු ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104198</link>
    <topic>මුවර්ස් පිලට කඩුලු 5ක ජයක්</topic>
    <author>ෆවුස් මොහොමඩ්</author>
    <content>දිල්හාර ලොකුහෙට්ටිගේ සහ චතුරංග ද සිල්වාගේ විශිෂ්ට පන්දු යැවීමත්, කසුන් බෝධිෂගේ සුපිරි පිතිහරඹයත් හේතුවෙන් අන්තෝනියන්ස් පිල සමඟ මුවර්ස් පිිටියේ පැවැති අන්තර් සමාජ ප්‍රීමියර් ලීග් තරගාවලියේ ‘බී’ කොටසේ තරගයකින් කඩුලු 5 ක ජයක් අත්කර ගැනීමට මුවර්ස් පිල සමත්විය.අන්තෝනියන්ස් පළමු ඉනිමේදී සහ දෙවැනි ඉනිමේදී කඩුලු 4 බැගින් බිඳ හෙලීමට ලොකුහෙට්ටිගේ සමත් වූ අතර දෙවැනි ඉනිමේදී කඩුලු 5 ක් දවාලීමට චතුරංග සමත් විය.ලකුණු 196 ක ජයග්‍රාහී ඉලක්කයක් හඹා ගිය මුවර්ස් පිලේ ආරම්භක පිතිකරු කසුන් බෝධිෂ පන්දු 91 කදී හතරේ පහර 12 ක් සමඟ ලකුණු 105 ක් රැස් කිරීමට සමත්විය.අන්තෝනියන්ස් පළමු ඉනිම – 112 – නිලුෂාන් නෝනිස් 30(දිල්හාර ලොකුහෙට්ටිගේ 27/4, කසුන් මධුසංඛ 23/3) සහ දෙවැනි ඉනිම – 211 – ඉසුරු සම්පත් 90, ප්‍රසාද් ඩයස් 54 (චතුරංග ද සිල්වා 47/5, දිල්හාර ලොකුහෙට්ටිගේ 17/4)මුවර්ස් පළමු ඉනිම – 128 චතුරංග ද සිල්වා 36(චතුර රන්දුනු 41/4) සහ දෙවැනි ඉනිම – 196/5 – කසුන් බෝධිෂ 105, ඉෂාම් ගවුස් 60 (චතුර රන්දුනු 49/3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s1104199</link>
    <topic>එංගලන්තයට පළා ගියකඩුලු රකින්නා යළි පාකිස්තානයට</topic>
    <author>කරාච්චි (ඒ.එෆ්.පී.)</author>
    <content>ඔට්ටු තබන්නන්ගෙන් මරණ තර්ජන එල්ල වූ බැව් පවසමින් එංගලන්තයට පළා ගිය පාකිස්තානු පිලේ හිටපු කඩුලු රකින්නා වන සුල් කර්නයින් හයිදර් බ්‍රිතාන්‍ය දේශපාලන රැකවරණ ලබා ගැනීමේ බලාපොරොත්තුව අතහැර යළි සිය රට බලා පැමිණීමට තීරණය කර ඇත.“පාකිස්තානයේ අභ්‍යන්තර කටයුතු පිළිබඳ අමාත්‍යවරයා හමුවී මගේ සහ මගේ පවුලේ සාමාජිකයන්ගේ ආරක්ෂාව තහවුරු කර ගැනීමෙන් පසුව මම තීරණය කළා 24 දා යළි මව් රටට පැමිණීමට “ හයිදර් පාකිස්තානු රූපවාහිනී නාලිකාවකට පැවැසීය.පසුගිය වසරේ නොවැම්බරයේ දකුණු අපි‍්‍රකාව සමඟ ඩුබායි හී එක්දින තරගාවලියකට සහභාගි වෙමින් සිටියදී හදිසියේම ඔහු කණ්ඩායම අතහැර එංගලන්තයට පළා ගියේ ය.මුදලට තරග පාවා දීමට ක්‍රිකට් ඔට්ටු තබන්නන් විසින් තමාට තර්ජනය කළ බැවින් මෙසේ පැමිණි බව එංගලන්තයේදී ඔහු ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=s11041910</link>
    <topic>මලල ක්‍රීඩිකාවන්ට නව නීති</topic>
    <author/>
    <content>දකුණු අප්‍රිකානු මීටර් 800 ධාවන සූරී කැස්ටර් සිමෙන්යා සම්බ න්ධයෙන් පසුගියදා ඇතිවූ ආන්දෝලනයෙන් අනතුරුව ජාතන්තර මලල ක්‍රීඩා සංගමය විසින් කාන්තා මලල ක්‍රීඩිකාවන් වෙනුවෙන් නව නිති මාලාවක් හඳුන්වා දී තිබේ.මලල ක්‍රීඩා පාලනය පිළිබඳ ප්‍රමුඛ ආයතනය ලෙස සැලකෙන ජාත්‍යන්තර මලල ක්‍රීඩා සංගමය විසින් ගන්නා ලද මේ තීරණය ක්‍රීඩා කේෂ්ත්‍රයේ සුවිශේෂ කඩඉමක් සනිටුහන් කරයි.පුරුෂ හෝමෝන වැඩි ප්‍රමාණයක් ඇති කාන්තාවන්ට මලල ක්‍රීඩාවලට සම්බන්ධවීම පාලනය කිරීමට ක්‍රීඩා සංගමයක් විිසින් ගන්නා ලද ප්‍රථම තීරණය මෙයයි.මෙවැනි පිරිමි හෝමෝන වැඩි සංඛ්‍යාවක් තිබෙන එහෙත් නීතිය ඉදිරියේ කාන්තාවක් වශයෙන් පිළිගනු ලබන යම් තැනැත්තියකට කාන්තා තරගවලට සහභාගී විය හැකි බව ක්‍රීඩා සම්මේලනයේ ප්‍රකාශනයක දැක්වේ.කෙසේ වෙතත් එවැනි කාන්තාවන්ගේ ඇන්ඩ්‍රොජින් මට්ටම පුරුෂයන්ගේ ඇන්ඩ්‍රොජින් මට්ටමට වඩා අඩුවිය යුතු බවට නිගමනය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=f1104191</link>
    <topic>දේශපාලනය කියන්නේ මහජන සේවයක්</topic>
    <author>සාකච්ඡා කෙළේ උදිත ගුණවර්ධන</author>
    <content>* කොළඹ පිහිටි ප්‍රධාන මාලු වෙළෙඳ පොළ පෑලියගොඩ ප්‍රදේශයට රැගෙන යාමට තීරණය කළේ ඇයි?මෙය ක්‍ෂණිකව ගත් නියෝගයක් නොවෙයි දිගු කාලීනව සිදුකළ සැලැසුමක් අනුවයි. මේ නව වෙළෙඳ පොළ ඉදිකෙළේ. ජනාධිපතිතුමාගේ සංකල්පයක් අනුවයි මෙය ඉදිවුණේ. ශාන්ත ජෝන් වෙළෙඳ පොළ දිගුකලක සිට පැවැති සම්ප්‍රදායික වෙළෙඳ ජාලයකුයි. මෙතැන තිබුණේ ඉතාමත් සම්ප්‍රදායික හා පැරැණි ක්‍රමයකුයි. එය කිසිසේත් ම නූතන ලෝකයට ගැළපෙන ක්‍රමයක් නොවෙයි. වෙනත් විදිහට කියතොත් 1940, 1950, 1960 දශකවල ක්‍රමයට තමයි 2010 දිත් ක්‍රියාත්මක වුණේ. මෙය වෙනස් කළ යුතුයි. අලුත් යුගයට මේ මාලු වෙළෙඳ සංකීර්ණය වෙනස් විය යුතුයි කියා ස්ථාවරයේ තමයි ආණ්ඩුව සිටියේ. ඒත් කොළඹ නගරය තුළ මේ විදිහේ ඉඩපහසුකම් ඇති කළ හැකි තැනක් නැහැ. ශාන්ත ජෝන් වෙළෙඳපොළ තිබූ ස්ථානය වුණත් නවීන වෙළෙඳ සංකීර්ණයක් ගොඩනැගීමට සුදුසු ස්ථානයක් නොවෙයි. ඒ සියල්ල අධ්‍යනය කිරීමෙන් පසුව තමයි පෑලියගොඩ නගරය ආශ්‍රිතව මේ නව වෙළෙඳ පොළ සංකීර්ණය ගොඩනැගීමට රජය කටයුතු කළා.පෑළියගොඩ මධ්‍යම මත්ස්‍ය වෙළෙඳ සංකීර්ණය තුළ තමයි ආසියාවේ නවීනම මත්ස්‍ය වෙළෙඳ සංකීර්ණය විදිහට හඳුන්වන්න පුළුවන්කම තිබෙනවා. ඇත්තෙන් ම මේ වෙළෙඳ පොළ සංකීර්ණය ඉදිකිරීම් ආරම්භ කරන්නේ රට තුළ විශාල යුද්ධයක් තිබිය දී මේ සඳහා ජනාධිපතිතුමාගේ උපදෙස් පරිදි රුපියල් මිලියන 1900ක මුදලක් වෙන් කළා.මෙම වෙළෙඳ සංකීර්ණය විවෘත කිරීම මඟින් පාරිභෝගිකයාට වගේ ම ව්‍යාපාරිකයාටත් ඉතාමත් පහසුදායක තත්ත්වයක් ඇතිව තිබෙනවා. පාරිභෝගිකයන්ගෙන් හා ව්‍යාපාරිකයන්ගෙන් ලැබෙන ප්‍රතිචාරය ඉතාමත් යහපත්ව ලැබෙනවා. ඒ ගැන විෂයභාර ඇමැතිවරයා විදිහට සතුටු විය හැකියි.මා සිතන විදිහට මේ වෙළෙඳ සංකීර්ණයේ කටයුතු ඉදිරියේ දී තවදුරටත් සාර්ථක වෙනු ඇතැයි මා දැඩි ලෙස විශ්වාස කරනවා. ධීවර කර්මාන්තය වගේ ම වෙළෙඳාමත් දියුණු වීමට මෙවැනි දේවල් ඉතාමත් වැදගත් වෙනවා.* වෙළෙඳ පොළ සංකීර්ණය විවෘත කළ පසු කප්පම් ගැනීමේ සිදුවීමක් නිසා දැඩි ආන්දෝලනයක් ඇතිවුණා. අද වෙද්දි මේ තත්ත්වය පාලනය වී තිබෙනවාද?මෙතැනදි ආරක්ෂක ලේකම් ගෝඨාභය රාජපක්ෂ මහතා ඉතාමත් හොඳින් පාලනය කරනු ලැබුවා. ඒ ගැන අප එතුමාට ස්තුතිය පළකළ යුතුයි. ඔහු ඉතාමත් සාධාරණ හා යුක්ති සහගත ලෙස මැදහත්ව මේ කප්පම් ගැනීමේ තත්ත්වය මර්දනය කළා. මෙහිදී පොලිස්පතිවරයා සහ අනුර සේනානායක මහතාගේ දායකත්වය ද අගය කළ යුතුයි.දේශපාලනය කියන්නේ මහජන සේවයක්. ඒත් අපේ දේශපාලඥයෝ මේ දේ තේරුම් අරගෙන නැහැ. ඔවුන් මුදල් කෑදරකමින් කටයුතු කරනවා. මෙය කිසිසේත් ම හොඳ දෙයක් විදිහට කියන්න බැහැ.* ශ්‍රී ලංකාව වෙත එල්ල වූ ජාත්‍යන්තර පීඩනය යළිත් ඉහළ යමින් තිබෙනවා. මේ ගැන ඔබේ මතය ඉදිරිපත් කළ හැකි ද?අප රටක් විදිහට මේ ප්‍රශ්නයේ දී බැලිය යුතුයි. ජාත්‍යන්තරයට අප වෙත එල්ල කිරීමට තිබෙන අයිතිය මොකක් ද කියලා ප්‍රශ්න කළ යුතුයි. වැරැදි කරන අතර අනුන්ගේ වැරැදි පෙන්වීමට තරම් ජාත්‍යන්තර ප්‍රජාවට ඇති අයිතිය මොකක් ද කියන එක මට ගැටලුවක්.මෙහි දී සමස්ත ජාත්‍යන්තර ප්‍රජාවම අපට එරෙහිව යනවා යැයි මා කියන්නේ නැහැ. බහුතරයක් රටවල් අප සමඟයි ඉන්නේ. සුලුතරයක් වූ රටවල් ප්‍රමාණයක් තමයි අප රටට එරෙහි ව විවිධ වූ කුමන්ත්‍රණවල යෙදී සිටින්නේ. ඒත් ඒ සියලු අභියෝග යුක්ති සහගතවත් රාජ්‍යතාන්ත්‍රිකවත් ජයගැනීමට අපට පුලුවන්කම තිබෙනවා.* මැතිවරණ ක්‍රමය සංශෝධනය කිරීම පිළිබඳව වූ කතා බහ යළිත් මතුව තිබෙනවා. මේ ගැන ඔබට පැහැදිලි කිරීමක් කළහැකි ද?වත්මන් මැතිවරණ ක්‍රමය වෙනස් විය යුතුයි කියන ස්ථාවරයේ තමයි මාත් සිටින්නේ. මේ මැතිවරණ ක්‍රමය නිසා විශාල ආරවුල් ප්‍රමාණයක් ඇතිවුණා වගේ ම මහජනතාවට වගකියන ජනතා නියෝජිතයකු ද අහිමි වුණා. උදාහරණයක් විදිහට මහනගර සභා මන්ත්‍රීවරයකු ගනිමු. එදා ඔහුට වගකිවයුතු කොට්ඨාසයක් තිබුණා. අද එහෙම නැහැ. මන්ත්‍රීවරයා පළාත් පාලන ආයතනයටමයි පත්වන්නේ. මෙය සුදුසු දෙයක් නොවෙයි. ඒ වගේ ම මේ ක්‍රමය තුළ මූල්‍ය ශක්තිය ඇති අයට පමණයි, ගමට වැඩක් කළ හැකි දක්ෂතා ඇති අයට මූල්‍ය ශක්තිය නැතිනම් දේශපාලනය තුළ ඉදිරි ගමනක් යාමට බැහැ.මේ වැරැදි ක්‍රමය වෙනස් විය යුතුයි. මැතිවරණ ක්‍රමයේ සංශෝධනයක් විය යුතුයි කියලා රජය කටයුතු කරන්නේත් මේ ගැන කල්පනා කරලා. මෙවර පැවැත්වෙන පළාත් පාලන මැතිවරණයේ දෙවන අදියරේ දී මේ වෙනස්කම් සිදුකළ නොහැකියි. ඒත් මිළඟ පළාත් පාලන මැතිවරණයේ දී මැතිවරණ ක්‍රමය සංශෝධනය වූ අලුත් මැතිවරණ ක්‍රමවේදයකට අපට ගමන් කිරීමට පුළුවන්කම ලැබේවි.ඇත්තෙන් ම මෙම මැතිවරණ ක්‍රමය තුළ සංශෝධන ඇති විය යුතුයි කියන මහජන මතයත් එක්ක ආණ්ඩුවත් ඉන්නවා. අදාළ සංශෝධනයන් ඉදිරියේ දී ඇතිවීමට ඉඩ තිබෙනවා.* එජාපය තුළ තිබූ අර්බුදය අවසන් බවට ඔවුන් ප්‍රකාශ කළත් ඉමිතියාස් බාකිර් මාකර් මහතා දැරූ ධුරයන්ගෙන් ඉවත් කිරීම සහ ජාතික සංවිධායක ධුරය සඳහා පත් කිරීම් නොකිරීම් යන කරුණු නිසා අර්බුදයක් ඇතිව තිබෙනවා. මේ තත්ත්වය ගැන ඔබේ විග්‍රහය මොකක් ද?මා එදත් කිව්වා එජාපයේ අර්බුදය ආරම්භ වුණේ දැන් කියලා. රනිල් වික්‍රමසිංහ මහතා යළි නායකයා බවට පත්වීමත් සමඟම අර්බුදය ආරම්භ වුණා. බැරිවෙලා හරි සජිත් ප්‍රේමදාස මහතා නායකත්වයට පත්වුණා කියලා සිතමු ඒත් එජාපය තුළ ඇති අර්බුදය නිමා වෙන්නේ නැහැ. අද එජාපය කියා පක්ෂයක් නොවෙයි අර්බුදයක් පමණයි දක්නට ඇත්තේ.ඒ නිසා තමයි අප කල්වේලා ඇතිවම එජාපය තුළ නොසිට එළියට ආවේ. ඒ නිසා අද අපට එජාපය තුළ අර්බුද කියන මාතෘකාව අදාළ නැහැ.එජාපයෙන් ඉවත්ව ජනාධිපතිතුමාට සහාය පළකිරීම නිසා රටටත් ජනතාවටත් විශාල සේවයක් කිරීමට පුළුවන්කම ලැබුණා. ඒ ගැන අප සතුටු විය යුතුයි. එජාපය තුළ හිටියානම් රටට වැඩකුත් නැහැ අපට වැඩකුත් නැහැ. දේශපාලනය කියන්නේ රස්තියාදු වෙවි තමන්ට පක්ෂය තුළ තනතුරු සොයමින් ඉන්න එක නොවෙයි. ජනතාවට සේවය සැලසීමත් ජනතාවගේ සේවය සඳහාත් කැපවීමයි.* තවමත් පවත්වා අවසන් කර ඇත්තේ පළාත් පාලන මැතිවරණයේ පළමු අදියර පමණයි. දෙවන අදියරේ දී ආණ්ඩුවට තර්ජනයක් විය හැකි ප්‍රතිඵලයක් පෙන්වීමට සුදානම් බවට එජාපයත් ජවිපෙත් පවසනවා. මෙය ආණ්ඩුවට අභියෝගයක් ද?පළාත් පාලන මැතිවරණයේ මුල් අදියරේදිත් එජාපයත් ජනතා විමුක්ති පෙරමුණත් මේ දේම තමයි සඳහන් කළේ. ඒත් අන්තිමට වුණේ සුපුරුදු විදිහට ම එජාපය යළිත් අන්තයටම පරාජය වීම පමණයි. ජවිපෙ ඔවුන්ට තිබුණ මූලික ඡන්ද පදනමත් අහිමි වුණා විතරක් නොවෙයි ඔවුන්ට බලය හිමි වූ තිස්සමහාරාම ප්‍රාදේශීය සභාව පවා අහිමි වුණා. එජාපයට සම්ප්‍රදායිකව හිමිව තිබූ ‘දෙවන ස්ථානය’ අහිමි වී තුන්වෙනි තැනට තල්ලු වුණා. එජාපයට හිමි වුණේ එතරම් අවාසනාවන්ත වූ ඉරණමකුයි.ඒ විදිහට අන්ත පරාජයකට ලක්ව නායගිය විපක්ෂයකට පරාජය වූ මැතිවරණයේ ම දෙවන අදියර ජයග්‍රහණය කරන්න පුළුවන් නම් එය ආශ්චර්යයක් විය යුතුයි.ජනාධිපතිතුමාගේ වැඩපිළිවෙළ ගැන රජය ගැන විශාල විශ්වාසයක් ජනතාව තුළ ඇතිව තිබෙනවා. ඒ විශ්වාසය මේ කාලය තුළ ඉහළ ගියා මිස පහළ ගිහින් නැහැ. ජනතාව බඩු මිල ගැන පමණක් සිතුවානම් පසු ගිය පළාත් පාලන මැතිවරණයේ දී 55%ටත් වැඩි ඡන්ද ප්‍රමාණයක් ලබාගන්න බැහැ. එහෙම තියෙද්දි එජාපය මුලු ශක්තිය යොදා ලබා ගත්තේ 34% ඡන්ද ප්‍රතිශතයක් පමණයි.මහ නගර සභා ඇතුළු ඊළඟ මැතිවරණ අදියරේදිත් ආණ්ඩුවට අති විශිෂ්ට ජයග්‍රහණයක් ලබා ගැනීමට පුළුවන්කම තිබෙනවා. එය අතිශයෝක්තියෙන් කියන දෙයක් නොවෙයි. රටේ ඇති දේශපාලන යථාර්තය.අද ජනතාවට අවශ්‍ය කර තිබෙන්නේ දේශපාලන අරගල කිරීමවත් විරෝධාකල්ප අදහස් ඇතිව කටයුතු කිරීම නොවෙයි. රටට වැඩකළ හැකි ඒ සඳහා අවශ්‍ය බලය ඇති පිරිසම බලය ලබාදීමයි. ජනතාව දන්නවා මෙවැනි මැතිවරණයක දී දේශපාලන පරිවර්තනයක් සිදු වන්නේ නැහැ ඒ ගැන ජනතාව දන්නවා ඒ වගේ ම ජනතාවට අවශ්‍ය කර තිබෙන්නේ රජයේ වේගවත් සංවර්ධනයට අවශ්‍ය දේශපාලන සහයෝගය රජයට ලබාදීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=f1104192</link>
    <topic>එක රැයකින් තරණය කළහුදෙකලා දූපත කච්චතිවු</topic>
    <author>නිවන්ති තිලකරත්න ඡායාරූප - සුසන්ත විජේගුණසේකර</author>
    <content>පෙර නුදුටු ඉසව් සොයා යන්නට ඒ ඉසව්වල නිදැල්ලේ සැරිසරන්නට සිතෙහි වූ ආසාව නිසාම මේ ගමන යන්නට තීරණය කළෙමි. මන්ද දිනය ගැන සිතෙහි වූයේ කුකුසකි. ඒ මීට හරියටම මාසයකට පෙර දිනකය. ළබැඳි මිතුරෙකු මේ දිනය ගැන කල්තියාම අනතුරු අඟවා තිබුණේය.’දාසය වැනිදාට නම් මුහුද පැත්තේ යන්න එපා’ ඒ මගේ මිතුරාගේ අවවාදයයි.’ඒ මොකද’ පෙරළා මම ඔහුගෙන් ඇසුවෙමි.’එදාට හඳ පෘථිවියට ගොඩක් ළංවෙනවා. සුනාමියක් එන්න පුළුවන්’ඒ දිනවල මේ කතාව කා අතරත් ප්‍රචලිතව තිබිණි. එය කට කතාවක් බව සැබෑය. එහෙත් ඒ දිනවල සුනාමිය ගැන කටකතාවක් වුවත් ඒ ගැන දෙවරක් සිතන්නට මසිත බල කරන්නට විය. මන්ද ජපානයේ සුනාමි ව්‍යසනය ගැන සිත දැඩි සේ කම්පා වෙමින් තිබුණු නිසාය. එහෙත් තවත් එක් අපූරූ අඩවියකට පා තබන්නට අවස්ථාව ලැබී තිබේ. ගමන යා යුතුද නැද්ද යන්න ඉක්මනින් තීරණය කළ යුතුය. ඒ කච්චතිවු දූපත බලා යන ගමනකි. මහ මුහුද ගැන සිතෙහි චකිතයක් තිබුණු බව සැබෑය. එහෙත් අලුත් ඉසව් සොයා යාමේ සිතෙහි වූ ආසාව ඒ සිතුවිල්ල පරදවන්නට සමත් වූයේය. කච්චතිවු දූපත බලා ගිය ගමනේ සුන්දර මතකය දිග හරින්නට හැකි වූයේ ඒ නිසාය.ගමනට සියල්ල සූදානම් වී තිබිණි. ගමනේ ආරම්භය සනිටුහන් වූයේ ද මුහුදු මායිමකිනි. නාවික හමුදා මූලස්ථානයේ ප්‍රදීපාගාර පරිශ්‍රයේ සිට ගමන් ඇරඹීමු. ගොඩබ්ම් මාර්ගයෙන් කන්කසන්තුරේ දක්වා ගමන් කර එතැන් පටන් මහ මුහුද තරණය කර කච්චතිවු යාම අපේ සැලසුම විය. පසුදා පාන්දර වන විට දූපතට ළඟා වීමට අවැසි විය. එනිසාම හිරු යාන්තමින් එබී බලමින් තිබුණු හෝරාවේ ම ගමන් පිටත් වුණෙමු. කලබලකාරී කොළොම්පුරය ඉක්මනින් පසුකරන්න අපට හැකි වූයේ ඒ නිසාය.එහෙත් ගමනට යන කාලය සුළු පටු කාලයක් නොවේ. පැය දොළහක්වත් ගතවනු ඇතැයි බොහෝ දෙනෙක් පවසන්නට වූහ. මෙතරම් කාලයක් තිස්සේ නොනවත්වා ගමන් කිරීම දුෂ්කර බව සැබෑය. එහෙත් කිසිවෙකුටත් ඒ ගැන එතරම් සිතන්නට වූයේ නැත. මන්ද කච්චතිවු දූපත බලා ගමන් කිරීම අපූරුම අත්දැකිමක් වන බැවිනි. හෝරා දෙක තුන ගෙවා දමමින් ඉදිරියට ඇඳුනත් ගමනාන්තය තවමත් ළඟ නැත. පොතක් ගෙන කියවන්නට වූයෙමි. එහෙත් එය ද අසාර්ථක උත්සාහයක් විය. බොහෝ දේ කතා කරන්නට ගමන් සගයෙක් හමු වූයේ ඒ මොහොතේය.කච්චතිවු ගැන කියන්නට ඔහු සතුව බොහෝ දේ තිබිණි.’ශ්‍රී ලංකාව තුළ මම යන දිගම ගමන තමයි මේක’ ඔහු කතාව ආරම්භ කළේ එසේය.’මමත් එහෙමයි’ මම පැවසුවෙමි. සැබැවින් ම ඒ ගැන මීට පෙර මගේ සිතට ආවේ නැත. ශ්‍රී ලංකා සීමාව තුළ යන දීර්ඝතම ගමනක් නොවේදැයි මට මතක් කර දුන්නේ ඔහුය.’කච්චතිවු පල්ලිය හදලා තියන්නේ 1905’කච්චතිවු දූපත ගැන ඔහු දන්නා තොරතුරු මට පවසන්නට වූයේය. කච්චතිවු දූපතට පා තබන්නට පෙර ඒ ගැන සොයන්නට මම ද වෙහෙසුණෙමි. කච්චතිවු යාපනය දිස්ක්‍රිකයේ ඩෙල්ප්ට් ප්‍රාදේශීය ලේකම් කාර්යාලයට අයත් දූපතකි. කන්කසන්තුරේ සිට කිලෝමීටර අසූ පහක් තරම් දුරින් පිහිටා ඇත. අක්කර දෙසිය අසූපහක භූ®මියක් මේ දූපත සතුය.මේ දූපත ගැන කියන්නට අපූරූ කතාවක් ඇත. ඉන්දියාවට අයත්ව තිබූ කච්චතිවු දූපත 1974 දී ශ්‍රී ලංකාවට පවරා දී තිබේ. මිනිස් වාසයක් නැති මේ දූපතේ පාළුව මකාලන්නේ ධීවර ජනතාවයි. කච්චතිවු අවට මුහුද ඉන්දියානු ධීවරයන්ගේ ද සම්ප්‍රදායික ධීවර බිමකි. එනිසා මේ ඉසව්වේ දෙරටේ ම ධීවරයෝ තම රැකියාව කරති. එමෙන්ම දෙරටේ ම ධීවරයන්ගේ සොඳුරු නවාතැන වන්නේ කච්චතිවු දූපතයි. තම ධීවර ආම්පන්න අලුත්වැඬියා කර ගැනීමකට හෝ වෙනයම් කටයුත්තක් සඳහා ඔවුහු දූපතට පැමිණෙති.දූපත ගැන කියන්නට එවැනි කතා බොහෝ තිබේ. එහෙත් ඒ ගැන තවත් කතා කරන්නට තරම් වෙලාව සුදුසු නොවීය. දිවා ආහාරය ගැනීමට මදක් නතර විය යුතු විය. පූනෑව නාවික හමුදා කඳවුරු බිමට අපි පැමිණ සිටියෙමු. අවට පරිසරය සුන්දරය. එහෙත් එහි සැරිසරන්නට තරම් වෙලාවක් නොවීය. දිවා ආහාරයෙන් පසු යළිත් අපි ගමන් ඇරඹිය යුතුය.මාර්ගය එතරම් පහසු නොවීය. මන්ද පසුගියදා ඇතිවුණු ගංවතුර නිසාවෙන් මාර්ග අබලන් වී ඇති නිසාය. සිතුවාටත් වඩා වැඩි කාලයක් ගමන සඳහා ගත කරන්නට අපට සිදුවිය. යුද්ධයේ බියකරු ශේෂයන් තවමත් මඟ දෙපස දක්නට ලැබේ. ඒවා ගැන වැඩි විස්තර සොයන්නට තරම් කාලයක් නොවීය. ඒ සියල්ල පසු කරමින් අපි කන්කසන්තුරේට ළඟා වන විට රාත්‍රි නමය පමණ වී තිබිණි.ශ්‍රී ලංකාවේ උතුරු මුහුදු සීමාවට අපි ළඟා වී සිටියෙමු. සඳ පෘථිවියට වඩාත් ළං වන දිනය බව යළිත් මගේ මතකට නැඟෙන්නට විය. දෙපෝය දිනයක් වූ බැවින් හද ඉතා ඉතා පැහැදිලිව දැක ගත හැකි විය. වෙනදාට වඩා හඳ විශාලව පෙනෙන්නේදැයි අපි විපරම් කළෙමු. එහෙත් හඳුනාගන්නට අපහසුය.මහ මුහුද තරණය කර කච්චතිවු බලා පිටත්වීමට තිබුණේ පසුදා පාන්දර හතරටය. හත හමාර වන විට අපි දූපතට ළඟාවිය යුතුය. එදා කච්චතිවු දූපතට සුවිශේෂි දිනයකි. කච්චතිවු දූපතේ පිහිටා ඇති ශාන්ත අන්තෝනි දෙව්මැදුරේ වාර්ෂික මංගල්‍යය පැවැත්වුණේ එදිනය. ඉන්දු - ශ්‍රී ලංකා බැතිමත්හු දූපතට පැමිණ ශාන්ත අන්තෝනි දෙව් මුනිදුන්ට යාඥා කරන දිනය වූයේ එදිනය. ඔවුහු පෙරදා දූපතට පැමිණෙති. ඔවුහු රාත්‍රිය දූපතේ ගත කර පසුදා මංගල්‍යයට සහභාගි වෙති.අඳුරේම ගමන් අරඹන්නට අපට සිදුවිය. අපි දූපත බලා පිටත් වූයේ පාන්දර හතරටය. නාවික හමුදාව අපට ගමන් පහසුකම් සැපයීය. ප්‍රහාරක යාත්‍රාවක නැඟී කච්චතිවු බලා ගිය ගමන අපූරුම අත්දැකීමක් විය. එමෙන් ම හඳ පායා තිබුණු රාත්‍රියක මුහුදු ගමන සුන්දර බව අමුතුවෙන් කිව යුතු නොවේ. හඳ හැරෙන්නට පේන තෙක් මානයක කිසිම දෙයක් පෙනෙන්නට නැත. මහ මුහුදට ඉහළින් සිට අප දෙස බලා සිටියි.වෙනදාට වඩා හඳ ලොකුවට පෙනේදැයි යළිඳු විපරම් කළෙමි. කෙසේ වෙතත් වෙනදාට වඩා හඳ ලස්සනට පෙනෙන බව නම් සැබෑය. මුහුදු රළ මතට වැටුණු හඳ එළිය තවත් අපූරූ චිත්‍රයක් මවා පා තිබිණි. මුහුදේ කැළඹීම වෙනදාට වඩා දරුණු විය හැකි යැයි අප සිතුවත් එවැන්නක් නොවිය. මුහුද අන් කවරදාටත් වඩා නිසල වී සිටියාය.දූපතට ළඟාවීමට පැය තුනක පමණ කාලයක් මහ මුහුද තරණය කළ යුතුය. විටෙක සැඟවෙමින් තවත් විටෙක අපට සිනාසෙමින් මහ මුහුදට ඉහළින් පායා ඇති හඳ හැරෙන්නට බලන්නට වෙනත් කිසිවෙකුත් නැත. එහෙත් වෙන කිසිවෙකුත් අවැසි නැත. මන්ද ඒ දසුන ම පමණක් අපේ නෙත් සිත් සොරා ගන්නට සමත් වූ නිසාය. සඳ සෙමෙන් සෙමෙන් ඈත මුහුදේ ගිලෙන්නට පටන් ගෙන තිබිණි. ඩෙල්ෆ්ට් දූපත ඉසව්වෙන් අප ගමන් කරමින් සිටියෙමු.ඩෙල්ෆ්ට් දූපතට ඉහළින් එක්වර ම දිස්වන්නට වූයේ තවත් අපූරුම දසුනකි. රත් පැහැයෙන් දිලෙමින් හිරු හෙමින් සැරේ ඩෙල්ෆ්ට් දූපතෙන් එබී අප දෙස බලන්නට විය. අපි සියලුදෙනාම ඒ දසුන කැමරාවල සටහන් කර ගන්නට උත්සුක වීමූ. එක් වරම සොරෙන් එබී බැලූ හිරු ආපසු යන්නට සූදානම් වූයේ නැත. ඉතා ඉක්මනින් ම ඩෙල්ෆ්ට් දූපතෙන් හැර දා ඉහළ අහසට නඟින්නට විය.මුහුදු ජල තලය රන් වන් පැහැ ගැන්වී ඇත. සඳ තවමත් නික්ම ගොස් සිටියේ නැත. එහෙත් හිරු පැමිණ තිබේ. එක් පසෙකින් හිරු එබී බලද්දී අනෙක් පසින් හඳ නික්ම යන අපූරූ මොහොත හරි අපූරුවට පෙනෙන්නේ මහ මුහුද මැදදීය. හිරුට ඉඩ දී හඳ යන්නටම ගොස් තිබිණි. විටෙක හිරු අපෙන් සඟවන්නට කොහේදෝ සිට පැමිණි වලාකුළක් උත්සාහ දරමින් සිටියේය. එහෙත් ඒ දසුන සුන්දර බව කිව යුතුය. වලාකුළු අතරින් හිරු එබී බලන විට හිරු උදාවේ සුන්දරත්වය දෙගුණ තෙගුණ කරයි.හාත්පස හැම දෙයක්ම අපට පෙනෙන්නට පටන් ගෙන තිබිණි. ඈත ඉසව්වලින් දූපත් පෙනෙන්ට විය. ඒ කුමන දූපත් දැයි හරි හැටි හඳුනා ගන්නට අපට නොහැකිය. අප ගමන් ගත් යාත්‍රාව අස්සක් මුල්ලක් නෑර සැරිසරන්නට වෙලාව පැමිණ තිබිණි. යාත්‍රාවේ ඉදිරිපස පෙදෙසට ළඟා වූ විට පෙනෙනෙ දසුන් වඩාත් සුන්දරය. යාත්‍රාව සමඟ ගැටෙන මුහුදු රළ විහිදුවන දිය බිඳු අපගේ ගත දැවටෙන්නට විය.මුහුදු ජල තලය අපට ඉතා ආසන්නය. ඒ අත්දැකිම අපට හරි අපූරූ අත්දැකිමක් විය. එහෙත් යාත්‍රාවේ කාර්ය මණ්ඩලය නම් උත්සාහ දරන්නේ යාත්‍රාවේ ඇතුළු කාමරයකට අපට කැඳවා සැප පහසු අසුන් පනවා දීමටයි. එහෙත් එසේ සිටීමත් නිවෙසක කාමරයකට වී සිටීමත් අතර වෙනසක් නැත. සැබෑ සුන්දර අත්දැකීම වන්නේ මුහුදු ජල තලය ආසන්නයට වී යාත්‍රාවේ ගමන් කිරීමයි.ඇසට පෙනෙන මානයේ දිස් වන්නේ මහ මුහුද බව සැබෑය. එහෙත් මම මහ මුහුදට හොඳින් එබී බැලුවෙමි. බොහෝ දේ මා නෙතට දිස් වන්නට වූයේ එවිටය.මහ මුහුද මැද පැන පැන දුවන මත්ස්‍යයෙකුගේ දසුන, ඈත ඉසව්වකින් පැමිණ එක්වරම නොපෙනී යන මුහුදු ලිහිණියා, අපිත් සමඟ තරගයට පිහිනා යන මාළු රංචු මේ මුහුද ගැන අපූරු කතා පැවසීය. මහ මුහුදේ පැන පැන ඇවිදන මත්සයාගේ රිද්මය දෙසවන්වලට දැනෙන්ට නම් විමසිල්ලෙන් සිටිය යුතුය. රන් වන් පැහැ හිරු කිරණ වැටී මේ මත්ස්‍යයාගේ සිරුර දිලිසෙන්නට විය. එහෙත් මේ සියල්ල සිදු වන්නට තත්පර තිහක තරම්වත් කාලයක් ගත වන්නේ නැත. ඒ මහ මුහුදේ අපූර්වත්වයයි. එමෙන් ම එහි ගුප්ත බවයි.දැන් අපි අපේ ගමනාන්තයට ආසන්න වී සිටියෙමු. අපි තවත් යාත්‍රාවකට මාරු විය යුතුය. මහ මුහුද මැද දී යාත්‍රාවකින් තවත් යාත්‍රාවකට මාරු වීම තරමක් බියකරු අත්දැකීමක් විය. කච්චතිවු දූපත අපට දිස් වෙමින් තිබිණි. දූපතට ප්‍රවේශවත්ම ශාන්ත අන්තෝනි මුනිදුන්ගේ සුරුවම නෙත ගැටෙයි. ඊට මදක් ඔබ්බෙන් දෙව් මැදුර පිහිටා තිබේ. හාරදහසක් පමණක් බැතිමත්හු වාර්ෂික මංගල්‍යයට පැමිණ සිටියහ.දූපත කැලෑවෙන් වැසී තිබේ. එහෙත් එදා දූපතේ තැනින් තැන කූඩාරම් ඉදී වී තිබිණි. ඒ බැතිමතුන් පෙරදා රාත්‍රියේ ලැඟුම් ගත් කූඩාරම්ය. කච්චතිවු වෙරළ ගැන ද යමක් සඳහන් කළ යුතුය. මේ වෙරළේ පා ගැටෙන්නේ ධීවරයන්ගේ පමණක් නිසාමදෝ මුහුදු බෙල්ලන්ගෙන් සිප්පි කටුවලින් වෙරළ වැසී තිබිණි.දෙරටක බැතිමත්හු එකතු වී ශාන්ත අන්තෝනි මුනිදුන්ට යාඥා කළහ. උදෑසන දහය පමණ වන විට මංගල්‍යය නිමාවට පත්විය. කච්චතිවු දූපතෙන් නික්මෙන්නට වෙලාව පැමිණ තිබිණ. ඉන්දියානු බැතිමත්හු ඉන්දියාව බලා පිටත් වීමට සූදානම්ය. ශ්‍රී ලංකාවේ විවිධ ප්‍රදේශවලින් පැමිණ බැතිමත්හුද කච්චතිවු හැරදා යන්නට සූදානම් වී සිටියහ. අපි ද කච්චතිවු දූපතට සමු දී යළිත වරක් මහ මුහුද තරණය කළෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=f1104193</link>
    <topic>මලයාසියාවේ අභිමානයපෙට්‍රොනාස්</topic>
    <author>විස්තර සහ ඡායාරූප රුවන් තරස්වින්</author>
    <content>එය එක් කාලයක දී ලොව උස ම ගොඩනැඟිල්ල බවට පත් විය. පසුව මිනිසා විසින් ගොඩනගන ලද වෙනත් උස ගොඩනැගිලි නිසා එයට පසුපසින් සිටීමට සිදු විය. එහෙත් එය ලොව උස ම ගොඩනැගිලි සමූහය අතර තවමත් විරාජමානව සිටී. මේ සුවිසල් ගොඩනැගිලි ද්වාරය නමින් “පෙට්‍රොනාස්” ය. (Petronas Twin Towers) එය මලයාසියාවේ ජාතික ඛනිජ තෙල් සමාගම මඟින් නිර්මාණය කරණ ලද ඔවුන්ගේ මූලස්ථාන ගොඩනැගිල්ලයි.මලයාසියාවේ “පෙට්‍රොනාස් සමාගම” යනු ලොව රටවල් තිහකට පමණ තම නිශ්පාදිත ඛනිජ තෙල් සපයන ආයතනයකි. ලොව ඇති විශාලතම තෙල් බෙදාහරින සමාගමක් වන එය තම මූලස්ථාන ගොඩනැගිල්ල මලයාසියාවේ අගනගරය වන ක්වාලාලාම්පූර් හි දී සැදීමේ කාර්යයේ මූලික සැලසුම් නිර්මාණය කිරීම 1992 ජනවාරි මස දී ආරම්භ කරන ලද අතර, 1993 මාර්තු මස දී පෙට්‍රොනාස් ගොඩනැගිල්ල සැදීමේ මූලික අඩිතාලම පටන් ගත්තේ ය.1994 අපේ‍්‍රල් මාසයේ දී ගොඩනැගිල්ල මහල් එකින් එක වැඩ නිමවෙමින් 1995 ජූලි මාසයේ දී ගොඩනැගිල්ලේ වඩාත්ම ආකර්ශනීයවූ “අහස් පාලමේ” (Skybridge) වැඩ කටයුතු නිම කළේය.1996 ජනවාරි වන විට පිට නිමාව සහ ගොඩනැගිල්ල අභ්‍යන්තරය නිමකර 1996 මැයි මාසය වනවිට මේ ද්විත්ව ගොඩනැගිල්ලේ පිටත සුදු යකඩ රාමු, දාර සහ වීදුරු සවිකර නිමකරන ලදී. 1997 ජනවාරි වන විට ගොඩනැගිල්ලේ සියලු කටයුතු නිමකර එහි කාර්යාල පදිංචිය සඳහා අනුයුක්ත කැරිණි.1999 අගෝස්තු මස 31 වැනි දින (එදින මලයාසියාවේ නිදහස් දිනයයි) මලයාසියාවේ 4 වැනි අගමැති වූ ආචාර්ය මහතීර් මොහමඩ් විසින් මෙම පෙට්‍රොනාස් ද්විත්ව ගොඩනැගිල්ල නිල වශයෙන් විවෘත කරනු ලැබී ය.මීටර් 452ක් උස මහල් 88කින් සමන්විත මෙහි තට්ටු දෙකේ අධිවේගී විදුලි සෝපාන 29ක් සහ ස්වයංක්‍රීය පඩිපෙලවල් 10 බැගින් ගොඩනැගිලි දෙකේ ම වෙන වෙන ම ඇත. මෙහි සාමාන්‍ය පඩිපෙලවල් ගණන 765කි.මෙහි පොළොව යට තට්ටු පහක මෝටර් රථ 5400ක් නැවැත්වීමේ පහසුකම් ඇති අතර මෙහි යොදා ඇති සුදු යකඩ ප්‍රමාණය සතරැස් මීටර් 83,500කි. වීදුරු සතරැස් මීටර් 77,000කි. යොදා ඇති කොන්ක්‍රීට් ඝණ මීටර් 160,000කි. යකඩ ටොන් 36,000කි. සතරැස් මීටර් 395,000ක් පුරා පැතිරී ඇති මෙම ගොඩනැඟිලි ද්වාරයේ මුළු ශුද්ධ බර ටොන් 300000කි.පෙට්‍රොනාස් හී ආකර්ෂණීයම අංගය වන්නේත්, මලයාසියාවට පැමිණෙන සංචාරකයන් නැරඹීමට අමතක නොකරන්නේත් මේ ගොඩනැගිලි ද්වාරයේ 41 හා 42 වැනි මහල් හරහා ඒවා යාකර තනා ඇති තට්ටු දෙකේ අහස් පාලමයි. මෙහි 41 වැනි මහල් යාකර තනා ඇති අහස් පාලම සංචාරකයින් සඳහා උදේ 9.00 සිට සවස 7.00 දක්වා සඳුදා හැර සතියේ අනෙක් දිනවල දී නොමිලේ නැරඹීම සඳහා පෙට්‍රොනාස් පාලනාධිකාරිය කටයුතු යොදා ඇත.අහස් පාලම නැරඹීමට එක් අයෙකුට විනාඩි 10ක කාලයක් ලබාදෙනු ලැබේ. එයට ගොඩවූ පසුඑහි ඇති චිත්තාකර්ෂණීය දර්ශනය සංචාරකයින් වෙලාගනු ඇත. වීදුරුවලින් වටකොට ඇති මේ පාලමට ගොඩවූ පසු අනන්තය තෙක් විහිදී ඇති මලයාසියාව මෙන් ම මුළු ක්වාලාලාම්පූර් නගරයම තම පාමුල ඇති බව එහි යන ඕනෑම අයෙකුට සිතෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=f1104194</link>
    <topic>එක් රාත්‍රියක දී මම මගේජීවිතය වෙනස් කර ගත්තා</topic>
    <author>මානෙල් පුෂ්ප කුමාරි</author>
    <content>මා ළදරු වියේ පොළොවේ හෝ බිත්තියේ හෝ අඳින ලද සිතුවම්, 1944 වර්ෂයේ එවකට හිටපු පාර්ලිමේන්තු මන්ත්‍රී සුසන්තා ද ෆොන්සේකා මහතා අශ්වයා පිට යන අතරතුර නැවතී එදෙස බලා ඒවා අගය කළා. එසේ පොළොවේ අඳින ලද සතුන්ටත් මිනිසුන්ටත් නොයෙක් නම් දැම්මා.ළමා සිත් තුළ සැඟවුණු ගැඹුරු අරුත් එළිදකින්නේ මේ ආකාරයටයි. මෙසේ නිර්මාණය කළ චිත්‍ර වැඩිහිටියන්ගේ අගය කිරීම නිසා මට මේ ගමන එන්නට ශක්තිය ධෛර්යය උදාවුණා.මගේ පියා මියයන විට මට වයස අවුරුදු 9යි. ඔහු මියයන විටත් දුප්පත් වඩු කාර්මිකයෙක්. අපි හිටියෙත් කුලියට. අපිට කියලා කිසිම දේපළක් තිබුණේ නැහැ. පසුව අම්මා තමයි මුළු පවුලම නඩත්තු කළේ. අම්මත් පසුව අසනීප වූ නිසා අපි තුන්දෙනාට තුන් පොළක ඉන්න සිදුවුණා. මම සය මසක් පාසලට නොගිහින් හිටියා. ඒ කාලයේ මම කඩේක අත්උදව්වට ගියා. අම්මට ටිකක් සනීප වී පරිසරය වෙනස් වුණාට පස්සේ නැවත පාසලට ගියා. ආර්ථික ප්‍රශ්න හමුවේ ජ්‍යෙෂ්ඨ විභාගය ගැනීමට පවා පමා වුණා. ඒත් මම ඉන් අධෛර්යමත් වුණේ නැහැ.එකල පාසල්වල චිත්‍ර කර්මය උගන්වන ගුරුවරු හිටියෙ නැහැ. එදා 7 වන හෝ 8 වන හෝ ශ්‍රේණි වලදී චිත්‍ර පාඩම වෙලාවේදී ගුරුතුමා චිත්‍රයක් අඳින්න කියන කොටම මම අඳින්නේ වෙළෙඳ පොළක්. නමුත් ඒ අය ඒවා අගයන්නේ නැහැ. ඒ අය නිතරම කියන්නේ යම් පුද්ගලයෙකුගේ රූපයක් අඳින්න කියායි.ඒ අනුව මම අපේ පාසලේ බිත්තියේ එල්ලා තිබුණු ආරම්භක කළමනාකරුගේ රූපය චිත්‍රයට නැගුවා. පසුව මගේ ගුරුතුමිය එය විදුහල්පතිතුමාට එය පෙන්නුවා. විදුහල්පතිතුමා මට ලියුම් තුණ්ඩුවක් දී කිව්වා ගමේ මහත්තයෙක් ළඟට යන්න කියා. ඉන් අනතුරුව මාපලගම විපුලසාර හිමිගේ කලා පෙරමුණේ උප සභාපති ළඟට ගොස් විවිධ කලා නිර්මාණ කළා. සේසත් නිර්මාණය, බිතු සිතුවම් පිටපත් කිරීම, සාරි පින්තාරු කිරීම වැනි විවිධ කටයුතු වලින් ලොකු පුහුණුවක් මා ලැබුවා.වසර 1957 දී පැවැත් වූ මගේ චිත්‍ර ප්‍රදර්ශනය විවෘත කිරීමට එකල අධ්‍යාපන ඇමැතිව සිටි දහනායක මහතා පැමිණියා. එහිදී මා නිර්මාණය කළ බුද්ධ රූපය දහනායක මහතා අතින් ළමයින්ට මල් පහන් පූජා කිරීමට තැන්පත් කෙරෙව්වා.මට වයස අවුරුදු 19 සිට 31 දක්වාම නොකඩවා පානදුර ජාතික කලා පෙරමුණේ ලලිත කලා ආයතනයේ ඉගැන්වීම කළා. මට හරි ආදායම් මාර්ගයක් තිබුණේ නැති නිසා ගුරු පත්වීම දමලා ගහලා අයින් වුණා. පසුව චිත්‍ර කතාවක් ඇඳ ලේක්හවුස් ආයතනයට ඉදිරිපත් කළා. එයින් කොටසක් “රිවිරැස” පත්තරයටත් තැපැල් කළා. එය හොඳනම් මට දන්වලා එවන්න කියා. මට දන්වා එවූ පසු මම ඇඳ තිබූ මුළු චිත්‍ර කතාවම අරගෙන ගියා. එවකට ‘රිවිරැස’ විශේෂාංග කර්තෘ පියල් වික්‍රමසිංහ මහතා තමයි මාව ගෙන්වලා තියෙන්නේ. එයා චිත්‍ර ටික බලලා කිව්වා, මේ චිත්‍ර නම් හොඳයි කියා. මම ඇඳගෙන ගියේ වීදිය බණ්ඩාර කියලා දිග කතාවක්. එදාට එදාට ඉවර වෙන තනි දවසෙ කෙටිකතා අඳින්න කිව්වා. මේ කාලයේ මට ලියන එක ගැන කිසිම උනන්දුවක් නැහැ.මා මිත්‍ර ලංකාදීප පුවත් පතේ “සමාජ සමයං” විශේෂාංගය කළ තෙන්නකෝන් මහතා මා සමඟ ලේක්හවුස් එකට ගියා. පසුව මාව එම්. ඒ. ද සිල්වා මහතා ළඟට ගෙනගියා. එහිදී මට පැය භාගයක පමණ දේශනයක් දුන්නා. ඒ තමයි කැපවීම පිළිබඳ. ඒ මහතා කෙටිකතා ටිකක් කරන්න මට පැවරුවා. ඔයා ගෙදර ගිහින් ජාතක පොත කියවන්න කිව්වා. ඒකෙ තියෙන පොඩි පොඩි කතාවලින් තුන හතරක් තෝරා ඇඳගෙන එන්න කිව්වා. ඒ අනුව තමයි “දිනමිණ” පුවත් පතේ “සුලසා” නමින් ජාතක කතා පළ වුණේ. මේවා දිනෙන් දිනම ජනපි‍්‍රයත්වයට පත්වීම නිසා සිළුමිණ පුවත්පතට නිර්මාණය කළා.කුසුම් මංගලිකා යනු බන්ධුල හරිශ්චන්ද්‍රගේ ආදරණීය බිරියයි. ඇය ඔහුට හමුවන්නේ දෛවෝපගත ලෙසය. තම සැමියාගේ හමුවීම පිළිබඳ කුසුම් මංගලිකා පවසන්නේ මෙවැනි අදහසකි.“මම චිත්‍රකලාව ප්‍රගුණ කිරීමට විශේෂ පංතියකට ගියේ නැහැ. කුඩා කාලයේ සිට මා තුළ පැවැති සහජ කුසලතාව නිසා මිනිස් සිත් ග්‍රහණයට හසුකරගත හැකි චිත්‍ර නිර්මාණය කිරීමට මට හැකිවුණා.පාසල් වියේ සිටම චිත්‍රකරණයෙහි නියැලුණු මට මේ ගමන ඒමට එය විශාල අත්වැලක් වුණා. එහෙත් මට ලොකු ආශාවක් ඇතිවුණා මා නිර්මාණය කළ චිත්‍ර පුවත් පත් වලින් එළිදැක්වීමට.දිනක් බන්ධුල හරිශ්චන්ද්‍ර මහතාට මා නිර්මාණය කළ චිත්‍ර තැපැල් කර යැව්වා. ඒ වෙනකොට ඔහු පුවත් පතක සේවය කරමින් තමයි සිටියේ. මා අඳින ලද චිත්‍ර කතාවල අඩුපාඩුකම් අසා දැනගත්තා. තව තවත් චිත්‍ර කතා අඳින්න ඇති වූ ආසාව නිසා මගේ නිර්මාණ ඔහු අතට පත් කළා. එයින් තමයි මා ඔහු හඳුනා ගත්තෙත් මට දිගු ගමනක් යන්නට හැකි වුණේත් කියා ඇය පවසන්නීය.මේ අනුව වසර 1973 දී මා මුලින්ම ඔහුට ලිපියක් යැව්වා. ඔහුත් මට ලිව්වා. මම දිගින් දිගටම පින්තූර ඇඳලා යැව්වා. බන්ධුල මහත්මයා ඒවායේ අඩුපාඩුකම් දන්වා මට ලියා එව්වා. ඉන්පසුව තමයි අපි දැන හඳුනාගත්තේ.දෛවය සමහර දේ මිනිසාට අත්කර දෙන්නේ චමත්කාරජනක ලෙසයි. කුසුම් මංගලිකා, බන්ධුල හරිශ්චන්ද්‍ර විවාහය සිදුවන්නේ එලෙසමයි.බන්ධුල මහතා කැප වූ අයෙක් හැටියට තනිකඩව සිටීම අගය කළා. ඇරත් නිශ්කලංක ජීවිතය වඩාත් පි‍්‍රය කළා. කිසිම පටලැවිල්ලකට කැමති වී නැත. පවුල් ජීවිතයේ අත්විඳින දුක්ඛ දෝමනස්සයන් හේතුවෙන් විවාහ යෝජනා ප්‍රතික්ෂේප කර ඇත.“නිදහස් ජීවිතය අගය කිරීමත්, කෙනෙකු රැවටීමට ඇති අකමැත්තත් නිසයි විවාහය ප්‍රතික්ෂේප කළේ. මේ සම්බන්ධයෙන් අම්මාට මගේ විවාහය ප්‍රශ්නයක් වුණා. ඒ නිසා අම්මා මට නිතරම කිව්වෙ, “උඹ මහණ වෙයං” නැතිනම් බැඳපං” කියායි.මේ ඉන්න අතරතුරේ දී මවට වයස අවුරුදු 80 දී ඇය බලවත් ලෙස රෝගාතුර වුණා. ඒ අවස්ථාවේ දී ඇය මගේ යාළුවෙක් ඉදිරියේ කියා සිටියේ, “උඹ මට දැන්වත් කියාපං මට හිත නිදහසේ මැරෙන්න උඹ බඳිනවද? නැද්ද! කියලා.” ඒ වනවිටත් අපිව නඩත්තු කළේ, අම්මයි. අපි කුඩාම කාලයේ පියාගේ වියෝවත් සමඟ මව සියලු බර කරට ගෙන අපමණ දුක් වින්ඳා. මවගේ රෝගාතුර වීම මට දරාගත නොහැකි වුණා. ඒ සමඟම මගේ සියලු සිතුම් පැතුම් වෙනස් වුණා. මං දරණ මත මොක වුණත් මට ඒක හිතට වැදුණා. අම්මගේ අසනීපය සුවවන විට මං මොනයම් හෝ තීරණයක් ගන්නවා කිව්වා. මට එදා රෑ එළිවෙනකම් නින්ද ගියේ නැහැ.පසුව එකිනෙකා එවූ යෝජනා පිළිබඳ සලකා බලා, අඳීන්නත් පුළුවන් චරිතෙ හොඳයි කියා කුසුම් මංගලිකා මගේ සහකාරිය හැටියට පිළිගන්නට මං තීරණය කර ගත්තා.දිනක් මා රෝගාතුර වූ අවස්ථාවක කුසුම් මා බැලීමට අපේ නිවසට පැමිණියා. එහිදී මගේ මව ඇය දැනහැඳින ගත්තා. ඒ අනුව මම මගේ මවගෙන් ඇය පිළිබඳ පැවසුවා. එවිට ඇයද එයට අකමැත්තක් දැක්වූයේ නැහැ.මවගේ ඉල්ලීම කඩිනමින් ඉටුකිරීම උදෙසා කුසුම්ව මා ගෙන්වා ගත්තා. ඇයට මගේ අදහස පැවසීමෙන් අනතුරුව ඇය කියා සිටියේ ඇගේ හදවතේ සිදුරක් තිබෙන බවයි. ඒ නිසා ඇය විවාහයට අකමැති බවත් පැවසුවා. “මං වගෙ ලෙඩෙක් මොකටද බඳින්නේ. හොඳ කෙනෙක් බඳින්න” කියා ඇය කිව්වා.ඇය තැන්පත් කෙනෙකු වීම නිසා, මට වඩා වසර 16කින් බාළ, එහෙත් කේන්දර පවා නොගැළපෙන ඇයට විවාහයෙන් පසු දරුවො ඉපදුණත් නැතත් මම ඇය සමඟ විවාහ වුණා.අත්දැකීම් බහුල, දුක්කරදර විඳි මගේ අම්මා පවා කුසුම්ගේ රෝගය ගැන බිය නොවී අපේ විවාහයට ආශිර්වාද කළා. ඒ අනුව අම්මා ජීවතුන් අතර සිටියදීම අපි විවාහ දිවියට පිවිසියා. වසර 4 ක් දරුවො නොලැබ සිටියත්, අපේ සිත් වලට නව ජීවයක් ලබාදෙමින් සිඟිති දියණියක් මෙළොවට බිහි කිරීමේ භාග්‍යය කුසුම්ට ලැබිණි.කුසුම් මංගලිකාද දක්ෂ චිත්‍ර ශිල්පිණියකි. ඇය තම කුසලතාව ගැන ප්‍රකාශ කර සිටින්නට අමතක කළේ නැත.“මා බොහෝ චිත්‍ර කතා සඳහා චිත්‍ර ඇඳ පුවත් පත් වල පල වී තිබෙනවා. ඒ වගේම ළමා පත්තර වලත් චිත්‍ර කතා සඳහා චිත්‍ර නිර්මාණය කළා. මාර්ටින් වික්‍රමසිංහ මහතාගේ නැවත මුද්‍රණ සඳහාත්, නෙල්ලියේ අබේසිංහ, දෙනගම සිරිවර්ධන, ඩබ්ලිව්. රාමසිංහ, ඩී. එම්. කරුණාරත්න, පියසේන කහඳගමගේ යන මහත්වරුන්ගේ පොත් සඳහා කවර නිර්මාණය කර ඇත.මගේ චිත්‍ර නිර්මාණ ඉදිරිපත් කරමින් 2008 වසරේ දී ලයනල් වෙන්ටඩ් රඟහලේ දී දින 03 ක චිත්‍ර ප්‍රදර්ශනයක් පැවැත්වීය. මේ සම්බන්ධයෙන් පත්‍රයේ පළ වූ දැන්වීම දැක හමුදාවේ මහත්මයෙක් සිවිල්පිට මගේ චිත්‍ර ප්‍රදර්ශනය නරඹන්නට පැමිණියා. මම ඒ අය ළඟට ගිහින් කථාබහ කළා. ඒ අවස්ථාවේ දී මට දැනගන්නට ලැබුණා ඔහු හමුදාවේ කෙනෙකු බව. මගේ චිත්‍ර අගය කරමින් ඔහු ඒ පිළිබඳ විස්තර ඇහැව්වා.කිසිම දවසක විවාහ නොවී සිටීමට අධිෂ්ඨාන කරගත් බන්ධුල හරිශ්චන්ද්‍රගේත් ඔහුට ලිපි එවූ ඔහුගේ රසිකාවියක වන කුසුම් මංගලිකාගේත් හමුවීම, විවාහය දෛවෝපගත සිදුවීමක් වැනිය. ඔහු අද අතීතයේ චමත්කාරය විඳිමින් සිටියි. ඇය ද අද පවුල් දිවියක සුන්දරත්වය අත්දකිමින් සිටියි. ඔවුනට දියණියක් සිටියි. ඇය විවාහකය.බාධක කම්කටොළු දරාගනිමින් විඳිමින් හඬාවැටෙමින් ආ ගමන්මඟ සුන්දරයැයි බන්ධුල හරිශ්චන්ද්‍ර මහතා ප්‍රකාශ කරයි. ඔහුගේ සෙවනෙහි ගෙවන ජීවිතය අපූර්වත්වයකැයි කුසුම් මංගලිකා ප්‍රකාශ කරන්නීය. නිහඬ නිසංසල පරිසරයක පිහිටි ඔවුන්ගේ සෙනහසේ කැදැල්ල පසෙකින් චිත්‍ර කලා අසපුව නමින් අද පරම්පරාවේ දරුවන්ගේ චිත්‍ර නිර්මාණ එළිදක්වන්නට වෙන්වී තිබේ. ඔවුන්ගේ අත රැඳි පින්සල් පහරින් තවත් බන්ධුල හරිශ්චන්ද්‍ර කෙනෙකු හෝ කුසුම් මංගලිකා කෙනෙකු හෙට බිහිවන බව සිතීම පවා සුන්දර හැඟීමකි..</content>
  </post></root>