<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=f1109193</link>
    <topic>නිහඬ වී ගිය තබ්ලා ස්වරය විජේරත්න රණතුංග</topic>
    <author>නදිශානි පි‍්‍රයංගිකා</author>
    <content>ඉමක් කොණක් නොපෙනෙන සෞන්දර්ය චාරිකාවේ බෝ දුර පියවර තැබූ ඔහු, සංගීත ක්ෂේත්‍රයට තබ්ලා නාද රටා මගින් එක් කළ අපූර්වත්වය අති විශිෂ්ට ය. සංගීතය හදාරන විද්‍යාර්ථින් ගේ සිට, ගායන ශිල්පීන් දක්වා බෝ පිරිසකට ඔහු කළ මෙහෙවර අමරණීය වනු ඇත. එදා රසික සවන් පත් අතරට සුමිහිරි නාද රටා අසන්නට සලස්වමින්, අමුතුම ආනන්දයක් ලබා දුන් ඔහු, පසුගිය 17 වැනි ශනි දින යළිදු නොඑන්නට දෑස පියා ගත්තේ රසික දෙනුවන් අතර උණු කඳුළැලි රඳවමිනි.ඔහුගේ දිවිය දශක හතකට ආසන්න කාලයකට සීමා වුවත්, සදානුස්මරණීය සිහිවටන අප හට ශේෂ කර ගිය බව නම් නොරහසකි. විජේරත්න රණතුංග නම් වූ අසහාය කලාකරුවාණෙනි, මේ සටහන ඔබේ ඒ අමිල ගුණ කඳ වෙනුවෙනි.තබ්ලාව මත සිට නැටවෙන ඔහුගේ දෙ අතේ ඇඟිලි තුඩු දෙස බලා සිටින විට ඇතිවන්නේ පුදුමාකාර ඇල්මකි. ඇහිපිය හෙළන තත්ත්පරයකට ඒ ඇගිලි තුඩු තබ්ලාව මත චලනය වෙයි. දෑස පියා ගත හොත් ඉන් නැගෙන තාල තරංග රිද්මය ශ්‍රාවකයාව අමුතුම ලෝකයක දැහැන් ගත කරවයි. යළිඳු ඇස අරින්නට ඔහුට සිතෙන්නේ නැත.“ගළන ගලන දොළ පාරේඔබේ හඬ දෝංකාර දේ”ගීතයේ ඒ නැවැතුමේ දී දිය පහරක හඬක් නැඟේ. ඒ ඔහුගේ තබ්ලාවෙනි. ගීතය නොනැවතී ඉදිරියට ඇදෙයි.“ආයෙත් වැස්ස වහිනවා”ගායිකාව ගයයි. වැසි වසින හඬ ඇසේ. එතන ඔහුගේ තබ්ලාවේ හඬ නොනැවතී ඇසෙයි. ගීතය නොනැවති ගයයි.“කැරළි ගැසෙන උඩු සුළගේ” සුළං රැළේ ශබ්දය හොඳාකාරවම ඔහුගේ ඇගිලි තුඩුවලින් නිරූපණය වේ.විශාරද නිර්මලා රණතුංගයන් ගයද්දී, තාල වාදනයෙන් ඇයට සහය වූයේ ඔහුයි. තබ්ලාවෙන් ගීතයකට නව ජීවයක් ගෙන ආවේද ඔහුගේ නිර්මාණශීලී සිතුවිල්ල යි.විජේරත්න රණතුංග නම් වන මේ අසහාය කලාකරුවා, සංගීත් නිපුන් සනත් නන්දසිරි, පී. වී. නන්දසිරි, විශාරද ෂෙල්ටන් පෙරේරා, ජේ. ඒ. මිල්ටන් පෙරේරා, විශාරද ඩී. ආර්. පීරිස්, ඩී. සී. කොඩිතුවක්කු වැනි මෙරට අති විශිෂ්ට තබ්ලා වාදන ශිල්පීන් අතර, තම ප්‍රතිභාව ඉහළින්ම සනිටුහන් කළ නිර්මාණශීලි වාදකයෙකි.පුරා වසර හතළිස් අටක් ම, වෘත්තිය වාදන ශිල්පියකු ලෙසින් සෑම සුවිශේෂී පෙළහරකට ඔහුගේ රුවත්, ලයාන්විත හඬත් අසන්නට, දකින්නට ලැබිණි. එහෙත්, අද ඒ හඬ නිහඬ ය.කොළඹ සෞන්දර්ය කලා විශ්වවිද්‍යාලයේ දශක තුනක් පුරා සුවහසක් විද්‍යාර්ථීන්ට වාදනය ඉගැන්වූ ආදරණීය ඇදුරුතුමාණන් නික්ම ගොසිනි. ඒ යළි නොඑන්නට ය.දශක ගණනාවක් තිස්සේ, සංගීත ක්ෂේත්‍රයට ඔහුගෙන් සිදුවූ සේවය අමිල ය. එවන් සේවයකට ඔහු පෙලඹ වූ අතීතය ද මනරම් ය. ළදරු විය, ළමා විය, ගැටවර විය, තරුණ විය, පසුකරමින් ඔහු ආ මාවත දෙස ආපසු හැරී බැලිය යුත්තේ ද එබැවිනි.දක්‍ෂ පාපන්දු ක්‍රීඩකයකු ලෙසින් මුල්කාලීනව මරදාන මධ්‍ය මහා විද්‍යාලය තුළ ජනපි‍්‍රයතාවක් හිමි කරගෙන සිටි ඔහු, සංගීතයට යොමු වන්නේ කලක් ඇවෑමෙනි. ගීතයක් රස විඳිද්දී ඒ ගීතයට තාලයක් අල්ලන්නට ඔහුට සිතුණේ ය. තමන්ගේ පුතු ගීතයට තාල තබමින් මේසයකට, බෙලෙක්කයකට, තට්ටු කරන ආකාරය දුටු ඔහුගේ මවත්, පියාත්, පුතුගේ උපන් දිනයට ලබා දුන්නේ සොඳුරු සිහිවටනයකි. ඒ ඩොලැක්කියයි. සංගීත ගමනේ ආරම්භය ද එයයි.පාසලේ දී දඟකාර ශිෂ්‍යයා වූයේ ද විජේරත්න රණතුංගයන් ය. විවේකයක් ලද සෑම මොහොතක දීම ගුරු මේසයට හෝ තමන් හිඳි මේසයකට තට්ටු කළ ඔහු, මිමිණු ගීතත්, මේසයට තට්ටු කිරීමත් නිසා වේවැල් පහර කෑ වාර අනන්ත ය.එහෙත්, දඟකාර ඒ සිසුවා කිසි දිනෙක මෙතරම් අති දක්‍ෂයෙකු වේ යැයි කවරෙකු හෝ සිතුවේ නැත.එවකට සංගීතය පිළිබඳ හදාරන්නට මෙතරම් ශාස්ත්‍රීය ආයතන නොතිබුණි. එනමුත්, 1960 වසරේ දී සංගීතය පිළිබඳත්, තබ්ලා වාදනය පිළිබඳත් ඉගෙන ගන්නට ඔහු යොමුවූයේ, රජයේ සංගීත විද්‍යාලයට ය. ඉන් උසස් ලෙස සමත් වූ ඔහු, ශ්‍රී ලංකා ගුවන් විදුලි සංස්ථාවේ, වාදක මඬුල්ලේ වසර දෙකක කාලයක් පමණ සේවය කළේ ය.රජයේ සංගීත විද්‍යාලයෙන් සිප් සතර හදාරන අතරේ දී, ප්‍රේමසිරි කේමදාස සූරීන්ගෙන් තවදුරටත් සංගීතය පිළිබඳ ඔහු උගත්තේ ය. ඊට අමතරව, සංගීත් නිපුන් පී. වී. නන්දසිරි, නැසීගිය ඩබ්ලිව්. ඩී. කොඩිතුවක්කු හා වාද්‍ය විශාරද ඩී. ආර්. පීරිස් ඇසුරින් තබ්ලා වාදනය වැඩිදුරටත් හැදෑරුවේ ය.ප්‍රේමසිරි කේමදාස සූරීන් ඇසුරින්, “සැපත සොයා” චිත්‍රපටියේ වාදනයෙන් සහයට එක් වෙමින් හෙතෙම කලා ලොවට ප්‍රවේශ වේ. එතැන් පටන් යුග යුගාන්තර සංගීත ක්ෂේත්‍රයේ නියුතු වූවන්ට, ඔහු වාදනයෙන් දැක් වූ සහය අපමණ ය.ස්වකීය ගමන් මඟේ ප්‍රථම භාගයේ දී, ධර්මදාස වල්පොල, ජෝතිපාල, මිල්ටන් පෙරේරා ආදීන්ට වාදනයෙන් සහය වූ විජේරත්න රණතුංගයන්, යුග පහක අත්දැකීම් ඇත්තෙකි. දෙවැනි භාගයේ දී වික්ටර් රත්නායක, සනත් නන්දසිරි, මිල්ටන් පෙරේරා ආදීන්ටත්, තෙවැනි යුගය නියෝජනය කළ සුනිල් එදිරිසිංහ, එඩ්වඩ් ජයකොඩි ආදීන්ටත්, කරුණාරත්න දිවුල්ගනේ ආදී ගායන ශිල්පීන් නියෝජනය කළ සංගීතයේ සිව්වැනි අවධියටත්, වත්මන් පරපුරටත් ඔහු එකසේ තාල රටා ගෙතුවේ ය.1978 වසරේ දී ප්‍රථම වරට වික්ටර් රත්නායකයන් සමගින් “ස” ප්‍රසංගය රැගෙන සිංගප්පූරුව, මැලේසියාව, ආදී රටවලට ගිය හෙතෙම, මේ වන විට තම දක්‍ෂතාව දශක තුනක් පුරා විදේශයන් හි ද පිළිබිඹු කළේය.වරක් “ස” ප්‍රසංගය අවසානයේ දී වික්ටර් රත්නායකයන්ට රසික රසිකාවියන් තිලිණ කළ මල්මාලා, වික්ටර් රත්නායකයන් විසින් පැළැඳුවේ වාදනයෙන් සහය වූ විජේරත්න රණතුංගයන් ට ය. ඒ “ස” ප්‍රසංගයට එදා ඔහු ආත්මයක් එක් කළ හෙයිනි.ලොවින් එකෙක් එක් දෙයකට සමත යැයි කියූ මුත්, විජේරත්න රණතුංගයන් ඒ රාමුවට සීමා වූවෙක් නොවේ. ඔහු ස්වකීය බිරිය වූ නිර්මලා රණතුංගයන් ගේ ඉල්ලීම පරිදි තනු නිර්මණයට ද ප්‍රවේශ වේ. ඒ ඩෝල්ටන් අල්විස් ගේ “මගේ දෑස මට නොකියා” ගීතයට තනු නිර්මාණ සපයමිනි. එතැන් පටන්, තනු නිර්මාණයෙන් දායක වූ අවස්ථා බොහෝ ය. නිර්මලා රණතුංගයන් ගයන “ගලන ගලන දොළ පාරේ”, ඇය හා දියණිය ගයන “සිනා මල් ගොඩක්” ගීතයන් හී තනු නිර්මාණකරණයේ යෙදුණු ඔහු, ‘මිටින් මුදා හැර බලුවෙමි’ ගීතයට ද තම නිර්මාණශීලි දායකත්වය ලබා දුන්නේ ය.රිද්මය වූ කලි ප්‍රබල මාධ්‍යයකි. අර්ථයෙන් හා ස්වර සංයෝජනයෙන් ඔපවත් වූ ගීතය, පරිපූර්ණ නිර්මාණයක් බවට පත් කිරීමේ කාර්යභාරය උදෙසා එ තුළ රිද්මාන්විත අනන්‍යතාවක් ගොඩ නැගීමේ බැරෑරුම් වගකීම පැවැරෙනුයේ තාල වාද්‍ය ශිල්පියා මතය.සංගීතඥයාගේ මෙවලම ස්වරාක්‍ෂර වන්නා සේම, තාල වාද්‍ය ශිල්පියාගේ මෙවලම හා මාධ්‍ය වන්නේ තාලාක්‍ෂරය යි. භාවිත සංගීත රටාව තුළ බොහෝ විට වෙනසක් සිදු කළ හැක්කේ ද තාල වාද්‍ය ශිල්පියාට ම ය.සරල හා ශාස්ත්‍රීය අංශ ද්විත්වයෙන් ම වාදනය හැදෑරු විජේරත්න රණතුංගයන්, තබ්ලාව මගින් අලුත්, නිර්මාණාත්මක දෙයක් කළ අයෙකි. ඔහු, සම්ප්‍රදායකත්වයෙන් බැහැරට යමින්, තබ්ලාව උපයෝගී කරගෙන, සංධ්වනි ස්වරය නිර්මාණය කළේය. ඒ අනුව වික්ටර් රත්නායකයන් ගයන “හිත මිතුරු සුළඟ” ගීතයට රිද්මයට අදාළව තබ්ලාව මෙහෙය වූ ඔහු, සනත් නන්දසිරි ගයන “ බෝ මලුවේ මල් සුවඳට පැටලී” ගීතයට හේවිසි නාදයට සමාන නාදයක් තබ්ලාවෙන් එක් කළේ ය.ශ්‍රී ලංකාවේ ප්‍රථම වරට තබ්ලා වාදන භාණ්ඩ මූලික කර ගනිමින් පවත්වනු ලැබූ “රිද්ම තරංග“ හිදී ඔහු තම ප්‍රතිභාව පෙන්නුම් කළේ, තබ්ලාව මගින් කලාවට යමක් දායාද කරමිනි.ගෙන්දගම් පොළොවේ ඉපදුණද, සෞන්දර්යාත්මක අංශයෙන් තම සිතිවිලි පුබුදුවා ගනිමින්, තාල රටා මවමින් දශක පනහට ආසන්න කාලයක් දේශීය සංගීත කලා කෙතේ සුවිශේෂි සලකුණක් සනිටුහන් කළ ඔහු, යළිඳු හඬ අවදි නොකළ ද, පෑ ප්‍රතිභාව නම් කෙසේ අමතක කළ හැකි ද?තාල වාද්‍ය ශිල්පියාගේ අහිමි වී ගිය ස්වාධීනත්වය පිළිබඳ හැගිම යළි මතු කරමින්, සම්ප්‍රදායික වගකීමෙන් ඔබ්බට යමින් තම මාධ්‍ය තුළට නිර්මාණාත්මක ශක්‍යතාව එක් කළ විජේරත්න රණතුංගයන්, සැබවින්ම, වෙනසකට වෙනසක් එක් කළ යුග යුගාන්තර පහන් සිලක් ම ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=f1109194</link>
    <topic>උතුරු - දකුණු හිතවත්කම් කරලිය මත විකසිත වන ජාතික ළමා නාට්‍ය උළෙල – 2011</topic>
    <author/>
    <content>සිංහල, දෙමළ, ඉංග්‍රීසි යන භාෂා මාධ්‍ය තුනෙන් නිර්මාණය වූ ළමා නාට්‍ය 41ක්, රාජ්‍ය අනුග්‍රහය ලැබ ජාතික නාට්‍ය උළෙලක් ලෙස ශ්‍රී ලංකාවේ පැවැත්වෙන ප්‍රථම අවස්ථාව, පසුගිය සැප්තැම්බර් 10 වැනිදා කොළඹ ජෝන් ද සිල්වා සමරු රඟහලේ කරලිය මත විකසිත විය.ශ්‍රී ලංකාව ආශ්චර්යමත් දේශයක් කිරීමට භෞතික සංවර්ධනය පමණක් ප්‍රමාණවත් නැත. ජනතාවගේ අධ්‍යාත්මය පෝෂණය කරන, සංස්කෘතික ජීවිතය නගා සිටුවන, ළමා පරපුරේ කුසලතා ඔප මට්ටම් කරන, ගුණධර්ම ආකල්ප, සාරධර්ම වැඩිදියුණු කරන වැඩපිළිවෙළක් භෞතික සංවර්ධනයට සමගාමීව ක්‍රියාත්මක විය යුතුය. ඒ සඳහා නාට්‍ය කලාව යොදාගත යුතු ආකාරය ගැන ජාතික නාට්‍ය අනුමණ්ඩලය අවධානය යොමු කළ අතර, වසර ගණනාවක් තිස්සේ දීර්ඝ වශයෙන් සාකච්ඡා කොට ප්‍රතිපත්තිමය තීරණ ගනු ලැබුවේය.අන්‍ය සංස්කෘතීන් හඳුනා ගැනීමට, ඒවාට ගරු කිරීමට, සමගිය තහවුරු කිරීමට කලාවෙන් විශාල මෙහෙයක් සිදු කළ හැකිය. සාමූහික කලාවක් වශයෙන් බිහිවන නාට්‍ය කලාවෙන් ශ්‍රී ලාංකේය ජනතාවගේ සංස්කෘතික බැඳීම වඩාත් තහවුරු කළ හැකි බව වටහාගත් ජාතික නාට්‍ය අනුමණ්ඩලය 2004 වසරේ සිටම, එතෙක් රාජ්‍ය නාට්‍ය උළෙල ලෙස නම් කළ නාට්‍ය උත්සවය ජාතික නාට්‍ය උළෙල ලෙස හඳුන්වා දෙමින් තරුණ – වැඩිහිටි නිර්මාණ කරුවන්ගේ සිංහල - දෙමළ - ඉංග්‍රීසි නාට්‍ය එකම අවස්ථාවක එකම වේදිකාවක රඟ දැක්වීමට පියවර ගත්තේය. එම ක්‍රියාවලිය ඉදිරියට ගෙන යමින් රාජ්‍ය ළමා නාට්‍ය උළෙල ද සිංහල නාට්‍යවලට පමණක් සීමා නොකොට, දෙමළ හා ඉංග්‍රීසි භාෂා මාධ්‍යවලින් නිෂ්පාදිත ළමා නාට්‍ය සමග එකම වේදිකාවක උත්සවාකාරයෙන් පැවැත්විය යුතු බව තීරණය කළේ 2007 වසරේ සිටය.සිංහල නාට්‍ය කලාවේ උන්නතියට කැප වුණු සිංහල සාමාජිකයන්ගෙන් පමණක් සැදුම් ලද සිංහල නාට්‍ය අනුමණ්ඩලයට දෙමළ හා මුස්ලිම් ජාතිකයන් සමග ඉංග්‍රීසි නාට්‍ය කලාවට සම්බන්ධ අය ද සාමාජිකයන් ලෙස පත් කොට ජාතික නාට්‍ය අනුමණ්ඩලය පිහිටවනු ලැබුයේ උක්ත අරමුණු සාක්ෂාත් කරගනු පිණිසය. සිංහල දෙමළ භේදයකින් තොරව , ළමා නාට්‍ය එකම රාජ්‍ය නාට්‍ය උළෙලක ඇගයීමට ලක් කිරීමට ජාතික නාට්‍ය අනුමණ්ඩලය විධිවිධාන යෙදුවත්, රටේ පැවැති යුදමය වාතාවරණය යටතේ දෙමළ ප්‍රජාවගෙන් හා දෙමළ මාධ්‍ය පාසල්වලින් ඊට යහපත් ප්‍රතිචාරයක් ලැබුණේ නැත. යුද්ධය නිමා වී රට සාමකාමී වාතාවරණයකට පත්වීමත් සමග අවුරුදු දෙකක ඇවෑමෙන් එම අපේක්ෂාව අද මල්ඵල ගැන්වී ඇත. ජාතික නාට්‍ය අනුමණ්ඩලය මඟින් ගත් ප්‍රතිපත්තිමය තීරණය අද යථාර්ථයක් බවට පත්ව ඇත.2011 ජාතික ළමා නාට්‍ය උළෙල සඳහා සිංහල අත්පිටපත් සීමිත අංශයෙන් 58ක් හා විවෘත අංශයෙන් 62ක් ද, දෙමළ අත්පිටපත් සීමිත අංශයෙන් 14ක් හා විවෘත අංශයෙන් 9ක් ද, ඉංග්‍රීසි භාෂාවෙන් අත්පිටපත් සීමිත අංශයෙන් 8ක් හා විවෘත අංශයෙන් 2 ක් ද වශයෙන් ලැබී තිබුණි. එම අත්පිටපත් අතුරින් පිටපත් සමීක්ෂණයෙන් පසු සිංහල අත්පිටපත් සීමිත 31ක් හා විවෘත 41 ක් තෝරා ගන්නා ලද අතර ඉන් නාට්‍ය 23ක් (සීමිත 13, විවෘත 10 යි) මෙම නාට්‍ය උළෙලේ ම අවසාන වටයට ඇතුළත් වේ. දෙමළ නාට්‍ය අතරින් සීමිත අංශයේ 5 ක් හා විවෘත අංශයේ 5ක් වශයෙන් අවසාන වටයට නාට්‍ය 10ක් තෝරාගෙන ඇත. ඉංග්‍රීසි නාට්‍ය අත්පිටපත් දහය අතරින් සීමිත අංශයේ 6ක් හා විවෘත අංශයේ 2 ක් වශයෙන් නාට්‍ය 8ක් අවසාන වටය සදහා වේදිකා ගතවේ.කොළඹ රාජකීය විද්‍යාලය ඉදිරිපත් කරන ‘මිඩ් සමර් නයිට් ඩ්‍රීම්’ ඉංග්‍රීසි නාට්‍යයේ සිට වව්නියාවේ ඉලංකායි තිරුව්සුබායි දෙමළ විද්‍යාලයේ ‘එනීර් තලම් එමත්කාහ’ නාට්‍යය දක්වාත්, මීගමුව ලොයොලා විදුහලේ ‘රූකඩ පෙන්වනවා’ නාට්‍යයේ සිට වාලච්චේන කරුත්තානි විග්නේශ්වරම් විද්‍යාලය ඉදිරිපත් කරන ‘ඉනයින්දු වලා’ , කහටගස්දිගිලිය පහළ කුඩා පට්ටිය මහා විද්‍යාලයේ ළමයින් රඟන ‘බැරි නෑ’ නාට්‍යය දක්වාත්; ගම - නගරය, සිංහල – දෙමළ - ඉංග්‍රීසි භේදයකින් තොරව අපේ ශ්‍රී ලංකාවේ විවිධ පළාත්වල ළමයින්ගේ රංගන දස්කම්, නාට්‍ය කුසලතා එළි දක්වන මහා සංස්කෘතික කලා මංගල්‍යයක් ලෙස මෙම ජාතික ළමා නාට්‍ය උළෙල හැඳින්විය හැකිය.සිංහලෙන් නිෂ්පාදිතව පෙර වසරකදී සම්මාන දිනාගත් කළුතර බෝම්ඹුවල ධර්මාලෝක මහ විද්‍යාලයේ “මාෂා හා වලහා” නාට්‍යය මෙවර ඉංග්‍රීසියට පරිවර්තනය කොට ඉංග්‍රීසි නාට්‍යයක් ලෙස වේදිකාගත වීමද විශේෂත්වයකි. එසේම ගම්බද පාසල්වල සිංහල ළමයින් චතුර ලෙස ඉංග්‍රීසි සංවාද උසුරුවමින් ඉංග්‍රීසි නාට්‍යවල රඟපෑම ද මෙම උළෙලේ කැපී පෙනෙන ලක්ෂණයකි.සංස්කෘතික හා කලා කටයුතු අමාත්‍යංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ ජාතික නාට්‍ය අනුමණ්ඩලය එක්ව සංවිධානය කරනු ලබන 2011 ජාතික ළමා නාට්‍ය උළෙල සැප්තැම්බර් 20 වැනිදා දක්වා පැවැත්වේ.මේ නාට්‍ය උළෙලේ වේදිකාගතවන නාට්‍ය නිර්මාණ ඇගැයීමට ලක් කරන විනිශ්චය මණ්ඩලය ලෙස මහාචාර්ය රෝලන්ඩ් අබේපාල, මහාචාර්ය චන්ද්‍රසේකරන්, ඊ.එම්.ජී.එදිරිසිංහ, විජේරත්න පතිරාජ, මාධ්‍යවේදී එම්. මෝසස්, තරංග සමරවික්‍රම, පද්මසිරි ප්‍රනාන්දු යන මහත්වරු බැරෑරුම් කටයුත්තකට සිය මානසික ශ්‍රමය කැප කිරීමට දින 11 ක් පුරා වෙහෙසෙති. ඔවුන්ගෙන් සාධාරණ විනිශ්චයක් ලැබෙතැයි යන්න නාට්‍ය උළෙලට ඉදිරිපත් වූ සැමගේ අපේක්ෂාවයි.වඩාත් දුෂ්කර වන්නේ යමක් අලුතින් ආරම්භ කිරීමයි. හොඳ කටයුත්තක් ආරම්භ කිරීමට මහත් වැර වෑයමක් ගෙන දුෂ්කර ක්‍රියා කළ යුතුය. එම දුෂ්කර ක්‍රියාවේ ප්‍රථම පියවර සාර්ථක කර ගැනීමට ජාතික නාට්‍ය අනුමණ්ඩලය සමත් වී ඇත. නාට්‍ය අනුමණ්ඩලයේ ඊළඟ පියවර විය යුත්තේ මෙරට ළමා පරපුරේ උන්නතිය සඳහා ජාතික ළමා නාට්‍ය උළෙල මේ අයුරින් නොකඩවා ඉදිරියට පවත්වාගෙන යාමය. ඊට අවශ්‍ය ආධාර අනුග්‍රහ ලබාදීම රජයේ වගකීමයි. අනාගත ලෝකයේ රටේ සම්පත වන ළමයින්ගේ කලා කුසලතා ඔප් නැංවීමට මෙවැනි ජාතික වැදගත්කමක් ඇති නිර්මාණ ක්‍රියාවලියකට ශ්‍රී ලංකා ඉන්ෂුවරන්ස් ආයතනය ඉදිරිපත්ව අනුග්‍රහය දැක්වීම ද අගය කළ යුත්තකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109201</link>
    <topic>දුම්රිය අනතුරට හේතුවසංඥා නොතකා ධාවනයයි</topic>
    <author>ශීලා උඩුවර සහ සුභාෂිනී සේනානායක</author>
    <content>අලව්ව දුම්රිය ස්ථානයේදී අනතුරට පත්වූ දුම්රිය, සංඥා එළි නොතකා වේගයෙන් ධාවනය වූ බවට මෙතෙක් සිදුකළ පරීක්‍ෂණවලින් සනාථ වී ඇතැයි ප්‍රවාහන අමාත්‍ය කුමාර වෙල්ගම මහතා පවසයි.මෙම සිද්ධියෙන් විවිධ අනතුරුවලට ලක්වූවන් 15 දෙනකු පමණ කුරුණෑගල මහරෝහලේ ප්‍රතිකාර ලබන බවත් ඒ අයගේ ප්‍රකාශ සහ දුම්රියේ ප්‍රධාන නියාමක මහතාගේ ප්‍රකාශයට අනුව මේ බව තහවුරු වී ඇති බවත් අමාත්‍යවරයා පවසයි.අනතුරට පත් දුම්රියේ රියැදුරු, රිය සහයක සහ ජර්මන් ජාතිකයකු ජීවිතක්‍ෂයට පත් වූ අතර ගමන්ගත් මගීන් 25ක් 30ක් පමණ තුවාල ලැබූහ.සිද්ධියට අදාළ දුම්රියේ සේවය කළ ප්‍රධාන නියාමකවරයා මේ වනවිට සේවය තහනම් කර ඇති අතර ඔහු බුජිගමුව දුම්රිය ස්ථානයට ලබාදුන් ප්‍රකාශයට අනුව කහ හා රතු සංඥා නිකුත් වී තිබුණද දුම්රිය ධාවනය වී තිබේ. ඔහු නියාමක මැදිරියේ වායු තිරිංග ක්‍රියාත්මක කළද රියැදුරුට දුම්රිය නවතා ගැනීමට නොහැකි වී තිබේ.මෙම අනතුර මගින් දුම්රිය දෙපාර්තමේන්තුවට සිදුවූ පාඩුව රුපියල් මිලියන 75කි. මෙම අනතුරට ලක්වීමෙන් කුරුණෑගල රෝහලේ ප්‍රතිකාර ලබන බුරුම ජාතික ස්වාමින්වහන්සේලා තිදෙනකුද ප්‍රකාශ ලබා දී තිබේ.ඊයේ (19) ප්‍රවාහන අමාත්‍යංශයේ පැවති මාධ්‍ය හමුවකදී අමාත්‍යවරයා මේ බව කීය. මෙම මාධ්‍ය හමුවට දුම්රිය නියාමකවරුන්ගේ, රියදුරුවරුන්ගේ සංගමය හා සංඥා පද්ධති පිළිබඳ නිලධාරීන් ඇතුළු පිරිසක්ද අදහස් දැක්වූහ.මෙම සංඥා පද්ධති වසර 40කට වඩා පැරණි බව මෙහිදී අනාවරණය වූ අතර මෙම ස්ථානයේදීම මෙවැනි අනතුරු 03ක් සිදුවී ඇති අතර එක් අනතුරක් සිදුවීමට ඉඩ නොදී වළක්වාගත් බවද අනාවරණය විය.දුම්රිය පාලක මැදිරියේ කිසිදු වැරැද්දක් මෙම අනතුර සම්බන්ධයෙන් සිදුවී නැති බව අවධාරණය වූ අතර පල්ලෙවෙල දුම්රිය ස්ථානයෙන් අනතුරුව පාලක මැදිරිය උපදෙස් ලබාදීමක් සිදු කළද සංඥා ලබා නොදෙන බව අනාවරණය විය.දුම්රිය රියැදුරන් සංඥා පද්ධතිවල පවතින දෝෂ සම්බන්ධයෙන් සිදුකරන ලද පැමිණිලිවලට දුම්රිය දෙපාර්තමේන්තුව ප්‍රතිචාර නොදක්වන බවටද චෝදනා කළහ.මෙම මාධ්‍ය හමුව සඳහා සියලු පාර්ශ්ව කැඳවූයේ අඩුපාඩු මාධ්‍යයට හෙළිදරව් කිරීමට බව කී අමාත්‍යවරයා දෙපාර්තමේන්තුවේ අඩුපාඩු පවතින බවත් ඒවා යථා තත්ත්වයට පත්කිරීමට තමා ක්‍රියාකරන බවත් කීය.මෙම අවස්ථාවට ප්‍රවාහන අමාත්‍ය වැබලන ලේකම් මල්කාන්ති ජයසූරිය, දුම්රිය සාමාන්‍යාධිකාරී බී. ඒ. පී. ආරියරත්න, දුම්රිය අධ්‍යක්‍ෂ සැළසුම් විජය සමරසිංහ මහතා ඇතුළු නිලධාරීන් සහභාගි වූහ.ඉහත මාධ්‍ය හමුවේදී අදහස් දැක්වූ දුම්රිය රියැදුරු සංගමයේ නිලධාරීන් පවසා සිටියේ අනතුරට පත් දුම්රියේ සේවය කළ රියැදුරු හා රියැදුරු සහයක මෙතෙක් කලක් ඉතාමත් සැළකිල්ලෙන් සිය රාජකාරි ඉටු කළ දෙදෙනකු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092016</link>
    <topic>ඔප්පු නොමැතිව ජීවත්වූ කොළඹ 5000කට නිවාස හිමිකම් අද</topic>
    <author>චන්දිමා එදිරිමාන්න</author>
    <content>ජාතික නිවාස සංවර්ධන අධිකාරියට අයත් නිවාසවල ඔප්පු නොමැතිව වසර 30කට අධික කාලයක් තිස්සේ ජීවත් වූ පන්දහසකට ඔප්පු ලබා දීමට ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය තීරණය කර ඇත.දෙහිවල, ගල්කිස්ස, මොරටුව, කොළඹ, කෝට්ටේ හා කොළොන්නාව යන ප්‍රදේශවල ජනතාවට මෙසේ ඉඩම් හිමිකම් ඔප්පු ලබා දෙයි.ඔප්පු ප්‍රදානය අද (20) කොළඹ විජේරාම මාවතේ සව්සිරිපාය ශ්‍රවනාගාරයේදී ඇමැති විමල් වීරවංශ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109202</link>
    <topic>එ.ජා. මහා මණ්ඩල රාජ්‍ය නායක සමුළුවට ජනපති අමෙරිකාවට යයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>එක්සත් ජාතීන්ගේ මහා මණ්ඩලයේ රාජ්‍ය නායක සමුළුවට සහභාගීවීම සඳහා ජනාධිපති මහින්ද රාජපක්ෂ මහතා ඊයේ (19) අලූයම ඇමරිකාවේ නිව්යෝර්ක් නුවර බලා පිටත්ව ගියේය.එම මහා මණ්ඩලයේ 66 වැනි සැසිවාරය පසුගිය 14 දා ඇමරිකාවේ නිව්යෝර්ක්හි පිහිටි එක්සත් ජාතීන්ගේ සංවිධාන මුලස්ථානයේදී ආරම්භවූ බව විදේශ කටයුතු අමාත්‍යාංශය පවසයි.එක්සත් ජාතීන්ගේ රාජ්‍ය නායක සමුළුව ලබන (22) ආරම්භ කිරීමට නියමිත අතර ශ්‍රී ලංකා ජනාධිපති මහින්ද රාජපක්ෂ මහතා ලබන (23) දා සමුළුව ඇමතීමට නියමිතව ඇත. මේ සමුළුව ලබන 27 වැනිදා දක්වා පැවැත්වීමට නියමිතව තිබෙන අතර සමුළුව අතරවාරයේදී ජනාධිපති මහින්ද රාජපක්ෂ මහතා එක්සත් ජාතීන්ගේ මහ ලේකම්වරයා හමුවීමටද බලාපොරොත්තු වෙයි.දරුස්මාන් වාර්තාව එළිදැක්වීමෙන් පසුව ශ්‍රී ලංකා ජනාධිපතිවරයා හා එක්සත් ජාතීන්ගේ මහ ලේකම්වරයා හමුවන පළමු අවස්ථාවද මෙය ලෙස සැළකේ. මේ අතර එක්සත් ජාතීන්ගේ සංවිධානයේ 66 වන මහා මණ්ඩල සැසිවාරයට සහභාගීවීම සඳහා දිවයිනෙන් නික්ම ගිය විදේශ කටයුතු ඇමති මහාචාර්ය ජී.එල්.පීරිස් මහතා නිව්යෝර්ක් නුවරට ළඟා වී සිටින අතර ඒ මහතාද විදේශ අමාත්‍ය සමුළුව ඇමතීමට නියමිත බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092017</link>
    <topic>මෙරට විශ්ව විද්‍යාල සිසුන්ට විදේශ සරසවියකදී අධ්‍යයන වාරයක්</topic>
    <author>සමන්මලී ප්‍රියශාන්ති</author>
    <content>මෙරට විශ්වවිද්‍යාල සිසුන්ට තමන්ගේ එක් අධ්‍යයන වාරයක් විදේශීය විශ්වවිද්‍යාලයකදී හැදෑරීමට හැකි වන නව ක්‍රමයක් හඳුන්වා දීම කෙරෙහි විශ්වවිද්‍යාල ප්‍රතිපාදන කොමිසන් සභාවේ අවධානය යොමු වේ.සමස්ත ආසියාවටම සරිලන පරිදි මේ නව ක්‍රමය කඩිනමින් සකස් කිරීමට ආසියාතික රටවල උසස් අධ්‍යාපන අමාත්‍යාංශ මඟින් දැනටමත් පියවර ගෙන තිබේ.මෙරට උසස් අධ්‍යාපන ක්ෂේත්‍රයේ සංවර්ධනය වෙනුවෙන් සකස් කර ඇති ජාතික සුදුසුකම් පිළිබඳ රාමුවට මෙම නව ක්‍රමවේදය අන්තර්ගත කිරීමට පියවර ගන්නා බව විශ්ව විද්‍යාල ප්‍රතිපාදන කොමිසන් සභාවේ සභාපති ජ්‍යෙෂ්ඨ මහාචාර්ය ගාමිණී සමරනායක මහතා පැවැසීය.මේ යටතේ විදේශීය විශ්වවිද්‍යාලයක අධ්‍යාපනය ලබා එම වාරයේදී සිසුවා ලබා ගන්නා ප්‍රතිඵල මෙරට උපාධිය ප්‍රදානය කිරීම සඳහා ගණන් ගැනෙන බව ද හෙතෙම ප්‍රකාශ කළේය.දැනට යුරෝපීය රටවල සහ මැලේසියාව වැනි ආසියාතික රටවල මෙම ක්‍රමය “ක්‍රෙඩිට් චාන්ස්” නමින් ක්‍රියාත්මක වන බවත්, සමරනායක මහතා සඳහන් කළේය.ආසියාතික විශ්වවිද්‍යාල අතර සහයෝගිතාව වර්ධනය කර ගැනීමත් අන්‍යෝන්‍ය සම්බන්ධතාවය වර්ධනය කරගැනීමත් අපේක්‍ෂාවෙන් මෙම ක්‍රමවේදය සකස් කරන බව ද ඒ මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092018</link>
    <topic>අලව්ව දුම්රිය අනතුර ගැනසොයන්න ත්‍රිපුද්ගල කමිටුවක්</topic>
    <author>ශීලා උඩුවර හා සුභාෂිනි සේනානායක</author>
    <content>අලව්ව දුම්රිය අනතුර සම්බන්ධයෙන් විධිමත් පරික්‍ෂණයක් පැවැත්වීමට විශ්‍රාමික අභියාචනා විනිසුරු වරයකුගෙන් යුත් ත්‍රිපුද්ගල කමිටුවක් ඊයේ (19) පත් කළේය.මේ කමිටුවට ආතර් සී. ක්ලාක් මධ්‍යස්ථානයේ ඉලෙක්ට්‍රොනික් ඉංජිනේරු වරයකු සහ නියෝජ්‍ය පොලිස්පතිවරයකු පත්කර තිබේ.මේ සිද්ධිය සම්බන්ධයෙන් ඉදිරි සති දෙක තුළ පරීක්‍ෂණය සිදු කර තමන් වෙත ලබා දෙන ලෙසට ප්‍රවාහන අමාත්‍ය කුමාර වෙල්ගම මහතා වැඩ බලන ලේකම් මල්කාන්ති ජයසූරිය මහත්මියට උපදෙස් ලබා දුන්නේය. සිද්ධිය සම්බන්ධ පරීක්‍ෂණ වාර්තාවට අනුව තරාතිරම නොබලා දඬුවම් ලබා දෙන බව ද ඊයේ (19) අමාත්‍යාංශයේ පැවැති මාධ්‍ය හමුවකදී අමාත්‍යවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109203</link>
    <topic>නිල ඡන්ද දැන්වීම් පත්‍රිකාඅද තැපෑලට</topic>
    <author>භක්ති ධර්මප්‍රිය මෙන්ඩිස්</author>
    <content>පළාත් පාලන ඡන්ද විමසීමට අදාළව නිල ඡන්ද දැන්වීම් පත්‍රිකා අද (20) තැපෑලට බාරදීමට කටයුතු කර ඇති බව මැතිවරණ මහලේකම් කාර්යාලය පවසයි.ඒ අනුව අද දිනයේදී නිල ඡන්ද දැන්වීම් පත්‍රිකා බෙදාහැරීමේ කටයුතු සිදු කළ හැකි බව මැතිවරණ මහලේකම් කාර්යාලයේ නිලධාරියකු ‘දිනමිණ’ට පැවැසීය. ලබන මස පළමුවන දිනට පෙර නිල ඡන්ද පත්‍රිකා බෙදාහැර අවසන් කිරීමට මැතිවරණ මහලේකම් කාර්යාලය සැලසුම් කර තිබේ. එම කාලය තුළ ඡන්ද පත්‍රිකා නොලැබුණු ඡන්දදායකයන්ට සිය අනන්‍යතාවය තහවුරු කර ඡන්ද පත්‍රිකා ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109204</link>
    <topic>ගෑස් මගින් විදුලිය ගන්නඅපේ උපදේශනය ඉරාකයට</topic>
    <author>ජයසිරි මුණසිංහ</author>
    <content>ශ්‍රී ලංකාවේ බෙලා ඉන්ටර්නැෂනල් සමාගම ඉරාකයේ ඉංජිනේරු සේවා උපදේශනය සඳහා තෝරාගෙන තිබේ. ගෑස් මගින් විදුලිය නිෂ්පාදනය කිරීමට අදාළ උපදේශනය මේ මගින් සිදු කරන අතර එම තාක්ෂණය සඳහා ප්‍රකට අමෙරිකාව, ජපානය, ජර්මනිය, ජපානය හා ඕස්ට්‍රේලියාව වැනි බලවත් රටවල සමාගම් අභිබවමින් බෙලා ඉන්ටර්නැෂනල් සමාගම පෙරමුණට පැමිණ සිටී. ශ්‍රී ලංකාවේ සමාගමක් විදේශීය රටක ඉංජිනේරු සේවා උපදේශනයට තෝරාගත් පළමුවන අවස්ථාව ද මෙය වේ.ගෑස් මගින් විදුලි බලය ලබා ගැනීමේ කටයුතු අපේ රටෙන් ඉගෙන ගැනීමට ඉරාකය එකඟතාවය පළ කොට ඇත.ඒ අනුව ඉරාකයේ සම්පූර්ණ විදුලි බල අවශ්‍යතාව වෙනුවෙන් ගෑස් භාවිතා කොට විදුලිය නිපදවීමට අදාළ උපදේශන සේවා ශ්‍රී ලාංකීය සමාගමක් විසින් ලබාදෙනු ඇත.මේ ආකාරයට මෙරට සමාගමක් එවැනි කටයුත්තකට තෝරා ගනු ලැබුණු පළමු අවස්ථාව මෙය වේ.ඉරාකයේ විදුලිබල අමාත්‍යාංශය විසින් පසුගියදා සිදු කරනු ලැබූ ටෙන්ඩර් පටිපාටියකට අනුව ශ්‍රී ලංකාවේ බෙලා ඉන්ටර්නැෂනල් සමාගම මේ සඳහා තෝරා ගැනිණි.ලක් ඉතිහාසයේ පළමු වරට ජාත්‍යන්තරව මෙවන් විශාල ව්‍යාපෘතියක් වෙනුවෙන් ශ්‍රී ලංකාව තෝරා ගැනුණු අතර අමෙරිකාව, ජපානය, ජර්මනිය හා ඕස්ට්‍රේලියාව වැනි දැවැන්ත රටවල සුප්‍රසිද්ධ උපදේශන සමාගම් අභිබවමින් මෙම ව්‍යාපෘතිය වෙනුවෙන් ශ්‍රී ලංකාව තෝරා ගනු ලැබීම මෙරට ලැබූ විශාල ජයග්‍රහණයකි. තවද විදුලිබල ක්ෂේත්‍රයේ ශ්‍රී ලාංකේය සමාගමක් මෙවන් විශාලම අන්තර්ජාතික උපදේශන කොන්ත්‍රාත්තුවක් ලත් පළමු අවස්ථාවද මෙය වන්නේය.විදුලි ව්‍යාපෘතිය වෙනුවෙන් වූ ගිවිසුමට පසුගියදා දෙරට අතර අස්සන් තැබුණි. ඉරාක රජය වෙනුවෙන් විදුලිබල නියෝජ්‍ය ඇමැති සලාම් කසාස්, විදුලිබල නියෝජ්‍ය අධ්‍යක්‍ෂ, රාඩ් කසීම් මහත්වරු එම අවස්ථාවට එක්ව සිටියහ. අස්සන් තැබුණු එම ගිවිසුම අරලියගහ මන්දිරයේ දී ජනාධිපති මහින්ද රාජපක්‍ෂ මහතා වෙත බෙලා ඉන්ටර්නැෂනල් සමාගමේ කළමනාකාර අධ්‍යක්‍ෂ, චානක බෙන්ජමින් මහතා විසින් බාර දෙනු ලැබුණි.ගෑස් උත්පාදනයක් තුළින් සමස්ත ඉරාකයටම විදුලිය ලබා දීම සිදු කෙරෙන මේ නව ව්‍යාපෘතිය වෙනුවෙන් වූ උපදේශන සේවා සැපයීම සඳහා පළපුරුදු ශ්‍රී ලාංකීය විදුලි ඉංජිනේරුවන් 56 දෙනකු යොදවන අතර ලබන මස මුල් සතියේ දී ව්‍යාපෘතියේ කටයුතු ආරම්භ කිරීමට ද නියමිත ය.එල්.ටී.ටී.ඊ ය විසින් සම්පූර්ණයෙන්ම විනාශයට පත් කරන ලද කිළිනොච්චි චුන්නාගම් අධි විදුලි පද්ධතියේ යළි සකස් කිරීමේ කටයුතු ද මේ දිනවල සිදු කරන බෙලා සමාගම, ඉදිරියේ දී තම සේවා මැදපෙරදිගට හා සුඩානය වෙතද ව්‍යාප්ත කරමින් ශ්‍රී ලංකාවට ජාත්‍යන්තර කීර්තිය අත්පත් කර දීම සඳහා නිරන්තරයෙන් කැපවන බව එහි කළමනාකාර අධ්‍යක්‍ෂ, චානක බෙන්ජමින් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109205</link>
    <topic>IOC ඩීසල් මිල පහළට</topic>
    <author>භක්ති ධර්මප්‍රිය මෙන්ඩිස් සහසුභාෂිනි සේනානායක</author>
    <content>ඉන්දියන් ඔයිල් (ලංකා) සමාගම ඩීසල් ලීටරයක මිල රුපියල් තුනකින් අඩු කිරීමට පියවර ගෙන තිබේ. ඒ අනුව මෙතෙක් රුපියල් අසූ පහක් වශයෙන් පැවැති ඩීසල් ලීටරයක මිල ඊයේ (19) මැදියම් රැයේ සිට රුපියල් අසූ දෙක දක්වා මිල අඩුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109206</link>
    <topic>පොදු රාජ්‍ය මණ්ඩලීය විදුලි සංදේශසංවිධානයේ සභාපතිත්වය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය විදුලි සංදේශ සංවිධානයේ සභාපතිත්වය ශ්‍රී ලංකාවට පිරිනැමීමට එම සංවිධානය තීරණය කර ඇත.දකුණු ඇමරිකාවට අයත් ට්‍රිනිඩෑඩ්හි පසුගිය 11 දා සිට 16 දා තෙක් පැවැති සමුළුවකදී මේ තනතුර ශ්‍රී ලංකාවට පිරිනමා ඇති අතර ඒ සඳහා ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා ඒක ඡන්දයෙන් තෝරා ගෙන තිබේ.මෙම තනතුර වෙනුවෙන් ජැමෙයිකාවද අයදුම් පත්‍රයක් ඉදිරිපත් කර තිබෙන අතර එය නිෂ්ප්‍රභ කළ බවත් එංගලන්තය, අපි‍්‍රකානු රටවල් ඇතුළු ලෝකයේ රටවල් රැසක් මෙහිදී ශ්‍රී ලංකාවට සහයෝගය ලබා දුන් බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා පවසයි.පසුගිය වසරේදී පොදු රාජ්‍ය මණ්ඩලීය විදුලි සංදේශ සංවිධාන සමුළුව ශ්‍රී ලංකාවේදී පැවැති අවස්ථාවේදී එහි සභාපතිත්වය ජනාධිපති ලේකම් ලලිත් වීරතුංග මහතා වෙත පිරිනැමීය. මෙය ශ්‍රී ලංකාවට ලැබුණු කඳිම අවස්ථාවක් බව පෙන්වා දෙන ඒ මහතා එහිදී සෑම රටක් සමඟම සහයෝගයෙන් කටයුතු කිරීමට බලාපොරොත්තු වන බවද කියා සිටී. අනූෂ පැල්පිට මහතා රජයේ ප්‍රවෘත්ති අධ්‍යක්ෂ ජනරාල්වරයා වශයෙන්ද සේවය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109207</link>
    <topic>දුම්රිය ගේට්ටු කඩාගෙන රිය පැදවූවොත්ගෙවිය යුතු දඩ මුදල ඉහළට</topic>
    <author>නිමල් රාජපක්ෂ</author>
    <content>වසා දමා තිබෙන දුම්රිය ගේට්ටුවලට හානිවන අයුරින් රිය පදවන්නන්ගෙන් මෙතෙක් අයකළ රුපියල් පන්දහසේ දඩ මුදල රුපියල් පනස් දහස (50,000) දක්වා වැඩි කිරීමට දුම්රිය දෙපාර්තමේන්තුව තීරණය කොට ඇත.අදාළ දඩමුදල පැනවීම හරහා නොසැලකිලිමත් රියදුරන් නිසා විනාශ වී යන මිනිස් ජීවිත රැසක් බේරාගත හැකි යැයි දුම්රිය සාමාන්‍යාධිකාරී ඩී. එස්. පී. ආරියරත්න මහතා පැවැසීය.රියදුරන් බොහෝ දෙනකු අපරික්ෂාකාර ලෙස රිය පදවා දුම්රිය ගේට්ටුව කඩාගෙන රිය පදවන්නේ ඔවුන්ගෙන් රුපියල් පන්දහසක දඩ මුදලක් අය කර ගන්නා බැවිනි. ඊට අමතරව අදාළ ස්ථානයේ පොලිස් නිලධාරීන් රියදුරන් මහේස්ත්‍රාත් අධිකරණ වෙත ඉදිරිපත් කළද සුළු දඩ මුදලක් ගෙවීමට සිදුවෙයි. මේ හේතුව නිසා නිතර නිතර දුම්රියෙහි මෝටර් රථ හැපී සිදුවන අනතුරු දිනෙන් දින වැඩිවී තිබේ.දුම්රිය ගේට්ටුවක් වසා තිබෙන විට ඉවසීමක් නොමැති රියදුරන් ගේට්ටුව ගැන අවධානය නොකොට අපරික්ෂාකාරී ලෙස රිය ධාවනය කිරීමේදී අනතුරු සිදුවෙයි.දුම්රියෙහි මෝටර් රථ හැපී සිදුවන අනතුරු අවම කිරීමේ අරමුණින් දුම්රිය ගේට්ටු කඩාගෙන රිය පදවන රියදුරන් හට රුපියල් පනස් දහසක දඩමුදලකට යටත් කිරීමට පියවර ගන්නා බවද ආරියරත්න මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109208</link>
    <topic>සිංහරාජය ආශ්‍රිත මාර්ග සංවර්ධනය වහා අත්හිටුවයි</topic>
    <author>ශීලා උඩුවර</author>
    <content>ඉඩම් ප්‍රතිසංස්කරණ කොමිෂන් සභාවට අයත් සිංහරාජ වනාන්තරයට යාබදව ඇති ඉඩම් හෙක්ටයාර් 2488 ක් වහා ක්‍රියාත්මක වන පරිදි වන සංරක්ෂණ දෙපාර්තමේන්තුවට පවරා ගැනීමට පියවර ගෙන ඇත.සිංහරාජ වනාන්තරයට හෝ එහි ජෛව විවිධත්වයට හානියක් වීමට ඇති ඉඩකඩ අවම කිරීම සඳහා මේ පියවර ගත් බව පරිසර ඇමැති අනුර යාපා මහතා පවසයි.ඇමැතිවරයා මෙම අදහස් පළකළේ මධ්‍යම පරිසර අධිකාරියේ පැවැති මාධ්‍ය සාකච්ඡාවකදීය. සිංහරාජ වනාන්තරය ආශ්‍රිතව සංරක්ෂිත කලාපය හරහා ඉදි කෙරෙන මාර්ගය පිළිබඳ කරුණු පැහැදිලි කිරීම සඳහා මෙම මාධ්‍ය සාකච්ඡාව පැවැත්විණි.සිංහරාජ වනාන්තරය ආශ්‍රිතව ඉදිකෙරෙන මාර්ගය පිළිබඳ සොයා බැලීම සඳහා පරිසර අමාත්‍යාංශය, මධ්‍යම පරිසර අධිකාරිය වන සංරක්ෂණ දෙපාර්තමේන්තුව යන ආයතනවලින් නිලධාරින් කණ්ඩායමක් පරීක්ෂණයක් කරගෙන යන බවත්, එම පරීක්ෂණ වාර්තාව ලැබුණු පසු ඉදිරි කටයුතු සිදු කරන බවත් ඇමැතිවරයා කීය.දැනට මාර්ග සංවර්ධන කටයුතු තාවකාලිකව නවත්වා ඇති අතර සිංහරාජ වනාන්තරය ආශ්‍රිත සංරක්ෂිත කලාපය වන සංරක්ෂණ දෙපාර්තමේන්තුවට පවරා ගන්නා ලෙස ඇමැතිවරයා වන සංරක්ෂණ ජනරාල්වරයාට උපදෙස් දී තිබේ.සිංහරාජ වනාන්තරය ආශ්‍රිත සංරක්ෂිත කලාපය හරහා ඉලුඹකන්දේ සිට සූරියකන්ද දක්වා කිලෝ මීටර් 7ක් දුරට මාර්ගය ඉදිකෙරේ. දැනට අඩි පාරක් තිබෙන අතර යෝජිතව තිබුණේ එය පළල් කිරීමට බවත්, ඇමැතිවරයා කීය.යුනෙස්කෝ ආයතනය හා පරිසර සංවිධාන මේ පිළිබඳ විමසන බවත් ඇමැතිවරයා කීය. පරිසර අමාත්‍යාංශයේ ලේකම් ආර්. එච්. එස්. සමරතුංග, මධ්‍යම පරිසර අධිකාරියේ සභාපති චරිත හේරත් හා වන සංරක්ෂණ ජනරාල් එච්. එම්. හිටිසේකර යන මහත්වරු මෙම සාකච්ඡාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n1109209</link>
    <topic>අලව්ව දුම්රිය අනතුරමියගිය අයකුට ලක්‍ෂයක වන්දියක්</topic>
    <author>නිමල් රාජපක්‍ෂ</author>
    <content>අලව්ව දුම්රිය අනතුරින් මියගිය අයකු සඳහා රුපියල් ලක්‍ෂයක වන්දි මුදලක් ගෙවීමට දුම්රිය දෙපාර්තමේන්තුව තීරණය කොට ඇත.අනතුරින් බරපතළ තුවාල ලැබූවන් සඳහාද තුවාලයේ ස්වභාවය අනුව වන්දියක් ගෙවීමට දුම්රිය සාමාන්‍යාධිකාරී ඩී. ඒ. පී. ආරියරත්න මහතා අදාළ නිලධාරීන්ට උපදෙස් දී තිබේ.දුම්රිය වානිජ දෙපාර්තමේන්තුවේ නිලධාරීන් අදාළ වන්දි මුදල් ගෙවීමට සූදානමින් සිටිනු ඇතැයිද දුම්රිය ගමනාගමන අධිකාරී එල්. ඒ. ආර්. රත්නායක මහතා පැවැසීය.අනතුරින් මියගිය අයගේ බිරිය හා පවුලේ ළඟම ඥාතීන්හට වන්දි මුදල ප්‍රදානය කරනු ඇත. අනතුරින් තුවාල ලැබූවන් හට අනතුරේ ස්වභාවය අනුව වන්දි මුදල් ප්‍රදානය කිරීමට දුම්රිය දෙපාර්තමේන්තුව පියවර ගනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092010</link>
    <topic>අනුරපුර-හතරැස්වල දුම්රිය ගේට්ටුකරු අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>අනුරාධපුර බණ්ඩාර පුලියන්කුලම, හතරැස්වල ආරක්ෂිත දුම්රිය මාර්ගයේ ගේට්ටු මුරකරු ලෙස (18) වනදා සේවයේ නියුතුව සිටි පුද්ගලයා අනුරාධපුර මූලස්ථාන පොලිසියේ රථවාහන අංශය මගින් අත්අඩංගුවට ගෙන ඇත.පෙරේදා (18) අලුයම එම හරස් මගේ දී වව්නියාවේ සිට අලුත්ගම දක්වා ධාවනය වූ රජරට රැජින ශීඝ්‍රගාමී දුම්රියට යාපනය දක්වා භාණ්ඩ ප්‍රවාහනය කළ ලොරියක් ගැටීම නිසා එහි රියදුරා ජීවිතක්ෂයට පත්වූ අතර ලොරියට බරපතළ හානි සිදුවිය. එදින අලුයම සේවයේ නියුතුව සිටි ගේට්ටු මුරකරු රාජකාරිය පැහැර හැරීම නිසා අනතුර සිදුවූ බවට ලැබුණු පැමිණිලිවලට අනුව සැකපිට පොලිස් රථවාහන අංශය මගින් ඔහුව අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092011</link>
    <topic>නීති විරෝධීව මී ගවයන් ප්‍රවාහනය කළලොරියක් ගල්කුලමේදී අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>බලපත්‍රයක් නොමැතිව සත්ව හිංසනය ඇතිවන අයුරින් හොර රහසේ මී ගවයන් (32) රැගෙන ගිය ආවරණය සහිත ලොරි රථයක් උතුරු මැද පළාත් විශේෂ විමර්ශන ඒකකය මගින් ගල්කුලම හන්දියේදී ඊයේ (19) උදෑසන අත්අඩංගුවට ගෙන ඇත.ගනේවල්පොල සිට මාතලේ දක්වා මෙම ලොරිය ගමන් කරමින් සිටියදී අත්අඩංගුවට ගෙන ඇති අතර එහි ගැබ්බර මී දෙනුන් කිහිප දෙනෙකුම සිට ඇත. අත්අඩංගුවට ගත් ලොරියේ ගැබ්බර මී දෙනක් මියගොස් සිටි අතර තවත් මී දෙනක් පැටියෙකු ප්‍රසූත කර ඇත. පැටියා ඒ වන විට මියගොස් සිටි බවද පොලිසිය පවසයි. ලොරියේ සිටි මී ගවයන් බොහෝ දෙනෙකු තුවාල ලබා සිටි බවද පොලිසිය පවසයි.ලොරිය සමඟ සැකකරුවන් සිවු දෙනෙකුද පොලිසිය මගින් අත්අඩංගුවට ගෙන ඇත. ඔවුන් කහටගස්දිගිලිය ප්‍රදේශයේ පදිංචිකරුවන්ය. ගෙවී ගිය දින දහනමය (19) තුළ අත්අඩංගුවට ගත් තෙවන නීති විරෝධී ලෙස ගවයන් ප්‍රවාහනය කළ ලොරිය බවද පොලිසිය සඳහන් කරයි. උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති සී. සී. වික්‍රමරත්න, අනුරාධපුර දිසාව භාර නියෝජ්‍ය පොලිස්පති කිත්සිරි දයානන්ද යන මහත්වරුන්ගේ උපදෙස් මත උතුරුමැද පළාත් විශේෂ විමර්ශන ඒකකයේ ස්ථානාධිපති පොලිස් පරීක්ෂක ආර්. එම්. ගුණපාල, පොලිස් සැරයන් විජේසේන, පොලිස් කොස්තාපල්වරුන් වන ප්‍රියන්ත නිශාන්ත යන නිලධාරීන් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092012</link>
    <topic>දඹුල්ලේ උපවාස 2ක්</topic>
    <author>සීගිරිය විශේෂ</author>
    <content>උපවාසයකට විරුද්ධව තවත් විරෝධතාවක් පැවැත්වීමේ සිද්ධියක් ඊයේ (19) දඹුල්ල විහාර හන්දිය ප්‍රදේශයෙන් වාර්තා විය.අනවසර වෙළෙඳසැල් ඉවත් කැර පූජා භූමි සංවර්ධන සැලැස්ම ක්‍රියාත්මක කරන්නැයි ඉල්ලමින් දඹුල්ල විහාර හන්දිය වෙළෙඳ සංකීර්ණයේ වෙළෙඳුන් උපවාසයක් ආරම්භ කැර ඊයේ (19) ට දින හයකි. එම උපවාස කරුවන්ගේ ඉල්ලීම් හා උපවාසය අසාධාරණ එකක් යැයි පවසමින් එය හෙළා දකිමින් විහාර හන්දියේ නව මාර්ගය දෙපස පදිංචිකරුවෝ සහ ව්‍යාපාරිකයෝ ද ඊයේ (19) සිට විරෝධතාවයක නියැළී සිටිති.විහාර මළුවේ පිරිස කියා සිටින්නේ දේ්ශපාලන හිතවත්කම් මත තමන්ට අසාධාරණයක් සිදුවී ඇති බවය. වන්දනා වාහන සියල්ල අලුත් මාර්ගයේ නවතද්දී නේවාසිකාගාර කලාපයේ පදිංචි අය අනවසර වෙළඳසැල් ආරම්භ කැර තමන්ට ජීවත් වීමට තිබූ ව්‍යාපාර අනතුරට පත් කර ඇති බවද ඔවුහු පවසති. දඹුල්ල මහ නගර සභාව සහ නාගරික සංවර්ධන අධිකාරිය මෙතෙක් තමන් කියන දේ පිළිබඳ සොයා බැලීමක් සිදු නොකළ බව ද ඔවුහු කියති.ඊට ප්‍රති විරුද්ධව විරෝධතාවයේ නිරත වී සිටින අය කියා සිටින්නේ ද තමන් පාරම්පරිකව සිය ඉඩම් රජයේ සංවර්ධන කටයුතු වලට ලබාදී රජය මගින් ලබාදී ඇති ඉඩම්වල පදිංචි වී ව්‍යාපාර පවත්වාගෙන යනු ලබන බවයි. තමන්ට ඇති නොහැකියාව වසා ගැනීම සඳහා සභාව රජයට බදු ගෙවීමෙන් වැලකී සිටීමට උපවාසය ආරම්භ කැර ඇති බව ද ඔවුහු පවසති.මීටර් 200 ක් 300 ක් වැනි කෙටි දුරක මෙම විරෝධතා දෙකම පැවැත්වෙන අතර කඩිනමින් මෙම ප්‍රශ්නයට විසඳුමක් ලබාදීමට උනන්දු වන ලෙස මෙය බලා සිටින ජනතාව කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092013</link>
    <topic>පිටකන්ද කතරගම දෙවොලේපඬුරු පෙට්ටියට විදලා</topic>
    <author>රත්නපුර දිසා විශේෂ නිරෝෂන පෙරේරා</author>
    <content>වැලිගෙපොල පිටකන්ද කතරගම දේවාලයේ මුදල් නෝට්ටු දමන වීදුරු පඬුරු පෙට්ටිය බිඳ එහි තිබූ මුදල් සොරකම් කරගෙන ගොස් ඇතැයි දේවාලයේ බාරකරුවන් වැලිගෙපොල පොලිසියට පැමිණිලි කර ඇත.ඊයේ (18) රාත්‍රි දේවාලයට ඇතුළු වූ අයකු විසින් මෙම සොරකම සිදුකර ඇතැයි ගම්වාසීහු කියති.පිටකන්ද දේවාලයට පඬුරු දැමීමට පෙට්ටි දෙකක් තිබූ අතර කාසි දමන පෙට්ටියට හානි නොකර මුදල් මෝට්ටු දමන පෙට්ටිය බිඳ එහි තිබූ මුදල් සොරාගෙන ගොස් ඇත. සොරකම් කළ මුදල කොපමණ දැයි නොදන්නා බව දේවාලයේ පරිපාලකයෝ පොලිසියට පවසා ඇත. වැලිගෙපොල පොලිසිය පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092014</link>
    <topic>අති දුර්ලභ පුරාවස්තුවක් යාපහුවෙන් හමුවෙයි</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ශ්‍රී ලාංකීය පුරාවිද්‍යා ක්ෂේත්‍රයේ පළමු වතාවට හමුවූ ‘ගිරවකුගේ’ හැඩය ගත් පුරාවස්තුවක් යාපහුව පුරාණ විහාරස්ථ රජමහා විහාරයේ ගල්ගුහාවක ගල් දෙබොක්කාවක් තුළදී හමු වී ඇතැයි යාපහුව මධ්‍යම සංස්කෘතික ත්‍රිකෝණයේ ප්‍රධාන ගවේශක හා ස්ථානාධිපති රසික බණ්ඩාර මහතා පවසයි.දිගින් අඟල් 18ක් හා පළලින් අඟල් 6ක් වූ කිලෝ දෙකක් පමණ බරැති මෙය රිදියෙන් හා තඹ වලින් නිර්මාණය වී ඇතැයි ද ඒ මහතා පෙන්වා දෙයි.මෙම අති දුර්ලභ පුරාවස්තුව නැරැඹූ මධ්‍යම සංස්කෘතික අරමුදලේ අධ්‍යක්ෂක ජනරාල් මහාචාර්ය නිමල් ද සිල්වා හා ව්‍යාපෘති අධ්‍යක්ෂ ගාමිණී අධිකාරි මහතුන් ගේ මතය අනුව මෙවැන්නක් ලංකාවේ දී හමුවූ ප්‍රථම අවස්ථාව මෙය යයි ද පෙන්වා දෙන අතර බොහෝ විට 13 සියවසෙහි පරිහරණය කරනු ලැබූවක් විය හැකි යයිද විශ්වාස කෙරේ.පහනකට හෝ කඩුවකට හෝ වෙනත් එවැන්නකට සවිකරනු ලැබූ දෙයක් ලෙසට දැනට විශ්වාස කරන මෙය විටක ඩයිනෝසරස් සත්වයකුගේ හැඩයක් ද පෙන්නුම් කෙරෙතැයි පවසයි.ලේනකුගේ වලිගය මෙන් උඩට නැමී ගිය වලිගය වැනි කොටස දැති දැති වගේ ලියවැලින් සමන්විතය. මුහුණ වක් ගතියකි. කන්වල කුණ්ඩලාභරණ සහිත පළඳනාවක් පළඳා ඇති අතර එය ලම්බකර්ණය.මේ අතර යාපහුව රජමහා විහාරයේ පැරැණි පොකුණ ළඟ තිබී ඇඹරුම් ගලක් වැන්නක්ද හමුවී ඇති බවත් බොහෝවිට එය බෙහෙත් වර්ග සකස් කිරීමට යොදාගත් එකක් විය හැකි බවත් මෙයින් යාපහුව විහාරයේ පුරාවිද්‍යාත්මක වටිනාකම ඉහළ යන බවත් පවසා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=n11092015</link>
    <topic>පාසල් සිසුන්ගේ ජංගම දුරකථනවලටඅසැබි දසුන් දුන් වීඩියෝහල් හිමියා දැලේ</topic>
    <author>අසේල කුරුළුවංශ</author>
    <content>අසභ්‍ය දර්ශන චිත්‍රපට පාසල් සිසුන්ගේ ජංගම දුරකතනවලට ඇතුළු කරදුන් බව කියන බගවන්තලාව ප්‍රදේශයේ වීඩියෝ ශාලා හිමියකු පොලීසිය පෙරේදා (18) අත්අඩංගුවට ගෙන තිබේ.චිත්‍රපට හා ගීත අඩංගු සංයුක්ත තැටි කුලියට දීමේ ස්ථානයක් පවත්වාගෙන යමින් සැකකරු මුදල් ලබා ගනිමින් පාසල් සිසුන්ට ජංගම දුරකතනවලට අසභ්‍ය දර්ශන පරිගණක ආධාරයෙන් ඇතුළු කර දී තිබන බව පොලිස් පරීක්‍ෂණ මගින් අනාවරණය වී ඇත.අදාළ ස්ථානයේ තිබී පොලිසිය පරිගණකයක්ද අත්අඩංගුවට ගෙන ඇති අතර එහි අසැබි දර්ශන සහිත චිත්‍රපට හා ඡායාරූප රැසක් තිබු බව පොලිසිය කියයි.පොලීසියට ලද තොරතුරක් මත බගවන්තලාව පොලිස් ස්ථානාධිපති පොලිස් පරීක්‍ෂක එස්. නවකුමාර් මහතා ඇතුළු කණ්ඩායමක් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=r1109201</link>
    <topic>රාගම දී පුද්ගලයකුට තර්ජනය කර පැහැරගෙනමුදල් කොල්ල කෑ තිදෙනකුට දඩ සහ සිර දඬුවම්</topic>
    <author>ගම්පහ සංචාරක</author>
    <content>රාගම පොලිස් බල ප්‍රදේශයේදී පුද්ගලයන් තිදෙනකු එක්වී, තමන් රජයේ සේවකයන් බව හඟවා පුද්ගලයකු පැහැර ගෙන ගොස් ඔහු සතු රුපියල් 105000/-ක මුදල් හා දේපළ කොල්ල කෑම, එම සොරබඩු අලෙවිය යන චෝදනා මත ගම්පහ අධිකරණයට ඉදිරිපත් කර තිබුණි.එක් එක් පුද්ගලයාට චෝදනා 4ක් යටතේ නඩු පවරා තිබුණි. චෝදනාවලට වරදක් පිළිගත් අයට එක් පුද්ගලයකුට රුපියල් 6000ක දඩයක් ද, වසර 04ක සිර දඬුවමක් ද, පැමිණිලිකරුට එක් එක් පුද්ගලයා රුපියල් දසදහස බැගින් වන්දියක් ගෙවන ලෙසට ද ගම්පහ ප්‍රධාන මහේස්ත්‍රාත් මැකී මොහොමඩ් මහතා නියෝග කළේය. පුද්ගලයන් තිදෙනාටම එම දඬුවම නියම වූ අතර සිර දඬුවම වසර 10කට අත්හිටුවීමට ද නියෝග විය.පැමිණිල්ල රාගම පොලිසිය ඉදිරිපත් කළ අතර දඬුවම් නියම වූවේ, කේ. සුගතදාස, වීරප්පුලිගේ ප්‍රේමසිංහ සහ එන්. ඒ. සෙනරත් යන අයටය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=r1109202</link>
    <topic>රසායනික ද්‍රව්‍ය යෙදූ සහල් තොගයසත්ව ආහාර නිෂ්පාදන ආයතනවලට</topic>
    <author>මීගොඩ සමූහ – ඩබ්ලිව් . ඩී. ජයතිස්ස</author>
    <content>රාසායනික ද්‍රව්‍ය යොදන ලද සහල් තොගයක් පාදුක්ක සෞඛ්‍ය වෛද්‍ය නිලධාරී කාර්යාලය මගින් අත්අඩංගුවට ගෙන ඇත. එහි වටිනාකම රුපියල් ලක්‍ෂ හතළිස් අටකි. නැඟෙනහිර හේවාගම් කෝරළයට අයත් සමුපකාර සහල් ගබඩාවේ මේ සහල් තොගය සත්ව ආහාර වශයෙන් යොදන ලෙසට අවිස්සාවේල්ල මහේස්ත්‍රාත් බන්දුල ගුණරත්න මහතා නියෝග කළේ යැයි පාදුක්ක මහජන සෞඛ්‍ය පරීක්‍ෂක ආර්. බුලත්සිංහල මහතා පැවැසීය.මහජන සෞඛ්‍ය පරීක්‍ෂක බුලත්සිංහල මහතා තවදුරටත් මෙසේ පැවැසීය.දැනට මාස දෙකකට පෙරාතුව, කාර්යාලයට ලැබුණු නිර්නාමික දුරකතන ඇමතුමක් මත, පාදුක්ක සහල් තොග ගබඩාවේ හා ඊට අනුබද්ධ හංවැල්ල ගබඩාවේ තිබී රසායනික ද්‍රව්‍ය යෙදූ සහල් අත්අඩංගුවට ගෙන තිබෙනවා. පසුව එහි සාම්පල් වශයෙන් ලබාගත් කොටස් අවිස්සාවේල්ල අධිකරණයට යොමු කිරීමෙන් අනතුරුව රස පරීක්‍ෂකවරයාට යවා තිබෙනවා. රස පරීක්‍ෂක වාර්තාවෙන් රසායනික ද්‍රව්‍ය ඇති බව වාර්තා වුණා.එම සහල් මහජන සෞඛ්‍යයට අහිතකර බව තීන්දු කරමින්, දැනට මාස දෙකකටත් වැඩි කාලයක් ගතවී ඇති බැවින් ඒවා සත්ව ආහාර නිෂ්පාදන ආයතනයකට බාර දෙන ලෙස දන්වා, මහජන සෞඛ්‍ය පරීක්‍ෂකවරුන්ගේ අධීක්‍ෂණය යටතේ ඒවා සත්ව ආහාර ලෙස යොදන ලෙස ඒ අනුව මහේස්ත්‍රාත්වරයා නියෝග කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=r1109203</link>
    <topic>කළුතර තරුණ-තරුණියන්ගෙන් කතක් ලක්‍ෂ 40ක් වංචා කරලා</topic>
    <author>පාණදුර සමූහ – කපිල සෝමරත්න</author>
    <content>සෞඛ්‍ය අමාත්‍යාංශයේ සහ අදාළ දෙපාර්තමේන්තුවේ රැකියා ලබාදෙන බවට පොරොන්දු වී රුපියල් ලක්‍ෂ හතළිහක පමණ මුදලක් කළුතර දිසාවේ තරුණ තරුණියන්ගෙන් සාපරාධි ලෙස වංචා කිරීම සම්බන්ධයෙන් පොලිස් අත්අඩංගුවට ගත් සෞඛ්‍ය අමාත්‍යාංශයේ හිටපු ප්‍රධාන ලිපිකාරිනිය පාණදුර මහේස්ත්‍රාත් ආර්. එස්. ඒ. දිසානායක මහතා විසින් රක්‍ෂිත බන්ධනාගාර ගත කරන ලදී.මෙසේ බන්ධනාගාර ගත කෙරුනේ රයිගම ලොකු මාන්නගේ කුසුමා චන්ද්‍රවතී නැමැතියයි.පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්‍ෂක ඉන්දුල ගිනිගේ මහතා ප්‍රධාන නිලධාරීන් විසින් මේ තැනැත්තිය සැකපිට අත්අඩංගුවට ගනු ලැබූවේ ඇයට එරෙහිව ලැබුණු පැමිණිලි ගණනාවක් ගැන පරීක්‍ෂණ පැවැත්වීමෙන් පසුව යැයි අධිකරණය හමුවේ අනාවරණය විය.සෞඛ්‍ය අමාත්‍යාංශයේ ලිපිශීර්ෂ ලබාගෙන ව්‍යාජ පත්වීමේ ලිපි සකස් කර ඇති බවද පොලිස් ස්ථානාධිපතිවරයා අධිකරණයට කියා සිටියේය.මේ හොර රැකියා ජාවාරම ක්‍රියාත්මක කිරීම සඳහා ඇයට හවුල් වුණු තවත් දෙතුන් දෙනකු අත්අඩංගුවට ගැනීම සඳහා තවදුරටත් පරීක්‍ෂණ පවත්වන බවද පොලිස් පරීක්‍ෂකවරයා පාණදුර මහේස්ත්‍රාත්වරයා හමුවේ සඳහන් කළේය. සැකකාරිය සෞඛ්‍ය අමාත්‍යාංශයේ හිටපු ප්‍රධාන ලිපිකාරිනිය බවට ඇය පොලිසියට සඳහන් කර ඇත. මේ නිසා බොහෝ දෙනා ඇයගේ හොර රැකියා ජාවාරමට රැවටී පත්වීම් ලබාගැනීමට මුදල් ලබාදී ඇති බවද පොලිස් ස්ථානාධිපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=r1109204</link>
    <topic>රාගම රෝහල් පරිශ්‍රයේදඩාවතේ යන සුනඛයන් අරක්ගෙන</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>රාගම උතුරු කොළඹ ශික්ෂණ රෝහල් පරිශ්‍රයේ තැන තැන සුනඛයන් ලැඟුම් ගෙන සිටීම නිසා රෝහල් කාර්ය මණ්ඩලය මෙන්ම රෝගීහු ද දැඩි අසීරුවට පත් වී සිටිති.මේ සුනඛයන් නිසා ජලභීතිකා රෝගයට ගොදුරු විය හැකි අවදානමක් තිබේ.ජනතාවට මනා ආදර්ශයක් දිය යුතු මෙවැනි ස්ථානයක පවතින මේ තත්ත්වය ගැන සෞඛ්‍ය අංශයේ වගකිව යුතු අයගේ අවධානයට වහා යොමු විය යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=r1109205</link>
    <topic>ආදරයෙන් පැරදුණු පෙම්වතාටකපු නෝනාගෙන් මල්හී සර</topic>
    <author>පන්විල සමූහ – ටී. ජයවර්ධන</author>
    <content>අහිමි වූ ආදරවන්තියකගේ ආදරය යළි දිනා ගැනීම සඳහා ශාන්ති කර්මයක් කර ගැනීමට නිවෙසක පවත්වාගෙන ගිය දේවාලයකට ගිය තරුණයකුට ශාන්ති කර්මය කළ කපු මහත්මිය වසඟ වී ඇසුරුකට වැටී මුහුණ පෑමට සිදුවූ කරදරයක් ගැන පන්විල මත්කානිගම ප්‍රදේශයෙන් වාර්තා වේ.තරුණයා පෞද්ගලික ආයතනයක රැකියාවක් කරන අයෙකි. ඔහු ආදරය කළ පෙම්වතිය කිසියම් හේතුවක් නිසා ඔහුට අහිමි වී ඇත. ඔහුගේ නරක දශාවකට එසේ වී යයි සිතා ශාන්ති කර්මයක් කර ඇගේ ආදරය යළි ලබා ගැනීමට ඒ සඳහා දක්‍ෂ කපු මහත්මියක් වෙත ගියේ ය.කපු මහත්මිය තරුණයාට වඩා අවුරුදු දහයක් පමණ වැඩිමහල් ය. ඇගේ සැමියා නිවෙසින් පිට රැකියාවක් කරන අතර තරුණ දියණියන් දෙදෙනකුගේ මවකි. ආදරයෙන් පරාජිතව දුකින් පැමිණි තරුණයාට පළමු දිනයේ සුළු සාත්තුවක් කර ඇප නූලක් බැන්ද කපු මහත්මිය තවත් දින දෙකක් ශාන්ති කර්මය කළ යුතු බව පැවසුවාය.තරුණයා නියමිත දිනට යළි දේවාලයට ගියේ ය. එහෙත් වෙනත් කිසිවකු එහි නොසිටි අතර කපු මහත්මිය පමණක් ශාන්ති කර්මයට සූදානම්ව සිටියාය.පෙර දිනට වඩා මහත් කුළුපගව ශාන්ති කර්මය කළ ඇය තරුණයා සමඟ මහත් ළෙන්ගතුව කථා බහ කළාය. ශාන්ති කර්මය අවසන් කළ යුතු තුන්වන දිනයේ සැදෑවරුවක දේවාලයට පැමිණි තරුණයාට කපු මහත්මියගේ ශාන්ති කර්මය පමණක් නොව ආදරයද ඉව වැටී තිබිණි.මෙසේ අනියම් ඇසුරකට මඟ සලසාගත් ඔවුන් දෙදෙනා ශාන්ති කර්මය කරන මුවාවෙන් නිතර නිතර දේවාලයේ දී මුණ ගැසිණි. මේ සම්බන්ධතාවය වැඩි දිනක් යන්නට මත්තෙන් ඇගේ සැමියාටත් දරුවන්ටත් ආරංචි විය. පසුව සැමියා සහ දරු දෙදෙනා පන්විල පොලිසියේ පිහිට පැතූහ.මේ සිද්ධිය ගැන කරුණු විභාග කළ පන්විල පොලිස් ස්ථානාධිපති ප්‍රධාන පොලිස් පරීක්‍ෂක සමන් අංගම්මන මහතා කපු මහත්මියටත් තරුණයාටත් දැඩි සේ අවවාද කර කපු මහත්මියට ඇගේ සැමියාත් සමග නිවෙසට යාමට ඉඩ ලබා දුන් පසුව තරුණයාට ද අවවාද කර නැවැත එවැනි වැරැදි නොකිරීමේ පොරොන්දුව මත ඔවුන් පොලිසියෙන් පිටත් කර හැරිය නමුත් අතරමඟදී නැවත ඔවුන් අතර ගුටි බැට හුවමාරු වී ආරවුලක් ඇතිවීම නිසා පොලිසිය ඔවුන් පන්විල මහේස්ත්‍රාත් ප්‍රසන්න ලියනගේ මහතා වෙත ඉදිරිපත් කළේ ය.කරුණු විභාග කළ මහේස්ත්‍රාත්වරයා ඔවුන්ට දැඩිසේ අවවාද කර බැඳුම්කරයකට යටත්ව මුදා හැරියේ නැවත එවැනි අයතා සම්බන්ධකම් නොපැවැත්විය යුතු බව නියෝග කරමින් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109201</link>
    <topic>ඔස්ට්‍රේලියාව ලකුණු 52ක් ඉදිරියෙන්</topic>
    <author>ෆවුස් මොහොමඩ්</author>
    <content>පිලිප් හියුස්ගේ විශිෂ්ට ශතකය හේතුවෙන් ශ්‍රී ලංකාව සහ ඔස්ට්‍රේලියාව අතර එස්. එස්. සී. පිටියේ පැවැත්වෙන තුන්වැනි හා අවසන් ටෙස්ට් තරගයේ සිවුවැනි දිනය වූ ඊයේ (19) තරගය නිමාවනවිට සිය දෙවැනි ඉනිම සඳහා කඩුලු 3ක් දැවී ලකුණු 209ක් රැස් කිරීමට ඔස්ට්‍රේලියාව සමත්විය.ඒ අනුව ඔස්ට්‍රේලියාව කඩුලු 7ක් අතැතිව ශ්‍රී ලංකාවට වඩා ලකුණු 52ක් ඉදිරියෙන් සිටියි.දිනය නිමාවන විට හියුස් නොදැවී ලකුණු 122ක් ද, නායක මයිකල් ක්ලාක් නොදැවී ලකුණු 8ක් ද ලබා සිටියහ.සාර්ථක පන්දු යැවීමක නිරත වූ රංගන හේරත් ඔස්ට්‍රේලියානු දෙවැනි ඉනිමේ බිඳ වැටුණු කඩුලු 3ම අත්කර ගත්තේය.ඊයේ හියුස් රැස් කරනු ලැබූවේ ඔහුගේ ටෙස්ට් දිවියේ 3 වැනි ශතකයයි. පන්දු 141කදී වාර්තා වූ ඔහුගේ ශතකයට හතරේ පහර 14ක්සහ හයේ පහරක් ඇතුළත් විය.දිනය නිමාවීමට ඕවර 14ක් ඉතිරිව තිබියදී රිකී පොන්ටින් මහේල ජයවර්ධන අතට උඩපන්දුවක් ලබාදී ලකුණූ 28කට දැවී ගියේය. පොන්ටින් සහ හියුස් අතර 3 වැනි කඩුල්ලට ගොඩනැගුනු සම්බන්ධතාවය ලකුණූ 66ක් විය.තේ පානය වනවිට සිය දෙවැනි ඉනිම ක්‍රීඩා කරන ඔස්ට්‍රේලියාව ඕවර 33ක් අවසානයේ කඩුලු 2ක් දැවී ලකුණු 127ක් රැස් කරගෙන සිටියේය. පිලිප් හියුස් නොදැවී ලකුණු 78ක් ලබා සිටි අතර රිකී පොන්ටින් ලකුණු ලබා ගැනීම ආරම්භ කර තිබුණේ නැත. ඒ වනවිට ඔස්ට්‍රේලියාව ශ්‍රී ලංකා පිලේ පළමු ඉනිමට වඩා ලකුණු 30ක් පසුපසින් සිටියේය.දිවා ආහාරයෙන් පසුව ඔස්ට්‍රේලියානු දෙවැනි ඉනිමේ කඩුලු 2ක් බිඳ වැටුණේය. පළමුව දැවීගියේ ශේන් වොට්සන්ය. ඔහු ලකුණු 21ක් ලබා සිටියදී රංගන හේරත්ගේ පන්දුවකට කඩුල්ල මුවා කිරීමේ වරදට හසුවිය. පළමු කඩුල්ල සඳහා හියුස් සහ වොට්සන් අතර ලකුණු 62ක සම්බන්ධතාවක් ගොඩ නැගිණි.අනතුරුව තේ පානයට මිනිත්තු 5ක් පමණ ඉතිරිව තිබියදී ෂෝන් මාෂ් අවාසනාවන්ත ලෙස දැවී ගියේ හේරත්ගේ පන්දුවකට ෂෝර්ට්ලෙග් හී පන්දු රකිමින් සිටි ළහිරු තිරිමාන්න අතට උඩපන්දුවක් ලබා දීමෙන්ය. දෙවැනි කඩුල්ල බිඳ වැටෙන විට ඔස්ට්‍රේලියානු පිලේ මුලු ලකුණු සංඛ්‍යාව 122ක් විය.ලකුණු 18ක් ලබා සිටි මාෂ්ගේ දැවී යාම ආන්දෝලනයකට තුඩුදුන් සිදුවීමක් විය. හේරත්ගේ පන්දුවට ඉදිරිපාදයේ ක්‍රීඩා කළ ද මාෂ්ගේ පිත්ත පරයමින් පා අවාරණයේ වැදුණු පන්දුව ඔහුගේ සිරැරේද ගැටෙමින් ඉහළ නැගුණු මොහොතේ ළහිරු තිරිමාන්න එය රැක ගනිමින් කළ ඉල්ලීමට විනිසුරු ටෝනි හිල් ඉක්මණින්ම ප්‍රතිචාර දැක්විය.රෙෆරල් ක්‍රමවේදය අනුව ඔස්ට්‍රේලියානු පිතිකරුවන්ට පිටියේ විනිසුරුවන්ගේ තීරණයට අභියෝග කිරීමේ අවස්ථා 2ම ඉතිරිව තිබුණද මාෂ් ඒ අවස්ථාව ලබා නොගෙන ක්‍රීඩා ගාරයට පියමැන්නේය.මාෂ් සහ හියුස් අතර දෙවැනි කඩුල්ල සඳහා ලකුණු 60ක සම්බන්ධතාවක් ගොඩ නැගිණි.දිවා ආහාරයෙන් පසුව වේගවත් පිතිහරඹයක නිරතවූ පිලිප් හියුස් ඔහුගේ 3වැනි ටෙස්ට් අර්ධ ශතකය වාර්තා කිරීමට සමත්විය. පන්දු 67කදී වාර්තා වූ ඔහුගේ අර්ධ ශතකයට හතරේ පහර 8ක් සහ හයේ පහරක් ඇතුළත් විය.දිවා ආහාරයට මිනිත්තු 15ක් ඉතිරිව තිබියදී සිය දෙවැනි ඉනිම ඇරැඹූ ඔස්ට්‍රේලියාව දිවා ආහාරය වනවිට කිසිවකු නොදැවී ලකුණු 16ක් ලබා සිටියේය.ඊයේ උදෑසන ඇන්ජලෝ මැතිව්ස්ගේ ක්‍රිකට් දිවියට අතිශය වැදගත් සිහිවටනයක් එක් කළ උදෑසනක් විය. පෙර දිනයේ තරගය නතර කරන විට සිය මංගල ටෙස්ට් ශතකයට ලකුණු 15ක් අඩුවී සිටි මැතිව්ස්ට එදින රාත්‍රිය තරම් දිගු රාත්‍රියක් තවත් නම් නොතිබෙන්නට ඇත.ශ්‍රී ලංකා ඉනිමේ තවත් කඩුලු 4ක්ම ඉතිරිව තිබීම නිසා නිදහසේ සිය ශතකය කරා යාමට හැකිවෙතැයි සිතුව ද එය මැතිව්ස් සිතූ තරම් පහසු වූයේ නැත.ඊයේ දිනයේ යැවූ තුන්වැනි ඕවරයේ අවසන් පන්දුවෙන් ෂාමින්ද එරංගගේ කඩුල්ලත්, 9 වැනි ඕවරයේදී රංගන හේරත්ගේ කඩුල්ලත් පීටර් සීඩ්ල් දවා ගැනීමෙන් පසුව මැතිව්ස්ගේ පීඩනය වැඩි වන්නට විය. ඒ වනවිට ඔහු නොදැවී ලකුණු 91ක් ලබා සිටියේය.තම ටෙස්ට් දිවියේ තුන්වැනි වරටත් 90 ගණන්වල දී යළි ක්‍රීඩා ගාරයට යාමට වේදෝ යන දෙගිඩියාව ඔහුගේ ලකුණු ලබා ගැනීම බෙහෙවින් අඩාල කළේය.ශ්‍රී ලංකා ඉනිමේ මුලු ලකුණු සංඛ්‍යාව 450ක් ව තිබියදී ඊයේ දිනයේ 12වැනි ඕවරයේදී චානක වෙලගෙදර දුවද්දී දැවී යාමට හසුවීමෙන් පසුව මැතිව්ස් සිටියේ දෙලොවක් අතරය.සීඩ්ල්ගේ පන්දුවකට පහරක් එල්ල කරමින් මැතිව්ස්ට අවස්ථාව ලබා දීමේ අරමුණින් ඉක්මන් ලකුණකට දිවගිය වෙලගෙදර ආපසු හරවා යැවීමට මැතිව්ස් තීරණය කරන විටත් පන්දුව කඩුලු රකින බ්‍රැඩ් හැඩ්න්ගේ අතට ලැබී හමාරය.ඒ වන විට පිතිකරුවන් දෙදෙනාම පන්දු යවන්නාගේ අන්තයේය.අවසන් පිතිකරු ලෙස පිටියට පැමිණි සුරංග ලක්මාල්ට සිය සගයාගේ මංගල ටෙස්ට් ශතකය වාර්තා වනතුරු කඩුල්ල ආරක්ෂා කර ගැනීමේ සටනක නිරත වීමට සිදුවිය.ඒ වන විට නොදැවී ලකුණු 95ක් ලබා සිටි මැතිව්ස් මුහුණ දුන් සෑම ඕවරයකදීම පළමු පන්දු හතරේදී කඩුල්ලේ රැඳී සිටිමින් 5 වැනි පන්දුවට ලකුණක් කරා ගියේ අවසන් පන්දුවට කඩුල්ල රැක ගැනීම ලක්මාල්ට පහසුවන බැවිනි.නමුත් සීඩ්ල් යැවූ ඊයේ දිනයේ ශ්‍රී ලංකා ඉනිමේ 15 වැනි ඕවරයේ තුන්වැනි පන්දුවට මුහුණ දීමට ලක්මාල්ට සිදුවිය.එතෙක් කල් මරමින් සිටි මයිකල් ක්ලාක් වහාම දෙවැනි නව පන්දුව ලබාගත්තේ ඉක්මණින්ම ශ්‍රී ලංකා ඉනිම නිමා කිරීමේ අරමුණින්ය. නව පන්දුවට මුලින් මුහුණ දුන් ලක්මාල් යන්තම් එක් ලකුණකට පැති මාරු කර ගැනීමට වාසනාවන්ත විය.ඒ ඕවරයේ අවසන් පන්දුවට දර්ශනීය හතරේ පහරක් එල්ල කරමින් 24 හැවිරිදි මැතිව්ස් සිය තරග 16ක ටෙස්ට් දිවියේ මංගල ශතකය ලබා ගැනීමට සමත්විය.ඒ වනවිට මිනිත්තු 388ක් කඩුල්ලේ රැදී සිටි මැතිව්ස් පන්දු 256කට මුහුණ දී තිබූ අතර හතරේ පහර 10ක් ද එල්ල කර තිබුණේය.මැතිව්ස්ගේ ශතකය වාර්තා වීමෙන් පසු සිය පීඩනය මුදාහල ලක්මාල් අත දිග හැර පන්දුවට පහරදීමට පටන් ගත්තේය. ඔහු කෝප්ලන්ඩ්ගේ ඕවරයකදී හතරේ පහර 2ක් එල්ල කිරීමට ද සමත්විය.ඊට ඕවර 2කට පසුව මිචෙල් ජොන්සන්ගේ පන්දුවක් කෙළින්ම කඩුල්ලේ වැදීමෙන් ලක්මාල් ලකුණු 13කට දැවී ගියේ ශ්‍රී ලංකා පළමු ඉනිම ලකුණු 473කට සීමා කරමින්ය.මැතිව්ස් ලකුණු 105ක් ලබා නොදැවී සිටියේය. ඒ අනුව ශ්‍රී ලංකාව, ඔස්ට්‍රේලියානු පළමු ඉනිමට වඩා ලකුණු 157ක් ඉදිරියෙන් සිටීමට සමත්විය.පන්දු යැවීමේදී පීටර් සීඩ්ල් කඩුලු 4ක් දවාලූ අතර ට්‍රෙන්ට් කෝප්ලන්ඩ් සහ මිචෙල් ජොන්සන් අතර කඩුලු 2 බැගින් බෙදී ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109202</link>
    <topic>මංගල ටෙස්ට් ශතකය ලබා ගැනීමටකණ්ඩායමෙන් උපරිම සහාය ලැබුණා</topic>
    <author>ෆවුස් මොහොමඩ්</author>
    <content>තම මංගල ටෙස්ට් ශතකය රැස් කර ගැනීමට කණ්ඩායමෙන් ලැබූ සහයෝගය බෙහෙවින් ඉවහල් වූ බව ඊයේ එස්. එස්. සී. පිටියේදී ඔස්ට්‍රේලියාවට එරෙහිව සිය මංගල ටෙස්ට් ශතකය වාර්තා කළ ඇන්ජලෝ මැතිව්ස් තරගයෙන් අනතුරුව පැවැති මාධ්‍ය හමුවේදී ප්‍රකාශ කළේය.“මංගල ටෙස්ට් ශතකය ලබා ගැනීම ගැන හුඟාක් සතුටු වෙනවා. නමුත් කණ්ඩායමේ මුලු ලකුණු සංඛ්‍යාව ගැන තමයි මුලින්ම හිතුවේ. මොකද අපි මේ තරගය දිනන්න ඕනෑ. අපේ සැළසුම වුණේ ලකුණු 100 කින් විතර ඔස්ට්‍රේලියාවට වඩා ඉදිරියෙන් සිටීමයි. කණ්ඩායමේ අවසන් පිතිකරුවන් එක්ක එකතුවෙලා පුලුවන් තරම් ලකුණු ප්‍රමාණයක් රැස් කිරීමටයි මට ඕන වුණේ” මැතිව්ස් පැවසීය.අද තරගයේ පළමු භාගයේදී දිවා ආහාරයට පෙර ඔස්ට්‍රේලියානු පිලේ තවත් කඩුලු කීපයක් බිඳ දැමීමට හැකිවුවහොත් තරගයේ ජයග්‍රහණය අපහසු නොවන බවද ඔහු සඳහන් කළේය.“රංගන හේරත් හොඳින් පන්දු යවමින් සිටිනවා. තරගයෙන් අපට ජය ගැනීමට හැකියාව තිබෙන බව අද හොඳින් තහවුරුවුණා” ඔහු පැවැසීය.කණ්ඩායමේ උපනායකයා ලෙස ක්‍රීඩා කිරීම තම පිතිහරඹයට අතිරේක පීඩනයක් නොවන බව පැවසූ මැතිව්ස්, තමා නිරතුරුවම රට වෙනුවෙන් උපරිම ලෙස ක්‍රීඩා කරන ක්‍රීඩකයකු බවත් නායකත්වය හෝ උප නායකත්වය පිළිබඳ බලාපොරොත්තුවෙන් පසු නොවන බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109203</link>
    <topic>සමස්ත ලංකා බාස්කට් බෝල් කාන්තා සූරතාව නුගේගොඩ සාන්ත ජෝසප් බාලිකාවට</topic>
    <author>ජගත් ගුණවර්ධන</author>
    <content>අධ්‍යාපන අමාත්‍යාංශය මෙහෙයවූ සමස්ත ලංකා පාසල් බාස්කට්බෝල් 19න් පහළ බාලිකා සූරතාව දිනාගැනීමට නුගේගොඩ සාන්ත ජොසප් බාලිකා විදුහල සමත්විය.වැල්ලවත්ත සාන්ත ලෝරන්ස් බාලිකා විදුහල ලකුණු 49-34ක් ලෙස පැරදවූ සාන්ත ජෝසප් බාලිකාවන් පළමු වටයේ සිටම පෙරමුණ ගැනීමට සමත්වූ අතර 13-8, 12-5, 10-13, 14-8ක් ලෙස වට හතරම ජයගැනීමට සමත්විය. ජයග්‍රාහී සාන්ත ජෝසප් බාලිකා පිල වෙනුවෙන් සඳුනි පෙරේරා ලකුණු 21ක් හා ජයනි නුගී ලකුණු 16ක් රැස් කළ අතර ලෝරන්ස් බාලිකාවන් වෙනුවෙන් පූජා ධර්මකීර්ති ලකුණු 12ක් හා ශෙවොන් වික්‍රමතිලක ලකුණු 8ක් රැස් කළහ.දක්ෂතම ක්‍රීඩිකාවට හිමි සම්මානය ජෝසප් බාලිකාවේ සඳුනි පෙරේරාට හිමිවිණි. තරගය නුගේගොඩ සාන්ත ජෝසප් බාලිකා විද්‍යාලයීය බාස්කට්බෝල් පිටියේදී ඊයේ (19) පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109204</link>
    <topic>ආසියානු වොලිබෝල් සම්මේලනයට ඇමැති ඩිලාන් චීනයට</topic>
    <author>මහින්ද අලුත්ගෙදර</author>
    <content>චීනයේ තායිපේදී මේ මස 21 දා ආරම්භ වන 16 වන ආසියානු මහාද්වීපික වොලිබෝල් සම්මේලනයේ වාර්ෂික සමුළුවට සහභාගීවීම සඳහා ශ්‍රි ලංකා වොලිබෝල් සම්මේලනයේ සභාපති සහ විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා දිවයිනෙන් පිටත් වීමට නියමිතය.මෙවර ආසියානු මහාද්වීපික වොලිබෝල් සම්මේලනයේ පරිපාලන කම්ටු නිලධාරීයෙකු වශයෙන් පත්වීම සඳහා තරඟ වැදීමට ඒ මහතා නාම යෝජනා බාර දී තිබෙන බව විදේශ සේවා නියුක්ති කාර්යාංශය පවසයි.මීට අමතරව පසුගිය ජනවාරි මාසයේදී ඉන්දියාවේ චෙන්නායි හිදී පැවැති මධ්‍යම ආසියානු කලාපීය වොලිබෝල් සංගමයේ සභාපති ධුරයට ද ඒ මහතා පත්කරනු ලැබීය.ඩිලාන් පෙරේරා මහතා 2005 වසරේ සිට ශ්‍රි ලංකා වොලිබෝල් සංගමයේ සභාපති ධුරය හොබවන අතර ඔලිම්පික් කමිටුවේ උප සභාපති ලෙස ද කටයුතු කරයි. ඊට අමතරව ඒ මහතා ලබන ඔක්තොම්බර් මස 8 සිට 15 වන දින දක්වා හම්බන්තොට දී පැවැත්වීමට නියමිත ප්‍රථම දකුණු ආසියානු වෙරළ ක්‍රිඩා උළෙලේ සංවිධායක කමිටුවේ සභාපති ධුරය ද හොඹවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109205</link>
    <topic>පළමු දකුණු ආසියානු වෙරළ ක්‍රීඩා උළෙල හම්බන්තොට වෙරළ පරිශ්‍රයේදී</topic>
    <author/>
    <content>ලබන ඔක්තෝබර් මස 8 සිට 14 දක්වා හම්බන්තොට වෙරළ පරිශ්‍රයේදී පැවැත්වෙන පළමු දකුණු ආසියානු වෙරළ ක්‍රීඩා උළෙල පිළිබඳ මාධ්‍ය හමුවක් ඊයේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ක්‍රීඩා අමාත්‍ය මහින්දානන්ද අළුත්ගමගේ මහතාගේ ප්‍රධානත්වයෙන් පැවැත්විණි. එහිදි අමාත්‍යාවරයා මේ ක්‍රීඩා උළෙල සාර්ථකව පැවැත්වීම සඳහා සියලු කටයුතු සුදානම් කර ඇති බව පවසමින් අදහස් දැක්වූ අයුරු. වෙරළ ක්‍රීඩා කමිටු අධ්‍යක්ෂ එල්මෝ පෙරේරා යන මහතාද මෙහි සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109206</link>
    <topic>යුද හමුදා පැරා ක්‍රීඩා උළෙලේ අවසන් මහා තරගදියගම මහින්ද රාජපක්ෂ ක්‍රීඩාංගණයේදී</topic>
    <author/>
    <content>ශ්‍රී ලංකා යුද හමුදා ආබාධිත රණවරුවන්ගේ ක්‍රීඩා කමිටුව මගින් වසරක් පාසා සංවිධානය කරන යුද හමුදා පැරා ක්‍රීඩා උළෙල මේ මස 28-29 දිනයන්හි දී හෝමාගම දියගම මහින්ද රාජපක්ෂ ක්‍රීඩාංගණයේ දී පැවැත්වේ.මේ ක්‍රීඩා උළෙලේ විවිධ ඉසව් කිහිපයක් මේ වන විට දිවයිනේ විවිධ ප්‍රදේශයන්හි පිහිටි රෙජිමේන්තු බළ ඇණි මූලස්ථානවල දී පවත්වා ඇති අතර, ක්‍රීඩා උළෙලේ අවසන් මහා තරග පමණක් දියගම මහින්ද රාජපක්ෂ ක්‍රීඩාංගණයේ පැවැත්වේ. රෝද පුටු ටෙනිස්, පාපැදි, රෝද පුටු මැරතන්, දුනු විදීම, පැසි පන්දු, මේස පන්දු, රයිෆල් වෙඩි තැබීම, බැඩ්මින්ටන්, පිහිනුම්, සවි එසවීම ආදී ක්‍රීඩා ඉසව් මේ ක්‍රීඩා උළෙලට ඇතුළත්ව ඇති අතර, සියළු ඉසව් නියෝජනය කරමින් තරග වදිනුයේ ත්‍රස්තවාදීන් පරාජය කළ මෙහෙයුම්වල දී තුවාල ලබා ආබාධිත තත්ත්වයට පත්ව දේශයේ අභිමානය රැකගත් වීරෝදාර රණවිරුවන් පමණක් වීම විශේෂත්වයකි.ක්‍රීඩා උළෙලේ සමාරම්භක උත්සවය මේ මස 28 දා හා සමාප්ති උත්සවය 29දා ද පැවැත්වීමට යුද හමුදාව කටයුතු සැලසුම් කර තිබේ. මේ ක්‍රීඩා උළෙලේ සියලු කටයුතු යුද හමුදාපති ලුතිනන් ජෙනරාල් ජගත් ජයසූරිය මහතාගේ උපදෙස් හා අධීක්ෂණය යටතේ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=s1109207</link>
    <topic>වැඩිහිටියන් වෙනුවෙන් විශේෂ මොටර් රථ ධාවනයක්ඔක්තෝබර් 1වැනිදා කොළඹදී</topic>
    <author/>
    <content>ඔක්තෝබර් 1 වැනිදාට යෙදෙන ලෝක වැඩිහිටි දිනය සැමරීම සඳහා වැඩිහිටියන් වෙනුවෙන් මෝටර් රථ ධාවනයක් සංවිධානය කිරීමට සිලෝන් වින්ටිජ් කාර් සමාජය සැලසුම් කර තිබේ.විශේෂ මෝටර් රථ පමණක් යොදා ගැනෙන මේ ධාවනය ඔක්තෝබර් 1 වැනි දින පස්වරු 3.00 සිට 6.00 දක්වා පැවැත්වීමට නියමිත අතර කොළඹ එස්.එස්.සී. හා එන්.සී.සී. ක්‍රීඩාංගණ අසලින් ධාවනය ආරම්භ කෙරෙනු ඇත. මේ සඳහා සහභාගි විය හැක්කේ එම සමාජයේ සාමාජිකයන්ට පමණක් බව සංවිධායකයෝ දන්වා සිටිති.ධාවන මාර්ගයඑස්.එස්.සී./එන්.සී.සී. – ටවුන් හෝල් – හයිඩ් පාක් – ගංගාරාමය – ගාමිණි මාතා නිවාසය – ශ්‍රී ලංකා ටෙනිස් සංගමය – නිදහස් චතුරස්‍රය – රේස් කෝස් ඇවනිව් – බුලර්ස් පාර – ගාලු පාර – ගාලු මුවදොර පිටියට පැමිණ ආපසු හැරී – ගාලු මුවදොර පිටිය – කොම්පඤ්ඤ වීදිය – ගාමිණි මාතා නිවාසය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=f1109201</link>
    <topic>කොළඹ පුරපතිකමට හොඳම සුදුස්සා මිලින්ද</topic>
    <author>සාකච්ඡා කළේ උදිත ගුණවර්ධන</author>
    <content>* කොළඹ මහ නගර සභා මැතිවරණයේ දේශපාලන හා සමාජීය වැදගත්කම ඔබ දකින්නේ මොන විදිහටද?කොළඹ මැතිවරණයට තව දින කිහිපයයි ඉතිරි වෙලා තිබෙන්නේ. මේ වන විට සියලු දේශපාලන පක්‍ෂ ලහිලහියේ සූදානමින් සිටිනවා. මේ අවස්ථාවේදී කොළඹ පුරවැසියන් විදිහට අපට විශේෂ වගකීමක් පැවරි තිබෙනවා. මෙහිදී අප දේශපාලන ක්‍ෂේත්‍රය තුළ සිටින අවංක පුද්ගලයන්ට දක්‍ෂතා ඇති පුද්ගලයනට ඡන්දය පාවිච්චි කළ යුතුයි. ඔවුන් අපගේ මහජන නියෝජිතයන් විදිහට පත්කර ගත යුතුයි. එමෙන් ම ඔවුන් ගේ ප්‍රතිපත්ති ඇගැයීමට ලක් කළ යුතුයි.මා කොළඹ නගරය තුළ අවුරුදු පනහකට අධික කාලයක් දේශපාලනය කළ පුද්ගලයකු විදිහට කොළඹ ජනතාවට යම් පෙන්වීමක් ලබාදීම යුතුකමක් විදිහට සලකන්න පුළුවන්. 1966 දී පාර්ලිමේන්තු මන්ත්‍රී ධූරයට පත් වූ මා 2010 දී දේශපාලනයෙන් විශ්‍රාම යන තුරු මා කොළඹ දේශපාලනය මත පා තබාගෙන විශාල සේවයක් සිදු කළා. ඒ නිසා කොළඹ දේශපාලන චලනයන් පිළිබඳව හොඳ අවබෝධයක් තිබෙනවා. මේ සියලු කරුණු නිසා කොළඹ මහ නගර සභා මැතිවරණය කොළඹ නගරයේ දියුණුවට අවශ්‍ය වැදගත් අවස්ථාවක් විදිහට හඳුන්වන්න පුළුවන්.* මේ මැතිවරණයේදී කොළඹ ඡන්ද දායකයා කටයුතු කළ යුත්තේ කෙසේද කොළඹ ජ්‍යෙෂ්ඨ පුරවැසියකු හා දේශපාලඥයකු ලෙස පැහැදිලි කිරීමක් කළ හැකිද?අවුරුදු තිහක යුද්ධය දැන් නිමාවට පත්වෙලා තිබෙනවා. මේ මොහොතේදී ජනතාව තීරණය කළ යුතුයි ගම රට සංවර්ධනය වෙත යොමු කළ යුත්තේ කෙසේද යන්නයි. අපගේ පුද්ගලික දේශපාලනය කුමක් වුවත් මේ මොහොතේ දී සැළැසුම් කළ යුත්තේ රට සෞභාග්‍යයේ මාවත වෙත යොමුකිරීමයි. ඒ සඳහා ආණ්ඩුව පාර්ශවයෙන් අවශ්‍ය කරන සැළසුම්ගත ගමන ආරම්භ කර තිබෙනවා. මෙම කටයුතු සඳහා අවශ්‍ය ජනමතය දැනටමත් තහවුරු වෙමින් තිබෙනවා. දේශපාලන කෝණවලින් බැලීම හොඳ දෙයක් නොවෙයි පොදු අරමුණක් ඔස්සේ ගමන් කිරීම තමයි සිදුකළ යුතු මූලික කාර්යය විය යුත්තේ.* ඒත් එජාපය ඉල්ලා සිටින්නේ ආණ්ඩුවට පාඩමක් ඉගැන්වීමට කොළඹ මැතිවරණය උපයෝගී කරගත යුතු බවයි. මේ ගැන ඔබේ අදහස කුමක්ද?පුංචි ඡන්දයකදී ආණ්ඩුවකට පාඩමක් උගන්වන්න පවතින ආණ්ඩුවට විරුද්ධව වෙනත් දේශපාලන පක්ෂයකට ඡන්දය ලබාදීම සුදුසු දෙයක් නොවෙයි. එය මුහුණත් එක්ක තරහා වෙලා නහය කපා ගැනීමක් විදිහට හඳුන්වන්න පුළුවන්. එහෙම නැතිනම් උඩ බලාගෙන කෙල ගැසීමක් විදිහටත් මේ දේ හඳුන්වන්න පුළුවන්. මේ මැතිවරණයේදී අපි කල්පනා කළ යුත්තේ ප්‍රදේශය දියුණු කළ හැකි වැඩපිළිවෙළක් ඇත්තේ කාටද කියලයි. අප ඒ ගැන කල්පනා කර ඡන්දය පාවිච්චි කිරීමක් සලකා බැලිය යුතුයි. කොළඹ නගරය තුළ යටිතල පහසුකම් සංවර්ධනය කිරීම ආශ්චර්යමත් ලෙස සිදුවෙමින් තිබෙනවා. ඒ සංවර්ධනය සිදුකිරීමට අවශ්‍ය ශක්තිය ලබාදීම මහජනතාවගේ වගකීමක් විදියට හඳුන්වන්න පුළුවන්. ඒ නිසා මේ මොහොතේදී අප ඉතාමත් බුද්ධිමත් හා කල්පනා කාරි ලෙස කටයුතු කළ යුතුයි. අපට එහෙම කරන්න පුළුවන්නම් තමයි කොළඹ පමණක් නොවෙයි මුළු රටම දියුණු කළ හැකි වැඩපිළිවෙලට සහාය ලබාදිය යුතු වන්නේ .* කොළඹ නගරය දියුණු කිරීමේදී ඉටු විය යුතු යටිතල පහසුකම් සංවර්ධනය විය යුත්තේ කෙසේද ඒ පිළිබඳව පැහැදිලි කිරීමක් කළ හැකිද?කොළඹ නගරය තුළ යටිතල පහසුකම් සංවර්ධනය කිරීම තමයි මූලික අරමුණ විය යුත්තේ. එමඟින් තමයි නගරයේ ජනතාවගේ ජීවන තත්ත්වය ඉහළ නැංවීමට පුළුවන්කම ලැබෙන්නේ. මළ ප්‍රවාහන පද්ධතිය විධිමත් කිරීම, අඩු ආදායම්ලාභීන්ට අවශ්‍ය අලුත් ජනාවාස පහසුකම් සැපයීම ආදියත් කළ යුතුයි. මෙතැනදී තමයි විපක්‍ෂය විසින් බොරු ප්‍රචාරයන් රැගෙන යන්නේ. පැල්පත් වාසීන් ඉවත් කරනවා දුප්පතුන් මහ මඟට ඇද දමනවා ආදී තර්කයන් එවැන්නක්. ඒත් සිදුවන්නේ වර්තමානයට ගැළපෙන විදියට කොළඹත් කොළඹ පුරවැසියාත් නිර්මාණය කිරීමයි. විවිධ චෝදනා එල්ල වෙන්නේ මේ කාර්යේදී තමයි. මා දකින විදිහට රජයට අවශ්‍ය වෙලා තිබෙන්නේ කොළඹ නගරය ඇතුළු මුළු රටම නවීනත්වය වෙත යොමු කිරීමයි. ඒ සඳහා අවශ්‍ය සහයෝගයන් තමයි ලබාදිය යුත්තේ.* කොළඹ මහ නගර සභාව පරිපාලන හා සමාජය වශයෙන් අතිශය වැදගත් පළාත් පාලන ආයතනයක්. වෙනත් විදිහකට කියතොත් කොළඹ කියන්නේ රටේ හදවතයි. මේ පරිපාලන මූලස්ථානය භාර ගැනීමට සුදුසු මොන විදිහේ පුද්ගලයෙක් ද?ඔබේ ප්‍රශ්නය ඉතා වැදගත්. කොළඹ නගර සභාව පරිපාලන වශයෙන් ඉතාමත් වැදගත් වෙනවාසේම එහි පරිපාලන වගකීම දරන පුද්ගලයාටත් පරිපාලනය පිළිබඳව හොද හැකියාවක් මෙන්ම දෙස් විදෙස් සබඳතා ජාලයක්ද තිබිය යුතුයි. එවැනි පුද්ගලයකු හැර සමාන්‍ය දේශපාලඥයකුට කොළඹ නගරය සාර්ථක විදිහට පාලනය කරන්න බැහැ.මෙවර නිදහස් සන්ධානය මඟින් පුරපති ධූර අපේක්‍ෂකයා විදිහට වඩාත් සුදුස්සෙක් ඉදිරිපත් කර තිබෙනවා. මගේ දිගු කාලීන දේශපාලන අත්දැකීම් අනුව මිලින්ද මොරගොඩ මහතා කොළඹ පුරපති ධූර අපේක්‍ෂකයා පමණක් නොවෙයි කොළඹ පුරපති ධූරයටත් ඔහු තමයි සුදුස්සා. පුරපතිධූරය කියන්නේ ජාති ආගම් සහ පක්‍ෂ භේදවලින් තොර ඉක්මවා ගිය තනතුරක් ඒ සඳහා මිලින්ද මොරගොඩ මහතා තරම් සුදුසු පුද්ගලයෙක් නැති තරම්. ඔහු නිකම්ම නිකම් පුද්ගලයෙක් නොවෙයි. මනා උගත්කමක්, දේශපාලන පලපුරුද්ද පමණක් නොවෙයි හිටපු ඇමැතිවරයෙකු ලෙසත් ඔහුට විශේෂ පළපුරුද්දක් තිබෙනවා. මොරගොඩ මහතාටම ආවේණික චින්තනයක් තිබෙනවා. කොළඹ නැංවීමට. ඒ නිසා කොළඹ ජනතාව බුද්ධිමත් විදිහට කටයුතු කළ යුතුයි.* විපෂයේ ඇතැම් පාර්ශව ජාති ආගම් භේද ඉස්මතු කර දේශපාලනවාසි ලබාගැනීමට උත්සාහ කරන ආකාරයක් දක්නට ලැබෙනවා. මේ පිළිබඳව මුස්ලිම් නායකයකු විදිහට ඔබේ අදහස කුමක්ද?ප්‍රදේශයකින් දියුණුව හා සහජීවනය තිබෙනවා නම් තමයි එම ප්‍රදේශය දියුණු කිරීමට පුළුවන්කම තිබෙන්නේ. දේශපාලන, ආගම්, ජාතිභේද, අතහැරිය යුතුයි. ජාතිවාදය ආගම්වාදය දේශපාලන වාසි ලබා ගැනීමට ඉතාමත් හොඳ මූලද්‍රව්‍යයක් ඒත් එවැනි දේවල් මඟින් වාසි ලබා ගැනීම හොඳ දෙයක් නොවෙයි. මෙය ඡන්ද දායකයාත් අවධාරණය කර ගත යුතුයි. මෙවැනි පටු අරමුණු සහිත පුද්ගලයන්ට ඡන්දය ලබා නොදීමට.අප කොළඹ දිගු කාලයක් දේශපාලනය කළා. එහෙත් කිසි දිනෙක ජාතිවාදී , ආගම්වාදී දේශපාලනයක් කළේ නැහැ. ඒ නිසා මා ඉල්ලා සිටිනවා තම තමන්ගේ පටු අරමුණු ඉටු කර ගැනීමට ජාතිය, ආගම් යන දේවල් පාවිච්චි කරන්න එපා කියලා.මෙහිදී අප සලකා බැලිය යුත්තේ අපේක්‍ෂකයාගේ දක්‍ෂතාව දේශපාලන පක්ෂයේ ප්‍රතිපත්ති ආදි කරුණු පමණයි.* කොළඹ නගරය හැමදාමත් එජාපයට වාසිදායක පසුබිමකුයි තිබුණේ. ඒ තත්ත්වය අද වන විට වෙනස්වෙයි කියලා ඔබ සිතනවාද?ඒ තත්ත්වය අද වන විට බොහෝ සෙයින් වෙනස්වයි තිබෙන්නේ. එජාපය සමඟ සිටි ප්‍රබලයන් විශාල ප්‍රමාණයක් අද එජාපයේ නැහැ. අප ප්‍රබල වුණත් දිගු කලක් එජාපය සමඟ බැදී සිටි පිරිසක්. එහෙත් අද වන විට ඒ තත්ත්වය සම්පූර්ණයෙන්ම වෙනස්වෙලා. එපමණක් නොවෙයි සිරිසේන කුරේ මහතා ඔහු එජාපයේ හිටපු මහ ලේකම්වරයා ඔහුටත් අද එජාපය එපාවෙලා තිබෙන්නේ. මහරුෆ්, අසාද් සාලි, වැනි පසුකාලීනව එජාපය තුළ සිටි ප්‍රබලයන් අද නිදහස් සන්ධානය යටතේ තරග කරනවා. පුරපති අපේක්‍ෂක මිලින්ද මොරගොඩ මහතා පවා එජාපය තුළ කලක් ප්‍රබල භූමිකාවක් නිරූපණය කළ අයෙක්. මේ විදියට සලකා බලද්දී එජාපය තුළ තිබූ බලවත්කම මහජන ශක්තිය ඉවත් වෙමින් තිබෙන්නේ. ඒ තත්ත්වය රටපුරා මෙන්ම කොළඹදීත් එක හා සමානයි. මා සිතන විදිහට කොළඹ තමයි එජාපයේ බිඳ වැටෙන අවසාන බලකොටුව විදිහට සලකන්න හැකියාව තිබෙන්නේ.පසුගිය මැතිවරණ ප්‍රතිඵල සලකා බලද්දී එජාපයේ ප්‍රබල බලකොටු විශාල ප්‍රමාණයක් කඩාගෙන වැටුණා. ඒ නිසා කොළඹ කියලා වෙනසක් නැහැ. හැම තැනකදී වගේම එජාපය කොළඹදීත් පරාජය වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=f1109202</link>
    <topic>අපි වී මිලදී ගන්නෙගොවීන්ගෙන් පමණයි</topic>
    <author>නදිෂානි පි‍්‍රයංගිකා ඡායාරූපය - රුක්මාල් ගමගේ</author>
    <content>* මේ වන විට වී අලෙවි මණ්ඩලය හා ගොවීන් අතර යම් ආකාරයක මතභේදාත්මක තත්ත්වයක් ඇතැයි මතයක් පවතී. එහෙත්, වී අලෙවි මණ්ඩලය ගොවීන්ගෙන් අඛණ්ඩව වී මිල දී ගැනීම් සිදු කරයි. මේ තත්ත්වය ඔබ දකින්නේ කොහොමද?අපේ අමාත්‍යංශයේ ප්‍රධාන අරමුණු දෙකක් තියෙනවා. එකක් තමයි රජය ලබාදෙන සහනාධාර හරහා ගොවීන්ට යම් ආකාරයක සාධාරණ මිලකට වී ලබාගැනීමත්, අනෙක් පාර්ශ්වයෙන් පාරිභෝගිකයාට සාධාරණ මිලකට වී ලබාදීමත්, මේ අරමුණු ද්විත්වය මත තමයි සියල්ල ක්‍රියාත්මක වන්නේ.වී මිල දී ගැනීම සම්බන්ධයෙන් රජයට නිශ්චිත වූ ප්‍රතිඵලයක් තියෙනවා. මේ වන විට අපේ ගබඩාවල විශාල වී ප්‍රමාණයක් එක්රැස් කරගනයි තියෙන්නේ. පසුගිය වර්ෂයේ දී මිල දී ගත් වී ප්‍රමාණය සහ මේ වසරේ මහ කන්නයේ දී අප මිල දී ගත් වී ප්‍රමාණය ඒ තුළ අන්තර්ගතයි. නමුත්, එවන් තත්ත්වයක් තුළ දී වුණත්, මෙවරත් අපි වී මිල දී ගන්නේ, ගොවීන්ගෙන් අනිවාර්යයෙන් වී මිලදී ගන්න අවශ්‍ය නිසයි. ඒ වගේ ම මෙවර මහ කන්නයේදීත් ගොවියන් වී වගා කළ යුතුයි කියන මතයේ අපි සිටින නිසයි. මේ කාරණා ද්විත්වය ගැන අපි හිතුවේ නැත්නම් වෙන්නේ ගොවියෝ ගොවිතැනින් ඈත්වන එකයි. නමුත්, එහෙම දෙයක් වෙන්න ඉඩ දෙන්න බැහැ.රජයට නිසි ප්‍රතිපත්තියක් තියෙන නිසයි අපි ගොවීන්ට සහනදායි මිලකට පොහොර ලබා දෙන්නේ. ඒ වගේ ම ගොවීන් ගේ පාර්ශ්වයට රජයේ පාර්ශ්වයෙන් කළ හැකි සෑම උදව්වක් ම අපි කරනවා. මෙවරත් එය එසේ ම යි.රජය මූලික වශයෙන් ම මේ වසරේ දී වී මිල දී ගැනීමට වී අලෙවි මණ්ඩලයට රුපියල් බිලියන 1500ක්, අපට රුපියල් බිලියන 1500ක්, ඒ වගේ ම දිසාපතිවරුන්ට තවත් මුදල් යම් ප්‍රමාණයක් වෙන් කරලා තියෙනවා. ඊට අමතරව අවශ්‍ය මොහොතක දී අවශ්‍ය මුදල් ප්‍රමාණයත් අපට ලැබෙනවා. නමුත් ප්‍රශ්නය දුරදිග ගියේ මෙවර වෙනදාට සාපේක්‍ෂව විශාල අස්වැන්නක් ලැබුණ නිසයි. ශ්‍රී ලංකා ඉතිහාසයේ යල කන්නයක දී මේ වගේ අස්වැන්නක් අපට ලැබිලා නැහැ.ගිය වාරයේ දී මහ කන්නය පාඩු වුණු නිසා අතරමගදී කන්නයකුත් ආවා. මේ කන්න දෙකේ ම වී අස්වනු එකතු කරලා තමයි මෙවර අපට වී අස්වැන්න මිල දී ගන්න සිද්ධ වුණේ. අපි හොඳට ම දන්නවා ගොවීන් ළඟ තියෙන වී සියල්ල ම අපට මිල දී ගන්න බැහැ කියලා. ඒ නිසා අපට විවිධ ක්‍රමෝපායන්වලට යන්න සිද්ධ වුණා.* නමුත්, ගොවීන් මැසිවිලි නගනවා වී ලබා දී නැවත මුදල් ලබාගන්න ඔවුන්ට කාලයක් බලන් ඉන්න වෙනවා කියලා. එතන දී ආර්ථික ප්‍රශ්න ගොවීන් ගේ පාර්ශ්වයෙන් මතුවන බවට ඔවුන් චෝදනා කරනවා.ලංකා බැංකුවත්, මහජන බැංකුවත් එකතුවෙලා ගොවීන් ගේ වී ඇපයට අරන් ණය මුදල් ලබාදෙන ක්‍රමවේදයක් හඳුන්වා දීලා තියෙනවා. සාමාන්‍යයෙන් රටක් සංවර්ධනය වෙන්න නම් සෑම අංශයක ම දියුණුවක් වෙන්න ඕනේ. එතන දී, නව ක්‍රමවේද සැබෑවට ම අවශ්‍යයි. මේ වෙද්දී වී මිල දී ගැනීම සඳහා මධ්‍යස්ථාන 167ක් විවෘත වෙලා තියෙනවා. ඒ වගේ ම දැනට වී අලෙවි මණ්ඩලය පොළොන්නරුව ප්‍රදේශයෙන් විතරක් වී මෙට්‍රික් ටොන් 26000ක් මිල දී අරන් අවසානයි. සමස්ත දත්තයන්ට අනුව අපි වී මෙට්‍රික් ටොන් 65,000ක් මිල දී ගත්තා. ඒ සඳහා වැය වූ මුදල රුපියල් බිලියන 1.45ක්. ඒ වගේ ම අපි ළඟ මේ වන විට පවතින වී තොගයේ වටිනාකම රුපියල් බිලියන 5ක් ඉක්මවා ගිහින්.* නමුත්, වී මිල දී ගැනීම් හරහා ගොවීන්ට සාධාරණ මිලක් ලැබෙන්නේ නැහැ කියලා ඔවුන් කියනවා. මේ පිළිබඳ කතා කළොත්?අපි වී මිල දී ගන්න කැමැති ගොවීන්ගෙන් මිසක් අතරමැදි වෙළෙන්දන්ගෙන් නොවෙයි. කොයි ම මොහොතක දී වත් අතරමැදි වෙළෙන්දෝ පොහොසත් කරන්න රජයට අවශ්‍ය නැහැ. ඒත් සිදුවෙන්නේ සෘජු ලෙස ම අතරමැදිකරුවන් මෙයට මැදිහත් වීමයි. ඒ අය ගොවීන්ගෙන් වී මිල දී ගන්නේ අඩු මිලකට.අපි මේ වෙද් දී ගොවීන්ට පත්‍රිකාවක් දීලා තියෙනවා. ඒ විස්තර පත්‍රිකාවට අනුව ඔවුන් තම සත්‍යතාවය හෙළි කරන්න ඕනේ. ඒ මත තමයි අප මිල දී ගැනීම් සිදු කරන්නේ. අපි ගණන් බලලා තියෙන විදිහට සාමාන්‍යයෙන් අක්කරයක ඵලදාව වී මෙට්‍රික් ටොන් 5000ක්. අපි ගොවීන්ගෙන් වහාම මිල දී ගන්නේ වී මෙට්‍රික් ටොන් 2500යි. ඉතිරි ඒවා දෛනිකව වියදම්වලට ප්‍රමාණවත්.නමුත්, අද වෙළෙන්දෝ කරන්නේ ගොවීන්ට සුළු මුදලක් දීලා වී තමන්ට ගන්නවා. එතන දී පත්‍රිකා ටිකත් අරගන්නවා. එහෙම කරලා වී තොග පිටින් අපට ගෙනත් භාර දෙනවා. වෙළෙන්දෝ එතන දී ලබන්නේ විශාල ලාභයක්. අපි යම් ආකාරයකට ප්‍රමාද කිරීමක් සිදුකරන්නේ ඇත්තට ම මේ වී ගොවීන්ගේ ම ද කියලා හොයලා බලන්නයි.* වී මිල දී ගැනීමේ දී ක්‍රමවත් ක්‍රමවේදයක් තිබෙනවාද?අපි වී මිල දී ගන්නේ ගබඩා බාරකරුවන් හරහා. ප්‍රාදේශීය මට්ටමින් මේ වනවිට මධ්‍යස්ථාන 34ක් වී භාරගන්න විවෘත කරලා තියෙනවා.වී මිල දී ගනිද්දී පුංචි පුංචි අඩුපාඩුකම් තියෙනවා. තොග වැඩිවීම් සිදු වුණා ම ඒක ගැටලුවක්. ඒත් ඒ ගැටලුව දවසක් දෙකකට විතරයි මුහුණ දෙන්න සිදුවෙන්නේ.වී අලෙවි මණ්ඩලය වී ගන්නේ හෙට විකුණන්න බලාගෙන නෙවෙයි. අනික කොටන්නෙත් නැහැ. අපි කරන්නේ වී ගබඩා කරන එක. වී ගබඩා කරද් දී තෙතමනය 14ට තියෙන වී තමයි අපි ගන්නේ. ඊට වඩා වැඩි තෙතෙමනයක් තියෙන වී ගත්තොත් වී පුස් කනවා.ඒ වගේ ම, වී ඇට සියයකින් වී ඇට නවයක් බොල්නම්, අප ඒ වී මිල දී ගන්නේ නැහැ. අපි ගොවීන්ගෙන් රුපියල් 28කට වී මිල දී ගන්නේ හොඳ ප්‍රමිතියෙන් යුත් දේ නම් විතරයි. අපි වී මිල දි ගන්නේ රටේ ජනතාව වෙනුවෙන්.* පත්‍රිකා පිරවීම ඔවුන් දකින්නේ නිස්සාර දෙයක් ලෙසයි. ඒ වගේ ම වී ලබා දී මුදල් ලබා ගන්න බැංකුවල රස්තියාදු වන්නට සිදු වන බව ඔවුන් ප්‍රකාශ කරනවා. ඒ සඳහා පවතින ක්‍රමවේදයේ සාර්ථක අසාර්ථක බව විමසුවොත්?අද ගොවියෙක් වී ලබාදුන්නොත්, හෙට ඔහුට ඒ වී සඳහා යන මුදල ගන්න පුළුවන්. නමුත්, වී මිල දී ගැනීමේ දී දිනකට බැංකුවකට වෙන් කරන්නේ මිලියන 100යි නම්, ඊට වඩා මිලියන 150ක වී මිල දී ගන්න සිදු වුණොත්, බැංකුවට ඒ මොහොතේ මුදල් නැහැ. ඒ වුණාට ඒ මුදල අපට හෙට දෙන්න පුළුවන්.අනිත් කාරණය තමයි, යල කන්නයේ වී අස්වැන්න වැඩි වුණාට, ඒ කාල සීමාව තුළ දී බැංකුවේ නිලධාරි පිරිස ඊට සාපේක්‍ෂව වැඩිවෙන්නේ නැහැ. ඒ නිසා අනිත් රාජකාරි කරන ගමන් තමයි මෙයත් කරන්න වෙන්නේ. එතන දී ගොවියාට යම් ප්‍රමාදයක් සිදු වෙනවා. නමුත් ඒක ඔහු ඉවසන්න ඕනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>20</day>
    </date>
    <link>http://www.dinamina.lk/2011/09/20/_art.asp?fn=f1109203</link>
    <topic>ළඟදීම කොළඹ හරිත තීරුඇති කරනවා</topic>
    <author/>
    <content>* ග්‍රාමීය සංවර්ධනය වගේම නාගරික සංවර්ධනය දෙසටත් දැන් විශාල අවධානයක් යොමුවී තියෙනවා. විශේෂයෙන් නගර සංවර්ධනයත් සමග පාරිසරික ගැටලු වගේ ම පරිසර සංරක්ෂණයත් සම්බන්ධයි ඔබ මේ තත්ත්වය පැහැදිලි කරන්නේ කෙසේද ?නාගරීකරණය මතුවෙන්නේ ම සංවර්ධනයේ එක් අවස්ථාවක් ලෙසයි. නාගරීකරණයත් සමඟ පොදු පහසුකම් සැපයීම වගේ කාරණා අදාළයි වගේම බරපතළ පාරිසරික ප්‍රශ්නත් ඇති වෙනවා. ග්‍රාමීය වශයෙන් මතුවන ප්‍රශ්නවලට වඩා නාගරික පාරිසරික ප්‍රශ්න වඩා බරපතළයි. පරිසර හිතකාමී නගරයක් බිහි කිරීමට අවශ්‍ය ක්‍රියාමාර්ගවලට මුල පුරා ඇති අයුරු ඔබට දකින්න පුළුවන්. වීදි දෙපස හා මාර්ග අලංකාරවත් ලෙස සංවර්ධනය කර තිබෙනවා. කොළඹ නගරය ඉන්න හිතෙන තැනක් බවට පත් කිරීම මේ වැඩපිළිවෙළ ඔස්සේ සිදු වෙනවා.* කොළඹ ආසියාවේ දියුණු මෙන් ම ලස්සන නගරයක් බවට පත් කිරීමේ ක්‍රියාදාමයට මුල පුරා තිබිය දී ජනතා හිතකාමී සහ පරිසර හිතකාමී සංවර්ධනයක් පිළිබඳ අදහසට කොපමණ ඉඩක් ලැබී තිබෙනවාද ?මහින්ද රාජපක්ෂ ජනාධිපතිතුමා ගේ මූලික සංකල්පයක් ලෙස මිනිස්සුන්ට ජීවත් විය හැකි නගරයක් නිර්මාණය කිරීම පිළිබඳ අදහස දැක්විය හැකියි. කොළඹ නගරයට අපද්‍රව්‍ය බැහැර කිරීම පිළිබඳ ගැටලුවක් තිබුණා. නගරයේ දී සීමිත ඉඩ වපසරියක් තුළ කුණු බැහැර කිරීම ගැටලු සහගතයි. ප්‍රතිචක්‍රීකරණය කිරීමත් අසීරුයි. මේ වගේ කාරණා නිසා නාගරික ජන ජීවිතයේ ඇතැම් ප්‍රශ්න බෙහෙවින් උග්‍රයි. නාගරික ජීවිතය සරල සුව පහසු එකක් වීමට නම් මනා පාරිසරික කළමනාකරණයක් අවශ්‍යමයි.කොළඹ සුන්දර මනා කළමනාකරණයකින් යුතු නගරයක් කිරීමට අවශ්‍ය දැක්ම දීර්ඝ කාලයක් තිස්සේ තිබුණේ නෑ.හුදෙක් දේශපාලන වාසි තකා පමණක් කොළඹ පාලනය පවත්වා ගෙන ගිය බව පෙනෙනවා. නමුත් මෑතක පටන් පුළුල් අදහසක් ඇතිව විද්‍යාත්මක පදනමකින් යුතුව කොළඹ නගරය සංවර්ධනය කිරීමට ආරක්ෂක අමාත්‍යාංශයේ මූලිකත්වයෙන් පියවර ගනෙ තිබෙනවා. ආරක්ෂක ලේකම්තුමා ගේ මෙහෙයවීම යටතේ ආරක්ෂක අමාත්‍යාංශය, නාගරික සංවර්ධන අධිකාරිය, මධ්‍යම පරිසර අධිකාරිය වගේ ආයතන එක්ව නිසි කළමනාකරණයකින් හා සැලසුම්කරණයකින් යුතුව කොළඹ සුන්දර නගරයක් කිරීමට කටයුතු කරමින් ඉන්නෙ. ඒ සුන්දරත්වය දැන් ටිකෙන් ටික අත්විඳින්න පුළුවන්.අද ඊයේ නෙවෙයි යටත් විජිත යුගයේත් කොළඹ නගරයට විශාල වැදගත්කමක් ලැබුණා. විදේශයන්හි දී කොළඹ කිව්වාම හරියට රටක් වගේ තමයි පිළිගන්නෙ. රට කොළඹ වගේ. පසුගිය දිනෙක මා හමුවීමට ආ විදේශිකයෙක් කියූ දෙයින් නම් ඔහු කොළඹ සිට බත්තරමුල්ලේ පරිසර අධිකාරියේ කාර්යාලයට එන විට ජලධාරා තුනක් පසුකර ආ බව. ඔහු ඒ සොබා සුන්දරත්වය බෙහෙවින් අගය කළා. ඒ වගේ ම කොළඹ නගරය ආශ්‍රිතව ජල ප්‍රදේශ රැසක් ඇති බව ඉන් පෙනෙනවා නේදැයි ඔහු අපෙන් ඇසුවා.* කොළඹ නාගරික ජීවිතය ගැන කතා කරන විට පැල්පත්වාසීන් නැත්නම් වතු ආශ්‍රිත ජනයා ගැන අවධානය යොමු කළ යුතු වෙනවා. මේ ජනයා මුහුණ දෙන පාරිසරික ප්‍රශ්න ගැන වගේ ම අවිධිමත් ජනාවාස නිසා නිර්මාණය වී ඇති ප්‍රශ්න ඔබ දකින්නේ මොන විදිහටද ?ඕනෑම නගරයක පැල්පත්වාසී ජනයා සිටීම ස්වභාවිකයි. නගරයක සිටින්නේ මුදල් ඇති, බුද්ධිමත් ජනයා පමණක් නෙවෙයි. මුදල් හා බුද්ධිමය පුහුණුවක් නැති කම තුළ නගරයක මේ ජන කොටස් වෙන ම සංවිධාන වෙනවා. ඕනෑම කෙනෙක් මේ ප්‍රශ්නය තේරුම් ගත යුතුයි.ඡන්ද කාලයට ඔවුන්ට සමීප වන දේශපාලන කණ්ඩායම් මේ ජනයාගේ ජීවන තත්ත්වය ඉහළට ගැනීම පිළිබඳ කාරණය එතැනින් එහාට අමතක කරනවා. කොළඹ නගර සභාව කේන්ද්‍ර කර ගනිමින් නායකයො ඇති වුණා. ජනාධිපතිවරු අගමැතිවරු පවා. එජාපය නියෝජනය කරමින් ඒ අය කොළඹින් බලයට පත් වුණත් කොළඹ නගර සභාව හරහා පැමිණ තිබුණත් ඔවුන් ඉහළට ගියා පමණයි. නගරය හා ජන ජීවිතය එතැනමයි තිබුණේ. කොළඹ නගර සභාවේ බලය තමන්ට ඉහළට යාම සඳහා පමණයි වැදගත් වුණේ. මේ නිසා කාලයක් තිස්සේ පැල්පත්වාසී ජනයා ආශ්‍රිත ප්‍රශ්නත් වර්ධනය වුණා. තමන් ගේ දේශපාලන පැවැත්ම සඳහා හැමදාමත් ඔවුන් මේ ජනයා පාවිච්චි කළා. ඉන් පසු අමතක කළා.දීර්ඝ කාලයක් කොළඹ පාලනය කළ එජාපය නගරය තුළ අර්බුද නිර්මාණය කර ඇති බවත් පෙනෙනවා. කොළඹ නගර සභා බල ප්‍රදේශය තුළ ඒ ඒ ජන කොටස් බහුල ප්‍රදේශ පදනම් කර ගනිමින් ජනවාර්ගික පදනමින් දේශපාලනය කිරීම ඔවුන් ගේ සම්ප්‍රදාය වෙලා තියෙනවා. ඉන් එහාට ගිය පුළුල් දේශපාලන දැක්මක් එජාපයට නෑ. මේ පටු දේශපාලන වුවමනාව නිසා ඔවුන් අර්බුද නිර්මාණය කරනවා. ඇතැම් ජන කොටස් නොතකා හැර ඇති බවට ප්‍රචාරයක් ගෙන යාමත් මේ දේශපාලන වුවමනාවේම එක් පියවරක්. කොළඹ අපි දකින ප්‍රශ්න අතර මේ වගේ ප්‍රශ්නත් ඇති බව තේරුම් ගත යුතුයි.* කොළඹ නගරය සංවර්ධනය වෙමින් පවතිනවා. ජනතා හිතකාමී පරිසර හිතකාමී සංවර්ධනයක් පිළිබඳ සිදු වී තිබෙනවා ද ?සංවර්ධනය ඕනෑ ම විටෙක පරිසරයට බලපානවා. මේ නිසා තමයි තිරසාර සංවර්ධනයක් පිළිබඳ ලෝකය කතා කරන්නෙ. වාතය, ජලය, පස, වනය දූෂණය වුණා ම මානවයාට හෝ අන් ජීවීන්ට පවතින්න බෑ. විවිධ සෞඛ්‍ය අර්බුද නිර්මාණය වෙනවා. පාරිසරික අර්බුද ඇති වෙනවා. ඒවා විඳින්න වෙන්නෙ මිහිමත ජීවීන්ටයි. මේ නිසා සංවර්ධනය නිසි කළමනාකරණයකින් යුතු වීම අවශ්‍යයයි. තිරසාර සංවර්ධනය එවැනි දෙයක්. ජන හිතකාමී සංවර්ධනයක් වෙන්නෙත් එය ම තමයි. මේක අද ලෝකයම පිළිගත්ත අදහසක්. ඕනෑ ම විටෙක ඕනෑම අයෙකුට සංවර්ධනය කියල මොකක් හරි දෙයක් හිතුමතේ කරන්න බෑ. ඊට නිසි කළමනාකරණයක් අවශ්‍යයයි. මෙහි දී අපේ රටට අදාළව ගත්තොත් මධ්‍යම පරිසර අධිකාරිය හැටියට අපි ඒ සඳහා පෙනී සිටිනවා. ඊට අවශ්‍ය ක්‍රියාමාර්ග ගන්නවා. අපි සැම විට ම සිතන්නෙ ගහ කොළ සතා සීපාවා වායු ජල සම්පත් වගේ කතා කළ නොහැකි සම්පත් වල හඬ විය යුත්තේ අපයි යනුවෙන්. ඔවුන් වෙනුවෙන් ඒ හඬ නැගිය යුත්තේ අපි මධ්‍යම පරිසර අධිකාරිය.ඒ අනුව තමයි නාගරික ජීවිතයේ වර්ධනීය තත්ත්වයක් ඇති කිරීම ගැනත් අපි ක්‍රියා කරන්නෙ. එහි දී අපේ පිළිගැනීම ‘ධරණීය නගරයක්’ (Sustainable City)  කියන සංකල්පයයි. අප යෝජනා කරන්නේ එවැනි නගරයක්. එය ‘ආදර්ශ නගරයක්’ ලෙස ද විස්තර කළ හැකියි.කොළඹ ආදර්ශවත් නගරයක් බවට පත් කිරීම දැනට ක්‍රියාත්මක වැඩපිළිවෙළ මගින් සිදු වෙනවා. නමුත් කොළඹ නගර සභාව දීර්ඝ කාලයක් පාලනය කළ අයට මූලික ප්‍රශ්න පවා නිසි ලෙස විසඳන්න නොහැකි වුණා. කොළඹ වෙනස් කරන ක්‍රියාවලිය රේස් එකක් හැටියට ගත්තොත් ඒ රේස් එකේ ආරම්භක ස්ථානයට දැන් කොළඹ ගෙනැත් තියෙන්නෙ. වේගයෙන් එතැන් සිට ඉදිරියට යාමයි සිදු වෙන්න ඕනෑ. මෙතැනදී වරද්දා ගත්තොත් සියල්ල වරදිනවා. ඒ නිසා කොළඹ ජනතාව කරන්න ඕන කොළඹ විවිධ දේශපාලන පක්ෂවලට උගස් කරන එක නෙවෙයි. මෙතෙක් කල් සිදුවුණේ එහෙම උගස් කරන එක. දැන් එය නතර කළ යුතුයි.* ලෝකයේ ජීවත්වීමට වඩා හිතකර නගර පිළිබඳ කතා කෙරෙනවා. ලෝක මට්ටමින් හෝ කලාපීය මට්ටමෙන් ගත්තොත් අපේ රටේ ප්‍රධාන නගර තියෙන්නෙ මොනවගේ තැනක ද ?ඇත්තට ම අපේ රටේ ප්‍රධාන නගර ලෝක මට්ටමින් ගත්තාමත් හොඳ තැනක තියෙනවා. ඒ කියන්නෙ ඒවා ජීවත් වීමට හිතකරයි. මේකෙන් පෙනෙන්නේ මේ නගරවාසීන් ගේ ‘පාරිසරික සාක්ෂරතාව‘ ඉහළ මට්ටමක ඇති බව. අපද්‍රව්‍ය කළමනාකරණය වගේ කාරණා යම්තාක් ගැටලු සහිත වුණත් නගරවාසීන් තුළ ගසක් වවන්න තියෙන ගස් රැකගන්න විශාල උනන්දුවක් තියෙනවා. කොළඹ, නුවර වගේ නගර දියුණු වෙමින් තියෙන්නෙ මේ කාරණාත් එක්ක. මේ වන විට රටේ ප්‍රධාන නගර කිහිපයක් කොළඹ, නුවර, යාපනය හා හම්බන්තොට නගර එකවිට දියුණු වෙමින් තියෙන්නෙ. ආසියා කලාපයේ පෙරට එන්න එය හේතුවක් වෙයි.Capital කියන්නෙ ප්‍රාග්ධනය. රටක ප්‍රාග්ධනයත් අගනුවරයි. ඒක තමයි ඒකට Capital කියන්නෙ. රටක අගනගරය හා ප්‍රධාන නගරවල ඇති වන දියුණුව මගින් ඒ රටේ දියුණුවක් පෙන්නුම් කෙරෙනවා.* මේ වන විට සංචාරක කර්මාන්තයේ විශාල වර්ධනයක් දකින්න තියෙනවා. පරිසරයට වන හානි අවම කරගනිමින් සංචාරක ව්‍යාපාරය දියුණු කිරීම පිළිබඳ කාරණය ඔබ පැහැදිලි කරන්නෙ කොහොමද ?දැනටමත් අපි හෝටල් කළමනාකරණ ක්‍ෂේත්‍රයට අදාළව නියාමන කාර්යක් ඉටු කරනවා. පාරිසරික බලපෑම් ඇගයීමට ලක්කර සහතිකයක් (EIA) ලබා දීම එමගින් සිදු වෙනවා. අපේ රටේ සංවර්ධන ව්‍යාපෘති සෑම විටෙකම පරිසර හිතකාමීවම වෙලා තියෙන බව අතීත අත්දැකීම් අනුව අපට පිළිගන්න බෑ. නිදසුනක් ලෙස බේරෙ වැවේ අද තියෙන්නෙ ගලායන වතුරක් නෙවෙයි. ඒ වතුර එක තැන රැඳුණ පල්වෙන වතුරක්. මේ වගේ දේවල් නොවෙන්න අපි කටයුතු කරගෙන යනවා.සංචාරක ක්‍ෂේත්‍රය ගත්තත් පාරිසරික සංචාරක ක්‍ෂේත්‍රය (Eco Tourism) දැන් ඒවා ජනප්‍රියයි. හරිත සංචාරක ව්‍යාපාරයක් ඉන් අහස් වෙන්නෙ. කොළඹ පවා හරිත තීරු (Green Avenue) ඇති කරන්න නව නගර සැලසුම් යටතේ ක්‍රියා කරගෙන යනවා. පයින් යන ජනතාවට ඒවායේ නිදහසේ ඇවිදින්න පුළුවන් ඒවා ආශ්‍රිතව තේ එකක් කෝපි එකක් බොන්න අවශ්‍ය පහසුකම් පවා ඇති කරනවා. සංචාරක ව්‍යාපාරය වර්ධනය වීමටත් මේ පහසුකම් ඇතිවීම බලපානවා. විශේෂයෙන් කොළඹ නගරයේ ජීවත් වන ජනතාව මේ සෑම දෙයක් ගැන ම අලුත් විදිහට හිතයි කියල අපි බලාපොරොත්තු වෙනවා.සංවාද සටහනධම්මික සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109211</link>
    <topic>අලව්වේ දුම්රිය එන්ජිම කිසිම හේතුවක් නිසාඉවත් කරන්න එපා</topic>
    <author>විජයානි එදිරිසිංහ සහ ශීලා උඩුවර</author>
    <content>අලව්වේදී අනතුරට ලක් වූ දුම්රියේ එන්ජිම කිසිදු හේතුවක් මත එම ස්ථානයෙන් ඉවත් නොකරන ලෙසට ඊයේ (20) අධිකරණ නියෝගයක් ලබාගත්තේය. අලව්ව පොලිසිය අධිකරණයෙන් කළ ඉල්ලීම මත මේ නියෝගය ලබාගෙන ඇත. රජයේ රසපරීක්ෂකවරයා අද ඒ සම්බන්ධව පරීක්ෂණ පැවැත්වීමට ද නියමිතය.මේ අනතුර සම්බන්ධව පුළුල් පරීක්ෂණයක් පවත්වන ලෙස පොලිස්පති එන්. කේ. ඉලංගකෝන් මහතා නියෝග දී තිබේ.ඒ අනුව ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර සහ ජ්‍යෙෂ්ඨ පොලිස් අධිකාරි වාස් ගුණවර්ධන මහත්වරුන්ගේ අධීක්ෂණය යටතේ පරීක්ෂණ සිදු කෙරේ.අලව්ව දුම්රිය ස්ථානය ආසන්නයේ දුම්රිය මාර්ගයේ පැවැති මාර්ග අවහිරතාව පිළිබඳව දුම්රිය නියාමකවරයා දැනුවත් වූයේ නම් රියදුරු තිරිංග තද නොකළත් නියාමක සතුව පවතින “තිරිංග වෑල්” පාවිච්චි කිරීමට ඉඩ තිබිණි.එහෙත් ඔහු එම “තිරිංග වෑල්” පාවිච්චි කළ බවට පැහැදිලි තොරතුරක් කටඋත්තරවලින් පැහැදිලි නොවන බව මෙතෙක් පැවැත්වූ පොලිස් පරීක්ෂණවලින් අනාවරණය වී තිබේ. දුම්රිය නියාමක විසින් “තිරිංග වෑල්” පාවිච්චි කළා නම් දුම්රිය මාර්ගයේ ඊට අදාළ සළකුණු සටහන් විය යුතු බව පොලිසිය පවසයි. එසේ තිරිංග තදවීමක් වූවාද යන්න සොයා බැලීමට රජයේ රසපරීක්ෂකවරයා කැඳවා ඇත.මේ දුම්රිය අනතුර සම්බන්ධයෙන් දැනට 40 දෙනකුගෙන් පමණ කටඋත්තර ලබාගෙන තිබේ.අලව්ව දුම්රිය ස්ථානයේ දුම්රිය ස්ථානාධිපති, අනතුරට ලක්වූ දුම්රියේ නියාමක ඇතුළු දුම්රිය දෙපාර්තමේන්තුවේ දස දෙනකුගෙන් පමණ ද, තුවාල ලබා සිටින පොලිස් නිලධාරියකු, පේරාදෙණිය විශ්වවිද්‍යාලයේ අධ්‍යයන කටයුතුවල යෙදී සිටින බුරුම ජාතිකයන් දෙදෙනකු, අනතුර ඇසින් දුටු පිරිස ඇතුලු 40 දෙනකුගෙන් එසේ කටඋත්තර ලබාගෙන තිබේ.ඊට අමතරව ප්‍රධාන පාලක මැදිරියේ ඉංජිනේරුවරයාගෙන්ද කටඋත්තර ලබාගැනීමට නියමිතය.ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර, ජ්‍යෙෂ්ඨ පොලිස් අධිකාරි වාස් ගුණවර්ධන, සහකාර පොලිස් අධිකාරි අලහකෝන්, ප්‍රධාන පොලිස් පරීක්ෂක අතපත්තු, අලව්ව පොලිස් ස්ථානාධිපති මහින්ද පුෂ්පකුමාර ඇතුළු පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092110</link>
    <topic>හරිත විප්ලවයට මුල්තැන දෙමින් ‘ක්ලින්ටන් ගෝලීය ප්‍රවේශය’ ඇරැඹේ</topic>
    <author>මහින්ද අබේසුන්දර නිව්යෝර්ක් නුවර සිට</author>
    <content>පරිසර විනාශය වලක්වා ලෝකය අඳුරෙන් එළියට ගෙන එන හරිත විප්ලවයට මුල්තැන දෙමින් “ක්ලින්ටන් ගෝලීය ප්‍රවේශ”සැසිය ඊයේ (20) නිව්යෝක්නුවර ක්ලින්ටන් පදනමේදී ආරම්භ විය.ශ්‍රී ලංකා වේලාවෙන් පස්වරු 5.00ට පමණ ආරම්භ වූ මේ සංවර්ධන සැසිය ක්ලින්ටන් ගෝලීය පදනමේ සභාපති බිල් ක්ලින්ටන් මහතාගේ ප්‍රධානත්වයෙන් පැවැත්විණි.රාජ්‍ය නායකයන් අට දෙනකුගේ සහභාගිත්වයෙන් පැවැති මේ පරිසර සැසියට ශ්‍රී ලංකා රාජ්‍ය නායක මහින්ද රාජපක්ෂ මහතාටද ආරාධනා කිරීම විශේෂ ලක්ෂණයක් විය. මහින්ද රාජපක්ෂ මහතා මේ සංවත්සරයට පැමිණි අවස්ථාවේදී ක්ලින්ටන් මහතා ඉතා උණුසුම් ආකාරයෙන් පිළිගන්නා ලදී. එක්සත් ජාතීන්ගේ 66 වැනි සංවත්සරය වාර්තා කිරීමට පැමිණි ජගත් මාධ්‍යවේදීහු 300ක් පමණ ක්ලින්ටන් ගෝලීය පදනමට පැමිණ සිටියහ.අද රටවල් මුහුණපා සිටින වන විනාශය ගැනත් ආර්ථික අර්බුදය ගැනත්, බංගලාදේශ අගමැතිනි ෂික් හෂිනා, එක්සත් මැක්සිකන් රාජ්‍යයේ පේලිගේ ක්ලොඩිනෝ, මාලි අගමැති මාරියම් කයිඩිමා, නොර්වේ ජෝන් ස්ටැන්බර්ග් ග්‍රමඩා අගමැති ඩිල්මන් තෝමස් ඇතුළු රාජ්‍ය නායකයෝ අටදෙනෙක් මෙහිදී අදහස් දැක්වූහ.කැළෑ විනාශය නතර කිරීමට සංවර්ධිත රටවලට බලපෑම් කිරීමටත්, කාලගුණ විපර්යාසයට මුහුණ දීමට ගස් මිලියන 63ක් සිටුවීමටත් මෙහිදී යෝජනා කෙරුණි. අනාගතයේදී මුහුණදෙන පරිසර විනාශය වැඩිපුරම බලපාන්නේ දුප්පත් රටවලට බව රාජ්‍ය නායකයෝ අවධාරණය කළහ. හරිත විප්ලවය සඳහා මුදල් ආධාර නැතිකම පෙන්වා දුන් බංගලාදේශ හා මාරි රාජ්‍ය නායකයෝ එයට දියුණු රටවල් උදව් කළයුතු බවද කීය.වාහන දුම නිසා ඇතිවන පරිසර විනාශයට නව බලශක්ති විකල්ප ක්‍රම යොදාගත හැකි වාහන නිෂ්පාදනය කිරීමේ වැදගත්කම මෙහිදී සැලකිල්ලට ලක්විය. හරිත විප්ලවයට ලෝකය සූදානම් කළයුතු බවද රාජ්‍ය නායකයෝ පැවසූහ. නිව්යෝ්ක් නුවරට පැමිණි ශ්‍රී ලංකා රාජ්‍ය නායකයා රටවල් ඛ්හිපයක රාජ්‍ය නායකයින් සමඟ ද්විපාර්ශික සාකච්ඡා වට කිහිපයක් ඊයේ (20) පවත්වා තිබුණි. එක්සත් ජාතීන්ගේ හැට හය වැනි සංවත්සරයේදී ජනාධිපති මහින්ද රාජපක්ෂ මහතා සිය දේශනය 23 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109217</link>
    <topic>IOC මිලට වඩාරුපියල් 6ක් අඩුවෙන්සංස්ථාවෙන් ඩීසල්</topic>
    <author>සුභාෂිනී සේනානායක සහ භක්ති ධර්මප්‍රිය මෙන්ඩිස්</author>
    <content>ඉන්දියන් ඔයිල් සමාගම පෙරේදා (19) රුපියල් තුනකින් ඩීසල් ලීටරය අඩුකළ ද එම මිලට වඩා රුපියල් හයක් අඩුවෙන් ලංකා ඛනිජ තෙල් නීතිගත සංස්ථාව ඩීසල් ලබාදෙන බව පවසයි.ඉන්දියන් ඔයිල් සමාගමේ ඩීසල් ලීටරයක් රුපියල් 85 සිට 82 දක්වා අඩු කෙරිණි.ඛනිජ තෙල් සංස්ථාව ඩීසල් ලීටරයක් රුපියල් 76කට ලබාදීමෙන් රුපියල් හයක වාසියක් පාරිභෝගික ජනතාවට ලැබෙන බව සංස්ථාව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109218</link>
    <topic>කොටස් වෙළෙඳපොළගනුදෙනු සාමාන්‍ය පරිදි</topic>
    <author/>
    <content>තාක්ෂණික දෝෂයක් හේතුවෙන් තාවකාලිකව වසා දැමුණු කොළඹ කොටස් වෙළෙඳපොළ ඊයේ (20) සිට සාමාන්‍ය පරිදි ගනුදෙනු ආරම්භ කර ඇත. දෝෂය හටගත් පද්ධතිය ඉතා ඉක්මනින් ම යථා තත්ත්වයට පත්කිරීමටපියවර ගැනීමත් සමඟ සාමාන්‍ය පරිදි ගනුදෙනු ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109212</link>
    <topic>එක්සත් ජාතීන්ගේ රාජ්‍ය නායක සමුළුව හෙට ඇරැඹෙයි</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මහා මණ්ඩලයේ රාජ්‍ය නායක සමුළුව අමෙරිකාවේ නිව්යෝර්ක් නුවරදී හෙට (22) ආරම්භ වීමට නියමිතය.මහා මණ්ඩලයේ 66 වැනි සැසිවාරය පසුගිය 13 දා නිව්යෝර්ක් නුවර පිහිටි එක්සත් ජාතීන්ගේ මූලස්ථානයේදී ආරම්භ කෙරුණු අතර එය ලබන 30 දා තෙක් පැවැත්වේ. මේ සමුළුවට සහභාගිවන ජනාධිපති මහින්ද රාජපක්ෂ මහතා ඇතුළු ශ්‍රී ලංකා දූත පිරිස නිව්යෝර්ක් නුවරට ළඟා වී සිටින අතර ඒ මහතා ලබන 23 දා සමුළුව ඇමතීමට නියමිතව ඇත.ලෝකයේ රටවල් 193ක රාජ්‍ය නායකයන් මේ සමුළුව සඳහා සහභාගි වන අතර ඔවුන් සියලු දෙනාගේම විශේෂ අවධානය ජනාධිපති මහින්ද රාජපක්ෂ මහතාගේ දේශනය කෙරෙහි යොමු කරනු ඇත.මෙවර සමුළුවේ දී ලෝකයේ ගැටලු කිහිපයක් කෙරෙහි අවධානය යොමු කරන අතර ගැටුම් නිරාකරණය සඳහා මැදිහත්වීම, ගෝලීය අභියෝගයන්ට ගැලපෙන පරිදි එක්සත් ජාතීන්ගේ සංවිධානයේ ප්‍රතිසංධානය, පලස්තීන තත්ත්වය, ව්‍යසනයන් වළක්වා ගැනීම හා ස්ත්‍රී පුරුෂ සමානාත්මතාව ආදී කරුණු ඒ අතර වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109213</link>
    <topic>හියුමන් රයිට්ස් වොච් සංවිධානයටශ්‍රී ලංකා රජයෙන් ප්‍රබල අභියෝගයක්</topic>
    <author>භක්ති ධර්මපි‍්‍රය මෙන්ඩිස් සහ මහින්ද අලුත්ගෙදර</author>
    <content>ශ්‍රී ලංකාවේ පැවැති යුද ගැටුම්වල අවසන් අදියරේදී සිදුවී යැයි පවසන සිද්ධීන් පිළිබඳ එල්ල කරන චෝදනා සම්බන්ධයෙන් ශ්‍රී ලංකා රජය හියුමන් රයිට් වොච් සංවිධානය වෙත අභියෝග කර ඇත.මෙරට අභ්‍යන්තර වශයෙන් අවතැන්වූ ජනතාව, එල්.ටී.ටී.ඊ සටන්කාමීන් පුනරුත්ථාපනය කිරීම සහ උගත් පාඩම් හා ප්‍රතිසංධාන කොමිසමේ ක්‍රියාකාරිත්වය පිළිබඳ එම සංවිධානය විසින් විවිධ අදහස් පළ කර තිබෙන අතර ශ්‍රී ලංකාව නියෝජනය කරමින් එක්සත් ජාතීන්ගේ නිව්යෝර්ක්හි ශ්‍රී ලංකා නිත්‍ය නියෝජිත අචාර්ය පාලිත කොහොන හා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහත්වරු ඒ සඳහා සාර්ථක ලෙස ප්‍රතිචාර දක්වා තිබේ.ඊට අමතරව උගත් පාඩම් හා ප්‍රතිසංධාන කොමිසම විසින් අතුරු වාර්තාවක් ඉදිරිපත් කර වසරක් ගතවී ඇතත් එහි සඳහන් එකම නිර්දේශයක් හෝ ක්‍රියාත්මක කර නොමැති බවද හියුමන් රයිට් වොච් සංවිධානය ප්‍රකාශ කර ඇතැයි වාර්තා වෙයි.දීර්ඝ කාලීන යුද්ධයක අවසන් අදියරේ දී සිදු වූ සිද්ධීන් කිහිපයක් සම්බන්ධයෙන් විමර්ශනය සඳහා ඉදිරිපත් වී ඇති හියුමන් රයිට් වොච් සංවිධානය වැනි මානව හිමිකම් සංවිධානවල කටයුතු ප්‍රශ්න සහගත බවත් එවැනි අදහස්වල විශ්වසනීයතාව පිළිබඳ සැක මතුවන බවත් නියෝජ්‍ය තානාපති මේජර් ජනරාල් ශවේන්ද්‍ර සිල්වා මහතා අවධාරණය කර ඇත.එල්.ටී.ටී.ඊ සංවිධානය ශ්‍රී ලංකා රජයට එරෙහිව වසර 27ක් බිහිසුණු ත්‍රස්තවාදයක් කරගෙන ගිය බවට ඔවුන් අමතක කර තිබෙන බවද ඒ මහතා සඳහන් කර තිබේ.මේ අතර එක්සත් ජාතීන්ගේ නිව්යෝර්ක්හි ශ්‍රී ලංකා නිත්‍ය නියෝජිත අචාර්ය පාලිත කොහොන මහතා පවසා ඇත්තේ උගත් පාඩම් හා ප්‍රතිසංධාන කොමිසම ඉදිරිපත් කරන ලද අතුරු නිර්දේශ ක්‍රියාත්මක කර නොමැති බවට ප්‍රකාශ කිරීම අසත්‍ය බවයි.වසරක් තුළ මියගිය අය වෙනුවෙන් මරණ සහතික නිකුත් කළ හැකි ආකාරයට නීතියේ වෙනස්කම් සිදුකළ හැකි ආකාරය පිළිබඳවද හෙතෙම පැහැදිලි කර දී තිබේ.මේ අතර ඉඩම් ගැටලු ඇතුළුව අදාළ නිර්දේශ ක්‍රියාත්මක කිරීම සඳහා අමාත්‍ය මට්ටමින් කමිටුවක්ද පිහිටුවා ඇතැයි පවසා තිබේ.මෑතකදී හදිසි අවස්ථා රෙගුලාසි අහෝසි කිරීම, උගත් පාඩම් හා ප්‍රතිසංධාන කොමිසමේ අතුරු නිර්දේශ රජය විසින් ක්‍රියාවට නැංවීම පිළිබඳ මෑතකදී ගත් ක්‍රියාමාර්ගය නිදසුන් ලෙස පෙන්වා දී ඇත.මීට අමතරව අභ්‍යන්තර වශයෙන් අවතැන්වූ 300000කට අධික පිරිසකගේ මානුෂික අවශ්‍යතා මාස 24ක් වැනි කෙටි කලක් තුළ විසඳීමට ගන්නා ලද පියවර තුළින් ශ්‍රී ලංකා රජය ලබා ඇති සාර්ථකත්වය අගය කිරීමට ජාත්‍යන්තර ප්‍රජාවේ ඇතැම් කොටස් පසුබට වීම සම්බන්ධයෙන් ද අචාර්ය පාලිත කොහොන මහතා කනස්සල්ල පළ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109214</link>
    <topic>චැනල්-4 චිත්‍රපටය පෙන්නුවොත්රජයේ චිත්‍රපටයටත් ඉඩ දෙන්න</topic>
    <author>මහින්ද අලුත්ගෙදර</author>
    <content>බ්‍රිතාන්‍ය චැනල් 4 වීඩියෝ පටය නෙදර්ලන්ත අධිකරණයක් හමුවේ ප්‍රදර්ශනය කරන්නේ නම් එම වීඩියෝ පටයට පිළිතුරු ලෙස ශ්‍රී ලංකා රජය නිර්මාණය කළ වාර්තා වැඩසටහනද එහිදී ප්‍රදර්ශනය කළ යුතු බව ශ්‍රී ලංකා රජය අවධාරණය කරයි.බ්‍රිතාන්‍ය චැනල් 4 වාර්තා වැඩසටහන නෙදර්ලන්ත අධිකරණය තුළ ප්‍රදර්ශනය කිරීම අසාධාරණ බවත් එම වීඩියෝ පටය අසත්‍ය කරුණු මත පදනම් වූවක් බවත් නෙදර්ලන්තයේ ශ්‍රී ලංකා තානාපති බුද්ධි අතාවුද මහතා එරට රජය වෙත දැනුම් දී තිබේ.එමෙන්ම මේ වාර්තා වැඩසටහන අධිකරණය තුළ ප්‍රදර්ශනය කිරීම වැළැක්වීම සඳහා විධිමත් ඉල්ලීමක් ඉදිරිපත් කිරීමට බලාපොරොත්තු වන බවට ශ්‍රී ලංකා නීතිපතිවරයා ප්‍රකාශ කර ඇතැයි විදේශ කටයුතු අමාත්‍යාංශය පවසයි.නෙදර්ලන්තයේ වෙසෙන ශ්‍රී ලාංකික ද්‍රවිඩ ජාතිකයින් පස්දෙනකු පිළිබඳව එරට අධිකරණයක් හමුවේ විභාග වෙමින් පවතින නඩුවක් සම්බන්ධයෙන් සාක්ෂි වශයෙන් මෙම වීඩියෝ පටය ප්‍රදර්ශනය කරන ලෙස එම අධිකරණය නියෝග කර ඇත.එල්.ටී.ටී.ඊ සංවිධානය වෙත අරමුදල් රැස් කිරීමේ චෝදනාව මත මෙම සැකකරුවන් පස්දෙනා වෙත නඩු පවරා තිබෙන අතර ඔවුන් ත්‍රස්තවාදීන්ද නැතිනම් සැබෑ විමුක්තිකාමීන්ද යන්න සළකා බැලීම මේ මඟින් සිදු කෙරෙන බවත් එම නඩුවේ සාක්ෂි කැඳවීම පසුගිය (16) දා නෙදර්ලන්තයේ හේග් නුවරදී ආරම්භ වූ බවත් වාර්තා වෙයි.එම සැකකරුවන් වෙනුවෙන් පෙනී සිටින නීතිඥවරයා කළ ඉල්ලීමක් සළකා බැලූ අධිකරණය ශ්‍රී ලංකාවේ අවසන් සිවිල් යුද ගැටුම් පැවති කාල සීමාව තුළ සිදුවූ බව පවසන යුද අපරාධ පිළිබඳ බ්‍රිතාන්‍ය චැනල් 4 නාලිකාව මඟින් විකාශය කරන ලද අසත්‍ය දර්ශන ඇතුළත් වාර්තා වැඩසටහන අධිකරණය හමුවේ ප්‍රදර්ශනය කරන ලෙස නියෝග කළ බව වාර්තා වෙයි.මේ වීඩියෝ පටයේ ඇතුළත් කරුණු අසත්‍ය වන හෙයින් එහි සත්‍ය තොරතුරු ඇතුළත් වාර්තාවක් ශ්‍රී ලංකාවේ රාජ්‍ය ආරක්ෂක අමාත්‍යාංශය මඟින් නිෂ්පාදනය කර තිබෙන බවද නෙදර්ලන්තයේ ශ්‍රී ලංකා තානාපතිවරයා පෙන්වා දී තිබේ.ශ්‍රී ලංකාවේ සිවිල් යුද ගැටුම්වලින් පීඩාවට පත් ද්‍රවිඩ ජනතාව වෙත ආධාර සැපයීමේ අරමුණින් තමන් අරමුදල් රැස්කිරීම සිදුකළ බව මේ නඩුවේ එක් විත්තිකරුවකු ප්‍රකාශ කර ඇති බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109215</link>
    <topic>නැවත පදිංචිකිරීමමුළුමනින් ම අවසන්</topic>
    <author>භක්ති ධර්මපි‍්‍රය මෙන්ඩිස් සහ චමීර ඇල්ලදෙණිය</author>
    <content>ශ්‍රී ලංකාවේ නැවත පදිංචි කිරීමේ කටයුතු අවසන් කිරීමත් සමඟ නැවත පදිංචි කිරීමේ අමාත්‍යාංශය සතු කාර්යභාරය අවසන් බව අමාත්‍යාංශයේ ලේකම් බී. එම්. යූ. ඩී. බස්නායක මහතා දිනමිණට ඊයේ (20) පැවැසීය.ඉන් අනතුරුව නැවත පදිංචි කිරීමේ අමාත්‍යාංශයට අදාළ විෂයපථය වෙනස් කිරීම සම්බන්ධයෙන් ජනාධිපතිවරයා ඉදිරියේදී තීන්දු කරනු ඇතැයිද හෙතෙම අනාවරණය කළේය.යුද්ධය නිසා අවතැන් ජනතාව නැවත පදිංචිකිරීම වෙනුවෙන් මේ අමාත්‍යාංශය ආරම්භ කොට ක්‍රියාත්මක කර තිබිණි.උතුරේ පැවැති යුද්ධය හේතුවෙන් තුන්ලක්‍ෂ හැත්තෑ දහසක් පමණ ජනතාවක් සෙට්ටිකුලම ප්‍රදේශයේ කඳවුරු හතරක අවතැන්වී සිටියහ.මැණික් ෆාම් කඳවුරේ සිටි පවුල් දෙදහස් අනූහතරකට අයත් පුද්ගලයන් හත්දහස් තුන්සිය අනූහතරක ජනතාවක් පුදුකුඩුඉරිප්පු කොම්බාවිල් ප්‍රදේශයේ පදිංචි කිරීමත් සමඟ නැවත පදිංචි කිරීම අවසන්ව ඇත.කොම්බාවිල් ප්‍රදේශයේ අක්කර හයසියයක භූමියක මෙම ජනතාව පදිංචිකර ඇත. එහිදී එක් පවුලකට පර්චස් හතළිහක භූමියක් ලබාදෙන බව ආරක්‍ෂක අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109216</link>
    <topic>‘ඉහළ කොත්මලේ’ සියයට 89ක් වැඩ ඉවරයි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ ඉදිකෙරෙන විශාල පරිමාණයේ අවසන් ජල විදුලි බලාගාරය වන ඉහළ කොත්මලේ බලාගාරයේ ඉදිකිරීම් සියයට 89 කින් නිමකර ඇත.මෙගාවොට් 150 ක විදුලි ධාරිතාවක් මේ බලාගාරයෙන් නිපදවීමට නියමිත අතර, මේ වසර අවසානයේදී මෙහි විදුලිය ජාතික විදුලිබල පද්ධතියට එක්කිරීමට නියමිතය. මේ බලාගාරය සඳහා ජපන් යෙන් මිලියන 33 ක් හා ලංකා විදුලිබල මණ්ඩලය මගින් රුපියල් මිලියන 8700 ක මුදලක් වැය කර තිබේ.මේ දිනවල බලාගාරයේ අධි බලැති විදුලි සම්ප්‍රේෂණ රැහැන් සවිකිරීම සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n1109219</link>
    <topic>ගහටත් ගෙඩිත් 100 යි</topic>
    <author>ඡායාරූපය - ඇල්පිටිය විශේෂ ඩී. ජේ. විජේසිංහ</author>
    <content>වසර සීයකට ආසන්න බව කියන මේ ගස්ලබු ගස පිහිටා තිබෙන්නේ ඇල්පිටිය, නාරන්ඕවිට පොරවගම කරුණාසේන මලවිආරච්චි මහතාගේ නිවෙසේ පිටුපස ඉඩම් කොටසකය. වට අඩි 6 ක් පමණ තිබෙන බව කියන මේ මහ ගස්ලබු ගසෙන් එකවර ගෙඩි සීයකට අධික ප්‍රමාණයක් කඩන බවත්, ගසේ උස අඩි 75කට අධික බවත්, කරුණාසේන මහතා පවසයි. මේ අතර එකවර මේ ගසට දහ පහළොස් දෙනකුට නැඟිය හැකි බව ද කරුණාසේන මලවිආරච්චි මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092111</link>
    <topic>ගුරු පුරප්පාඩු 3000ක් සඳහාතරග විභාගය 24දා</topic>
    <author>පණ්ඩුක සමරසේකර</author>
    <content>පුරප්පාඩු වී ඇති ගුරු පුරප්පාඩු 3000ක් සඳහා සුදුස්සන් තෝරා ගැනීමේ තරග විභාගය මෙම 24 දා කොළඹ දී පැවැත්වෙන බව විභාග කොමසාරිස් ජෙනරාල් අනුර එදිරිසිංහ මහතා පවසයි.මෙම තරග විභාගය සඳහා උපාධිධාරීන් 14500ක් පෙනී සිටින අතර ඒ සඳහා විභාග මධ්‍යස්ථාන 90ක් සූදානම් කර ඇත.ගුරු පුරප්පාඩු ඇති ජාතික පාසැල් සහ මධ්‍යම ආණ්ඩුව යටතේ ඇති පාසැල් සඳහා තෝරා ගන්නා මෙම ගුරුවරුන් බඳවා ගැනේ. විභාග අපේක්ෂකයන් සඳහා ඇතුළුවීමේ අවසරපත් මේ වන විටත් තැපැල් කර අවසන් බව පවසන විභාග කොමසාරිස්වරයා එහි යම් දෝෂයක් ඇත්නම් දුරකතන අංක 0112785230 හෝ 0112155075 අංකයන්ගෙන් විමසන ලෙසද වැඩිදුරටත් දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092116</link>
    <topic>ජාතික රෝහලේ සේවිකාවකට ලිංගික අතවර කළැයි රෝහලේම 5කට ඇප</topic>
    <author>සිරිසේන රාජපක්ෂ</author>
    <content>කොළඹ ජාතික රෝහලේ සුළු සේවිකාවකට ලිංගික අතවර කළැයි සැකපිට අත්අඩංගුවට ගෙන අධිකරණයට ඉදිරිපත් කළ එම රෝහලේ ඕවර්සියර්වරයකු ඇතුළු සුළු සේවකයන් හතර දෙනකුට කොළඹ මාලිගාකන්ද මහේස්ත්‍රාත් ජී. එල්. පි‍්‍රයන්ත මහතා විසින් එකිනෙකාට රුපියල් විසිදහස බැගින් පුද්ගලික ඇප ඊයේ (20) නියම කරන ලදී. කොළඹ ජාතික රෝහලේ සුළු සේවිකාවක කරන ලද පැමිණිල්ලකට අනුව සැකපිට අත්අඩංගුවට ගන්නා ලද එම රෝහලේ ඕවර්සියර්වරයා ඇතුළු සුලු සේවකයින් සිව් දෙනා මරදාන පොලිසියේ උ.පො.ප. දිසානායක මහතා විසින් මාලිගාකන්ද මහේස්ත්‍රාත් අධිකරණය වෙත ඊයේ ඉදිරිපත් කර තිබිණ.ඒ අවස්ථාවේ සැකකරුවන් වෙනුවෙන් පෙනී සිටි නීතිඥ ආර්. රජිත ලක්මාල් මහතා අධිකරණයට කරුණු දක්වමින් සිද්ධියේ පැමිණිලිකාරිය විසින් පැමිණීමේ ලේඛන වෙනස් කිරීමක් හා සුදු බත් වෙනුවට රතු බත් දීමේ විනය විරෝධී ක්‍රියාවන් දෙකක් සම්බන්ධයෙන් ඕවර්සියර් මහතා විසින් පාලනාධිකාරියට පැමිණිලි කිරීම ගැන එරෙහි වූ ඇය පොලිසියට බොරු පැමිණිල්ලක් කර ඇති බව පවසමින් සැකකරුවන්ට ඇප ලබා දෙන ලෙස ඉල්ලා සිටියේ ය.නීතිඥවරයාගේ ඉල්ලීම ගැන සළකා බැලූ මහේස්ත්‍රාත්වරයා සැකකරුවන්ට ඉහතකී ලෙස ඇප නියම කළේ ය.නීතිඥ ආර්. රජිත ලක්මාල් හා නීතිඥ ඩී. ජී. අතුකෝරල යන නීතිඥ මහත්වරු සැකකරුවන් වෙනුවෙන් පෙනී සිටියහ. මරදාන පොලිසියේ උ.පො.ප. දිසානායක හා සැරයන් වර්ණසූරිය යන මහත්වරු පැමිණිල්ල මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092117</link>
    <topic>‘ඉද්දා’ කාල පරිච්ඡේදයේ දීමුස්ලිම් කතුන්ට දීමනාවක්</topic>
    <author>ජයසිරි මුණසිංහ</author>
    <content>සැමියා මියගිය පසු ශෝක වන කාලපරිච්ඡේදය (ඉද්දා) ට මුස්ලිම් කාන්තාවනට දීමනාවක් ලබාදීම සඳහා විශේෂ අරමුදලක් පිහිටුවන බව කොළඹ පුරපති අපේක්‍ෂක මිලින්ද මොරගොඩ මහතා ප්‍රකාශ කරයි.මෙමඟින් කොළඹ නගරයේ ජීවත්වෙන මුස්ලිම් කාන්තාවනට සෙත සැලැසෙනු ඇතැයි මොරගොඩ මහතා කීය.මුස්ලිම් ජනතාවට හා සංස්කෘතියට බලපාන විශේෂ කරුණු හා ගැටලු ගණනාවක් කෙරෙහි අවධානය යොමු කළ මොරගොඩ මහතා, ඒවා විසඳුමට කරුණු 10 කින් යුතු යෝජනාවලිය ඉදිරිපත් කෙළේ ය. කොළඹ ගාලු මුවදොර හෝටලයේ දී මුස්ලිම් නායකයින් හා ව්‍යාපාරික ප්‍රධානීන් හමුවූ අවස්ථාවේ දී මොරගොඩ මහතා එසේ කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092112</link>
    <topic>හාල්වලට කෘත්‍රිම වර්ණක යොදාඅලෙවි කළ දෙදෙනකුට දඩ</topic>
    <author>සිරිසේන රාජපක්‍ෂ</author>
    <content>නාරාහේන්පිට ආර්ථික මධ්‍යස්ථානයේ වෙළඳ සැලක සහල්වලට රෙදි වර්ණ කරන කෘතිම වර්ණ කාරක යොදා අළෙවි කළ බව කියන වෙළඳුන් දෙදෙනකුට මාලිගාකන්ද මහේස්ත්‍රාත් ජී. එල්. පි‍්‍රයන්ත මහතා විසින් රුපියල් දෙදහස බැගින් (ඊයේ 20) දඩ නියම කරණ ලදී.මෙසේ දඩ නියම කරන ලද්දේ රංජිත් ධර්මසිරි සහ ඩී. එම්. එස්. හර්ෂන නමැති දෙදෙනාට ය.ඉහත කී චෝදනාවට අදාළ කොළඹ මහ නගර සභාවේ මහජන සෞඛ්‍ය පරීක්‍ෂක අංශයේ නිලධාරීන් විසින් ආහාර පනත යටතේ චූදිතයින් දෙදෙනා මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ චූදිතයින් වෙනුවෙන් පෙනී සිටි ජ්‍යෙෂ්ඨ නීතිඥ කේ. යසන්ත පෙරේරා මහතා අධිකරණය වෙත කරුණු දක්වමින් තම සේවාදායකයින් තොග වෙළඳුන් ගෙන් සහල් මිලට ගෙන ඒවා සිල්ලට විකුණන බවත්, මේවාට වගකිව යුත්තේ තම සේවාදායකයින් නොවන නිසා ඔවුන් වරද පිළිගැනීමට සූදානම් බැවින් ඔවුනට ලිහිල් දඬුවමක් ලබාදෙන ලෙස ඉල්ලා සිටියේ ය. නීතිඥවරයාගේ එම ඉල්ලීම ගැන සළකා බැලූ මහේස්ත්‍රාත්වරයා චූදිතයින් දෙදෙනාට ඉහත කී දඩය නියම කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092113</link>
    <topic>ලොරියටත් බිත්තියටත් හිරවීලොරි සහායකයා මරුට</topic>
    <author>නිට්ටඹුව සමූහ ජෙනට් ජයසිංහ</author>
    <content>මිනුවන්ගොඩ නගරාසන්නයේදී කිරිපිටි සමාගමට අයත් ලොරියක් දවසේ සේවය අවසන් කර පෙරේදා (19) රාත්‍රියෙහි ගාල් කිරීමට යාමේදී ලොරිය හැසිරවීම සඳහා පිටුපස සිට උපදෙස් දෙමින් සිටි සේවකයා ලොරියේ පිටු පසටත් අසලවු නිවසක බිත්තියටත් තදවීම නිසා අසාධ්‍ය තත්ත්වයෙන් යුතුව මිනුවන්ගොඩ රෝහලටත් එයින් ගම්පහ රෝහලටත් ගෙන ඒමෙන් පසුව මියගොස් තිබේ.මෙසේ අනපේක්‍ෂිත ලෙස මියගොස් ඇත්තේ පහලකීඹිය, නාගොල්ලාගොඩ කුලියාපිටිය ලිපිනයේ පදිංචි තරුණයෙකි. දැනට මාස 1 1/2කට පමණ පෙර මෙම ආයතනයෙහි සේවයට පැමිණ ඇති මෙම තරුණයා සහ රියදුරු එදින සවස ගාල් කිරීම සඳහා ඉදිරියට ගැනීමේදී ඉදිරිපස තිබූ ගැට්ටක වැදීම නිසා රියදුරුට රථය පාලනය කර ගැනීමට නොහැකිව පසු පසුට වේගයෙන් ඇදී ඒම නිසා තරුණයා ලොරියේ පිටුපස දොරටත් ඒ අසලවූ නිවසෙහි තාප්පයටත් මැදිවී තෙරපීම නිසා මෙම අනතුර සිදුවී ඇත.මේ පිළිබඳ හදිසි මරණ පරීක්‍ෂණය අද (20දා) ගම්පහ දිසා මහ රෝහලේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092114</link>
    <topic>ලක්‍ෂ 2ක බඩු සමඟදමාගිය බෑගය හිමිකාරියට</topic>
    <author>කුමාරසිරි ප්‍රසාද් – ගුවන් තොටුපළ</author>
    <content>රුපියල් ලක්‍ෂ දෙකහමාරක් පමණ වටිනා රන් මාල, මුදු, වළලු, පංචායුධ, කරාබු ඇතුළු වටිනා භාණ්ඩ සහිත ගුවන් තොටුපලේ දමා ගිය ගමන් මල්ලක් හිමිකාරිය සොයා බාර දුන් බව ගුවන් තොටුපල පොලිසිය පවසයි.ඉන්දියාවේ සේවයේ නියුතු රුවන්වැල්ලේ පදිංචි යුරේෂා පියසීලි මහත්මියට අයත් ගමන් බෑගය පොලිසිය විසින් මෙසේ බාර දී ඇත.පොලිස් කොස්තාපල්වරුන් වන 65173 උපවර්ධන හා 36679 නෞෂාඩ් යන නිලධාරින් විසින් මෙම ගමන් බෑගය සොයා ගත් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=n11092115</link>
    <topic>ගවයකුට හිංසා කළාට අත්හිටවූ සිර දඬුවම්</topic>
    <author>ගම්පහ සංචාරක – නිමල් ජයසිංහ</author>
    <content>සපුගස්කන්ද පොලිස් බල ප්‍රදේශයේ දී තරුණයින් තිදෙනෙකු එක්ව එළ ගවයකු පඩි පෙළකට නංවන්නට සැරසෙමින්, එක් අයෙකු වැරෙන් කඹයෙන් අදිමින් ද, අනික් දෙදෙනාගෙන් කෙනෙකු ගවයාගේ වලිගයෙන් වැරෙන් අදිමින්ද අනිකා කෙවිටකින් දරුණු ලෙස පහර දෙනු දුටු සපුගස්කන්ද පොලිසියේ නිලධාරීන් මෙම තරුණයින් තිදෙනා අත්අඩංගුවට ගෙන (20) දින ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් අයට මාස 03 ක සිර දඬුවමක් නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා සිර දඬුවම වසර 05 කට අත්හිටුවීමට ද නියෝග කළේ ය. දඬුවම් නියම වූවේ ජයන්ත පෙරේරා, කිත්සිරි සුගත්, අජිත් කුමාර යන අයට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109211</link>
    <topic>අබලන් බසය පාලනය කරන්න රියැදුරාට බැරිවුණා නඩු විභාගයේදී ඔහුට අත්හිටවූ දඬුවම් දෙන්න</topic>
    <author>කුරුණෑගල දකුණ සමූහ එම්. මහරුප්</author>
    <content>බස් රථයේ ගමන්ගත් මඟීන් එකොළොස් දෙනකු මරුමුවට පත්කරමින් හා තවත් මගීන් හතළිහකට අධික ප්‍රමාණයකට තුවාල සිදුකරමින් ඉබ්බාගමුව මඩගල්ල මාර්ගයේ සිදුවූ ලංගම බස් අනතුර සම්බන්ධ නඩුව ඉකුත්දා මහාධිකරණයේදී විභාගයට ගත් අතර පැමිණිල්ලේ සහ විත්තියේ කරුණු ඉදිරිපත් කිරීමෙන් අනතුරුව මහාධිකරණ විනිසුරුවරයා විසින් නඩු විභාගය ඔක්තෝබර් 13 වැනි දිනට කල්තබනු ලැබීය.නඩුව විභාගයට ගැනුණේ කුරුණෑගල මහාධිකරණ විනිශ්චයකාර ලලිත් ජයසූරිය මහතා ඉදිරියේය.වර්ෂ 2003 ජූලි මස 04 වැනි දින ඉබ්බාගමුව මඩගල්ල මාර්ගයේ දීයාව අසල දී සිදුවූ මෙම දරුණු අනතුර සම්බන්ධයෙන් කුරුණෑගල උතුර ඩිපෝවේ රියැදුරකුවන හේරත් මුදියන්සේලාගේ ප්‍රේමරත්න නමැත්තාට, සාවද්‍ය මනුෂ්‍ය ඝාතන සිදුකිරීම සම්බන්ධයෙන් දණ්ඩනීති සංග්‍රහය යටතේ චෝදනා ගොනුකර ඇත.නඩුව විභාගයට ගැනුණු අවස්ථාවෙහි මහාධිකරණ විනිසුරුවරයා ඇමතූ විත්තිකරු වෙනුවෙන් පෙනීසිටින නීතිඥ රවි ජයවර්ධන මහතා පැවසුවේ අනතුරට ලක්වූ බස්රථය මෙම විත්තිකරුවන රියදුරු වෙත භාරදී තිබුණේ එයට පෙර දිනදී බවත්, එහි තිරිංග ඉතා අබලන් තත්ත්වයක පැවතීම නිසා බස් රථය පාලනය කරගැනීමට නොහැකිවීම මත අනතුරට භාජනය වූ බව සිතිය හැකි බවත් කීය.එම හේතුව මත කරුණු සලකා බලා නඩු විභාගයේදී ඔහුට අත්හිටවූ සිරදඬුවමක් ලබාදීම පිළිබඳව සලකා බලන ලෙසත් ඉල්ලා සිටියේය.රජයේ නීතිඥ උදාර කුරුණාතිලක මහතා සිද්ධිය පිළිබඳව කරුණු දක්වමින් අනතුර පිළිබඳව කරන ලද පරීක්ෂණ වාර්තාව අනුව බස් රථය අනතුරට භාජනය වීමට ප්‍රධාන හේතුව වී ඇත්තෙ එහිදී දුනු කැඩීයාම බවත්, තිරිංග පිළිබඳව එහි ප්‍රශ්නයක් ඇතිවී නැති බවත් කීය. ඉදිරියෙන් ගමන් කළ තවත් බස් රථයක් පසුකිරීම සඳහා මෙම බස් රථය පිටුපසින් හඹායාමක් පිළිබඳවද මෙහිදී සැලකිල්ල යොමු කළ යුතු බවත් කී ඒ මහතා, අනතුරින් මියගිය මගීන්ගේ පශ්චාත් මරණ පරීක්ෂණ වාර්තාවනට අදාළව වෛද්‍ය සාක්කි විමසීමක් කළ යුතුව ඇති බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109212</link>
    <topic>දෙහිවල – කවුඩානමිහිඳු මාවතේකාණු අවහිර වෙලා  </topic>
    <author>කොළඹ දකුණ සමූහ – ගාමිණී රූපානන්ද</author>
    <content>දෙහිවල – ගල්කිස්ස මහ නගර සභා කවුඩාන ප්‍රධාන මාර්ගයෙන් හැරී යන පොකුණ පාරේ අතුරු මාර්ගයක් වන මිහිඳු මාවතේ පැති බැම්ම කැඩී කානුව අවහිර වීමෙන් අප ජලය රැඳීමෙන් සෞඛ්‍යයට බලවත් තර්ජනයක් එල්ල වී තිබේ.මේ ප්‍රදේශයට ආසන්නව මීට පෙර ඩෙංගු ළමා මරණ 3 ක්ම වාර්තා විය. මැසි මදුරු රජදහනක් වී ඇති මේ ස්ථානයට වගකිව යුතු බලධාරින්ගේ අවධානය යොමුවී නැත. මේ පිළිබඳව බලධාරින්ගේ අවධානය යොමුකර එය පිළිසකර කර දෙන මෙන් ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109213</link>
    <topic>තාවකාලික බලපත්‍රයකින්පවත්වාගෙන ගිය මස් කඩ 7ක් වසා දැමීමට නියෝග</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>නිසි ප්‍රමිතියකින් තොරව තාවකාලික බල පත්‍ර යටතේ පවත්වාගෙන ගිය යටිනුවර මුරුතලාව ප්‍රදේශයේ මස්කඩ හතක් යටිනුවර ප්‍රාදේශීය සභාවේ නව සභාපතිවරයා විසින් වසාදැමීමට නියෝග කර තිබේ.ගව ඝාතක ආඥා පනත යටතේ නිසි ප්‍රමිතියකට අනුව එම අලෙවි ස්ථාන පවත්වාගෙන යාම සිදුකර නොමැති බැවින් මුරුතලාව දෙහිඅංග ඇතුළු ස්ථාන හතක පවත්වාගෙන ගිය මෙම අලෙවි සල් වසා දැමීමට නියෝග කර ඇති බව සභාපතිවරයා මේ පිළිබඳව කරුණු දක්වමින් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109214</link>
    <topic>ගම්පහ උඩුගම්පොළ දෙදරු පියකු පැහැරගෙන ඝාතනය කළ කල්ලියේ සුළ මුල හෙළිවෙයි</topic>
    <author>හෙනරත්ගොඩ සමූහ අජිත් මදුරප්පෙරුම</author>
    <content>ගම්පහ – උඩුගම්පොළ පදිංචිව සිටි 69 හැවිරිදි සුබසිංහ ආරච්චිගේ පර්සි සිල්වෙස්ටර් විජේවර්ධන ජයතිලක මහතා පසුගිය අගෝස්තු 03 දින නිවෙසින් පැහැරගෙන ගොස් ඝාතනය කර තිබිණි. පසුදින ඔහුගේ සිරුර බෙම්මුල්ල කරඳන අමුණ අසල තිබී පොලිසිය විසින් සොයාගන්නා ලදී.ජයතිලක මහතාට අයත් රුපියල් ලක්ෂ 30ක් පමණ වටිනා වෑන් රථය ද ඝාතකයන් විසින් රැගෙන ගොස් තිබිණි. මේ අභිරහස් ඝාතනය පිළිබඳව ගම්පහ පොලිසිය ඉතා සූක්ෂ්ම ලෙස පරීක්ෂණ ආරම්භ කළේය.මේ ඝාතනය සිදුවන විට උඩුගම්පොළ නිවෙසේ සිටියේ ජයතිලක මහතා පමණි. දෙදරු පියකු වූ ඔහු නිතර නිවෙසේ සිටියේ තනිවමය.ඝාතනය සම්බන්ධයෙන් සැකකරුවන් දෙදෙනකු අත්අඩංගුවට ගැනීමට පොලිසිය සමත් විය. එහෙත් ප්‍රධාන සැකකරු සැඟවී සිටියේය.පොලිසියට ලද තොරතුරක් අනුව කුරුණෑගල ප්‍රදේශයේ වාහන අලෙවි සලකට මේ පැහැරගත් වෑන් රථය විකුණා ඒ වෙනුවට මරුටි වර්ගයේ මෝටර් රථයක්ද, රුපියල් ලක්ෂ 12 ක් ද ප්‍රධාන සැකකරු විසින් ලබාගෙන තිබිණි. පොලිසිය වාහන අලෙවිහලේ තිබූ එම වෑන් රථය අත්අඩංගුවට ගත්තේය.පසුව පොලිසියට ලැබුණු තොරතුරක් මත KA - 3213 දරන රතුපාට මරුටි වර්ගයේ මෝටර් රථයක් කටුනායක ගුවන් තොටුපළේ රථගාලේ දමාගොස් තිබියදී හමුවිය. එම මෝටර් රථයේ යතුරද වාහනයේ බොනට්ටුව මත තබාගොස් තිබිණි. සැකකරු වාහනයද අතහැර දමා පිටරටකට පැනගන්නට ඇති බව මේ සිද්ධිය කියාපෑවේය.නමුත් පොලිසිය කළ විමර්ශනවලදී එවැනි පුද්ගලයකු එම දින කීපය ඇතුළත දී විදේශ ගතවී නොතිබුණි. මෙය සැකකරු විදේශගතවූ බව පෙන්වීමට ඔහු විසින් කළ උපායක් සේම, පොලිසිය නොමග යැවීමට කළ උත්සාහයක් ලෙස පොලිසියට වැටහිණි.මේ පිළිබඳව සූක්ෂ්ම ලෙස පරීක්ෂණ පැවැත්වූ ගම්පහ පොලිසියේ අපරාධ විමර්ශන අංශයේ නිලධාරීහු පසුගිය 15 දා වේයන්ගොඩ - නයිවල ප්‍රදේශයේ සැකකරු සැඟවී සිටියදී අත්අඩංගුවට ගැනීමට සමත් විය.සැකකරු වාහන අලෙවි සලට වෑන් රථය විකුණා ඇත්තේ ව්‍යාජ ලේඛන සකස් කිරීමෙනි.ඒ අනුව 69 හැවිරිදි සිල්වෙස්ටර් ජයතිලක මහතාගේ ඝාතනය සම්බන්ධ තොරතුරු මාසයක් ගතවන මොහොතේ එළිකර ගැනීමට පොලිසියට හැකිවිය.ගම්පහ ජ්‍යෙෂ්ඨ පොලිස් අධිකාරී එස්. ඒ. සරත් කුමාර මහතාගේ හා සහකාර පොලිස් අධිකාරි ලෙස්ලි එදිරිසූරිය මහතාගේ උපදෙස් මත ගම්පහ මූලස්ථාන පොලිස් පරීක්ෂක ප්‍රභාත් දයානන්ද, අපරාධ අංශයේ ස්ථානාධිපති පො. ප. ජීවක රාජපක්ෂ, උ.පො.ප. මදුරප්පෙරුම, පො.සැ. ධනපාල, පො.සැ. චතුරංග, කේ. ඒ. ආර්. ශ්‍රියන්ත යන නිලධාරීහු පරීක්ෂණ සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109215</link>
    <topic>මා ළඟ සීනි නැහැ: මහත්තයාට ඕන නම් කඩේ තියෙනවා</topic>
    <author>හංවැල්ල සමූහ ධර්මසිරි විජේරත්න</author>
    <content>වග, ඉරිදාපොළ ප්‍රදේශයේ ගැමියකු පසුගිය දිනෙක පෞද්ගලික වෛද්‍යවරයකු වෙත ගියේ පාදයේ හටගත් කුඩා තුවාලයකට ප්‍රතිකාර ගැනීමටය.තුවාලය පරීක්ෂා කළ වෛද්‍යවරයා බෙහෙත් දියරයකින් එය සෝදා පිරිසුදු කරමින්ම සීනි තියෙනවාදැයි ගැමියාගෙන් ඇසුවේය. දොස්තර මහතා කී දේ නොතේරුණු නිසාදෝ ගැමියා නිහඬවම සිටියේය.අනිද්දාට නැවත ඇවිත් බෙහෙත් දමා ගන්න යැයි ගැමියාට කීවේය.දෙවැනි දිනය වන විට ගැමියාගේ තුවාලය රිදුම් දෙන්නට විය. සවස් කාලයේ දොස්තර මහතා හමුවීමට ගියේය.වෙලුම්පටි ගලවා තුවාලය දෙස බැලූ වෛද්‍යවරයා මුහුණ ඇඹුල්කැර ගත්තේය.එදාට වඩා තුවාලය වැඩියිනෙ. පැසවගෙනයි එන්නෙ, සැරවත් ටිකක් ඇවිත්. මම එදත් ඇසුවනෙ ඔහේට සීනි තියෙනවාදැයි කියල දොස්තර මහතා කීවත් එදින ද ගැමියා කිසිදු පිළිතුරක් නොදුන්නේය. බෙහෙත් දැමීමට නියමිත තෙවැනි දින උදේ සිටම ගැමියා දැඩි වේදනාවෙන් පෙළෙන්නට විය. කොට්ටා දෙකක් මත පාදය තබාගෙන ඇඳෙහි වැතිරී සිටි ඔහු සවස දොස්තර මහතා හමුවීමට ගියේ කොරගසමිනි.කෝ බලමු අද කොහොමද කියල කියමින් වෙලුම්පටිය ඉවත් කළ වෛද්‍යවරයා තුවාලය මත එලා තිබූ ගෝස් කැබැල්ල ගලවා දැමුවේ ගැමියා “ඌයි” කියා කෑගසද්දීය. අද තුවාලෙ හොඳමට වැඩි වෙලානෙ.ලොකු උන්නැහේට සීනි එහෙම තියෙනවාදැයි දොස්තර මහතා ගැමියාගේ කනට කට තබා විමසුවේ වෙනදාට වඩා ශබ්ද නගමිනි.මා ළඟ සීනි නැහැ මහත්තයාට ඕනෙ නම් අන්න අර කඩේ ඕනෙතරම් සීනි තියෙනවා යයි කී ගැමියා බෙහෙත් දැමීමටවත් ඉඩ නොදී බෙහෙත් ශාලාවෙන් පිටව ගියේ “මගේ තුවාලෙ වැඩිකළා මදිවට එනව මෙතන සීනි තියෙනවද කියලත් අහන්න” යැයි පවසමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109216</link>
    <topic>මෝල්කාව හරහා කෙලින්කන්දබස් ධාවනය දුර්වලයි</topic>
    <author>පාලින්දනුවර විශේෂ මාකෙලියේ සේන</author>
    <content>මෝල්කාව හරහා කෙළින්කන්ද මාර්ගයේ ලංගම බස් නිසි ලෙස ධාවනය සිදුවන්නේ නැතැයි මගීහු පවසති.මතුගම ලංගම ඩිපෝවට වඩාත් ආදායම් ලබන මාර්ගයක් ලෙස සැලකෙන මතුගම - කෙළින්කන්ද බස් ධාවනය ඉතා දුර්වල තත්ත්වයක පැවතීමේ හේතුවෙන් මගී ජනතාව මහත් දුෂ්කරතාවයනට මුහුණ පා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109217</link>
    <topic>රාලහාමි කොස් ගහටනැග කසිප්පු සොයලා සැකකරු පැන දුවයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ – වතුමුල්ල ප්‍රදේශයේ හොර සුරා තිප්පොළක් වැටලීමට ගිය ගම්පහ මූලස්ථාන පොලිසියේ නිලධාරි කණ්ඩායමේ එක් නිලධාරියකුට සැකකරු සහ කසිප්පු පිරවූ භාජනය අත්අඩංගුවට ගැනීමට නිල ඇඳුම පිටින්ම රූස්ස කොස් ගසකට බඩගෑමට සිදුවීමේ සිද්ධියක් වාර්තා වෙයි.අදාළ බල ප්‍රදේශයේ නිවෙසක හොර සුරා ජාවාරම ජයටම කෙරෙන නිසා අසල්වැසියන්ට එය ඉමහත් කරදර හෙයින් එය නවත්වා දෙන ලෙසට අවට අසල්වාසීන්ගෙන් නිතර පොලීසියට පැමිණිලි ලැබෙමින් තිබුණි.උසස් පොලිස් නිලධාරීන් මේ පැමිණිලි පිළිබඳව විශේෂ අවධානය යොමු කර කසිප්පු තිප්පොළ වැටලීමට අවස්ථා කිහිපයකදීම කණ්ඩායම් කිහිපයක් යෙදුවද හීන් නූලෙන් බේරී යාමට උපන් හපනෙකු වූ කසිප්පු ජාවාරම්කරු ඒ සෑම අවස්ථාවකදීම ස්ථානෝචිත ප්‍රඥාව නිසා බේරී තිබුණි.මේ අවස්ථාවේදී වෙනත් රාජකාරි කටයුත්තක් සඳහා ගොස් පෙරළා එන ගමනේ දී මෙම ස්ථානය පසුකර යන හෙයින් හදිසියේ කසිප්පු තිප්පොළ වැටලීමට මෙහෙයුමක් ක්‍රියාත්මක කෙරුණි.ඒ අනුව වාහනය නිවෙසට තරමක් ඈතින් නවතා නිලධාරි පිරිස නිහඬව පා ගමනින් ගොස් විවෘත කර දමා තිබූ ඉදිරිපස දොරෙන් නිවෙසට ඇතුළු වූහ.කිහිප දෙනෙක් ගේ තුළ තිබූ බඩුමුට්ටු අවුස්සමින් පරීක්‍ෂා කළ නමුත් කිසිවක් සොයා ගැනීමට නොහැකිව වෙහෙසට පත්ව ඇර තිබූ පෑල දොරෙන් එළියට පැමිණ නිවෙස පිටුපස වත්ත සෝදිසි කිරීමට විය.එහිදී නිලධාරීන්ට දැඩි කසිප්පු ගඳක් දැනී ඇත. ඒ අනුව ඉව අල්ලමින් සෝදිසි කළ නිලධාරීන්ට නිවෙසට තරමක් එහායින් තිබූ දැවැන්ත කොස් ගස දෙසින් ගඳ එන බව දැනී කොස් ගස දෙසට ගිය එක් නිලධාරි මහතෙක් උඩ බැලූ විට කොස් ගස මුදුනේ මිනිසෙකු සිටිනු දැක තමුසෙ මොකද ගහ උඩ කරන්නේ යි විමසීය.නෑ රාළහාමි මේ දවල්ට තම්බන්න කොස් ගෙඩියක් කඩා ගන්න ආවා යි කියමින් ඉනෙන් පිහියක් ඇද කොස් ගෙඩි හාරන්නට විය.මොකද මේ හරියෙ තදේට කසිප්පු ගඳ එන්නෙ නිලධාරියා ඇසීය.”ගහ උඩ වැල ගෙඩියක් ඉදිල කුණු වෙනව. ඒකෙ ගඳ වෙන්ඩ ඇති එන්නෙ” මිනිහා ඇඟට පතට නොදැනී පැවසීය.හැබෑද? එහෙනම් හොඳට ඉදුණු වැල ගෙඩියක් තිබෙනවා නම් කඩනවකො අපිටත් කන්ඩ ...” කියමින් ගසෙහි බඳවට එල්ලෙමින් තිබූ විශාල කොස් බුරුතු දෙසට පොලිස් නිලධාරියාගේ උකුසු ඇස් යොමු කළ විට එහි එක් විශාල කොස් ගෙඩි හතරකින් යුත් බුරුත්තක් අතර සුදු පාට යමක් හිරකර තිබෙන අන්දම දකින්නට ලැබුණි.අපොයි රාලහාමි වැල බිමට කැඩුවාම කන්ඩ දෙයක් ඉතුරු වෙන්නෙ නැහැනෙ. ඉන්ඩ මම ලණුවක් ගෙනත් හොඳ වැල ගෙඩියක් බාල දෙන්නම් කීය. එතෙක් වාඩිවි සිටි කොස් කරුවෙන් නැගී සිට එක් පයක් තවත් කොස් අත්තකට තබා වාරුගෙන සරම කැසපට කවාගෙන තරමක් දුර කොස් ගස දිගේ බඩගාගෙන විත් කොස්ගහ වටා රොක් වී ඔහු දෙස උඩ බලාගෙන විමසිල්ලෙන් සිටින නිලධාරීන්ගේ හිසට උඩින් බිමට පැන පසු නොබලා පැන දුවන්නට විය.ඔහු පැන දුවනු දුටු සෙසු පොලිස් නිලධාරීන් ඔහු හඹා ගිය අතර, ගස මුල සිිටි පොලිස් නිලධාරියා නිල ඇඳුම පිටින්ම ගසට නැග පරීක්‍ෂා කිරීමේදී කට ළඟට එනතෙක් කසිප්පු ස්ප්‍රීතු පිරවූ සුදු පාට කෑන් එක සොයාගෙන තිබුණි. මෙයට පෙර ඔහු කසිප්පු ජාවාරම නිරුපද්‍රිතව ගෙන ගියේ මෙවැනි උපක්‍රම මගින් බව පසුව දැන ගන්නට ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109218</link>
    <topic>දැව අලෙවි සලක් අනවසරවපවත්වාගෙන ගිය පුද්ගලයකුට දඩ</topic>
    <author>ඉංගිරිය මධ්‍යම සමූහ</author>
    <content>ලියාපදිංචි නොකරන ලද දැව අලෙවිසලක් පවත්වාගෙන ගිය පුද්ගලයකු ඉංගිරිය අඩවි වන කාර්යාලයේ නිලධාරීන් විසින් අත්අඩංගුවට ගෙන අධිකරණය හමුවට පමුණුවනු ලැබීමෙන් අනතුරුව හොරණ මහේස්ත්‍රාත් මහින්ද රණසිංහ මහතා විසින් එම පුද්ගලයා හට රුපියල් 10,000.00 ක දඩයක් නියම කළ අතර, අත් අඩංගුවට ගන්නා ලද අවස්ථාව වන විට එම දැව අලෙවි හලේ තිබූ රුපියල් 1,91,657.48 ක වටිනාකමැති දැව සියල්ලම රාජසන්තක කරන ලෙසද නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r1109219</link>
    <topic>පිළියන්දල බස් නැවතුම්පොළටආරක්‍ෂාවක් නෑ</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල ප්‍රධාන බස් නැවතුම්පොළේ ආරක්‍ෂාවට වැඩපිළිවෙළක් නොමැති බව එහි සේවකයෝ පවසති. රාත්‍රී හත අට වන විට බස් නැවතුම්පොළ මත්ද්‍රව්‍යයන්ට ඇබ්බැහිවූවන්ගේ සහ සල්ලාලයන්ගේ තිප්පොළක් බව ඔව්හු කියති. නැවතුම්පොළේ මුත්‍රා කිරීම ආදී ක්‍රියා මගින් එහි පිරිසුදුකමට ද හානි පමුණුවන හෙයින් මගී ජනතාවගේ සෞඛ්‍යයට ද ඉමහත් තර්ජනයක් බව සේවකයෝ පෙන්වා දෙති.බස් නැවතුම්පොළේ වැසිකිළි පද්ධතිය නඩත්තු කිරීම සිදු නොවීම නිසා පාවිච්චි කිරීමට නොහැකි තත්ත්වයට පත්ව තිබේ.සේවකයින් බස් රථ නැවතුම්පොළ පරිශ්‍රයේ අලංකාරයට සිටුවන මල් පැළද ඇතැම්හු ගලවාගෙන යති.පිළියන්දල බස් නැවතුම්පොළේ ආරක්‍ෂාවට නිසි වැඩපිළිවෙළක් ක්‍රියාත්මක කරන ලෙස සේවකයෝ වගකිවයුතු නිලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=r11092110</link>
    <topic>පාන් ගෙඩියක් ගේන්න ගිය දැරියගේ ඇඟේ පුද්ගලයෙක් නිරුවතින් ඇවිත් හැපිලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>පාන්ගෙඩියක් ගෙන ඒමට කඩයට ගිය බාල වයස්කාර දැරියකට නිර්වස්ත්‍රව සිටි තැනැත්තකු අතවර කර ඇතැයි කියන සිද්ධියක් සම්බන්ධව මීගමුව පොලිසිය පරීක්ෂණ පවත්වන ලදී.රාත්‍රියේ ඇය කඩයට පිටත්ව ගියේ පාන් ගෙඩියක් ගෙන ඒමටය.නිවසට එන මාර්ගය පිහිටා තිබුණේ මීගමුව බන්ධනාගාර තාප්පය අසලින්ය.මාර්ගය දෙපස ලඳු කැලෑවකි. දැරිය පාන් ගෙඩිය රැගෙන එන විට ලඳු කැලෑවේ සිට නිර්වස්ත්‍ර තැනැත්තකු පැමිණ තමාගේ ඇඟේ හැපුන බව ඇය පොලිසියට කළ පැමිණිල්ලේ සඳහන්ය.දැරිය කෑගසන ශබ්දයට මේ තැනැත්තා දුවයන ලදී. දැරිය වීදි පහන් ආලෝකයෙන් පලාගිය පුද්ගලයා හඳුනාගෙන ඇත.සැකකරු වෙනුවෙන් නීතිඥ නාලක එන්. ප්‍රනාන්දු මහතා මෝසමක් ඉදිරිපත් කරන ලදී. මීගමුව ප්‍රධාන මහේස්ත්‍රාත් ඒ. පී. එන්. පී. අමරසිංහ මහතා සැකකරු රු: 10000ක මුල් ඇප හා ලක්ෂ දෙකක ශරීර ඇප මත මුදා හැරීමට නියෝග කළේය.සැකකරු මීගමුව කඩොල් කැලේ ජනපදයේ පදිංචි මිල්ටන් ප්‍රනාන්දු නැමැති අයෙකි. මීගමුව පොලිසියේ ළමා හා කාන්තා කාර්යාංශයේ පොලිස් කොස්තාපල් 51703 අත්තනායක මහතා පැමිණිල්ල මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=s1109211</link>
    <topic>අවසන් ටෙස්ට් තරගය ජය පරාජයක් නෑතරගාවලියේ ජය ඔස්ට්‍රේලියාවට</topic>
    <author>ෆවුස් මොහොමඩ්</author>
    <content>අවසන් ටෙස්ට් තරගය ජය ගනිමින් ටෙස්ට් තරගාවලිය සම කර ගැනීමට ශ්‍රී ලංකා පිලට තිබූ බලාපොරොත්තුව බිඳ දැමූ ඔස්ටේ‍්‍රලියානු පිතිකරුවන් එස්. එස්. සී. පිටියේදී ඊයේ (20) දෙපිල අතර පැවැති අවසන් ටෙස්ට් තරගය ජය පරාජයෙන් තොරව නිමාවට පත් කළේය.දිනය නිමාවීමට ඕවර 17ක් ඉතිරිව තිබියදී ඔස්ට්‍රේලියාව ලකුණු 488කට දැවී ගියේ ශ්‍රී ලංකාවට ලකුණු 332ක අපහසු ඉලක්කයක් ලබා දෙමිණි.ශ්‍රී ලංකා දෙවැනි ඉනිම ඕවර 2කට පමණක් සීමා විය. අවසානයේ තරගය ජය පරාජයෙන් තොරව නිමා කිරීමට තරග විනිසුරුවන් තීරණය කළහ.තේ පානයෙන් පසුව තරගාවලියේ තුන්වැනි ශතකය ලබා ගැනීමේ අරමුණින් පසුවූ මයිකල් හසී ශතකයට ලකුණු 7ක් ඉතිරිව තිබියදී දවාලීමට තිලකරත්න ඩිල්ෂාන් සමත්විය. අනතුරුව ඉතිරි කඩුලු ඉක්මණින් දවාලමින් ඔස්ටේ‍්‍රලියානු දෙවැනි ඉනිම නිමා කිරීමට ශ්‍රී ලංකා පන්දු යවන්නෝ සමත්වූහ. පීටර් සීඩ්ල්ගේ කඩුල්ල දවා ගනිමින් සිය ටෙස්ට් දිවියේ කඩුලු 100 සම්පූර්ණ කිරීමට රංගන හේරත් සමත් විය. හේරත් ඊයේ ලබා ගත් කඩුලු 7 ඔහුගේ ටෙස්ට් දිවියේ හොදම පන්දු යැවීමද විය.අවසන් තරගයේ සහ තරගාවලියේ වීරයා සම්මානය ඔස්ට්‍රේලියාවේ මයිකල් හසීට හිමිවිය. මේ අනුව ටෙස්ට් තරග 3දීම තරගයේ වීරයා සම්මානය දිනා ගනිමින් විරල වාර්තාවකට හිමිකම් කීමට ඔහු සමත් විය.තේ පානය වන විට ඔස්ටේ‍්‍රලියාව සිය දෙවැනි ඉනිම සඳහා කඩුලු 5ක් දැවී ලකුණු 429 ක් රැස් කරගෙන සිටියේය. ඒ අනුව ඔස්ට්‍රේලියාව ලකුණු 272 ක් ඉදිරියෙන් සිටියේය. නොදැවී කඩුල්ලේ රැඳී සිටි මයිකල් හසී ලකුණු 80ක් සහ බ්‍රැඩ් හැඩ්න් ලකුණු 19ක් රැස් කර තිබිණි.තරගාවලිය පුරා ලකුණු අතරේ සිටින හසී ඊයේ තේ පානයට පෙර වාර්තා කරනු ලැබුවේ ඔහුගේ 26 වැනි අර්ධ ශතකයයි.දිවා ආහාරයෙන් පසුව යවනු ලැබූ පළමු ඕවරයේ (හේරත්ගේ) පළමු පන්දුවෙන්ම ඔස්ට්‍රේලියානු නායකයා ස්ටම්ප් කිරීමට හසුකර ගැනීමට තිබූ තවත් අවස්ථාවක් ප්‍රසන්න ජයවර්ධන අතින් ගිලිහී ගියේය.ඒ අනුව තෙවැනි වතාවටත් කඩුල්ල බේරාගත් මයිකල් ක්ලාක් ඔස්ට්‍රේලියානු ඉනිමේ මුලු ලකුණු සංඛ්‍යාව 350 සීමාව පසුවූ මොහොතේදී සිය ටෙස්ට් දිවියේ 15 වැනි ශතකය වාර්තා කිරීමට සමත්විය. ශ්‍රී ලංකා කණ්ඩායමට හිසරදයක් වූ ක්ලාක් – හසී සම්බන්ධතාව බිඳ දැමීමට තිලකරත්න ඩිල්ෂාන් සිය නිත්‍ය පන්දු යවන්නන්ට අමතරව තරංග පරණවිතාන සහ ළහිරු තිරිමාන්න ද පන්දු යැවීම සඳහා කැඳවීය.කිසිදු පීඩනයකින් තොරව ශ්‍රී ලංකා පන්දු යවන්නන්ට රිසි සේ පහර දුන් ක්ලාක් සහ හසී 5 වැනි කඩුල්ල සඳහා වාර්තා ගත ලකුණු 176ක සම්බන්ධතාවක් ගොඩ නැගීමට සමත්වූහ.ඔස්ට්‍රේලියානු ඉනිමේ මුලු ලකුණු සංඛ්‍යාව 396 ක් ව තිබියදී හේරත්ගේ පන්දුවකට තරංග පරණවිතාන අතට උඩ පන්දුවක් ලබා දී ක්ලාක් ලකුණු 112කට දැවී ගියේය. පන්දු 178කට මුහුණ දුන් ක්ලාක් හතරේ පහර 14ක් සහ හයේ පහර 3ක් එල්ල කර තිබිණි. ඔහු දැවී යන විට ඔස්ට්‍රේලියාව ලකුණු 239ක් ඉදිරියෙන් සිටියේය.ක්ලාක් දැවී යාමට පෙර ඕවරයේදී ෂාමින්ද එරංග යැවූ පන්දුවක් ඔහුගේ දකුණු පාදයේ දණහිසේ වැදීමෙන් තරමක වේදනාවකින් පෙළෙන්නට වූ අතර ගලී ප්‍රදේශයේ පන්දු රැකීමේ නිරතව සිටි කුමාර් සංගක්කාර සමග උණුසුම් වචන හුවමාරුවකද පැටලිනි.තරමක් දුරදිග ගිය ඒ වචන හුවමාරුව අවසානයේදී විනිසුරුවන්ගේ හා ශ්‍රී ලංකා නායකයාගේ මැදිහත්වීමෙන් සමථයකට පත් විය. ඊළඟ ඕවරයේදී ක්ලාක් දැවී ගියේ එසේ සිය මානසික ඒකාග්‍රතාවය බිඳ දමා ගත් නිසාවෙනි.ක්ලාක් සහ හසී අතර 5 වැනි කඩුල්ල සඳහා ගොඩ නැගුණු සම්බන්ධතාව ශ්‍රී ලංකාවට එරෙහිව ඔස්ට්‍රේලියාවෙන් 5 වෙනි කඩුල්ල සඳහා වාර්තා වූ ඉහළම සම්බන්ධතාව විය. ඊට පෙර 1983 වසරේ අස්ගිරියේදී ඇලන් බෝඩර් සහ ඩේවිඩ් හුක්ස් 5 වැනි කඩුල්ල සඳහා ලකුණු 155ක නොබිදුණු සම්බන්ධතාවක් ගොඩ නගා තිබිණි.ක්ලාක්ගේ කඩුල්ලත් සමග ඔස්ට්‍රේලියානු දෙවැනි ඉනිමේ බිඳ වැටුණු කඩුලු 5 ම අත්කර ගැනීමට රංගන හේරත් සමත්විය.ටෙස්ට් තරගයක ඉනිමකදී හේරත් විසින් කඩුලු 5ක් බිඳ දැමූ 6 වැනි අවස්ථාවද මෙය විය. ඊයේ පෙරවරු තරගය ආරම්භ වීමෙන් ඕවර 5කට පසුව පන්දු යැවීම සඳහා කැඳවූ රංගන හේරත්ගේ පළමු ඕවරයේදීම පිලිප් හියුස් දැවී ගියේය. පෙර දිනයේ නොදැවී ලකුණු 122ක් ලබා සිටි හියුස්ට ඊයේ රැස් කිරීමට හැකිවූයේ ලකුණු 4ක් පමණි. ළහිරු තිරිමාන්න අතට උඩ පන්දුවක් දී ඔහු දැවී යන විට ඔස්ට්‍රේලියාවේ මුළු ලකුණු සංඛ්‍යාව 220 ක් විය. හියුස්ගේ ඉනිමට හතරේ පහර 16ක් සහ හයේ පහරක් ඇතුළත් විය.එම ඕවරයේදීම ඔස්ට්‍රේලියානු නායක මයිකල් ක්ලාක් දුවද්දී දැවී යාමකින් බේරීමට තරම් වාසනාවන්තයකු විය. මිඩ් ඕෆ් කලාපයට පහරක් එල්ල කරමින් හියුස් සමග ඉක්මන් ලකුණකට පැති මාරු කරගැනීමේ දී එම කලාපයේ සිටි කුමාර් සංගක්කාර විසින් පන්දු යවන්නාගේ කඩුල්ලට එල්ල කළ පන්දුව කඩුල්ලේ ගෑවී නොගෑවී ඇදී ගියේය.ඒ වන විට ඔස්ට්‍රේලියානු නායකයා ලකුණු 15ක් ලබා සිටි අතර රංගන හේරත්ගේ ඊළඟ ඕවරයේදී අසීරු ස්ටම්ප් කිරීමක්ද ප්‍රසන්න ජයවර්ධන අතින් මග හැරී ගියේය.අවස්ථා දෙකෙහිදීම කඩුල්ල බේරාගත් ක්ලාක් අනතුරුව ඔස්ට්‍රේලියාවේ මුළු ලකුණු සංඛ්‍යාව 273ක් ව තිබියදී රංගන හේරත්ගේම පන්දුවකට මිඩ් ඕෆ් කලාපය හරහා හයේ පහරක් එල්ල කරමින් සිය ටෙස්ට් දිවියේ 22 වැනි අර්ධ ශතකය ලබා ගැනීමට සමත්විය.දිවා ආහාරය සඳහා තරගය නතර කරන විට ඔස්ට්‍රේලියාව කඩුලු 4 ක් දැවී ලකුණු 303 ක් රැස් කරගෙන සිටියේය. ක්ලාක් නොදැවී ලකුණු 71 ක් ද, මයිකල් හසී නොදැවී ලකුණු 21 ක් ද, ලබා සිටියහ. දෙදෙනා අතර 5 වැනි කඩුල්ල සඳහා ලකුණු 83ක සම්බන්ධතාවක් ගොඩ නැගී තිබූ අතර ලකුණු 146ක් ඉදිරියෙන් සිටීමට ද ඔස්ට්‍රේලියාව සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=s1109212</link>
    <topic>ගාල්ලේ වගේ තණතීරුවක් තිබුණා නම් ජය පැරදුම තීරණය වේවි</topic>
    <author/>
    <content>උදේ වරුවේ දී ශ්‍රී ලංකා පන්දු යවන්නන්ට මුහුණ දීමට තරමක් අසීරු වුණු බැවින් ඉක්මනින් වැඩි ලකුණු ප්‍රමාණයක් රැස් කොට වේලාසනින් ශ්‍රී ලංකා දෙවැනි ඉනිමට ඉඩදී තරගයේ ජය අත්කර ගැනීමට තිබූ අදහස අතහැර ජය පරාජයෙන් තොරව තරගය නිමා කිරීමේ අරමුණින් පන්දුවට පහරදුන් බව ඔස්ට්‍රේලියානු ක්‍රිකට් නායක මයිකල් ක්ලාක් මාධ්‍ය හමුවේදී ප්‍රකාශ කළේය.“කොහොම වුණත් නායකයා හැටියට එක්දින තරගාවලිය වගේම ටෙස්ට් තරගාවලියත් ජය ගැනීමට ලැබීම සතුටට කරුණක්. කාලයකට පස්සේ නැවත පිතිකරුවකු හැටියට ලකුණු අතරට එන්නට ලැබීමත් සතුටක්” ඔහු පැවැසීය.“කෙසේ වෙතත් අවසන් ටෙස්ට් තරගය ජය පරාජයෙන් තොරව නිමා වීම ගැන කණගාටුයි. ගාල්ල තණතීරුව වාගේ තරගයේ තීරණයක් ලබා දෙන තණ තීරු ටෙස්ට් ක්‍රීඩාවට වඩාත් උචිතයි” ක්ලාක් සදහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=s1109213</link>
    <topic>පළපුරුදු පන්දු යවන්නන් සිටියානම්තරගය දිනන්න තිබුණා</topic>
    <author/>
    <content>ශතකයක් රැස්කළ නායක මයිකල් ක්ලාක් ඊයේ උදේවරුවේ වේලාසනින් දවාගැනීමට තිබූ අවස්ථාව මගහැරීයාමෙන් ඔස්ට්‍රේලියානුවන් දෙවැනි ඉනිමට විශාල ලකුණු ප්‍රමාණයක් රැස්කළ බවත්, එමගින් තරගයේ ජය අත්කර ගැනීමේ බලාපොරොත්තු අතහැර දැමීමට සිදුවූ බවත් ශ්‍රී ලංකා ක්‍රිකට් නායක තිලකරත්න ඩිල්ෂාන් ප්‍රකාශ කළේය.ජය පරාජයෙන් තොරව ඊයේ නිමාවට පත්වූ ශ්‍රී ලංකා - ඔස්ට්‍රේලියා අවසන් ටෙස්ට් තරගයෙන් පසුව පැවැති මාධ්‍ය හමුවේදී ශ්‍රී ලංකා පිලේ නායකයා එසේ සඳහන් කළේය.“දිනයේ ඉතිරි ඕවර 17ක් සහ අතිරේක ඕවර ප්‍රමාණයත් එක්ක ඔක්කොම ඕවර තිස් ගණනක්. ඒ ඕවර ප්‍රමාණය ඇතුළත ලකුණු 300 කට වඩා තිබුණු ඉලක්කයක් හඹා යාම කිසිසේත්ම කරන්න බැහැ” ඔහු පැවැසීය.ඔස්ට්‍රේලියානු දෙවැනි ඉනිම ඉක්මනින් අවසන් කිරීමට තරම් අත්දැකීම් බහුල පන්දු යවන්නන් නොමැතිවීම ද තරගයේ ජයග්‍රහණය ගිලිහීයාමට බලපෑ කරුණක් වූ බව ඩිල්ෂාන් සඳහන් කළේය.“මුරලි - වාස් වැනි පරිණත පන්දු යවන්නන්ගෙන් පස්සේ අපිට පළපුරුදු පන්දු යවන්නෝ හිටියේ නැහැ. දැන් ඉන්න පන්දු යවන්නන් හැමෝම තරග ස්වල්ප ප්‍රමාණයකට පමණක් ක්‍රීඩා කළ අයයි. ඔවුන්ට තව තරග ලබාදී අත්දැකීම් වැඩි කරන්න ඕනෑ. ඊට පස්සේ තමයි අපිට ටෙස්ට් තරගයක් දිනන්න පුලුවන් වෙන්නේ. ඒ වනතුරු ඉවසන්න වෙනවා” ඔහු පැවැසීය. “දඟපන්දු යවන්නකු ලෙස රංගන හේරත් ඊයේ ඉතා හොඳින් පන්දු යැව්වා. අනාගතයේදී ඔහු අපට හොඳ තරග දිනාදෙන පන්දු යවන්නෙකු වේවි” ඩිල්ෂාන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=s1109214</link>
    <topic>ජාතික පාසල් බාස්කට් බෝල් බාලික සූරතාව මරදාන සාන්ත ජොසප් විදුහලට</topic>
    <author>ජගත් ගුණවර්ධන</author>
    <content>ශ්‍රී ලංකා පාසල් බාස්කට් බෝල් සංගමය මෙහෙයවූ ජාතික පාසල් බාස්කට් බෝල් 19න් පහළ බාලක සූරතාව දිනාගැනීමට මරදාන සාන්ත ජොසප් විදුහල සමත්විය.කොටහේන සාන්ත බෙනඩික් විදුහල ලකුණු 85 – 53 ක් ලෙස පැරදවූ සාන්ත ජෝසප් ක්‍රීඩකයන් පළමු වටයේ සිටම පෙරමුණ ගැනීමට සමත්වූ අතර 18-11, 12-10, 23-17 හා 32-15 ක් ලෙස වට හතරම ජයගැනීමට සමත්විය.ජයග්‍රාහී සාන්ත ජෝසප් පිල වෙනුවෙන් ප්‍රනීත් උඩුමලගල ලකුණු 38ක් හා යොහාන් කේසර් ලකුණු 9ක් රැස් කළ අතර සාන්ත බෙනඩික් විදුහල වෙනුවෙන් ක්ලිංටන් ස්ටැලෝන් ලකුණු 25ක් හා සංජය ගන්ලත් ලකුණු 12ක් රැස් කළහ.තුන්වැනි ස්ථානය සඳහා කොළඹ රාජකීය විද්‍යාලයීය පිල හා මහනුවර ත්‍රිත්ව විද්‍යාලයීය පිල අතර පැවැති තරගයේදී ලකුණු 65-34ක් ලෙස රාජකීය විද්‍යාලයීය පිල ජයග්‍රහණය කළේය.අවසන් තරගයේ දක්ෂතම ක්‍රීඩකයාට හිමි සම්මානය සාන්ත ජෝසප් විද්‍යාලයේ ප්‍රනීත් උඩුමලගලට හිමිවිණි. තරගය කොළඹ රාජකීය විද්‍යාලයීය බාස්කට්බෝල් පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=s1109215</link>
    <topic>වෙළෙඳ සේවා ක්‍රිකට් සියවස් කුසලානවිස්සයි-20 තරගාවලිය අද  </topic>
    <author>ජගත් ගුණවර්ධන</author>
    <content>වෙළෙඳ සේවා ක්‍රිකට් සංගමයට වසර 100 පිරීම නිමිත්තෙන් සංවිධානය කරනු ලබන ඕවර විස්සයි20 තරගාවලිය මෙම 21දා සිට 25 දක්වා වෙළඳ සේවා ක්‍රීඩාංගණයේදී පැවැත්වේ.මේ තරගාවලියේදී ‘ඒ’ හා ‘බී’ කාණ්ඩ යටතේ කණ්ඩායම් 8ක් තරග වදින අතර ‘ඒ’ කාණ්ඩය යටතේ සම්පත් බැංකුව, ශ්‍රී ලංකා අවුරුදු 20න් පහළ කණ්ඩායම, යුනිචෙලා හා ආරක්ෂක සේවා ඒකාබද්ධ පිලත් ‘බී’ කාණ්ඩය යටතේ සෙලාන් බැංකුව, ශ්‍රී ලංකා අවුරුදු 19න් පහළ කණ්ඩායම, හැටන් නැෂනල් බැංකුව හා එදිරිසිංහ ට්‍රස්ට් ඉන්වෙස්මන්ට් කණ්ඩායමත් තරග වදිති.ඒ ඒ කාණ්ඩයන්ගේ මූලික වටයේ තරගාවලියේ පෙරමුණ ගන්නා කණ්ඩායම් 4 අවසන් පූර්ව තරගයට සුදුසුකම් ලබා ගන්නා අතර සෑම දිනකම පෙරවරු 10.00ට හා පස්වරු 2.00ට තරග ආරම්භ වේ. තරගාවලියේ ජයග්‍රාහී කණ්ඩායමට වෙළඳ සේවා සියවස් කුසලානය සමග මුදලින් රුපියල් 300000ක් ද අනුසූරතාව දිනාගන්නා කණ්ඩායමට අනුසූරතා කුසලානය සමග මුදලින් රුපියල් 200000ක් ද තෙවැනි ස්ථානය හිමිකරගන්නා කණ්ඩායමට මුදලින් රුපියල් 100000ක් ද පිරිනැමේ. අවසන් තරගයේ වීරයාට මුදලින් රුපියල් 40000ක් සමග කුසලානයක් පිරිනැමේ.තරගාවලිය සඳහා සිංගර් ශ්‍රී ලංකා සමාගම, සැම්සුං සමාගම, එලිෆන්ට් හවුස් කික්කෝලා හා ඩී. සැම්සන් සහ පුත්‍රයෝ සමාගම අනුග්‍රහය දක්වනු ලබති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=s1109216</link>
    <topic>මේස පන්දු තරගාවලිය සඳහා ශ්‍රී ලංකාව නියෝජනය කරන කණ්ඩායම...</topic>
    <author/>
    <content>මැලේසියාවේ සාබා නගරයේදී හෙට (22) ආරම්භ වන ප්‍රවීණයන්ගේ මේස පන්දු තරගාවලිය සඳහා ශ්‍රී ලංකාව නියෝජනය කරන කණ්ඩායම අද (21) දිවයිනෙන් පිටත් වීමට නියමිතය. තරගාවලියට සහභාගී වන කණ්ඩායම ඉදිරිපෙළ (වමේ සිට) අයිරා රුවන්පතිරණ, ශිලා සිල්වා, නිමල් ලූතස්, එම්. එම්. එම්. ලාෆීර් (කණ්ඩායමේ කළමණාකරු) චම්පා විමලවර්ධන, නිල්මිණි ස්වර්ණකාන්ති, අමරා චන්ද්‍රතිලක පසු පෙළ (වමේ සිට) පේ‍්‍රමාන්ජලි, ආර්. ඒ. විමලසේන, චූලා තේනුවර, නිමල් ධම්මික, දයා සමරවීර, එන්. ඉඹුලාන, ෆක්රු ඩීන් හසනලීෆ්, සරත් විජේසූරිය, විජිතා ජයරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=f1109211</link>
    <topic>කතා දෙකක් නැහැ කොළඹඅපි දිනනවා</topic>
    <author>සාකච්ඡා කෙළේ වෙල්ලස්සේ බණ්ඩාර ඡායාරූප චමින්ද හිත්තැටිය</author>
    <content>වර්තමාන දේශපාලන හා සමාජීය තත්ත්වය, ඉදිරි පළාත් පාලන මැතිවරණය සහ තවත් දේශපාලන හා අමාත්‍යාංශ විෂයට සම්බන්ධ කරුණු පිළිබඳව ඇමැති ඩබ්ලිව්. ඩී. ජේ. සෙනෙවිරත්න මහතා සමඟ සිදුකළ සාකච්ඡාවකි මේ.* ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපතිවරයෙකු වශයෙන් අද පවතින දේශපාලන තත්ත්වය ඔබ දකින්නේ කොහොමද?මෙයට පෙර මේ රටේ පැවැති සෑම ආණ්ඩුවකටම වඩා ස්ථාවර තත්ත්වයක් මේ රටේ ජනතාව අපේ ආණ්ඩුවට ලබා දී තිබෙනවා.* මේ කාලයේ විපක්ෂයේ ක්‍රියාකාරිත්වය ඔබ දකින්නේ කෙබඳු ආකාරයෙන් ද?විරුද්ධ පක්ෂය අද බොහෝදුරට බෙලහීනවෙලා. එක්සත් ජාතික පක්ෂය තුළ අද එක්සත්කමකුත් නැහැ. ජාතිකත්වයකුත් නැහැ. ඔවුන් ඉතාමත් පහළ තැනකටයි ජනතාව තල්ලු කරලා තිබෙන්නේ. ගම් මට්ටමේ සංවිධාන ශක්තිය දියවෙලා ගිහින්.පරාජයට පත්වී සිටින අවස්ථාවකවත් සමගියෙන් වැඩ කරන්ට බැරි පක්ෂයක් බලයට පත්වුණොත් ජනතාවට වැඩ කරන්නේ කෙසේදැයි අසමින් පාක්ෂිකයන් දිනෙන් දින පක්ෂය අතහැර යමින් ඉන්නවා. එක්සත් ජාතික පක්ෂය කුජීත වී අවසානයි.ජනතා විමුක්ති පෙරමුණ ප්‍රායෝගිකත්වයට වඩා න්‍යාය කරපින්නාගත් පක්ෂයක්. මේ රටේ න්‍යාය පමණක් පදනම් කරගත් පක්ෂවලට පැවැත්මක් නැහැ. ජනතා විමුක්ති පෙරමුණත් දවසින් දවස පරිහානිය කරා ගමන් කරමින් සිටිනවා.ජාතිවාදී පක්ෂ තවදුරටත් මේ රටේ භේද සංවර්ධනය කරමින් ජාතිය එකතු කිරීමේ ජාතික වැඩසටහනට බාධා කරමින් ඉන්නවා. රජය ආරම්භ කරලා තිබෙන දැවැන්ත සංවර්ධන යෝජනා ටික ඵල දරන දවසට උතුරු නැගෙනහිර ඇතුලු මුළු රටේ ම ජනයා ජාතිවාදයෙන් තොරව එකම ජාතියක් ලෙස එක්වන්න එකතුවෙන එක කිසිවකුට වලක්වන්ට බැරිවෙනවා.* පළාත් පාලන මැතිවරණය ගැනත් ටිකක් කතා කරමුද?පළාත් පාලන මැතිවරණය සඳහා නාම යෝජනා කැඳවූ අවස්ථාවේ නීතිමය ගැටලු නිසා කල්දැමීමට සිදු වූ ආයතන කිහිපයකත් නගර සභා සියල්ල සඳහාත් මේ මැතිවරණය පැවැත්වෙනවා.අමතක කරන්ට එපා ඉකුත් මැතිවරණ ප්‍රතිඵල ඒවාත් එක්ක සසඳා බලන විට ඉතිරි පළාත් පාලන ආයතන සඳහා පැවැත්වෙන මැතිවරණයට අප මුහුණ දෙන්නේ මේ සියල්ල පහසුවෙන් ජයගැනීමට හැකි බව දැනගෙනයි. ආණ්ඩුව ලොකු විශ්වාසයකින් හා බලාපොරොත්තුවකින් මේ මැතිවරණයට නොබියව මුහුණ දෙනවා.විපක්ෂයට අද වන විට මේ එකම පළාත්පාලන ආයතනයකට හෝ සටනක් දීමට නොහැකි තත්ත්වයට දුර්වල වෙලයි ඉන්නේ.එක්සත් ජාතික පක්ෂය පළාත්පාලන ආයතනයෙන් ආයතනයට වෙනස්, වෙනස් විදියටයි, ක්‍රියාත්මක වෙන්නේ. ඔවුන්ට නිසි නායකත්වයක් නැති බව පැහැදිලිව ම පෙනෙන්ට තිබෙනවා. තැනින් තැන කල්ලි වාදයක් ඇතුවයි මැතිවරණයේ යෙදෙන්නේ. මේ භේද භින්නතාවය නිසා තවදුරටත් ඔවුන් ජනතාවගෙන් ප්‍රතික්ෂේප වෙන එක ස්ථිරයි.තමන්ගේ පෞද්ගලික හා පොදු අවශ්‍යතා ඉටු කර ගැනීමට පවතින ආණ්ඩු පක්ෂයට බලය ලබාදිය යුතු බව මේ රටේ බුද්ධිමත් ජනතාව හොඳින් දන්නවා.* මේ ආණ්ඩුව යටතේ පුංචි මිනිසුන්ට තැනක් නැතැයි විපක්ෂ නායකවරයා චෝදනා කරනවා. මේ ගැන ඔබේ ප්‍රතිචාරය?විපක්ෂ නායකතුමා මේ රටේ සාමාන්‍ය ජනතාවගේ හද ගැහෙන රාවය හඳුනන්නේ නැහැ. සාමාන්‍ය ජනයාගේ දුක, වේදනාව, කඳුල දහදිය සුවඳ හොඳින් හඳුනන මහින්ද රාජපක්ෂ ජනාධිපතිතුමාගේ ආණ්ඩු කාලය තමයි මේ රටේ සාමාන්‍ය ජනයාට නිසි තැන ලැබී තිබෙන්නේ.අද පැල්පත්වාසීන්ට මහල් නිවාස ලැබෙමින් තිබෙනවා. සමෘද්ධි සහනාධාරය දිගින් දිගටම වැඩි කළා. පොහොර සහනාධාරය ලබා දෙනවා. ආණ්ඩුව, එකවර රටේ ආරක්ෂාව, සංවර්ධනය හා සහනාධාර ලබාදීම දිගින් දිගට ම කරගෙන යනවා.රටේ ජනගහනයෙන් බහුතරයක් ජනාධිපතිතුමාගේ වැඩපිළිවෙළ අනුගමනය කරන නිසා තමයි එතුමාගේ දෙවැනි පදවි ප්‍රාප්තිය පළමු වතාවටත් වඩා ඉහළ ජනමතයක් ලබා දුන්නේ. විපක්ෂනායකතුමා මේ රටේ සුපිරි ධනපති පංතියේ සුළු පිරිසක් සමගයි සැමදාම සිටියේ. අපේ ආණ්ඩුව එවැනි ධනපතියන් සමඟ නම් නැති බව ඇත්තයි.මේ ආණ්ඩුවෙන් තමයි මේ රටේ සාමාන්‍ය ජනයා හොඳටම ශක්තිමත් වුණේ. ඒකයි ඇත්ත.* කොළඹ මහ නගර සභා මැතිවරණයෙන් මේ එක්සත් ජාතික පක්ෂය නියත වශයෙන් ජයග්‍රහණය කරන බවට ප්‍රකාශ නිකුත් කරනවා. ඔබගේ පක්ෂයට කොළඹ නගර සභාවේ ජයග්‍රහණය සඳහා තිබෙන්නේ මොන විදිහේ අවස්ථාවක් ද?දෙකක් නැහැ ස්ථිර වශයෙන් අප කොළඹ නගර සභාව මෙවර දිනනවා.අපේ රටේ පමණක් නොවෙයි, ආසියාවේ නගර අතුරින් ප්‍රධාන තැනක් හිමිවෙන කොළඹ නගර සභාවේ පාලන බලය අපට නැති කාලයේ පවා නගරය අලංකාර හා ක්‍රමවත් කිරීමට ආණ්ඩුවක් හැටියට කළ හැකි සියල්ල අපේ ආණ්ඩුව ඉටු කරලා තිබෙනවා.දේශපාලන, පරිපාලන හා වානිජ යන අංශ තුනෙන් ම ප්‍රධාන මධ්‍යස්ථාන පිහිටා තිබෙන කොළඹ විශාල ජනගහණයක් ජීවත්වෙන ප්‍රදේශයකි.ඉතා සංකීර්ණ ප්‍රශ්න රාශියක් පසුගිය කාලයේ කොළඹ නගරය තුළ ගොඩගැසී තිබුණා.අද ඒවා විසඳා දී, කාර්යක්ෂම හා මනා පරිපාලනයක් ඇති කිරීමට ආණ්ඩුව පියවර ගනිමින් සිටිනවා.එපමණක් නොවෙයි, කොළඹ නගරය ආසියාවේ ආදර්ශමත්ම නගරය බවට පත් කිරීමට ආණ්ඩුව සැලසුම් සකස් කර අවසානයි.ඒ සඳහා හැකියාවක් තිබෙන දර්ශනයක් ඇති අයෙකු අප ඉදිරිපත් කර සිටිනවා.මහින්ද චින්තන ඉදිරි දැක්මේ සඳහන් සැලසුම් ක්‍රියාත්මක කිරීමට හැකි, ජනාධිපතිතුමාගේ සිට ආණ්ඩුවේ සෑම ආයතනයක් ම සහාය ලබා ගත හැකි කණ්ඩායමක් ජයග්‍රහණය කළ යුතු බව කොළඹ නගරයේ ජනතාව දන්නවා.ඒ ජනතා ආශිර්වාදයෙන් කොළඹ නගර සභාවත්, අප ස්ථිර වශයෙන් ම ජයග්‍රහණය කරනවා.* වඩාත් ඵලදායි රාජ්‍ය සේවයක් සඳහා වූ නව රාජ්‍ය පරිපාලන ප්‍රතිසංස්කරණ මොනවාද?රාජ්‍යසේවය වඩාත් ඵලදායි හා කාර්යක්ෂම කිරීමට අවශ්‍යයි. ඒ සඳහා නව වැඩසටහන් රාශියක් ඉදිරි අවුරුදු තුන තුළ ක්‍රියාත්මක කරනවා.එක්තැන පල්වෙන තත්ත්වයෙන් වෙනස් කර වසර 6කට වරක් සෑම තරාතිරමකම රාජ්‍ය සේවකයන්ට ස්ථිර මාරුවීම් ක්‍රමයක් ක්‍රියාත්මක කරනවා.නිසිකලට, උසස්වීම් හා ඇගැයීම් ලබා දෙනවා. විභාග කලට වේලාවට පැවැත්වීමට පියවර ගන්නවා.දැනුම හා කාර්යක්ෂමතාවය ඉහළ නැංවීමට නව පුහුණු කිරීම් පද්ධතියක් හඳුන්වා දෙනවා.* රත්නපුර මහ නගර සභා මැතිවරණ කටයුතු කොහොමද?රත්නපුරය අපේ දිස්ත්‍රික්කයේ අගනුවරයි. එහි සියලු කටයුතුවලට වගකියන නගර සභාව සඳහා එක්සත් ජනතා නිදහස් සන්ධානයෙන් අප හොඳ කණ්ඩායමක් ඉදිරිපත් කරලා තිබෙනවා.නගරයේ සැලසුම් සහගත සංවර්ධනය අප ආරම්භ කරලා තිබෙනවා. මාර්ග පද්ධතිය නවීකරණය කළා. ඉතිරි ඒවාත් ආරම්භ කළා. විකල්ප මාර්ග හඳුන්වාදීලා වාහන තදබදය අඩු කළා. බස්නැවතුම්පල, පොදුවෙළඳපොල අප අලුතෙන් ඉදි කළා.යටිතල පහසුකම් සංවර්ධනය පැත්තෙන් අපේ ආණ්ඩුවට වෙනත් ආණ්ඩුවලට නැති සැලසුම් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=f1109212</link>
    <topic/>
    <author>ශ්‍යාමා සමරසිංහ නදිකා දිල්හානි ඡායාරූප නිශ්ශංක විජේරත්න</author>
    <content>අසිරිමත් මංගල්‍යයක්. මේ මංගල්‍යය වසරක් පාසා පැවැත්වෙයි. සොඳුරු වසන්තයක් උදා කරමින් සැප්තැම්බර්යේ දින 09ක් පුරා පැවැත්වෙන මේ මංගල්‍යය නම් කරලා තියෙන්නේ ‘කොළඹ ජාත්‍යන්තර පොත් ප්‍රදර්ශනය’ නමිනුයි. වසර 13ක් තිස්සේ අඛණ්ඩව පැවත ආ මේ මහා පොත් ප්‍රදර්ශනය වෙනුවෙන් පොත් ප්‍රකාශකයන් වගේ ම පොත පතට ලැදි බොහෝ පිරිසක් නො ඉවසිල්ලෙන් බලාන හිදිති. ඔවුන්ගේ නෙත් සිත් පොපියන සොඳුරු පොත් පත් අතරේ ගැවසෙන ආකාරය දැක බලා ගැනීමට අපිද ජාත්‍යන්තර පොත් ප්‍රදර්ශනය වෙත පා තැබුවෙමු. එහි දී අපි ඇසූ දුටු දෑ ඔබ වෙනුවෙන් මෙසේ සටහන් තබුමු.ආරියදාස වීරමන් - සභාපති - පොත් ප්‍රකාශකයන්ගේ සංගමයේ සභාපතිපොත් ප්‍රකාශකයන්ගේ සංගමය විසින් මෙවර පොත් ප්‍රදර්ශනය පවත්වන්නේ 13 වැනි වරටයි. ඒ වෙනුවෙන් BMICH එකේ වෙළෙඳ කුටි 400කට අධික ප්‍රමාණයක් තියෙනවා. ශ්‍රී ලංකාවේ සිටින ප්‍රධාන පෙළේ පොත් ප්‍රකාශකයන් 90% ක් පමණ සහභාගි වෙලා ඉන්නවා.මම දකින දෙයක් තමයි මේ පොත් ප්‍රදර්ශනය වසරින් වසර දියුණු වෙනවා. මෙවර පොත් ප්‍රදර්ශනය පටන් ගත්තේ සැප්තැම්බර් 17 වැනිදා. මේ දවස් 3ට විශාල ජනකායක් මෙහි ඇදී එනවා. සමහරු එන්නේ පවුල් පිටින්. මේ ජනකාය දකින අපට හරි සතුටුයි. මේ පොත් ප්‍රදර්ශනයෙන් අපි අරමුණු කළේ රටේ ජනතාවට කියවීමේ පුරුද්ද ඇති කිරීමයි. ශ්‍රී ලංකා පොත් ප්‍රදර්ශකයන්ගේ සංගමයේ පැතුම ඉටුවෙනවා. ජාතියට දැනුම ලබා දෙන්නයි අපි වෙහෙසෙන්නේ. ඒ වගේ ම ළමයි පොත පත කියනවා දකිනකොටත් හරි සතුටුයි. මොකද අපේ අනාගත පරපුර කියවීමේ පුරුද්දක් ඇති කරගත් ශිෂ්ට සම්පන්න, හික්මුණු පිරිසක් වේවි.ඒක අද හෙට අද්දකිනවාට වඩා අනාගතයේ අප ලබන ප්‍රතිඵලයක්. පොත් කියවන්න තැනක් නැති එකත් අපි දකින අඩුපාඩුවක්. ඒ වගේ ම පාඨකයන් කැමැත්තක් දක්වන්නේ තම තමන් ම ගිහින් ඇවිදලා අතගාලා බලලා තමන්ට කැමති පොත තෝරාගන්න. ඒ වගේ ම ඒ පොත් ඒකාරාශි වූ එකම තැනක තිබීමත් ඔවුන්ගේ සතුටට කාරණයක්.අපි මෙවර මහනුවරත් පොත් ප්‍රදර්ශනයක් පැවැත්වූවා. දුර ප්‍රදේශවල ඉඳන් පිරිස් පැමිණියා. ඒ අයටත් පොත පත ඇසුරේ ඉන්න, කියවන්න කැමැතියි. ඒත් ගන්න තැනක් නෑ. ඇවිදලා, බලලා, කියවලා ගන්න තැනක් නෑ. මේ පොත් ප්‍රදර්ශනවලින් ඒ පාඨකයන්ගේ අහිංසක බලාපොරොත්තු ඉටු වෙනවා. ඒ වගේ ම පොත් ප්‍රකාශකයෝ නවීකරණය වෙලා තියෙන්නත් ඕනෑ.උපාලි වනිගසූරිය - ලේකම් - පොත් ප්‍රකාශකයන්ගේ සංගමයසැප්තැම්බර් 17 දා පටන් දවස් 3ක් ගත වෙන කොට ලක්ෂ 3ක ජනකායක් මේ පොත් ප්‍රදර්ශනයට ඇදී ආවා. දුර ප්‍රදේශවල පාසල් ළමුන් බස් පිටින් පැමිණියා. ඒ වගේ ම විදේශිකයන්ගේ සහභාගීත්වයකුත් දක්නට ලැබෙනවා. ගිය වසරේ දවස් 9ට ආවේ ලක්ෂ 7ක ජනකායක්. මෙවර ලක්ෂ 10කට අධික පිරිසක් පැමිණේවි කියලා විශ්වාස කරනවා. අපේ සංගමය මෙවර ‘දරු දිරිය’ කියලා විශ්වවිද්‍යාලයට සමත් දෙමාපියන් අහිමි අසරණ දරුවන් 4 දෙනෙකුට ශිෂ්‍යත්ව දුන්නා. පොත් ප්‍රදර්ශන භූමියට ඇතුල්වන අයගෙන් ලබා ගන්නා ටිකට් එකේ මුදලින් තමයි අපි ඒ ශිෂ්‍යත්ව දෙන්නේ. සම්පත් බැංකුව, BMICH සහ පොත් ප්‍රකාශකයන්ගේ සංගමය තමයි මේ අයගේ භාරකරු විදිහට කටයුතු කරන්නේ.ගියවර අපි ශිෂ්‍යත්ව දුන්නේ යුද්ධයේදී ආබාධිත වූ අයගේ දරුවන්ටයි. අපි මේ ශිෂ්‍යත්ව ලබාදීම තවත් පුළුල් කරනවා. වර්ෂය මැද්දේ දී වුවත් අපි ශිෂ්‍යත්ව දෙන්න සූදානම්. අඟ හිඟකම් ඇති අසරණ දරුවෝ අපට ඉල්ලීමක් කළහොත් ඒ වෙනුවෙන් සලකා බලන්න අපි සූදානම්.ගුණසේන විතාන - සභාපති - ශ්‍රී ලංකා ජාතික ග්‍රන්ථ සංවර්ධන මණ්ඩලය - උපදේශක - පොත් ප්‍රකාශකයන්ගේ සංගමයමිහින්තලේ පඩිපෙල නඟින්නා වාගේ අපි පියවරෙන් පියවර මේ පොත් ප්‍රදර්ශනය පැවැත්වූවා. ඒ වගේ ම වේගවත් සංවර්ධනයකුත් දක්නට ලැබෙනවා. පෞද්ගලික අංශය මැදිහත් වෙලා කරන මේ කර්තව්‍යය රාජ්‍ය අංශයටත් හොඳ ආදර්ශයක්. මොකද පොත පතට මේ සමාජය හුරුකරන්න කරන දිරි ගැන්වීමක් නිසා. විශාල ජන ගඟක් ගලාගෙන එනවා. ඒ වගේ ම කියවීමේ රුචිය නංවන්න හොඳ අවකාශයකුත් තියෙනවා. උසස් ශ්‍රී ලාංකේය සාහිත්‍යයක් වගේ ම පාඨක පිරිසක් ගොඩනැඟීමත් තමයි අපේ අරමුණ. ඒකට ඉතාම හොඳ පසුබිමයි මේ සැකසිලා තියෙන්නේ.නිරංජන් - ඇම්. ඩී. ගුණසේන ප්‍රකාශකයෝ - සංස්කාරක – ප්‍රකාශන අංශයවසරින් වසර පොත් කියවන පිරිස වැඩියි. හැමෝම පොත් කියවන්න නැඹුරුයි. මෙවර පොත් ප්‍රදර්ශනය වෙනුවෙන් ගුණසේන ප්‍රකාශන වෙතින් අලුත් පොත් 30ක් පමණ එළි දැක්වූවා. මේ වගේ පොත් ප්‍රදර්ශනයක් බලන්න හෝ මෙතරම් ජන ගඟක් ඇඳී එනවා කියන එකත් ලොකු දෙයක්. ඒ වගේ ම ලොකු දියුණුවක්. ලොකු ජයග්‍රහණයක්. පොත පත අත ගා බලන්නේ පොත පතට ආදරයක් තියෙන නිසානේ.ඒ නිසා ටිකට් එකක් අරගෙන පොත් පත් අතරේ ඉන්න අය පොත් මිල දී ගන්නවාමයි. පොත් ප්‍රකාශකයන්ගේ පැත්තෙන් ගතහොත් මේක තමයි මංගල්‍යයය. වසරකට සැරයක් එන ඒ මංගල්‍යය දිහා පොත් ප්‍රකාශකයන් උනන්දුවෙන් බලාගෙන ඉන්නවා. මේක දවස් 9ක මහා සැණකෙළියක්.නෙරංජලා හේමමාලි - සදීපා ප්‍රකාශකයෝ - ප්‍රකාශන කළමනාකරුසදීපා විසින් මෙවර පොත් ප්‍රදර්ශනය වෙනුවෙන් ම අලුත් පොත් 20ක් පමණ එළිදැක්වූවා.සම්බුද්ධ ජයන්තිය වෙනුවෙන් පොත් 15ක් කළා. ඊට අමතරව අධ්‍යාපන පොත් ගොඩක් කළා. මෙවර වැඩිපුරම නැවත ප්‍රකාශන ලෙසින් එළි දැක්වීම කළා. පාඨකයන්ගෙන් වැඩි ඉල්ලුමක් තියෙන හින්දයි නැවත Re Print කළේ.මෙවර ලොකු ඉල්ලුමක් තියෙන්නේ නවකතා සහ කෙටි කතා වලටයි. ස්වර්ණ පුස්තක සම්මානයට නිර්දේශ වුණු කළුවරයි පුරහඳ සහ රන්පාට චිත්‍රයක් අතින්ගත් මහල්ලා තමයි වැඩිපුර යන්නේ. ඒ වගේ ම සමස්ථ පොත් ප්‍රදර්ශනය පුරාවට ම වැඩිපුර ඉල්ලුම නවකතා සහ කෙටිකතා වලටයි.බලල්ගොඩ සුධම්ම හිමි- ඌරුබොක්කඅපට අවශ්‍ය පොතපත තෝරලා ගන්න මේ වගේ ප්‍රදර්ශනයකට ආවාම හැකියාව තියෙනවා. මෙතන ඉන්න පොත් ප්‍රකාශකයෝ සියලු දෙනාම පාඨක අපිට පොත් පත් තෝරා ගැනීමට ඔවුන්ගේ උපරිම සහයෝගය ලබා දෙනවා. සංවිධානාත්මක බව සහ ආරක්ෂාකාරී බව ඉතාමත් ඉහළයි. මෙවර පොත් ප්‍රදර්ශනයේ මුල් තැන ආගමික පොතපතට ලබා දී තිබෙන බවක් පේනවා. ඒ සම්බුද්ධත්ව ජයන්ති වර්ෂය නිසා වෙන්න ඇති.රසිකා ප්‍රියදර්ශනී - කළමණාකරන සහකාර -ක්‍රිස්තුදේව බාලිකා විද්‍යාලය ගාල්ලපාසලේ ළමයින් එක්කරගෙන මේ පොත් ප්‍රදර්ශනයට ආවේ. ළමයින්ට වුවමනා පොත් පත් තෝරලා ගන්න මේ වගේ තැනකට ආවාම හරිම පහසුයි. මිල ගණන් දිහා බැලුවාමත් කිසියම් සාධාරණ බවක් පේනවා. මේ වගේ ප්‍රදර්ශනයකට ළමයින් ගෙනාවාම ළමයින් කියවීමට තව තවත් නැඹුරු වෛනවා. ගිය වතාවෙත් මම මේ පොත් ප්‍රදර්ශනයට ආවා. ඒ සැරේ ඇවිත් පොත් අරන් ගිය මට හිතුණා මේ වතාවෙනම් පාසල් ළමයින් එක්කරගෙන එන්න ඕනෙ කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=f1109213</link>
    <topic/>
    <author>ශ්‍යාමා සමරසිංහ</author>
    <content>වසර 17ක් පමණ වාමාංශික දේශපාලන ක්‍රියාකරුවකුව සිට වසර 12ක් විභවි සංස්කෘතික මධ්‍යස්ථානයේ සභාපති වශයෙන් ද කටයුතු කර ඇති ජයතිලක කම්මැල්ලවීර මහතා දැනට පූර්ණකාලීන ලේඛකයෙකු වශයෙන් කටයුතු කරයි. ඔහු ලියූ ‘චුම්බන කන්ද’ මෙවර ස්වර්ණ පුස්තකය වෙනුවෙන්ද නිර්දේශිත විය. ඔහු සමඟ කළ සාකච්ඡාවයි මේ.* ඔබ ලේඛන කලාවට පිවිසෙන්නේ කොහොමද?මම කුඩා කාලයේ සිටම කවියට සහ චිත්‍ර ඇඳීමට පි‍්‍රය කළා. වයස අවුරුදු දොළහේදී විතර පත්තරවල ළමා පිටුවලට කවි සහ කුඩා රචනා ආදිය ලිව්වා. ඒ දවස්වල මා ඇන්ද කාටුන් එකකුත් පත්තරයක පළවුණා. තරුණ කාලේ රුසියන් සාහිත්‍ය කියවීම නිසා කෙටිකතා ලියන්න පෙළඹුණා. ඒ කාලේ පළවුණු රසකතා පත්තරයට කෙටිකතා කිහිපයක්ම ලිව්වා. එහෙම තමයි පටන්ගත්තේ.* ඔබේ වෙනත් නිර්මාණ?කෙටිකතා සංග්‍රහ නවයක් පළකර තිබෙනවා. ඒවායින් මුල්ම පොත ‘කළු සපත්තු’, ඒ කෙටිකතා පොතටත් ‘මාංචු’ ‘අන්තිම කැමැත්ත’ සහ ‘5 වැනි ජවනිකාව‘ යන කෙටිකතා පොත්වලටත් රාජ්‍ය සාහිත්‍ය සම්මානත් තවත් ජාතික මට්ටමේ සම්මානත් ලැබී තිබෙනවා. නවකතා පොත් හයක් ලියා තිබෙනවා. ‘අට අවුරුද්ද’ ‘තාත්තලාගේ කතාව‘, ‘ගොදුරු’, ‘පුරහඳ’, ‘සියොත් තටු සිඳ’ සහ ‘චුම්බන කන්ඳ’.* ‘චුම්බන කන්ද’ ලිවීමට තීරණය කළේ ඇයි?කඳුකර වනාන්තරයක තනිව ජීවත් වූ පුද්ගලයෙකු මුණගැසීමෙන් තමයි උත්තේජනයක් ලැබුණේ. එහෙත් මෙහි ඇත්තේ කිසිසේත්ම ඔහුගේ කතාව නොවේ. මෙය සම්පූර්ණයෙන්ම පරිකල්පනයක්.* ‘චුම්බන කන්ද’ හරහා ඔබ කියන්නේ කුමක්ද? ඉන් සමාජයට පණිවුඩයක් හෝ දර්ශනයක් ලබා දෙන්නේ නම් ඒ කුමක්ද?සාහිත්‍ය නිර්මාණයකින් පණිවුඩ දිය යුතු යයි මා විශ්වාස කරන්නේ නැහැ. සාහිත්‍ය කෘතියකින් කළයුත්තේ ජීවිතය පිළිබඳ හෝ සමාජයක ගමන පිළිබඳව සියුම් නිරීක්ෂණයක්. චුම්බන කන්දෙන් මා කරන්නට උත්සාහ කළේ ද එයයි. මෙහි මතුපිට කිසියම් විප්ලවකාරී දේශපාලනයකට සම්බන්ධව සිටි තිදෙනෙකුගේ පසුකාලීන ගමන් මඟ පිළිබඳ කතන්දරයක් තිබෙනවා. නමුත් ඒ කතාව උපයෝගී කර ගෙන ගොඩනඟා ඇති රූපක පද්ධතියෙන් මිනිස් ජීවිතයත්, මිනිස් සිතත් මානව සම්බන්ධතාවල ස්වභාවයත් ගැන කියවෙන දේවල් තමයි වැදගත් වෙන්නේ. ඒ අරුත් මතු කළ හැකි භාෂා රටාවක් නිපදවන්න මම දැනුවත්ව උත්සාහ කළා. නවකතාවේ පිට කවරය නිර්මාණය කිරීමේදී පවා ඒ තුළ ඇති ගූඨ බව, අඳුර වගේම සෞන්දර්යය ඉස්මතු කරන්නට මම උත්සාහ කළා. මිනිස් ජීවිතයේ මේ සියල්ල එකට කැටිවී තිබෙනවා නේද?* ලේඛකයා හා සාහිත්‍ය විචාරය ගැන ඔබ දකින්නේ කෙසේද?ලේඛකයා කිසියම් ජීවන දෘෂ්ටියකින් යුතුවයි චරිත හා සිද්ධි ගොඩනගන්නේ, එය ඔහුටම ආවේණිකයි. විචාරකයා සියුම් පරිකල්පන නිමාවන් හැඳින වින්දනය කළ හැකි නිර්මාණාත්මක කියවීමක් කළ හැකි රසාඥතාවකින් වගේම ලෝක සාහිත්‍යයේ නව ප්‍රවණතා පිළිබඳව වැටහීමකින් යුක්ත විය යුතුයි. පේළි නොව පේළි අතර කියවීමට හැකියාව ඔහුට තිබිය යුතුයි. හැම කෘතියකටම එකම කෝදුවක් පාවිච්චි කරන්න බැහැ. කෘතිය විසින් ඉල්ලා සිටින කෝදුව තෝරා ගන්නට නම් විචාරකයා නම්‍යශීලි විය යුතුයි.* සාහිත්‍යයට ලබාදෙන සම්මාන සහ අගැයීම් පිළිබඳව ලේඛකයකු හැටියට ඔබේ ස්ථාවරය කුමක්ද?සාහිත්‍ය නිර්මාණ අගැයීම ලේසි පහසු කටයුත්තක් නොවෙයි. ආචාර්ය මහාචාර්ය තනතුරක් තිබූ පමණින් සාහිත්‍ය අගැයීම් කරන්න බැහැ. ඒ සඳහා දෙස් විදෙස් සාහිත්‍ය නිරන්තරයෙන් ඇසුරු කරන, නව ප්‍රවනතා ගැන දැනුමක් ඇති, අගතියෙන් තොර අය විය යුතුයි. එවැන්නක් අද අප සමාජයේ ඇත්තේ අතලොස්සක් පමණයි. අගැයීම් කරන අය තමා වෙත පැවරෙන වගකීම භාරදූර එකක් බව දැනගෙන ක්‍රියා කළ යුතුයි. එසේ නොකළහොත් එයින් හානියක් වන්නේ රටේ සාහිත්‍යයට සහ හොඳ සාහිත්‍ය කියවන්නට කැමති පාඨකයන්ට මිස කිසියම් පොතක් ලියූ ලේඛකයාට හෝ ලේඛිකාවට නොවෙයි. සම්මාන දීම ලේඛකයා දිරිමත් කිරීමක්. එය සැබෑ ගෞරවයකින්, සැබෑ වටිනාකමක් ඇතිවන අයුරු කළ යුතුයි. අද අපේ රටේ රාජ්‍ය ආයතනවලින් පවා ‘රියැලිටි ෂෝ’ පවත්වා අනුන්ගේ සිංදු කියා එස්. එම්. එස්වලින් තේරෙන අයට කෝටිගණනින් තෑගි දෙනවා. හොඳ පොතක් ලියන ලේඛකයාට ලැබෙන්නේ සොච්චම් මුදල් තෑග්ගක්. ඒ අතින් බලනවිට ස්වර්ණ පුස්තක සම්මාන උළෙල අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>21</day>
    </date>
    <link>http://www.dinamina.lk/2011/09/21/_art.asp?fn=f1109214</link>
    <topic/>
    <author>උපනන්ද නන්දිමිත්‍ර</author>
    <content>ලේඛක ගාමිණි අබේවික්‍රම සමඟ කළ සංවාදයයි මේ.* ඔබ දිගු කලක සිට නිර්මාණකරණයේ යෙදෙනවා. දැන් ඔබේ 15 වැනි නවකතාවත් නිකුත් වෙනවා. මෙතෙක් දුර ආ ගමන ගැන මුලින්ම කතා කරමු...ඇත්තටම මේ ගමන ගැන සිහිපත් කරන කොට ලොකු සතුටක් දැනෙනවා. පාසලේ ඉගෙනගන්න කාලේ ඉඳලා මම ලියනවා. රැකියාවට කොළඹට පැමිණි පසු තමයි මාධ්‍ය සමඟ සම්බන්ධ වෙන්නේ. මුල්ම නිර්මාණය පළවුණේ දිනමිණ පත්‍රයේ. ඒක කවියක්. මුල්ම නවකතාව පළවුණේ තරුණි පත්‍රයේ. ඒ පාසල් සමයේ ලියූ රෝසමල් සුවඳ. පුවත්පත්වල පළවුණු මගේ කවි, කෙටිකතා දැකල තමයි තරුණි සංස්කාරිකා සුමනා සපරමාදු මහත්මිය මට ඇරියුම් කළේ තරුණිට නවක කවය ලියන්න කියලා. ඒ තුළින් මම විශාල ජනපි‍්‍රයත්වයක් ලැබුවා. ඒ වගේම ධර්මසිරි ගමගේ නම් මහා කලාකරුවා ජීවිතයට සම්බන්ධ වීමත් මේ ගමන එන්න ලොකු අත්වැලක් වුණා.* ඔබේ නවතම කෘතිය පියාඹන්නට තටුසලා. මේ නවකතාව කොයිවගේ එකක්ද?මෙය මගේ අනෙක් නවකතාවලට වඩා වෙනස්. ‘පියාඹන්නට තටුසලා’ කියන මගේ අලුත් නවකතාවේ එන දේවින්දි සුබ ප්‍රාර්ථනා ඇතිව පතිකුලයට යනවා. ඒ ගමනේ දී ඇය මුහුණ දෙන සුන්දර මෙන්ම කිසිදු පතිනියකට අත් නොවිය යුතු අත්දැකීම් රැසක් ඔස්සේ මේ කතාව ගලාගෙන යනවා. ඒ වගේම පරවුණු ප්‍රේමය මත ජීවිතය පරවිය යුතු නැතැයි යන අදහස ද මම මේ නවකතාවෙන් මතුකරනවා.* මේ පැමිණි ගමනේ ඔබ කළ අනෙකුත් නිර්මාණ ගැනත් කතා කරමු.රෝසමල් සුවඳ, පෙම් ජල රේඛා, මල් බෝනික්කෝ, පාට සරුංගල්, පරසතු කුසුම, ඈත සොඳුරු ලොවක් පුවත් පත්වලට ලියූ නවකතා. ඒවා පසුව පොත් වශයෙන් නිකුත් වුණා. පාට සරුංගල් ටෙලි නාට්‍යයක් ලෙසත් නිර්මාණය වුණා. අංගාරා, අපේ ආදර කතන්දර, සිරිපා නොදුටු සමනල්ලු, මිහිඳුම් මනමාලි, මලිගිරා තටු, පුරසඳ අහස අනෙක් නවකතා. මගේ ගම් පළාත වන මාතර ප්‍රදේශයේ භාෂාව හා සංස්කෘතිය සම්බන්ධ කරලා “බක්මහේ නිවාඩුව“ නමින් යොවුන් නිර්මාණයක් කළා. ඊට අමතරව කාව්‍ය සංග්‍රහ, ළමා කතාවක් හා ගීත නිර්මාණ කරලා තියෙනවා.* ඔබ ලියන්නේ ආත්ම තෘප්තියට ද? විකිණීමට ද?මම ලියන්නෙ ආත්ම තෘප්තියට. සිතට වස්තු බීජයක් පිවිසිලා එය සිත තුළ පෝෂණය වෙලා හිතේ දරාගෙන ඉන්න බැරි අවස්ථාව උදාවුණාම ලියනවා. එයින් මම අප්‍රමාණ ආත්ම තෘප්තියක් ලබනවා. නමුත් කිසිම ලේඛකයෙක් ලියල තමන් තෘප්තියට පත්වෙලා ඒ පොත ලාච්චුවට දාගෙන ඉන්නෙ නෑනේ. ඒක පාඨකයන් අතරට පත් කරන්න ඕන. එතකොට ඒක මිලක් නියම වෙන භාණ්ඩයක් වෙනවා. ඒ යථාර්ථයට පිටුපාන්න කාටවත් බෑ. වැඩි පාඨක පිරිසක් තමන්ගෙ නිර්මාණ රස විඳිනව දකින්න හැම නිර්මාණ කරුවෙක්ම කැමතියි. ඒ කියන්නෙ පොත විකිණෙනවට කැමතියි. හැබැයි ඇත්තම කියන්නම්.විශාල පිටපත් ප්‍රමාණයක් විකුණන්න කියන ආසාවෙන්, පාඨකයාගේ හැඟීම් කුලප්පු කරන කිසිම අකුරක් ලියලත් නෑ. ලියන්නෙත් නෑ. මම ලියන හැම නිර්මාණයක්ම මගේ අම්මටත්, මගේ දුවටත් කියවන්න පුළුවන් වෙන්න ඕන කියන අදහසින් තමයි මම ලියන්නේ.* ඔබේ අලුත්ම නවකතාව නිකුත්වන මේ අවස්ථාවේ පාඨකයින්ට යමක් කියන්න ඇති...?ඔව්. මගේ අලුත්ම නවකතාව ‘පියාඹන්නට තටු සලා’ වගේම අවසන්වරට ප්‍රකාශයට පත් කළ ‘අපේ ආදර කතන්දරේ හා සිරිපා නුදුටු සමනල්ලු’ කියන නවකතා දෙකත් දැන් පාඨකයන්ට ලබාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109221</link>
    <topic>ජෝ අබේවික්‍රම අභාවප්‍රාප්ත වෙයි</topic>
    <author/>
    <content>ශ්‍රී ලාංකේය සිනමාව අන්තර් ජාතිකව ඇගයෙන ගුණාත්මක තලයකට කැඳවාගෙන ගිය විශිෂ්ටතම චරිතාංග රංගනවේදියා වූ ජෝ අබේවික්‍රම (84) මහතා අභාවප්‍රාප්ත වූ බව දිනමිණ සාතිශය සංවේගයෙන් දැනුම් දෙයි.ඊයේ (21) සවස නුගේගොඩ පාගොඩ පාරේ සිය නිවසේ දී දැඩි ලෙස රෝගාතුර වූ ඒ මහතා කළුබෝවිල රෝහලට ගෙන යන විටත් අභාවප්‍රාප්තව සිටි බව වාර්තා විය.1927 ජුනි 22 වැනිදා උපත ලද ජෝ අබේවික්‍රමයන් රත්නපුර ලෙල්ලොපිටියේ ඈත පිටිසර ගම්මානයේ සිට කොළඹට පැමිණ කිසිදු රංගන පාසලකට නොගොස් රංගනය ප්‍රගුණකර මෙරට සිංහල සිනමාවේ දැවැන්ත වනස්පතියක් බවට පත් විය.මුල් අවදියේ දී විකට නළුවකු වශයෙන් නමක් දිනාගෙන සිටි ජෝ අබේවික්‍රමයන් “දේව සුන්දරී” චිත්‍රපටයෙන් සිය සිනමා ගමන ආරම්භ කළේය. එහෙත් ඒ මහතා ප්‍රේක්ෂකයන් හමුවට මුලින්ම පැමිණියේ සරදම් චිත්‍රපටයෙනි.පසුව ඒ මහතා සිංහල සිනමාවේ චිත්‍රපට 150 කට වැඩියෙන් රඟපෑමට සමත් විය. ජෝ අබේවික්‍රමයන් රඟපෑ චිත්‍රපට අතරින් වැලිකතර, සිරිබෝ අයියා, තුංමංහන්දිය, බමරු ඇවිත් සහ පුරහඳ කළුවර යන චිත්‍රපට ඉතාමත් ජනපි‍්‍රය වූ අතර එම චිත්‍රපට සම්මානයට පාත්‍ර විය.“පුරහඳ කළුවර” චිත්‍රපටයේ ජෝ අබේවික්‍රමයන් ගේ රංගනය වෙනුවෙන් සිංගප්පූරු චිත්‍රපට උළෙලේ දී හොඳම නළුවාට හිමි සම්මානය ලැබුණු අතර එම සම්මානය මෙරට චිත්‍රපට නළුවෙකුට හිමි වූ ප්‍රථම අවස්ථාව විය.ජෝ අබේවික්‍රමයන් ගේ විශිෂ්ට රංගනය වෙනුවෙන් ජනාධිපති සම්මාන, සරසවිය සම්මාන, දීපශිඛා සම්මාන, ස්වර්ණ සංඛ සම්මාන සහ සුමති සම්මානයෙන් ද පිදුම් ලැබුවේ ය.ජෝ අබේවික්‍රමයන් සිංහල සිනමාව මෙන්ම වේදිකා නාට්‍යවල ද ප්‍රතිභාපූර්ණ රංගනයක යෙදුණු අතර ෂේක්ෂ්පියර් ගේ “ඔතෙලෝ” නාට්‍යයේ ද සාර්ථක රංගනයක යෙදුනේ ය. ඔහු මුල්වරට වේදිකා රංගනයට පිවිසියේ 1959 වසරේ වේදිකා ගත වූ මල් යහනාව නාට්‍යයෙනි.ඒ මහතා මෙරට ජනපි‍්‍රය ටෙලිනාට්‍ය රැසක ද රඟපෑ අතර ගම්පෙරළිය, අදුකොළ, තුංබිය, වනස්පති, ඉමදිය මංකඩ, සකිසඳ, එළියස් හා ඇසළ කළුවර යන ටෙලිනාට්‍ය ඒ අතර වේ.ජෝ අබේවික්‍රම මහතාගේ දේහය මහජන ගෞරවය සඳහා අද (22) පස්වරුවේ කොළඹ කලා භවනට ගෙනඒමට නියමිත අතර, අවසන් කටයුතු හෙට (23) සිකුරාදා සවස කොළඹ කනත්තේ දී සිදුකිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109222</link>
    <topic>කෝටි 10000ක් වැයකරකොළඹ පැල්පත්වාසීන්ට නිවාස 35000ක්</topic>
    <author>විජයානි එදිරිසිංහ</author>
    <content>කොළඹ නගරයේ සිදු කෙරෙන දැවැන්ත සංවර්ධන වැඩපිළිවෙළ යටතේ පැල්පත් වාසීන්ගේ නිවාස තැනීම සඳහා රජය මඟින් රුපියල් කෝටි 10000කට අධික මුදලක් වැය කෙරේ. නිවාස 35000ක් ඉදිකෙරෙන අතර ඉන් එක් නිවසක් සඳහා රුපියල් ලක්ෂ 30ක් වැය කෙරෙන බවද ආරක්ෂක ලේකම් ගෝඨාභය රාජපක්ෂ මහතා පැවැසීය.මේ නිවාස 35000 අංගසම්පූර්ණ පහසුකම් වලින් සමන්විතය. මහල් 12කින් සමන්විත එක් එක් ගොඩනැගිල්ලකට අයත් නිවෙසකට වෙන වෙනම කාමර, මුළුතැන්ගෙය, නාන කාමර ඇතුළු සියලු පහසුකම් සළසා තිබේ.මේ වන විටත් එම නිවාස තැනීමේ කටයුතු ආරම්භ කර ඇත. මෙම තට්ටු නිවාස සඳහා විදුලි සෝපා, ජෙනරේටර් පහසුකම් ද සැපයේ. තවද වෙනම විදුලි බිල්පත්, ජල පහසුකම් ඇතුළු නිවෙසකින් නිවෙසකට සම්බන්ධතාවක් ඇති නොවන පරිදි සියලු කොටස් ඉදිකෙරේ.එක් නිවාස සංකීර්ණයක් සඳහා විශාල ජල ටැංකියක්ද එම නිවාස සංකීර්ණයේ දරු දැරියන්ගේ විවේකය ගත කිරීම සඳහා වෙනම උද්‍යානයද ඉදිකෙරේ.මුඩුක්කු සංකල්පය සම්පූර්ණයෙන්ම ඉවත් කර පැල්පත් වාසී ජනතාවට නිදහසේ ජීවත්විය හැකි නිවාස පහසුකම් මේ යටතේ සැපයෙන බවද ආරක්ෂක ලේකම්වරයා පැවසීය.මේ අතර කොළඹ නගරයේ ජීවත්වන මුස්ලිම් ජනතාව ඇතුළු කිසිම පැල්පත් වාසී පුද්ගලයෙක් කොළඹ ප්‍රදේශයෙන් ඉවත් නොකරන බව ආරක්ෂක ලේකම්වරයා දැඩි සේ අවධාරණය කෙළේය. ලෝක බැංකු ණය පහසුකම් සහ විදේශීය ආයෝජකයන්ට රජයේ ඉඩම් ව්‍යාපාර සඳහා ලබා දීමෙන් ලැබෙන මුදල් යොදමින් මේ දැවැන්ත නිවාස පද්ධතිය ඉදිකෙරේ. භාණ්ඩාගාරයෙන් මේ සඳහා කිසිදු මුදලක් ලබා නොගන්නා බවද හෙතෙම කීවේය. මීට වසර දෙකකට පමණ පෙර සකස් කරන ලද කොළඹ සංවර්ධන වැඩපිළිවෙළ යටතේ මේ නිවාස වැඩපිළිවෙළ ආරම්භ වූයේ මීට වසර එකහමාරකට පමණ පෙරය.ඒ යටතේ මේ වන විටත් වනාතමුල්ල, මාලිගාවත්ත, මයුර පෙදෙස දෙමටගොඩ, ඇතුළු පැල්පත් නිවාස පැවති ස්ථාන කිහිපයකම නිවාස 17500ක වැඩ කටයුතු ආරම්භ කර තිබේ. තවත් ඉතිරිව තිබෙන්නේ නිවාස 17500ක් පමණි.වසර දෙකහමාරක් ඇතුළත මේ වැඩපිළිවෙළ සම්පූර්ණයෙන්ම ඉදිකර අවසන් කෙරෙන බවද ඒ මහතා කීය. මීට අමතරව කොළඹ නගරය තුළ අනාරක්ෂිත වාහන තද බදයට පිළියමක් වශයෙන් මැනිං වෙළඳ පලද, වෙනත් ස්ථානයකට ගෙන යාමටද රජයේ කාර්යාල හා ආරක්ෂක බලසේනා මූලස්ථානය සියලු පහසුකම් වලින් යුත් වෙනත් ස්ථානවලට ගෙන යෑමටද සැළසුම් කර තිබේ.පැල්පත් වාසී ජනතාව විසින් සිදුකරගෙන ගිය විවිධ රැකියා ඒ ආකාරයෙන්ම කරගෙන යාමටත් අවශ්‍ය පහසුකම් සැළැසේ. මේ වනවිට කොළඹ කානු පද්ධතිය, බේරේ වැව, ඇතුළු ඇළමාර්ග පවිත්‍ර කිරීම ආදී කටයුතු ද සිදු කෙරෙමින් පවතී.කොළඹ අලංකාර කිරීමේ සංවර්ධන වැඩපිළිවෙළ යටතේ විශේෂයෙන්ම පැල්පත්වාසී ජනතාවට නිවාස ඉදිකර ඔවුන්ගේ ජීවන තත්ත්වය නඟා සිටුවීමට සෞඛ්‍ය තත්ත්වය යහපත් කිරීම ඇතුළු කරුණු කෙරෙහි විශේෂ අවධානය යොමුකර මෙම සංවර්ධන වැඩපිළිවෙළ ආරම්භ කර තිබේ.ඒ යටතේ මෙතෙක් කාලයක් පැවති පොදු වැසිකිළි , පොදු ළිං, පොදු මුඩුක්කු ඉවත් කිරීමට පියවර ගෙන ඇත. ඉදිරියේ දී ඔවුන්ගේ දරුවන්ට යහපත් වාතාවරණයක් යටතේ අධ්‍යාපන කටයුතු සාර්ථක කර අනාගතය සුරක්ෂිත කිරීම ජනාධිපති මහින්ද රාජපක්ෂ මහතාගේ අරමුණ බවද ආරක්ෂක ලේකම් වරයා සදහන් කළේය.ඒ මහතා මේ තොරතුරු හෙළි කළේ ශ්‍රී ලංකා පදනම් ආයතනයේ දී ඊයේ (21) කොළඹ මුස්ලිම් ප්‍රජාව හමුවූ අවස්ථාවේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109223</link>
    <topic>එක්සත් ජාතීන්ගේ 66 වැනි සැසිය ඇරැඹේ</topic>
    <author>මහින්ද අබේසුන්දර ඇමරිකාවේ නිව්යෝර්ක් නුවර සිට...</author>
    <content>ලෝක සාමය, ගෝලීය ආර්ථිකය, දුප්පත්කම නැති කිරීම, කාලගුණික විපර්යාසය ඇතුළු කාලීන මාතෘකා රැසක් තේමා කරගත් එක්සත් ජාතීන්ගේ 66 වන සංවත්සර සැසිවාරය ඊයේ (21) පෙරවරුවේ නිව්යෝර්ක් නුවර එක්සත් ජාතීන්ගේ මූලස්ථානයේදී රටවල් 193ක රාජ්‍ය නායකයන්ගේ සහභාගීත්වයෙන් ආරම්භ විය.මෙවර සැසිවාරයේදී එක්සත් ජාතීන්ගේ මහ ලේකම් බැංකි මූන් මහතා ඉදිරිපත් කළ පිළිගැනීමේ කතාව පිළිබඳ සංවාදයේදී ඇමරිකන් ජනාධිපති බැරක් ඔබාමාගේ දේශනය රාජ්‍ය නායකයන්ගේ විශේෂ අවධානයට ලක්විය.එ.ජාතීන්ගේ ඉතිහාසයේ ප්‍රථම වතාවට කාන්තාවකට මෙම සැසිවාරයේ ප්‍රථම කතාව හිමිවීම ද සුවිශේෂී සිද්ධියක් විය. ඇය බ්‍රසීලයේ ජනාධිපති පදවියට පත්වූ ඩිල්මා රුසෙස් මහත්මියයි. සිය කතාවේදී මේ ගැන අදහස් පළ කළ රුසෙස් මහත්මිය තමාගේ හඬ ලෝකයේ සියලුම කාන්තාවන් වෙනුවෙන් සිදු කරන හඬක් බව කියා සිටියාය.එ.ජාතීන්ගේ මෙවර ආරක්ෂක කටයුතු වෙනුවෙන් වෙන්කර ඇති මුදල ඇමරිකන් ඩොලර් මිලියන අටක් බව බැංකි මූන් මහතා පිළිගැනීමේ කතාවේදී කියා සිටියේය. ලෝකයේ තමා සංචාරය කළ අවස්ථාවේදී මිනිසුන්, දරුවන් සහ කාන්තාවන් තමන් මහමුහුදට කොයිවේලේ යටවේදැයි බියෙන් පසුවන බව දුටු බව කීවේය. ආර්ථික අර්බුද, බිය, සමාජ සාධාරණත්වය වෙනුවෙන් අපට කළ හැක්කේ කුමක්දැයි ප්‍රශ්න කළ බැංකි මූන් මහතා ප්‍රජාතන්ත්‍රවාදය මානව හිමිකම් ගැන එ.ජාතීන්ගේ සංවිධානය වගකීමෙන් වැඩ කරන බව කියා සිටියේය.දරුවන්ගේ සෞඛ්‍ය ආරක්ෂාව, පිළිබඳ විශාල වැඩකොටසක් සිදුකරන බවද පැවසූ මූන් මහතා කාලගුණික විපර්යාසයට පිළිතුරු දීමට හැකිනම් ඒ මගින් ප්‍රශ්න රාශියකට පිළිතුරු ලැබෙන බව කීය. මෙහිදී සැසිවාරය ඇමතූ බැරක් ඔබාමා මහතා සංස්කෘතිය, ජාතිය, ආගම කුමක් වුවද ජනතාවගේ ප්‍රශ්න, එක සමාන බව කියා සිටියේය. ලෝක සාමය ස්ථාපිත කිරීමට කළහැකි සියලු දේ ඇමරිකාව ඉටුකළ බවත් තවත් විශාල වැඩකොටසක් ඉතිරි වී ඇති බවද කීය. සාමය අගයන ජාතීන්ට ඇමරිකාව උදවු කරන බවත් මානව හිමිකම් ආරක්ෂා කරන බවත් කීය.ලෝකයේ ආරක්ෂාවට ඇමරිකාව කරන කැපවීම නොසෙල් වේ නියම සාමය වෙනුවෙන් ඇමරිකාව නිසි ගමන් මග ආරම්භ කර තිබේ. ලෝකයේ මිනිසුන්, කාන්තාවන් සහ දරුවන් ආරක්ෂා කර ගත යුතු බව බැරක් ඔබාමා මහතා අවධාරණය කළේය.ඉරාකයට යවා සිටි 185000 ක පිරිස මේ වසරේදී භාගයකින් අඩු කරනවා. ඒකාධිපති වාදයට සහය නොදිය යුතු බව ප්‍රකාශ කළ ඔබාමා මහතා සමෘද්ධිය ලඟා වන්නේ ඉතා සෙමින් බවත් මිනිස් සංහතිය “නිදහස” ආරක්ෂාව බලාපොරොත්තු වන බවද කීය. ඇමරිකාව නිදහසට සාමයට, උදවු කරනවා පමණක් නොව මානව හිමිකම් ආරක්ෂා කරන බවද සඳහන් කළේය. තවත් රාජ්‍ය නායකයෝ කීප දෙනෙක්ම සැසිවාරය ඇමතූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109224</link>
    <topic>ජනපති මහින්ද එ.ජා.සමුළුව හෙට අමතයි</topic>
    <author/>
    <content>එක්සත් ජාතීන්ගේ 66 වන සංවත්සර සමුළුවට සහභාගි වී සිටින ජනාධිපති මහින්ද රාජපක්ෂ මහතා හෙට (23) එම සමුළුව ඇමැතීමට නියමිතය.මේ වන විට රාජපක්ෂ මහතා රාජ්‍ය නායකයන් කීප දෙනෙකු සමගම ද්වි පාර්ශ්වික සාකච්ඡා පවත්වා තිබේ. ඉන්දීය අගමැති මන් මෝහන් සිං මහතාද සති අන්තයේ සමුළුව ඇමතීමට නියමිතය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092213</link>
    <topic>ඇමැති මෛත්‍රී ගෙනා යෝජනා 3කට එක්සත් ජාතීන්ගේ අනුමැතිය</topic>
    <author/>
    <content>බෝ නොවන රෝග පාලනය කිරීම සඳහා සෞඛ්‍ය ඇමැති මෛත්‍රීපාල සිරිසේන මහතා ජාත්‍යන්තර මට්ටමෙන් ඉදිරිපත් කළ යෝජනා තුන වහාම ක්‍රියාත්මක කළ යුතු බවට එක්සත් ජාතින්ගේ මහා මණ්ඩලයේ රටවල් ඒකමතිකව තීරණය කර ඇත.එක්සත් ජාතින්ගේ මහා මණ්ඩලයේ 66 වැනි සැසිවාරයට සමගාමීව පැවැත්වෙන බෝ නොවන රෝග පිළිබඳ ඉහළ මට්ටමේ වටමේස සාකච්ඡාවලදී පෙරේදා (20 දා) මේ තීරණය ගෙන ඇත. මේ එක වට මේස සාකච්ඡාවකට රටවල් 55 ක් සහභාගි වී තිබේ.ආහාර නිපදවන බහුජාතික සමාගම් ආහාර වට්ටෝරු සකස් කිරීමේදී බොහෝ විට බෝ නොවන රෝග ඉහළ යාමේ ප්‍රවනතාවක් ගන්නා ආකාරයට සකස් කිරීම සිදුකෙරේ. එනම් සීනි, ලුණු, මේදය අධික ආහාර සකස් කිරීමෙන් බෝ නොවන රෝග ඉහළ යාම සිදුවේ. එය වළක්වා ගැනීම සඳහා බහුජාතික සමාගම් මේ පිළිබඳව දැනුවත් කිරීම එක් යෝජනාවකි.බෝ නොවන රෝග පිළිබඳ ජනතාව දැනුවත් කිරීම අනෙක් යෝජනාව වේ. බෝ නොවන රෝග පාලනය සඳහා මෙය ඉතා සුදුසු ක්‍රමවේදයක් බව ඇමැතිවරයා ප්‍රකාශ කළේය. ඒ අනුව ජාත්‍යන්තර මට්ටමෙන් අධ්‍යාපනික විෂය නිර්දේශයන්ට බෝ නොවන රෝග, ඒවා පාලනය කිරීම, වැළැක්වීම යනාදියට ගත හැකි ක්‍රියාමාර්ග පිළිබඳ විෂය නිර්දේශයන්ට කරුණු ඇතුළත් කළ යුතු බව සෞඛ්‍ය ඇමැතිවරයාගේ අදහස වේ. විශේෂයෙන්ම ප්‍රාථමික හා ද්විතීක අධ්‍යාපනයට මේ කරුණු ඇතුළත් කර පාසල් දරුවන්ට දැනුම ලබාදිය යුතු බවද ඇමැතිවරයා සඳහන් කළේය.බෝ නොවන රෝග පාලනය සඳහා ඉදිරි වසර දහය තුළදී මෙරට සෞඛ්‍ය ක්ෂේත්‍රයේ දී ප්‍රමුඛත්වය ලබාදෙන බවට ද ඇමැතිවරයා මෙහිදී ප්‍රතිඥා ලබාදීම සිදුකෙරිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092214</link>
    <topic>අලුගෝසුවාට සුදුසු නමක් දෙන්නඔබටත් අවස්ථාව</topic>
    <author>බුද්ධිකා ඉඹුලාන</author>
    <content>‘අලුගෝසු’ යන නම වෙනුවට සුදුසු නමක් මහජනතාව වෙතින් විමසීමට බන්ධනාගාර දෙපාර්තමේන්තුව තීරණය කර තිබේ.මේ නම වෙනුවට සුදුසු ප්‍රියමනාප නමක් තමන් වෙත දන්වා එවන්නැයි බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහතා ජනතාවගෙන් ඉල්ලීමක් කරයි. අලුගෝසු තනතුරු පුරප්පාඩු සඳහා අයදුම්පත් කැඳවීම ළඟදීම සිදුකරන බවත් ඒ සඳහා ප්‍රසිද්ධ පුවත්පත් දැන්වීම් පළ කිරීම හෝ සුදුසු ක්‍රමවේදයක් සඳහා අදාළ අංශවල අනුමැතිය බලාපොරොත්තුවෙන් පසුවන බවත් බන්ධනාගාර කොමසාරිස් ජනාරාල්වරයා ‘දිනමිණ’ට කීය.බරපතළ වැරැදි සිදු කිරීම නිසා මරණ දණ්ඩනය නියම වූ සිරකරුවන් 357 දෙනකු වැලිකඩ සහ බෝගම්බර බන්ධනාගාරවල සිටියද 1976 න් පසු මරණ දඬුවම් නීතිය ක්‍රියාත්මක වී නොමැත.’අලුගෝසු’ යන නම වෙනුවට ඔහුගේ රාජකාරිය සේවාවක් සේ හැඟී යන පරිදි වන සුදුසු නමක් බන්ධනාගාර කොමසාරිස් ජනරාල්, බන්ධනාගාර මුලස්ථානය, කොළඹ 09 ලිපිනයට යොමු කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092215</link>
    <topic>සය හැවිරිදි දරුවකුට අතවර කර මරා දැමූ දෙදෙනාට මරණ දඬුවම</topic>
    <author>කොච්චිකඩේ විශේෂ ඩී. මිහිදුකුල</author>
    <content>හය හැවිරිදි බාල වයස්කාර පිරිමි දරුවෙකුට අතවර කර ඝාතනය කිරීමෙන් අනතුරුව වළදමා ඇතැයි කියන සිද්්ධියක් සම්බන්ධයෙන් වරදකරු වූ චූදිතයන් දෙදෙනෙකුට මීගමුව පළාත්බද මහාධිකරණ විනිසුරු ශිරාන් ගුණරත්න මහතා (21) මරණ දඬුවම නියම කරන ලදී.ළමයා පැළඳ සිටි පවුමක් බරැති රන් බ්‍රේස්ලට් (අත් පළදනාව) ලබා ගැනීමට මෙම මරණය සිදුකර ඇතැයි පැමිණිල්ලේ සඳහන්ව තිබුණි. මෙලෙස මරණ දඬුවම නියම වූයේ නො. 37 රජයේ නිවාස තුන්වෙනි කුරණ පදිංචි හීතකගේ ආසිරි ප්‍රසන්න සිල්වා සහ නො. 6 කඩොල්කැලේ පළමු අදියර පදිංචි වර්ණකුලසූරිය ජූඩ් නැපෝලියන් ප්‍රනාන්දු යන දෙදෙනෙකි.ඝාතනය කර ඇත්තේ කඩොල් කැලේ, තලාදූව එෆ් (1) පදිංචිව සිටි වර්ණකුලසූරිය නිශාන් සංජීව නැමැති වයස අවුරුදු 6 ක පිරිමි දරුවෙකි.මේ ළමයා 2005.11.01 දින පෙ. ව. 10.45 ට පමණ සම වයසේ ළමයි සමඟ සෙල්ලම් කරමින් සිට ඇත. මේ අවස්ථාවේ දරුවා පවුමක් බරැති රන් අත් පළඳනාවක් පැළද සිට තිබේ. ළමයා නියමිත වේලාවට ගෙදර නොපැමිණි බැවින් දෙමාපියන් සොයා බලා ඇත.ඝාතනය කර තිබූ ළමයා සොයා ගැනීමට සැකකරුවන් ද පොලිසියට සහය දක්වා තිබුණි. එම සැකකරුවන් ගේ හැසිරීම් ගැන සැක සිතූ පොලිසිය ඔවුනගෙන් ප්‍රශ්න කිරීමේ දී ළමයා ඝාතනය කර වළදමා තිබූ ස්ථානය පොලිසියට පෙන්වා තිබුණි. අනතුරුව බ්‍රේස්ලට් (අත් පළදනාව) සඟවා තිබූ ස්්ථානය ද පොලිසියට පෙන්වනු ලැබීය.සැකකරුවන්ට එරෙහිව චෝදනා තුනක් යටතේ අධි චෝදනා පත්‍රයක් මීගමුව මහාධිකරණයට ගොනු කර තිබුණි. බාල වයස්කාර දරුවෙකු පැහැර ගෙන, ඔහු සතු අත් පළදනාව සොරකම් කර, දරුවා අපහරණයට ලක්කර ඝාතනය කිරීමෙන් අනතුරුව වළ දමන ලද බව එම චෝදනාවල සඳහන් විය.සැකකරුවන් සියලුම චෝදනාවන්ට වරදකරු කර වීම නිසා මරණ දණ්ඩනය නියම කරන ලදී. රජයේ අධිනීතිඥ ලක්මිණි ගිරිහාගම මෙනවිය පැමිණිල්ල මෙහෙයවනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109225</link>
    <topic>අලව්වේ දුම්රිය අනතුරවළක්වා ගන්න ක්‍රියා කර නෑ</topic>
    <author>විජයානි එදිරිසිංහ සහ ශීලාඋඩුවර</author>
    <content>අලව්වේදී අනතුරට පත්වූ දුම්රියේ රියදුරු , නියාමක සහ රියදුරු සහායක එම මාරාන්තික අනතුර වළක්වා ගැනීමට කිසිසේත් ක්‍රියාකර නැති බව පොලීසිය සිදු කළ පරීක්‍ෂණවලින් අනාවරණය වී තිබේ.පොලීසිය සිදුකළ එම පරීක්‍ෂණවලට අදාළ වාර්තාව පොලිස්පති එන්. කේ. ඉලංගකෝන් මහතා වෙත ඉදිරිපත් කරමින් පොලීසියේ නිගමනය එසේ සඳහන් කර තිබේ. වයඹ ප්‍රදේශය බාර ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර මහතාගේ සහ කුරුණෑගල ජ්‍යෙෂ්ඨ නියෝජ්‍ය පොලිස්පති වාස් ගුණවර්ධන මහත්වරුන්ගේ අධික්‍ෂණය යටතේ එම දුම්රිය අනතුර සම්බන්‍ධව පැවැත්වූ පරීක්‍ෂණ වාර්තාව ඊයේ (21) පොලිස්පතිවරයා වෙත ඉදිරිපත් කර තිබිණි.පොලිස්පතිවරයාගේ උපදෙස් මත සිදු කෙරුන එම පුළුල් පරීක්‍ෂණයේදී සිද්ධිය වූ අවස්ථාවේදී ලබාගත් තොරතුරු සාක්ෂිවලට අමතරව දැනට සේවයේ යෙදී සිටින සහ විශ්‍රාම ගිය ප්‍රවීන දුම්රිය නිලධාරීන් ඇතුළු ඒ පිළිබඳ තාක්‍ෂණික ඥානය ඇති බොහෝ පිරිසක් සමඟද සාකච්ඡා පවත්වා තිබුණි. මේ පරීක්‍ෂණවලදී අනාවරණය වෙන්නේ දුම්රිය නැවැත්වීමට අදාළ සියලු සංඥා ඒ ආකාරයෙන්ම ක්‍රියාත්මක වී තිබුණත් රියදුරු, සහායක සහ නියාමක ඒ පිළිබඳ අවධානය යොමුකර නැති බවයි. අනතුරවූ ස්ථානයට කිලෝ මීටර් එකහමාරක් දුරින් පිහිටි 391 සංඥා කණුවේ කහපාට සංඥාව වැටී තිබී ඇත. එම සංඥාාවෙන් කියැවෙන්නේ ඉදිරියෙන් අනතුරුදායක තත්ත්වයක් තිබේ. දුම්රියේ වේගය දැන් අඩුකළ යුතු බවයි.ඉන්පසු 401 සංඥා කණුවේ රතු සංඥාව වැටී තිබී ඇත. ඉන් කියැවෙන්නේ දුම්රිය නතර කළ යුතු බවයි. මෙම දුම්රිය ඒ වනවිට අලව්ව දුම්රිය මායිම වෙත ළඟාවී තිබේ. 401 සංඥා කණුවේ සිට මීටර් 330ක් ඉදිරියෙන් ඇති ප්‍රදේශය පැහැදිලිවම දර්ශනය වෙයි. දුම්රියේ දිග ප්‍රමාණයද සලකා බැලීමේදී සහ දුම්රිය සංඥාවලින් දැනුම් දී තිබූ පරිදි එම රියදුරුට නියාමකවරයාට සහ සහායකට දුම්රිය නවත්වා අනතුර වළක්වා ගැනීමට ඕනෑ තරම් අවස්ථාව තිබී ඇතත් ඔවුන් එම අනතුර වළක්වා ගැනීමට ක්‍රියා කර නැතැයිද එහි ප්‍රතිඵලය වශයෙන් ජීවිත තුනක් විනාශ වී තවත් 18 දෙනෙක් තුවාල ලැබූ අතර රජයට කෝටි ගණනක අලාභ හානියක්ද සිදුවී ඇති බව පොලිසිය ඉදිරිපත් කළ පරීක්‍ෂණ වාර්තාවේ තවදුරටත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109226</link>
    <topic>හොඳ හාල් කිලෝ 20,000ක්සත්ව ආහාරවලට විකුණලා</topic>
    <author>ගාමිණී ඔබේසේකර පොළොන්නරුව විශේෂ සහ පොළොන්නරුව දිසා සමූහ එම්. පී. සරත්</author>
    <content>මනුෂ්‍ය පරිභෝජනයට සුදුසු තත්ත්වයේ පැවැති සහල් කිලෝ 20,000 ක් සත්ව ආහාර සඳහා අලෙවි කිරීමට සූදානම් කොට තිබියදී පාරිභෝගික අධිකාරියේ විමර්ශන නිලධාරීන් විසින් පොළොන්නරුවේ බැඳිවැව ප්‍රදේ්ශයේ දී (20) අත්අඩංගුවට ගෙන තිබේ.මේ සහල් තොගය සත්ව ආහාර සඳහා උතුරු ප්‍රදේශයට ප්‍රවාහනය කිරීමට සූදානම් කර තිබුණි.සිද්ධියට සම්බන්ධ සහල් මෝල් හිමියා පොළොන්නරුව මහේස්ත්‍රාත් අධිකරණයට ඉදිරිපත් කිරීමට නියමිතව ඇත. පොළොන්නරුව දිස්ත්‍රික් ලේකම් කාර්යාලයේ පාරිභෝගික අධිකාරියේ විමර්ශන නිලධාරීන් වන ඇම්. වී. ආර්. සෙනෙවිරත්න, එච්. පී. එල්. කුමාර, ඒ. බී. නවරත්න, කේ. අයි. දිසානායක, අයි. ටී. ජයසිංහ මහත්වරු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109227</link>
    <topic>කැබිතිගොල්ලෑව සුළු පැමිණිලි ලොක්කාටත් ලිංගික අතවර චෝදනා</topic>
    <author>අනුරාධපුර මධ්‍යම විශේෂ</author>
    <content>කැබතිගොල්ලෑව මූලස්ථාන පොලිසියේ සුළු පැමිණිලි අංශයේ ස්්ථානාධිපතිවරයා හා තවත් දෙදෙනකු බීමත්ව කාන්තාවකට ලිංගික අතවර කිරීමට තැත් කිරීම සම්බන්ධයෙන් වහාම පරීක්ෂණයක් පවත්වා අධිකරණයට කරුණු වාර්තා කරන ලෙස උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති සී. බී. වික්‍රමරත්න මහතාට (20) වනදා කැබිතිගොල්ලෑව දිසා විනිසුරු හා මහේස්ත්‍රාත් තිළිණ ගමගේ මහතා නියෝග කළේ ය.කැබිතිගොල්ලෑව පොලිසියේ සුළු පැමිණිලි අංශයේ ස්ථානාධිපතිවරයා වන උප පොලිස් පරීක්ෂක නෙවිල් පියරත්න මහතා හා තවත් දෙදෙනෙකු අදාළ කාන්තාවගේ නිවසට ගොස් අයුතු යෝජනා රැසක් කර ඇති අතර ඊට විරෝධය පෑම නිසා නිවසේ තිබූ දිරාගිය ලී තොගයක් අත්අඩංගුවට ගෙන අධිකරණයට ඉදිරිපත් කර ඇත. එම ලී තොගයේ අයිතිකරු ලෙස හොරොව්පතානේ පදිංචි කාන්තාවගේ සහෝදරයා වන සිසිර කුමාර නැමත්තා නම්කර ඇත. ඔහු අධිකරණයට ඉදිරිපත් කළ අවස්ථාවේ විත්තිකරුගේ අයිතිවාසිකම් වෙනුවෙන් පෙනී සිටි නීතිඥවරයා මෙම සිදුවීම අධිකරණයට දන්වා ඇත.ඒ අනුව උප පොලිස් පරීක්ෂක වරයා විසින් සිදුකරන කරදරයන් පිළිබඳව වහාම පැමිණිල්ලක් කරන ලෙස මහේස්ත්‍රාත්වරයා නියෝග කර ඇති අතර, සිද්ධියට මුහුණ දුන් හොරොව්පතාන පාර කැබිතිගොල්ලෑව ලිපිනයේ පදිංචි රණසිංහ ගේ මංගලිකා රණසිංහ (38) මහත්මිය කැබිතිගොල්ලෑව පොලිසියට මෙම සිද්ධිය පැමිණිලි කර ඇති අතර පොලිසිය ලියූ පැමිණිල්ල උප පොලිස් පරීක්ෂකවරයාට පක්ෂපාතීව ලියවී ඇති බවට නීතිඥවරයාට කරුණු අනාවරණය වී ඇත. ඒ අනුව නැවත පැමිණිල්ල සංශෝධනය වූ බවද වාර්තා විය.මෙම කාන්තාවගේ ස්වාමිපුරුෂයා මීට වසර කිහිපයකට උඩදී මිය ගොස් ඇති බවද අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109228</link>
    <topic>හොඳහැටි සූර් වී-පා පහරක් දීදුම්රිය පෙරළන්න ගිහින්</topic>
    <author>අනුරාධපුර මධ්‍යම විශේෂ</author>
    <content>පයින් ගසා ධාවනය වන දුම්රියක් පෙරළීමට උත්සාහ කළ පුද්ගලයකු බරපතළ තුවාල ලබා ප්‍රතිකාර සඳහා අනුරාධපුර ශික්‍ෂණ රෝහලට ඇතුළත් කර ඇත.තුවාල ලබා ඇත්තේ අනුරාධපුර නගරයට  ආසන්නයේම පදිංචි පුද්ගලයෙකි. තුවාල ලැබූ අය හා මිතුරන් පිරිසක් මධු විතින් සප්පායම් වී හොඳහැටි වෙරි වී සිටියදී තුවාල ලැබූ තරුණයා ඔවුන් සිටි ස්ථානයෙන් ගමන් කළ දුම්රිය පෙරළා දැමීම සඳහා දිවගොස් පා පහරක් එල්ල කර තිබේ.ගමන් කළ දුම්රියේ යාන්තමට මෙන් ගැටුණු තරුණයාගේ පාදය ස්ථාන තුනකින් කැඩී ගොස් ප්‍රතිකාර සඳහා රෝහලට ඇතුළත් කර ඇත.දුම්රියේ ගැටීමත් සමඟ සියලු දෙනාගේ වෙරි සිඳී ඇති අතර සිදුවූ අනතුර වසන් කිරීමට උත්සාහ කළත් එය මේ වන විට ව්‍යර්ථ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n1109229</link>
    <topic>මුස්ලිම් ජාතිකයන්ටහිස් වැසුමෙන් හැඳුනුම්පතටඉන්න පුළුවන්</topic>
    <author/>
    <content>මුස්ලිම් ජාතිකයන්ට හිස් වැසුම සහිත ඡායාරූප මඟින් ඊයේ (21) දා සිට ජාතික හැදුනුම්පත ලබා ගතහැකි බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජෙනරාල් ජගත් පී. විජේවීර මහතා ප්‍රකාශ කෙළේ ය.ඊට අදාළ නව චක්‍ර ලේ්ඛනය 19/09/2011 දින නිකුත් කළ බව ද ඒ මහතා කීය. ඒ අනුව මින් ඉදිරියට ජාතික හැදුනුම්පත සඳහා මුස්ලිම් ජාතිකයන් ඡායාරූප ගැනීමේ දී හිස් වැසුම භාවිතා කළ හැකි බවත් කී හෙතෙම මුස්ලිම් පූජකවරු, ශිෂ්‍ය පූජකවරු මෙන්ම සෙසු මුස්ලිම් ජාතිකයන්ට හිස් වැසුම භාවිතා කිරීමට අවසර දෙන බවත්, එසේම හිස් වැසුමෙන් හිස පමණක් ආවරණය විය යුතු බවත්, නළල ආවරණය නොවීමට වග බලාගත යුතු බවත් කීවේය. එසේම, මුස්ලිම් කාන්තාවන්ට ෆර්දාව භාවිතා කිරීමට අවස්ථාව උදාවන බවද, ඡායාරූපයේ දී වම් කණ පැහැදිලිව පෙනෙන ආකාරයෙන් ඡායාරූප ගත යුතුª බවද කොමසාරිස්වරයා කීය.ඒ අනුව 2011/07/07 දින නිකුත් කළ චක්‍ර ලේඛනය අවලංගු කෙරෙන බවත් හෙතෙම වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092210</link>
    <topic>කැලණි ගඟට පැනීමට තැත් කළකතක් බේරා ගන්නමිනින්දෝරුවේ රියැදුරු සමත් වෙයි</topic>
    <author>ගලහිටියාව සමූහ</author>
    <content>කඩුවෙල පාලමේ සිට කැළණි ගඟට පැනීමට ගිය අවුරුදු තුනක පමණ ළමයකු ඇකයේ රුවාගත් කාන්තාවක් බේරා ගැනීමට මිනින්දෝරු දෙපාර්තමේන්තුවේ රියදුරු යූ. පී. එන්. සම්පත් මහතා සමත් වී ඇත.ඔහු පවසන ආකාරයට නාරාහේන්පිට මිනින්දෝරු දෙපාර්තමේන්තුවේ ප්‍රධාන කාර්යාලයේ සිට ගම්පහ දිස්ත්‍රික් මිනින්දෝරු කාර්යාලයට නියෝජ්‍ය සර්වේ ජනරාල්වරයෙකුද රැගෙන යාමේදී 21 වෙනි දින ප.ව. 1.30ට පමණ කඩුවෙල පාලමට පැමිණෙනවාත් සමග එම පාලමේ ආරක්‍ෂිත වැටට පිටින් කැළණි ගඟ හරහා දමා ඇති අඟල් හයක පමණ විශ්කම්භයක් ඇති ජලනල තුනක් උඩින් අවුරුදු තුනක් පමණ වයසැති දරුවකුද රැගෙන අවුරුදු තිහක පමණ වයසැති කාන්තාවක් කඩිනමින් ගමන් කරන බැව් දුටු බවත් පාලමට පිටින් ඇති ජලනල දිගේ එලෙස ගමන්කරනුයේ ගඟට පැනීම සඳහා බැව් වටහාගෙන ජීප් රථය නවතා දුවගොස් කඩුවෙල පාලමෙහි ආරක්‍ෂිත වැට උඩින් අත් යවා පාලම් බැම්මට තදකර අල්ලාගත් බැව් සම්පත් මහතා පැවසීය.ඒ මොහොතේම එතනට පැමිණි යතුරු පැදිකරුවෙකු අල්ලා ගෙන සිටි මවගෙන් දරුවා උදුරාගෙන එම කාන්තාවද ආරක්‍ෂිත වැටඋඩින් පාලම මතට ගෙන ඇත. ඒ වනවිට 200, 300ක් පමණ පිරිසක් වටවී සිට මෙම කාන්තාව ගඟට පැනීමට හේතු විමසුවත් ඒ සඳහා කිසිඳු පිළිතුරක් දීමෙන් වැළකී සිහිමුර්ජා වූවාසේ බිම දිගාවී සිටි බැව් රියදුරුවරයා පවසයි. මෙම රියදුරු නිලධාරියෙකුද සමග රාජකාරී සඳහා යන හෙයින් මෙම කාන්තාව අසල්වාසීන්ට භාර දී තම රාජකාරිය සඳහා පිටත් වූ බවත් තව විනාඩියක් ප්‍රමාද වූවා නම් කාන්තාව සහ දරුවා කැලණි ගඟට බිලිවීමට තිබූ බැව් ඔහු පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092211</link>
    <topic>මොරටුමුල්ලේදී බස් දෙකක්එකට ගැටී 37කට තුවාල</topic>
    <author>චන්ද්‍රිකා පෙරේරා, භක්ති ධර්මප්‍රිය මෙන්ඩිස් සහ පාණදුර සමුහ</author>
    <content>පෞද්ගලික මගී ප්‍රවාහන බස් රථ දෙකක් මොරටුමුල්ල ප්‍රදේශයේදී ඊයේ (21) සවස මුහුණට මුහුණලා ගැටීමෙන් මගීන් 37ක් තුවාල ලබා ඇත.මොරටුව, සිට පිළියන්දල දක්වා ගමන් ගත් පුද්ගලික බසයක් ඊට විරුද්ධ දෙසට ගමන් කළ තවත් බස් රථයක ගැටීමෙන් මොරටුමුල්ල මෝල්පෙකන්ද පල්ලම අසලදී අනතුර සිදුව තිබෙන බව පොලිසිය පවසයි.තුවාල ලැබූ මගීන් 27 දෙනෙක් කලුබෝවිල හා ලුනාව රෝහල්වල නේවාසිකව ප්‍රතිකාර ලබති.සුළු තුවාල සිදු වූ දහ දෙනෙක් බාහිර ප්‍රතිකාර ලබා පිටව ගොස් ඇති බව මොරටුමුල්ල පොලිසිය කීය. සිද්ධිය පිළිබඳ මොරටුමුල්ල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092212</link>
    <topic>මවගේ පහරදීම් ඉවසීමට බැරිවදරුවෙක් දුම්රියෙන් කොළඹ ඇවිත්</topic>
    <author>නිමල් රාජපක්ෂ</author>
    <content>මවගේ පහරදීම් ඉවසාගන නොහැකිව ගෙදරින් පැන ආ දහ හතර හැවිරිදි දරුවකු දුම්රිය ආරක්ෂක හමුදාව මගින් පසුගියදා (20) අත්අඩංගුවට ගෙන ළමා රක්ෂණ අධිකාරිය වෙත බාරදුන් සිද්ධියක් වාර්තා වේ.පරකඩුව, වැටුප්පන පදිංචි සජිත් සන්දික ආරියරත්න නැමැති දරුවකු මහනුවර සිට කොළඹ කොටුව බලා ධාවනයවූ අංක 24 දරන දුම්රියේ ගමන්කොට තිබේ.අදාළ දරුවා මහනුවර දුම්රිය ස්ථානයෙන් කොළඹ කොටුව දුම්රිය ස්ථානයට ප්‍රවේශපත්‍රයක් මිලදී ගෙන තිබේ. එහිදී දුම්රිය ස්ථානාධිපතිට දරුවා කෙරෙහි සැකයක් ඇති වී කොළඹ බලා ධාවනය වන දුම්රියේ නියාමකවරයාට - දරුවා කොළඹින් බස්සවන ලෙස බාර කොට ඇත. දුම්රිය නියාමක දුම්රිය කොටුව දුම්රිය ස්ථානයට පැමිණි අවස්ථාවේදී අදාළ සිද්ධිය දුම්රිය ආරක්ෂක හමුදාවට පවසා තිබේ.වහාම ක්‍රියාත්මක වූ කොටුව දුම්රිය ආරක්ෂක හමුදා නිලධාරීන් සජිත් සන්දික අත්අඩංගුවට ගෙන ප්‍රශ්න කිරීමේදී මවගෙන් දිනපතා සිදුවන පහරදීම් ඉවසාගත නොහැකිව දරුවා නිවසින් පැන ආ බව පවසා තිබේ.කොටුව දුම්රිය ආරක්ෂක හමුදා අධිකාරී ජේ.එම්.එන්.එස්. ජයසේන මහතාගේ උපදෙස් මත දුම්රිය ආරක්ෂක හමුදාවේ මෙහෙයුම් මැදිරියේ නිලධාරීන් සජිත් සන්දික දරුවා ළමාරක්ෂක අධිකාරියට බාර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092217</link>
    <topic>රසික හදවත් තුළසැමදා ජීවත් වූ ජෝ</topic>
    <author>සටහන – මහින්ද අලුත්ගෙදර</author>
    <content>ලාංකීය සිංහල සිනමාවට අතිවිශිෂ්ට මෙහෙවරක් ඉටුකළ චාරිතාංග නළුවෙකු වශයෙන් අවිවාදයෙන් යුතුව හඳුන්වන ජෝ අබේවික්‍රමයන් සිනමාවට පමණක් නොව වේදිකා නාට්‍ය හා ටෙලිනාට්‍ය වෙනුවෙන් රංගනයෙන් දායක වී තිබේ.රසික හදවත් තුළ සැමදා ජීවමාන සංකේතයක් බඳු ජෝ අබේවික්‍රමයන්ගේ අභාවය වෙනුවෙන් සැකසුණු ලිපියකි මේ.සිංහල සිනමාවේ බිහිවූ විශිෂ්ටතම චරිතාංග නළුවෙකු වශයෙන් ජෝ අබේවික්‍රම මහතා හදුන්වා දිය හැක. 1927 ජූනි මස 22දා රත්නපුර, ලෙල්ලොපිටිය ප්‍රදේශයේ උපත ලද ගම්මන පටබැඳිගේ දොන් ජෝන් අබේවික්‍රම දිප්පිටිගල මිශ්‍ර පාසල, රත්නපුර සීවලී හා රත්නපුර ශාන්ත ඇලෝසියස් විද්‍යාලවලින් සිප්සතර හැදෑරීය.පසුව 1940 ගණන්වල අගභාගයේදී කොළඹට පැමිණි ජෝ අබේවික්‍රම මහතා ප්‍රකට චිත්‍රපට නිෂ්පාදකයෙකු හා අධ්‍යක්ෂවරයෙකු වූ සිරිසේන විමලවීර මහතා යටතේ නව ජීවන සමාගමේ සේවයට එක්විය. චිත්‍රපට නළුවෙකු වීමේ අභිලාෂයෙන් කටයුතු කළ ජෝ අබේවික්‍රමයන් 1959 වසරේදී මුලින්ම “දේව සුන්දරී” චිත්‍රපටයෙන් සිනමාවට එක්විය.කෙසේ වුවද මුලින්ම දේව සුන්දරී චිත්‍රපටයේ රඟපෑව ද මුලින්ම තිරගතවූයේ ඔහු පසුව රඟපෑ සරදම් චිත්‍රපටය වීම විශේෂත්වයකි. විකට නළුවෙකු ලෙස රඟපෑමට මුලින්ම පැමිණි ඔහු රන්මුතුදූව, ගැටවරයෝ, චණ්ඩියා, නළගන, හෙට ප්‍රමාද වැඩියි, පිරිමියෙක් නිසා, අල්ලපු ගෙදර යන චිත්‍රපටවල විකට නළුවෙකු ලෙස රංගනයෙන් දායක විය.විකට නළුවෙකු ලෙස ජෝගේ උපරිම රංගන හැකියාව ප්‍රදර්ශනය කරන ලද්දේ “අල්ලපු ගෙදර” චිත්‍රපටයෙනි. අල්ලපු ගෙදර හැරෙන්නට ජෝගේ හොඳම රංගන ඇතුළත් වූ අනෙක් චිත්‍රපට දෙක වන්නේ ඇමැතිකම හා ස්විප් ටිකට්ය. එකල විචාරකයන්ගෙන් ලැබුණු අනුබලය වෘත්තීය නළුවෙකු ලෙස ක්ෂේත්‍රයේ ඉදිරියට පැමිණීමට ඔහුට මහත් රුකුලක් විය.“සැඩොල් කඳුළු” චිත්‍රපටයේ ජෝ රඟපෑවේ ගොළු චරිතයකි. එම චරිතය කෙතරම් සාර්ථකද යන්න පවසන්නේ නම් 1968 පැවැති ප්‍රථම විචාරක සම්මාන උළෙලේදී හොඳම නළු චරිත නිරූපනය සඳහා වන සම්මානය හිමිකර ගත්තේය. මීට අමතරව තුංමංහන්දිය ජෝගේ රංග කලා භාවිතයේ උච්චතම අවස්ථාවක් සනිටුහන් කරන්නකි.සිංහල සිනමාවට අති විශිෂ්ට මෙහෙවරක් ඉටු කළ ජෝ අබේවික්‍රමයන් තුංමංහන්දිය, සාරවිට, අල්ලපුගෙදර, වැලිකතර, සිරිබෝ අයියා, බැද්දේගම, අස්වැසුම, සරෝජා, තීර්ථ යාත්‍රා, මල්දෙනියේ සිමියොන් හා ගොළු මුහුදේ කුණාටුවක් ඇතුළු චිත්‍රපට රැසකට රංගනයෙන් දායක වී තිබේ.පුරහඳ කළුවර චිත්‍රපටයේ වන්නිහාමිගේ චරිතය රඟපෑ ජෝ අබේවික්‍රමයන්ට එම චරිතය කෙතරම් හොඳින් රඟපෑවේ ද යන්න 1999 දී සිංගප්පූරුවේදී පැවැති 12 වැනි අන්තර්ජාතික චිත්‍රපට උළෙලේදී හොඳම නළුවාට හිමි සම්මානය හිමිකර ගැනීමෙන් පැහැදිලිය. ඔහු මුලින්ම සම්මානයක් හිමිකර ගත්තේ සාරවිට චිත්‍රපටයේ “සාරයියාගේ” චරිතය රඟපාමින් 1966 වසරේදීය.එතැන්පටන් සිංහල සිනමාවේ නිම් වළලු පසුකරමින් අද්විතීය ස්ථානයක් හිමිකරගත් මේ මහා රංගවේදියා ජනාධිපති සම්මාන, සරසවි සම්මාන, ඕ. සී. අයි. සී. සම්මාන, සුමති සම්මාන, ස්වර්ණ සංඛ සම්මාන ආදී සම්මාන රැසකින් ගෞරවයට පාත්‍ර විය.1981, 1982, 1983 හා 1987 වර්ෂවලදී හොඳම නළුවාට හිමි ජනාධිපති සම්මානය ද 1981, 1982, 1986, 1992, 1996 හා 2002 වර්ෂවලදී සරසවි සම්මානය ද දිනාගත් ජෝ අබේවික්‍රමයන් 1992 හා 1996 වර්ෂවලදී හොඳම නළුවාට හිමි ස්වර්ණ සංඛ සම්මානය ද දිනා ගත්තේය. ඊට අමතරව 1999 හා 2000 වර්ෂවලදී හොඳම නළුවාට හිමි සුමති සම්මානය ද දිනාගැනීමට හෙතෙම සමත්විය.සිංහල සිනමාවේ චිත්‍රපටවල මෙන්ම වේදිකා නාට්‍යවලද රඟපෑ ජෝ අබේවික්‍රමයන් රංගනයට නව ජීවයක් එක් කර ඇත. එහිදී මල් යහනාව, බැරි සිල් හා කැලෑ මල් වේදිකා නාට්‍යයන්හි රඟපෑමෙන් දායක වී ඇත. ඊට අමතරව “ඔතෙලෝ” වේදිකා නාට්‍යයේදී ඔතලෝගේ චරිතයට සාර්ථකව පණදී තිබේ. සිනමාවට මෙන්ම ටෙලි නාට්‍යයට ද රංගනයෙන් දායක වූ ජෝ අබේවික්‍රමයන් ගම්පෙරළිය, අඳුකොළ, තුන්බිය, වනස්පති, ඉමදිය මංකඩ, සකිසඳ එලියස්, ඇසළ කළුවර ටෙලිනාට්‍යයන් සඳහා රංගනයෙන් දායක වී තිබේ.සිනමා රංගනයේ පමණක් නොව ටෙලිනාට්‍යය රංගනයේ දී ද එදා මෙදා තුර අතිවිශිෂ්ට ලෙස රංගනයෙන් දායකවූ මේ සොඳුරු කලාකරුවාණන්ට නිවන් සුව පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=n11092218</link>
    <topic>මෙරට බිහි වූ අති විශිෂ්ටතමචරිතාංග නළුවා ජෝ අබේවික්‍රම</topic>
    <author>සුනිල් මිහිඳුකුල</author>
    <content>ජෝ අබේවික්‍රම කියන්නෙ මෙරට බිහිවූ අති විශිෂ්ටතම චරිතාංග නළුවෙක්, රංගධරයෙක්. ඔහු වැනි නළුවෙක් ලංකාවේ නැවත බිහි වන්නේ නැහැ.ඔහුගේ දක්ෂතාවය කියල නිම කරන්න මගෙ ළඟ වචන නැහැ. සියලු කලාකරුවන් වෙනුවෙන් ජෝ අබේවික්‍රම මහතාගේ අවසන් කටයුතු කෙරෙන දිනය ජාතික ශෝක දිනයක් ලෙසට නම් කරන ලෙස මම ජනාධිපතිතුමාගෙන් ඉල්ලා සිටිනවා.ඒ වගේම සිනමා කලා රසිකයන් සියලු දෙනාම එදිනට තම නිවෙස්වල සුදු කොඩි දමා තම අවසන් ගෞරවය මේ මහා කලාකරුවාට සිදු කරන ලෙස මම ඉල්ලා සිටිනවා.ඔහුගේ මරණය ඇසීමෙන් මා තුළ ඇති වූයේ දැඩි කම්පනයක්. ඒ නිසා මෙවැනි අවස්ථාවක ඔහුගේ අගය මැනීම මේ මොහොතේ කළ නොහැකි දෙයක්. ඔහුගේ අගය අපට දැනෙන්නේ කාලයාගේ ඇවෑමෙන්.ජී කියන්නේ සිංහල සිනමාවේ සිටි නිර්ව්‍යාජම නළුවා. ඔහු දැඩි පෞරුෂයක් මවාගෙන සිටියේ නැහැ. ඔහුගේ ප්‍රතිභාව අති විශිෂ්ටයි. ඔහු රංගනය පිළිබඳ හැදෑරීමකින් සිනමාවට ආපු නළුවෙක් නොවි. ඔහු තම අභ්‍යාසයෙන්මයි ශ්‍රේෂ්ඨ නළුවෙක් බවට පත්වුනේ.ශ්‍රී ලංකා කලා ක්‍ෂේත්‍රයේ සිටි ශ්‍රේෂ්ඨතම නළුවා ජෝ අබේවික්‍රමයි. ඔහු රටට දායාද කළ දේ ඉතා වටිනවා. ඔහු තමයි අපේ සිනමාවෙන් ජාත්‍යන්තර තලයට ගිය එකම නළුවා. ඔහුගෙන් හිස්වූ රික්තය ආයෙත් පුරවන්න බැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=r1109221</link>
    <topic>කෑගල්ලේ උපකාරක පන්ති එන සිසුන්ටගංජා අලෙවි කළ සැකකරු අල්ලයි</topic>
    <author>රඹුක්කන සමූහ පත්මසේකර නිශ්ශංක</author>
    <content>කෑගල්ල නගරයේ උපකාරක පන්තිවලට එන දරුවන්ට අලෙවි කිරීම සඳහා රැගෙන ආ ගංජා පැකට් 25ක් සමඟ පුද්ගලයකු කෑගල්ල පොලිසියේ දූෂණ මර්ධන අංශය විසින් 16-09-2011 අත්අඩංගුවට ගන්නා ලදී.කෑගල්ල පොලිස් වසමේ සිසිලගම සිට පුද්ගලයකු පැමිණ නගරයේ උපකාරක පන්ති වලට එන දරුවන්ට හා වෙනත් පුද්ගලයන්ට අලෙවි කිරීම සඳහා ගංජා රැගෙන එන බවට කෑගල්ල පොලිසියට දුරකථන ඇමතුමක් ලැබී ඇත.මෙය කාලයක සිට පවත්වාගෙන යන ජාවාරමක් බවත්, එම ගංජා අලෙවිකරු නිශ්චිතවම ඉන්නා තැන සහ ගංජා අලෙවි කරන ස්ථානය පිළිබඳව ද තොරතුරු පොලිසියට ලැබුණු අතර ඔහු සන්තකයේ තිබී පැකට් කරන ලද ගංජා පැකට් විසිපහක්ද අත්අඩංගුවට ගත් අතර, මෙම ව්‍යාපාරය මෙහෙයවන පුද්ගලයාද සොයා පරීක්ෂණ පවත්වන බව පොලිසිය කියයි. මේ පිළිබඳව අදහස් දැක්වූ කෑගල්ල මූලස්ථාන පොලිස් පරීක්ෂක එච්. පී. කමල් පෙරේරා මහතා මෙසේ පැවසීය. “දැන් ඉන්නා තරුණ ළමයින් ඉතා ඉක්මනින් මෙවැනි දේවලට පෙළඹෙනවා.එම දරුවන්ගේ මවුපියන් තනිකඩව දරුවන් පරිවාරක පන්තිවලට එවන්නේ නම් මඳක් අවධානයෙන් සිටිය යුතුයි.එසේ නොසිටීමෙන් අහිංසක තරුණ ජීවිත ඉතා ඉක්මනින් දුරාචාරවලට පෙළඹීම වළක්වාගත නොහැකියි. එමනිසා විශේෂයෙන්ම තරුණ දරු, දැරියන් ගැන දැඩි විමසිල්ලෙන් හා ඔවුන් යන එන ගමන් ගැනද අවධානය යොමු කරනවා නම් එය සමාජයේ යහජීවනයට විශාල දායකත්වයක්. නීතිරීති වලින් පමණක් සහනයක් පතනවාට වඩා සෑම දරුවකු තුළම ස්වයං විනයක් තිබෙනවා නම් වටිනවා.ගංජා සමඟ අත්අඩංගුවට ගත් දිවෙල පදිංචි සේනාධීර නමැති සැකකරු කෑගල්ල මහෙස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=r1109222</link>
    <topic>පෙමට හරස් වූ අයියාටනැඟණියගේ පෙම්වතාගෙන්බයිසිකල් චේන් ප්‍රහාරයක්</topic>
    <author>කොච්චිකඩේ විශේෂඩී. මිහිඳුකුල</author>
    <content>පේ‍්‍රම සම්බන්ධයට එරෙහි වූ පේ‍්‍රමවන්තියගේ අයියාට කෝපයට පත් පේ‍්‍රමවන්තයා යැයි කියන තැනැත්තා බයිසිකල් චේන් එකකින් පහර දීම නිසා ඇතිවූ බරපතළ තුවාල හේතුවෙන් අකරගම රජයේ රෝහලට ඇතුළත්ව ප්‍රතිකාර ලබාගෙන තිබුණි.මෙසේ තුවාල ලබා ප්‍රතිකාර ලබා ගෙන තිබුණේ කෝපියාවත්ත ජනපදය අම්බලයාය කටාන පදිංචි චක්‍රවර්තිගේ රනිල් පුෂ්පකුමාර නැමැති තැනැත්තෙකි.පැමිණිලිකරුට පහර දුන්නේ යැයි කියන සිද්ධිය මත කොච්චිකඩේ පොලිසිය සැකපිට අත්අඩංගුවට ගෙන තිබුණේ අනුරාධපුර මිණිපුර ලිපිනයේ ස්ථිර පදිංචිකරුවකුව සිටි තැනැත්තෙකි.පැමිණිලිකරු වෘත්තියෙන් කරණවෑමියෙකි.සැකකරු කාලයක සිට ඔහුගේ නිවසේ පදිංචිව සිට ඇත.මේ කාලය තුළ පැමිණිලිකරුගේ නැගණිය සමඟ පේ‍්‍රමසම්බන්ධයකට මුලපුරා තිබුණේය.සිය නිවසේ පදිංචියෙන් ඉවත්ව යන ලෙස පැමිණිලිකරු සැකකරුට දැන්වීය. මේ නිසා දෙදෙනා අතර බහින් බස් වීමක්ද හටගෙන තිබුණි. දිනක් පැමිණිලිකරු නිවෙස අසල ක්‍රීඩාපිටියට ගියේය. බයිසිකල් චේන් එකක් අතැතිව පැමිණි සැකකරු පැමිණිලිකරුට එම චේන් එකෙන් පහර දුන් බව පැමිණිල්ලේ සඳහන්ය.කොච්චිකඩේ පොලිසිය සැකකරු අත්අඩංගුවට ගෙන අධිකරණයට ඉදිරිපත් කළ පසු මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා සැකකරු රු.5000 ක මුදල් ඇප හා ලක්ෂ 2 ක ශරීර ඇප මත මුදාහැරීමට නියෝග කරන ලදී.සැකකරු යුද්ධ හමුදාවේ සේවය කොට පලාගිය අයෙක් බව අධිකරණයට වාර්තා වී තිබුණ බැවින් ඇප මුදල් තැන්පත් කර සහතික ඇප අස්සන් කළ පසු බන්ධනාගාර පොලිසියට භාරදෙන ලෙස මීගමුව බන්ධනාගාර අධිකාරිට වැඩිදුරටත් නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=r1109223</link>
    <topic>අබලන් බසය පාලනය කරන්න රියැදුරාට බැරිවුණානඩු විභාගයේදී ඔහුට අත්හිටවූ දඬුවම් දෙන්න</topic>
    <author>කුරුණෑගල දකුණ සමූහ එම්. මහරුප්</author>
    <content>බස් රථයේ ගමන්ගත් මඟීන් එකොළොස් දෙනකු මරුමුවට පත්කරමින් හා තවත් මගීන් හතළිහකට අධික ප්‍රමාණයකට තුවාල සිදුකරමින් ඉබ්බාගමුව මඩගල්ල මාර්ගයේ සිදුවූ ලංගම බස් අනතුර සම්බන්ධ නඩුව ඉකුත්දා මහාධිකරණයේදී විභාගයට ගත් අතර පැමිණිල්ලේ සහ විත්තියේ කරුණු ඉදිරිපත් කිරීමෙන් අනතුරුව මහාධිකරණ විනිසුරුවරයා විසින් නඩු විභාගය ඔක්තෝබර් 13 වැනි දිනට කල්තබනු ලැබීය.නඩුව විභාගයට ගැනුණේ කුරුණෑගල මහාධිකරණ විනිශ්චයකාර ලලිත් ජයසූරිය මහතා ඉදිරියේය.වර්ෂ 2003 ජූලි මස 04 වැනි දින ඉබ්බාගමුව මඩගල්ල මාර්ගයේ දීයාව අසල දී සිදුවූ මෙම දරුණු අනතුර සම්බන්ධයෙන් කුරුණෑගල උතුර ඩිපෝවේ රියැදුරකුවන හේරත් මුදියන්සේලාගේ ප්‍රේමරත්න නමැත්තාට, සාවද්‍ය මනුෂ්‍ය ඝාතන සිදුකිරීම සම්බන්ධයෙන් දණ්ඩනීති සංග්‍රහය යටතේ චෝදනා ගොනුකර ඇත.නඩුව විභාගයට ගැනුණු අවස්ථාවෙහි මහාධිකරණ විනිසුරුවරයා ඇමතූ විත්තිකරු වෙනුවෙන් පෙනීසිටින නීතිඥ රවි ජයවර්ධන මහතා පැවසුවේ අනතුරට ලක්වූ බස්රථය මෙම විත්තිකරුවන රියදුරු වෙත භාරදී තිබුණේ එයට පෙර දිනදී බවත්, එහි තිරිංග ඉතා අබලන් තත්ත්වයක පැවතීම නිසා බස් රථය පාලනය කරගැනීමට නොහැකිවීම මත අනතුරට භාජනය වූ බව සිතිය හැකි බවත් කීය.එම හේතුව මත කරුණු සලකා බලා නඩු විභාගයේදී ඔහුට අත්හිටවූ සිරදඬුවමක් ලබාදීම පිළිබඳව සලකා බලන ලෙසත් ඉල්ලා සිටියේය.රජයේ නීතිඥ උදාර කුරුණාතිලක මහතා සිද්ධිය පිළිබඳව කරුණු දක්වමින් අනතුර පිළිබඳව කරන ලද පරීක්ෂණ වාර්තාව අනුව බස් රථය අනතුරට භාජනය වීමට ප්‍රධාන හේතුව වී ඇත්තෙ එහිදී දුනු කැඩීයාම බවත්, තිරිංග පිළිබඳව එහි ප්‍රශ්නයක් ඇතිවී නැති බවත් කීය. ඉදිරියෙන් ගමන් කළ තවත් බස් රථයක් පසුකිරීම සඳහා මෙම බස් රථය පිටුපසින් හඹායාමක් පිළිබඳවද මෙහිදී සැලකිල්ල යොමු කළ යුතු බවත් කී ඒ මහතා, අනතුරින් මියගිය මගීන්ගේ පශ්චාත් මරණ පරීක්ෂණ වාර්තාවනට අදාළව වෛද්‍ය සාක්කි විමසීමක් කළ යුතුව ඇති බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=r1109224</link>
    <topic>මා ළඟ සීනි නැහැ: මහත්තයාට ඕන නම් කඩේ තියෙනවා</topic>
    <author>හංවැල්ල සමූහධර්මසිරි විජේරත්න</author>
    <content>වග, ඉරිදාපොළ ප්‍රදේශයේ ගැමියකු පසුගිය දිනෙක පෞද්ගලික වෛද්‍යවරයකු වෙත ගියේ පාදයේ හටගත් කුඩා තුවාලයකට ප්‍රතිකාර ගැනීමටය.තුවාලය පරීක්ෂා කළ වෛද්‍යවරයා බෙහෙත් දියරයකින් එය සෝදා පිරිසුදු කරමින්ම සීනි තියෙනවාදැයි ගැමියාගෙන් ඇසුවේය. දොස්තර මහතා කී දේ නොතේරුණු නිසාදෝ ගැමියා නිහඬවම සිටියේය.අනිද්දාට නැවත ඇවිත් බෙහෙත් දමා ගන්න යැයි ගැමියාට කීවේය.දෙවැනි දිනය වන විට ගැමියාගේ තුවාලය රිදුම් දෙන්නට විය. සවස් කාලයේ දොස්තර මහතා හමුවීමට ගියේය. වෙලුම්පටි ගලවා තුවාලය දෙස බැලූ වෛද්‍යවරයා මුහුණ ඇඹුල්කැර ගත්තේය.එදාට වඩා තුවාලය වැඩියිනෙ. පැසවගෙනයි එන්නෙ, සැරවත් ටිකක් ඇවිත්. මම එදත් ඇසුවනෙ ඔහේට සීනි තියෙනවාදැයි කියල දොස්තර මහතා කීවත් එදින ද ගැමියා කිසිදු පිළිතුරක් නොදුන්නේය. බෙහෙත් දැමීමට නියමිත තෙවැනි දින උදේ සිටම ගැමියා දැඩි වේදනාවෙන් පෙළෙන්නට විය. කොට්ටා දෙකක් මත පාදය තබාගෙන ඇඳෙහි වැතිරී සිටි ඔහු සවස දොස්තර මහතා හමුවීමට ගියේ කොරගසමිනි. කෝ බලමු අද කොහොමද කියල කියමින් වෙලුම්පටිය ඉවත් කළ වෛද්‍යවරයා තුවාලය මත එලා තිබූ ගෝස් කැබැල්ල ගලවා දැමුවේ ගැමියා “ඌයි” කියා කෑගසද්දීය. අද තුවාලෙ හොඳමට වැඩි වෙලානෙ.ලොකු උන්නැහේට සීනි එහෙම තියෙනවාදැයි දොස්තර මහතා ගැමියාගේ කනට කට තබා විමසුවේ වෙනදාට වඩා ශබ්ද නගමිනි.මා ළඟ සීනි නැහැ මහත්තයාට ඕනෙ නම් අන්න අර කඩේ ඕනෙතරම් සීනි තියෙනවා යයි කී ගැමියා බෙහෙත් දැමීමටවත් ඉඩ නොදී බෙහෙත් ශාලාවෙන් පිටව ගියේ “මගේ තුවාලෙ වැඩිකළා මදිවට එනව මෙතන සීනි තියෙනවද කියලත් අහන්න” යැයි පවසමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=r1109225</link>
    <topic>ගම්පහ උඩුගම්පොළ දෙදරු පියකු පැහැරගෙනඝාතනය කළ කල්ලියේ සුළ මුල හෙළිවෙයි</topic>
    <author>හෙනරත්ගොඩ සමූහ අජිත් මදුරප්පෙරුම</author>
    <content>ගම්පහ – උඩුගම්පොළ පදිංචිව සිටි 69 හැවිරිදි සුබසිංහ ආරච්චිගේ පර්සි සිල්වෙස්ටර් විජේවර්ධන ජයතිලක මහතා පසුගිය අගෝස්තු 03 දින නිවෙසින් පැහැරගෙන ගොස් ඝාතනය කර තිබිණි.පසුදින ඔහුගේ සිරුර බෙම්මුල්ල කරඳන අමුණ අසල තිබී පොලිසිය විසින් සොයාගන්නා ලදී.ජයතිලක මහතාට අයත් රුපියල් ලක්ෂ 30ක් පමණ වටිනා වෑන් රථය ද ඝාතකයන් විසින් රැගෙන ගොස් තිබිණි. මේ අභිරහස් ඝාතනය පිළිබඳව ගම්පහ පොලිසිය ඉතා සූක්ෂ්ම ලෙස පරීක්ෂණ ආරම්භ කළේය.මේ ඝාතනය සිදුවන විට උඩුගම්පොළ නිවෙසේ සිටියේ ජයතිලක මහතා පමණි. දෙදරු පියකු වූ ඔහු නිතර නිවෙසේ සිටියේ තනිවමය.ඝාතනය සම්බන්ධයෙන් සැකකරුවන් දෙදෙනකු අත්අඩංගුවට ගැනීමට පොලිසිය සමත් විය. එහෙත් ප්‍රධාන සැකකරු සැඟවී සිටියේය.පොලිසියට ලද තොරතුරක් අනුව කුරුණෑගල ප්‍රදේශයේ වාහන අලෙවි සලකට මේ පැහැරගත් වෑන් රථය විකුණා ඒ වෙනුවට මරුටි වර්ගයේ මෝටර් රථයක්ද, රුපියල් ලක්ෂ 12 ක් ද ප්‍රධාන සැකකරු විසින් ලබාගෙන තිබිණි. පොලිසිය වාහන අලෙවිහලේ තිබූ එම වෑන් රථය අත්අඩංගුවට ගත්තේය.පසුව පොලිසියට ලැබුණු තොරතුරක් මත ම්ඒ - 3213 දරන රතුපාට මරුටි වර්ගයේ මෝටර් රථයක් කටුනායක ගුවන් තොටුපළේ රථගාලේ දමාගොස් තිබියදී හමුවිය. එම මෝටර් රථයේ යතුරද වාහනයේ බොනට්ටුව මත තබාගොස් තිබිණි. සැකකරු වාහනයද අතහැර දමා පිටරටකට පැනගන්නට ඇති බව මේ සිද්ධිය කියාපෑවේය.නමුත් පොලිසිය කළ විමර්ශනවලදී එවැනි පුද්ගලයකු එම දින කීපය ඇතුළත දී විදේශ ගතවී නොතිබුණි. මෙය සැකකරු විදේශගතවූ බව පෙන්වීමට ඔහු විසින් කළ උපායක් සේම, පොලිසිය නොමග යැවීමට කළ උත්සාහයක් ලෙස පොලිසියට වැටහිණි.මේ පිළිබඳව සූක්ෂ්ම ලෙස පරීක්ෂණ පැවැත්වූ ගම්පහ පොලිසියේ අපරාධ විමර්ශන අංශයේ නිලධාරීහු පසුගිය 15 දා වේයන්ගොඩ - නයිවල ප්‍රදේශයේ සැකකරු සැඟවී සිටියදී අත්අඩංගුවට ගැනීමට සමත් විය.සැකකරු වාහන අලෙවි සලට වෑන් රථය විකුණා ඇත්තේ ව්‍යාජ ලේඛන සකස් කිරීමෙනි.ඒ අනුව 69 හැවිරිදි සිල්වෙස්ටර් ජයතිලක මහතාගේ ඝාතනය සම්බන්ධ තොරතුරු මාසයක් ගතවන මොහොතේ එළිකර ගැනීමට පොලිසියට හැකිවිය.ගම්පහ ජ්‍යෙෂ්ඨ පොලිස් අධිකාරී එස්. ඒ. සරත් කුමාර මහතාගේ හා සහකාර පොලිස් අධිකාරි ලෙස්ලි එදිරිසූරිය මහතාගේ උපදෙස් මත ගම්පහ මූලස්ථාන පොලිස් පරීක්ෂක ප්‍රභාත් දයානන්ද, අපරාධ අංශයේ ස්ථානාධිපති පො. ප. ජීවක රාජපක්ෂ, උ.පො.ප. මදුරප්පෙරුම, පො.සැ. ධනපාල, පො.සැ. චතුරංග, කේ. ඒ. ආර්. ශ්‍රියන්ත යන නිලධාරීහු පරීක්ෂණ සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s11092214</link>
    <topic>ශ්‍රී ලංකා ප්‍රථම තරගය සිම්බාබ්වේ සමඟ හම්බන්තොටදී</topic>
    <author>වර්නන් ගුණසේකර සමඟ ජගත් ගුණවර්ධන</author>
    <content>4 වැනි විස්සයි20 ලෝක කුසලාන ක්‍රිකට් තරගාවලියේ සත්කාරකත්වය දරන ශ්‍රී ලංකාව මුහුණදෙන ප්‍රථම තරගය සිම්බාබ්වේ සමඟ 2012 සැප්තැම්බර් මස 18 වැනි දින පැවැත්වේ. දිවා/රාත්‍රී මේ තරගය හම්බන්තොට මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේ පැවැත්වේ.මේ තරගාවලියේ ශ්‍රී ලංකාව හා සිම්බාබ්වේ අයත්ව සිටින්නේ ‘සී’ කාණ්ඩයටය. දකුණු අපි‍්‍රකාව එම කොටසේ අනෙක් කණ්ඩායම වෙයි.තරගාවලියේ මූලික වටයේ ශ්‍රී ලංකා පිලේ අනෙක් තරගය දකුණු අපි‍්‍රකාව සමඟ පැවැත්වීමට නියමිතව ඇත්තේ 2012 සැප්තැම්බර් 22 වැනි දිනය. එම තරගය පැවැත්වෙන්නේ ද හම්බන්තොටය. ‘සී’ කොටසේ අනෙක් මූලික තරගය වන දකුණු අපි‍්‍රකාව හා සිම්බාබ්වේ අතර ගැටුම 2012 සැප්තැම්බර් 20 වැනි දින හම්බන්තොට මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේ ම පැවැත්වීමට නියමිතය.ශ්‍රී ලංකාව ‘සුපිරි අට’ වටයට පිවිසුනහොත් ඔවුන් පල්ලෙකැලේ ක්‍රීඩාංගණය වෙත යනු ඇත. අනතුරුව පිළිමළුන් පිටුදැකීමේ තරග වටයට සුදුසුකම් ලැබුවහොත් ශ්‍රී ලංකා පිල කොළඹ ආර්. පේ‍්‍රමදාස ක්‍රීඩාංගණයට පිවිසෙනු ඇත.පසුගිය වසරේ ලෝක කුසලාන විස්සයි20 තරගාවලියේ සූරයන් වූ එංගලන්තය ඔවුන්ගේ ප්‍රථම තරගය මේ තරගාවලියට සුදුසුකම් ලබන කණ්ඩායමක් සමඟ 2012 සැප්තැම්බර් 21 වැනි දින ආර්. පේ‍්‍රමදාස පිටියේදී ක්‍රීඩා කරනු ඇත. ඉන් දින දෙකකට පසුව එංගලන්තය 2007 ලෝක සූර ඉන්දියාව සමඟ එම ක්‍රීඩාංගණයේදී ම තරග වදිනු ඇත.2009 විස්සයි20 ලෝක කුසලාන තරගාවලියේ සූරයන් වූ පාකිස්තානය ඔවුන්ගේ මූලික තරග නවසීලන්තය හා බංග්ලාදේශය සමඟ පිළිවෙළින් සැප්තැම්බර් 23 හා 25 දිනවල පල්ලෙකැලේදී ක්‍රීඩා කරනු ඇත.පිළිමළුන් පිටු දැකීමේ තරගාවලියට පෙර පැවැත්වෙන තරගවලදී සියල්ල සාමාන්‍ය ලෙස සිදුවුවහොත්, ඉන්දියාව සහ පාකිස්තානය සුපිරි කණ්ඩායම් 8 අතරට තේරී, සැප්තැම්බර් 30 වැනි ඉරිදා කොළඹදී තරග වදිනු ඇත.කාන්තා තරගාවලිය ඇරඹෙන්නේ ගාල්ලෙනි. එහි ආරම්භක තරගය ලෙසින් සත්කාරක ශ්‍රී ලංකාව, තරගාවලියේ සුදුසුකම් ලද කණ්ඩායමක් සමඟ සැප්තැම්බර් 26 වෙනිදා තරග වදිනු ඇත. එදිනම පසුගිය වසරේ අවසන් තරගයේදී පරාජිතයන් වූ නවසීලන්ත කාන්තා පිල, බටහිර ඉන්දීය කොදෙව් කාන්තා පිල සමඟ තරග වැදීමට නියමිතය. ඔස්ට්‍රේලියානු කාන්තා පිල ඔවුන්ගේ තරග ආරම්භ කරනුයේ, සැප්තැම්බර් 27 වෙනිදා ඉන්දියාව සමඟ ගැටීමෙනි. එදිනම 2009 ජයග්‍රාහිකාවන් වූ එංගලන්ත පිල සුදුසුකම් ලද අනෙක් පිල සමඟ තරග වදිමින් සිය ගමන ආරම්භ කිරීමට නියමිතය.පිරිමි තරග 27ක් සහ කාන්තා තරග 15ක් වශයෙන් වූ තරග 42ක් දින 20ක් ඇතුළතදී, ක්‍රීඩාංගණ 4කදී පැවැත්වෙනු ඇත. කොළඹ ආර්. පේ‍්‍රමදාස ක්‍රීඩාංගණය, පල්ලෙකැලේ, හම්බන්තොට සහ ගාල්ලේ පිහිටි ක්‍රීඩාංගණ එයට අයත් වෙයි. මින් ඔක්තෝබර් 7 වෙනි ඉරිදාට නියමිත අවසාන මහා තරගය කොළඹ ආර්. පේ‍්‍රමදාස ක්‍රීඩාංගණයේදී පැවැත්වෙනු ඇත.තරගාවලිය සඳහා සහභාගි වන පිරිමි කණ්ඩායම් ‘ඒ’, ‘බී’, ‘සී’ සහ ‘ඩී’ කාණ්ඩ යටතේ තරගවදිති.ඊයේ කොළඹ ඉන්ටකොන්ටිනල් හෝටලයේ දී 2012 ඕවර විස්සයි20 ලෝක කුසලාන ක්‍රිකට් තරගාවලියේ නිල ලාංඡනය නිරාවරණය කිරීම සහ තරග කාලසටහන එළිදැක්වීමේ මාධ්‍ය හමුවක් අයි. සී. සී. ප්‍රධාන විධායක නිලධාරී හරූන් ලෝර්ගට්, ශ්‍රී ලංකා ක්‍රිකට් සභාපති උපාලි ධර්මදාස යන මහත්වරුන්ගේ ප්‍රධානත්වයෙන් පැවැත්විණි. එහිදී මේ කරුණු අනාවරණය විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109221</link>
    <topic>චන්දිමාල් යළි කැඳවයි සමරවීර ඉවතට</topic>
    <author>වර්නන් ගුණසේකර</author>
    <content>පාකිස්තානයට එරෙහිව ලබන ඔක්තෝබර් මාසයේ එක්සත් අරාබි එමීර් රාජ්‍යයේ ඇරැඹෙන ත්‍රිත්ව ටෙස්ට් තරගමාලාව සඳහා වන සංචිතයට දිනේෂ් චන්දිමාල් කැඳවා තිබේ. මීට අමතරව ධම්මික ප්‍රසාද්, නුවන් ප්‍රදීප් හා කෞශල් සිල්වා ද මේ සංචිතයට නම් කොට තිබේ.ඔස්ට්‍රේලියාව සමග පැවැති ටෙස්ට් තරගමාලාවට සහභාගි වූ තිලාන් සමරවීර හා සීකුගේ ප්‍රසන්න යන ක්‍රීඩකයන් හා එම සංචිතයේ සිටි අජන්ත මෙන්ඩිස් පාකිස්තාන ටෙස්ට් සංචාරය සඳහා ඊයේ නම් කරන ලද ශ්‍රී ලංකා ටෙස්ට් සංචිතයට ඇතුළත් කර නොතිබිණි.ශ්‍රී ලංකාව හා පාකිස්තානය අතර පළමු ටෙස්ට් තරගය ඔක්තෝබර් 18 සිට 22 දක්වා අබුඩාබි හිදීත්, දෙවැනි ටෙස්ට් තරගය ඔක්තෝබර් 26 සිට 30 දක්වා ඩුබායි හිදීත්, තෙවැනි ටෙස්ට් තරගය නොවැම්බර් 3 සිට 7 දක්වා සාජා හිදීත් පැවැත්වීමට නියමිතය.ශ්‍රී ලංකා ටෙස්ට් සංචිතය මෙසේය: තිලකරත්න ඩිල්ෂාන් (නායක), ඇන්ජලෝ මැතිව්ස් (උප නායක), තරංග පරණවිතාන, ලහිරු තිරිමාන්න, කුමාර් සංගක්කාර, මහේල ජයවර්ධන, ප්‍රසන්න ජයවර්ධන, දිනේෂ් චන්දිමාල්, රංගන හේරත්, සුරාජ් රන්දීව්, චානක වෙලගෙදර, සුරංග ලක්මාල්, ශමින්ද එරංග, ධම්මික ප්‍රසාද්, නුවන් ප්‍රදීප්, කෞශල් සිල්වා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109222</link>
    <topic>පිට පළාත් පිහිනුම් සූරතාවරද්දොලුව ඩොල්පින් සමාජයට</topic>
    <author>මල්වාන සමූහ මහානාම විතානගේ</author>
    <content>සපුගස්කන්ද යොෂීඩා පිහිනුම් පාසල සහ බියගම පිහිනුම්, කිමිදුම් හා ජීවිතාරක්ෂක පුහුණු සංගමය තුන්වන වරටත් මෙහෙයවන ලද 2011 වසරේ පිට පළාත් පිහිනුම් තරගාවලියේ සූරතාව රද්දොලුව ඩොල්පින් පිහිනුම් සමාජය විසින් දිනා ගනු ලැබීය.එහි අනු සූරතාව මීගමුව ටයිගර් ෂාක් පිහිනුම් සමාජයට හිමිවිය.මෙහි පාසල් පිරිමි සූරතාව කැලණිය ජනාධිපති විද්‍යාලයටත්, බාලිකා සූරතාව කිරිබත්ගොඩ විහාර මහා දේවි බාලිකා විද්‍යාලයටත් සතුවූහ.මිශ්‍ර පාසල් සූරතාව දිනා ගන්නා ලද්දේ සපුගස්කන්ද යොෂීඩා ෂෝකන්ජී ජාත්‍යන්තර පාසල විසිනි.ජපානයේ ප්‍රධාන සංඝනායක හා යොෂීඩා අධ්‍යාපන ආයතනයේ විධායක අධ්‍යක්ෂ බානගල උපතිස්ස නාහිමියෝ මෙහි ප්‍රධාන ආරාධිත අමුත්තා වූහ.මේ අවස්ථාවට බස්නාහිර පළාත් සභා මන්ත්‍රී ජෝර්ජ් පෙරේරා හා ගම්පහ නවලෝක තරුණ සංවර්ධන පුහුණු මධ්‍යස්ථානයේ සභාපති විශේෂඥ වෛද්‍ය විල්ප්‍රඩ් විජේසිංහ යන මහත්වරු ද මහා බෝධි සමාගමේ අධ්‍යක්ෂිකා අම්බපාලි සිකුරාධිපති මහත්මිය ද සහභාගි වූහ.මේ තරගාවලියේ දී ශූරතා දිනූ ක්‍රීඩක ක්‍රීඩිකාවන් මෙසේය.අවුරුදු 10න් පහළ - පිරිමි - ඈන්ජෙල් පෙරේරා (පුත්තලම දිස්ත්‍රික් පිහිනුම් සංගමය) කාන්තා - සෙනාලී වීරවංශ (ටයිගර් ෂාක් පිහිනුම් සමාජය) අවුරුදු 12න් පහළ - පිරිමි - සුගිරි කමෙල් (ටයිගර් ෂාක් පිහිනුම් සමාජය) කාන්තා - ප්‍රමෝදි මල්ෂිකා (විහාර මහා දේවි බාලිකා විද්‍යාලය) අවුරුදු 14න් පහළ - පිරිමි – දිනෙත් සන්ජුල ජයකොඩි (ටයිගර් ෂාක් පිහිනුම් සමාජය) කාන්තා - චමෝදි ෆොන්සේකා (ඩොල්පින් පිහිනුම් සමාජය) අවුරුදු 16න් පහළ - පිරිමි - තුවාන් දිල්ශාන් (වත්තල ඕ කේ අයි ජාත්‍යන්තර පාසල) කාන්තා - ජෙරුශා මරීනා (වත්තල ඕ කේ අයි ජාත්‍යන්තර පාසල) අවුරුදු 19න් පහළ - පිරිමි - ජී. එස්. නදීර පෙරේරා (ගලහිටියාව ජාතික පාසල) කාන්තා - දිලිනි සවින්ද්‍යා (හොරණ තක්ෂිලා මධ්‍ය මහා විද්‍යාලය) අවුරුදු 19න් ඉහළ - පිරිමි - ඩබ්ලිව්. ඒ. එම්. ජී. එස්. සෙනෙවිරත්න (කැලණිය විශ්වවිද්‍යාලයීය පිහිනුම් කණ්ඩායම) කාන්තා - ආර්. එම්. විදාන පතිරණ (කැලණිය විශ්වවිද්‍යාලයීය පිහිනුම් කණ්ඩායම)සපුගස්කන්ද යොෂීඩා පිහිනුම් තටාංගණයේ දී පසුගියදා පවත්වන ලද මේ තරගාවලියට පිරිමි පාසල් 13 කින් බාලිකා පාසල් 18කින් මිශ්‍ර පාසල් 18කින් හා පිහිනුම් සමාජ 15කින් ක්‍රීඩක ක්‍රීඩිකාවන් 600 ක් පමණ දෙනෙක් ඉදිරිපත් වූහ.ප්‍රවීණ පිහිනුම් උපදේශක ඩබ්ලිව්. තිලක් රත්න කුමාර මහතාගේ අධීක්ෂණය යටතේ මෙය සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109223</link>
    <topic>මොනරාගල මහානාම මැදි විදුහලට ජයග්‍රහණ රැසක්</topic>
    <author>මොනරාගල සමූහ කේ. බී. රත්නායක</author>
    <content>සමස්ත ලංකා පාසල් මලල ක්‍රිඩා තරගයට සමගාමීව බදුල්ල වින්සන්ට් ඩයස් ක්‍රීඩාංගණයේදී පැවැත්වුණු ඌව පළාත් පාසල් මලල ක්‍රීඩා තරගයේ දී මොනරාගල මහානාම මධ්‍ය මහා විද්‍යාලයීය ක්‍රීඩක ක්‍රීඩිකාවෝ ජයග්‍රහණ රැසක් දිනා ගැනීමට සමත්වූහ.අවුරුදු 15 න් පහළ බාලිකා මීටර් 100, මීටර් 200 යන තරගවලින් සූරතාවයක්ද දුර පැනීමේ තරගයේ අනුසූරතාවයද දිනා ගනිමින් එම වයස් කාණ්ඩයේ ඌව පළාත් අතිශූර ක්‍රීඩිකාව වශයෙන් කුසලාන හා සහතික පත් හිමිකර ගැනීමට ඒ. එම්. රුවනි ශිවන්තිකා ශිෂ්‍යයාව සමත්වූවාය.සෙසු ජයග්‍රාහක ජයග්‍රාහිකාවන් මෙසේය.1. කේ. එච්. ඉන්දු අමාලී – අවුරුදු 21 න් පහළ මීටර් 400, මීටර් 400 කඩුලු පැනීම, ප්‍ර‍්‍රථම ස්ථාන, මීටර් 200 දෙවැනි ස්ථානය.2. ඩී. එම්. චාමිකා දිල්ශානී – අවුරුදු 17 න් පහළ බාලිකා මීටර් 200 දෙවැනි ස්ථානය.3. කේ. එච්. සදේශ් චන්දිම – අවුරුදු 15 න් පහළ බාලක මීටර් 100, මීටර් 400 තෙවැනි ස්ථාන, මීටර් 200 දෙවැනි ස්ථානය4. ඩබ්ලිව්. වී. පී. බිමල්කා දුල්ශාන් – අවුරුදු 13 න් පහළ බාලක මීටර් 100, තෙවැනි ස්ථානය5. තිලක්කා මධුහංසි, සචිනි තරංගා, ඉෂානි බුද්ධිකා - අවුරුදු 15 න් පහළ බාලිකා මීටර් 100ය4 සහාය දිවීමේ තරගයේ තෙවැනි ස්ථානය.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109224</link>
    <topic>ජනාධිපති ආරක්ෂක කොට්ඨාස පිලඅපරාජිතව ඉදිරියට</topic>
    <author/>
    <content>රාජ්‍ය සේවා ක්‍රිකට් තරගාවලියේ පිට පිටම පස්වැනි ජයග්‍රහණයත් වාර්තා කිරීමට ‘ඩී’ කාණ්ඩය යටතේ තරග කළ ජනාධිපති ආරක්ෂක කොට්ඨාසය සමත් විය.ඒ දුම්රිය දෙපාර්තමේන්තු කණ්ඩායමට එරෙහිව දුම්රිය දෙපාර්තමේන්තු ක්‍රීඩාංගණයේදී පෙරේදා (21) පැවැති තරගය ලකුණු 136 කින් ජය ගනිමිනි.ප්‍රථමයෙන් පන්දුවට පහර දුන් ජනාධිපති ආරක්ෂක කොට්ඨාසය පන්දුවාර 40 කදී කඩුලු 9 ක් දැවී ලකුණු 271 ක් රැස් කළ අතර දුම්රිය දෙපාර්තමේන්තු කණ්ඩායමට පන්දු වාර 25.5 කදී සියලු දෙනා දැවී රැස් කර ගත හැකි වූයේ ලකුණු 135 ක් පමණි.ජනාධිපති ආරක්ෂක කොට්ඨාසය 271 / 9 (ඕවර් 40) - නුවන් රේණුක 79, දුමින්ද ඉන්දික 39, සම්පත් බින්දුසිරි 33, නුවන් තෙන්නකෝන් 33 (ධම්මික 39/ 3, අමල් 29/ 2)දුම්රිය දෙපාර්තමේන්තු කණ්ඩායම සියලුදෙනා දැවී 135 (ඕවර් 25.5) - නුවන් මංජුල 46, සමන් අමරජීව 18 (ගුණසිරි පියතිස්ස 12/2 (හසන්ත සිල්වා 23 /2, වික්ටර් ලියනගේ 49 /2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109226</link>
    <topic>මුරලි අලුත් අයි. පී. එල්. ගිවිසුමක් පතයි</topic>
    <author/>
    <content>අයි. පී. එල්. තරග බිමේ වෙනත් කණ්ඩායමක් තමා සමග නව ගිවිසුමකට එළැඹෙනු ඇතැයි 2011 වසරට නව බැංකු ඇපකරයක් ඉදිරිපත් කිරීමට අසමත් වීමෙන් අයි. පී. එල්. තරගාවලිය අහිමි වූ කොචි ටස්කර්ස් කණ්ඩායමට ක්‍රීඩා කළ මුත්තයියා මුරලිදරන් ප්‍රකාශ කළේය.අයි. පී. එල්. තරගාවලියේ පළමු වසර 3 දී චෙන්නායි පිලට ක්‍රීඩා කළ මුරලිදරන් මේ වසරේ ජනවාරි මාසයේදී කොචි පිල විසින් මිලට ගනු ලැබීය.කොචි කණ්ඩායම විසින් මිලට ගනු ලැබූ ක්‍රීඩකයන් වෙනුවෙන් මේ වසර සඳහා බැංකු ඇපකරය ඉදිරිපත් කිරීමට අපොහොසත් වීමේ හේතුවෙන් අයි. පී. එල්. තරගාවලියෙන් අතහැර දැමීමට එරට ක්‍රිකට් පාලක මණ්ඩලය පියවර ගත්තේය. ඔවුන් අයි. පී. එල්. තරගාවලියේ තෙවැනි පාර්ශ්වය ලෙස කටයුතු කරනු ලබයි.“කොචි පිලට අයි. පී. එල්. තරගාවලිය අහිමි වුවහොත් වෙනත් කණ්ඩායමක් මාව මිලදී ගනීවි. මට තවත් වසර 2 ක් අයි. පී. එල්. තරගාවලිය ක්‍රීඩා කිරීමට අවශ්‍යයි” මුරලිදරන් පාකිස්තානු පුවත් සේවයට ප්‍රකාශ කළේය.“ඉන්දීය ක්‍රිකට් පාලක මණ්ඩලයේ තීරණයට එරෙහි වීමට අපිට නොහැකියි. නමුත් තෙවැනි පාර්ශ්වය විදිහට ඔවුන් කොචි පිලේ සිටි ක්‍රීඩකයන් 20 දෙනාට වෙනත් කණ්ඩායම්වලට ක්‍රීඩා කිරීමට වැඩ පිළිවෙළක් සකස් කරනු ඇතැයි මම බලාපොරොත්තු වෙනවා” මුරලිදරන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109227</link>
    <topic>ඉසිපතන-කිංග්ස්වුඩ්-සා.පීතර-ත්‍රිත්වඅවසන් පූර්ව වටයට පිවිසෙති</topic>
    <author>ෆවුස් මොහොමඩ්</author>
    <content>මයිලෝ ජනාධිපති කුසලාන අන්තර් පාසල් රගර් තරගාවලියේ අවසන් පූර්ව වටයට සුදුසුකම් ලබා ගැනීමට ඉසිපතන, කිංග්ස්වුඩ්, බම්බලපිටිය සාන්ත පීතර සහ ත්‍රිත්ව විදුහල සමත්විය.අවසන් පූර්ව වටයේදී ඉසිපතන විදුහල තර්ස්ටන් විදුහල සමග තරග වැදීමට නියමිත වුවද තර්ස්ටන් විදුහල තරගාවලියෙන් ඉවත්වීමේ හේතුවෙන් ඉසිපතන විදුහල නිතරග ජයක් හිමිවිය. කිංග්ස්වුඩ් විදුහල හා සාන්ත අන්තෝනි විදුහල අතර පැවැති අර්ධ අවසන් පූර්ව තරගයෙන් ලකුණු 37-13 ක ජයක් හිමිකර ගැනීමට කිංග්ස්වුඩ් විදුහල සමත්විය.කිංග්ස්වුඩ් පිල ලැබූ ලකුණු 37ට ගෝලයක් සහ උත්සාහක දිනුම් 6ක් ඇතුළත් වූ අතර උත්සාහක දිනුම් 2ක් හා ඩ්‍රොප් ගෝලයකින් සාන්ත අන්තෝනි පිල ලකුණු 13 සම්පූර්ණ කළේය. මේ අතර විද්‍යා විදුහලට එරෙහිව ලකුණු 28-12ක ජයක් සාන්ත පීතර විදුහලට හිමිවිය. ගෝලයක්, උත්සාහක දිනුම් 3ක් සහ දඬුවම් පහර 3ක් සාන්ත පීතර විදුහලේ ලකුණු සංඛ්‍යාවට ඇතුළත් වූ අතර විද්‍යා විදුහල ලැබූ ලකුණු 12ට ගෝලයක් සහ උත්සාහක දිනුමක් ඇතුළත් විය.ත්‍රිත්ව හා ධර්මරාජ විදුහල් අතර පැවැති අර්ධ අවසන් පූර්ව තරගයෙන් ලකුණු 54-17ක දැවැන්ත ජයක් ත්‍රිත්ව විදුහලට හිමිවිය. ගොල් 4ක්, උත්සාහක දිනුම් 4ක් සහ දඬුවම් පහර 2ක් ත්‍රිත්ව විදුහලේ ලකුණු සංඛ්‍යාවට ඇතුළත් වූ අතර ධර්මරාජ විදුහල ලකුණු 17 රැස් කරනු ලැබුවේ ගෝල 2ක් සහ දඬුවම් පහරකින්ය.ඉසිපතන සහ කිංග්ස්වුඩ් අතර අවසන් පූර්ව තරගය 23 වැනිදාත්, සාන්ත පීතර සහ ත්‍රිත්ව විදුහල අතර අවසන් පූර්ව තරගය 24 වැනිදාත් රාජකීය විදුහල් ක්‍රීඩා සංකීර්ණයේදී පැවැත්වේ.ශ්‍රී ලංකා පාසල් රගර් සංගමය සංවිධානය කරනු ලබන මයිලෝ ජනාධිපති කුසලාන අන්තර් පාසල් රගර් තරගාවලියේ පූර්ණ අනුග්‍රහය දරනු ලබන්නේ නෙස්ලේ ලංකා සමාගම විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109228</link>
    <topic>ජාතික කනිෂ්ඨ පිහිනුම් තරගඅද ආනන්ද විදුහලේදී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ශ්‍රී ලංකා ජල ක්‍රීඩා සංගමය මෙහෙයවන ජාතික සහ කනිෂ්ඨ ජාතික පිහිනුම් තරගය සැප්තැම්බර් මස 22 සිට 24 වනදා දක්වා කොළඹ ආනන්ද විදුහල් පිහිනුම් තටාකයේදී පැවැත්වෙන අතර, බාලිකා අංශයෙන් මහනුවර මහා මායා සහ බාලක අංශයෙන් මහනුවර ත්‍රිත්ව විදුහල් ප්‍රබල කණ්ඩායම් ඉදිරිපත් කර ඇත.විශාඛා, මියුසියස්, සාන්ත ජෝසෆ්, රාජකීය, ආනන්ද යන විදුහල්වලින් සහ ගුවන්, නාවික, රේන්බෝ, කිලවේල් යන කණ්ඩායම්වලින් ද ප්‍රබල කණ්ඩායම් ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s1109229</link>
    <topic>මලයාසියානු විවෘත ග්‍රෝන් ෆ්‍රී තරගාවලියටක්‍රීඩක-ක්‍රීඩිකාවන් සිව්දෙනෙක්</topic>
    <author/>
    <content>මලයාසියාවේ ක්වාලාලම්පූර් හිදී මේ මස 24දා පැවැත්වීමට නියමිත මලයාසියානු විවෘත ග්‍රෝන් ෆ්‍රී තරගාවලිය සඳහා ශ්‍රී ලංකාව නියෝජනය කරමින් ක්‍රීඩිකාවක් සහ ක්‍රීඩකයන් දෙදෙනෙකුගෙන් හා එක් නිලධාරිනියකගෙන් යුත් කණ්ඩායමක් සහභාගි වීමට නියමිතය.ඩබ්ලිව්. කේ. එල්. ඒ. නිමාලි මීටර් 1500 බාලිකා තරගය සඳහා ද, බාලක තරග සඳහා බී. ආර්. ඒ. හසරංග මීටර් 100, පී. එච්. චමල් මීටර් 1500 හා පී. ඒ. සචිත් මදුරංග හෙල්ල විසිකිරීමේ තරග නියෝජනය කිරීමට ඉදිරිපත් වී සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s11092210</link>
    <topic>37 වැනි ජාතික මහා ක්‍රීඩා උළෙලේනව තරග වාර්තාලාභියෝ</topic>
    <author>ජගත් ගුණවර්ධන</author>
    <content>ශ්‍රී ලංකා මලල ක්‍රීඩා කේෂ්ත්‍රයට දකුණු පළාතෙන් බිහිවූ විශිෂ්ටතම ක්‍රීඩකයන් අතර උස පැනීමේ ශ්‍රී ලංකා වාර්තාවට හිමිකම් කියන මංජුල කුමාර විජේසේකරට හිමිවන්නේ සුවිශේෂි ස්ථානයකි.පසුගියදා නිමාවට පත්වූ 37 වැනි ජාතික මහා ක්‍රීඩා උළෙලේදී ද උස පැනීමේ තරගයේදී මීටර් 2.20ක් වාර්තා කරමින් නව තරග වාර්තාවක් බිහිකරමින් දක්ෂතම මලල ක්‍රීඩකයාට හිමි සම්මානය ද ඔහු විසින් දිනාගනු ලැබීය.මොරවක කේ.ඩී පේමවති හා ඩබ්ලිව්. පී. බන්දුසේන යුවලට දාව 1984 ජනවාරි 30 වැනිදා එක් සහෝදරියක් හා සහෝදරයන් දෙදෙනෙකුගෙන් යුත් පවුලක උපන් මංජුල කුමාර කොස්නිල්ගොඩ කනිෂ්ඨ විද්‍යාලයෙන් හා දික්වැල්ල විජිත මධ්‍ය මහා විද්‍යාලයෙන් සිප්සතර හැදෑරු අතර 1994 වසරේදී අවුරුදු 11න් පහළ උස පැනීමේ සමස්ත ලංකා තරගයෙන් දෙවැනි ස්ථානය ලබා ගැනීමෙන් පසු දෙස් විදෙස් කෙළි බිමේ ජය කෙහෙලි නැංවීය.2005 වසරේදී 16 වැනි ආසියානු මලල ක්‍රීඩා සූරතාවලියේදී මෙන්ම 2008 වසරේදී 18 වැනි ආසියානු මලල ක්‍රීඩා සූරතාවලියේදි උසපැනීමේ තරගයෙන් රන් පදක්කම දිනූ මංජුල කුමාර 2004 වසරේ ග්‍රීසියේ ඇතන්ස් නුවර පැවැති ඔලිම්පික් තරගාවලියද නියෝජනය කළේය.එළැඹෙන 2012 ලන්ඩන් ඔලිම්පික් උළෙලේ දී මංජුල කුමාර විජේසේකර ශ්‍රී ලංකා පදක්කම් ‘බලාපොරොත්තුවකි.’.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s11092211</link>
    <topic>මහජන බැංකු කැරම් සූරතාවලිය 24-25</topic>
    <author/>
    <content>මහජන බැංකු ක්‍රීඩා සමාජය මෙහෙයවන වාර්ෂික කැරම් සූරතාවලිය මේ මස 24, 25 යන දිනවල කොළඹ 10, ඩීන්ස් පාරේ පිහිටි මහජන බැංකු ක්‍රීඩා සමාජ පරිශ්‍රයේදී පැවැත්වේ.දිවයිනේ සියලුම මහජන බැංකු ශාඛාවල කාර්ය මණ්ඩල සාමාජික සාමාජිකාවන් හට මේ කැරම් සූරතාවලිය සඳහා සහභාගි විය හැකි අතර, සියලුම අයදුම්පත් මහජන බැංකු ක්‍රීඩා සමාජයේ ප්‍රධාන ලේකම් අජිත් රත්නායක මහතා වෙත යොමු කළ යුතු වේ. 24දා පිරිමි යුගල, කාන්තා යුගල හා මිශ්‍ර යුගල තරගද, 25 දා පිරිමි කේවල හා කාන්තා කේවල තරග ද පැවැත්වීමට නියමිත අතර එම දින දෙකෙහිම පෙ.ව. 8.00ට තරග ආරම්භ වන බව මහජන බැංකු ක්‍රීඩා සමාජයේ කැරම් ක්‍රීඩා ලේකම් සුනන්ද කෝදාගොඩ පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s11092212</link>
    <topic>කොළඹ ඩර්ඩන්ස් රෝහලේ වාර්ෂික ක්‍රීඩා උළෙල</topic>
    <author/>
    <content>කොළඹ ඩර්ඩන්ස් රෝහලේ වාර්ෂික ක්‍රීඩා උළෙල පසුගියදා ඩී. එස්. සේනානායක විද්‍යාලයීය ක්‍රීඩා පිටියේදී පැවැත්විණි. මෙහිදී කාන්තා අංශයේ ක්‍රිකට් තරගාවලිය සඳහා වාට්ටු අංක 8 හා චැනලින් අංශය යන කණ්ඩායම් අවසන් තරගයට සුදුසුකම් ලැබූ අතර තියුණු තරගයකින් පසුව වාට්ටු අංක 8 හෙදියන් ජයග්‍රහණය කරන ලදී. මෙහිදී පැවැති කාන්තා දැල් පන්දු තරගාවලියේ අවසන් තරග සඳහා සාමාන්‍ය ශල්‍යාගාර කණ්ඩායම හා වාට්ටු අංක 8 කණ්ඩායම තරග වැදුණු අතර එහිදී වාට්ටු අංක 8 හෙදියන් ජය අත්කර ගත්හ. ජයග්‍රාහී කණ්ඩායම කුසලාන සමග..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=s11092213</link>
    <topic>හලාවත මේරියන්ස් - ද්‍රවිඩ සංගම් පිල අවසන් තරගයට</topic>
    <author>ෆවුස් මොහොමඩ්</author>
    <content>මුවර්ස් ක්‍රීඩා සමාජය ඉනිමකින් සහ ලකුණු 91 කින් පරාජය කළ හලාවත මේරියන්ස් පිලත්. කෝල්ට්ස් පිලට එරෙහිව පළමු ඉනිමේ ජයක් වාර්තා කළ ද්‍රවිඩ සංගම් පිලත් අන්තර් සමාජ 23 න් පහළ පළමු කොටසේ ක්‍රිකට් තරගාවලියේ අවසන් මහා තරගයට සුදුසුකම් ලැබීමට සමත් වූහ.දෙපිල අතර අවසන් මහා තරගය මේ මස 23 දා ආර්. ප්‍රේමදාස පිටියේදී ඇරැඹේ.මේරියන්ස් - මුවර්ස්උමේෂ් කරුණාරත්න සහ සචිත් පතිරණගේ විශිෂ්ට පිතිහරඹයත්, මධුක ලියනපතිරණ සහ මධුෂාන් ඒකනායකගේ දක්‍ෂ පන්දු යැවීමත්. මුවර්ස් ක්‍රීඩා සමාජය පරාජය කිරීමට ඉවහල් විය.මුවර්ස් පළමු ඉනිමේ දී කඩුලු 4 ක් සහ දෙවැනි ඉනිමේ දී කඩුලු 5 ක් දවාලීමට මධුක ලියනපතිරණ සමත් වූ අතර මධුෂාන් ඒකනායක, මුවර්ස් පළමු ඉනිමේදී කඩුලු 6 ක් දවාලීය.මේරියන්ස් ඉනිමේදී උමේෂ් කරුණාරත්න ලකුණු 172 ක් රැස්කළ අතර සචිත් පතිරණ ලකුණු 140 ක් ලබාගැනීමට සමත් විය.මුවර්ස් පළමු ඉනිම 133 - කසුන් මධුසංඛ 36 (මධුෂාන් ඒකනායක 45/6, මධුක ලියනපතිරණ 39/4) සහ දෙවැනි ඉනිම 191 - ඉරෝෂ් සමරසූරිය 52, ඉෂාන් ගවුස් 44, ශෙහාන් ජයසූරිය 40, (මධුක ලියනපතිරණ 65/5, සචිත් පතිරණ 52/4)මේරියන්ස් පළමු ඉනිම 415 - උමේෂ් කරුණාරත්න 172, සචිත් පතිරණ 140, (ලිලාන් ප්‍රනාන්දු 66/4, නවීන් කවිකාර 56/3)ද්‍රවිඩ සංගම් - කෝල්ට්ස්හසිත ඉලංගරත්න සහ චමෝද් පතිරණගේ විශිෂ්ට පන්දු යැවීමේ හේතුවෙන් කෝල්ට්ස් පිල පරදවා අවසන් මහා තරගයට පිවිසීමට ද්‍රවිඩ සංගම් පිල සමත් විය.ද්‍රවිඩ සංගම් පළමු ඉනිමේදී පිත්තෙන් දස්කම් දක්වමින් ශතක රැස්කිරීමට අෂාන් පි‍්‍රයන්ජන් සහ ලෙවන් හෙළඹගේ සමත් වූහ.ද්‍රවිඩ සංගම් පළමු ඉනිම 360 - අෂාන් පි‍්‍රයන්ජන 126, ලෙවන් ;හළඹගේ නොදැවී 115, දිනුක් ජයසිංහ 41, (චතුරංග කුමාර 39/3) සහ දෙවැනි ඉනිම 191/3 - අමිත් එරන්ද 84කෝල්ට්ස් පළමු ඉනිම 172 - ඔෂධ ප්‍රනාන්දු 34, චතුර පීරිස් 32, (හසිත ඉලංගරත්න 27/5, චමෝද් පතිරණ 59/4).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=f1109221</link>
    <topic>අද කොළඹ කොළ කොඩියක්හොයාගන්නවත් නෑ</topic>
    <author>සාකච්ඡා කළේ චන්දන ජයවීර</author>
    <content>* ඇමැතිවරයා හා පක්ෂ ලේකම්වරයා ලෙස කටයුතු කළළ එ.ජා.පයේ ප්‍රබල චරිතයක් වූ ඔබ පක්ෂයෙන් ඉවත්වීමට බලපෑ හේතුව කුමක්ද?මම යූ.ඇන්.පියෙන් එළියට ගියේ පක්ෂය ඇතුලේ තිබුණු විශාල කුමන්ත්‍රණයක් නිසයි. මම දිගටම පක්ෂයේ ලේකම්වරයා හැටියට සිටියොත් රනිල් වික්‍රමසිංහ මහතාට නායකත්වයෙන් ඉවත් කිරීමට අපහසුයි කියලා පක්ෂයේ හිටපු පිරිසක් විශ්වාස කළා. ඒ නිසා ඔවුන් උත්සාහ කළේ මුලින්ම මාව එලවලා දෙවනුව රනිල් මහතාව පැන්නීමටයි.අද මම ක්‍රියාකාරී දේශපාලනයේ නැති නිසා ඒ අය ගැන මෙයට වැඩිය කියන්න කැමති නැහැ. නමුත් ජනතාවට මම කියන්නේ මේක අද ඊයේ ඇතිවෙච්ච දෙයක් නෙමෙයි. තාමත් පක්ෂය ඇතුළෙ පැසවන්නෙ 94’ ඇති කරපු විෂබීජයක්.* ඔබ ප්‍රේමදාස, රනිල් යන නායකයන් දෙදෙනාටම හිතවත්ව කටයුතු කළා. එහෙම නම් ඔහු නායකත්වයේ සිටියදී ඔබ සන්ධානයේ ජයග්‍රහණය වෙනුවෙන් කැපවීමට හේතුව කුමක් ද?ඔහු අගමැති කළේ මමයි. ප්‍රේමදාස ජනාධිපතිතුමාගේ අභාවයෙන් පස්සෙ විජේතුංග මහතා ජනාධිපති තනතුරට පත්වූ අවස්ථාවෙ මට අගමැතිකම බාර ගන්න ආරාධනා කළා.කාරණා කිහිපයක් නිසා ඒ ඉල්ලීම මම පිළිගත්තේ නැහැ. ඒ මොහොතේ මම පාර්ලිමේන්තුවට නවකයෙක්. ඒ නිසා අගමැතිකම සභානායක රනිල් වික්‍රමසිංහ මහතාට දෙන්න කියලා කිව්වා. එතුමා ඉන්පස්සේ සභානායකකම ගන්න කිව්වා. ඒකට මම විජේපාල මෙන්ඩිස් මහතාගේ නම යෝජනා කළා. පක්ෂයේ මහලේකම් හැටියට මගේ පරමාර්ථය වුණේ පක්ෂය ශක්තිමත්ව තබා ගැනීමයි.* ඔබට මේ කරුණ ප්‍රකාශ කිරීමට තිබෙන සාක්ෂි මොනවාද ?මේ සාකච්ඡාවට ජනාධිපති නීතිඥ කේ.එන්. චොක්සි හා ජ්‍යෙෂ්ඨ නීතිඥ සුනිල් රුද්‍රිගු මහත්වරුන් සම්බන්ධ වුණා. මගේ මේ තීරණය නිසාම විජේතුංග මහතා “සර්, මේ ලෝකේ මම කවරෙක්ට හෝ ගරු කරනවා නම් ඒ ඔබටයි” කියලා කිව්වා. ඒ විදිහට අපි යූ ඇන්.පිය පෝෂණය කළේ; කවදාවත් තනතුරු ගැන හිතලා නෙමෙයි.* නායකත්වයට එරෙහිව කුමන්ත්‍රණයක් ක්‍රියාත්මක වෙන මොහොතක පක්ෂය හැරයාම සාධාරණද?යූ.ඇන්.පිය ඇතුළේ කණ්ඩායම් කිහිපයක්ම රනිල් මහතාට විරුද්ධව වැඩ කරන බව මම දුටුවා. මහලේකම් හැටියට මම ඒක පාලනය කරන්න උත්සාහ කළා. නමුත් ඒ වෙනකොට විජේතුංග මහතාගේ අදහස වෙනස් වෙලයි තිබුණේ. ඒ නිසයි මම පක්ෂයෙන් අයින් වුණේ.* ඔබගේ පියා එ.ජා.ප යේ ආරම්භක සාමාජිකයෙක්. ඒ වගේම ඔබ එහි හිටපු මහලේකම් වරයා. මේ පරම්පරාගත සම්බන්ධය පැත්තකින් තියලා ඔබ එක්සත් ජනතා සන්ධානයට සහය දීමට හේතුව කුමක්ද?මේ රටට තිබුණ ලොකුම නස්පැත්තිය ත්‍රස්තවාදයයි. ඒක නැති කරන්න බැරි වුණේ අපි ජාතීන් හැටියට, පක්ෂ හැටියට බෙදිලා හිටපු නිසයි. ඕනම නරක දෙයකහොද දෙයක් තියෙනවා වගේ ත්‍රස්තවාදය නිසා අපිට පක්ෂ භේදය අතහැරලා වැඩකරන්න පුළුවන් කමක් ලැබුණා. කැපුවත් කොළ, කැපුවත් නිල් කියලා මේ රට දියුණු කරන්න බැහැ.ජනාධිපතිතුමාට රට දියුණු කරන්න ලොකු ඕනෑ කමක් තිබෙනවා. මේ ඔක්කොටම වැඩිය මම එතුමාට ගරු කරන්නේ කෙලෙහිගුණ දන්න නායකයෙක් නිසයි.මහින්ද රාජපක්ෂ මහතා කෘතගුණ සළකන හා මහජනයා හිතවත් නායකයෙක් යැයි ඔබ පවසන්නේ බොහෝ දෙනෙක් එම මතය ඉදිරිපත් කරන නිසාද ?අපොයි කවුරුවත් කියන නිසා නෙවෙයි මම කියන්නේ. අද සමහරු කයිවාරු ගහනවා මැද කොළඹ ඡන්ද ටික තියෙන කම් යූ ඇන් පිය කොළඹින් එලවන්න බැහැයි කියලා. රතු බලකොටුවක් වෙලා තිබුණු මැද කොළඹ කොළ බලකොටුවක් වුණා.* මෙවර මැද කොළඹ ඡන්ද සටන මෙහෙය වන්නේ එ.ජ.නි. නායකයා නේද?එයා මුල ඉදලම වරද්ද ගත්තනේ. ඔහුට අපිව අවශ්‍යය වුණේ නායකත්වයට පැමිණීමට පමණයි. නායකත්වයට ආවයින් පස්සේ එයා මැද කොළඹ අමතක කළා. එයාට මිනිස්සු මතක් වෙන්නේ ඡන්දයකදී විතරයි.* ඔබ විවිධ තරාතිරමේ දේශපාලනඥයෙන් ආශ්‍රය කර තිබෙනවා. ඒ වගේම ඉතාම පහළම මට්ටමේ සිට ඉහළට ගමන් කර තිබෙනවා. මේ අත්දැකීම් අනුව ඔබ සිතන පරිදි ජනතාව වඩාත් විශ්වාස තබන්නේ කොයි විදිහෙ නායකයෙක්ටද ?කෙළෙහිගුණ සැළකීම නායකයෙක්ට අවශ්‍යයි. බුදුන් වහන්සේ බුද්ධත්වය ලැබීමෙන් පස්සෙ මුලින්ම කළේ තමන්ට උදව් කළ බෝධියට ගෞරව කිරීමයි. “කෙලෙහි ගුණ නොදන්නා මිනිසා දෙවියන් අමතක කරනවා.” කියලා කුරානයේ තිබෙනවා. හැම ආගමක මේ අදහස තිබෙනවා. ඒ ගුණය නැතිව කෙනෙකුට මහජනයාට නායකත්වය දෙන්න බැහැ.මම යූ.ඇන්.පියේ හොඳට බර ඇදපු අලියෙක්. හැමෝම මගෙන් වැඩ ගත්තා. පසුගිය කාලේ යූ.ඇන්.පියේ කිසිම නායකයෙක් අපි උන්නද මළාද කියලාවත් බැලුවෙ නැහැ. නමුත් මහින්ද රාජපක්ෂ මහත්තයා ඒ වගේ නෙවෙයි. මම එතුමාට විරුද්ධව වැඩ කරලා තිබෙද්දිත් මගේ බිරිය මියගිය අවස්ථාවෙ පැමිණ අවසන් ගෞරව දැක්වූවා. හැම ආගමක ඉහළින්ම අගයන කෙළෙහිගුණ සැළකීම එතුමා ළඟ තිබෙන බව මම අවස්ථා කිහිපයකම දැක්කා. නමුත් මම එතුමාගෙන් කිසිම දවසක උදව්වක් අරගෙන නැහැ.* ඔබ ඇතුළු යූ.ඇන්.පියේ ප්‍රබල නායකයන් රැසක් මේ වන සිටින්නේ රජය සමගයි. එහෙම වුණේ ඇයි ?මම කලිනුත් කිව්වනේ 94 ඉඳන් මේ පක්ෂය ඇතුළේ ප්‍රශ්නයක් තියෙනවයි කියලා. හැමෝම නායකත්වය එන්න දැගලුවට මේ කවුරුවත් නායකයෙක් කියන්නේ කවුද කියලා දන්නේ නැහැ. නියම නායකයෙක් නම් ඔහුට තමන්ට වඩා දක්ෂ පුද්ගලයින්ගෙන් වැඩගැනීමේ හැකියාව තිබිය යුතුයි. ඔවුන්ගෙන් වැඩ අරගෙන එහි වාසිය තමන්ට ලබා ගන්න පුළුවන්කම තිබිය යුතුයි. අද යූ.ඇන්.පිය ඇතුළු ඉතිරිවෙලා ඉන්නේ අදක්ෂයෝ ටිකක්. එහෙම වුණේ නායකයා දක්ෂයන්ට බය වීම නිසයි.* රනිල් වෙනුවට සජිත් නායකත්වයට ගෙන ඒමෙන් පක්ෂය ජයග්‍රහණය කර ගෙන යා හැකියි කියලා යූ.ඇන්.පි යේ පිරිසක් හිතනවා. මේ ගැන ඔබේ මතය කුමක් ද?මේ ගැන මට වෙනස්ම ආකාරයක මතයක් තිබෙනවා. දැන් මම යූ.ඇන්. පියේ සාමාජිකයෙක් හෝ ආධාරකරුවෙක් නෙවෙයි. ඒ නිසා මම ඔවුන්ගේ අර්බුද ගැන කතා කරන්න කැමති නැහැ.* කොළඹ නගරය හා අනෙකුත් පළාත් පාලන ආයතන රජය ජයග්‍රහණය කළයුතු යැයි ඔබ අදහස් කරන්නේ ඇයි ?නගරයක් දියුණු වෙන්න නම් ඒ නගරයේ පරිපාලන බලය මධ්‍යම ආණ්ඩුවේ බලය තිබෙන පක්ෂයට ලැබිය යුතුයි. මේ ආණ්ඩුව ශක්තිමත් ආණ්ඩුවක් විපක්ෂයේ නගර සභාවකට එවැනි බලගතු ආණ්ඩුවක් සමඟ හරි හරියට කේවල් කරන්න බැහැ. ඒ නිසා පැහැදිලි දර්ශනයක් තිබෙන ජනාධිපතිතුමාගේ විශ්වාසය දිනාගත් නගරය දියුණු කිරීමට අවශ්‍ය ජාත්‍යන්තර සහය ලබාගතත හැකි අපේක්ෂකයෙක් ලෙස එක්සත් ජනතා සන්ධානයෙන් තරග කරන මිලින්ද මොරගොඩ මහතා හැදින්විය හැකියි.ඔහු ත්‍රන්තවාදී නායකයෙක්. අද බුද්ධිමතුන් දේශපාලනයට එනවා අඩුයි. එවගේ කෙනෙක් රැක ගන්න එක අපේ යුතුකමක්. ඒ නිසා මම කොළඹ නගරයේ සිටින එ.ජා.ප. පාක්ෂිකයන් ගෙන් විශේෂ ඉල්ලීමක් කරනවා. රට ගැන හිතලා සන්ධානය දිනවන්න කියලා.* මිලින්ද මොරගොඩ මහතා පුරපති ධුරයට පත්වූ පසු ප්‍රාදේශීය මධ්‍යස්ථානවල මහජනයා හමුවීමේ නිත්‍ය දින ඇති කිරීමට අදහස් කරනවා. මේ අදහස පිටුපස සිටින්නේ ඔබයි. එයින් බලාපොරොත්තු වන්නේ කුමක්ද ?සමානුපාතික ඡන්ද ක්‍රමය නිසා මහජනයා හා ජනතා නියෝජිතයන් අතර විශාල පරතරයක් ඇතිවෙලා තිබෙනවා. ඉස්සර එක කොට්ඨාසයකට වග කියන නාගරික මන්ත්‍රීවරයෙක් හිටියා.දැන් එක කොට්ඨාසයකට තරග වදින මන්ත්‍රීවරයෙක් වුණත් ඡන්දෙ ගන්න මුළු කොළඹම යන්න ඕන.නමුත් මිලින්ද මොරගොඩ මහතා කොළඹ නගරයේ පුරපති වූ පසු අනෙකුත් පළාත් පාලන ආයතන වලටත් ආදර්ශයක් විය හැකි ආකාරයේ පාලන ක්‍රමයක් කොළඹ ඇති කරනවා.* ඔබ දේශපාලන ගණන් ගැනීමේ අනුව මෙවර කොළඹ නගරයේ ජය කාට ලැබේවිද ?යූ.ඇන්.පිය හැමදාම යැපුනේ සුළු ජාතීන්ගේ ඡන්ද මතයි. මේ වතාවේ සුළු ජාතීන්ගේ සහය ඔවුන්ට ලැබෙන්නේ නැහැ. ඒ පක්ෂ වෙනම තරග කරනවා. ඊළඟ මොහොමඩ් මහරුෆ්, අසත් සාලි, ගනේෂලිංගම් වගේ යූ.ඇන්.පියේ ඡන්ද පදනමට බලපෑමක් කළ හැකි අපේක්ෂකයන් අද ඉන්නේ රජය සමඟයි.මීට අමතරව යූ.අන්.පියේ තිබෙන පිල් බෙදීම නිසා හිටපු මන්ත්‍රීවරු කිහිප දෙනෙක්ම ස්වාධීනව තරග කරනවා. ඊළඟට දිගින් දිගටම වේච්ච පරාජය නිසා හා ආණ්ඩු පෙරලන ඡන්දයක් නොවන නිසා බොහෝ එ.ජා.ප.පාක්ෂිකයන් ඡන්දය ප්‍රකාශ කිරීමට දක්වන මැලිකමක් තිබෙනවා. වෙනදාට මේ මැද කොළඹ එක නිල් කොඩියක් වත් දකින්න තිබුණේ නැහැ. නමුත් අද කොළ කොඩියක් හොයා ගන්න නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>22</day>
    </date>
    <link>http://www.dinamina.lk/2011/09/22/_art.asp?fn=f1109222</link>
    <topic>ජනපති විදෙස් නායකයන් සමඟ...</topic>
    <author>ඡායාරූපය - සුදත් සිල්වා</author>
    <content>එක්සත් ජාතීන්ගේ මහා මණ්ඩලයේ රාජ්‍ය නායක සැසිවාරයට සහභාගී වීමට ගොස් සිටින ජනාධිපති මහින්ද රාජපක්‍ෂ මහතා රටවල් කිහිපයක රාජ්‍ය නායකයන් සමඟ පෙරේදා (20) ද්විපාර්ශ්වික සාකච්ඡා පැවැත්වීය. ජනාධිපතිවරයා නයිජීරියා, කිරිගිස්තාන්, සෙනාගාල්, ස්ලෝවේනියා රාජ්‍ය නායකයන් හමු වූ අවස්ථා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109232</link>
    <topic>ගුරුගෙදරට අධ්‍යක්‍ෂ මණ්ඩලයක් පත්කිරීම වළක්වමින් වාරණයක්</topic>
    <author>රෝෂන් තුෂාර</author>
    <content>අතුරුපාලක මණ්ඩලයක් මගින් පාලනය කෙරෙන “ගුරු ගෙදර” ට අධ්‍යක්‍ෂ මණ්ඩලයක් පත් කිරීමට ලබන 27 දින කැඳවා ඇති විශේෂ මහ සභා රැස්වීම වළක්වමින් වාරණ නියෝගයක් කොළඹ දිසා අධිකරණය ඊයේ (22) නිකුත් කෙළේය.සීමාසහිත අධ්‍යාපන නියුක්තිකයින්ගේ සමුපකාර සකසුරුවම් සහ ණයදෙන සමිතියේ ව්‍යවස්ථාවට පටහැනිව, නීතිවිරෝධීව කැඳවා ඇති රැස්වීම් තහනම් කරන ලෙස ඉල්ලා සමිතියේ ප්‍රධාන ලේකම් එන්. ඩබ්ලිව්. සී. නානායක්කාර මහතා පැවරූ නඩුවක් විභාග කිරීමෙන් අනතුරුව මෙම වාරණය නිකුත් කෙරිණි. කොළඹ ප්‍රධාන දිසා විනිසුරු රංජිත් එන්. වතුපොළ මහතා නිකුත්කළ මෙම වාරණය ලබන 06 දින දක්වා ක්‍රියාත්මක වේ.විත්තිකරුවන්ට අතුරු තහනම් දැන්වීම් හා නොතිසි නිකුත් කළ විනිසුරුවරයා එදිනම අධිකරණය ඉදිරියේ කරුණු දක්වන ලෙසද නියෝග කෙළේය.එම සමිතියේ පළාත් ප්‍රාදේශීය සභා ලේකම් මුදිතා ලියනපතිරණ මගින් කැඳවා ලබන 27 දින කෝට්ටේ ජනාධිපති විද්‍යාලයේ පැවැත්වීමට නියමිතව තිබූ විශේෂ මහ සභා රැස්වීම මෙසේ වාරණයට ලක් කෙරිණි. පැමිණිල්ල වෙනුවෙන් නීතිඥ අතුල ද සිල්වා මහතාගේ උපදෙස් පරිදි නීතිඥ පි‍්‍රයන්ත ජයවර්ධන මහතා අධිකරණය ඉදිරියේ කරුනු දැක්වීය.නීතිඥ ජයවර්ධන මහතා අධිකරණය ඉදිරියේ මෙසේ ද පැවසීය.අධ්‍යාපන නියුක්තිකයින්ගේ සමුපකාර සකසුරුවම් සහ ණය දෙන සමිතියේ 2009 ජනවාරි 03 දින පත්වූ සභාපති ඇතුළු අධ්‍යක්‍ෂ මණ්ඩලය සිය බලතල අනිසි ලෙස රීති මාලාවට පටහැනිව පාවිච්චි කිරීම හේතුවෙන් සමිතියේ සාමාජිකයින් දෙදෙනකු කොළඹ දිසා අධිකරණයේ නඩු පැවරීය.එම පැමිණිල්ල සලකා බැලූ දිසා අධිකරණය අදාළ පාලක මණ්ඩලයට සිය නිලතලවල කටයුතු කිරීම වළක්වමින් වාරණ නියෝගයක් නිකුත් කෙළේය.එම වාරණ නියෝගය පිළිබඳ නඩු විභාගය ක්‍රියාත්මකව පවතින අතර සමිතියේ කටයුතු සමුපකාර සංවර්ධන කොමසාරිස්වරයා පත්කළ අතුරු පාලක මණ්ඩලයක් මගින් ක්‍රියාත්මක කෙරේ.සමිතියේ කටයුතු එසේ ක්‍රියාත්මක වෙද්දී මුදිතා ලියනපතිරණ නීතිවිරෝධීව, සමිතියේ අතුරු ව්‍යවස්ථාවට පටහැනිව කැඳවා ඇති රැස්වීම තහනම් කරන ලෙසද එසේ රැස්වීමක් පැවැත්වීමට මුදිතා පතිරණට අයිතියක් නොමැති බවට තීන්දුවක් ලබාදෙන ලෙසත් පැමිණිල්ල මගින් ඉල්ලා සිටියේය. නඩුවේ වැඩිදුර විභාගය ලබන 06 දින ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109233</link>
    <topic>ජෝ අබේවික්‍රමයන්ගේ අභාවය සිනමාවට පිරිමැසිය නොහැකි පාඩුවක්</topic>
    <author/>
    <content>සිංහල සිනමාව නංවාලීමට ඔපවත් කිරීමට සහ අර්ථපූර්ණ කිරීමට මහා මෙහෙවරක් සිදු කළ ජෝ අබේවික්‍රමයන්ගේ අභාවය සිංහල සිනමාවට පිරිමැසිය නොහැකි පාඩුවක් බව ජනාධිපති මහින්ද රාජපක්ෂ මහතා ශෝක පණිවුඩයක් නිකුත් කරමින් කියා සිටී. එම ශෝක පණිවුඩය මෙසේය.ශ්‍රී ලාංකේය සිනමාව ජාත්‍යන්තර තලයකට ගෙන යාමට අති විශිෂ්ට මෙහෙවරක් ඉටු කළ ප්‍රවීණ රංගධර ජෝ අබේවික්‍රමයන්ගේ අභාවය පිළිබඳ පුවත දැනගැනීමෙන් මම මහත් සංවේගයට පත්වීමි. මේ මොහොත වන විට මා එක්සත් ජාතීන්ගේ මහා මණ්ඩලයේ රාජ්‍ය නායක සැසිවාරයට සහභාගී වී  සිටින බැවින් මේ අග්‍රගණ්‍ය කලා කරුවාට අවසන් බුහුමන් දැක්වීමට පැමිණිය නොහැකි වී ඇත. එබැවින් ශෝක පණිවිඩයක් නිකුත් කරමින් ජෝ අබේවික්‍රමයාණන්ට ආදරය කරන සුවහසක් කලා කාමීන් අතරට මම ද එක්වෙමි. ජෝ අබේවික්‍රමයන් සිංහල සිනමාවේ පහළ වූ අති විශිෂ්ට චරිතාංග රංගධරයෙකි. අඩ සියවසකට වඩා වැඩි ඔහුගේ සිනමා ගමනේදී ඔහු ඒ ප්‍රතිභාව ලාංකේය සිනමාව හමුවේ සලකුණු කොට තිබේ. ජෝ අබේවික්‍රමයන් සුවිශේෂී කලාකරුවකු වන්නේ ඔහු මේ සියල්ල ඔහුගේ චරිතය තුළින් ම උකහා ගැනීම නිසා ය. ජීවන අත්දැකීම් සිය රංග පාසල කරගත් ලෝකයේ ඉතා අඩු පිරිසක් වූ කලාකරුවන් අතරට ජෝ අබේවික්‍රමයන් එක්වන්නේ එබැවිනි.ජෝ අබේවික්‍රමයන් ගමට, ගැමි කමට ආදරය කළ කලා කරුවෙකි. ඒ නිසාම ඔහු ගැමිකම නගරයට පමණක් නොව ලෝකයටම ගෙන යාමට සමත් විය. ශ්‍රී ලාංකික ගැමිකම සිනමා රසිකයා දුටුවේ ජෝ අබේවික්‍රමයන් තුළිනි. එසේ වූ “ජෝ” ලකුණ ලෝකයේ හොඳම නළුවාට හිමි සම්මානයට ද පාත්‍ර වූ බව අපට අමතක නොවේ.ගැමිකම අවඥාවට ලක් වූ යුගයක එය ආභරණයක් කර ගත් ජෝ ගේ ගුණයට මා මෙන්ම තවත් බොහෝ පිරිසක් ඇළුම් කළ බව මම දනිමි. එසේම විදෙස්මූල චිත්‍රපට සමාගම් අධිකාරියට එදා යටත් ව තිබූ දේශීය සිනමාව ඉන් නිදහස් කර ගැනීමට සිරිසේන විමලවීරයන් සමඟ ජෝ අබේවික්‍රමයන් කළ අරගලයද අපට අමතක නොවේ. ජාතික චිත්‍රපට සංස්ථාව බිහි කිරීමට ඔහුගේ පුරෝගාමීත්වයෙන් යුතු වූ එම මෙහෙවර ද ඉවහල් වූ බව අප මේ අවස්ථාවේ සිහිපත් කරන්නේ කෘතවේදීව ය.ජෝ අබේවික්‍රමයන්ගේ ප්‍රතිභා පූර්ණ රංගනය බොහෝ සම්මානයන්ට පාත්‍ර විය. වසර ගණනාවක්ම විචාරක සම්මාන, සරසවි සම්මාන, ජනාධිපති සම්මාන ඔහු හිමිකර ගත්තේ ය. ජාත්‍යන්තර සම්මාන රැසකට ද ඔහු හිමිකම් කීවේය. මේ සියල්ල සේම ඔහු රසිකයන්ගෙන් ලද සම්මානයට බොහෝ ආදරය කළේ ය. ජෝ අබේවික්‍රමයන්ට ලැබුණ සෑම සම්මානයකින්ම ඔපවත් වූයේ දේශීය සිංහල සිනමාවය. සිංහල සිනමාව නැංවීමට එය ඔපවත් කිරීමට අර්ථ පූර්ණ කිරීමට මහා මෙහෙවරක් කළ ජෝ අබේවික්‍රමයන් දැයෙන් සමුගැනීම පිළිබඳව මාගේ සංවේගය නැවතත් ප්‍රකාශ කරමි.ඒ මහතාගේ අභාවයෙන් ශෝකයට පත් ආදරණීය දරු දෙදෙනා ඇතුළු පවුලේ නෑ හිතමිත්‍රාදීන්ට මාගේ සහ අප රජයේ බලවත් ශෝකය පිරිනමමි.ප්‍රවීණ රංගධර ජෝ අබේවික්‍රම කලාකරුවාණන්ට නිවන් සැප ලැබේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109234</link>
    <topic>උඩප්පුව කාලි දේවාලයේ බිලි පූජාව නවතයි</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>වසර ගණනාවක කාලයක් තිස්සේ උඩප්පුව වීර භද්‍රකාලි අම්මන් කෝවිලේ සත්ත්ව බිලි පූජා පැවැත්වීමේ විශේෂ පූජාව නියමිත අයුරින් අද (23 දා) නොපැවැත්වීමට එම කෝවිලේ පූජක හා භාරකරුවන් පෙරේදා (21 දා) රාත්‍රී පැවැති විශේෂ සාකච්ඡාවකදී තීරණය කර ඇත.මෙතෙක් කාලයක් එළුවන් හා කුකුළන් ඝාතනය කර එම මසින් බැතිමතුන් වෙත මාංශ ආහාර වේලක් පිරිනැමුන අතර සත්ත්ව ඝාතන නතර කිරීම නිසා බැතිමතුනට නිර්මාංශ ආහාරමය දානයක් අද (23) දහවල් ලබාදෙන බව එහි ප්‍රකාශකයෙක් කීය.උසස් පොලිස් නිලධාරීන් පැමිණ සත්ත්ව බිලි පූජා පැවැත්වීම නීති විරෝධී බව දැනුම් දීම නිසා තමන් මෙම පියවර ගත් අතර බාරහාර සඳහා සතුන් බිළි දීමට බැතිමතුනට අවසර ලබා නොදෙන අතර බාරහාර වෙනුවෙන් කෝවිලට බාර දෙන සතුන් හෝ බාර නොගන්නා බවත් එම ප්‍රකාශකයා කීය.කෝවිල් භාරකාරත්වය එළුවන් 25 පමණ ඝාතනය කරනු ලබන අතර බැතිමතුන් ඊට වැඩි සංඛ්‍යාවක් කෝවිල ඉදිරිපිට දී බිලි පූජාවන්ට යොදා ගන්නා නමුත් මේ වසරෙ (23 දා) පැවැත්වෙන උත්සවයේ කෝවිල් පරිශ්‍රය තුළ එවැන්නක් සිදු නොකරන බවත් පූජකවරයෙක් පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109235</link>
    <topic>නැවත පදිංචි කිරීම ගැන අමෙරිකාවෙන් ප්‍රශංසා</topic>
    <author>මහින්ද අලුත්ගෙදර</author>
    <content>ශ්‍රී ලංකා රජයේ නැවත පදිංචි කිරීමේ කටයුතු සම්බන්ධයෙන් සැබවින්ම සතුටට පත්විය හැකි බව අමෙරිකා එක්සත් ජනපදය අවධාරණය කරයි.නැවත පදිංචි කළ ජනතාවගේ ජීවනෝපාය සවිමත් කිරීම සඳහා ජනාධිපති මහින්ද රාජපක්ෂ මහතාගේ නායකත්වය යටතේ වර්තමාන රජය ප්‍රශංසනීය කාර්යභාරයක් ඉටුකර තිබෙන බව ශ්‍රී ලංකාවේ අමෙරිකානු තානාපතිනි පැට්‍රිෂියා බියුටේනිස් මහත්මිය ප්‍රකාශ කරයි.වව්නියාව ප්‍රදේශයේ සිදු කළ නිරීක්ෂණ චාරිකාවකට එක්වෙමින් ඒ මහත්මිය මේ බව ප්‍රකාශ කළ බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය සඳහන් කරයි.නැවත පදිංචි කළ පුද්ගලයන් වෙසෙන ප්‍රදේශ නිරීක්ෂණය කළ තානාපතිනිය ඔවුන් වඩා හොඳින් තම ජීවනෝපාය කරගෙන යන බවත් නැවත පදිංචි කිරීම සඳහා ඉතිරිවී සිටින පුද්ගලයන් ද කඩිනමින් නැවත පදිංචි කර ඔවුන්ගේ ආර්ථිකයද ශක්තිමත් කිරීමට රජය කටයුතු කරනු ඇතැයි තමා අපේක්ෂා කරන බවත් පැට්‍රිෂියා බියුටේනිස් මහත්මිය ප්‍රකාශ කර ඇත.මේ කාර්යයේදී අමෙරිකානු රජය සමඟ එක්ව ශ්‍රී ලංකාවට අවශ්‍ය සහයෝගය දැක්වීමට තමන් සූදානමින් සිටින බවද ශ්‍රී ලංකාවේ අමෙරිකානු තානාපතිනිය පැවැසූ බව ශ්‍රී ලංකාවේ අමෙරිකානු තානාපති කාර්යාලය සඳහන් කරයි.මෙහිදී අමෙරිකානු තානාපතිනිය දෙමළ ජාතික සන්ධානයේ නියෝජිතයන් සහ වව්නියාව දිස්ත්‍රික් ලේකම්වරිය හමුවී සාකච්ඡා පවත්වා තිබේ.උතුරේ සංචාරයක නිරත වූ ඒ මහත්මිය යටිතල පහසුකම්වල දියුණුව පිළිබඳවද සොයා බැලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109236</link>
    <topic>මානව හිමිකම් සුරැකීම ගැන රටවල් රැසකින් ශ්‍රී ලංකාවට ප්‍රසාදය</topic>
    <author>අනුර පේ‍්‍රමලාල් සහ නුවන් කොඩිකාර</author>
    <content>මානව හිමිකම් සුරැකීමට ශ්‍රී ලංකාව මෙතෙක් ගෙන ඇති පියවර පිළිබඳ මැද පෙරදිග, අපි‍්‍රකා, මෙන්ම චීනය, රුසියාව, ඉන්දියාව ඇතුළු ලෝකයේ ප්‍රබල රටවල් රැසක ප්‍රසාදය හිමි වුණ බව වාරි මාර්ග හා ජලසම්පත් කළමනාකරණ ඇමැති නිමල් සිරිපාලද සිල්වා මහතා පැවැසීය.ශ්‍රී ලංකාවට එල්ල වන ඕනෑම අභියෝගයකදී එය විසඳා ගැනීමට එම රටවල්හි සහාය ලබා දීමට කැමැත්ත පළ කළ බව ද හෙතෙම කීවේය.කොළඹ මහවැලි කේන්ද්‍රයේ ඊයේ (22) පැවැති ශ්‍රී ලංකා නිදහස් පක්ෂ මාධ්‍ය හමුවේදී ඇමැතිවරයා එසේ ප්‍රකාශ කළේය. දරුස්මාන් වාර්තාව, චැනල් 4 වීඩියෝ පටිය පිළිබඳ මානව හිමිකම් කොමිසම ඉදිරියේ ඇමැති මහින්ද සමරසිංහ මහතාගේ නායකත්වයෙන් යුතු කණ්ඩායම කරුණු පෙන්වාදුන් බවත්, ඊට යහපත් ප්‍රතිචාර ලැබුණ බවත් ඒ මහතා සඳහන් කෙළේය. මෙරට මානව හිමිකම් සුරැකීමට වත්මන් රජය ගත් පියවරයන් පිළිබඳ මානව හිමිකම් කොමිසමේ ප්‍රධානී නවනීදම් පිල්ලේ මහත්මියද හමු වී කරුණු පෙන්වා දීමට හැකි වුණ බවත් සිරිපාල ද සිල්වා මහතා පැවැසීය.මීට අමතරව රටවල් 46ක තානාපතිවරුන්ද දැනුවත් කර ඔවුන් තුළ තිබු වැරැදි මත දුරු කිරීමට හැකි වුණ බවද නිමල් සිරිපාලද සිල්වා මහතා ප්‍රකාශ කළේය. මානව හිමිකම් කොමිසමේ න්‍යාය පත්‍රයට දරුස්මාන් වාර්තාව ඇතුළත් කිරිමට ඇතැම් ජාත්‍යන්තර සංවිධාන උත්සහ ගන්නා බව පැවැසු ඇමැතිවරයා ඊට දැඩි විරෝධය තම කණ්ඩායම පළ කර ඇති බවද කීවේය. මානව හිමිකම් පිළිබදව පැන නඟින ඕනෑම ප්‍රශ්නයක් පිළිබඳ සාකච්ඡා කිරීමට සුදානම් බවද හෙතෙම සඳහන් කළේය.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ සෙනවිරත්න, ධීවර හා ජලජ සම්පත් ඇමැති දොස්තර රාජිත සේනාරත්න මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109237</link>
    <topic>දිස්ත්‍රික් සංවර්ධනයට රු.මිලියන 60,000ක්</topic>
    <author/>
    <content>රට පුරා දිස්ත්‍රික්ක 20ක විවිධ සංවර්ධන ව්‍යාපෘති සඳහා ආර්ථික සංවර්ධන අමාත්‍යාංශය මේ වසරේදී රුපියල් දස ලක්ෂ (මිලියන) 60000ක් වෙන් කර තිබේ.සංවර්ධන ව්‍යාපෘති සඳහා වැඩිම මුදලක් වැය කර ඇති වසර වශයෙන් මේ වසර ඉතිහාසගත වේ.මේ යටතේ වැඩිම මුදලක් වෙන් කර ඇත්තේ මහනුවර දිස්ත්‍රික්කයට වන අතර ඒ මුදල රුපියල් ලක්ෂ 52965කි.කුරුණෑගල දිස්ත්‍රික්කයට වෙන් කර ඇති මුදල රුපියල් ලක්ෂ 52395 ක් වන අතර එය දෙවැනියට වැඩිම මුදලක් වෙන් කළ දිස්ත්‍රික්කය වේ. මේ හැර ගම්පහ දිස්ත්‍රික්කයට රුපියල් ලක්ෂ 49152ක්ද, බදුල්ල දිස්ත්‍රික්කයට රුපියල් ලක්ෂ 41233ක්ද, ගාල්ල දිස්ත්‍රික්කයට රුපියල් ලක්ෂ 43656ක්ද කෑගල්ල දිස්ත්‍රික්කයට රුපියල් ලක්ෂ 40795ක්ද වෙන් කර තිබේ.කොළඹ දිස්ත්‍රික්කයට රුපියල් ලක්ෂ 32901ක්, කලුතර දිස්ත්‍රික්කයට රුපියල් ලක්ෂ 30783ක්, රත්නපුර දිස්ත්‍රික්කයට රුපියල් 37910ක්, පුත්තලම දිස්ත්‍රික්කයට රුපියල් ලක්ෂ 29855ක්, පොළොන්නරුවට රුපියල් ලක්ෂ 25379ක්, අනුරාධපුරයට රුපියල් ලක්ෂ 39934ක්, මොනරාගලට රුපියල් ලක්ෂ 29799ක්, හම්බන්තොටට රුපියල් ලක්ෂ 21565ක්, ත්‍රිකුණාමලයට රුපියල් ලක්ෂ 16412ක්, මඩකළපුවට රුපියල් ලක්ෂ 21639ක් අම්පාරට රුපියල් ලක්ෂ 17741ක්ද මේ යටතේ වෙන් කර තිබේ.මීට අමතරව ප්‍රධාන වශයෙන් ක්‍රියාත්මක කෙරෙන උතුරු වසන්තය හා නැගෙනහිර නවෝදය වැඩසටහනට අමතරව පළාත් වශයෙන් සංවර්ධන ව්‍යාපෘතීන් නවයක්ද ආරම්භ කර තිබේ. ඒ අනුව රුහුණු උදානය, සබරගමු අරුණෝදය, වයඹ පුබුදුව, කඳුරට උදානය, පුබුදමු වෙල්ලස්ස, රජරට නවෝදය සහ කොළඹ, කළුතර සහ ගම්පහ දිස්ත්‍රික්කවල බටහිර රන් අරුණ ව්‍යාපෘති ආරම්භ කැර ඇත.තවද දිවිනැගුම වැඩසටහන්, සමෘද්ධි වැඩසටහන්, පාරවල් කාපට් කිරීම, පාසල්වල වැසිකිළි කැසිකිළි පහසුකම් දියුණු කිරීම සහ මාතෘ සායන පැවැත්වීමට මධ්‍යස්ථාන ඉදිකිරීම ආදී ව්‍යාපෘතීන්ද ආරම්භ කර ඇත.මෙම සංවර්ධන සංග්‍රාමය තුළින් වසර 2013 වන විට ශ්‍රී ලංකාවේ ඒකපුද්ගල ආදායම ඇමරිකන් ඩොලර් 4000 දක්වාත්, වසර 2025 වන විට ඇමරිකන් ඩොලර් 7500 සිට 10,000 දක්වාත් වර්ධනය කරමින් රටේ ආර්ථිකය ශක්තිමත් කිරීමට රජය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109238</link>
    <topic>ජෝ අබේවික්‍රම අවසන් කටයුතු අද රාජ්‍ය අනුග්‍රහයෙන්</topic>
    <author>මානෙල් පුෂ්ප කුමාරි</author>
    <content>අභාවප්‍රාප්ත ප්‍රවීණ රංගන ශිල්පී ජෝ අබේවික්‍රම මහතාගේ අවසන් කටයුතු පූර්ණ රාජ්‍ය අනුග්‍රහය යටතේ අද (23) බොරැල්ල කනත්තේදී සිදු කරයි.ජෝ. අබේවික්‍රම මහතාගේ දේහයට මහජන ගෞරව දැක්වීම සඳහා ඊයේ (22) බොරැල්ල ජයරත්න මල් ශාලාවේ තැන්පත් කර තිබුණි.අද (23) පෙරවරු 8.30 සිට පස්වරු 3.00 දක්වා මහජන ගෞරවයට කොළඹ කලා භවනේ තැන්පත් කර ඇති දේහය අවසන් කටයුතු සිදු කිරීම සඳහා පස්වරු 4.00 ට බොරැල්ල කනත්තට ගෙන ඒමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n1109239</link>
    <topic>ශ්‍රී ලංකාවට එරෙහි යෝජනාව ඔස්ට්‍රේලියා පාර්ලිමේන්තුව පරාජය කරයි</topic>
    <author>නුවන් කොඩිකාර සහ පණ්ඩුක සමරසේකර</author>
    <content>පොදු රාජ්‍ය සමුළුවට ශ්‍රී ලංකාව සහභාගීවීම වැළැක්විය යුතු බවට ඔස්ට්‍රේලියානු පාර්ලිමේන්තුවට ගෙන ආ යෝජනාවක් එරට රජය සහ විපක්ෂය විසින් පරාජයට පත් කර ඇති බව තානාපති අරංචි මාර්ග පවසයි.ශ්‍රී ලංකාවේ යුද ගැටුම් පැවති අවසන් සමයේ මානව හිමිකම් කඩවූවා යැයි කියන සිදුවීම් සම්බන්ධයෙන් පරීක්‍ෂණයක් කළ යුතු බවට රජයට බල කරමින් පොදු රාජ්‍ය මණ්ඩල සමුළුවට ශ්‍රී ලංකාව සහභාගී වීම වැළැක්විය යුතු බව යෝජනාව ගෙන ආ ඔස්ට්‍රේලියානු හරිත පක්ෂය සඳහන් කරයි.ආගමන හා පුරවැසිභාවය පිළිබඳ ඇමැතිවරයා මේ පිළිබඳ පියවර ගත යුතු බවට යෝජනාවේ සඳහන් විය.විදේශ රටක ප්‍රතිපත්ති කෙරෙහි තම රටට බලපෑම් එල්ල කළ නොහැකි බැවින් මෙම යෝජනාව ප්‍රතික්ෂේප කරන බව ඔස්ට්‍රේලියානු රජය සහ විපක්ෂය පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n11092310</link>
    <topic>පොතුපිටිය-ඉලුඹකන්ද මඟ ඉදිවන්නේ සිංහරාජයේ ඉඩමක නොවේ</topic>
    <author>රත්නපුර විශේෂ වාර්තාකරු</author>
    <content>කලවාන ආසනයට අයත් පොතුපිටිය සිට ඉලුඹ කන්ද දක්වා ඉදිකරන මාර්ගය ලෝක උරුමයක් වූ සිංහරාජ රක්ෂිතය මැදින් හෝ රක්ෂිතයට අයත් ඉඩම් කොටසකින් ඉදිවන මාර්ගයක් නොවේ යයි රත්නපුර දිසා වන නිලධාරී පාලම කුඹුර මහතා 20 දා පැවති රත්නපුර දිස්ත්‍රික් සම්බන්ධීකරණ කමිටු රැස්වීමේදී පිළිතුරු දෙමින් කියා සිටියේය.රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනවිරත්න මහතාගේ ප්‍රධානත්වයෙන් රත්නපුර දිස්ත්‍රික් ලේකම් කාර්යාලීය ශ්‍රවණාගාරයේදී සම්බන්ධීකරණ කමිටු රැස්වීම පැවැත්විණි.රත්නපුර දිස්ත්‍රික් මන්ත්‍රී හා කලවාන ශ්‍රී ලංකා නිදහස් පක්ෂ සංවිධායක ජානක වක්කුඹුර මහතා සභාපතිතුමන් ලෝක උරුමයක් වූ සිංහරාජ වනාන්තරය මැදින් මාර්ගයක් කපමින් විශාල වන විනාශයක් කරන බවට එම ප්‍රදේශය නියෝජනය කරන මන්ත්‍රීවරයා හැටියට විශාල මඩ ප්‍රචාරයක් මට විරුද්ධව ගෙන යමින් පවතිනවා. සිංහරාජ වන රක්ෂිතයට යාබදව ඉදිවන මෙම මාර්ගය සිංහරාජයට හානියක් වන පරිදි ඉදිවනවාද නැද්ද යන්න රත්නපුර දිස්ත්‍රික් සම්බන්ධීකරණ කමිටුව හමුවේ පැහැදිලි ප්‍රකාශයක් රත්නපුර දිස්ත්‍රික් වන නිලධාරිවරයාට ප්‍රකාශ කරන ලෙස ඉල්ලා සිටිනවා.රත්නපුර දිස්ත්‍රික් සම්බන්ධීකරණ කමිටුවේ සභාපති රාජ්‍ය පරිපාලන හා ස්වදේශ කටයුතු පිළිබඳ ඇමැතිවරයා ජානක වක්කුඹුර මහතා කරන ලද ඉල්ලීමට සම්බන්ධ කාරණය අද රත්නපුර දිස්ත්‍රික්කයට පමණක් නොව රජයටත් මුළු රටටත් බලපාන ප්‍රශ්නයක් වී තිබෙනවා. එම නිසා කලවානේ ඉදිවන මෙම නව මාර්ගය සිංහරාජ රක්ෂිතයට අයත් ඉඩම මැදින් ඉදිවනවාද නැද්ද යන්න සභාව දැනුවත් කරන ලෙස රත්නපුර දිස්ත්‍රික් වන අඩවි නිලධාරීවරයාගෙන් ඉල්ලා සිටියේය.රත්නපුර දිස්ත්‍රික් වන අඩවි නිලධාරී පාලම කුඹුර මහතා කලවාන පොතුපිටිය හරහා ඉලුඹකන්ද දක්වා ඉදි කරන මාර්ගය ඉදි කරනු ලබන්නේ ලෝක උරුමයක් වූ සිංහරාජ රක්ෂිතයට අයත් ඉඩම් කොටසේ නොවෙයි. 1994 වර්ෂයේදී ඉඩම් ප්‍රතිසංස්කරණ කොමිසමට අයත් මේ ඉඩම සිංහරාජ රක්ෂිතයට පවරා ගන්නා ලෙස ගැසට් නිවේදනයක් තිබුණත් මේ දක්වා පවරා ගැනීමක් සිදු කර නැහැ. ඉදිරියේදී පවරා ගැනීම් සඳහා කටයුතු කරගෙන යනවා. රත්නපුර දිස්ත්‍රික් පාර්ලිමේන්තු මන්ත්‍රී ජානක වක්කුඹුර මහතා විශාල මඩ ප්‍රචාර යවමින් කතා කරන පොතුපිටිය කැනිල්ලපිටිය ඉලුඹකන්ද දක්වා ඉදි කරන මාර්ගය ඉදි කරනු ලබන්නේ ලෝක උරුමයක් වන සිංහරාජ රක්ෂිතයට අයත් ඉඩම් කොටසේ නොවේ. මාර්ගය ඉදි කරනු ලබන්නේ පෞද්ගලික ඉඩමක ජනතාව පදිංචිවී සිටින කොලනිය හරහායි.දිසා වන නිලධාරී මහතා පැවසූ පරිදි 1994 වර්ෂයේදී සිංහරාජ රක්ෂිතයට පවරා ගැනීමට ගැසට් කර තිබුණත් මේ දක්වා පවරා ගැනීමක් නොකර ඇති ඉඩමකද නොවෙයි. සිංහරාජ රක්ෂිතයට යාබදව පිහිටි (ලොලනියේ) පවුල් 60 ක් තේ වගා කරමින් ජීවත් වනවා. යන්න එන්න හරියට මාර්ගයක් නැහැ. දැනට ඉදි කරගෙන යන මාර්ගය කිලෝමීටර් 13.4 ක් දුරින් යුක්තයි.මේ වන විට කිලෝමීටර් 10 ක් පමණ ඉදි කර අවසානයි. තව ඉදි කිරීමට තිබෙන්නේ කිලෝමීටර් 3.4 ක් පමණයි. පාර ඉදි කිරීම් ආරම්භ කළ මුල් අවදියේ විරුද්ධ නොවූ අය අද විරුද්ධ වීම පුදුම සහගතයි. මේ සම්බන්ධීකරණ කමිටු රැස්වීමට නව රත්නපුර දිස්ත්‍රික් ලේකම් එච්. බී. කමල් පද්මසිරි මහතා ඇතුළු රජයේ ආයතනවල නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n11092311</link>
    <topic>ත්‍රස්තවාදය තුරන් කිරීමට සංඝරත්නයේ ආශිර්වාදය බෙහෙවින් ඉවහල් වුණා</topic>
    <author>සුභානි සේනානායක සහ දයා විජේරත්න දොඩංගොඩ විශේෂ</author>
    <content>තිස් වසරක කුරිරු ත්‍රස්තවාදය තුරන් කරන්නට සංඝරත්නයේ ආශිර්වාදය බෙහෙවින් ඉවහල් වූ බව ආරක්‍ෂක ලේකම් ඝෝඨාභය රාජපක්‍ෂ මහතා පැවසීය.තමා තරුණ නිලධාරියකු ලෙස ක්‍රියාන්විතයේ සේවය කරද්දී මෙහෙයුමක් සිදුකිරීමට පෙර සංඝරත්නය පැමිණ ආශිර්වාද කළ හැටි තමාට අදත් සිහිපත් වන බවද හෙතෙම පැවසීය.ජනාධිපති මහින්ද රාජපක්‍ෂ මහතාටත් ආරක්‍ෂක ලේකම් ලෙස තමාටත් ත්‍රිවිධ හමුදාපතිවරුන් ඇතුළු රණවිරුවන්ට මහත් ශක්තියක් මෙරට සංඝරත්නය ලබාදුන් බවද එසේ නොවන්නට මෙම ජයග්‍රහණය සමරන්නට නොහැකි වනු ඇතැයිද හෙතෙම කීය.රට සංවර්ධනය කරා රැගෙන යද්දී ජනාධිපතිතුමා ප්‍රමුඛ රජය වටා මහා සංඝරත්නය ආශිර්වාද ලබා දෙමින් මහා වලල්ලක් ලෙස සිටින බැවින් එම ජයග්‍රහණය කරා ඉක්මනින් ළඟාවීමට හැකි වනු ඇතැයිද ආරක්‍ෂක ලේකම්වරයා ප්‍රකාශ කළේය.ආරක්‍ෂක ලේකම් ඝෝඨාභය රාජපක්‍ෂ මහතා මෙම අදහස් පළ කළේ පෙරේදා (21) වරාය හා මහාමාර්ග නියෝජ්‍ය අමාත්‍ය රෝහිත අබේගුණවර්ධන මහතාගේ 45 වැනි උපන් දිනය නිමිත්තෙන් පයාගල, කන්දෙවත්ත ශ්‍රී සිරිමුණි විහාරය එතුමාගේ වියදමින් සදා සඟසතු කොට පූජා කිරීමේ උත්සවයට සහභාගී වෙමිනි.මෙහිදී බුදුමැදුර, සංඝාවාසය, දෙමහල් ගොඩනැගිල්ල, ඝන්ඨා කුලුන , රන්වැට, දේවාල ගේ ඇතුළු සියලු ඉදිකිරීම් සිදුකොට සඟ සතු කොට පූජාකිරීම ආරක්‍ෂක ලේකම්වරයොගේ ප්‍රධානත්වයෙන් සිදු කෙරිණි.මෙහිදී කළුතර දිස්ත්‍රික්කයේ ශිෂ්‍යත්වය ඉහළින් සමත් වූ දරුවන් දෙදෙනෙකුට මූල්‍යමය ආධාර ලබාදීමද, ශ්‍රී. ල.නි.ප බලමණ්ඩල පැරණිම සාමාජිකයාට උපහාර පිදීමද, පරිගණක මධ්‍යස්ථානයක් විවෘත කිරීමද සිදු වූ අතර ශ්‍රී.ල.නි. පක්‍ෂය කළුතර දිස්ත්‍රික් සංවිධායක, නියෝජ්‍ය ඇමැති නියෝජනය මගින් රෝහිත අබේගුණවර්ධන මහතාට උපහාර පිදීමද සිදුවිය.ආරක්‍ෂක ලේකම්වරයා මෙසේද පැවසීය. අද උපන් දිනය බෞද්ධ ආගමික උත්සවයක් සිදුකරමින් රෝහිත අබේගුණවර්ධන මහතා සැමරීම සතුටක්. මේ තරම් විශාල වුණත් පුණ්‍යකර්මයත් සිදුකළාම ඉතා විශාල සතුටක් ලබන්න පුළුවන්.දරු දැරියන්ට නවීන තාක්‍ෂණය පුහුණු කරවීම තුළින් දරුවන්ට හොඳ හෙට දිනක් ලබාදීමට හැකිවනවා. සන් මයික්‍රොසෝෆ්ට් පරිගණක නිර්මාණකරුවා ලෝකයේ පොහොසත් 10 දෙනාගෙන් කෙනෙක්. ඔහුට වෛද්‍යවරයා පිළිකාවක් සෑදි ඇති බවත් මාස හයකින් මියයාහැකි බවත් කීවා. එවිට ඔහු ප්‍රකාශ කළේ තම රටට ජනවර්ගයාට මියයාමට පෙර සේවයක් කළ යුතු බවයි. මේ තමයි කළ යුතු දෙය. අපි ඉගෙන ගත්තේ බෞද්ධ පසුබිමක. නාලන්දා විද්‍යාලයේ මට බුද්ධාගම විෂය ඉගැන්වූයේ කොටගම වාචිස්සර හිමියන්. එවැනි ශ්‍රේෂ්ඨ උත්තමයන් නිසා තමයි අපි රටට මෙවන් සේවයක් සිදු කරන්නේ. රෝහිත අබේගුණවර්ධන මහතා තම පියාණන් සිහිකරමින් සිදුකළ මෙම පුණ්‍ය කර්මය මියයන තුරු සිහිපත් කළ හැකියි.වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා - මම ඉපදුන ගමට දහම් පාසල් ගිය පන්සලට යමක් කරන්න ඕන කියන අදහසින් පසුගිය උපන්දිනේ පළමු පස් පිඩැල්ල කැපුවා . අඩි 10ත් 20ත් අතර කුටියක තමයි දහම් අධ්‍යාපනය අපි ලැබුවේ. මට ඕන උනේ මහමෙව්නා උයන වගේ විහරස්ථානයක් හදන්න. ඒ සිහිනය අද සැබෑවුණා. මගේ මවුපියන් බෞද්ධ ආගමික පරිසරයක අපිව හැදුවා. මගේ පියා අද කොහේ හරි ඉඳන් මේ දේ බලන් ඉන්නවා ඇති.මේ පරිගණක පාසල හැදුවෙත් දරුවන්ට විනය සමඟ පරිගණක දැනුම ලබාදෙන්න. දරුවන් උදේ ඇවිත් බෝධි මළුව අමදාලා බුදුන් වැඳලා පරිගණක පාසලට යා යුතුයි. මම වැඩවලට ඔවුන්ට ලකුණු ලබාදෙනවා. ඒ අය විනය ගරුක දරුවන් ලෙස සමාජයට මුදාහාරීම මගේ අරමුණයි.විහාරාධිපති ලියන්විල විමලරතන හිමියෝද කතා කළහ.විහාරාධිපති ලියන්වල විමලරත්න හිමියන්ද කළුතර උතුර අශෝකාරාමිධිපති පරකඩුවේ සරණංකර හිමියන් අදහස් දැක්වූ අතර පාර්ලිමේන්තු මන්ත්‍රී ජේ. ආර්. පී. සූරියප්පෙරුම, ජාතික ඉතිරිකිරීමේ බැංකුවේ අධ්‍යක්‍ෂ ජ්‍යෙතිර්වේදී සුමනදාස අභයගුණවර්ධන මහත්වරුද අදහස් දැක්වූහ.මෙම අවස්ථාවට මහා සංඝරත්නය, වරාය හා මහාමාර්ග අමාත්‍යාංශයේ ලේකම් අජන්තා කුරේ, වරාය අධිකාරියේ සභාපති ආචාර්ය පි‍්‍රයත් බී වික්‍රම, පළාත් සභා ප්‍රාදේශීය සභා මන්ත්‍රීවරු ප්‍රදේශවාසීන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=n11092312</link>
    <topic>රටක් ලෙස ඉදිරියට යන ගමනේදී සාහිත්‍යයට කළ හැකි මෙහෙය විශාලයි</topic>
    <author>පණ්ඩුක සමරසේකර – මහනුවර දිසා සමූහ කේ. චන්ද්‍රරත්න</author>
    <content>සාහිත්‍ය යනු දෙවන ආණ්ඩුවක් යැයි නිර්වචනය කිරීමට අධ්‍යාපන නූතන සාහිත්‍ය විචාරකයන් පෙළඹී ඇත්තේ එහි පවතින සජීවි බව නිසා යැයි පේරාදෙණිය විශ්වවිද්‍යාලයේ සිංහල අධ්‍යන අංශයේ ජ්‍යෙෂ්ඨ කථිකාචාර්ය සරත් සේනාරත්න මහතා ප්‍රකාශ කළේය. ඒ මහතා මෙම අදහස ප්‍රකාශ කළේ කටුගස්තොට කලාප අධ්‍යාපන කාර්යාලය පූජාපිටිය ප්‍රාදේශීය සභාව හා පූජාපිටිය ප්‍රාදේශීය ලේකම් කාර්යාලය එක්ව සංවිධානය කළ ‘සක්නද’ සාහිත්‍ය උත්සවයේ සමාරම්භක දේශනය පවත්වමිණි. උත්සවය ජාතික පාසල් පරිශ්‍රයේ දී ඊයේ (22) සහ අද (23) පැවැත්වේ. එහි දී තවදුරටත් අදහස් දැක් වූ කාරියවසම් මහතා මෙසේ ද කීය. වින්දනය පදනම් කරගත් සාහිත්‍ය ගද්‍ය හා පද්‍ය වශයෙන් වර්ග කිරීමට හැකියි. තවද ගීතය ටෙලිනාට්‍ය චිත්‍රපටය වේදිකා නාට්‍ය හරහා වින්දනය සමාජගත කිරීමට හැකියි. රටක් වශයෙන් ඉදිරියට ගමන් කිරීමට සාහිත්‍ය හරහා කළ හැකි මෙහෙය අති විශාලයි. යම් දෙයක් ඍජුව කීම සාහිත්‍ය නොවේ. වරක් ලෙනින් ප්‍රකාශ කළේ සාහිත්‍යකරුවා යනු සමාජය වෙනස් කිරීමට උපකාරවන කැඩපතක් ලෙසයි.සමාජ සංස්ථාව හා එහි පවතින දුර්වලතා සාහිත්‍ය නිර්මාණ හරහා එළි දැක්වීමට හැකියාව තිබෙනවා. අධ්‍යතන හා නූතන සාහිත්‍ය කෘති සාහිත්‍යධරයන් ඒ සඳහා හොඳම සාක්ෂි සපයනවා. එහි දී පෙරදිග ද බටහිර ද කියා භේදයක් නැහැ.අපට සමාජ සංස්ථාවේ වෙනස්වීම ගැන ගැඹුරින් අධ්‍යයනය කිරීමට මාර්ටින් වික්‍රමසිංහ මහතාගේ නවකතා කෘති විශාල මග පෙන්වීමක් සිදු කරනවා. අදටත් ළමා කෘතීන් අතරින් ඉදිරියෙන් තබා කතා කරන කුමාරතුංග මුණිදාසයන්ගේ පද්‍යවලින් ලබාදෙන වින්දනය හා වක්‍රෝක්තිය අතිශයින් ප්‍රසංශනීයයි.ජාතක කතාව නව ආරකින් සමාජ ගත කිරීම මහාචාර්ය සරච්චන්ද්‍රයන් ගත් උත්සාහය අමතක කිරීමට බැහැ. සිංහබාහු මනමේ නාට්‍යය ඒ සඳහා හොඳම ඬදසුන්ය. ඒ වගේ බර්ට්‍රෝල් බ්‍රෙස්ට්ගේ හුණුවටය තුළින් සමාජයට ලබාදුන් පණිවිඩය එදා මෙන් අදටත් ගැලපෙන බව ද පැවසීය.මෙම සක්හද කළා මංගල්‍ය සඳහා පාර්ලිමේන්තු මන්ත්‍රී එරික් වීරවර්ධන පළාත් සභා මන්ත්‍රීවරුන් වන අනුර ප්‍රනාන්දු, ගුණතිලක රාජපක්ෂ, ප්‍රාදේශීය සභා සභාපති අනුර මඩලුස් සහ සංගීතවේදී ශාන්ත ජයලත් තිසේරා මහත්ම මහත්මීහු ද සහභාගි වූහ.මෙම සාහිත්‍ය උත්සවයේ ‘සක්නද’ නමින් කාව්‍ය ග්‍රන්ථයක් ද එළිදැක්වූ අතර කලාපයේ සිසු දරු දැරියන්ගේත් තෝරා ගත් නිර්මාණ එම කෘතියේ පළ කෙරිණි. එම කෘතියට නිර්මාණයෙන් දායක වූ පාසල් සිසුන්ට සහතික පත් සහ ත්‍යාග ප්‍රදානය මධ්‍යම පළාත් ආණ්ඩුකාර ටිකිරි කොබ්බෑකඩුව මහතා අතින් සිදු කෙරිණි.අද මෙම උත්සවයේ ප්‍රධාන දේශනය උතුරු මැද පළාත් ආණ්ඩුකාර කරුණාරත්න දිවුල්ගනේ මහතා විසින් පවත්වනු ලබයි. සංස්කෘතික කටයුතු ඇමැති ටී. බී. ඒකනායක, ජනමාධ්‍ය ඇමැති කෙහෙළිය රඹුක්වැල්ල, සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහත්වරු ද මෙම උත්සවයට සහභාගිවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109231</link>
    <topic>මාතර බන්ධනාගාර රැඳවියන්ට වෘත්තිය පුහුණු වැඩසටහන්</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>මාතර බන්ධනාගාරය තුළ වෘත්තිය පුහුණු වැඩසටහන් රැසක් ක්‍රියාත්මක කෙරේ.මාතර බන්ධනාගාර තුළ සිටින විවිධ ප්‍රදේශවලින් පැමිණි රැඳවියන්ට වෘත්තීය පුහුණුව වශයෙන් කැටයම් ශිල්පය, රුක්කලාවෙන් මූර්ති නෙළීම යන ශිල්පයන් ඉගැන්වීම සිදු කෙරේ.මාතර බන්ධනාගාර අධිකාරී කේ. කේ. එස්. යූ. රංජන්, ප්‍රධාන ජේලර් ඒ. ඩබ්ලිව්. එස්. ධම්මික යන මහත්වරුන් මෙම රැඳවියන්ගේ අඳුරු ජීවිතයට ආලෝකයක් ගෙන දීමටත් ඔවුන් අපරාධ, සහ වැරදිවලින් මුදාගැනීමට ගන්නා වෙහෙසට මාතර සිරකරු සුභසාධන කමිටුව විශාල අත්වැලක් වී ඇත. සිරකරු සුභසාධන කමිටුව විසින් ලබාදුන් මෙවලම් උපයෝගී කරගෙන තරුණයන් පිරිසක් ලී කොටයකට, ගස්මුලකට, නව ජීවයක් ලබාදෙමින් මනුෂ්‍යරූපයක්, සත්වරූපයක්, මල් බඳුනක්, නිර්මාණය කරන්නේ නිමේෂයකිනි.මෙහිදී විශේෂත්වය වන්නේ වයෝවෘද්ධ රැඳවියන් තරුණ රැඳවියන්ට මේ කලාව ඉගැන්වීමයි. මෙම කලාවන්ට දක්‍ෂතාවන් ඇති. ඉගෙන ගැනීමට ඕනකමක් ඇති තරුණයන්ට ගුරුවරයෙක් වී ඇත්තේ ගාල්ල ප්‍රදේශයේ චන්ද්‍රරත්න නැමති වයෝවෘද්ධ රැඳවියෙකි. තම සිතේ ඇතිවුණු වෛරය ද්වේශය, ක්‍රෝධ සිතුවිලි, කැටයම් නිර්මාණ සමඟ පහවී ගොස් කලාත්මක හැඟීම්වලින් යුක්තව සොබාදහමට මනුෂ්‍යයන්ට පේ‍්‍රම කරන තරුණයන් පිරිසක් වශයෙන් සමාජගතවීමට මෙම වැඩපිළිවෙළ බෙහෙවින්ම ඉවහල්වේ.මාතර බන්ධනාගාරය තුළින් කියාදෙන පාඩම් සහ ලබාදෙන වෘත්තීය පුහුණූවෙන් හොඳ මිනිසෙක් වශයෙන් දෑතේ වීරියෙන් යමක් උපයාගෙන දැහැමින් ජීවත් වීමට හැකිවෙන බව රැඳවියෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109232</link>
    <topic>සිසුවියන් දෙදෙනකුගේ අතින් ඇද හිංසා කළ සිසුන් දෙදෙනකු පොලිසියෙන් අධිකරණයට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පාසල් ශිෂ්‍යාවන් දෙදෙනකුගේ අතින් ඇද්දේ යැයි එම විදුහලේම සිසුන් දෙදෙනකුට එරෙහිව පැවරූ නඩුවක් විභාගයට ගත් කුරුණෑගල ප්‍රධාන මහේස්ත්‍රාත් බුද්ධික ශ්‍රී රාගල මහතා එම සිසුන් දෙදෙනා රුපියල් 5000ක ඇපකරයක් මත මුදා හරින ලදී.එම සිසුන් දෙදෙනා මාස්පොත ප්‍රදේශයේ විදුහලක උසස් පෙළ හදාරන සිසුන් දෙදෙනෙක් බව අධිකරණයේදී අනාවරණය වුණි.මේ සිසුන් දෙදෙනා බොරු ළෙන්ගතුකමක් මවා පා ශිෂ්‍යාවන් දෙදෙනා පැහැර ගෙන යාමට තැත්කළ බවත් මෙය දුටු විදුහල්පතිවරයා මවුපියන් සමඟ පොලිසියට පැමිණ පැමිණිල්ලක් කළ බවත් ඒ අනුව මෙය විභාග කළ බවත් පොලීසිය අධිකරණයට කියා සිටියේය.සැකකරුවන් වෙනුවෙන් පෙනී සිටි නීතිඥවරයාගේ තර්කය වුයේ මොවුන් හතර දෙනාම එකම විදුහලේ ඉගෙන ගත් අය. සිසුන් දෙදෙනා දැන් පාසල් යන්නේ නැහැ. මොවුන් සහෝදර සහෝදරියන් වශයෙන් විහිලු තහලු කරගැනීම සාමාන්‍ය සිද්ධියක් බවය.සිද්ධිය වූවා යැයි කියන දිනයේදී දෙදෙනාම අත් දෙක අල්ලා ගෙන “එහෙනම් අපි කැපෙමු” කියා නිවෙස් බලා යන්න ගොස් තිබෙනවා.මේ ගැන වැරදි අවබෝධයක් ලැබූ විදුහල්පති කලබල වී මවුපියන්ද කැඳවාගෙන පොලිසියට ගොස් බොරු පැමිණිල්ලක් කර පොලිසිය නොමඟ යවා තිබෙනවා. මෙතන අයථා ක්‍රියාවක් සිදුවී නැහැ. සුළු ඇපකරයක් මත මේ සිසුන් දෙදෙනා මුදා හරින ලෙසට අධිකරණයෙන් ඉල්ලීමක් කර සිටින බවටද එම නීතිඥවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109233</link>
    <topic>කෙසෙල් කැනට පණ ඇවිත් සිරිපාලගේ කුස්සිය ළඟට ගිහිල්ලා</topic>
    <author>හංවැල්ල සමූහ – ධර්මසිරි විජේරත්න</author>
    <content>තුම්මෝදර බොරළුවතැන්න පදිංචි සිරිපාලගේ නිවෙසට යාබද ඉඩමේ ඉතා සරුවට වැඩු කෙසෙල් පඳුරකි. එහි එක් කෙසෙල් ගසක ඇම්බුම් වර්ගයේ කෙසෙල් කැනක් පීදී පාරට නැවී තිබිණි. ඇවරි 12 කින් පමණ සමන්විත වූ කෙසෙල් කැනේ ගෙඩි පුපුරා යෑමට තරම් තරවී මනාව පැසී තිබිණ. ඉඩම් හිමියා වන කරුණාදාස කෙසෙල් කැන කැපීමට උනන්දුවක් දක්වන බවක් පෙනෙන්නට තිබුණේ නැත.කරුණාදාසගේ නිවෙස පිහිටියේ එම ඉඩමේම කෙසෙල් පඳුර තිබූ ස්ථානයට තරමක් ඈතිනි. පාරේ ගමන් කරන කවුරුත් පාහේ කෙසෙල් කැන දෙස උනන්දුවෙන් බැලූහ.සිය දොරකඩ නිතර දෙවෙලේ පෙනෙන මේ පුෂ්ටිමත් ඇම්බුම දකින සිරිපාලගේ සිතේද මේ ගැන කෑදරකමක් ඇති නොවුවා යැයි සිතිය නොහැකිය.හදිසියේ විදුලිය විසන්ධි වූ එක් රාත්‍රියක කිසිවකු මහහඬින් කෑගසන ශබ්දය ඇසී ගම්මු විමසිලිමත් වූහ. ශබ්දය ඇසුණේ සිරිපාලගේ නිවෙස දෙසිනි. විදුලි පන්දම් දල්වාගත් කිහිපදෙනෙකු වහ වහා එදෙසට දිව ගියේ ඔහුට කිසියම් ඇබැද්දියක් සිදුවන්නට ඇතැයි යන සැකයෙනි. ඔවුන් එහි ළඟාවනවිට සිරිපාල කෙසෙල් පඳුර යටට වී අතෙහි වූ විදුලි පන්දම ඒ මේ අතට හරවමින් කෑමොර දෙමින් සිටියේය. මොකද මොකද මේ මහරෑ බෙරිහන් දෙන්නේයි ගම්මු විමසූහ. කරුණාදාස අයියගේ කෙසෙල් කැන කපාගෙන දිව්වා. අන්න අර පැත්තටයි දුවන සද්දේ ඇහුණේ’යි ඔහු අත දිගුකර පෙන්වීය. ඒ වුණත් බොලව් මේ මහරෑ කොහේ කියලා හොයන්නද? ඊටත් මේ කළුවරේ පිරිසේ සිටි වැඩිහිටියකු කීවේය.ටික වෙලාවකට පසු කරුණාදාසද එතැනට ආවේය. මගේ වැරැද්ද අද හවසත් කපන්න හදලා වැස්ස නිසයි කැපුවේ නැත්තේ ඔහු කීවේ කලට වේලාවට කෙසෙල් කැන නොකැපීම පිළිබඳව තමාටම වරද පටවා ගනිමිනි.අබරන් මාමා පදිංචිව සිටින්නේ සිරිපාලගේ නිවෙසට පිටුපස ඉඩමේය. මේ කලබැගෑනිය අස්සේ කට්ටකළුවරේ කම්බි වැටෙන් රිංගා ගත් අබරන් මාමා සිරිපාලගේ කුස්සිය පැත්තෙන් දිව ආවේය. ඔහු එසේ දුවද්දී කුස්සියේ පිටත බිත්තියට හේත්තු කැර තිබූ යමක් පය ගැටීමෙන් අබරන් මාමා බිම ඇද වැටුණේය. එකෙනෙහිම විදුලිය ක්‍රියාත්මක විය.තමා බිම ඇද වැටුණේ ඇම්බුම් කෙසෙල් කැනේ පය ගැටීමෙන් බව වටහා ගැනීමට අබරන් මාමාට ගත වූයේ නිමේෂයකි. මෙන්න කෙසෙල් කැන තියනෝයි ඔහු කෑගසන්නට විය. සියල්ලෝම එතැනට දිව ආහ. කවුරුහරි මාව අල්ලන්න කෙසෙල් කැන බිත්තියට හේත්තු කරලා යන්න ඇති යැයි සිරිපාල කීවේය.කොහොම හරි මගේ කෙසෙල් කැන හම්බ වුණානේ කියමින් කරුණාදාස කෙසෙල් කැන කර තබාගෙන යන්නට ගියේය. සෙස්සෝද කිසිවක් නොදොඩා ඔහු පසුපස ගියහ.මේ සිද්ධිය සිදුවී මාස කිහිපයක් ගතවනතුරු දහවල් කාලයේ දී සිරිපාල පාරේ ගමන් කරනු ගැමියන්ට දැකගන්නට නොලැබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109234</link>
    <topic>හෙරොයින් පැකට් 280ක් ළඟ තබාගත් සැකකරු බරපතළ වැඩ ඇතිව අට වසරක් හිරබාරයට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>හෙරොයින් මත්කුඩු කුඩා පැකට් 280 ක් සන්තකයේ තබාගෙන ජාවාරම් කිරීමේ චෝදනාවට වරද පිළිගත් මත්කුඩු ජාවාරම්කරුවකුට බරපතල වැඩ ඇතිව වසර අටක සිර දඬුවමක් නියම කළ හලාවත මහාධිකරණ විනිසුරු ඩබ්ලිව්. එම්. එම්. මාලනි ගුණරත්න මහත්මිය රුපියල් හැටදහසක දඩ මුදලක් ගෙවීමට ද නියම කළාය.හෙරොයින් මත්කුඩු කුඩා පැකට් 280 ක් සන්තකයේ තබාගෙන ජාවාරම් කිරීමේ චෝදනාවට වරද පිළිගත් මත්කුඩු ජාවාරම්කරුවකුට බරපතල වැඩ ඇතිව වසර අටක සිර දඬුවමක් නියම කළ හලාවත මහාධිකරණ විනිසුරු ඩබ්ලිව්. එම්. එම්. මාලනි ගුණරත්න මහත්මිය රුපියල් හැටදහසක දඩ මුදලක් ගෙවීමට ද නියම කළාය.මෙසේ දඬුවම් නියම වූයේ කොළඹ දෙමටගොඩ ධර්මාරාම පාරේ පදිංචි මර්වින් යෝගරත්නම් නොහොත් වේලායුදම් මර්වින් යෝගරත්නම් නොහොත් ආනන්ද නමැති අයයි.2007 ජුලි මස 9 වන දින හෙරොයින් මත් කුඩු පැකට් 280 ක් සමග අත්අඩංගුවට ගත් විත්තිකරුට එරෙහිව අන්තරායකාර ඖෂධ වර්ග ආඥා පනත යටතේ චෝදනා හතරක් යටතේ චෝදනා නගමින් මේ නඩුව පවරා තිබුණි.අධි චෝදනා කියවු පසු විත්තිකරු වැරදිකරු බව සඳහන් කළේ ය.විත්තිකරු කොළඹ ප්‍රදේශයේ සිට හෙරොයින් මත්කුඩු මුදලාලි කෙනෙකුගෙන් ලබා ගෙන හලාවත නගරයට ගෙනැවිත් එහි සිටින රාජා නමැති අයෙකුට ලබා දෙන බවත් මෙදින ද විත්තිකරු එසේ ලබා ගත් හෙරොයින් මත්කුඩු පැකට් 280 ක් පොලිතින් උරයක ඔතා සිය යට ඇඳුමෙහි සඟවා ගෙන කොළඹ සිට හලාවත නගරයට බසයකින් ගෙනැවිත් හලාවත දැදුරු ඔයේ වතුර ටැංකිය අසල පදිංචි රාජා නමැති අයට එම මත්කුඩු බාර දිමට සූදානමින් සිටිය දී පොලිසිය විසින් අත්අඩංගුවට ගෙන තිබුණි.ඒ අනුව විත්තිකරුට එක් චෝදනාවක් සඳහා වසර දෙක බැගින් වසර 8 ක් හා රුපියල් 15 දහස බැගින් රුපියල් හැට දහසක දඩ මුදලක් නියම විය. සිර දඬුවම වසර දහයක කාලයකට අත්හිටවනු ලැබීය. දඩය නොගෙවන්නේ නම් මාස හයක ලිහිල් සිර දඬුවමක් ද නියම විය.පැමිණිල්ල රජයේ අධිනීතිඥ කාශ්‍යප වික්‍රමසේකර මහතා ඉදිරිපත් කළ අතර විත්තිකරු වෙනුවෙන් පත් කළ නීතිඥ සමන්ත ප්‍රනාන්දු මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109235</link>
    <topic>උණ ලී පහුරක ආධාරයෙන් කුරු ගඟ තරණය කරන පන්නම ජනතාව අවදානම් ගමනක</topic>
    <author>කුරුවිට සමූහ රූපිකා කේ. බණ්ඩාර</author>
    <content>උණ ලී පහුරක ආධාරයෙන් කුරු ගඟ තරණය කිරීමට පන්නම ගම්මාන රැසක ජනතාවට සිදු වී තිබේ. පාසල් ළමයි, රැකියාවලට යන පිරිස්, තම එදිනෙදා අවශ්‍යතාවන් සඳහා කඩමණ්ඩියට හා සියලුම පොදු ස්්ථානයන්ට යන විශාල ජනතාවක් මේ අවදානම් ගමනේ යෙදෙන බව ඔවුහු කියති.ගඟේ වතුර වැඩි කාලයට මෙසේ එගොඩ - මෙගොඩ වීමට ගොස් අනතුරු සිදු වී තිබෙන බවද ඔවුහු පෙන්වා දෙති. පාසල් ළමයින්ගේ පොත්පත්, උපකරණ, ගඟේ ගසාගෙන ගිය අවස්ථා සුලබ බව ද ගම්වැසියෝ අවධාරණය කරති.ගංවතුර කාලයට වතුර බැසයන තුරු ගඟ දෙපසේ සිටීමට ජනතාවට සිදු වී තිබෙන බවද විකල්ප මාර්ග භාවිතා කිරීමට බොහෝ දුරක් යා යුතු බවද ඔහු පවසයි. මේ ස්ථානයට පාලමක් ඉදිකරන්නේ නම්, දෙවිපහළ - හේන්යාය, ඇදිරියන්වල, පුවක්වත්ත, උතුරු එක්නැලිගොඩ, කීරගල ගම්මානවල ජනතාවට සෙත සැලසෙන බවද ඔහු පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109236</link>
    <topic>සදාසරණේ දරුවෝ සදා අසරණයි...</topic>
    <author>නිට්ටඹුව සමූහ - ජෙනට් ජයසිංහ</author>
    <content>අත්තනගල්ල ප්‍රාදේශීය ලේකම් කොට්ඨාසයේ තිහාරිය, බතලහේනවත්ත, අංක 10/9 දෙමහල් නිවෙසේ පවත්වාගෙන යන සදා සරණ ළමා නිවාසය අද පාළුවෙන් හා නිහඬතාවයෙන් පිරී ගොසිනි.ඉකුත් 12 වැනි සඳුදින අහස ගගුරා හැලුණ මොරසූරන වැස්ස නිසා මේ ළමා නිවාසයේ දරුවන් දාහතර දෙනාට නිවාඩු දිනයක් විය. ළමා නිවාසය භාරකරුවෝ එදින ඇදහැලුණ වැස්ස නිසා ළමයින්ගේ පාසල් ගමනට තහංචි දැමූහ. මේ ළමා නිවාසයේ සිටි පුංචි රමේෂ් සිත්පිත් නැති ගිනි රකුසාට බිලි විය.පුංචි රමේෂ් ගේ ජීවිත හානියක් සමග ළමා හා මාතෘ මධ්‍යස්ථානයක් ලෙස පවත්වාගෙන ගිය මේ ස්ථානයේ සිදුවූ දූෂණ, වංචා පිළිබඳව වගකිවයුත්තන්ගේ අවධානය යොමුවන්නට විය.මේ සදාසරණ ළමා නිවාසය අවට පවුල් රාශියක් පදිංචි වී සිටිති. මේ පවුල් අතර විවිධ මාදිලියේ පුද්ගලයෝ වෙති. ඔවුන් කිසිවකු මේ ළමා නිවාසය තුළ රැඳී සිටි අහිංසක දරුවන් කෙරෙහි වෛරයක් අමනාපයක් නැත. වංචා දූෂණ අපචාර ගැන ඔවුහු එකහෙළාම විරුද්ධ වෙති.අහිංසක දරුවන් දාහතර දෙනෙකු ගාල් කරගනිමින් ළමා හා මාතෘ නිවාසයක මුවාවෙන් මේ ආයතනය තුළ සිදුවූ නීති විරෝධී සමාජ විරෝධී ක්‍රියාවන් නිසා ඒ අවට සිටින ගම්වැසියන්ට විවිධ ආපදාවලට මුහුණ දීමට වූ අවස්ථා එමට බව ඔවුුහු පවසති. එවැනි අවස්ථාවලදී නීතියේ පිළිසරණ පතා නීතිය ආරක්ෂා කරන ස්ථානවල පිහිට පතා ගිය අවස්ථාවලදී නීතිය රැකීමට බැඳී සිටින බලවතුන් ළමා නිවාසයේ පාලකයන්ට පක්ෂව ගම්වැසියන්ට දඬුවම් පමුණුවා ඔවුන් අසරණ කළා මිස එදා ඔවුන්ට කන්දී මෙම ආයතනය තුළ සිදුවන අගතිගාමී ක්‍රියා පිළිබඳව සොයා බැලුවා නම් මේ ළමා නිවාසය තුළ රැඳී සිටි රමේෂ් ඇතුළු දරුවන්ගේ ජීවිත සුරක්ෂිත වන බවද ඔවුහු පවසති.අසරණ දරු දැරියන් දාහතර දෙනෙකුගේ ජීවිත ඉත්තන් බවට පත් කර ගනිමින්, ඔවුන්ගේ අනාගත ජීවිත සදා අසරණ බවට පත් කරමින් තිහාරියේ ළමා නිවාසයේ ප්‍රධාන භාරකාරත්වය කොළඹ ප්‍රදේශයේ හිමිනමක් දරන අතර එම හිමිනම යටතේ කොළඹ ප්‍රදේශයේ තවත් ළමා නිවාසයක් ද පවත්වා ගෙනයයි.මෙම ළමා නිවාස දෙකෙහිම ප්‍රධාන භාරකරුවන මේ හිමිනම සියම් නිකායේ අස්ගිරි පාර්ශවයේ හිමි නමක් වන අතර මෙම හිමිනම ශාසන විලෝපී ක්‍රියාකර ඇති හෙයින් 2007 දෙසැම්බර් 22 දා සිට අස්ගිරි පාර්ශ්වයේ මහා විහාරයේ කාරක මහා සංඝ සභාව මේ හිමිනමට එරෙහිව විනයානුකූල ක්‍රියා මාර්ගයක් ගෙන ඇත. බවද (සිවුරු, දානමාන, ආවාස හා ගිලන්පස නොපිළිගැන්වීම) ගම්වැසියෝ ලිඛිත සාක්කි සහිතව පවසති.ළමා නිවාසයේ සිදුවීම් පිළිබඳව ප්‍රදේශ වාසීහු මෙසේ අදහස් දැක්වූහ.නිමල් කුමාරසිරි මහතා (43) - 2008 වසරේදී වයස දෙක හමාරක සිතුමිණි කියලා මගේ කුඩා දියණියක් මොළයේ ආබාධයකින් නැතිවුණා. එයා වෙනුවෙන් අපි සෑම මාස හයකට සැරයක් මේ ළමා නිවාසෙ දරුවන්ට දානය ගෙනියනවා. එතනට ගියාම ඒ ළමයි ඉන්න තත්ත්වය දැක්කම තාත්තා කෙනෙක් හැටියට මට හරියට දුක හිතෙනවා. ඒ ළමයි කිළිටි ඇඳුම් ඇඳගෙන, මුහුණකට සෝදන්නෙ නැතුව ඔහේ අපිරිසුදුවට ඉන්නවා. අපි වගේ දානමාන දෙන අය ආහාර පාන වලට අමතරව ළමුන්ට අවශ්‍ය බොහෝ දේ ගෙනිහින් දෙනවා. ඒ වුණාට ඒ කිසි දෙයක් ඒ ළමයින්ගෙ පාවිච්චියට දෙන්නෙ නැතිව එකතු කරලා කඩවලට විකුණනවා කියලා අපට බොහෝ දෙනෙක් කීවා.ඒ වගේම ඒ ළමයි අතර කිසිම විනයක් සදාචාරයක් හෝ හොඳ සිරිත් ගැන දැනුමක් නැහැ. ඔහේ ළමයින්ට ඕනෑ විදියට අයාලෙ හැදෙනවා. අපෙන් ලැබෙන දානමානවලට අමතරව ළමයින්ගෙ භාරකාරයො මාස්පතා ළමයි වෙනුවෙන් ළමා නිවාසෙට මුදලක් ගෙවනවා. ඒ මුදල් සියල්ලම පාලකයො බෙදාහදා ගන්නවා. එයට අමතරව ගමින් ගමට නගරයෙන් නගරයට ගිහින් ළමා නිවාසෙ ළමුන්ට කියලා ආධාර එකතු කරනවා. මේ ළමයි මෙහෙම තියාගෙන ඉඳලා පිටරටවල්වලට ලොකු ගණන්වලට විකුණන බවත් සමහරු කියනවා මා අහලා තියෙනවා.ලතා රත්නායක මහත්මිය (58) - ඔය ළමා නිවාසෙ වෙන හැම දෙයක්ම අපිට පෙනෙනවා. ඇහෙනවා. ළමයි කිසිම විනයක් ඇතිව පාලනය කළේ නැහැ. ඒ සඳහා නියමිත භාරකාරයෙක් හිටියෙ නැහැ. නානාප්‍රකාර අය ඔය ස්ථානෙට එනවා. වැඩියෙ එන්නෙ දරුවොත් එක්ක තරුණ අම්මලා. ඒ අය එන්නෙ ළමා නිවාසෙ පාලිකාවො කියලා. ඒ වුණාට ඒ අය මේ දරුවො ගැන බලන්නෙ නැහැ. ඒ අයට වෙන වැඩ තියෙනවා. සමහරු ෂූටිංවලට ගිහින් කියලා එක එක ජාතියෙ පිරිමි එක්ක ආපසු එනවා. ළමයි ගැන හොයන්න බලන්න කෙනෙක් නැහැ. ළමයි බෝල ගහන්නෙ ගල්වලින්. කතා කරන්නෙ අමු කුණුහරුප. සමහරු වහළවල් දිගේ නැගලා ඒ උඩ ඉඳගෙන රණ්ඩු වෙනවා. ගහගන්නවා. එපා කියන්න කෙනෙක් නැහැ. රමේෂ්ට සිදුවුණ අනතුරට වඩා ලොකු අනතුරක් කර ගනියි කියලා අප බලාපොරොත්තු වුණේ. සමහරදාට ළමා නිවාසෙ ඇතුළෙ රෑට බීලා පාටි දානවා. අපිට නිදාගන්න ළමයින්ට පාඩම් කරන්න බැහැ. වාහන වලින් එන අය පාර දිගට වාහන නවත්වාගෙන වාහන ඇතුළෙ ඉඳගෙන බීලා කෑ ගහනවා. අපිට වෙන කරදර පොලිසියට කීවට වැඩක් නැහැ. පොලිසිය ළමා නිවාසෙ ඉන්න පාලිකාවො කියල එන අය හමුවෙලා ඇවිත් අපට බනිනවා. ඒ අයගෙ වැඩ ගැන හොයන්නෙ නැතුව අපේ පාඩුවෙ අපිට ඉන්නලු. ඒ තරමටම පොලිසිය මේ ස්ථානය ආරක්ෂා කළා. දූෂණය, වංචාව, අපචාරය දැක්කත් ඒවා නිසි නියම තැන්වලට පැමිණිලි කළත් ඔවුන් පක්ෂග්‍රාහීවීම නිසා අද අහිංසක දරුවෙකුගෙ ජීවිතය සදහටම නැතිවුණා.බී. ජී. දීපා මහත්මිය (43) - මෙතන අහිංසක ළමයි ටිකක් දමාගෙන ළමයි පෙන්නමින් කළේ සම්පූර්ණයෙන්ම මුලාවක්. ප්‍රධාන වශයෙන් කළේ මුදල් ගැරීමයි. ළමා නිවාසයේ නම සඳහන් කළ මුද්‍රිත අධාරපත්‍ර තියෙනවා ඕනෑම අයෙකුට රු. 1500ක් මුදල් ගෙවලා ඕනෑම පළාතකට ගිහින් අධාර එකතු කරන්න පුළුවන්බණ්ඩයියගෙ (රමේෂ්) ගේ මරණෙ වුණාට පස්සෙ පොලිසියයි, ළමා ආරක්ෂක කාර්යාලයයි කියනවා මෙතන මෙහෙම දේවල් වෙනවා ඛ්යලා අසල්වැසි කවුරුවත් අපට දැන්නුවෙ නැහැ කියලා. ඇයි නැත්තෙ. මෙතන ඇත්තෙ ලියාපදිංචි නොවූ ළමා නිවාසයක්. ඒ තුළ දරුවන්ට මේ වගේ අසාධාරණකම් සහ අපචාර වෙනවා කියලා පොලිසියට සහ ළමාරක්ෂක කාර්යාලයට ලිඛිතව දැනුම් දුන් දින වකවානු අප ළඟ තියෙනවා.අපි ඒ බව පැමිණිලි අංක සීසී/10/12/260, සී/ඒ,4917 සහ සීසී/11/02/316 යටතේ පරිවාස හා ළමාරක්ෂක කාර්යාලයටත් පොලිසියටත් පැමිණිලි කළා. මුද්‍රිත හා විද්‍යුත් මාධ්‍යයෙන් ඇත්ත හෙළිදරව් වුණාට පස්සේ නිදොස් වීමට දැන් එම ආයතන එහෙම කිව්වාට එදා හාමුදුරුවන්ගෙ එක දුරකථන පණිවුඩයට ඒ සියල්ලම යට ගිහින් අපි අසරණ වුනා.ළමා නිවාසයට දකුණු පැත්තේ නිවසෙහි පදිංචි පනස් හැවිරිදි නීලා විනෝදනී මහත්මිය - මියගිය රමේෂ්ගෙ මව දැනට සති දෙකකට හමාරකට කලින් ළමා නිවාසෙට ආවා. යන ගමන් අසල්වැසියන් සමගත් කතා කළා. රට ඉඳලා හදිසියේ ආ බව කීවා. ළමා නිවාසෙට ළමයි දෙන්නා වෙනුවෙන් රුපියල් 6000ක් ගෙවූ බවත් කීවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=r1109238</link>
    <topic>මිතුරු වෙසින් පැමිණි හෝටල් සේවකයා කතුන් තිදෙනා සිහි නැතිකර රන් භාණ්ඩ පැහැරගෙන</topic>
    <author>නිට්ටඹුව සමූහ ජෙනට් ජයසිංහ</author>
    <content>නොහඳුනන ප්‍රදේශවලදී අනවශ්‍ය කතාබහට ගොස් ඇති කර ගන්නා හදිසි මිතුරන් නිසා වත්මන් සමාජයේ සමහර කාන්තාවන්ට නොසිතන නොපතන අන්දමේ සිදුවීම් වලට මුහුණ දීමට සිදුවන අවස්ථා එමටය.මිනුවන්ගොඩ ප්‍රදේශයේ එවැනි කාන්තාවන් තිදෙනකුට මුහුණ දීමට සිදුවූ එවැනි අවාසනාවන්ත සිදුවීමක් පිළිබඳ ගම්පහ දිසා මහ රෝහලෙන් ඇසුණු මේ පුවත අපේ කාන්තාවන්ට හොඳ පූර්වාදර්ශයක් සපයයි. මෙයට වසර හතකට පෙර ගෘහ සේවය සඳහා විදේශගත වූ සුමනා නොබෝදා ලංකාවට පැමිණියාය. එදා විදේශගතවන විට පස් හැවිරිදි වියේ සිටි ඇයගේ එකම දියණිය ඇයගේ වැඩිමහල් සොහොයුරිය භාරයේ තබා ගිය අතර වසර හතකට පසු සුමනා මෙරටට පැමිණි විට දියණිය හැදී වැඩී නව යොවුන් තරුණියක් බවට පත්වී සිටින අන්දම දුටු සුමනාගේ මවු සෙනෙහස දෝරේ ගලන්නට විය.දියණිය වැඩිවියට පත්වීමේදී කළ යුතු චාරිත්‍ර වාරිත්‍ර විධි සිය සොහොයුරිය ඉතා සුලුවෙන් චාම් ලෙස ඉටු කර තිබූ හෙයින් දියණිය සතුටු කිරීම සඳහා නව යොවුන් තරුණියකට අවශ්‍ය රන්රිදී ආභරණ සහ ඇඳුම් පැළඳුම් ලබාදීමට සිතා පසුදාම දියණියත් වැඩිමහල් සොහොයුරියත් සමග කොළඹ පැමිණියාය.තරමක් උදෑසනින් නිවෙසින් පිටත්වූ මේ තිදෙනා කොළඹට පැමිණ බසයෙන් බසිනවිට තරමක් දහවල් වී තිබුණ හෙයින් උදය ආහාරය ගැනීම සඳහා ආපන ශාලාවකට ගොඩවිය. ඔවුන් ආහාර ඇණවුම් කළ විට ඔවුනට ආහාර බඳුන් රැගෙන සිනාමුසු මුහුණින් පැමිණි මැදිවියේ සේවකයා ඔවුන් ආහාර ගන්නා විටදීද වරින් වර පැමිණ අඩු පාඩු සොයා බලමින් දැක්වූ අධික ලෙන්ගතුතාවය ගැන විශාල පැහැදීමක් ඇති කරගත් සුමනා බිල ගෙවීමේදී රුපියල් 50 ක සත්තෝසම් මුදලක් දීමට පවා ත්‍යාගශීලී වූවාය.ඉන්පසු ඔහු සමග ඉතා සුහදශීලී ලෙස වගතුග කතා කරමින් සිටියදී ඔහු දැඩිලෙස විශ්වාස කළ සුමනා අයියෙ අපිට හොඳ රත්තරන් බඩු ටිකක් ගන්න ඕනෑ. කොහෙන්ද මෙහෙ ලාබෙට හොඳ රත්තරන් බඩු ගන්න හොඳම තැන ? ඇසුවාය.අපොයි ඒකට නම් ඔය ඕනෑතරම් කඩ තියෙන්නෙ ඒ වුණට සමහර තැන්වල තියෙන්නෙ බාල රත්තරන්. සමහර තැන්වල බාල බඩුවලට රත්තරන් ගාලා විකුණනවා. නංගිලාට රත්තරන් බඩු ගන්න ඕනැ නම් මම අඳුනන හොඳ විශ්වාස තැනක් තියෙනවා. අපි යමු එතැනට යි කියු හෙයින් ඔහු විශ්වාස කළ සුමනා ඇතුළු පිරිස දියණියටත් අක්කාටත් රුපියල් ලක්ෂයක්පමණ වටිනා රන් භාණ්ඩ මිලදී ගෙන ඇත.ඉන් පසුව ඔහු විසින් පෙන්නා දුන් විලාසිතා සාප්පුවලින් තවත් රුපියල් හැත්තෑපන් දහසක පමණ ඇඳුම් පැළඳුම් අත්බෑග් යනාදියද මිලදී ගත්තාය. මේ වන විට දහවල් දෙක පමණ වී තිබු හෙයින් දිවා ආහාරය ගැනීමද තිදෙනාටම අවශ්‍ය වී තිබුණි. ඒ සඳහා ඔවුන්ගේ නව සහායකයාගේ ආරාධනය පරිදි ඔවුන් උදය ආහාරගත් ආපන ශාලාවටම පැමිණ ඇත. ඒ අවස්ථාවේදීත් උදයේ මෙන්ම ඉතා සුහදශීලීව කෑමෙන් බීමෙන් සංග්‍රහ කළ මෙම පුද්ගලයා එයට අමතරව ඔහුගෙන් මේ තිදෙනාට කෙරෙන විශේෂ සංග්‍රහයක් ලෙස පවසා පැණිබීම බෝතල් තුනක්ද ලබාදී තිබුණි.කෑම බීම අවසන් වීමෙන් පසු බිල ගෙවා ආපසු ගමට යාමට මෙම පුද්ගලයාගෙන් සමුගන්නා විට මමත් මේ ඈතක නොවෙයි ඉන්නෙ. මගේ ගම කඩවත පැත්තෙ මමත් සති තුනකින් විතර ගමේ ගියේ නැහැ මම අදහස් කළා මේ ගමනින්ම නංගිලා එක්ක ගමට යන්ඩ. යමු එහෙනම් මමත් එනවා කියමින් ඔහුද ගමනට එක්විය.සිවු දෙනාම එකම බසයට නැග එක ළඟ තිබූ අසුන් වල වාඩිවූ අතර මොවුන්ට කොළඹදී හමුවූ අලුත් සහෝදරයා සුමනා ළඟින් වාඩි විය. ඔවුන් මිලදී ගත් බඩු මුට්ටු සියල්ලද සුරැකිව ඔඩෝක්කු මත තබා ගත්තාය. සුමනා සිවු දෙනාටම ටිකට් ද ගත්තාය.මෙම කාන්තාවන් තිදෙනාටම මතක තිබුණෙ එපමණකි. බසය ගමනාන්තයට පැමිණ අනිත් මගින් බැස ගිය නමුත් මේ තිදෙනා පමණක් නින්දට වැටී සිටිනු දුටු කොන්දොස්තර තැන ඔවුන් අවදි කිරීමට ගිය විට ඔවුන් සිහිසුන්ව සිටිනු දැක කලබලයට පත්ව තිදෙනා රෝහල වෙත ගෙන ගිය අතර ඔවුන් පරීක්ෂා කළ වෛද්‍යවරයා අධික ලෙස නිදිබෙහෙත් ශරීර ගත වීම නිසා ඔවුන් මේ තත්ත්වයෙන් සිටින බව පැවසීය.මේ වන විට ඔවුන් හා ගමන් ඇරඹූ ආගන්තුක මිතුරා අතුරුදහන් වී තිබුණි. ඔහු කොහෙන් බැස්සා දැයි කිසිවෙකු නොදන්නා අතර ඔහු යන විට හිස් අතින් නොගොස් සුමනා පුරා වසර හතක් ගෘහ සේවයේ යෙදී උපයාගත් මුදලින් මිලදී ගෙන තිබූ ඇයගේ කනකර ආභරණ මුදල් පසුම්බිය සහිත අත්බෑගය දියණිය වෙනුවෙන් මිලදී ගත් රන් ආභරණ සහ ඇඳුම් පැළඳුම් ආදී රුපියල් ලක්ෂ ගණනක් වටිනා දේපොළ මේ අහම්බෙන් හමුවූ හදිසි මිතුරා රැගෙන ගොස් තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=s1109231</link>
    <topic>අත්දැකීම් බහුල ශ්‍රී ලංකාව තරගාවලිය සාර්ථකව පවත්වාවි</topic>
    <author>වර්නන් ගුණසේකර සමඟ ජගත් ගුණවර්ධන</author>
    <content>ලෝක කුසලාන තරගාවලියේ තරග රැසක් සාර්ථකව සංවිධානය කළ ශි‍්‍ර ලංකාව විස්සයි20 ලෝක කුසලාන ක්‍රිකට් තරගාවලියද සාර්ථකව පවත්වනු ඇතැයි විශ්වාස කරන බව අයි. සී. සී. ප්‍රධාන විධායක හරූන් ලොගර්ට් මහතා ප්‍රකාශ කළේය.ඒ මහතා එසේ පැවසුවේ ලබන වසරේ ශ්‍රී ලංකාවේ පැවැත්වීමට නියමිත ඕවර විස්සයි20 ලෝක කුසලාන ක්‍රිකට් තරගාවලියේ නිල ලාංඡනය නිරාවරණය කිරීම සහ තරග කාලසටහන එළිදැක්වීම පෙරේදා කොළඹ ඉන්ටකොන්ටිනල් හෝටලයේදී පැවැති අවස්ථාවේදීය.එමෙන්ම මෙවර තරගාවලියේදී කාන්තා හා පිරිමි පිළිමළුන් පිටු දැකීමේ තරග වටය එකම දිනවල එකම පිටියක පැවැත්වීම විශේෂත්වයක් බවද ඒ මහතා පැවැසීය.තරගාවලියේ නිලලාංඡනය නිරාවරණය කිරීම හා කාලසටහන එළිදැක්වීම ඉතා විචිත්‍රවත් අන්දමින් සිදු කෙරුණු අතර එය උත්සවයට පැමිණ සිටි අමුත්තන් අමන්දානන්දයට පත්කළ සිදුවීමක් විය.මෙහිදී අදහස් දැක්වූ ශ්‍රී ලංකා ක්‍රිකට් අතුරු පාලක කමිටු සභාපති උපාලි ධර්මදාස මහතා පැවැසුවේ 2012 වසරේදී ඕවර විස්සයි20 ලෝක කුසලාන ක්‍රිකට් තරගාවලිය පැවැත්වීමට ශ්‍රී ලංකාව තෝරා ගැනීම පිළිබඳ සතුටට පත්වන බවය. එමෙන්ම එම තරගාවලිය අභිමානවත් ලෙස නිමකිරීමට අවශ්‍ය සියළු කටයුතු යොදන බවත් සභාපති වරයා පැවසීය.සත්කාරකත්වය දරන ශ්‍රී ලංකාව මුහුණදෙන ප්‍රථම තරගය සිම්බාබ්වේ සමඟ 2012 සැප්තැම්බර් මස 18 වැනි දින පැවැත්වේ. දිවා/රාත්‍රී මේ තරගය හම්බන්තොට මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේ පැවැත්වේ.මේ තරගාවලියේ ශ්‍රී ලංකාව හා සිම්බාබ්වේ අයත්ව සිටින්නේ ‘සී’ කාණ්ඩයටය.දකුණු අපි‍්‍රකාව එම කොටසේ අනෙක් කණ්ඩායම වෙයි. තරගාවලියේ මූලික වටයේ ශ්‍රී ලංකා පිලේ අනෙක් තරගය දකුණු අපි‍්‍රකාව සමඟ පැවැත්වීමට නියමිතව ඇත්තේ 2012 සැප්තැම්බර් 22 වැනි දිනය.එම තරගය පැවැත්වෙන්නේ ද හම්බන්තොටය. ‘සී’ කොටසේ අනෙක් මූලික තරගය වන දකුණු අපි‍්‍රකාව හා සිම්බාබ්වේ අතර ගැටුම 2012 සැප්තැම්බර් 20 වැනි දින හම්බන්තොට මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේ ම පැවැත්වීමට නියමිතය. ශ්‍රී ලංකාව ‘සුපිරි අට’ වටයට පිවිසුනහොත් ඔවුන් පල්ලෙකැලේ ක්‍රීඩාංගණය වෙත යනු ඇත. අනතුරුව පිළිමළුන් පිටුදැකීමේ තරග වටයට සුදුසුකම් ලැබුවහොත් ශ්‍රී ලංකා පිල කොළඹ ආර්. පේ‍්‍රමදාස ක්‍රීඩාංගණයට පිවිසෙනු ඇත.පසුගිය වසරේ ලෝක කුසලාන විස්සයි20 තරගාවලියේ සූරයන් වූ එංගලන්තය ඔවුන්ගේ ප්‍රථම තරගය මේ තරගාවලියට සුදුසුකම් ලබන කණ්ඩායමක් සමඟ 2012 සැප්තැම්බර් 21 වැනි දින ආර්. පේ‍්‍රමදාස පිටියේදී ක්‍රීඩා කරනු ඇත. ඉන් දින දෙකකට පසුව එංගලන්තය 2007 ලෝක සූර ඉන්දියාව සමඟ එම ක්‍රීඩාංගණයේදී ම තරග වදිනු ඇත.2009 විස්සයි20 ලෝක කුසලාන තරගාවලියේ සූරයන් වූ පාකිස්තානය ඔවුන්ගේ මූලික තරග නවසීලන්තය හා බංග්ලාදේශය සමඟ පිළිවෙළින් සැප්තැම්බර් 23 හා 25 දිනවල පල්ලෙකැලේදී ක්‍රීඩා කරනු ඇත.පිළිමළුන් පිටු දැකීමේ තරගාවලියට පෙර පැවැත්වෙන තරගවලදී සියල්ල සාමාන්‍ය ලෙස සිදුවුවහොත්, ඉන්දියාව සහ පාකිස්තානය සුපිරි කණ්ඩායම් 8 අතරට තේරී, සැප්තැම්බර් 30 වැනි ඉරිදා කොළඹ දී තරග වදිනු ඇත.කාන්තා තරගාවලිය ඇරඹෙන්නේ ගාල්ලෙනි. එහි ආරම්භක තරගය ලෙසින් සත්කාරක ශ්‍රී ලංකාව, තරගාවලියේ සුදුසුකම් ලද කණ්ඩායමක් සමඟ සැප්තැම්බර් 26 වෙනිදා තරග වදිනු ඇත. එදිනම පසුගිය වසරේ අවසන් තරගයේදී පරාජිතයන් වූ නවසීලන්ත කාන්තා පිල, බටහිර ඉන්දීය කොදෙව් කාන්තා පිල සමඟ තරග වැදීමට නියමිතය.ඔස්ට්‍රේලියානු කාන්තා පිල ඔවුන්ගේ තරග ආරම්භ කරනුයේ, සැප්තැම්බර් 27 වෙනිදා ඉන්දියාව සමඟ ගැටීමෙනි.එදිනම 2009 ජයග්‍රාහිකාවන් වූ එංගලන්ත පිල සුදුසුකම් ලද අනෙක් පිල සමඟ තරග වදිමින් සිය ගමන ආරම්භ කිරීමට නියමිතය.පිරිමි තරග 27 ක් සහ කාන්තා තරග 15 ක් වශයෙන් වූ තරග 42 ක් දින 20 ක් ඇතුළතදී, ක්‍රීඩාංගණ 4 කදී පැවැත්වෙනු ඇත.කොළඹ ආර්. පේ‍්‍රමදාස ක්‍රීඩාංගණය, පල්ලෙකැලේ, හම්බන්තොට සහ ගාල්ලේ පිහිටි ක්‍රීඩාංගණ එයට අයත් වෙයි.මින් ඔක්තෝබර් 7 වෙනි ඉරිදාට නියමිත අවසාන මහා තරගය කොළඹ ආර්. පේ‍්‍රමදාස ක්‍රීඩාංගණයේදී පැවැත්වෙනු ඇත.‘ඒ’ කාණ්ඩය – එංගලන්තය, ඉන්දියාව හා සුදුසුකම් ලබාගන්නා 2 කණ්ඩායම.‘බී’ කාණ්ඩය – ඔස්ටේ‍්‍රලියාව, බටහිර ඉන්දීය කොදෙව් දූපත් හා සුදුසුකම් ලබාගන්නා 1 කණ්ඩායම.‘සී’ කාණ්ඩය - ශ්‍රී ලංකාව, දකුණු අපි‍්‍රකාව, සිම්බාබ්වේ.‘ඩී’ කාණ්ඩය – පාකිස්තානය, නවසීලන්තය, බංග්ලාදේශය‘ඒ’ කාණ්ඩය – ඔස්ටේ‍්‍රලියාව, ඉන්දියාව, එංගලන්තය හා සුදුසුකම් ලබන 1 කණ්ඩායම.‘බී’ කාණ්ඩය – නවසීලන්තය, බටහිර ඉන්දීය කොදෙව් දූපත්, ශ්‍රී ලංකාව, සුදුසුකම් ලබන 2 කණ්ඩායම.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=s1109232</link>
    <topic>ශ්‍රී ලංකා පිලේ නායකත්වය යෝෂිත රාජපක්ෂට</topic>
    <author>ෆවුස් මොහොමඩ්</author>
    <content>මලයාසියාවේ පැවැත්වෙන එච්. එස්. බී. සී. ආසියානු සත් සාමාජික රගර් තරගාවලියට (බෝර්නියෝ සෙවන්ස්) සහභාගී වන ශ්‍රී ලංකා කණ්ඩායමේ නායකත්වයට නාවික හමුදා රගර් පිලේ නායක යෝෂිත රාජපක්ෂ පත්කර ඇත.යෝෂිත ඇතුළු නාවික හමුදාවේ ක්‍රීඩකයන් 6ක්, ගුවන් හමුදාවේ ක්‍රීඩකයන් 3 ක් සහ පොලිසීය, හැව්ලොක්ස් පිල සී. ආර්. ඇන්ඩ් එෆ්. සී. පිලේ එක ක්‍රීඩකයකු බැගින් ඇතුළත් ශ්‍රී ලංකා කණ්ඩායම ඊයේ (22) උදෑසන පිටත්ව ගියේය.හෙට (24) සහ අනිද්දා (25) පැවැත්වෙන බෝර්නියෝ සෙවන්ස් රගර් තරගාවලියට කොරියාව, චීනය, තායිලන්තය සහ ශ්‍රී ලංකාව ‘ඒ’ කොටසෙන්ද හොංකොං, මලයාසියාව, චීන තායිපේ සහා බෲනායි පිල ‘බී’ කොටසෙන් ද ජපානය, කසකස්තානය, පිලිපීනය සහ එක්සත් ආරාබි එමීර් රාජ්‍යය ‘සී’ කොටසෙන් ද තරග වදිති.ශ්‍රී ලංකාව සහභාගි වන පළමු තරගය චීනය සමඟත් දෙවැනි තරගය කොරියාව සමඟත් තුන්වැනි තරගය තායිලන්තය සමඟත් හෙට පැවැත්වෙන අතර දෙවැනි වටයේ හා අවසන් වටයේ තරග අනිද්දා පැවැත්වේ.ශ්‍රී ලංකා කණ්ඩායම - යෝෂිත රාජපක්ෂ (නායක) කළණ අමරසිංහ, නිරංජන් වික්‍රමරත්න, සුරංග පුෂ්පකුමාර, කෝසල තිසේරා, දිනූෂ චතුරංග (නාවික) රදික හෙට්ටිආරච්චි, පුබුදු කෝදාගොඩ, චානක චන්දිමාල් (ගුවන්) හේෂාන් ගුණරත්න (සී. ආර්.) ප්‍රියන්ත ඒකනායක (පොලිසිය) අනුරුද්ධ විල්වර (හැව්ලොක්ස්)පුහුණුකරු - එලිස් මීචැන්කළමණාකරු - එස්. ඩබ්ලිව්. චැං.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=s1109233</link>
    <topic>අන්තර් පාසල් සත් සාමාජික පාපන්දු තරගාවලිය 25-26 දෙදින බෝගම්බර පිටියේදී</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ධර්මරාජ විදුහලට වර්ෂ 125 ක් පිරීම නිමිත්තෙන් එහි ක්‍රීඩා කමිටුව මෙහෙයවන අන්තර් පාසැල් සත් සාමාජික පාපන්දු තරගය 2011 සැප්තැම්බර් මස 25 සහ 26 වනදා මහනුවර බෝගම්බර ක්‍රීඩාංනයේදී පැවැත්වේ. තරග ආරම්භවන්නේ පෙරවරු 8.30 ය.සහභාගිවන කණ්ඩායම් මෙසේයගම්පල වික්‍රමබාහු, කඳාන ඩී. මැසනඩ්, මහනුවර සාන්ත සිල්වෙස්තර, කොළඹ නාලන්ද, කොළඹ ඉසිපතන, කොළඹ තර්ස්ටන්, මහනුවර කිංස්වුඩ්, අනුරාධපුර සාන්ත ජෝසප්, හලාවත සාන්ත මරියා, ගම්පල ජිනරාජ, මාතර සාන්ත තෝමස්, කටුනේරිය සාන්ත බෙනඩික්ට්, යාපනේ සාන්ත පැට්ට්‍රික්ස්, මහනුවර මහානාම, කොළඹ ලුම්බිනි, කුරුණෑගල මලියදේව ආදර්ශ, වත්තල සාන්ත අන්තෝනි, කොළඹ ආනන්ද, කෑගල්ල සාන්ත මේරි, මහනුවර ධර්මරාජ, ගලගෙදර ජබාර්, බණ්ඩාරවෙල සාන්ත තෝමස්, කුරුණැගල ලක්දාස , මහනුවර විෂන් ජාත්‍යන්තර, මහනුවර ත්‍රිත්ව, බම්බලපිටිය හින්දු විදුහල, වෙන්නප්පුව ජොසප් වාස්, පිලවල නවෝදය, කොළඹ ඩී. ඇස්. සේනානායක, කින්නියා මැදි කින්නියා, මළියදේව - කුරුණෑගල.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=s1109234</link>
    <topic>රුහුණට ලකුණු 4ක ජයක්</topic>
    <author/>
    <content>දිනේෂ් චන්දිමාල්ගේ විශිෂ්ට පිතිහරඹයත්, ජානක ගුණරත්න හා අසංක සිල්වාගේ දක්ෂ පන්දු යැවීමත් හේතුවෙන් ඉන්දියාවේ පැවැත්වෙන චැම්පියන් ලීග් විස්සයි 20 ක්‍රිකට් තරගාවලියේ සුදුසුකම් ලැබීම් තරග වටයේදී එංගලන්තයේ ලෙස්ටර්ෂයර් පිල පරදවා ලකුණු 4ක සියුම් ජයක් අත්කර ගැනීමට රුහුණු කණ්ඩායම සමත් විය.පළමුව පන්දුවට පහර දුන් රුහුණු පිල ඕවර 20 අවසානයේ කඩුලු 6 කට ලකුණු 160 ක් රැස්කළ අතර ලෙස්ටර්ෂයර් පිලට ලබා ගත හැකි වූයේ ඕවර් 20 අවසානයේ කඩුලු 8 කට ලකුණු 156 ක් පමණි.දිනේෂ් චන්දිමාල් පන්දු 51 කදී නොදැවී ලකුණු 62 ක් රැස්කිරීමට සමත්වූ අතර ඊට හතරේ පහර 6 ක් සහ හයේ පහර 2ක් ඇතුළත් විය. සනත් ජයසූරියට රැස් කිරීමට හැකිවූයේ ලකුණු 6 ක් පමණි.ලෙස්ටර්ෂයර් ඉනිමේදී පකිස්තානු ක්‍රීඩික අබ්දුල් රසක් පන්දු 46 කදී හතරේ පහර 6 ක් සහ හයේ පහර 2 ක් සමඟ ලකුණු 68 ක් රැස් කළේය. ජානක ගුණරත්න සහ අසංක සිල්වා කඩුලු 3 බැගින් දවා ගත්හ.රුහුණ – 160/6 (ඕවර් 20) දිනේෂ් චන්දිමාල් නොදැවී 62, පාලිත කරුණානායක 28 (හැරී හර්නි 33/3, අබ්දුල් රසාක් 30/2)ලෙස්ටර්ෂයර් – 156/8 (ඕවර 20) අබ්දුල් රසක් 68, ඇන්ඩෲ මැක්ඩොනල්ඩ් 24 (ජානක ගුණරත්න 27/3, අසංක සිල්වා 29/3).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=s1109235</link>
    <topic>දීපව්‍යාප්ත සය සාමාජික දිවා/ රාත්‍රී ක්‍රිකට් හෙට</topic>
    <author/>
    <content>මීගමුව ‘ද කිඩ්ස්’ ක්‍රීඩා සමාජයේ හා ගම්පහ දිස්ත්‍රික් සැහැල්ලු පන්දු ක්‍රිකට් සංගමයේ සංවිධානයෙන් පවත්වනු ලබන ‘ද කිඩ්ස් ක්‍රිකට් කානිවල් නිමල් ලාන්සා දීප ව්‍යාප්ත සය සාමාජික දිවා/රාත්‍රී ක්‍රිකට් තරගාවලිය හෙට (24) පස්වරු 6.00 සිට මීගමුව දළුපත අඩි 60 පොදු ක්‍රීඩාංගණයේදී පැවැත්වේ.සූරතාව දිනාගන්නා කණ්ඩායමට නිමල් ලාන්සා කුසලානය සමග රුපියල් 50000ක් ද අනුසූරයන්ට දයාන් ලාන්සා කුසලානය සමග රුපියල් 25000ක් ද තරගාවලියේ වීරයා, හොඳම පිතිකරු, හොඳම පන්දු යවන්නා සහ අවසන් තරගයේ වීරයා සඳහා මුදලින් රුපියල් 5000 බැගින් ද පිරිනැමේ.තරගාවලිය සඳහා සහභාගීවන කණ්ඩායම් හෙට පස්වරු 5.00ට මීගමුව දළුපත අඩි 60 පොදු ක්‍රීඩාංගණයට වාර්තා කළ යුතු බවත් තරගාවලිය පිළිබඳ වැඩි විස්තර 0776937747 / 0772322866 දුරකතන අංකවලින් විමසිය හැකි බව සංවිධායකයෝ දන්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=f1109231</link>
    <topic>පල්ලම් බහින පක්ෂයක් ඡන්දය දිනන්නේ කොහොමද?</topic>
    <author/>
    <content>ඉදිරියේ දී පැවැත්වෙන පළාත් පාලන මැතිවරණයට මුහුණ දෙන ආකාරය, මහනුවර සංවර්ධන සැලැසුම්, ආදි දේශපාලන කරුණු රැසක් සම්බන්ධයෙන් මධ්‍යම පළාත් ප්‍රධාන ඇමැති සරත් ඒකනායක මහතා සමඟ කළ සාකච්ඡාවකි.ආණ්ඩුව මේ පළාත් පාලන ආයතන විසිතුනේ ඡන්දය කල් දැමුවේ ජයග්‍රහණය පිළිබඳ අවිශ්වාසයකින් නොවෙයි. පසුගියවර පැවැත් වූ පළාත් පාලන ආයතන ඡන්දය පැවැත් වූ ආයතනවලින් 90%ක පමණ බලය හිමිවුණේ එක්සත් ජනතා නිදහස් සන්ධානයටයි. ජනාධිපතිතුමන් හා රජය කෙරෙහි ජනතාව තුළ පවත්නා විශ්වාසය එන්න එන්න වර්ධනය වන බව මැතිවරණ ප්‍රතිඵලවලින් පැහැදිලි වෙනවා. ත්‍රස්තවාදය සහමුලින් අතුගා දැමීම මගින් සාමය හා අනිකුත් ප්‍රතිලාභ අත්වූයේ ගමට පමණක් නොවෙයි. නාගරික ජනතාව අද සාමයේ ප්‍රතිලාභ බුක්ති විඳිනවා. සංවර්ධන ක්‍රියාවලියත් අද ගම හා නගරය කියා වෙනසකින් තොරව එක හා සමානව ක්‍රියාත්මකයි. මෙම පසුබිම තුළ එළඹෙන ඔක්තෝම්බර් මස 08 දින කොළඹ, මහනුවර ඇතුළු පළාත් පාලන ආයතන 23නේ ජයග්‍රහණය සන්ධානයට හිමිවන බව ස්ථිරයි.ජනාධිපතිතුමා පළමුවර ජනපතිවරණයේදී ඡන්ද එක් ලක්ෂ හැටපන්දහසකින් දිනලා දෙවන වර ඒ වගේ දස ගුණයකටත් වැඩි වැඩි ඡන්ද ප්‍රමාණයකින් ජයගත්තා. දිනෙන් දින එතුමාගේත් රජයේත් ජනප්‍රියතාව වැඩිවෙනවා. මේ පසුබිම තුළ අද පාර්ලිමේන්තුව, පළාත් සභාව යන සියලු ආයතනවල බලය හිමි වී ඇත්තේ සන්ධානයටයි. පළාත් පාලන ආයතන බලධාරියා ලෙස පළාත තුළ ක්‍රියාකරන්නේ මහ ඇමැතිවරයායි. රජය සමඟ අත්වැල් බැඳ ගනිමින් මහ ඇමැතිවරු ප්‍රමුඛ පළාත් සභාව මගින් ජනතා හිතවාදීව කරගෙන යන කටයුතු නියම ලෙස බුක්ති විඳින්නට මහනුවර නාගරික ජනතාව කැමැත්තෙන් සිටිනවා. මේ නිසා ආයතනයක් ලෙස මහනුවර නගර සභාවේ බලයෙහි වෙනසක් මෙවර ඇතිකරන බවට කිසිඳු සැකයක් නැහැ. රටේ සිදුවන දැවැන්ත සංවර්ධනයත් සමඟ මහනුවරත් පෙරට ගෙනයන්න ඕන කියන හැඟීමෙන් බදු ගෙවන ජනතාව අද එජාප අකාර්යක්ෂම පාලනයට එරෙහිව පෙළ ගැසෙමින් සිටිනවා.ඉතිහාසයේ යම් යම් වකවානුවල හොඳ පාලකයින් හිටියා. ඔවුන් පක්ෂ භේදයෙන් තොරව නගරයට යහපත් සේවයක් කළා. එහෙත් අද තත්ත්වය ඊට වෙනස්. එළ හරකයි මී හරකයි හාන්න දැම්මොත් එළ හරකා ගොඩට අඳිනවා. මී හරකා මඩට අඳීනවා. මහනුවර නගර සභාව රජය සමඟ කටයුතුª කරන්නෙත් මේ විදිහටයි. මම පළාත් පාලන ඇමැතිවරයා ලෙස මහනුවර මහ නගර සභා බල ප්‍රªදේශයේ ජනතා සුබ සිද්ධිය උදෙසා නගර සභාවට මුදල් ප්‍රතිපාදන වෙන්කර දුන්නම වසර අවසානයේ එම මුදල් අවිච්ඡේද වෙනවා. මේවා අපරාධ.දේශපාලන වාසි සඳහා නගරයේ ඇතැම් සංවර්ධන කටයුතු නගර සභාව හිතාමතා ප්‍රමාද කරන බව පසුගිය කාලය පුරා අපි දැක්කා. මූල්‍ය පරිපාලනය නගර සභාවේ හරියට සිදුනොවුණහොත් ජනතාවට විශාල අසාධාරණයක් සිදුවෙනවා. සෑම පුරවැසියෙකුටම තමන් ජීවත්වන බල ප්‍රදේශය තුළ ලැබිය යුතු වරප්‍රසාද තිබෙනවා. රජය එම වරප්‍රසාද ජනතාව වෙත ළඟා කිරීම සඳහා පිහිටුවා ඇති පළාත් පාලන ආයතන රජයේ වුවමනාව මඟ හරිනවා නම් එමඟින් ජනතාවට අසාධාරණයක් සිදුවෙනවා. මහනුවර මහ නගර සභාවේ බලය අප වෙනස් කරන්න උත්සහ කරන්නේ ජනතා හිතසුව පිණිස මිස දේශපාලන වාසියක් ලබාගැනීම සඳහා නොවෙයි.එය සම්පූර්ණ අසත්‍යයක්. පසුගිය කාලවකවානුව පුරාවට ජනාධිපති මහින්ද රාජපක්ෂ මහතා මහනුවර නගර සංවර්ධනයට අතිවිශාල මුදල් ප්‍රමාණයක් ලබා දුන්නා. නගර සභාවට අයිති මාර්ග කොපමණ සංඛ්‍යාවක් රජයෙන් සංවර්ධනය කළා ද. ගුවන් පාලම් කීයක් අද නුවර ස්ථාපිත කරලා තිබෙනවද, රජයෙන් නගරයට කළ දේ අපි අමතක කරමු. නගර සභාව තමන්ට තියෙන සම්පත් පසුගිය කාලයේ ආරක්ෂා කරගත්තද? රජය මුදල් අවශ්‍ය තරම් දෙනවා නගර සභාව අවුල් කරනවා. මේක තමයි ඇත්ත කතාව.මෙයට වසර තුනකට පෙර ජනපතිතුමන්ගේ ප්‍රධානත්වයෙන් පැවැත් වූ සාකච්ඡාවක් මගින් අපි මේ නගරයේ පවතින දැවැන්ත ප්‍රශ්න මොනවද කියන එක හඳුනාගත්තා. කටුගස්තොට පාලමේ වැඩකටයුතු එකතැන පල්වෙමින් තිබීම කෙරෙහි විශේෂ අවධානයක් යොමු කර ජනපතිතුමන් එය කඩිනමින් ජනතා අයිතියට පැවරුවා. අනෙක් කාරණය නගරයේ තදබදය. විකල්ප මාර්ග ඇති කිරීම හා ගුවන් පාලම් ස්ථාපිත කිරීම සම්බන්ධව මෙහි දී අවධානය යොමුවුණා. ඒ අනුව ගුවන් පාලම් පහක් නගරයේ ඉදි කෙරුණා. විලියම් ගොපල්ලව මාවත මේ වන විට මංතීරු හතරක මාර්ගයක් බවට පුළුල් කිරීමේ කටයුතු සිදුවෙනවා.මෙයට අමතරව මහනුවර මහනගර සැලැස්මක් අපි සකස් කළා. ඒ අනුව නගර මධ්‍යයේ ඇති බන්ධනාගාරය පල්ලේකැලේට ගෙනයනවා. පළාත් සභාවට අයත් නගරයේ ඇති කාර්යාල ගණනාවක් කුණ්ඩසාලේට ගෙන යෑම මෙම සැලැස්මේ තවත් පියවරක්. නගරයේ පාසල්වල පවතින තදබදය අවම කරන්න නව පාසල් ව්‍යාපෘතියක් ක්‍රියාත්මක කරමින් තිබෙනවා. ලෝකයේ දියුණු රටවල ක්‍රියාත්මක ටවුන් සිෆ්ට් ක්‍රමය මහනුවරට ආදේශ කරන්න අප බලාපොරොත්තු වෙනවා.එක්සත් ජාතික පක්ෂයේ හිටපු නගරාධිපතිවරු තිදෙනෙක් සිටිය දී වෙනත් අයෙකු නගරාධිපති අපේක්ෂක ලෙස නම් කිරීමෙන් පැහැදිලි වන්නේ එම හිටපු නගරාධිපතිවරුන්ගේ පාලනය දුර්වල බව පක්ෂය විසින් ම පිළිගෙන ඇති බවයි. ඔවුන් අතරින් කෙනෙකු හෝ දක්ෂනම් නගරාධිපතිකමට වෙනත් අයෙකු නම් කළ යුතු වන්නේ නැහැ. හිටපු නිළමේතුමා පළාත් සභාවට ඉල්ලලා පැරදුණා. දැන් නගර සභාවට එතුමා ඉස්සරහට නොවෙයි යන්නේ පස්සට. එයා අන්තිමට නතර වෙන්නේ තුම්පනේ ප්‍රාදේශීය සභාවට තරග කරලයි.නගර සීමාවේ දෙමළ හා මුස්ලිම් ජනතාව යූ. එන්. පී. බවට ලේබලයක් අලවන්න හදනවා. මේකට මම තදින් ම විරුද්ධයි. මුස්ලිම් ජනතාව බහුතරයක් සිටින ප්‍රදේශවල මෙන් ම දෙමළ ජනතාව වැඩිපුර සිටින ප්‍රදේශවල ඡන්ද රජය දිනලා නැද්ද? මඩකළපුවේ මුස්ලිම් ජනතාව ජීවත්වන ප්‍රදේශවල ඡන්ද අපි පැරදුණාද? යාපනේ ආයතන කිහිපයක බලය රජයට හිමිවුණා. වැඩිම මුස්ලිම් ජනතාවක් වෙසෙන අකුරණ ප්‍රාදේශීය සභාවේ බලය පසුගිය වතාවේ හිමිවුණේ අපිටයි. මුස්ලිම් හා දෙමළ ජනතාව අපේ කියලා ලියාගන්න එජාපයට බැහැ. මෙම් රටේ බහුතර දෙමළ හා මුස්ලිම් ජනතාව රජය සමඟ අත්වැල් බැඳගෙන හමාරයි.කොළඹ මහ නගර සභාවේ එජාප ඡන්ද සටන රනිල් වික්‍රමසිංහ මහතාගේ ඍජු අධීක්ෂණය යටතේ සිදු කෙරෙනවා. මෙවර එම නගර සභාවේ බලය සන්ධානයට හිමිවීමත් සමඟ එජාපයේ නායකත්ව කැරැල්ල යළි ආරම්භ වෙනවා.බලයට ඒම කෙසේ වෙතත් සජිත් කරූ මොනවා කළත් රනිල් දිගටම නායකත්වයේ රැඳී සිටින බව ස්ථිරයි. වගකිවයුතු විපක්ෂයක් රටට අවශ්‍යයි. එතකොට තමයි රජයටත් තව තවත් ජවයක් ඇතිව වැඩ කරන්න පුළුවන්. මේ මැතිවරණය තුළත් එජාපයේ කිසිම පිබිදීමක් නැහැ. සුසන්තිකා එක්ක දුවන්න නිසි පුහුණුවක් නැති තරුණියෝ ටිකක් දැම්මොත් මොකද වෙන්නේ. එයා ගේමක් නැතුව දිනනවා.තරඟකාරීත්වයක් නැති වුණාම සුසන්තිකාගේ දිවීමේ වේගය අඩුවෙන්න පුළුවන්. මේ නිසා මම කියන්නේ විපක්ෂයම තම භූමිකාව හඳුනාගෙන රජයට තම හයිය පෙන්වන තත්ත්වයට එන්න ඕන කියලයි. දැන් එජාපයේ නායකයෝ හයිය පෙන්වන්නේ අපිට නොවෙයි. එයාලගේ පක්ෂෙ උදවියටමයි. ඒකෙන් වෙන්නේ දවසින් දවස පක්ෂය පල්ලම් බසින එකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=f1109232</link>
    <topic>සැමියා වියෝවූ බිරිය සනසන ඉද්දා චාරිත්‍රය</topic>
    <author/>
    <content>පවුල් ජීවිතයක අරමුණ සාමකාමී හා සහජීවනයෙන් යුතු ජීවිතයක් ගත කිරීමය. එහිදී සිත්තැවුල් දුක්කරදර ඇතිවීම ස්වභාවිකය. එහෙත් එය සීමාව ඉක්මවා ගිය විට අඹු - සැමි දෙදෙනාට වෙන් වීමට සිදුවන අවස්ථාවන්ද උදාවිය හැක. තවත් විටක ලෙඩරෝග හෝ හදිසි අනතුරක් නිසා සැමියා මියගොස් බිරියට හුදකලාවීමේ අවස්ථාව ද උදාවිය හැකිය. කුමන හේතුවක් නිසා හෝ සැමියාගෙන් හුදකලා වීමට සිදුවූයේ නම් බිරිය තම සැමියා වෙනුවෙන් ‘ඉද්දා’ නැමති චාරිත්‍රය රැකිය යුතු බව පැවසේ.මෙම චාරිත්‍රය සැමියා මියගිය දිනයේ සිට ආරම්භ කළ යුතුය. දික්කසාදයකින් දෙදෙනාම වෙන්වීමට සිදුවූයේ නම් ඒ දිනයේ සිට ආරම්භ කළ යුතුයි. සැමියා අහිමිවීම හේතු කොටගෙන ඔහු වෙනුවෙන් ගෙවන ශෝක කාලයක් ලෙසද මෙම ඉද්දාව හැඳීන්වේ.“ඔබලා අතුරින් කවරෙක් හෝ (භාර්යාව හැර) මිය ගියහොත් එකී භාර්යාව මාස 4ක් හා දින දහයක් ඉද්දා රැකිය යුතුයි” යනුවෙන් ශුද්ධ වූ අල්කුරාණයේ සඳහන් වී තිබේ.බිරියගෙන් “තලාක්” හෙවත් දික්කසාද වීමෙන් පසු වුවද බිරිය ‘ඉද්දා’ රැකිය යුතුයි. එවැනි කාන්තාවන්ට මාස 3ක් පමණක් යෙදිය හැකි බව කුරාණයේ සඳහන් වී තිබෙනවා.‘ඉද්දා’ හෙවත් බිරිය විසින් ගෙවන ශෝක කාලයේ අරමුණු කිහිපයක් වේ. අල්ලාහ්ගේ අණට කීකරුවීම, වෙන්වූ සැමියාගෙන් දරුවෙක් කුස තුළ පිළිසිඳ ගෙන ඇත්නම් ඒ බව දැන ගැනීමට හැකිවීම, දික්කසාදයකට පෙර එනම් තලාක් ලැබීමට පෙර නැවත සැමියා තමාවෙත ළඟාකර ගැනීමට හැකි අවස්ථාව උදාකරගැනීම, සැමියාගෙන් වෙන්වීමෙන් තමාගේ දුක ප්‍රකාශ කිරීමට අවස්ථාව උදාකරගැනීම එම අරමුණුවේ. එමගින් පවුල් ජීවිතයේ වැදගත්කම සමාජයට පෙන්වීමට හැකියාව ද ලැබේ.කලින් විවාහය තීන්දු කර තිබුණත් දෙදෙනා අඹු සැමියන් ලෙස එක්ව විසීමට අවස්ථාව නොලබා සැමියා මිය ගිය විට කාන්තාවට ඉද්දා චාරිත්‍රය රැකීම අවශ්‍ය නොවේ.“විශ්වාස වන්තයිනි, යහපත් කාන්තාවක් විවාහ කොට, අඹු සැමියන් වශයෙන් හැසිරීමට පෙර, දික්කසාද කර ඇය නිදහස් කළානම් ඔබ වෙනුවෙන් ඉද්දා රැකීම ඇයට අනිවාර්ය නොවේ” යයි ශුද්ධ කුරාණයේ සඳහන්වී තිබේ. වැන්දඹු කාන්තාවක් හෝ දික්කසාද වූ කාන්තාවක් නියමිත කාල පරිච්ඡේදයක් තුළ නැවත විවාහයක් නොකර සිටීමද ඉද්දාවෙහි නියළීමේ අරමුණක් වෙයි. සැමියා මිය යන විට බිරිය ගර්භණී තත්ත්වයේ පසු වෙනවානම්, ඉද්දාව අවසන් වෙන්නේ දරු ප්‍රසූතියෙන් පසුව බව සඳහන් වේ. එයට හේතුව වන්නේ ගර්භණී කාන්තාවක් වරදෙහි බැඳුණත් එය සඟවා ගැනීමට හැකි නිසා එය වළක්වාලීම බව සැලකිය යුතුයි.යම්කිසි හෙයකින් සැමියා අතුරුදහන් වී කලක් ගතවූවත් බිරිය ඔහු වෙනුවෙන් ඉද්දා රැකිය යුත්තේ ඔහුගේ මරණය පිළිබඳ පුවත ලැබුණේ නම් පමණි. එහෙත් එතෙක් ඇයට තවත් විවාහයක් කරගත නොහැක. ඔහුගේ මරණය පිළිබඳ පුවත ලැබීමෙන් පසු මාස 4ක් හා දින දහයක ඉද්දාවේ රැඳී සිට ඉන්පසු වෙනත් විවාහයක් කරගත හැකියි.ඉද්දාවේ රැඳී සිටින කාලය පුරාම ජීවිතය කාමරයක් තුළට පමණක් සීමාවිය යුතුයයි ඇතැම් වැඩිහිටියන් අදහස් කරති. එහෙත් එය එසේ නොවේ. තම නිවස තුළ ගැවසීමට තම පෞද්ගලික කටයුතු සපුරා ගැනීමට සම්පූර්ණ නිදහස ඇයට තිබේ. නමුත් නිවසින් පිටතට යාමෙන් නම් වැළකී සිටිය යුතුය.මෙම ඉද්දා කාලය තුළ බිරිය විසින් පිළිපැදිය යුතු නීති මාලාවක් ද ඇත. වෙනත් පුරුෂයෙක් හා විවාහ වීමෙන් ඇය වැළකී සිටිය යුතුයි. ඉස්ලමයෙන් විවාහ වීම තහනම් කරඇති ‘මහ්රම්’ යනුවෙන් හඳුන්වන ළඟම ඥාතීන් හැර අන් පිරිමින් සමඟ කථාබහ කිරීම, ඔවුන්ට පෙනෙන ආකාරයට සිටීම, ඔවුන් දෙස බැලීම, ඇසුරු කිරීම ආදිය සම්පූර්ණයෙන්ම තහනම් ය. තව දූ දරුවන් සහෝදරයෙන්, සහෝදරයන්ගේ දරුවෝ, දියණියගේ සැමියා, දියණියගේ දරුවෝ තම පියා, සැමියාගේ පියා, කුඩා දරුවන් යන අය ඇසුරු කිරීමට ඉද්දාවේ රැඳී සිටින කාන්තාවන්ට අවසර තිබේ. එමෙන්ම තද වර්ණ ඇඳුම් පළඳුම් හා වටිනා ආභරණවලින් සැරසීගෙන රූපලාවන්‍යයට මුල්තැනදී ක්‍රියා කිරීම සම්පූර්ණයෙන් තහනම් වෙයි. විවිධ සායම් වර්ග ආලේප කරගැනීමත් ඇස් වටා වර්ණ ගැල්වීමත් ප්‍රතික්ෂේප කළ යුතුයි.සැමියාගේ වියෝව මදිවට තවත් නීතිරීතිවලින් බැඳීම අභාග්‍යයක් යැයි කෙනෙකු සිතිය හැක. නමුත් ඉස්ලාමයෙන් යම් යම් නීති රීති පනවා ඇත්තේ මිනිස් ජීවිතවල යහපත උදෙසා බව මෙහිදී සඳහන් කළ යුතුය. සැමියාගෙන් වෙන් වීමට පෙර තම කුසේ දරුවෙක් පිළිසිඳ ගැනීමක් සිදුවී ඇත්නම් (කලලයක්) සැමියාගේ ඥාතීන් එම දරුවාගේ පිළිසිඳ ගැනීම ගැන සැකයක් මතුකළ හැකිය. දරුවට ලැබිය යුතු අයිතීන්ද අහිමි කිරීමට උත්සාහ කරනු ඇත. පිට අය හා ඇසුරින් ඈත්වී නිවසට පමණක් සීමාවන කාලපරිච්ඡේදය නිසා එවැනි ප්‍රශ්නවලින් මිදී සිටීමට ඇයට ඉද්දාව නිසා හැකිවේ. මේ ඉද්දා රැකීම නිසා බිරියට ගෞරවයක්, අනුකම්පාවක් හා දරුවාට පියාගෙන් ලැබිය යුතු සියලුම අයිතීන් හා උරුමයන් ලැබෙනු ඇත.‘ඉද්දා’ වෙහි රැඳී සිටින කාලය තුළදී ඉටු කළ යුතු වත් පිළිවෙත් ද තිබේ. ඉද්දා යනු අල්ලාහ්ගේ අණ ඉටුකිරීමකි. විමෝද කටයුතුවලින් ඈත්වී ආගමික කටයුතුවලට බරව ක්‍රියා කිරීම මෙහිදී බලාපොරොත්තුවේ. ඉස්ලාමීය සීමාවන් ඇතුළත ඇඳ පැළඳ ගැනීම වරදක් නොවේ. තලාක් මගින් වෙන්වූ කාන්තාවන්ට මැනවින් ඇඳපැළඳ ගැනීමට අවසර තිබේ. තලාක් මගින් වෙන්වුවත් වැන්දඹු තත්ත්වයෙන් සිටියත් ඉතාමත් අත්‍යවශ්‍ය කටයුතු සඳහා පමණක් දහවල් වරුවේදී නිවසින් පිටතට යාමට ඇයට හැකිය. එහෙත් අඳුර වැටීමට පෙර නිවසට පැමිණිය යුතුයි. අවශ්‍ය වෛද්‍ය කටයුතු සඳහාත් අධිකරණ කටයුතු සඳහාත් ඇයට නිවසින් පිටතට යා හැකිය. තම පවුල නඩත්තු කිරීමට කිසිවක් නොමැති තත්ත්වයක් උද්ගතවුවහොත් ‘ඉද්දා’ රකින කාන්තාවන්ට රැකියාව සඳහා යාමට ද හැකිය. නමුත් අඳුර වැටීමට පෙර නිවසට ඒව අනිවාර්ය ය. එහෙත් ඉද්දා රකින කාන්තාවක් රැකියාවට ගොස් තම දරු පවුල නඩත්තු කිරීමේ තත්ත්වයක් ඇති නොවීමට මුස්ලිම් ජන සමාජය නිරතුරුවම වගබලා ගන්නා බව මෙහිදී සඳහන් කළ යුතු වැදගත් කරුණකි. මෙම ශෝක කාලය හුදකලාව නිවසේ ගත කරන කාන්තාව ගැන වැඩි අවධානයක් මුස්ලිම් ජන සමාජය විසින් යොමු කරනු බව කිව යුතුමය. ඇය බැලීමට යාම සුවදුක් විචාරීම, ආහාර පාන පිරිනැමීම ආදිය තම යුතුකමක් කොට සළකා කටයුතු කරන මුස්ලිම් කාන්තාවන් හා ඥාතීන් බොහෝ ය. ආර්ථික අතින් ඇය ඉතා අසරණ තත්ත්වයෙන් සිටින බව වැටහුනුවිට තම හැකියාවන්ට අනුව උපකාර කිරීමටද ඔවුහු ඉදිරිපත් වෙති. තමන්ට එය ඉටුකළ නොහැකිනම් පෞද්ගලිකව ධනපතියන් ලවා ඉටුකරලීමට ද පෙළෙඹෙති. එය ඉබාදයක් හෙවත් වටිනා පින්කටයුත්තක් ලෙස සලකා ඉදිරිපත් වන අය අප සමාජයේ කොතෙකුත් සිටින බව සඳහන් කරනුයේ සතුටිනි.වැඩිහිටි කාන්තාවක් ඉද්දාවේ සිටින අවස්ථාවල ඇය හා තනියට කෙනෙකු සිටීමත් අවශ්‍ය වේ. එයටද දන්නා අඳුනන කාන්තාවක් ඉදිරිපත් වෙති.දික්කසාදයෙන් පසු ඉද්දාවෙහි රැඳී සිටින කාන්තාවගේ විය හියදම් ඉද්දා අවසන් වනතුරුම සැමියා විසින් දැරිය යුතුයි.මෙම “ඉද්දාචාරිත්‍රය” ගැන මුස්ලිම් ජනසමාජය අතරද විවිධ මිත්‍යා මත පවතී. වැන්දඹුව කිසිම කෙනෙකුට නොපෙනෙන ලෙස කාමරයක් තුළ රැඳවිය යුතු යයිද ස්නානය, ඇඳුම් මාරුකිරීම පවා නොකළ යුතු යැයි ද ඇතැමුන් කියති. මෙය සම්පූර්ණ වැරදි මතයකි. වැන්දඹුව පිටතට යෑම හෝ පිට පිරිමින් හා කථා බහ කිරීම නොකළ යුතු මිසක් එම කාන්තාව කාමරයට කොටු කිරීම කිසිසේත් අවශ්‍ය නැත. තම නිවසේ වැඩකටයුතු කරගෙන සාමාන්‍ය ලෙස ඇයට ජීවත්විය හැකිය. පිරිසිදුකමට මුල්තැන දෙන ඉස්ලාමීය වැන්දඹුවන්ට ස්නානය කොට පිරිසිදුවී පිරිසිදු ඇඳුම් ඇඳ පැළඳ ගැනීමට අවසර දී ඇත.ඉද්දා අවසන් වූ පසු උසස් පුද්ගලයෙක් ඉදිරියේ පළමුවෙන් පෙනී සිටිය යුතු බව තවත් පිරිසකගේ මතයයි. ඉස්ලාමයෙන් එවැනි මිත්‍යා මතවලට ඉඩක් නොදේ. ඉද්දාව රකින කාන්තාව පුවත්පත් බැලීම හෝ පොත්පත් කියවීම තහනම් යයි සිතන අයත් අප සමාජයේ සිටිති. ඉද්දාව රකිමින් කුරාණය පාරායනා කරන අතරම පුවත්පත් හා පොත් කියවීමට ඇයට හැකිය. මෑතකදී එක්තරා ගුරු මහත්මියක් තම ඉද්දා කාලයේදී නවකතා පොතක්, කාව්‍ය සංග්‍රහයක් හා රුවන් වදන් ඇතුළත් පොත් 3ක් ලියා ඉද්දාවෙන් කලකට පසු ප්‍රකාශයට පත් කර තිබුණි. එවැනි යහපත් ක්‍රියාවක නියැළීම අන් අයටද ආදර්ශයකි. නොකඩවා එන අමුත්තන් සමඟ නිතර සතුටු සාමිචියේ යෙදීමෙන් හා හඬ උස් පහත් කර කථාබහ කිරීමෙන් සැමියා වෙනුවෙන් ගෙවන ශෝක කාලයේ අරමුණ ද වෙනස් විය හැකිය.ගුණගරුක, ශීලාචාර, චාම් කාන්තාව ලොව ඉතා උසස්ම කාන්තාව බවට නබිතුමාණෝ දේශනාකර තිබේ.ජෙන්නත් ඔසිලාජෙයිනුල් ආබ්දීන්.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=f1109233</link>
    <topic>ජෝ මහෝගයක් බඳු අපේ කාලයේ රංගධරයා</topic>
    <author/>
    <content>ගම්මන පටබැඳිගේ දොන් ජෝන් අබේවික්‍රම ශ්‍රී ලාංකීය චරිතාංග රංගනයේ සුවිශේෂී ප්‍රතිභා උල්පත පසුගිය 21 වැනි බදාදා සවස් යාමයේ සිඳී ගියේ ය. ජෝ අබේවික්‍රම අපේ කාලයේ සිටි විශිෂ්ටතම රංගධරයා බව කීමට ලියුම්කරුවන් කිසිදු මොහොතක පැකිලෙන්නේ නැත. අප එසේ නොකීවොත් එය මේ විශිෂ්ටතමයාට අප කරන අගෞරවයක් වනු ඇත. ලොව විශිෂ්ටතම රංගධරයන් සමඟ කරට කර තැබිය හැකි අපේ කාලයේ රංගධරයා ජෝ අබේවික්‍රමයන් ය. කිසිදු පාසලකින්, කිසිදු ආයතනයකින්, ගුරුවරයකුගෙන් රංගනය පිළිබඳව ඉගෙන නොගත්, ඒ පිළිබඳ දැනුමක් නොලැබූ ජෝ අබේවික්‍රමයන් උපතින් ම ගෙන ආ සහජ කුසලතාවන් සමඟ ඉවෙන් රඟපෑ මහ අපූර්ව නළුවෙකි.ජීවත් වූ කාලය පුරාවට එකඳු තිරපිටපතක් සම්පූර්ණයෙන් නොකියවා චරිත සිය ගණනක් රඟපෑ මෙම රංගධරයා, චරිතයකට සම වදින්නේ ක්‍ෂණයකිනි.‘ඔන්න ඔය දෙබස් ටික කියවපන් කොල්ලෝ...’දර්ශන තලයේ දී සහය අධ්‍යක්ෂවරයාට කියන අබේවික්‍රමයන් දෙබස් ටිකට හොඳට සවන්දී සිටී. අනෙකුත් රංගන ශිල්පීන් විභාගයකට මෙන් දෙබස් කට පාඩම් කරද්දී කලින් ඇසූ දෙබස් සිහි තබාගත් මේ විශිෂ්ටතමයා ක්‍ෂණයෙන් චරිතයට ආරූඪ වන්නේ අන් අයද මවිතයට පත් කරවමිනි. මේ ජෝ අබේවික්‍රමයන්ගේ හැටිය.හැටේ දශකයේ පටන් මේ වන තුරුම ඔහුට ජාතික මට්ටමේ සම්මාන ඇගැයුම් රැසක් ම හිමිව, අනූව දශකය අග භාගයේ දී ඔහු ජාත්‍යන්තර මට්ටමේ සම්මානයකට උරුමකම් කීවේ ය.නූතන නළුවාගේ භූමිකාව තුළ ජෝ අබේවික්‍රම ට හිමිවන වලංගුතාව සහ සුවිශේෂත්වය කෙබඳුදැයි විමසීම ඔහුගේ අභාවය සිදු වූ මේ මොහොතේ වඩාත් කාලෝචිත වෑයමක් යනු අපේ හැඟීමයි. රඟපෑම යන සුවිශේෂ වෘත්තියෙහි නූතන හැඩරුව සහ ජෝ අබේවික්‍රම නම් වූ මේ මහා නළුවා මෙකී ගෞරවනීය වෘත්තිය තුළ අත්පත්කර ගන්නා ලද පෞරුෂත්වය නිසා අනන්‍යතාව විමසීම වඩාත් වැදගත් වේ.තවද ජෝ අබේවික්‍රම ගේ රංගනය පිළිබඳව අප විමසන්නේ ශ්‍රී ලාංකීය සිනමාවේ විවිධ හැල හැප්පීම් බහුල යුගයක ය. චරිතාංග රංගනයේ හිඩැස් පවතින යුගයකය. ඇතැම් නව යොවුන් සිනමාකරුවෝ ජෝ අබේවික්‍රම වැනි අපේ රංගන ශිල්පියන් සහ පොදුවේ අපේ සිනමාව ජාත්‍යන්තර සිනමා කරළිය කරා රැගෙන යති. එය සතුටට කරුණකි. මුළු ලොවම දැන් අපේ සිනමාව දෙස දෑස් දල්වා බලා සිටිති. අනෙක් අතට මෙම උත්තරීතර කලා මාධ්‍යය වෙසඟනක බවට පත්කොට ඈ ලවා මුදල් හරි හම්බ කරවන මුදලාලිලා කොට්ඨාසයක් ද බිහිව සිටිති. සිනමා රංගනයේ නූතන හැඩරුව තුළ මෙවන් මහා නළුවකු පිළිබඳ ව කතා බහ කළ යුතු වන්නේ ද මෙබැවින්ම ය.ජෝ අබේවික්‍රම රඟපෑ චිත්‍රපටයක් මුලින් ම තිරගත වූයේ පනහ දශකය අග භාගයේ දී ය. ‘සරදම්’ (1957) එහෙත් මොහු මුලින් ම රඟපෑවේ ‘දේව සුන්දරී (1962) චිත්‍රපටයේ ය. හැටේ දශකය මැද භාගයේ දී ජෝ හොඳම නළුවා ලෙස ජාතික සම්මානයෙන් පිදුම් ලද්දේ ය. ‘සාරවිට (1965) අනූව දශකය අගදී මොහු ජාත්‍යන්තර ගෞරව අගැයුමකට පාත්‍ර විය. ඒ අතර තුර ගෙවුණු දශක කිහිපය තුළ මොහු ලද ජාතික සම්මාන ඇගැයුම් රාශියකි. මේ සියල්ල පසෙකලා මොහු රඟපෑ චිත්‍රපට සහ ඒවායේ සටහන්ව ඇති ජෝ අබේවික්‍රමගේ රංගන කෞෂල්‍යය පමණක් විමසුවහොත් මේ මහා නළුවාගේ වටිනාකම තක්සේරු කිරීම සඳහා එය පමණක් වුව ද සෑහෙයි.නූතන නළු නිළි වෙළෙඳපොළේ මෙවන් රංගන ශිල්පියකුගේ වටිනාකම මිල කළ නොහැක. මෙම නූතන නළු නිළි වෙළෙඳපොළේ ‘පොර ප්‍රතිරූප’ ගොඩනඟාගෙන සිටිනවුන්ට ජෝ අබේවික්‍රමගෙන් තවමත් උගත යුතු පාඩම් තිබේ. නූතන නළු නිළි වෙළෙඳපොළ තුළ නළු පොරවල් බවට පත්ව සිටින බොඩි බිල්ඩර් පුයරු බබාලා ට සාපේක්ෂව, තමාට තර්ජනයක් විය හැකි දක්ෂ නළු නිළියන්ට බලපෑම් කරන අඳ බාල නළු නිළියන්ට සාපේක්ෂව, නළු ප්‍රතිරූප හරහා දේශපාලන ප්‍රතිරූප තනාගෙන දෙපැත්තෙන් කොහාටවත් නැති ලෙස ජීවත්වන නළු බලවතුන්ට සාපේක්ෂව, තමා මතුවීම සඳහා ම චිත්‍රපට භාණ්ඩ නිපදවන නළු නිළි මුදලාලිලාට සාපේක්ෂව ජෝ අබේවික්‍රම සැබෑ ලෙසම දැවැන්තයෙකි.ජෝ අබේවික්‍රම සිනමා රංගනයට පිවිසියේ විකටයකු ලෙස ය. නළු නිළි වෙළෙඳපොළේ අනෙකුත් දැවැන්ත ප්‍රතිරූප සහිත නළුවන් විකටයින් වන විට ජෝ අබේවික්‍රම එකී භූමිකාවෙන් දුරස් විය. විකට චරිත රඟපාමින් සිනමාවට පිවිසි ජෝ අබේවික්‍රම එතැන කොටු නොවී චරිතාංග නළුවකු බවට පත්විය. මෙම විකට චරිත තමා කැමැත්තෙන් රඟපෑ චරිත නොවන බවත් එසේ රඟපෑවේ සිනමාවට පිවිසෙන්නට තමා තුළ වූ ඇල්ම නිසා බවත් මොහු පවසා තිබේ. එහෙත් මෙම ජෝකර්ගේ භූමිකාව තුළ කොටු නොවීමට ඔහු සැලකිලිමත් වී තිබේ. (ලංකාදීප 99.05.07)විකට චරිතයක් රඟපෑම අසීරු කාර්යයකි. සැබෑව සහ මවාපෑම අතර ස්වභාවිකව රඟපෑ යුතු නිසාත් මෙම රංගනය නියත වශයෙන් ම නිර්ව්‍යාජ විය යුතු නිසාත් විකට චරිත රංගනය දුෂ්කර වෙයි. ජෝ අබේවික්‍රම මෙකී අසීරු රංගනය තුළ ජීවත් වූ ආකාරය ඔහුගේ මුල්කාලීන රංගන තුළින් ම පැහැදිලි වෙයි. මොහු අපව හිනැස්සුවේ අව්‍යාජ ව හා නිරායාසයෙනි. විකට චරිත රඟපෑමට දත් අයෙකුට අන් ඕනෑ ම චරිතයක් මැනවින් රඟපෑ හැකි ය. ජෝ අබේවික්‍රම මෙකරුණ සාක්ෂාත් කොට තිබේ. සරදම්, අල්ලපු ගෙදර, තුෂාරා, කොළඹ සන්නිය, රන්මුතුදූව වැනි චිත්‍රපටයකින් අප දකින ජෝ සැඩොල් කඳුළු සාරවිට, සොල්දාදු උන්නැහේ, පූජා, හිමකතර, වදුල, එක්ටැම්ගේ වැනි චිත්‍රපටයක අහලකවත් නැත. අප නැරැඹූ පුංචි බබා, ස්වීප් ටිකට් වැනි චිත්‍රපටයකින් අපට හමුවන මේ මහා නළුවා ‘තුමං හන්දිය’, ‘වැලිකතර, ‘දෑස නිසා’, ‘බඹරු ඇවිත්’ වැනි චිත්‍රපටයක ජීවත් වනුයේ හාත්පසින් ම වෙනස් වූ ස්වරූපයකිනි.අනෙක් අතට විකට චරිත රංගනය තුළින් සිනමාවට පිවිසි මොහුට එහි ම කොටු නොවී එතැනින් ඔබ්බට ගොස් චරිතාංග නළුවකු ලෙස ගොඩනැඟෙන්නට මහා පරිශ්‍රමයක් දරන්නට සිදුවුණි. විකට නළුවකු ලෙස ඔහු වටා ගොඩනැඟුණු ප්‍රතිරූපය බෙහෙවින් ප්‍රබල විය. එකල සිනමා පේ‍්‍රක්ෂකාගාරයේ ඉල්ලුම එකී ප්‍රතිරූපය තව තව ශක්තිමත් කළේ ය. එකල විකට නළුවකු ලෙස ප්‍රකට ව සිටි ජෝ අබේවික්‍රම එකී විකට චරිතවලින් බැහැරව රඟපෑ මුල්ම ප්‍රයත්නයන් එතරම් ජනප්‍රිය නොවුනේ ද මෙ බැවින් ම විය හැක. ‘පරසතු මල්’, ‘සැඩොල් කඳුළු’, ‘ආදරවන්තයෝ’ වැනි චිත්‍රපටවල ජෝ රඟපෑවේ විකට චරිත වලින් බැහැරව ය. චරිතාංග නළුවකු වන්නට ජෝ වෑයම් කළ මෙකී මුල් ම අවස්ථා ජනතාව පිළිගත්තේ නැත. මින් පැහැදිලි වන්නේ ජෝ විකට චරිතවල නිර්ව්‍යාජ ලෙස ජීවත් වූ බවයි. එහෙත් පසු කලෙක දී ඔහු චරිතාංග නළුවකු ලෙස දැවැන්ත චරිත නිරූපණයක නියුතු වූයේ ය.හැත්තෑව දශකයේදී බිහි වූ තුංමංහන්දිය, වැලිකතර, දෑස නිසා, බඹරු ඇවිත් යන චිත්‍රපට සහ අනතුරුව අනූව දශකයේ දී ‘සිරිබෝ අයියා’, ‘බැද්දේගම, මල්දෙනියේ සිමියොන්, යන චිත්‍රපටවල ජෝ රඟපෑ චරිත මෙරට සිනමා මඟ තුළ සැබෑ ලෙසම අපූර්ව පිබිදීම්වලට අනුබල සැපැයී ය. මෙකී කාරණා පසුබිම් කොට ජෝ අබේවික්‍රම ලෝකයේ සිටින විශිෂ්ඨතම නළුවන් අතරට තැබිය හැකි ඉඩකඩ වැඩිය. විකට චරිත රඟපාමින් හිඳ චරිතාංග නළුවකු බවට පත්වීම ලෝක සිනමාවේ සුවිශේෂ පෙරළියක් විය හැකි බව සහ මෙය එක් අතකින් වාර්තාගත සිදුවීමක් වන බවත් ලෝ ප්‍රකට ලාංකීය සිනමාකරු ආචාර්ය ලෙස්ටර් ජේම්ස් පීරිස් පවසා ඇත. (සරසවිය 90. 12. 6) නියත වශයෙන්ම මේ මහා නළුවා එකී වාර්තාගත පෙරළියෙහි සැබෑ උරුමක්කාරයා ය. මේ බව සාක්ෂාත් වනුයේ ඔහු ලබා තිබෙන ජාතික හා ජාත්‍යන්තර අගැයුම් මත සහ මොහු මියයන තුරු රඟපෑ චරිත මතය.ලාංකීය සිනමාවට දේශීය හා ජාතික හැඩරුවක් ආරෝපණය කළ මහා සිනමාකරුවන්ගේ එකී විප්ලවයට රංගනයෙන් දායක වූ මහා නළුවන් දෙතුන් දෙනා අතරට මෙම රංගන ශිල්පියාගේ නමත් නිසැකවම ඇතුළත් විය යුතුය. එක් අතකින් මොහු මෙරට සිනමා කර්මාන්තය පෝෂණය කෙළේ ය. අනෙක් අතින් සිනමා කලාව පෝෂණය කළේ ය. විනෝදාත්මක චිත්‍රපටවල මෙන් ම ඔහු කලාත්මක හා සුභාවිත චිත්‍රපටවල ද එකසේ රඟපෑවේ ය. මොහුගේ රංගන ශෛලියට පැහැදිලි අනන්‍යතාවක් තිබේ. සිංහල ගැමි බෞද්ධ සංස්කෘතිය තුළින් මෙකී රංගන ශෛලිය ගොඩනැංවී ඇත. ජෝ අබේවික්‍රම රඟපානුයේ චරිතයෙහි ජීවත් වෙමිනි. මොහුගේ රංගනයෙහි දන්නට ලැබෙන්නේ චරිත අනුකරණය කිරීමක් නොව චරිත වින්දනය කිරීමකි. විඳීමකි. රංගනයේ දී භාව අනුකරණය ට වඩා භාව වින්දනය අතිශය ප්‍රබල එළඹුමකි. දක්ෂ නළුවකුට තම අනුකරණයන් වින්දනයක් බවට පත් කර ගත හැක. මේ සඳහා පුහුණුව සහ දැනුමාවබෝධය අත්‍යාවශ්‍ය ය. චරිතයකට ආවේශ වීමට සහ එය පාලනය කර ගැනීමට ජෝ පෙළැඹෙනුයේ නිරායාසයෙනි. තමා රඟපාන චිත්‍රපටයක් නරඹන විට යමෙකුට ජෝ අබේවික්‍රම ව සිහිපත් වුවහොත් තමා ඒ නිරූපණය කරන චරිතය නිසි ලෙස ප්‍රේක්ෂක හදවත් වලට පිවිස නැතැයි ජෝ අබේවික්‍රම පවසනුයේ මෙබැවිනි. (සරසවිය 1974. 03. 01)ජෝ අබේවික්‍රම මහා නළුවෙකි. ලොව සිටින විශිෂ්ඨතම නළුවන් අතරට නිසැකව ම ගැනෙන මහා නළුවෙකි. නූතන සිනමා නළු නිළි වෙළෙඳපොළ තුළ ඔහුට මිලක් නියම කළ නොහැක. ඔහු එතරමට ම වටිනා සම්පතකි. වැදගත්ම කාරණය මෙය නොවේ. නූතන නළු නිළි පරම්පරාවට මේ මහා නළුවාගෙන් උගත හැකි යමක් තිබේ ද යන්නයි. අඩුම තරමින් මේ විශිෂ්ඨතම නළුවාගේ අපූර්ව රංගනයන් නැරැඹීමට විඳීමට හා ඉන් තමා වෙත ආරෝපණය කර ගත හැකි යමක් ගැනීමට නළු නිළි පරම්පරාව උත්සුක වන්නේ නම් එය කෙතරම් ද? මේ මහා නළුවා මිය ගිය ද අප ඇතැර ගිය ද ඔහු රඟපෑ චරිත ඔවුනට සැබෑ මග පෙන්වන්නකු ම වේවා.විශිෂ්ටතම රංගධරයාණෙනි, ඔබ ශ්‍රී ලාංකීය සිනමාවට, ටෙලි නාට්‍ය කලාවට, පොදු මහත් කලාවට එක්කළ දෑ බොහෝ ය. ඒ වෙනුවෙන් ඔබ ලැබූ දේ අල්ප බව අප දන්නෙමු. නමුදු ජෝ අබේවික්‍රම ශ්‍රී ලාංකීය රංගන වපසරියේ ඉතිරි කර ගිය දෑ තවත් චිරාත් කාලයක් අප අතර පවතින බව නම් සක්සුදක්සේ විශ්වාසය.විශිෂ්ටතම රංගධරයාණෙනි, ඔබට නිවන් සුව.......!සරසවිය 1965 – කුසලතා (ගැටවරයෝ) 1966 - හොඳම නළුවා හා ජනප්‍රිය නළුවා (සාරවිට) 1981 - හොඳම නළුවා (බැද්දේගම) 1983 - හොඳම නළුවා (මලට නොඑන බඹරු) 1986 – රණ තිසර සම්මානය 1987 - හොඳම නළුවා (මල්දෙණියෙ සිමියොන්) 1991 - හොඳම සහාය නළුවා (පාලම යට) 1992 - හොඳම නළුවා (ගොළු මුහුදේ කුණාටුව) 1993 - හොඳම නළුවා (උමයංගනා) 1997 - හොඳම නළුවා (බිතු සිතුවම්) 2002 - හොඳම නළුවා (පුරහඳ කළුවර) ජනාධිපති සම්මාන 1980 - හොඳම සහාය නළුවා (වසන්තයේ දවසක්) 1981 - හොඳම නළුවා (සිරිබෝ අයියා) 1982 - හොඳම නළුවා (බද්දේගම) 1983 - හොඳම නළුවා (මලට නොඑන බඹරු) 1987 - හොඳම නළුවා (පූජා) 1996 - හොඳම නළුවා (ලොකු දුව) 1997 - හොඳම නළුවා (බිතු සිතුවම්) ජාත්‍යන්තර සම්මාන 12 වන සිංගප්පූරු අන්තර්ජාතික සිනමා සම්මානය 1999 - සිල්වර් ස්ක්‍රීන් සම්මානය (හොඳම නළුවා * “යම්කිසි දෙයක් හදවතින්නං කරන්නෙ, ඒකට ආයෙ අමුතු රඟපෑමක් ඕනැ නෑ. ඒක මූණෙන් පේනව.” * “ලෝකයේ කිසිදු කලාකාරයකුට තමන් කරන දේ ගැන තෘප්තියක් කියල දෙයක් නෑ. මොනවද අපි කරලා තියෙන්නෙ. ලෝකෙට තව කොච්චර දේවල් කරන්ඩ තියෙනවද කියල හිතෙන මොහොතක් එනවා. ” * “චිත්තර පටියේදි අධි රංගනය මං පිළිගන්නේ නෑ. සමහරු කැමතියි. ඒත් මං අනුමත කරන්නෙ නෑ. වේදිකාවෙදි අනුමත කරනවා. ඈතට පේන්ඩ ඕනෑ හින්දා. චිත්තරපටිවල අධි රංගනය පොදුවෙ ගැලපෙන්නේ නෑ. එහෙම දෙයක් වැරැද්දක් විදියට පෙනෙන්නෙ.” * “මං කවදාවත් දෙබස්වලට වහල් වෙන්නෙ නෑ. දෙබස් අධ්‍යක්‍ෂවරයගෙ. කියන්නෙ මං. ඒ නිසා කියන්න බැරි නං මං තේරුම් කරලා දෙනවා. ඒකම කියනවා වෙන විදියකට. හිංසාවක් පීඩාවක් නොවෙන්ඩ.” * “මට චරිතයක් ලැබුණම ඒ චරිතෙ ගැන මහමෙරක් වගෙ හිතුවෙ නෑ. මම රඟපාන චිත්‍රපටිවල තිර නාටක කවදාවත් සම්පූර්ණයෙන් කියවලා නෑ. මම පුරුද්දෙන් රඟපාන්නෙ.” * “රිද්මයක් කියල දෙයක් මුළු ලෝකෙම තියෙනවා. මිනිස්සු හුස්ම ගන්නෙ පවා රිද්මයකට”.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>23</day>
    </date>
    <link>http://www.dinamina.lk/2011/09/23/_art.asp?fn=f1109234</link>
    <topic>අලුත් නිදහස බලන්න වැලිඔය ගියෙමු</topic>
    <author/>
    <content>මෑත අගනුවරින් ඈත එපිට මුලතිව් වනාන්තරයට මායිම්ව පිහිටි වැලිඔය ජනපදය 1984 වසරේ මහවැලි ව්‍යාපාරය යටතේ ආරම්භ කොට ඇත. මහවැලි ‘ඹ්’ කළාපයට අයත් මේ ජනපදය කුරිරු කොටි ත්‍රස්තවාදයේ ගොදුරු බවට පත් වූ ගම්මාන අතරින් ප්‍රමුඛස්ථානයක් ගත් ජනපදයකි. තිස් වසරක් පුරා පැවැති කුරිරු කොටි ත්‍රස්තවාදයේ අත්දැකීම් සම්භාරයක් වැලිඔය ජනපදවාදීන්ට තිබේ. අසූව දශකයේ එල්ල කළ කෙන්ට්ෆාම්, ඩොලර් ෆාම්, ත්‍රස්තවාදී ප්‍රහාරය සහ අමෙරිකානු ජාතික ඇලන් යුවල පැහැර ගැනීම වැලිඔය ජනපදවාසීන් ගේ හදවත් තුළට ත්‍රස්ත බිය ඇතුළු කළ සිදුවීම් ය.එම ප්‍රහාරයන් සමඟ ම ප්‍රදේශයේ සාමාන්‍ය ජන ජීවිතය කඩාවැටීම ආරම්භ විය. ඉන් පසුව වැලිඔය ජනපදයට ත්‍රස්තවාදී ප්‍රහාර එල්ල වීමත් සමඟ ම එය වඩාත් තීව්‍ර විය. රාජ්‍ය ආයතනවල ක්‍රියාකාරිත්වය අඩුම තත්ත්වයන්ට පත් විය. එදා සිට දශක කීපයක් මේ ප්‍රදේශයට සංවර්ධනය ළඟා නොවූහ. සම්පත් ගලා ඒමේ විෂමතාවය මත රටෙහි අනෙකුත් ප්‍රදේශ සමඟ සසඳන විට මේ ප්‍රදේශය අති දුෂ්කර ප්‍රදේශයක් බවට පත් විය. දිවා කාලයේ දී ජීවත් වීම සඳහා ගොවිතැන් කරමින්ද, රාත්‍රී කාලයට තම ගම්බිම් ආරක්‍ෂා කැරගැනීමට ද වැලිඔය ජනපදවාසීන්ට සිදු විය. පවුලේ සාමාජිකයින් සමඟ ආරක්‍ෂාව සඳහා කැලෑවේ රැය පහන් කිරීමට ඔවුන්ට බොහෝවිට දී සිදු වූහ. තරුණයින් කණ්ඩායම් සැදී ගම්මානය ආරක්‍ෂා කළහ.මීට සය වසරකට පෙර මුලින් ම පදවිය, ශ්‍රීපුර, වැලිඔය, පුල්මුඩේ යන ප්‍රදේශයන් හි මම සංචාරය කළෙමි. මාගේ සංචාරයට එදා කැබිතිගොල්ලෑවේ සේවය කළ සර්වෝදයේ මානෙල් කුලතුංග මිත්‍රයා ද එක් විය. ඔහු මේ ප්‍රදේශයන් පිළිබඳ හසල දැනුමක් තිබූ පුද්ගලයෙකි. ඉතා ම අබලන් තත්ත්වයේ මාර්ගයන් හි අප ගමන් කළෙමු. කුමන මොහොතක හෝ කොටි ත්‍රස්තවාදීන්ගෙන් ප්‍රහාරයක් එල්ලවේ දැයි බියෙන් සහ සැකයෙන් ජනතාව කාලය ගෙවන අයුරු අපට දැක ගැනීමට හැකි විය. ත්‍රස්තවාදී ප්‍රහාර හේතුවෙන් ගොවිතැන් කළ කුඹුරු සහ වගාබිම් කැලෑවට ගොස් ඇති අයුරු පෙනෙන්නට විය. හමුදාවත්, සිවිල් ආරක්‍ෂක බලකායත් ගම්වලට ආරක්‍ෂාව සැපයූහ. කොතරම් ත්‍රස්තවාදී ප්‍රහාර එල්ල වුව ද තම උපන් ගම්බිම් අත්හැර දමා පලා යාමට වැලිඔය තරුණ තරුණියෝ අකමැති වූහ. ඔවුන් ග්‍රාමාරක්ෂක සේවයට බැඳී තම ගම් ආරක්‍ෂා කළහ. සම්පත් නුවර දී කොටි ත්‍රස්තවාදීන්ට මතක හිටින පාඩමක් උගැන්වීමට තරම් ඔවුන් එඩිතර වූහ.අද වන විට රටට සම්පූර්ණ සාමය උදාවී ඇත. රටේ ඕනෑම තැනකට නිදහසේ ගමන් කිරීමට ජනතාවට හැකි ය. වැලිඔය ප්‍රදේශයට ද නිදහසේ හිරු පායා තිබේ. මාර්ග පහසුකම් වැඩිදියුණු වී ඇත. ළමා ළපටීන් කෙලිලොල්ව දුවපැන නිදහසේ සෙල්ලම් කරති. ජනතාව නිදහසේ බියක් සැකක් නොමැතිව තම ජීවන රටාව ගෙන යති. මේ සියලු නිදහස ශ්‍රී ලංකාවාසීන්ට උදා වූයේ මහින්ද රාජපක්‍ෂ නම් රට ගැන හඳුනන, ජනතාවට ආදරය කරන, ජනතා නායකයෙක් මෙරට ජනාධිපති ධුරයට පත්වීම තුළිනි. තිස් වසරක් තම ගම්මාන ආරක්‍ෂා කැර ගනිමින්, කොටි ත්‍රස්තවාදීන්ට එරෙහිව තම ජීවිත පරදුවට තබා කටයුතු කළ සිවිල් ආරක්‍ෂක බළකායේ වත්මන් තොරතුරු සොයා බැලීම සඳහා පසුගියදා අප වැලිඔය ප්‍රදේශයේ සංචාරයක නිරත වූයෙමු.සිවිල් ආරක්‍ෂක දෙපාර්තමේන්තුවේ වැලිඔය පළාත් මූලස්ථානය යටතේ දිස්ත්‍රික් කාර්යාල තුනක් පාලනය වේ. සම්පත් නුවර, ශ්‍රී පුර, පුල්මුඩේ යන දිස්ත්‍රික් කාර්යාල යටතේ දෙදහසකට වැඩි පිරිසක් සේවය කරති. මින් දෙසීයකට වඩා වැඩි පිරිසක් කාන්තාවෝ වෙති. මෙරට පැවැති ත්‍රස්තවාදය අවසන් වීමත් සමඟ ආරක්‍ෂක කටයුතු ද ලිහිල් විය. සිවිල් ආරක්‍ෂක බලකායෙහි සාමාජිකයින් ද මේ වන විට රටෙහි සංවර්ධනයට දායක වෙමින් සිටිති. ඔවුන්ගෙන් ඉටු වන සේවය රටට ද මහඟු සම්පතකි. ප්‍රදේශයේ වෙසෙන කුඩා දරුවන් ගේ නැණස පෑදීම සඳහා ක්‍රියාත්මක කොට ඇති පෙර පාසල් ව්‍යාපෘති සංඛ්‍යාව 42කි. ගොවිපොළ ව්‍යාපෘති සංඛ්‍යාව 12කි. ගඩොල් ව්‍යාපෘති සංඛ්‍යාව 03කි. කර්මාන්ත ව්‍යාපෘති 02කි. වැලිඔය, සිවිල් ආරක්ෂක දෙපාර්තමේන්තුවේ පළාත් මූලස්ථානය යටතේ මේ ව්‍යාපෘති ක්‍රියාත්මක වේ. සිවිල් ආරක්‍ෂක බළකායේ ප්‍රථම ගොවිපොල පිහිටා ඇත්තේ ද සම්පත් නුවරය.මුලින් ම අප සමඟ අදහස් දැක්වූයේ ශ්‍රීපුර දිස්ත්‍රික් නිළධාරී කපිතාන් කේ. ජී. පද්මසිරි“අපගේ කාර්යාලය යටතේ යාය – 10 ප්‍රදේශයෙ හි ගොවිපොල ව්‍යාපෘති දෙකක් ක්‍රියාත්මකයි. එක් ගොවිපොළක් අක්කර පහක් තිබෙනව. එහි භටපිරිස් 25ක් සේවය කරනවා. තිබ්බටු, බඩඉරිඟු, එළවලු එහි වගා කෙරෙනවා. අනෙක් ගොවිපොළ පටන් අරන් මාසයක් විතර වෙනවා. එහි අක්කර දෙකහමාරක ගර්කින්, බතල, රටකජු, මඤ්ඤොක්ක වගා කොට තිබෙන්නෙ. එහි භටයින් දාහතරදෙනෙක් සේවය කරනවා. ඉදිරියේ දී ගොවිපොළ ප්‍රමාණය වැඩි කිරීමට බලාපොරොත්තු වෙනව.”සම්පත්නුවර දිස්ත්‍රික් නිලධාරී කපිතාන් එච්. යූ. චන්ද්‍රතිලක“අපගේ කලාපයට භටයන්1037ක් අයත් වෙනවා. ආරක්‍ෂක කටයුතු ලිහිල් වීම නිසා අපගේ භටපිරිස් රටේ වෙනත් සංවර්ධන කටයුතු සඳහා යොමුකොට තිබෙනවා. මේ වන විට අප පෙර පාසල් ව්‍යාපෘති 30ක්, ගඩොල් ව්‍යාපෘති 02ක්, ගොවිපොළ ව්‍යාපෘති 02ක්, කර්මාන්ත ව්‍යාපෘතියක් සහ ඇඟලුම් කම්හල් ව්‍යාපෘතියක් ක්‍රියාත්මක කොට තිබෙනවා. ඊට අමතරව සිවිල් ආරක්‍ෂක බලකායේ පුහුූණු පාසලක් ද අප කලාපය තුළ පවත්වාගෙන යනවා. ඒ වගේ ම ඇඟලුම් කම්හල මගින් ප්‍රදේශයේ තරුණ තරුණියන් හතලිස්පහකට පමණ රැකියා අවස්ථා උදා කර දී තිබෙනවා. ළඟදී ම ජනකපුර ගොවිපොළ ව්‍යාපෘතියක් ආරම්භ කිරීමට නියමිතයි. මේ කටයුතු සඳහා අපගේ සාමාජික සාමාජිකාවන්ගෙන් ලැබෙන සහයෝගය ඉතා වටිනවා. ඉදිරියේ දී රටෙහි සංවර්ධනයට දායක වී එහි කොටස්කරුවකු වීම අප බලාපොරොත්තුවයි.”පුල්මුඩේ දිස්ත්‍රික් භාර නිලධාරී උප පොලිස් පරීක්‍ෂක ආර්. පී. ගුරුසිංහ අදහස් දක්වමින්“අප ගේ කලාපය යටතේ මේ වන විට ගොවිපොළ ව්‍යාපෘති දෙකක් ක්‍රියාත්මක වෙනවා. යාන්ඔය කෘෂි ව්‍යාපෘතිය යටතේ අක්කර දහයක ගොවිපොළක් පවත්වාගෙන යනවා. මිරිස් සහ බඩඉරිඟු එහි වගා කොට තිබෙනවා. දැනට එහි භටපිරිස් හතලිහක් පමණ සේවය කරනවා. අනෙක් ව්‍යාපෘතිය මයිලන්කුලමේ පවත්වාගෙන යනවා. එහි උඳු අක්කර පහක් වගාකොට ඇති අතර භටයන් 15ක් එහි සේවය කරනවා. මීට අමතරව ගඩොල් ව්‍යාපෘති, සත්ව පාලන ව්‍යාපෘති, පෙර පාසල් ව්‍යාපෘති අප විසින් පවත්වාගෙන යනවා. මෙමගින් අප රටේ සංවර්ධනයට ද දායක වෙනවා. ආරක්‍ෂක රාජකාරිවලට අමතරව ඉදිරියටත් රටේ සංවර්ධනය වෙනුවෙන් කැපවී කටයුතු කිරීමට බලාපොරොත්තු වෙනවා.”සිවිල් ආරක්‍ෂක දෙපාර්තමේන්තුවේ වැලිඔය සහ හොරොව්පතාන භාර පළාත් අණදෙන නිලධාරී ලුතිනන් කර්නල් එම්. එම්. යූ. මුණසිංහ අදහස් දක්වමින්මේ ප්‍රදේශය යුද්ධය නිසා පීඩාවට පත් ජනතාවක් ජීවත්වෙන ප්‍රදේශයක්. වැලිඔයට සංවර්ධනය ළඟා වූයේ නැහැ දශක තුනකට අධික කාලයක් තිස්සේ. මේ වන විට යුද්ධය අවසන්වීම තුළ ප්‍රදේශයේ ජනතාවට නිදහස උපරිම ලෙස ලැබී තිබෙනවා. ඔවුනට අවශ්‍ය යටිතල පහසුකම් මේ වන විට රජය විසින් ඉටුකැරගෙන යමින් සිටිනවා. යුද්ධය අවසන්වීම නිසා ආරක්‍ෂක රාජකාරි ලිහිල් වී තිබෙනවා.එනිසා අපගේ භටපිරිස් රටේ සංවර්ධනය වෙනුවෙන් යොදවා තිබෙනවා. මේ අනුව ගොවිපොළ ව්‍යාපෘති 12ක්, ගඩොල් ව්‍යාපෘති 03ක්, කර්මාන්ත ව්‍යාපෘති 02ක් වැලිඔය පළාත් මූලස්ථානය යටතේ ක්‍රියාත්මක වෙනවා. අක්කර 164ක් වන කම්බිලිවැව ගොවිපොල ආරම්භ කොට මාස 10ක් ගත වෙනවා. ඉදිරි කන්නයේදී වගා කරන භූමි ප්‍රමාණ ඉහළ දැමීමට බලාපොරොත්තු වෙනවා. අධ්‍යක්‍ෂ ජෙනරාල්තුමාගෙ උපදෙස් අනුව අපගෙන් රටට ඉටුවිය යුතු යුතුකම් ඉතා කැපවීමෙන්, කාර්යක්‍ෂමව ඉටුකිරීම අපගේ බලාපොරොත්තුවයි.සිවිල් ආරක්‍ෂක දෙපාර්තමේන්තුවේ අධ්‍යක්‍ෂ ජෙනරාල් රියර් අද්මිරාල් ආනන්ද පීරිස් මෙසේ අදහස් දක්වමින්වැලිඔය කියන්නෙ තර්ජිත ගම්මාන බහුල ප්‍රදේශයක්. එම ජනපදවාසීන් රාත්‍රියට නිවාසවල හිටියෙ නෑ. කැලෑවල තමයි රැය ගෙවා දැමුයේ. තරුණයන් රෑට ගම්මාන ආරක්‍ෂා කළා. වසර විස්සක් පමණ මාර්ග ආරක්‍ෂක කටයුතු කළේ අපගේ භට පිරිස් විසින්. අද වන විට තර්ජිත ගම්මාන ලංකා සිතියමෙන් ඉවත්කොට තිබෙනවා. මේ වන විට අපගේ භටපිරිස් රටේ සංවර්ධනය සඳහා යොමුකර තිබෙනවා. ගොවිපොළ ව්‍යාපෘති, ගඩොල් ව්‍යාපෘති, සත්ව පාලන ව්‍යාපෘති කර්මාන්ත ව්‍යාපෘති, පෙරපාසල් ව්‍යාපෘති ආදිය අප දෙපාර්තමේන්තුව මඟින් ක්‍රියාත්මක කොට තිබෙන්නේ.ආරක්ෂක ලේකම් ගෝඨාභය රාජපක්‍ෂ මැතිතුමාගෙ උපදෙස් හා සංකල්පයක් මත තමයි මෙය ක්‍රියාත්මක කර තිබෙන්නෙ. ගොවිපොළ ව්‍යාපෘති සඳහා ට්‍රැක්ටර් 20ක්, අත්ට්‍රැක්ටර් 05ක් පළාත් මූලස්ථාන සඳහා බෙදා දී තිබෙනවා. අප මේ සියලු කටයුතු සිදු කරන්නෙ රජයෙන් මුදල් ලබාගෙන නොවෙයි. එය විශේෂත්වයක්. තර්ජිත ගම්මාන ඉවත් කළා සේම දුෂ්කර ගම්මාන ද ඉවත්කොට රට සංවර්ධනය කිරීමට අපගේ උපරිම දායකත්වය රටට ලබාදීම අපගේ ප්‍රධාන අරමුණයි. එසේ ම වැලිඔය අපගේ ඇඟලුම් කම්හලක් පවත්වාගෙන යනවා. යුද්ධය නිසා අසරණ තත්ත්වයට පත් වූ ප්‍රදේශයේ කාන්තාවන් රැසකට එහි රැකියා අවස්ථා ලබා දී ඔවුන් ගේ ජීවන තත්ත්වය උසස් කිරීමට අප විසින් කටයුතු කොට තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109246</link>
    <topic>දිදුලන ජාතියකට පදනම දැමීමශ්‍රී ලංකා රජයේ එකම අරමුණයි</topic>
    <author>මහින්ද අබේසුන්දර අමෙරිකාවේ නිව්යෝර්ක් නුවර සිට</author>
    <content>ත්‍රස්තවාදය අතුගා දැමීමෙන් පසු සමගි සම්පන්න වූත් ඒකාබද්ධ වූත් ශ්‍රී ලංකා රජයේ අවධානය යොමුවී ඇත්තේ එක්සත්ව දිදුලන ජාතියකට පදනම දැමීම බව, ශ්‍රී ලංකා ජනාධිපති මහින්ද රාජපක්ෂ මහතා පැවැසීය.ත්‍රස්තවාදයට එරෙහි අරගලය සේම සාමය සඳහා වූ සටන වැදගත් මෙන්ම දුෂ්කර කාර්යක් ලෙස තමා හොඳීන් අවබෝධ කරගෙන සිටින්නේ යැයිද, ශ්‍රී ලංකා රාජ්‍ය නායකයා අවධාරණය කර සිටියි. ගැටුම් සහිත කාල වකවානුවෙන් පසු ගෙවුණු මාස 30 ක කාලය තුළ ශ්‍රී ලංකා රජය අත්පත් කරගත් ජයග්‍රහණ ගැන ආඩම්බර වීම ඉතාමත්ම සාධාරණ යැයි තමා කල්පනා කරන බවද මහින්ද රාජපක්ෂ මහතා කියා සිටියේය.එක්සත් ජාතීන්ගේ 66 වන සංවත්සර සැසිය අමතමින් දේශනයක් කළ ශ්‍රී ලංකා රාජ්‍ය නායකයා එසේ කියා සිටියි.ත්‍රස්තවාදය නැමැති වසංගතයෙන් නවීන ලෝකයේ ස්ථාවරත්වයට සහ ප්‍රගතියට ඇති අභියෝගය ගැන අතිශයෙන්ම සැලකිලිමත් විය යුතු බවත්, ත්‍රස්තවාදය නැමැති වසංගතයට යළි පණ ලබාදීමට ගන්නා ක්‍රියාමාර්ග ලෝකය හමුවේ ප්‍රදර්ශනය වෙමින් පවතින බවත් ජනාධිපතිතුමා ප්‍රකාශ කෙළේය. සිය දේශනය ආරම්භයේදීම එක්සත් ජාතීන්ගේ මහලේකම් පදවියට යළි පත්වූ බෑංකී මූන් මහතාට ශ්‍රී ලංකා රාජ්‍ය නායකයා සිය උණුසුම් සුබ පැතුම් පිරිනැමීය. නම්‍යතාවයට ඇති බැඳීම සහ උනන්දුව එක්සත් ජාතීන්ගේ සංවිධානයේ කැපීපෙනෙන ලක්ෂණයක් බව කියා සිටි ජනාධිපතිතුමා එක්සත් ජාතීන්ගේ ක්‍රමය තුළ ඇති වටිනාකම් සහ දර්ශනය මතුවී තිබෙන බවද ප්‍රකාශ කෙළේය.පලස්තීන ජනතාවගේ අයිතීන් ගැන මේ සමුළුවට සහභාගී වූ නියෝජිතයන් වරින්වර ප්‍රකාශ කර සිටියද තමන්ගේම නිදහස් රටක් බවට පලස්තීනය පත්කර ගැනීමේ යථාර්ථය තවමත් සම්පූර්ණ වී නැති බව ජනාධිපතිතුමා සඳහන් කෙළේය.ශත වර්ෂ ගණනාවක් ආරක්ෂා කර ගත් ඕනෑම රටක් සතු ගුණාංග හා සම්ප්‍රදායන් මානව හිමිකම් මුවාවෙන් දියකර හරින්නට හෝ විකෘති කරන්නට නොහැකි බව අප සියලුදෙනා සිහිපත් කරගත යුතු බවද ජනාධිපතිතුමා සිහිපත් කෙළේය. මේ විකෘති තත්ත්වය හා දියකර හැරීම් මානව අයිතීන් උල්ලංඝනයට හේතුවිය හැකිය. තහංචි පැනවීමෙන් ජනතාවට විශාල ලෙස බලපෑම් සිදුනොවිය යුතුය. එහිදී නැවත වරක් කියුබන් ජනතාව වෙනුවෙන් තමන්ගේ සහයෝගීතාවය පිරිනමන්නට කැමැති බවද රාජපක්ෂ මහතා කීය.අදහස් හා මත පිළිබඳ ගැටුම් හොඳින් අපි හඳුනාගත යුතු වෙමු. සංවාදය සහ සම්මුතීන් ප්‍රශ්න විසඳා ගැනීමට හැකි එකම මාර්ගය බව අපි දැන සිටිමු. බලගතු රාජ්‍යයන්ට සාධාරණත්වයට සහ සමානත්වයට එරෙහිව නැගී සිටිය නොහැකි බවද අප අවබෝධ කර ගත යුතු යැයි ජනාධිපතිතුමා අවධාරණය කරයි.මෙහිදී ලිච්ඡවී රජ දරුවන්ට බුදුන් වහන්සේ ලබාදුන් අවවාද ගැන සඳහන් කළ ජනාධිපතිතුමා බුදුන්ගේ මඟපෙන්වීම අපට ඉතා වැදගත් බවද කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109247</link>
    <topic>වී අලෙවි මණ්ඩලයටොන් 70,000ක වී මිලට ගනී</topic>
    <author/>
    <content>වී අලෙවි මණ්ඩලය මගින් මේ වන විට මිලදී ගත් වී ප්‍රමාණය මෙට්‍රික් ටොන් 70000 ඉක්මවා ඇති බව වී අලෙවි මණ්ඩලයේ සභාපති කේ. බී. ජයසිංහ මහතා ප්‍රකාශ කරයි. මේ අනුව වී අලෙවි මණ්ඩලය විසින් මිලදී ගෙන ඇති සම්පූර්ණ වී ප්‍රමාණය මෙට්‍රික් ටොන් 71384,247 කි. මේ වී තොගය මිලදී ගැනීම සඳහා වැය කර ඇති සම්පූර්ණ මුදල රු. 2029881534.00 කි.ගොවීන්ට මුදල් ගෙවීමේ ක්‍රමවේදය රාජ්‍ය බැංකු හරහා කඩිනමින් සිදු කිරීම මේ වන විට ක්‍රියාත්මක කර ඇති අතර ඒ හරහා ගොවීන්ට සිය මුදල් ලබා ගත හැකි බවත් වී අලෙවි මණ්ඩලයේ සභාපති කේ. බී. ජයසිංහ මහතා වැඩිදුරටත් පැවසීය. යම් ප්‍රමාදයක් සිදුවන්නේ නම් ඒ ලිපි ලේඛන තහවුරු කිරීමට ගතවන කාලය බවත් සභාපතිවරයා පැවසීය.රජය විසින් දිවයිනේ සෑම දිස්ත්‍රික්කයක්ම ආවරණය වන පරිදි පොළොන්නරුව, වයඹ, අම්පාර, අනුරාධපුර, දකුණ සහ උතුර යන ප්‍රධාන කලාපයන්ට යටත්ව වී මිලදී ගැනීමේ වැඩපිළිවෙළ සාර්ථකව සිදු කරමින් පවතී.වී මිලදී ගැනීමේ පටිපාටියට යටත්ව පෝරම සහ දත්ත සටහන් ලිපි ලේඛන මනාව සොයා බලා තහවුරු කර සෘජුවම ගොවින්ගෙන්ම වී මිලදී ගැනීමට අමාත්‍ය ජොන්ස්ටන් ප්‍රනාන්දු මහතා තමා වෙත නියෝග කර ඇති බවත් ඒ හරහා සෘජුවම ගොවීන්ට ප්‍රමුඛතාවය ලබාදී ඔවුන්ගේ නිෂ්පාදන අවම අපහසුතාවයකින් යුක්තව මිලදී ගන්නා බවත් සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109248</link>
    <topic>ගුරුසේවා ව්‍යවස්ථාවකඩිනමින් සංශෝධනය කෙරේ</topic>
    <author>දයාපෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>ගුරුසේවා ව්‍යවස්ථාව කඩිනමින් සංශෝධනය කිරීමට පියවර ගන්නා බව අධ්‍යාපන නියෝජ්‍ය ඇමැති විජිත් විජයමුණි සොයිසා මහතා පාර්ලිමේන්තුවේදී ඊයේ (23) ප්‍රකාශ කළේය.ගුරුසේවා ව්‍යවස්ථාව සංශෝධන කිරීම සඳහා සියලුම වෘත්තීය සමිති සමඟ සාකච්ඡා කර අදහස් සහ යෝජනා ලබාගත් බවද ඇමැතිවරයා ප්‍රකාශකළේය.ඒ අනුව ඉදිරියේදී ගුරුසේවා ව්‍යවස්ථාව සංශෝධනය කිරීමට පියවර ගන්නා බවත් ඇමැතිවරයා වැඩිදුරටත් පැවැසීය.මාතර දිස්ත්‍රික් පාර්ලිමේන්තු මන්ත්‍රී බුද්ධික පතිරණ මහතා යොමුකර තිබූ වාචික ප්‍රශ්නයකට පිළිතුරු දෙමින් ඇමැතිවරයා එසේ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109249</link>
    <topic>එකම වේදිකාවට දුම්රිය දෙකක් ඇවිත්</topic>
    <author>ශීලාඋඩුවර</author>
    <content>කොළඹ කොටුව දුම්රිය ස්ථානයේ එකම වේදිකාවට ඊයේ (23) දුම්රිය දෙකක් පැමිණි අතර එය දුම්රිය, රියදුරාට දුරසිටම දැක ගැනීමට ලැබීම නිසා සිදුවීමට තිබූ අනතුරක් වළක්වා ගැනීමට හැකි විය.ඊයේ (23) දහවල් දුම්රිය ස්ථානයේ 3වැනි වේදිකාවේ ගාලුකුමාරි දුම්රිය පිටත්වීමට සුදානමින් නවතා තිබූ අතර එම වේදිකාවට අලුත්ගම සිට කොළඹට එන අංක 349 දුම්රිය පැමිණ තිබේ.දුම්රිය රියදුරා දුරදී මෙය දැකීම නිසා දුම්රිය නවතා ගැනීමට හැකි වූ අතර මෙම දුම්රියන් දෙක ගැටීමක් සිදුවූයේ නම් විශාල අනතුරක් සිදුවීමට ඉඩ තිබිණි.අලුත්ගම සිට පැමිණි දුම්රිය මගී දුම්රියක් වන අතර ගාලු කුමාරි දුම්රිය මගින්ගෙන් පිරී පිටත්වීමට ආසන්න දුම්රියකි.ගාලු කුමාරි දුම්රිය වැඩි වශයෙන් නවත්වන්නේ 5 වැනි වේදිකාවේ වන අතර ඊයේ එය 3 වැනි වේදිකාවේ නවතා තිබිණි. අලුත්ගම සිට එන දුම්රිය සාමාන්‍ය වශයෙන් පැමිණෙන්නේ 3 වැනි වේදිකාවටය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n11092410</link>
    <topic>නොරොච්චෝලේ ගල්අඟුරුබලාගාරය දින 10කට වසයි</topic>
    <author>චමීර ඇල්ලදෙණිය</author>
    <content>අවශෝෂණ යන්ත්‍රය නැවත ස්ථාපනය කිරීම වෙනුවෙන් සැප්තැම්බර් මස 28 වන දින සිට දින 10 ක කාලයක් නොරොච්චෝලේ ලක්විජය ගල්අඟුරු බලාගාරය තාවකාලිකව වසා තබන බව විදුිලිබල හා බලශක්ති ඇමැති පාඨලී චම්පික රණවක මහතා පවසයි. මෙගාවොට් 300ක් සහිත දෙවන අදියර 2013 මුල් කාර්තුවේදී ජාතික පද්ධතියට එක් කරන බවද ඇමැතිවරයා සඳහන් කළේය.ඇමැතිවරයා මෙම අදහස් පළ කළේ, නොරොච්චෝලේ බලාගාරයේ ප්‍රථම අදියරේ මෙගාවොට් ප්‍රමාණය රාජතාන්ත්‍රික මට්ටමින් ශ්‍රී ලංකා රජයට ලබාදීම වෙනුවෙන් ගාලු මුව දොර හෝටලයේ දී ඊයේ (23) පැවැති උත්සවයට සහභාගී වෙමිනි.චීන ශ්‍රී ලංකා දිගුකාලීන මිත්‍රත්වය තවත් ශක්තිමත් කරමින් ශ්‍රී ලංකාවේ ඉදිකළ පළමු ගල්අඟුරු බලාගාරයේ ප්‍රථම අදියරේ මෙගාවොට් 300 ධාරිතාවය පසුගිය මාර්තු 22 දින ජනාධිපතිතුමාගේ ප්‍රධානත්වයෙන් ජාතික පද්ධතියට එක් විය.පවතින සංවර්ධන ක්‍රියාදාමයන් මත 2012 වසරේ මුල් මස වනවිට මෙගාවොට් 150ක ධාරිතාවයකින් යුත් ඉහළ කොත්මලේ ජලවිදුලි බලාගාරයද 2013 මුල් කාර්තුව වන විට මෙගාවොට් 300ක ධාරිතාවයකින් යුතු ලක්විජය ගල්අඟුරු බලාගාරයේ දෙවන අදියර සහ එම බලාගාරයේ තුන්වන අදියරේ මෙගාවොට් 300ක ධාරිතාව 2014 වර්ෂයේ මැයි මාසය අවසානයට ප්‍රථම ජාතික විදුලිබල පද්ධතියට එක්කිරීමට නියමිත බවද ඇමැති රණවක මහතා එහිදී අවධාරණය කළේය.ශ්‍රී ලංකාවේ චීන තානාපති යංෂින් පිං මහත්මිය, විදුලිබල මණ්ඩලයේ සභාපති මහාචාර්ය විමලධර්ම අබේවික්‍රම , ව්‍යාපෘති අධ්‍යක්ෂ ඩබ්.ඩී.එන්. ක්ශේවියර් ඇතුළු ජ්‍යෙෂ්ඨ නිලධාරීන් පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n11092411</link>
    <topic>රසික සෝ සුසුම් මැදජෝ දැයෙන් සමුගනී</topic>
    <author>පණ්ඩුක සමරසේකර</author>
    <content>හෙළ සිනමාවේ අග්‍රගන්‍ය රංගධර ජෝ අබේවික්‍රමයන් හෙළ සිනමාවට මහත් ඇල්මක් දැක්වූ දෙනෝ දාහක් රසික ජනතාවගේ සෝ සුසුම් මැද ඊයේ (23) සවස මළ හිරුරැස් බැසයන මොහොතේදී සදහටම දැයෙන් සමුගත්තේය. මහා සංඝරත්නය හා අන්‍යාගමික පූජකයින් ඇතුළුව කලාකරුවන්, විද්වතුන්, සාහිත්‍යධරයන්, දේශපාලනඥයන් සමඟ ජෝ අබේවික්‍රමයන්ට මහත් ගෞරව දැක්වූ දෙනෝදහසක් ජනයා මේ ශෝකාකූල අවස්ථාවට සහභාගී වූහ.මහාචාර්ය බෙල්ලන්විල විමලරතන හිමියෝ පැමිණ සිටි පිරිස පංචශීලයෙහි පිහිටුවා ආගමික වතාවත් ඉටුකළ අතර ධර්මායතනාධිපති ඇල්ලේ ගුණවංශ හිමියෝ අනුශාසනාවක් කළහ.පූර්ණ රාජ්‍ය අනුග්‍රහයෙන් පැවැති ජෝ අබේවික්‍රම මහතාගේ අවසන් කටයුතු උත්සව අවස්ථාවේ ජනාධිපති මහින්ද රාජපක්ෂ මහතාගේ ශෝක පණිවුඩය බන්දුල ගුණවර්ධන මහතා විසින් සිදුකරන ලදී. අගමැති දි.මු ජයරත්න, හා විපක්ෂ නායක රනිල් වික්‍රමසිංහ යන මහත්වරුන්ගේ ශෝක පණිවුඩද මෙහිදී කියවිනි.අනතුරුව අවමංගල සභාවෙහි දී සියලු කලාකරුවන් වෙනුවෙන් ප්‍රවීණ රංගධර රවීන්ද්‍ර රන්දෙනිය මහතා ජෝ අබේවික්‍රමයන්ගේ ගුණ කතනයක් සමඟ අද්විතීය කලාකරුවා නවක ශිල්පීන්ට දුන් ආදර්ශයන් ගැනත් ජාතියට දායාද කළ ප්‍රවීණ රංගධරයන් ගැනත් අතීත මතක සටහන් අවදි කළේය.ජෝ අබේවික්‍රමයන් විසින් සිනමාවට හඳුන්වා දුන් සම්මානලාභී ප්‍රවීණ නිළි මාලිනී ෆොන්සේකා මහත්මිය අනතුරුව පැමිණ සිටි පිරිස ඇමතූ නමුදු දරාගත නොහැකි ශෝකයෙන් ඕ හඬා වැටුණාය. මෙහිදී රජය වෙනුවෙන් සංස්කෘතික හා කලා කටයුතු ඇමැති ටී.බී.ඒකනායක මහතා කතා කළේය.පවුලේ ඥාතීන් වෙනුවෙන් ස්තුති කතාව මාධ්‍යවේදී කමල් කාරියවසම් මහතා විසින් සිදු කෙරිණි.අවසානයේ බණ්ඩාර ඇහැලියගොඩ විසින් රචනා කර රෝහණ වීරසිංහ විසින් සංගීතවත් කරන ලද අමරසිරි පීරිස් විසින් ගායනා කළ ජෝ අබේවික්‍රමයන් වෙනුවෙන් ලියැවුනු ශෝකී ගී රාවය මැද්දේ කලාකරුවන්ගේ උර මතින් දේහය චිතකය වෙත රැගෙන යන ලදී.සිය දිවියේ බොහෝ ඔවදන් ලද අවශේෂ රංගන ශිල්පීන්ගේ සෝ සුසුම් මධ්‍යයේ ඊයේ සවස හෙළයේ මහා රංගධරයාගේ චිතකයට ගිනි දැල්විණි.මේ අවමංගල්‍ය සභාව ප්‍රවීණ නළු ජැක්සන් ඇන්තනි මහතා විසින් මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109241</link>
    <topic>ජනපතිට උගන්ඩාවෙන් පැසසුම්</topic>
    <author>මහින්ද අබේසුන්දර නිව්යෝර්ක් නුවර සිට</author>
    <content>ශ්‍රී ලංකාවේදී අති විශිෂ්ට කාර්යභාරයක් ඉටු කිරීම ගැන උගන්ඩා උප ජනාධිපති එඩ්වඩ් සෙකන්ඩි මහතා සිය විශ්මය සහ ප්‍රශංසාව ශ්‍රී ලංකා ජනාධිපතිවරයාට පළ කළේය.ජනාධිපතිතුමා සමඟ ද්විපාර්ශ්වික සාකච්ඡා පැවැත්වීමට පෙරේදා (22) හමුවූ සෙකන්ඩි මහතා ශ්‍රී ලංකාවේ සංවර්ධනය ගැන ජනාධිපතිවරයාට විශේෂ ස්තුතියක් ද හිමි කළේය.ශ්‍රී ලංකාව සම්බන්ධයෙන් අනුගමනය කළ ක්‍රියාමාර්ග ගැනත් උතුරේ සිදුකළ බිම් බෝම්බ ඉවත් කිරීම, අවතැන් වූවන් යළි පදිංචි කරවීම සහ ඔවුන්ගේ ජීවන තත්ත්වය යළි නගා සිටුවීමට සිදුකළ කාර්යභාරයද ජනාධිපතිවරයා උගන්ඩා උප ජනාධිපතිවරයාට පැහැදිලි කළේය. කටාර් එමීර් රාජ්‍යයේ නායක සීක් හමීඩ් බින් කලීෆා ශ්‍රී ලංකා රාජ්‍ය නායකයා නිව්යෝර්ක් නුවරදී හමුවී ශ්‍රී ලංකාවේ කෘෂිකාර්මික සහ සංචාරක ක්ෂේත්‍රයේ ආයෝජනය කිරීමට කැමැත්ත පළ කර සිටියේය.පලස්තීනයේ ජනාධිපති මහමුද් අබ්බාස් මහතාද දෙරටේ ප්‍රශ්න ගැන සාකච්ඡා කළේය. අද (24) පස්වරුවේ පෙනගාල් රාජ්‍ය නායකයාද ජනාධිපති මහින්ද රාජපක්ෂ මහතා හමුවීමට නියමිතයද්විපාර්ශ්වීය සාකච්ඡාවලට මහාචාර්ය ජී. එල්. පීරිස්, එක්සත් ජාතීන්ගේ නිත්‍යා නියෝජිත පාලිත කොහොන, ජනාධිපති ලේකම් ලලිත් වීරතුංග සහ ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු ද ජනාධිපති සමඟ එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109242</link>
    <topic>යාපනය දිසාවටඩිජිටල් සිතියමක්</topic>
    <author>මහින්ද අලුත්ගෙදර</author>
    <content>යාපනය දිස්ත්‍රික්කය සඳහා ඩිජිටල් සිතියමක් නිර්මාණය කිරීමට රජය පියවර ගෙන ඇත.ජපාන ජාත්‍යන්තර සහයෝගීතා ආයතනය හා ශ්‍රී ලංකා මිණුම් දෙපාර්තමේන්තුව එක්ව නිර්මාණය කළ එම ඩිජිටල් සිතියම ආර්ථික සංවර්ධන ඇමැති බැසිල් රාජපක්ෂ මහතා වෙත පිළිගැන්වීම පාර්ලිමේන්තු සංකීර්ණයේදී සිදුවිණි. මේ සිතියම සකස් කිරීම සඳහා ජපාන ජාත්‍යන්තර සහයෝගීතා ආයතනය හා ආර්ථික සංවර්ධන අමාත්‍යාංශය පසුගිය වසරේදී මූලික එකඟතාවට පැමිණි අතර මේ සඳහා ජපන් යෙන් මිලියන 616 ක් ප්‍රදානය කිරීමට ජපාන ජාත්‍යන්තර සහයෝගීතා ආයතනය කැමැත්ත පළ කර ඇතැයි ආර්ථික සංවර්ධන අමාත්‍යාංශය කියයි.උතුරු පළාත සඳහා පැවති සිතියම දස වසරකට වඩා පැරණි එකක් වන අතර පැවති යුද වාතාවරණය හේතුකොටගෙන එම සිතියම යාවත්කාලීන කිරීමට නොහැකි වූ බව පවසන එම අමාත්‍යාංශය ශ්‍රී ලංකා මිණුම් දෙපාර්තමේන්තුව විසින් ජපාන ජාත්‍යන්තර සහයෝගීතා ආයතනයේ ආධාර මත නිර්මාණය කරනු ලැබූ මේ ඩිජිටල් සිතියම ගුවන් ඡායාරූප උපයෝගී කරගෙන IT තාක්ෂණයට අනුව නිර්මාණය කර තිබෙන බවද පෙන්වා දෙයි. ජපානය ශ්‍රී ලංකාවේ සංවර්ධනය සඳහා පසුගිය දශක හතරක කාලයේදී ආධාර සැපයූ ප්‍රධාන රට වශයෙන් ශ්‍රී ලංකාවේ ප්‍රධාන සංවර්ධන ව්‍යාපෘති සඳහා ආධාර ලබාදීම ද තාක්ෂණ ආධාර ලබාදීම ද කැපී පෙනෙයි. ඊට අමතරව පුහුණු සහ අධ්‍යාපනික වැඩසටහන් ආදිය ද මේ අතර වෙයි.ජපන් ජාත්‍යන්තර සහයෝගීතා ආයතනය මඟින් ශ්‍රී ලංකාවේ උතුරු නැගෙනහිර සහ අනෙකුත් පළාත්වල සංවර්ධන කටයුතු රාශියක් සිදුකරනු ලබයි. සෞඛ්‍ය, අධ්‍යාපනික, මහා මාර්ග ආදී යටිතල පහසුකම්, ජීවනෝපාය සංවර්ධන වැඩසටහන්, කෘෂිකර්ම, ධීවර, බලශක්ති කේෂේත්‍රයන්ගේ සංවර්ධනය උදෙසා ජපාන ජාත්‍යන්තර සහයෝගීතා ආයතනය විශාල දායකත්වයක් ලබාදී තිබේ.ඉතා කෙටි කාලයකදී තාක්ෂණි වශයෙන් ඉහළ වටිනාකමක් සහිත මේ සිතියම සැකසුම පිළිබඳව ජපාන ජාත්‍යන්තර සහයෝගීතා ආයතනයටත් මිණුම්පති දෙපාර්තමේන්තුවටත් තම ප්‍රණාමය පිරිනමන බව ආර්ථික සංවර්ධන ඇමැති බැසිල් රාජපක්ෂ මහතා පැවසීය.මෙය උතුරු පළාතේ සංවර්ධන කටයුතු වේගවත් කිරීම සඳහා විශාල පිටුබලයක් බවද ඇමැතිවරයා පෙන්වා දුන්නේය. පසුගිය කාලයේදී උතුරු නැගෙනහිර ප්‍රදේශවල සංවර්ධන කටයුතු ආරම්භ කිරීම සඳහා තමා එම ප්‍රදේශවල කාලය ගතකළ බව ද වැව් අමුණු සමීක්ෂණය කිරීමේදීත් වාරිමාර්ග හා මහා මාර්ග කටයතු සංවර්ධනය කිරීමේදීත් මෙවැනි සිතියමක අවශ්‍යතාව දැඩිව පැන නැඟුණු බව ද බැසිල් රාජපක්ෂ මහතා සඳහන් කළේය.ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන්, ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත්, ආපදා කළමනාකරණ නියෝජ්‍ය ඇමැති ඩුලිප් විජේසේකර, මැණුම්පති එස්.එම්.ඩබ් ප්‍රනාන්දු මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109243</link>
    <topic>වරකාපොළ සුප් එකෙන්සිසුහු 25ක් රෝහලේ</topic>
    <author>කෑගල්ල දිස්ත්‍රික් සමූහ – ජයරත්න බණ්ඩාර</author>
    <content>වරකාපොල බෞද්ධ විද්‍යාලයේ සිසුන් පිරිසක විසින් පානය කරන ලද “සුප්” විසවීමෙන් අනතුරුව දිගින් දිගටම වමනය යෑම නිසා, මේ වනවිටත් විසිපස් දෙනකු රෝහල් ගතකර තිබේ. රෝගීන් ඊයේ 23 දා වරකාපොල මහ රෝහලට ඇතුළත් කර ඇති අතර “සුප්” ලබාදී ඇත්තේ සිසුන්ගේ මාපියන්ය. ප්‍රාථමික විදුහලක් වූ මේ පන්තිවලට දිනපතා මවුපියන් විසින් ආහාර ගෙන එනු ලැබේ.23 වැනිදා දහවල් සිසුන් 40 ක් සිටින පන්තියකට එක් නිවසකින් සුප් ගෙනැවිත් තිබේ. එම සුප් පානය කිරීම නිසා වමනය යාමට පටන්ගෙන ඇත.පසුව විදුහල්පති විසින් මේ සිසුන් වරකාපොල රෝහලට ඇතුළත් කළ අතර, කිහිපදෙනෙකු ප්‍රතිකාර ලබා ආපසු නිවෙස්වලට ගොස් තිබේ. තත්ත්වය බරපතළ නැති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n1109245</link>
    <topic>ඩුබායිවලින් ගෙනාජංගම දුරකථන 759ක් දැලේ</topic>
    <author>සුභාෂිනී සේනානායක කුමාරසිරි ප්‍රසාද් ගුවන්තොටුපළ සමූහ</author>
    <content>රේගුවට ප්‍රකාශ නොකර ඩුබායි සිට මෙරටට රැගෙන ආ රුපියල් ලක්ෂ හැටක් පමණ වටිනා ජංගම දුරකථන හත්සිය පනස් නවයක් ශ්‍රී ලංකා රේගුව මගින් ඊයේ (23) අත්අඩංගුවට ගත්තේය.පිටවීම් කවුළුවකින් පිටවීමට තැත් කළ ගුවන් මගියා පිළිබඳව, ලැබුණු තොරතුරක් මත පරීක්ෂා කිරීමේදී ගමන් මලු තුනක සූක්ෂ්ම ලෙස අසුරා තිබූ ජංගම දුරකථන තොගය රේගුව මඟින් අත්අඩංගුවට ගෙන තිබේ. ශ්‍රී ලන්කන් ගුවන් යානයකින් මෙරටට පැමිණි සැකකරු පිළිබඳව ශ්‍රී ලංකා රේගුවට ලැබුණු තොරතුරක් මත ශ්‍රී ලංකා රේගු නිලධාරීහු සැකකරු අත්අඩංගුවට ගෙන තිබේ.රේගුව මේ පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n11092412</link>
    <topic>රණවිරු සංසදවල40කට නිවාස ආධාර</topic>
    <author>වෝල්ටර් දයාරත්න – අනුරාධපුර දිසා විශේෂ උපාලි තිලකරත්න - අනුරාධපුර අධිකරණ</author>
    <content>‘දැයට කිරුළ” සංවර්ධන වැඩපිළිවෙළ යටතේ රණවිරු සේවා අධිකාරියට අයත් රණවිරු සංසද හතළිහකින් සුදුස්සන් හතළිස් දෙනකු තෝරාගෙන එක් අයකුට රුපියල් ලක්ෂය බැගින් රුපියල් ලක්ෂ හතළිහක් නිවාස ණය ආධාර ලබාදීමට පියවර ගෙන ඇත. තවත් සිය දෙනකුට ත්‍රීවීල් රථ ලබගැනීමට එක් අයකුට රුපියල් ලක්ෂ තුන බැගින් සහන ණය පදනම යටතේ ලබාදීමට තීරණය කර ඇත. යට අමතරව ත්‍රිවීල් රථ ලබාදීමට අමතරව වඩාත්ම ආබාධිත අයට වැසිකිළි පහසුකම් සපයා ගැනීමට රුපියල් පනස් දහසක (50,000) ආධාර මුදලක් ද ලබාදීමට සැලසුම් කර ඇත.අනුරාධපුර දිසාවට අයත් රණවිරු සංසද ගණන 23 කි. පොළොන්නරු දිසාවට අයත් රණවිරු සංසද ගණන දහ හත (17) කි. මේ අය අතරින් සුදුස්සන් තෝරා හඳුනාගැනීමේ සම්මුඛ පරීක්ෂණයක් ඊයේ (23) උතුරුමැද පළාත් ආණ්ඩුකාර කාර්යාලයේ පැවැති රණවිරු සේවා අධිකාරියේ උතුරු මැද පළාත් කාර්යාලයේ දී පැවැත්විණි. මේ සම්මුඛ පරීක්ෂණයට රණවිරු සේවා සංසදවලට අයත් විශාල පිරිසක් සහභාගි වූ අතර, ඒ සඳහා රණවිරු සේවා අධිකාරියේ ජ්‍යෙෂ්ඨ නිලධාරීන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n11092413</link>
    <topic>ජලභීතිකාවට රට පුරා එන්නත් 152,524ක්</topic>
    <author>සන්ධ්‍යා කරුණාරත්න</author>
    <content>සුනඛ සපාකෑම්වලදී රෝගීන්ට ලබාදීම සඳහා මානව ජලභීතිකා එන්නත් කුප්පි 1,52,524ක් (එක් ලක්ෂ පනස්දෙදහස් පන්සිය විසිහතරක්) මේ වසරේ ආරම්භයේ සිට රටපුරා බෙදා හැර ඇති බව, සෞඛ්‍ය අමාත්‍යාංශය සඳහන් කරයි. සුනඛයන් සපා කෑම නිසා එම එන්නත් ප්‍රමාණයෙන් එන්නත් කුප්පි 38,477 ක් මේ වන විට ලබා දී ඇති බව ද අමාත්‍යාංශය පවසයි.රට පුරා විසිර සිටින සුනඛ ගහනය ලක්ෂ 30ක් පමණ වන බවත් ජලභීතිකා වෛරසය ඇතුළු වීම වැළැක්වීම සඳහා සුනඛයන් 460,144කට ජලභීතිකා එන්නත් ලබා දී ඇති බවත් සෞඛ්‍ය අමාත්‍යාංශය පවසයි.ගෘහස්ථ හා අයාලේ සිටින සුනඛයන් මීට ඇතුළත් වේ. මේ වසරේදී ගත වූ මාස හයේ දී පොළොන්නරුව, කෑගල්ල, කළුතර , මාතලේ, බදුල්ල, හම්බන්තොට, මොණරාගල, මාතර, වවුනියාව, මන්නාරම, කිලිනොච්චිය දිස්ත්‍රික්කවල ජලභීතිකා රෝගය නිසා මරණ කිසිවක් වාර්තා වී නැත.එම දිස්ත්‍රික්කවල හැර අනෙක් දිස්ත්‍රික්කවලින් ජලභීතිකා මරණ 19 ක් දැනට වාර්තා වී ඇත. ජලභීතිකා මරණ හයක් ලෙස වැඩිම මරණ සංඛ්‍යාවක් ගම්පහ දිස්ත්‍රික්කයෙන් වාර්තා වේ. මීට අමතරව සුනඛයන් 36,551 ක් සැත්කම් මඟින් ද, සුනඛයන් 22,527 ක් එන්නත් මඟින් ද වන්ද්‍යාකරණය කර තිබේ.වසර 2016 දී මෙරටින් ජල භීතිකා රෝගය තුරන් කිරීම සෞඛ්‍ය අමාත්‍යාංශයේ ඉලක්කය වේ. ඒ සඳහා දැනට සිදු කරන ජලභීතිකා මර්දන වැඩසටහන් සාර්ථක බව ද අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=n11092414</link>
    <topic>රුවන්පුර විද්‍යාපීඨයේතොරතුරු තාක්ෂණ කුටියකාගේත් කතාබහට</topic>
    <author>ජීවනී පතිරණ</author>
    <content>රුවන්පුර ජාතික අධ්‍යාපන විද්‍යාපීඨ තොරතුරු තාක්ෂණ හා අධ්‍යාපන ප්‍රදර්ශනය සඳහා ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය ICTA මඟින් ඉදිරිපත් කළ ප්‍රදර්ශන කුටියට ඉතා ඉහළ මහජන ප්‍රතිචාරයක් ලැබී තිබේ. රුවන්පුර ජාතික අධ්‍යාපන විද්‍යාපීඨ පරිශ්‍රයේදී දින තුනක් පුරා, මේ ප්‍රදර්ශනය පැවැත්විණි.ICTA - සමාජ තොරතුරු තාක්ෂණ නිර්මාණ කුටිය නැරඹීම සඳහා පාසල් ශිෂ්‍ය ප්‍රජාව තුළ දැඩි උනන්දුවක් තිබී ඇත.ශ්‍රී ලංකාවේ තොරතුරු හා සන්නිවේදන තාක්ෂණ ක්ෂේත්‍රයේ ප්‍රගතිය පිළිබඳ ජනතාව දැනුම්වත් කිරීමේ ක්‍රියාකාරකම් රැසක්ද මේ ප්‍රදර්ශනයට සමගාමීව රුවන්පුර ප්‍රදේශයේදී සිදුකෙරිණි.ධ්ඛ්ඊඒ ආයතනය මේ ප්‍රදර්ශනයේ ප්‍රධාන අනුග්‍රාහකයා වශයෙන් කටයුතු කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=r1109241</link>
    <topic>බෙහෙත් පෙත්තක් පොවා බිලිඳකු සිහිමුර්ඡා කළ පාණදුරේ ගෘහ සේවිකාවක් මාස හයක් හිරේ</topic>
    <author>පාණදුර සමූහ කපිල සෝමරත්න</author>
    <content>බෙහෙත් පෙත්තක් පොවා බිලිඳකු සිහිමුර්ඡා කිරීමේ චෝදනාවට වරද පිළිගත් මෙහෙකාරියකට අවුරුදු පහකට මාස හයක බරපතළ වැඩසහිත අත්හිටවූ සිර දඬුවමක් පාණදුර අතිරේක දිසා විනිසුරු ආර්. එස්. ඒ. දිසානායක මහතා විසින් නියම කරන ලදී.මෙම දඬුවම නියම වූයේ පාණදුර වලානේ නිවෙසක මෙහෙකාර සේවෙයෙහි යෙදී සිටි ඈන් පද්මාවතී නැමැති කාන්තාවටය. ඇයට නඩු පවරා තිබුණේ පාණදුර පොලිසිය විසිනි.මෙම බිලිඳාට විෂ බෙහෙත් පෙත්තක් පොවා ඇති බවත් සිහිමුර්ඡාවූ දරුවා දින 15ක් පමණ පාණදුර රෝහලේ ප්‍රතිකාර ලැබූ බවත් සැරයන් කරුණාරත්න මහතා අධිකරණයට පැවසීය. වෛද්‍ය වාර්තාවද ඉදිරිපත් කෙරුණි. රුපියල් 20000.00 මුදලක් ප්‍රතිකාර වියදම් ලෙස ගෙවන ලෙසට විත්තිකාරියට මහේස්ත්‍රාත්වරයා නියෝග කළේය.එම මුදල අවශ්‍ය නැති බව බිලිඳාගේ පියා අධිකරණයට දැන්වූ බැවින් එම නියෝගය විනිසුරුවරයා ඉවත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=r1109242</link>
    <topic>අලව්වේ තරුණයෙක් පොළොව යට පැය 3ක් ගතකරවාර්තාවක් පිහිටුවීමට යයි</topic>
    <author>අලව්ව විශේෂ ඒ. කීර්තිසිංහ</author>
    <content>පැය 3 විනාඩි 45 ක් පොළව යට සිට මහා වීර ක්‍රියාවක් කර ගිනස් වාර්තාවක් තැබූ අලව්ව කැප්පිටිවලානේ රුජිත් කුමාර ජයසිංහ මහතා අලව්ව පාලම අසලදී පිළිගැනිණි.අඩි 3 ක් ගැඹුරු අඩි 6 ක් දිග වළට බසින ජයසිංහ මහතා වළ මත ලෑලි තට්ටුවක් දමා පස් වලින් වැසීමෙන් පසු පුරා පැය 3කුත් විනාඩි 45 ක් වළ ඇතුලේ සිටී. වළ මත ගිනි මැලයක්ද ගසනු ලැබේ.රුජිත් කුමාර ජයසිංහ මහතාගේ වයස අවුරුදු 39 කි. හෙතෙම දෙදරු පියෙකි. ඔහු මෙම වීර ක්‍රියාව කරන ලද්දේ පල්ලෙවෙල වල්බෝලාන පිරිවෙන් විහාරස්ථානයේදීය.මෙම පිළිගැනීමේ අවස්ථාවට සහභාගි වූ අලව්වේ පාලම අසල ශ්‍රී බෝධිරාජ විහාරාධිපති ගල්ගමුවේ රතනසාර හිමියෝ - අද කවුරුත් වීරකම් කරන්නේ පොළොව මතුපිට සිටයි. පොළොව යට සිට කරන මෙම වීර ක්‍රියාව ලංකාව පමණක් නොවෙයි මුළු ලෝකයම මවිත වෙන ක්‍රියාවක්. පොළව යට මිහිදන් කරන කෙනෙක් ආයේ කවදාවත් නැගිටින්නේ නැහැ. නමුත් ජයසිංහ මහතා පැය 3 කුත් විනාඩි 45 කට පසු නැගිටිනවා.ජයසිංහ මහතා පිළිගනිමින් කතා කළ අලව්ව ප්‍රාදේශීය සභාවේ සභාපති සන්ධ්‍යා කුමාර මහතා මෙම වීර ක්‍රියාව අලව්ව ප්‍රදේශයට පමණක් නොව මුළු රටටම ආඩම්බරයට කරුණක් යැයි කීය.මෙය ගිනස් වාර්තා පොතට ඇතුළත් කිරීම සඳහා අදාළ පරීක්ෂණ පැවැත්වීමට ඒ සම්බන්ධයෙන් කටයුතු කරන වෛද්‍ය අධ්‍යක්‍ෂ ගීතාංජන මෙන්ඩිස් මහතා වෙත ජයසිංහ මහතාගේ සියලු විස්තර ඉදිරිපත් කර ඇත.අලව්ව ප්‍රාදේශීය සභාවේ විපක්ෂ නායක මොහාන් වික්‍රමනායක මහතාද මෙම අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=r1109243</link>
    <topic/>
    <author>යක්කල විශේෂ රුවන් සමන්ත</author>
    <content>ගම්පහ ජා ඇළ බස් නැවතුම්පොළ සහිත වෙළෙඳ සංකීර්ණයේ ගැටලු රැසක් පවතින බව එහි වෙළෙඳ ව්‍යාපාරිකයෝ පවසති.ගම්පහ නගරයේ සිට ජා ඇළ, සීදුව, මිනුවන්ගොඩ, කටුනායක, මීගමුව ප්‍රදේශ සඳහා බස් ගමන් ආරම්භ කරන මෙම ස්ථානයේ නිතරම බස් රථ ගාල් කර තැබීම හේතුවෙන් මෙම ස්ථානයේ පවතින ව්‍යාපාරික ස්ථානවලට වාහන පැමිණිය නොහැකි බව ඔවුන්ගේ මූලික ගැටලුවකි. ඒ හේතුව මත ඔවුන්ගේ දෛනික ආදායම් තත්ත්වයද පහත වැටී ඇති බව ඔව්හු පෙන්වා දෙති.ඇතැම් කුලීගමන් රථ සපයන ආයතනද මෙම වෙළෙඳ සංකීර්ණයේ පිහිටා ඇති අතර රාජකාරී නොමැති වුවද ඔවුන්ගේ සියලු වාහන වෙළෙඳ සංකීර්ණ භූමියේ ගාල්කර තැබීම හේතුවෙන්ද වාහන තදබදයක් පවතී.වෙළඳ සංකීර්ණයද මේ වන විට ජරාවාස වී ඇති අතර පොදු පහසුකම්ද අවම තත්ත්වයක පවතී. දීර්ඝ කාලයකින් පිළිසකර කර නොමැති අතර බස් රථ ගාල් කිරීම නිසා ඉදිරිපස භූමි භාගයේ විශාල වළවල් හෑරී ඇත.වැසිකිළිය සහිත ප්‍රදේශය වැසි දිනවලදී උතුරායන අතර එම ප්‍රදේශය ඉටි රෙද්දකින් ආවරණය කර ඇත.මෙම හේතුවෙන් තමන්ට එම ස්ථානයේ ව්‍යාපාරික කටයුතු කරගෙන යෑමට අපහසු බවද ඔවුහු පවසති.මෙහි වළවල් පිරුණු ප්‍රදේශයට තාර දමා හෝ කොන්ක්‍රීට් අතුරා දෙන ලෙසද ගමන්වාරය එළඹෙන තෙක් නිකරුනේ ගාල් කර ඇති බස් රථ වෙනත් ස්ථානයක ගාල් කර නියමිත ගමන්වාරයට මෙම ස්ථානයට ගෙන්වා ගන්නා ලෙසද ඔවුන් ඉල්ලා සිටින අතර එමගින් එම ස්ථානයේ පවතින වාහන තදබදය අඩු කර ගත හැකි බවද ඔව්හු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=r1109244</link>
    <topic>සාදයේදී පදමට සූර් වූ සැමියා රෑ පානේ පයින්ම ගෙදර එන්න පිටත් වෙලා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>රැකියාව නිමවී නිවෙසට පැමිණි පියල් බිරිය සාදා දුන් තේ කෝප්පය පානය කර ආ පයින්ම ආපසු නිවෙසින් පිටත් වූයේ තම හොඳම මිතුරාගේ නිවෙසේ පැවැත්වෙන මංගල සාදයට සහභාගී වීමටය. පැය දෙකක පමණ කාලයක් බසයෙන් ගමන් කර මිතුරාගේ නිවෙසට පැමිණෙද්දී හතර වටින් කළුවර වැටෙමින් තිබුණි.අනික් යහළුවන් සමග එක්වූ පියල් ඔවුන් සමග විනෝද වූයේ මත්පැන් බෝතලයක්ද තොල ගාමිනි. මධුවිතින් ඇති පදමට සූර් වී සිටි ඔවුන්ට වෙලාව ගැන වගේ වගක් නොතිබුණි.හොඳටම රෑ බෝවී ඇති බව පියල්ට වැටහුණේ තම මිතුරා පැමිණ ඒ බව දැනුම් දුන් විටය.ගෙදර නොගිහින් සිටියහොත් බිරියගෙන් අසන්නට ලැබෙන දොස් මුරයට වඩා හෙට එළිවෙනකල් හෝ පයින් බඩගාගෙන ගොස් නිවෙසට ගොඩවීම සැපක් යැයි සිතූ පියල් මිතුරාගේ ඉල්ලීමටද කන් නොදෙමින් ඔහුගේ නිවෙසින් පිටවිය.නමුත් පැයක් පමණ වෙලා දෙපැත්තට වැනෙමින් ගමන් කරද්දී පියල්ගේ වෙරි මත බොහෝ දුරට අඩු වී තිබුණේ දෙපයට දැනුණු වෙහෙස නිසාය. මූසල අන්ධකාරය දසත රජයන මොහොතක මනුෂ්‍යයෙක් ගේ හෝ වාහනයක සේයාවක් නොපෙනෙන පාරක තට්ට තනියම ඉදිරියට ඇදෙන පියල්ට බිය මුසු හැගීමක් නොදැනුනාම නොවේ. යන්නද?” ඔහු තමාටම කියා ගත්තේය.ඉදිරියෙන් ඇත්තේ සොහොන් පිට්ටනියකි. පියල් හිතට දැනුණු තිගැස්ම සමගින් ඒ අසලට කිට්ටු විය. සිතට මහත් අස්වැසිල්ලක් ළඟා කර දෙමින් ඔහු දුටුවේ සුසාන භූමිය ඉදිරිපිට නවතා ඇති කළු පැහැ කාරයකි. ළංව බැලුවද එහි ඇතුළත කිසිවකුත් නොවීය.“මම මේකෙ සීට් එක උඩ නිදා ගන්නවා හදිස්සියේ කවුරු හරි දැක්කොක් සොහොනක් ඉස්සරහ තියෙන හින්දා මං හොල්මනක් කියලා බය වෙලා කෑ ගහන්න බැරි නෑ. ඒ කෑ ගැහිල්ලට මිනිස්සු පිරුනොත් මට නිකං ගුටි කන්න වෙයි”සිතූ පියල් පසු පස ආසනය යටට ගුලි වූයේ පිටත සිට බලන්නකුට නොපෙනෙන පරිදිය.නමුත් ඔහුට වැඩි වෙලාවක් නිදන්නට නොලැබුණි. කාරය ගමන් කරන බව පියල්ට තේරුණි.හීන් සිරුවේ ඉහළට ඔළුව එසවූ පියල් රියදුරු ආසනය දෙස බැලුවේ රියදුරා කවුදැයි දැන ගැනීමටය.පියල්ගේ සියොලගම දහදියෙන් නෑවුනි. දත් ඇඳි දෙක සට සට ගා එකට ගැටෙන්නට විය. පුදුමයක මහත! අසුනේ රියදුරෙක් නොවීය.රියැදුරෙක් නැති කාරය ඉතා හෙමින් ඉදිරියට ඇදෙයි. කරකියා ගන්නට දෙයක් නැති පියල් අසුන යට හිඳ දෙවියන් යදියි. මෙලෙස ගෙවුණු කාලය පැය දෙකක් පමණ වන්නට ඇත.කාරය ක්‍රමයෙන් ජනාකීර්ණ පෙදෙසකට ළං වූ බව පියල්ට දැනුනේ කාරය තුළට වැටුණු විදුලි පහන් එළියෙන් හා වාහන වලින් අතරින් පතර නැඟුණු ශබ්දය නිසාය.මද වේලාවකින් කාරය නැවතුණි. දියෙන් ගොඩ ගත් මාළුවෙක් සේ බියෙන් වෙව්ලමින් සිටි පියල් හීන් සීරුවේ හිස ඔසවා බැලුවේය.“දෙයියො මගෙ මූණ බැලුවා. අම්මෝ ! ඇති යන්තං. පෙට්‍රල් ෂෙඩ් එකක් නේද මේ. දැන් ඉතිං බය වෙන්න දෙයක් නෑ”ඔහු අඩියට දෙකට කාරයෙන් බිමට පැන්නේය. ඉන්ධන පිරවුම් හලේ සේවකයාට මුදල් දුන් ඉතා මිටි කාලවර්ණ පුද්ගලයෙක් කාරයට ගොඩ වන්නට යනවා පියල් දුටුවේය.“මහත්තයෝ ඔය කාර් එකට නං නගින්න එපා. ඕක හොල්මන් කාර් එකක්. මාත් පැය දෙකක් විතර තිස්සේ සීට් එක යටට වෙලා හැංගිලා ඉදලයි බේරුණේ. ඕකෙ ඩ්‍රයිවර් කෙනෙක් නෑ” ඔහු එක හුස්මට කියා ගෙන ගියේය.“ඈ බොල මිනිහෝ මං මෙච්චර දහදුක් විඳගෙන පෙට්‍රල් ඉවර වෙච්ච මේ කාර් එක පැය ගාණක් තිස්සෙ මෙතෙන්ට තල්ලු කරන් ආව මදිවට තමුසෙත් මේකෙ නැගලා ආවද? ඔහු තරහෙන් පුපුරමින් පියල්ගෙන් විමසද්දී අන්දුන් කුන්දුන් වූ පියල්, “එහෙම වෙන්නෙ කොහොමද ?සොහොන ගාවදි මං මේකට නගිනකොට කවුරුවත් මේක තල්ලු කලේ නෑනෙ. අඩු ගානෙ කවුරුවත් පේන්නවත් හිටියෙ නෑනෙ” යැයි පිළිතුරු දුන්නේ කිසිවක් වටහා ගත නොහැකිවය.“සොහොන ගාවදි කවුරුවත් හිටියෙ නෑ තමයි යකෝ. මං මේක පොඩ්ඩක් නවත්තලා දොට්ට පිලට යන්න පොඩ්ඩක් එහාට ගියා” යැයි රියදුරා යක්ෂාවේෂයෙන් පියල්ගේ ඇගට කඩා පනිද්දි දෙපයට හැකි වෙර දී එතනින් පැන දිවීම නිසා පියල් ගුටි නොකා යන්තමින් බේරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=r1109246</link>
    <topic>පාණදුර අලුත් පාලමේ එක් කොටසක්ගිලා බැසීමේ අවදානමක</topic>
    <author>පාණදුර සමූහ කපිල සෝමරත්න</author>
    <content>පාණදුර කොළඹ ගාලු පාරේ බොල්ගොඩ ගඟ හරහා දැනට අවුරුදු තිහකට පමණ පෙර ඉදිකරන ලද යෝධ පාලමේ එක පැත්තක් අබලන් වී කොන්ක්‍රීට් ගැලවී ගඟට වැටී ඇත. එම කොටස ගිලා බැසීමේ අවදානමක් ඇතැයිද සැක මතු වී තිබේ.දිනපතා වාහන දහස් ගණනක් මේ පාලම හරහා එහා මෙහා ධාවනය වෙති. මේ අවදානම් තත්ත්වය දැක දැකත් මාර්ග සංවර්ධන අධිකාරිය හෝ ප්‍රවාහන අමාත්‍යාංශයේ අවධානය ඒ සඳහා යොමු වී නැති බව පෙනේ.එබැවින් කඩිනමින් මෙය පිළිසකර කර දෙන්නැයි ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=r1109248</link>
    <topic>අසූචි මිශ්‍ර ජලය බීමට ඉඩ හළහෝටල් හිමියන් තිදෙනකුට දඩ</topic>
    <author>කළුතර දිසා සමූහ දයාරත්න කුමාරසිංහ</author>
    <content>අහිතකර බැක්ටීරියා සහිත අසූචි මිශ්‍ර ජලය මහජනතාවට පානය කිරීමට සැලැස්සූ පොකුණුවිට නගරයේ සහ ඉළිඹ ප්‍රදේශයේ හෝටල් හිමියන් දෙදෙනෙකු හා රෙස්ටුරන්ට් හිමියකුට රුපියල් 7500 බැගින් රුපියල් 22500ක දඩයක් ගෙවන ලෙස හොරණ මහේස්ත්‍රාත් මහින්ද පී. රණසිංහ මහතා නියම කළේය.හොරණ සෞඛ්‍ය වෛද්‍ය නිලධාරි කාර්යාලය මගින් කළ හදිසි වැටලීමක දී මේ පිරිස කොටුකර ගැනීමට හැකි වී තිබේ.කළුතර රජයේ අතිරේක රස පරීක්‍ෂකවරයාට පානීය ජලයේ සාම්පල් ඉදිරිපත් කිරීමෙන් පසු ජලයෙහි අසූචි මිශ්‍ර බැව් අනාවරණය වී ඇත. 1980 අංක 26 දරන ආහාර පනත යටතේ සෞඛ්‍ය වෛද්‍ය නිලධාරී කාර්යාලය මගින් විත්තිකරුවන් අධිකරණයට ඉදිරිපත් කර තිබුණි. හොරණ සෞඛ්‍ය වෛද්‍ය නිලධාරී ඉන්දික ධර්මරත්න මහතාගේ උපදෙස් පරිදි පරිපාලන මහජන සෞඛ්‍ය පරීක්‍ෂක චාල්ස් පෙරේරා මහතා ඇතුළු සෞඛ්‍ය පරීක්‍ෂක නිලධාරීන් කණ්ඩායමක් මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109241</link>
    <topic>ශ්‍රී ලංකා ක්‍රිකට් නව පුහුණුකරු ජෙෆ් මාෂ්</topic>
    <author/>
    <content>ශ්‍රී ලංකා ක්‍රිකට් කණ්ඩායමේ නව පුහුණුකරු ලෙස හිටපු ඔස්ට්‍රේලියා පිතිකරු හා පුහුණුකරුවකු වන ජෙෆ් මාෂ් පත්ව සිටී. ශ්‍රී ලංකා ක්‍රිකට් පුහුණුකරු ලෙස මාෂ්ගේ දෙවසරක කාලය මේ මස 27 වැනිදායින් ආරම්භ වේ.මාෂ්ගේ පත්වීම ශ්‍රී ලංකාව ඔවුන්ගේ ක්‍රිකට් පුහුණුකරු තනතුර සඳහා ඔස්ට්‍රේලියානු ජාතිකයන් වෙත නැඹුරුවීමේ ක්‍රියාවලියේ තවත් පියවරක් වේ. මීට පෙර ඩේව් වට්මෝර්, ජෝන් ඩයිසන්, ටොම් මූඩි, ට්‍රෙවර් බේලිස් හා ස්ටුවර්ට් ලෝ යන ඔස්ටේ‍්‍රලියානුවන් ශ්‍රී ලංකා ක්‍රිකට් කණ්ඩායමේ පුහුණුකරුවන් ලෙස පත්ව තිබේ.මාෂ් විසින් පුරවනු ලබන්නේ 2011 ලෝක කුසලාන තරගාවලියෙන් පසුව ට්‍රෙවර් බේලිස් ඉවත්ව යාමෙන් හිස්වූ තනතුරයි. මේ අනුව ඔහු ඉන්දියා ප්‍රිමියර් ලීග් කණ්ඩායමක් වන පූනේ වොරියර්ස් හි පුහුණුකරු ලෙස තවදුරටත් කටයුතු නොකරනු ඇත.ඔස්ට්‍රේලියානු ක්‍රිකට් කණ්ඩායම මෑතකදී ශ්‍රී ලංකාවේ කළ සංචාරය අතරතුරදී මෙරටට පැමිණි මාෂ් ශ්‍රී ලංකා ක්‍රිකට් ආයතනය සමග සාකච්ඡා වට කිහිපයක්ම පැවැත්වීය. බේලිස්ගේ ඉවත්වීමත් සමග උද්ගතවූ ශ්‍රී ලංකා ක්‍රිකට් පුහුණුකරු තනතුර සම්බන්ධ ව්‍යාකූල කාලපරිච්ඡේදය මාෂ් ගේ පත්වීමත් සමග අවසන් වෙයි.බේලිස්ගේ සහායක ස්ටුවර්ට් ලෝ එංගලන්ත සංචාරය සඳහා ශ්‍රී ලංකා කණ්ඩායමේ පුහුණුකරු තනතුර භාරගත් නමුත් ඉන්පසුව ඔහු එම තනතුරෙන් අස්වී බංග්ලාදේශයේ පුහුණුකරු ලෙස වැඩ භාර ගත්තේය. ඔස්ට්‍රේලියාවට එරෙහිව මෙරට පැවැති තරගාවලිය සඳහා ශ්‍රී ලංකා කණ්ඩායමේ පුහුණුකරු ලෙස රුමේෂ් රත්නායක කටයුතු කළේය.මාෂ් ඔස්ට්‍රේලියාව වෙනුවෙන් ටෙස්ට් තරග 50කට හා ජාත්‍යන්තර එක්දින තරග 119කට ක්‍රීඩා කර ඇති අතර ඔහු 1987 වසරේ ලෝක කුසලානය දිනාගත් ඔස්ට්‍රේලියානු කණ්ඩායමේ සාමාජිකයෙක් ද විය.තරග බිමෙන් සමුගැනීමෙන් පසුව තෙවැනි මට්ටමේ සුදුසුකම් ලත් පුහුණුකරුවකු බවට පත්වූ මාෂ් 1999 ලෝක කුසලානය දිනාගත් ඔස්ට්‍රේලියානු කණ්ඩායම ඇතුළුව 1995 සිට 1999 දක්වා ඔස්ට්‍රේලියානු කණ්ඩායමේ පුහුණුකරු විය. මේ අනුව ජෙෆ් මාෂ් ක්‍රීඩකයෙකු හා පුහුණුකරුවෙකු ලෙස දෙඅංශයෙන්ම ලෝක කුසලානයක් දිනාගත් පළමු හා මේවන තෙක් එකම ක්‍රිකට් ක්‍රීඩකයා වෙයි. ඔහු වසර 2000 සිට 2004 දක්වා කාලය තුළ සිම්බාබ්වේ කණ්ඩායමේ පුහුණුකරු ලෙස කටයුතු කළේය. මීට අමතරව මාෂ් ඔස්ට්‍රේලියානු කණ්ඩායම තෝරණ නිලධාරියකු ලෙසද ක්‍රියා කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109242</link>
    <topic>ළාබාලතම ගොල්ෆ් සූරිය අමෙරිකාවෙන් බිහිවෙයි</topic>
    <author>ඇලබාමා (ඒ.එෆ්.පී)</author>
    <content>අමෙරිකානු හැවිස්ටාර් ක්ලැසික් ගොල්ෆ් සූරතාවලිය ජයගනිමින් වසර 61ක එල්.පී.ජී.ඒ. ගොල්ෆ් ඉතිහාසයේ සූරතාවක් දිනූ ළාබාලතම ක්‍රීඩිකාව බවට පත්වීමට අමෙරිකාවේ 16 හැවිරිදි ලෙක්සි තොම්සන් සමත්වූවාය. අවුරුදු 17න් පහළ ඉසව්වේදී මේ ජයග්‍රහණය අත් කර ගනිමින් අමෙරිකානු ඩොලර් මිලියන 1.3ක තෑගි මල්ල හිමිකර ගැනීමට ඇයට හැකිවිය.මීට පෙර ගොල්ෆ් සූරතාවක් දිනූ ළාබාලතම ක්‍රීඩිකාව වූයේ අමෙරිකාවේ මාලින් හැග් ය. ඇය 1952 වසරේදී සරසෝටා විවෘත ගොල්ෆ් සූරතාවලියේ මේ හපන්කම කරන විට 18 වන වියේ පසුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109243</link>
    <topic>ඩිලාන් පෙරේරාට නව තනතුරක්</topic>
    <author/>
    <content>ශ්‍රී ලංකා වොලිබෝල් සම්මේලනයේ සභාපති, විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා පසුගියදා චීන තායිපේ පැවැති ආසියානු වොලිබෝල් මහා සභා රැස්වීමේදී එම සමුළුවේ පරිපාලන මණ්ඩල සාමාජික තනතුරට නිතරගයෙන් තේරි පත්විය.ඒ මහතා මෙවැනි ඉහළ තනතුරකට පත් පළමු ශ්‍රී ලාංකිකයාද වේ. මෙරට වොලිබෝල් ක්‍රීඩාව නගා සිටිවමින් සිදුකළ සංවර්ධන ක්‍රියාකාරකම් මේ තනතුරට පත්වීමට විශේෂ හේතුවක් විය. ඩිලාන් මහතා ආසියානු මධ්‍යම කලාපීය වොලිබෝල් සංගමයේ සභාපතිවරයාද වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s11092415</link>
    <topic>ෂාමින්ද එරංග පිළිගැනීමේ උත්සවයක්....</topic>
    <author>ඡායාරූපය :- ප්‍රසාද් පූර්නිමාල් පුත්තලම දිසා සමූහ</author>
    <content>ශ්‍රී ලංකා ක්‍රිකට් පිල නියෝජනය කිරීමට වරම් ලැබූ හලාවත බණ්ඩාරවත්තෙන් ක්‍රීඩාවට පිවිසි ෂාමින්ද එරංග පිළිගැනීමේ උත්සවයක් ඊයේ හලාවත දී පැවැත්විණි. හලාවත නගරාධිපති හිලරි ප්‍රසන්න, උප නගරාධිපති සුසන්ත සංජය යන මහත්වරුන් ඇතුළු ක්‍රීඩා ලෝලීන් ෂාමින්ද එරංග පිළිගෙන ඔහු අධ්‍යාපනය ලැබූ සාන්ත මරියා විදුහල වෙත කැඳවාගෙන ගිය අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109244</link>
    <topic>වෙළෙඳසේවා ක්‍රිකට් සූරයෝවිස්සයි 20 තරග පරදිති</topic>
    <author/>
    <content>වෙළෙඳ සේවා ක්‍රිකට් සංගමයට වසර 100ක් පිරීම නිමිත්තෙන් පවත්වනු ලබන ඕවර විස්සයි20 තරගාවලියේදී මෙවර වෙළෙඳ සේවා ලීග් ක්‍රිකට් සූරයන් වූ සම්පත් බැංකු පිල පරදවා රමිත රඹුක්වැල්ලගේ නායකත්වයෙන් යුත් ශ්‍රී ලංකා අවුරුදු 20න් පහළ පිල හා මෙවර පිළිමළුන් පිටු දැකීමේ සූරයන් වූ සෙලාන් බැංකු පිල පරදවා අකිල ජයසුන්දර ගේ නායකත්වයෙන් නායකත්වයෙන් යුත් ශ්‍රී ලංකා අවුරුදු 19න් පහළ පිලත් ජයග්‍රහණ වාර්තා කළහ.ඒ කොටසින් තරග වදින ශ්‍රී ලංකා අවුරුදු 20න් පහළ පිල සම්පත් බැංකු පිල ලකුණු 32කින් පැරදවීය.ශ්‍රී ලංකා අවුරුදු 20න් පහළ පිල 99/8 - ශෙහාන් ජයසූරිය 37, ධනංජය ද සිල්වා 22 (නුවන් පෙරේරා 14/2, තිළිණ කන්ඩම්බි 3/2)සම්පත් බැංකු පිල 37 (චරිත බුද්ධික 17, ජීවන් මෙන්ඩිස් 13 (ළහිරු ජයරත්න 16/3, මතීෂ පෙරේරා 7/32, අක්ෂු ප්‍රනාන්දු 1/2)ශ්‍රී ලංකා අවුරුදු 19න් පහළ කණ්ඩායම ලකුණු 14කින් සෙලාන් බැංකු පිල පැරදවීය.ශ්‍රී ලංකා අවුරුදු 19න් පහළ කණ්ඩායම (ඕවර 17) 125/7 – ඉෆ්රාස් රාෆි 42, එම්. සරත්චන්ද්‍ර 30, ඉෂාන් රංගන 28 (කෞෂල්‍ය වීරරත්න 26/2)සෙලාන් බැංකුව (ඕවර 17) 111/9 – චානක විජේසිංහ 34, කාංචන ගුණවර්ධන 16 (යූ. මයුරකාන්ත 17/2, ඉෂාන් රංගන 23/2)ආරක්ෂක සේවා ඒකාබද්ධ පිලට ලකුණු 33 ක ජයක්ආරක්ෂක සේවා ඒකාබද්ධ පිල 152/8 (ඕවර 20) රිෂාන් කවිංග 50, උදාර පීරිස් නොදැවි 23 (දිල්රුවන් පෙරේරා 20/2, දුනිල් අබේධීර 22/2)යුනිචෙලා 119 (ඕවර 19.1) මලින්ද වර්නපුර 54, දිල්රුවන් පෙරේරා 16, මධුර ලක්මාල් 16 (ජනිත් සිල්වා 19/3, එස්. ප්‍රසන්න 21/2, සී. රුවන්සිරි 14/2)එදිරිසිංහ ට්‍රස්ට් ඉන්වෙස්මන් පිලට කඩුලු 4ක ජයක්හැටන් නැෂනල් බැංකු පිල 159/7 (ඕවර 20) දමිත හුණුකුඹුර 62, සමන් ජයන්ත 27 (සචිත් පතිරණ 46/2, සී. ජයම්පති 19/2)එදිරිසිංහ ට්‍රස්ට් ඉන්වෙස්මන් පිල 160/8 (ඕවර 19.4) ගයාන් ද සිල්වා 39, දමින්ත දහනායක 29, ඉන්දික ස සේරම් 21 (සමන් ජයන්ත 34/2, දුන්චාන් ආර්නෝල් 23/2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109245</link>
    <topic>පාණදුර ශ්‍රී සුමංගල විදුහලට ක්‍රිකට් ජයක්</topic>
    <author/>
    <content>අන්තර් පාසල් 15න් පහළ ක්‍රිකට් තුන්වැනි කොටසේ තරගාවලියේදී නාන්තන්ඩිය ධම්මිස්සර විදුහල පරදවා කඩුලු 5ක ජයක්ද සේදවත්ත සිද්ධාර්ථ මහ විද්‍යාලය පරදවා ලකුණු 302ක ජයක්ද අත්කර ගැනීමට පසුගියදා පානදුර ශ්‍රී සුමංගල විදුහල සමත්විය.ශ්‍රී සුමංගල – ධම්මිස්සරධම්මිස්සර – 220 සියලු දෙනා දැවී (ඕවර50) උරිෂ්ක අංජන 53, චිසුර රත්නායක 22 (තිමිර මල්ෂාන් 45/5, බුද්ධි තීක්ෂණ 36/2)ශ්‍රී සුමංගල 223/5 (ඕවර 41.2) සචින් ඩිල්ෂාන් 64, ළහිරු චාරුක 60, සුපුන් ඩිල්ෂාන් 39 (චතුර නිශිත 28/2, ගයාන් ලක්ෂාන් 16/2)ශ්‍රී සුමංගල - සිද්ධාර්ථශ්‍රී සුමංගල 317/9 (ඕවර 48) කෙත්මිණ කෙමින්ද 61, සචින් ඩිල්ෂාන් 53, මෙවන් දෙවන්ජිත් 52, රුමල් මල්සිත 42 (ඉසුරු විමුක්ති 67/2, අවිශ්ක නිශාන් 72/2)සිද්ධාර්ථ – 15 සියලුදෙනා දැවී (ඕවර 8.3) (කෙත්මිණ කෙමින්ද 7/5, මෙවන් දෙවන්ජිත් 8/4).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109246</link>
    <topic>ශ්‍රී ලංකාව 3-0ක් ලෙසඋස්බෙකිස්තානය පරදවයි</topic>
    <author/>
    <content>ෆවුස් මොහොමඩ්ආසියාතික ජ්‍යෙෂ්ඨ පිරිමි වොලිබෝල් තරගාවලියට සහභාගි වී සිටින ශ්‍රී ලංකාව ලකුණු 25 – 21ක්, 25 – 13 ක් සහ 25 – 22 ක් වශයෙන් තරග වට 3 - 0 ක් ලෙස උස්බෙකිස්තානය පරාජය කිරීමට පෙරේදා සමත්විය.ඉරානයේ ටෙහෙරාන් නුවර 16 වැනි වරට පැවැත්වෙන මේ තරගාවලියේ ශ්‍රී ලංකාව සහභාගි වන මීළඟ තරගය ඉන්දුනීසියාව සමඟ ඊයේ රාත්‍රී පැවැත්වීමට නියමිතව තිබිණි.අසනීප තත්ත්වයක් හේතුවෙන් මේ තරගයෙන් ශ්‍රී ලංකා පිලේ නායක සමීර ඒකනායකට ඉවත්වීමට සිදුවී තිබිණි. පෙර තරගවලදී විශිෂ්ඨ දස්කම් පෑ ශ්‍රී ලංකා නායකයාට ඉන්දුනීසියාව සමඟ පැවැත්වෙන තීරණාත්මක තරගය අහිමි වීම කණගාටුදායක සිදුවීමකි.කාණ්ඩ 4 ක් යටතේ රටවල් 16ක් මෙවර තරගාවලියට සහභාගි වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109247</link>
    <topic>කවිඳුගේ ශතකය තර්ස්ටන් විදුහලට ජය ගෙනේ</topic>
    <author/>
    <content>තර්ස්ටන් විදුහල මෙවර පාසැල් ක්‍රිකට් වාරය ආරම්භ කරමින් වෙන්නප්පුව ජෝශප්වාස් විදුහල සමග පැවැති තරගයේදී පළමු ඉනිමේ ජය වාර්තා කර ගැනීමට සමත්විය.වෙන්නප්පුවේදී පැවැති මේ තරගයේ 2වන දිනයේ තර්ස්ටන් විදුහලේ 16 හැවිරිදි කවිඳු කුලසේකර මේ වාරයේ පළමු තරගයේදීම තම පාසල් ක්‍රිකට් දිවියේ පළමු ශතකය වාර්තා කරමින් ලකුණු 151ක් රැස් කිරීම විශේෂ සිදුවීමක් විය.පළමුවෙන්ම ලකුණු රැස් කිරීම ආරම්භ කළ ජෝශප්වාස් පිල සියලු දෙනා දැවී ලබාගත් ලකුණු 250ට පිළිතුරු ලෙස තර්ස්ටන් පිල ලකුණු 344 ලබා ගනිමින් පළමු ඉනිමේ ජයවාර්තා කිරීමට සමත්විය.තරගය නතර කරන විට ජෝශප් වාස් පිල සිය 2වන ඉනිම සඳහා කඩුලු 3ක් දැවී ලකුණු 39ක් ලබා සිටියහ.ජෝශප් වාස් පිල – පළමු ඉනිම 250 ( සියලු දෙනා දැවී)ෂෙහාන් ප්‍රනාන්දු 56, කසුන් විදාන 47, ප්‍රිමාස් ඔබ්ර්ස් 41, යොමාල් පෙරේරා නොදැවි 32 (රජිත පෙරේරා 77/5, - කවිඳු පෙරේරා 26/2, රවිඳු ලක්ෂාන් 55/2 සහ දෙවැනි ඉනිම 39/3 (රජිත පෙරේරා 20/3)තර්ස්ටන් පිල – පළමු ඉනිම (සියලු දෙනා දැවී) 344කවිඳු කුලසේකර 151, සජිව සල්ගාදු 67, රවිඳු ලක්ෂාන් 46, තිමිර ජයසිංහ 23 (දීපංකර පීරිස් 68/5, හසංක රත්නායක 26/3).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109248</link>
    <topic>ජාතික කරාතේ සූරතාවලිය මාතරදී</topic>
    <author>නුවන් කොඩිකාර</author>
    <content>ජපන් කරාටේ දෝ ජෝ ජෝ තායි සංගමයට වසර 15ක් පිරීම නිමිත්තෙන් පවත්වන ජාතික කරාතේ සූරතාවලිය හා කළුපටි ඩිප්ලෝමා ප්‍රදානය හෙට (25) මාතර සාන්ත මරියා කන්‍යාරාම විදුහල් ශාලාවේදී පැවැත්වේ.සංගමයේ ප්‍රධාන උපදේශක හා ජාත්‍යන්තර නියෝජිත නන්දසිරි ලොකුකළුගේ සහ මංජුල ලොකුකළුගේ මහත්වරුන්ගේ ප්‍රධානත්වයෙන් මේ සූරතාවලිය පැවැත්වේ. පසුගිය වසර 15 පුරා ශ්‍රී ලංකාවේ පැවැති කරාතේ තරගාවලියන්ට හා ශ්‍රී ලංකා සංචිතයට වැඩිම ක්‍රීඩක ක්‍රීඩිකාවන් රැසක් ජපන් කරාටේදෝ ජේ. ජේ. තායි සංගමය මගින් බිහිකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s1109249</link>
    <topic>පාපන්දු අවසන් තරගය හෙට</topic>
    <author>බේරුවල විශේෂ බී. එම්. මුක්තාර්</author>
    <content>දර්ගා නගරයේ රෙඩ් ස්ටාර් ක්‍රීඩා සමාජය හා රත්මනාල යුනයිටඩ් ක්‍රීඩා සමාජය අතර පිළිමළුන් පිටුදැකීමේ තරඟයේ (ම්ව්ර්‍ණඛ්ම් ර්‍ණඋඊ) පාපන්දු අවසන් තරඟය හෙට (25) පස්වරු 3.30 රත්මලාන දුම්රිය ක්‍රීඩා පිටියේ දී පැවැත්වේ.දර්ගා නගරයේ රෙඩ් ස්ටාර් ක්‍රීඩා සමාජයට නායකත්වය එම්. ඒ. ජේ. එම්. රිපාස්දීන් දරන අතර රත්මලාන යුනයිටඩ් ක්‍රීඩා සමාජයට එස්. එස්. නලීන් ප්‍රියංකර නායකත්වය ලබා දෙනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s11092410</link>
    <topic>මන්සූර් අලි ඛාන් පතාවුදි මියයයි</topic>
    <author>නවදිල්ලිය (ඒ.එෆ්.පී)</author>
    <content>ඉන්දීය පිලේ හිටපු නායක මන්සූර් අලිඛාන් පතාවුදි පෙනහළු ආබාධයක් හේතුවෙන් පෙරේදා ජීවිතක්ෂයට පත්විය. ‘ටයිගර්’ නමින් විරුදාවලි ලැබූ පතාවුදි මිය යනවිට 70 වන වියේ පසුවිය. 1975 වසරේ ටෙස්ට් පිටියෙන් සමුගන්නා විට හෙතෙම ටෙස්ට් තරග 46කදී ශතක 6ක් සමග ලකුණු 2793ක් රැස් කර තිබිණි. විශිෂ්ටතම ක්‍රීඩකයකු ලෙස සැළකෙන පතාවුදි ක්‍රීඩාවේ නිරතවූයේ ඔහුගේ දකුණු ඇසෙහි ආබාධයක් ද සහිතවිය.වරක් එංගලන්තයේ දී සිදුවු මෝටර් රථ අනතුරක් ඔහුගේ දකුණු ඇසෙහි පෙනුම අහිමි විය.1962 වසරේදී නායකත්වයට පත් පතාවුදි ඉන්දියාවෙන් බිහිවූ ළාබාලතම නායකයා ලෙසද වාර්තා වේ. නායකත්වයට පත්වන විට ඔහු 21 වන වියේ පසුවිය.ඔහු 1969 වසරේදී ප්‍රකට සිනමා නිළි ෂර්මිලා තාගෝර් සමග විවාහ විය. වත්මන් ඉන්දීය සිනමාවේ ජනප්‍රිය නළු සයිෆ් අලි ඛාන් ඔහුගේ පුත්‍රයාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s11092411</link>
    <topic>කාල්ටන් බාස්කට්බෝල් අවසන් පූර්ව තරගය හෙට</topic>
    <author/>
    <content>‘තාරුණ්‍යයට හෙටක්’ සංවිධානය ඉදිරිපත් කරන කාල්ටන් කුසලාන බාස්කට්බෝල් තරගාවලියේ ‘ඒ’ කාණ්ඩයේ ‘ඒ’ හා ‘බී’ අංශයන්ගේ පළමු අවසන් තරගයට සුදුසුකම් ලැබීමේ තරගය හෙට (25) පස්වරු බම්බලපිටිය පොලිස් බාස්කට්බෝල් පිටියේදී පැවැත්වේ.‘ඒ’ කාණ්ඩයේ ‘ඒ’ අංශයෙන් පෙරමුණ ගෙන සිටින කාල්ටන් ස්පෝට්ස් කණ්ඩායම සහ ‘බී’ අංශයෙන් පෙරමුණ ගත් කොළඹ බාස්කට්බෝල් කණ්ඩායම අතර මේ තරගාවලිය පැවැත්වේ. ජයග්‍රහණය කරනු ලබන කණ්ඩායම අවසන් තරගයට සුදුසුකම් ලබා ගනී.මෙදින පෙරවරුවේ අවුරුදු 13න් පහළ තරගාවලිය ආරම්භවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s11092412</link>
    <topic>ජල සම්පාදන මණ්ඩල සුහද ක්‍රිකට් අද</topic>
    <author>මාතර මධ්‍යම ඒ. ඩබ්ලිව්. ගුණවර්ධන</author>
    <content>ජාතික ජල සම්පාදන හා ජලාපවාහන මණ්ඩලයේ දකුණු ප්‍රාදේශීය සේවා මධ්‍යස්ථානය මගින් මණ්ඩලීය සේවකයින් අතර සංවිධානය කරනු ලබන සුහද සැහැල්ලු පන්දු ක්‍රිකට් තරගාවලිය අද (24) මාතර මැද්දවත්ත රුහුණු විශ්වවිද්‍යාලයීය ක්‍රීඩාංගණයේදී පැවැත්වේ.මේ සඳහා කොළඹ නගර උතුර (කැලණිය) කණ්ඩායම හා දකුණු ප්‍රාදේශිකයේ කණ්ඩායම එක්ව තරග කරන අතර නියෝජ්‍ය සාමාන්‍යාධිකාරි (දකුණ) ආර්. එච්. රුවිනිස් මහතාගේ ප්‍රධානත්වයෙන් තරගාවලිය පැවැත්වේ.මේ තරගාවලියේ නැගෙනහිර ප්‍රාදේශිය තරගද අද ත්‍රිකූණාමලය විපුලානන්ද විදුහල් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s11092413</link>
    <topic>‘කිත්තම්පහුව ගාමිණි’ සහ ‘උදම්මිට ගාමිණි’ එල්ලේ ගැටුම හෙට</topic>
    <author/>
    <content>ලංකාවේ පැරණිතම එල්ලේ කණ්ඩායමක් වන කිත්තම්පහුව ගාමිණි සිය 66 වැනි සංවත්සරය වෙනුවෙන් පවත්වන ප්‍රදර්ශන එල්ලේ තරගය තවත් ප්‍රබලතම කණ්ඩායමක් වන උදම්මිට ගාමිණි සමග හෙට (25) කොටුවිල ගාමිණි විද්‍යාලයීය ක්‍රීඩා පිටියේදී පැවැත්වේ.කිත්තම්පහුව පැරණි ක්‍රීඩකයන් හා සම්භාවනිය අමුත්තන් පිරිසකගේද සහභාගීත්වයෙන් පැවැත්වෙන මෙම මහා සංවත්සර එල්ලේ තරගය තියුණු තරගයක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=s11092414</link>
    <topic>සමස්ත ලංකා පාසල් කැරම් තරගාවලියේ සූරතාව...</topic>
    <author/>
    <content>සමස්ත ලංකා පාසල් කැරම් තරගාවලියේ අවුරුදු 15න් පහළ සූරතාව දිනා ගැනීමට නුගේගොඩ සමුද්‍රදේවී බාලිකා විදුහල් ක්‍රීඩිකාවෝ සමත්වූහ. ජයග්‍රාහී කණ්ඩායම මෙසේය. ඉදිරිපෙළ (වමේ සිට) චන්ද්‍රිකා ධර්මසිරිවර්ධන (ක්‍රීඩා භාර ආචාරිනි) ඩබ්ලිව්.එස්. රණසිංහ (විදුහල්පතිනිය) කමලා වික්‍රමසිංහ (පුහුණුකාරිණිය) ශාන්ති කුරුප්පු (අංශ ප්‍රධාන හා විෂය සමගාමි භාර ආචාරිනි) යන මහත්මීන් සමග ආර්.ඩී. පවනී වීරසිංහ, ඩබ්ලිව්.එම්. ශශිකලා මධුෂානි, ඩබ්ලිව්.ඒ.එල්. චමත්කා නවෝජි (නායිකාව) ආර්.එම්. පවනී මහේෂිකා, සමීරා අසීමා රහීම්, ජී. සන්දිකා ගුණසේකර.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=f1109241</link>
    <topic>කොළඹ ගොඩනගන්න පුළුවන්සන්ධානයට විතරයි</topic>
    <author>සාකච්ඡා කෙළේ උදිත ගුණවර්ධන</author>
    <content>කොළඹ මහ නගර සභාවේ හිටපු නගරාධිපතිවරයකු හා ජ්‍යෙෂ්ඨ මන්ත්‍රීවරයකු වූ ඕමාර් කාමිල් මහතා, 2009 සිට එම මහ නගර සභාවේ විශේෂ කොමසාරිස්වරයා ලෙස කටයුතු කරයි. කොළඹ මහ නගර සභා මැතිවරණය, පසුගිය සමය තුළ රජය මඟින් කොළඹට ඉටුකළ සේවය පිළිබඳ ඕමාර් කාමිල් මහතා සමඟ කළ සාකච්ඡාවකි මේ.* ඔබ කොළඹ නගරය භාර විශේෂ කොමසාරිස්වරයා ලෙස අවුරුදු දෙකකට ආසන්න කාලයක් කටයුතු කළා. මේ කාලය තුළ කොළඹ නගරය තුළ ඔබ කළ වෙනස පිළිබඳ පැහැදිලි කළොත් ?කොළඹ මහ නගර සභාවේ පාලනය 2009 වසරේදී අත්හිටුවනු ලැබුවා. එහිදී මට කොළඹ නගරය භාර ප්‍රධාන පරිපාලන නිලධාරියා විදිහට පත්වීම ලැබුණා. ඒ වන විට තිබූ දුර්වල පරිපාලනය නිසා මුළු කොළඹ නගරයම පරිපාලන, සමාජීය හා දේශපාලන යන හැම අංශයකින්ම ප්‍රබල ඇදවැටීමකට පත්ව තිබුණා. මේ නිසා කොළඹ නගරයේ ජනතාව දැඩි පීඩනයකට පත්වෙලා සිටියේ. ජනාධිපතිතුමාට එදා අවශ්‍ය වෙලා තිබුණේ මේ තත්ත්වය වෙනස් කර යහපත් දිශාවකට කොළඹ නගරය පත් කිරීමයි. අපට අවුරුදු දෙකක් තුළ මේ වැඩපිළිවෙළ බොහෝ දුරට සාර්ථක කර ගැනීමට හැකි වුණා.එදා නගර සභාවේ පාලනය කෙතරම් දුරට පිරිහිලා තිබුණාද කියතොත්, නගරයේ කුණු කසළ ටික ඉවත් කිරීමටවත් හරියාකාර වැඩපිළිවෙළක් තිබුණේ නැහැ. ඒ සියල්ල යළි විධිමත් කළේ මගේ පරිපාලනය යටතේයි. බෙහෙත් ශාලා සියල්ලම වාගේ අඩාල ව තිබූ කාලයේදී ඒ තත්ත්වය වෙනස් කිරීමට හැකියාව ලැබුණේ මටයි.ඒ වගේම කොළඹ නගරය පහසුකම්වලින් පිරිපුන් නගරයක් බවට අප පත් කළා. අලංකාර පරිසරයක් ගොඩනැගුවා. නගරය තුළ තිබූ රථ වාහන තදබදය මඟ හැරීමට අවශ්‍ය වැඩපිළිවෙළක් ආරම්භ කිරීමටත් කටයුතු කළා. මේ හැම වැඩපිළිවෙළක් සඳහා ම ජනාධිපතිතුමාගේ හා ආරක්ෂක ලේකම්තුමාගේ සහයෝගය ලැබුණා. මා මෙහිදී සඳහන් කළේ නගර සභාව මඟින් අප ඉටුකළ කාර්යභාරයන්ගෙන් යම් ප්‍රමාණයක් පමණයි.* දිළිඳු ජනතාව හා අඩු ආදායම් ලාභීන් නොතකා හරිමින් ආණ්ඩුව කටයුතු කරන බවට විපක්ෂය චෝදනා එල්ල කරනවා. මේ ගැන ඔබේ අදහස කුමක්ද ?එය පදනමක් නැති චෝදනාවක්. ආණ්ඩුව උත්සාහ කරන්නේ කොළඹ ආසියාවේ ආශ්චර්යමත් නගරයක් බවට පත් කිරීමයි. එහිදී නගරය අලංකාරවිය යුතුයි. එහෙත් ජනතාව අපහසුතාවට පත්වෙන විදිහට ආණ්ඩුව කටයුතු කරන්නේ නැහැ. රජය දැනටමත් කොළඹ ජනතාව ශක්තිමත් කරන වැඩපිළිවෙළ ආරම්භ කර තිබෙනවා.වතුවල ඇති අඩු ආදායම් ලාභීන්ගේ ආදායම් තත්ත්වය ඉහළ දැමීමටත්, ඔවුන්ට අවශ්‍ය පහසුකම් නගරය ඇතුළතම නිර්මාණය කිරීමත් තමයි රජයේ සැලැසුම හා අරමුණ බවට පත්ව තිබෙන්නේ. අප කිසිසේත්ම කොළඹ ජනතාවට අවැඩක් වෙන්න, ඔවුන්ගේ අයිතීන් උල්ලංඝනය වන විදිහට වැඩ කරන්නේ නැහැ.* එක්සත් ජාතික පක්ෂයේ ප්‍රබලතම බළකොටුව වූ කොළඹ නගරය ආණ්ඩුවට ජය ගැනීමට හැකිවෙතැයි ඔබ විශ්වාස කරනවාද1956 සිට 2006 දක්වා එක්සත් ජාතික පක්ෂය තමයි කොළඹ නගරය පාලනය කළේ. ඒත් නිසි විදිහට කොළඹ පාලනය නොකිරීම හා වගකීම් හරිහැටි ඉටු නොකිරීම යන කරුණු නිසා නගරය දිගින් දිගටම පිරිහීමට ලක්වුණා. සංවර්ධන කටයුතු ඇණහිටියා.දූරදර්ශී, දක්ෂ නායකත්වයක් බිහිවීම මගින් තමයි කොළඹ වැනි නගරයක් දියුණු කිරීමට හැකියාව ලැබෙන්නෙ. ඒ බව සෑම දෙනාම තේරුම්ගත යුතුයි’එජාපයට අවුරුදු පනහක් ඇතුළත කොළඹ නගරය වෙනුවෙන් ඉටු කරන්න බැරි වූ සේවය, ජනාධිපතිතුමාගේ සෘජු හා නිර්මාණශීලී නායකත්වය යටතේ ඉටු කරනු ලැබුවා. මෙය දේශපාලන කාරණයක් නොවෙයි. කොළඹට ආදරය කරන පුරවැසියකු විදිහට දකින යථාර්ථය ලෙස මෙය හඳුන්වන්න පුළුවන්. නගරය අලංකාර කිරීම සිදුවිය යුත්තක්. සංචාරක ආකර්ෂණයට ලක්වූ සුන්දර රටකට,අනිවාර්යයෙන් ම අලංකාර නගර පද්ධතියක් තිබිය යුතුයි.අද වනවිට ආසියානු කලාපය තුළ පිබිදෙන අලංකාර නගරයක් විදිහට කොළඹ නගරය පත්වෙමින් පවතින බව ප්‍රකට ජාත්‍යන්තර ක්‍රිකට් විචාරක ටෝනි ග්‍රේග් පවසනවා. පසුගිය අවුරුදු දෙක ඇතුළත ජනාධිපතිතුමා, ආරක්ෂක ලේකම්තුමාගේ අනුග්‍රහය උපදෙස් මත ලබාදුන් ශක්තිය නිසා තමයි මේ විදිහේ පැහැදීමකට ලක්වීමට අපට හැකියාව ලැබුණේ.අප මේ සියල්ල කළේ නගරසභාවේ බලයක් ඇතිව නෙවෙයි. මධ්‍යම ආණ්ඩු බලයක් පමණක් ඇතිවයි. ඒ නිසා තමයි මෙවර එක්සත් ජනතා නිදහස් සන්ධානයේ බලය සහිත නගර සභා බලයක් අවශ්‍යයි කියලා කියා සිටින්නේ.එක්සත් ජාතික පක්ෂය නිසියාකාර නායකත්වයක් නොමැති නිසා භේද භින්න වෙලා තිබෙන්නේ. එවැනි දේශපාලන පක්ෂයකට බලය ලබාදෙන්න කොළඹ සිටින ජනතාව මෝඩ නැහැ. කොළඹ ජනතාව බුද්ධිමත්ව තීන්දු තීරණ ගන්නවා වගේම, මාධ්‍ය ඇසුරු කරන පිරිසක්. ඒ නිසා මධ්‍යම රජයට බලය ඇති සන්ධානයට කොළඹ මහ නගර සභාවේ බලය ලබාදිය යුතුයි කියලා ඔවුන් දැනටමත් තීරණය කරලා ඉවරයි.* එජාපය කියන්නේ ආණ්ඩු වෙනසක් සඳහා මුල් පියවර කොළඹ මැතිවරණයෙන් ආරම්භ කරන බවයි. කොළඹ දේශපාලනය පිළිබඳ අවබෝධයක් ඇති පුද්ගලයකු ලෙස මේ ගැන ඔබේ අදහස කුමක්ද?මේ කතාවම වුණත් පිළිගන්න බැරි දෙයක්. දේශපාලන වෙනස්කම් කරන්න මහනගර සභා මැතිවරණය වැනි ප්‍රාථමික ඡන්දයක් යොදා ගැනීම සුදුසු දෙයක් විදිහට පිළිගන්න බැහැ. දේශපාලන න්‍යාය පත්‍රවලට කොළඹ ජනතාව සිරකර ගැනීමට උත්සාහ කිරීම නුසුදුසු දෙයක්. අද කොළඹ ජනතාවට අවශ්‍ය කරන්නේ දියුණුව, සංවර්ධනය හා සෞභාග්‍ය කියන දේවල් මිසක් වෙනත් දෙයක් නෙමෙයි. ඒ හැර ඔවුන්ට පාරම්පරික දේශපාලනය ආරක්ෂා කිරීමට අද වන විට අවශ්‍යතාවක් නැහැ.* එජාපය, එජනිසය ඇතුළු ප්‍රධාන දේශපාලන පක්ෂවලින් අපේක්ෂක කණ්ඩායම් නම්කර තිබෙනවා. මේ ප්‍රධාන ලැයිස්තු අතරින් වඩාත් හොඳ සහ දක්ෂ කණ්ඩායම් විදිහට ඔබ දකින්නේ කුමන කණ්ඩායමද ?එජනිසය ඉදිරිපත් කර ඇත්තේ අති දක්ෂ හා ප්‍රබල කණ්ඩායමක්. ඒ කණ්ඩායම තුළ එජාපය නියෝජනය කළ ප්‍රබල ඇමැතිවරු, නියෝජ්‍ය නගරාධිපතිවරු ඇතුළු විශාල පිරිසක් සිටිනවා. ඒ අතර ශ්‍රී.ල.නි.ප.ය නියෝජනය කළ ජ්‍යෙෂ්ඨ නාගරික සාමාජිකයන්, සෙසු පක්ෂ නියෝජනය කරන දේශපාලන නියෝජිතයන් පිරිසක් සිටිනවා. ඒ නිසා අද නගරසභා මැතිවරණ යට තරග කරන ප්‍රබලම කණ්ඩායම නියෝජනය කරන්නේ එජනිසය බව අමුතුවෙන් කිවයුතු නෑ. එ.ජා.ප ඉදිරිපත් කරලා තියෙන්නෙ දියාරු හා දුර්වල කණ්ඩායමක්. ඒ නිසා කොළඹ ජනතාවට නිසියාකාර සේවයක් සලසා ගැනීමට අවශ්‍ය නම්, නිදහස් සන්ධාන කණ්ඩායම තෝරා ගත යුතුයි. කොළඹට සුදුසු, කොළඹ ගොඩනැගීමට හැකියාව තිබෙන කණ්ඩායම තමයි නිදහස් සන්ධානය යටතේ තරග කරන්නේ.* කොළඹ නගරය ජාත්‍යන්තර මට්ටමට ගෙන ඒමට ආණ්ඩුව ගෙන තිබෙන පියවර පිළිබඳ, කොළඹ හිටපු පුරපතිවරයකු ලෙසත්, වර්තමාන විශේෂ කොමසාරිස්වරයා ලෙසත් ඔබේ අදහස කුමක්ද ?රටක අගනගරය වාණිජ මධ්‍යස්ථානය වුණාම , එය එකතැන පල්වීම හොඳ දෙයක් නොවෙයි. දිනෙන් දින නගරයක් දියුණු විය යුතුයි. සාමාන්‍ය නගරයකට වඩා අගනගරයකදී මේ තත්ත්වය වඩාත් ප්‍රබල විදියට ඉස්මතු වෙනවා. ඒ අවශ්‍යතාව තේරුම් ගෙන තමයි කොළඹ ජාත්‍යන්තර ප්‍රමිතියෙන් යුතු නගරයක් බවට පත් කිරීමට රජය සැලැසුම් සකස් කර තිබෙන්නේ. ඒ සඳහා අවශ්‍ය කරන බලය හා ශක්තියක් ලබාදීම තමයි කළ යුත්තේ. ඒ සඳහා කොළඹ ජනතාව සූදානමින් සිටින්නේ. දේශපාලන පක්ෂයක් පිළිබඳ කතා කරනවා නොවෙයි. අපට අවශ්‍ය කරන්නේ රට දිනවිය හැකි, නගරය දියුණු කළ හැකි වැඩපිළිවෙළක් තිබෙන, දේශපාලන බලය හා දක්ෂතාව තිබෙන පිරිසකට බලය ලබාදීමටයි.ඒ නිසා මේ මොහොතේ දී කළ යුත්තේ ඉතාමත් කල්පනාකාරීව කටයුතු කිරීමයි. සාධාරණ තීන්දු ගැනීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=f1109242</link>
    <topic>වැරහැලි හැරදා සළු පිළියෙන් හැඩවන කොළඹ</topic>
    <author>සටහන කවිමල් සූරියආරච්චි ජාතික ආරක්ෂාව පිළිබඳමාධ්‍ය මධ්‍යස්ථානය</author>
    <content>දුගඳ හමන කුණු කඳු මත නැඟී කසළ එහා මෙහා ඇද දමමින් කෑම සොයන කාක්කන්ගෙන් නගරය පිරී ඇත. අපිරිසිදු වීදි දෙපස අක්‍රමවත්ව ඉදිවුණු පෙට්ටි කඩවල පදික වෙළෙඳුන්ගේ කෑ කොස්සන් හඬ සවන් බිහිරි කරවන සුළුය. වීථියේ බඩු ඔබ මොබ ගෙනයන අත් කරත්ත මිනිසුන්ගේ හැපීගෙන ඉදිරියට යයි. නගරය මැදින් ගලායන ඇළ මාර්ග කාල වර්ණ ජලයෙන් පිරී දුගඳ හමන අතර හරිත වර්ණයෙන් වියුක්ත නගරය අධික හිරු රුසින් දැවී යමින් තිබේ. කොළඹ නගරයේ ඇළ මාර්ග පද්ධතියේ නිසි නඩත්තුවක් නොමැති කමින් කානු පද්ධතිය වැසී ගොස් වැසි දිනට වාරි මාර්ගයක සිරි උසුලයි. ගංවතුර තර්ජනය ඔවුන්ගේ ජීවිතවල කොටසක්ව ඇති සෙයකි.තැනෙක පොකුරට ඉඳිවුණු ඉතා අශෝබන, අක්‍රමවත්, අපිරිසිදු පැල්පත්ය. ඒවායෙහි දිවිගෙවූ පැල්පත් ජනතාව ඉතා අවම සමීපාරක්ෂක පසුකම් හෝ නොලැබ දුප්පත්කමේ විෂම චක්‍රයට හසුව පීඩිත ජීවිත ගෙවූහ. එදා අපි අත්දුටු කොළඹ නගරයේ සැබෑ තත්ත්වය එයයි.මේ නාගරික දසුන කෙනෙකුගේ සිතේ මවන්නේ අපුල, අප්‍රසන්න චිත්ත රූපයක් වනවාට සැක නැත. අදින් වසරකුත් මාස පහකට පෙර කොළඹ නගරය මුහුණ දුන් යථා තත්ත්වය මෙයයි. එහෙත් අද කොළඹ නගරය විල්පවීය පරිවර්තනයකට ලක්ව තිබේ. අප්‍රසන්න කොළඹ නගරය ප්‍රසන්න සුන්දර නගරයක් දක්වා වූ පරිවර්තනයක් තෙක් ඔසවා තබන ‘කොළඹ සංවර්ධන ව්‍යාපෘතිය’ සක්‍රීය වීමත් සමඟ අද “කොළඹ” වචනයේ පරිසමාප්තියෙන්ම සුන්දර නගරයක් යැයි කීම අතිශයෝක්තියක් නම් නොවේ.අපි දකින කොළඹකොළඹ යනු මේ රටේ ප්‍රධාන අග නගරයයි. ඒ නිසාම ජනාකීර්ණ වුණු කොළඹට ශ්‍රී ලංකාවේ සිව්දිගින් ජනතාව සිය අවශ්‍යතා සරිකර ගන්නට ඇදී ආහ. ශ්‍රී ලංකාවේ පළාත් 9 න් කුඩාම පළාත වන්නේ ද බස්නාහිර පළාතය. එය වර්ග කිලෝමීටර් 3593කි. වැඩිම ජන ඝනත්වය ඇති පළාත ලෙසද බස්නාහිර පළාත සැලකෙයි. පළාතේ ජනගහණය දළ වශයෙන් 58,65000 කි. ජන ඝනත්වය 1632 කි. වැඩිම ජනගහණය බස්නාහිර පළාතේ කොළඹ දිස්ත්‍රික්කය තුළ ජීවත් වෙයි. එහි වර්ග ප්‍රමාණය වර්ග කිලෝමීටර් 673කි. මේ තත්ත්වය තුළ කොළඹට ජනාකීර්ණ බවක් මෙන්ම ඇහිරුණු බවක් එක්ව තිබේ. මෙහි ජීවත් වන බහුතරය ආදායම් බෙදීයෑමේ විෂම චක්‍රයේ බරපතළ පීඩාවට ලක්ව සිටින ජන කොටසකි. විවිධ ජාතීන් සහ ආගමිකයන් ජීවත් වෙයි.කෙටිකලකට ඉහත කොළඹ නගරය ඉතා අවිධිමත් නාගරික දුගඳ පිරුණු - දුම් රොටුවලින් පිරී ගිය අක්‍රමවත් වීදිවල පදික වේදිකාවේ ඉදිවුණු ලෑලි කඩ මෙන්ම කුණු කසල ද කොළඹ නගරය අප්‍රසන්න තැනක් කරතිබූ බව අපට අමතක නැත. කොළඹ පැල්පත්වලින් මුඩුක්කු පේලිවලින් නැගුණු අහිංසක ජනතාවගේ සෝ ගීතය මැතිවරණ සමයට කතිරයට ගිජුකමින් ආ දේශපාලඥයන්ට ඇසුනේ නැත. ඔවුන් අහිංසක ජනතාවට මැතිවරණ පොරොන්දු දුන්නා මිස කොළඹ තිරසාර සංවර්ධනයක් කරා ගෙන ගියේ ද නැත. දහසකුත් දුෂ්කරතා සහ අඩුපාඩුකම් තුළ කොළඹ නගරය බරපතළ අර්බුදයකට මුහුණ පා සිටියේය. එසේ තිබුණු කොළඹ විප්ලවීය පරිවර්තනයක් කරා ඔසවා තැබීම සුවිසල් අභියෝගයක් විය.කසළ පතිචක්‍රීකරණයවිදෙස් ආයෝජකයන් රටේ ප්‍රධාන වානිජ නගරය වූ කොළඹට ඇදී ආවේ ආයෝජන කිරීමේ අපේක්ෂාවෙනි. එහෙත් කොළඹ අසුන්දර දසුන් ඔවුන් ආපසු හරවා යැව්වා මිස ඒ ආයෝජනවල පහස ලබන්නට කොළඹ නගරය භාග්‍යවන්ත වූයේ ද නැත. ඒ නිසාම රටේ ප්‍රධාන නගරය වන කොළඹ සුන්දරව පැවතීම රටට වාණිජමය වශයෙන් ඉතාම වැදගත් බව තේරුම් ගත් රජය “කොළඹ සංවර්ධන වැඩපිළිවෙළ” ක්‍රියාත්මක කළේය. යුද්ධයක් ජයගන්නා තරමට අභියෝගයක් වුණු කොළඹ සංවර්ධන ව්‍යාපෘතිය රාජ්‍ය ආරක්ෂක ලේකම් ගෝඨාභය රාජපක්ෂ මහතා නිසැකවම ජයගන්නා බැව් තරයේ විශ්වාස කළ සේනාධිනායක ජනාධිපති මහින්ද රාජපක්ෂ මහතා කොළඹ සංවර්ධන ව්‍යාපෘතියද ආරක්ෂක ලේකම්වරයාටම පැවරීය. ඒ අනුව එතුමන්ගේ මූලිකත්වයෙන් ඇරැඹි ‘කොළඹ සංවර්ධන මෙහෙයුම” අද ජයග්‍රාහී මාවතට පිවිස නැතැයි කෙනෙකුට තර්ක කළ නොහැකිය. ඒ තරමටම අද කොළඹ සුන්දර නගරයකි.දශක තුනක් පැවැති වේදනාකාරී යුද්ධයක නිමාවත් සමඟ ඇරැඹි මෙරට ජාතික සංවර්ධන මෙහෙයුමට සමගාමීව ඇරැඹි ‘කොළඹ සුන්දර කිරීමේ සටන’ දිගු දුරක් පැමිණ තිබේ.අවුරුද්දකුත් මාස තුනක් වැනි ඉතා කෙටි කලක් තුළ රාජ්‍ය ආරක්ෂක අමාත්‍යාංශය නාගරික සංවර්ධන අධිකාරිය සමඟින් අත්වැල් බැඳගනිමින් ඇරැඹූ කොළඹ සුන්දර පුරවරයක් කිරීමේ මෙහෙයුම අති සාර්ථකව දියත් වෙමින් තිබේ. ඊට ව්‍යාපෘතියේ මනා සැලැස්ම, සම්බන්ධීකරණය යනාදී සාධක හේතුපාදකව ඇත.කොළඹ නගරයේ වීදි පුරා ඉවක් බවක් නොමැතිව ගොඩ ගැසුණු කැළි කසළ ප්‍රදේශයටම දුගඳ වහනය කරමින් සෞඛ්‍ය ගැටලු රැසක් මතු කර තිබුණි. දුටු මතින් ඉතා අප්‍රසන්න හැඟීමක් ජනිත කළ මේ කැළිකසළ බැහැර කරන්නට නිසි ක්‍රමවේදයක් නොමැතිව බලධාරීන් පවා බරපතළ අර්බුදයකට මුහුණ පා සිටියේය. තවද නගරයේ සුන්දරත්වයට කැළිකසළ සැබවින්ම තර්ජනයක් විය.මේ තත්ත්වයට සාර්ථකව පිළියම් සොයාගිය ‘කොළඹ සංවර්ධන ව්‍යාපෘතිය’ කැළිසකසළ ප්‍රතිචක්‍රීරණය කිරීමේ ක්‍රම වේදයක් ආරම්භ කළේය. මේ යටතේ ජනතාව ක්‍රමවත්ව කැළිකසළ බැහැර කිරීමේ ක්‍රමවේදයන් පිළිබඳ දැනුවත් කරන ලදී. එසේම කාබනික පොහොර නිෂ්පාදනයට හා ඉවතලන පොලිතින්, ප්ලාස්ටික් වැනි දිරා නොයන අකාබනික ද්‍රව්‍ය බැහැර කරන්නට නව ක්‍රමවේද හඳුන්වා දුන්නේය. නගරයෙන් බැහැර කෙරෙන කුණු ප්‍රතිචක්‍රීකරණය තුළින් කසළවලින් තොර අගනගරයක් නිර්මාණය කිරීමේ දැවැන්ත සද්කාර්ය ආරම්භ විය. කොළඹ නගරයේ ඉතා සුප්‍රකට “බ්ලූමැන්ඩල් කුණු කන්ද”, “මහරගම – නාවින්න කුණු කන්ද” වැනි දීර්ඝ කලක් පැවති කුණු ගොඩ ගැසුණු ස්ථාන අද නගර අලංකරණ වැඩපිළිවෙළ යටතේ ඇසට ප්‍රිය ප්‍රසන්න ස්ථාන බවට පරිවර්තනය වී ඇත.එසේම කසළවලින් ව්‍යුක්තවීම තුළ හිතකාමී පරිසර සාධක ඉස්මතු වී තිබේ.මෙම කසළ බැහැර කිරීමේ සාර්ථක වැඩපිළිවෙළ පසුපස කොළඹ නගර සභාව ප්‍රබල භූමිකාවක් ගෙනගියේය. ඒ අනුව කැළිකසළ ඉවත් කිරීම, පිරිසිදු කිරීම මෙන්ම නඩත්තුව රාජ්‍ය ආරක්ෂක ලේකම්වරයාගේ මැදිහත් වීමෙන් ක්‍රමවත්ව සිදුවෙයි. පෙරදා මෙන් නොව නිදහසට කාරණා නැතිවම අදාළ කටයුතු සිදුවෙයි.රාජ්‍ය ආරක්ෂක අමාත්‍යාංශය ඇතිකළ ආයතන අතර වූ මනා සම්බන්ධීකරණය කොළඹ සංවර්ධනයට ප්‍රබල පිටුබලයක් වී තිබේ. මේ වනවිට කැළිකසළවලින් තොර සුන්දර කොළඹ නගරයක් දැකිය හැක්කේ රාජ්‍ය ආරක්ෂක අමාත්‍යාංශයේ මනා සම්බන්ධීකරණය යටතේ කොළඹ සුන්දර කිරීමේ මෙහෙයුම සාර්ථකව ක්‍රියාත්මක වීම තුළිනි.පැල්පත් ජීවිතයට නිමාවදීර්ඝ කාලයක් මුළුල්ලේ කොළඹ පැල්පත් ජනතාව නාගරීකරණය තුළ පීඩාකාරී කටුක ජීවිත ගෙවා දැමීය. ඉතා සීමිත ඉඩකඩක විශාල පිරිසක් පැල්පත් තුළ ජීවත් වූ අතර නගරයෙන් බැහැර කෙරෙන කැළිකසළ බොහෝවිට මෙම පැල්පත් ආශ්‍රිත භූමියට මුදාහැරිනි. එසේම නගරය හරහා ගලාගිය නාස්පුඩු හකුළුවාලන සුළු කුණු ඇළ මාර්ගද ඔවුන්ගේ වාසස්ථාන හරහා ගලාගියේය. තවද ඔවුන්ගේ සනීපාරක්ෂක පහසුකම් ඉතා අවම මට්ටමක පැවතිනි. ඔවුන් බැහැර කළ මළ අපද්‍රව්‍යය ද පැල්පත් අසලින් ගලාගිය ඇළ මාර්ගවලටම මුදා හැරිණි. මේ තත්ත්වය තුළ පිරිසිදුකම හෙවත් පවිත්‍රතාවය වචනාර්ථයටම සීමා වුණු අතර සෞඛ්‍ය ගැටලු රැසකට ඔවුහු මුහුණ දුන්හ. කොළඹ නගරය තුළ ජීවිතය ගෙවුවද නඩත්තු තත්ත්වයේ පවතින නිසි නලපවහන පද්ධතියක්, ජලය විදුලිය වැනි කිසිදු පහසුකමකින් තොරව දිවි ගෙවූ පැල්පත්වාසී ජනතාව ඉතා අවම ජීවන තත්ත්වයන් තුළ ප්‍රබල ආර්ථික, සමාජයීය, සංස්කෘතික ගැටලු රැසක එල්බ සිටියහ.දුප්පත්කම, නූගත්කම, මෙන්ම සෞඛ්‍ය ගැටලු නිමාවකින් තොරව ඔවුන්ගේ ජීවිතවලට එබිකම් කර තිබිණි. තවත් පසෙකින් කොළඹ නගරය පුරා පැතුරුණු පැල්පත් සහ මුඩුක්කු නිවාස කොළඹ නාගරික සුන්දරත්වයට බාධකයක් විය. පැල්පත්වල දුක්විඳි ජනතාවගේ ජීවිතවලට සතුටු කඳුලක් එක් කරමින් කොළඹ සංවර්ධන ව්‍යාපෘති පැල්පත් ජනතාවගේ ජීවිත සුඛිත මුදිත කරන්නට පෙරට ආවේය. පැල්පත්වාසී ජනතාවට හිතකර ජීවන පරිසරයක් සහිත නිවාස ව්‍යාපෘතියක් හඳුන්වා දෙන්නේ ඒ අනුවය. කොළඹ නගරය තුළ ඇති පැල්පත් නිවාස සංගණනය කළ රජය 75,000 පමණ නිවාස අවශ්‍ය බව හඳුනා ගැනුණු අතර ඒ අනුව ප්‍රථම අදියර යටතේ කොළඹ නගරය තුළම නිවාස 35,000ක් ඉදිකිරීම ආරම්භ කරන ලදී.ඒ දැවැන්ත නිවාස වැඩපිළිවෙළට අනුව මේ වනවිටත් සාලමුල්ල නිවාස 1008 ක්, මයුර පෙදෙස නිවාස 120ක්, වනාත මුල්ල (54 සහ 66 වත්ත) නිවාස 1152ක්, අලුත් මාවත නිවාස 1392ක්, මාලිගාවත්ත නිවාස 2132ක්, කොළොන්නාව නිවාස 576ක්, දෙමටගොඩ නිවාස 500ක්, හේනමුල්ල මඩම්පිටිය නිවාස 1137ක් වශයෙන් නිවාස 8017ක කටයුතු කඩිනමින් සිදුවෙමින් පවතී.මාර්ග තදබදය අවම කරමින් මාර්ග පද්ධතිය පුළුල් කොට ජාත්‍යන්තර ප්‍රමිතීන්ට අනුගතව වැඩිදියුණු කිරීම ද කොළඹ සංවර්ධන ව්‍යාපෘතියට සමගාමීව සිදුවිය.කොළඹ නගරය කේන්ද්‍ර කරගනිමින් විවිධ නගර වෙතව විහිදී යන මාර්ග පද්ධතිය මෙම සංවර්ධන ව්‍යාපෘතියට සැබෑ ආලෝකයක් ගෙනදුන්නේය. ජාත්‍යන්තර ප්‍රමිතීන්ට අනුකූලව නිර්මාණය වුණු මාර්ග පද්ධතිය දෘෂ්‍ය ආබාධිත ජනතාවට සංවේදී වන නවතම ක්‍රමවේදයකින් යුක්තය. එසේම පාර මාරුවන පදිකයාට දැන් කහ ඉර පමණක් නොව විද්‍යුත් සන්නිවේදන ක්‍රමයක් මගින් රියදුරාට දැන්විය හැකි නව ආරක්ෂිත ක්‍රමවේද ක්‍රියාත්මකව පවතියි.මාර්ග පද්ධතියට සමාන්තරව හරිත කලාපයක්ද දැකිය හැක මඟ දෙපස අලංකාර ගස් සිටුවා නාගරික සුන්දරත්වය සේම පාරිසරික සුරක්ෂිතභාවය ආරක්ෂා කිරීමට ද මෙම කොළඹ සංවර්ධන ව්‍යාපෘතියෙන් පියවර ගෙන ඇත. එදා මෙන් මඟදෙපස ගොඩගැසූ කුණු කඳු අද නැත. කලට වේලාවට පිරිසිදු කිරීම් අඛණ්ඩව සිදුවෙයි. ඒ නිසා මාර්ගය දෙපස සුන්දරත්වය පිරුණු ප්‍රසන්න ස්ථානයක් බවට පරිවර්තනය වී තිබේ.ඇළ මාර්ග පිරිසිදුයිඇළ මාර්ග නවීකරණ ව්‍යාපෘතියද කොළඹ සංවර්ධනයේ තවත් අංගයකි. කොළඹ නගරය වටා පිහිටි ඇළමාර්ග බහුතරය ඉතාම අපිරිසිදු පාරිසරික තත්ත්ව යටතේ පැවැතිණි. කාලවර්ණයෙන් අපවිත්‍රව පැවති මෙම ඇළ මාර්ග අවට පැල්පත් ජනතාව ජීවත් වූ අතර ඒවායෙන් වහනය වුණ අපවිත්‍ර වායුව හා අහිතකර දෑ සෘජුවම ජනතාවගේ සෞඛ්‍ය කෙරේ බරපතළ තර්ජනයක් එල්ලකළේය. අපිරිසිදු ඇළ මාර්ගවලින් හමා ආ දුගඳ වාතයට මුසුවීමෙන් වාතය දූෂ්‍යය විය. තවද කසළ බැහැර කිරීමේ විධිමත් ක්‍රමවේද නොවීම නිසා ඇළ මාර්ගවලට මුදා හැරුණු කසළ හේතුවෙන් ඇළමාර්ගවල ජෛව පරිසරය විනාශ වී ගොස් තිබිණි. ජලයට විවිධ රසායන ද්‍රව්‍ය මුසුව ඇළ මාර්ග පද්ධතිවල රොන්මඩ තැන්පත්ව අක්‍රියව පැවතිණි. රජයේ කොළඹ සංවර්ධන වැඩපිළිවෙළ හරහා මෙම ඇළ මාර්ග ප්‍රතිසංස්කරණය ඇරඹිණි. මේ නිසා සුළු වර්ෂාපතනයකදී පවා කොළඹ ගංවතුරින් යටවන තත්ත්වය සමනය වී ගියේය. ලෝකයේ බොහෝ රටවල ප්‍රධාන නගරය ජලාශ්‍රිත ඇළ, දොළවලින් සුන්දරව පැවැති අතර කොළඹට ද එවැනිම සම්පතක් වුනු බේරේ වැව සංවර්ධනය කොට කොළඹ සුන්දරත්වයට ඈදා ගැනීමේ අසිරිමත් කටයුත්ත අදියර කිහිපයක් යටතේ සිදුවෙමින් පවතී.නිදහස් වුණු පදික වේදිකාවඑදා කොළඹ පදික වේදිකාව නිදහසේ ජනතාවට එහා මෙහා යන්නට හැකි තැනක් වූයේ නැත. පදික වේදිකාව දෙපස ඇටවුණු කඩලෑලි හේතුවෙන් වෙළෙන්දාටත් පදිකයාටත් ගෙන ආවේ හිරිහැරයකි. මේ තත්ත්වයට විකල්පයක් ගෙනා කොළඹ සංවර්ධන වැඩසටහන පදික වෙළෙඳුන්ට වෙළෙඳාම් කරන්නට සුදුසු ස්ථිර ස්ථානයක් සකස්කර දුන්නේය. අව්වට වේලෙමින්, වැස්සට තෙමෙමින් වෙළෙඳාම් කළ පදික වෙළෙඳුන්ට සිය නිෂ්පාදන බාධාවකින් තොරව අලෙවි කර ගන්නට මේ හරහා අවස්ථාව උදා විය. එහි ප්‍රතිඵලයක් ලෙස පදික වේදිකාව පදික ජනතාව සඳහා නිදහස් විය. අද ඒ නිසාම පදික වෙළෙන්දාට ස්ථාවරත්වයත්, වෘත්තීය ගෞරවයත් එක්ව ඇත. නිදහස් වුණු පදික වේදිකාව අද නගරයේ අලංකාරයට සවියක් වී තිබේ.එදා මෙන් නොව අද කොළඹ නගරය හරිත පුරවරයක් වැන්න. ගහ කොළවලින් හමා ආ සිහිල් සුළං රැල් ගත සිත දාහය නිවාලයි. නගරය මැදින් ගලායන පිරිසිදු ජල කඳක් රැගත් සුන්දර බේරේ වැව මෙන්ම අතුරු ඇළ මාර්ග, නගරය, පුරා විහිඳුනු මංමාවත් නගරයට සුන්දරත්වය එක්කර තිබේ.ඉතා සීමිත ඉඩ කඩක් තුළ අන්ත දුක් පීඩා විඳි පැල්පත් ජනතාව වෙනුවෙන් මහල් නිවාස තැනෙමින් තිබේ. නිදහස්ව ඇති පදික වේදිකාවේ මහජනතාව නිදහසේ ඔබ මොබ යති. නගරයේ වීථි, මංමාවත් වසාගත් කැළිකසළ හෝ නාගරික දුඟද හෝ දැන් නැත. මේ ඔබ අප වර්තමානයේ අත්විඳින සැබෑම කොළොම්තොටක අසිරියයි. 30 වසරක යුද්ධය නිමාකොට මව්බිමට සාමය ගෙනෙන්නට පෙරමුණ ගත් රාජ්‍ය ආරක්ෂක අමාත්‍යාංශය එදා මව්බිම විජයග්‍රහණය කරා මෙහෙයවූවා සේම මෙවර කොළඹ සංවර්ධන මෙහෙයුමට සක්‍රීයව එක්ව එහි සාර්ථකත්වය අභිමානයෙන් යුතුව අත්විඳිමින් සිටිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=f1109243</link>
    <topic>ගොවි සතිය හොඳම තැනක</topic>
    <author>නීතිඥ ලලිත් කාන්ත ජයසේකර අධ්‍යක්‍ෂ හෙක්ටර් කොබ්බෑකඩුව ගොවිකටයුතු පර්යේෂණ හා පුහුණු කිරීමේ ආයතනය</author>
    <content>වවුනියාවේ පැවැති ජාතික ගොවි සතිය සහ කෘෂිකාර්මික ප්‍රදර්ශනය නිමාවට පත් වී මාසයක් සම්පූර්ණ වීමට ආසන්න ය. ගොවි සතිය සහ ප්‍රදර්ශනය නිම වුව ද, ඒ පිළිබඳ සිදු කෙරෙන පශ්චාත් වාද - විවාද සහ අදහස් දැක්වීම අපමණ ය. මෙම සාකච්ඡාවන් හි නිරන්තර දෙසවනට වැකෙන ප්‍රශ්නයක් වන්නේ “ මෙම වැඩසටහන් සඳහා අති දුෂ්කර වවුනියාව ප්‍රදේශය තෝරා ගත්තේ ඇයි ? මෙය කාගේ උවමනාවට සිදු කරන ලද්දක් ද? ආදී වශයෙනි.තිස් වසරක යුද්ධයෙන් පීඩාවට පත් ජනතාවගේ දෛනික ජීවිතය සාමාන්‍ය තත්ත්වයට පත් කිරීමට ක්‍රියාවට නැගෙන වැඩසටහන් සංඛ්‍යාත්මකව ගත් කල විශාල ය. මෙම වැඩසටහන් සඳහා රාජ්‍ය නොවන ආයතන මෙන්ම අන්තර්ජාතික රාජ්‍ය නොවන සංවිධානයන්ගේ ද ආධාර උපකාර ලැබේ.මෙම වැඩසටහන් මගින් “ බිම් බෝම්බ ඉවත් කිරීම, පුනරුත්ථාපන කටයුතු සිදු කිරීම, වෘත්තීය පුහුණු අවශ්‍යතා සැපයීම, මානසික අසහනය තුරන් කිරීමට අදාළ වැඩසටහන්, නිවාස තනාදීම ආදිය සිදු කරනු ලබයි.උතුරේ යුද්ධයේ බිහිසුනු බවත් සමඟ එම ප්‍රදේශයේ පවතින ශුෂ්ක දේශගුණය විසින් පීඩාවට පත් මිනිසුන්ගේ දෛනික ජීවිතය ගොඩනැගී ඇත්තේ මහ පොළොව මුල්කොටගෙන ය. ගිනි කාෂ්ඨක දිවා කාලයේ උතුරේ ජනතාව මහ පොළොව සමඟ ගැටෙමින් රතු එෑනු හෝ බීට් වගා කරයි. යාපනයට අර්තාපල් හෝ මිදි පිළිබඳ අලුතෙන් හදුන්වාදීමක් අනවශ්‍ය ය. යාපනයේ ජනතාව කාෂ්ඨක ඉර අව්වත්, වියැළි මහ පොළොවත් පිළිබඳ හොඳින් දනී. එමෙන්ම, ඒ කිසිවකට ඔවුන්ගේ ශක්තීන් යටපත් කළ නොහැකි බව ද අමුතුවෙන් සඳහන් කළ යුතු නොවේ.කුරීරු යුද්ධයේ නිමාවත් සමඟ ඔවුනගේ ආපස්සට ගමන් කළ ජන ජීවිතය ඉදිරියට ගෙන යන්නට ඔවුන් දරන ආයාසය එකී ප්‍රදේශවල චාරිකා කිරීමේ දී අත් දකින්නට ලැබුණි. මෙය වඩාත් කැපී පෙනුන ඉතාමත් සංවේදී අවස්ථාවක් ලෙස වවුනියාවේ පැවැති ගොවි සතිය සහ කෘෂිකාර්මික ප්‍රදර්ශනය හැදින්විය හැකි ය. මෙයට දකුණේ මෙන්ම උතුරේ ජනතාව ද සහභාගි විය.තිස් වසරක කාලයක් සාම්ප්‍රදායික “ ගොවිතැන “ උරුම කරගෙන සිටි ඇතැම් ගොවියෙක් නවීන තාක්ෂණික මෙවලම් කිහිපයක් දැක “ මෙව්වා මේත් තියනවා ද? යි විමසීය. ඇතැම් හු එකී උපකරණවල මිල විමසූහ. අස්වැන්න වැඩිකර ගැනීමට ඉවහල් කර ගන්නා බද්ධ ක්‍රම පිළිබඳ ඔවුහු මුව අයාගෙන සවන් දුන් හ. ඒ ඔවුනගේ ජිවිකාව ගොවිතැන ඔස්සේ ගොඩනගාගෙන ඇති බැවිනි.ඔවුනගේ අදහස් දැක්වීම්වල දී විමසා සිටියේ මේ නව තාක්ෂණය ලබා ගන්නේ කිනම් ස්ථානයකින් ද? මෙය භාවිතා කරන්නේ කෙසේද ? ආදී වශයෙනි. වවුනියාව බීජ ගොවිපොළ හරහා ඇවිද ගිය එම ප්‍රදේශයේ “ ගොවි ජනතා” මුහුණු ප්‍රබෝධයෙන් විකසිත වීමට තවත් හේතුවක් වූයේ ඔවුනගේ සංස්කෘතිකාංග රැසක් එම ප්‍රදර්ශනයට භාවිතා කොට තිබීමත්, එකී අංග ඉදිරිපත් කිරීමට එම ප්‍රදේශයේම පිරිස දායකත්වය සැපයීමත් හේතුවෙනි. නව බීජ වර්ග පිළිබඳ දැනුම, බීජ රෝපණය, පස පිළිබඳ පර්යේෂණ සිදු කිරීම, නවීන වාරි ජල සම්පාදන ක්‍රම, බද්ධ ක්‍රම සම්බන්ධ නව දැනුම, මෙම ප්‍රදර්ශන භූමියේ ප්‍රදර්ශන කුටි ඔස්සේ ලබා ගැනීමට හැකිවීම පිළිබඳ ඔවුහු ප්‍රශංසා මුඛයෙන් දෙඩූහ.ප්‍රදේශයේ පැවැති දුෂ්කර බවින් පීඩාවට පත් ව සිටි ප්‍රදර්ශකයන්ගෙන් ලබා ගත් දැනුම සැබැවින්ම ඔවුන්ගේ සොම්නසට හේතු වී තිබුණි. එමෙන් ම, සංවිධාන කටයුතුවල පැවැති සුළු අඩුපාඩු පිළිබඳ නිලධාරීන් කතා බහ කළ ද මෙයට සහභාගිවූවන්ගේ කතා - බහ ප්‍රදර්ශනයේ දී අත්දුටු දෑ පිළිබඳ පමණක් වීම සමස්තයක් ලෙස කැපී පෙනුණි.යාපනයේ සිට පැමිණි ගොවියෙකු මෙන්ම ගොවි ව්‍යාපාරිකයකු චෝදනා මුඛයෙන් විමසා සිටියේ මෙය යාපනය ප්‍රදේශයට රැගෙන යා යුතුව තිබූ බවයි. ඇතැමෙක් ස්තූති පූර්වකව කතා කළ හ.මේ අනුව මෙය කාගේ උවමනාවකට හෝ වඩාත් උචිත ප්‍රදේශයක මෙම ප්‍රදර්ශනය, එම ප්‍රදේශයේ පැවැති පහසුකම් උපයෝගි කොට ගෙන පැවැත්වීම ඉහත ප්‍රශ්නයට පිළිතුරකි.මෙය කාගේ උවමනාවට දැයි විමසන පිරිසට ද එක් පිළිතුරක් වෙනුවට පිළිතුරු දෙකක් තිබේ. ඉන් පළමුවැනි පිළිතුර නම් මෙය “ උතුරේ ජනතාවගේ උවමනාවට පවත්වන ලද්දක් බවයි. දෙවැනි පිළිතුර කෘෂිකර්ම අමාත්‍යාංශයේ උවමනාවට එනම් කෘෂිකර්ම අමාත්‍යවරයාගේ උවමනාවට පවත්වන ලද්දක් බවයි. එය එසේ නම් උතුරේ ජනතාවගේ කෘෂිකර්මයට නව තාක්ෂණය භාවිතය සඳහා අවශ්‍ය දැනුමේ අපේක්ෂාව පිළිබඳ එතුමාගේ පූර්ව දැක්මයි. මෙම කරුණු සියල්ල වඩාත් විමසුම් සහගතව අධ්‍යයනය කිරීමේදී මෙවර ජාතික ගොවි සතිය හා කෘෂිකාර්මික ප්‍රදර්ශනයේ සුළු අඩු පාඩු හා දුෂ්කරතා පැවතිය ද සාර්ථක බව පෙනී යයි. ඊට උරදුන් සියළු දෙනාට සුවිශේෂී ස්තුතියක් හිමි විය යුතු ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=f1109244</link>
    <topic/>
    <author>චන්දන ජයවීර</author>
    <content>සංදර්ශන වේදිකාවේ වඩාත් ම කාර්ය බහුල නිවේදකයා ඔහු ය. ඔහුගේ රංගන පරාසය මේ වන විට වේදිකාව, ටෙලි නාට්‍යය, ඉක්මවා සිනමාව දක්වා විහිද ඇත. තිලක් කුමාර රත්නායක ශ්‍රී ලාංකික රූපවාහිනි ක්ෂේත්‍රයට අපූර්වත්වයන් රැසක් එක්කළ ‘කෝපි කඩේ’ ටෙලි නාට්‍යයට පුරා වසර 26ක් අඛණ්ඩව පිටපත් රචකයෙක් ලෙස හා රංගන ශිල්පියෙක් ලෙස සම්මාදන්වූ වෙකි.ඔහු රංගනයෙන් දායක වූ ශාන්ත සොයිසාගේ ‘අමා’ ටෙලි නාට්‍යය මේ දිනවල රාත්‍රී 7. 30 ට ස්වාධීන රූපවාහිනිය ඔස්සේ විකාශය වේ. මේ ඒ ගැන හා කලාකරුවාගේ කාර්යභාරය ගැන කළ සංවාදයකි.* මෙගා හා එවැනි අනෙකුත් දීර්ඝ කලා නිර්මාණයන්ට ආරම්භයේ දායක වූ පිරිස වෙනුවට වෙනත් ශිල්පීන් ආදේශක වශයෙන් යොදා ගැනෙන අවස්ථා බහුලව දකින්න ලැබෙනවා. දීර්ඝ කලා නිර්මාණයන්ට සම්බන්ධ වූ ශිල්පියෙක් හැටියට ඔබ මේ ගැටලුව වටහා ගත්තේ කොහොමද?මම මේ ප්‍රශ්නය තේරුම් ගන්නේ කාල කළමනාකරණය පිළිබඳ ගැටලුවක් හැටියටයි. එහි වරද එක එල්ලේ ම ශිල්පීන්ට හෝ නිර්මාණකරුවන්ට පටවන්න බැහැ. කලාකරුවන් ට හා නිෂ්පාදන කණ්ඩායම් වලට නිවැරදිව කාලය කළමනාකරණය කරගන්න පුළුවන් නම් මේ විදිහෙ ගැටලු ඇතිවෙන්නේ නැහැ. ඒවගේ ගැටලු නිර්මාණය ඇතුළේ අවසන් වෙන්නේ චරිතය හදිසියේ රට හැරයාමෙන් හෝ මිය යාමෙන්.නමුත් මට ‘කෝපි කඩේ’ නාට්‍යයේ වසර 26ක් විවිධ පාලකයන් යටතේ ශිල්පියෙක් හැටියට සම්බන්ධ වෙන්න පුළුවන් වුණේ කාලය වුවමනා හැටියට පාලනය කරගන්න පුළුවන් වූ නිසයි.මැතිවරණ අපේක්ෂකයෙක් නිසා මේ දිනවල මම ඉතාම අවිවේකයි. නමුත් එහෙම කියලා දර්ශන තලයට ප්‍රමාදවෙලා යන්නේ නැහැ. ඒවගේම මම රඟ පෑ “විජය කූවේණි” චිත්‍රපටයේ දෙබස් කැවීම්වලටත් සහභාගී වෙනවා. ඒ අතර වේදිකා නාට්‍යය දර්ශනවලටත් සහභාගී වෙනවා. මේ සියල්ල ම කරන අතර රැකියාවේ කටයුතුත් සමබරව කරගෙන යනවා.* ඔබ මේ සඳහා කාලය සොයා ගන්නේ කොහොමද?මෙතැන තිබෙන්නේ කාලය ගැන ප්‍රශ්නයක් නෙවෙයි. අපෙන් සිදුවන අතපසුවීම් වලට අපි දොස් කියන්නේ කාලයටයි. කිසියම් දෙයක් අපිට වැදගත් නම් කොහොමහරි කාලය හොයාගන්නවනේ. මගේ වගේම අනෙක් කෙනාගේ කාලයටත් වටිනාකමක් දෙනව නම් කොයිතරම් කාර්ය බහුල වුවත් වැඩ කරන එක අමාරු නැහැ.* දේශපාලනය ගැන අදහස් දක්වන සමහරු එය අතීතයේ පැවති තත්ත්වයෙන් වෙනස්ව ධනෝපායන මාර්ගයක් බවට පත්ව ඇතැයි පවසනවා. ඔබ දේශපාලනයේ යෙදෙන්නේ කුමක් සඳහා ද?දේශපාලනයේ සිටින සමහර පිරිස් කරන කටයුතු නිසා එවැනි මතයක් ඇතිවෙලා තිබෙනවා. මම දේශපාලනය නිසා මිනිස්සු හම්බ කළා. නමුත් මුදල් හම්බ කළේ නැහැ. සමහරු කියනවා නාගරික මන්ත්‍රීවරුන්ට, නගරාධිපතිවරුන්ට ලැබෙන වේතනය මදි. ඒ නිසයි ඔවුන් අතින් වැරදි සිදුවන්නේ කියලා. මම හිතන්නේ මේ හැම එකක් ම ගරු තනතුරු. මම අරක්කු දීලවත් බත් පැකට් දීලවත් ඡන්දේ ඉල්ලන්නේ නැහැ. එසේ කිරීම මම නාට්‍යවලින් කතා කළ පරමාදර්ශී දේශපාලනයට එකඟ නැහැ.* දේශපාලන පණිවුඩය ගෙන යාමට ඔබ වෙනස් ක්‍රම භාවිතා කරන්නේ ඇයි?අපි කාටත් දේශපාලනය කරන්න වෙන්නේ එකම භූමියක තමයි. නමුත් ඒ කියලා පවතින ක්‍රමයට අනුගත වෙන්න කැමැති නැහැ. මගේ ඡන්ද ව්‍යාපාරයට කලාකරුවන් රැසක් ඔවුන්ට හැකි පරිදි උදව් වෙනවා. පෝස්ටර් ගහලා කටවුට් ගහලා මම කවුද කියලා කියන්න වුවමනා නැහැ. කොලොන්නාව සංවර්ධනය කරන්න රජය දරන උත්සාහය ගැන ජනතාව දන්නවා. ගෙන් ගෙට යාම තමයි මගේ ක්‍රමවේදය.* ඔබ කලක් එ. ජා.ප.යේ ප්‍රබල ක්‍රියාකාරීකයෙක්. ඒ මුල් උරුමය අතහැරලා රජයට එක්වුණේ ඇයි?බොහෝ දෙනෙක් නොදන්නව වුණාට පියා ඇතුළු මගේ ඥාතීන් බොහෝ දෙනෙක් ප්‍රබල ශ්‍රී. ල. නි. ප. අපේක්ෂකයින්. 77 මැතිවරණයේ දී එ. ජා.පය බලයට ඇවිල්ලා කොළොන්නාවෙ මුලින්ම කුඩු කලේ අපේ ගෙදර. එහෙම තියෙද්දිත් මම එ.ජා.ප.යට උදව් කළා. නමුත් ඔවුන්ගෙන් අප බලාපොරොත්තු වූ සේවය රටට ඉටු වුණේ නැහැ. මිලින්ද මොරගොඩ මහතා ඇතුළු එ.ජා.පයේ ප්‍රබලයන් 17 දෙනෙක් රජයට උදව් කළ අවස්ථාවේ අපත් රජයේ සහයට ඉදිරිපත් වුණා. අපිට තිබුණ ලොකුම ප්‍රශ්නය වුණ ත්‍රස්තවාදය අවසන් කිරීමට හැකිවීමෙන් එදා අපි ගත්ත උත්සාහය හරියි කියලා තහවුරු වෙලා තිබෙනවා.* කොළඹ, දෙහිවල - ගල්කිස්ස හා කොලොන්නාව නියෝජනය කරන ඔබ ද ඇතුළු රජය නියෝජනය කරන බොහෝ නගරාධිපති අපේක්ෂකයන් හිටපු එ. ජා. ප. පාලකයින්. සමහරු මෙය දකින්නේ ආණ්ඩුවේ බංකොළොත් බවක් ලෙසයි.අද අපිට එක රටක්, එක නායකයෙක් හා එක පක්ෂයක් ලෙස ඉදිරියට යන්න පුළුවන්කම ලැබිලා තිබෙනවා. මහින්ද රාජපක්ෂ ජනාධිපතිතුමා ඉතාම සුහදශීලි නායකයෙක්. ඔහු ජනතාවට සළකන්නේ පාක්ෂික පදනමින් නෙවෙයි. ඒ නිසා අපි පක්ෂ භේදයකින් තොරව එතුමා යන ගමනට උදව් කළ යුතු යි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>24</day>
    </date>
    <link>http://www.dinamina.lk/2011/09/24/_art.asp?fn=f1109245</link>
    <topic/>
    <author>විජේරත්න පතිරාජ රාජ්‍ය නාට්‍ය අනු මණ්ඩලය චිත්‍රණය - අරවින්ද සේනාධීර</author>
    <content>ප්‍රවීණ රංගධර ජයලත් මනෝරත්නයන්ගේ පන්සාලිස් වසරක රංගකලා මෙහෙවර සැමරීම සඳහා ලබන සැප්තැම්බර් 24දින මහරගම යොවුන් නිකේතනයේ පැවැත්වෙන උපහාර උළෙල නිමිත්තෙනි.සිංහල වේදිකාව, සිනමාව හා රූපවාහිනි නාටක යන ප්‍රමුඛ ත්‍රිත්ව ප්‍රසංග කලා නිමැවුම් සඳහා රූපණ ප්‍රභාෂ්වරය මුසුකළ අපූර්ව රංගධරයන් ගැන විචක්ෂණයෙන් විමසන කල, ජෝ අබේවික්‍රමයන්ගේ ප්‍රතිභාවයන්ට සමකළ හැක්කෙක් ගැන සිතීම පවා නිෂ්ඵල වෑයමක් බව පොදු විචාර මතය ලෙස ප්‍රකාශ වී ඇත. ඔහුගේ රංග ප්‍රාණයේ අපූර්වත්වය හා රහස වඩා පසක් වූයේ, වරෙක ඔහුට, අග්‍රගණ්‍ය රංගධර සම්මානය පිරිනැමෙන මොහොතක, ඔහුව හඳුන්වා දුන් එක් නිවේදකයකු විසින් අසන ලද ප්‍රශ්න හා ඊට ලබාදුන් පිළිතුරු ඇසුරෙනි. රංග පෞරුෂය වර්ධනය කර ගැනීම සඳහා හදාරණ ලද පොතපත, පාඨමාලා,ගුරුකුල අභ්‍යාස පිළිබඳ මෙහිදී ප්‍රශ්න කෙරිණි. තමා ඒ වනතෙක් රංග සූත්‍ර හෝ කථා කලාව පිළිබඳ එවැනි ග්‍රන්ථ පරිශීලනයක් හෝ පුහුණු පාඨමාලා කිසිත් හදාරා නොමැති බවත්, කුඩා අවදියේ සිට ගැමියන් සමග එකට එකතු වී කෙතේ කමතේ දුව පනිමින් වැඩ කරන සමයේ වැගිරුණු ඩහදියේ සහ තැවරුණු මඩ සුවඳෙහි එම රංග සූත්‍ර ලියැවී තිබුණ බව ඊට ලද පිළිතුර විය.ප්‍රතිභාපූර්ණ බහුතර නිර්මාණකරුවන් අත්විඳින මෙම “ජීවන අත්දැකීම් ප්‍රාසංගික සූත්‍රය” විශ්ව පරම රංග සූත්‍රයන් අභිභවා ගමන් ගන්නා බව මෙම ප්‍රකාශයෙන් පැහැදිලි වෙයි.රංගධරයකු සතු “වාසනා ගුණය” යනුවෙන් හැඳීන්වෙන්නේ මෙම සත්‍යමය නොවන්නේද? වර්තමානයේ නළුවකු සතුවන “පස්වෙනි අභිනය” මතු කරන්නේ ද මෙම අනන්‍යතාවයෙන් මිස වෙන කවර ප්‍රාතිහාර්යයකින්ද? ජෝගේ ප්‍රකාශයෙන් මතුකළ එම රංග ජවය ඊට නොදෙවෙනිව විශේෂයෙන් ම රංගභූමිය මත සිට, සජීවී ව පුරා වසර හතළිස් පහක් ප්‍රේක්ෂකයා කම්පනයට පත්කළ මෙරට බිහිවූ එකම පරම රංගවේදියා ලෙස ජයලත් මනෝරත්නයන් හඳුන්වා දිය හැකිය. එය අර්ථ කථනය කළ හැක්කේ ඔහු ළමා වියෙහි සිට අද දක්වා ප්‍රතිනිර්මාණය කරගත් රංග පෞරුෂයයන් වෙන වෙනම අධ්‍යයනය කිරීමෙනි.කවිය, ගීතය, කෙටිකථාව, නවකථාව, නාට්‍ය රචනය හා අධ්‍යක්ෂණය, සිනමාව, ටෙලි නාට්‍ය වැනි නිර්මාණ පරාසයක සුරුවිරුකම් පා ඇතත් වේදිකා රංගධරයකු ලෙස මනෝ මැවූ රූපකාය අද්වීතියය. අසමසම ප්‍රේක්ෂක සංග්‍රහයය. එනිසාම මෙහි දී අප අවධානය එම රංග ප්‍රතිභාවයට සීමාවෙයි.රූපණ විධික්‍රමයනාට්‍ය ඉතිහාසයේ රූපණ ශිල්පය පිළිබඳ ගී‍්‍රසියේ මෙන් ම භාරතීය සංස්කෘත නාට්‍යවේදයේ සිටත්, ඉන්පසු නූතනයේ 18 වන සියවසෙහි දේනි දිදරෝ (1713 – 1784) ගේ මතවාදයෙන් පටන්ගෙන “රූපණය පිළිබඳ උභතෝකෝටික ප්‍රශ්නය” සාකච්ඡා කළ විලියම් ආවර් (1888) හා ඉන් පසුව රූපණ විධික්‍රමය (method Acting) හඳුන්වාදුන් ස්ටැනිස්ලව්ස්කි (1863 – 1938) ගමන් මගෙහි අද දක්වා විකාශනය වූ විවිධ ක්‍රමෝපායයන් පහළ වී ඇත. ඇතැම්විට මනෝ මේ සියල්ල කියවන්නට ද ඇත. එහෙත් මනෝ මැවූ බොහෝ චරිත වලින් මතු වූ පෞරුෂය එවන් න්‍යායයන්වලට සීමා වූවන් යයි කිව නොහැකි ය.එය බොහෝ දුරට ආරය හා පරිසරය පදනම් කොටගෙන රවීන්ද්‍රනාත් තාගෝර් චින්තනය මත බිහිවූවක් යයි සිතේ. එය තමා හැදුන වැඩුන වටපිටාව සමග ගත සිත සසලකළ, සලිතකළ ගහකොල, වෙල්එළිය, හරකබාන, ඇළදොළ ආදී ස්වභාවධර්මයේ රිද්මයන් සමඟ ගලාගිය අවිහිංසක ගැමි සිතුම් පැතුම්, නැටුම්, ගැයුම්, වැයුම් හා මුසුවීමක් නොවන්නේද? එය විටින්විට ගැමියන්ගේ කඳුළු වේදනා නමැති රන්සුණු සමඟ මුසු වී පන්නරය ලබයි. නාට්‍ය ඉතිහාසයේ ප්‍රථම රංගධරයා වූ තෙස්පීස් බිහිවීමට බලපෑ ඓතිහාසික සාධක සියල්ල සමග වර්තමානයේ සමාජගත ගැටලු සමඟ මතු කෙරෙන රංග සූත්‍ර ඔහු විසින් ම නිසගව මතු කර ගැනීම ඔහුගේ රංග ප්‍රාතිහාර්යයේ රහස ලෙස පෙනීයයි.ආරය හා පරිසරයඔහු සතු වූ මෙම අපූර් වූ රංග චලිතය අප පසක්කර ගත්තේ 1970 දසකයේ ඔහු සමඟ මනමේ - සිංහබාහු නාට්‍ය කණ්ඩායමට සම්බන්ධ වී ගෙවන සමයේ දීය. ඒ වනවිට ඔහු (1966) දෙහිපේ ගම්මානයෙන් නුදුර පොරමඩුල්ල මධ්‍ය මහා විද්‍යාලයේ සුනිල් ශි‍්‍රයානන්ද ඇදුරුතුමාගේ “අස්සගුඩුං” නම් නාට්‍යයේ තම කුළුඳුල් රඟපෑම වන රනාගේ චරිත නිරූපණයට හොඳ ම රංග කුසලතා ලබා විශ්වවිද්‍යාල ජීවිතයට ඇතුළත් වූ සමය යි. නාට්‍ය කණ්ඩායම විවිධ ඈත ප්‍රදේශවල නාට්‍ය දර්ශන සඳහා ගමනට යාමට පිටත්වන මොහොතේ සිට ඔහුට ආවේශය ලඟාවන්නට පටන්ගනී. බස්රථ වෙන වෙන ම වේදිකාවක් බවට පත්කර ගැනීමට ඔහුට එතරම් වේලාවක් අවශ්‍ය නැත. ක්‍රමයෙන් ඔහු ගායන හා විවිධ චලන සමග විවිධ චරිතවලට සමාරෝප වන්නට පටන් ගනියි. එම බොහෝ චරිත අප දන්නා හඳුනන ප්‍රකට චරිත වුවත්, ඔහු ඔවුන්ගේ අප්‍රකට චරිත ලක්ෂණ ප්‍රහසනාත්මකව නිරූපණය කරන්නේ කණ්ඩායමේ සියල්ල සිනා සාගරයකට ඇද දමමිනි.මනෝ 1970 දසකයේ මේ අවධිය වනවිට සිංහබාහු නාට්‍යයේ ගම්වැසියෙකි. මනමේ නාට්‍යයේ වැද්දෙකි. ඔහු තුළ නලියන නිර්මාණාවේෂය වේගයෙන් ඔහු විවිධ භූමිකා කරා ඇද ගෙන ගියේය.1964 පෙබරවාරි 25 දින පේරාදෙණි සුඛාවතී ශාලාවේදී “පේමතෝ ජායතී සෝකෝ” නාට්‍යයේ උද්දාල බමුණා ගේ චරිතය සමඟ ඔහු තුළ තිබූ සුපසන් කුසලතා අවදිකර ගත්තේ ය. මන්ද එය වයසට වඩා මුහුකුරා ගිය ප්‍රබුද්ධ චරිතයකි. ඔපරා ලක්ෂණ වලින් නිර්මිත නාට්‍යයට සරිලන ගායන හා රංග ලක්ෂණ ඔහු අධ්‍යයනය කළේය. ප්‍රගුණ කළේය. ඔහු තුළ ජීවත් වූ කවියා - ගායකයා ඔහුගේ ම රංගධරයා පොහොසත් කළේය.  සරච්චන්ද්‍රයන්ගේ කවිය ගීතයක් බවට පත්වූයේය. මනෝ තුළ නිසගයෙන් පිහිටි සොකරි, කෝළම්, නාඩගම් රංග සම්ප්‍රදායේ ලක්ෂණ උත්තර භාරතීය රාගධාරී සංගීතය හා මුසුව මෙසේ ඔහුගේ ප්‍රථම සුවිසල් රංග පෞරුෂය මතු කළේය.මනෝ ගේ දෙවන උත්කෘෂ්ට රංගනය මතුවන්නේ 1980 සරච්චන්ද්‍රයන්ගේ වෙස්සන්තර ගීතාංග නාටකය සමඟිනි. පණ්ඩිත් අමරදේවයන්ගේ සත්සර රාවය සමඟ ඔහුගේ කවි සිතුවිලි ප්‍රණීත වෙයි. භාව හාව පූර්ණ රංගාවේෂය සමඟ තපෝ ගුණ සහිත බෝසත් චරිතය මතුවෙයි. තාරුණ්‍යයේ සිටි මනෝට එවැනි ලෝකෝත්තර චරිතයකට පිවිසීමට කාලයක් අවශ්‍ය නොවීය.සරච්චන්ද්‍ර නිර්මාණමනෝ මවන සෑම රංගයක ම, චරිතයක ම , මෙම කාව්‍ය ප්‍රතිබිම්බය අරක් ගෙන සිටී. මනමේ - සිංහබාහු - පේමතො - මහාසාර – කදාවළලු – එළොව ගිහින් මෙලොව ආවා වැනි සරච්චන්ද්‍ර නිර්මාණවල සම්ප්‍රදායික සීමාවන් ද හෙන්රි ජයසේනයන් ගේ නාට්‍ය පහකත්, දයානන්ද ගුණවර්ධනයන්ගේ නාට්‍ය හතරකත්, සුගතපාල ද සිල්වා ගේ නාට්‍ය දෙකකත්, මීට අමතරව කේ. බී. හේරත්, ලූෂන් බුලත්සිංහල, විජිත ගුණරත්න, රංජිත් ධර්මකීර්ති, සුනන්ද මහේන්ද්‍ර වැනි තවත් ප්‍රකට නාට්‍යවේදීන්ගේ නිර්මාණවල මැවූ චරිත සීමාවන්ද අභිභවා, ඔහු තම නිර්මාණවල මැවූ ස්වාධීන භූමිකා සමඟ පරම රංග සම්ප්‍රාප්තියට පත්වන බව පෙනී යයි.මනුෂ්‍යයන් නාට්‍ය නිර්මාණයේ යෙදෙන්නේ මන්ද? යන ප්‍රශ්නය හමුවේ ලැබී ඇති පිළිතුරු අතර, සමාජගත දේශපාලන, ආර්ථික, සංස්කෘතික සංසිද්ධීන් හමුවේ ප්‍රකම්පනය වන කවියාට, තමාට දැනුන දේ ලොවට නොකියා සිටිය නොහැකිවීම යන්න ප්‍රමුඛ වී ඇත. මනෝරත්න නම් නාට්‍යකරුවා මතුවන්නේද ඔහු තුළ දරාගත නොහැකිව මතු වූ ආවේග හා ආකල්ප පදනම් ව බව ඔහුගේ සෑම ස්වතන්ත්‍ර නාට්‍යයකම තමා විසින් ම අඳීන ලද චරිත සිත්තම්වලින් පෙනී යයි.නාට්‍ය දිවිය(1980) මහගිරිදඹට නගින ගුරුජ, (1985) පුත්‍ර සමාගමට එකතුවන සරාෆ්නොවේ (ප්‍රසන්න විතානගේ පරිවර්තනයකි) (1988) තලමල පිපිලා හි රණබරනා ගුරුන්නාන්සේ 1993 අප හමුවන අන්දරේලා, 1996 ගුරුතරුව සාහිත්‍ය ගුරුවරයා 1998 සඳගිර සමග පායන කලාකරුවා, 2000 දී කනේරුමල් ව්‍යසනය ගැන විමසන මහැදුරු 2005 දී ලෝකය තනියායක් හි ප්‍රබුද්ධ, 2010 බූරුවා මහත්තයා යන සෑම චරිතයකම යථාර්ථය මනෝ මවන නිර්මාණාත්මක ම ලෝකය නොවන්නේද? මෙම සෑම නාට්‍ය නිර්මාණයක් මෙන් ම චරිතයක්ම එකින් එක වෙන වෙනමත්, සමස්තයක් ලෙසත් ගත්කල සිරස්ව මෙන් ම තිරස්ව ගමන් ගන්නා රේඛා තුළ දෘශ්‍යමානවන්නේ ඔහුගේ නිර්මාණ දෘෂ්ටිය යි. කනේරුමල්හි මහැදුරු භූමිකාව හැරුණු විට අනෙක් සෑම චරිතයකින් ම කලාව හා සාහිත්‍යය ප්‍රධාන කොට කලාකරුවාගේ මනුෂ්‍යත්වය විශද කරවයි.මනෝ තම දිවිය, කලාව හා සාහිත්‍යය හමුවේ දෙවැනි කොට සලකන්නෙකි.විෂය මාලාවෙන් සාහිත්‍යය - ඉතිහාසය ඉවත් වෙද්දී ඔහු තරම් කම්පා වූ වෙනත් කලාකරුවෙක් නොවීය. ගුරුතරුව හා සඳගිර නිර්මාණය වූයේ එහි ප්‍රතිඵලයක් ලෙසිනි. එහි එන සාහිත්‍ය ගුරුවරයාගේ භූමිකාවට ඔහු ප්‍රාණ වායුව මුසුකළේ මෙරට සිටින අධ්‍යාපනඥයින්ගේ, ගුරුවරුන්ගේ, විදුහල්පතිවරුන්ගේ මෙන්ම සිසුවන්ගේ දෙඇස් ආලෝක කරමිනි. ලෝකය තනියායක් නිර්මාණයේ ප්‍රබුද්ධ චරිත මඟින් ඔහු මහගමසේකරයන් සමඟ අත්වැල් බැඳගෙන, විශේෂයෙන් මෙරට අනාගත පරපුර ආනන්දයෙන් ප්‍රඥාවට ගෙනයාමට ආරාධනා කළේය. විවිධ නිර්මාණ ඔස්සේ සුවහසක් අන්ධකාර ගිනිහුළු දල්වමින් මෙරට රසිකයා ගිනිකර වට්ටද්දී, මනෝ තම රංග ප්‍රතිභාවන්, නිර්මාණ කෞශල්‍යත් ජාතියේ සුඛ විහරණය සඳහා පන්සාළිස් වසක් මෙසේ කැපකළේය. ඔහුගේ බූරුවා මහත්තයා නිර්මාණයෙන් මිනිසා බුරුවකු බවට පත්වෙද්දී – බූරුවා මිනිසකු බවට පත්කළේය.මනෝ ඔබට චිරං ජයතු.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109262</link>
    <topic>වී අලෙවි මණ්ඩලය වී මෙට්‍රික් ටොන් 76000ක් මිලදී ගෙන අවසන්</topic>
    <author/>
    <content>වී අලෙවි මණ්ඩලය මගින් මෙවර යල කන්නයේදී මිලදී ගැනීමට අපේක්‍ෂිත වී මෙට්‍රික් ටොන් 75000 ක ඉලක්කය මේ වන විට සපුරා ඇති බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි. වී මෙට්‍රික් ටොන් 76000 ක් මේ වන විට එම මණ්ඩලය මිලදී ගෙන තිබේ. රජයේ උත්සහය වී ගොවියාට වෙළෙඳපොළෙහි ස්ථාවර මිලක් ඇතිකිරීම බව ඇමැතිවරයා පැවැසීය.මහින්ද රාජපක්‍ෂ මහතා නැවත වී අලෙවි මණ්ඩලය ස්ථාපිත කිරීමෙන් ගොවීන්ට සිය නිෂ්පාදන සඳහා ස්ථාවර මිලක් ලබා දීමටත්, ඒ හරහා ගොවීන් රැකගැනීමටත් හැකි වූ බව ඇමැතිවරයා පෙන්වා දුන්නේය.වෙළෙඳ ඇමැතිවරයා වශයෙන් වී මිලදී ගැනීම පිළිබඳ සොයා බැලූ බවත්, නිරන්තරයෙන් වී අලෙවි මණ්ඩලයේ සභාපතිවරයාට ක්‍රමවත්ව වී මිලදී ගැනීමේ කාර්ය සාර්ථක කර ගැනීමට අවශ්‍ය උපදෙස් ලබාදීම සිදුකළ බවත්, ගොවීන්ට සාධාරණය ඉටුකිරීම සඳහා තමාත්, රජයත් සෑම විටම ක්‍රියා කරන බවත් ඇමැතිවරයා පැවැසීය.අවම අපහසුතාවකින් යුක්තව ගොවීන්ට තම වී නිෂ්පාදනය වී අලෙවි මණ්ඩලයට ලබා දීමට හැකියාවක් ඇති බවත් හෙතෙම වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109263</link>
    <topic>බණ්ඩාරනායක ගුණ සමරුව හොරගොල්ලේ දී</topic>
    <author>ජයසිරි මුණසිංහ සහ අත්තනගල්ල විශේෂ</author>
    <content>ශ්‍රී ලංකා නිදහස් පක්ෂයේ නිර්මාතෘ දිවංගත එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ 52 වැනි ගුණසමරුව සහ ලොව ප්‍රථම අගමැතිනිය වූ සිරිමාවෝ ආර්. ඩී. බණ්ඩාරනායක මැතිනියගේ 11 වැනි ගුණ සමරුව නිට්ටඹුව හොරගොල්ල බණ්ඩාරනායක සමාධිය අභියසදී අද (26) උදේ පැවැත්වේ.සඟ, වෙද, ගුරු, ගොවි, කම්කරු පංච මහා බලවේගය ඒකරාශි කොට මෙරට තැලෙන පොඩිවන මහජනතාවගේ නිදහස හා අභිමානය රැකගැනීම සඳහා වසර 56 දී මහා සමාජ පෙරළියක් කළ බණ්ඩාරනායක ශ්‍රීමතාණන්ගේ ශ්‍රී නාමය සදාකල් පවතින්නකි.රටක භෞමික අඛණ්ඩත්වය, ස්වෛරීභාවය සුරකීම පරම දැක්ම කොට ගනිමින් මෙරට ජනතාවගේ ආර්ථික නිදහස උදා කිරීම සඳහා කැප වූ දිවංගත සිරිමාවෝ බණ්ඩාරනායක මැතිනියගේ 11 වැනි ගුණ සමරුව ද අද පැවැත්වේ.හිටපු කීර්තිමත් දේශපාලනඥයකු වු ඇමැති අනුර බණ්ඩාරනායක මහතාගේ ගුණසමරුව ද මීට සමගාමීව පැවැත්වේ. බණ්ඩාරනායක ශ්‍රීමතාණන් ප්‍රමුඛ බණ්ඩාරනායකවරුන්ගේ ගුණසමරු උළෙලට සර්ව ආගමික නායකයෝ, අග්‍රාමාත්‍ය දි. මු. ජයරත්න මහතා, රජයේ මැති ඇමැතිවරු, සම්භාවනීය අමුත්තෝ විශාල පිරිසක් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109264</link>
    <topic>කුණු කෑම විකුණා 3784ක් අමාරුවේ</topic>
    <author>සන්ධ්‍යා කරුණාරත්න</author>
    <content>මිනිස් පරිභෝජනයට නුසුදුසු ආහාර අලෙවි කළ පුද්ගලයන්ට එරෙහිව නඩු පැවරීමෙන් ගත වූ මාස අට තුළදී රුපියල් දසලක්‍ෂ 24 කට ආසන්න මුදලක් අයකර ගැනීමට සෞඛ්‍ය අමාත්‍යාංශයට හැකි වී තිබේ.එසේ නුසුදුසු ආහාර අලෙවි කළ පුද්ගලයන් 3784 දෙනකුට විරුද්ධ නඩු පැවරීමෙන් මේ දඩ මුදල අයකර ගත් බව ශ්‍රී ලංකා මහජන සෞඛ්‍ය පරීක්‍ෂකවරුන්ගේ සංගමයේ ලේකම් සෙනරත් බණ්ඩාර මහතා පවසයි.තත්ත්වයෙන් බාල ආහාර අලෙවි කිරීම, අපිරිසිදු ආහාර අලෙවිය, පාරිභෝගිකයා නොමඟ යවන ආකාරයේ ආහාර ලේබල් කිරීම, පරිභෝජනයට නුසුදුසු ලෙස ආහාර ගබඩා කිරීම යනාදී හේතූන් මත නඩු පැවරූ බව ද ඒ මහතා ප්‍රකාශ කළේය. මීට අමතරව ජනතාවගේ සෞඛ්‍යයට හිතකර ලෙස ආහාර අලෙවිය සම්බන්ධයෙන් රට පුරා පිහිටි වෙළෙඳසල් වර්ගීකරණය කරන බව ද හෙතෙම කීය. ඉතාම හොඳ ආහාර අලෙවිසල් “ඒ” ලෙසත්, ඊට මඳක් ගුණාත්මක බවෙන් අඩු ආහාර අලෙවිසල් “ඕ” ලෙසත්, සාමාන්‍ය ආහාර අලෙවිසල් “ඛ්” ලෙසත් වර්ගීකරණය කරන බවත් ඔහු පැවැසීය.ගම්පහ, කුරුණෑගල, පොළොන්නරුව දිස්ත්‍රික්කවල ප්‍රධාන නගරවල මේ වර්ගීකරණය සිදුකර අවසන් යැයි ද සෙනරත් මහතා පැවැසුවේය.මේ වර්ගීකරණය සිදුකර අවසන් වීමෙන් පසුව ආහාර අලෙවිසල් ඉදිරිපිට ඒ, ඕ, ඛ් ලෙස වර්ග කළ දැන්වීම් පුවරුවක් මගින් ප්‍රදර්ශනය කළ යුතු බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109265</link>
    <topic>කිතුල් පැළ පනස් දහසක් 2012 දී සිටුවීමට පියවර</topic>
    <author>සම්පත් සංජීව</author>
    <content>ජාතික ව්‍යාපෘතියක් ලෙස ලබන වර්ෂය තුළ කිතුල් පැළ පනස් දහසක් සිටුවීමට සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය පියවර ගෙන ඇත.කිතුල් නිෂ්පාදන සඳහා පවතින ඉල්ලුම ශීඝ්‍රයෙන් ඉහළ ගොස් ඇති බවත්, ඉල්ලුමට සරිලන සැපයීමක් නොමැති වීම නිසා කිතුල් ආශි‍්‍රත කර්මාන්තය දියුණු කිරීමට අමාත්‍යාංශය අවධානය යොමුකර ඇත.කිසිදු වියදමක් නොදරා හොඳ අස්වැන්නක් ලබා ගත හැකි කිතුල් නිෂ්පාදන කර්මාන්තය දියුණු කිරීම තුළින් ස්වයං රැකියා විශාල ප්‍රමාණයක් බිහි වන අතර රටේ ජාතික ආදායමට ද විශාල ශක්තියක් ලබාගත හැකි බව නියෝජ්‍ය ඇමැති වීරකුමාර දිසානායක මහතා සඳහන් කරයි.කිතුල් පැණි බෝතලයක මිල රුපියල් හයසියයක් හත්සියයක් අතර මුදලකට අලෙවි කළ හැකි බවද ඇමැතිවරයා ප්‍රකාශ කරයි. ශ්‍රී ලංකාවේ ඕනෑම ප්‍රදේශයක කිතුල් සාර්ථකව වැවිය හැකි ය. පුහුණු කළ කිතුල් මල් මදින්නන් ගේ හිඟයක් පවතින අතර එහෙත් මේ වන විට තෝරා ගත් පිරිසකට අවශ්‍ය පුහුණුව ලබාදී තිබේ.පිරිස් පුහුණු කිරීමේ කටයුතු තවදුරටත් කිරීමට සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය අවධානය යොමු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109266</link>
    <topic>කොළඹ වරාය සංවර්ධනයට රුපියල් කෝටි පන් දහසක්</topic>
    <author>ජයසිරි මුණසිංහ සහ සුභාෂිණී සේනානායක</author>
    <content>කොළඹ වරායේ දකුණු බහාලුම් පර්යන්තය සංවර්ධනය කිරීමේ යෝධ ව්‍යාපෘතියට රුපියල් කෝටි පන් දහසක මුදලක් ආයෝජනය කර තිබේ.මේ ව්‍යාපෘතිය අදියර දෙකක් යටතේ ක්‍රියාත්මක කරන අතර මින් නව ඍජු රැකියා දහසක් බිහි කරනු ඇත.තව වසර අටකින්, එනම් වසර 2020 වන විට දළ දේශීය නිෂ්පාදිතයෙන් සියයට 40ක් තරම් ප්‍රමාණයක් වරාය ආශි‍්‍රත ක්‍රියාකාරකම්වලින් දිනා ගැනීම රජයේ බලාපොරොත්තුව සපල කිරීමට මේ ආයෝජනය ඉවහල් වනු ඇත. ශ්‍රී ලංකා ආයෝජන මණ්ඩලය හා ඉන්ටර්නැෂනල් කන්ටේනර් ටර්මිනල් පුද්ගලික සමාගම අදාළ ආයෝජන ගිවිසුමට ඉකුත් දා අත්සන් තැබීය. ඇමරිකානු ඩොලර් මිලියන 500ක ආයෝජනයක් සමඟින් ඇරැඹෙන මේ යෝධ ව්‍යාපෘතියෙහි සම ආයෝජකයන් වන්නේ හොංකොං හි චයිනා මර්චන්ට් හෝල්ඩිංස් (ඉන්ටර්නැෂනල්) සමාගම, එයිට්කන් ස්පෙන්ස් (පුද්.) සමාගම සහ ශ්‍රී ලංකා වරාය අධිකාරියයි.මේ සමාගම් තුන පිළිවෙළින් 55%, 30% සහ 15% වශයෙන් ව්‍යාපෘති සඳහා ආයෝජනයෙන් දායකවෙමින් නව ව්‍යාපෘතියෙහි සම කොටස්කරුවෝ වෙති. මෙරටට පැමිණෙන සමස්ත නැව්බඩු තොග මෙහෙයවීම දැනට කොළඹ වරායේ බහාලුම් පර්යන්තය මඟින් සිදු කෙරේ. රජයේ පුරෝකථනයට අනුව ඉදිරියේ දී නැව් බඩුතොග ලැබීම් ඉහළ යනු ඇත. එමඟින් ඉහළ යන මෙහෙයුම් සහ ප්‍රවාහන පහසුකම් සංවර්ධනය තුළින් වසර 2020 වන විට දළ දේ්ශීය නිෂ්පාදිතයෙන් 40% ක ප්‍රමාණයක් අත්පත් කර ගැනීමට බලාපොරොත්තු වේ.මෙම නව බහලුම් පර්යන්තය ක්‍රියාත්මක කිරීමත් සමඟ ශ්‍රී ලංකාවට විශාල වශයෙන් ආර්ථික ප්‍රතිලාභ අත්පත් කර ගැනීමට හැකිවනු ඇත. වරාය තුළ බහාලුම් මෙහෙයුම් පරිමාව වැඩිවීම, විශාල නැව් වරාය තුළට ඇතුලුවීමට හැකිවීම, ඒවාට සපයනු ලබන සේවාවන් වඩාත් කාර්යක්‍ෂම වීම සහ කාර්ය මණ්ඩලවලට නව තාක්‍ෂණික දැනුම හා පුහුණුව ලැබීම ආදිය මේ ප්‍රතිලාභ අතර වෙයි. අවසන් වශයෙන් මේ බහලුම් සේවාවන් සැපයීම තුළින් රට තුළට ඇදී එන විදේශ විනිමය ප්‍රමාණය ද ඉහළ යනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109267</link>
    <topic>ගුවන් සැප දැන් දුම්රියෙනුත්</topic>
    <author>අසේල කුරුළුවංශ</author>
    <content>ගුවන් ගමනක දී මගීන්ට ලබාදෙන සියලු සේවාවන් හා පහසුකම්වලින් සමන්විත පූර්ණ ලෙස වායු සමීකරණය කරන ලද සුපිරි දුම්රිය මැදිරි සේවාවක් ශ්‍රී ලංකාවේ ප්‍රථම වරට ඊයේ (25) ආරම්භ කෙරිණි.දුම්රිය දෙපාර්තමේන්තුව හා එක්ස්පෝ ලංකා පුද්ගලික සමාගම ඒකාබද්ධව මේ නව සුපිරි දුම්රිය මැදිරි සේවාව හඳුන්වා දී ඇත.කොළඹ සිට මහනුවර දක්වා ඊයේ (25) පෙරවරු 7.00 ට ගමන් ආරම්භ කළ නගරාන්තර සීඝ්‍රගාමි දුම්රියට මේ සුපිරි දුම්රිය මැදිරියක් සම්බන්ධ කැර තිබිණි. දෙස් විදෙස් සංචාරකයින් ඉලක් කැර මෙම සුපිරි දුම්රිය මැදිරි සේවාව ආරම්භ කළ බවත් ඉදිරියේ දී දිවයිනේ වෙනත් දුම්රිය ගමනාන්ත සඳහා ද එම මැදිරි හඳුන්වා දීමට අපේක්ෂා කරන බවත් ශ්‍රී ලංකා දුම්රිය දෙපාර්තමේන්තුවේ වාණිජ අධිකාරි ජී. ඩබ්ලිව්. එස්. සිසිර කුමාර මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109268</link>
    <topic>ඕස්ට්‍රේලියානු සෙනට් සභා තීරණය ශ්‍රී ලංකා මිතුදමට ශක්තියක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ඕස්ට්‍රේලියානු සෙනෙට් සභාවට ඉදිරිපත් වූ යෝජනාව පරාජයට පත්වීම ශ්‍රී ලංකාව සහ ඕස්ට්‍රේලියාව අතර පවතින දීර්ඝ කාලීන සබඳතාව හා දැඩි මිත්‍රත්වය ඉතා හොඳීන් පිළිබිඹු වන අවස්ථාවක් බව ශ්‍රී ලංකා රජය අවධාරණය කරයි.විශේෂයෙන්ම ශ්‍රී ලංකා රජයට අසත්‍ය චෝදනා ඉදිරිපත් වන අවස්ථාවක මෙය සිදුවීම එම දැඩි මිත්‍රත්වය වඩාත් හොඳීන් තහවුරු කෙරෙන බව ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා පවසයි. ශ්‍රී ලංකාව පොදු රාජ්‍ය මණ්ඩලයීය සාමාජිකත්වයෙන් තාවකාලිකව ඉවත් කිරීමටත් ශ්‍රී ලංකාවට එරෙහිව එල්ලවී ඇති චෝදනා පිළිබඳව ජාත්‍යන්තර පරීක්ෂණයක් ඉල්ලා සිටින ලෙසත්සඳහන් කරමින් ඕස්ට්‍රේලියානු හරිත පක්ෂය එරට සෙනෙට් සභාව වෙත යෝජනාවක් ඉදිරිපත් කර තිබිණි. ඕස්ට්‍රේලියානු සෙනෙට් සභාව විසින් 22 දා මේ යෝජනාව සාකච්ඡාවට ගත් අවස්ථාවේ එවැනි ජාත්‍යන්තර මට්ටමේ කටයුතු සෙනෙට් සභාවේ සාකච්ඡා නොවිය යුතු බව ප්‍රකාශ කරමින් අදාළ යෝජනාව පරාජයට පත් කර තිබෙන බව විදේශ කටයුතු අමාත්‍යාංශය පවසයි. ඕස්ට්‍රේලියාවේ හරිත පක්ෂයේ සාමාජිකාවක් විසින් පසුගියදා 20 වැනි දින එරට පාර්ලිමේන්තු සංකීර්ණයේ දී ශ්‍රී ලංකාවට එරෙහිව සාකච්ඡාවක් පවත්වා තිබෙන බවද ඕස්ට්‍රේලියාවේ ශ්‍රී ලංකා මහ කොමසාරිස්වරයා සඳහන් කරයි.මේ සාකච්ඡාව සඳහා එම සෙනෙට් සභික සාමාජිකාව විසින් තීරණය කරන ලද පිරිසක් පමණක් ආරාධනා ලැබ තිබූ බවද සඳහන් වේ.ඒ සඳහා ආරාධනා ලැබ තිබූ ඇතැම් පිරිස් ශ්‍රී ලංකාවට එරෙහිව ප්‍රසිද්ධියේ ක්‍රියාකරන පිරිසක් බවත් මහ කොමසාරිස් කාර්යාලයේ නිලධාරීන්ට හෝ ශ්‍රී ලාංකික පසුබිමක් සහිත වෙනත් කිසිඳු පුද්ගලයකුට ආරාධනා කර නොතිබූ බවත් තිසර සමරසිංහ මහතා ප්‍රකාශ කරයි. එමෙන්ම ඕස්ට්‍රේලියානු රජය විසින් ශ්‍රී ලංකාවේ ප්‍රගතිය නිරීක්ෂණය කරමින් සිටින බවත් එවැනි යෝජනාවක් සම්මත කර ගැනීම අවශ්‍ය නොවන බවත් එරට ආණ්ඩු පක්ෂයේ මන්ත්‍රීවරයකු ප්‍රකාශ කර ඇත.විපක්ෂයේ සියලුම සාමාජිකයන් සහ ආණ්ඩු පක්ෂයේ සාමාජිකයන් මේ යෝජනාවට එරෙහිව ඡන්දය ප්‍රකාශ කරමින් අදාළ යෝජනාව පරාජයට පත්කර තිබෙන බවද තිසර සමරසිංහ මහතා සඳහන් කරයි.ඊට අමතරව ඕස්ට්‍රේලියාවේ ශ්‍රී ලංකා මහ කොමසාරිස්වරයා ප්‍රකාශ කරන්නේ විශේෂ සාකච්ඡා පවත්වා අදාළ සිදුවීම පිළිබඳව ඕස්ට්‍රේලියානු මාධ්‍යයට කරුණු පැහැදිලි කළ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n1109269</link>
    <topic>තායි පාත්‍ර මහ පූජාව රුවන්වැලි සෑ රදුන් අභියස දී</topic>
    <author>කිත්සිරි වනසිංහ</author>
    <content>හුණුපිටිය ගංගාරාමාධිපති ගලබොඩ ඥානිස්සර හිමිපාණන්ගේ අනුශාසනා පරිදි සිවුවෙනි වරටත් පවත්වන්නට යෙදුනු තායි පාත්‍ර මහා පූජාව ඊයේ (25) උදෑසන රුවන්වැලි මහා සෑ රජුන් අභියස සලපතල මළුවේ දී පැවැත්විණි.සියම් මහ නිකායේ අස්ගිරි පාර්ශවයේ මහා නායක උඩුගම ශ්‍රී බුද්ධ රක්ඛිත නාහිමිපාණන් වහන්සේ ප්‍රධාන භික්ෂූන්වහන්සේ දහසක් පමණ මෙම පින්කමට වැඩම කර සිටියහ.ජනාධිපතිතුමන් වෙනුවෙන් එම අවස්ථාවට අග්‍රාමාත්‍ය දි. මු. ජයරත්න මහතා සභභාගී විය. රුවන්වැලි මහ සෑ රදුන් වෙත මල් පහන් පූජා කළ අග්‍රාමාත්‍යවරයා ඇතුළු පිරිස පංච ශීලයෙහි පිහිටුවීම උඩුගම ශ්‍රී බුද්ධ රක්ඛිත නාහිමියෝ සිදු කළහ.තායිලන්තයේ සිට පැමිණි චිනවයිස් සරසාස් මහතා ප්‍රධාන බෞද්ධ දූත පිරිසක් විසින් ගලබොඩ ඥානිස්සර මහා නාහිමිපාණන්ගේ අනුශාසනාව මත මෙම පින්කමට දායකත්වය දැරීය.මෙහිදී මහා සංඝයා වහන්සේ උදෙසා හීල් දානය ප්‍රදානය කළ අතර, රුවන්වැලි මහ සෑ මළුවේ සියලුදෙනා වහන්සේ පිළිවෙළින් අසුන්ගෙන ආගමික වතාවත්වල නිරත වූහ.මෙම වැඩසටහනට සමගාමීව දිවයිනේ දුෂ්කර පළාත්වල වෙහෙර විහාර දහසක ජල පහසුකම් සපුරාලීම සඳහා රු. 12,500/=ක ආධාර මුදලක් ද විහාරාධිපති හිමිවරුන් වෙත අග්‍රාමාත්‍යතුමා අතින් ප්‍රදානය කිරීම ද සිදු කෙරිණි. උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක මහතා ද මෙම අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n11092611</link>
    <topic>පරිසර ඇමැති නියෝග දුන්නත් සිංහරාජයේ ඉදිකිරීම් අත්හිටුවා නෑ</topic>
    <author/>
    <content>සිංහරාජ වනාන්තරය ආශ්‍රිත මාර්ගය ඉදිකිරීමේ කටයුතු අත්හිටුවන ලෙස පරිසර ඇමැති අනුර ප්‍රියදර්ශන යාපා මහතා නියෝග කර ඇතත් එය තවමත් අත්හිටුවන බවක් පෙනෙන්නට නැතැයි ශ්‍රී ලංකා හරිත ව්‍යාපාරය කියයි.සිංහරාජය තුළ සමස්ත ඉඩම් ප්‍රමාණයෙන් සියයට 89ක් අනාරක්‍ෂිත තත්ත්වයේ පවතී. එහි වගකීම වන සංරක්‍ෂණ දෙපාර්මේන්තුව බාර ගත යුතුයි. එය රැක ගනිමින් රක්ෂිත තත්ත්වයට පත් කිරීම එම දෙපාර්තමේන්තුවේ යුතුකම බව එම ව්‍යාපාරයේ ස්වභාවික සම්පත් සංරක්‍ෂණ හා කළමනාකරණ වැඩ සටහනේ වැඩසටහන් කළමනාකරු බන්දු රංග කාරියවසම් මහතා පැවසීය.කාරියවසම් මහතා මෙසේද කීය.ඒ සඳහා අවශ්‍ය නීතිමය ප්‍රතිපාදන වන ආඥා පනතේ අවශ්‍ය තරම් තිබෙනවා. එහෙත් සිංහරාජ වනාන්තරය සංරක්‍ෂණය සඳහා අවශ්‍ය පරිපාලන කටයුතු ප්‍රමාදයි.මාර්ගය ඉදිකිරීම නැවැත්වීම හා නිර්දේශ වී ඇති පරිදි සිංහරාජ කළමනාකරණ සැලැස්මට අයත් ප්‍රදේශ සංරක්‍ෂිත වනාන්තර තත්ත්වයට පත්කිරීම ප්‍රමාදයි. සිංහරාජ වනාන්තරය අනතුරට ලක්වූ ස්වභාවික ලෝක උරුමයක් ලෙස පත්කළ යුතු බව යුනෙස්කෝ ලෝක උරුම ලේකම් කාර්යාලයට යෝජනා කරන බවත් එම ව්‍යාපාරය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n11092612</link>
    <topic> “වාරි දෙසතිය” ජාතික උළෙල අද දඹුල්ලේදී</topic>
    <author>තෙන්නකෝන් කුලසේකර</author>
    <content>ජනාධිපතිතුමාගේ මඟපෙන්වීම අනුව ආර්ථික සංවර්ධන අමාත්‍ය බැසිල් රාජපක්‍ෂ මහතාගේ සංකල්පයක් මත ඇරඹෙන වැව් අමුණු වාරි පද්ධති හා කෘෂි මාර්ග ප්‍රතිසංස්කරණය කිරීමේ “වාරි දෙසතිය” ජාතික උත්සවය ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතාගේ ප්‍රධානත්වයෙන් අද (26) පෙ. ව. 10.00 ට දඹුල්ල ඇඹුල්අඹේ දී අති උත්කර්ෂවත් අන්දමින් පැවැත්වේ.මාතලේ දිස්ත්‍රික් පාර්ලිමේන්තු මන්ත්‍රී ඉඩම් හා ඉඩම් සංවර්ධන අමාත්‍ය ජනක බණ්ඩාර තෙන්නකෝන් මහතාගේ ඇරයුමෙන් ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා විසින් දැනට අබලන් වී ඇති ඇඹුල්අඹේ ගම්මානයේ පිහිටි ඇඹුල්අඹේ වැවෙහි ප්‍රතිසංස්කරණ කටයුතු සුබ මොහොතින් අරඹයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n11092613</link>
    <topic>ලෝක ජනාවාස දින සමරා වැඩසටහන් රැසක් රටපුරා</topic>
    <author>චන්දිමා එදිරිමාන්න</author>
    <content>”ජනාවාස හා දේශගුණික වෙනස්වීම්” යන තේමාව යටතේ මෙවරද ඔක්තෝබර් මස 03 වැනිදා ලෝක ජනාවාස දිනය සැමරීමට සියලු කටයුතු සූදානම් කර ඇතැයි ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ඒ අනුව 2011 ලෝක ජනාවාස දින උත්සවය කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වීමට නියමිත බව ද ඇමැතිවරයා සඳහන් කළේය.ලෝක ජනාවාස දිනය මෙවර සමරනු ලබන්නේ 26 වන වතාවටයි.ඒ නිමිත්තෙන් පසුගිය 27 දා සිට ඔක්තෝබර් 03 දා දක්වා ක්‍රියාත්මක වන වැඩසටහන් රැසක් පැවැත්වෙන බව ඇමැතිවරයා කීය.අඩු පහසුකම් සහිත ජනාවාසවල ජීවත්වන ජනතාව විධිමත් මහල් නිවාස පද්ධතියකට ගෙන ඔවුන්ගේ ජීවන තත්ත්වය උසස් කරලීම මෙම වැඩසටහන් තුළින් ද බලාපොරොත්තු වන බව ඇමැතිවරයා කීය.හෙතෙම මෙම අදහස් ප්‍රකාශ කළේ බත්තරමුල්ල සෙත්සිරිපාය ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශයේ මාධ්‍ය හමුවකට එක්වෙමිනි. එහිදී ලෝක ජනාවාස දිනය නිමිත්තෙන් ක්‍රියාත්මක කරන වැඩසටහන් පිළිබඳ මාධ්‍ය දැනුවත් කෙරිණි.ඉදිරියේදී ජනාවාස සතියක් ප්‍රකාශයට පත්කිරීමට නියමිත බව ද මෙහිදී ඇමැතිවරයා කීය.ජනාවාස දිනය වෙනුවෙන් පොදු ජනතාවගේ හිතසුව පිණිස වැඩසටහන් ක්‍රියාත්මක කිරීමට රුපියල් මිලියන සියයක මුදලක් මහා භාණ්ඩාගාරය මගින් ලබා දුන් බව ද විමල් වීරවංශ මහතා සඳහන් කළේය.එම මාධ්‍ය හමුවේදී මෙම කරුණු අනාවරණය වුණි.වැඩසටහන් ක්‍රියාත්මක කිරීම සඳහා ජාතික නිවාස සංවර්ධන අධිකාරිය, නාගරික ජනාවාස සංවර්ධන අධිකාරිය, සහාධිපත්‍ය කළමනාකරණ අධිකාරිය, රාජ්‍ය ඉංජිනේරු සංස්ථාව, ඉදිකිරීම් අභ්‍යාස හා සංවර්ධන ආයතනය, ජාතික භෞතික සැලසුම් දෙපාර්තමේන්තුව යන ආයතන එක්ව සිටියි.මෙහිදී ආදිවාසී ජනතාව වෙනුවෙන් නිවාස වැඩසටහනක් ක්‍රියාත්මක කිරීමට කටයුතු යොදා ඇත.වාකරේ මූලික කොටගනිමින් ආරම්භ කෙරෙන මෙම වැඩසටහන යටතේ නිවාස 80 ක් ඉදිකිරීමට නියමිතය.නාගරික ජනාවාස සංවර්ධන අධිකාරිය මගින් නාගරික ජනාවාස දරුවන් 3200 ක් සහභාගි කරවාගෙන චිත්‍ර සහ නාට්‍ය තරග පැවැත්වීම, නාගරික ජනාවාස පාසල් 04 ක ලෝක ජනාවාස දින තේමාව මුල්කර ගනිමින් දේශන පැවැත්වීම සිදුකෙරේ.මීට අමතරව ජනාවාස දරුවන් 2000 ක් ඉලක්ක කර ගනිමින් ශ්‍රී ලංකා ඉතිරි කිරීමේ බැංකුව සමඟ ඒකාබද්ධව ළමා ඉතුරුම් ගිණුම් 2000 ක් ආරම්භ කෙරේ.මෙම මාධ්‍ය හමුව සඳහා ඉදිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, අමාත්‍යාංශ ලේකම් ගෝඨාභය ජයරත්න යන මහත්වරුන් ඇතුළු අමාත්‍යාංශයට අනුබද්ධ ආයතනවල සභාපතිවරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n11092614</link>
    <topic>ලක් විජය ගල් අඟුරු බලාගාරයේ මෙහෙයුම් කටයුතු ලංවිමට පවරයි</topic>
    <author>පණ්ඩුක සමරසේකර</author>
    <content>පුත්තලම ලක් විජය ගල් අඟුරු බලාගාරයේ මෙහෙයුම් කටයුතු රාජ්‍ය තාන්ත්‍රික මට්ටමින් ලංකා විදුලි බල මණ්ඩලයට පැවරීම ගාලු මුවදොර හෝටලයේ දී පසුගියදා (23) සිදු විය.චීන ශ්‍රී ලංකා මිත්‍රත්වය මත ශ්‍රී ලංකාවේ ඉදිකළ පළමු ගල් අඟුරු බලාගාරය මෙය යි. එහි ප්‍රථම අධියර මෙගාවොට් 300ක ධාරිතාවකින් යුක්ත විය. එය පසුගිය මාර්තු 22 දා ජනාධිපති මහින්ද රාජපක්ෂ මහතා ගේ ප්‍රධානත්වයෙන් ජාතික විදුලිබල පද්ධතියට එක් විය.ඒ අනුව පසුගිය කාලයේ පැවති ජල විදුලි අර්බූදයට කදිම විසඳුමක් ලෙස ලක් විජය ගල් අඟුරු බලාගාරයෙන් දිනකට ගිගා වොට් පැය 5ක් 6 ක් වැනි ප්‍රමාණයක් ජාතික විදුලි බල පද්්ධතියට එක්කොට ඇත.එම පළමු අදියරේ මෙහෙයවීම් කටයුතු සහ ක්‍රියාකාරිත්වය සම්පූර්ණයෙන්ම ලංකා විදුලි බල මණ්ඩලයට පැවරීම පසුගිය ජුලි මස දී ලංකා විදුලි බල මණ්ඩලයේ සභාපති මහාචාර්ය විමලධර්ම අබේවික්‍රම මහතාගේ සහඛ්ර්ඡ්ඛ් සමාගමේ ඉංජිනේරුවන්ගේ සහභාගීත්වයෙන් සිදු කෙරිණි.බලාගාරය චීන - ශ්‍රී ලංකා රාජ්‍ය තාන්ත්‍රික මට්ටමින් උත්සවාකාරව ශ්‍රී ලංකා රජයට පැවරීම පසුගිය 23 දා දහවල් 12.40 ට ශ්‍රී ලංකාවේ චීන තානාපති යං ෂිං ජං මහත්මිය සහ විදුලි බල හා බලශක්ති ඇමැති පාඨලී චම්පික රණවක මහතා ගේ ප්‍රධානත්වයෙන් ලංවිම සභාපති මහාචාර්ය විමලධර්ම අබේවික්‍රම, ව්‍යාපෘති අධ්‍යක්ෂ ඩබ්. ඩී. එන්. කිගේවියර් සහඛ්ර්ඡ්ඛ් සමාගමේ උප සභාපති ලී චෝ යං යන මහත්වරුන් ගේ මූලිකත්වයෙන් ලංවිම සහ ඛ්ර්ඡ්ඛ් සමාගමේ ජ්‍යෙෂ්ඨ නිලධාරීන්ගේ සහභාගීත්වයෙන් කොළඹ ගාලු මුවදොර හෝටලයේ දී සිදු කෙරිනි.මෙම උත්සව අවස්ථාවෙන් පසු පැවැත් වූ විශේෂ මාධ්‍ය හමුවේ දී විදුලි බල ඇමැති පාඨලී චම්පික රණවක මහතා කියා සිටියේ දෙරට අතර ගිවිසුම් ප්‍රකාරව මෙම බලාගාරයේ මෙගා වොට් 300 ක් සහිත දෙවන අදියර 2013 නොවැම්බර් මාසයේ ජාතික පද්ධතියට එක් කිරීමට නියමිතව තිබුණ ද එම ආයතන නිලධාරීන් සමඟ අද පැවැත්වූ සාකච්ඡා අනුව එම ධාරිතාව 2013 මුල් කාර්තුවේ දී ජාතික විදුලි බල පද්ධතියට එක් කිරීමට හැකි වන බව යි.පවතින සංවර්ධන ක්‍රියාදාම මත 2012 වසරේ මුල් මාසය වන විට මෙගා වොට් 150 ක ධාරිතාවකින් යුත් ඉහළ කොත්මලේ ජල විදුලි බලාගාරය ද 2013 මුල් කාර්තුව වන විට මෙගා වොට් 300 ක ධාරිතාවකින් යුතු ලක් විජය ගල් අගුරු බලාගාරය දෙවන අදියර සහ එහි තුන්වන අදියරේ මෙගාවොට් 300 ක ධාරිතාව ද 2014 මැයි මාසය අවසන් වීමට ප්‍රථම ජාතික විදුලි බල පද්ධතියට එක් කිරීමට නියමිත බවත් ඇමැතිවරයා මෙම මාධ්‍ය හමුවේ දී පැවසී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=n11092615</link>
    <topic>රංගධරයන්ට ආලෝකයක් වූ ජෝ අබේවික්‍රම නැමැති මහා පහන් ටැඹ ජාතියට අහිමිවුවා</topic>
    <author>පණ්ඩුක සමරසේකර</author>
    <content>කලා ලොවෙහි රංගධරයන්ට ආලෝකයක් වූ ජෝ අබේවික්‍රම නැමැති මහා පහන් ටැඹ ජාතියට අහිමි වු බව රංගන ශිල්පී රවින්ද්‍ර රන්දෙනිය මහතා පැවැසීය.විශිෂ්ඨ රංගන ශිල්පියකු වූ ජෝ අබේවික්‍රමයන්ගේ අවසන් කටයුතු පසුගියදා බොරැල්ල කනත්තේ දී පැවැති අවස්ථාවේදී රන්දෙනිය මහතා එසේ පැවැසීය.එහිදී ඒ මහතා මෙසේද පැවැසීය.කලාව සහ කලාවේ ක්‍රමවේදයන් පිළිබඳ ජෝ අබේවික්‍රමයන් නවකයන්ට පමණක් නොව ප්‍රවීණ රංගධරයන්ට පවා ආදර්ශ දුන්නා. සිනමාවේ යුගයන් නියෝජනය කළ අද්විතීය කලාකරුවා ජෝ අබේවික්‍රමයි. ඔහුගේ අභාවයෙන් කලා ලොවේ අපි තනිවෙලා. ඒ තරමට ප්‍රබලව දේශයට ජාතියට ඔහුගේ සේවය අහිමිවූවා.සියලු කලා කුසලතාවන් තුළ ඔහු අග්‍රඵලය වූවා. අනුරපුර යුගයේ සඳකඩ පහන මෙන් සිනමා ලොවේ සඳකඩපහන වූවේ ජෝ අබේවික්‍රමයි.ඔහු මිල කළ නොහැකි මැණිකක් වූවා. එහි වටිනාකම විග්‍රහ කළ නොහැකියි. රංගන පාසලකින් හෝ පරතෙරට සිප් සතට හැදෑරූ කෙනෙකු නොවී ආසියාවේ විශිෂ්ටතම රංගධරයා වීමට තරම් ඔහු තුළ විශිෂ්ට කුසලතා තිබුණා. වරද දුටු තැන එය නිවැරැදි කළේ මහත් ආදරයකින්. මුල් යුගයේ චිත්‍රපට 7 – 8 ක් ඔහු සමඟ රඟපෑ මා බොහෝ දේ ඉගෙන ගත්තා. එය විශ්වවිද්‍යාලයකින් ලැබූ අධ්‍යාපනයකට සමාන යැයිද රවීන්ද්‍ර රන්දෙනිය මහතා ප්‍රකාශ කෙළේය.සිනමාවට පිවිසි එදා අපි වැනි ශිල්පීන්ට ඔහු පියෙක් වූවා. එබැවින් අප ඔහුගේ දරුවෝ. ඔහුගෙන් අප දැන උගත් දේ අනන්තයි. අප්‍රමාණයි. ඔහුට සමීපවන්නට තරම්වත් අපට හැකියාවක් තිබුනේ නැති තරමට ඔහු තුළ මහත් පෞරුෂත්වයක් තිබිණි. ඒ මහා පෞරුෂත්වය ලබා ගත්තේ කෙසේදැයි අප දන්නේ නැහැ. සීගිරි ගීය මෙන් සදාකාලික කලා කෘතිය ජෝ අබේවික්‍රම බව ඇතුගලයන් කියා තිබුණා.රංගනය න්‍යායාත්මකව හදාරා නැතිවුණත් රංගන නීති රීති සක්සුදක් සේ දැන සිටි ජෝ අබේවික්‍රමයන් නිර්මාණ කාර්යයේදී යෙදී සිටින අවස්ථාවල රංගනය හැදෑරූ ශිල්පීන්ටත් ඔහු ගුරුවරයකු වූවා. ඔහු සමඟ රංගන කාර්යක යෙදෙන බොහෝ ශිල්පීන්ට ඔහුගේ දැනුමෙන් මහාචාර්යවරයකු තරමට දැන උගත් පාඩම් බොහෝ තිබුණා යැයිද ශිල්පී රවීන්ද්‍ර රන්දෙනිය මහතා වැඩිදුරටත් පැවැසීය.මෙම අවමංගල උත්සවයට එක්වූ සංස්කෘතික හා කලා කටයුතු ඇමැති ටී. බී. ඒකනායක මහතා, -ජෝ අබේවික්‍රමයන් රත්නපුරය ලෙල්ලුපිටිය ගමේ සිට කොළඹට පැමිණ ශ්‍රී ලාංකික සිනමාව ටෙලිනාට්‍ය, ගුවන්විදුලි නාටක පෝෂණය කරන්නටත් ඔපවත් කරන්නටත් සිය දායකත්වය ලබා දුන්නා. සිනමාවේ මහා පරපුරේ ශක්තිමත් පුරුක වුණා. ඔහු ගැමියෙක් ලෙස නගරයට පැමිණ ගැමිකමින් නගරය පෝෂණය කළා.රංගන පාසලකින් පුහුණුවක් හෝ ඉගෙනුමක් නොලැබු ඔහු ආසියාවේ විශිෂ්ටතම නළුවා වුණා. ජාත්‍යන්තර සිනමා සම්මාන 3 ක් දිනා ගත් එතුමා ජනාධිපති, සරසවි සම්මානයන්ගෙන් ඔහු නොයෙක්විට පිදුම් ලැබුවා. මේ ශෝකජනක පුවත කණවැකුණු ජනපතිතුමා සියලුම අවශ්‍යතා සපුරාලන්නට රාජ්‍ය අනුග්‍රහය ලබාදෙන්නටත් සංස්කෘතික අමාත්‍යවරයා ලෙස මට නියම කළා. ඒ අනුව එතුමාට කළ හැකි ගෞරවනීය කාර්යභාරය අප ඉටුකළා.ප්‍රවීණ රංගන ශිල්පී ජැක්සන් ඇන්තනී මහතා, - ඉන්දීය රංගනයන්ගෙන් හෙම්බත් වූ ශ්‍රී ලාංකිකයන්ට ශ්‍රී ලාංකීය රංගධරයන්ගේ පෝෂණය ලැබුනේ ජෝ අබේවික්‍රමයන්ගෙනි. මනප්පුවා, සිරිබෝ අයියා, සාරවිට, තුංමංහන්දිය වැනි සිනමාපටවලින් සිංහල සිනමාව විශාල කඩඉමකින් මෙතෙර කළා.එය පුරහඳ කළුවරින් ජගත් කීර්තිය දක්වා ක්‍රමයෙන් ගොඩනැගුවා. එය අතිශයින්ම සිද්ධාන්ත ගතයි.මෙම අවමංගල උත්සවයේදී සිනමා නිළි පාර්ලිමේන්තු මන්ත්‍රීනි මාලිනී ෆොන්සේකා මහත්මියද ජෝ අබේවික්‍රම මහතාගේ පවුලේ ඥාතීන් වෙනුවෙන් මාධ්‍යවේදී කමල් කාරියවසම් මහතා ස්තුති කතාවද පැවැත්වීය.ජනපති මහින්ද රාජපක්ෂ මහතා විසින් එවන ලද නිල ශෝක පණිවිඩය අධ්‍යාපන ඇමැති බන්දුල ගුණවර්ධන මහතා විසින්ද අගමැති දි. මු. ජයරත්න මහතා විසින් එවන ලද නිල ශෝක පණිවිඩය සංස්කෘතික අමාත්‍යාංශයේ ලේකම් විමල් රූපසිංහ මහතා විසින්ද විපක්ෂ නායක රනිල් වික්‍රමසිංහ මහතා විසින් එවන ලද නිල ශෝක පණිවිඩය පාර්ලිමේන්තු මන්ත්‍රී ගයන්ත කරුණාතිලක මහතා විසින්ද කියවූහ.මහා සංඝරත්නය ඇතුළු පූජක උතුමන්, සිනමාලෝලීන්, රංගන ශිල්පීන්, කලාකරුවන්, සාහිත්‍යධරයන් හා දේශපාලනඥයින්, මාධ්‍යවේදීන් ඇතුළු බොහෝ පිරිසකගේ සහභාගීත්වයෙන් ඊයේ සන්ධ්‍යාවේ බොරැල්ලේ කනත්තේදී හෙළ සිනමාවේ මහා රංගධරයාගේ ආදාහන කටයුතු සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=r1109261</link>
    <topic>ගල්ඔය-පල්ලමේ අපි තවමත් ඒ දණ්ඩේ</topic>
    <author>අම්පාර දිසා විශේෂ - එල් දෙහිගොල්ල</author>
    <content>අම්පාර දමන ප්‍රාදේශීය ලේකම් කොට්ඨාසයට අයත් ගම්මාන රැසකට ගමන් කිරීමට ඇති ගල්ඔය-පල්ලම මාර්ගයේ පාලමක් නොමැතිකමින් විශාල ජනතාවක් පීඩා විදින බව ගම් වැසියෝ කියති.ගල්ඔය-පල්ලම, කරාන, පහළළන්ද හිදකළුගම වැනි ගම්මානවලට පහසුවෙන් යාහැකි එකම මාර්ගය මෙය වේ. ගල්ඔය ගඟ හරහා මේ මාර්ගය වැටි ඇති අතර අවුරුද්ද මුළුල්ලේ ගෙඟ් ජලය ගලා යන බැවින් ගම්වැසියන් දැඩි දුෂ්කරතාවකට පත්ව තිබේ. වැසිකාලය ආරම්භවීමත් සම¼ඟ මහා ජල කඳක් ගලායන බැවින් ඒ සමයට කි.මි.4ක් වැනි දුර මාර්ගයක් ගමනා ගමනය සඳහා යොදා ගැනීමට සිදුවේ.ඉගිනියාගල හා පොල්වත්ත විද්‍යාලයටත් නගරයේ පාසල්වලටත් යන පාසල් දරුවන්ට මෙසේ පාලමක් නොමැතිකමින් දැඩි දුක් ගැහැට විඳීමට සිදුව තිබේ.1995 දී පමණ දමන ප්‍රාදේශීය සභාව මගින් අඩි තුනක පමණ පාලමක් සැදීමට ආරම්භ කළත් එය තවමත් සාදා නොමැත. ගොවීන්ගේ අස්වනු වෙළෙඳපළට ගෙනයාමේදී විකල්ප මාර්ග යොදා ගැනීම නිසා ලැබෙන ලාභයද අඩුවේ.මේ පිළිබඳ අදහස් දැක්වූ රසිකා නිලංගනි මහත්මිය.අපි රජයෙන් දරුවන්ට රස්සාවල් ඉල්ලන්නේ නෑ. ආධාර ඉල්ලන්නේත් නෑ. අපේ එකම ඉල්ලීම මේ පාළම හදලා දෙන එක. වී ටිකක් කොටාගෙන එන්න. ගෙදරට අවශ්‍ය බඩු ටිකක් ගේන්න උනොත් සෑහෙන්න මහන්සිවෙලා තමා එය කර ගන්න වෙන්නේ. දරුවෝ පාසල් යවලා ගැහි ගැහි ඉන්න වෙනවා ආපහු ගෙදර එනකල්. බැරි තැන පොඩි ඒ දණ්ඩක් දැම්මා. ඒකත් වතුර කාලෙට ගහගෙන යනවා.ඒ. ජී. ජිනදාස මහතාවැහිකාලෙට අපි කොටු වෙනවා සමහර අවස්ථාවල සති දෙක තුන ගමේම ඉන්නවා. අම්පාර නගරයට යන්න තියන පහසුම මාර්ගය. ගොයම් කපලා වී ටික ගේන්න ක්‍රමයක් නෑ. ගෙයක් හදා ගන්න සිමෙන්ති කොට්ටයක් ගේන්න ක්‍රමයක් නෑ. එක ඡන්ද අපේක්‍ෂකයෙක් ඇවිල්ලා කිව්වා මම ආයේ එන්නේ පාලමෙන් කියලා. ඡන්දේ ගත්තා අපහු නෙවේ මේ ගමට අවේ. මේවා රජයේ වැරදි නොවේ. මෙහේ ඉන්න දේශපාලනය කරන අයගේ වැරදි.මදුමාලි දිල්හානි -පාසල් සිසුවියක්මම පාසල් යන්නේ ඉගිනියාගල විදි්‍යාලයට පාසලට යන්න තියන පහසුම පාර තමා ගල්ඔය ගඟ හරහා තියන මේ පාර.මේ දවස්වල කොහොමහරි ඉස්කොලේ යනවා. වැහි කාලේ අපේ ගමේ බොහෝ දරුවෝ ඉස්කොලේ යන්නේ නෑ. අපේ ගෙවල්වලට ලයිට් දෙන්න තියන කණු භාගයක් වැහෙන්න ගගේ වතුර පිරෙනවා. මෙතනට පාලමක් දෙනවා නම් ගොඩාක් පිං අයිති වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=r1109262</link>
    <topic>මගීන්ගේ ජංගම දුරකතන කොල්ලකන කොට්ටාවේ ‘සෙල්ටෙල් කැප්ටන්’ අල්ලයි</topic>
    <author>මහරගම විශේෂ - වේහැල්ලේ පියතිලක</author>
    <content>කොට්ටාවේ සෙල්ටෙල් කැප්ටන් නැමැත්තකු මංකොල්ල කන ලද ජංගම දුරකතන පහක් සමඟ කොට්ටාව පොලිසියට කොටුවෙයි.ඉකුත් දිනෙක සැන්දෑවේ විශ්‍රාමික බැංකු නිලධාරියකු තම ජංගම දුරකතනය අතේ තියාගෙන බසයක් බලාපොරොත්තුවෙන් කොට්ටාව බස් නැවැතුම්පොළේ සිට ඇත. ඔහු ළඟට පැමිණි තරුණයකු ඔහුගේ අතේ වූ ජංගම දුරකතනය උදුරාගෙන දුවන්නට විය.දුරකතනය හිමිකරු කෑගැසූවිට “කියාපන් ඕන ලොක්කෙකුට... මං බය නැ. හැබැයි පොලිසියට කිව්වොත් වැඩේ වල්වෙයි” යනුවෙන් තර්ජනය කරමින් මංකොල්ලකරු මදක් දුව ගොස් දුරකතනයේ සිම් එක ගලවා විසිකර අසලවූ හෝටලයකට ඇතුළුවිය. දුරකතනය හිමිකරු එවේලේම පොලිසියට පැමිණිකළ අතර පොලිසිය වහාම ක්‍රියාත්මක විය. සැකකරු ඇතුළුවූ හෝටලයට පැමිණි පොලිස් නිලධාරියකු එහිදී දුරකතනය සමඟ ඔහු අත්අඩංගුවට ගත්තේ ය.සැකකරු පිළිබඳ කළ පරික්‍ෂණයේදී පසුගිය දෙමස තුළ පැහැරගන්නා ලද දුරකතන පහක් විවිධ අයට විකුණා තිබියදී සොයාගැනීමට පොලිසියට පත්වී ඇත.දුරකතන තුනක් කොට්ටාවේ හෝටල්වලට සහ එක් දුරකතනයක් බෞද්ධ හිමිනමකටද අලෙවිකර තිබියදී සොයාගනු ලැබිණි.සැකකරුගේ රැකියාව දුරකථන මංකොල්ල කෑම හා ඒවා විවිධ අයට විකිණීම බව එම පරීක්‍ෂණයේදී හෙළි වී තිබේ.ඔහු මංකොල්ල කන දුරකථන අලෙවි කිරීමට සහායවන තවත් අයකු පිළිබඳව කරුණු එළිදරව්වී ඇති අතර ඔහු අත්අඩංගුවට ගැනීමට මෙහෙයුමක් ක්‍රියාතමක කර ඇති බව පොලිසිය පැවසීය.කුඩුවලට ඇබ්බැහි වී සිටින සැකකරු මීට පෙරද විවිධ නීති විරෝධී ක්‍රියාවලට අසුවී කීප වතාවක්ම රක්ෂිත බන්ධනාගාර ගතවූවෙකි. මේ මංකොල්ලය සිදුකරන ලද්දේ ද රක්ෂි බන්ධනාගාරයෙන් ඇප මත නිදහස් වී සිටියදීය.දුරකතන මිලටගත් අයටද සොරබඩු මිලට ගැනිම යන චෝදනා යටතේ පරීක්‍ෂණ පැවැත්වේ.සැකකරු හෝමාගම මහේස්ත්‍රාත්වරයා වෙත ඉදිරියේ කරන ලදුව රක්ෂිත බන්ධනාගාරගත කර ඇත.නුගේගොඩ පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ කොට්ටාව පොලිස් ස්ථානාධිපති යු. ඩබ්ලිව්. තිලක්සිරි මහතාගේ උපදෙස් මත අපරාධ අංශයේ ස්ථානාධිපති උපාලි දිසානායක මහතා වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=r1109263</link>
    <topic>නින්දෙන් පිබිදුණු පුංචි බණ්ඩා සිහිනයේ ඉතිරි කොටස බැලීමට නැවත නිදි යහනට</topic>
    <author>රඹුක්කන උතුර සමූහ - විපුල එස්.කුමාරතුංග</author>
    <content>සුන්දර සිහිනයක අසිරිය විඳිමින් නිදි යහනේ සිටි පුංචි බණ්ඩා අඩනින්දෙන් අවදිව සුළු වේලාවකින් පසු සිහිනයේ ඉතිරි කොටස බැලීමට නැවතත් නිදි යහනට ගිය සිද්ධියක් රඹුක්කන නගරාසන්නයෙන් වාර්තා වේ.එම සිද්ධිය මෙසේ ය.පුංචි බණ්ඩා නගරයේ ව්‍යාපාරික කටයුත්තක නියෙළෙන අයෙකි. දිනක් තම ව්‍යාපාරයට අදාළ වෙළෙඳාම් කටයුතු වේලාසනින් අවසන් කර සිය නිවෙසට ගොඩවූයේ සවස්වරුවේ නිදහසේ ගත කිරීමේ අරමුණිනි. ඒ සඳහා කිසිවකුගේ බාධාවක්ද පුංචි බණ්ඩා හට නොවී ය. ඒ දියණිය සවස් වරුවේ පන්තියට රැගෙන යෑමට පුංචි බණ්ඩාගේ බිරිය ඇය සමඟ ගිය නිසාවෙනි. ඇඟපත සෝදා, දවල් ආහාරය ගෙන පුංචි බණ්ඩා තම කාමරයේ ඇඳට ගොඩවූයේ ඇති පදමට නිදා ගැනීමේ අරමුණෙනි. එම අරමුණ ඇඳට ගොඩ වී විනාඩි කීපයකින් ඉටුකර ගැනීමට හැකිවිය.පැය කීපයක් නින්දේ පසු වූ පුංචි බණ්ඩා හට අපූරු සිහිනයක අත්දැකීම් විදිමින් ටෙලි නාටකයක් රසවිඳින ආකාරයට රිසිසේ නැරඹීය. හිටිහැටියේ නිවෙස ඉදිරිපසින් කට හඬක් ඇසණි. ඒ තම දියණිය සහ බිරිය සවස පන්තිය අවසන් කර නිවෙසට පැමිණ ඇති බවයි. වහා ඇඳෙන් බිමට බැස ඒ දෙසට ගොස් චූටි දුව දැන්ද ආවේ කියා හිස අත ගා ඇසීය.මෙලෙස සුළු වේලාවක් ගත කළ පුංචි බණ්ඩාට තමන් දැකපු සිහිනය මතක් වී “චූටි දුව මම ලස්සන හීනයක් දැක්කා ඉතිරි ටික බලන්න මම ආයෙත් නිදා ගන්නවා කියා කාමරයට ගොස් ඇඳේ හාන්සි විය.ඇඳේ හාන්සි වී උඩුබැලි අත බලා සිටිමින් වහලය දෙස බලා සිටි පුංචි බණ්ඩා එකවරම නැගිටලා මොකද මේ සිද්ධ වුණේ කියලා කල්පනා කරමින් සිටි අතර ඔහුට සියල්ල වැටහිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=r1109264</link>
    <topic>පොලියට හිලව් වෙන්න ගොවියාගෙන් දුව ඉල්ලලා</topic>
    <author>තෙන්නකෝන් කුලසේකර</author>
    <content>ගොවියකු ලබා ගත් මුදලේ ‘පොලිය’ වෙනුවෙන් අවුරුදු විසි දෙකක ‘දියණියක්’ ඉල්ලූ පොලි මුදලාලි කෙනකු පිළිබඳ අපූරු පුවතක් කැකිරාව ප්‍රදේශයේ ගොවි ගම්මානයකින් වාර්තා වේ.වැව උතුරා කුඹුර පාළු විය. ඒ සමග ඇති වූ දැඩි නියඟයෙන් ද කුඹුර විනාශ වී ගියේ ය. දරුවන් හය දෙනකුගේ පියකු වූ හැට තුන් හැවිරිදි ගොවි මහතා උග්‍ර ආර්ථික අහේනියකට ගොදුරු විය. හේ පුරුදු පරිදි පොලි මුදලාලි සොයා ගොස් රුපියල් දහ දහක් පොලියට ගත්තේ ය. මාස දෙකක් පොලි ගෙවීමට නොහැකි විය.පොලි මුදලාලි ඔහු සොයා ආවේ ය. වහාම පොලිය ගෙවිය යුතු බවට ඔහු බල කළේ ය. ඔහු ඉදිරියේ බයාදු වූ ගොවියා මුදලත් පොලියත් ඊළඟ මාස් කන්නයේ කුඹුරු වගා කොට ආපසු දෙන බව පුන පුනා පැවසීය. එහෙත් මුදලාලි ඒ යෝජනාවට කැමති නොවීය.‘හොඳයි උඹට මම යෝජනාවක් කරන්නම්. මගේ උන්දැත් ඉන්නේ ලෙඩ ගානේ. ගෙදර වැඩක් පලක් කැර ගන්න කවුරුත් ඇත්තෙත් නෑ.මම රජ සැප දෙන්නම් උඹේ ලමිස්සී පොලියට හිලව් වෙන්න මගේ ගෙදරට එවපං. ආ..... මොකද උඹ කියන්නේ. සල්ලි ටික ලබන කන්නේ ගොයම් කපාපුවම ගනිමුකෝ ‘ යැයි පවසා ඇත.පොලි මුදලාලිගේ කථාවෙන් ගොවියාත් ගොවි බිරියත් අන්ද මන්ද වී එකිනෙකාගේ මුහුණු දෙස බලා සිටියදී “හොඳා මම එහෙනං යන්නං කල්පනා කරන්න දෙයක් නෑ. කෙල්ල එවපං බැයිනම් පොලිය එවපං. මාස දෙකේම. හැබැයි පුතෝ මම නරක මිනිහා කියන්න එපා” කියමින් පොලි මුදලාලි නිවසින් පිට ව ගොස් ඇත.සිද්ධිය සැලවීමත් සමග ගොවි දියණියගේ පෙම්වතා හා මිතුරන් ‘විසි දෙකේ කෑල්ල’ එවන්නදැයි පොලි මුදලාලිගේ අසන්නට පටන් ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=r1109265</link>
    <topic>දුම්රියේ යන කතුන්ගේ රන්මාල කොල්ලකා හෙරොයින් මිලදි ගන්න සල්ලි සොයලා</topic>
    <author>අත්තනගල්ල විශේෂ – ජයවීර සුගතපාල</author>
    <content>හෙරොයින් භාවිතයට මුදල් සොයා ගැනීමට කාන්තාවන්ගේ රන්මාල කොල්ලකෑමේ චෝදනා මත රිමාන්ඩ් භාරයේ රඳවා සිටි එකම පවුලේ අයියා මලෝ රුපියල් පන් දහසක මුදල් ඇප මත මුදාහැරීමට අත්තනගල්ල අතිරේක දිසා විනිසුරු ඩී. ඒ. රුවන් පතිරණ මහතා නියෝග කෙළේය.හීන්දෙණිය පට්ටිගොඩ දුම්රිය ස්ථානයේදී දුම්රියේ සිටි කාන්තාවකගේ ගෙළෙහි වූ රුපියල් හැට දාහක් වටිනා රන්මාලයක් කඩාගෙන පැන දුවද්දී දුම්රිය ස්ථානයේ සිටි අය මෙම දෙදෙනා අල්ලා වේයන්ගොඩ පොලිසියට බාරදීමෙන් පසු අධිකරණයට ඉදිරිපත් කර රිමාන්ඩ් භාරයට පත්කරන ලදී.අවුරුදු 24, 21 වයසේ පසුවන වේයන්ගොඩ රුක්මලේ පදිංචි අයියා මලෝ දෙදෙනා හෙරොයින් භාවිතයට ඇබ්බැහි වූවන් බවත්, කතුන්ගේ රන්මාල කැඩීමට අමතරව දුම්රිය මගීන්ගේ මුදල් පසුම්බි පැහැර ගැනීමේ යෙදී ඇති බව ඔවුන් පොලිසියට කළ ප්‍රකාශවලින් හෙළිවී ඇතැයි පැමිණිල්ල මෙහෙය වූ වේයන්ගොඩ පොලිසියේ අපරාධ අංශයේ සැරයන් කුමාරසිරි මහතා අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109261</link>
    <topic>අන්තර් මධ්‍යම බොක්සිං සූරතාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් සංවිධානය කරනු ලබන අන්තර් මධ්‍යම කාන්තා හා පිරිමි බොක්සිං තරගාවලිය හෙට (27) සිට 30 දින දක්වා සුගතදාස ගෘහස්ථ ක්‍රීඩාංගණයේදී පැවැත්වේ.බර පංති 10 බැගින් කාන්තා සහ පිරිමි තරග ඉසව්වලට ඇතුළත් මේ තරගාවලියට මෙරට බොක්සිං ක්‍රීඩාවේ ප්‍රකට යුද, නාවික, ගුවන්, පොලිසිය සහ ස්ලිම්ලයින්, යුනිචෙලා, තුරුලි සහ මාස් සදර්න් යන කණ්ඩායම් වලින් ක්‍රීඩක ක්‍රීඩිකාවෝ 150 කට අධික ප්‍රමාණයක් දැනටමත් අයැදුම්පත් යොමුකර තිබේ.මෙරට බොක්සිං තරග කැලැන්ඩරයට ඇතුළත් වාර්ෂික තරගාවලියක් වන අන්තර් මධ්‍යම බොක්සිං තරගාවලියේ පසුගිය වසරේ සූරතාව අත්කර ගැනීමට සමත් වූයේ යුද හමුදාවය. පිරිමි තරග අංශයේ බර පංති 4 ක සහ කාන්තා තරග අංශයේ බර පංති 3 ක රන් පදක්කම් දිනාගැනීමට යුද හමුදාව සමත් විය.කොතලාවල ආරක්‍ෂක පීඨය නියෝජනය කළ කේ. ඒ. සර්කා පසුගිය තරගාවලියේ හොඳම ක්‍රීඩිකාව වූ අතර ගුවන් හමුදාවේ එච්. එස්. ධනුෂ්ක හොඳම ක්‍රීඩකයාට හිමි සම්මානය දිනා ගත්තේය.පසුගිය වසරේ හොඳම පරාජිත ක්‍රීඩිකාව වූයේ ලීනියා ක්‍රීඩා සමාජයේ එල්. කේ. පි‍්‍රයදර්ශනීය.යුද හමුදාවේ එල්. පී. එස්. එල්. මධුසංඛ හොඳම පරාජිත ක්‍රීඩකයා බවට පත් විය.මෙවර තරගාවලියේ බර කිරීම් සහ වෛද්‍ය පරීක්‍ෂණ හෙට පෙරවරු සුගතදාස ගෘහස්ථ ක්‍රීඩාංගණයේදී සිදුකෙරෙන අතර තරග පැවැත්වෙන සියලුම දිනවල පස්වරු 4.00 ට තරග ආරම්භ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109262</link>
    <topic>ඉසිපතන-ත්‍රිත්ව අවසන් තරගයට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය විසින් සංවිධානය කරනු ලබන අන්තර් පාසල් 20 න් පහළ මයිලෝ ජනාධිපති කුසලාන රගර් තරගාවලියේ අවසන් පූර්ව වටයේදී කිංග්ස්වුඩ් විදුහල ලකුණු 47-0 ක් ලෙස පරාජයට පත්කළ ඉසිපතන විදුහලත්, සාන්ත පීතර විදුහල ලකුණු 32-14 ක් ලෙස පරාජයට පත් කළ ත්‍රිත්ව විදුහලත් අවසන් මහා තරගය සඳහා සුදුසුකම් ලැබීමට සමත්විය.දෙපිල අතර අවසන් මහා තරගය ලබන 30 වැනිදා රාජකීය ක්‍රීඩා සංකීර්ණයේදී පැවැත්වේ.ඉසිපතන-කිංග්ස්වුඩ්ඉසිපතන හා කිංග්ස්වුඩ් විදුහල් අතර පැවැති පළමු අවසන් පූර්ව තරගයේදී ලකුණු 47-0 ක ජයක් අත්කර ගැනීමට සමත් වූ ඉසිපතන පිලේ එම්. එස්. සහීඩ්, ප්‍රසාද් දේවින්ද, ෂානක කුමාර, නිපුන දේවින්ද, ඒ. පී. ධර්මදාස, එස්. එල්. ප්‍රනාන්දු සහ පී. මධුසංක විශිෂ්ට ලෙස ක්‍රීඩා කළහ.තරගයේ පළමු භාගය නිමාවන විට ඉසිපතන විදුහල ලකුණු 33-0 ක් ලෙස පෙරමුණ ගත්තේය. ඉසිපතන විදුහල ලකුණු 47 ට ගෝල් 6 ක් සහ උත්සාහක දිනුමක් ඇතුළත් විය.ත්‍රිත්ව-සාන්ත පීතරත්‍රිත්ව සහ සාන්ත පීතර විදුහල් අතර පැවැති දෙවැනි අවසන් පූර්ව තරගයේ පළමු භාගය නිමාවන විට ලකුණු 14-12 ක් ලෙස පෙරමුණ ගැනීමට සාන්ත පීතර විදුහල සමත් වුවද දෙවැනි භාගයේදී ත්‍රිත්ව විදුහල් පිලේ ක්‍රීඩකයන්ගේ සටන්කාමී ක්‍රීඩා විලාශය හමුවේ දැඩි පසුබෑමකට ලක්වීමට සිදුවිය.ගෝල් 2 ක් උත්සාහක දිනුම් 3 ක් සහ ඩ්‍රොප් ගෝලයක් මගින් සිය ලකුණු සංඛ්‍යාව රැස්කිරීමට ත්‍රිත්ව විදුහල සමත්වූ අතර සාන්ත පීතර විදුහලට ලකුණු 14 හිමිවූයේ ගෝල් 2 ක් මගිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109263</link>
    <topic>ලසිත් මාලිංග මුම්බායි පිලට ජය ගෙනේ</topic>
    <author/>
    <content>සටන්කාමි ඉනිමක නිරතවූ මුම්බායි පිලේ ලසිත් මාලිංග පන්දු 18ක දී නොදැවී ලකුණු 37ක් රැස් කරමින් චැම්පියන් ලීග් තරගාවලියේ චෙන්නායි පිල සමග පැවැති තරගයේදී කඩුලු 3ක ජයග්‍රහණයක් කරා සිය කණ්ඩායම මෙහෙයවීමට සමත්විය.පළමුව පන්දුවට පහරදුන් චෙන්නායි පිල කඩුලු 3කට රැස් කළ ලකුණු 158 හඹා ගිය මුම්බායි පිලේ අග පෙළ පිතිකරුවකු ලෙස මාලිංග පිටියට පැමිණෙන විට ජයග්‍රහණය සඳහා ඕවර 4.4කදී ලකුණු 53ක් රැස් කර ගත යුතුව තිබුණි. ඉතිරිව තිබුණේ කඩුලු 3ක් පමණි.මාලිංග ස්ටම්ප් කිරීමකට හසුකරගැනිමට තිබූ අවස්ථාවත් කඩුලු රකින චෙන්නායි පිලේ නායක මහේන්ද්‍ර සිං දෝනිට මග හැරී ගිය අතර ඉන් ප්‍රයෝජන ගත් මාලිංග හතරේ පහර 3ක් සහ හයේ පහර 3ක් එල්ල කරමින් මුම්බායි පිල ජයග්‍රහණය දක්වා රැගෙන යනවිට ඉනිම නිමාවීමට තවත් පන්දුවක් ද ඉතිරිව තිබිණි.ඔහුට අනගි සහායක් දුන් හර්බජන් සිං නොදැවී ලකුණු 19ක් රැස් කළේය.චෙන්නායි පිල – 158/4 (ඕවර 20) මයිකල් හසී 81, මහේන්ද්‍ර සිං දෝනි නොදැවී 22 (අබූ අහමඩ් 35/2, ලසිත් මාලිංග 29/2)මුම්බායි පිල 159/7 (ඕවර 19.5) ලසිත් මාලිංග නොදැවී 37, ඒඩ්න් බ්ල්සාඩ් 28 (සුරේෂ් රයිනා 6/2, ඩ්වේන් බ්‍රාවෝ 22/2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109265</link>
    <topic>ශ්‍රී ලංකා පිල ආසියානු වොලිබෝල් සුපර් ලීග් වටයේ</topic>
    <author/>
    <content>ඉරානයේ ටෙහෙරාන් නුවර පැවැත්වෙන ආසියානු ජ්‍යෙෂ්ඨ පිරිමි වොලිබෝල් තරගාවලියේදී ප්‍රබල ඉන්දුනීසියානු කණ්ඩායම සමඟ තරග වැදුණ ශ්‍රී ලංකාව තරග වට 3-2ක් ලෙස ජය අත්කර ගනිමින් වොලිබෝල් ඉතිහාසයේ පළමු වතාවට ආසියානු සුපර්ලීග් වටයට සුදුසුකම් ලැබීමට සමත්විය.අසනීප තත්ත්වයක් හේතුවෙන් මේ තරගයෙන් ශ්‍රී ලංකා පිලේ නායක සමීර ඒකනායකට ඉවත්වීමට තීරණය කර තිබුණ ද පෙර තරගවලදී විශිෂ්ඨ දස්කම් පෑ ශ්‍රී ලංකා නායකයා අසනීප තත්වය මධ්‍යයේ වුවද අවසන් මොහොතේදී කණ්ඩායමට එක්වීම විශේෂ සිදුවීමකි.ඉරානයේ ටෙහෙරාන් නුවර 16 වැනි වරට පැවැත්වෙන මේ තරගාවලියේ කාණ්ඩ 4 ක් යටතේ රටවල් 16ක් සහභාගි වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109264</link>
    <topic>ගුවන් හමුදාව-කොළඹ කාන්තා විදුහල ඔරු පැදීමේ සූරතා දිනති</topic>
    <author/>
    <content>ශ්‍රී ලංකා ආධුනික ඔරු පැදීමේ සංගමය සංවිධානය කළ සමස්ත ලංකා ඔරු පැදීමේ තරගාවලියේදී පිරිමි සූරතාව ශ්‍රී ලංකා ගුවන් හමුදාව විසින් ද කාන්තා සූරතාව කොළඹ කාන්තා විද්‍යාලය විසින් ද දිනා ගනු ලැබීය.පිරිමි හා කාන්තා අනුසූරතා ද්විත්වයම කොළඹ ඔරු පදින්නන්ගේ සංගමය දිනා ගත් අතර පිරිමි අංශයේ තුන්වැනි ස්ථානය ශ්‍රී ලංකා නාවික හමුදාව විසින් ද කාන්තා අංශයේ තුන්වැනි ස්ථානය මියුසියස් විද්‍යාලය විසින් ද දිනාගත්හ.තරගාවලිය පසුගියදා බොල්ගොඩ වැව් තීරයේදී ශ්‍රී ලංකා ආධුනික ඔරු පැදීමේ සංගමයට අනුබද්ධ සියලුම ක්‍රීඩා සමාජයන්ගේ සහභාගීත්වයෙන් පැවැත්විණි.තරග ප්‍රතිඵල16න් පහළ පිරිමි සූරතාව - සාන්ත තෝමස් විද්‍යාලය, කාන්තා සූරතාව - කොළඹ කාන්තා විද්‍යාලය,19න් පහළ පිරිමි සූරතාව - කොළඹ ආනන්ද විද්‍යාලය, කාන්තා සූරතාව - කොළඹ කාන්තා විද්‍යාලය19න් ඉහළ පිරිමි සූරතාව - ශ්‍රී ලංකා ගුවන් හමුදාව, කාන්තා සූරතාව - ශ්‍රී ලංකා යුද හමුදාවවිවෘත පිරිමි සූරතාව -ශ්‍රී ලංකා ගුවන් හමුදාව,කාන්තා සූරතාව - කොළඹ කාන්තා විද්‍යාලය.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109266</link>
    <topic>ආබාධිතවූවන්ගේ වොලිබෝල් සංචිතයට අයැදුම්පත් කැඳවයි</topic>
    <author/>
    <content>චීනයේ බීජිං නුවර නොවැම්බර් 16 දා ඇරැඹීමට නියමිත වාඩිවී සිට ක්‍රීඩා කිරීමේ ආසියාතික වොලිබෝල් තරගාවලිය සඳහා සහභාගි වන ශ්‍රී ලංකා පිරිමි කණ්ඩායම තෝරාගැනීමේ පුහුණු සංචිතය සඳහා තේරීම් පරීක්‍ෂණ ඔක්තෝබර් මස 1, 2 දෙදින අඹේපුස්ස සිංහ රෙජිමේන්තු මධ්‍යස්ථාන ගෘහස්ථ ක්‍රීඩාංගණයේදී පැවැත්වේ.මේ සඳහා සහභාගි වීමට කැමති ආබාධිත වොලිබෝල් ක්‍රීඩකයන් එදින පෙරවරු 8.00 ට වාර්තා කරන ලෙස එම සම්මේලනය දන්වා සිටියි. වැඩි විස්තර සඳහා දුරකථන අංක 0718623123 මගින් විමසිය හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=s1109267</link>
    <topic>ආරක්ෂක සේනා බළමුළුව යුද හමුදා ජූඩෝ සූරතාව ජය ගනී</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදා අන්තර් රෙජිමේන්තු ජූඩෝ (සූරතා) තරගාවලියේ සමස්ථ සූරතාව ලකුණු 49 ලබා ගත් ජාතික ආරක්ෂක බළමුළුවට හිමිවිය. ලකුණු 13, ලබා ගත් ගජබා රෙජිමේන්තුව සහ සිංහ රෙජිමේන්තුව සම අනුසූරතාවයන් දිනා ගැනීමට සමත් වූහ.සූරතා තරගාවලියේ සූරයා විවෘත තරගයේ සමීර එස්.ඒ.එම්.ඩී (ජා.ආ.බ. මු.)ආධුනික තරගාවලියේ සමස්ත සූරතාවය ලකුණු 28 ලබාගත් ජාතික ආරක්ෂක බලමුළුවට හිමි වූ අතර, එහි අනුසූරතාවය ලකුණු 24 ලබා ගත් ශ්‍රී ලංකා සිංහ රෙජිමේන්තුවට හිමි විය. මේ තරගාවලියේ සූරයා ලෙස චමින්ද ඇල්බට් (ජා.ආ.බ.මු) කාන්තා ආධුනික තරගයේ සූරිය ලෙසට ඩබ්ලිව්.වී.එන්. චන්ද්‍රසේන ට හිමිවිය.තරගාවලිය හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේ දී දින තුනක් පුරා පැවැති ඇති අතර, මේ සඳහා රෙජිමේන්තු 13 කට අයත් ක්‍රීඩක ක්‍රීඩිකාවන් තරඟ ඉසව් තිහකට සහභාගී වූහ. තරගාවලියේ ජය සංකේත ප්‍රදානය කිරීම, යුද හමුදා ස්වේච්ඡා බළසේනා සේනාවිධායක මේජර් ජෙනරාල් ඩී.ආර්.ඒ’බී. ජයතිලක මහතාගේ ප්‍රධානත්වයෙන් සිදු කෙරිණි.මේ අවස්ථාවට යුද හමුදා ජූඩෝ සංගමයේ සභාපති බ්‍රිගේඩියර් ආර්.වී.උඩවත්ත, යුද හමුදා ක්‍රීඩා අධ්‍යක්ෂ බ්‍රිගේඩියර් රෝහණ බණ්ඩාර, බ්‍රිගේඩියර් එච්.ඩී. කාරියවසම්, බ්‍රිගේඩියර් එච්.පලිහක්කාර යන නිලධාරීන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f110926_1</link>
    <topic>දේශපාලන බලය ගන්න නම් ජනතාවගේ ආශීර්වාදය අවශ්‍ය යි</topic>
    <author/>
    <content>නොබෝදා පැවැත්වීමට නියමිත පුංචි ඡන්දය, සුවිශේෂී නිදහසක් තිබියදීත් ආණ්ඩුවට මෙතරම් චෝදනා ඇයි?, පක්‍ෂය මාරු කිරීම, මෙ රටේ මුස්ලිම් ජනතාවගේ ඡන්දය තවමත් එජාපයට ද? යනාදී කරුණු කාරණා රැසක් පිළිබඳව අද අපේ සාකච්ඡාව වැඩ බලන පරිසර ඇමැති අල්හාජ් ඒ. ආර්. එම්. අබ්දුල් කාදර් සමඟ යි.මමත්, කෙළින්ම දේ්ශපාලනය ගැන කතා කරනවාට බොහෝම කැමැතියි. දැන් බලන්න මේ පුංචි ඡන්දය. ලංකාවේ අවස්ථා දෙකකදී මේ ඡන්දය තිබ්බා. පළමු සැරේ මේ අවුරුද්දේ මාර්තු 17 ඡන්දය තිබ්බා. ඒ ආයතන 234 කට. ඉන් පළාත් පාලන ආයතන 205 ක බලය සන්ධානයට ලැබුණා. දෙවැනි වටයේ දී ඡන්දය ජුලි 22 දා තිබ්බා. ආයතන 65 කට. ඉන් ආයතන 45 කම බලය ලැබුණේ බුලත් කොළයට. දැන් තවත් ආයතන 23 ක ඡන්දය තිබෙනවා. මේ සැරේ 23 ම බලය බුලත් කොළයට යි ලැබෙන්නේ. එහි කිසි වෙනසක් නෑ.මම අවුරුදු 40 ක් ම දේ්ශපාලනය කරපු කෙනෙක්. මට තේරුම් යන එක් කරුණක් තමයි අපේ ජනාධිපතිතුමා දිනෙන් දින මහජනතාවගේ ආදරයට, ගෞරවයට පාත්‍ර වෙනවා. ඒක එතුමාගේ වාසනාව යි. ඒකට අපිට දොස් කියන්න බෑ.දෙවැනි වටයේ ඡන්දයේ දී බුලත් කොළයට උතුරු - නැගෙනහිර ආයතන කිහිපයක බලය ආවා. ඒක ඉතාම වැදගත්. එය වටිනා පණිවුඩයක් ලබාදෙන ප්‍රතිඵලයක් වුණා.සියයට සියයක්ම දිනා ගන්න ඒ අවස්ථාවේ නොහැකි වුණත් උතුරු පළාතෙන් හොඳ පණිවුඩයක් රටට, ජාත්‍යන්තරයට ලැබුණා. ඒ වාගේ නොවෙයි, මෙවර ඡන්දය තිබෙන ආයතන 23 හි ස්වරූප ය. බුලත් කොළය මේවා සියල්ල ම අනිවාර්යයෙන්ම ජයග්‍රහණය කරනවා.අවුරුදු තිහක් ම ප්‍රභාකරන්ගේ මිනීමරු පාලනයෙන් බැට කාලයි හිටියේ. ප්‍රභාකරන් කිව්වේ වෙඩි උණ්ඩයෙන්, කාලතුවක්කුවෙන්, බෝම්බයෙන් හැර ඒ අයට විමුක්තියක් ලබා ගන්න බෑ කියලා. මෙහේම මතයක් දරපු පිරිසක් එකවර ඡන්දය, ඡන්ද බලය කෙරෙහි විශ්වාසය තබා ඡන්දය පාවිච්චි කිරීම වඩාත් යහපත්, හොඳ ප්‍රවණතාවයක් ලෙස මම දකිනවා.නිමා වූ ඡන්දයේ දී ඒ දේයි එහි සිදු වුණේ. ඔවුන් ඡන්ද පොළට ගිහින් නිදහසේ, බියෙන් හා සැකයෙන් තොරව තමන්ට කැමැති පක්‍ෂයකට, පිරිසකට ඡන්දය පාවිච්චි කළා. ඒකම මදිද? ආණ්ඩුවට විරුද්ධව බොරු චෝදනා කරන්නත් ඉඩක්, නිදහසක් අද රටේ තිබෙනවා. මේකයි අපි රටේ ජනතාව ලබන සුවිශේෂී නිදහස.ඇත්තම කතාව මේකයි. ජනාධිපතිතුමා මේ රට දෙකඩ වෙන එක නතර කළා නේ. අපි වාගේ සම්පත් බහුල, ස්වභාවික සෞන්දර්යයෙන් පිරි රටවල් කුඩා කුඩා කෑලිවලට කැඩෙනවාට බටහිර දියුණු, ධනවත් රටවල් කැමැති යි. ඒ අය නිතරම බලන්නේ තමන්ගේ වාසියට, සම්පත් ටික කොල්ල කන්න. පුංචි පුංචි රටවල්වල ප්‍රශ්න ඇති කරන එකයි.මේ බව හොඳට තේරුම් ගත් අභීත නායකයෙක් තමයි අපේ ජනාධිපතිතුමා. එතුමා කවදාවත් මේ රට දෙකට කැඩෙන්න ඉඩ තියන්නේ නැති නායකයෙක්. ඒ වාගේ දක්‍ෂ, අභීත නායකයින් පුංචි රටවලින් බිහි වුණාම බලවත් රටවල් ඒ අයට කැමැති නෑ. ඒ අය බලන්නේ කොහොම හරි ඒ නායකත්වය බිඳ දාන්න යි.මේවාට උල්පන්දම් දෙන ආගමක්, ජාතියක්, රටක් ගැන කිසිදු ඇල්මක්, කැක්කුමක්, ආදරයක් නැති දුර්වල දේශපාලන නායකයෝත් ටික දෙනෙක් ඉන්නවා. මේ වාගේ පිරිස් විසින් කරන්නේ තමන්ගේ රටේ ජනාව, රටට එරෙහිකරවීම යි. බටහිරින්, දියුණුයි කියන රටවලින් තමන් ට ලැබෙන පුංචි වාසියකට මුලා වී ක්‍රියා කිරීම යි. අද සිදු වෙන්නේත් ඒ දේයි.මේ ආණ්ඩුවේ ශක්තිමත්භාවය පිළිබඳ කිසිම ප්‍රශ්නයක් නෑ. බෙහෝම ස්ථාවරයි. ඒ නිසා බොරු චෝදනා ඉදිරිපත් කර රට සංවර්ධනය කරා ගෙන යන වැඩපිළිවෙළ කඩාකප්පල් කිරීමයි මේ විරුද්ධවාදින්ගේ අරමුණ. ඒවා කවදාවත් ජය ගන්නේ නැති දේවල්. දේශපාලන බලය ලබා ගන්න නිකම් බෑ. එයට රටේ මහජනතාවගේ කැමැත්ත, ආශීර්වාදය තිබෙන්න ඕනෑ.මම, ඒ තීරණය ගත්තේ මාගේ දිස්ත්‍රික්කයේ ම ජනතාවට සේවය කිරීමට යි. ඒ හැර වෙන කිසිම පෞද්ගලික වාසියක් ගැන මම හිතුවේවත් නෑ. හිතන්නේවත් නෑ. අපි මහජනතාව සමඟ දේශපාලනය කරන පිරිසක්. මටත් පෙනෙනවානේ රටේ, ලෝකේ සිදු වන්නේ කුමක් ද? කියා.අපේ ජනාධිපතිතුමාට ජාති බේද, ආගම් බේද, දේශපාලන බේද, කුලමල බේද කිසිවක් නෑ. ඕනෑම වේලාවක සිනා මුසු මුහුණින් ඉන්නේ. ඔක්කෝටම එකාවාගේ, සමානව සලකනවා. එවන් නායකයෙක් තමයි රටකට, සමාජයකට අවශ්‍යය.එතුමා සමඟ අත්වැල් බැඳ ගත්තායින් පස්සේ, අපේ ප්‍රදේශවල ජනතාව මට වඩාත් ප්‍රශංසා කළා. එතුමා මිලියන 300ක් මහා මාර්ග නවීකරණය කිරීමට පමණක් ලබා දුන්නා. එතුමා වාගේ නායකයෙක් එක්ක වැඩ කිරීම පහසුයි.එතුමා විශේෂයෙන් මුස්ලිම් ජනතාවගේ දිගුකාලීන මිත්‍රයෙක්, ඥාතියෙක්, සහෝදරයෙක් වාගේ කිව්වාත් වරදක් නැති තරම්.එතුමාට ඕනෑම සමාජ කොට්ඨාසයක ප්‍රශ්න තේරුම් ගන්න හැකි පුදුම මානව හදවතක් තිබෙනවා. ඒකයි අපි එතුමා සමඟ ඒකරාශී වුණේ.නෑ, ඒක වැරැදි මතයක්. මම දේශපාලන වශයෙන් කුමන නායකයාවත් වර්ණනා කරන්නේ නෑ. මම කියන්නේ මම දකින දේයි.මඩ ගහන්න මට වුවමනාවක් නෑ. ජනාධිපතිතුමාගේ මම දකින ගති ලක්‍ෂණ කීම, එතුමා වර්ණනා කිරීමක්ද? ඒක මාගේ අයිතියනේ. අද එක්සත් ජාතික පෙරමුණේ සිටින නායකයා, නායකත්වය ලබා ගන්න දඟලන පිරිසගේ මේ කියන ගති ලක්‍ෂණ නෑ. ඉතින් මම මොනවා කරන්න ද? මම කවදාකවත් දේශපාලනයට මඩ, අවලාද නඟන්නේ නෑ. හැබැයි මම එකක් කියන්නම් එක්සත් ජාතික පක්‍ෂයට ආයේ ගොඩ ඒමක් නෑ. ඔවුන් ජනතාව ගෙන් ඈත් වෙලා ඉන්නේ.මම මුලින්ම කිව්වා වාගේ ඔවුන්ට අන්ත පරාජයක් ලැබෙනවා මයි. ඒ මොකද? මහජනතාව ඔවුන් පිළිබඳව විශ්වාස තබන්නේ නෑ. ඔවුන්ට රට, රටේ ජනතාව දිනවන තිරසාර වැඩපිළිවෙළක් නෑ. ඒ අයගේ අභ්‍යන්තර ප්‍රශ්නවලටත් විසඳුම් සොයා ගන්න බැරිව කොහොම ද? මහජනතාව ගේ ප්‍රශ්නවලට විසඳුම් ලබා දෙන්නේ. මේක මේ රටේ බුද්ධිමත් ඡන්දදායකයින් හොඳට දන්නවා.දැන් තිබෙන්නේ, රටට, ගමට, නගරයට වැඩ කිරීමයි. ඒ සඳහා ජනාධිපතිතුමා, ආණ්ඩුව, පළාත් සභා බලය සියල්ල ම තිබෙන සන්ධානයට හැර වෙනත් කෙනෙකුට බලය ලබාදීමෙන් කරන්න බෑ.ඒ නිසා මේ වෙලාවේ මේ රටේ සිංහල, දමිල, මුස්ලිම් සියලු දෙනා සන්ධානයට තම ඡන්දය ලබාදිය යුතු වෙනවා. මහජනතාව අපිටත් වඩා හොඳින් ඒ යුතුකම ඉටු කරන බව මට විශ්වාස යි.අද එක්සත් ජාතික පෙරමුණට, විපක්‍ෂයට හොඳ අපේක්‍ෂක කණ්ඩායමක් ඉදිරිපත් කරන්න බැරි තරමට දුර්වල වෙලා ඉවරයි. බංකොලොත් වෙලා ඉවරයි. මම ඒ නිසා මහනුවර ජනතාවට කියනවා. විශේෂයෙන් මුස්ලිම් ප්‍රජාවගෙන් මම ඉල්ලා සිටින්නේ මේ වේලාවේ ජනාධිපතිතුමා සමඟ එකතුවෙන ලෙසයි.මොන බොරු කතා ද ඒවා. එහෙම එකම පක්‍ෂයක ඇලි ගැලී සිටින්නට මේ රටේ මුස්ලිම් ජාතිකයෝ තබා සිංහල, දෙමළ වෙන ජාතිකයෙකුවත් කැමැති නෑ. ජනතාව ඉන්නේ රට, ජනතාව දිනවන ඔවුන්ට දැනෙන, පෙනෙන සංවර්ධනයක් සිදුකරන පක්‍ෂයක් එක්ක යි.ජනාධිපතිතුමාගේ නායකත්වයෙන් අද රටේ සිදු කරන තරම් සංවර්ධනයක් මම, මාගේ ජීවිත කාලයට ම දැකලා නෑ. ඒක තමයි ඇත්ත කතාව. ජනතාවත් ඉන්නේ මේ යථාර්ථය එක්කයි. අපිට ඒක නතර කරන්න බෑ.දැන් විපක්‍ෂයටත් තියෙන්නේ, මේ ආණ්ඩුවේ රට දියුණු කරන වැඩපිළිවෙළට උදව් කිරීම යි. එවිට ජනතාව තේරුම් ගනියි වික්‍ෂයත් රටට යම් සේවාවක් ඉටු කරනවා කියා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109261</link>
    <topic>ජනතා යුගයේ ආරම්භකයා</topic>
    <author/>
    <content>2011 සැප්තැම්බර් මස 26 වන දිනට යෙදෙන ශ්‍රී ලංකා නිදහස් පක්‍ෂ නිර්මාතෘවර එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ ගුණ සැමරුම වෙනුවෙනි...ශ්‍රී ලංකාවාසී ජනතාව ජනතා යුගයේ ආරම්භය ලෙස සලකන්නේ 1956 අප්‍රේල් මස 5, 7, 10 යන දිනවල පැවති මහ මැතිවරණයෙන් ජයගෙන 1957- 04-12 දින අග්‍රාමාත්‍යවරයා වශයෙන් දිවුරුම් දුන් බණ්ඩාරනායක මැතිඳුන්ගේ යුගයෙන් පසුව ඇතිවූ කාලපරිච්ඡේදයයි. ශ්‍රී ලංකා නිදහස් පක්‍ෂය ප්‍රධාන හවුල්කරු වශයෙනුත්, විප්ලවකාරී ලංකා සමසමාජ පක්‍ෂය භාෂා පෙරමුණ ආදි පක්‍ෂ කිහිපයකින් සහ ස්වාධීන මන්ත්‍රීවරුන් කිහිප දෙනෙකුගෙන් සමන්විත මහජන එක්සත් පෙරමුණ එදා බලයට පත් විය. එතුමා 1956 මැතිවරණය සඳහා ඉදිරිපත් කළ ප්‍රතිපත්ති ප්‍රකාශනයේ සඳහන් වැදගත් පොරොන්දු කීපයක් ක්‍රියාත්මක කිරීමට අවශ්‍ය නීති සම්පාදනය කළ අතර, බොහොමයක් ක්‍රියාත්මක කිරීමට අවස්ථාවක් ලැබුණේ නැත. දේශීය ධනවාදීන් ඔවුන්ගේ අභිමතාර්ථ බණ්ඩාරනායක අගමැතිතුමා මගින් සාක්ෂාත් නොවීම නිසා, බෞද්ධ භික්ෂුවක ලෙස පෙනී සිටිය අයකුගේ වෙඩි පහරින් 1959 සැප්තැම්බර් මස 26 වෙනිදා අභාවප්‍රාප්ත විය. එහෙත් එතුමා ආරම්භ කළ නිර්ධන පන්තිය ආර්ථික, සාමාජිය හා දේශපාලන අර්ථයෙන් නඟාසිටුවීමේ මහා සටන් ව්‍යාපාරය ශ්‍රී ලංකා නිදහස් පක්‍ෂයේ ඊළඟ භාරකරුවන් විසින් දහසකුත් එකක් මාරක බාධක මධ්‍යයේ ක්‍රියාත්මක කළේය.1948 පෙබරවාරි 04 වෙනිදා නෛනකශ්‍රීන් විරාජමාන මහ බ්‍රිතාන්‍ය කිරීටයෙන් ලැබුණු නිදහස ලේ බිඳක්වත් නොසොල්වා ලබාගන්නේ යැයි එවකට බලයේ සිටි එක්සත් ජාතික පක්‍ෂය උදම් ඇනීය. එහෙත් එදා ජනතාවට අවශ්‍ය නිදහස කවදාවත් නොලැබුණ බැව් පැරැන්නන්ගේ මතය වී තිබුණි. දේශීය භාෂා රාජ්‍ය භාෂා බවට පත් කිරීම බණ්ඩාරනායක අගමැතිතුමන්ගේ ප්‍රථම කාර්යය විය.එහි පළමු අදියර ලෙස සිංහලය රාජ්‍ය භාෂාව කිරීම සිදුකළ අතර, දෙමළ භාෂාවේ සාධාරණ පාවිච්චිය පිළිබඳ පනත පාර්ලිමේන්තුවට ඉදිරිපත් කළ නමුත් විපක්‍ෂයේ සහ සමහර සිංහල බෞද්ධ සංවිධානවල විරෝධතාවය නිසා තාවකාලිකව යටපත් විය.සිංහලය රාජ්‍ය භාෂාව කිරීම පිළිබඳව මෙන්ම එතුමාගේ දේශීය භාෂා ප්‍රතිපත්තිය අද විවේචනයට ලක්කරන්නෝ එය වසර 30 ක යුද්ධයකට හා ජනවාර්ගික අර්බුදයට තුඩු දුන් බැව් ප්‍රකාශ කරති. එහෙත් එතුමන් ඔක්ස්ෆර්ඩ් සරසවියේ සිට ශ්‍රී ලංකාවට පැමිණ ප්‍රදේශවාසීන් පැවැත්වූ කළගෙඩිහේනේ පිළිගැනීමේ උත්සවයේදී 1925 මාර්තු 03 වෙනිදා කැඩිච්ච සිංහලෙන් කියා සිටියේ “මම අද ඔබට තේරුම්ගත හැකි භාෂාවෙන් දක්‍ෂ ලෙස කතා කිරීමට නොහැකිවීම ගැන ඔබගෙන් සමාව ඉල්ලා සිටින අතර, මාස 03 ක් ඇතුළත ඒ අඩුපාඩුව මඟහරවා ගන්නා බවත් කියනවා” යැයි කී කියමනෙන් එතුමාගේ අභිලාෂය කුමක්දැයි මොනවට පැහැදිලි වේ. හැරත් එතුමා 1945 ජනාවරි 19 වෙනිදා රාජ්‍ය මන්ත්‍රණ සභාවට ඉදිරිපත් කළ “නිදහස් ලංකා” ආණ්ඩුක්‍රම ව්‍යවස්ථා පනතේ ස්වදේශීය භාෂා පාවිච්චිය ඉහළින්ම පිළිගෙන තිබුණි.කිසිදු ලෝක බලවතෙකුට පක්‍ෂපාතීත්වය දැක්වීම එතුමාගේ ප්‍රතිපත්තිය නොවීය. ශ්‍රී ලංකා නිදහස් පක්‍ෂයේ නොබැඳුණු විදේශ ප්‍රතිපත්තියේ ආරම්භකයා බණ්ඩාරනායක අගමැතිතුමාය. එතුමා කොමියුනිස්ට් රාජ්‍යයන් වන රුසියාව හා චීනය සමඟ රාජ්‍ය තාන්ත්‍රික සම්බන්ධතා ඇතිකර ගත් අතර, ත්‍රිකුණාමලයේ සහ කටුනායක පිහිටි එක්සත් රාජධානියට අයත් යුද කඳවුරු ඉවත් කිරීමට සුහද සාකච්ඡා මාර්ගයෙන් ක්‍රියා කළේය.ධනෝපායන මාර්ග සීමිත සංඛ්‍යාවක් දෙනා හට නොතිබිය යුතු බවත් ඒවා පොදු ජනයා අතර ගලා යාමට සැලැස්විය යුතුය යන විශ්වාසයේ පිහිටා ප්‍රධාන පොදු සේවා ව්‍යාපාරික ආයතන ජනසතු කිරීම ශ්‍රී ලංකා නිදහස් පක්‍ෂයේ ප්‍රතිපත්ති ප්‍රකාශයට ඇතුළත් කළ එතුමා 1958 වන විට වරාය හා මාර්ග ප්‍රවාහනය ජනසතු කර රජයේ පාලනය යටතේ වූ මණ්ඩලවල අධීක්‍ෂණයට පවරා දීමටත් ක්‍රියා කළේය. ඉඩම් හිමියන් විසින් සූරාකෑමට ලක්කරනු ලැබූ අඳ ගොවියා නිදහස් කර දහඩිය මහන්සියෙන් උපයන ධනයට වැදගත්කමක් ලබාදෙමින් කුඹුරු පනතේ විධිවිධාන එළිදැක්වීමට දිවංගත පිලිප් ගුණවර්ධන මැතිතුමන් සමඟ එක්ව ක්‍රියාකර සාර්ථකව එම කාර්යය ජයග්‍රහණය කළේය.1899 ජනවාරි මස 08 දින ඉපදී, ගල්කිස්ස සාන්ත තෝමස් හා මහා බ්‍රිතාන්‍යයේ ඔක්ස්ෆර්ඩ් සරසවියෙන් ඉගෙන බැරිස්ටර්වරයෙකු වූ එතුමා වේයන්ගොඩ මන්ත්‍රීවරයා ලෙස රාජ්‍ය මන්ත්‍රණ සභාවට නිතරගයෙන් තේරී පත් විය. එතුමන් 1951 ජූලි 12 තමන්ගේ අභිලාෂයන් එක්සත් ජාතික පක්‍ෂයෙන් ඉටු නොවන බැව් දැන ඉන් ඉවත් වී විරුද්ධ පක්‍ෂයේ අසුන් ගත්තේය. එදාම එතුමන් සමඟ බෙලිඅත්ත මන්ත්‍රීව සිටි ඩී. ඒ. රාජපක්‍ෂ මැතිතුමා ද එක්සත් ජාතික පක්‍ෂයෙන් ඉවත්ව විරුද්ධ පක්‍ෂයේ අසුන් ගත්තේය.959 සැප්. 26 වෙනිදා එතුමා ඝාතනය කිරීමෙන් “තිත” තැබුවා යැයි සිතා සිටි ධනපති පංති අභිලාශයන් යටපත් කරමින් 1960 ජූලි මැතිවරණයේදී එතුමාගේ ආදරණීය බිරිඳ සිරිමාවෝ බණ්ඩාරනායක මැතිනිය, ශ්‍රී ලංකා නිදහස් පක්‍ෂයේ ප්‍රතිපත්ති අකුරටම ක්‍රියාත්මක කිරීමට සමත් වූවාය. 1960 – 65 දක්වාත්, 1970 – 1977 දක්වාත් කාලපරිච්ඡේදයන් දෙකකදී කළ නොහැකි වූ ඉතිරි කටයුතු 1994 දී ශ්‍රී ලංකා නිදහස් පක්‍ෂය ප්‍රමුඛ පොදුජන එක්සත් පෙරමුණ බලයට පත්කිරීමෙන් හා 2004 දී එක්සත් ජනතා නිදහස් සන්ධානය බලයට පත් කිරීමෙන් සාක්ෂාත් කර ගැනීමට ශ්‍රී ලාංකීය ප්‍රගතිශීලී ජනතාව සමත් වූහ.සිය අනභිභනීය නායකයාගේ විදේශ ප්‍රතිපත්තිය 1960 – 1965, 1970 – 1977 හා 1994 – 2011 යුගවලදී අකුරටම පිළිපැදීම නිසා වසර 30 කටත් වඩා ඔද්දල් වී ගිය ජනවාර්ගික යුද්ධය හා අර්බුදය සදාකාලිකව නොනැගිටින සේ අවසන් කිරීමට බණ්ඩාරනායක මැතිතුමාගේ විදේශ ප්‍රතිපත්ති අකුරටම පිළිපදින අප පක්‍ෂයේ වර්තමාන නායකත්වයට හැකි විය.එහෙත් ලෝක ධනවාදයත්, දේශීය ධනවාදයත් එකට බැඳී ඇති නිසා ඒවා පහසුවෙන් යටපත් කිරීම වූ කලී මහමෙරටත් වඩා බරපතළ කාර්යයකි. මානව හිමිකම් ආදී නෙයෙක් පාට පාට ඇඳුම් ඇඳගෙන එන ලෝක ධනවාදී ව්‍යාපෘතින් ඇතත් මහින්ද චින්තන ප්‍රතිපත්ති ඔස්සේ ක්‍රියා කරමින් නිසා ජයග්‍රහණය කරා මෙහෙයවීම රට ශ්‍රී ලංකා නිදහස් පක්‍ෂ නිර්මාතෘවරයාගේ අකල් මරණය හේතුවෙන් පක්‍ෂය හා පාක්ෂිකයන් අතරමං නොවූ බැව් පසක් කරන්නේය.බණ්ඩාරනායක සිරිමතාණනි, ඔබතුමන් තවත් ප්‍රගතිශීලීන් ගණනාවක් සමඟ ආරම්භ කළ ශ්‍රී ලංකා නිදහස් පක්‍ෂය යුගයේ අවශ්‍යතා අනුව මෙහෙයවීමට හපන් අය අතට පත්වී ඇත. එම මෙහෙවර අපි සාර්ථකව ඉටු කරමු.නිර්මාතෘතුමාණන්ට නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109264</link>
    <topic>උදාර මිනිසකුගේ ගුණානුස්මරණය</topic>
    <author>ජී. තෙලහැර</author>
    <content>කිසිවෙකු අපේක්ෂා නොකළ, කිසිවෙකු විශ්වාස නොකළ, ඒ මොහොත උදාවිය. ගැඹුරු නිහඬතාවක අඳුරු දුමාරය පමණක් සමස්ත රටටත්, ශ්‍රී ලාංකේය ජාතියටත් ඉතිරි කරමින්, මහා ප්‍රාඥයෙකු බඳු පුංචි මිනිසා, සියල්ලන්ගෙන්ම සමුගෙන ගොස් තිබිණි.රටක යසස, ජාතියක අභිමානය, දේශයක නිදහස පැතූ ආදරණීය දෙනෙතක් සදහටම පියැවී ගියේ, නෙත් දස දහස් ගණනක කඳුළු මිහිමතට ගලායමින් තිබිය දී ය.ශ්‍රී ලංකා නිදහස් පක්ෂය නැමැති යෝධ වෘක්ෂය ශ්‍රී ලාංකේය දේශපාලනය තුළ රෝපණය කළ ඒ දෑත් මත, කෘතවේදීත්වයේ මල් කළඹ වෙනුවට, සාහසිකත්වයේ වෙඩි උණ්ඩ තබන්නට තරම්, ඉරණම සැහැදි වූවා යැයි කිසිවෙකුටත් පැවසිය හැකිද?1899 වර්ෂයේ ජනවාරි මස 08 වැනි දින, මහමුදලි සර් සොලමන් ඩයස් බණ්ඩාරනායක මැතිතුමාට හා ඩේසි ඇසිලින් ඔබේසේකර මැතිනියට දාව මෙලොව එළිය දුටු දොන් සොලමන් ඩයස් බණ්ඩාරනායක මූලික අධ්‍යාපනය ලැබූයේ නිවසටම ගෙන්වා ගත් ගුරුවරයකුගේ අධීක්ෂණය යටතේය.ගල්කිස්ස, ශාන්ත තෝමස් විද්‍යාලයෙන් ද්විතීය අධ්‍යාපනය නිම කළ ඔහු, 1919 වර්ෂයේ දී එංගලන්තයට ගොස්, ඔක්ස්ෆර්ඩ් විශ්වවිද්‍යාලයෙන් නීතිය පිළිබඳ උපාධිධාරියකු ලෙස සිය උසස් අධ්‍යාපන කටයුතු ද හමාර කරන්නේය. 1925 වර්ෂයේ පෙබරවාරි මස 24 දින ඔක්ස්ෆර්ඩ් විශ්වවිද්‍යාලයෙන් බැරිස්ටර් විභාගය සමත්ව දිවයිනට පැමිණි බණ්ඩාරනායක ශ්‍රීමතාණන් පිළිගැනීම සඳහා ගම්පහ, කළගෙඩිහේන ප්‍රදේශයේ පිළිගැනීමේ උත්සවයක් ද සංවිධානය කර තිබුණි. සිය දේශපාලන ගමන් මගේ කිසියම් ඉඟියක් එදා රටට හෙළි කළේය. එනම්, එම පිළිගැනීමේ උත්සවයේ දී ඔහු ප්‍රකාශ කළේ රට වෙනුවෙන් දේශපාලනයට තෝරා පත්කර ගැනීමට ජනතාවගේ කැමැත්තක් ඇත්නම්, තමන් ජනතාවගේ ස්වාමියා නොව ජනතාවගේ සේවකයා ලෙස ක්‍රියාකරන බවයි.එංගලන්තයේ මෙන්ම, ශ්‍රී ලංකාවේද සුදු ජාතික පාලනයක් තිබූ එකල, ස්වජාතිකාභිමානය වෙනුවට, පරාධීනත්වයේ පතුලටම ගිලුණු සමාජයක කොටස්කරුවන්ව සියල්ලෝම දිවි ගෙවූහ. තරුණ බණ්ඩාරනායකයන්ටද අකමැත්තෙන් වූවද ඒ ප්‍රවාහයටම එක්වන්නට සිදුවූවද, ඔහුට හැම විටකම අවශ්‍ය වූයේ, හරස්කඩක් වීමට මිසෙක, ගඟ ගලන අතටම පිහිනා තමා පමණක් එගොඩ වීමට නොවේ.ඒ අනුව, 1926 වර්ෂයේ දෙසැම්බර් මස 14 වන දින කොළඹ නගර සභාවේ, මරදාන කොට්ඨාසයෙන් මැතිවරණයට ඉදිරිපත් වු බණ්ඩාරනායක යෞවනයා, තම ප්‍රතිවාදියා වූ ඒ. ඊ. ගුණසිංහයන් පරදා වැඩි ඡන්ද 615 කින් විශිෂ්ට ජයක් අත්කර ගත්තේය.ජවසම්පන්න වාග් චාතුර්යය, දූර දර්ශී අනාගත සැලසුම් හා කෘතහස්ත දේශපාලඥයකුගේ ගති ලක්ෂණ ප්‍රකට කළ, මේ තරුණයාට මිනිස්සු එතැන් සිට ආදරය කරන්නට පටන් ගත්හ.ඒ, අසාමාන්‍ය ජනතා කැමැත්ත විශ්වාසයක් දක්වා වැඩි වර්ධනය වීමේ ප්‍රතිඵලය වූයේ 1931 වර්ෂයේ මැයි 04 වන දින පැවැති මහ මැතිවරණයෙන් වේයන්ගොඩ ආසනය නියෝජනය කරමින් රාජ්‍ය මන්ත්‍රණ සභාවට නිතරගයෙන් තේරීපත්වීමයි. ඉන් අනතුරුව, 1936 වර්ෂයේ දෙවන රාජ්‍ය මන්ත්‍රණ සභාව ද එම ආසනයෙන්ම නියෝජනය කරන්නට තරුණ බණ්ඩාරනායක මන්ත්‍රීවරයා තෝරාපත් කර ගැනිණි. 1934 වර්ෂයේ මැයි 19 දින පිටකොටුව, බෞද්ධ මන්දිරයේ දී සිංහල මහා සභාව ආරම්භ කරන්නේ ද බණ්ඩාරනායක ශ්‍රීමතාණන් රට දැය සමය වෙනුවෙන් තවත් අලුත් පියවරක් තබමිනි.සිය ජීවිතයේ හතළිස් එක්වන වසර හෙවත්, 1940 වර්ෂයේ ඔක්තෝම්බර් මස 03 වැනි දින තම ජීවන සහකාරිය ලෙස, කීර්තිමත් පෙළපතක යෞවනියක් තෝරා ගන්නා ඔහු, තම දුක සැප දෙකට මෙන්ම, ජනතා හිත සුව පණිස කෙරෙන කාර්යයන් සඳහා ද සිරිමාවෝ ඩයස් රත්වත්තේ මැතිනියගේ දායකත්වය ලබා ගන්නේ මහත් අභිරුචියෙනි.“මට පළමුව රට” යන සංකල්පයත්, දේශීය චින්තනයත් සමාජගත කරවීම සඳහා බණ්ඩාරනායක ශ්‍රීමතාණන් සිය කෙටි ආයු කාලයෙන් වැඩි කොටසක් වෙන්කළේ යැයි පැවසුවහොත් එය අතිශයෝක්තියක් නොවේ.1948 වර්ෂයේ එංගලන්ත කිරීටයෙන්, ශ්‍රී ලංකාව නිදහස ලබා ගත්ත ද බණ්ඩාරනායකයන් හැම විටෙකම කියා සිටියේ එය භෞතික වශයෙන් රට ලැබූ නාමික නිදහසක් පමණක් බවකි.සංස්කෘතියක්, රටක් හා ජාතියක් ලෙස සිංහලයා ප්‍රමුඛ ශ්‍රී ලාංකේය වැසියන් තවමත් උපරිම නිදහසක් ලබා නොමැති බවද ඔහු තරයේ ඇදහීය. වරද, වරද ලෙස දැකීමට නම් තමන්ගේකම, අතික්‍රමණය කළ යුතුය යන්න ප්‍රායෝගිකව සමාජගත කළ මේ අදීන දේශපාලනඥයා, තමන් විසින්ම මුදුනතටම ඔසවා තැබූ පක්ෂයේ සමාජ විරෝධී ආකල්පයන්ට විරෝධය දැක්වීමට කිසිවිටෙකත් පසුබට වුයේ නැත.එහි ප්‍රතිඵලය ලෙස, 1951 ජූලි මස 12 වන දින එවක රාජ්‍ය මන්ත්‍රණ සභාවේ ඔහු දරමින් සිටි, සෞඛ්‍ය හා පළාත් පාලන අමාත්‍ය ධුරයෙන් ද, සභානායක ධුරයෙන් ද ඉල්ලා අස්වී විපක්ෂයේ අසුන් ගත්තේය.එය නිකම්ම ආවාට ගියාට ගත් ළදරු තීන්දුවක් නොවන බව පාලක එක්සත් ජාතික පක්ෂයටත්, වෙනසක් අපේක්ෂාවෙන් සිටි ජනතාවටත් තේරුම් ගියේ, 1951 වර්ෂයේ සැප්තැම්බර් මස 01 වන දින මහනුවර දී ශ්‍රී ලංකා නිදහස් පක්ෂය සඳහා මූලික අඩිතාලම දැමූ මොහොතේදීය. නව පක්ෂය ආරම්භ කිරීමට පෙර එහි මුලික සාකච්ඡා වටයක් මහනුවර, ගොඩමුන්නේ බෝවල නිවසේ දී ද පැවැත්විණි. එම සාකච්ඡාව සඳහා බණ්ඩාරනායක ශ්‍රීමතාණන් සමඟ පක්ෂයේ ආරම්භක නියමුවන් වු බර්නාඩ් අළුවිහාරේ, සිරි සීවලී හිමිපාණෝ, අල්හාජ් බදියුද්දීන්, ටී. බී. ඉලංගරත්න, සුබ්‍රමනියම් සහ ෆෙඩ්‍රික් යන පිරිස ඇතුළු රටට සැබෑ ලෙසම ආදරය කරන දේශපාලනඥයන් පිරිසක් එක්ව සිටියහ.බණ්ඩාරනායක මැතිඳුන් හා මා අතර බැඳීම තර වන්නේ ද එම වකවානුව තුළදීය. පක්ෂය පිහිටුවීමට අදාළ මහනුවර පැවැති රැස්වීමට ප්‍රථම දිස්ත්‍රික් ප්‍රජා මණ්ඩල සම්මේලනය ඇමතීම සඳහා බණ්ඩාරනායක මැතිඳුන් මහනුවරට පැමිණි අවස්ථාවක නැඟී සිට ඔහුගේ ඇතැම් අදහස්වලට එරෙහිව සෘජුව විවේචනයක් එල්ල කළ එකම තරුණයා මා පමණක් විය. දෙවනවර අප හමුවූයේ 1951 වර්ෂයේ සැප්තැම්බර් මස 01 දින නව පක්ෂය පිහිටුවීමට අදාළ මහනුවර රැස්වීමේදී ය. එදින ශ්‍රී දළදා සමිඳු වැද පුදා ගැනීමෙන් අනතුරුව පක්ෂයට සාමාජිකයන් බඳවා ගැනීම සිදුකෙරිණ. එහිදී පක්ෂ සාමාජිකත්ව අංක පිළිවෙළේ 13 වැන්නා දක්වා පසුබසමන් සිටි මා දුටු, එතුමෝ “හා, මේ ළමයාගෙත් නම ලියා ගන්න” යැයි කියමින් මගේ පිටට තට්ටුවක් දමා පෙර මතකය සිහිපත් කළහ.අනතුරුව, 1951 වර්ෂයේ සැප්තැම්බර් මස 02 දින කොළඹ නව නගර ශාලාවේදී ශ්‍රී ලංකා නිදහස් පක්ෂයේ පළමු ආරම්භක මහ සභා රැස්වීම පැවැත්විනි.රටටත්, ජාතියටත් අලුත් මුහුණුවරක් හා වෙනස් මාර්ගයක් අවශ්‍යව ඇතැයි යන්න ඔහු ඊට බොහෝ කලකට පෙර සිටම හඳුනාගෙන සිටි බවට වන කදිම සාක්ෂියක් 1945 වර්ෂයේ ජනවාරි මස 19 දින රාජ්‍ය මන්ත්‍රණ සභා වාර්තා පිරික්සන විට පෙනී යයි.එදින ඔහු “නිදහස් ලංකා පනත” නමින් නව පනතක්, රාජ්‍ය මන්ත්‍රණ සභාවට ඉදිරිපත් කළේය. එය ස්වදේශීය චින්තනයක් සහිත අභිමානවත් ශ්‍රී ලංකාවක් උදෙසා සැකසූ ලියවිල්ලකි. තවත් අයුරකින් පවසනවා නම් අධිරාජ්‍යවාදීන්ටත්, ඊට පක්ෂපාතිත්වය දැක්වූ ශ්‍රී ලාංකිකයන්ටත් එල්ල කළ අතුල් පහරකි.එම පනතත් සමඟ නිදා නොනිදා සිටි සැබෑ හෙළයෝ තම අයිතීන් වෙනුවෙන් සටන් කරන්නටත් එසේ සටන් කරන්නන් හා එක්ව වීථි බසින්නටත් නොපැකිලිව ඉදිරිපත් වූහ.බණ්ඩාරනායක ශ්‍රීමතාණන්ගේ ශ්‍රී ලංකා නිදහස් පක්ෂය වටා මීමැසි පොදියක් මෙන් ඒකරාශී වූ ජන ගඟ, ලෝකයාට එදා කියාපෑවේ, ඒ යථාර්ථයයි.රටට අවශ්‍යව ඇත්තේ සාම්ප්‍රදායික සිතුවිලි තුළ කොටු වූ දේශපාලනඥයන් නොව, වේග සීමා පසුකරමින් සමාජ පෙරළියක් ඇති කළ හැකි තරුණ නායකයන් බව ඔහු හැම විටෙකම ඇදහුවේය.එම සුගතිගාමී චින්තනයේ ස්වර්ණමය මොහොත උදා වූයේ සඟ, වෙද, ගුරු, ගොවි, කම්කරු යන පංච මහා බලවේගයන් ඒකරාශීව 1956 වර්ෂයේ රට තුළ දියත් කළ මහා හර්තාලයෙන් පසුව එළැඹි මහා මැතිවරණයෙන් එක්සත් ජාතික පක්ෂ ආණ්ඩුව පරදවා ශ්‍රී ලංකා නිදහස් පක්ෂය, විප්ලවකාරී සම සමාජ පක්ෂය, සමස්ත ලංකා සිංහල භාෂා පෙරමුණ හා ස්වාධීන පුද්ගලයන්ගෙන් සැදුම්ලත් මහජන එක්සත් පෙරමුණු ආණ්ඩුවක් ජනතාව විසින් තෝරාපත් කර ගැනීමත් සමඟය.1956 වර්ෂයේ අප්‍රේල් 12 වන දින ශ්‍රී ලංකා නිදහස් පක්ෂ නිර්මාතෘ එස්. ඩබ්. ආර්. ඩී. බණ්ඩාරනායක ශ්‍රීමතාණන් ශ්‍රී ලංකා රාජ්‍ය මන්ත්‍රණ සභාවේ අග්‍රාමාත්‍යවරයා ලෙස දිවුරුම් දෙන ලදී.ඔහුගේ පාලන කාලය තුළ රට වෙනුවෙන් ඉටුකළ ප්‍රමුඛතම කාර්යයන් අතුරින් 1957 වර්ෂයේ සිංහල භාෂාව රාජ්‍ය භාෂාව ලෙස හඳුන්වා දීමත්, එතෙක් බ්‍රිතාන්‍යයේ අයිතියක්ව පැවැති කටුනායක හා ත්‍රිකුණාමල නාවික හමුදා කදවුරු ඉවත් කර ගන්නා ලෙස බ්‍රිතාන්‍යයට බල කිරීමත්, 1958 වර්ෂයේ දී බස් ජනසතු කිරීමත්, වරාය ජනසතු කිරීමත් දැක්විය හැකිය. තවද විද්‍යාලංකාර හා විද්‍යෝදය පිරිවෙන් විශ්වවිද්‍යාල බවට පත් කළේය. සේවක අර්ථ සාධක අරමුදල ද එතුමාගේ නායකත්වයෙන් ස්ථාපිත කෙරිණි. නොබැඳි විදේශ ප්‍රතිපත්තිය ක්‍රියාත්මක වූයේ ද ශ්‍රීමත් බණ්ඩාරනායක මැතිඳුන්ගේ නායකත්වය යටතේය. මෙම කාලසීමාවේ දී රුසියාව හා චීනය සමඟ රාජ්‍ය තාන්ත්‍රික සබඳතා ස්ථාපිත කෙරිණි. එසේම ශ්‍රී ලංකාවේ දමිළ ජනතාවගේ ජීවන අයිතීන් අධ්‍යයනය කරමින් සැකසූ සුප්‍රකට බණ්ඩාරනායක චෙල්වනායගම් ගිවිසුම අස්සන් කිරීමත්, සෙසු ජාතීන්ගේ හැඟීම් කෙරෙහි සංවේදී වු දේශපාලන නායකයෙකුගේ දැක්ම ලෝකයට ප්‍රකට කළ අවස්ථාවක් ලෙස ඉතිහාසගතව තිබේ.ඒ ඔහු රට වෙනුවෙන්, ජනතාව වෙනුවෙන් කරන්නට සැලසුම් කර තිබූ මහා වැඩ කොටසින් බිඳක් පමණි. දේශීය ආර්ථිකය නගාසිටුවමින් තමන්ගේ ආහාරය තම වටපිටාවේම වගා කරගත යුතුය යන්න ඔහුගේ දර්ශනය වූ අතර සියලු අවශ්‍යතාවයන් හමුවේ නොරටුන්ට අතපෑම වෙනුවට සිය රට දේ සිරි සැප දේ යන අදහස් තුළ පිහිටා ක්‍රියා කිරීමට ජනතාව හුරු පුරුදු කරවිය යුතුය යන්න ඔහුගේ දැක්ම විය. එහෙත් සියල්ල නිසල කරවන්නට මහා කාලයක් ගතවුයේ නැත. වහල්භාවයෙන් මිදුණු අභීත ජාතියක් ලෙස ශ්‍රී ලාංකිකයා ඔසවා තබන්නට සැරසුණා පමණි. ඒ හඬ නිහඬ කරවමින් ඒ ගත වෙර සිඳලන්නට යම් අකාරුණික සිතකට ඕනෑ කර තිබෙන්නට ඇත. එය එසේම සිදුවිය. 1958 වර්ෂයේ සැප්තැම්බර් 26 දින පෙරවරුව බණ්ඩාරනායක චරිතාපදානයේ අවසන් පරිච්ඡේදයේ අවසන් වැකිය ලියැවූ හෝරාව බව කෙසේ නම් අදහම් ද!කිසිවෙකු අපේක්ෂා නොකළ, කිසිවෙකු විශ්වාස නොකළ ඒ බියකරු මොහොත උදාවිය. ඒ උදාරතර මිනිසා අපෙන් සදහටම සමුගත්තේය.ඔහු අප හැර ගියද, ඔහුගේ ජීව ගුණයෙන් පිරිපුන් ආදරණීය බිරිය වූ ගරු සිරිමාවෝ බණ්ඩාරනාක මැතිනිය, බණ්ඩාරනායක දැක්ම, ඉදිරියටම ගෙන යන්නට උපරිම වෙර වීරිය යොදා ජනතාව වෙනුවෙන් කැපවූ බවද අපට කිසිවිටෙකත් අමතක කළ නොහැක.එතුමියගේ ඇවෑමෙන් පසුව, බණ්ඩාරනායක චින්තනයට අනුගතව, තම දේශපාලන දර්ශනය හැඩගස්වා ගත් බණ්ඩාරනායක ශ්‍රීමතාණන්ගේ එඩිතර දියණිය වු චන්ද්‍රිකා බණ්ඩාරනායක කුමාරණතුංග මැතිනිය ද, පළාත් ප්‍රධාන අමාත්‍යවරිය, අග්‍රාමාත්‍යවරිය හා විධායක ජනාධිපතිවරිය යන දේශපාලනයේ සියලු කඩඉම්, නොපසුබස්නා වීර්යයෙන් යුතුව තරණය කර, ජනතා සේවය වෙනුවෙන් දිවිහිමියෙන් කැපවූ නායිකාවක් ලෙස ඉතිහාසගතව සිටී.එහෙත්, පරපුරක අවසානයෙන්, බණ්ඩාරනායක චින්තනය අවසන් නොවන බව, අපි දැනුදු අත්දකිමින් සිටිමු. බණ්ඩාරනායක ශ්‍රීමතාණන්ගේ එකම සිිහිනය වූයේ, නිවහල් ජාතියක් ලෙස, සියලු සතුරු බලවේග අභිබවා ශ්‍රී ලාංකිකයන් තම දෙපයින් නැගී සිටිනු දැකීමය.දැන් ඒ සිහිනය සැබෑ වී තිබේ. නැතහොත් “බණ්ඩාරනායක චින්තනය” යථාර්ථයක් කරවු සැබෑ ජනතා යුගය දැන් උදාවී තිබේ.ජනාධිපති මහින්ද රාජපක්ෂ මැතිදුන්ගේ “මහින්ද චින්තනය” යනු මහා යුග පුරුෂයෙකු වූ බණ්ඩාරනායක චින්තනයේම, අලුත් පරිච්ඡේදයක ආරම්භයකි. මහින්ද රාජපක්ෂ ජනපතිඳුන් මේ සැබෑ කරමින් සිටින්නේ, බණ්ඩාරනායක ශ්‍රීමතාණන් ජනතාව වෙනුවෙන් දුටු සිහිනයි.නිවහල් රටක්, නිවහල් ජාතියක්, නිවහල් ආර්ථිකයක් යන මේ ජනතා පරමාර්ථ වෙනුවෙන් බණ්ඩාරනායක දැක්ම අනුදකින නායකයෙකු දැන් අපට බිහිවී සිටී. එය, බණ්ඩාරනායක ශ්‍රීමතාණන්ගේ ආශිර්වාදයෙන් ජනතාව ලැබූ භාග්‍යයකි. සැබෑ ජනතා සේවකයෙකු මිය ගියද ඔහුගේ නාමය ජනතා සිත්සතන් තුළ නොමැකී සදා ජීවමාන වන්නේය.ශ්‍රීමත් එස්. ඩබ්ලිව්. ආර්. ඩී. බණ්ඩාරනායක යන නාමය ජනතා සිත් සතන් තුළ සදානුස්මරණීය මතකයකි.සියවස් ගණනාවක් මුළුල්ලේම යටත් විජිත වාදයේ දැඩි ග්‍රහණයට නතු වී සිටි ජාතියක් හා දේශයක්, නිදහස් චින්තනය රෝපණය කළ හැකි තෝතැන්නක් බවට පත් කිරීමේදී එල්ලවිය හැකි බාධක කම්කටොළු අනන්තය.සර් සොලමන් වෙස්ට් රිජ්වේ ඩයස් බණ්ඩාරනායක ගේ උදාර චින්තනය ශ්‍රී ලංකාවට නිදහස ලැබීමෙන් පසු පිහිටුවන ලද පාර්ලිමේන්තුවේ ප්‍රථම සභා රැස්වීම 1948 වසරේ පෙබරවාරි මස 10 දා කොළඹ ටොරින්ටන් පෙදෙසේ පිහිටි සභා ශාලාවේදී ග්ලොස්ටර්හි ආදිපාදවරයා විසින් විවෘත කරන ලද අවස්ථාවේ ඉදිරිපත් කළ කථාවෙන් පැහැදිලි වේ. එතුමා පාර්ලිමේන්තුවේ සභානායක වරයා වශයෙන් කළ දේශනය එතුමාට උපහාරයක් වශයෙන් ඉදිරිපත් කරමු.පාර්ලිමේන්තුව විවෘත කරමින් ඔබතුමා කළ කරුණාභරිත කථාවට පිළිතුරු කථාව නියොජිත මන්ත්‍රී මණ්ඩලය වෙනුවෙන් ගෞරව පූර්වකව ඔබ වෙත ඉදිරිත් කරමි. මෙය විශේෂ අවස්ථාවක් වී තිබෙන්නේ එය අභීතව පාර්ලිමේන්තු සභාවාරයක් විවෘත කිරීම නිසා පමණක් නොව, අප රටේ දීර්ඝ ඉතිහාසයක සිදු වූ අතිශයින්ම වැදගත් සිද්ධියේ විශිෂ්ටත්වය හේතුකොට ගෙන එය මැනවින් කැපී පෙනෙන නිසාද වේ.නැවත වරක් අපි නිදහස් වී සිටිමු. කිසිම මිනිස් ජාතියකට ස්මෘතිවලින් ජීවත්විය නොහැකි බව සත්‍යයක් වන අතර, අනාගතයෙහි ඔවුන්ට මඟ පෙන්වීම සඳහා සිය යටගියාව ඔවුන්ට ශක්තිය සහ චිත්ත ප්‍රබෝධය ලබාදෙන බව ද ඊට සමාන සත්‍යයකි. වර්තමාන සහ අනාගතය එහි නියම ස්වරූපයෙන් අවලෝකනය කළ හැක්කේ ඒවා යටගියාව නමැති පසුතලය මත තබතහොත් පමණකි.ලෝකයේ ඇති මහා බල පරාක්‍රමයෙන් යුතු ජාතීන් සමඟ සසඳා බලන කල අපි කුඩා රටක ජීවත්වන සුළු පිරිසක් බව පෙනී යන්නේ වී නමුත් පරාක්‍රමය, ගෞරවය හා වීර්යය, ශ්‍රද්ධාව හා භක්තිය, පරිත්‍යාගශීලී භාවය සහ සේවය නමැති මානව සංහතිය ඉදිරියට ගෙන යන අති උත්තම බලවේගයන් පිළිබඳ ආදර්ශයන්ගෙන් අප පුරාවෘතය පිරීතිරී ගොස් ඇත. අප ඉදිරියේ ඇති දුෂ්කර , එමෙන්ම අඳුරු යුගය ජය ගැනීමට නම් ඒ සියල්ල අපට අවශ්‍ය වන්නේ ය.දාස භාවයේ දීර්ඝ නිද්‍රාවකින් පිබිදී අපි නැවතත් නිදහස් නිවහල් භාවය නමැති නව ජීවනය කරා පා තබමු. පරුෂ බවක් හෝ බලවත් ශෝකයක් හෝ ඇතිවීමට ඉඩ නොතබා, කිසිම ආරවුලක් හෝ කලහයක් නොමැතිව අපි නිදහස දිනා ගත්තෙමු. මෙම ජයග්‍රහණය සාර්ථක කර ගැනීම පහසු කළ අතීත සහ වර්තමාන අප දේශප්‍රේමීන්ගේ සහ නායකයන්ගේ ඉමහත් පරිශ්‍රමය, ඉවසීම සහ දේශපාලනමය කෞශල්‍යය ගැන කෘතගුණපූර්වකව ස්මරණය කිරීම අපගේ යුතුකමකි.උත්කර්ෂවත් ලෙසත්, මනෝඥ ලෙසත් සිය කැමැත්තෙන්ම බලය අත්හැර, බලවත් නොසතුටු භාවයකින් පසු වූ වැසියන් එක පෑන් පහරකින් සමානයන් හා මිත්‍රයන් බවට පත් කිරීමට බ්‍රිතාන්‍ය ජනයා පෙලඹ වූ සාධාරණත්වය සහ යුක්ති ගරුකත්වය පිළිබඳ සමාජ බුද්ධිය, චිත්තෝපාදනය පිළිබඳ දෘෂ්ටිය සහ යථාර්ථවාදය පිළිබඳ උසස් හැඟීම යනාදී ගුණධර්මවල අගය සිහි කිරීමද අපගේ යුතුකමක්ව ඇත.මේ මෑතකදී නොඑල් බේකර් මහතා විසින් මීට වෙනස් කරුණක් සම්බන්ධව කියන ලද කියමනක් අනුව මෙය” මනුෂ්‍ය වර්ගයාට දෙන ලද සහනයක්” ලෙස හැඳින්විය හැකිය. සිය අධිරාජ්‍යවාදී ආධිපත්‍ය අත්හැර දැමීමේ දුර්වලකම ගැන බ්‍රිතාන්‍යයට චෝදනා කර සිටින සමහර දෙනෙක්ද සිටිති. මෙය දුර්වලකමක් ලෙස ගැනීමට හැකිනම් එය සාමය ආරක්ෂා කිරීමට තරම් ශක්තිමත් වූ දුර්වලකමක් යයි සිතීමට මම නිර්භය වෙමි.අවසාන කාලයට පා තබා ඇති මානව ශිෂ්ටාචාරය, පිරිහෙමින් පවතින්නා වූද, ආලෝක එකින් එක නිවී යන්නාවූද, මෙම අඳුරු, එමෙන්ම කරදර කම්කටොලුවලින් ගහණ සමයේ, ඉතුරු වී ඇති එකම බලාපොරොත්තුව නම් යුක්තිය සහ සමානාත්මතාවය පදනම් කොට ගෙන ලෝකයේ ජාතීන් අතර, සහයෝගීතාවය සහ මිත්‍රත්වය වැඩි දියුණු කිරීමයි.එසේ හෙයින් අප වෙත පිරිනැමෙන නව නිදහස් තත්ත්වය පිළිගත යුත්තේ ගෞරවයෙන් සහ උද්දාමයෙන් යුතුව නොව, යටහත් පහත් භාවයෙන් සහ දැනට අපවෙත පැවරෙන භාරදූර වගකීම සහ යුතුකම් ගැන පැහැදිලි වැටහීමක් ඇතිකර ගැනීමේ සහ ඒවා කාර්යක්ෂම ලෙසත්, සාර්ථක ලෙසත් මුහුණ පෑමේ අධිෂ්ඨානයෙන්ද යුතුවය.නැවත ලබාගන්නා ලද අප නිදහස නිකම්ම කාල්පනික සංකල්පයක් වශයෙන්, එනම් මහජනයාට නියම තේරුමක් ගෙන නොදෙන මළ දෙයක් ලෙස තිබීමට නොදිය යුතු ය. එමගින් අප සියලු දෙනාට වඩ වඩා ප්‍රීති ප්‍රමෝදය ගෙනදෙන්නා වූද, ශ්‍රී සමෘද්ධියට මඟ පාදා දෙන්නා වූද, ජීවිතයක් ගොඩනැගීමට අපි මිදීම, ලෙඩ දුකින් මිදීම, අඥානභාවයෙන් මිදීම සහ භීතියෙන් මිදීම යන දෑ ලබා ගැනීම සඳහා යොදාගත හොත් පමණි.එපමණක්ද නොවේ. ප්‍රජාතන්ත්‍රවාදය අපට ලබාදීමට ඉදිරිපත් වී සිටිනාවුද, මිනිසාගේ ආත්ම ගරුත්වය රකින්නා වූද, මිනිසුන් අතරේ යහපත් අවංක සහ සාධාරණ ගති පැවැතුම් වර්ධනය කර ගන්නා වූද නිදහස සැම කෙනෙකුමටම ලබා ගැනීම සහතික කිරීමට නම් අප විසින් ප්‍රජාතන්ත්‍රවාදය නමැති සැලෙන ගිනි සිළුවට පවන් සලා එම යුතුකම් කොටස ඉටුකිරීම සඳහා ලෝකයේ සෙසු ජාතීන් සමඟ සුහද සබඳකම් ඇතිකර ගෙන සියලු ජාත්‍යන්තර සංවිධානවලදී උචිත අන්දමට අප විසින් කටයුතු කළ යුතුය.අනාගතයේදී නිදහස් ලංකාවට මුහුණ පෑමට සිදුවන බැරෑරුම් කාර්යයන් නම් මේවාය. එමෙන්ම මේවා අප සියලු දෙනා විසින් අපගේ ශක්ති ප්‍රමාණය අනුව, උද්‍යෝගිමත් ලෙසත්, අවංක ලෙසත්, කාර්යක්ෂම ලෙසත් ඉටු කිරීමට උත්සාහ දැරිය යුතු ශ්‍රේෂ්ඨ මෙහෙවර වන්නේය.” .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109262</link>
    <topic>දැයට කිරුළ සමඟ පිබිදෙන රජරට</topic>
    <author/>
    <content>රජරට කර්කශ වියළි පොළෝතලය, සංවර්ධනය නමැති සිසිල් දිය දහරින් තෙමාලන්නට, ඓතිහාසික අනුරපුර දිශාව කේන්ද්‍ර කරගෙන පැවැත්වීමට නියමිත “ 2012 දැයට කිරුළ “ ජාතික ප්‍රදර්ශනයේ වැඩ කටයුතු මේ වනවිට දිස්ත්‍රික්කය පුරා කඩිනමින් ක්‍රියාත්මක වෙමින් පවතී.දශක තුනක් තිස්සේ පැවති යුද්ධයෙන් ද, මේ වසරේ මුල් මාස දෙක තුළ පැවති දැඩිගංවතුර තත්ත්වය හේතුවෙන් ද, විනාශ වි ගිය අනුරාධපුර දිස්ත්‍රික්කයේ මාර්ග හා වාරිමාර්ග පද්ධතිය කඩිනමින් පිළිසකර කිරීමත්, එදා - මෙදාතුර නොලැබුණු පොදු පහසුකම් රාශියක් ජනතාවට හිමිකරදීමත් අරමුණු කරගෙන, හයවන දැයට කිරුළ ජාතික ප්‍රදර්ශනය අනුරාධපුර දිස්ත්‍රික්කය මූලික කරගෙන පැවැත්වීමට මහින්ද රාජපක්ෂ ජනාධිපතිතුමන්ගේ ආශිර්වාදය ලැබිණි.ඓතිහාසික අනුරාධපුර පූජා නගරයට බටහිරින් පිහිටියාවූත්, මහවිලච්චිය ප්‍රාදේශීය ලේකම් කොට්ඨඨාසයට අයත්වූත් ඔයාමඩුව ප්‍රදේශයේ අක්කර හයසියයක (600) පමණ භූමි ප්‍රදේශයක් පුරා 2012 දැයට කිරුළ ජාතික ප්‍රදර්ශනය පැවැත්වීමට අවශ්‍ය ඉදිකිරීම් කටයුතු මේ වනවිටත් සිදු කෙරෙමින් පවතී.දැයට කිරුළ ජාතික ප්‍රදර්ශනය හා ඊට සමාගමිව අනුරාධපුර දිස්ත්‍රික්කයේ සිදු කෙරෙන සංවර්ධන කටයුතු වෙනුවෙන් රජය රුපියල් මිලියන විසිදහසක් (20,000) වෙන් කිරීමට තීරණය කර තිබේ. ඒ අනුව ප්‍රධාන වශයෙන් අමාත්‍යාංශ 16ක් හරහා ව්‍යාපෘති 507ක් වෙනුවෙන් රුපියල් මිලියන 16823ක මුදලක් මේ වනවිටත් අදාළ සංවර්ධන කටයුතු සඳහා අනුමත වී ඇත.ජලය, විදුලිය, නිවාස ආදී පොදු පහසුකම් මෙන්ම සිද්ධස්ථාන, රෝහල් හා පාසැල්් වැඩි දියුණු කිරීම ද මේ යටතේ සිදු කෙරේ.ජනාධිපති මහින්ද රාජපක්ෂ මහතාගේ සංකල්පයක් මත ඇරඹි “ දැයට කිරුළ “ වැඩසටහන මේ වනවිට සංවර්ධන සංග්‍රාමයක් සිදු කෙරෙන පුළුල් වැඩසටහනක් බවට පත්ව තිබේ. මීට පෙර තෙවරක් මෙම ප්‍රදර්ශනය කොළඹ දී පැවැත්වූ අතර, ඉන් අනතුරුව ප්‍රථම වරට කොළඹින් බැහැරව මහනුවර - පල්ලේකැලේ ප්‍රදේශයේ සිව්වන දැයට කිරුළ ප්‍රදර්ශනය පැවැත්විණි.මේ වසරේ දී පස්වන දැයට කිරුළ ප්‍රදර්ශනය හා සංවර්ධන වැඩසටහන මොණරාගල, බුත්තල කේන්ද්‍ර කරගනිමින් පැවැති අතර, එමගින් සංවර්ධනයේ අරුණළු දකින්නට මොණණරාගල ජනතාවට වාසනාව උදාවිය. දැයට කිරුළ ජාතික ප්‍රදර්ශනයට සමගාමීව අනුරාධපුර දිස්ත්‍රික්කයේ මෙතෙක් නොවිසඳුණු ජනතා ගැටලුවලට විසඳුම් ලබාදීම හා පොදු මහජන සේවාවන් ඉටුකිරීම අරමුණු කරගෙන අමාත්‍යාංශ පනස් හතක් (57) එක්ව ආරම්භ කර ඇති සති සංවර්ධන වැඩසටහන මේ වනවිට දිස්ත්‍රික්කයේ ප්‍රාදේශීය ලේකම් කොට්ඨාස විසිතුනම (23) ආවරණය වන පරිදි පැවැත්වීමට පියවරගෙන තිබේ. ජූලි මස 11 වන දින පදවිය ප්‍රාදේශීය ලේකම් කොට්ඨාසයෙන් ඇරඹී මේ වැඩසටහන ලබන වසර දක්වාම ක්‍රියාත්මක වේ. එය ලබන වසරේ (2012) ජනවාරි මස අටවන දින (08) නාච්චාදුව ප්‍රාදේශීය ලේකම් කොට්ඨාසයෙන් නිමකිරීමට නියමිතය.සති සංවර්ධන වැඩසටහන යටතේ එක් ප්‍රාදේශීය ලේකම් බල ප්‍රදේශයක් තෝරා ගනිමින් අදාළ සතිය තුළ එම ප්‍රදේශයේ ජනතා ගැටලු විසදීම හා පොදු සේවාවාන් ඉටු කිරීම සිදුවේ. ඒ අනුව සතියේ ප්‍රථම දිනයේ අදාළ ප්‍රදේශයේ සෑම ග්‍රාම නිලධාරි වසකම ශ්‍රමදාන කඳවුරු පවැත්වීම, දෙවන දිනයේ දී ග්‍රාම නිලධාරීන් හරහා ණය අවශ්‍යතා , වෘත්තීය පුහුණු අවශ්‍යතා සහ අනෙකුත් සමාජ සුබසාධන අවශ්‍යතා හඳුනා ගැනීමට පියවර ගෙන තිබේ.තෙවන හා සිව්වන දිනයන් තුළ අධ්‍යාපනික හා සෞඛ්‍ය වැඩසටහන්, ක්‍රියාත්මක කිරීම, බැංකු හා මූල්‍ය ආයතන සමඟ ඒකාබද්ධව ණය කටයුතු මෙන්ම ඉතිරි කිරීම් ප්‍රවර්ධනය සඳහා අදාළ වැඩසටහන් ක්‍රියාත්මක කෙරේ.ආගමික, සංස්කෘතික හා සමාජ සුබසාධන වැඩසටහන් ක්‍රියාත්මක කිරීම පස්වන දිනයේ සිදු කෙරෙන අතර, හයවන හා හත්වන දිනයන් වල ප්‍රාදේශීය ලේකම් කොට්ඨාස මට්ටමින් ජංගම සේවාවන් පැවැත්වේ. මෙම ජංගම සේවා මගින් ජනතාවගේ ඉඩම්, ජාතික හැදුනුම්පත්, නීති ආදී එක් එක් පුද්ගලයන්ට පුද්ගලිකව බලපා ඇති ගැටලු සඳහා විසඳුම් ලබාදීමට අමාත්‍යාංශ මට්ටමින් අදාළ නිලධාරීන් ජංගම සේවා සඳහා පැමිණීම විශේෂත්වයකි.අනුරාධපුර දිස්ත්‍රික්කයේ ගම්මාන තුන්දහස් පහකට (3005) අයත් පවුල් දෙලක්ෂ හතළිස් එක්දහස් හත්සිය අනූනවයක (241799) අට ලක්ෂ තිස්දහසක් (830000) පමණ වූ ජනතාව වෙත සෘජු සංවර්ධන ප්‍රතිලාභ ලැබෙන අයුරින් දැයට කිරුළ සංවර්ධන ක්‍රියාදාමය සිදු කෙරේ. දැයට කිරුළ ප්‍රදර්ශනයට සමගාමීව පසුගිය ගංවතුර හේතුවෙන් හානියට පත් දිස්ත්‍රික්කයේ යටිතල පහසුකම් නැංවීමට, මාර්ග ව්‍යාපෘති 1116ක් ද සුළු හා මහ වාරිමාර්ග ව්‍යාපෘති 146 ක් ද වෙනත් ව්‍යාපෘති 7ක් ද වශයෙන් රුපියල් මිලියන 619.37ක කඩිනම් ව්‍යාපෘති 1269ක් ක්‍රියාත්මක වේ.එම මාර්ග ව්‍යාපෘති යටතේ අනුරාධපුරය - ත්‍රිකුණාමලය මාර්ගය, අනුරාධපුරය - දඹුල්ල මාර්ගය, මැදවච්චිය සිට සෙට්ටිකුලම හරහා ඔයාමඩුව දක්වා මාර්ගය, ඔයාමඩුව සිට නොච්චියාගම දක්වා මාර්ගය, ඔයාමඩුව සිට කජුවත්ත හරහා මන්නාරම මාර්ගය ඇතුළු දිස්ත්‍රික්කයේ මාර්ග රැසක් අංග සම්පූර්ණව නවීකරණය කිරීම ආරම්භ කර තිබේ.එමෙන්ම ඔයාමඩුව මධ්‍යස්ථානයක් කරගනිමින් මන්නාරම, යාපනය, අනුරාධපුරය, පොළොන්නරුව හා ත්‍රිකුණාමලය ආදි ප්‍රදේශවලට පැමිණෙන පිරිස් සඳහා අවශ්‍ය පහසුකම් සැලසීමට පියවර ගෙන තිබේ.විල්පත්තුව නැරඹීමට අවශ්‍ය මාර්ග සකස් කර විලච්චිය ප්‍රදේශයෙන් ප්‍රවේශවීම සඳහා පිවිසුම් දොරටු දෙකක් විවෘත කිරීම ද මීට සමගාමීව සිදු කෙරේ.දැයට කිරුළ ප්‍රදර්ශනය ඔයාමඩුව දී ලබන වසරේ පෙබරවාරි මස 4 වන දින සිට 10 වන දින දක්වා පැවැත්වෙන අතර, විශේෂයෙන් මිළඟ ජාතික නිදහස් සැමරුම් උත්සවය ද අනුරාධපුරයේ දී පවත්වන්නට අදාළ කටයුතු සිදු කෙරෙමින් පවතී.දැයට කිරුළ කමිටු සභාපති, විදුලි සංදේශ හා තොරතුරු තාක්ෂණ ඇමති රංජිත් සියඹලාපිටිය “අනුරාධපුර දිස්ත්‍රික්කයේ මානව සම්පත් හා යටිතල පහසුකම් නැංවීමට යෝග්‍ය අයුරින් “ ප්‍රදර්ශනය දෙවන තැනටත්, සංවර්ධනය පළමු තැනටත් “ වන ලෙස නව අරුතකින් මෙවර දැයට කිරුළ වැඩසටහන පැවැත්වීමට ජනාධිපතිතුමන් උපදෙස් ලබා දී තිබෙනවා.ඒ වගේම මෙවර දැයට කිරුළ ප්‍රදර්ශනය වෙනුවෙන් සිදු කෙරෙන ඉදිකිරීම් වල විශේෂත්වයක් තිබෙනවා. මීට පෙර දැයට කිරුළ ප්‍රදර්ශන සඳහා කළ ඇතැම් ඉදිකිරීම් ප්‍රදර්ශනයෙන් පසුව ඉවත් කළා. එසේ නැත්නම් අප මීට පෙර ප්‍රදර්ශනය සඳහා තෝරා ගත්තේ ඉදිකිරීම් සහිත ප්‍රදේශ, නමුත් මෙවර ඔයාමඩුව කියන කිසිදු ඉදිකිරීමක් නැති ප්‍රදේශයක් තෝරාගෙන ප්‍රදර්ශන කුටි සඳහා එහි ඉදිකෙරෙන ඉදිකිරීම් ස්ථිර ගොඩනැගිලි ලෙස නැවතත් ඒ ඒ අමාත්‍යාංශ හා ආයතන මට්ටමින් භාවිත කළ හැකි ලෙස ඉදිකිරීමට පියවර ගෙන තිබීම විශේෂත්වයක්. ඒ වගේම මේ ඉදිකිරීම් ඒ ඒ ආයතනවල නිවාඩු නිකේතන හෝ වෙනත් ප්‍රායෝගික වශයෙන් ප්‍රයෝජනවත් ලෙස භාවිතා කළ හැකියි.උතුරු නැගෙනහිර දෙපළාතේ උපප්‍රධාන සංඝනායක තන්තිරිමලේ රජමහ විහාරාධිපති චන්ද්‍රරතන නාහිමි“මෙවර දැයට කිරුළ පවත්වන්නට නියමිත ඔයාමඩුව හා ඒ අවට පිහිටි මහවිලච්චිය, තන්තිරිමලේ, නොච්චියාගම ආදී ප්‍රදේශ එල්. ටී. ටී. ඊ. පීඩාවන්ට සෘජුවම ලක්වූ ප්‍රදේශ. මේ නිසා සිය ගණනක් අහිංසක ගම්වැසියන් ඝාතනයට ලක්වුණා. අතුරුදන් වුණා. දේපළ විනාශ කළා. නමුත් “දෙයක් වේ නම් යම් සුදුසුස්සාටම අයිති විය යුතුය” කියන මතය සනාථ කරමින් ජනපතිතුමන් මෙවර දැයට කිරුළ ප්‍රදර්ශනය අනුරාධපුර සංවර්ධනය මූලික කරගෙන ඔයාමඩුවේ දී පැවැත්වීමට තීරණය කිරීම යුද්ධයෙන් පීඩා විඳී ජනතාවට කළ උපහාරයක් ලෙස සඳහන් කළ හැකියි.සඳුනි දිල්හානි - ඔයාමඩුව මහා කාශ්‍යප විද්‍යාලය.මාර්ග සංවර්ධනය නිසා ගමනාගමන පහසුකම් වැඩිදියුණු වෙනවා. මේ නිසා අපි වගේ අධ්‍යාපනය හදාරන පිරිසටත් එය විශාල පහසුවක් වේවි.ඇලයාපත්තුව, ඔයාමඩුව හන්දිය කේ. දයාවතී මහත්මිය“මතක තියෙන කාලෙක මේ ප්‍රදේශයේ දියුණුවට කිසිම අංශයකින් මෙවැනි සංවර්ධනයක් වුණේ නැහැ. වැඩි පිරිසකට කුඹුරු නැහැ. මේ ප්‍රදර්ශනය පවත්වන්න එළිපෙහෙළි කරන කැළෑවට යටවුණ වැව් රාශියක් තිබුණා. ඒත් දැන් ඒවා වැඩි දියුණු කර ප්‍රදේශයේ ජනතාවට බෙදා දුන්නොත් ජීවත්වෙන්න ඒක ලොකු උපකාරයක් වෙනවා.ඔයාමඩුව, එම්. කුලසිංහ“දිගු කාලයක සිට මේ ප්‍රදේශයේ ජනතාව දුක්විඳින්නේ පානීය ජල ප්‍රශ්නයෙන්, ඒ නිසා මේ වැඩසටහන යටතේ හෝ අපි වෙනුවෙන් ස්ථිර පානීය ජල සැපයුම් ක්‍රමයක් ලබාදුන්නොත් හොඳයි. යුද්ධයෙන් දුක්වින්ද අපට මේක කප් රුකක් පහළ වුණා වගේ තමයි දැනෙන්නේ.”මේ අනුව සැබෑ සංවර්ධනයේ අරුණලු දකින්නට නෙත් අයා සිටින රජයට අහිංසක ගොවි දූ පුතුන්ගේ පැතුම් මල් විකසිත කරලන්නට දැයට කිරුළ ජාතික සංවර්ධන සංග්‍රාමය හේතුවනවාට කිසිදු සැකයක් නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109263</link>
    <topic>අපේ විශ්‍රාම වැටුපට දායක වෙන්න විදේශ ශ්‍රමිකයන්ගේ කැමැත්ත ඉහළයි</topic>
    <author/>
    <content>ශ්‍රී ලංකාවේ සෑම වැඩිහිටියෙකුටම විශ්‍රාම වැටුපක් ලබා දීමේ අරමුණින් ජනාධිපතිතුමාගේ මඟ පෙන්වීම යටතේ ආරම්භ කළ සමාජ ආරක්‍ෂණ මණ්ඩලය මේ වන විට ලබා ඇති ප්‍රගතිය පිළිබඳවත්, එහි ඉදිරි වැඩකටයුතු පිළිබඳවත් එහි සභාපති නිමල් අමරසිංහ මහතා සමග කළ සාකච්ඡාවකි මේ.දිස්ත්‍රික් කාර්යාල හරහා අපේ විශ්‍රාම වැටුප් ක්‍රමය සඳහා බඳවා ගැනීම් සිදුකරනවා. මේ විශ්‍රාම වැටුප් ක්‍රමය ගැන ජනතාව දැනුවත් කිරීමේ වැඩමුළු රට පුරා පැවැත්වෙනවා. දිස්ත්‍රික් මට්ටමින් සම්මන්ත්‍රණ තියලා සිදුකළ බඳවා ගැනීම් සාර්ථක වෙලා තියෙනවා. ගිය වසරට වඩා මේ වන විට ලක්‍ෂයක් පමණ අපේ විශ්‍රාම වැටුප් ක්‍රමයට බැඳිලා තියෙනවා. හොඳම නිලධාරියා තෝරලා ත්‍යාග ලබා දෙන්නත් අප කටයුතු කළා.විදේශ සේවා නියුක්ති කාර්යාංශයේ අපේ අරමුදලේ නිලධාරීන් සේවය කරනවා. විදේශ සේවාව සඳහා යන අයව අපි මුල සිටම දැනුවත් කරනවා. විශ්‍රාම වැටුපට බඳවා ගැනීම ඒ අවස්ථාවේදීම සිදු කරනවා. මේ වැඩසටහනේ ඉදිරි පියවරක් ලෙස ක්වේට් හි සේවය කරන අපේ ශ්‍රී ලාංකික ශ්‍රමිකයන් වෙනුවෙන් විශ්‍රාම වැටුප් ක්‍රමය හඳුන්වා දීමේ වැඩසටහනක් ක්වේට්වලට ගොස් ක්‍රියාත්මක කළා; එය ඉතා සාර්ථකයි. මෙවැනිම වැඩසටහනක් ඩුබායි නගරයේත්, කරන්න කියලා ඉල්ලීමක් තියෙනවා. අපි එය තව මාසයකින් පමණ සිදුකිරීමට බලාපොරොත්තු වෙනවා.සිංගප්පූරුවේ මෙන්ම මැලේසියාවේ ඉන්න ශ්‍රී ලාංකික ශ්‍රමිකයන් ද මේ වැඩසටහනට දායක කරගන්නේ කොහොමද කියලා අපි දැන් සලකා බලාගෙන යනවා. ඒ අය තවම නිසි ලෙස ඒකරාශී වෙලා නැහැ. නමුත් ඉදිරියේදී එය කළ හැකි වේවි. කොහොම නමුත් අපි සිංගප්පූරුවේදී දැනුවත් කිරීමේ වැඩසටහනක් කළා. එය ඉතාම සාර්ථකයි. සිංගප්පූරුවේ වැඩ කරන ශ්‍රමිකයන් කීවේ අපි ලංකාවට මුදල් යවනවා, නමුත් රජය අපි ගැන බලන්නේ නැහැ කියලා.අපි ඔවුන්ට පැහැදිලි කරලා දුන්නා අපේ රක්ෂණ අරමුදල මුදල් අමාත්‍යාංශය යටතේ ක්‍රියාත්මක වෙන්නේ, මෙයට රාජ්‍ය රැකවරණය තියෙනවා කියලා. එවිට ඒ අය කැමැති වුණා මේ විශ්‍රාම වැටුප් ක්‍රමයට දායක වෙන්න. එම වැඩසටහනින් පසුව 45 දෙනෙක් සෘජුවම විශ්‍රාම වැටුප් ක්‍රමය හා සම්බන්ධ වුණා.තවත් සිය ගණනක් අපෙන් ඉල්ලුම් පත්‍ර අරගෙන ගියා. මේ අයගේ මුදල් මහජන බැංකුවේ අනුග්‍රහයෙන් මෙරටට ගෙන්වාගෙන ඒ අදාළ ගිණුම්වලට යොමු කරනවා. ඒ අය වෙනුවෙන් ඔප්පු ලබාදීම ඉදිරියේදී සිදුකරනවා. සිංගප්පූරුවේ ඉන්න අපේ ශ්‍රමිකයන්ගේ ජීවන තත්ත්වය හොඳයි. හොඳ ආදායම් මාර්ග තියෙනවා. සේවා ගිවිසුම් හොඳයි. ඒ අයට අවශ්‍ය ඉදිරි ජීවිතයේ රැකවරණය ලබාගැනීමයි.ක්වේට්වලදී අපි කෙළින්ම සියයක් පමණ බඳවා ගත්තා. ඊට පසුව අපට දිනපතාම බොහෝ දෙනා එරට ඉඳලා විමසීම් කරනවා.ක්වේටේ රාජ්‍යයේදී මෙන්ම සිංගප්පූරුවේදී මෙම විශ්‍රාම වැටුප් ක්‍රමයට බැඳුණු අය ගත්තොත් රුපියල් දසදහසත්, හැත්තෑපන්දහසත් අතර වන අගයක් ලැබෙන විශ්‍රාම වැටුප්වලට සම්බන්ධ වූ අය ඉන්නවා. අපි කිසිදු ප්‍රවර්ධන වැඩසටහනක් නොකරපු මැදපෙරදිග රටවල අය පවා මේ ගැන විමසීම් කරනවා.කොහොම නමුත් ක්වේට් රාජ්‍යයට වඩා වැඩි සාර්ථක භාවයක් අපි සිංගප්පූරුවේදී ලබා ගත්තා.ඉතාලියේ ශ්‍රී ලාංකිකයන් විශාල ප්‍රමාණයක් රැකියා කරනවා. මේ අයගෙන් කොටසක් හෝ අපේ විශ්‍රාම වැටුප් ක්‍රමයට දායක කර ගැනීමේ වැඩපිළිවෙළක් දැන් අපි සාකච්ඡා කරගෙන යනවා. දැනට අපි විදේශ ශ්‍රමිකයන් 3800 කට වඩා බඳවාගෙන තිබෙනවා. බැඳෙන සියලු දෙනා ඉහළ අගයන් ඇති විශ්‍රාම වැටුප් ක්‍රමවලට බැඳෙන්නේ.අපේ ගැමි ජනතාව තාම මාසිකව 3000 ත් 18,000 අතර ප්‍රමාණයේ වැටුප් ලැබෙන විශ්‍රාම වැටුප් යෝජනා ක්‍රමවලට තමයි සම්බන්ධ වෙන්නේ. විදේශ ශ්‍රමිකයන් ගැන වැඩි අවධානයක් යොමු කරමින් වැඩි විදේශ විනිමයක් ගෙන්වා ගැනීම තමයි අපේ අරමුණ,පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගම් තොණ්ඩමන් මහතාගේ අනුග්‍රහය යටතේ තමයි මේ වැඩසටහන කෙරෙන්නේ. එතුමා වතු ආශි‍්‍රත ප්‍රදේශවල වෙනම කාර්යාල විවෘත කරන්න පහසුකම් සලසා දීලා තියෙනවා. වතු ආශි‍්‍රතව වෙනම නිලධාරීන් පත්කරලා, බඳවා ගැනීම් කරනවා. වතු සේවකයන්ගේ ලොකු උනන්දුවක් තියෙනවා මේ විශ්‍රාම වැටුප් ක්‍රමයට දායක වෙන්න. වතු හිමියන්ගෙන් ද පූර්ණ අනුග්‍රහයක් ලැබිලා තියෙනවා අපට මේ වැඩසටහන ක්‍රියාත්මක කරගන්න. අපේ බලාපොරොත්තුව වතු සේවකයන් ලක්‍ෂ දෙකක්වත් බඳවා ගන්නටයි. වතු සේවකයන්ට අවුරුදු 60 න් පස්සේ ජීවත්වෙන්න ක්‍රමයක් නැහැ. ඒ නිසා ඔවුන්ට මේ විශ්‍රාම වැටුප් ක්‍රමය ඉතාම වැදගත්.අපි දැනට තිළිණ, ඉසුරු හා සුරැකුම් යන යෝජනා ක්‍රම තුන ක්‍රියාත්මක කරනවා. 2011 වසරේදී විශේෂ යෝජනා ක්‍රම කිහිපයක්ම හඳුන්වා දීලා ක්‍රියාත්මක කරගෙන යනවා. ශ්‍රී ලංකාවේ කිතුල් කර්මාන්තයේ යෙදී සිටින පිරිස 31,000 ක් පමණ වෙනවා. මේ අයගේ ජීවන තත්ත්වය නඟාසිටුවීම සඳහා ග්‍රාමීය සංවර්ධන හා කුඩා ව්‍යවසාය සංවර්ධන අමාත්‍යාංශය වැඩපිළිවෙළක් අරඹලා තියෙනවා. “කිතුල් නිෂ්පාදන ජාතික සංවර්ධන වැඩසටහන” කියලා. සමාජ ආරක්‍ෂණ මණ්ඩලයත් මේ වැඩසටහන හා එක්වෙලා කිතුල් කර්මාන්තයේ නිරතවූවන් ද අපේ විශ්‍රාම වැටුප් ක්‍රමයට දායක කර ගැනීමට කටයුතු යොදලා තියෙනවා. දැනට හයසියයක පමණ පිරිසක් බැඳිලා ඉන්නවා. අපේ ඉලක්කය තමයි මේ වසර අවසානයේ තුන්දහසක් පමණ විශ්‍රාම වැටුප් ක්‍රමයට දායක කර ගැනීම. කිතුල් නිෂ්පාදන සංවර්ධන වැඩසටහනට දායක වෙලා ඉන්න අයට හැඳුනුම්පතක් දීලා තියෙනවා. ඒ හැඳුනුම්පත පෙන්නලා අපේ විශ්‍රාම වැටුප් ක්‍රමයට සම්බන්ධ වීමට අවශ්‍ය ලියාපදිංචිය ලබාගන්න පුළුවන්.පෞද්ගලික ප්‍රවාහන ක්ෂේත්‍රයේ නිරත අය වෙනුවෙන් විශ්‍රාම වැටුපක් ලබාදීම පිළිබඳව “මහින්ද චින්තන” ප්‍රතිපත්තියේ ද සඳහන් වෙනවා. පෞද්ගලික මගී ප්‍රවාහන සේවා අමාත්‍යාංශය සමඟ එක්වෙලා එම සේවකයන්ටත් විශ්‍රාම වැටුපක් දෙන්න අපි මූලික සාකච්ඡා පැවැත්වූවා. මේ සම්බන්ධව පෞද්ගලික බස් රථ හිමියන් සමඟ මෙන්ම සේවකයන් සමඟත් මූලික සාකච්ඡා පැවැත්වූවා. පෞද්ගලික බස් රථ සංගම්වල දිස්ත්‍රික් නියෝජිතයන් ද, දැනුවත් කරලා තියෙනවා. විශ්‍රාම වැටුප් ක්‍රමයට බඳවා ගැනීම් මේ මාසය අගදී ආරම්භ කරනවා.ත්‍රිරෝද රථ රියැදුරන් ශ්‍රී ලංකාව පුරා 425000 ක් ඉන්නවා. ඔවුන්ටද විශ්‍රාම වැටුප් ක්‍රමයක් හඳුන්වා දෙන්න අපි සූදානම් වෙනවා. ත්‍රිරෝද රියැදුරන් ලක්‍ෂ හතරෙන් මිලියන 02 ක් විතර පවුල් සාමාජිකයන් පිරිසක් නඩත්තු වෙනවා.ත්‍රිරෝද රථ රියැදුරන්ටත් ගෞරවයක් ඇතිවන ලෙස මේ විශ්‍රාම වැටුප් ක්‍රමය ක්‍රියාත්මක කරන්න කියලා පොලිස්පතිතුමාටත් උපදෙස් දුන්නා. ඒ අනුව අප දිවයින පුරාම සිටින පොලිස් ස්ථාන සමඟ එක්වෙලා ත්‍රිරෝද රථ රයැදුරන්ගේ තොරතුරු ලබාගැනීම සිදුකරනවා. දැනට 75% කගේ විතර තොරතුරු රැස්කරලා ඉවරයි.පසුගිය සතියේදී අපි කහටගස්දිගිලිය ප්‍රාදේශීය ලේකම් කාර්යාලයේ ජංගම සේවාවක් පැවැත්වූවා. එහිදී අපේ විශ්‍රාම වැටුපට 423 දෙනෙක් දායක කර ගත්තා. ඒ අයට විශ්‍රාම වැටුප් දායක ඔප්පුත් ලබා දුන්නා.ජනමාධ්‍යවේදීන්ගේ විශ්‍රාම වැටුප් ක්‍රමයට අදාළ පනත 2006 දී සම්මත වුණා. එහි ගැසට් පත්‍රයක් පළකළා. මේ සඳහා මූලිකත්වය ගත්තේ ජනමාධ්‍ය අමාත්‍යාංශය. සමාජ ආරක්‍ෂණ මණ්ඩලය හා වෘත්තීය පත්‍රකලාවේදීන්ගේ සංගමයයි. අපි මාධ්‍යවේදීන් දැනුවත් කරලා බඳවා ගැනීම් ආරම්භ කළා. මූලික වශයෙන් 41 දෙනෙක් බඳවා ගත්තා. එවකට මාධ්‍යවේදීන් වෙනුවෙන් පැවැති උපරිම විශ්‍රාම වැටුප රුපියල් දසදහසයි. මාධ්‍යවේදී හැඳුනුම්පත තියෙන අයට විතරයි මේ ක්‍රමයට දායක වෙන්න අවස්ථාව ලැබුණේ. ජනමාධ්‍යවේදී හැඳුනුම්පත තිබෙන මාධ්‍යවේදීන් ලංකාවේම 2100 ක් හිටියත් මේ ක්‍රමයට සම්බන්ධ වෙන්න පුළුවන් වුණේ 1900 කට විතරයි. මොකද අනෙක් අයට වයස වැඩියි.අපි මේ ගැන ජනමාධ්‍ය ආයතනවල දැනුවත් කරන්න ගියාම මාධ්‍යවේදීන් විතරක් නෙවෙයි අනෙක් අංශවල අයත් මේකට බැඳෙන්න ආවා. මාධ්‍ය හැඳුනුම්පත නැති අය බඳවා ගැනීමට විරෝධය ආවාම මේ වැඩසටහන නැවතුණා. බැඳුණු 41 දෙනාගෙන් සක්‍රීය තත්ත්වයේ ඉන්නේ එක්කෙනයි. අනික් අය වාරික ගෙවන්නේ නැහැ. සමහරු වාරික අරගෙන ගිහිල්ලා. මේ විශ්‍රාම වැටුප් ක්‍රමය නැවත සකස් කරන්න කියලා ජනමාධ්‍ය අමාත්‍යාංශයේ ලේකම් ගනේගල මහතා දැනුම් දුන්නා. මේ නිසා පනත සංශෝධනය කරලා නැවත සම්මත කරන්න වෙනවා.මාධ්‍යවේදීන්ගේ විශ්‍රාම වැටුප් ක්‍රමය නිර්මාණය කළේ සමාජ ආරක්‍ෂණ මණ්ඩලය පමණක්ම නොවෙයි. එම නිසා මේ සඳහා අපට තනිවම වෙනස්කම් කරන්න අමාරුයි. බොහෝ මාධ්‍යවේදීන් විශාල විශ්‍රාම වැටුප් වාරිකයක් ලැබෙන විශ්‍රාම වැටුපකට යාමට කැමතියි. ප්‍රාදේශීය මාධ්‍යවේදීන් ද මේ සඳහා දායක කරගන්න කියලා අපෙන් ඉල්ලීම් කර තිබෙනවා. ජනමාධ්‍යවේදී විශ්‍රාම වැටුප් පනතට සංශෝධනයක් ගෙන එන ගමන් දැනට සමාජ ආරක්‍ෂණ මණ්ඩලයේ ඇති “සුරැකුම්” කියන යෝජනා ක්‍රමයට එක්වෙලා මාධ්‍යවේදීන්ටත් විශ්‍රාම වැටුපක් දෙන්න අපි යෝජනා කරල තියෙනවා. මාධ්‍යවේදී හැඳුනුම්පත ඇති මාධ්‍යවේදීන්ට මේ සඳහා සම්බන්ධ විය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109265</link>
    <topic>රණවිරුවන් ඉදිරිපත් වන්නේ පරිපාලනය ශක්තිමත් කිරීමටයි</topic>
    <author/>
    <content>මෙවර පළාත් පාලන මැතිවරණය සඳහා කෝට්ටේ මහ නගර සභාවට ජනාධිපතිතුමාගේ ආශිර්වාදයෙන් හා ආරක්ෂක ලේකම් ගෝඨාභය රාජපක්ෂ මහතාගේ පූර්ණ සහයන් මත විශ්‍රාමික නාවික කොමදෝරු කනිෂ්ක කුලරත්න ඉදිරිපත් කර ඇත.මේ ඔහු පිළිබඳවත් දීපව්‍යාප්ත රණවිරු සංකල්පය ගැන හා පරිපාලනය ශක්තිමත් කිරීම සඳහා රණවිරුවන්ගේ දායකත්වය ලබා ගැනීම ගැන එම පදනමේ ජාතික සංවිධායක මේජර් ජෙනරාල් එම්. ආර්. ඩබ්. ද සොයිසා සමඟ පැවැති සාකච්ඡාවකි.තම සේවය රටට උපරිම අයුරින් ලබා දීම හා ජාතිය විසින් පවරන වගකීම සඳහා කැපවීමෙන් ළඟා වීම රණවිරුවාගේ වගකීමක්. ත්‍රස්තවාදයෙන් රට නිදහස් කිරීම සඳහා රණවිරුවන් අප්‍රතිහත ධෛර්යයෙන් දායක වුණා.යුද්ධය නිමවීමෙන් පසු ජනාධිපතිතුමා රට වේගවත් සංවර්ධනයකට යොමු කර තිබෙනවා. ඒ සඳහා එතුමාට කාර්යක්ෂමව දායක වන පෙරමුණු බල ඇණියක් අවශ්‍යයයි. රණවිරුවන්ගේ කැපවීම හා උපරිම සේවය කියන කරුණු ආරක්ෂක ලේකම්තුමාගේ අවධානයට ලක් වුණා. ඔවුන් පරිපාලන යාන්ත්‍රණය සඳහා දායක කර ගත්තේ ඒ පදනම මතයි.ප්‍රාදේශීය සංවර්ධනය කටයුතු සඳහා හා පරිපාලන කටයුතු වෙනුවෙන් රණවිරුවන් හැටියට අපෙන් ඉටුවිය යුතු දායකත්වය ලබාදීමේ විශේෂ අරමුණෙන් “රණවිරු සංකල්ප පදනම” යටතේ පරිපාලන ක්‍රමයට රණවිරුවන් ඉදිරිපත් කරනවා. පරිපාලන යාන්ත්‍රණය දේශපාලන ක්‍රමයට අයත්. නමුත් අපි රණවිරුවන් ඉදිරිපත් කරන්නේ දේශපාලන යාන්ත්‍රණය සඳහා නෙවෙයි. පරිපාලනය ශක්තිමත් කිරීම සඳහායි.මහජනයා ඔවුන් කෙරෙහි විශේෂ අයුරින් ප්‍රතිචාර දක්වා තිබෙනවා. අප මුලින් උතුරු මැද පළාත් සභාවට රණවිරු අපේක්ෂකයෙක් ඉදිරිපත් කළා. ජනතාව එය නිවැරැදි තේරීමක් හැටියට පිළිගත්තා පමණක් නෙවෙයි එසේ තෝරාගත් ජනතා නියෝජිතයා ඉතාමත් සාර්ථකව මහජනතාවගේ අවශ්‍යතාවන් ඉටු කිරීමටත් සමත් වූවා.මේ සාර්ථකත්වය මත අපි අනෙකුත් මැතිවරණ සඳහාත් අපේක්ෂකයන් ඉදිරිපත් කළා.දක්ෂ රණ සෙබළෙක් බිහිවන්නේ දවසකින් හෝ දෙකකින් නෙවෙයි. ඔවුන්ට මනා පුහුණුවක් ලැබෙනවා. රණවිරුවන්ගේ සේවය රට ඉදිරියට ගෙන යාමේ ක්‍රියාවලියේ දී වඩාත් අත්‍යවශ්‍යයි.අපි යුද්ධය පැවැති අවස්ථාවේ රට බේරා ගැනීමේ වගකීමට සාමුහිකව උරදෙන ගමන් ම ජීවත්වන ප්‍රදේශය ගොඩ නැගීම සඳහා හා සමාජ සුබ සාධනය සඳහාත් හැකි අයුරින් දායකව තිබෙනවා. මෙහි දී සිදුවන්නේ එම සේවය තමන් ජීවත්වන පළාතට වඩා විධිමත්ව හා අඛණ්ඩව සිදුකිරීම වෙනුවෙන් පෙනී සිටීමයි.ඒ නිසා මෙතැන රණවිරුවන් භාවිත කර දේශපාලන බලය ලබා ගැනීමක් සිදුවන්නේ නැහැ. මුලින් සඳහන් කළ පරිදි රණවිරුවා අමතක නොකර ඔවුන්ගේ සේවය ලබා දිය හැකි ශක්තිමත් ව්‍යුහයක් ගොඩ නැගීම මේ උත්සාහයෙන් සිදු වෙනවා. ඒ වගේ ම පැහැදිලි වැඩපිළිවෙළක් තුළ නිදහසේ සංවර්ධන කටයුතු සඳහා දායක කර ගැනීමක් ‘රණවිරු සංකල්ප’ පදනම යටතේ සිදුවෙනවා.හමුදා සෙබළාට සංග්‍රාමික පුහුණුවට අමතරව නිලයේ ඉහළටම ගමන් කිරීමේ දී විවිධ උසස් පාඨමාලාවන් හැදෑරීමට සිදුවෙනවා. ඒවා දේශීය හා විදේශීය විශේෂයන්, පරිපාලන නිලධාරින්, විශ්වවිද්‍යාල ආචාර්යවරුන් යටතේ සිදුකෙරෙනවා. අපේ හමුදාවට මනා විනයක් හා විධිමත්භාවයක් තිබෙන්නේ ඒ වැඩපිළිවෙළ නිසයි. ඔවුන්ට ඊළඟ උසස් නිලයට ගමන් කළ හැකි වන්නේ දක්ෂතාවය හා කැපවීම මතයි. අපි මැතිවරණ සඳහා අපේක්ෂකයන් ඉදිරිපත් කිරීමේදී ඔවුන්ගේ පුද්ගලික දක්ෂතාවය, රට වෙනුවෙන් දක්වා ඇති දායකත්වය හා දූෂණ චෝදනා එල්ල නොවීම වැදගත් කොට සළකනවා.අපි ඉදිරිපත් කරන අපේක්ෂකයන් දේශපාලන පක්ෂයක් නියෝජනය කළත් ඔවුන් හැමවිටම මුල් තැනගෙන සළකන්නේ රටයි. ඒ නිසා ඔවුන් එක්තරා විදියකින් නිර්පාක්ෂික අපේක්ෂකයන්. මෙතැන දී ඔවුන් අනෙකුත් දේශපාලන පක්ෂ හෝ චරිත විවේචනය කිරීම වෙනුවට යොමුවන්නේ රට සංවර්ධනය කිරීම සඳහායි. ඒ වගේම මේ අය විනිවිදභාවයක් හා කාර්යක්ෂමව කටයුතු කරාවි යැයි අපි බලාපොරොත්තු වෙනවා. අපි අපේක්ෂකයන් ඉදිරිපත් කළේ එවැනි සොයා බැලීමකින් පසුවයි. ඒ වගේ ම ඔවුන් ගැන අපි රටට වග කියනවා.මෙවර පළාත් පාලන මැතිවරණයේ දී කෝට්ටේ නගර සභාව සඳහා මානුෂික මෙහෙවරේදී වික්‍රමාන්විත සේවයක් ඉටුකළ ජ්‍යෙෂ්ඨ රණවිරුවෙක් ඉදිරිපත් කර තිබෙනවා. ඔහු හමුදා සේවයේ නිකලැල් චර්යාවකට හිමිකම් කියන්නෙක්. ඒ වගේ ම ජාතික ප්‍රබෝධයට දායක වූ පුරෝගාමී පවුල් පසුබිමකින් පැවත ගෙන එන්නෙක්. ඔහු ආනන්ද විද්‍යාලයේ ආදිශිෂ්‍යයෙක්. ආනන්ද විද්‍යාලය ගොඩනැගීමට දායක වූ පී. ද ඇස්. කුලරත්න පරපුරෙන් පැවතගෙන එන්නෙක්. ඉන්පසු ඔහු නාවික හමුදාවට බැඳිලා විශිෂ්ට පුහුණුවක් ලබා ක්‍රියාන්විතයේ දී රට වෙනුවෙන් අමිල සේවයක් සැලසූ නායකයෙක්.රුදුරු ත්‍රස්තවාදීන්ට එරෙහිව ශ්‍රී ලංකා යුද, ගුවන් හමුදා සමඟ ඒකාබද්ධව නාවික හමුදාව සිදුකළ බලවේගය, ඉදිරි පිම්ම මෙහෙයුම්වල දී නාවික හමුදා සම්බන්ධීකරණ නිලධාරියා ලෙස දායක වූයේ කොමදෝරු කනිෂ්ක කුලරත්නයි. ඔහුට මනා සම්බන්ධීකරණ හැකියාවක් හා නායකත්ව ගුණාංග පිහිටා ඇති බවට එය කදිම සාක්ෂියක්.කෝට්ටේ නගර සභාවට එක්සත් ජනතා නිදහස් සන්ධානයෙන් ඉදිරිපත් කර ඇති එක ම රණවිරුවා කොමදෝරු කනිෂ්ක කුලරත්න රණවිරුවායි. ජනාධිපතිතුමා ගේ ආශිර්වාදය යටතේ ආරක්ෂක ලේකම් ගෝඨාභය රාජපක්ෂ මහතා මේ රණවිරුවා කෝට්ටේ නගර සභාව සඳහා ඉදිරිපත් කර ඇත්තේ විශේෂ අරමුණක් ඇතිවයි.පසුගිය කෙටි කාලය තුළ එතුමා නාගරික සංවර්ධන අධිකාරිය යටතේ කෝට්ටේ හා කොළඹ නගරය ශීඝ්‍ර සංවර්ධනයක් ඇති කළා. ඒ සංවර්ධන ක්‍රියාදාමය ඉදිරියට ගෙන යාම සඳහාත් ප්‍රදේශයේ වසර ගණනාවක් නොවිසඳී තිබෙන ප්‍රශ්න විසැඳීම සඳහා නායකත්වයේ විශ්වාසය දිනාගත් පුරපතිවරයෙක් නගරයට අවශ්‍යයයි. කෝට්ටේ ශ්‍රී ලංකා නිදහස් පක්ෂයේ සංවිධායක රෝහිත බෝගොල්ලාගම මහතාගෙන් පක්ෂ නායකත්වයෙන් විශ්වාසය දිනාගත් පුද්ගලයා වන්නේ කනිෂ්ක කුලරත්න රණවිරුවායි. කෝට්ටේ ජීවත්වන බුද්ධිමත්, රටට හිතැති ජනතාවගේ සහය ඔහු වෙනුවෙන් ප්‍රකාශ වෙනු ඇතැයි අපි හුදෙක්ම බලාපොරොත්තු වෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109266</link>
    <topic>පොරොන්දු දේශපාලනයට නැවතීමේ තිත තබනවා</topic>
    <author/>
    <content>ඔහු කොටිකාවත්ත මුල්ලේරියාව ප්‍රාදේශීය සභා බල ප්‍රදේශයේ නැඟී එන තරුණ නායකත්වයයි. එමෙන් ම නැඟී එන තරුණ ජවයයි. ඔහු තමන්ට එරෙහි මතයකට වුව ද සාවධානව ඇහුම්කම් දෙන නායකයෙකි. ජනතාව වෙත ගොස් ඔවුන්ගේ හඬ බවට පත්වන්නා නායකයෙකි. තම ගැටලු රැගෙන ඔහු වෙත පැමිණෙන පොදු ජනතාවගේ දුක බෙදා ගන්නා නායකයෙකි. කොටිකාවත්ත මුල්ලේරියාව ප්‍රාදේශීය සභාවට එක්සත් ජනතා නිදහස් සන්ධානයෙන් තරඟ වදින ඔහු සුමුදු රුක්ෂාන් නම් වූ තරුණ ජනතා නායකයායි. මේ ඔහු දිනමිණ සමඟ පැවැත් වූ විශේෂ සාකච්ඡාවකි.මගේ ගම කොටිකාවත්ත මුල්ලේරියාව ප්‍රාදේශීය සභා බල ප්‍රදේශයට අයත් අඹතලේ ප්‍රදේශයයි. මම අධ්‍යාපනය හැදෑරුවේ කොළොන්නාව හෙන්රි ඕල්කට් මහා විද්‍යාලයෙන්. මගේ පියා කොටිකාවත්ත මුල්ලේරියාව ප්‍රදේශයේ ඉතා ජනප්‍රිය චරිතයක්. චන්දරේ මහතා කියූ සැනින් ඕනෑම කෙනෙකු මගේ පියා හඳුනනවා. මගේ පියාණන් මිය යන තුරුත් ප්‍රද්ශයේ කා සමඟත් සුහදව ප්‍රදේශයේ සැමට ම උදව් උපකාර කරමින්, සැමගේ සිත් දිනාගනිමින් කටයුතු කළ අයෙක්. මගේ මෑණියන් තමයි වර්තමානයේ මගේ ජීවිතයේ යෝධ සෙවනැල්ල. මට සහෝදරියන් දෙදෙනෙකු සහ සහෝදරයකු සිටිනවා. ඇත්ත වශයෙන් ම මගේ පවුලේ සාමාජිකයින්ගෙන් ලැබෙන සහය මගේ දේශපාලන සහ පෞද්ගලික ජීවිතයට විශාල ශක්තියක්.සැබවින් ම මා ක්‍රියාකාරී දේශපාලනයට පිවිසුණේ කොළොන්නාව ආසනයේ ශ්‍රී ලංකා නිදහස් පක්ෂ ප්‍රධාන සංවිධායක පාර්ලිමේන්තු මන්ත්‍රී ආර්. දුමින්ද සිල්වාගේ සෘජු ආරාධනයකින් මගේ පියාණන්ගේ සමාජ සේවා කටයුතු ඉදිරියට ගෙන යාම දේශපාලනයට මා යොමුවීමට තවත් එක් හේතුවක් වුණා. එමෙන්ම කොළොන්නාව ආසනයේ ශ්‍රී ලංකා නිදහස් පක්ෂ තරුණ බල මණ්ඩලයේ සභාපති ලෙස පත්වීමෙන් අනතුරුව කොටිකාවත්ත මුල්ලේරියා ප්‍රාදේශීය සභා බල ප්‍රදේශය තුළ ජීවත්වන ජනයාට මා හට හැකි අයුරින් සහය ලබා දුන්නා.දුමින්ද සිල්වා මන්ත්‍රීතුමාගේ සෘජු අධීක්ෂණය යටතේ ප්‍රාදේශීය සභා බල ප්‍රදේශය තුළ ජීවත්වන අසරණ ජනතාවගේ ජීවන මට්ටම උසස් කිරීමට ක්‍රියාත්මක වූ ප්‍රජා සත්කාරවලදී එහි ප්‍රධාන සාමාජිකයකු ලෙස කැප වී වැඩ කිරීමට මා හට හැකි වුණා.සැබවින්ම කොටිකාවත්ත මුල්ලේරියාව ප්‍රාදේශීය සභා බල ප්‍රදේශය ඉතිහාසයට එක්ව ඇත්තේ රණ බිමක් ලෙසයි. එවැනි රණ භූමියක උරුමයන් ආරක්ෂා කරමින් විසි එක්වන සියවසට ගැලපෙන යෝධ සංවර්ධන ක්‍රියාවලියක් කොටිකාවත්ත මුල්ලේරියාව ප්‍රාදේශීය සභා බල ප්‍රදේශය තුළ ඇති කිරීම මගේ එක ම අධිෂ්ඨානයයි.කොටිකාවත්ත මුල්ලේරියාව ප්‍රාදේශීය සභා බල ප්‍රදේශය තුළ තිබෙන යටිතල පහසුකම් ශීඝ්‍ර සංවර්ධනයට ලක් කිරීම මෙන්ම නව යටිතල පහසුකම් පද්ධති ප්‍රාදේශීය සභා බල ප්‍රදේශයට එක් කිරීම මගේ ප්‍රධාන සංවර්ධන ඉලක්කයක්. ප්‍රදේශයේ අතරමඟ නතර වී ඇති සියලු මාර්ග පද්ධති අලුත් වැඩියා කිරීම සහ ජනතාවගේ ඉල්ලීම් තිබිය දී ඒ පිළිබඳ නොසලකා හැර ඇති මාර්ග පද්ධති සොයා බලා සංවර්ධනය කිරීම, ප්‍රදේශයේ පරිසරයට සහ සංස්කෘතියට ගැලපෙන ආකාරයට නව යටිතල පහසුකම් සැකසීම, විධිමත් කාණු පද්ධති නොමැති කමින් ඇතිව තිබෙන අර්බුදයන් සහ ප්‍රදේශයේ කුණු කසළ ප්‍රශ්නය නිසා ඇතිව ඇති අප්‍රසන්න තත්ත්ත්වය වළක්වාලීමට ස්ථිර වැඩපිළිවෙළක් ක්‍රියාවට නැඟීම මෙන්ම ජල පහසුකම් නොමැති ප්‍රදේශවලට එම පහසුකම් ලබා දීම ද විදුලිය අහිමි ප්‍රදේශවලට විදුලි ව්‍යාප්ති ක්‍රියාත්මක කිරීමට ද මා අපේක්ෂා කරනවා. යෞවන සමිති සහ ක්‍රීඩා සමිති දිරිගැන්වීම තුළින් ගමේ තරුණ ප්‍රජාවගේ දියුණුවට පියවර ගැනීමට මා බලාපොරොත්තු වෙනවා.එමෙන් ම ප්‍රදේශයේ මූලක රෝහලක් තිබුණ ද ආයුර්වේද බෙහෙත් ක්‍රමය පිළිබඳ විශ්වාසයක් ඇති ජනතාවට විධිමත් ආයුර්වේද බෙහෙත් ශාලා නොමැතිකම ගමේ සෞඛ්‍ය සේවයේ ඇති ප්‍රධාන දුර්වලතාවයක්. මේ තත්ත්වය මඟ හැරවීම සඳහා අලුතින් ආයුර්වේද මධ්‍යස්ථාන ඇති කිරීමටත්, තිබෙන මධ්‍යස්ථාන දියුණු කිරීමටත් මා කටයුතු කරනවා. ළමයින්ගේ කායික සහ මානසික සංවර්ධනය උදෙසා අත්‍යවශ්‍ය අංගයක් වන ළමා උද්‍යාන ඉතා අලංකාර මට්ටමින් පවත්වාගෙන යාම මෙන් ම ප්‍රදේශයේ මාතෘ සායනවල අඩුපාඩු, අවශ්‍යතා සොයා බලා ඒවා ඉටු කර දීමටත් ප්‍රදේශයේ සුළු කර්මාන්තකරුවන් උදෙසා එම කර්මාන්ත දිරි ගැන්වීමටත් කටයුතු කරනවා.ප්‍රදේශයේ විරැකියාව දුරු කිරීමටත් , අඩු ආදායම් ලබන පවුල්වල ජනයා හට ඔවුන්ගේ සමෘද්ධි සහනාධාර විධිමත් කොට අමතර මුල්‍යමය සහ ද්‍රව්‍යමය ආධාර ලබා දීම මෙන් ම එම පවුල්වල දරුවන්ගේ අධ්‍යාපන අවශ්‍යතා සඳහා ආධාර සැපයීමටත් මා පියවර ගනු ලබනවා. තව ද ප්‍රදේශයේ කෘෂි කර්මාන්තයේ යෙදී සිටින ගොවීන්ට සහන සැපයීමට ප්‍රාදේශීය සභාව තුළින් විධිමත් වැඩපිළිවෙළක් මා ක්‍රියාත්මක කරනවා. මා ඉහත සඳහන් කළේ ප්‍රාදේශීය සභා බල ප්‍රදේශයේ සංවර්ධනයට අදාළ වැඩසටහන් කිහිපයක් පමණයි. ඒ සදහා ප්‍රදේශයේ ජනතාවගේ අදහස් සහ යෝජනා ද සැලකිල්ලට ගනිමින් ඉදිරි සංවර්ධන ක්‍රියාදාමයන් ඉටු කිරීමට මා කටයුතු කරනවා.ඒ බව ජනතාවට මතක් කර දීමට මෙය අවස්ථාවක් කර ගැනීමට මා කැමැතියි.පොරොන්දු දේශපාලනයට නැවතීමේ තිත තබා ප්‍රාදේශීය සභා බල ප්‍රදේශයේ යෝධ සංවර්ධන ව්‍යාපෘති යථාර්ථයක් කිරීමට එළැඹෙන මැතිවරණයේ දී මාගේ ජයග්‍රහණය විජයග්‍රහණයක් කිරීමට කොටිකාවත්ත මුල්ලේරියාව ප්‍රාදේශීය සභා බල ප්‍රදේශයේ ජනතාව මා හා අත්වැල් බැඳගන්නා බව ස්ථිරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>26</day>
    </date>
    <link>http://www.dinamina.lk/2011/09/26/_art.asp?fn=f1109267</link>
    <topic>ගම්පහ ජයග්‍රහණය ස්ථිරයි</topic>
    <author/>
    <content>නව තාක්ෂණය සමඟ ඉදිරියට යාම ගම්පහ නගර වැසියන්ගේ අපේක්ෂාව වන අතර ඉදිරියේ දී එම සංවර්ධනාත්මක ඉලක්ක සපුරා ගැනීමට ගම්පහ මහ නගර සභාවේ මැතිවරණය පැවැත් වේ. මේ සඳහා දිගු කලක සිට දේශපාලනයේ නිරත වී සිටි හිටපු නියෝජ්‍ය සෞඛ්‍ය අමාත්‍ය ලයනල් ගුණවර්ධන මහතාගේ කණිටු පුත් ඛනිජ තෙල් නියෝජ්‍ය අමාත්‍ය සරණ ගුණවර්ධන මහතාගේ සොහොයුරු ලක්ෂ්මන් ගුණවර්ධන මහතා ගම්පහ, රටේ අසිරිමත් නගරය කිරීම සඳහා පෙරමුණ ගෙන සිටී. දිනමිණ ලක්ෂ්මන් ගුණවර්ධන මහතා සමඟ සිදුකළ සංවාදයකි මේ.මගේ පියා වු හිටපු නියෝජ්‍ය අමාත්‍යවරයකු වූ දිවංගත ලයනල් ගුණවර්ධන මහතා ගම්පහ මැතිවරණ කොට්ඨාසයේ වේගවත් සංවර්ධනයට විශාල වැඩ කොටසක් සිදු කළ අයෙක්.ජනතාවට ආචාරශීලීව සවන් දෙමින් ඔවුන් ඉදිරිපත් කළ යෝජනා මෙන් ම චෝදනා වලට ඇහුම්කන් දුන් නිහතමානී පුද්ගලයෙක් ලෙස පියා සිදුකළ ජනතා සේවය මා හොඳින් දුටුවා.අදටත් ගම්පහ ජනතාව මගේ පියාව කෘතවේදීව සිහිපත් කරන අතර ම ඔවුන් මට තදින් බලපෑම් කළා පියා ගමන් ගත් මාර්ගයට අවතීර්ණ වෙන ලෙසට.එයට එක් හේතුවක් වූයේ මගේ පියාගේ මෙන් ම සොහොයුරකු වන ඛනිජ තෙල් කර්මාන්ත නියෝජ්‍ය අමාත්‍ය සරණ ගුණවර්ධන මහතා ගේ දේශපාලන ගමන් මඟෙහි පිටුපස සිට මා සිදු කළ කාර්යභාරයයි.ඔවුන් මා හට පැවසුවේ මගේ පියා ගම්පහ නගරයට සිදුකළ කාර්යභාරය ඉදිරියට රැගෙන යාමට මට ඉදිරිපත් වන ලෙසයි. ඔවුන් සිදුකළ එම ආරාධනය මා නිහතමානීව පිළිගත්තා.බස්නාහිර පළාතේ තිබෙන ගම්පහ මහ නගර සභාව විශාලත්වයෙන් කිලෝමීටර 37 . 05 ක්. මෙහි ග්‍රාම නිලධාරී වසම් 33ක් තිබෙන අතර ජනගහනය 53000ක් පමණ වාසය කරනවා.කොළඹ මහ නගර සභාව මෙන්ම වාණිජ නගරයක් ලෙස ද ගම්පහ සංවර්ධනයට ඉලක්ක විශාල ප්‍රමාණයක් තිබෙනවා.ජනාධිපති මහින්ද රාජපක්ෂ මහතා වසර 30ක් පුරා විනාශයට ඇඳ දැමූ කුරිරු යුද්ධයෙන් මේ රට මුදා ගත්තා. ඒ විතරක් නෙවෙයි මගේ පියාගේ අභාවය සමඟ අතර මඟ බිඳ වැටෙන ගම්පහ සංවර්ධනයට ගම්පහ දිස්ත්‍රික් නායකයා ලෙස බැසිල් රාජපක්ෂ මහතාව පත්කළා. මෙය ගම්පහ ජනතාවට ලැබුණු සුවිශේෂී වරප්‍රසාදයක්. බැසිල් රාජපක්ෂ මහතාගේ ආගමනයත් සමඟ ගම්පහට නව පුනරුදයක් ලැබුණා. මෙයත් මගේ ගමනට විශාල ආශීර්වාදයක් වූ බව කිව යුතුයි.ඒ වගේ ම ජනාධිපතිතුමා ගමන් කරන සංවර්ධන සංග්‍රාමයට තරුණ ජවයක් ලබා දීම මගේ එක ම අරමුණයි. ජනාධිපතිතුමා තරම් නිහතමානී දූරදර්ශී පාලකයෙක් මේ රටේ මෙතෙක් බිහි වී නැහැ.මගේ පියා අතීතයේ දී ගම්පහ අඩිපාරවල් ලෙස තිබූ මාර්ග රථ වාහන ගමන් කළ හැකි ආකාරයට සකස් කළා. තිබූ ගුරු පාරවල් තාර පාරවල් වුණේ එහෙමයි. කොළඹ නුවර ප්‍රධාන මාර්ගය ඔස්සේ ගම්පහ නගරයට කඩිනමින් ළංවිය හැකි බැලුම්මහර ඔරුතොට මාර්ගය තැනුනෙත් එහෙමයි.ගම්පහ අංග සම්පූර්ණ අධිකරණ සංකීර්ණයක්, තැපැල් කාර්යාලය, ටෙලිකොම් ආයතනය, ප්‍රාදේශීය සභා මන්දිරය, ආදී ස්ථාන මෙන්ම පාසල්, විහාරස්ථාන, පූජනීය ස්ථාන ද දියුණු කිරීම මගේ පියාගේ කාලයේ සිදුකළා.ගම්පහට විශාල අඩුවක්ව පැවැති රෝහල මහල් අටකින් යුත් අංග සම්පූර්ණ ගොඩනැඟිල්ලක් ලෙස ඉදිකිරීම මෙහි සුවිශේෂී කාර්යභාරයක්. ගම්පහ මහ නගර සභා පිටිය, ශ්‍රී බෝධී කී‍්‍රඩාංගණය ද පියාගේ අධීක්ෂණය යටතේ සිදු වූ දේවල්.ගම්පහ මහ නගර සභාව කාර්යක්ෂම ආයතනයක් බවට පත් කරමින් ජනතා අවශ්‍යතා කඩිනමින් ඉටුකර දෙන ස්ථානයක් බවට පත් කරනවා. එමෙන් ම අලංකාර ප්‍රියමනාප නගරයක් ලෙස මනා සැලැස්මකට අනුව සිදුකරවීමත්, කැළි කසළ ගැටලුවට ප්‍රතිචක්‍රීකරණ විධිමත් තිරසාර වැඩපිළිවෙළක් ක්‍රියාත්මක කිරීමටත් සැළසුම් කර තිබෙනවා. රාජපක්ෂ මහතාගේ මඟ පෙන්වීම හා උපදෙස් යටතේ මේ කාර්යය සිදුකිරීමට මා බලාපොරොත්තු වෙනවා. බස් නැවතුම්පොළ, දුම්රියපොළ වැනි ස්ථානවල සනීපාරක්ෂක පහසුකම් ඇතුළු අංග සම්පූර්ණ සේවාවක් ලබා දීමටත් ගම්පහ මහ නගර සභාවේ විශාල අඩුපාඩුවක්ව පවතින රථ ගාලක් ඉදිකිරීමටත් මා සැළසුම් කර තිබෙනවා.ගම්පහ අංග සම්පූර්ණ පුස්තකාලයක් ඉදිකිරීමටත් පූජනීය ස්ථාන කේන්ද්‍රකර ගනිමින් පුස්තකාල ඇති කිරීමටත් එමෙන් ම දහම් පාසල් දියුණු කරමින් අඩුපාඩු සකස් කර දරුවන් දහම් අධ්‍යාපනයට යොමු කරවීමටත් බලාපොරොත්තු වෙනවා.නගරවාසී මෙන්ම ග්‍රාමීය ජනතාවට ක්‍රමවත් කෘෂි ව්‍යාපෘති හඳුන්වා දෙමින් කෘෂිකාර්මික පරිසරයක් ඇති කිරීමටත් වැඩිහිටි ජ්‍යෙෂ්ඨ පුරවැසි සමිති විධිමත් ව පවත්වා ගෙන යමින් ඔවුන්ට අවශ්‍ය ප්‍රජා සත්කාර සැපයීමටත් තරුණ තරුණියන්ගේ ක්‍රීඩා කුසලතා නංවමින් ඔවුන් දිරිමත් කිරීමටත් මා බලාපොරොත්තු වෙනවා.වත්මන් ජනාධිපතිතුමා මේ රට දියුණු කිරීමට නිවැරැදි චින්තනයක් තිබෙන බව මේ රටේ බුද්ධිමත් ජනතාව දන්නවා. ඒ නිසයි දෙවන වරටත් ලක්ෂ 18ක වැඩි ඡන්ද ලබා ගනිමින් ජනාධිපති තනතුරට පත් වුණේ.අද දේශපාලනඥයන් හට පක්ෂ භේදයක් නැහැ. ඒ තත්ත්වය ඇති කළේ ජනාධිපතිතුමයි. අද ජනතාව ඡන්දේ දෙන්නේ කරන වැඩවලට. පක්ෂයට නෙමෙයි. ඒ නිසා ගම්පහ මහ නගර සභාවේ ජයග්‍රහණය ස්ථිරයි. ඒ සඳහා පියාගේ හා මගේ සොහොයුරු ට ශක්තියක් වූ ගම්පහ ජනතාව මට ශක්තියක් වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109271</link>
    <topic>ළමා සෙබළුන් සමාජගත කිරීමේදීශ්‍රී ලංකාව සැබෑ ප්‍රගතියක් ලබලා</topic>
    <author>භක්ති ධර්මපි‍්‍රය මෙන්ඩිස්</author>
    <content>එල්ටීටීඊ ය විසින් ඔවුන්ගේ යුද කාර්ය සඳහා බඳවාගෙන සිටි ළමා සොල්දාදුවන් යළි සාමාන්‍ය ජනසමාජයට අනුවර්තනය කිරීමෙන් ශ්‍රී ලංකාව සැබෑ ප්‍රගතියක් විදහා දක්වා ඇතැයි ප්‍රංශයේ මානව හිමිකම් පිළිබඳ තානාපති ෆ්රැන්කොයිස් සිම්රේ ප්‍රකාශ කර තිබේ.දරුවකුට හිමි ළමා විය තහවුරු කළ යුතු වූවක් වන අතර හමුදා කාර්යයන් සඳහා ළමයින් බඳවා ගැනීම යුද අපරාධයක් බවට ඇති මතය බලාත්මක කළ යුතු යැයි ඔහු විදේශ මාධ්‍ය අමතා ප්‍රකාශ කර ඇත.ළමා සොල්දාදුවන් භාවිතයේ අවසානයක් දකින මංපෙත් පිළිබඳ, 2007 පැරිස් සමුළුවෙන් පසු කෙරෙන අවධානය යොමු කිරීමක් වශයෙන් එක්සත් ජාතීන්ගේ මහ සමුළුවට පරිබාහිරව පැවැත්වූ රැස්වීමකදී සිම්රේ ඊයේ මෙම ප්‍රශ්නය මතු කිරීමේ අභිලාෂයෙන් පසු වූ බව සඳහන්ය. ළමා සෙබළුන් බඳවා ගැන්ම ප්‍රතික්‍ෂේප නොකරන රාජ්‍යයන් හා සන්නද්ධ කල්ලිවලට සම්බාධක පැනවීමාදියෙන් දැඩි බලපෑම් කළ යුතුව ඇතැයි ද ඔහු පැවසුවේය.යුද බිමට යැවුණු ළමා සෙබළුන් ඉන් මුදාගෙන ඔවුන් යළි සාමාන්‍ය ජීවිත ගත කිරීමට යොමු කෙරෙන ක්‍රියාදාමයන් කීපයකටම ප්‍රංශ විදේශ අමාත්‍යාංශය අරමුදල් සපයන්නේය. මෑතදීම එය සාර්ථකව පිළිබිඹු කළ රාජ්‍යය උගන්ඩාව බව පැවසූ ඔහු ශ්‍රී ලංකාව ද එහිලා සැබෑ ප්‍රගතියක් අත්කරගෙන ඇතැයි පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109272</link>
    <topic>ජගත් මහ සමුළුවේදී ජනපතිදෙමළ ඩයස්පෝරාව පැරද වූවා</topic>
    <author>සිතාරා සේනානි සහ අනුර ප්‍රේමලාල්</author>
    <content>ජනාධිපති මහින්ද රාජපක්ෂ මහතා එක්සත් ජාතීන්ගේ මහා සමුළුවේදී කළ කතාවෙන් එල්.ටී.ටී.ඊ. ත්‍රස්තවාදීන් හා දෙමළ ඩයස්පෝරාව ශ්‍රී ලංකාවට එරෙහිව කරන බාධාකිරීම්, අභියෝග හා කෙනෙහිලිකම් සියල්ලට නිසි පිළිතුරු ලබා දී පරාජයට පත් කළ බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රිපාල සිරිසේන මහතා පවසයි.ත්‍රස්තවාදය මැඩලීම, අන්තර්ජාතික සුහදතාව, මානව හිමිකම්, ජාතීන් එකමුතු කිරීම හා ජාතික හා අන්තර්ජාතික සංවර්ධනය යන කරුණු ඇතුළත් එම කතාව සම්බන්ධයෙන් සියලු රාජ්‍ය නායකයන්ගේ ප්‍රසාදය ජනාධිපතිතුමාට හිමි වූ බවද ඒ මහතා පැවැසීය.ජනාධිපතිතුමා කළ කතාව ජාතික හා අන්තර්ජාතික වශයෙන් ඉතා වැදගත් කතාවක් වූ බවද, ඒ සඳහා සියලු රාජ්‍ය නායකයන්ගේ ප්‍රසාදය හිමි වූ බවද හෙතෙම සඳහන් කෙළේය.එක්සත් ජාතීන්ගේ 66වැනි මහා සමුළුවේදී ජනාධිපති මහින්ද රාජපක්ෂ මහතා කළ කතාව සම්බන්ධයෙන් ශ්‍රී ලංකා නිදහස් පක්ෂයේ හා රජයේ ප්‍රසාදය පළ කරන බවද ඒ මහතා සඳහන් කළේය.ශ්‍රී ලංකා නිදහස් පක්ෂය කොළඹ මහවැලි කේන්ද්‍රයේ ඊයේ (26) පැවැත්වූ මාධ්‍ය හමුවේදී එම පක්ෂයේ මහ ලේකම් මෛත්‍රීපාල සිරිසේන මහතා මේ බව පැවැසීය.ශ්‍රී ලංකා නිදහස් පක්ෂයේ මහ ලේකම්වරයා මෙසේද පැවැසීය. එක්සත් ජාතික පක්ෂය හා ජනතා විමුක්ති පෙරමුණ අද දින අත් විඳින්නේ ඔවුන්ගේ නායකයන් කළ කී දෑවල ප්‍රතිඵලයි. එම පක්ෂ දෙකේම අභ්‍යන්තර ගැටුම් උත්සන්න වෙලා. මේ ලැබී තිබෙන්නේ ඔවුන් වගා කළ දේවල අස්වැන්නයි. ජනතා විමුක්ති පෙරමුණ කියන්නේ අපත් සමඟ ආණ්ඩු හැදූ හා ආණ්ඩු කළ පක්ෂයක්. ඔවුන්ට අද සිදුවී තිබෙන දේ පිළිබඳ රජය කනගාටු වෙනවා.අද විපක්ෂයට කොළඹ මහ නගර සභාව ඇතුළු මැතිවරණ පැවැත්වෙන පළාත් පාලන ආයතන ජයග්‍රහණය කිරීමට පැහැදිලි වැඩපිළිවෙළක් නෑ. විපක්ෂයේ මැතිවරණ ව්‍යාපාරය සම්පූර්ණයෙන්ම ඇනහිටලා.එක්සත් ජනතා නිදහස් සන්ධානය ප්‍රමුඛ ආණ්ඩුව ඉතා ශක්තිමත්ව හා ජයග්‍රාහීව ඉදිරියට යන අවස්ථාවක් ලෙස මේ අවස්ථාව හඳුන්වා දිය හැකියි. ජනතාවගේ දේශපාලන නාඩි හඳුනන, දේශපාලන පක්ෂයක් ලෙස සන්ධානය හා රජය ඉතිහාසයේ පෙර නොවූ විරූ පරිදි ශක්තිමත් වී ජාතික හා අන්තර්ජාතික වශයෙන් ද ශක්තිමත් තත්ත්වයකට පත්ව තිබෙනවා. කොළඹ නගරය කියන්නේ මේ රටේ අගනුවරයි. මේ අගනුවර ලෝකයේ සංවර්ධිත රටවල අගනුවරවල තත්ත්වයට සමාන අන්දමින් දියුණු කළ හැක්කේ රජයට පමණයි. ඒ නිසයි අපි කියන්නේ කොළඹ නගර සභාවේ බලය අපි ඉල්ලන්නේ ඒ නිසයි. නාගරික ජන ජීවිතය සංවර්ධනය සම්බන්ධයෙන් හොඳ අවබෝධයක් තිබෙන පුද්ගලයකු වන මිලින්ද මොරගොඩ මහතා ඒ සඳහා අප ඉදිරිපත් කැර තිබෙනවා. නව උපක්‍රම, නව සැලැසුම් යොදා ගනිමින් සාධාරණ හා නීතිගරුකව ඉදිරි සැලැසුම් ක්‍රියාත්මක කිරීමට ඒඅනුව අප කටයුතු කරනවා.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, බස්නාහිර පළාත් ආණ්ඩුකාර ප්‍රසන්න රණතුංග හා කොළඹ පුරපති ධුර අපේක්ෂක මිලින්ද මොරගොඩ මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109273</link>
    <topic>හිටපු අගමැති දෙපළ සමරාහොරගොල්ල සමාධියට පුෂ්පෝපහාර</topic>
    <author>නුවන් කොඩිකාර සහ නිට්ටඹුව සමුහ ජෙනට් ජයසිංහ</author>
    <content>සඟ, වෙද, ගුරු, ගොවි, කම්කරු පංච මහා බලවේගයන් මුල් කර ගනිමින් ශ්‍රී ලංකා නිදහස් පක්ෂය බිහි කළ හිටපු අගමැති දිවංගත එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ 52 වැනි ගුණ සමරුව සහ ලොව ප්‍රථම අගමැතිනිය වු දිවංගත සිරිමාවෝ ආර්.ඩී. බණ්ඩාරනායක මැතිනියගේ 11 වැනි ගුණසමරුව ඉතා චාම් හා අභිමානවත් ලෙස හොරගොල්ල බණ්ඩාරනායක සමාධිය අභියසදී ඊයේ (26) පැවැත්විණි.කීර්තිමත් දේශපාලනඥයකු වු හිටපු ඇමැති දිවංගත අනුර බණ්ඩාරනායක මහතාගේ 04 වැනි ගුණ සමරුවද මීට සමගාමීව පැවැත්විණි. ගම්පහ බණ්ඩාරනායක විද්‍යාලයේ ශිෂ්‍ය භට ඛණ්ඩයේ උත්තමාචාරයෙන් පසු අත්තනගල්ල රජමහ විහාරයේ විහාරාධිපති ආචාර්ය පන්නිල ආනන්ද හිමියන් විසින් රැස්ව සිටි පිරිස පංච ශීලයේ පිහිටුවීමෙන් අනතුරුව පැන් වැඩීම සිදු කළහ.හිටපු ජනාධිපතිනි චන්ද්‍රිකා බණ්ඩාරනායක කුමාරතුංග, සුනේත්‍රා බණ්ඩාරනායක මහත්මීන් විසින් බණ්ඩාරනායක සමාධියට පුෂ්පෝපහාර දැක්වීමෙන් අනතුරුව ජනාධිපති මහින්ද රාජපක්ෂ මහතා හා රජය වෙනුවෙන් අගමැති දි.මු ජයරත්න මහතා සමාධියට පුෂ්පෝපහාර පුද කළේය.මැති ඇමැතිවරුන්, ආණ්ඩුකාරවරුන්, ප්‍රාදේශීය දේශපාලන නායකයින්, රාජ්‍ය නිලධාරීන් ඇතුළු ඥාතීන් මෙහිදී පුෂ්පෝපහාර දැක්වුහ. සියම් මහා නිකායේ මල්වතු පාර්ශවයේ අනු නායක නියංගොඩ විජිතසිරි නායක හිමියන් විසින් අනුශාසනාව පැවැත් වීමෙන් පසු ඉතා හැඟුම්බරව උත්සවයේ වැඩ කටයුතු අවසන් විය.මේ අවස්ථාවට සර්ව ආගමික නායකයෝ, මැති ඇමැතිවරු, ඥාතීහු, පාසල් දු දරුවෝ, ගම්වාසීහු රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109274</link>
    <topic>පර්චස් හයට අඩු කොළඹ ඉඩම් හිමියන්ටගෙයක් හදාගන්න රජයෙන් ආයෝජකයෙක්</topic>
    <author>චන්ද්‍රිකා පෙරේරා</author>
    <content>පර්චස් හයට අඩු කොළඹ ඉඩම් හිමිකරුවන්ට නිවාස තනවා ගැනීම සඳහා රජය මගින් ආයෝජකයෙකු ලබා දී තිබේ.එවැනි ඉඩම් හිමියන්ට ඒවායේ නිවාස ඉදිකර ගැනීමට අවසර නොමැති වුවද ඔවුන්ගේ අකමැත්තෙන් එම ස්ථානවලින් ඉවත් කිරීමට රජය පියවර නොගන්නා බව ආරක්ෂක ලේකම් ගෝඨාභය රාජපක්ෂ මහතා අවධාරණය කළේය.රජය මගින් ලබාදී ඇති ආයෝජකයන් මාර්ගයෙන් සුදුසු නිවසක් තනවා ගැනීමට හෝ වෙනත් සුදුසු විකල්ප ක්‍රියාමාර්ගයක් වෙත යොමුවීමට එවැනි ඉඩම් හිමියන්ට හැකි වේ. අනවසරයෙන් පදිංචිවී සිටින පැල්පත් වාසීන් සඳහා පමණක් නිවාස 35000ක් තනා දීමට ආරක්‍ෂක අමාත්‍යාංශය මගින් කටයුතු කරයි.මේ අයට ඒ ආසන්න කොළඹ ප්‍රදේශයේම තට්ටු නිවාස වසර තුනක් තුළදී ලබාදීමට පියවර ගන්නා අතර ඔවුන් පදිංචි වී සිටි ප්‍රදේශ ආයෝජකයින්ට ලබාදීමට සුදුසු පරිසරයක නැති බව හෙතෙම පෙන්වා දුන්නේය.කොළඹ නගරයේ වෙනත් ස්ථානවල ඇති වටිනා ස්ථාන ආයෝජකයන්ට ලබාදීමෙන් උපයන මුදලින් මේ අය සඳහා නිවාස ලබා දෙයි.මේ කටයුත්තේදී රජයට කිසිදු ලාභයක් නොලැබෙන බවද ජනතාවට සහනය සැලසීම සඳහා පමණක් නිවාස ව්‍යාපෘතිය ඇරඹු බවද ආරක්ෂක ලේකම්වරයා සඳහන් කරයි.බොරැල්ල සුළු හා මධ්‍යම ව්‍යාපාරික ප්‍රජාවගේ ගැටලු පිළිබඳ සොයා බැලීම සඳහා ඊයේ (26) සවස ආරක්ෂක අමාත්‍යාංශයේ පැවැති ව්‍යාපාරික ප්‍රජාව හමුවේදී ගෝඨාභය රාජපක්ෂ මහතා එම අදහස් පලකළේය.ව්‍යාපාරිකයින් මෙහිදී ආරක්‍ෂක ලේකම්වරයාට ස්තුති කරමින් මෙතෙක් කොළඹ යටවීම් මාස තුනක සිට සිදු නොවන බවද කාණු පද්ධති සකසා කුණු ඉවත් කිරීමට නිසි සැලසුම් දියත් කිරීම නිසා මෙය ඉටු වී තිබෙන බවද සඳහන් කෙළේය.කොළඹ නගරයේ පවිත්‍ර කිරීම් සහ ජලය බැසයාම නිසිපරිදි සිදුවීම සඳහා නාගරික සංවර්ධන අධිකාරිය, කොළඹ මහ නගරසභාව, ත්‍රිවිධ හමුදාව හා පොලිසිය සමඟ එක්ව කටයුතු කර ඇති බව ආරක්ෂක ලේකම්වරයා එහිදී පැවසීය.කොළඹ මහනගර සභාව රජයේ කණ්ඩායම් සම¼ඟ මේ කටයුතු වලදී සහයෝගයෙන් ක්‍රියා කළ අතර මේ කටයුතු නිසි පරිදි තවදුරටත් සිදුකිරීමට ඉදිරියේදීද නගර සභාවේ සහය අත්‍යවශ්‍ය බව හෙතෙම අවධාරණය කළේය.කොළඹ පාර්ලිමේන්තු මන්ත්‍රී තිලංග සුමතිපාල, ආරක්ෂක අමාත්‍යාංශයේ ජ්‍යෙෂ්ඨ සහකාර ලේකම් ඉන්දු රත්නායක අතිරේක ලේකම් රෝහාන් සෙනෙවිරත්න ඉඩම් ගොඩකිරීමේ සංස්ථාවේ සභාපති හර්ෂාන් ද සිල්වා නාගරික සංවර්ධන අධිකාරියේ සභාපති ජානක කුරුකුලසූරිය කොළඹ නියෝජ්‍ය පොලිස්පති අනුර සේනානායක මහත්ම මහත්මීහුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109275</link>
    <topic>මෙරට තරුණ තරුණියන්ටජපාන ඇඟලුම් රැකියා</topic>
    <author>මහින්ද අලුත්ගෙදර</author>
    <content>ජපාන ඇඟලුම් ක්ෂේත්‍රයේ රැකියා සඳහා ශ්‍රී ලාංකික තරුණ තරුණියන්ටද ලබන වසරේ සිට අවස්ථාව සැළසෙන බව ශ්‍රී ලංකා විදේශ සේවා නියුක්ති කාර්යාංශය පවසයි.මෙය ශ්‍රී ලංකාවට මෙතෙක් විවෘත නොවූ අවස්ථාවක් බවත්, එය ශ්‍රී ලංකාව ලැබූ විශාල ජයග්‍රහණයක් බවත්, ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා පවසයි.ජපානයේ රැකියා සඳහා ශ්‍රමිකයන් බඳවා ගන්නා ආයතනවල හා ජපාන කර්මාන්ත ශාලා ප්‍රධානීන්ගෙන් යුතු නියෝජිත පිරිසක් අතර පැවති සාකච්ඡාවක ප්‍රතිඵලයක් ලෙස මේ අවස්ථාව ශ්‍රී ලංකාවට ළඟා කර ගැනීමට හැකි වූ බව ද, සභාපතිවරයා සඳහන් කරයි.ජපානයේ රැකියා සඳහා බඳවා ගන්නා ශ්‍රී ලාංකිකයන් ප්‍රමාණය ඉහළ නංවා ගැනීම මේ නියෝජිත කණ්ඩායමේ මූලික අරමුණ වූ බවත්, ඇඟළුම් ක්ෂේත්‍රයේ පමණක් නොව එරට කෘෂිකර්ම ක්ෂේත්‍රයේ හා සුළු හා මධ්‍ය පරිමාණ කර්මාන්තවල සේවය සඳහා අපේ රටේ ශ්‍රමිකයන්ට පුහුණු අභ්‍යාසලාභීන් ලෙස බඳවා ගැනීමට එකඟතාව පළ කළ බවත් හෙතෙම කියා සිටී.ඒ අනුව ලබන 2012 සිට රැකියා සඳහා ජපානයට යන ශ්‍රී ලාංකික පිරිස සැළකිය යුතු ලෙස ඉහළ යනු ඇති බවත්, එය ශ්‍රී ලංකා ආර්ථිකයට විශාල ශක්තියක් බවත් කිංස්ලි රණවක මහතා පෙන්වා දෙයි.ජපානයේ ඇඩ්වාන්ස් සමාගමේ වෙළෙඳ අධ්‍යක්ෂ කෂුමි මෙයිදා, කොයාමා හවුස් සමාගමේ ප්‍රධානී කෂුහිදේ කොයාමා, සීමා සහිත තතේ බයෂි ඉරෝ සමාගමේ සභාපති මසාකි සුතෝ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109276</link>
    <topic>සංචාරක දිනය අදමුද්දර 10ක් නිකුත් කෙරෙයි</topic>
    <author>අනූෂා ගුරුසිංහ සහ උපාලි කරුණාරත්න</author>
    <content>ලෝක සංචාරක දිනය (27) අදයි. ‘සංස්කෘතීන් හා සබැඳීම’ යන්න මෙවර සංචාරක දින තේමාවයි.සංචරණයේ වටිනාකම, එහි දී සංස්කෘතියෙන් වන බලපෑම පිළිබඳ ජාත්‍යන්තර දැනුම වර්ධනය කර ගැනීම හා විවිධ සංස්කෘතීන් පිළිබඳ අවබෝධය ලබාගැනීම පිණිස එක්සත් ජාතීන්ගේ ලෝක සංචාරක සංවිධානය මගින් මෙවර තේමාව ලෙස ප්‍රකාශ කර ඇත.ශ්‍රී ලංකාවේ සංචාරක කර්මාන්තයට සේවා සැපයීම මගින් විවිධ රැකියා අවස්ථා ඇතිකර ගැනීම, ඒ සඳහා සුදුසු පුහුණු තරුණ පිරිසක් ඇතිකර ගැනීම පිළිබඳව ද මෙවර විශේෂ අවධානයක් යොමු වී ඇත.රටේ සංවර්ධනය සඳහා ප්‍රධාන දායකත්වයක් ලබාදෙන සංචාරක කර්මාන්තය මගින් ශ්‍රී ලාංකික ජනතාවගේ ජීවනෝපාය උසස් තලයකට ගෙන ඒම මෙහි අපේක්ෂාවයි.වසර 2016 දී මිලියන 2.5ක සංචාරකයින් පිරිසක් ශ්‍රී ලංකාවට ගෙන්වා ගැනීමේ ජනපති මහින්ද රාජපක්ෂ මහතාගේ ඉලක්කයට අනුව ඍජු හා වක්‍ර රැකියා ලක්ෂ 05ක් උදාවනු ඇතැයි ද අපේක්ෂා කෙරේ.ඒ සමගම සංචාරකයින්ගේ පැමිණීම මිලියන 4 දක්වා වර්ධනයත් සමග වසර 2016 දී ඉන් ලැබෙන ආදායම ඇ. ඩො. මි. 8 දක්වා වර්ධනය කර ගැනීම ද මූලික අරමුණයි.ලෝක සංචාරක දිනය නිමිත්තෙන් තැපැල් දෙපාර්තමේන්තුවේ මුද්දර කාර්යාංශය මුද්දර දහයක් අද (27) නිකුත් කරයි.රුපියල් පහ, පහළොව, තිහ, තිස් පහ, හතළිහ, හතළිස් පහ මිල ගණන් මෙම මුද්දරවල වටිනාකම් වේ.බේරේ වැව පරිශ්‍රයේ දී පැවැත්වෙන උත්සවයක දී ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් සහ තැපැල් සේවා ඇමැති ජීවන් කුමාරතුංග මහතාගේ සහභාගිත්වයෙන් මෙම මුද්දර නිකුත් කෙරේ.මුල් දින කවර තුනක් ද මෙම අවස්ථාවේ නිකුත් කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109277</link>
    <topic>කොළඹ පවිත්‍ර කටයුතුඅධික්‍ෂණය පොලිසියට</topic>
    <author>පණ්ඩුක සමරසේකර</author>
    <content>කොළඹ නගරයෙහි පවිත්‍රතා කටයුතු නිසි පරිදි සිදුවන්නේ දැයි අධීක්‍ෂණය කිරීමට ආරක්‍ෂක අමාත්‍යාංශය මගින් පොලිස් නිලධාරීන් යොදවා තිබේ.කොළඹ මහ නගර සභාවෙන් සිදු කරන නගර පිරිසුදු කිරීමේ කටයුතු නිසි පරිදි මෙතෙක් සිදු කිරීමක් නොකළ නිසා මෙම පියවර ආරක්ෂක අමාත්‍යාංශයේ ඍජු මැදිහත්වීමෙන් සිදු කරන බව තාක්ෂණ හා පර්යේෂණ නියෝජ්‍ය අමාත්‍ය ෆයිසර් මුස්තාපා මහතා පවසයි.කොළඹ අලංකරණය සහ එහි නඩත්තු කටයුතු ආරක්ෂක අමාත්‍යාංශය මගින් නිසි ප්‍රමිතියකට සහ ක්‍රමවත් වැඩපිළිවෙළකට අනුව සිදු කරන අතර එහි පවිත්‍රතා කටයුතු නිසි ලෙස සිදු කිරීම නගර සභාව සතු කාර්යක් වන හෙයින් මෙම අධීක්ෂණ කටයුතු ආරක්ෂක අමාත්‍යාංශය සිදු කරයි.ෆයිසර් මුස්තාපා අමාත්‍යවරයා මෙම කරුණු හෙළි කළේ ඊයේ (26) “දිනමිණ” සමඟ කළ පුවත්පත් සාකච්ඡාවක් අතරතුරදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109278</link>
    <topic>චූටි දුවයි පුතයි තාත්තා ගැනඅහනකොට මම මොනවා කියන්නද</topic>
    <author>නිට්ටඹුව සමූහ - ජෙනට් ජයසිංහ</author>
    <content>දැන් ඉතින් මාත් දරු දෙදෙනාත් ලෝකෙ තනිවුණා. මහත්තයා අපි කාටත් හොරා අපිව තනිකරලා ගියා. නිවාඩුවට තාත්තා ගෙදර එනතුරු නොනිදා පාර බලා සිටින චූටි දුවටයි පුතාටයි තාත්තා නැවත එන්නෙ කවදාද කියලා ඇහුවාම මම මොනවා කියන්නද?අම්පාර මහඔය 69 කණුව පොලිස් විශේෂ කාර්ය බළකා කඳවුරේ ප්‍රධාන පොලිස් පරීක්‍ෂකවරයකු අනපේක්‍ෂිත ලෙස තබන ලද වෙඩි පහරකින් ජීවිතක්‍ෂයට පත්වූ ඇල්දෙණිය නැඟෙනහිර කඩවත පදිංචි හතළිස් පස් හැවිරිදි සහකාර පොලිස් අධිකාරී මුරුත්තෙට්ටු ගමගේ සිසිර කුමාර මුරුත්තෙට්ටුගමගේ මහතාගේ නිවසට අප ගිය අවස්ථාවේදී ඒ මහතාගේ ආදරණීය බිරිඳ වන යුනිලීවර් ආයතනයේ විධායක නිලධාරිනියක වන තිස්පස් හැවිරිදි ෂෙහානි නිලූපමා පෙරේරා මහත්මිය හදිසියේ ඇසීමට සිදුවූ සැමියා හදිසියේ වියෝවූ බවට සැළවූ පුවතින් දැඩි ලෙස කම්පාවට හා සංවේගයට පත්ව රෝගාතුරව සිටියාය.ඉකුත් සති අන්තයේ නිවසට පැමිණි සිය ආදරණීය පියා තමන්ව ආදරයෙන් වඩා කරපිට හිදුවාගෙන සුරතල් කර නැවත එනවිට තමන් ඉල්ලූ සැම දෙයම ගෙන එන බවට පොරොන්දුවී ගිය නමුත් ඔහුට සිදුවූ මේ විපත පිළිබඳව හෝ ඔහු නැවත තමා සුරතල් කිරීමට හෝ කෙළිකවට බස් දෙඩීමට හෝ නොඑන බව නොදත් කොළඹ රාජකීය විද්‍යාලයේ හතර වසරේ ඉගෙනුම ලබන නව හැවිරිදි රවීන්ද්‍ර රශ්මික මුරුත්තෙට්ටුගමගේ පුතාත්, දඟකාර සුරතල් ළදරු වියේ සිටින තෙහැවිරිදි සනූලි චූටි දියණියත් මවගේ හදිසි වැළපීමට හේතුව සොයමින් මව අසල දැවටෙමින් සිටී.1966දී රත්නපුරයේදී උපත ලැබූ සිසිර කුමාර මහතා ගැහැනු දරුවන් දෙදෙනෙක් සහ පිරිමි දරුවන් පස්දෙනෙක් සිටින පවුලක දෙවැනි පිරිමි දරුවා ලෙස මෙලොව එළිය දැක ඇත. ඔහුගේ මව මෙයට වසර 05කට පමණ පෙර මෙලොව හැරගොස් ඇති අතර ඔහුගේ දෙවැනි සොහොයුරිය මෙලොව හැරගොස් සිසිර කුමාර මහතා මෙලොව හැරගිය දිනට හයමසක් පිරුණි.මෙතරම් ඉක්මණින් නොසිතූ නොපැතූ විරූ අන්දමට රුදුරු මරුවා තමා සොයාවිත් වැළඳගනීවි යයි නොසිතූ සිසිර කුමාර මහතා තමාගෙන් අකාලයේ වියෝවූ සහෝදරිය සමරා, මව සිහිකර සිදු කරන ලද පිංකම වැනි පිංකමක් නිවසේ පැවැත්වීමට අදහස් කරණ බව ඥාතීන් සමඟ පැවසූ බව ඔවුහු දරාගත නොහැකි ශෝකයෙන් පවසති.රත්නපුර සීවලී මධ්‍ය මහා විද්‍යාලයේ දීප්තිමත් ආදි ශිෂ්‍යයෙකු වූ සිසිර කුමාරි පාසල් වියේදී අධ්‍යාපනයට මෙන්ම ක්‍රීඩා වැනි වෙනත් බාහිර ක්‍රියාකාරකම්වලදී කැපී පෙනෙන දස්කම් දක්වා විද්‍යාලයට ගෞරවය හා කීර්තිය ලබාදී ඇත.පාසල් අධ්‍යාපනය නිමාකොට 1983 දී විශේෂකාර්ය බළකායේ සේවයට බැදුණ සිසිර කුමාර මහතා පළමුව කොළඹ විශේෂ සේවා කාර්ය බළකායට අනුයුක්තව සේවය කළ අතර පසුව මහඔය විශේෂ කාර්ය බළකායට මාරුවීම් ලබාඇත.රාජකාරි කාලයේදීද දක්‍ෂ අවංක ක්‍රියාශීලි නිලධාරියෙකු වූ සිසිර කුමාර මහතා ඔහුගේ දක්‍ෂතා නිසාම රාජකාරියේදී ද අපහසු කඩඉම් රැසක් පසුකර සහකාර පොලිස් අධිකාරීවරයකු වනතෙක් උසස්වීම් ලබා තිබුණි.සිසිර කුමාර මහතාට සිදුවූ අවාසනාවන්ත ජීවිත හානිය පිළිබඳ වැඩිදුර විස්තර පැවසීමට ඔහුගේ ආදරණීය බිරිය හෝ දරු දෙදෙනා හෝ ඥාති මිත්‍රාදී අසල්වැසි කිසිවෙක් නොදනිති.පවුලේ අය දන්නේ මහඔය විශේෂ කාර්ය බලකායෙන් පවසන දේ වන අතර අසල් වැසියෝ හා ඥාතිමිත්‍රාදීන් දන්නේ විද්‍යුත් හා මුද්‍රිත මාධ්‍යයෙන් කියන දේ පමණි.කෙසේ හෝ සිදුවූ මෙම අවාසනාවන්ත අහඹු සිදුවීම නිසා පොලිස් විශේෂ කාර්ය බළකායට දක්‍ෂ නිලධාරියෙක් අහිමි විය. දිවි ඇතිතෙක් වෙන් නොවෙමුයි ශපථ කොට අතිනත ගත් බිරියට සැමියෙක් අහිමි විය.උණුසුමට සුරක්‍ෂිතභාවයට නඩත්තුවට සිටි දයාබර පියෙක් සමනල් වියේ සිටින කුඩා දරු දෙදෙනාට අහිමිවිය.සිසිර කුමාර මහතාගේ අකල් වියොවෙන් තැවෙන්නේ, කඳුලු හා සුසුම් හෙළන්නේ මොවුන් පමණක් නොවෙති. ඔහු හොඳ සමාජ සේවකයෙකි. ප්‍රදේශයේ පොදු වැඩවලදී වැඩබර ඔහු කරට ගනී.ගමේ පන්සලේ ප්‍රධාන පෙළේ දායකයෙකි. සියලු තැන්හිදී මිතුරන් විනා සතුරන් ඇතිකර නොගත් ඔහු මානව හිතවාදියෙකි.මේ සියලු දෙනාට නිබඳ ආලෝකය සපයමින් සිටි සිසිර කුමාර ඔහු හා ළබැඳි සියලු දෙනාට රහසින් ජීවිතයෙන් සමුගෙන මෙලොවින් සදහටම සමුගෙන ගොස් ඇති අතර ඔහුගේ දේහය පිළිබඳ අවසන් කටයුතු එළඹෙන 29 වෙනි බ්‍රහස්පතින්දා සිදුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n1109279</link>
    <topic>ලිංගික උපකරණ තොගයක් සොයා ගැනේ</topic>
    <author>මල්වාන සමූහ මහානාම විතානගේහා දෙල්ගොඩ සමූහ සුදත් පුබුදුකීර්ති</author>
    <content>බියගම, පේරගස් හන්දිය ප්‍රදේශයේ සැක කටයුතු කඩ කාමරයක් ඉකුත් (24 වැනිදා) වැටලූ ගම්පහ දිස්ත්‍රික්කයේ ආහාර හා ඖෂධ පරීක්ෂකවරුන්ට එහි සඟවා තිබූ රුපියල් එක්ලක්ෂ පනස් දහසක් පමණ වටිනා ලිංගික උත්තේජන ඖෂධ හා කෘතිම ලිංගික උපකරණ තොගයක් සොයා ගැනීමට හැකිවී ඇත.ඒ සමඟම මීට සම්බන්ධව සැකපිට එම කඩ කාමරය පවත්වාගෙන ගිය තැනැත්තා හා එහි සේවකයා ද අත්අඩංගුවට ගැනිණි.මේ සඳහා ආහාර හා ඖෂධ පරීක්ෂකවරුන්ට කොළඹ සංවිධානාත්මක අපරාධ දූෂණ මර්දන කොට්ඨාසයේ සහාය ද ලැබී තිබේ. බියගම නිදහස් වෙළඳ කලාපයට ආසන්නයේ මේ හොර කඩපොළ පවත්වාගෙන ගොස් තිබුණි. මොවුන් විසින් මෙම ඖෂධ හ කෘතිම අවයව අලෙවි කිරීම සඳහා තිබෙන බවට පුවත් පත්වල තමන්ගේ ජංගම දුරකථන අංක ද සමඟ දැන්වීම් පළ කර තිබෙන අතර මේ පිළිබඳව මහජන පැමිණිලි එම පොලිස් කොට්ඨාසයට හා ආහාර හා ඖෂධ පරීක්ෂකවරුන්ට ලැබී ඇත. ඒ අනුව මේ වැටලීම සිදු කර තිබේ.මෙම අපරාධ කොට්ඨාසයේ පොලිස් නිලධාරීන් උපාය දූතයන් ලෙසට මේ කඩ කාමරයට යවා ඒවා එම නිලධාරීන්ට අලෙවි කිරීමට තැත් කළ අවස්ථාවේ මෙසේ මේ දෙදෙනා අත්අඩංගුවට ගැනිණි. මේ දෙදෙනා පසුව රුපියල් පන්දහසක ඇප සහතික මත මුදා හැර ඔවුන්ට නොතිසි ලද විගස අධිකරණයට පැමිණිය යුතු බවට ද දන්වනු ලැබීය. ගම්පහ දිස්ත්‍රික්කයේ ආහාර හා ඖෂධ පරීක්ෂකවරුන් වන කේ. ලාල් සිල්වා, ඒ. ජේ. එම්. නියාස්, කොළඹ සංවිධානාත්මක අපරාධ දූෂණ මර්දන කොට්ඨාසයේ පොලිස් කොස්තාපල්වරුන් වන ජයසිංහ (7069) හා පත්මසිරි (35044) යන නිලධාරීහු විසින් මේ වැටලීම සිදු කළහ. මේ පිළිබඳව ගම්පහ දිස්ත්‍රික් සෞඛ්‍ය සේවා අධ්‍යක්ෂක ලින්ටන් පද්මසිරි මහතා කියා සිටියේ ලියාපදිංචි කරන ලද ලිංගික උත්තේජන ඖෂධ හා කෘතිම ලිංගික අවයව අලෙවි කිරීමට බලය තිබෙන්නේ ලියාපදිංචි ඔසුසල්වලට පමණයි. එහෙත් අත්අඩංගුවට ගත් මෙම ඖෂධ හා කෘතිම අවයව ලියාපදිංචි කළ ඒවා නෙවෙයි. ඒ හැරත් මෙවැනි වෙළෙඳ සල්වල ඒවා අලෙවි කරන්නට ද බැහැ. ඒ නිසා නීතිවිරෝධී මෙවැනි වෙළඳසල් දිගටම වැටලීමට පියවර ගෙන තිබෙනවා. එසේ ලියාපදිංචි නොකළ මෙවැනි ඖෂධ හා කෘතිම අවයව භාවිතා කිරීමෙන් මිනිස් ජීවිත අකාලයේ නැති වී යාමට පවා ඉඩ තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n11092710</link>
    <topic>ධාවනය වන බසය නවතාරියැදුරාගේ අත කපලා</topic>
    <author>අවිස්සාවෙල්ල විශේෂ - එස්. පද්මපෙරුම</author>
    <content>ධාවනය වෙමින් තිබූ ලංගම බස්රථයක් කොස්ගම අළුත් අම්බලම ප්‍රදේශයේදී පෙරේදා (25) රාත්‍රී 8.00ට පමණ පුද්ගලයින් දෙදෙනකු විසින් නවතා රියදුරාගේ අතක් මන්නයකින් කපා පලාගොස් ඇත.මෙසේ අතක් කැපුමට ලක්වී ඇත්තේ මහරගම ඩිපෝවට අයත් බස් රථයක රියදුරු වූ යටියන්තොට, මලල්ගොඩ පදිංචි යටවල විදානෙලාගේ අජිත් කුසුම්සිරි නැමැති 29 හැවිරිදි පුද්ගලයෙකි.එදින දහවල් අවිස්සාවේල්ල ප්‍රදේශයේදී පුද්ගලික බස්රථයක පැතිකණ්ණාඩියක් කැඩීම පිළිබඳව මෙම රියදුරු සමඟ ආරවුලක් ඇතිවී ඇත. රාත්‍රී අවසන් ගමන්වාරය සඳහා අවිස්සාවේල්ලෙන් මහරගම බලා පිටත් වූ මෙම බස්රථය, ත්‍රිවිල් රථයකින් පැමිණි දෙදෙනෙකු අළුත් අම්බලම ප්‍රදේශයේදී බසය නවතා රියදුරුට මන්නයකින් කොටා පලා ගොස් තිබේ.පසුව කොස්ගම පොලිසියේ ස්ථානාධිපති අරුණ ශාන්ත හේරත් මහතා විසින් විශේෂ පොලිස් කණ්ඩායමක් යොදවා සැකකරුවන් අත්අඩංගුවට ගෙන ඇත. තුවාලකරු අවිස්සාවෙල්ල මූලික රෝහලේදී ශල්‍යකර්මයකට භාජනය කර ප්‍රතිකාර ලබමින් සිටියි. දහවල් වූ ආරවුලට පළිගැනීමක් වශයෙන් මෙසේ අත කපා දමා ඇති බවට පොලිසිය සැකකරන අතර සැකකරුවන් රඳවා වැඩිදුර පරීක්‍ෂණ සිදුකෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n11092711</link>
    <topic>අනේ මගේ අම්මා මට ගෙනත් දෙන්න</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මුළු දළුවකොටුව ග්‍රාමයම හඬවමින් මීගමුව ලොයෙලා විදුහලේ ගුරුමාතාවක් අතුරුදන් වීමේ පුවත 24 දා ප.ව. 2.00ට පමණ ප්‍රදේශය පුරා පැතිරෙන්නට විය. අනේ අපේ මිස්ට මොකද වුණේ සෑම ගෙයකම ඇත්තෝ සිය වේදනාව ප්‍රකාශ කරමින් සිටියෝය.අභිරහස් ලෙස මියගොස් සිටි කාන්තාවගේ මළ සිරුරක් හැඳල ඇළ ඉවුර පාරේ තිබී වත්තල පොලිසිය විසින් (25) දා අළුයම සොයාගෙන තිබුණි.එම මළ සිරුර කොච්චිකඩේ දළුවකොටුව ප්‍රදේශයේ පදිංචිව සිට අතුරුදන් වූ අමරතුංග ආරච්චිගේ ශ්‍රීනි වාසනා අමරතුංග නැමැති ගුරු මහත්මියගේ බව ඇගේ ඥාතීන් විසින් හඳුනාගෙන ඇත. මියගිය ගුරු මහත්මියගේ පියා අමරතුංග ආරච්චිගේ රෙමීජියස් අමරතුංග මහතාය. ඔහු මීගමුව මාරිස්ටෙලා විදුහලේ උගන්වන ලද දැනට විශ්‍රාමික ගුරුවරයෙකි. ඉන්ද්‍රා බියට්‍රිස් ඉද්දමල්ගොඩ මහත්මිය මියගිය ගුරු මහත්මියගේ මවය. එම මවද පාසල් ගුරුවරියක්ව සිට විශ්‍රාම ලබා ඇත.මියගිය ගුරු මාතාවගේ ස්වාමිපුරුෂයා විජයන්ත සිල්වා යන අයයි. සිල්වා මහතා කටාර් රාජ්‍යයේ රැකියාව කරයි.මෙම දෙදෙනාට ඇත්තේ “සුපිපි සිල්වා” නමින් හඳුන්වන එකම දියණියකි. ඇය (24) දා විදුලිබිල ගෙවීම ඇතුළු අවශ්‍යතා කීපයක් සඳහා මීගමුවට යාමට සූදානම්ව “සුපිපි” ඔයා එනවද මාත් එක්ක මීගමු යන්ඩ කියා අසා ඇත. අම්මේ මම සෙල්ලම් කරනවානේ මගේ සුදු අම්මි ඉක්මනට ගිහිල්ලා එන්ඩ. දුව පවසා තිබුණි. පෙ.ව. 10.00 ට පමණ නිවස ආසන්නයේ තිබෙන බස් නැවතුමෙන් ලංගම බසයට නැග ඇය මීගමුවට ගොස් තිබුණි. නිවසින් පිටව ගිය ඇය සවස් වනතුරුම නිවසට පැමිණියේ නැත. නැ.හිර දළුවකොටුව 74/ඒ ග්‍රාම නිලධාරි බර්නාඩ් මිරැන්ඩො මහතා මෙම සිද්ධිය ගැන පැවසුවේ මෙවැනි අදහසකි.මියගොස් ඇතැයි කියන ශ්‍රීනි වාසනා ගුරු මහත්මියගේ මුළු පවුලම මම වසර විස්සක සිට දන්නවා. ළඟින් ඇසුරු කර තිබෙනවා. ශ්‍රීනි වාසනා මහත්මියගේ අම්මයි, තාත්තයි දෙන්නම ගුරුවරු. ගමට විශාල සේවයක් කළ ගුරු පවුලක්. ශ්‍රීනි වාසනා ගුරු මහත්මිය ආදර්ශවත් මවක්. දියණියව බලාගෙන ඇගේ අධ්‍යාපන කටයුතු ඉටු කරමින් සාර්ථක පවුල් ජීවිතයක් ගත කළා. ඇගේ මහත්තයා විදේශ රැකියාවක යෙදිලා සිටිනවා. ඔහුද ආදර්ශවත් පියකු ලෙස සිය යුතුකම් ඉටුකරන කෙනෙක්. ඇගේ මියයාම අපට ලොකු අභිරහසක්.අනේ මගේ අම්මව මට ගෙනත් දෙන්න. අම්මා නැතිව මට මොහොතක්වත් ඉන්ඩ බැහැ. තාත්තා ගෙදර නැහැ කියලා අම්මා මට කිසිවක් අඩුකළේ නැහැ. ඉතින් මම රෑට නිදා ගන්නේ කා ළඟද? කියමින් දියණිය හඬන්නට විය. 26 දා පෙරවරුවේ සිට නිවස ඉදිරිපිට සුදු කොඩි ලෙලදෙන්නට විය. ලොයෙලා විදුහලේ ගුරු මහත්ම මහත්මීන් සහ ශිෂ්‍ය ශිෂ්‍යාවෝ ද වැලනොකැඩී නිවසට පැමිණෙමින් සිටිති. ප්‍රදේශවාසීහු එම නිවසට පැමිණ එකින් එකා මුහුණ බලා ගනිමින් සිටිනවා හැර වැඩි කථාබහක් නැත. අනේ දෙයියනේ වාසනාට මේ මොකද වුණේ. විදුහලේ කා අතරත් හොඳ හිත දිනාගෙන කාටත් පිහිට වුන කෙනෙකුට මෙහෙම අපරාධයක් වුනේ ඇයි. වැඩිමහල් ගුරුතුමියක් සිය වේදනාව ප්‍රකාශ කළේ එසේය. මෙම ගුරුතුමියගෙන් ඉගෙනීම ලැබූ ශිෂ්‍ය ශිෂ්‍යාවෝ පැවසුවේ අපට ජීවිතය හොඳට ගතකරන ආකාරයත් වාසනා මිස් කියලා දුන්නා. මිස් මැරුනා කියලා අපට තවමත් හිතාගන්ඩ බැරියැයි එම දරුවෝ පැවසූහ. මරණයට හේතුව අනාවරණය වී නොතිබුණු අතර 25 දා රාගම රෝහලේ දී පශ්චාත් මරණ පරීක්ෂණය පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=n11092712</link>
    <topic>හොරෙන් ගෙනා ජංගම දුරකතන200ක් සමඟ 2ක් දැලේ</topic>
    <author>කුමාරසිරි ප්‍රසාද් ගුවන් තොටුපළ</author>
    <content>රුපියල් ලක්‍ෂ දහයක් පමණ වටිනා ජංගම දුරකථන 200 ක් හා උපාංග නීති විරෝධීව රැගෙන ඒමට උත්සාහ කළ ශ්‍රී ලාංකික මුස්ලිම් ගුවන් මගීන් දෙදෙනෙක් ඊයේ උදේ ගුවන් තොටුපළ රේගුව විසින් අත්අඩංගුවට ගන්නා ලදී.ශ්‍රී ලංකන් ගුවන් සේවයේ යූ. සී. 228 ගුවන් යානයෙන් සැකකරුවන් ඩුබායි සිට පැමිණි බව රේගුව පවසයි.රේගුවට කිසිවක් ඉදිරිපත් කිරීමට නොමැති දොරටුවෙන් පිටතට යාමට උත්සාහ කිරීමේදී සැක පිට පරීක්‍ෂා කිරීමේදී දුරකථන තොගය අත්අඩංගුවට ගත් බව රේගුව පවසයි. රේගු අධිකාරිවරුන් වන අංජන් හේවාගම, ජගත් ඔබේසේකර හා හර්ෂ ජයතිලක මහත්වරුන්ගේ මූලිකත්වයෙන් වැටලීම සිදු කර ඇත.යෝජ්‍ය රේගු අධ්‍යක්‍ෂ සරත් නාරද මහතා රේගු පරීක්‍ෂණය සිදු කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=r1109271</link>
    <topic>බණ්ඩාරගම ද්විත්ව ඝාතන සිද්ධියේ විත්තිකරුවන්ට විසි වසරක සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>බණ්ඩාරගම කොළමුන්නේදී අවිආයුධවලින් පහර දී ද්විත්ව මිනිස් ඝාතනයක් සිදුකිරීම සම්බන්ධයෙන් වරදකරුවන් වූ තිදෙනකුට බරපතළ වැඩ ඇතිව අවුරුදු විස්ස බැගින් වූ සිර දඬුවම් සහ රුපියල් විසිදාහ බැගින් දඩද මහාධිකරණ විනිසුරු මාලනී ගුණරත්න මහත්මිය පාණදුර පළාත්බද මහාධිකරණයේදී නියම කළාය.මේ දඬුවම් නියම වූයේ බණ්ඩාගම කොළමුන්නේ පදිංචි විලේගොඩ වික්‍රම කුසුම් කුමාර, විලේගොඩ සමන්ත සහ කස්තුරි ආරච්චිගේ දොන් තිලකසිරි යන තිදෙනාටය.ඔවුන් අධිචෝදනා ලබා සිටියේ නානායක්කාර පරණවිතාන, ඇන්. අජිත් කුමාරසිංහ සහ මල්කාන්තගේ නිව්ටන් යන අය වර්ෂ 2004 ජනවාරි මස 13 වැනිදා අවි අයුධවලින් පහර දී බණ්ඩාරගම කොළමුන්නේදී ඝාතනය කිරීම ගැනය.රජයේ නීතිඥ අසංක මැන්ඩිස් මහතා පැමිණිල්ල වෙනුවෙන් සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=r1109272</link>
    <topic>ඇස් පරීක්ෂා කර සමාජසේවා දෙපාර්තමේන්තුවෙන් දුන් දෘෂ්ඨිකාචය ප්‍රතික්ෂේප කරලා</topic>
    <author>අම්පිටිය සමූහ - සිසිර ජයනාත් පීරිස්</author>
    <content>තම ඇසේ සුද ඉවත්කරගැනීමේ ශල්‍ය ක්‍රමයක් සඳහා රජයේ සමාජසේවා දෙපාර්තමේන්තුවෙන් නොමිලේ ලැබුණු දෘෂ්ඨි කාචයක් රැගෙන මහනුවර අක්ෂි රෝහලට ඇතුළුවූ රෝගියකුට ශල්‍යකර්මය කිරීමට ඔන්න මෙන්න කියා තිබියදී එම කාචය වෛද්‍යවරියක් විසින් ප්‍රතික්ෂේප කරනු ලැබීමේ සිද්ධියක් අනාවරණය කරගැනීමට හැකිවිය.සිද්ධිය සැකවින් මෙසේය. 2010 වසරේදී තම දකුණු ඇසේ පෙනීමේ දුර්වලතාවක් නිසා මහනුවර අක්ෂි රෝහලේ සායනයට ගියවිට එම ඇසේ සුද ඉවත්කර කාචයක් සවිකිරීමට මහනුවර අක්ෂි සායනයේ වෛද්‍යවරු නිර්දේශ කොට අවශ්‍ය කාචය රැගෙන එන ලෙස එම රෝගියා දැනුවත් කොට ශල්‍යකර්මය සඳහා දිනයක්ද වෙන්කර දී ඇත. ශල්‍යකර්මය සඳහා අවශ්‍ය සෑම උපකරණයක්ම රෝගියා වෙනුවෙන් සමාජසේවා ආයතනය සපුරා තිබූ අතර රෝගියා ශල්‍යකර්මයට සුදුසු තත්ත්වයේ පසුවන බවද නිර්දේශ විය. එදින සිටි වෛද්‍යවරයා සමාජසේවා ආයතනයෙන් පරිත්‍යාග කළ කාචය පරීක්ෂා කර බැලීය.එම පරීක්‍ෂාවෙන් අනතුරුව මේ ආකාරයටම නොමිලේ කාච ලැබී තිබුණු තවත් රෝගීන් තිදෙනෙකු හා පළමු රෝගියා ශල්‍යකර්මයට නුසුදුසු බව තීරණය වූයෙන් ඔවුන්ට කාච පැළැඳ ගැනීමේ ශල්‍යකර්මවලට මුහුණු නොදී ආපසු නිවාස බලා යාමට සිදුවිය.හදිසියේ පාත්වුණු හෙණගෙඩිය, කුමක්දැයි සොයාබැලූ රෝගියා කරුණු රැසක් අනාවරණය කරගත්තේය.එනම් මහනුවර අක්‍ෂි රෝහලට කාච සැපයීම කොන්ත්‍රාත්තුව ගෙන තිබුණේ රෝහල අසලම දෘෂ්ඨි කාච අලෙවි ආයතනයක් විසිනි. රෝහලේ රෝගීන්ගේ කාච සඳහා මිනුම් ගැනීමේ කටයුතු කරනු ලබන්නේ එම අලෙවි ආයතනය සම්බන්ධ පුද්ගලයෙකි.රෝගීන්ගේ කාචවල මිම්මගන්නා ඔහු කාචවල මිලගණන් සඳහන්කොට අහවල් ඔප්ටිකල් එකෙන් කාච හා අවශ්‍ය උපකරණ මිලදී ගන්නයයි රෝගීන් චනුවත් කරන අතර ඇතැම් වෛද්‍යවරුන්ද කිසිම හිරිකිතයක් නොමැතිව අහවල් සාප්පුවෙන් ගන්න යයි කීමට තරම් කොමිස් මුදලට වහවැටී ඇත.බලාපොරොත්තු සුන්වූ පළමු රෝගියා වෛද්‍යවරුන්ට සිද්ධිය අමතකවනතුරු මාස කිහිපයක් හිඳ නැවතත් අලුතෙන්ම ඇසේ සුද ඉවත්කර ගැනීමේ සායනයට ඉදිරිපත් විය.පෙර පරිදිම කාචයක් සවිකිරීමට නිර්දේශ කළ වෛද්‍යවරු ඒ සඳහා 2011 සැප්. 15 රෝහලට ඇතුළුවන ලෙස කීමෙන් රෝගියා එම දින පස්වරුවේ රෝහල්ගතවූයේ පළමුව සමාජසේවා ආයතනයෙන් ලැබූ කාචයත් සමඟය.මූලික පරීක්‍ෂණ සායනයේදී සිදුකොට තිබූ අතර, රෝහල් වාට්ටුවේදී තවත් පරීක්‍ෂණ කිහිපයකට මුහුණදුන් අතර එම පරීක්‍ෂණවලට අනුව රෝගියාට ඇසට නව කාචයක් පැළඳවිය හැකි තත්ත්වයේ පසුවූයෙන් ශල්‍යකර්මය සඳහා ශල්‍යාගාරයට කැඳවාගෙන ගියේය.ශල්‍යකර්මයට සුදුසුකම් ලැබූ රෝගීන්ගේ කාච පරීක්‍ෂාකරමින් පැමිණි එක් වෛද්‍යවරියක් රෝගියාගේ කාචය පරීක්‍ෂාකොට බලා, ආ... මේක මේ ආණ්ඩුවෙන් නිකං දෙන කාචයක්නේ, මේක හරියන්නේ නැහැ.ඇයි ඔයාට රු: 7000/= ලෙන්ස් එකක් ගන්න බැරිදැයි අසයි. බැරිකමක් නම් නැහැ ඩොක්ට මට මේක සමාජසේවා දෙපාර්තමේන්තුවෙන් ලැබුණු එකක්. රු: දොළොස් දහසක් වටිනවා කියලයි කිව්වේ. ඩොක්ට එපා කියන්නේ මේක ප්‍රමිතියෙන් බාල නිසාද? ආණ්ඩුවෙන් නැතිබැරි අයට පරිත්‍යාග කරන්නේ හොර බඩු දැයි පෙරළා විමසුවේ ඉහත සඳහන් දෘෂ්ඨි සමාගමේ කාච වැඩිපුර අලෙවි කිරීමේ පසුබිමක් රෝහලේ තිබෙන බැව් හොදාකාරව දැනගෙන සිටි නිසාය. නැහැ, නැහැ මේක හොඳටම පෙනුම නැති අයට සවිකරන කාචයක් ඔයාගේ පෙනීම එච්චර නරක නැහැනේ, ඒකයි කිව්වේ ඇයි රු: 7000 සොයාගන්න අමාරුද? ඔව් ඩොක්ට මට මේ වෙලාවේ රු: 7000/=ක් හොයාගන්න අමාරුයි.ඊටත් මගේ පෙනීම තරමක් හොඳයි කියල ඔබතුමන්ලා කියනව, මේ ලෙන්ස් එක හොඳටම පේන්නෙ නැති අයට දාන එකක් නිසා මට දැම්මොත් කාලයක් තියෙයි නේද? ඕක කලින් කියන්න එපාය. ඉන්න මොකක් හරි කරන්නම් කියූ වෛද්‍යවරයා, මදක් රැඳෙන ලෙස රෝගියාට පවසා ශල්‍යාගාරයට ගොස් විනාඩි කිහිපයකින් පෙරළා පැමිණ දෙවනි මහත්තය කියනව මේක හයිකරන්න බැහැ කියල, රු: 7000 ලෙන්ස් එකක් දැං අරං ආවොත් හයිකරන්නම්.දැන් මට සල්ලි හොයන්න බැහැ වෙන දිනයක් දෙන්න යනුවෙන් පැවසූ විට රෝගියාගේ ටිකට් කැපූ වෛද්‍යවරිය වාට්ටුවට යන ලෙස දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=r1109273</link>
    <topic>මාවනැල්ල බස් නැවතුම්පළට වැසිකිළි පහසුකම් ලබාදෙන්න</topic>
    <author>මාවනැල්ල සමූහ  පී. සෙනෙවිරත්න</author>
    <content>කොළඹ – මහනුවර ප්‍රධාන මාර්ගයේ පිහිටි මාවනැල්ල නගරයේ අඩුපාඩු රැසක් දක්නට ලැබේ. මේ නිසා නගර වැසියන් මෙන්ම විවිධ අවශ්‍යතා සපුරා ගැනීමට නගරය කරා පැමිණෙන දහස් ගණන් ජනතාවද දැඩි අසීරුතාවට පත්ව සිටිති.මෙහි ප්‍රධානම අඩුපාඩුව ලෙස සැලකෙන්නේ බස් නැවතුම්පොළට වැසිකිළි කැසිකිළි පහසුකම් නොමැති කමයි. තිබූ වැසිකිළි කඩා වැටී ඇත. අලුතෙන් ඉදිකළ වැසිකිළි ද පිහිටා ඇත්තේ දුර බැහැරිනි. මේ නිසා දුර බැහැර ප්‍රදේශවල සිට එන මගීන්ට සිය අවශ්‍යතා සපුරා ගැනීම දුෂ්කර කටයුත්තක්ව තිබේ. ඔවුන්ට අවට ඇති හෝටල්, වෙළෙඳසල් කරා යාමට ද සිදුව තිබේ.නගරයේ පෞද්ගලික බස් නැවතුම්පොළ ද මඩ වගුරක් බවට පත්ව තිබේ.රෝහලේ ඉදිරිපිට එක් පැතිකඩක අනවශ්‍ය දෑ කිසිදු පිළිවෙළකින් තොරව දමා තිබීමෙන් පාරිසරික ගැටලු ද පැන නැගී තිබේ. එපමණක් නොව නගරයේ වෙළෙඳ සංකීර්ණය අසල මස් මාළු වෙළෙඳ සල් අවට පරිසරය ද අපිරිසුදු තත්ත්වයක පවතී.මාවනැල්ල නගරයේ අඩුපාඩු පිළිබඳ අදහස් දැක්වූ මාවනැල්ල කලාප අධ්‍යාපන අධ්‍යක්ෂ ශාස්ත්‍රපති දේ. අනොමදස්සි හිමි - මාවනැල්ල නගරය ඉතාම වැදගත් නගරයක්. එහි ඓතිහාසික ස්ථානයක් වෙත යන එන සියලු පිරිස් පළමුව එන්නේ මාවනැල්ල නගරයට.එම නිසා වැසිකිළි කැසිකිළි පද්ධතියක් බස් නැවතුම් පොළට ආසන්නව ඉදිකැර දුන්න හොත් වඩාත් ජනතාවට පහසු කමක් වෙනවා. රෝහල ඉදිරිපිට එක් පැතිකඩක් අපිරිසුදු යි. එහි ඩෙංගු මදුරුවන් පවා සිටිනවා. නගරයේ වෙළෙඳ සංකීර්ණය අසල මස් මාළු වෙළෙඳ සල් අවට තත්ත්වයද ඉතාම අපිරිසුදුයි.පෞද්ගලික බස් කොන්දොස්තර රුවන් මදුරසිංහ මහතා - පෞද්ගලික බස් නැවතුම් පොළ වැසිදාට මඩ වගුරක්.එහි සිට බස්රථවලට ගොඩවන්න මගීන්ට සිදු වෙනවා. මේ මඩ වගුරු වසා දමන්න කියා අපි අයැද සිටිනවා.මාවනැල්ල ජන සහන සේවා සංවිධානයේ අධ්‍යක්‍ෂ ජෙනරාල් සෙනරත් බණ්ඩාර මහතා - මාවනැල්ල බස්නැවතුම් පොළ අසල තිබූ වැසිකිළි කැසිකිළි පද්ධතිය කැඩීගොස් අබලන්ව ගිය නිසා ප්‍රාදේශීය සභාව බස්නැවතුම්පොළට දුරින් ඉදිකළ වැසිකිළි වෙත යන්න ජනතාව කැමැත්තක් දක්වන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=r1109274</link>
    <topic>නිවෙසේ කිසිවකු නැති වෙලේනාන කාමරේට පුද්ගලයකු රිංගලා</topic>
    <author>හෝමාගම විශේෂ ජිනදාස ගමගේ</author>
    <content>ග්‍රීස් යකෙක් අල්ලපු වත්තේ නිවෙසකට ගොස් ඇඳුම් ගලවා පුටුවක් උඩ තබා නාන කාමරයට රිංගා සිටි ප්‍රවෘත්තියක් ගොඩගම පැල්පොලවත්ත ප්‍රදේශයෙන් වාර්තා වේ. සිද්ධිය සැකෙවින් මෙසේය.ගොඩගම පැල්පොලවත්තේ තරුණ අඹුසැමි යුවළක් නුදුරු ප්‍රදේශයක ආගමික පිංකමක් සඳහා පිටත්ව ඇත. ඒ යන විට ගේ අවට විදුලි ලාම්පු දල්වා තැබීමට අමතක නොකළ ඔවුන් ආපසු පැමිණෙන විට රාත්‍රි 9.00 ට පමණ විය. ඒ පැමිණෙන විට නිවෙසේ ඉස්තෝප්පුවේ පුටුවක් මත පිරිමියකුගේ ඇඳුම් කට්ටලයක් (කලිසම් ෂර්ට්) තිබෙනු දැක විපරම් කර බලා ඇත. එසේ බලද්දී සුරා ගඳක්ද දැනී ඇත. අඩක් නිම කරන ලද නාන කාමරයේ ආවරණය ඉවත් කරන විට එහි සිටි පුද්ගලයා දුවන්නට විය.හොරෙක් හොරෙක් යැයි කෑ ගසමින් පසුපස එලවද්දී සොරා අල්ලපු වත්තට පැන ගොස් ඇත.අසල්වැසියන්ද පැමිණ ඇඳුම් ගැන විපරම් කරන විට එහි තිබුණු හැඳුනුම්පතින් පුද්ගලයා අල්ලපු වත්තේ බව පැහැදිලි කර ගැනීමට හැකි විය.අල්ලපු වත්තට පැන්න සොරා වෙනත් ඇඳුමක් ඇඳගෙන කිසිත් නොදන්නා සේ පැමිණ තමාගේ චේන් එක කවුරුන් හෝ කඩාගෙන ගියා යයි පවසා ඇඳුම් ටික රැගෙන යාමට තැත් කිරීමේදී සුළු ගැටුමක්ද ඇති විය.පසුව දෙපිරිසම පොලිසිය වෙත ගොස් පැමිණිලි කළ අතර සැකකරුගේ ඇඳුම් ටික පොලිසිය වෙත බාරදී ඇත. එම ඇඳුම් අතර කාන්තා යට ඇඳුම් කීපයක් තිබුණු බවද පැවැසේ.අතුරුගිරිය පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=r1109275</link>
    <topic>තොරතුරු පොත් සුනාමියෙන් විනාශ වෙලා:</topic>
    <author>පාණදුර සමූහ කපිල සෝමරත්න</author>
    <content>විදේශීය රැකියා ලබා දෙන බව පවසමින් විත්තිකරුවන් බොහෝ දෙනකු රුපියල් ලක්ෂ ගණනක මුදල් තරුණ තරුණියන්ගෙන් සාපරාධී ලෙස වංචා කළේ යැයි පාණදුර පොලිසියේ විශේෂ අපරාධ සහ වංචා විමර්ශන අංශය විසින් පාණදුර මහේස්ත්‍රාත් අධිකරණයේ පවරා ඇති නඩු ගණනාවක් විභාග කිරීමට නොහැකි වී ඇති බව අනාවරණය වේ.මෙම නඩුවල පැමිණිල්ලේ සාක්කි සහ විත්තිකරුවන්ගේ ප්‍රකාශ සටහන් පොලිස් තොරතුරු පොත් 2006 ඇතිවූ සුනාමි රළ පහරින් විනාශ වී ඇතැයි පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්ෂක ඉන්දුල ගිනිගේමහතා පාණදුර මහේස්ත්‍රාත් ආර්. එස්. ඒ. දිසානායක මහතාට දන්වා සිටියේය. පොලිස් අධකාරීවරයාගේ කාර්යාලය සහ විශේෂ අපරාධ සහ වංචා විමර්ශන පොලිස් කාර්යාංශයද පිහිටා තිබුණේ පාණදුර වෙරළබඩ රජයේ නිවාසයකය.එහි තිබුණු සියලුම දේපොළ මුහුදු ජලයෙන් දියබත්වී විනාශ වී ඇත.විනාශ වූ දේපොළ අතර පොලිස් පරීක්ෂණ වාර්තා සටහන් පොත්පත්ද විය.සුනාමියක් නැතිවද මේ අධිකරණයේ විභාග වීමට නියමිත නඩුවල වාර්තා පොත් අතුරුදන් වී තිබෙන බව මහේස්ත්‍රාත්වරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109271</link>
    <topic>බස්නාහිර පළාත් සත් සාමාජික රගර් සූරතාව කාල්ටන් පිලට</topic>
    <author>ෆවුස් මොහොමඩ්</author>
    <content>බස්නාහිර පළාත් රගර් සංගමය විසින් මෙහෙයවනු ලැබූ අන්තර් සමාජ විවෘත ආරාධිත සත් සාමාජික රගර් තරගාවලියේ කුසලානය අත්කර ගැනීමට රෝහිත රාජපක්‍ෂගේ නායකත්වයෙන් යුත් කාල්ටන් ක්‍රීඩා සමාජය සමත් විය.ගල්කිස්ස විද්‍යා විද්‍යාලයීය ක්‍රීඩා පිටියේ දෙදිනක් පුරා පැවැති මේ තරගාවලියේ කුසලානය සඳහා වූ අවසන් මහා තරගයේ දී හැව්ලොක්ස් බඹරා පිල ලකුණු 19 – 14 ක් ලෙස පරාජය කිරීමට කාල්ටන් පිල සමත් විය.කාල්ටන් පිල රැස්කළ ලකුණු 19 ට ගෝල් 2 ක් සහ උත්සාහක දිනුමක් ඇතුළත් වූ අතර හැව්ලොක්ස් බඹරා පිල ලකුණු 14 රැස්කරනු ලැබුවේ ගෝල් 2 කින් ය.මෙහි අවසන් පූර්ව වටයේ දී ලකුණු 22 – 12 ක් ලෙස විද්‍යා විදුහල් පිල පරාජය කිරීමට කාල්ටන් පිල සමත් වූ අතර, ලකුණු 12 – 7 ක් ලෙස ජෝන් කීල්ස් කණ්ඩායම පරාජය කිරීමට හැව්ලොක්ස් බඹරා පිලට හැකි විය.තරගාවලියේ ප්ලේට් සූරතාව සඳහා පැවැති අවසන් තරගයේ දී ලකුණු 12 –7 ක් ලෙස ආදි කන්නන්ගර පිල පරාජය කිරීමට ජාවත්ත ලයන්ස් පිල සමත් විය.ජාවත්ත ලයන්ස් පිල ගෝලයක් සහ උත්සාහක දිනුමකින් සිය ලකුණු 12 රැස්කළ අතර ආදි කන්නන්ගර පිල ලබාගත්තේ ගෝලයක් පමණි.ප්ලේට් සූරතාව සඳහා පැවැති අවසන් පූර්ව තරග වටයේ දී ලකුණු 32 – 0 ක් ලෙස කේව්මන් පිල පරාජය කිරීමට ජාවත්ත ලයන්ස් පිල සමත් වූ අතර, ලකුණු 36 – 7 ක් ලෙස පීටර්සන් ක්‍රීඩා සමාජය පරාජය කිරීමට ආදි කන්නන්ගර පිල සමත් විය.ආදි වෙස්ලි පිල ලකුණු 17 – 12 ක් ලෙස පරාජයට පත්කළ ආදි මොරටු කණ්ඩායම තරගාවලියේ බඳුන සූරතාව අත්කර ගත්තේය. ගෝලයක් සහ උත්සාහක දිනුම් 2 කින් ආදි මොරටු පිල ලකුණු 17 රැස්කළ අතර, ආදි වෙස්ලි පිල රැස්කළ ලකුණු 12 ට ගෝලයක් සහ උත්සාහක දිනුමක් ඇතුළත් විය.කුසලානය දිනූ කාල්ටන් ක්‍රීඩා සමාජයට මුදලින් රුපියල් ලක්‍ෂයක ත්‍යාගයක් හිමිවිය. අනුසූරතාව දිනූ හැව්ලොක්ස් බඹරා කණ්ඩායම රුපියල් 50,000 ක ත්‍යාග මුදලක් හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109272</link>
    <topic>ඉටොසු රේ කරාතේ දෝ තරගාවලියේදී ලංකාවට රන්පදක්කම් 7ක්</topic>
    <author>ඡායාරූපය – කුමාරසිරි ප්‍රසාද් ගුවන්තොටුපළ</author>
    <content>ජපන් කරාතේ දෝ ඉටොසුකා ශාඛාව සංවිධානය කළ කැලිෆෝනියාවේ සෝකා සරසවියේ පැවැති ජාත්‍යන්තර ඉටොසු රේ කරාතේ දෝ තරගාවලියේදී ලයිසියම් ජාත්‍යන්තර පාසල නියෝජනය කළ සිසුහූ රන්පදක්කම් 7ක් රිදි පදක්කම් 2ක් හා ලෝකඩ පදක්කමක් දිනා ගත්හ. පුහුණුකරු ආර්.ජේ. ඇලෙක්සැන්ඩර් මහතා සමග එස්. දේවක (රන් 1යි රිදී 1යි), අනුරුද්ධ කල්දේරා (රන් 2යි), නිමේෂ් සූරියබන්ඩාර (රිදී 1යි) රවිඳු ප්‍රසංජිත් (රන් 2යි) යුනුස් රිස්මි (රන් 2යි) අශේන් ප්‍රනාන්දු, ෆර්ෂාඩ් ෆාඉස් (ලෝකඩ 1යි) ඡායාරූපයකට මුහුණදුන් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109273</link>
    <topic>ලේක්හවුස් ආයතනයේ උදුලා පීරිස්ට පදක්කම් 3ක්</topic>
    <author/>
    <content>ශ්‍රී ලංකා ප්‍රවීණයන්ගේ මලල ක්‍රීඩා උළෙලේ අවුරුදු 40 න් ඉහළ තරගවලින් රන් පදක්කමක්, රිදී පදක්කමක් සහ ලෝකඩ පදක්කමක් දිනා ගැනීමට කොළඹ දිස්ත්‍රික්කය නියෝජනය කළ ලේක්හවුස් ආයතනයේ උදුලා පීරිස් සමත් වූවාය.මීටර් 400 කඩුලු පැනීමේ ඉසව්වේ රන් පදක්කම දිනූ ඇය රිදී පදක්කම දිනා ගනු ලැබුවේ මීටර් 400 ධාවන ඉසව්වේ දීය. ලෝකඩ පදක්කම හිමි වූයේ මීටර් 80 කඩුලු පැනීමේ ඉසව්වේ දීය.පසුගියදා හෝමාගම දියගම මහින්ද රාජපක්‍ෂ ජාත්‍යන්තර ක්‍රීඩාංගණයේ දී මේ ක්‍රීඩා උළෙල පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109274</link>
    <topic>ද්‍රවිඩ සංගම් පිල වසර 11කට පසු 23න් පහළ ක්‍රිකට් සූරතාව දිනයි</topic>
    <author>ෆවුස් මොහොමඩ්</author>
    <content>කිත්රුවන් විතානගේ, දෙනුවන් රාජකරුණා සහ අෂාන් පි‍්‍රයන්ජන්ගේ විශිෂ්ට පිතිහරඹයත්, චමෝද් පතිරණගේ දක්‍ෂ පන්දු යැවීමත් හේතුවෙන් හලාවත මේරියන්ස් පිල පරදවා වසර 11 කට පසුව 23 න් පහළ පළමු කොටසේ ක්‍රිකට් සූරතාව අත්කර ගැනීමට ද්‍රවිඩ සංගම් පිල සමත් විය.පසුගිය වසරේ සූරයන් වන හලාවත මේරියන්ස් සමඟ ආර්. ප්‍රේමදාස පිටියේ පැවැති අවසන් මහා තරගයේදී කඩුලු 4 ක ජයක් ද්‍රවිඩ සංගම් පිලට හිමිවිය.පළමු ඉනිමේදී ලකුණු 40 ක් පසුපසින් සිටියද දෙවැනි ඉනිමේ දක්‍ෂ පිතිහරඹයක නිරත වෙමින් ජයග්‍රාහී ඉලක්කය සපුරා ගැනීමට දෙනුවන් රාජකරුණා සහ අමිත් එරංග අතර පළමු කඩුල්ල සඳහා ගොඩනැගුණු ලකුණු 108 ක සම්බන්ධතාවය බෙහෙවින් ඉවහල් විය.නොදැවී ලකුණු 54 ක් රැස්කළ අෂාන් පි‍්‍රයන්ජන් ද්‍රවිඩ සංගම් පිල ජයග්‍රහණය තෙක් රැගෙන යාමට සමත් විය.විඩ සංගම් පළමු ඉනිමේදී දක්‍ෂ පිතිහරඹයක යෙදුණු කිත්රුවන් විතානගේ ලකුණු 79 ක් වාර්තා කළ අතර හලාවත මේරියන්ස් පිලේ ඉනිම් දෙකෙහිදීම කඩුලු 7 ක් දවාලමින් පන්දුවෙන් දස්කම් දැක්වීමට චමෝද් පතිරණ සමත් විය.අවසන් වරට ද්‍රවිඩ සංගම් පිල 23 න් පහළ ක්‍රිකට් සූරතාව ජය ගනු ලැබුවේ 1999 වසරේදීය.හලාවත මේරියන්ස් පළමු ඉනිම 247 (සියලු දෙනා දැවී) - බුද්ධි සමරවික්‍රම 66, සහන් සිල්වා 39, (චමෝද් පතිරණ 78/4) සහ දෙවැනි ඉනිම 170 (සියලු දෙනා දැවී) - බුද්ධි සමරවික්‍රම 61, උමේෂ් කරුණාරත්න 28, (චමෝද් පතිරණ 26/3, හසිත් ඉලංගරත්න 49/3)ද්‍රවිඩ සංගම් පළමු ඉනිම 207 (සියලු දෙනා දැවී) -කිත්රුවන් විතානගේ 79, රශ්මි මධුරංග 28, ලෙවන් හෙළඹගේ 28, (සචිත් පතිරණ 33/4, උමේෂ් කරුණාරත්න 50/3) සහ දෙවැනි ඉනිම 211/6- දෙනුවන් රාජකරුණා 60, අෂාන් පි‍්‍රයන්ජන් නොදැවී 54, අමිත් එරංග 39, (සචිත් පතිරණ 87/5).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109275</link>
    <topic>ආසියානු වොලිබෝල් සුපිරි වටයේපළමු තරගයෙන් ශ්‍රී ලංකාව පරදී</topic>
    <author/>
    <content>ශ්‍රී ලංකා වොලිබෝල් ඉතිහාසයේ පළමු වරට ආසියානු වොලිබෝල් තරගාවලියේ සුපිරි අටට පිවිසි ශ්‍රී ලංකාව එහි පළමු තරගයේ දී තරග වට 3-0 ක් ලෙස ප්‍රබල ඕස්ට්‍රේලියාව හමුවේ පරාජයට පත් විය.සුපිරි අට වටයේ දී සෑම කණ්ඩායමක්ම තරග 2 කට සහභාගි වන අතර ශ්‍රී ලංකාව මීළඟට තරග වැදීමට නියමිත වන්නේ කොරියාව සමඟය.ශ්‍රී ලංකාව සමඟ ඕස්ට්‍රේලියාව, කොරියාව, ජපානය, චීනය, ඉන්දියාව, පාකිස්තානය සහ ඉරානය මෙවර සුපිරි අට වටයට පිවිසීමට සමත් වූහ. මුල් තරග වටයේ දී චීනය හමුවේ පරාජය වුවද තරග වට 3-0 ක් ලෙස උස්බෙකිස්තානයත්, තරග වට 3-2 ක් ලෙස ඉන්දුනීසියාවත් පරාජය කරමින් සුපිරි අට වටයට පිවිසීමට ශ්‍රී ලංකාවට හැකි විය. මෙවර තරගාවලියේ සුපිරි අට වටයට සුදුසුකම් ලැබීමෙන් ශ්‍රී ලංකාව 2013 වසරේ ඩුබායි හි පැවැත්වීමට නියමිත මීළඟ ආසියානු වොලිබෝල් සූරතාවලියේ දී ඉදිරි වටයට යාමට පහසුවන කාණ්ඩයකට එක්වීමට අවස්ථාව ලැබෙනු ඇත. රටවල් 16 ක සහභාගිත්වයෙන් ඉරානයේ ටෙහෙරාන් නුවර දී මේ තරගාවලිය පැවැත්වෙන්නේ 16 වැනි වරටය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109276</link>
    <topic>රුපියල් මිලියන 375ක වියදමින් ඉදිවන ඌව පළාත් ක්‍රීඩා සංකීර්ණයට මුල් ගල තැබීම අද</topic>
    <author/>
    <content>රුපියල් මිලියන 375ක වියදමකින් ඉදි කෙරෙන ඌව පළාත් ක්‍රීඩාංගණයට මුල් ගල තැබීම ක්‍රීඩා ඇමැති මහින්දානන්ද අළුත්ගමගේ සහ වාරි මාර්ග හා ජල කළමනාකරණ ඇමැති නිමල් සිරිපාල ද සිල්වා යන මහත්වරුන්ගේ ප්‍රධානත්වයෙන් අද (27) බදුල්ල වින්සන් ඩයස් ක්‍රීඩාංගණයේදී සිදු කෙරේ.2018 වසරේ පැවැත්වෙන පොදු රාජ්‍ය මණ්ඩලීය ක්‍රීඩා උළෙල ඉලක්ක කර ගනිමින් ග්‍රාමීය ප්‍රදේශවල සිටින දක්ෂ ක්‍රීඩක ක්‍රීඩිකාවන් ජාතික හා ජාත්‍යන්තර මට්ටම දක්වා ගෙන යා හැකි නවීන පහසුකම්වලින් යුත් අංගසම්පූර්ණ ක්‍රීඩාංගණ ප්‍රාදේශීය, දිස්ත්‍රික් හා පළාත් මට්ටමින් ඉදි කෙරෙන ව්‍යාපෘතිය යටතේ මෙම ක්‍රීඩාංගණය ඉදි වෙයි.නවීන තාක්ෂණ පහසුකම් සහිතව ක්‍රීඩා ඉසව් 25ක් ක්‍රීඩා කළ හැකි පළාත් ක්‍රීඩා සංකීර්ණ ව්‍යාපෘතිය යටතේ දිවයිනේ පළාත් 9 සඳහා ක්‍රීඩාංගණ 9ක් ඉදි කෙරෙන අතර ඉන් ක්‍රීඩාංගණ 3ක ඉදි කිරීමේ කටයුතු මේ වන විට ආරම්භ කර ඇතැයි ක්‍රීඩා අමාත්‍යංශය පවසයි.පළාත් ක්‍රීඩා සංකීර්ණ ව්‍යාපෘතියට අමතරව දිස්ත්‍රික් ක්‍රීඩා සංකීර්ණ 25ක්ද, ප්‍රාදේශීය ලේකම් කොට්ඨාශ මට්ටමින් ක්‍රීඩාංගණ 324ක්ද නිසි ප්‍රමිතියක් මත නවීන තාක්ෂණය යටතේ ඉදි කෙරෙන අතර රුපියල් මිලියන 4500ක් වැය වන මේ සමස්ත ව්‍යාපෘතිය 2017 වන විට අවසන් වනු ඇතැයි ක්‍රීඩා අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109277</link>
    <topic>කොදෙව් පිලට ලකුණු 25ක ජයක්</topic>
    <author>ලන්ඩන් (ඒ.එෆ්.පී.)</author>
    <content>සිය මංගල ජාත්‍යන්තර ක්‍රිකට් තරගය අමතක නොවන එකක් බවට පත්කර ගත් දඟපන්දු යවන ක්‍රීඩක ගැරී මතුරින් ඕවල් හි දි එංගලන්තයට එරෙහිව පැවැති දෙවැනි විස්සයි 20 ජාත්‍යන්තර තරගයේදී බටහිර ඉන්දීය කොදෙව් පිල ලකුණු 24ක විස්මිත ජයග්‍රහණයක් කරා ගෙන ගියේය.28 හැවිරිදි මේ වමත් දඟ පන්දු යවන්නා ඔහුගේ ඕවර හතරේදී ලකුණු 9ක් පමණක් ලබාදෙමින් කඩුලු 3ක් ලබාගත් අතර කොදෙව්වන් වාර්තා කළ කඩුලු 5 ට ලකුණු 113 හඹා ගිය එංගලන්තය ලකුණු 88කට දැවී ගියේය. මෙය ජාත්‍යන්තර විස්සයි 20 තරගයකදී එංගලන්තය වෙතින් වාර්තා වූ අඩුම මුළු ලකුණු සංඛ්‍යාව විය.මෙය පසුගිය ජූලි මස 3 වැනිදා ලෝඩ්ස්හි දී පැවැති තෙවැනි ජාත්‍යන්තර එක්දින තරගයෙන් ශ්‍රී ලංකාවට පරාජය වීමෙන් පසුව ඕනෑම ආකාරයක ක්‍රිකට් තරගයක එංගලන්තය පරාජයක් අත්විඳි ප්‍රථම අවස්ථාව වෙයි.දෙපිල අතර පසුගිය සිකුරාදා පැවැති පළමු විස්සයි 20 තගරයේදී එංගලන්තය කඩුලු 10 කින් කොදෙව්වන් පරාජය කළ අතර ඒ අනව තරග දෙකකින් සමන්විත විස්සයි 20 තරගමාලාව 1 – 1 ක් ලෙසින් සමව අවසන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109278</link>
    <topic>සෙනුර අමරසිංහගේ ශතකයනාලන්දාවට ජය ගෙනේ</topic>
    <author/>
    <content>සෙනුර අමරසිංහගේ විශිෂ්ට ශතකය හේතුවෙන් 19 න් පහළ පාසල් ක්‍රිකට් තරගාවලියේ පාදුක්ක සිරිපියරතන විදුහල සමඟ පැවැති තරගයෙන් පළමු ඉනිමේ ජයක් අත්කර ගැනීමට නාලන්දා විදුහල සමත් විය.පන්දු 241 කදී හතරේ පහර 23 ක් සමඟ ලකුණු 160 ක් රැස්කිරීමට සෙනුර සමත් විය.සිරිපියරතන පළමු ඉනිම 212 - රදීෂ් කල්ප 76, විශ්ව මාධව 38, (ළහිරු විජේරත්න 23/3) සහ දෙවැනි ඉනිම 162/6 - උදාර මෙන්ඩිස් 60, චානක සම්පත් 41 (අවිශ්ක ද සිල්වා 37/3නාලන්දා පළමු ඉනිම 403 - සෙනුර අමරසිංහ 160, අවිශ්ක ද සිල්වා 76, දිවන්ත නිපුන් 47, සහන් ගුණසේන 39 (උදාර මෙන්ඩිස් 105/4, ටී. ජයරත්න 40/3).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s1109279</link>
    <topic>බෝර්නියෝ සෙවන්ස් රගර්බඳුන සූරතාව ශ්‍රී ලංකාවට</topic>
    <author/>
    <content>බෝර්නියෝ සෙවන්ස් ආසියානු සත් සාමාජික රගර් තරගාවලියට සහභාගි වූ ශ්‍රී ලංකා කණ්ඩායම ලකුණු 26 – 17 ක් වශයෙන් කසකස්ථානය පරදවා බඳුන සූරතාව අත්කර ගැනීමට සමත් විය.ශ්‍රී ලංකාව රැස්කළ ලකුණු 26 ට ගෝල් 3 ක් සහ උත්සාහක දිනුමක් ඇතුළත් වූ අතර කසකස්ථානය ගෝලයක් සහ උත්සාහක දිනුම් 2 ක් මගින් සිය ලකුණු සංඛ්‍යාව රැස්කළේය. ශ්‍රී ලංකාව අවසන් තරගයට සුදුසුකම් ලැබුවේ අවසන් පූර්ව තරගයේ දී ලකුණු 26 – 19 ක් වශයෙන් තායිලන්තය පරාජයට පත් කරමින් ය.මූලික තරග වටයේ දී චීනය, කොරියාව සහ තායිලන්තය හමුවේ පරාජයට පත්වූවද දෙවැනි වටයේදී විශිෂ්ට ක්‍රීඩා රටාවක නිරතවීමට යෝෂිත රාජපක්‍ෂගේ නායකත්වයෙන් යුත් ශ්‍රී ලංකා පිල සමත්වීම කැපී පෙනුණු සිදුවීමක් විය.පසුගිය වසරේ මේ තරගාවලියේ බඳුන සූරතාව සඳහා පැවැති අවසන් පූර්ව තරගයේ දී ලකුණු 15 – 10 ක් ලෙස මලයාසියාව ඉදිරියේ පරාජය වීමට ශ්‍රී ලංකාවට සිදුවිය. කොරියාව, චීනය, තායිලන්තය සහ ශ්‍රී ලංකාව ‘ඒ’ කාණ්ඩය යටතේ ද, හොංකොං, මලයාසියාව, චීන තායිපේ සහ බෲනායි පිල ‘බී’ කාණ්ඩය යටතේ ද, ජපානය, කසකස්ථානය, පිලිපීනය සහ එක්සත් අරාබි එමීර් රාජ්‍යය ‘සී’ කාණ්ඩය යටතේ ද මේ තරගාවලියට සහභාගි වූහ.ජයග්‍රාහී ශ්‍රී ලංකා පිලේ පුහුණුකරු ලෙස එලිස් මීචන් කටයුතු කළ අතර එස්. ඩබ්. චැං කළමනාකරු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=s11092710</link>
    <topic>මැරතන් සූරයාගෙන් ලෝක වාර්තාවක්</topic>
    <author/>
    <content>පැය 2කුත් මිනිත්තු 3ක් සහ තත්පර 38කින් බර්ලීන් මැරතන් තරගය නිමාකළ කෙන්යාවේ පැට්‍රික් මැකෝ නව ලෝක වාර්තාවක් පිහිටුවීමට සමත්විය.ඔහු විසින් බිඳහෙලනු ලැබූවේ 2008 වසරේදී ඉතියෝපියාවේ ශ්‍රේෂ්ඨ ක්‍රීඩක හේලි ගේබ්‍්‍රසේලසි විසින් තැබූ පැය 2 කුත් මිනිත්තු 3ක් සහ තත්පර 59ක මැරතන් ලෝක වාර්තාවය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=f1109271</link>
    <topic>සන්ධාන අපේක්‍ෂකයෝඅභියෝග නැතිවජයගන්නවා</topic>
    <author>සාකච්ඡා කළේ ඉන්ද්‍රානි තෝරදෙනිය ඡායාරූප උදේනි රාජපක්ෂ</author>
    <content>* මෙවර පළාත් පාලන මැතිවරණය සඳහා මහනුවර දිස්ත්‍රික්කයේ සංවිධාන කටයුතු කොහොමද?මහනුවර මහනගර සභාව, කුණ්ඩසාලේ ප්‍රාදේශීය සභාව සහ ගඟවටකෝරළේ ප්‍රාදේශීය සභාව යන පළාත් පාලන ආයතන තුනෙහි මෙවර මැතිවරණය පැවැත්වෙනවා. පක්ෂ විපක්ෂ සියලු ම අපේක්ෂකයෝ මේ දිනවල යුහුසුළුව සංවිධාන කටයුතු කරනවා. අතිගරු ජනාධිපති මහින්ද රාජපක්ෂ ජනාධිපතිතුමා ගේ නායකත්වය යටතේ එක්සත් ජනතා නිදහස් සන්ධාන අපේක්ෂකයෝ කොන්ද කෙලින් තබාගෙන ජනතාව ඉදිරියට යන්ට පුළුවන් තත්ත්වයට පත්කොට තිබෙනවා.රට ගෙන යන වැඩපිළිවෙළ ජනතාව දන්නවා. ගමට වැඩක් ගන්න නියෝජිතයෙකු පත්කර ගැනීම ඔවුන් ගේ අවශ්‍යතාවයි. ජනතා විශ්වාසය දිනූ පක්ෂයක අපේක්ෂකයින් ගේ ජයග්‍රහණය ගැන අපට කිසිදු සැකයක් නෑ. පළාත් පාලන ආයතන තුනෙන් ම එක්සත් ජනතා නිදහස් සන්ධානය විශිෂ්ට ජයග්‍රහණයක් ලබනවා.* මහනුවර මහ නගර සභාව වසර 58 පුරාවට ම එජාප පාලනයට නතුව තිබුණා. මෙවර මැතිවරණයෙන් නගර සභාවේ බලය එක්සත් ජනතා නිදහස් සන්ධානයට ලැබෙන බවට ඔබට දැඩි විශ්වාසයක් තිබෙනවා ද?නගරයේ බදු ගෙවන ජනතාව මෙවර නියත වශයෙන් ම නිවැරැදි තීන්දුවක් ගන්න බවට විශ්වාසයි. තිස් වසරක යුද්ධයේ නිමාවත් සමඟ ජනාධිපතිතුමා ප්‍රමුඛ රජය කෙරෙහි ඇති වූ විශ්වාසය මත රට පුරා තිබූ එජාප බලකොටු සියල්ල බිඳ වැටී තිබෙනවා. එජාපයේ ප්‍රබලයින් විශාල පිරිසක් රජයට එකතු වී තිබෙනවා. දැන් රට වේගවත් සංවර්ධනයක් කරා පිය නගනවා. ජනතාව රජයේ වැඩපිළිවෙළ හොඳින් තේරුම් අරගෙන ඉවරයි. ලෝකයේ් ම අද අපි කැපී පෙනෙන තැනකට ඇවිත් ඉන්නවා. ජනතාවට රටේ අනාගතය ගැන ලොකු විශ්වාසයක් තිබෙනවා. රටේ බහුතරය එහෙම වෙද්දී මහනුවර මහ නගර සභාවේ බලය ආ පස්සට අදින්න තරම් ජනතාව මෝඩ තීරණ නොගන්නා බවට දැඩි විශ්වාසයක් තිබෙනවා.* රටේ පොදු මතය ඔබ ප්‍රකාශ කළා. නමුත් වසර 58ක් පුරාවට එජාප බලයට නතු වූ මහනුවර මහ නගර සභාවේ ජනතා ප්‍රසාදය ලැබීමට තරම් වත්මන් රජය නගරයේ බදුගෙවන ජනතාවට ඉටුකර ඇත්තේ මොනවා ද?මහනුවර මහ නගර සභාව එජාප පාලනයට නතු වූවත් රටේ පොදු ජනතාවගේ නායකයා ලෙස ජනාධිපතිතුමා මහනුවර මහ නගර සභාවට විශේෂ අවධානයක් යොමුකොට තිබෙනවා. නගරයේ තිබුණු දැඩි තදබදය අවම කරන්න උසාවි සංකීර්ණය, බෝගම්බර බන්ධනාගාරය, පළාත් පාලන ආයතන ගොඩනැගිලි ඇතුළු ආයතන රාශියක් පල්ලේකැලේ ස්ථාපිත කළා.නගරයේ සියලු ම මාර්ගවලට කාපට් යෙදූ අතර විලියම් ගොපල්ලව මාවත මංතීරු 4කට පුළුල් කළා. අතුරු මාර්ග සියල්ල සංවර්ධනය කරනු ලැබුවා. ජල ප්‍රශ්න, විදුලි ප්‍රශ්න සියල්ල විසඳනු ලැබුවා. ගින්නෙන් දැවුණු පුස්තකාලය නැවත සංවර්ධනය සඳහා ලක්ෂ හයසියයක් පමණ වෙන්කරනු ලැබුවා.නාගරික සංවර්ධන අධිකාරිය දිස්ත්‍රික් සංවර්ධන කමිටුවේ සහයෝගය ඇතිව බැසිල් රාජපක්ෂ අමාත්‍යතුමා ගේ නායකත්වය යටතේ සුවිශාල සංවර්ධනයකට මුලපුරා තිබෙනවා. පේරාදෙණිය නුවර ද්විත්ව දුම්රිය මාර්ග පද්ධතිය, නව වෙළෙඳ සංකීර්ණය, නගර මධ්‍යයේ ආසන දහසකින් යුත් සම්මන්ත්‍රණ ශාලාව, නව කලාගාරයක් ඇතුළු සුවිශාල වැඩකොටසක් සිදු වෙනවා.‘මග නැඟුම’, ‘ගම නැඟුම’, සහ ‘දිවි නැඟුම’ වැඩපිළිවෙළවල් යටතේ ග්‍රාමීය මට්ටමේ විශාල සංවර්ධනයක් සිදු වී තිබෙනවා. මෙහි ප්‍රතිඵල භුක්ති විඳින අය අද නිවැරැදි දේ, නිවැරැදි මාර්ගය හොඳින් තේරුම් අරගෙන තිබෙනවා. ගහ දන්නා අයට කොළ කඩා පෙන්විය යුතු නෑ. ජනතාව හරි දේ කරාවි.* පසුගිය වසර 58 පුරාවට ම එජාප පාලනය යටතේ මහනුවර මහ නගර සභාව නගරයේ බදු ගෙවන ජනතාවට මොකුත් ම කරලා නැද්ද?ඇයි නැත්තේ? යහපත් දෙයක් නොවුණත් අයහපත් දේ ගොඩක් සිදු වී තිබෙනවා. නගර සභාවේ සම්පත් නැති කිරීම මිස වැඩිකර නෑ. පුද්ගලිකත්වයට වාසිවන ආකාරයට බහුතරයට අවාසි වන ආකාරයට තීන්දු තීරණ අරගෙන තියෙන්නේ. විදුලි සැපයුම මධ්‍යම රජයට ලබා දුන්නා, නගර සභාවට තිබූ මහනුවර වැව වාරිමාර්ග දෙපාර්තමේන්තුවට ලබා දුන්නා. පාරවල් නඩත්තු නොකිරීම නිසා පළාත් සභාව, මධ්‍යම රජය ඒ වගකීම භාර ගත්තා.අනවසර ඉදිකිරීම්වලට ඉඩ දුන්නා. සිකුරාදා පටන්ගෙන ඉරිදා නිම කරන ගොඩනැඟිලි ඉදිකළා. නගරයේ බදු ගෙවන ජනතාව වෙනුවෙන් අතළොස්සකට ඔවුන් සිදු කළ සේවාවන් එපමණයි.* මෙවර මහනුවර මහනගර සභාවට තරගවදින එජාප කණ්ඩායම ගැන ඔබගේ අදහස කුමක් ද?මෙවර මහනුවර මහනගර සභාවට තරග වදින එජාප කණ්ඩායම ඉතිහාසයේ එජාප කණ්ඩායමේ දුර්වල ම කණ්ඩායම හැටියටයි මා දකින්නේ. ඔවුනොවුන් අතර කිසිදු සමඟියක් නෑ. අවුරුදු 58 පුරාවට බලය පවත්වාගෙන ගියත් ඔවුන්ට නගරාධිපති හැටියට සුදුසු කෙනෙක් නැතිවීම කනගාටුවට කරුණක්. පිටපළාත්වල උපන් අපේක්ෂකයෝ වැඩි දෙනෙක් නගර සභාවේ ඡන්දය ඉල්ලනවා.එක්සත් ජනතා නිදහස් සන්ධාන කණ්ඩායම බදු ගෙවන ජනතාව ගේ ගරුත්වය රැකෙන පරිදි තෝරාගෙන තියෙනවා. හැම කෙනෙක් ම නුවර ඉපදිලා නුවරින් ඡන්දය ඉල්ලන අය. ඒ නිසා ජනතා විශ්වාසය දිනූ කණ්ඩායමක් ලෙස ජයග්‍රහණය ගැන විශ්වාසයි.* මෙවර මහනුවර මහ නගර සභාවට පුරපති අපේක්ෂකයා වශයෙන් හිටපු දියවඩන නිලමේ නම්කොට තිබෙනවා. මේ පිළිබඳ ඔබේ අදහස කුමක් ද?හිටපු දියවඩන නිලමේ අවලංගු කාසියක් බවට පත්වෙලා. එක්සත් ජාතික පක්ෂය තුළ ම ඔහු පරාජය කිරීමේ වැඩපිළිවෙළක් ක්‍රියාත්මක කෙරෙනවා. ඔහු ගේ පැමිණීමත් සමඟ එජාප කණ්ඩායම දෙකඩ වෙලා. එක්සත් ජනතා නිදහස් සන්ධානයට කිසිදු අභියෝගයක් නොමැතිව ජයග්‍රහණය කරන්ට පුළුවන්.මේ ගැටුම් ගැන අපි පුදුම වෙන්නේ නෑ. හේතුව ඉහළ ආදර්ශය තමයි පහළට එන්නේ. අද එජාපයේ නායකයෝ එළිපිට ම පුටුවලට ගහමරා ගන්නවා. මේ වැරදි ආදර්ශ පහළට කාන්දු වෙනවා. අපේ නායකයා සාධාරණ අවංක කාටත් එක ලෙස සළකන කෙනෙක්. අපේ පහළ මට්ටමේ නායකයන්ටත් ඒ ආදර්ශය බලපානවා. මේ නිසා අපේ පක්ෂයේ ගැටුම් නෑ.* මහනුවර මහ නගර සභා ඡන්දයේ දී මහයියාව දමිළ ජනතාව ගේ ඡන්දය ඉතා ම වැදගත්. මේ තීරණාත්මක ඡන්ද සන්ධානයට ලැබේ යැයි විශ්වාස කරනවාද?මහයියාවේ ජනතාවට පසුගිය කාලය පුරාවට මහනුවර නගර සභාවේ එජාප පාලකයෝ සිදු කළේ බලවත් අසාධාරණයක්. තමන් ගේ ඡන්ද බලකොටුවක් ලෙස ඒ ජනතාව ඔවුන් පාවිච්චි කළේ නිරන්තරව බොරු පොරොන්දු දී රැවටීමට ලක් කරලයි.අඩි අටේ අටේ කාමරයක පවුල් තුනක් ජීවත් වෙන තැන් තියෙනවා. අද මේ ජනතාව සත්‍ය තේරුම්ගෙන ජනාධිපතිතුමා ගේ වැඩපිළිවෙළ හා එක් වී සිටිනවා. මහයියාව ප්‍රදේශය නියෝජනය කරමින් එජාපයෙන් තරග වදින මන්ත්‍රීවරයෙකු පවා අද අපේ පැත්තට ඇවිත් තියෙන්නේ ඒ නිසයි.* මැතිවරණ බල ප්‍රදේශවල දමිළ මුස්ලිම් විශාල ප්‍රමාණයක් ඉන්නවා. මෙවර මැතිවරණයේ දී ඔවුන් ගේ ඡන්දය ගැන කිව හැක්කේ කුමක් ද?අපි දමිළ මුස්ලිම් සියලු ජාතීන් සමඟ සමීප සබඳතාවයක් පවත්වනවා. මොවුන් වෙන වෙන ම ජන කොටස් හැටියට නොවෙයි අපි සළකන්නේ. අපේ ම සහෝදර ජන කොටස් හැටියටයි.ජනාධිපතිතුමා ගේ උපදෙස් පරිදි රාමලාන් උපවාසයේ ඉෂ්තාර් උත්සවය සෑම වසරක ම ආණ්ඩුකාර කාර්යාලයේ දී අපි පවත්වනු ලබනවා. නිදහස ලබපු රටේ සෑම කෙනෙක් ම සතුටින් සමඟියෙන් ජීවත් වෙනවා. ශ්‍රී ලාංකිකයින් හැටියට ඉදිරියට යන්න හැමෝගෙම තියෙන්නේ එකම බලාපොරොත්තුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=f1109272</link>
    <topic>මොනරාගල සිසිල් කරනපුංචි නුවරඑළිය</topic>
    <author>සටහන සහ ඡායාරූප සිරිසේන දේවප්‍රිය</author>
    <content>සීතල නුවරඑළිය කී පමණින් අප දැන සිටියේ මෙරට පිදුරුතලාගල නම් වූ උසම කන්ද පාමුල, මුහුදු මට්ටමේ සිට අඩි 6182 ක් ඉහළින් පිහිටි නුවරඑළිය ගැන පමණි. එහි පවත්නා සුවදායි, සිසිල් සෞම්‍ය දේශගුණය පිළිබඳවත්, නිරන්තරයෙන් ම වෙනස් වෙන කාලගුණික තත්ත්වයන් පිළිබඳවත් එහි වැවෙන ඉංග්‍රීසි ජාතික එළවළු, පලතුරු හා වන වගාවන් පිළිබඳවත් අපි අනන්තවත් කතා කර ඇත්තෙමු.වසරක් පාසා අපේ‍්‍රල් මාසයේ දී එහි පැවැත්වෙන විචිත්‍රවත් වසන්ත උත්සවය පිළිබඳ අප නොකී තොරතුරක් නොමැති තරම් ය. පුංචි එංගලන්තය නමින් හඳුන්වන මේ සීතල නුවරඑළියට අභියෝගයක් එල්ල කළ හැකි තවත් පුංචි නුවරඑළියක් මෙරට ම පවතී කීවොත් ඔබට මවිතයට පත්නොවී සිටිය හැකි ද?සීතල නුවරඑළියමම දැන් ඔබට මොනරාගල ගැන කියන්නෙමි. සීතල නුවරඑළිය ගැන කියා එසැණින් උණුසුම් මොනරාගල ගැන කියන්නේ මන්දැයි ඔබ මවිතයට පත්වනු ඇත. නුවරඑළියේ දේශගුණයට හාත්පසින් ම වෙනස් දේශගුණයක් මොනරාගල පවත්නා බව අමුතුවෙන් කිව යුතු නොවේ. එහි පවත්නා උෂ්ණත්වය සෙ.අංශක 26 ට වැඩිය. නුවරඑළියේ පවතින්නේ සෙ.අංශක 18 ක පමණ උෂ්ණත්වයෙකි. නුවරඑලියේ මි.මීටර් 2500 ට වැඩි වාර්ෂික වර්ෂාපතනයක් පවතිද් දී මොනරාගල පවතින්නේ මි.මීටර් 1500 ට අඩු වර්ෂාපතනයකි.නුවරඑළිය හා මොනරාගල පවතින දේශගුණයේ වෙනස තේරුම් ගන්නට සංඛ්‍යාලේඛන අවශ්‍ය නොවේ. අධික ශීතලෙන් ඇඟ කිළිපොලා යන දේශගුණයක් නුවරඑළියේ පවතිද්දී අධික උෂ්ණත්වයෙන් ඇඟ උණුසුම්ව සිරුර මුළුක්කාදියෙන් උණුවතුර මෙන් දහඩිය ගලා බසින අප්‍රසන්නකර උෂ්ණත්වයක් මොනරාගල පවතී. දෙපෙදෙසේ වෙනස කිව්වා දැන් හොඳටම ප්‍රමාණවත් ය.මොනරාගල දිස්ත්‍රික්කයේ අග නගරය වන මොනරාගල නගරයට මාර්ග විස්තර කීම හරියට ගහ දන්නා අයට කොළ කඩා පෑමක් වැනි ය. ඔබ මොනරාගලට එන්නේ කොළඹ පාර දිගේ නම් මොනරාගල නගරය මැද පිහිටි ඔරලෝසු කණුවෙන් දකුණු අත පැත්තට හැරී කෙළින් පාරේ තරමක දුරක් යනවිට තදබදය සහිත නගර සීමාව අවසන් වෙයි.එසැනින් ජනතා වතු සංවර්ධන මණ්ඩලයට අයත් මොනරාගල කුමාරවත්ත තෙක් විහිදෙන තරමක පටු පාර දක්වන නාම පුවරුව දක්නට ලැබේ. මා කියන්නට යන ස්ථානයට මෙතැන සිට කිලෝමීටර් හයක් දුර වේ. මෙම නාම පුවරුවේ සිට විහිදෙන මාර්ගය හා අවට පරිසරය පිළිබඳව විග්‍රහයක් කළ යුතු වූවත් එය කෙසේ ඇරඹිය යුතු ද යන්න ප්‍රශ්නයකි.මොනරාගල නගරය තෙක් ඔබ දකින පරිසරයත්, භූ ලක්ෂණත් අභිබවා යන අමුතුම පරිසරයකට හා භූ ලක්ෂණ සහිත පෙදෙසකටය ඔබ ඇතුළු වන්නේ. මාර්ගය විහිදෙන්නේ හද්දා පිටිසර පෙදෙසක් මැදිනි. වනාන්තරයක් මැදිනි. තැනි බිමක, විවෘත භූමියක මෙතෙක් ආ ඔබ දැන් පිවිසෙන හරිත වන වියනින් ආවරණය වූ අතිශයින් ම ගැමි පරිසරය දැක මවිතයට පත් වනු ඇත. උණුසුම් පරිසරයක ආ ඔබට එකවර ම සිසිලස සපිරි සුවදායි කාලගුණය සහිත පෙදෙසක සුවපහස විඳින්නට ලැබෙයි.කඳුකර මාර්ගයඑපමණක් ද ඔබ දැන් අවතීර්ණ වන්නේ දැඩි කඳුකර බිමකට ය. මොනරාගල වන් තැනිතලා බිමක මෙවන් කඳුකරයක් දැකීම ද ඔබට මවිතයට කරුණක් වනු ඇත. අපූර්වත්වය එය ම නොවේ. ගුරු පාර ඇස් මානයෙන් නිමවෙයි. පාර එතැනින් අවසන් ද නැතිනම් පාරට වන්නේ කුමක් ද යන්න දැක ගැනීමට එම ඇස් මානයටම යාමට සිදු වේ. එහි දී සිදුව ඇත්තේ වංගුවක් සහිතව පාර තවත් පසෙකට යොමුවීම යි. එතැන් සිට නැවත ද පාර පෙනෙන්නේ කෙටි ඇස් මානයක් දුරට පමණි. මා ඔබ වෙහෙසවනවා නොවේ.දැඩි වංගු සහිතව එක එල්ලේ ඉහළ නඟින කඳුකර මාර්ගයක ඔබට ගමන් කිරීමට සිදු වේ. මෙහි පවත්නා වංගු නුවරඑළියට යනවිට හමුවන රම්බොඩ දුර්ග මාර්ගයේ වංගුවලට ද වඩා දැඩි ය. පාර පටු නිසා ද, වංගුවල මෙන්ම පාරේ ද අනතුරුදායක තත්ත්වය වැඩි නිසා ද සෝදිසියෙන් මෙන් ම, ඉවසිල්ලෙන් ද ගමන් කළ යුතු ය. වාහන දෙකක් එකිනෙක මාරුවිය හැක්කේ තැන් කීපයක දී ම පමණි.මරගලඔය එකඑල්ලේ ඇදහැලෙන කුඩා දිය කඳුරු තනමින් ගලා බසී. සුදු පෙණ නංවමින් එය දඟකාර ගමනක යෙදී සිටී. මෙම ඔය ආශ්‍රිතව ඉදිකළ ජලසම්පාදන යෝජනා ක්‍රමයක් මඟිනි මොනරාගල මුළු නගරයටම ජලය සපයන්නේ.ඔබට ගමන් කිරීමට සිදුවන්නේ ජනතා වතු සංවර්ධන මණ්ඩලයට අයත් රබර් වතු යායක් මැදිනි.බැලුතෙක් ම විහිදෙන්නේ රබර් වගාවන් ය. කලාතුරකින් තැන තැන කම්කරු නිවාස තිබෙනු පෙනෙයි. තැන තැන වනාන්තර කැටිය. ඒවා කඳුකර සදාහරිත තෙත් වනාන්තර තරමට ම සරු ය. මාවේවැල් පඳුරු සරුව වැවී ඇති අයුරු නරඹන්න. රබර් වත්ත පුරා යටි රෝපණයක් ලෙසින් කොකෝවා වගාවන් පවතී. සරු පළදාවක් දරන කොකෝ වගාව විසිතුරු ය. නිතරම දැඩි වංගුවලම ගමන් කිරීමට සිදුවන ඔබට අමුතු ම චමත්කාර ජනක හැඟීමක් දැනෙනු ඇත. වාහනය ඉදිරියට ඇදෙනු වෙනුවට ඒ පසට මේ පසට හැරෙමින් ඉබි ගමනක යෙදී සිටී. ඒ අතර මනරම් පරිසරය රිසි සේ නරඹන්න. තැන තැන ඉතිරි වී ඇති ෆයිනස් ගස් අනාවරණය කරන්නේ කලකට පෙර මෙපෙදෙස ෆයිනර්ස් වගාවන්ගෙන් වැසී තිබු බවයි. පයිනර්ස් යනු නුවරඑළිය ප්‍රදේශයට ආවේණික වෘක්ෂයකි.කිලෝමීටර් හය පුරාවට ම දක්නට ලැබෙන්නේ මෙවන් පරිසරයකි. ඔබ මේ වංගු සහිත දුෂ්කර මඟ දිගේ නඟින්නේ මරගල කඳු මුදුනට ය. මරගල කන්ද කී පමණින් ඇතැම්මු ඒ ගැන නො දනිති. ජී-ලෝන් කන්ද කීවොත් ප්‍රදේශයේ බොහෝ දෙනා හොඳින් දනී. මක්නිසාද යත් සැවො ම පාහේ මෙය හඳුන්වන්නේ ජී-ලෝන් කන්ද කියා ය. ජී-ලෝන් යනු ඉංග්‍රීසි නාමයකි. ඉංග්‍රීසි පාලන යුගයේ දී මෙම රබර් වතු වගාවන් සිදුකොට ඇත්තේ ජී - ලෝන් නමැති ඉංග්‍රීසි ජාතිකයා ය. නැතිනම් සුද්දා ය. ඔහු ගේ වත්ත කන්ද පුරාවට ම ඉතිරි පැතිරී තිබුණි. කඳු යාය ම ජී - ලෝන් කන්ද නමින් හැඳින්වෙයි.මනරම් ගොඩනැඟිල්ලඑකල මෙහි තේ පවා වැවු බවද, පසුවට තේ වගාව කැලෑ වූ අතර වනාන්තරය තුළ රූස්ස තේ ගස් දැනට ද පවතින බව ද පී. රාජේන්ද්‍රන් මා සමඟ කීවේ ය. මේ කැලය තුළ තවත් බංගලාවක් පවතින්නේ යයි ද, එය රැකබලා ගැනීම පී. රාජේන්ද්‍රන්ට පැවරී ඇතැයි ද ඔහු මා සමඟ පැවැසුවේ ය.අප යන්නේ එම බංගලාව නැරඹීමට නොවේ. එවෙත විහිදි මාර්ගය ඉතා දුෂ්කර ය. අපේ ඉලක්කය වූයේ මරගල හෙවත් ජී-ලෝන් කන්ද මුදුනේ පවතින කුමාරවත්ත බංගලාව නමැති නිසංසල පරිසරයක පිහිටි මනරම් ගොඩනැඟිල්ල නැරඹීමයි. ස්වභාවික වනාන්තර මැදින් ගමන් කොට ඔබ දැන් කුමාරවත්ත බංගලාව වෙත සමීප වී සිටී. මෙම ගොඩනැඟිල්ලද ඉංග්‍රීසි ජාතිකයෙකු ගේ ය.මුරගල කඳු මුදුන1948 වසරේ දී මෙරටට නිදහස උදාවන බව දැනගත් මේ ඉංග්‍රීසි ජාතිකයා ද සිය රබර් වගාවන් මෙන් ම මෙම සුවිසල් බංගලාව ද අතහැර දමා සිය මවුබිම වෙත කලින් ම පිටව ගොස් ඇත. විවේකීව වසන්නට ඉදිකරගෙන තිබු මේ මනරම් ගොඩනැඟිල්ල මැනවින් නරඹන්න. දැන් එහි සිටින්නේ එය රැකබලා ගන්නා පී. විෂ්ණමූර්ති නමැති මුරකරු පමණි.මුහුදු මට්ටමේ සිට අඩි 1800 ට වැඩි උසකින් පිහිටි මුරගල කඳු මුදුන ගැන තවදුරටත් කියන්නේ නම් එය වියළි කලාපයේ පිහිටි එක ම තෙත් කඳුවැටියයි. කුමාරවත්ත බංගලාව පිහිටියේ එහි ය. අක්කර 600 ක විශාලත්වයෙන් යුත් වත්ත මෙතෙක් අයත්ව තිබුණේ ජනතා වතු සංවර්ධන මණ්ඩලයටයි. එහි පාලුවට යමින් පවතින එහෙත් සුන්දරත්වයෙන් අනූන බංගලාව මෙරට ආර්ථිකය පොහොසත් කරවන ධන නිධානයක් බවට පත්කිරීම කෙරෙහි වර්තමාන රජයේ දැඩි අවධානය යොමු විය.මෙතෙක් ජනතා වතු සංවර්ධන මණ්ඩලයට අයත්ව තිබූ කුමාරවත්ත සහ එහි බංගලාව ඌව පළාත් මහ ඇමැති ශෂීන්ද්‍ර කුමාර රාජපක්ෂ මහතා ඌව පළාත් සංචාරක අමාත්‍යාංශයට පවරා ගත් අතර, බංගලාව නවීකරණය කිරීමේ වැඩ කටයුතු ලහි ලහියේ ආරම්භ කළේය. කුමාරවත්ත බංගලාව සංචාරක පාරාදීසයක් සේ සංවර්ධනය කිරීම මහඇමැතිතුමාගේ අරමුණයි.මොනරාගල පැවති දැයට කිරුළ ජාතික මහෝත්සවයට සමගාමීව කුමාරවත්ත බංගලාව නවීකරණය කිරීමේ කටයුතු ද නිමා කරන්නට හැකිවිය. සුවිසල් ගොඩනැගිල්ල තුළ සංචාරකයන් සඳහා නැවතීමට සුව පහසු කාමර ඉදිවී ඇති අතර, රථ නැවතීමේ විශාල ශාලාවක් පිහිනුම් තටාකයක්, ග්‍රීෂ්ම නිවාස, ක්‍රීඩා පිට්ටනි ආදියෙන් ද සමන්විතයි.නුවරඑළියේ වැවෙන මල් වර්ග සමහරක්, එළවළු වර්ග සමහරක් සහ පළතුරු වර්ග සමහරක්ද මෙම බංගලාව අවට ප්‍රදේශයේ සරුසාර ලෙසින් වැවේ. ඒ අතර රෝස, රාබු, ගෝවා, ලීක්ස්, බීට්, කානේෂන් ආදියද වෙයි.මොණරාගල පිහිටි මරගල කුමාරවත්ත සහ එහි පිහිටි බංගලාව බුබුළු නංවමින් උතුරන දියත්තක් මැද පිහිටි දිය නොවී පවතින හිම කැටියක් ලෙසත් හඳුන්වාදීමට කැමැත්තෙමි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=f1109273</link>
    <topic>ඉසුරුමුණිය නම්රමණීය තෝතැන්න</topic>
    <author>සකුන්තලා ජයසිංහ ඡායාරූප  -නිරෝධනී වනසිංහ</author>
    <content>ශ්‍රේෂ්ඨ ජාතිකයක ප්‍රොඩත්වය කියාපාන ඓතිහාසික සංසිද්ධීන්ගෙන් අපි ඕනෑවටත් වඩා පොහොසත් ය. තවද වරෙක සුඛාන්තයකින් ද තවත් වරෙක දුඛාන්තයකින් ද කෙළවර වන සුප්‍රසිද්ධ ප්‍රේම වෘත්තාන්තයන්ගෙන් ද ලබන ඉතිහාසයේ වියමන ඔපවත් ය. මේ හේතුපාඨ සියල්ලට ම වස්තු විෂය වූ ඒ මනරමණීය ඉසව්ව සොයා අපේ ගමන අපි ඉක්මන් කෙළෙමු.හාත්පස කිරිවැදුණු ගොයම මද නළින් තාලයට නැළවෙන්නේ ඉතිහාසයේ පෙම් කවකට තනු පබදින්නා යේ ය. වෙල්යායේ ඉස්මත්තේ ප්‍රතාපවත් ජල කඳක් දරා සිටින නිසා වැව් කොමළිය සැඬොල් දුවක කෙරෙහි රාජ ලේ ඇති පුතකුගේ පපු කුහරය තුළ අකීකරු පෙමක් පහළ කරවන්නට නිමිති දුන් අයුරු සිහිගන්වයි. මේ සියල්ල අතරේ ලෞකික රසෝඝයන් හමුවේ අකම්පිතව බලා සිටින බුදු රුව අපි අභිමුවේ වැඩ හිඳියි. මේ නම් අනුරාධපුර ශුද්ධ භූමියේ රමණීය පින් බිම ඉසුරුමුණියයි.ලාංකේය වංශකතාවේ ආර්ථික, සමාජයීය සහ ආගමික යන සියලු ප්‍රස්තුතයන්ට සාධාරණය ඉටුකළ අසිරිමත් ඉසුරුමුණිය බුදුන්ගේ පාද ස්පර්ෂය ලද අනුරාධපුර පින්බිම වැඳ පුදා ගැනීමට පැමිණෙන්නන්ගේ මනදොළ සපුරන රමණීය තෝතැන්නකි. එමෙන් ම අපේ රාජාවලිය හා බැදුණු නොමැකෙන සටහන්ගෙන් විරල නොවූ ඉසුරුමුණි පෙදෙස සිහි ගන්වන්නේ කලබලකාරී බවින් ඔබ්බට ගිය පාරිසරික සංහිදියාවයි.ලංකා ඉතිහාසයේ ඉදි කළ ප්‍රථම විහාරස්ථානය ලෙස සැළකෙන්නේ ඉසුරුමුණියයි. මහා වංශයේ දිග හැරුමට අනුව එය දේවානම්පියතිස්ස රජු විසින් ඉදිකිරීමට හේතු භූත වූයේ මිහිඳු මහ රහත්න් වහන්සේ අනුව යමින් ඉසුරුමත් ලක් පුතුන් පන්සියයක් පැවිදි වීමත් උන්වහන්සේලාට භාවනා යෝගීව වැඩ සිටීමටත් බවයි. ඉන් පසුකාලීනව වසභ රජතුමා එහි පොහොය ගෙයක් ද තුන්වන සියවසේ දී වෝහාරික තිස්ස රජතුමා ඉසුරුමුණිය වටා පවුරක් ද කර වූ බැව් ඉතිහාසය කියා පායි.අපේ රාජාවලියේ පීතෘ ඝාතකයකුව ආනන්තරීය පාපකර්මය සිදුකරගත්තා වූ මහා කාශ්‍යපයන් ගේ නම ද මේ බිම ඈඳෙයි. එනම් පස්වැනි සියවසේ දී සීගිරි කාශ්‍යපයෝ තමා කළ පව් ගෙවන්නට සිතා ඉසුරුමුණිය විහාර භූමියේ මළුව විශාල කොට අවට බත බුලතින් සශ්‍රික ගම් නින්දගම් කොට විහාරයට පූජා කොට ඉසුරුමුණිය විහාරාමය බුදුසසුනට පිදූහ.ගිහිගෙය හැර පියා ආ ඉසුරුමත් පුරුෂයින්ට නිවනට නිරාමිස බිමක් වූ ඉසුරුමුණිය නම් පෙර කී පරිදි ම සොබාදම් රසවාහිනියේ අනුවර්තම ඉසව්වකි. මහා පවුරක් සේ ඉසැවී ගත් වැව් බැම්මකට මුවා වී සිටින නිසා වැවත් රාජකීය මඟුල් උයන හෙවත් රන්මසු උයනත් රහතුන් වැඩහිඳි වෙස්සගිරියත් වෙනස් වූ පරිසර පද්ධති වනමුත් එකිනෙකට පෑහි සිටින අන්දම නම් අපූරුම ය. හාත්පස ලා නිල්ලට දිස්වන සරුබර ඉසුරුමුණිය ඓතිහාසික වෙල්යාය අපට කියා පාන්නේ ලක් දෙරණ නම් වූ එදා යස ඉසුරින් පිරි ධාන්‍යාගාරයයි.ඉසුරුමුණිය විහාර භූමිය සොබාදහමේ නිපැයුමකට නව ආකෘතියක් එක් කිරීමක් බඳු ය. මහපොළොව පලා මතු වුණු ශෛලමය පව්වක් ආධාර කරගෙන තැනූ ඉපැරැණි බුදුගෙය ඉසුරුමුනිය ප්‍රධාන දොරටුවට ළංවන්නකුට නෙත ගැටෙන ප්‍රධාන රූප රාමුවයි. පසෙකින් වූ ගල් පොකුණත්, ඒ ආසන්නයේ වූ අෂ්ඨ ඵල බෝධියත් ඉපැරැණි විහාරාරාම ආකෘතියට සහසම්බන්ධ ය.හෙළයේ මහා කලාකරුවන්ගේ සළකුණ සොයා යන්නකුට ඉසුරුමුණිය අසිරිමත් තෝතැන්නකි. ප්‍රබුද්ධ ඉතිහාසඥයන් අතර පවා ආන්දෝලනාත්මක විචාරයන්ට බඳුන් වූ හෙළ කලාකරුවන් ගේ බුද්ධියත් විඥාානයත් එක් තැන් වූ අග්‍රඵලයන් ය. ඉසුරුමුණි කැටයම් අතර මිනිසා සහ අශ්ව හිසත්, දියකෙළිනා හස්තීන්ගේ කැටයම් දෙකත් පිළිබඳ බොහෝ මත පළ වෙයි. මහාචාර්ය සෙනරත් පරණවිතාන ශූරීන් ගේ අදහසකට අනුව මෙහි ‘පර්ජන්‍ය” සහ “අග්නි” සංකේතවත් කරයි. එමෙන් ම වර්ෂාව පැමිණීමෙන් ප්‍රීති ප්‍රබෝදයට පත් හස්තීන් ගල් පොකුණ අසළ ඇත්රූප කුළු ගන්වන බැව් පරණවිතානයෝ පවසති.ඉසුරුමුණියේ දී අපට හමුවන ලෝකප්‍රකට කලාකෘතිය නම් ඉසුරුමුණි පෙම් යුවළයි. ලංකා ඉතිහාසයේ ඇති රමණීය ප්‍රේම ජවනිකාවක් දිග හරින්නා වූ සාලිය අශෝකමාලා යුවළ මෙම ශෛලමය කලා කෘතියෙන් විද්‍යාමාන වන බැව් විද්වතුන්ගේ පිළිගැනීමයි.සාලිය අශෝකමාලා ප්‍රේම සුඛාන්තය නම් මනෝරම්‍ය චිත්තරූපයන් රසිකයන් තුළ නිම වන්නට විෂය භූත වූ කතාවකි. මේ නිසා ලේඛනයේ නියැළුණු සාහිත්‍යකරුවෝ මනා කොට ඔපමට්ටම්ව මේ කතා පුවත ගෙනහැර දැක්වූහ. අශෝකමාලා නම් වූ රූප සුන්දරියගේ ගතවණන්නට ධර්මකීර්ති සංඝරාජ හිමියෝ සද්ධර්මාලංකාරයෙන් ගත් වචන හරඹය සේම ගල්වඩුවා කුල ගොත් පරදා සිත් දෙකක් යා කළ මේ ප්‍රේම පුරාණයේ දෘඨ බන්දනය ශෛලමය පිළිරුවකට එක් කළේ හරි අපූරුවටය.ඉසුරුමුණිය නම් අන් තැනක් නොව සාලිය අශෝකමාලා දෙසිත යා කළ මනෝ රමණීය භූමියයි. එදා මඟුල් උයනින් මැවුණු නොඉඳුල් පරිසරයේ ශෘංගාරාත්මක රිද්මය අද මදකට වෙනස් වන නමුදුු පෙම්වතුන්ටම මිහිකතා මවාදුන් නිසොල්මන් පරිසරය අද ද එහි යන එන්නකුට සුන්දර හැඟීම් දනවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=f1109274</link>
    <topic>දූවිලි ඇල්ලේපිනි සත්කාරය</topic>
    <author>සටහන සහ ඡායාරූප කපිල කුලසිංහකටුකුරුන්ද සමූහ</author>
    <content>නීල වර්ණයෙන් බබලන සුන්දර කඳු පෙළ ඈතට දිස්වෙන්නේ හරිත වර්ණයෙනි. නිල් පැහැ ගැන්වුණු අහස් ගැබට හරිත පැහැය එක්වීමෙන් කඳු පෙළට ලැබුනේ අපූර්වත්වයකි. සුදු පැහැ ගත් වලා රොදවල් එහා මෙහා යමින් අප දසුනට එක් කළේ චමත්කාරයකි. විටෙක වලා රොද කඳු හිස මත මංගල කසී සළු පැළඳු සේ ය. එදෙස බලා සිටින අප සිතට මහත් සැහැල්ලුවකි.“ඔය පැත්තෙ තමයි දූවිලි ඇල්ල තියෙන්නෙ”නිහඬතාවය විඳිමින් අප සගයෙක් කීය.”දූවිලි ඇල්ල තියෙන්නෙ ඔය පැත්තෙ නෙවෙයි. නෙළුව පැත්තෙ,”“නැහැ මෙහෙත් දූවිලි ඇල්ලක් තියෙනවා.”“හරි හරි මම කියන්නම්” මසිතට මොහොතින් මතක් වූයේ ටී.බී.අරන්ගල්ල මහතා ලියා ඇති ශ්‍රී ලංකාවේ දිය ඇළි පොත පිළිබඳවය. ඒ නෙළුව නගරය හරහා දිවෙන කොස්මුල්ල ප්‍රදේශයේ මහල් හතරකට ගලා හැලෙන දූවිලි ඇල්ලය. එහි උස මීටර 40කි.දූවිලි ඇල්ල යන නම භාවිත කරන දිය ඇලි කීපයක් ලංකාවේ තියෙනවා. අපි යමු බලන්න.”සගයන් ගේ වාද විවාද මැද බලංගොඩ කල්තොට මාර්ගයේ දූවිලි ඇල්ල නැරඹීමට ගමන් ඇරඹුවේ එසේ ය.බලංගොඩ සිට කල්තොට පාරේ කිලෝමීටර තිහක් පමණ ගොස් 16 කණුව තැන්න හන්දියෙන් හැරී කිලෝමීටර තුනක් පමණ ගිය විට මෙම දර්ශනීය දිය ඇල්ල කරා පැමිණිය හැකි ය.කිරිමැටිතැන්න, මොළමුරේ, රජවක ආදී සුන්දර ගම්මාන පසු කරමින් දූවිලි ඇල්ල කරා යන ගමන අතිශයින් සුන්දර ය.ඇල්ල ආසන්නයේ තුරු වදුල දීර්ඝ ගමනකින් වෙහෙසට පත්ව සිටි අපට මහත් අස්වැසිල්ලක් විය. ඒ සමගම සිහින් පිණි වැස්සක් වාතලයේ විසිර යනු පෙනේ. ඒ සිහින් පිනි බිඳු ඇසට නොපෙනෙන තරම් සියුම් ය. ඉන් ගතට දැනෙන්නේ මහත් ආශ්වාදයකි.රැහැයින් ගේ ගීතාවලිය මහා දුක්බර එකකි. එහෙත් එය රැැහැයියන් ගේ ප්‍රේම ගීතාවලියක් යැයි අසා ඇත. තුරු වදුල මැදින් දර්ශනීයව නිම වා ඇති පඩි පෙළ දිගේ අප ඉදිරියට ගියෙමු. බුරුත , මැන්ඩෝරා ගස් යෝධයින් මෙන් අප දෙසබලා සිටිනු පෙනේ.“තවත් දුරද” සගයෙකු ගේ කට හඬ අවදි විය.“නෑ නෑ ඔය සද්දෙ ඇහෙන්නෙ” කව්රුත් ශබ්දයට කන් යොමු කළහ. සිත පිනි කැට වැස්ස ද අප හැර ගොසින් ය. හිරු රැස් කිහිපයක් තුරු ලතා අතරින් අප දෙස එබී බලයි. එය අපට සතුට ගෙන දෙන්නක් විය. ඒ සගයෝ දිය නෑමට අපේක්ෂාවෙන් සිටි නිසා ය.දිය ඇල්ල ඈතට නොපෙනෙන නිසා අප නොදැනුවත්ම ඒ සමීපයට පැමිණ ඇත. “ෂා පුදුම ලස්සනයි”සුවිසල් ජල කඳක් එක්වර ම පහතට ගලා හැලෙනු පෙනේ. එහෙත් ඒ අපූර්වත්වය එලෙසින් ම කැමරාවේ සටහන් කර ගැනීමට නොහැකි වීම කනගාටුවට කරුණකි. ඒ දිය ඇල්ල පා මුලට යාමට හැකියාව නොමැති බැවිනි. මේ දිය ඇල්ල පිළිබඳ පොත් පත් හි පළවන ඡායාරූප බොහෝ විට එක ම හැඩතලයක් ගෙන ඇත්තේ මෙනිසා ය.දිය ඇල්ලේ ඉහළ කොටස ද සැබවින් ම අලංකාර ය. ගල් මත එකි නෙක හැපී පෙන පිඩු නංවමින් පහළට ගලා එන ජල දහරාව සුදු සේළ තාලයට රඟ දෙන සේ ය. “ඒයි අන්න බලන්න”සියල්ලෝ ම එදෙස බැලූහ. ඒ විශාල ගල් මත සුදු පැහැයෙන් ලියා ඇති අකුරු කීපයකි. “මරණ පහයි”දිය නෑම අනතුරුදායක බව එහි සටහන් ව තිබිණි. ගලින් ගල පිය මනිමින් දූවිලි ඇල්ලක් බවට පත් වන ගමන් මගේ දිය නෑමට සිතුණ ද අලංකාරය තුළ අභිරහස් ගුප්ත බවක් ද තැන්පත් ව තිබිණි. එහෙයින් විසිරෙන පිනි කැට වැස්සෙන් මුහුණ දොවා ගත් අප දූවිලි ඇල්ලේ අසිරිය වින්දෙමු.අඩි හැටක පමණ උස් බිමක සිට පෙන පිඬු වැස්සක් සේ කඩා හැලෙන දූවිලි ඇල්ලට සමු දී යන්නට නම් සිත නැත. එහෙත් ඈත කඳු යාය අඳුරින් වසා ගනු පෙනේ. සේවා මුර නිම කළ පක්ෂීන් ද කැදැලි කරා යනු ඇත. එබැවින් අප ද දූවිලි ඇල්ලෙන් සමුගත යුතු ය. ඒත් ඒ සමුගැනීම සිතකින් නොවේ. සෞන්දර්යයෙන් වෙන් වීම අපට දුකකි. අප නැවත එනතුරු හිරුත් සඳුත් දූවිලි ඇල්ල රකිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>27</day>
    </date>
    <link>http://www.dinamina.lk/2011/09/27/_art.asp?fn=f1109275</link>
    <topic>කොළඹ ලස්සන බලන්නමෙදා ඇත්තට ම ඉර පායාවි</topic>
    <author>ගවේෂණය මෙහෙයවූයේ -ධම්මික සෙනෙවිරත්න, නදීෂානි ප්‍රියංගිකා ඡායාරූප - සුලෝචන ගමගේ</author>
    <content>කොළඹ නගරය ලස්සන හා සැලසුම් සහගත නගරයක් බවට පත්වෙමින් තිබේ. එය ඉබේ සිදුවන්නක් නොවේ. ජන හිතකාමී, පරිසර හිතකාමී මෙන්ම දැකුම්කලු නගරයක් ලෙසට කොළඹ වෙනස් වෙමින් ඇත්තේ ආරක්ෂක ලේකම්වරයාගේ මෙහෙයවීම යටතේ ආරක්ෂක අමාත්‍යාංශයේ මූලිකත්වයෙනි. නාගරික සංවර්ධන අධිකාරිය, මධ්‍යම පරිසර අධිකාරිය වැනි ආයතන ද එම වැඩපිළිවෙළ ක්‍රියාවට නැංවීමේදී ආරක්ෂක අමාත්‍යාංශය හා එක්ව ක්‍රියා කරයි. කොළඹ වෙනස් වෙමින් ඇත්තේ හුදෙක් භෞතික වශයෙන් පමණක් නොවේ, ජන ජීවිත ද සමඟයි. කොළඹ දියුණු කිරීමේ සැළසුම්වල මූලික අරමුණක් වන්නේ ද නාගරික ජන ජීවිතය උසස් මට්ටමකට රැගෙන ඒමයි. එය කරන්නේ කෙසේ දැයි මහින්ද චින්තන හා මහින්ද චින්තන ඉදිරි දැක්ම වැඩපිළිවෙළෙහි දැක්වේ. ඊට අනුගතව ජනාධිපතිතුමා මීට දින කිහිපයකට පෙර ද අවධාරණය කළේ කොළඹ නගරය ලස්සන කළ යුත්තේ ජන ජීවිතත් සමඟ බවයි.කොළඹ වතු ආශ්‍රිතව ජීවත්වන ජනතාව කොළඹ මහා සංස්කෘතියෙන් බැහැර කළ නොහැකි උප සංස්කෘතියකි. කොළඹ නගරයේ සේවාවක් පවත්වාගෙන යාමේදී එම ජනයා අත්‍යවශ්‍ය කාර්යභාරයක් ඉටු කරයි. නගරයේ සාමාන්‍ය පාලනය පවත්වා ගැනීම සම්බන්ධයෙන් සැලකිය යුතු කාර්යභාරයක් ඉටු කළ ද ඔවුන්ගේ ජීවිත හැමදාමත් පැවැතියේ ආලෝකයට බොහෝ දුරිනි. කොළඹට පතිත වන ආලෝකය මේ ජනයා දෙසට ද ගලා යාමට සැලැස්වීමෙන් කොළඹ මනරම් නගරයක් ලෙස වැඩි දියුණු කළ හැකි බව දීර්ඝ කාලයක් එක දිගටම කොළඹ නගරය පාලනය කළ දේශපාලන පක්ෂය කල්පනා කළේ නැත. අවම පහසුකම් යටතේ වතු ආශ්‍රිතව ජීවත් වූ ජනයා ඔවුන් සිටි පැල්පත්වලටම කොටු කර තැබීමෙන් තම දේශපාලන පැවැත්ම තහවුරු වන බව ඔවුහු දැන සිටියහ.මේ ජනයාගේ කතිරයේ මහිමයෙන් කොළඹ නගර සභාවේ ඉහළ පුටුවල හිඳගත් ඇතැම්හු ඊටත් ඉහළ පුටුවලට ද ඒ හරහා ගමන් කළ නමුදු එම ජන ජීවිත අඩියකින්වත් ඉහළට නැගීමක් සිදු නොවිණි. තරමක තද වර්ෂාවක් ඇති වූ විටත් කොළඹ නගරය වැසි ජලයට යටවීම මෑතක් වනතුරුම සාමාන්‍ය දෙයකි. එලෙස ජලයෙන් යටවුණේ කොළඹ මංමාවත් පමණක් නොවේ. නගරාශ්‍රිත වතු ජනාවාස විශාල ප්‍රමාණයක්ද වතුරෙන් යට විය. නිසි කාණු පද්ධතියක් නොවීම, අවිධිමත් ලෙස පහත් බිම් හා වගුරුබිම් ගොඩ කිරීම, අනවසර ඉදිකිරීම් වැනි කාරණා ඒ තත්ත්වයට බලපෑවේය. ගංවතුර කාලයට ඇසෙන මැසිවිලි සාමාන්‍ය දෙයක් බවට පත් වූ අතර ඒවාට බලපෑ හේතූන් එසේම තිබිණි. කොළඹ පොදු ජනයාගේ ජීවිත ලස්සන කිරීමට වඩා වැදගත් වුයේ දේශපාලන හිතවතුන්ට සැලකීමයි. නගරය තුළ ඇතැම් නීති රීති ක්‍රියාත්මක කිරීමේදී පවා දේශපාලන හිතවත්කම් හරස් විය. නගර පරිපාලනයට බරපතල ලෙස දේශපාලනය රිංගා තිබිණි.එහෙත්, මහින්ද රාජපක්ෂ ජනාධිපතිවරයාගේ දෙවන ධූර කාලය තුළ ඡන්ද ගරා ගැනීම වෙනුවට දැකුම්කළු හා සැලසුම් සහගත කොළඹ නගරයක් නිර්මාණය කිරීමේ කාර්යයට මුල පිරිණි. ඒ යටතේ ගත් ඇතැම් ක්‍රියා මාර්ග දේශපාලන වශයෙන් ජනප්‍රිය තීන්දු තීරණ නොවන බව ඉතා පැහැදිලියි. ඡන්ද පමණක් අරමුණු කරන කිසිදු දේශපාලන පක්ෂයක් හෝ කණ්ඩායමක් නොගන්නා එඩිතර ක්‍රියා මාර්ග කිහිපයක් ඔස්සේ කොළඹ වෙනස් කිරීම ආරම්භ විය. රට රකින්නට උරදුන් ආරක්ෂක හමුදාව එහි සහය ද රට නගන ක්‍රියාදාමයටත් උපරිමයෙන් ලැබිණි. දැන් කොළඹ පදික වේදිකාවල නිදහසේ ඇවිද යා හැකිය. තරමක තද වර්ෂාවකට පසුවත් කොළඹ නගරය වතුරට යටවන්නේ නැත. විනය හා ආරක්ෂාව රැකීම සම්බන්ධයෙන් අගය කළ යුතු පියවර ගෙන තිබේ. මේ කිසිවකට රටට ආදරය කරන කිසිදු පුරවැසියකුට එරෙහි විය නොහැකිය. එහෙත්, සාපේක්ෂව බෙහෙවින් පසුගාමී හා අවස්ථාවාදී දේශපාලන සංස්කෘතියක ගිලී සිටින අපේ රටේ විපක්ෂය කළේ එම ක්‍රියා මාර්ග අගය කිරීම හෝ ඒවායේ අඩුපාඩු පෙන්වාදීම වෙනුවට ඊට එරෙහිව කොළඹ ජනයා ඇවිස්සීමට උත්සාහ දැරීමයි. පදික වේදිකාවෙන් ඉවත් කළ වෙළෙඳුන්ට බඩ වියත අහිමි නොකෙරිණි. සෙවණක් පිළිවෙළක් ඇති තැනක තම ජීවනෝපාය ගෙනයාමට ඔවුන්ට අවස්ථාව ලබා දී තිබේ. කඩ කඩන බවට ඝෝෂා කළ දේශපාලනඥයන් කඩ හදන විට කෙඳිරියක්වත් ගෑවේ නැත.එලෙස හැසිරුණු විපක්ෂයකින් කොළඹ වතු ජනයාට වන සෙතක් පිළිබඳ කල්පනා කළ නොහැකිය. පෙර පරිදිම ඔවුන් කරමින් සිටින්නේ වතු ආශ්‍රිත ජනයා ඔවුන් සිටින තැන්වලින් ඉවත් කොට කොළඹින් පිට කිරීමට රජය ක්‍රියා කරන බවට බේගල් ඇදබෑමයි. මෙතෙක් කොළඹ වතු හා පැල්පත් තිබුණා දැයිවත් අමතකව තිබූ මේ දේශපාලනඥයෝ. දැන් වතුවල ඇවිදිමින් පාලම් බෝක්කු අස්සේ රිංගන්නටත්, කුඩා දරුවන් සුරතල් කරන්නටත් පටන් ගෙන සිටිති. කොළඹ වතු ආශ්‍රිතව ජීවත්වන ජනතාව වෙනදා මෙන්ම මෙවර ද රැවටිය හැකි යැයි ඔවුන් විශ්වාස කරනවා විය හැකිය.මේ කාරණය විශේෂයෙන් කොළඹ නාගරික සාමාන්‍ය ජනයා බුද්ධිමත්ව තේරුම්ගත යුතු බව අපගේ අදහසයි. මෙතෙක් හැමදාමත් සිදු වූයේ තමන්ගේ ප්‍රශ්න දේශපාලන වේදිකාවල දී අලෙවි කිරීම හා සටන් පාඨ බවට පත්කිරීම බව එවිට ඔවුන්ට පෙනී යනු ඇත. ඒ වෙනුවට දැන් තමන් සඳහා වන වැඩපිළිවෙළක්, හුදු දේශපාලන න්‍යාය පත්‍රයකින් ඔබ්බට ගිය වැඩපිළිවෙළක් ක්‍රියාවට නැංවෙමින් ඇති බව ඔවුන් අවබෝධ කරගත යුතු වෙයි. තමන්ට සිදුවන්නේ කුමක්දැයි වතු ආශ්‍රිතව ජීවත්වන ජනතාවට දැනටමත් පැහැදිලිව දැන ගැනීමට ලැබී ඇත. එනම් තමන් පදිංචි ප්‍රදේශවලට මහල් නිවාස ඉදි කොට ඒවායේ නිවසක හිමිකම ඔවුන්ට පැවරීමයි. පරම්පරා දෙක තුනක් කොළඹ වතු ආශ්‍රිතව ජීවත් වූ මේ ජනයා තමන් විඳි දුක් ගැහැට හොඳාකාර දනිති. ඒ වේදනාවන් තම දරු මුණුපුරන්ට ද උරුම කරදීමේ වුවමනාවක් ඒ කිසිවකුටත් ඇතැයි අපි කල්පනා නොකරමු. අන් කිසිදු කාරණයක් නිසා නොවුණ ද වතු ආශ්‍රිතව අක්‍රමවත් නිවාසවල ජීවත්වන රටේ හෙට දවස භාර ගන්නා දරු පැටවුන්ගේ අනාගතය වෙනුවෙන්වත් යළි යළිත් දේශපාලනඥයන්ට විකිණීමට නොහැකි වන පරිදි මේ ප්‍රශ්නය විසඳා දිය යුතුව තිබේ.වත්මන් රජය සතුව ඊට වැඩපිළිවෙළක් ද තිබේ. එය හුදෙක් සැලසුම් හෝ ලිපි ගොනුවලට සීමා වූවක් නොවන බව කොළඹ විවිධ ප්‍රදේශවල ඉදි වන හා ඉදි කිරීමට මුල පුරා ඇති මහන් නිවාස සංකීර්ණවලින් පැහැදිලි වෙයි. තමන් ජීවත්ව සිටින ප්‍රදේශයේ නව මහල් නිවසක උරුමය භාර ගැනීමට බහුතර වතු ආශ්‍රිත ජනයා සුදානම්ය. මේ පවුල්වල ජීවත්වන දරු දැරියන් තුළ අන්කාටත් වඩා ඒ පිළිබඳ අපේක්ෂාවක් ද, වුවමනාවක් ද තිබේ. මේ ජනයා ජනාධිපතිතුමාගෙන් හා රජයෙන් ඉල්ලා සිටින්නේ පහසුකම් ඇති නව මහල් නිවසක අයිතිය තමන් දැනට පදිංචි ප්‍රදේශයෙන්ම ලබාදෙන ලෙසයි.එලෙස නව නිවසක පදිංචියට යාමට අකමැති පිරිසක් ද සිටී. ඒ මත්ද්‍රව්‍ය ජාවාරම ක්‍රියාකාරකම් ආදි විවිධ සමාජ විරෝධී ක්‍රියාවන් හා සම්බන්ධ වූවන්ය. නව මහල් නිවසක පදිංචියට යාමෙන් තම ජාවාරම් තවදුරටත් කරගෙන යාමට බාධා ඇතිවන බව ඔවුහු කල්පනා කරති. අපට වැටහෙන අන්දමට නම්, විපක්ෂය දේශපාලනය කරමින් සිටින්නේ මේ උප සංස්කෘතිය තුළ නියෝජනය වන එහි සුළු කොටසක් පමණක් වන එම පාදඩ සංස්කෘතියත් සමඟ බවයි. තම අතීත භාවිතාව පුරාම එම දේශපාලන පක්ෂ හා කණ්ඩායම් ඒ බව මනාව තහවුරු කර තිබේ. මැර දේශපාලන සංස්කෘතිය තුළ ගිලී සිටින දේශපාලනඥයන්ගේ පැවැත්ම මුළුමනින් පාහේ රඳා පවතින්නේ එකී පාදඩ සංස්කෘතිය මතයි. ඔවුන් අපිව දකින මානය කිසිවිටෙකත් එම සංස්කෘතියෙන් ඔබ්බට නොයයි. පැහැදිලි දේශපාලන දැක්මක් තබා ජීවිත දැක්මක්වත් නැති එවැනි දේශපාලනඥයෝ කොළඹට දැක්මක්. කොහොමනම් ගෙනෙන්නද? ජනාධිපතිතුමාගේ මඟ පෙන්වීම මත ඉදිකිරීම්, ඉංජිනේරු සේවා නිවාස සහ පොදු පහසුකම් අමාත්‍යාංශය විසින් ‘ජන සෙවණ’ නිවාස වැඩපිළිවෙළ ක්‍රියාවට නංවා ඇත. රට පුරා සිටින හිසට සෙවණක් අහිමි ජනයාගේ නිවාස සිහිනය සැබෑවක් කිරීම මේ වැඩපිළිවෙළේ අරමුණයි. ඒ යටතේ කොළඹ ද සැලකිය යුතු වැඩ කොටසක් සිදුවෙමින් පවතී. නව මහල් නිවාස ඉදිවෙමින් ඇත.ඒ වතු ආශ්‍රිතව ජීවත්වන ඔබ වෙනුවෙනි. දැනටත් මහල් නිවාසවල ජීවත්වන ජනයා වෙනුවෙන් එම නිවාස සංකීර්ණවල අලුත්වැඩියා කටයුතු කෙරෙන්නේ දශක ගණනාවකට පසුවයි. පොදු පහසුකම් ද නැංවෙමින් පවතී. වතු ආශ්‍රිත ජනයා ජීවත්වන කුඩා පැල්පත හෝ නිවස වෙනුවට නව නිවසක් ලැබෙනවාට අමතරව දියුණු වෙමින් ඇති කොළඹ නගරයේ සෙසු පහසුකම්වල අයිතිය එම ජනයාටද තිබේ. එනම් නාගරික ජන ජීවිතය ද නැංවෙමින් පවතී.ආසන්න මැතිවරණ සියල්ලේදීම ගම පමණක් නොව නගරයද දිනා ගැනීමට ජනාධිපතිතුමාට සහ වත්මන් රජයට හැකි වුයේ නාගරික ජනතාව මේ යථාර්ථය තේරුම් ගන්නා බැවිනි. සුපැහැදිලි යමක් පෙනෙන්නට ඇත. අපැහැදිලි මොකක්දෝ දෙයක් පිළිබඳ නොයෙක් කතා ද ඇසේ. සෑම විටෙකම පෙනෙන දෙයම විශ්වාස කරන්නැයි අප ඔබට යෝජනා කරන්නේ නැත. එහෙත් පෙනෙන දෙය මසැසින් මෙන්ම මනසින් ද දකින්නට තරම් ඔබ දියුණු මිනිසකු බව අපි කල්පනා කරමු.වෙනදා කොළඹ නගර සභා මැතිවරණයේ දී සිදු නොකළ මෙදා කොළඹ දී සිදු කරන්නේ ඔබ වැනි මිනිසුන් බව අපගේ විශ්වාසයයි. ඒ වෙනස වේගයෙන් නිර්මාණය වෙමින් ඇත්තේ මව්බිමේ අනාගතය වෙනුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109281</link>
    <topic>සරසවි ජ්‍යෙෂ්ඨයන්ටත්නායකත්ව පුහුණුව</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ජ්‍යෙෂ්ඨ සිසුන් වෙනුවෙන් ව්‍යවසායකත්ව හා පරිපාලන සංවර්ධනය සඳහා වූ නායකත්ව පුහුණු වැඩමුළුවක් ක්‍රියාත්මක කිරීමට උසස් අධ්‍යාපන අමාත්‍යංශය පියවර ගෙන ඇත. මෙහි ආරම්භක උත්සවය උසස් අධ්‍යාපන ඇමැති එස්. බී. දිසානායක මහතාගේ ප්‍රධානත්වයෙන් අද(28) උදේ 9 ට ඌව වෙල්ලස්ස විශ්වවිද්‍යාලයේදී පැවැත්වේ.මෙම වැඩමුළුව දින 5ක් පුරා ක්‍රියාත්මක කරන අතර 2 වැනි, 3 වැනි, හා 4 වැනි වසරවල තෝරා ගත් සිසුන් 500 ක් පළමු වැඩමුළුව සඳහා සහභාගී වෙති.මෙවර විශ්වවිද්‍යාලවලට බඳවා ගෙන තිබෙන නවක සිසුන් වෙනුවෙන් ක්‍රියාත්මක කළ නායකත්ව පුහුණු පාඨමාලාවෙන් පසු තමන් වෙනුවෙන් ද එවැනි පාඨමාලාවක් ක්‍රියාත්මක කරන ලෙස ජ්‍යෙෂ්ඨ සිසුන්ගෙන් ලැබුණු ඉල්ලීම් සළකා බලා මේ වැඩමුළුව ආරම්භ කළ බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පැවැසීය.මෙම වැඩමුළුවේ විශේෂත්වය වන්නේ සිසුන්ට ව්‍යවසායකත්වය, පරිපාලනය පිළිබඳ දැනුම ලබා දීමයි.මෙහිදී සිසුන්ට උදෑසන අවදිවීම, පිළිවෙළ මෙන්ම විශේෂයෙන් සමාජය පිළිබඳ දැනුවත්භාවය ලබා දීම ද අදහස් කෙරේ.නායකත්ව පුහුණුවේදී මෙන්ම ශාරීරික අභ්‍යස, ක්‍රීඩා ක්‍රියාකාරකම් ආදිය ද මේ වැඩමුළුවට ඇතුළත් කර ඇති අතර දිවයිනේ ප්‍රසිද්ධ ව්‍යවසායකයන්, ආචාර්ය මහාචාර්යවරුන්, දේශකයන් පරිපාලකයන් මෙහිදී දේශන පවත්වති.මෙහි පළමු අදියරේ දී සමාජය පිළිබඳ දේශන පවත්වන අතර ඒ යටතේ ශ්‍රී ලාංකීය සමාජය, දේශපාලනය, ඉතිහාසය පිළිබඳ කතා කෙරෙන අතර අවසන් අදියරේ දී පුද්ගල නායකත්වය කේන්ද්‍ර කර ගනිමින් දේශන පැවැත්වේ. දේශනවලින් පසු දේශකයන් හා සිසුන් අතර අදහස් හුවමාරු කර ගැනීමට අවස්ථාව ලැබෙන අතර එමඟින් සංවාදාත්මක ලෙස නිවැරදි දේ තෝරා ගැනීමට සිසුන්ට අවස්ථාව ලැබේ.සාමය සංහිදියාව, ජාතීන් අතර සහයෝගය, සංවර්ධනය පිළිබඳ අදහස් හුවමාරු කර ගැනීම, අධ්‍යාපන ප්‍රතිපත්ති ආදිය ගැන ද මෙහිදී සාකච්ඡා කෙරේ. වැඩමුළුව පැවැත්වෙන දින කිහිපයේ දී සවස මේ සිසුන්ගේ කලා හැකියාවන් ඔප් නැංවෙන සංස්කෘතික අංග රැසක් පැවැත්වෙන අතර මේ සඳහා සෞන්දර්ය කලා විශ්වවිද්‍යාලය සහ කලාකරුවන් පිරිසක් සහභාගී වෙති.සරසවිවලින් මේ රට පාලනය කරන නායකයින්, ව්‍යවසායකයින් මෙන් ම විද්වතුන් බිහි කර ගැනීමේ අරමුණ ඇතිව මේ වැඩමුළුව ක්‍රියාත්මක කරන බවත් ලේකම්වරයා ඊයේ (27) අමාත්‍යංශයේ පැවැති මාධ්‍ය හමුවකදී ප්‍රකාශ කළේය.මේ සිසුන් 500ට වැඩමුළුව පැවැත් වූ පසු දිගින් දිගටම සිසුන් වෙනුවෙන් මේ වැඩමුළුව සංවිධාන කරන බවත් හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109282</link>
    <topic>ජනපති යළි මවුබිමට</topic>
    <author/>
    <content>එක්සත් ජාතීන්ගේ 66 වැනි රාජ්‍ය නායක සමුළුව ඇමතීම සඳහා අමෙරිකාවේ නිව්යෝර්ක් නුවර බලා ගිය ජනාධිපති මහින්ද රාජපක්ෂ මහතා ඇතුළු ශ්‍රී ලංකා දූත පිරිස සාර්ථක නිල සංචාරයකින් පසුව ඊයේ (27) අලුයම දිවයිනට පැමිණියහ.පසුගිය 19දා දිවයිනෙන් පිටත් ව ගිය ජනාධිපතිවරයා ඇතුළු දූත පිරිස එක්සත් ජාතීන්ගේ නිව්යෝර්ක්හි ශ්‍රී ලංකා නිත්‍ය නියෝජිත ආචාර්ය පාලිත කොහොන හා නියෝජ්‍ය නිත්‍ය නියෝජිත මේජර් ජෙනරාල් ශවේන්ද්‍ර සිල්වා මහත්වරු විසින් ජෝන් එෆ්. කෙනඩි ජාත්‍යන්තර ගුවන්තොටුපොළේ දී පිළිගත්හ.නිව්යෝර්ක් නුවරදී පසුගිය 20 දා පැවැති ක්ලින්ටන් ගෝලීය සැසිවාරය සඳහා සහභාගි වූ ජනාධිපති මහින්ද රාජපක්ෂ මහතා ලෝකයේ රටවල් රැසක නායකයින් සමඟ ද්විපාර්ශවීය වශයෙන් සාකච්ඡා පැවැත්වීය.ත්‍රස්තවාදය පරාජය කිරීමෙන් පසුව ආර්ථික හා දේශපාලනික වශයෙන් ශ්‍රී ලංකාව අත්පත් කරගෙන තිබෙන ප්‍රගතිය පිළිබඳව එහි දී දැනුවත් කළ ඒ මහතා එක්සත් ජාතීන්ගේ මහ ලේකම් බෑන් කී මූන් සමඟ ද සාකච්ඡා පැවැත්වීය.ලෝකයේ රටවල් 192ක නායකයන්ගේ අවධානය යොමු කරමින් පසුගිය 23දා එක්සත් ජාතීන්ගේ රාජ්‍ය නායක සමුළුව ඇමතූ ජනාධිපතිවරයා අමෙරිකා එක්සත් ජනපදයේ කොංග්‍රස් සභිකයින් ද හමුවිය.මේ සංචාරය සඳහා ජනාධිපති ආර්යා ශිරන්ති රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස්, පරිසර ඇමැති අනුර ප්‍රියදර්ශන යාපා, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්ම මහත්මීන් ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109283</link>
    <topic>උතුරේ පළමු උසාවිය හෙට විවෘත වෙයි</topic>
    <author>රක්ෂණ ශ්‍රියන්ත</author>
    <content>තිස් වසරක කුරිරු යුද්ධය නිම වී උතුරේ නීති පද්ධතිය සංවර්ධනය කරනු පිණිස ආරම්භ කළ පළමු උසාවි සංකීර්ණය කිළිනොච්චියේ දී හෙට (29) විවෘත කෙරේ.මෙයට අමතරව උතුරේ නීතිය හා සාමය ස්ථාපිත කිරීම සඳහා ඉදිරියේ දී වවුනියාව, මුලතිව්, මන්නාරම ස්ථානවල ද උසාවි සංකීර්ණ ආරම්භ කරන බව ඊයේ (27) පැවැති විශේෂ මාධ්‍ය හමුවකදී අධිකරණ අමාත්‍යාංශයේ ලේකම් ජනාධිපති නීතිඥ සුහද ගම්ලත් මහතා පැවැසීය.යුද්ධයත් සමඟ විනාශ වී ගිය මේ ප්‍රදේශයේ ගොඩනැගිලි නැවත සංවර්ධනය කොට ශ්‍රී ලංකා රජය මඟින් රාජ්‍ය ලාංඡනය යටතේ එම ප්‍රදේශයේ නීති කටයුතු කිරීමට මේ අධිකරණය ආරම්භ කළ බව ද ලේකම්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109284</link>
    <topic>අන්තර් ජාලයෙන්දැන් වීසා ගන්න</topic>
    <author>මහින්ද අලුත්ගෙදර</author>
    <content>අන්තර් ජාලය ඔස්සේ වීසා සඳහා පූර්ව අනුමැතිය ලබා දීම සඳහා වන “විද්‍යුත් සංචරණ අනුමැතිය” නව ක්‍රමවේදය ක්‍රියාත්මක කිරීමට ආගමන හා විගමන දෙපාර්තමේන්තුව පියවර ගෙන ඇත. කෙටි කාලීන අවශ්‍යතා වෙනුවෙන් ශ්‍රී ලංකාවට පැමිණෙන හා ශ්‍රී ලංකාව හරහා ගමන් කරන විදේශිකයන් වෙනුවෙන් මේ නව ක්‍රමවේදය ක්‍රියාත්මක කරන අතර එය හඳුන්වා දීම රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් ලබන 30 දා සිදු කෙරේ.රටවල් 78ක ජාතීන් වෙනුවෙන් ක්‍රියාත්මක වන කෙටිකාලීන වීසා ලබාදීමේ ක්‍රමවේදය වඩාත් කාර්යක්ෂම හා ඵලදායී කිරීමේ අරමුණින් සංචාරක කටයුතු, වෛද්‍ය ප්‍රතිකාර, ක්‍රීඩා තරග නැරැඹීම, සංස්කෘතික සංදර්ශන නැරැඹීම, ව්‍යාපාරික සමුළු හා සාකච්ඡා පුහුණු වැඩසටහන් හා සම්මන්ත්‍රණ ආදිය වෙනුවෙන් පැමිණෙන විදේශිකයන් වෙනුවෙන් මෙහිදී වීසා ලබා ගත හැකිවන බව ජාතික ආරක්ෂාව පිළිබඳ මාධ්‍ය මධ්‍යස්ථානය පවසයි.මේ අතර ආගමන හා විගමන දෙපාර්තමේන්තුවේ ස්ථාපිත කර තිබෙනwww.eta.gov.lkවෙබ් අඩවියට පිවිසීමෙන් වීසා ලබා ගතහැකි බවද එම මධ්‍යස්ථානය සඳහන් කරයි.මේ සඳහා අවශ්‍යවන මූලික තොරතුරු ජාත්‍යන්තර භාෂා 9කින් ලබා ගතහැකි වීම විදේශිකයන්ට විශාල පහසුවක් බව පෙන්වා දෙන ජාතික ආරක්ෂාව පිළිබඳ මාධ්‍ය මධ්‍යස්ථානය අයදුම්පත යොමු කළ යුත්තේ ඉංගී‍්‍රසි භාෂාවෙන් පමණක් බවත් ඒ සඳහා ක්‍රමවේද 6ක් පවතින බවත් පෙන්වා දෙයි.අයදුම්කරු වෙනුවෙන් තෙවන පාර්ශවයක් මඟින්, ලියාපදිංචි නියෝජිත ආයතන මඟින්, ශ්‍රී ලංකා විදේශ දූත මණ්ඩල කාර්යාලයක් මඟින් හෝ ආගමන විගමන දෙපාර්තමේන්තුවේ ප්‍රධාන කාර්යාලය මඟින් අයදුම්පත් ඉදිරිපත් කළ හැකි අතර එසේ නොමැතිනම් ගුවන් තොටුපළේ ස්ථාපිත කර තිබෙන කවුළුවක් වෙත අයදුම්පත ඉදිරිපත් කිරීමෙන් වීසා ලබා ගත හැකිවේ.විදේශ කටයුතු අමාත්‍යාංශයේ හා ශ්‍රී ලංකා සංචාරක ප්‍රවර්ධන අධිකාරියේ එකඟත්වය මත නිර්මාණය කළ මෙම නව ක්‍රමවේදය මඟින් මහින්ද චින්තනයේ අරමුණක් වන ශ්‍රී ලංකාව ගෝලීය වශයෙන් වැදගත් ආර්ථික කේන්ද්‍රස්ථානයක් බවට පත් කිරීම සඳහා වන ශක්තිමත් පදනමක් නිර්මාණය වන බව ආගමන හා විගමන දෙපාර්තමේන්තුවේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109285</link>
    <topic>ලීක්ස් 6යි: ගෝවා 10යිනුවරඑළි එළවළු මිල පහළට</topic>
    <author>අසේල කුරුළුවංශ</author>
    <content>කරවිල, බණ්ඩක්කා, මෑකරල් හා වම්බටු සඳහා ඉහළ මිලක් ලැබෙද්දී ගෝවා හා ලීක්ස් තොග මිල විශාල ලෙස පහත වැටීමෙන් නුවරඑළිය දිස්ත්‍රික්කයේ ගොවීහු දැඩි අසීරුතාවට පත්ව සිටිති.ලීක්ස් තොග මිල රුපියල් 6/- දක්වාත් ගෝවා තොග මිල රුපියල් 10/= දක්වාත් පහළ බැස ඇත. පසුගිය වසරේ මේ කාලය තුළ ලීක්ස් හා ගෝවා මිල රුපියල් 80/- ඉක්මවා පැවැතීම තුළ ගොවීන් මේ වසරේදී එම භෝගම දිස්ත්‍රික්කය පුරා වගා කිරීම නිසා මේ තත්ත්වය ඇති වූ බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.ගොවීන් බටු, බණ්ඩක්කා, මෑකරල්, කරවිල වැනි භෝග වගා කරන ඉඩම්වලද ලීක්ස්, ගෝවා වගාකැර තිබෙන බව ඒ මහතා පැවැසීය.බණ්ඩක්කා, මෑකරල්, කරවිල, බටු මිල රුපියල් 80/- න් ඉහළ පවතින බව පැවැසූ දිස්ත්‍රික් ලේකම්වරයා ගොවීන් කෘෂිකර්ම නිලධාරීන්ගේ උපදෙස් නොතකා ක්‍රියාකිරීම නිසා මේ තත්ත්වය ඇතිව තිබෙන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109286</link>
    <topic>කන්කසන්තුරේ සිමෙන්තිතිස් වසරකට පසු යළිත්</topic>
    <author>සිතාරා සේනානි සහ සුභාෂිනි සේනානායක</author>
    <content>කන්කසන්තුරේ සිමෙන්ති සමාගමේ නිෂ්පාදන කටයුතු ලබන වසරේදී ආරම්භ කෙරේ.වසර 30ක් පුරා පැවැති යුද්ධය හේතුවෙන් වසා දමා තිබූ එම කම්හලේ නිෂ්පාදන කටයුතු ආරම්භ කිරීමට සියලු කටයුතු සූදානම් බව රාජ්‍ය සම්පත් හා ව්‍යවසාය කළමනාකරණ අමාත්‍යාංශයේ ලේකම් ආචාර්ය විලී ගමගේ මහතා පැවැසීය.ඒ සඳහා මහ බැංකුවේ මූල්‍ය ආධාර ලබා ගැනීමට අපේක්ෂිත බව කී ඒ මහතා පළමු අදියර සිමෙන්ති මෙට්රික් ටොන් 500ක් නිෂ්පාදනය කිරීමට අපේක්‍ෂිත බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109287</link>
    <topic>තොටිල්ලේ ගෙල හිරවීදැරියක් මිය යයි</topic>
    <author>අනුරාධපුර මධ්‍යම විශේෂ</author>
    <content>කුඩා දරුවකු නැලවීමට නිවෙසේ බැඳ තිබූ තොටිල්ලට ගෙල මැදිවී සිරවීමෙන් පාසල් දැරියක් ජීවිතක්ෂයට පත්ව ඇති බව මැදවච්චිය පොලිසිය පවසයි.මේ අනතුරෙන් අවාසනාවන්ත ලෙස ජීවිතක්ෂයට පත්ව ඇත්තේ ඉකිරිගොල්ලෑව වහමල්ගොල්ලෑව පදිංචිව සිටි ෆාතිමා පස්නා (11) දැරියයි. දැරිය පෙරේදා (26) සවස නිවෙසේ තිබූ තොටිල්ලට වී සෙල්ලම් කරමින් සිට ඇති අතර තොටිල්ලේ දමා තිබූ ගැටයට ඇයගේ ගෙල සිරවී මේ අනතුර සිදුව ඇති බව පොලිසිය පවසයි.අනතුර සිදුවන අවස්ථාවේ නිවෙසේ කිසිවකු සිට නැති අතර අසල නිවෙසක සිටි දරුවාගේනැන්දා ඇය තොටිල්ලෙන් ඉවත් කර ප්‍රදේශවාසීන්ගේද සහාය ඇතිව රඹෑව රජයේ රෝහලට රැගෙන විත් ඇත.දැරිය රෝහලට රැගෙන එන විටත් ඇය ජීවිතක්ෂයට පත්ව සිට ඇත. දැරියගේ මරණයට හේතුව අනාවරණය කර ගැනීම සඳහා පශ්චාත් මරණ පරීක්ෂණය පැවැත්වීමට සිරුර අනුරාධපුර ශික්ෂණ රෝහලේ විශේෂඥ අධිකරණ වෛද්‍යවරයා වෙත යොමු කර තිබුණි.මැදවච්චිය පොලිසියේ ස්ථානාධිපති පොලිස් පරීක්ෂක බී. එම්. දිසානායක මහතාගේඋපදෙස් මත විවිධ පැමිණිලි අංශයේ පොලිස් සැරයන් ජයරත්න මහතා පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109288</link>
    <topic>සංගීත ගුරුතුමාවේදිකාවේම මිය ගිහින්</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>මහවැව ‘සිවිරාජ’ අඳ ගොලු බිහිරි පාසලේ සංගීත ආචාර්ය වරයෙකු වන ජේ. එම්. ජයසුන්දර මහතා (54) ඊයේ (27) දින කුලියාපිටියේ අස්සැද්දුම සුභාරතී විද්‍යාලයේ දී පැවති ප්‍රාදේශීය සාහිත්‍ය උත්සවයේදී මව් ගුණ ගීතයක් ගායනා කොට නිමා වූ අවස්ථාවේදී හදිසියේ බිම ඇද වැටී එම වේදිකාව මතදීම අවසන් සුසුම් හෙළා ඇත. අස්සැද්දුම විදුහලේ දී මෙදින පැවතියේ කුලියාපිටිය බටහිර ප්‍රාදේශීය ලේකම් කාර්යාලයේ සංස්කෘතික අංශය සංවිධානය කළ ප්‍රාදේශීය සාහිත්‍ය උත්සවයයි.එම උත්සවයට ආරාධනා ලැබ එහි පැමිණි ජයසුන්දර මහතා, පළමුව බුදු ගුණ ගීතයක් ගායනා කොට ඇති අතර, දෙවනුව මව්ගුණ ගීතය ගයා අවසානයේ දී හදිසියේ රෝග තත්ත්වයක් ඉස්මතුව බිම ඇද වැටී මරුමුවට පත්ව ඇත.ඔහු දෙවන වරට ගැයූ මව් ගුණ ගීතය ඔහු විසින්ම පද රචනා කොට තනුව යොදන ලද ගීතයක් බැව් ද පැවසේ.ඒ මහතා ගල්මුරුව පොතුවිල් ප්‍රදේශයේ පදිංචි විවාහකයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n1109289</link>
    <topic>ඊශ්‍රායල රැකියා සඳහාශ්‍රී ලාංකිකයන්ට ඉඩ</topic>
    <author>මහින්ද අලුත්ගෙදර</author>
    <content>ඊශ්‍රායලයේ රැකියා සඳහා ශ්‍රී ලාංකිකයන් වැඩි වශයෙන් යොමු කිරීමට අවස්ථාව සැලසී තිබේ.විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතාගේ මැදිහත් වීමෙන් ශ්‍රී ලංකාවට මේ අවස්ථාව උදා කර ගැනීමට හැකි වූ බව විදේශ සේවා නියුක්ති කාර්යාංශය පවසයි.නිශ්චිත කෙටි කාල සීමාවක් යටතේ සේවය කොට යළි පැමිණි පසු කෘෂිකර්ම ක්ෂේත්‍රයේ සේවාවන්හි නියුතු වූවන් වෙත මේ රැකියා අවස්ථා හිමිවන බවත් මෙතෙක් කල් නුපුහුණු ශ්‍රමිකයන් ලෙස රැකියා සඳහා ගියද අදාළ ක්ෂේත්‍රයන්හි ව්‍යවසායකයන් ගේ අනුග්‍රහය යටතේ පුහුණු ශ්‍රමිකයින් ලෙස යළි අවස්ථාව ලැබී තිබෙන බවත් එම කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n11092810</link>
    <topic>ගුවන් තොටුපොළේපුංචි උපන් දින උත්සවයක්</topic>
    <author>සුභාෂිනී සේනානායක</author>
    <content>විනාඩි කීපයක් තුළ සංවිධානය කළ චාම් කෙටි උපන් දින උත්සවයක් පිළිබඳ ඊයේ (27) කටුනායක ජාත්‍යන්තර බණ්ඩාරනායක ගුවන් තොටුපොළින් වාර්තා වෙයි. එක්සත් ජාතීන්ගේ 66 වන සංවත්සර සමුළුවට සහභාගි වූ මහින්ද රාජපක්‍ෂ මහතා පිළිගැනීමට ඊයේ (27) සිවිල් ගුවන් සේවා අමාත්‍ය පියංකර ජයරත්න මහතා කටුනායක ගුවන් තොටුපළට ගොස් සිටියේය.ඊයේට (27) තම උපන් දිනය යෙදී ඇති බව ජයරත්න මහතා සිහිපත් කළේ නැත.එහෙත් හදිසියේම ඇමැතිවරයා වැලඳගත් ජනාධිපතිතුමා ඔහුට උපන් දින සුබ පැතුම් පිරිනැමුවේය.එතැනින් නොනැවතුණු ජනාධිපතිතුමා එවෙලේම උපන් දින කේක් ගෙඩියක් ගෙන්වාගෙන උපන් දින උත්සවයක් ද පැවැත්වූයේය.මෙම අවස්ථාවට ජනාධිපති ආර්යාව ද සහභාගි වූ අතර, ජනාධිපතිතුමා පිළිගැනීමට කටුනායක ගුවන් තොටුපළට ගිය අමාත්‍යවරුන් වන දිනේෂ් ගුණවර්ධන, මහාචාර්ය ජී. එල්. පීරිස්, ෆීලික්ස් පෙරේරා, නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රී සජින් වාස් ගුණවර්ධන, පොලිස්පති එන්. කේ. ඉලංගකෝන්, ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය, උප සභාපති කමල් රත්වත්තේ මහත්වරුන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n11092811</link>
    <topic>හොර පාරෙන් චන්ද්‍රිකා ග්‍රාහක ගෙනැවිත් දැලේ</topic>
    <author>සුභාෂිනි සේනානායක</author>
    <content>රේගුවට මඟහරිමින් පිටවීමට තැත්කළ ඉන්දියන් ජාතියකු ළඟ තිබී රුපියල් 176,000 ක් වටිනා චන්ද්‍රිකා ග්‍රාහක 43 ක්, විදේශීය සිගරට් කාර්ටුන් 45 ක් ඊයේ (26) කටුනායක රේගුව මගින් අත්අඩංගුවට ගෙන තිබේ.මෙම මගියා ඉන්දියාවේ සිට යූ. එල්. 124 ශ්‍රී ලන්කන් ගුවන් යානයෙන් මෙරටට පැමිණි අවස්ථාවේදී නියෝජ්‍ය රේගු අධ්‍යක්‍ෂ ලාලිත වීරසිංහ මහතා මොහුව අත්අඩංගුවට ගෙන ප්‍රශ්න කිරීමේදී ඔහුගේ අත්බෑගයේ තිබී මෙම භාණ්ඩ හමුවී තිබේ.චන්ද්‍රිකා ග්‍රාහකවල වටිනාකම රුපියල් 86000 කි. විදේශීය සිගරට්වල වටිනාකම රුපියල් 90000 කි.නියෝජ්‍ය රේගු අධ්‍යක්‍ෂ සී. ඩී. එන්. හෙට්ටිආරච්චි මහතා පරීක්‍ෂණ පැවැත්වීමෙන් අනතුරුව භාණ්ඩ රාජසන්තක කර ඇති අතර රුපියල් 50,000 ක දඩයක් ඉන්දීය ජාතිකයාට නියම කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n11092812</link>
    <topic>ගංජා ඉරූ සිසුන් 2ක් පොලිස් දැලේ</topic>
    <author>සමන්ති වීරසේකර</author>
    <content>ගංජා පැළයක් සිටුවා එය වැඩෙන තුරු රැක බලා ගැනීමෙන් පසු එහි කොළ වියළා පානය කළ බව කියන සිද්ධියක් සම්බන්ධයෙන් පාසල් සිසුන් දෙදෙනකු කඩුගන්නාව පොලිසිය මඟින් ඊයේ (27) අත්අඩංගුවට ගෙන තිබේ.පාසල් හැර ගිය සිසුවකු සමග තවත් අයකු මෙම ගංජා පැලය ආරක්ෂිත සිටුවා ඇති අතර සිසුවෙකු එහි කොලයක් ලැමිනේටින් කරගෙන ගොස් පාසල් සිසුනට පෙන්වීමට ක්‍රියා කැර ඇත.ගංජා කොළය පිළිබඳ සිසුන් අතර කතාබහ පැතිර යාමත් සමඟ, වෙනත් තැනකට ගංජා පැලය ගෙන යන ලෙස අදාළ සිසුවාගෙන් පැලය රෝපණය කළ පුද්ගලයාට උපදෙස් ද ලැබී තිබේ.මේ සම්බන්ධයෙන් ලද තොරතුරු මත කඩුගන්නාව පොලිසියේ නිලධාරීන්, ගංජා පැළය ගලවාගෙන ගොස් සඟවා තබාගෙන සිටි ගිරාගම වැලිඅංග පදිංචි පුද්ගලයා ඇතුළු පාසල් සිසුවකු අත්අඩංගුවට ගෙන ඇති අතර සිද්ධිය පිළිබඳ පරීක්ෂණවලදී ඉහත තොරතුරු අනාවරණය වී ඇත.සිද්ධියට සම්බන්ධ සෙසු සිසුන් ඇතුළු සැකකරුවන් අත්අඩංගුවට ගැනීමට කටයුතු යොදා ඇතැයි ද පොලිසිය පවසයි.කඩුගන්නාව පොලිසියේ ස්ථානාධිපති පොලස් පරීක්ෂක නිමල් චන්ද්‍රසිරි මහතාගේ උපදෙස් මත, කාන්තා උප පොලිස් පරීක්ෂක මැණිකේ පොලිස් කොස්තාපල්වරුන්වන 2683 බණ්ඩාර 340 බණ්ඩාර යන නිලධාරීන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n11092813</link>
    <topic>කටුගස්තොට පාසල් ගුරුවරියකටජාතික හැඳුනුම්පත් 2ක්</topic>
    <author>සමන්ති වීරසේකර</author>
    <content>උප්පැන්න සහතික සහ ජාතික හැඳුනුම්පත් දෙක බැගින් භාවිත කොට නම් දෙකකින් පෙනී සිටි පාසල් ගුරුවරියක මහනුවර විශේෂ අපරාධ විමර්ශන ඒකකය මගින් ඊයේ (27) අත්අඩංගුවට ගෙන තිබේ.සැකකාර ගුරුවරිය කටුගස්තොට ප්‍රදේශයේ පාසලක සේවය කරන අතර ඇය මහනුවර අතිරේක මහේස්ත්‍රාත් (1) සාලිය අබේරත්න මහතා හමුවට ඉදිරිපත් කිරීමෙන් පසු ඔක්තෝබර් මස 5 වැනිදා තෙක් රක්ෂිත බන්ධනාගාර ගතකරනු ලැබීය. මෙම පාසල් ගුරුවරිය 1955 දෙසැම්බර් 04 සහ 1968 දෙසැම්බර් මස 14 උපන් බවට හැදුනුම්පත් දෙකක් සහ උප්පැන්න සහතික දෙකක් සකස් කර තිබූ බවට පොලිසියට තොරතුරු ලැබී ඇත.ව්‍යාජ හැඳුනුම්පත් සහ උප්පැන්න සහතික උපයෝගී කරගනිමින් අන්‍ය අයෙකු ලෙස පෙනී සිටීමේ චෝදනාව මත මෙම පාසල් ගුරුවරිය අධිකරණයට ඉදිරිපත් කැර තිබේ.මහනුවර විශේෂ අපරාධ විමර්ශන ඒකකයේ ස්ථානාධිපති පොලිස් පරීක්‍ෂක ඉන්දුල ඇතුලත්මුදලි මහතාගේ මෙහෙයවීම මත පොලිස් කොස්තාපල්වරුන් වන දයාවංශ, මාරපන සහ කාන්තා පොලිස් කොස්තාපල් ජයන්ති වැඩිදුර පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n11092814</link>
    <topic>හෙරොයින් ජාවාරම්කරුවෙක්කුරුණෑගලදී අත්අඩංගුවට</topic>
    <author>වයඹ පළාත් සංචාරක සේන ඉදිරිසිංහ</author>
    <content>ප්‍රධාන පෙළේ මත්කුඩු ජාවාරම්කරුවෙකු කුරුණෑගල නගරයේදී කුරුණෑගල මූලස්ථාන පොලිසියේ දූෂණ මර්දන අංශය විසින් අත්අඩංගුවට ගැනිණි.පසුගියදා ඉබ්බාගමුව ප්‍රදේශයේ සිට කුරුණෑගලට මත්කුඩු ජාවාරම් කළ දෙමස්සිනෝ දෙදෙනකු කුරුණෑගලදී පොලිසියට කොටුවීමෙන් පසු මොවුන් දෙදෙනා වාරියපොළ සිට කුරුණෑගලට පැමිණ මත්කුඩු ජාවාරමේ යෙදී සිටියදී මෙසේ අත්අඩංගුවට ගෙන තිබේ.මෙම පුද්ගලයින්ගෙන් එක් අයෙකු ළඟ මත්කුඩු ග්‍රෑම් 2 මිලිග්‍රෑම් 580ක්ද අනිත් පුද්ගලයා ළඟ මත්කුඩු මිලිග්‍රෑම් 280ක් තිබියදී පොලිසිය විසින් අත්අඩංගුවට ගෙන තිබේ.කුරුණෑගල ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් පරිදි කුරුණෑගල මූලස්ථාන පොලිස් පරීක්ෂක අජිත් වංශනාථ මහතාගේ මෙහෙයවීම මත දූෂණ මර්දන අංශයේ ස්ථානාධිපති පොලිස් පරීක්ෂක අජන්ත වීරකෝන් උප පොලිස් පරීක්ෂක සුසිල් පියසිරි යන මහත්වරුන් විසින් වැටලීම් සිදුකර තිබේ.සැකකරුවන් දෙදෙනා කුරුණෑගල මහේස්ත්‍රාත් අධිකරණය හමුවට ඉදිරිපත් කිරීමෙන් පසු රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=n11092815</link>
    <topic>දුම්රිය දෙකේ මැදිරි හිඟයි:මුහුදුබඩ මගීහු අසීරුවේ</topic>
    <author/>
    <content>මරදාන දුම්රිය ස්ථානයෙන් පස්වරු 4.15ට පිටත්ව දකුණු කළුතර දක්වාත් පස්වරු 5.50ට මරදානෙන් පිටත්ව අලුත්ගම දක්වාත් ධාවනය කෙරෙන දුම්රියන් දෙකේ මැදිරි ප්‍රමාණවත් නොවන නිසා තමන් දැඩි අසීරුතාවට පත්ව ඇතැයි මගීහු පවසති.මරදානෙන් පස්වරු 4.25ට පිටත්ව කළුතර දක්වා ධාවනය කෙරෙන මන්දගාමී දුම්රියට බම්බලපිටියෙන් පසු නැග ගැනීමට පවා නොහැකි බව පවසති.මරදාන දුම්රිය ස්ථානයෙන් පස්වරු 5.50ට පිටත්ව අලුත්ගම දක්වා යන මැදිරි 9ක් යොදා තිබූ ශීඝ්‍රගාමී දුම්රියට දැන් යොදවා ඇත්තේ මැදිරි 5ක් බවත් මරදාන දුම්රිය ස්ථානයේදීම එය අතුරු සිදුරු නැතිව මගීන්ගෙන් පිරී ඉතිරී යන බවත් ඔව්හු පවසති.එසේම මෙම දුම්රියේ නැවතුම් ස්ථානද වැඩිකර ඇති බව පවසන මගීහු මෙම දුම්රියන් දෙකට මැදිරි ගණන වැඩිකර දෙන ලෙස ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109281</link>
    <topic>ජා-ඇළ හොර සුරා තිප්පොළ පොලිසියෙන් වටලයි ජාවාරම සිදුකළ අඹු - සැමියන් අත්අඩංගුව</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>කාලයක සිට කරන ලද විමර්ශන වලින් පසු ජාඇළ පොලිසිය මහාපරිමාණ කසිප්පු බෙදා හළ ස්ථානයක් වටලා සැකකාර යුවළක් විශාල කසිප්පු තොගයක් සමඟ අත්අඩංගුවට ගෙන තිබුණි.නීති විරෝධී මත්පැන් ඩ්‍රෑම්ස් 11,160 ක් (බෝතල් 1395) මෙලෙස අත්අඩංගුවටට ගෙන තිබුණි. මනා ලෙස අසුරා තිබූ මෙම මත් පැන් තොගය ප්‍රවාහනය කිරීමට සූදානම් කර තිබියදී පොලිස් අත්අඩංගුවට පත්ව ඇත.අත්අඩංගුවට ගත් සැකකරුවන් සිද්ධියට නිවැරැදිකරුවන් බව ප්‍රකාශ කළ නිසා ලක්ෂ දෙකක මුදල් ඇප හා ලක්ෂ හතරක ඇප මත මුදා හැරීමට මීගමුව අතිරේක මහේස්ත්‍රාත් ඩබ්ලිව්. කේ. දුලානි, එස්. වීරතුංග මහත්මිය නියෝග කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109282</link>
    <topic>කළුතර මාර්ග සංවර්ධනයටරු. කෝටි 34ක්</topic>
    <author>කළුතර දිසා සමුහ දයාරත්න කුමාරසිංහ</author>
    <content>බණ්ඩාරගම මැතිවරණ කොට්ඨාසයේ ඇති ප්‍රධාන මාර්ග දාහතරක් කාපට් කිරීම හා කොන්ක්‍රීට් කර සංවර්ධනය කිරීම සඳහා පළාත් සභා ග්‍රාමීය මාර්ග සංවර්ධනය කිරීමේ ව්‍යාපෘතියෙන් රුපියල් තිස් හතර කෝටි දොළොස් ලක්ෂයක මුදලක් ලැබී ඇත.ආර්ථික සංවර්ධන අමාත්‍ය බැසිල් රාජපක්ෂ මහතා විසින් මෙම ප්‍රතිපාදන මුදල් බණ්ඩාරගම ශ්‍රී. ල. නි. ප. ප්‍රධාන සංවිධායක ටියුඩර් දයාරත්න මහතාගේ ඉල්ලීමක් පරිදි ලබාදී ඇති අතර මාර්ග සංවර්ධන කටයුතු පිළිබඳ මූලික වැඩකටයුතු දැන් අරඹා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109283</link>
    <topic>අලව්ව දුම්රිය පොළේඅනතුරුදායක ස්ථානයක්</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව දුම්රිය ස්ථානයේ ඉහළ වේදිකාවෙන් මගීන් පිටවෙන ස්ථානය මහා අනතුරකට අත වනයි. මෙම ස්ථානය ඉතා පටුය. පලල අඩි තුනක්වත් නැති තරම්ය.මෙහි ගේට්ටුවක් නැත. ඇත්තේ යකඩ වැටකි. ඉඩ කඩ මදිකම නිසා මගීන් පිටවෙනුයේ එකිනෙකාට ගැටෙමින් හිරවීමෙනි. නවත්වන ලද දුම්රිය නැවත ධාවනය වෙද්දීත් මගීහු පිට වෙති. පය ලිස්සා වැටුනහොත් දෙවියන්ගේම පිහිටය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109284</link>
    <topic>විදුලිය වංචා කළ අයකුටදස දහසක දඩයක්</topic>
    <author>පාණදුර සමුහ කපිල සෝමරත්න</author>
    <content>ලංකා විදුලිබල මණ්ඩලයෙන් විදුලිය වංචා කිරීමේ චෝදනාවකට වරද පිළිගත් නිවැසියකුට රුපියල් දහදාහක දඩයක් සහ රුපියල් 30928.00 ක අලාභයක් ගෙවීමට පාණදුර මහේස්ත්‍රාත් ආර්. එස්. ඒ. දිසානායක මහතා නියම කළේය.ලංකා විදුලිබල මණ්ඩලයේ අධිකරණ නිලධාරී පී. ඩී. අජිත් සහ බණ්ඩාරගම පොලිසිය වැටලීම කර නිවැසියාට නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109285</link>
    <topic>‘ඉහට අත දිදී කඳු හෙල් නගින්න නේතොපට මොට ද වන්නියෙ අඟනුන්ගෙ ගුණේ’</topic>
    <author>කුරුණෑගල දකුණ සමූහ එම්. මහරුප්</author>
    <content>සතරකෝරළයේ පදිංචි කල වයස සම්පූර්ණ වූ තරුණයකු පෙළවහක් කරගන්නට සිතී අහල පහළ කපුවකු මුණ ගැසී ඉතා ඉක්මනට තමාට ගැලපෙන ගැහැණු ළමයකු සොයා දෙන ලෙසට ඉල්ලීමක් කළේය. කපුවාද වහා උනන්දු විය.තරුණයාගේ ඉල්ලීම වුණේ ලස්සන මහත්වූ තරුණ ගැහැණු ළමයකු පිළිබඳවය. විවිධ ප්‍රදේශවල ඇවිදිමින් කටයුතු කරන කපුවාට එය මහත් කජ්ජක් නොවීය.ඔහු තරුණයාට පැවසුවේ සත්කෝරළයේ හොඳ ළමිස්සියක් සිටින බවය.ඊළඟ සතියේ තරුණයා ද සමග කපුවා කෙලින්ම ගියේ සත්කෝරළයේ වන්නිහත්පත්තුවටය. ප්‍රදේශයේ නොදියුණු බවත් ඉසිලුවත් එහි ගැටිස්සියෝ නම් සිටියේ ඉතා හුරුබුහුටි විදියටය. කට පුරා සිනාසුණු ඇතැම් තරුණියන්ගේ දත්වල බුලත් කහට නම් නොඅඩුව පෙනෙන්නට තිබුණි. තරුණයාටද එකියක් පිළිබඳව සිත් පහළ විය. ඇය තරබාරුය. සුරුබුහුටිය.ආගිය කතා අහවර කල කපුවා නැවත ඉක්මින්ම පැමිණෙන බව පවසා තරුණයාද සමග ආපසු යන්නට පිටත් වූයේ රෑ බෝවීමට ප්‍රථම ගමට සේන්දු වීමට අවශ්‍ය නිසාය.ගමන් මාර්ගය වැටී තිබුණේද වැව් බැම්ම හරහාය. වැව ඉතා අලංකාරය. එහි නාන තොටුපොළේ ළමිස්සියෝ කීප දෙනකුම නාමින් සිටියාය. කපුවාද ඔවුන්ව හැඳින ගත්තේය. ඔවුන්ගේ හිකි හිකි හිනාව නම් කපුවාට කොහෙත්ම ඇල්ලුවේ නැත.මෙයට ප්‍රථම ද කපුවා මෙම ළමිස්සියන්ව මුණ ගැසී ඇති නිසා මෙවර ළමිස්සියෝ ඔහුට දැම්මේ ‘කෝචොක්’ හිනාවකි. තරුණයාද එයින් ලජ්ජාවට පත් විය. ඔහු කපුවාට කෙනිත්තුවේය. කපුවාද හොඳ කවිකාරයෙකි.කොක් හඬලා සිනා සෙන ගැටිස්සියන් දෙස ඔරවා බැලූ කපුවා එකපාරටම කවි පද හතරක්ම මිමිනුවේ ඔවුන්වද උපහාසයට ලක් කරන ආකාරයෙනි.කන්නේ හෝ තලා මී වැල් පොතු ගෙ නේ බොන්නේ බොරදියයි මී මඩිති ඉසි මි නේ ඉන්නේ නෙර වෙලා බඩ ගෙඩි නෙරවගෙ නේ දන්නේ නැද්ද වන්නියෙ අගනන්ගෙ ගු ණේ !කපුවා සිතුවේ මේ ගැටිස්සියන්ට මොකුත් බැරි බවය. කවි පද හතර කියා තරුණයාත් සමග පය ඉක්මන් කරන වාත් සමගම නාමින් සිටි එකියක් නොසිතූ පරිද්දෙන්ම කපුවාට කවියෙන්ම පිළිතුරු දුන්නාය.හතර කෝරළේ පටු මලු සිඟන්න නේ දෑතින් පතින් කූඩැල්ලන් කඩන්න නේ ඉහට අත දිදී කඳුහෙල් නගින්න නේ තොපට මොටද වන්නියෙ අඟනන්ගෙ ගු ණේ තරුණියන්ගේ ‘හිකි හිකි’ සද්දයෙන්ම පස්ස නොබැලූ කපුවා තරුණයාත් සමග ආපසු ගියා මිස නැවත වන්නියෙහි නම් පස් පෑගුවේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109286</link>
    <topic>අතුරුගිරිය-වල්ගම හන්දිය මාර්ගයේ මරු කැඳවන වළක්</topic>
    <author>අතුරුගිරිය විශේෂ –වික්‍රම සමරසිංහ</author>
    <content>අතුරුගිරිය පරණ හන්දියේ සිට වල්ගම හන්දිය දෙසට මීටර් 100ක් පමණ දුරින් මහා මාර්ගය මැද මාරක වළක් සෑදී ඇත. එම ස්ථානයේ මහ පාර යටින් ජලය බැස යෑමට ඇති සිලින්ඩර ආවරණයට යොදා ඇති කොන්ක්‍රීට් ලෑලි කිහිපයක් සහ සිලින්ඩරයක් කැඩී අඩි ගණනක් ගැඹුරට පොළොව යටට එය කිදා බැස ඇත. කොන්ක්‍රීට් ලෑලිවලට යොදා ඇති යකඩ කම්බිවල කොන් ඉතා භයානකව ඒ මේ අතට විහිදී ඇත.මෙම ප්‍රධාන මාර්ගයේ අතුරුගිරිය, හෝමාගම, කොට්ටාව, කඩුවෙල, මහරගම, පිටකොටුව, කැලණිය, මහනුවර බස්රථ මෙන්ම පෞද්ගලික වාහනද සිය දහස් ගණනක් දිනපතා ගමන් කරයි. මන්සන්ධියට ආසන්න, මාර්ග තදබදයකින් යුත් මෙම භයානක ස්ථානය වංගු සහිත පටු මාර්ගයක් හෙයින් මෙහි අවදානම් අනතුරුදායක තත්වය තවත් වැඩිය. අනතුරක් වීමට පෙර මේ ස්ථානය සකස්කර දෙනලෙස ප්‍රදේශවාසීහු ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109287</link>
    <topic>හොරණ බස් නැවතුමේ කඩ කාමර ජනතාවට බෙදා දීමට සැලැසුම්</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ බස්නැවතුමේ කඩ කාමර 20ක් ප්‍රයෝජනයක් නොගෙන අත්හැර දමලායන සිරස් තලය යටතේ 2011 – 09 – 02 වන දින දිනමිණ පුවත්පතේ “දිනමිණ හෙළිදරව්ව“ තීරය යටතේ පළවූ පුවතින් අනතුරුව අදාළ කඩකාමර 20 ජනතාව වෙත ලබාදීම සඳහා නාගරික සංවර්ධන අධිකාරිය කටයුතු අරඹා ඇත.මේ සඳහා මේ වනවිට අදාළ කඩකාමර ලබාගැනීම සඳහා ටෙන්ඩර් පටිපාටියක් නිකුත් කර ඇති අතර, ඒ. සඳහා අයදුම්පත්, ලබන මස 03 වැනි දින තෙක් ලබාගත හැකි අතර, එය ලබන මස 04 වැනි දින භාර දිය යුතු වේ. විස්තර සහ අයදුම්පත්, නිවාස සංවර්ධන අධිකාරිය, 6 වන මහල “සෙත්සිරිපාය” බත්තරමුල්ල ලිපිනයෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109288</link>
    <topic>ආහාර වර්ග සහ ඇඳුම් සොරකම් කළසිසුන් 4ක් මවුපියන්ට බාර දෙයි</topic>
    <author>පාණදුර සමූහ – කපිල සෝමරත්න</author>
    <content>ඉංගිරිය ප්‍රදේශයේ නිවාස වලින් සහ වෙළෙඳ සල්වලින් බිස්කට්, චොක්ලට්, සාරි, බැනියම් සහ ෂර්ට් සොරකම් කෙළේ යැයි කියන වයස 10 යට අඩු ශිෂ්‍යයන් 4 දෙනකු ඉංගිරිය පොලිසිය විසින් අත්අඩංගුවට ගෙන හොරණ අධිකරණයට ඉදිරිපත් කළහ.පොලිස් පරීක්‍ෂණ වාර්තාව සලකා බැලූ හොරණ මහේස්ත්‍රාත් රණසිංහ මහතා එම ශිෂ්‍යයන් ගේ මවුපියන්ට ඔවුන්ව භාර දුන්නේ පරිවාස කාලයකට යටත්වන සේ නියෝගයක් නිකුත් කරමිනි.මෙම ශිෂ්‍යයෝ ඉංගිරියේ ප්‍රසිද්්ධ පාසලක ඉගෙනුම ලබති. ඔවුන් විනෝදයට මේ සොරකම්වල නිරතව ඇතැයි පොලිසිය පවසයි.ඉංගිරිය පොලිස්ථානාධිපති උදය කුමාර මහතා පරීක්‍ෂණ පැවැත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r1109289</link>
    <topic>බීමතින් අශෝභන ලෙසහැසිරුණු කතකට දඩ</topic>
    <author>හෝමාගම සංචාරක මංජුල හිරිපිටිය</author>
    <content>මීගොඩ නගරයේ බීමතින් අශෝභන ලෙස හැසිරුණ කාන්තාවකට, හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා විසින් රුපියල් දෙදහසක දඩ මුදලක් නියම කරනු ලැබ නැවත මෙවැනි සිද්ධියක් සම්බන්ධව අධිකරණයට ඉදිරිපත් කළහොත් සිර දඬුවම් ලබාදෙන බවට අවවාද කර සිටියේය.මෙලෙස දඩ මුදල් ගෙවීමට සහ සිර දඬුවම් ලබා දෙන බවට අවවාද කරනු ලැබුවේ ගොඩගම පැල්පොළවත්ත ප්‍රදේශයේ පදිංචි මාලිනීගේ මාලිනී බුලත්සිංහල නැමැති කාන්තාවකටය.පාදුක්ක පොලිසියේ නිලධාරීන් පිරිසක් මෙම කාන්තාව මීගොඩ ආර්ථික මධ්‍යස්ථානය ඉදිරිපිට බීමතින් මහමග යන අයට බැණ වදිමින්, අශෝභන අයුරින් සිටියදී අත්අඩංගුවට ගෙන අධිකරණය හමුවට ඉදිරිපත් කිරීමට පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=r11092810</link>
    <topic>රාගම අවට ප්‍රදේශඩෙංගු මදුරුවන්ගේ වාසස්ථාන වෙලා</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>රාගම නගරයේ ජනතාවට අහිතකර නොයෙක් දේ ගැන පුවත්පත් මගින් කොතෙක් පෙන්වා දුන්නත් ඒ සියල්ලම උපන් ගෙයි මියයාමක් බවට පත්ව ඇත.දිවයිනේ සෑම ප්‍රදේශයකටම ගමන් කිරීමට රාගම දුම්රිය නැවතුම්පොළ කේන්ද්‍ර ස්ථානයක් බවට පත්ව ඇතත් එහි වගකිව යුත්තන්ගේ පාලනය කිසිම කමකට නැති බව ජනතාව පවසති.රාගම අවට පරිසරය බරවා සහ මාරාන්තික ඩෙංගු මදුරුවන්ගේ වාසස්ථාන බවට පත්ව ඇත.රාගම සතිපොළ තවමත් මඩ වළකි. රාගම පෞද්ගලික බස් නැවතුම් පොළේ පිහිටි වැසිකිළි පද්ධතිය තවමත් එලෙසමය.වෙළෙන්දෝ ඈටත් පාර අසල කැළි කසළ සමීපව එළවළු පලතුරු වෙළෙඳාමේ යෙදී සිටිති.දුම්රිය නැවතුම් පොළේ ජාඇළ පුත්තලම් මාර්ගයේ පිහිටා ඇති වේදිකා වැසිකිළියෙන් හමන දුගඳ පරිසරය අපවිත්‍ර කරයි.රාගම රෝහල වෙත යන පදික වේදිකාවේ පිහිටි මරුකපොල්ල ප්‍රතිසංස්කරණය කරනවා වෙනුවට රැවටීමක් කර බොහෝ කලක් ගතව ඇත.පසුගියදා ජා-ඇළ ප්‍රාදේශීය සභාව මගින් ඩෙංගු මදුරුවන් බෝවන ස්ථාන සම්බන්ධව දැඩි ක්‍රියාමාර්ගයක් ගෙන දඬුවම් පමුණුවන්න කටයුතු කරන බවට පත්‍රිකාවක් ප්‍රචාරය කර ඇත. එසේ නම් මාරාන්තික ඩෙංගු මදුරුවන් බෝවන රජදහනක් වන රාගම ප්‍රදේශය පරීක්ෂණයට ලක්වුවහොත් ඊට දඬුවම් කරන්නේ කාටදැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109281</link>
    <topic>අක්තාර්ගේ ග්‍රන්ථයෙන් ඉන්දියාව රත් වෙයි</topic>
    <author/>
    <content>පන්දුව පළුදු කිරීමේ සහ ක්‍රීඩාවේ දූෂණ වංචා පිළිබඳව තොරතුරු ද ඇතුළත් පාකිස්තානයේ හිටපු වේගපන්දු යවන ක්‍රීඩක සොයිබ් අක්තාර්ගේ නවතම ස්වයං චරිතාපදානය ඉන්දියාව උණුසුම් කිරීමට සමත් වී ඇත.වතාවකදී ලොව වේගවත්ම පන්දු යවන්නා වූ අක්තාර් සිය ග්‍රන්ථයෙහි ඉන්දියාවේ ක්‍රිකට් වීරයන් වන සචින් තෙන්ඩුල්කාර් සහ රාහුල් ඩ්‍රාවිඩ් පිළිබඳවත්, පාකිස්තාන ක්‍රිකට් ක්‍රීඩාව විනාශ මුඛයට ඇද දැමූ පුද්ගලයන් පිළිබඳවත් විග්‍රහ කර තිබේ.සිය ග්‍රන්ථය මගින් ඉන්දීය ක්‍රිකට් වීරයන් පිළිබඳ දරුණු විග්‍රහයක යෙදීමෙන් අක්තාර් සම්ප්‍රදායික ප්‍රතිවාදී දෙරට වන ඉන්දියාව හා පාකිස්තානය අතර විරසක බව යළි අලුත් කර ඇත.අක්තාර්ට අනුව තෙන්ඩුල්කාර් සහ ඩ්‍රාවිඩ් සිය පෞද්ගලික වාර්තා සඳහා ක්‍රීඩා කළා මිස කණ්ඩායමේ ජයග්‍රහණය සඳහා දායකත්වය සැපැයූ අවස්ථා ඉතා විරලය.1997 සහ 2011 අතර කාලයේ ටෙස්ට් තරග 46 කටත්, එක්දින තරග 163 කටත් ක්‍රීඩා කර ඇති 36 හැවිරිදි අක්තාර්, 2006 වසරේ ඉන්දීය පිලේ පාකිස්තානු සංචාරයේදී තෙන්ඩුල්කාර්ට තම පන්දුවලට මුහුණ දීමට අපහසු වූ ආකාරය පිළිබඳවද සිය ග්‍රන්ථයෙහි සඳහන් කර ඇත.‘මානසිකව ඔහු පරාජය කිරීමට අපිට හැකිවුණා” ඔහු එසේ සඳහන් කර තිබේ.පසුගිය සතියේ නවදිල්ලි නුවරදී එළිදැක්වු මේ ග්‍රන්ථය තෙන්ඩුල්කාර්ගේ උපන් බිම වන මුම්බායි හී එළිදැක්වීමට තිබුණේ පසුගිය ඉරිදා ය. නමුත් අවසන් මොහොතේ සංවිධායකයන් එම උත්සවය හේතු නොදක්වාම අවලංගු කර දැමූහ. වර්තමානයේ ක්‍රිකට් ක්‍රීඩාවේ පවතින්නේ පිතිකරුවන්ට පමණක් වාසිදායක වූ නීතිරීති බව අක්තාර්ගේ අදහසය. “ක්‍රීඩාව වෙනස්වෙලා දැන් වාසිය ඇත්තේ පිතිකරුවන්ට පමණයි.පන්දු යවන්නා පන්දුවක් දැමුවහොත් පිතිකරුට නිදහස් පහරක් ප්‍රදානය කෙරෙනවා. (Free hit) ඒ වගේම බ්‍රවුන්සර් පන්දුවක් යැව්වොත් එය ද නිෂ්ප්‍රභා කෙරෙනවා” අක්තාර් පවසයි.පාකිස්තානයේ හිටපු ක්‍රිකට් නායක ඉම්රාන් ඛාන් පිළිබඳව ඔහු ප්‍රසාදයෙන් යුතුව සඳහන් කර ඇත්තේ ඔහුගේ නායකත්වය යටතේ තමාට ක්‍රීඩා කිරීමට නොලැබීම අවාසනාවක් බවය.“ඉම්රාන් තමයි පාකිස්තාන ක්‍රිකට් ක්‍රීඩාව පිළිබඳව උනන්දු වූ අවසන් මිනිසා “ අක්තාර් එසේ කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109282</link>
    <topic>තැප්‍රොබානා 4x4 අභියෝගතා සූරතාවලියඔක්තෝබර් 8දා ඇරැඹේ</topic>
    <author>වර්නන් ගුණසේකර සමගෆවුස් මොහොමඩ්</author>
    <content>ෆෝ වීල් ඩ්‍රයිව් ක්‍රීඩා සමාජය (four wheel drive club ) විසින් 8 වැනි වරටත් සංවිධානය කරනු ලබන තැප්‍රොබානා 4x4 අභියෝගතා සූරතාවලිය ලබන මස 8 වැනිදා ඇරැඹේ.දේශීය හා විදේශීය තරගකරුවන් 25කගේ සහභාගිත්වයෙන් පවත්වනු ලබන මෙවර තරගාවලියට මලයාසියානු තරගකරුවන් 5ක් සහ ඔස්ට්‍රේලියානු තරගකරුවකු එක්වී සිටිති.සම්ප්‍රදායික මෝටර් රථ ධාවන පථයෙන් මිදී වනාන්තර හා ගිරි දුර්ග තරණය කරමින් මඩගොහොරු සහිත අති දුෂ්කර මාවත් ඔස්සේ කිසිදු කාර්මික සහයකින් තොරව ස්වභාවික බාධක ජයගනිමින් ත්‍රාසජනක ධාවනයක යෙදීමට තරගකරුට හා ඔහුගේ සහායක රියැදුරුට සිදුවීම මේ තරගාවලියේ විශේෂත්වයයි.මේ තරගාවලියේ දී ජයග්‍රාහකයන්ට ලකුණු ලැබෙනුයේ අදියරෙන් අදියර වීම ද විශේෂ කරුණකි.4x4 අභියෝගතා සූරතාවලිය නමින් 2004 වසරේදී ආරම්භ වූ මේ තරගාවලිය පසුගිය වසරේ සිට දේශීයත්වයට මුල් තැන දෙමින් තැප්‍රොබානා 4x4 අභියෝගතා සූරතාවලිය ලෙස හඳුන්වනු ලබන අතර එය මේ වසරේ සිට සුප්‍රකට ජාත්‍යන්තර රේන් ෆෝරස්ට් 4x4 අභියෝගතා සූරතාවලියේ එක් අදියරයක් බවට පත්වී තිබේ.යුරෝපයේ සහ ආසියාවේ රටවල් 30කට අධික ප්‍රමාණයක් තරග වදින ජාත්‍යන්තර රේන් ෆෝරස්ට් 4x4 අභියෝගතා සූරතාවලියේ අවසන් අදියර පැවැත්වන්නේ මලයාසියාවේදීය.මෙවර තරගාවලිය කඩුවෙල කොරතොට දී ඇරැඹෙන අතර නරඹන්නන්ට තරගකරුවන් දැකගත හැකි එකම දිනය ද එයවේ.ඉන් අනතුරුව වනාන්තර ආශ්‍රිත තරග ආරම්භවේ.එම තරග ඔක්තෝබර් මස 12 වැනිදා නිමාවට පත්වන අතර ත්‍යාග ප්‍රදානෝත්සවය 14 වැනිදා කොළඹ දී පැවැත්වේ.2004 වසරේ සුනාමි ව්‍යවසනයේ දී සාමාන්‍ය රථවාහනවලට යාමට නොහැකි විනාශයට පත් ප්‍රදේශවලට ගොස් විපතට පත් ජනතාවට අත්‍යවශ්‍ය ආහාර ද්‍රව්‍ය බෙදාහැරීම සඳහා ෆෝ වීල් ඩ්‍රයිව් ක්‍රීඩා සමාජය සිය ජීප් රථ යොදාගනිමින් විශිෂ්ට සේවාවක නිරතවූ බව ද මෙහි දී සඳහන් කළයුතු කරුණකි.තැප්‍රොබානා 4x4 අභියෝගතා සූරතාවලියේ ප්‍රධාන අනුග්‍රාහක හා නිල සන්නිවේදන සහකරු ලෙස එටිසලාට් සමාගම කටයුතු කරයි. තරගාවලිය සම්බන්ධයෙන් පසුගියදා මාධ්‍ය හමුවක් පැවැති අතර ඊට ෆෝ වීල් ඩ්‍රයිව් ක්‍රීඩා සමාජයේ සභාපති ප්‍රශාන් විජයනායක, එහි තරග අධ්‍යක්ෂ ෂෝන් හමීඩ්, එටිසලාට් සමාගමේ පසුගෙවුම් සහ බ්‍රෝඩ්බ්‍රෑන්ඩ් සේවා ජ්‍යෙෂ්ඨ වෙළෙඳ කළමනාකරු ගමික ද සිල්වා සහ තරගාවලියේ නිල ගුවන් විදුලිය වන රියල් රේඩියෝ හී වැඩසටහන් කළමනාකරු ජිමී ඩීන් යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109283</link>
    <topic>සාන්ත පීතර විදුහල දෙවැනි වරටත් 17න් පහළ ක්‍රිකට් කිරුළ දිනයි</topic>
    <author/>
    <content>මලියදේව විදුහල් පිල ලකුණු 68 කින් පරදවා පිට පිට දෙවැනි වතාවටත් 17 න් පහළ පළමු කොටසේ ක්‍රිකට් සූරතාව දිනා ගැනීමට බම්බලපිටිය සාන්ත පීතර විදුහල් පිල සමත් විය.පළමුව පන්දුවට පහර දුන් සාන්ත පීතර විදුහල් පිලේ කඩුලු 7 ක් ලකුණු 58 කට බිඳ වැටී තිබූ මොහොතේ 8 වැනි කඩුල්ල වෙනුවෙන් ලකුු 116 ක සටන්කාමි සම්බන්ධතාවක් ගොඩ නැගීමට රංජිත් ලියනආරච්චි සහ චතුරංග රාජපක්ෂ සමත් විය.ඒ අනුව සාන්ත පීතර විදුහල් පිල ඕවර 50 අවසානයේ කඩුලු 9 කට ලකුණු 189 ක් රැස් කිරීමට සමත් විය.ලකුණු 190 ක ඉලක්කයක් හඹා ගිය මලියදේව විදුහල් පිලට ලබා ගත හැකිවූයේ ඕවර 38.3 කදී ලකුණු 121 ක් පමණි. විශිෂ්ට පන්දු යැවීමක නිරතවූ ජූලියන් ද සිල්වා කඩුලු 4 ක් ද, දුෂාන් හේමන්ත කඩුලු 3 ක් ද දවාලමින් මලියදේව ඉනිම බිඳ දැමූහ.සාන්ත පීතර විදුහල් පිල - 189/9 (ඕවර 50) - රංජිත් ලියනආරච්චි 74, චතුරංග රාජපක්ෂ 64 (රසාංජන ජයරත්න 37/3)මලියදේව විදුහල් පිල - 121 (ඕවර 38.3) - රසාංජන ජයරත්න 31, (ජූලියන්ද සිල්වා 21/4, දුෂාන් හේමන්ත 13/3).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109284</link>
    <topic>ශ්‍රී ලංකා වොලිබෝල් පිලකොරියාවට පරදී</topic>
    <author/>
    <content>ආසියානු කුසලාන වොලිබෝල් තරගාවලියේ සුපිරි අට වටයේ සිය අවසන් තරගයට සහභාගි වූ ශ්‍රී ලංකාව එහිදී තරගවට 3 -0 ක් ලෙස කොරියාව හමුවේ පරාජයට පත් විය. ලකුණු තත්ත්වය වූයේ 25 - 13 , 25 - 13 සහ 33 - 31 ක් වශයෙනි.සුපිරි අට වටයේදී ශ්‍රී ලංකාව සහභාගි වූ පළමු තරගයේ දී ඔස්ට්‍රේලියාව හමුවේ පරාජයට පත් විය. මේ අනුව තරගාවලියෙන් ඉවත්වීමට ශ්‍රී ලංකාවට සිදු වුවද අවසන් කණ්ඩායම් 8 අතරට පැමිණීමෙන් ශ්‍රේණිගත කිරීම්වල ඉදිරියට යාමට ශ්‍රී ලංකාව සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109285</link>
    <topic>එක්දින තරග 3කටබංග්ලාදේශ කාන්තා ක්‍රිකට් පිල මෙහි එයි</topic>
    <author/>
    <content>එක්දින ජාත්‍යන්තර තරග 3 කට සහභාගීවීම සඳහා බංග්ලාදේශ කාන්තා ක්‍රිකට් කණ්ඩායම ලබන මස 9 වැනිදා ශ්‍රී ලංකාවට පැමිණීමට නියමිතය.ශ්‍රී ලංකා කාන්තා පිල හා බංග්ලාදේශ කාන්තා පිල අතර පළමු හා දෙවැනි එක්දින තරග ලබන මස 11 සහ 13 දා දඹුල්ල ජාත්‍යන්තර ක්‍රීඩාංගණයේදී පැවැත්වෙන අතර තුන්වැනි හා අවසන් එක්දින තරගය 14 වැනිදා කුරුණෑගල වෙලගෙදර ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109286</link>
    <topic>වෙළෙඳ සේවා විස්සයි20 සූරතාවයුනිචෙලා දිනයි</topic>
    <author/>
    <content>වෙළෙඳ සේවා ක්‍රිකට් සංගමයට වසර 100ක් පිරීම නිමිත්තෙන් පවත්වනු ලැබූ ඕවර විස්සයි20 තරගාවලියේදී ශ්‍රී ලංකා අවුරුදු 20න් පහළ පිල කඩුලු 9කින් පරදවා සූරතාව දිනාගැනීමට යුනිචෙලා කණ්ඩායමට හැකිවිය. තුන්වැනි ස්ථානය හැටන් නැෂනල් බැංකු කණ්ඩායමට හිමිවිය. යුනිචෙලා කණ්ඩායමේ මලින්ද වර්ණපුරගේ තුන්ඉරියව් දස්කම් කැපී පෙනුණු අතර අවසන් තරගයේ වීරයා සම්මානය ද ඔහුට හිමිවිය.ශ්‍රී ලංකා අවුරුදු 20න් පහළ පිල සියලු දෙනා දැවී (ඕවර 19) 98 චතුරංග කුමාර 24, ශෙහාන් ජයසූරිය 16 (මාලිංග බණ්ඩාර12/4, මලින්ද වර්ණපුර 18/2)යුනිචෙලා කණ්ඩායම එක් කඩුල්ලක් දැවී (ඕවර 11.1) 99 මලින්ද වර්ණපුර නොදැවි 41, දිල්රුවන් පෙරේරා නොදැවි 38.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109287</link>
    <topic>පුත්තලම එල්ලේ උපහාර උළෙල ඔක්තෝබර් 2දා</topic>
    <author/>
    <content>පුත්තලම් දිස්ත්‍රික් එල්ලේ සංගමය මෙහෙයවු දිස්ත්‍රික් එල්ලේ සූරතාවයේ ජයග්‍රාහකයින්ට ජාතික මහ ක්‍රීඩා උළෙලේ දිස්ත්‍රික් සූරතාව දිනාගත් පිරිමි සහ කාන්තා කණ්ඩායම් දෙකට සහ ජාතික සූරතාවයේ දී කාන්තා සූරතාවය දිනාගත් වයඹ කණ්ඩායමට උපහාර දැක්වීමේ උළෙලක් ඔක්තෝබර් 2දා පෙ. ව. 10.00 ට ආරච්චිකට්ටුව හැළඹවටවන විද්‍යාලීය ශාලාවේ දී පැවැත්වේ.පුත්තලම් දිස්ත්‍රික් එල්ලේ සංගමයේ සභපති වයඹ පළාත් සභා අමාත්‍ය සනත් නිශාන්ත පෙරේරා, දිස්ත්‍රික් එල්ලේ සංගම් උප සභාපති ආරච්චිකට්ටුව ප්‍රාදේශීය සභා සභාපති ජගත් සමන්ත පෙරේරා යන මහත්වරුන්ගේ ප්‍රධානත්වයෙන් මෙම උළෙල පැවැත්වෙන බව පුත්තලම දිස්ත්‍රික් එල්ලේ සංගම් ලේකම් විපුලසිරි සිල්වා සඳහන් කර සිටී. මෙදින මූදුකටුව පාතිමා, රංගම්මුල්ල එක්සත්, බොරලැස්ස සඳතරු සහ ලුනුවිල ප්‍රදීපා කණ්ඩායම අතර සිවුකොන් එල්ලේ තරගාවලියක්ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109288</link>
    <topic>ජාතික බැඩ්මින්ටන් තරගාවලියටඅයැදුම්පත් කැඳවයි</topic>
    <author/>
    <content>ශ්‍රී ලංකා බැඩ්මින්ටන් සංගමය සංවිධානය කරන 59 වැනි ජාතික බැඩ්මින්ටන් තරගාවලිය ඔක්තෝබර් 13 සිට 16 වැනිදා දක්වා රාජකීය විදුහල් ක්‍රීඩා සංකීර්ණයේදී සහ බැඩ්මින්ටන් සංගම් මූලස්ථාන ගෘහස්ථ ක්‍රීඩාගාරයේදී පැවැත්වේ. අයැදුම්පත් ඔක්තෝබර් මස 5 වැනිදා සවස 6 ට පෙර ශ්‍රී ලංකා බැඩ්මින්ටන් සංගම් කාර්යාලයට භාර දිය යුතු වන අතර ඇයැදුම්පත් එම ස්ථානයෙන්ම ලබා ගත හැකි බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s1109289</link>
    <topic>15න් පහළ ක්‍රිකට් සූරතාව රාජකීය විදුහලට</topic>
    <author/>
    <content>මොරටුව සාන්ත සෙබස්තියන් විදුහල් පිල ලකුණු 86 කින් පරාජය කළ රාජකීය විදුහල් පිල අන්තර් පාසල් 15න් පහළ පළමු කොටසේ ක්‍රිකට් සූරතාව දිනා ගැනීමට සමත් විය.දෙපිළ අතර සී.සී.සී. පිටියේ පැවැති අවසන් මහා තරගයේ පළමුව පන්දුවට පහර දුන් රාජකීය පිල ඕවර 50 අවසානයේ කඩුලු 8 කට ලකුණු 192 ක් රැස් කළ අතර පිළිතුරු ඉනිම ක්‍රීඩා කළ සෙබස්තියන් විදුහල් පිල ඕවර 45.5 කදී ලකුණු 106 කට දැවී ගියේ ය.රාජකීය විදුහල් පිල - 192/8 (ඕවර 50)චාමික කරුණාරත්න 42,ශෂික ජයවර්ධන 37, ටිරාන් ධනපාල 36, හසිත සමරසිංහ 26(ශෂික ප්‍රනාන්දු 28/3)සෙබස්තියන් විදුහල් පිල - 106 (ඕවර 45.5)ගයාන් ද සිල්වා 25, (හසිත සමරසිංහ 13/2, මලිත් කාරියවසම් 19/2, ගීෂාන් පණ්ඩිතරත්න 8/3).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=s11092810</link>
    <topic>‘ඔබ්සවර් - මොබිටෙල්’ පාසල් ක්‍රිකට් සම්මාන රාත්‍රිය....</topic>
    <author>ඡායාරූප - සුමනචන්ද්‍ර ආරියවංශ</author>
    <content>ගලධාරි හෝටලයේදී පසුගියදා පැවැති ‘ඔබ්සවර් - මොබිටෙල්’ පාසල් ක්‍රිකට් සම්මාන රාත්‍රියේදී ‘ඔබ්සවර් - මොබිටෙල්’ වසරේ පාසල් ක්‍රිකට් ක්‍රීඩකයා සම්මානය දෙවැනි වරටත් දිනාගත් රාජකීය විදුහලේ භානුක රාජපක්ෂ ශ්‍රී ලංකා කණ්ඩායමේ හිටපු සුපිරි දඟපන්දු යවන්නා වූ මුත්තයියා මුරලිදරන් වෙතින් සිය සම්මානය ලබාගත් අයුරු.වසරේ ජනප්‍රියතම පාසල් ක්‍රිකට් ක්‍රීඩකයා සම්මානය දිනු රාජකීය විදුහලේ රමිත් රඹුක්වැල්ල ‘සන්ඩේ ඔබ්සවර්’ පුවත්පතේ ප්‍රධාන කර්තෘ දිනේෂ් වීරවංශ මහතා වෙතින් සිය සම්මානය ලබා ගනිමින්..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=f1109281</link>
    <topic>අපේ ජනපති මුළු ලොවටම ඇත්ත පෙන්වා දුන්නා</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>එක්සත් ජාතීන්ගේ සංවිධානයේ 66 වෙනි මහා මණ්ඩල සැසිවාරය අමතා මහින්ද රාජපක්ෂ ජනාධිපතිතුමා කළ දේශනයේ වැදගත්කම පිළිබඳ විශ්වවිද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායක සමඟ කළ සංවාදයකි.* එක්සත් ජාතීන්ගේ සංවිධානයේ 66 වෙනි මහ සමුළු වාරය අමතා මහින්ද රාජපක්ෂ ජනාධිපතිතුමා කළ දේශනය පිළිබඳ ඔබේ දැක්ම කෙබඳුද ?මහින්ද රාජපක්ෂ ජනාධිපතිතුමා ශ්‍රී ලංකාවේ රාජ්‍ය නායකයා, හැටියට 2006 වසරේ පටන් එක්සත් ජාතීන්ගේ මහ සමුළු වාරයට සහභාගී වෙනවා. එදා සිට අද දක්වා බලනවිට මෙවර 66 වෙනි සමුළුවාරය අමතා එතුමා කළ දේශනය සුවිශේෂයි. මෙවර එතුමා එම දේශනය කළේ තනි රටක රාජ්‍ය නායකයකු ලෙසටම නොව සංවර්ධනය වෙමින් පවත්නා රටවල රාජ්‍ය නායකයකු ලෙස බව ප්‍රකට වුණා. එනම් එහිදී එතුමා නැඟුවේ එම රටවල පොදු හඬයි. සංවර්ධනය වෙමින් පවත්නා රටවලට නායකත්වය දීම සම්බන්ධයෙන් මේ වන විට යම් හිඩැසක් ඇතිවී තිබෙනවා.ඊට හේතුව එවැනි හැකියාවන් තිබූ නායකයන් අද වන විට රෝගාතුර වී හෝ බලයෙන් නෙරපා ඇති නිසා, මේ හිඩැස පිරවීමක් ජනාධිපතිතුමාගෙන් සිදුවන බව එතුමා එ.ජා. අමතා කළ දේශනයෙන් පැහැදිලියි.විශේෂයෙන් එතුමා එතැනට පැමිණියේ 2009 මැයි 18 වැනිදා එල්.ටී.ටී.ඊ. ත්‍රස්තවාදය පරාජය කරලා. ලොව ප්‍රබලතම ත්‍රස්තවාදී සංවිධානය හැටියට එල්.ටී.ටී.ඊ. ය හඳුනාගෙන තිබුණා. ඔවුන්ගේ ප්‍රධාන අවිය වුණේ මරාගෙන මැරෙන ප්‍රහාර. එවැනි ප්‍රහාර 170ක් පමණ ඔවුන් සිදුකළා. මේ පසුබිම තුළ රාජ්‍ය නායකයන්ට පවා මරණ බියක් ඇතිවී තිබුණා. නමුත් මේ සියල්ල හමුවේ නොපසුබටව හා කැපවීමෙන් යුතුව ත්‍රස්තවාදය පරාජය කිරීමට මහින්ද රාජපක්ෂ ජනාධිපතිතුමා ක්‍රියාකළා.ජාත්‍යන්තරව එල්ල වූ බාධා හමුවේ පවා එතුමා නොසැළී සිටියා. ඊට පෙර වඩමාරච්චි මෙහෙයුම අවස්ථාවේ පරිප්පු ගෝනියක් උඩින් දානකොට ජේ.ආර්. ජයවර්ධන ජනාධිපතිවරයා මෙහෙයුම නතරකර පසුබැස්සා. නමුත්, මානුෂීය මෙහෙයුම සිදුවන විට ඉන්දියාව වැනි රටවල ඉහළ රාජ්‍ය තාන්ත්‍රික නිලධාරීන් පවා මවිත කරවමින් ජනාධිපතිතුමා අපවැනි කුඩා රටක නායකයකු ලෙස වුණත් මහා භූමිකාවක් ඉටුකළා. චෝදනා මෙන්ම පැසසුම් ද ලැබුණා. හැබැයි අසත්‍ය චෝදනා හමුවේ එතුමා නොසැළි සිටියා. සංවර්ධනය වෙමින් පවත්නා රටවලට නායකත්වයක් වෙමින් එතුමා ක්‍රියාකරන බව පැහැදිලිව පෙනෙනවා.* දිගු කාලීන දේශපාලන අත්දැකීම් සමඟ තමන් පැහැදිළි දැක්මක පිහිටා සිටින නායකයකු බවත් මේ දේශනයෙන් එතුමා පැහැදිළිකර ඇති බවත් පෙනෙනවා.....?ත්‍රස්තවාදයෙන් රට මුදාගැනීමේන් පසු බටහිරින් ආ චෝදනාවලටත් පිළිතුරු දීමට එතුමා මෙහිදී ක්‍රියා කළා. ඒ සමඟම ඔවුන් සමඟ සම්මුතියකට පැමිණියේත් නෑ. හැමදාමත් තම දේශපාලන ජීවිතයේදී කළා වගේම පලස්තීනය වෙනුවෙන් මේ දේශනය ඉදිරිපත් කරමිනුත් එතුමා පෙනී සිටියා.සංවර්ධනය වෙමින් පවත්නා රටවලට නොයෙක් සම්බාධක පණවමින් බටහිර රටවල් කරන්නේත් මූලික අයිතිවාසිකම් උල්ලංගණය කිරීමක් බව ජනාධිපතිතුමා පෙන්වා දුන්නා. එවැනි සම්බාධක නිසා අප වැනි රටවල ඇගයීම් හා සාරධර්ම අවතක්සේරුවට ලක්කිරීමට ගන්නා ප්‍රයත්නය ගැනත් පැහැදිලි කළා.ඇතිවන ගැටලු සාකච්ඡා මඟින් විසඳාගැනීමට ලෝක ජාතීන් එක්වියුතු බව එතුමා කියා සිටියේ ලිච්ජවි රජදරුවන්ට බුදුන්වහන්සේ දුන් උපදෙස් සිහිපත්කරමින් යුක්තිය හා සාධාරණය අභිබවා යාමට බලවත් ජාතීන් තම ශක්තිය පාවිච්චි නොකළ යුතුබවත් එතුමා පෙන්වා දුන්නා.ප්‍රශ්න විසඳගතයුත්තේ වෛරකාරී හැඟීමෙන් නොව මිත්‍රශීලීව බවයි එතුමා අවධාරණය කළේ.විදේශගතව සිටිමින් එල්.ටී.ටී.ඊ.යට පක්ෂාග්‍රාහී කණ්ඩායම් දරන ප්‍රයත්නයන්ට එම බලපෑම්වලට නතුව ක්‍රියාකරන අයට, රටවලට එතුමා කිව්වේ ත්‍රස්තවාදය ලෝක සාමයට හා ස්ථාවරත්වයට එල්ල කර ඇති තර්ජනය එයාකාරයෙන් තේරුම්ගන්න කියලා. ඒ අනතුරුදායක බවින් මිදෙන්න බලවත් ජාතීන්ට පවා නොහැකිවී ඇති බව ජනාධිපතිතුමා පෙන්වා දුන්නා. කිසිදු ආකාරයකින් ලොව කොතැනක වු ත්‍රස්වාදයට අනුකූලතාවක් නොදැක්විය යුතු බවයි එතුමා අවධාරණය කළේ.ත්‍රස්තවාදය යුදමය වශයෙන් පරාජය කළත් විවිධ මුහුණුවරින් හිස එසවීමට ගන්නා ප්‍රයත්නය ගැන ජනාධිපතිතුමා පැහැදිළිකළේ එවැනි බලවේග පිටතට පෙන්වන මානව හිතවාදී වෙස් මුහුණ නොරැවටෙන්න කියන පණිවිඩය ලෝකයට ලබාදෙමින් ත්‍රස්තවාදය ගැන බටහිර රටවලට ඇත්තේ දෙබිඩි පිළිවෙතක්. ඔවුන් ත්‍රස්තවාදය ත්‍රස්තවාදය ලෙස දකින්නේ එය තම රටවලට තර්ජනයක් වනවිට පමණයි. සංවර්ධනය වෙමින් පවත්නා රටවල ත්‍රත්වාදය ඔවුන් හඳුනාගන්නේ විමුක්තිකාමය කියලා. ත්‍රස්තවාදය ගැන ඔවුනට පැහැදිළි නිර්වචනයක් පවා නෑ.* ත්‍රස්තවාදය පරාජය කිරීමෙන් පසු ශ්‍රී ලංකාව යළි ගොඩනැගීමේ ක්‍රියාවලියේ පෙරට යමින් ඇති ආකාරය මේ දේශනය මඟින් ජනාධිපතිතුමා පැහැදිළි කළේ, මොන විදිහට ද?පැහැදිලිවම පශ්චාත් යුද සමයේ යළි ගොඩනැගීමේ ක්‍රියාවලිය සිදුවෙමින් ඇති අයුරු එතුමා විස්තරාත්මකව දැක්වූවා. එය ඇතැම් රටවලට ඇති වැරැදි අවබෝධය නිවැරදි කර ගැනීමට වුවත් ප්‍රමාණවත් පැහැදිලි කිරීමක්. අවතැන් ජනයා නැවත පදිංචි කිරීම 95%ක් සම්පූර්ණ බව එතුමා කිව්වා. එය කළේ බිම්බෝම්බත් ඉවත්කර බව පෙන්වා දුන්නා. යටිතල පහසුකම් විශාල ලෙස නැංවෙමින් තිබෙනවා. ඒ සියල්ල ත්‍රස්තවාදීන් විසින් විනාශ කර තිබුණා. දැන් ආරක්ෂක හමුදාව මේ සංවර්ධන ක්‍රියාදාමයේ යෝධ හවුල්කරුවකු ලෙස ක්‍රියාකරනවා. පුනරුත්ථාපනය කළ එල්.ටී.ටී.ඊ. සාමාජිකයන් වෘත්තීය පුහුණුව උපදේශාත්මක සේවා ආදිය ලබා දී සාර්ථකව සමාජගතකර ඇති බවත් එතුමා කියා සිටියා. මේ විතරක් නෙවෙයි, යුද්ධයෙන් පසු රටේ ආර්ථික වර්ධනය ගැනත් එතුමා කතා කළා. ආර්ථික වර්ධනය 8%ක වේගයෙකින් යනවා.විරැකියාව 4.5% තරම් අඩු අගයක්. ලෝක ආර්ථික සමුළුවේ 2011 - 2012 වාර්තාවට අනුව ශ්‍රී ලංකාවට 52 වෙනි තැන ලැබී ඇති බව එතුමා පෙන්වා දුන්නා..මීට වසර 2කට පෙර අප සිටියේ 79 වෙනි තැනයි.ශ්‍රී ලංකාව වසර 30ක යුද්ධයෙකින් පසුවත් මේ ප්‍රගතිය අත්කරගෙන ඇත්තේ ලෝක ආර්ථික අවපාතයනට බලවත් රටවල් පවා මුහුණ දී සිටිය දී බව අප මතක තබා ගතයුතුයි. ඒ අනුව එය ආශ්චර්යයක්.තම අදහස් නිරවුල්ව හා පැහැදිලිව ලෝක ප්‍රජාවට කියා සිටින අතරම මිත්‍රත්වයේ හස්තයත් එතුමා දිගු කළා. දෙවන ලෝක යුද්ධයට පසු අමෙරිකාව, බිඳවැටෙන යුරෝපයට අත දීම සඳහා මාස්ටර් ප්ලෑන් එකක් ඉදිරිපත් කළා. සෝවියට් සංගමය බිඳ වැටුනාම නැගෙනහිර යුරෝපයේ රටවල්වලට යළි නැගීසිටින්න උදව්කළා. නමුත් අපි 30 අවුරුදු යුද්ධය නිමාකරමින් ත්‍රස්තවාදය පරාජය කළාම අපි මානව හිමිකම් උල්ලංඝනය කළ බව කිව්වා.අපිට අතදීම වෙනුවට බලවත් ජාතීන් කළේ චෝදනා කිරීම. ශ්‍රී ලංකාවේ අප දුටු ත්‍රස්තවාදය අනීත්‍යානුකූල යුද්ධයක්. එය නීත්‍යානුකූල යුද්ධයකට වෙනස්. එවැනි යුද්ධයක පිළිගත් ආචාරධර්ම නීති රීති සෙවීම අසීරුයි. අපේ හමුදාවන් ත්‍රස්තවාදය පරාජය කළේ විශාල කැප කිරීම් කරලා. ත්‍රස්තවාදීන් සමඟ යුද්ධ කරන අතර සිවිල් ජනයාට විය යුතු යුතුකම් ඔුවන් අතපසු කළේ නෑ. තමන්ගේ බත් පවා වතුර බෝතලය පවා අහිසංක ජනයාට දුන් සොල්දාදුවන් අපි දැක්කා. වයෝවෘද්ධ අය තමන්ගේ මව්පියන් වගේ අත්දෙකෙන් ඔසොවගෙන එන හැටි අපි දැක්කා. අපේ ආරක්ෂක හමුදාවන්ට “රණවිරුවො” කිව්වෙ ඒකයි. සැබෑ වීරත්වය තමයි ඔවුන් ඒ ප්‍රකට කළේ’ ඒ විශිෂ්ටත්වය භාරන්න බටහිර රටවල් නොකැමැති වුණත් ජනාධිපතිතුමා මේ ඇත්ත ලෝකයට කියමින් තම මිත්‍රත්වයේ හස්තය අපවෙත දිගුකරන්නැයි ඉල්ලා සිටියා.* මෙහිදී එක්සත් ජාතීන්ගේ අරමුණු හා පරමාර්ථ ගැනත් තම දේශනයේදී එතුමා සිහිපත් කළා. ?එක්සත් ජාතීන්ගේ සංවිධානය බිහිකරගැනීමට හේතුවුණේ ඇයි. එම අරමුණු මොනවාද කියන එක මේ දේශනයේ අන්තර්ගතයි. ජාතීන්ගේ සංගමය අසමත්වීම නිසා දෙවන ලෝක යුද්ධයෙන් පසු එක්සත් ජාතීන්ගේ සංවිධානය බිහිකරගත්තේ තුන්වන ලෝක යුද්ධයක් වළකා ගන්න. ලෝක සාමය ආරක්ෂා කරගන්න. හැබැයි ලෝක යුද්ධවල විනාශයට වැඩියෙන්ම මුහුණ දුන් බලවත් රටවලට අද ඒ පරමාර්ථ අරමුණු අමතකයි. කුඩා රටවල සාමය හෝ ආරක්ෂාව ගැන ඔවුන්ට තැකීමක් නෑ. බුදු දහමේ හරය ද දක්වමින් එතුමා ඉල්ලා සිටියේ එ.ජා. පරමර්ථවලට ගරු කරන්න කියලා. දරුස්මාන් වාර්තාව ගැන ප්‍රතිචාර දැක්වූයේත් ඊට අනුවයි.* ජනාධිපතිතුමා එ.ජා. මහසමුළුව අමතා කළ මේ දේශනයේ හරය ලෙස ඔබ දකින්නේ කුමක්ද ?එතුමාගේ දේශනයේ හරය ලෙස මා දකින්නේ සමාජ ප්‍රජාතන්ත්‍රවාදය යි. එය සෑම රටකටම අදාළයි. සමාජ සාධාරණත්වය,, ජාතීන්ගේ අයිතීන් ආරක්ෂාකිරීම ආදී කාරණා ඒ තුළ ආරක්ෂාවෙනවා. විශේෂයෙන් ජනාධිපතිතුමා සමාජ ප්‍රජාතන්ත්‍රවාදය මත පදනම්ව සිය දැක්ම ඉදිරිපත් කළේ සංවර්ධනය වෙමින් පවතින රටවල නායකයෙක් හා ඒ රටවල මිතුරෙක් හැටියටයි. එමෙන්ම එතුමා තම දේශපාලන ජීවිතයේ මූලික හරපද්ධතියෙන් බැහැර නොවී ඇති බවත් අපට මේ දේශනයෙන් පැහැදිළි වෙනවා. එවැනි නායකයකු සිටීම ගැන ජාතියක් ලෙස අපට ආඩම්බර විය හැකි වගේම ඒ නායකත්වය සංවර්ධනය වෙමින් පවත්නා රටවලටත් විශාල ශක්තියක්..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=f1109282</link>
    <topic/>
    <author>ශ්‍යාමා සමරසිංහ ඡායාරූප -සුදම් ගුණසිංහ</author>
    <content>ඈ ඉතා කෙටි කලක් තුළ ලේඛිකාවක් වශයෙන් පියවරෙන් පියවර ගොඩ වූවාය. ඒ ආ ගමන් මගේ කෙටි කතා, කාව්‍ය නිර්මාණ, විශේෂාංග ලිපි සහ නව කතා සංධිස්ථාන කොට ගත්තාය. මාධ්‍යවේදිනියක වශයෙන් ද කටයුතු කළ ඈ ලියූ ‘ගිරග සසල විය’ මෙවර ස්වර්ණ පුස්තකය වෙනුවෙන් ද නිර්දේශ විය. දර්ශනා ශම්මි විජේතිලක නම් වූ මේ ලේඛිකාව සමඟ කළ සාකච්ඡාවකි මේ.ගාම්භීර පෙනුමින් යුත් ‘වෙදර් ෆීල්ඩ්’ නිවස දැන් පාලුවට ගොස් ඇත. රැයෙහි කළුවරේ වීපීන් විලෝ ගස් අතරින් පෙනෙන ‘වෙදර් ෆීල්ඩ්’ නිවස දුටු විට හිතට බියක් උපදියි. ශෝකයෙන් සිත බරව යයි. සඳ පායා ඇති නිසල, නිහඬ, සෞම්‍ය රාත්‍රීන් කොතෙක් උදා වූවාද ? එහෙත් නිවස ඉදිරියේ ඇති නිවස දෙස බලාන හිදින ධවල වර්ණැති කිරිගරුඬ ප්‍රතිමාව කුමක්දෝ ශෝකී ගීයක් ගයයි. ඒ මේ නිවසේ ජීවත් වූ ෆිලොමිනාගේ දුක් ගීය හොදාකාරව දන්නා බැවින්ද ? ගිරග සසල කළ හැකි මහා මෙරක් තරම් වූ දුක් කන්දරාවක් ඉසිලූ මේ අහිංසක ගැහැනියට සැනසුමක් ඇත්තේ කොහිද ? අපි ඈ සොයා යමු.“මට මේකිව අතහරින්න බැහැ රත්තෝ.මගේ බඩෙන් වැදුවේ නැති වුණාට මගේඇඟේ එල්ලි එල්ලී පොඩි එකෙක් වගේඉන්නේ. මාත් කාත් කවුරුත් නැතිව තනිවෙච්චිගෑනි. මේකි නිසා මටත් බයක් සාංකාවක්නැහැ. මොන ප්‍රශ්නෙ ආවත් මමමේකිව තියා ගන්නම්.....එන දේකට මූණ දෙමු...”* ඔබ ලේඛන කලාවට පිවිසෙන්නේ කොහොමද ?මම ලේඛන කලාවට ඇවිත් දැනට වසර 4 ක් පමණයි. මීට පෙර මම ලක්බිම පුවත්පතට විශේෂාංග ලේඛිකාවක් වශයෙනුත් ගුවන් විදුලියට සම්බන්ධවත් වැඩ කළා. මගේ පියා පොත පත බොහෝම ළඟින් ඇසුරු කළ කෙනෙක්. ඒ නිසා ඒ ආභාෂය මටත් පිහිටියා. මමත් භේදයකින් තොරව සියලු පොත පත කියෙව්වා. මටත් නොදැනීම මගේ සිතේ ලිවීම පිළිබඳ ආසාව ගොඩ නැගුණා. මම කෙටි කතාවක් නිර්මාණය කළා. ඒක දිවයින පුවත්පතට යොමු කළා. ‘පුතාගේ ලෝකය’ කියලා. ඒක ‘දිවයිනේ’ පළ වුණා. එතැන් පටන් මම පුවත්පත්වලට මගේ නිර්මාණ යොමු කළා. ඒ යොමු කළ සෑම නිර්මාණයක්ම පළ වුණා. ඒ වගේම එංගලන්තයේ මා ලැබූ අත්දැකීම් රාශියක් මා තුළ තිබුණා. මම ඒවා එකින් එක ලිව්වා. ලක්බිම පුවත්පතේ පළ වුණා. ඉන් මට හොඳ පාඨක පිරිසක් ගොඩ නැගුණා. මේ තමයි මගේ ලේඛනයේ ආරම්භය.* මෙතෙක් ඔබ කළ නිර්මාණ මොනවාද ?2006 දී ප්‍රභාශ්වරය කෙටි කතා සංග්‍රහය, 2007 දී දෙවත නවකතාව, එංගලන්තයේ සැබෑ ලෝකය නම් වු සංචාරක සටහන් පොත, මම ඔබ නොහඳුනමි කාව්‍ය සංග්‍රහය ද 2008 දී වනස්පතිනිය සහ නික්ම නොයන්නෙමි නව කතා දෙක 2009 දී මනරම් මහලු විය සහ එංගලන්තයේ සැබෑ ලෝකය ධ්ධ් ත් පුංචි පුංචි කතා ළමා කතා ලෙසින් සහ ‘රඟමඩල ඉකිබිඳියි’ නව කතාව තමයි මේ කෙටි කාලය තුළ මා කළ නිර්මාණ.* ‘ගිරග සසල විය’ හි කතා සාරය කොයි වගේද ?මේ තමයි කන්දක මුදුන. ඒක සසල වෙන්නේ නෑ. ඒත් මේ කතාව අහලා මේ මහා රළු කන්ද පවා සසල වෙනවා. ඒ තරම්ම මේ කන්ද දුක්බරයි. දැන උගත්කම් මොන දේ තිබුණත් කෙනෙකු තුළ උපන් වෛරය, ක්‍රෝධය සහ සැකය වැනි දේවල් තියෙනවා. මෙහි එන වෛද්‍යවරයා එවැනි අයෙක්. එයා එංගලන්තයට ගිහින් හොඳින් ඉගෙන ගන්නවා. නමුත් එයා කොයි තරම් දැන උගත් අයෙක් වුණත් එයා තුළ උපන් ක්‍රෝධය, සැකය නිසා මුළු පවුලම විනාශ මුඛයට ඇද වැටෙනවා. ඒක තමයි මේ පොතේ තිබෙන්නේ.* මේතරම් ඛේදාන්තයක් පාදක කරගෙන නිර්මාණයක් ගොඩ නගන්න ඔබ පෙළඹ වූ කාරණාව කුමක්ද ?2008 වර්ෂයේදී ශ්‍රී ජයවර්ධනපුර විශ්වවිද්‍යාලයේ මා ජනසන්නිවේදනය පිළිබඳ හදාරද්දී එහි නවකතාව පිළිබඳව ඉගැන්වූ මහාචාර්ය ගංගානාථ දිසානායක කිව්වා වෛද්‍යවරයකුගේත් දියණියකගේත් කතාවක්. මට ඒක ලියන්න හිතුණා. මම තව විස්තර සොයා ඔහු මුණ ගැසීමට ගියා. “ඇත්ත කතාව ලියන්නේ නැතිව මූලාශ්‍රය අරගෙන නිර්මාණාත්මක විදිහට කතාවක් ගොඩ නගන්න. දර්ශනාට ඒක කරන්න පුළුවන්” ඔහුගේ පිළිතුර වුණා. මෙය මගේ හිතට තදින්ම කා වැදුණා. මා ලිවිය යුත්තේ සත්‍ය කතාව නොව නිර්මාණාත්මක ගොඩනැගීමක් බව වටහා ගත් මා මේ නිර්මාණය කළා.* ඔබ ‘ගිරග සසල විය’ හරහා අරමුණු කොට ගත්තේ කුමක්ද ?නවකතාවක් කියවන කොට ඉන් ගන්න පුළුවන්දෑ බොහෝමයි. අපි කතාවක් අලුත්ව, වෙනස්ව ලියනවා. වෛරය නිසා මේ පවුලට මොන තරම් විනාශයක් ළඟා වුණාද ? තමන්ගේ දරුවා තමන්ගේ නොවෙයි කියලා මේ තාත්තා දරුවාගෙන් පළි ගත්තා. මෙවැනි චරිත අපේ සමාජයේ නැතුවා නොවෙයි. මොන තරම් දැන උගත්කම් තිබුණත් ඒ ජීවිත විනාශ වෙන්න එවැනි සිතුවිලි බලපෑවා. කොච්චර සැලසුම් කළත් අපි අරන් එන දෙයක් තියෙනවා. ඒවාත් මිනිස් ලෝකේ ජීවත් වෙන කොට එකිනෙකාට අඩු වැඩි වශයෙන් ජීවිතවලට බලපානවා. ඒකටම තම තමන් සිතන පතන සහ ක්‍රියා කරන ආකාරයෙනුත් සියල්ල විසදෙනවා. මෙවැනි දැක්මක් තමයි මින් පෙන්වා දෙන්නේ.* මේ කතා වස්තුව ඔබ තුළ කොතරම් කලක් නිර්මාණය වුණාද ?වසරක් පමණ කාලයක් තිස්සේ මේ කතාව මගේ ඔළුවේ කරකි කැරකී තිබුණා. මම තනිවම ඒ ඒ චරිත සමඟ ගනුදෙනු කළා. කතා කළා. ඉන් පස්සේ දවස් 5 කින් ඉතා ඉක්මනට ලිව්වා.* ඉතා කෙටි කලක් තුළ ලේඛන කලාවට ආ ඔබ මෙවර ස්වර්ණ පුස්තකය වෙනුවෙන්ද නිර්දේශ වුණා .... ?මේ ගැන නම් මට ඉතාමත් සතුටුයි. නිර්දේශිත පොත් 12 අතරට ආ අනෙක් ලේඛකයෝ දිහා බලන විට ඒ අය ක්‍ෂේත්‍රයේ ප්‍රවීණයෝ. ඒ අතින් බලන විට මම ඉතාම අද්දැකීම් අඩු අලුත් කෙනෙක්. විනිශ්චය මණ්ඩලයේ අයත් මෙය කියවා අපි විනිශ්චය මණ්ඩලයත් සසල වුණා කියලා කිව්වා. ඒ වගේම පාඨකයන්ගෙන් ලැබුණු ප්‍රතිචාරත් ඉතා ඉහළයි. පාඨකයන්ගේ විනිශ්චය ගොඩක්ම වැදගත්. අපි කවුරුන් හෝ වේවා අපේ නිර්මාණය අගය කළ හැකි මට්ටමක තියෙනවා නම් එය ඇැගයීමට පාත්‍ර වන බවයි මගේ අදහස.* ඇතැමුන් පොතක්කිව්වාම විශාල පිටු ප්‍රමාණයකින් යුතු පොත් ගෙඩියක් ලෙසින් එළි දක්වනවා. මේ ගැන ඔබේ අදහස කුමක්ද ?එක හුස්මට කියවලා පහසුවෙන් ඉවර කරන්න පුළුවන් ආකාරයේ නිර්මාණ තමයි මම කරන්නේ. ඒ වගේම පාඨකයාට ඇසට ප්‍රිය වගේම හිතට බරක් නොවන ආකාරයට මම පොත සකසනවා. මේ මගේ පොත කුඩා වුණාට එහි විශාල කතාවක් තියෙනවා. කියවන්නාගේ පහසුව තමයි මම නම් වැඩිපුරම සිතන්නේ.* පොත පතට ඇලුම් කරන පරම්පරාවට ඔබ දෙන පණිවිඩය කුමක්ද ?කියවන්න. තව තවත් කියවන්න. පුංචි කාලේ මම හරියට කියෙව්වා. ඒ තුළින් තමන්ට ආවේණික භාෂාවක් ගොඩ නැගෙනවා. ඒත් එක්කම ලියන්න පුළුවන් හැකියාවක් ගොඩ නැගෙනවා. ඒ වගේම එතකොට හිතන්න පුරුදු වෙනවා. විවිධ පැතිකඩ හිතනවා. ලියන හැටි කාටවත් උගන්වන්න බෑ. කියවීමෙන් ඒ හැකියාව ඔප් නැංවෙනවා. ඔබ පූර්ණ වූ බවක් ද එවිට වැටහේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>28</day>
    </date>
    <link>http://www.dinamina.lk/2011/09/28/_art.asp?fn=f1109283</link>
    <topic/>
    <author>චතුරිකා ගමගේ</author>
    <content>ඇය විටෙක කිවිඳියකි. ගත් කතුවරියකි. ජපන් භාෂාව පිළිබඳ වැඩිම පොත් ගණනක් ලියැවී ඇත්තේ ඇය අතිනි. ඇය නමින් පුෂ්පරාණී සිරිවර්ධනයි. සාහිත්‍ය පිළිබඳ විශාල කතිකාවතක් ගොඩනැගී ඇති වර්තමානයේ සිංහල සාහිත්‍ය පෝෂණය කිරීමෙහිලා ඇයගෙන් ලැබෙන දායකත්වය ද ඉමහත්ය. පියාගේ ආභාසයෙන් ලේඛන කලාවට හුරුවූ ඇය සිව් වසරක් පුරා ජපානයේ අධ්‍යාපනය හැදෑරීය. එහිදී ජපන් භාෂාව පිළිබඳ වැඩිදුරටත් හැදෑරූ අතර ජපන් භාෂාව පිළිබඳ කෘතීන් රැසක් රචනා කළේ එහි ප්‍රතිඵලයක් ලෙසය.අ.පො.ස. සාමාන්‍ය පෙළ සහ උසස් පෙළට අදාළ ජපන් භාෂා කෘති මෙන්ම ජපන් පරිවර්තන කෘති කිහිපයක් ද ඇගේ කෘතීන් අතර වේ. ජපානයට යන එන සහ ජපානය පිළිබඳ උනන්දුවක් දක්වන අයට මෙම කෘතීන් ඉතාමත් වැදගත් වේ. ඉතාමත් සරලව රචනා කර ඇති මෙම කෘතීන් මගින් ජපන් භාෂාව මුල සිට හැදෑරිය හැකිය. බොහෝ දෙනාගේ අවධානය යොමු නොවන කන්චි චීන අක්ෂර පිළිබඳ කෘතියක් ද ඇය රචනා කර තිබේ.භාෂා පිළිබඳ කතා කිරීමේ දී අද කොරියානු භාෂාව සඳහා ද විශාල ඉල්ලුමක් නිර්මාණය වී තිබේ. ජපන් භාෂාව මෙන්ම කොරියානු භාෂාව පිළිබඳ කෘතීන් ද පුෂ්පරාණී මහත්මිය අතින් රචනා වී ඇත. විශේෂයෙන්ම ඇය කොරියානු භාෂා ප්‍රවීණතා විභාගයට අදාළ ප්‍රශ්න පත්‍ර සිංහලයෙන් රචනා කර තිබෙන්නේ මෙරට කොරියානු තරග විභාග සඳහා තිබෙන තරගකාරීත්වය නිසාමය. විභාග ඉලක්ක කර ගනිමින් සකස් කර ඇති එම ප්‍රශ්න පත්‍ර මගින් විභාගයට හොඳින් සූදානම් විය හැකි බව ඈ පවසන්නීය.අධ්‍යාපන ග්‍රන්ථ රචනයට සේම බෞද්ධ ග්‍රන්ථ රචනයට ද එකසේ කැමැත්තක් දක්වන ඇය මේ වනවිට බෞද්ධ ග්‍රන්ථ කිහිපයක්ම රචනා කරමින් මෙරට සාහිත්‍ය පෝෂණය කිරීමෙහිලා සුවිශේෂී දායකත්වයක් ලබා දී තිබේ.පෙර සඳහන් කළා මෙන් ඇය ගද්‍ය මෙන්ම පද්‍ය නිර්මාණයට ද එකසේ දස්කම් ඇත්තියකි.“ධම්ම පදය කවියෙන් කියවමු” යනුවෙන් රචිත මේ කෘතිය බෞද්ධයන්ගේ බුද්ධාලම්භන පී‍්‍රතිය වර්ධනය වන අයුරින් රචිතය. ධම්ම පදයේ එන සෑම ගාථාවක් ආශ්‍රයෙන්ම රචිත කවි මෙහි අන්තර්ගතය.ක්ෂේත්‍ර කිහිපයක දක්ෂතා දැක්වුව ද ඇය වැඩි කැමැත්තක් දක්වන්නේ කාව්‍ය නිර්මාණකරණයට බව ඇයගේ කතා බහෙන් අපිට ඒත්තු ගැන්විණි.“කවි කියන්නේ මට දෙවියෝ දුන්නු දෙයක්. හැමෝටම කවි ලියන්න බැහැ. භාෂා දැනුම තිබූ පමණින් කවි ලියන්න පුළුවන් කියලා මම හිතන්නේ නැහැ. කෙනෙකුට නිසදැසක් ලියන්න පුළුවන්. නමුත් කවි ලියන එක අපහසුයි. කවි ලිවීම කියන්නේ නළලට අත තියාගෙන කවි ලියන එක නොවෙයි. ඒ සඳහා දේව ආශිර්වාදය අවශ්‍යයි කියලා මම හිතනවා.”භාෂා කිහිපයක මහා ඥාන සම්භාරයක් ඇය සතු වුව ද ඇය අදටත් තම දැනුම වර්ධනය කරගැනීම සඳහා අධ්‍යයනයන්හි නිරත වීම විශේෂත්වයකි. මේ දිනවල ඇය අතින් රචනා වන දමිළ කෘතීන් ද තව නොබෝ දිනක දී පාඨකයන් අතට පත් කිරීමට ඇය බලාපොරොත්තු වන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109291</link>
    <topic>රටින් ගේන සිනීවලටමාෆියාවේ ගැහිල්ලක්</topic>
    <author>විජයානි එදිරිසිංහ</author>
    <content>පිටකොටුවේ ව්‍යාපාරිකයන් පිටරටින් ආනයනය කර රටපුරා බෙදා හරින සීනි තොගවල සඳහන් ප්‍රමාණයට වඩා කිලෝ දහයක් පමණ අඩුවෙන් ගෝනි කර ඇති බව හෙළි වී තිබේ.විදේශ රටවලින් මෙරටට සීනි ආනයනය කරන්නේ ප්‍රසිද්ධ කෝටිපති ව්‍යාපාරිකයන් දෙතුන් දෙනකු පමණි.සීනි ආනයනය කරන ව්‍යාපාරිකයන් සහ සීනි එවන ජාත්‍යන්තර කොම්පැනිකරුවන් එකතු වී මෙරට ව්‍යාපාරිකයන් රවටන වැඩක් යැයි මෙය සැක කෙරේ.පිටරටින් ගෙන්වන සීනි තොග පිටකොටුවේ සිට බෙදාහරියි. සීනි අවශ්‍ය ඇතැම් ව්‍යාපාරිකයන් පිටකොටුවට පැමිණ සීනි තොග මිලදී ගනිති. තවත් නියෝජ්‍ය බෙදා හරින්නන්ගෙන් මිලදී ගනිති.සාමාන්‍යයෙන් සීනි මිටියක කිලෝ පනහක් පමණ වෙයි. රටේ විවිධ රස කැවිලි කර්මාන්තශාලා හිමිකරුවන් තොග වෙළඳුන් සතියකට පිටකොටුවෙන් සීනි මිටි පන්සියයක් දහසක් අතර ප්‍රමාණයක් මිලදී ගනිති.මේ සෑම සීනි මිටියකම පාහේ කිලෝ දහයක් පමණ අඩු බව වෙළෙන්දෝ පාරිභෝගික අධිකාරියටද පැමිණිලි කර තිබේ.එසේ සීනි අඩුවෙන් ඇති සීනි මිටි දිනපතාම පාහේ පිටකොටුවේ බෙදා හරින වෙළඳුන් වෙත ආපසු ලැබෙන බවද වාර්තා වෙයි.එහෙත් බොහෝ වෙළඳුන් මේවා කිරා නොබලති. ඇතැම් තොග වෙළන්දෝ අඩු සීනි ප්‍රමාණයේ පාඩුව විවිධ උපක්‍රම ඔස්සේ පාරිභෝගිකයන්ගේ අයකර ගනිති.මෙරටට සීනි ආනයනය කරන කෝටිපති ව්‍යාපාරිකයන් ගෙන යන්නේ සීනි මාෆියාවකි. ඔවුන් තවත් ව්‍යාපාරිකයෙක් සීනි අනායනය කළහොත් කෙසේ හෝ එම ව්‍ය්‍යාපාරිකයාගේ ව්‍යාපාරය නවත්වති. මේ නිසා විදේශයෙන් සීනි ආනයනය කිරීමට සූදානම් වූ ව්‍යාපාරිකයෝ ගණනාවක්ම මෙම ව්‍යාපාර අත් හැර තිබේ.පාරිභෝගික අධිකාරියට ලැබී ඇති තොරතුරු මත අඩුවෙන් සීනි තොග බෙදා හරින ව්‍යාපාරිකයන් කොටු කර ගැනීම සඳහා මෙහෙයුම් ආරම්භකර තිබේ. මෙසේ මිලදී ගත් සීනිවල එරෙහි යම් අඩුවක් වෙතොත් ඒ පිළිබඳව පාරිභෝගික අධිකාරියට දැනුම් දෙන ලෙස ද ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109292</link>
    <topic>ශ්‍රී ලංකාවේ අතිරික්ත සහල් අප්‍රිකානු රටවලට</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ අතිරික්ත සහල් තොග අපි‍්‍රකානු රටවලට යැවීමට අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේය.එක්සත් ජාතීන්ගේ සංවිධානයේ මහා සමුළුවට සහාභාගී වන අතරතුර පැවැති සාකච්ඡාවලදී හමූ වූ අපි‍්‍රකානු රටවල නායකයන් අප රටේ සහල් ඔවුන්ට ලබා දෙන ලෙස තමාගෙන් ඉල්ලීම් කළ බව ජනාධිපතිවරයා පැවැසීය.ජනාධිපතිවරයා මේ අදහස් පළ කළේ ආහාර සුරක්ෂිතතාව හා ජීවන වියදම් පාලනය සඳහා වන විශේෂ කමිටුව අරලියගහ මන්දිරයේදී පෙරේදා (27) රැස් වූ අවස්ථාවේදීය. උත්සව සමය තුළ පාරිභෝගිකයන්ට අවශ්‍ය වන ආහාර හිඟයකින් තොරව ලබා දෙන අතරම ඒවායේ මිල ඉහළ යාම පාලනයටත් පියවර ගන්නා ලෙස ජනාධිපතිවරයා උපදෙස් දුන්නේයකිරි පිටි මිල ස්ථාවරව පවත්වාගෙන යාම සඳහා සමාගම් සමඟ සාකච්ඡා කරන ලෙසත් මෙහිදී වැඩිදුරටත් උපදෙස් දෙන ලදී.ඇමැතිවරුන් වන බැසිල් රාජපක්ෂ, දොස්තර රාජිත සේනාරත්න, ජොන්ස්ටන් ප්‍රනාන්දු. එස්. බී නාවින්න, මහින්ද යාපා අබේවර්ධන මහත්වරු ඇතුළු පිරිසක් ද මේ අවස්ථාවට එක් වූහ.මේ යටතේ ආහාර කොමසාරිස් දෙපර්තමේන්තුවට අයත් වේයන්ගොඩ ගබඩාවේ තිබූ සහල් මෙට්‍රික් ටොන් 250ක් ඊයේ කෙන්යාවට අපනයනය කළ අතර මේ කෙන්යාවට යැවූ පළමු සහල් තොගයයි.සහල් අතිරික්තයක් ඇති බැවින් සහල් අපනයනය කිරිම සඳහා කටයුතු කළ බව සමුපකාර හා අභ්‍යන්තර වෙළෙඳ කටයුතු අමාත්‍යාංශයේ ලේකම් සුනිල් එස්. සිරිසේන මහතා පවසයි. මහින්ද චින්තන ප්‍රතිපත්තිය යටතේ සහලින් රට ස්වයංපෝෂිතව ඇති බවත් සහල් අපනයනය කිරීමට තරම් ශ්‍රී ලංකාව දැන් ශක්තිමත් වී ඇති බවත් ලේකම්වරයා වැඩිදුරටත් ප්‍රකාශ කළේය.පොහොර සහනාධාරය ලබා දීම, ස්ථීරව මිලක් ලබා දීම, ඇතුළු ගොවීන් ආරක්ෂා කිරීමේ රජයේ වැඩපිළිවෙළ නිසා මෙසේ වී නිෂ්පාදනය ඉහළ ගොස් ඇති බව ලේකම්වරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109293</link>
    <topic>ශවේන්ද්‍රට එවූ සිතාසිය නීති විරෝධියි</topic>
    <author>අනුර ප්‍රේමලාල් හා නුවන් කොඩිකාර</author>
    <content>එක්සත් ජාතීන් ගේ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහතාට අමෙරිකාවේ අධිකරණයක් සිතාසි නිකුත් කිරීම නීති විරෝධි බව රජය අවධාරණය කරයි.මේ සම්බන්ධයෙන් කොළඹ ඊයේ (28) පැවැති මාධ්‍ය හමුවක දී අදහස් දැක්වූ බස්නාහිර පළාත් සභාවේ කෘෂිකර්ම හා පරිසර කටයුතු පිළිබඳ ඇමැති උදය ගම්මන්පිල මහතා රටවල්වල සිටින තානාපතිවරුන් සඳහා වන වියානා සම්මුතිය හා එක්සත් ජාතීන් ගේ සංවිධානය පත් කරන තානාපතිවරුන් සම්බන්ධ සම්මුතිය හේතු කොට ගෙන තානාපතිවරුන්ට නඩු පැවරීමක් හෝ සිතාසි නිකුත් කිරීමක් සිදු කළ නොහැකි බව අනාවරණය කළේය.එසේ පැවරීමට නම් ශවේන්ද්‍ර සිල්වා මහතාව දැනට සිටින තානාපති තනතුරෙන් ඉවත් කොට ශ්‍රී ලංකා රජය ඔහුව මෙරටට ගෙන්වා ගත යුතුයි. එසේ නැත්නම් අමෙරිකාව ශවේන්ද්‍ර සිල්වා මහතාගේ වීසා අවලංගු කිරීමක් වැනි කරුණු කිහිපයක් සිදුවිය යුතු යැයි හෙතෙම දන්වා සිටියේ ය.එහෙත් අමෙරිකාව ඒ සම්මුති දෙකටම අස්සන් කොට ඇති බැවින් ශවේන්ද්‍ර සිල්වා මහතාට ගැටලුවක් නොවෙනු ඇතැයි ඒ මහතා පැවසී ය.අවශ්‍ය වුවහොත් ශවේන්ද්‍ර සිල්වා මහතාට අවශ්‍ය ඕනෑම පහසුකමක් ලබා දීමට ශ්‍රී ලංකා රජය සූදානම් යැයි උදය ගම්මන්පිල මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109294</link>
    <topic>පුනරුත්ථාපනය ලැබූ කොටි සාමාජිකයන් 1800ක්හෙට සමාජගත කෙරේ</topic>
    <author>බුද්ධිකා ඉඹුලාන</author>
    <content>එල්.ටී.ටී.ඊ. සබඳතා පැවැත්වීම නිසා කඳවුරු ගතව පුනරුත්ථාපනය ලැබූ තවත් 1800 දෙනෙකු හෙට (30) ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී පැවැත්වෙන උත්සවයකදී සමාජ ගත කෙරෙනු ඇත.මෙසේ පුනරුත්ථාපනය ලැබූ පිරිසක් අරලියගහ මන්දිරය වෙත ගෙනවිත් සමාජගත කෙරෙනුයේ පළමු වරටය.වසර දෙකක පුනරුත්ථාපන කාලයකට යටත්ව වවුනියාව, කන්දකාඩු, වැලිකන්ද ඇතුළු කඳවුරු 7ක මෙම පිරිස පුනරුත්ථාපනය ලැබූ බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ඒ. දිසානායක මහතා දිනමිණ ට පැවසීය.මේ පිරිස සමාජගත වීමත් සමඟම එල්.ටී.ටී.ඊ. සබඳතා පැවැත්වූ පුනරුත්ථාපන ලාභීන් සිටින කඳවුරු සංඛ්‍යාව 4 දක්වා පහත වැටෙන අතර එම කඳවුරු පවත්වාගෙන ගිය ගොඩනැගිලි හිමිකරුවන්ට බාරදීමටත් කටයුතු යොදන බවද දිසානායක මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109295</link>
    <topic>ඇදුමටත් හොඳ නිසාඑළු ගඳට හුරු වෙන්න</topic>
    <author>අසේල කුරුළුවංශ</author>
    <content>ව්‍යාපාරිකයකු විසින් අවිධිමත් ලෙස පවත්වාගෙන යනු ලබන එළු ගාලක් හේතුවෙන් දැඩි දුඟදක් හමන බවට මහජන සෞඛ්‍ය පරීක්‍ෂකවරයකුට පැමිණිලි කිරීමෙන් පසු එය පරීක්‍ෂා කළ මහජන සෞඛ්‍ය පරීක්‍ෂකවරයා ගඳට හුරුවන ලෙස පැමිණිලිකරුට ප්‍රකාශ කිරීමේ පුවතක් හාරිස්පත්තුවෙන් වාර්තාවෙයි.පැමිණිල්ල ලිඛිතව ඉදිරිපත් කිරීමෙන් පසු අදාළ ස්ථානය නිරීක්‍ෂණය කළ මහජන සෞඛ්‍ය පරීක්‍ෂකවරයා එළු ගාලෙන් දැඩි දුඟදක් හමන බව පවසා ඇත. පසුව ඒ පිළිබඳ දැනුම්දීමට ව්‍යාපාරිකයාගේ නිවසට ගොස් ඇති මහජන සෞඛ්‍ය පරීක්‍ෂකවරයා පසුව පැමිණිකරුට පවසා ඇත්තේ ඇදුම රෝගයටද එළු ගඳ හොඳ බැවින් ඊට හුරුවන ලෙසයි.මේ ව්‍යාපාරිකයා එළු ගාල පවත්වාගෙන යනු ලබන්නේ තම වතුවලට අවශ්‍ය පොහොර ලබාගැනීමට බවද දැනගන්නට ඇත.මහජන සෞඛ්‍ය පරීක්‍ෂකවරයාගේ පක්ෂග්‍රාහී ක්‍රියාකලාපය පිළිබඳ කලකිරී පැමිණිලිකරු විසින් මධ්‍යම පළාත් සෞඛ්‍ය අධ්‍යක්ෂවරිය වෙත සිද්ධිය දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109296</link>
    <topic>මේ වසරේ සොයාගත් ‘ඒඩ්ස්’ රෝගීන් 71න්17ක් මියගිහින්</topic>
    <author>සන්ධ්‍යා කරුණාරත්න</author>
    <content>මේ වසරේ මුල් කාර්තු දෙක තුළ එච්.අයි.වී. ඒඩ්ස් රෝගීන් 71 දෙනෙක් වාර්තා වී ඇති අතර ඉන් 17 දෙනකු මරණයට පත්ව ඇති බව ජාතික ලිංගාශ්‍රිත හා ඒඩ්ස් රෝග මර්දන වැඩසටහන පවසයි. දිනකට එක් අයකු එච්.අයි.වී. ආසාදනයට ලක් වන බවත් 2009 වසරේ වාර්තාවලට අනුව ජාතික ලිංගාශ්‍රිත රෝග ඒකකය මඟින් එච්.අයි.වී. රසායනාගාර පරීක්ෂණ 397,374 ක් සිදුකර ඇති බවත් සෞඛ්‍ය අමාත්‍යාංශය පවසයි.පසුගිය වසරේදි එච්.අයි.වී. ආසාදිතයන් 121 ක් ද, මරණ 19 ක් ද වාර්තා වී ඇත.ජාතික එච්.අයි.වී. ඒඩ්ස් ප්‍රත්පත්තිය එළිදැක්වීමත් සමඟ එච්.අයි.වී. ආසාදිතයන්ගේ සංඛ්‍යාව අවම කිරීම මේ ප්‍රතිපත්තියෙන් බලාපොරොත්තු වේ.ලිංගික සබඳතා මඟින් සිදුවන සම්ප්‍රේෂණය, මවගෙන් දරුවාට සිදුවන සම්ප්‍රේෂණය, ආසාදිත රුධිරය හෝ රුධිර නිෂ්පාදන මඟින් සිදුවන සම්ප්‍රේෂණය යනාදි ක්‍රම තුන ඔස්සේ එච්.අයි.වී. ඒඩ්ස් ආසාදනය වීම සිදුවේ.අනාරක්ෂිත ලිංගික සබඳතා පැවැත්වීමෙන් එච්.අයි.වී. ඒඩ්ස් වෛරසය ආසාදනය වී ඇති බවට යම් පුද්ගලයකුට සැකයක් පවතී නම් ළඟම පිහිටි ලිංගාශ්‍රිත රෝග සායනයකට ගොස් එච්.අයි.වී. පරීක්ෂණයක් කරගන්නා ලෙස ජාතික ලිංගාශ්‍රිත හා ඒඩ්ස් රෝග මර්දන වැඩසටහන ජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109297</link>
    <topic>ගව ඝාතනය තුරන් කරන්නමර්වින්ගෙන් වැඩපිළිවෙළක්</topic>
    <author>ජයසිරි පේදුරුආරච්චි, ගන්දර සමූහ</author>
    <content>ශ්‍රී ලංකාවේ ගව ඝාතනය සම්පූර්ණයෙන්ම නතර කිරීමේ වැඩසටහනක් ඇමැති මර්වින් සිල්වා මහතා විසින් ආරම්භ කොට ඇත. එහි එක් පියවරක් වශයෙන් වැල්ලවාය ගව ඝාතක ටෙන්ඩරය රුපියල් ලක්ෂ 13 ක් ගෙවා තමා මිලට ගත් බව ඇමැති, ආචාර්ය මර්වින් සිල්වා මහතා පවසයි.ඒ අනුව මින් ඉදිරියට වැල්ලවායේ ගව ඝාතනය සම්පූර්ණයෙන්ම නතර වන බව මාතර, රන් දූපතේ උපෝසථාගාරයේදී පැවැති බෝධි පූජා පිංකමකදී හෙතෙම පැවැසීය.මාළු අනුභවයට විරුද්ධ නැතත් මස් අනුභවයට තමා දැඩි සේ විරුද්ධ බව පැවැසූ ඇමැතිවරයා මස් සඳහා සතුන් මැරීම මෙරටින් තුරන් කරන වැඩපිළිවෙළ අඛණ්ඩව ඉදිරියට ගෙන යන බවද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109298</link>
    <topic>රජයේවෛද්‍ය නිලධාරීන්ගේසංගමයේ</topic>
    <author>සන්ධ්‍යා කරුණාරත්න</author>
    <content>රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතාගේ පෞද්ගලික ලිපිගොනුව අල්ලස් හා දූෂණ විමර්ශන ඒකකය මඟින් රැගෙන ගොස් ඇත. මේ පිළිබඳ රජයේ වෛද්‍ය නිලධාරින්ගේ සංගමයේ දැඩි විරෝධය පළකරන බව ඔවුහු පවසති.අල්ලස් හා දූෂණ විමර්ශන ඒකකයට යම්කිසි පැමිණිල්ලක් ලැබී ඇත්නම් එහි පිටපතක් චෝදනාවට ලක්වූ නිලධාරියා වෙත ලබාදී නීතියට අනුව විමර්ශනයක් කළ යුතුය.සෞඛ්‍ය අමාත්‍යාංශයේ පරිපාලන කටයුතු විභාග කළ යුත්තේ සෞඛ්‍ය අමාත්‍යාංශයේ විමර්ශන ඒකකය බව එම සංගමය දැනුම් දෙයි.රජයේ සේවකයන්ගේ පෞද්ගලික ලිපිගොනු අත්තනෝමතික ලෙස මෙසේ රැගෙන යාම නීති විරෝධී බවත් මේ අයුරින් ඕනෑම රජයේ සේවකයකුගේ පෞද්ගලික ලිපිගොනු පැමිණිල්ලකින් තොරව රැගෙන යාමට ඉඩහැරීම භයානක පූර්වාදර්ශයක් බවත් රජයේ වෛද්‍ය නිලධාරීන්ගේ සංගමය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n1109299</link>
    <topic>පාරිභෝගික අධිකාරියේවැටලීම් වලින් රු: කෝටි 5ක්</topic>
    <author>විජයානි එදිරිසිංහ</author>
    <content>පසුගිය මාස කිහිපය තුළ පාරිභෝගික අධිකාරිය වැටලීම් වලින් අයකර ගත් දඩ මුදල් ප්‍රමාණය රුපියල් පන්කෝටි අසූපන්ලක්ෂය ඉක්මවා තිබේ.පසුගිය වසර හා සාපේක්ෂව බලන විට මේ දඩ මුදල් ආදායම සියයට එකසිය පනහකින් වැඩිවීමකි.මේ සඳහා වැටලීම් විසි දෙදාස් අටසිය හැත්තෑපහක් සිදු කර තිබේ. එම වැටලීම්වල වැඩිවීමේ ප්‍රතිශතය සියයට දෙසීයකින් වැඩිවීමකි.පාලන මිලට වඩා වැඩියෙන් භාණ්ඩ විකිණීම, භාණ්ඩ සැඟවීම ප්‍රදර්ශනය නොකිරීම, කල් ඉකුත්වූ භාණ්ඩ විකිණීමේ ඇතුලු පාරිභෝගික පනත උල්ලංඝණය කරමින් සිදුකළ වැරදි සඳහා වැටලීම් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n11092910</link>
    <topic>ලෝක අමද්‍යප දිනයඔක්තෝබර් 03 දාසියලුම සුරාසල් වසයි</topic>
    <author>නිමල් රාජපක්‍ෂ</author>
    <content>ලෝක අමද්‍යප දිනය වෙනුවෙන් ඔක්තෝබර් මස 03 දින දිවයින පුරා ඇති සියලුම සුරාසල් වසා දැමීමට රජය තීරණය කොට ඇත.එදින මත්පැන් ජාවරම්කරුවන් හා බලපත්‍ර කොන්දේසි කඩ කරමින් මත්පැන් අලෙවි කරන්නන් නීතියේ රැහැනට කොටු කර ගැනීම සඳහා විශේෂ සුරාබදු කණ්ඩායම් යොදවා ඇතැයි සුරාබදු කොමසාරිස් ජෙනරාල් වසන්ත හපුආරච්චි මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n11092911</link>
    <topic>දරු දෙදෙනාට වස පොවාමිත්තණියත් වස බීලා</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>දියණියගේ දරු දෙදෙනාට වස පෙවූ මිත්තණිය වසබීමෙන් තිදෙනාම රෝහල්ගත කර තිබේ.දරු දෙදෙනා බලන්ගොඩ මුලික රෝහලේ ප්‍රතිකාර ලබති. අසාධ්‍ය තත්ත්වයෙන් පසුවෙන 59 හැවිරිදි මිත්තණිය බලන්ගොඩ සිට දියතලාව රෝහලට මාරුකර යවා තිබේ. ඇය එහි දැඩිසත්කාර ඒකකයේ ප්‍රතිකාර ලබන්නීය.මේ සිදුවීම වන අවස්ථාවේදී දරුවන්ගේ මව නිවසේ නොසිටි බව පරීක්ෂණවලදී හෙළිවී තිබේ. ඇය දින කිහිපයක් ම නිවසට නොපැමිණීම නිසා කෝපයට පත් මිත්තණිය දරුවන්ට වස පොවන්නට ඇතැයි සැක කෙරේ.වයස අවුරුදු 12 ක ගැහැනු ළමයෙක් හා අවුරුදු 10 ක පිරිමි ළමයෙක් මෙසේ වස ශරීර ගත වීමෙන් රෝහල්ගත කර ඇත. දරු දෙදෙනා සුව අතට පත්වෙමින් සිටින බව බලන්ගොඩ රෝහලේ ප්‍රකාශකයකු කීවේය. සිද්ධිය දැනගත් මව දරු දෙදෙනා බැලීමට රෝහලට පැමිණියාය. ඇය පවසා ඇත්තේ තමා රැකියාවකට ගිය පසු දරුවන්ට වස ශරීරගත වී ඇති බවයි.බලන්ගොඩ මූලික රෝහලේ රෝහල් පොලිසිය පරීක්ෂණ සිදුකරයි.දරුවන්ගේ පියා නොමැති නිසා එම දරු දෙදෙනා ඔවුන්ගේ මව සහ දැනට අසාධ්‍ය තත්ත්වයේ පසුවෙන මිත්තණිය එකම නිවසක ජීවත්වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n11092912</link>
    <topic>කනම්පැල්ල රක්ෂිතයේහදිසි ගින්නක්</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>කොළඹ දිස්ත්‍රික්කයේ ප්‍රධාන වන රක්ෂිතයක් වන කොස්ගම කනම්පැල්ල වන රක්ෂිතයේ ඇති වු හදිසි ගින්නකින් අක්කර 200 ක පමණ වන වගාවක් විනාශ වී ඇත.ඊයේ 28 සවස ඇති වු මෙම ගින්න පැතිරීයෑම වැළැක්වීමට කොස්ගම පොලිසිය සහ යුද හමුදාව එක්ව ක්‍රියා කළ අතර පසුව පනාගොඩ හමුදා කඳවුරේ ගිනි නිවන ඒකකයද කැඳවා ගින්න පැතිරීම මැඩපවත්වන ලදී.මෙම කොටසේ වගාකර තිබූ පයිනස් වගාව වෙනුවට හොර පැළ වගාව ආරම්භ කර ඇති අතර මෙම හදිසි ගින්න නිසා එම නව වගාවට දැඩි හානි සිදුවී තිබේ.ගින්නට හේතුව මෙතෙක් අනාවරණය වී නොමැති අතර කොස්ගම පොලිසිය වැඩිදුර පරීක්ෂණ පවත්වමින් සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n11092913</link>
    <topic>ගණිකා වෘත්තියේ යෙදුණු 3ක් අත්අඩංගුවට</topic>
    <author>පත්මසේකර නිශ්ශංක – රඹුක්කන සමූහ</author>
    <content>භූගත ගණිකා නිවාසයක් පවත්වාගෙන ගිය හිමිකාරිනියක් ඇතුළු ගණිකා වෘත්තියේ යෙදුණු කාන්තාවන් තිදෙනෙක් කෑගල්ල පොලිසිය විසින් අත්අඩංගුවට ගැනිණි.කෑගල්ල පොලිසියට ලැබුණ විශ්වාසදායක ඔත්තුවක් මත කෑගල්ල මහේස්ත්‍රාත් අධිකරණයෙන් ලබාගත් සෝදිසි වරෙන්තුවකට අනුව මෙම වැටලීම පෙරේදා (27) සන්ධ්‍යා කාලයේදී සිදුකරන ලදී.කෑගල්ල මීපිටිය ප්‍රදේශයේ කාලයක සිට පවත්වාගෙන ගිය මෙම ගණිකා මඩම වැටලීම කරන මොහොතේ එහි ගණිකා වෘත්තියේ යෙදෙන කාන්තාවන් තිදෙනෙකු ද අත්අඩංගුවට පත්වූ අතර, එහි හිමිකාරිනියද එම වෘත්තියේම නියැලී මෙම ගණිකා මඩම පවත්වාගෙන යන බවට පොලිසියට කරුණු අනාවරණය කරගෙන ඇත. මෙම වැටලීම කෑගල්ල මූලස්ථාන පොලිස් පරීක්ෂක එච්. පී. කමල් පෙරේරා මහතා ඇතුළු කණ්ඩායමකට කෑගල්ල පොලිස් අධිකාරී ප්‍රියලාල් දසනායක මහතා දුන් උපදෙස් අනුව සිදුකර ඇත.මෙම වැටලීමට, කෑගල්ල මූලස්ථාන පොලිස් පරීක්ෂක එච්. පී. කමල් පෙරේරා, කාන්තා පො.ප. අප්සරා, පො.ප. සුමනසේන, උ.පො.ප. සේනානායක, උ.පො.ප. ගුණවර්ධන, පො.සැ. 64344 අරුණශාන්ත, පො.කො. 56536 ෂෙල්ටන් , කාන්තා පො.සැ. පොඩිමැණිකේ, පො.කො. 53770 රංජිත්, පො.කො. 52499 සමන්ත, පො.කො. 38760 නිශ්ශංක, පොලිස් සැරයන් රියදුරු 8912 රම්‍යපාල යන අය සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=n11092914</link>
    <topic>කසළ තේ තොගයක්කඩුගන්නාවේදී අත්අඩංගුවට</topic>
    <author>අසේල කුරුළුවංශ සහ මධ්‍යම පළාත් සංචාරක</author>
    <content>මෙරට සුපිරි තේ බව දක්වා විදේශ රටවලට යැවීම සඳහා සූදානම් කර තිබූ කසළ තේ බවට සැකකරන තේ කිලෝ ග්‍රෑම් හත් දහසක් පහළ කඩුගන්නාව ප්‍රදේශයේදී පොලිස් විශේෂ කාර්ය බළකායේ නිලධාරීන් කණ්ඩායම විසින් ඊයේ (28) අත්අඩංගුවට ගෙන තිබේ.මෙම තේ කොළ තොගය බෑග්වල අසුරා ලොරි රථයකින් කොළඹ ප්‍රදේශයට රැගෙන යමින් තිබූ බව පොලිසිය පවසයි.වෙළෙම්බඩ ප්‍රදේශයේ ව්‍යාපාරිකයකු කසළ තේ ගෙනවිත් ඒවාට වෙනත් තේ කොළ මිශ්‍රකර විදේශ රටවලට යවන බවට ලද තොරතුරක් මත පොලිසිය මෙම වැටලීම් සිදුකර ඇත. තේ සාම්පල් තේ පර්යේෂණායතනය වෙත ඉදිරිපත් කිරීමට පොලිසිය පියවර ගෙන තිබේ. ලොරි රථය සමඟ එහි රියදුරු සහ සහායකද පොලිසිය අත්අඩංගුවට ගෙන ඇති අතර කඩුගන්නාව පොලිසිය ඒ පිළිබඳ වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=r1109291</link>
    <topic>‘ඉහට අත දිදී කඳු හෙල් නගින්න නේතොපට මොට ද වන්නියෙ අඟනුන්ගෙ ගුණේ’</topic>
    <author>කුරුණෑගල දකුණ සමූහ එම්. මහරුප්</author>
    <content>සතරකෝරළයේ පදිංචි කල වයස සම්පූර්ණ වූ තරුණයකු පෙළවහක් කරගන්නට සිතී අහල පහළ කපුවකු මුණ ගැසී ඉතා ඉක්මනට තමාට ගැලපෙන ගැහැණු ළමයකු සොයා දෙන ලෙසට ඉල්ලීමක් කළේය. කපුවාද වහා උනන්දු විය.තරුණයාගේ ඉල්ලීම වුණේ ලස්සන මහත්වූ තරුණ ගැහැණු ළමයකු පිළිබඳවය. විවිධ ප්‍රදේශවල ඇවිදිමින් කටයුතු කරන කපුවාට එය මහත් කජ්ජක් නොවීය.ඔහු තරුණයාට පැවසුවේ සත්කෝරළයේ හොඳ ළමිස්සියක් සිටින බවය.ඊළඟ සතියේ තරුණයා ද සමග කපුවා කෙලින්ම ගියේ සත්කෝරළයේ වන්නිහත්පත්තුවටය.ප්‍රදේශයේ නොදියුණු බවත් ඉසිලුවත් එහි ගැටිස්සියෝ නම් සිටියේ ඉතා හුරුබුහුටි විදියටය. කට පුරා සිනාසුණු ඇතැම් තරුණියන්ගේ දත්වල බුලත් කහට නම් නොඅඩුව පෙනෙන්නට තිබුණි. තරුණයාටද එකියක් පිළිබඳව සිත් පහළ විය. ඇය තරබාරුය. සුරුබුහුටිය.ආගිය කතා අහවර කල කපුවා නැවත ඉක්මින්ම පැමිණෙන බව පවසා තරුණයාද සමග ආපසු යන්නට පිටත් වූයේ රෑ බෝවීමට ප්‍රථම ගමට සේන්දු වීමට අවශ්‍ය නිසාය.ගමන් මාර්ගය වැටී තිබුණේද වැව් බැම්ම හරහාය. වැව ඉතා අලංකාරය. එහි නාන තොටුපොළේ ළමිස්සියෝ කීප දෙනකුම නාමින් සිටියාය. කපුවාද ඔවුන්ව හැඳින ගත්තේය. ඔවුන්ගේ හිකි හිකි හිනාව නම් කපුවාට කොහෙත්ම ඇල්ලුවේ නැත.මෙයට ප්‍රථම ද කපුවා මෙම ළමිස්සියන්ව මුණ ගැසී ඇති නිසා මෙවර ළමිස්සියෝ ඔහුට දැම්මේ ‘කෝචොක්’ හිනාවකි. තරුණයාද එයින් ලජ්ජාවට පත් විය. ඔහු කපුවාට කෙනිත්තුවේය. කපුවාද හොඳ කවිකාරයෙකි.කොක් හඬලා සිනා සෙන ගැටිස්සියන් දෙස ඔරවා බැලූ කපුවා එකපාරටම කවි පද හතරක්ම මිමිනුවේ ඔවුන්වද උපහාසයට ලක් කරන ආකාරයෙනි.කපුවා සිතුවේ මේ ගැටිස්සියන්ට මොකුත් බැරි බවය. කවි පද හතර කියා තරුණයාත් සමග පය ඉක්මන් කරන වාත් සමගම නාමින් සිටි එකියක් නොසිතූ පරිද්දෙන්ම කපුවාට කවියෙන්ම පිළිතුරු දුන්නාය.තරුණියන්ගේ ‘හිකි හිකි’ සද්දයෙන්ම පස්ස නොබැලූ කපුවා තරුණයාත් සමග ආපසු ගියා මිස නැවත වන්නියෙහි නම් පස් පෑගුවේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=r1109292</link>
    <topic>ටාසන් කෙනෙක් වෙන්න ගිහින් :කඹය බෙල්ලේ හිරවෙලා</topic>
    <author>උතුරු කොළඹ සමූහ – ඒ. මදුරවීරන්</author>
    <content>ගස් වැල්වල එල්ලී තැනින් තැනට යන කැලේ රජා ලෙස විරුදාවලිය ලත් ‘ටාසන්’ නම් පුද්ගලයා ලෙස කඹයක ආධාරයෙන් වීර ක්‍රියාවක් පෙන්වීමට වෑයම් කළ 12 හැවිරිදි සිසුවකු කඹයට බෙල්ල හිරවී රෝහල් ගත වූ සිද්ධියක් කොළඹ තොටළඟින් වාර්තා වේ.දරුවන් සිටින මවුපියන්ට ද යස පාඩමක් වන මේ ළමයා පිළිබඳ සිද්ධිය මෙසේ ය.කොළඹ ප්‍රදේශයේ ප්‍රසිද්ධ පාසලක සයවන ශ්‍රේණියේ මේ ළමයා ඉගනුම ලබයි. ඔහුගේ නිවෙස පිහිටියේ, පස් කපා ඉවත් කරන ලද කුඩා ඉඩමේ උස් තැනකය. මෙතැන තිබෙන යකඩ බටයක කඹයක් ගැට ගසා එහි එල්ලී එහා මෙහා එල්ලී පැද්දෙමින් කුමාර නිතර හපන්කම් පෙන්නයි.“ලොකු වුණාම ‘ටාසන්’ කෙනෙක් වෙන්න දැන් ඉඳලා පුරුදු වෙනවා” මවුපියන්ට මෙන් ම, තම හිත මිතුරන්ට ද ඔහු නිතර මේ ක්‍රියාව ගැන පුරසාරම් දොඩයි.එදා සඳුදා දිනයකි. සිරිත් පරිදි උදෙන් ම පාසල් ගිය කුමාර දහවල් 1ට පමණ පෙරළා නිවෙසට පැමිණියේ ය. නිවෙසට ගොඩ වූ සැනින් පොත් බෑගය පසෙකට විසිකර දමා, මවට දහවල් ආහාරය ලැහැස්ති කරන ලෙස පැවසූ ඔහු හනික නිවෙස පිටුපස පිහිටි කඳු බෑවුම වෙත දිව ගියේ ය.විනාඩි 15 ක පමණ වේලාවක් ගත විය. ආහාර ගැනීමට කුමාර පැමිණියේ නැත. ප්‍රමාදය ගැන සැක සිතී ඒ ගැන සොයා බැලීමට ඔහුගේ මව වහා නිවෙස පිටුපසට ගියාය. එහි දී දුටු සිද්ධියෙන් කුමාරගේ මව තිගැස්සී කෑගසන්නට පටන් ගත්තා ය.කුමාර එල්ලී සෙල්ලම් කරමින් සිටි කඔය ඔහුගේ බෙල්ලේ හිරවී තිබෙනු දක්නට ලැබිණ. මවගේ කෑගැසීම ඇසී එතැනට දිව ආ අසල්වාසීන් විසින් කඹය ඉවත් කර ඔහු වහා රෝහලට පිටත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=r1109293</link>
    <topic>උණ ශාකය පිළිබඳව දැනුවත් කෙරේ</topic>
    <author>කඩුවෙල සමූහසමන්ති මිරියගල්ල</author>
    <content>උණ ශාකයේ ජාත්‍යන්තර දිනයට සමගාමීව, පාදුක්ක, අරුක්වත්ත සදාහරිත උණ අරණේ සංවිධානයෙන්, උණ ශාකය පිළිබඳව දැනුවත්භාවය වැඩි දියුණු කිරීම, උණ ශාකය සංරක්‍ෂණය කිරීම, වගා ආරම්භය හා භාවිතයට ගැනීමේ ප්‍රවණතාවය ඇතිකිරීමේ විශේෂ වැඩසටහනක් පැවැත්විණි.මෙහිදී උණ පන්දම් දැල්වීම, උණ වෙඩි හරඹ, උණ පාරු පැදීම, බටනලා වාදනය, උණ සෙක්කු හැදීම, උණ පිට්ටු තැම්බීම, උණ ඉනිමං තැනීම, බට තුවක්කු ප්‍රහාර, දිය තුවක්කු ප්‍රහාර, හා උණ අංකුර, සුප් දන්සල ඇතුළු විශේෂාංග රැසක් ක්‍රියාත්මක විය.ශ්‍රී ලංකා උණ බට ආශි‍්‍රත සංස්කෘතික හා පාරිසරික උරුමයන් රැක ගැනීමේ අරමුණින් පැවති මෙම වැඩසටහන සඳහා පාදුක්ක ප්‍රාදේශීය ලේකම් එස්. එච්. හේවගේ, ජාතික මෝස්තර මධ්‍යස්ථාන නිලධාරී ඩබ්ලිව්. එම්. පියරත්න, බස්නාහිර පළාත් අමාත්‍යාංශයේ කුමාරි මාවැල්ල, සංස්කෘතික කටයුතු දෙපාර්තමේන්තුවේ ඉන්දික ජයවර්ධන, උණ අරණ නිර්මාතෘ චන්දන මාඉටිපේ මහත්වරු ඇතුළු ප්‍රදේශවාසීන් රැසක් එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=r1109294</link>
    <topic>කෑගලු දිසාවේ හොර වෙළෙඳුන් 155කටඅධිකරණයෙන් රුපියල් හත්ලක්ෂයක දඩ</topic>
    <author>මාවනැල්ල සමූහ - පී.සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බල ප්‍රදේශයේ පාරිභෝගික අඥාපනතට පටහැනිව වෙළෙඳාම් සිදුකළ වෙළෙන්දන් එකසිය පනස්පස් දෙනකු කෑගල්ල දිසා පාරිභෝගික වැටලීම් ඒකකය විසින් සිදු කරන ලද වැටලීමක් මඟින් අත්අඩංගුවට ගෙන චෝදනා නගා වරද පිළිගැනීමෙන් ඉක්බිතිව රුපියල් හත්ලක්ෂ හතළිස් හයදහස් පන්සීයක දඩ මුදලක් ගෙවා තිබේ.කෑගල්ල පාරිභෝගික සේවා වැටලීම් ඒකකයේ මෙහෙයුම් නිලධාරි එච්.ඒ.ගුණතිලක මහතා විසින් තවත් නිලධාරි පිරිසක් සමග සිදු කරන ලද වැටලීම් වැඩසටහන් මාලවකදී වැඩි මිලට සිමෙන්ති විකිණීම සටහන් නිශ්චිත මිලට වඩා වැඩි මිලට පාරිභෝගික ද්‍රව්‍ය අලෙවි කිරීම, භාණ්ඩ මිල වෙළෙඳ සැල් තුළ නිසි ලෙසට ප්‍රදර්ශනය නොකිරීම, කල් ඉකුත් වූ පැණි බීම අලෙවි කිරීම ආදී විවිධ පාරිභෝගික අඥාපනත උල්ලංඝකය වන වැරැදි මෙම පිරිස් විසින් සිදු කැර තිබීම නිසා මෙසේ නඩු පවරන්නට කටයුතු කළ බවද පාරිභෝගික මෙහෙයුම් ඒකක නිලධාරිවරයා පැවැසී ය.දැනට ගම්බද නගරබද බොහෝ වෙළෙන්දන් මෙසේ පාරිභෝගික අඥාපනත උල්ලංඝනය කැරමින් ජනතාවට අයුතු ලෙසට පාඩු පීඩා සිදු කරන තත්ත්වය මත සලකා ඉදිරියටත් ඉතා පුළුල් ක්‍රියා මාර්ගයන් යටතේ මෙම පාරිභෝගික නීති උල්ලංඝනය කිරීම් පිළිබඳව කෑගල්ල දිසා අධිකාරිය ක්‍රියා මාර්ගයක් ගන්නට දැනට සැලසුම් සකස් කැර ඇති වගද හෙතෙම සඳහන් කළේ ය.ගම්බද නගරබද ජනතාව තම පෙදෙස්වල මෙවන් වැරැදි සිදු කරන වෙළෙන්දන් පිළිබඳව විමසිලිමත්ව සොයා බලා කෑගල්ල දිසා පාරිභෝගික අධිකාරිය වෙත ඉදිරියේ දී දැනුම් දෙන්නටද පියවර ගන්නා ලෙසට මතක් කැර සිටින වග ද සඳහන් කැර සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=r1109295</link>
    <topic>මහනුවර මහ රෝහලේඔක්සිජන් කාමරයේඅක්‍රමිකතා රැසක්</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවර මහ රෝහලේ හෘද රෝගීන් සඳහා ඔක්සිජන් සපයන ඔක්සිජන් කාමරයේ අක්‍රමිකතා ඇති බව එහි සේවකයෝ පවසති.මෙම රෝහලේ C C U – 1 C U – S 1 U යන ප්‍රධාන ඒකකවල හෘද රෝගීන්ට හා හදිසි අනතුරුවලට ලක්වෙන රෝගීන්ට මෙම ඔක්සිජන් කාමරයෙන් සැපයෙන ඔක්සිජන් වාතයෙන් වැඩි ප්‍රමාණයක් අපතේ යෑමෙන් රජයේ මුදල් විනාශ වන බවට ඔවුහු චෝදනා කරති.මෙම කාමරයේ සිට ඔක්සිජන් වාතය අදාළ ස්ථානවලට යැවීමට පාලනය කරන සියලුම යන්ත්‍ර සූත්‍ර (මීටර්) අබලන්වී ඇති බැවින් ඔක්සිජන් සිලින්ඩර් මගින් වාට්ටුවලට යවන ඔක්සිජන් වායුවෙන් වැඩි ප්‍රමාණයක් මෙසේ අපතේ ගියත් මෙම කොටස පාලනය කරන ‘බයෝමෙඩිකල්’ අංශයේ නිලධාරීන් එම යන්ත්‍ර අලුත්වැඩියා කිරීමට පියවර නොගන්නා බවද එම සේවකයෝ පවසති.ඔවුහු මෙසේද කීහ. අපට රෝහල් අධ්‍යක්ෂතුමා ළඟට යෑමට නොහැකි හෙයින් පාලනය කරන අයට කීප වතාවක් පැමිණිලි කළත් පලක් වුණේ නෑ. අපගේ රැකියාවත් අහිමි වුණා. රජයේ දේපලවලට සිදුවන විනාශය මාධ්‍ය මගින් හෙළි කිරීමට මෙසේ ඉදිරිපත් වුණා.රෝහල් අධ්‍යක්ෂවරයා කැඳවුවහොත් මෙහි සිදුවන සියලු අක්‍රමිකතා හෙළි කිරීමට පසුබට නොවන බවත් ප්‍රධාන යන්ත්‍ර සූත්‍ර අලුත්වැඩියාව කෙසේ වෙතත් මෙම වැදගත් ස්ථානයේ ආරක්ෂාවට ඉබ්බෙක් යතුරක්වත් දීමට නඩත්තු අංශය සමත් නොවු බවද ඔවුහු චෝදනා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109291</link>
    <topic>ස්ලාඩාර් සූරතාවලියේ ජයග්‍රාහකයන් තීන්දු කරනසීගිරිය මෝටර් ක්‍රොස් තරගාවලිය ඔක්තෝබර් 2දා</topic>
    <author>ෆවුස් මොහොමඩ්</author>
    <content>ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ වාර්ෂික ‘ස්ලාඩාර්’ සූරතාවලියේ 7 වැනි සහ අවසන් අදියර වන සීගිරිය මෝටර් ක්‍රොස් මෝටර් රථ සහ යතුරු පැදි තරගාවලිය ඔක්තෝබර් මස 2 වැනිදා සීගිරිය ගුවන් හමුදා ධාවන පථයේ දී පැවැත්වේ.ගුවන් හමුදාව සහ ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය එක්ව 3 වැනි වරටත් සංවිධානය කරනු ලබන මේ තරගාවලියට දෙස් විදෙස් තරගකරුවන් 100කට අධික සංඛ්‍යාවක් සහභාගි වීමට නියමිතය. මේ වසරේ ස්ලාඩාර් සූරතාවලියේ තරගාවලි 6කදී ලකුණු 95ක් අත් කර ගනිමින් මෝටර් රථ අංශයේ එස්.එල්. ජී.ටී. අශ්ව බල 3500 තරග ඉසව්වේ පෙරමුණ ගැනීමට පසිඳු පීරිස් සමත් වී සිටියි. ඔහු ෆොක්ස් හිල්, ගනර්ස් සහ ගජබා සුපර් ක්‍රොස්හී තරග 2 ක දීම පළමු ස්ථාන අත්කර ගැනීමට සමත් වූ අතර කැවල්රි තරගාවලියේ ඉසව් 2 කදීම 2 වැනි ස්ථානයත්, කටුකුරුන්ද තරගාවලියේ පළමු තරගයේ 2 වැනි ස්ථානයත් , දෙවැනි තරගයේ 3 වැනි ස්ථානයත් අත් කර ගත්තේ ය. වාර්ෂික සූරතාවලියේ 2 වැනි ස්ථානයේ පසුවන දිනේෂ් දෙහෙරගොඩ ලකුණු 70 ක් ලබා සිටියි. කාවැල්රි තරගාවලියේ තරග 2 කදීම පළමු ස්ථානයත්, කටුකුරුන්ද තරගාවලියේ එක් තරගයක පළමු ස්ථානයත් අත්කර ගැනීමට දෙහෙරගොඩ සමත් විය. ලකුණු 37ක් ලබා සිටින ජනක ඩයස් මෙවර ස්ලාඩර් සූරතාවලියේ 3 වැනි ස්ථානය හිමිකර ගෙන සිටියි.වාර්ෂික සූරතාවලිය එස්.එල්. එච්.අශ්ව බල 1600 තරග ඉසව්වේ ලකුණු 95 ක් ලබා පෙරමුණ ගැනීමට අෂාන් සිල්වා සමත්ව සිටියි. කැවල්රි, ගනර්ස් සහ ගජබා සුපර් ක්‍රොස් හී තරග 2 බැගින් ජය ගැනීමට අෂාන් සමත් වූ අතර ෆොක්ස්හිල් හී දෙවැනි තරගයද ජය ගත්තේ ය. දෙවැනි ස්ථානයේ පසුවන්නේ ලකුණු 64 ක් රැස්කළ පසිඳු පීරිස්ය. ලකුණු 38 ක් ලැබූ ඩිලාන් සෙනෙවිරත්න තුන්වැනි ස්ථානයේ පසුවෙයි.ස්ලාඩාර් වාර්ෂික සූරතාවලිය අශ්ව බල 125 - 250 කාණ්ඩයේ යතුරු පැදි අංශයේ පෙරමුණේ පසුවන්නේ ඉන්දියාවේ කේ.පී.අරවින්ද්ය. ඔහු ලකුණු 60 ක් ලබා සිටින අතර ඉන්දියාවේ ප්‍රතිවාදී ක්‍රීඩක සී.එස්. සන්තෝෂ් ලකුණු 52 ක් ලබා දෙවැනි ස්ථානයේ පසුවෙයි. ජපානයේ ටමෝවා සුසූක් ලකුණු 48 ක් ලබා ගනිමින් තෙවැනි ස්ථානය අත්කරගෙන සිටියි.ශ්‍රී ලංකාවේ ප්‍රබල යතුරු පැදි සූර ගයාන් සඳරුවන්ට හිමි වී ඇත්තේ සිවුවැනි ස්ථානය. ඔහු ලැබූ ලකුණු සංඛ්‍යාව 36 කි.වාර්ෂික සූරතාවලියේ අවුරුදු 16 න් පහළ අශ්ව බල 85 වර්ගයේ යතුරු පැදි තරග ඉසව්වේ පෙරමුණ ගැනීමට ලකුණු 78 ක් ලැබූ ශෙහාන් සී.අධිකාරී සමත්ව සිටියි. ඔහු ෆොක්ස් හිල්, කැවල්රි සහ ගජබා සුපර්ක්‍රොස්හී තරග 2 බැගින් ජයග්‍රහණය කළ අතර ගනර්ස් සුපර් ක්‍රොස් හී පළමු තරගයේ ප්‍රථම ස්ථානයද දෙවැනි තරගයේ දෙවැනි ස්ථානය ද අත්කර ගත්තේ ය. බුද්ධික කසුන් සිල්වා ලකුණු 48 ක් ලබා ගනිමින් වාර්ෂික සූරතාවලියේ දෙවැනි ස්ථානයේ පසුවන අතර ලකුණු 40 ක් රැස් කරමින් තෙවැනි ස්ථානය අත්කර ගැනීමට භ්‍යාගි ගුරුසිංහ සමත් විය.ලංකා බැංකුව විසින් ප්‍රධාන අනුග්‍රාහකත්වය සපයනු ලබන සීගිරිය මෝටර් ක්‍රොස් තරගාවලියේ සියලු ආදායම් ගුවන් හමුදා සුබ සාධනය සඳහා වන අරමුදලකට බැර කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109292</link>
    <topic>“ශක්තිමත් වන්න” යැයි ‘ඕල් බ්ලැක්ස්’ ක්‍රීඩකයෝ ජොනා ලොමුගෙන් අයැදිති</topic>
    <author/>
    <content>අසනීප තත්ත්වයෙන් ඕක්ලන්ඩ්හි රෝහල්ගතව සිටින නවසිලන්ත ජාතික රගර් කණ්ඩායම වන ‘ඕල් බ්ලැක්ස්’හි හිටපු සුපිරි තරුව වන ජොනා ලොමු ට “ශක්තිමත් වන්න” යැයි ‘ඕල් බ්ලැක්ස්’ කණ්ඩායම ඊයේ ඔහුගෙන් අයැද සිටියේය.රගර් ලෝකය පුරා ජනප්‍රිය ‘වින්ග් ත්‍රී’ ක්‍රීඩකයකු වන ලොමු වකුගඩු ආබාධයකින් පෙළෙන අතර හඳුනා නොගත් රෝගයකින් යුතුව රෝහල ට ඇතුළත් කර තිබේ.වෙලිංටන් නුවර කණ්ඩායමේ පුහුණුවීමෙන් පසුව එක්වූ ‘ඕල් බ්ලැක්ස්’ ක්‍රීඩකයන් හා නවසිලන්ත රගර් සංගමයේ කාර්ය මණ්ඩලය “සනීප වෙන්න ජොනා – කියා කහා (ශක්තිමත් වන්න)” යනුවෙන් ලියන ලද ලියුම් එකතු කළහ.නවසිලන්ත රගර් සංගමයේ ප්‍රථම ජගත් සුපිරි තරුව ලෙසින් සැලකෙන ලොමු, ‘ඕල් බ්ලැක්ස්’ වෙනුවෙන් සිය පළමු ටෙස්ට් රගර් තරගයට සහභාගි වූයේ 1994 වසරේදීය. ඒ වන විට ඔහුගේ වයස අවුරුදු 19ක් විය. ඉන්පසුව ලොමු නවසිලන්තය වෙනුවෙන් ටෙස්ට් තරග 63කට ක්‍රීඩා කළේය. 1995 වසරේදී වකුගඩු ආබාධයකට ලක්වීම හේතුවෙන් ලොමු ට තරග බිමෙන් ඉවත් වීමට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109293</link>
    <topic>බදුල්ලට ජාත්‍යන්තර ක්‍රීඩාංගණයක්</topic>
    <author/>
    <content>රුපියල් මිලියන තුන්සිය හතලිස් හතක වියදමින් බදුල්ල නගරයේ ඉදිවන ජාත්‍යන්තර පහසුකම්වලින් යුත් නව ක්‍රීඩාංගණයට මුල්ගල තැබීම පසුගියදා සිදුකෙරිණි. එහිදි ක්‍රීඩා අමාත්‍ය මහින්දානන්ද අළුත්ගමගේ, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා සහ විදේශ රැකියා ප්‍රවර්ධන සහ සුබසාධන අමාත්‍ය ඩිලාන් පෙරේරා යන මහත්වරු නව ක්‍රීඩාංගණයේ සැලසුම පරීක්ෂා කළ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109294</link>
    <topic>23න් පහළ ක්‍රිකට් තෙවැනි කොටසේඅවසාන වටය 1 වැනිදා ඇරැඹේ</topic>
    <author/>
    <content>වයස අවුරු 23න් පහළ තෙවැනි කොටසේ ක්‍රිකට් තරගාවලියේ අවසාන තරග වටය ඔක්තෝබර් 1 වැනිදා ආරම්භ වෙයි.ඕල්ඩ් ධර්මපාලියන්ස් ක්‍රීඩා සමාජය මැලේ ක්‍රිකට් සමාජය සමග පානදුරේදීත්, සමගි ක්‍රීඩා සමාජය බදුරලිය ක්‍රිකට් සමාජය සමග කටුනායකදීත් එදින තරග වදිනු ඇත.අවසාන තරග වටයේ අර්ධ අවසන් පූර්ව තරග සටහන මෙසේය. ඔක්තෝබර් 1: ඕල්ඩ් ධර්මපාලියන්ස් – මැලේ (පානදුර)ඔක්තෝබර් 1: සමගි – බදුරලිය (කටුනායක)ඔක්තෝබර් 2: මාතලේ ඕල්ඩ් තෝමියන්ස් – කෑගල්ල සිංහ (කටුනායක)ඔක්තෝබර් 2: රත්නපුර සී.සී. – ඕල්ඩ් විද්‍යාලියන් (පානදුර) අවසන් පූර්ව තරග ඔක්තෝබර් 4 හා 5 යන දිනවල කටුනායකදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109295</link>
    <topic>කේරි-සාන්ත පීතර-විද්‍යා හා පානදුර රාජකීය අවසන් පූර්ව වටයේ</topic>
    <author/>
    <content>බස්නාහිර පළාත් රගර් සංගමය විසින් සංවිධානය කරනු ලබන ආරාධිත පාසල් 16න් පහළ පාසල් රගර් තරගාවලියේ අවසන් පූර්ව වටයට සුදුසුකම් ලැබීමට කේරි-සාන්ත පීතර් – විද්‍යා විදුහල හා පානදුර රාජකීය යන විදුහල් සමත්විය.අර්ධ අවසන් පූර්ව වටයේදී මහානාම විදුහල ලකුණු 10-5ක් ලෙස පරාජයට පත් කළ කේරි විදුහලත්, ආනන්ද විදුහල ලකුණු 46-3ක්ලෙස පරාජයට පත්කළ සාන්ත පීතර විදුහලත් අවසන් පූර්ව වටයට සුදුසුකම් ලැබීමට සමත්විය.තුන්වැනි අර්ධ අවසන් පූර්ව තරගයේදී ලලිත් ඇතුලත්මුදලි විදුහලට එරෙහිව ලකුණු 22-10ක ජයක් අත්කර ගැනීමට විද්‍යා විදුහල සමත්විය. ගෝලයක් සහ උත්සාහක දිනුම් 3ක් විද්‍යා විදුහල් පිලේ ලකුණු සංඛ්‍යාවට ඇතුළත් වූ අතර ලලිත් ඇතුලත්මුදලි විදුහල රැස් කරනු ලැබුවේ උත්සාහක දිනුම් 2ක් පමණි.මේ අතර සිවුවැනි අර්ධ අවසන් පූර්ව තරගයේදී තර්ස්ටන් විදුහලට එරෙහිව ලකුණු 39-3ක විශිෂ්ට ජයක් අත්කර ගැනීමට පානදුර රාජකීය විදුහල සමත්විය.ගෝල් 2ක් සහ උත්සාහක දිනුම් 5ක් පානදුර රාජකීය විදුහල් පිලේ ලකුණු සංඛ්‍යාවට ඇතුළත් වූ අතර තර්ස්ටන් විදුහල ඩ්‍රොප් ගෝලයක් පමණක් ලබා ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109296</link>
    <topic>ජනාධිපති ආරක්ෂක කොට්ඨාසය අපරාජිතව ඉදිරියටම</topic>
    <author/>
    <content>රාජ්‍ය සේවා ක්‍රිකට් තරගාවලියේ ‘ඩී’ කාණ්ඩයේ පිට පිටම හය වැනි ජයත් වාර්තා කිරීමට පොලිස් ‘ඩී’ කාණ්ඩය යටතේ තරග කළ ජනාධිපති ආරක්ෂක කොට්ඨාසය සමත් විය.ඒ කම්කරු දෙපාර්තමේන්තු කණ්ඩායමට එරෙහිව කලුතර, පොලිස් විද්‍යාල ක්‍රීඩාංගණයේදී පසුගියදා පැවැති තරගය කඩුලු 7 කින් ජය ගනිමිනි.ප්‍රථමයෙන් පන්දුවට පහර දුන් කම්කරු දෙපාර්තමේන්තු කණ්ඩායමට පන්දුවාර 31. 2 කදී සියලු දෙනා දැවී රැස් කර ගත හැකි වූයේ ලකුණු 127 ක් පමණි. පිළිතුරු ඉනිම ක්‍රීඩා කළ ජනාධිපති ආරක්ෂක කොට්ඨාස කණ්ඩායම පන්දු වාර 19. 2 කදී කඩුලු 3ක් පමණක් දැවී ලකුණු 132 ක් ලබමින් ජය වාර්තා කළේය.කම්කරු දෙපාර්තමේන්තු කණ්ඩායම සියලු දෙනා දැවී (ඕවර 31. 2) ලකුණු 127සම්පත් 28, සුජිත් 25 (නුවන් තෙන්නකෝන් 25/4, ගුණසිරි පියතිස්ස 20/3, හසන්ත සිල්වා 25/3)ජනාධිපති ආරක්ෂක කොට්ඨාසය කඩුලු 3ක් දැවී (ඕවර් 19.2)නුවන් තෙන්නකෝන් නොදැවී 58, දුමින්ද ඉන්දික 27, නාමල් ලියනගේ 21 (ජගත් 38/2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109297</link>
    <topic>ශ්‍රේණිගත කිරීමේ තරගයේදීශ්‍රී ලංකා වොලිබෝල් පිල ඉරානයට පරදී</topic>
    <author/>
    <content>ආසියානු කුසලාන වොලිබෝල් තරගාවලියේ අවසන් පූර්ව වටයට සුදුසුකම් ලැබීමට අසමත් වූ ශ්‍රී ලංකාව 5වැනි ස්ථානයේ සිට 8වන ස්ථානය දක්වා අතර ස්ථානයක් ලබා ගැනීමේ අරමුණින් ඉරානය සමග තරග වැදුණු අතර එහිදි තරග වට 3-0ක් ලෙස පරාජය විය.ලකුණු තත්ත්වය 25-15ක් 25-18ක් හා 25-16ක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109298</link>
    <topic>කැවලියර්ස් විස්සයි 20 තරගාවලියඔක්තෝබර් 1-2 දිනවලදී</topic>
    <author>ජගත් ගුණවර්ධන</author>
    <content>‘ලංකා කැවලියර්ස්’ දෙවන වරටත් සංවිධානය කරනු ලබන අවුරුදු 40න් ඉහළ ඕවර විස්සයි20 තරගාවලිය ඔක්තෝබර් 1 හා 2 දිනවලදී කෝල්ට්ස් හා බී.ආර්.සී. ක්‍රීඩාංගණයන්හිදි පැවැත්වේ.මෙවර තරගාවලිය සඳහා කණ්ඩායම් 8ක් තරග වදින අතර ඒ සඳහා කෝල්ට්ස් ටැවනස්, වෙළෙඳ සේවා පිල, කුරුණෑගල පිල, මොරටු පිල, ඒකාබද්ධ ශාන්තුවරයන්ගේ පිල හා ආදි සාන්ත පීතර පිල එක්ව සිටී.තරගාවලියේ ජයග්‍රාහී කණ්ඩායමට කැවලියර්ස් අභියෝගතා කුසලානය සමග මුදලින් රුපියල් 50000ක් ද අනුසූරයන් සඳහා කුසලානය සමග රුපියල් 25000ක් ද පිරිනැමේ.තරගාවලියේ දක්ෂතම පන්දුයවන්නා, පන්දු යවන්නා මෙන්ම අවසන් තරගයේ වීරයා සඳහාද කුසලාන සමග මුදල් ත්‍යාග පිරිනැමේ.තරගාවලිය සඳහා සොෆ්ට්ලොජික් සමාගම සහ ඊස්ට් වෙස්ට් මාර්කටිං පුද්ගලික සමාගම අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s1109299</link>
    <topic>බණ්ඩාරනායක විදුහල්ආදි ක්‍රිකට් ක්‍රීඩකයින්ගේ දිනය</topic>
    <author/>
    <content>ගම්පහ බණ්ඩාරනායක විද්‍යාලයීය ආදි ක්‍රිකට් ක්‍රීඩකයින්ගේ දිනය ඔක්තෝබර් මස 09 වන දින විදුහල් ක්‍රීඩාංගණයේදී පෙ.ව. 8.00 සිට දවස පුරා පැවැත්වේ.නුවන් කුලසේකර ඇතුළු විද්‍යාලයීය ආදි ක්‍රිකට් ක්‍රීඩකයින් සහභාගි වන ක්‍රිකට් තරගාවලියක් ලෙස පැවැත්වෙන මේ සොඳුරු දිනයට සහභාගි වන ලෙස බණ්ඩාරනායක ආදි ක්‍රිකට් ක්‍රීඩකයින්ට මිත්‍රත්වයෙන් ආරාධනා කර සිටි.මේ පිළිබඳ දුරකතන අංක 0772445134, 071 3562933, 0777 645465 විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=s11092910</link>
    <topic>ඉන්දියා 19න් පහළ කණ්ඩායමෙන් වාර්තාගත හඹා යාමක්</topic>
    <author/>
    <content>වයස අවුරුදු 19න් පහළ සිවුකොන් ක්‍රිකට් තරගාවලිය ඉන්දියාවේ විසාඛාපට්නම් හි ආරම්භ වූයේ වාර්තාගත සිදුවීමක් සටහන් වෙමිණි. එහිදී ඔස්ට්‍රේලියාව වනසමින් විශිෂ්ට පිතිහරඹයක නියැළුනු ඉන්දියාව තරගයේ ඕවර 38ක් ඉතිරිව තිබියදී කඩුලු 10ක ජයක් අත්කර ගත්තේ අවුරුදු 19න් පහළ ක්‍රිකට් ක්‍රීඩාවේ 100කට වැඩි මුළු ලකුණු ප්‍රමාණයක වේගවත්ම හඹා යාම වාර්තා කරමිණි.පළමුව පන්දුවට පහර දීමට තීරණය කළ ඔස්ට්‍රේලියාව ඕවර 41.1කදී ලකුණු 163කට දැවී ගියේය. ලකුණු 51ක් රැස් කරමින් යම් තරමින් හෝ අභියෝගයක් එල්ල කිරීමට සමත් වූයේ කඩුලු රකින ක්‍රීඩක ජේම්ස් පියර්සන් පමණි. ඉන්දියා 19න් පහළ පිලේ පිට දඟ පන්දු යවන බාබා අපරජිත් ඕවර 8.1ක් ඇතුළත මැද පෙල කඩුලු 5ක් ලබා ගත්තේය.මනාන් වොරා සහ උන්මුක්ට් චාන්ඩ් යන ආරම්භක පිතිකරුවෝ පන්දුවට පහර දීමේදී ඉතාමත් ආක්‍රමණශීලී වූහ. ඔවූහු 13.91ක ලකුණු ලබා ගැනීමේ වේගයකින් ඕවර 12ක් ඇතුළත ලකුණු 167ක් රැස් කළහ. පන්දු 35කින් වොරා ලබා ගත් ලකුණු 79ට හතරේ පහර 15ක් හා හයේ පහර 2ක් ඇතුළත් විය. චාන්ඩ් හතරේ පහර 11ක් හා හයේ පහර 3ක් එල්ල කරමින් පන්දු 40කින් ලකුණු 72ක් ලබා ගත්තේය.ශ්‍රී ලංකා අවුරුදු 19න් පහළ කණ්ඩායමද මේ තරගාවලිය ආරම්භ කළේ කඩුලු 2කින් බටහිර ඉන්දීය කොදෙව් අවුරුදු 19න් පහළ පිල පරදවමිණි. එය ඉන්දියාව ලබා ගත් ජයග්‍රහණය තරම් පහසු එකක් නොවූ අතර ශ්‍රී ලංකා මුල් පිතිකරු පෙලේ කඩා වැටීමෙන් පසුව කණ්ඩායම බේරා ගැනීම පිණිස ඔවුනට අග පෙල පිතිකරුවන්ගේ පිහිට අවශ්‍ය විය.ලකුණු 147ක් හඹා ගිය ශ්‍රී ලංකාවේ කඩුලු 8ක් ලකුණු 71කට බිඳ වැටිණි. වේග පන්දු යවන ජස්ටින් ග්‍රීව්ස් ලකුණු 26කට කඩුලු 4ක් ලබා ගත්තේය. ළහිරු මධුශංක හා තරිඳු කෞෂාල් 9 වැනි කඩුල්ල වෙනුවෙන් ලකුණු 76 රැස් කරමින් ශ්‍රී ලංකාව ජයග්‍රහණය කරා ගෙන ගියේය. මධුශංක ලකුණු 42ක්ද, කෞෂාල් ලකුණු 30ක්ද ලබා ගත් අතර ශ්‍රී ලංකාව 47 වැනි ඕවරයේදී ජයග්‍රාහී ඉලක්කයට පිවිසියේය.කොදෙව් මුල් පෙල පිතිකරුවෝද මේ තරගයේදී අසාර්ථක වූහ. කැවන් ;හාජ් අර්ධ ශතකයක්ද, ග්‍රීව්ස් ලකුණු 33ක්ද ලබා ගනිමින් කොදෙව් මුළු ලකුණු සංඛ්‍යාව 146 දක්වා ඉහළ නැංවීමට පෙර ඔවූහු ලකුණු 42කට කඩුලු 5ක් බිඳ වැටී අසරණ තත්ත්වයකට පත්ව සිටියහ. සනිත ද මෙල් ඕවර 9.1කින් ලකුණු 14කට කඩුලු 4ක්ද, ගෞරව් දේව හා මධුශංක කඩුලු 2 බැගින්ද ලබා ගත් අතර කොදෙව්වෝ ඕවර 47.1ක් ඇතුළත දැවී ගියහ.ශ්‍රී ලංකාව අද ඉන්දියාව සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109291</link>
    <topic>කොළඹට වෙනසක්</topic>
    <author>රාමන්</author>
    <content>මේ සංවාදයෙන් හෙළිවන්නේ අද කොළඹ නගර සභා මැතිවරණයට බලපා තිබෙන සංවේදී ප්‍රශ්නයක්. කොළඹ නිදහසින් පසු කැපී පෙනෙන වෙනසකට භාජනය වී තිබෙන බව සත්‍යයක්. එය පක්ෂ බේදයකින් තොරව කවුරුත් පිළිගන්නවා. ඒ වෙනස රටේ අගනුවර විදියට රටටම බලපානවා. කොළඹ ජීවත් වන පුරවැසි ජනතාවට වඩා වැඩි ප්‍රමාණයක් දෛනිකව කොළඹ පැමිණ ඔවුන්ගේ අවශ්‍යතා සපුරාගෙන ගම් රටවලට යනවා.මේ නිසා කොළඹ රටේ අගනුවර මෙන් ම සුවිශේෂී නගරය බවට පත්වී තිබෙනවා. මේ නිසා කොළඹ අයිති එහි ජීවත් වන අයට පමණක්ම නොවෙයි. කොළඹ රටටම අයිති නගරයක්. කොළඹ අපිරිසිදු වුණොත් පිටතින් පැමිණෙන අයත් ලෙඩ වෙනවා. එදා කීවේ කොළඹට කිරි ගමට කැකිරි කියලයි. එහෙත් කොළඹ නේවාසිකව ජීවත් වූ පැල්පත් වාසීන්ට ද උරුම වී තිබුණේ රටේ ග්‍රාමීය තලයේ අයට මෙන් ම කැකිරි මිස කිරි නොවෙයි මේ නිසා කොළඹට කිරි ගමට කැකිරි යන්න කොළඹ ජීවත්වන බහුතරය ට ප්‍රායෝගිකව බලපෑවේ කැකිරි විදියටයි.මේ කැකිරි කොළඹ වෙනස් වෙන්න පටන් ගත්තෙ යුද්ධයෙන් පස්සේ. නැතිනම් 2009 අග භාගයෙන් පස්සේ. මෙතෙක් එය සිදු වූයේ නාගරික කොමසාරිස්වරයෙක් හා ඊට අනුබද්ධ නිලධාරී මඩුල්ලක් යටතේ. මේ නිසා යම් යම් නිලධාරීවාදී ප්‍රවණතා දක්නට ලැබුණා. කොළඹ කොතරම් පිරිසිදු වුණත් සුන්දර වුණත්, ලස්සන වුණත්, තමන් ජීවත් වන පරිසරය හා නිවහන් අහිමි වීමේ අනියත බියක් කොළඹ ජනතාවට කාන්දු වීමට පටන් ගත්තේ මේ වෙනස් වීමත් සමඟ. එක් පැත්තකින් කොළඹ නාගරිකය ජනතා නියෝජිතයන්ගේ පාලනයෙන් තොරව පැවැති අතර අනෙක් පැත්තෙන් එම කාරණය ප්‍රයෝජනය ගෙන වෙනස් වීම හරහා එහි ජීවත් වන ජනතාව නොසන්සුන් කිරීමට විපක්ෂයට අවස්ථාව සැලසුණා.“ඔබලා වෙන ප්‍රදේශයකට ගෙන ගොස් දමාවි, උන් හිටි තැන් අහිමිවේවි, මේ ඉඩම් කොම්පැණි කාරයින්ට විකුණාවි, මෙවන් කට කතා කොළඹ පැතිරුණා. මෙවර නාගරික මැතිවරණයේ කොළඹ ප්‍රධාන සටන් පාඨයක් වී තිබෙන්නේ නාගරික වැසියන් තුළ පැල්පත් ඉවත් කරලීමේ ද එම සැකයි.මේ නිසා ඊට පිළිතුරු දීමට රටේ නායකයාටම සිදු වුණා. ජනාධිපති මහින්ද රාජපක්ෂ මහතා රටේ නායකයා විදියටම පසුගියදා කොළඹ ජනතාවට පොරොන්දුවක් දුන්නා. තමන් ජීවත් වන ඔවුන් පරිසරය තුළ ම සනීපාරක්ෂාව සැකසුණු නිවසක් ලබා නොදී ජීවත් වන පැල්පතින් ඉවත් නොකරන බව එම පොරොන්දුවයි. අපි ඒ වත්තෙන් අනෙක් වත්තට කිසි කෙනෙක් යවන්න සූදානම් නැහැ කියන එක මම පැහැදිලිව ම කියනවා. මට ඡන්දය දුන්නත් නැතත් මේ කට්ටිය යවනවා නම් මම එය කෙළින්ම කියනවා. ජනතාවට බොරු කියලා තව එකක් කරන්නේ නැහැ. තමුන්නාන්සේලා යවන්නේ නැහැ. තමුන්නාන්සේලා හොඳ ගෙදරකට යවනවා කියන එක නම් ස්ථිරව වශයෙන් ම මම කියනවා. බොරු ප්‍රචාරවලට රැවටෙන්න එපා.” (ජනාධිපති මහින්ද රාජපක්ෂ 19. 09. 2011 ලංකාදීප) මෙය නගරධිපති අපේක්ෂකයෙකු දෙන පොරොන්දුවට වඩා ප්‍රබලයි. රාජ්‍ය නායකයා පෞද්ගලික කර ගනිමින් මීට ඉහත දී එවන් පොරොන්දුවක් ලබා දී නැහැ. ඒ නිසා කොළඹ ජනතාව ඉලක්ක කර ගනිමින් ජනාධිපතිතුමා මේ ලබා දී තිබෙන පොරොන්දුව ප්‍රබලයි ස්ථිරසාරයි.එසේ ම කොළඹ වෙනස් වීමට හැමෝම කැමැතියි. පැල්පත්වල ජීවත් වන අයත් අකමැති නැහැ. එම වෙනස් වීම තුළ පැල්පත් වෙනස් වීම ද ඇතුළත්. පැල්පත්වාසීන් හැමදාමත් ඒ විදියටම ජීවත් කරලීමේ බලාපොරොත්තුවක් ආණ්ඩුවට නැති බවයි පෙනෙන්නේ. දුඟද හමන කාණු පද්ධති, උතුරා යන වැසිකිලි, එසේ ම පාන්දර සිට පෝලිමේ සිටිය යුතු වැසිකිළි මේ සියල්ල සමඟ මිහිපිට අපායක ජීවත් වීමට කිසිවෙක් කැමැති නැහැ. ඒ නිසා ඒ වෙනසට ජනතාව එකඟයි. මෙතැන් සිට එම ඒ වෙනස සිදු වන්නේ ඔවුන් ජීවත් වන පරිසරයේ මයි.හොඳින් සකස් කරන ලද ක්‍රීඩා පිටියක සෙල්ලම් කරන්න, පිරිසිදු තණ නිල්ලක් දිගේ ඇවිදින්න, නිදහසේ පදික වේදිකාවක් ගමන් කරන්න. පැල්පත්වාසීන් වුවද අකමැති වීමට විදියක් නැහැ. ඊට හේතුව කොළඹ වෙනසේ ආකර්ෂණය ඉහළ පන්තියට පමණක් නොව පහළ අයගේ ආකර්ෂණයටද හේතු වන්නක්. එසේ කල්පනා නොකරන නරුම සිතුවිලි පැල්පත්වාසීන්ට නැහැ.එසේ ම කොළඹ නගර සභාවේ ආදායමෙන් පමණක් කොළඹ දියුණු කරන්නේ බැහැ. නගර සභාවේ ආදායම නගර සභාවේ විදයමට සමානයි. 2010 සම්පූර්ණ ආදායම රු. ද.ල.6769 යි. වියදම 6768 යි. ලැබුණු ආදායම සමානයි වියදමට. මේ ආදායමෙන් නගරයක් දියුණු කරන්න බැරිබව ඕනෑම කෙනෙකුට තේරෙනවා. එසේ නම් මාධ්‍යම රජය පිළිගන්නා හා සහයෝගයෙන් වැඩ කරන කණ්ඩායමක් අවශ්‍යයි.නගර සභා මැතිවරණයකින් රටේ ආණ්ඩු වෙනසක් සිදුවන්නේ නැත්නම් රටේ ජාතික දේශපාලනයට අදාළ කාරණා කතා කරන්නේ නැත්නම් ජනතාව තමන්ගේ පළාත දියුණු කරගත හැකි ඊට රජයේ සහාය ඇති කණ්ඩායමක් තෝරා ගැනීමට පෙළඹෙනවා. එය ස්වභාවිකයි.තම පැල්පත් නිවාසවල වෙනසක් සිදු වන්නේ නම් එය සිදු වන්නේ යහපත් විදියට නම් එම වෙනස තුළ ජීවත් වන ප්‍රදේශයේ හැරයෑමක් ද සිදු නොවන්නේ නම් වෙනතක් බලා ගැනීමට නාගරික ජනයාට හේතුවක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109292</link>
    <topic>මහින්ද චින්තනයදිවි හිමියෙන් සුරකිනවා</topic>
    <author>සනත් ගමගේ ලුනම සමූහ</author>
    <content>හම්බන්තොට නගර සභාව, වසර තිහකට ආසන්න කාලයක් එක්සත් ජාතික පක්‍ෂයේ බලයට නතුව තිබුණි. පසුගිය මැතිවරණයේ දී එක්සත් ජනතා නිදහස් සන්ධානයට එහි ජයග්‍රහණය හිමිවිය. එදා ඒ සඳහා උරදුන් එරාජ් රවීන්ද්‍ර ප්‍රනාන්දු, අද මහ නගර සභාවක් බවට පත් වී ඇති එහි පුරපති ධුරයට ජනතා කැමැත්ත අපේක්‍ෂා කරමින් සිටී. පුරපති ධුරයට පත් වුවහොත්, ඉදිරියේ දී ඉටු කිරීමට අපේක්‍ෂිත වැඩ කටයුතු පිළිබඳ ඔහු සමඟ කළ කතා බහකි මේ.* දේශපාලනයට ඔබ අවතීර්ණ වුණේ කොහොම ද?මං ඉපදුනේ තංගල්ලේ දී. මගේ මාපියන් දෙදෙනාම ගුරුවරු. පුංචි කාලේ ඉඳන්ම දේශපාලන කථාබහ මට ඇහුණා. මගේ ඇඟට එය දැනුණා.මං හම්බන්තොට ප්‍රාථමික විද්‍යාලයෙන් මූලික අධ්‍යාපනය ලැබුවා. ශිෂ්‍යත්ව විභාගයෙන් සමත්වෙලා කොළඹ නාලන්දා විද්‍යාලයේ දී වැඩිදුර අධ්‍යාපනය ලැබුවා.තාත්තා විජේරත්න ප්‍රනාන්දු. හම්බන්තොට දිස්ත්‍රික්කයේ ලංකා ජාතික ගුරු සංගමයේ ලේකම්. අම්මා සාමා එදිරිසූරිය. ප්‍රකට දේශපාලනඥයකු වූ ටෙනිසන් එදිරිසූරිය මගේ අම්මාගේ මල්ලී. දේශපාලන වශයෙන් මගේ ගමනේ ආරම්භය සිදු වුණේ 1984 දී. ශ්‍රී ලංකා මහජන පක්ෂයේ ක්‍රියාකාරිකයකු ලෙස එක්වීම එය වුණා.1965 මැතිවරණයේ දී ඩී. ඒ. රාජපක්‍ෂ මහතාගේ දේශපාලන වේදිකාවේ මගේ තාත්තා ප්‍රධාන කථිකයා බවට පත් වුණා. එජාප ආණ්ඩු කාලේ මගේ පියාට හා මවට දේ්ශපාලන පළිගැනීම් සිදුවුණා. ඒ නිසා අපේ පවුල යම්කිසි පසු බෑමකට පත් වුණා.ඊට පස්සේ කොළඹට පැමිණුනා. දිවංගත විජය කුමාරතුංග මහතා සමග 1984 දී ශ්‍රී ලංකා මහජන පක්‍ෂයට එකතු වී ක්‍රියාකාරීව දේශපාලනය කළා.එදා මහින්ද රාජපක්‍ෂ මැතිතුමා සමඟ කොළඹ සිට කතරගමට පාද යාත්‍රාවේ ගිය ගමනේ දී, ප්‍රධාන නිවේදකයා වශයෙන් මං කටයුතු කළා.විවිධ දේශපාලන හැලහැප්පීම් නිසා, පසුගිය වකවානුව තුළදී විවිධ තීන්දු තීරණ ගන්න මට සිදු වුණා. එහෙත් ඒ කිසිවක්වත් පෞද්ගලික ලාභ අපේක්‍ෂාවෙන් ගත් තීරණ නෙමෙයි.වසර තිහක් එක්සත් ජාතික පක්‍ෂයේ බලය තිබූ හම්බන්තොට නගර සභාව, එකතැන ඇල් මැරුණු නගරයක් බවට පත් වී තිබුණා. යුසුෆ් (රජා) මහත්මා සමඟ බොහෝ පිරිසක් ආණ්ඩු බලය යටතට නගර සභාවේ බලය ලබා දීමට එදා පියවර ගත්තා. අද වනවිට මට ඒ සම්බන්ධයෙන් වගකීමක් පැවරී තිබෙනවා.* මොකක් ද ඒ වගකීම?අපේ රට ආසියාවේ ආශ්චර්යමත්ම රට බවට පත් කිරීමට ජනාධිපතිතුමා සියලුම කටයුතු සිදුකරන විට, එතුමා රටට දායාද කළ හම්බන්තොට දිස්ත්‍රික්කයේ ජනතාවට කෘතගුණ සැලකීමේ අවස්ථාව අපට උදාවී තිබුණා.කථානායක චමල් රාජපක්‍ෂ මහතාගේ තියුණු බුද්ධි මහිමයත්, පාර්ලිමේන්තු මන්ත්‍රී නාමල් රාජ පක්‍ෂ මහතාගේ නව නිර්මාණ ශීලී ජව සම්පන්න ගමනටත් අත්වැලක් වීම මේ මොහොතේ මගේ වගකීම බවට පත්වී තිබෙනවා.මට විශේෂ ප්‍රතිපත්ති ප්‍රකාශන නැහැ. මගේ ප්‍රතිපත්තිය මහින්ද චින්තනය දිවි හිමියෙන් සුරැකීමයි. හම්බන්තොට මහ නගර සභා සීමාව තුළ ජීවත්වන ජනතාවගේ සියලු ම ප්‍රශ්න හා ගැටලුවලට ස්ථිර සාර විසැඳුම් ලබා දීමට හැකියාවක් මට තිබෙනවා. මං නගර සභාවේ ප්‍රධානියා වශයෙන් තේරී පත්වන්නේ මට කිසිවක් ඉටුකර ගැනීමට නොවෙයි. ජනතාවට සේවය කිරීමට යි.* පළමු මහ නගර සභාවේ ප්‍රථම පුරපති වශයෙන් ජනතාව ඔබ පත් කරාවි ද?ඒ සම්බන්ධයෙන් මට පැහැදිලි විශ්වාසයක් තිබෙනවා. හම්බන්තොට නගරයට මං අමුතු කෙනෙක් නොවෙයි. ඒ අයගේ හදවත් තුළ තිබෙන වේදනාව, දුක මං හොඳට අඳුනනවා. මේ වන විට සංවර්ධන ව්‍යාපෘති රාශියක් හම්බන්තොට ප්‍රදේ්ශයේ දියත් කෙරෙමින් පවතිනවා. සාමාන්‍ය ජනතාවගේ ප්‍රායෝගික ගැටලු සම්බන්ධයෙන් මට හොඳ අවබෝධයක් තිබෙන නිසා, ජනතාව හොඳ තීන්දුවක් ගනීවි යැයි මං හිතනවා.* ජනතාව වෙනුවෙන් ඉටු කිරීමට බලාපොරොත්තු වන්නේ මොන වගේ සේවාවක් ද?නගරයේ ප්‍රදේශ කිහිපයකම නිවාස ප්‍රශ්නය තිබෙනවා. ඒ අයට අවශ්‍ය සැලැසුම් සකස් කිරීමේ හැකියාව මට තිබෙනවා. සුනාමි නිවාස ව්‍යාපෘතිවල තිබෙන පොදු අවශ්‍යතා එකිනෙක හොඳින් හඳුනාගෙන, පෞද්ගලිකවම ඒ කෙරෙහි දැනටමත් අවධානය යොමුකර තිබෙනවා. මගේ පෞද්ගලික ධන පරිත්‍යාගයෙන් දැනටමත් ජනතා සහන ව්‍යාපෘති රාශියක් ආරම්භ කර අවසන්.හම්බන්තොට මහ නගර සභා ප්‍රදේශය පුළුල් කිරීමෙන් අනතුරුව පවත්වන පළමු මැතිවරණය වන 2011 මහ නගර සභා මැතිවරණයට ජනතාව තුළ විශාල උනන්දුවක් තිබෙනවා.මහ නගර සභා බල ප්‍රදේශයට, මහින්ද රාජපක්‍ෂ ජාත්‍යන්තර වරාය, ජාත්‍යන්තර සම්මන්ත්‍රණ ශාලාව, අංග සම්පූර්ණ පරිපාලන සංකීර්ණය ඇතුළත් වෙනවා. ඒ සඳහා අවශ්‍ය මාර්ග පද්ධතිය නිසි ලෙස සකස් කෙරෙනවා.මධ්‍යම රජයේ උපරිම සේවයන් සලසන හම්බන්තොට මහ නගර සභා බල ප්‍රදේශයට, මා අතින් සිදුකළ යුත්තේ ජනතාවගේ එදිනදා ගැටලු සම්බන්ධයෙන් සොයා බැලීමයි. එපමණක් නෙමෙයි, පවිත්‍රතාව ඉහළින්ම ඇති නගරයක් බවට පත් කිරීමටත් මා තුළ විශාල උනන්දුවක් තිබෙනවා.මං හැම විටම කතා කර කර ඉන්න කැමැති අයෙක් නෙමෙයි. වැඩ කිරීම මගේ ඉලක්කයයි.පුරපති වීමට ඡන්දය ඉල්ලන්නේ මගේ පවුලේ යහ පැවැත්ම සඳහා නෙවෙයි, මහින්ද චින්තනය දිවි හිමියෙන් සුරැකීමට යි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109293</link>
    <topic>මගේ දේශපාලන දිවියදූෂණයෙන් තොර එකක්</topic>
    <author>සටහන උපනන්ද නන්දිමිත්‍ර</author>
    <content>ඉදිරියේ දී පැවැත්වෙන මැතිවරණයේ දී කොටිකාවත්ත මුල්ලේරියාව ප්‍රාදේශීය සභාව වෙනුවෙන් තරග වදින ප්‍රින්ස් ගුණසේකර මහතා, පුරා වසර 18ක් අපරාජිත මන්ත්‍රීවරයකු ලෙස එම ප්‍රාදේශීය සභාවේ සේවය කර ඇත.ප්‍රාදේශීය සභාවට පත් වුවහොත්, ඉදිරියේ දී කිරීමට අපේක්ෂිත කටයුතු පිළිබඳත්, පවත්නා සැලැසුම් සහ මෙතෙක් ඔහු කර ඇති සේවය පිළිබඳත් ඔහු සමඟ කළ කතා බහකි මේ.* පසුගිය කාලය දෙස හැරී බලනවිට, ප්‍රාදේශීය සභා මන්ත්‍රීවරයකු ලෙස ඔබගේ සේවය පිළිබඳ සෑහීමකට පත්වෙන්න පුළුවන්ද?ප්‍රාදේශීය සභා මත්ත්‍රීවරයකු ලෙස ජනතාවට මම විශාල සේවයක් ඉටු කළා. මගේ බල ප්‍රදේශයේ පවුල් 12600කට පානීය ජල පහසුකම් නෑ. ජල නල තිබුණත්, ජල පීඩනය මදි නිසා දිවා කාලයේ වතුර ලබා ගැනීම අපහසුයි. මේ පිළිබඳ වසර 10ක් පමණ මං සටන් කළා. බලධාරීන්ට කරුණු දැක්වූවා. එහි ප්‍රතිඵලයක් ලෙස ගොතටුව නව නගරයේ යෝධ ජල ටැංකියක් ඉදිවෙමින් පවතිනවා. පුස්තකාලයක්, ප්‍රජා මධ්‍යස්ථාන, ප්‍රජා ශාලා ඉදිකළා. මංමාවත් රාශියක් හැදුවා.* ඔබේ ඉදිරි සංවර්ධන වැඩකටයුතු පිළිබඳ සඳහන් කළොත්?ගොතටුව සුසාන භූමිය වල්වැදී විනාශ වී තිබෙනවා. එහි භූමදාන කටයුතු කරන්න ජනතාව යන්නේ නෑ. ඒ නිසා සුසාන භූමිය ප්‍රයෝජනයට ගතහැකි පරිදි සැකැසීම මගේ බලාපොරොත්තුවක්. දැනට ඒ සඳහා අවශ්‍ය සියලු සැලැසුම් නාගරික සංවර්ධන අධිකාරිය මගින් සකසා අවසන්. ප්‍රාදේශීය සභාවෙන් රුපියල් ලක්ෂ 40ක් වෙන්කර ගත්තා. මැතිවරණයෙන් පසු එහි වැඩ ආරම්භ කරනවා.එයට අමතරව ජංගම පුස්තකාලයක් ආරම්භ කිරීමට මා බලාපොරොත්තු වෙනවා. පුස්තකාල පහසුකම ගම තුළට ගෙනයෑම මගින් බුද්ධිමත් පිරිසක් බිහි කිරීම මගේ අපේක්ෂාවක්.* ඔබේ දේශපාලන හා අධ්‍යාපන පසුබිම පිළිබඳ සඳහන් කළොත්?ගොතටුව මහා විදුහලෙන් හා තර්ස්ටන් විද්‍යාලයෙන් මූලික අධ්‍යාපනය ලබා, කොළඹ විශ්වවිද්‍යාලයෙන් ජනමාධ්‍ය විෂය හදාරා තිබෙනවා. දේශපාලනය ආරම්භ කළේ 1991 දී. 89 භීෂණ කාලයේ ශ්‍රී ලංකා නිදහස් පක්ෂයට බැදිලා, 91 දී අත ලකුණින් ප්‍රාදේශීය සභාවට තරග කළා. 1997 මැතිවරණයේ දී මනාප 5192 ක් ලබාගෙන ඉදිරියට ආවා. මට උප සභාපති තනතුර ලැබිය යුතු වෙලාවේ, හිටපු සංවිධායකවරයෙක් එය වෙනත් කෙනෙකුට ලබා දුන්නා. ඒත් මං ඉවසීමෙන් වැඩ කළා. පක්ෂය හැර ගියේ නෑ. වැරැදි තීරණ ගත්තෙත් නෑ. මට ඡන්දය දුන් ජනතාව වෙනුවෙන් බාධක මධ්‍යයේ වැඩ කරගෙන ගියා.සභා රැස්වීම්වල ජනතාව වෙනුවෙන් කතා කරනවා. සෙවිලි තහඩු වංචාවේ දී මා තහඩුවක් රැගෙන සභා රැස්වීමට ගොස් විරෝධය දැක්වූවා. මගේ දේශපාලන ජීවිතයේ දූෂණ, වංචා චෝදනා නැහැ.ඔබේ අනාගත බලාපොරොත්තු මොනවාද?නවීන තාක්ෂණය මුසුවූ කාර්යක්ෂම පාලනයකට අපේ ප්‍රාදේශීය සභාව යොමු කිරීම මගේ සිහිනයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109294</link>
    <topic>කොළොම්පුර වතු ජනාවාසවලහෙට දවස සුබයි</topic>
    <author>ආචාර්යගාමිනී කාරියවසම්</author>
    <content>දිනය 2010 වසරේ මාර්තු 23, අධිකරණ අමාත්‍යංශ ශ්‍රවණාගාරයෙහි අමාත්‍යංශ ප්‍රගතිය සලකා බැලෙන සාකච්ඡාවකි. අමාත්‍යංශ ලේකම් සුහද ගම්ලත්, බන්ධනාගාර කොමසාරිස් ජනරාල් වී. ආර්. ද සිල්වා මහතා, රජයේ රස පරීක්‍ෂක එල්. ලියනාරච්චි වැනි දෙපාර්තමේන්තු ප්‍රධානින් සහ අමාත්‍යංශය හා ඒ යටතේ වන නිලධාරීන් එම සාකච්ඡාවට සහභාගි වෙමින් සිටියහ. මුලසුන හෙබවූයේ එවකට අධිකරණ අමාත්‍යවරයා ලෙස කටයුතු කළ මිලින්ද මොරගොඩ මහතාය. අමාත්‍යංශය යටතේ වන විවිධ දෙපාර්තමේන්තු අතරින් මෙම සාකච්ඡාවේ දී මිලින්ද මොරගොඩ මැතිතුමාගේ වැඩි අවධානයක් යොමු වූයේ බන්ධනාගාර දෙපාර්තමේන්තුව වෙතය.“දැන් බලන්න බන්ධනාගාර කොමසාරිස් ජනරාල් ඉකුත් වසරේ ප්‍රකාශයට පත් කළ පාලන වාර්තාව. එයින් කියවෙනවා විවිධ අපරාධවලට සම්බන්ධ පුද්ගලයින් 330000ක් සිරගතව දඬුවම් විඳීමින් සිටින බව. එම වාර්තාව වැඩි දුරටත් අධ්‍යයනය කිරීමේදී පැහැදිලි වෙනවා මෙම සමස්ත සිරකරු ප්‍රමාණයෙන් පුද්ගලයින් 15000ක් සිර ගෙදරට ඇවිදින් සිටින්නේ කොළඹ නාගරික බල ප්‍රදේශය තුළින් බව. එවැනි ප්‍රවණතාවක් ඇති වීමට හේතු සාධක ගණනාවක් ඇති බව අප අමතක කරන්න හොඳ නැහැ.”අප කවුරුත් බිළිඳුන් වශයෙන් මෙලොව එළිය දකින්නේ අහිංසක පිරිසුදු පුද්ගලයන් ලෙසිනුයි. එනමුත් එම පුද්ගලයා හැදෙන වැඩෙන පරිසරයේ බලපෑම් මත විවිධ චර්යා ධර්ම රටාවන්ට, ගති පැවතුම්වලට හුරු වෙනවා. හරි හැටි ජීවත්වන්නට නිවහනක් නොමැති වුණාම, අවශ්‍ය සෞඛ්‍ය පහසුකම් නොමැති වුණාම හරිහැටි ආදායමක්, රැකියාවක් නොමැති වුණාම ඔවුන් නිරායාසයෙන්ම සමාජ විරෝධි ක්‍රියාවලට පෙලඹෙනවා. මම අධිකරණ අමාත්‍යංශ නිලධාරීන්ගේ අවධානය යොමු කරන්න කැමැතියි, මේ පිළිබඳව නිසි සමාජ ආර්ථික සමීක්‍ෂණයක් පවත්වා, එවැනි ප්‍රවණතා ඇති වීමට පාදක වන හේතු සාධක මොනවාද යන්න සොයා බැලීමට. හේතු සාධක හඳුනා ගත්විට ඒවාට පිළියම්, ක්‍රමෝපායන් පහසුවෙන්ම ලබා දෙන්න අපට පුළුවන්. මෙම සමීක්‍ෂණ සඳහා බන්ධනාගාර, සමාජසේවා සහ කොළඹ මහ නගර සභාවේ නිලධාරීන් සහභාගි කර ගැනීම ඔබලාට පහසුවක් වේවි.”මා ඉහතින් උපුටා දැක්වුයේ 2010 වසරේ අධිකරණ අමාත්‍යවරයා වශයෙන්, වත්මන් නගරාධිපති අපේක්‍ෂක මිලින්ද මොරගොඩ මහතා අධිකරණ අමාත්‍යංශ ප්‍රගති සමාලෝචන රැස්වීමක දී පළ කළ අදහස් සමුදායකින් බිඳකි. තම අධිකරණ විෂය පථයට ඇතුළත් නොවුවද, කොළඹ නාගරිකයෙහි වතු ජනාවාස ආශි‍්‍රතව ජීවත්වන පීඩිත මිනිසුන් පිළිබඳ සොයා බැලීමට එතුමා තුළ පැවැති මානව භක්තිය මෙමගින් මැනවින් ප්‍රකට කරවයි.අධිකරණ අමාත්‍යංශ කාර්යය මණ්ඩලය තම අමාත්‍යතුමා දුන් පණිවිඩය යථාර්ථයක් බවට පමුණුවාලීමට යුහුසුළු විය. කොළඹ මහ නගර සභාව හා තවත් රාජ්‍ය ආයතන ගණනාවක සම්බන්ධීකරණය ඇතිව, ඉතා කෙටි කාලයක් තුළ කොළඹ නගරයෙහි වතු ආශි‍්‍රත ජනාවාස පිළිබඳව සමීක්‍ෂණයක් පවත්වනු ලැබීය. කොළඹ නාගරිකය තුළ වතු 1614ක් ව්‍යාප්තව පවත්නා බවත්, එහි පිහිටියා වූ අඩුපාඩුකම් සහිත නිවාස 53659 තුළ දරු පවුල් 77612 ක් ජීවත් වන බවත් නිරීක්‍ෂණය විය. වතු ආශි‍්‍රත ජන ජීවිතය කටුක වුවද, ඔවුන් අතර සාධනීය ලක්‍ෂණ ගණනාවක් ද විද්‍යාමාන වන බව සමීක්‍ෂණයෙන් හෙළි විය.* විවිධ ජාතීන්ට අයත්, විවිධ ආගම් අදහන පිරිස් සහජීවනයෙන් ජීවත් වීම, දිවයින පුරා ජාතිවාද කලබල ඇති වූ අවස්ථාවල කොළඹ වතු ජනාවාසවල සුළු ජාතීන්ට හිරිහැර සිදු කිරීම් පිළිබඳ වාර්තා නොමැති වීම මෙයට හොඳම උදාහරණය ලෙස දැක්විය හැක.* ඔවුන් අතර අඬ දබර තිබුණද තම අසල්වැසියෙකුට ලෙඩක් දුකක් කරදරයක් සිදු වූ අවස්්ථාවක එකාමෙන් එක්රොක්වී අවශ්‍ය උදවු උපකාර කිරීමේ පුරුද්ද තිබේ.*වතු ජනතාවාසීන් බොහෝ දෙනෙක් තම අසල්වැසියන් අමතන්නේ අක්කා, නංගි මල්ලි වැනි ඥාතිත්වය, ලෙන්ගතු බව දනවන වදන්වලිනි.* ආගම දහම කෙරෙහි ඔවුන් තුළ භක්තියක් හා විශ්වාසයක් පවතී. වතු ජනතාවාස මැදින් වැටී ඇති පටු පාරවල් අසල ස්ථානගත කර ඇති බුද්ධ ප්‍රතිමා හා කතෝලික මෙන්ම හින්දු ප්‍රතිමා ඒ බැව් සනාථ කරන සාධක ලෙස සැලකිය හැකිය.උපන්දා සිට ඔවුන් ගත කරන කටුක දිවි පෙවෙත, ඕනෑම අභියෝගයකට මුහුණ දිය හැකි වන මානසික හා කායික යෝග්‍යතාවකින් හෙබි මිනිසුන් කොටසක් බවට පත් කර ඇත. වතු ජනාවාසවලින් බැහැරව ජීවත්වන මත්ද්‍රව්‍ය ජාවාරම්කරුවන්, තම නීති විරෝධී ජාවාරම් සඳහා දැඩි සිත් ඇති පෙරකී පිරිස් තෝරා ගැනීමේ වැඩි ප්‍රවණතාවක්ද අපට නිරීක්‍ෂණය විය.වතු ජනාවාසවලින් බැහැර ප්‍රදේශවල ජීවත්වන පාතාල නායකයන් ද තම ශක්තිය තහවුරු කර ගැනීම පිණිස වතු නාවාස තරුණ කොටස් අතකොලු බවට පත් කර ගත් අවස්ථාද අපට අසන්නට ලැබිණ.අධිකරණ අමාත්‍යංශය කොළඹ මහ නගර සභාව හා එක්ව වතු ජනාවාස ආශි‍්‍රතව කළ සමීක්‍ෂණයකදී හෙළි වී ඇති කරුණු පහත දැක්වෙන ලෙස පෙළ ගැස්විය හැකිය.* නිසි පහසුකමක් නොමැති වැස්සට තෙමෙන අඩු පහසුකම් සහිත කුඩා පැල්පත්වල දිවි ගෙවීමට සිදුවීම නිසා ඔවුන් අසහනකාරි ජීවිතයක් ගත කිරීම.* ජලනල හා වැසිකිලි පහසුකම් නොමැති වීම නිසා නිරන්තරයෙන් අසල්වැසින් අතර අඬ දබර ඇති වීම.* දරිද්‍රතාව, මන්දපෝෂණය, අයහපත් පරිසර වටාපිටාව නිසා නිවැසියන් විටින් විට විවිධ රෝගවලට ගොදුරු වීම.වතු ආශි‍්‍රත ජනාවාසවල පොදුවේ දැකිය හැකි මෙම විෂමතා දුරු කර, ඔවුන් අතර සාමය සහජීවනය තහවුරු කර සමාජයට වැඩදායි පිරිසක් බිහි කිරීමට එවකට අධිකරණ අමාත්‍යව සිටි මිලින්ද මොරගොඩ මැතිතුමා විසින් නව ව්‍යාපෘතියක් හඳුන්වා දෙනු ලැබීය. “පුර නැඟුම” එම නව ව්‍යාපෘතියයි.“පුර නැගුම” සංවර්ධන ව්‍යාපෘතිය නාගරික වතු ජනාවාසවල ජන ජීවිතයට බෙහෙවින්ම බලපාන ක්ෂේත්‍රයන් 05ක් මූලික කොට ක්‍රියාත්මක විය.1. භෞතික ගුණාත්මක වැඩි දියුණු කිරීම* නිවාස, මාර්ග, කාණු පද්ධති, ජලය, විදුලිය, වැසිකිළි, ඇළ මාර්ග පවිත්‍ර කිරීම, ක්‍රීඩාංගණ, පුස්තකාල, ප්‍රජා මධ්‍යස්ථාන, ග්‍රාම නිලධාරි කාර්යාල, රුක් රෝපණය, පරිසරය රැක ගැනීම.2. ජන සනීපාරක්‍ෂාව තහවුරු කිරීම.* මදුරු උවදුර පිටු දැකීම – ප්‍රතිශක්තිකාරකයන්* මන්දපෝෂණය දුරලීම - දේශීය හා බටහිර වෛද්‍ය සායන3. ගුණාත්මක හරාත්මක සමාජයක් බිහි කිරීම* ආගමික දිවි පෙවෙතකට ජනතාව තහවුරු කරවීම.* සාරධර්ම වර්ධනය* ජනවාර්ගික සමගිය* සංස්කෘතික ප්‍රබෝධයක් ඇති කිරීම* අපරාධ මර්දනය, මත්ද්‍රව්‍ය, මත් වතුර, භාවිතයට පිටු දැකීම.4. අධ්‍යාපන පහසුකම් හා ක්‍රීඩා පහසුකම් සැලසීම* පොදු විභාග සඳහා සම්මන්ත්‍රණ, ඉංගී‍්‍රසි, දෙමළ, භාෂා පුහුණුව, පරිගණක දැනුම.5. ස්වයංපෝෂිත ආර්ථිකයට පදනමක් දැමීම* මේසන් සහ වඩු පුහුණුව ලද ශ්‍රම බලකායක් බිහි කිරීම.* ගෙවතු වගාව“පුර නැගුම” ව්‍යාපෘතිය අධිකරණ අමාත්‍යංශය සැලසුම් කළද, එය ක්‍රියාත්මක කිරීමේ දී මානව හා භෞතික සම්පත් වලින් පෝෂිත කොළඹ මහ නගර සභාවේ ක්‍රියාකාරී සහාය ලබා ගැනීම අත්‍යවශ්‍ය විය. එවකට අධිකරණ අමාත්‍යවරයා වශයෙන් සිටි මිලින්ද මොරගොඩ මහතාට තම පාලනයෙන් බැහැරව ස්ථාපිත කොළඹ මහ නගර සභාවෙන් “පුර නැගුම” ව්‍යාපෘතිය සාර්ථක කර ගැනීම පිණිස ලැබුණු අනුග්‍රහය ප්‍රමාණවත් නොවූ බවද මෙහිදී විශේෂයෙන් සඳහන් කළ යුතුය.එසේ වුවද “පුර නැගුම” ව්‍යාපෘතිය යටතේ, ඉතා කෙටි කාලයක් තුළ වතු ජනාවාස සහ මහල් නිවාස සංකීර්ණ වෙනුවෙන් සැලකිය යුතු වැඩ කොටසක් ඉටු කරවා දීමට හේ සමත් විය.දිගු කලක් ආක්‍රියව පැවැති කොළඹ මහ නගර සභාව කොළඹ නාගරිකයන් වෙත ඉටු කළ යුතු සේවාව අමතක කර උකටලීයව සිටි අවදියක, මහින්ද රාජපක්‍ෂ මැතිඳුන්ගේ මඟ පෙන්වීම යටතේ, ආරක්‍ෂක ලේකම් ගෝඨාභය රාජපක්‍ෂ මහතා විසින් කොළඹ පුරවරය රම්‍ය නගරයක් කරන්නට මෙතෙක් ඉටු කර ඇති ප්‍රශස්ත සේවය මෙහිදී කෘතවේදීත්වයෙන් යුතුව සිහිපත් කළ යුතුය.කොළඹ නගර සභාව නිදාශිලිව සිටියදී, ආරක්‍ෂක ලේකම්තුමා විසින් කොලොම් පුරය සොදුරු නගරයක් බවට පත් කරන්නට ගත් ප්‍රයත්නයෙහි අසිරිමත් ඵල කොලොම්පුරයට පිවිසෙන සැමගේ නොමද සම්භාවනාවට පාත්‍ර වේ. කොළඹ නගරයේ එම අසිරිය, සුන්දරත්වය අඛණ්ඩව පවත්වා ගෙන යාමේ මූලික වගකීම, එළඹෙන මැතිවරණයේ දී තේරී පත්වන නව පුරපතිවරයා වෙත පැවරෙන අභියෝගාත්මක වගකීමකි. ජනාධිපතිතුමාගේ උපදෙස් මත නාගරිකය තුළ භෞතික සුන්දරත්වය වැඩි දුරටත් වර්ධනය කිරීම පිණිස වතු ජනාවාස 1614 හි මුඩුක්කු, පැල්පත් සිය නිවහන කොට වෙසෙන අසරණ ජනතාව වෙත ඔවුන් දැනට ජීවත්වන ස්්ථානයෙහිම සියලු පහසුකම් සහිත නිවාස ඉදිකර දීමේ මූලික සැලසුමද මේ වන විට සකසා අවසානය.වතු ජනාවාසීන්ගේ ආදායම් තත්ත්වය වර්ධනය සඳහා ද නිසි ක්‍රම වේදයක් ද සැලසිය යුතුය. මිලින්ද මොරගොඩ මහතා අධිකරණ අමාත්‍යව සිටි අවදියේ ඇරැඹු, නාගරිකයේ වතු ජනාවාස සංවර්ධනයට අදාළ පුර නැගුම ව්‍යාපෘතියෙන් ලද අත්දැකීම්, ඍජුව, ප්‍රායෝගිකව යළි ක්‍රියාවට නංවන්න එතුමන්ට නුදුරු දිනෙක දීම අවස්ථාවක් එළඹෙනු නිසැකය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109295</link>
    <topic>මාතර දියුණු කරන්න පැහැදිලි වැඩපිළිවෙළක්අපට තිබෙනවා</topic>
    <author>සාකච්ඡා සටහන හා ඡායාරූපය ජයසිරි පේදුරුආරච්චි ගන්දර සමූහධම්මිකා වෙලේගොඩ</author>
    <content>මෙවර පළාත් පාලන මැතිවරණයේ දී වැඩිම කතාබහට ලක්ව ඇති ඡන්ද සටන කොළඹ මහ නගර සභාව පිළිබඳව වුවත් ඊට නොදෙවැනි සටනක් මාතර මහ නගර සභාව සඳහා ද පවතී. එක්සත් ජාතික පක්ෂය පිල් දෙකකින් තරග කරන අතර ජනතා විමුක්ති පෙරමුණ ද ප්‍රබල ඡන්ද සටනක් අරඹා ඇත.මාතර මහ නගර සභාවේ දේශපාලන වෙනස්කම් රැසක් ඇති වීමත් සමඟ එක්සත් ජනතා නිදහස් සන්ධානය නියෝජනය කරමින් මෙවර මාතර මහ නගර සභාවට කණ්ඩායම් නායකයා ලෙස ඉදිරිපත් ව සිටින්නේ පළාත් පාලන පනත හා නගර සභා නීතිරීති පිළිබඳ හසල අත්දැකීමක් ඇති විනිවිදභාවයෙන් යුතු දකුණේ ප්‍රකට දේශපාලනඥයකු වූ සොසීනු හඳුන්ගේ මහතායි.මෙවර මැතිවරණය සහ මහ නගර සභාව නවීකරණය කිරීම සඳහා ඉදිරිපත් කරන වැඩපිළිවෙළ පිළිබඳ ඔහු සමඟ කරන ලද සාකච්ඡාවකි මේ.* මෙවර පළාත් පාලන මැතිවරණයට පෙර මාතර දේශපාලන කරලියේ වෙනස්කම් රැසක් සිදුවුණා. එවන් තත්ත්වයක් යටතේ කණ්ඩායම් නායකයා ලෙස ඔබට තේරී පත්වීමට පදනම සැකසුණේ කෙසේ ද?මම මාතර ප්‍රාදේශීය සභාව අවස්ථා තුනකදීම රටේ හොඳම ප්‍රාදේශීය සභාව බවට පත් කළේ එහි සභාපතිවරයා ලෙසයි. පසුව දකුණු පළාත් සභා මන්ත්‍රීවරයෙකු ලෙසත් මාතර දිස්ත්‍රික් සංවිධායකවරයකු ලෙසත් කටයුතු කර මාතර ආසනයේ වැඩිම ඡන්ද පසුගිය මැතිවරණ සියල්ලේදීම ලබා ගත්තා. ජනාධිපති මාතර දිස්ත්‍රික් සම්බන්ධීකරණ ලේකම්වරයකු ලෙස සේවය කරමින් තමයි මෙවර කණ්ඩායම් නායකයා ලෙස තරගයට පිවිසුණේ.* මාතර නගර සංවර්ධන වැඩසටහන පිළිබඳ ඔබේ දැක්ම කුමක් ද?ජනාධිපතිතුමා 2010 වසරේ ජනාධිපතිවරණයට මුහුණ දෙන විට ප්‍රතිපත්ති මාලාවක් ඉදිරිපත් කළා. එය මහින්ද චින්තනයේ ඉදිරි දැක්ම වශයෙන් එළිදැක්වුණා. සමාජගත වුණා. එකී ප්‍රතිපත්ති ප්‍රකාශනයේ 18 වන පිටුවේ එතුමා මෙසේ සඳහන් කර තිබෙනවා.‘හම්බන්තොට වරාය නගරයක් ලෙසත්, ගාලු නගරය සංචාරක පුරවරයක් ලෙසත්, මාතර අභිමානයේ නගරය ලෙසත් සංවර්ධනය කරන්නෙමි’ මීට වසර කීපයකට පෙර එතුමා දැකපු එකී දැක් ම යථාර්ථයක් බවට පත් කරන්නට මාතර පුරවැසියන්ට මෙන් ම එකී බල ප්‍රදේශයේ පරිපාලන අධිකාරියටත් වගකීමක් පැවරෙනවා.මාතර මහ නගර සභාව මෙහි පළමුවන හා අවසාන වගකීම දරන්නා. ඒ නිසා මෙවර පැවැත්වෙන මහ නගර සභා මැතිවරණයේ දී ඒ සඳහා පත්කරගනු ලබන පුරවැසියාට වැඩි වගකීමක් ඉටු කරන්නට තිබෙනවා. ඔහුට මේ නගර සභාව හා එකී බල ප්‍රදේශයේ පදිංචි පුරවැසියන් සම්බන්ධ හොඳ අවබෝධයක් තිබිය යුතුයි. පරිපාලන හැකියාවන්, දක්ෂතාවන් තිබිය යුතුයි. එවැනි දක්ෂතා තිබෙන දේශපාලන චරිතයක් නගර සභා පරිපාලනයට පත්කර ගත යුතුයි.* ඔබ සඳහන් කරන කාරණා ප්‍රායෝගිකව ඉටු කරන්නට ඉදිරිපත් කරනු ලබන වැඩපිළිවෙළ කුමක් ද?අපේ කණ්ඩායම වෙනුවෙන් මම ප්‍රතිපත්ති විස්සක් (20) ඉදිරිපත් කරනවා. මෙය ර්‍ථ - 20 ලෙස හඳුන්වනවා. නගරාධිපතිවරයාගෙන් නගරාධිපතිවරයාට වෙනස් නොවන කුමන නගරාධිපතිවරයා බලයට පත්වූවත් ප්‍රතිපත්තියක් වශයෙන් ක්‍රියාත්මක කෙරෙන වැඩසටහනක් ක්‍රියාත්මක කරන්න බලාපොරොත්තු වෙනවා. ඒ සඳහා රුහුණු විශ්වවිද්‍යාලය සම්බන්ධ කර ගනිමින් මාතර නගරයට නොවෙනස් වන මූලික සැලැස්මක් පිළියෙළ කොට ප්‍රතිපත්ති ප්‍රකාශයක් වෙනම ප්‍රකාශයට පත් කරනවා. එය ර්‍ථපධනධඵචත ධට 20 ලෙස හඳුන්වනවා. මෙය එකක් පමණයි. මෙවැනි ප්‍රතිපත්ති විස්සක් (20) තුළින් තමයි කණ්ඩායමක් ලෙස නගරය සංවර්ධනය කරන්න බලාපොරොත්තු වන්නේ.* ඔබ සඳහන් කරන වැඩසටහන් ක්‍රියාත්මක කරන්න මූල්‍ය ප්‍රතිපාදන සොයාගන්නේ කොහොමද?මෙවැනි ආයතනයක වගකීමක් බාරගන්න ඕනෑම දේශපාලන නායකයෙක් ස්වයංව ජීවත් වන්නට, නැගිටින්නට, උත්සාහ දරන ඒ වෙනුවෙන් පෙනී සිටිමින් කටයුතු කරන කෙනෙක් විය යුතුයි. දේශපාලන නායකත්වයේ ආශිර්වාදය හා උපකාරය ලබා ගනිමින් ආදායම් හොයන, ආදායම් උත්පාදන ව්‍යාපෘති අපි ආරම්භ කළ යුතුයි. මේ සඳහා නව ප්‍රවේශයක් මා හඳුනාගෙන තිබෙනවා.* මේ දේවල් ක්‍රියාත්මක කරන්න නම් ඔබ ජයග්‍රහණය කළ යුතුයි. එක්සත් ජාතික පක්ෂයේ හා ජනතා විමුක්ති පෙරමුණේ තරගයත් සම¼ඟ ඔබට ජයග්‍රහණය සහතිකද?අපිට අද එක්සත් ජාතික පක්ෂය සම¼ඟ තරගයක් නැහැ. ප්‍රධාන තරගය තිබෙන්නේ එක්සත් ජාතික පක්ෂ විකල්ප කණ්ඩායම පාරම්පරික එක්සත් ජාතික පාක්ෂිකයන් තරග කරන කණ්ණාඩිය සම¼ඟයි. එයත් ස්වාධීන කණ්ඩායමක්. එනිසා ප්‍රශ්නයක් නැහැ. ජනතා විමුක්ති පෙරමුණ ගැන නම් කථා කරන්න දෙයක් නැහැ. ඔවුන්ට මෙවර එක් මන්ත්‍රීධූරයක්වත් ලබා ගන්න බැහැ.* මෙවර ඡන්ද සටන ජයග්‍රහණය වෙනුවෙන් මඩ ව්‍යාපාරයක් ක්‍රියාත්මක කරන ලෙස එක්සත් ජාතික පක්ෂ නායකයා විසින් මාතර දේශපාලන ප්‍රබලයෙකුට උපදෙස් ලබා දී ඇති බව පුවත්පත්වල දක්නට ලැබුණා. එවැනි දෙයක් ක්‍රියාත්මක වුවහොත් ඊට මුහුණදීම සඳහා සූදානමක් තිබෙනවාද?මඩ නොවෙයි වැලිවලින් ආවත් ඒ ඕනම දෙයකට අපි සූදානම්. එල්ලවන සියලු මඩ එකතුකර ගඩොල් කපා ශක්තිමත් ගොඩනැගිලි ඉදි කරනවා. මඩ ගොඩවල් අරගෙන ආවොත් වඩා හොඳයි. අපිට ඒවා ගොඩවල් ගසා හොඳ නගර සභාවක් තැනිය හැකියි.* මාතර මිලිටරි පාලනයක් ක්‍රියාත්මක වන බවට විපක්ෂයෙන් චෝදනාවක් තිබෙනවා.අමූලික බොරුවක්. මාතර සිටින එක්සත් ජාතික පක්ෂ බලවතා තමයි ඔය චෝදනාව ඉදිරිපත් කරන්නේ. පසුගිය යුද්ධය පැවති සමයේ ජයග්‍රහණයට ඔන්න, මෙන්න කියා තිබිය දී එය ඉවසා සිටිය නොහැකිව යම් යම් ප්‍රකාශ හරහා උඩගෙඩි දුන්නා. මේවා නගරයේ සිදුවන සංවර්ධනය බලා සිටින්නට නොහැකිව කරණ ප්‍රකාශයි. ඊයේ අප දුටු නගරය නොවෙයි අද දකින්නේ ඉතිං, එය බලා සිටිනු නොහැකිව කරන ප්‍රකාශ වැඩි ගණනකට ගතයුතු නැහැ.* නගර සභා පනත පිළිබඳ නිවැරදි අවබෝධයක් නොතිබීම නිසා පසුගිය නගර සභා පාලකයින් ක්‍රියාකළ ආකාරය පිළිබඳ චෝදනා තිබෙනවා. පනත පිළිබඳ හසල දැනුමක් තිබෙන ඔබ පුරපති ලෙස පත්වුවහොත් එම නොදැනුවත්කම නැති කරන්න ගන්නා ක්‍රියාමාර්ග මොනවාද?මම පළමු සභාවාරයේදීම කියන්නේ පනතේ වගන්ති ටික හොඳින් ඉගෙන ගන්නා ලෙසයි. පුරපති ඉවත් කිරීමේ ක්‍රියාව අරඹන ලෙස දන්වා සිටිනවා. පනත කියවා එය ක්‍රියාත්මක කරන්න උත්සාහ කරන විට නොදැනුවත්කම වෙනුවට දැනුවත්කම ලැබෙනවා. එවිට ඉබේම නිවැරදි ලෙස සභාව ක්‍රියාත්මක වේවි.* තරුණයන් වෙනුවෙන් විශේෂ වැඩසටහනක් ක්‍රියාත්මක කරන්න සැලසුමක් තිබෙන බව ආරංචියි. ඒ ගැන යමක් පැවසුවොත්ඒ ගැන සඳහන් කළ යුතුමයි. අ.පො.ස. (සා.පෙළ), උසස් පෙළ හා උපාධිය සමත් දරුවන් සඳහා රැකියා බැංකුවක් ඇති කර පෞද්ගලික අංශයේ ව්‍යාපාරිකයින් හා සාකච්ඡා කර රැකියා ලබාදෙන්න විධිමත් වැඩපිළිවෙළක් සකසනවා. එමෙන් ම වැඩිහිටියන්ට හා ළමයින්ට ක්‍රියාත්මකවන බස්රථ සේවාවක් ද ඇති කරන්න විධිමත් සැලසුමක් සකස් කරන්න බලාපොරොත්තු වෙනවා. අපේ ප්‍රතිපත්ති අනුව දින 20 වැඩසටහන ප්‍රමුඛයි.* දින 20 වැඩසටහන ලෙස අදහස් කළේ කුමක් ද?අපි බලයට පත් වූ විගස දින 20ක සංවර්ධන වැඩසටහනක් ක්‍රියාත්මක කරනවා. ඒ කාලය තුළ නගර සභාවේ ස්ථිර නොකළ සේවකයන් ගැන සොයා බලා ස්ථිර කිරීමේ වැඩසටහනක් ක්‍රියාත්මක කරනවා. හදිසි ආපදාවකදී වහා ක්‍රියාත්මක වීම සඳහා ප්‍රජාසේවා කණ්ඩායමක් සකසනවා.මාතර පළාත් පාලන ආයතනවලට පූර්වාදර්ශයක් දෙන ආයතනයක් බවට මාතර මහ නගර සභාව පත් කිරීම මගේ අපේක්ෂාවයි. අකාර්යක්ෂමතාවයෙන් තොර පිරිසුදු නගරයක් තැනීම අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109296</link>
    <topic>පුරපතිකමඅභියෝගයක් නෙමෙයි</topic>
    <author>දුමින්ද ගුරුගේ අනුර ප්‍රේමලාල්</author>
    <content>මෙවර පළාත් පාලන මැතිවරණයේ දී ශ්‍රී ජයවර්ධනපුර කෝට්ටේ නගර සභාවට එක්සත් ජනතා නිදහස් සන්ධානයෙන් ඉදිරිපත් වී සිටින නීතිඥ මධුර විතානගේ මහතා තමන්ගේ දේශපාලන භූමිකාව සහ ඉදිරියේ දී තමන් ජයග්‍රහණය කළොත් නගර සභාව වෙනුවෙන් කරන මෙහෙවර පිළිබඳ අදහස් දක්වා සිටියේ මෙසේ ය.* නීතිඥවරයෙකු හා ප්‍රචාරක ආයතන කිහිපයක කටයුතු කරමින් වෘත්තීන් කිහිපයක නියැලෙන ඔබ, දේශපාලනයට පැමිණීමට අදහස් කළේ ඇයි?අපේ රටේ මේ වන විට දේශපාලනය හා දේශපාලකයන් පිළිබඳ ඍණාත්මක මතයක් තමයි ගොඩනැගී තිබෙන්නේ. ඇයි මේ ජරා දේශපාලනයට ඔයා යන්නේ කියලා මගේ හිත මිත්‍රයන් බොහෝ දෙනෙක් ඇහුවා.මේ අදහස තමයි දේශපාලනය පිළිබඳ ජනතා මතය වෙලා තියෙන්නෙ. යහපත් හා බුද්ධිමත් දේශපාලකයින් අතර, මේ සමාජයට නුසුදුසු අයත් ඉන්නවා. ඒ නිසා තමයි මේ වගේ මත ගොඩනැගී තියෙන්නේ. පවත්නා දේශපාලන සංස්කෘතිය වෙනස් කළ යුතුයි කියන අදහස මගේ සිතේ රැව් දුන්නා. ඒ නිසා ම දේශපාලනයට පැමිණීමට මා තීරණය කළා.මේ දේශපාලන සංස්කෘතිය වෙනස් කරලා, වෘත්තිකයන්, බුද්ධිමතුන් මේ දේශපාලන කරළියට හඳුන්වා දෙන්න ජනාධිපතිතුමාට පවා අවශ්‍යව තිබෙනවා. ඒක සිදුවිය යුතු දෙයක්. සිදු කළ යුතු දෙයක්.* මේ අභියෝගය ජය ගැනීමට ඔබ මේ වන විට ක්‍රියාකර තිබෙන්නෙ කොහොමද?එජාපය හඳුන්වාදුන් මේ ජරා දේශපාලන සංස්කෘතිය අවසන් කිරීම සඳහා මගේ මැතිවරණ ව්‍යාපාරය තුළ මත්පැන්, දුම්වැටි, පෝස්ටර්, ඉටිකොළ සැරසිලි වැනි බොහෝමයක් අනර්ථකාරී දේ අතහැර දමා තිබෙනවා.* පවත්නා මනාප මැතිවරණ ක්‍රමය වත්මන් හා දේශපාලන සංස්කෘතිය බිහිවීමට හේතුවක් යැයි ඔබ සිතනවාද?මේ මැතිවරණ ක්‍රමය නිසා වෘත්තිකයන්ට, යම් මතවාදයක් ප්‍රකාශ කළ හැකි අයට ඡන්දයකට ඉදිරිපත් වෙන්න බැහැ. ඒ වගේ ම ජනතාව පුරුදුව සිටින්නේ පොරොන්දු දේශපාලනයයි.වැදගත් දේශපාලන මතවාදයක් සඳහා පෙනී සිටින අයකු පැමිණියාම, ජනතාව ඉලන්නේ ඒ අයගේ පොඩි පොඩි අඩුපාඩු සපුරාදෙන්න කියලයි.මේ ක්‍රමයේ අඩුපාඩු නිසා සුදු පුතා, කළු පුතා, චණ්ඩි පුතා වැනි කළු චරිත තමයි මැතිවරණවලට එන්නේ.මේ වන විටත් මගේ ගමනට විශාල බාධා එල්ල වෙමින් තිබෙනවා. මේ කාර්යය හරියට උඩුගංබලා පීනනවා වගේ වැඩක්.මැතිවරණ කටයුතුවලට මං සතපහක්වත් වියදම් කරන්නේ නැහැ. මගේ හිත මිත්‍රයින් තමයි මැතිවරණ ව්‍යාපාරයට වියදම් කරන්නේ.* යහපත් දේශපාලන සංස්කෘතියක් බිහි කිරීමට ජනමාධ්‍ය මගින් කෙරෙන කාර්යභාරය ප්‍රමාණවත් ද?යම් කාර්යභාරයක් ඉටු කළත්, එය ප්‍රමාණවත් නැහැ. ඒ නිසා ජනමාධ්‍ය මේ පිළිබඳ පුළුල් කතිකාවතක් ආරම්භ කළ යුතුයි. ඒ මගින් ජනතාව දැනුම්වත් කළ යුතු වෙනවා.* ඔබට ශ්‍රී ජයවර්ධනපුර කෝට්ටේ නගර සභාවේ පුරපතිකම ලැබුණොත්, නගර සභාවේ සංවර්ධන කටයුතු සඳහා ඔබේ මැදිහත්වීම සිදුවන්නේ කුමන ආකාරයට ද?පුරපතිකම මට අභියෝගයක් නෙමෙයි. රුපියල් විසිපන්දහකින් පාරක් හදලා, රුපියල් ලක්ෂයක් වියදම් කරලා නාම පුවරු ඉදිකරන දේශපාලන ප්‍රතිරූප ගොඩනගාගන්න මට අවශ්‍ය නැහැ. මේ මුදල් ජනතාවගේ මුදල්. ඒ වෙනුවෙන් නිසි සේවාවක් සපයන්න ඕනෑ. සෑම ගණුදෙනුවකම විනිවිද බව ආරක්ෂා කළ යුතුයි. ජනතාවට අවශ්‍ය තොරතුරු සේවා කඩිනමින් ලබා දිය යුතුයි. අද වන විට කාලය කියන දෙය අතිශයින් ම වැදගත්. සංවර්ධනයට මාවත සකස් වෙන්නේ ඒ ආකාරයටයි.අපි ගොඩනැගිලි හා මාර්ග ඉදි කරලා විශාල සංවර්ධන ව්‍යාපෘති සිදුකෙරුවත් ඊට සරිලන පරිදි මානව සම්පත සංවර්ධන කළේ නැත්නම් පලක් ලැබෙන්නේ නෑ. අද සාහිත්‍ය කලාව, කියවීමේ පුරුද්ද අපෙන් ක්‍රම ක්‍රමයෙන් ඈත් වෙනවා. මේවා නැතිව රටක් සංවර්ධනය කරන්න බැහැ. දියුණු තාක්ෂණය වගේ ම සාහිත්‍ය කලාවත් රටේ සංවර්ධනයට අවශ්‍යයි. දරුවන්ගේ පුස්තකාල හා වෘත්තීය පුහුණු කටයුතු පහසුකම් දියුණු කළ යුතුයි.* ඔබ මෑතකදී ශ්‍රී ජයවර්ධනපුර කෝට්ටේ සිදු කල විශේෂ සමීක්ෂණයේ ප්‍රතිඵල මොනවද?අක්‍රමවත් ලෙස ඉඩම් ගොඩකිරීම ඉතා කඩිනමින් ම නැවැත්විය යුතුයි. ජනතාවට අවශ්‍ය දේ වෙනුවට මන්ත්‍රීවරුන්ට අවශ්‍ය දේ කෙරෙන, අක්‍රමවත් සංවර්ධන රටාව නැවැත්වීමට ජනසභා පිහිටුවා, ජනතාවට අවශ්‍ය සංවර්ධන වැඩසටහන් ආරම්භ කළ යුතු වෙනවා.අලංකාර නගරයක් කොළඹ නිර්මාණය වෙනවිට සොඳුරු කෝට්ටේ නිර්මාණය කිරීමේ පාලම අපි සකස් කරන්න බලාපොරොත්තු වෙනවා. ජලය, විදුලිය, ඇතුළු ජනතාවට දෛනිකව අවශ්‍ය සියලු දේ, ඉතාම කඩිනමින්, පහසුවෙන් ලබාගන්න පුළුවන්. ශ්‍රී ජයවර්ධනපුර කෝට්ටේ නගර සභාව සැමට සමානව සලකන, යහපත් අයුරින් කාගේත් කතා බහට ලක්වන පළාත් පාලන ආයතනයක් ලෙසට පත්කිරීමට දැඩි අධිෂ්ඨානයෙන් ඉන්නවා. ඊට පුළුල් ජනතා සහයක් ලැබේ යැයි මා බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>29</day>
    </date>
    <link>http://www.dinamina.lk/2011/09/29/_art.asp?fn=f1109297</link>
    <topic>ආසියාවේ පැරැණිම නගර සභාව</topic>
    <author>සිිරිපාල ගිම්තොට බස්නාහිර පළාත් සභාවේ හා කොළඹ මහ නගර සභාවේ හිටපු මන්ත්‍රී</author>
    <content>2012 ඔක්තෝබර් 08 දින කොළඹ මහා නගර සභාවේ මැතිවරණය පැවැත්වීමට දින නියම කර ඒ සඳහා සියලුම දේශපාලන පක්‍ෂ හා ස්වාධීන කණ්ඩායම්වලින් තරග කරන අපේක්ෂකයෝ කඩිමුඩියේ සූදානම් වෙමින් සිටිති. කොළඹ නගර සභාවේ ඉතිහාසය පිළිබඳවත් ඊට ඉදිරිපත් වී ඇති තරුණ ආධුනික අපේක්‍ෂකයින්ට හා කොලොම්පුර බදු ගෙවන ජනතාවගේ දැනැගැනීම උදෙසා මෙම සටහන ඉදිරිපත් කරමි.ආසියාවේ පැරණිම නගර සභාව වන කොළඹ මහා නගර සභාව දෙවැනි වන්නේ පාර්ලිමේන්තුවට පමණි. බස්නාහිර පළාත් සභාව යටතේ පැවැතිය ද ජනතාවගේ පොදු පහසුකම් හා ජනතා ප්‍රශ්න සම්බන්ධයෙන් සෘජුවම කොළඹ නගර සභාව මුල් වන හෙයින් ද තවද බිම් මට්ටමේ සිට ජනතාව හා සමීප සම්බන්ධතා ඇත්තේ ද නගර සභා මන්ත්‍රීන් සමඟවීම මින් විශේෂයි. ප්‍රධාන වාණිජ මධ්‍යස්ථානය - ආර්ථික පරිපාලන කේන්ද්‍රස්ථානය වන කොළඹ සුවිශේෂි වැදගත් ස්ථානයකි.නගර සභා ආරම්භයේ සිට බ්‍රිතාන්‍ය පාර්ලිමේන්තු අණ පණත් තුළින් පාලනය වුණු නගර සභාව 1865 අංක 17 දරණ ආඥාපනතින් පළමු නගර සභාවට නාගරික මන්ත්‍රීවරු පත්කර 1866 ජනවාරි 16 දින එහි මංගල රැස්වීම පවත්වා ඇත. එහි ප්‍රථම සභාපති ලෙස පත්කළ මන්ත්‍රී සී. පී. ලෙයාඩ් මහතාද, ලේකම් ලෙස සැම්වෙල් ග්‍රෙනියර් මහතා පත්කරගෙන ඇත. කොළඹ නගර සභාවට නගරාධිපතිවරයෙකු පත්කර ඇත්තේ 1939 දීය. එසේ පත්වූ මුල්ම ලාංකික නගරාධිපති වූයේ දොස්තර රත්න ජෝති සරවනමුත්තු මහතාය. දේශපාලන පක්‍ෂ යටතේ මන්ත්‍රීවරුන් පත්කර ඇත්තේ ද එතුමා නගරාධිපතිව සිටි වකවානුවේය. ඒ අනුව මැතිවරණ කොට්ඨාස 37 වෙනුවෙන් 1950 වසරේ නගර සභා මැතිවරණය පවත්වා ඇත. පසුව ඡන්ද කොට්ඨාස 47 දක්වා පුළුල් කර ඇත.දැනට පිටකොටුවේ කෙලින් වීදියේ ඇති වෙළඳ මධ්‍යස්ථාන ගොඩනැඟිල්ල ආරම්භයේ සභා රැස්වීම තැබූ ඓතිහාසික ස්ථානයකි.විහාර මහාදේවී උද්‍යානයේ (වික්ටෝරිය පාක්) බුදුරුව ඉදිරිපිට අමෙරිකාවේ ධවල මන්දිරය මෙන් දිස්වන කොළඹ මහ නගර සභා ගොඩනැඟිල්ල 1928 අගෝස්තු මස 08 දින විවෘත කර ඇත. කොළඹ මහ නගර සභාව තම දේශපාලන තක්ෂිලාව නැතහොත් දේශපාලන අයන්න කියා එහි දේශපාලනය තුළින් මෙරට ජාතික දේශපාලන නායකයින් බොහෝ දෙනෙක් බිහි කර ඇත. ඉන් හිටපු අග්‍රාමාත්‍ය එස්. ඩබ්ලිව්. ආර්. ඩී. බණ්ඩාරණායක ප්‍රථම විධායක ජනාධිපති ජේ. ආර්. ජයවර්ධන ජනාධිපති, ආර්. ප්‍රේමදාස සුවිශේෂී වන අතර, නගරාධිපතිවරු වශයෙන් පාර්ලිමේන්තුවේ ඉහළ තනතුරු හෙබ වූ කම්කරු නායක ඒ. ඊ. ගුණසිංහ, ආචාර්ය එන්. එම්. පෙරේරා, වී. ඒ. සුගතදාස, එම්. එච්. මොහොමඩ් විල්සන් පෙරේරා, ඒ. එච්. එම්. ෆවුසි ජබිර්, ඒ. කාදර්, බී. සිරිසේන කුරේ, හුසේන් මොහොමඩ් රත්නසිරි රාජපක්‍ෂ, කේ. ගනේෂලිංගම්, කරු ජයසුරිය හා ඕමාර් කාමින් යන මැතිතුමන්ලා නගරාධිපති ධුරය දරා ඇති අතර දොස්තර ඩැනියස්ටර් ද සිල්වා (දඩි බිඩි) එම්. ජී. මැන්දිස්, විවියන් ගුණවර්ධන ද කොළඹ මහ නගර සභාවෙන් අප රටට දායාද කළ ශ්‍රේෂ්ඨ ජනනායකයින් ය.තවද 1952 ජනවාරි 17 දින කොළඹ මහ නගර සභාවේ නාගරික කොමසාරිස්වරයෙකු ලෙස කටයුතු කළ විලියම් ගොපල්ලව ශ්‍රී ලංකාවේ අග්‍රාණ්ඩුකාර ධුරයටත් ප්‍රථම ජනාධිපති ධුරයටත් පත්වීම කොළඹ නගර සභා ඉතිහාසයට එක්වූ සුවිශේෂි සිදුවීමක් ලෙස සටහන් වී ඇත. කොළඹ නගර සභා බල ප්‍රදේශය තුළ ස්ථිර පදිංචි ජනතාව ලක්‍ෂ පහලොවට (15,00000) ආසන්නව ඇත. ඊට අමතරව රැකියාව හා වෙනත් අවස්ථා උදෙසා දිනපතා කොළඹ නගරයට 600000කට අධික ජනතාවක් පැමිණෙති. තවද රථ වාහන තද බදය බෙහෙවින් බලපා ඇත. එසේම කොළඹ ජනගහනයෙන් හරි අඩක් පමණ වෙසෙනුයේ වතු ආශි‍්‍රතව අඩු පහසුකම් වලින් ගහන මුඩුක්කු , පැල්පත් කුඩා නිවාස හා පැරණි අබලන් තට්ටු නිවාසවලය. මේ ජනතාවගේ දැවෙන ප්‍රශ්න ගැන මැතිවරණ කාලයට කාගේත් කතා බහට ලක් වේ.සිංහල, දෙමළ, මුස්ලිම්, මැලේ, බර්ගර්, බෝරා යන ජන පදනමකින් සමන්විත වන අතර මේ සියලු දෙනාග්ම වාස භූමිය නගරයයි. නිවාස, සෞඛ්‍ය, ජලය, විදුලිය, වැසිකිළි හා මල නාලිකා පද්ධති , කුණු කසළ හා අපවිත්‍ර ජලය ගලායන කානු හා මරණාධාර පුණ්‍යාධාර, මහලු නිවාස, ළදරු නිවාස, මැහුම් මධ්‍යස්ථාන, ක්‍රීඩා භූමි, ප්‍රජා ශාලා, මංගල ශාලා, ආයුර්වේද හා බටහිර බෙහෙත් ශාලා, මාතෘ නිවාස, ගිනි නිවන අංශය, නාගරික උසාවිය, සුසාන භූමි, එළු ගව ඌරු ඝාතනාගාර,, මහජන පුස්තකාලය හා ජංගම පුස්තකාල, නිවාස සැලසුම්, පිටකොටුවේ මැනිං මාකට් හා සුපර් මාකට්, පදික වෙළඳ සල් යනාදිය මහ නගර සභාව තුළින් ජනතාවට සැපයෙන සේවාවලින් ප්‍රධාන තැන්ලා සැලකියයුතු වේ. මේ සියල්ල සඳහා උසස් නිළධාරියාගේ පටන් අන්තිම කසළ ශෝධකයා දක්වා දොළොස් දාහක (12,000) පමණ සේවක සංඛ්‍යාවකගෙන් සමන්විත වන අතර, විශාල සේවක සංඛ්‍යාවක අඩුවක් ද ඇති බැව් දැනගන්නට ඇත.බී. සිරිසේන කුරේ නගරාධිපති තුමාගේ කාලයේදී විධිමත් කාර්යක්‍ෂම සේවයක් ජනතාවට ලබාදීම උදෙසා කොළඹ නගරයේ ඡන්ද කොට්ඨාස 47 ආවරණය වන පරිදි ප්‍රාදේශීය කාර්යාල (06) ක් ඇතිකරන ලදී. නගර සභාවේ ප්‍රධාන කාර්යාලයෙන් සිදුවිය යුතු මහජන සේවාව ප්‍රාදේශීය මට්ටමින් විමධ්‍යගත කිරීම තුළින් ජනතාවට පහසු හා කඩිනම් සේවාවක් කිරීමට හැකිවිය.දීර්ඝ කාලයක සිට පැවත එන සේවාවලින් සමහරක් වර්තමානයේ ජනගහනය හා සසඳන කල විශාල වශයෙන් වෙනසක් අවශ්‍යව ඇත. විශේෂයෙන් මල නාලිකා පද්ධතිය මීට අවුරුදු ගණනාවකට පෙර පැවැති නිවාස සඳහා උපයෝගි වුවද දැනට ඇති නිවාස වැඩි වුනද මල නාලිකා පද්ධතියේ වැඩිවීමක් හෝ අළුත්වීමක් සිදුවී නැත. එබැවින් මල නාලිකා වීදි දිගේ උතුරා යනු නිතර දක්නට ලැබෙන සුලභ දර්ශනයකි. කැළිකසළ බැහැර කිරීම ද කොළඹ නගරයේ දක්නට ලැබෙන විශාල ප්‍රශ්නයකි. මේ සඳහා විදේශ රටවල ක්‍රියාත්මක වන නව ක්‍රමවේදයන් භාවිත කරන්නේ නම් මැනවි.අවුරුදු ගණනාවකට ප්‍රථම වතුවල ජනතාවගේ සහභාගීත්වයෙන් ප්‍රජා සංවර්ධන සමිති පිහිටුවා වතුවල ජනතාවගේ සෞඛ්‍ය ගැටලු විසඳීමට හැකිවිය. සෞඛ්‍ය සේවක සේවිකාවන් දිනපතා වතුවලට පැමිණ දරුවන්ගේ සායන පැවැත්වීම ළදරු පෝෂණය සඳහා ත්‍රිපෝෂ ලබාදීම, මසකට වරක් චිත්‍රපටි මගින් ජනතාව දැනුවත් කිරීම සිදු කරන ලදී. ඒ කාලයේ ඩෙංගු මදුරුවන් ගැන අප අසා නැත.අඩු ආදායම්ලාභී දුප්පත් ජනතාව වෙත දෙනු ලබන සුළු පුණ්‍යාධාර මුදල වර්තමානයේ ආර්ථිකයට ඔරොත්තු නොදෙන බැවින් එය වැඩිකළ යුතුව ඇත. එසේම පුණ්‍යාධාර ලබන අයකුගේ මරණයක දී දෙනු ලබන මරණාධාර මුදලද වැඩිකළ යුතුව ඇත.පාපන්දු - මල්ලව පොර හා ඇතැම් කී‍්‍රඩා වලින් නගර සභා ක්‍රීඩා සමාජ වලින් බිහිවුන ක්‍රීඩකයන් ජාතික කණ්ඩායමට පවා ක්‍රීඩා කළහ. වර්තමානයේ එය දකින්න නැත. සිංහල ආරයුර්වේද බෙහෙත් ශාලා වැසී යන තත්ත්වයට පත්ව ඇත. නගර සභාවට අයත් සිංහල බෙහෙත් නිෂ්පාදනාගාරය මීට වඩා වැඩි දියුණු කළ යුතුව ඇත.එසේම කුණු කසළ බැහැර කරන සේවකයින්ට හා නගර සභා නිරීක්‍ෂණකයින් ඇතුළු සුළු සේවකයින්ගේ ජීවන තත්ත්වය උසස් කිරීමට මීට වඩා හොඳ ක්‍රමවත් වැඩ පිළිවෙළක් සකස් කළ යුතුව ඇත.ඒ තුළින් කාර්යක්ෂම සේවයක් ලබාගත හැකිය. අබලන්ව ඇති දෙමටගොඩ ගවඝාතනාගාරය හා එළු, ඌරු ඝාතනාගාර ඉන් ඉවත්කර ඒ සඳහා වෙන්වී ඇති විශාල භූමියේ යෝධ නිවාස සංකීර්ණයක් ඉදි කිරීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109301</link>
    <topic>ජ’පුර රෝහලේ පරිපාලන අර්බුදයක්</topic>
    <author>සන්ධ්‍යා කරුණාරත්න</author>
    <content>ශ්‍රී ජයවර්ධනපුර මහ රෝහලේ පරිපාලන අර්බුදයක් නිසා හෙට (01 දා) සිට සියලුම පෞද්ගලික වෛද්‍ය සායන හා ශල්‍යකර්ම නතර කිරීමට රෝහලේ වෛද්‍යවරු තීරණය කර ඇත.රෝහලේ අධ්‍යක්ෂ මණ්ඩලයේ සාමාජිකයන් අතර පවතින මේ ගැටලුවට විසඳුමක් හැකි ඉක්මණින් ලබාදීමට බලධාරින් කටයුතු කරන්නේ නම් පෞද්ගලික වෛද්‍ය සායන හා ශල්‍යකර්ම බලාපොරොත්තු වන රෝගීන්ට මුහුණ දීමට සිදු වන ගැටලුවෙන් ඔවුන් මුදා ගැනීමට හැකි වන බව රෝහල් ආරංචි මාර්ග පවසයි.සෞඛ්‍ය ඇමැති මෛත්‍රීපාල සිරිසේන මහතා සමඟ කළ සාකච්ඡාවේදී මේ ගැටලුවට සතියක් ඇතුළත විසඳුමක් ලබාදෙන බවට පොරොන්දු වී ඇති බවද එහි ආරංචි මාර්ග ප්‍රකාශ කරයි.රෝහලේ පෞද්ගලික වෛද්‍ය සායන හා ශල්‍යකර්ම නතර කිරීම නිසා දිනකට රුපියල් ලක්ෂ පහත් දහයත් අතර මුදලක් රෝහලට අහිමි වන බවද රෝහලේ වෛද්‍යවරු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109302</link>
    <topic>කොකා කෝලා ලක්ෂ එකහමාරක දඩ කයි</topic>
    <author>අනුරාධපුර මධ්‍යම විශේෂ සහ පණ්ඩුක සමරසේකර</author>
    <content>දිවයිනේ ප්‍රසිද්ධ සිසිල් බීම සමාගමක් වන ‘කොකා කෝලා’ බෙවරේජ් සමාගමට රුපියල් එක්ලක්ෂ පනස් දහසක (1,50,000) දඩ මුදලක් ගෙවන ලෙස කැබිතිගොල්ලෑව දිසා විනිසුරු හා මහේස්ත්‍රාත් තිළිණ ගමගේ මහතා නියෝග කළේය.අදාළ සමාගම විසින් වැලිඔය, පදවිය ප්‍රදේශයේ බෙදාහැරි මේ සිසිල් බීමවල නිෂ්පාදිත දිනය, කල් ඉකුත්වීමේ දිනය හා කාණ්ඩ අංකය සඳහන් නොමැති බවට වැලිඔය මහජන සෞඛ්‍ය පරීක්ෂක ටී. වාසල මහතා ගොනුකළ පැමිණිල්ලකට අනුව විභාග වූ නඩුවකදී අදාළ චෝදනාවන් තුනට සමාගම වරදකරු බවට නිගමනය කළ දිසා විනිසුරුතුමන් එක් චෝදනාවකට රුපියල් (50,000) බැගින් චෝදනා තුනට රුපියල් (1,50,000) දඩයක් නියම කළේය.සිසිල් බීම නිෂ්පාදනය කර බෙදාහල බියගම තේක්කවත්ත කොකාකෝලා බෙවරේජ් සමාගම වෙනුවෙන් ජ්‍යෙෂ්ඨ නීතිඥ මහේෂ් කොටුවැල්ල මහතා පෙනී සිටි අතර වැලිඔය මහජන සෞඛ්‍ය පරීක්ෂක පී. වාසල මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109303</link>
    <topic>සයුර හෙට සිට</topic>
    <author>බුද්ධිකා ඉඹුලාන</author>
    <content>ලොව ප්‍රථම ධීවර ගුවන්විදුලිය වන ‘සයුර’ හෙට (01) සිට නව මුහුණුවරකින් ධීවර ජනතාව වෙත විකාශය වන බව ධීවර හා ජලජ සම්පත් සංවර්ධන අමාත්‍යාංශය කියයි.‘සයුර’ රේඩියෝව ධීවර හා ජලජ සම්පත් අමාත්‍යාංශයේ අනුග්‍රහයෙන් දිනපතා රාත්‍රී 12.00 සිට අලුයම 4.00 දක්වා ශ්‍රී ලංකා ගුවන් විදුලි සංස්ථාවේ තරංග මාලා 92.2 FM/87.6FM/91.2FM/95.0FM/102.6FM සහ 94.4FM ඔස්සේ විකාශය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109304</link>
    <topic>ලේක්හවුස් සභාපති ඊ නිව්ස් ආයතනයෙන් මිලියන දාහක් වන්දි ඉල්ලයි</topic>
    <author>රෝෂන් තුෂාර</author>
    <content>අසත්‍ය සහ ද්වේෂසහගත තොරතුරු ප්‍රචාරය කිරීමෙන් සිදුවූ කීර්තිහානියට වන්දි ලෙස රුපියල් මිලියන දාහක් දින 14 ක් ඇතුළත ගෙවන්නැයි ඉල්ලා ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ලංකා ඊ නිවුස් ආයතනයට පෙරේදා (28) එන්තරවාසි දෙකක් යැවීය.රාජගිරිය, රාජගිරිය පාරේ අංක 11/1 ස්ථානයේ පිහිටි ඊ නිවුස් කාර්යාලයට එහි අධිපති ප්‍රධාන කර්තෘ ඩී. පී. සඳරුවන් සේනාධීර මහතාට සහ ප්‍රවෘත්ති කර්තෘ බෙනට් රූපසිංහ මහතාට මේ එන්තරවාසි යවා ඇත. ශ්‍රී ලංකාවේ මාධ්‍ය ක්ෂේත්‍රයට පුවත්පත් කලාවට සේවයක් කරන බන්දුල පද්මකුමාර මහතා ගේ නම සඳහන් කරමින් පසුගිය ජුනි 24 සහ ජූලි 08 දෙදින ප්‍රසිද්ධ කළ ප්‍රවෘත්ති මුළුමනින්ම අසත්‍ය හා ද්වේෂ සහගත ප්‍රචාරයක් බවත් ඊට රුපියල් මිලියන පන්සීය බැගින් වන්දි ගෙවන ලෙසත් සඳහන් කරමින් නීතීඥ කේ. එම්. කුමුදු ගුණවර්ධන මහත්මිය මේ එන්තරවාසි යවා තිබේ.සිය සේවාදායක බන්දුල පද්මකුමාර මහතාට කර ඇති අගතිය වෙනුවෙන් දින 14 ක් ඇතුළත වන්දි නොගෙවන්නේ නම් අධිකරණය ඉදිරියේ නඩු පවරන බවටද එම එන්තරවාසි දෙකෙහි සඳහන් වේ.දසක කිහිපයක් තිස්සේ ජනප්‍රිය විශේෂාංග ප්‍රකාශන රාශියක් ආරම්භ කොට ඇති පද්මකුමාර මහතා ‘ලක්බිම’ ඉරිදා සංග්‍රහයේ ආරම්භක කර්තෘ වරයායි.නිදහස් මාධ්‍ය ව්‍යාපාරයේ ආරම්භක සාමාජිකයකු ලෙස කටයුතු කර ඇති ඒ මහතා ශ්‍රී ලංකා කර්තෘවරුන්ගේ සංසදයේ පුරෝගාමියකු ලෙස කටයුතු කරමින් වසර දෙකක් එහි ලේකම් ධූරයද හෙබවීය.පද්මකුමාර මහතා වසර අටක් තිස්සේ ප්‍රේක්ෂකයන් අතර වඩාත් ජනප්‍රිය ‘මුල් පිටුව‘ හා ‘ලෝක සිතියම’ රූපවාහිනි වැඩසටහන ඉදිරිපත් කරයි.මේ අතර ලේක්හවුස් ආයතනය විසින් ලංකා ඊ නිවුස් ආයතනයට එරෙහිව පවරා ඇති අපහාස නඩුවක් ද අධිකරණය ඉදිරියේ විභාග වෙමින් පවතී. මේ නඩුවේ පැමිණිල්ලේ නීතිඥ වරයා ලෙස කටයුතු කරන්නේ නීතිඥ චන්දන ලියනපටබැඳි මහතා ය. විත්තිකරු වෙනුවෙන් නීතිඥ ඉන්ද්‍රා ලද්දුවහෙට්ටි මහතා පෙනී සිටියි.කෝටි දහයක අලාභයක් ගෙවන ලෙස ඉල්ලා ඇති නඩුව දෙසැම්බර් 12 වැනිදා විභාගයට ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109305</link>
    <topic>එළවළු-පලතුරු රට යවා දස ලක්‍ෂ 685ක ආදායමක්</topic>
    <author>සමන්මලී ප්‍රියශාන්ති සහ නුවන් කොඩිකාර</author>
    <content>එළවළු හා පලතුරු අපනයනයෙන් ඉකුත් 2010 වසරේ දී රුපියල් දසලක්‍ෂ 685ක ආදායමක් උපයා තිබේ.එළවළු හා පලතුරු අපනයන කර්මාන්තය වසර 30ක් පමණ පැරණි වන අතර 1977 දී ඉන් ලැබූ ලාභය රුපියල් මිලියන 6කි.ඉදිරි දෙවර්ෂයේ දී එළවළු හා පලතුරු අපනයනය දෙගුණ කිරීමට සැලසුම් කර ඇතැයි කෘෂිකර්ම ඇමැති මහින්ද යාපා අබේවර්ධන මහතා පැවැසීය.හෙතෙම මේ බව ප්‍රකාශ කළේ එළවළු හා පලතුරු අපනයනකරුවන්ගේ හා සැකැසුම්කරුවන්ගේ 30 වැනි වාර්ෂික සමුළුවට සහභාගි වෙමිනි. කොළඹ ටාජ් සමුද්‍ර හෝටලයේ දී පැවැති මේ සමුළුවේදී අබේවර්ධන මහතා ප්‍රකාශ කළේ එළවළු හා පලතුරු අපනයන මෙරට ගොවීන් දිරිමත් කිරීමටත් ග්‍රාමීය ආර්ථිකය වර්ධනය කිරීමටත් ප්‍රයෝජනවත් වී ඇති බවයි.රජයේ ආහාර නිෂ්පාදන වැඩපිළිවෙළ නිසා මේ වන විට මේ රටේ එළවළු හා පළතුරු අතිරික්තයක් තිබෙන බව පැවැසූ ඇමැතිවරයා මේ නිසා එළවළු හා පලතුරු අපනයනය වර්ධනය කළ යුතු බවත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109306</link>
    <topic>ජාතික ලොතරැයි මණ්ඩලයේ මාස 7ක ආදායම දසලක්ෂ 5713යි</topic>
    <author>මහින්ද අලුත්ගෙදර</author>
    <content>පසුගිය මාස 7ක කාලයේදී සමස්ත පිරිවැටුම රුපියල් මිලියන 5713.13 දක්වා ඉහළ නංවා ගැනීමට හැකි වී තිබෙන බව ජාතික ලොතරැයි මණ්ඩලය පවසයි.මේ වසරේ ජනවාරි මාසයේ සිට ජූලි මාසය දක්වා කාලය තුළ මේ අගය වාර්තා වී තිබෙන අතර පසුගිය වසරේ එම කාලයේදී පිරිවැටුම රුපියල් මිලියන 4856.18ක් වූ බවත්, එය සියයට 17.6ක වර්ධනයක් බවත් ජාතික ලොතරැයි මණ්ඩලයේ සාමාන්‍යාධිකාරී එම්.එෆ් කරුණාරත්න මහතා පවසයි. පසුගිය වසරේ මුල් මාස හත තුළ රුපියල් මිලියන 641.44ක දායකත්වයක් රජයේ ඒකාබද්ධ අරමුදල වෙත ලබා දුන් ජාතික ලොතරැයි මණ්ඩලය මේ වසරේ එම කාලය තුළ රුපියල් මිලියන 752.70ක දායකත්වයක් ලබාදී තිබෙන බවද ඒ මහතා පෙන්වා දෙයි.ඊට අමතරව පසුගිය වසරේ මුල් මාස 7 තුළ රාජ්‍ය ආදායම සඳහා දායකත්වය රුපියල් මිලියන 999.00ක් වූ බවත් ඒ සඳහා මේ වසරේ එම කාලයේදී දායකත්වය රුපියල් මිලියන 1143.00ක් බවත් සාමාන්‍යාධිකාරීවරයා සඳහන් කරයි. ජාතික ලොතරැයි මණ්ඩලයේ සභාපති චමින්ද අතුළුවගේ මහතා සහ අධ්‍යක්ෂ මණ්ඩලයේ කැපවීම මත පසුගිය වසරේ ලැබූ ලාභය වන රුපියල් මිලියන 49.63ක අගය මේ වසරේ එම කාලයේදී රුපියල් මිලියන 174.92 ක් දක්වා ඉහළ නංවා ගැනීමට හැකිවී තිබෙන බවද හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109307</link>
    <topic>වල් අලි පහරින් දරුවන් දෙදෙනකුට බරපතළයි</topic>
    <author>සීගිරිය විශේෂ</author>
    <content>අලුයම ගමට කඩා වැදුණ වන අලියකු බැලීමට ගිය දරුවන් දෙදෙනෙකුට එම අලියා පහරදී තුවාල ලබා රෝහල් ගත කර ඇත.විල්ගමුව බෝගහවැව ගම්මානයට ඊයේ (28) අලුයම 6.30 ට පමණ වන අලි දෙදෙනකු පැමිණ ඇති බව ගම්මුන් දැක ඇත. අලියා බැලීම සඳහා එකම පවුලේ දරුවන් දෙදෙනකු නිවස පිටුපසට දිවයද්දී අලියා පහරදී ඇත.තුවාල ලැබූ අවුරුදු 5 සහ 14 ක් වයසැති දරුවන් දෙදෙනා හඳුන්ගමුව රෝහලට ඇතුළත් කිරීමෙන් පසු බරපතළ තත්ත්වයේ ඇති බැවින් මහියංගණය රෝහලට ඇතුළත් කර ඇතැයි පොලිසිය කියයි.ගම්වැදි සිටින අලින් දෙදෙනා පලවා හැරීම සඳහා වනජීවී නිලධාරීන් හා පොලිසිය එක්ව මෙහෙයුමක් දියත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n1109309</link>
    <topic>අනුරපුර විදුලි උපකරණ අලෙවි සලක ගින්නක්</topic>
    <author>අනුරාධපුර මධ්‍යම විශේෂ -, අශෝක සේනාරත්න, අනුරාධපුර සමූහ</author>
    <content>අනුරාධපුර කඩ පනහ ප්‍රදේශයේ පවත්වාගෙන ගිය ප්‍රසිද්ධ විදුලි උපකරණ අලෙවි හලක ඊයේ (29) උදෑසන ඇති වූ ගින්නකින් එම ආයතනයේ තිබූ කෝටි ගණනක භාණ්ඩවලට හා එම ගොඩනැගිල්ලට බරපතළ හානි සිදුවූ අතර සිදුවීමට ගිය මහා විනාශයක් වළකා ගැනීමට අනුරාධපුර පොලිසිය හා ගිනි නිවන ඒකකයන්ට හැකි විය.ඊයේ (29) උදෑසන 6.30 ට පමණ ආයතනය තුළ ගින්න හටගෙන ඇති අතර යාබඳ පුවත්පත් වෙළෙඳසැලේ හිමිකරු දුමාරයක් නැගෙන අයුරු දැක වහාම ඒ පිළිබඳ අදාළ අංශයන්ට දන්වා ඇත. වහාම ක්‍රියාත්මක වූ අනුරාධපුර පොලිසිය එම ස්ථානයට පැමිණ ගින්න නිවා දැමීමට අවශ්‍ය කටයුතු කළ අතර විදුලිය බල මණ්ඩලය පැමිණ සියලු කඩ සාප්පුවල විදුලිය විසන්ධි කර දැමුවේ ය.අනුරාධපුර මහ නගර සභාවේ හා ශ්‍රී ලංකා ගුවන් හමුදාවේ ගිනි නිවන ඒකක ආයතනයේ දෙපසින් ගොස් වීදුරු කඩා බිඳ දමා ගින්න මැඩ පැවැත්වීමට කටයුතු කළ අතර ප්‍රදේශවාසීහුද ඊට විශාල සහයක් දැක්වූහ. ආයතනයට පැන ගින්නෙන් හානි නොවූ භාණ්ඩ පිටතට ගැනීමට ඔවුහු විශාල සහයක් දැක්වූහ.වෙළෙඳ ආයතනයේ මහල් දෙකෙහි ගින්න මැඩ පැවැත්වීමට ගිනි නිවන ඒකකවලට පැය දෙකකට ආසන්න කාලයක් ගතවිය.අනෙක් වෙළෙඳසල්වලට ගින්නෙන් කිසිදු හානියක් සිදු නොවිණි. ආයතනයේ සිදුවූ විදුලිය කාන්දු වීමකින් මෙම අනතුර සිදුවන්නට ඇති බවට පොලිසිය සැක කරයි. අනුරාධපුර මූලස්ථාන පොලිසිය සිද්ධිය සම්බන්ධයෙන් වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n11093010</link>
    <topic>සිසුන් ඇතුළත් කර ගන්නේ විශ්වවිද්‍යාල ප්‍රතිපාදන කොමිසමේ නීතිරීති වලට අනුකූලව පමණයි</topic>
    <author>රක්ෂණ ශ්‍රියන්ත</author>
    <content>මාලඹේ පෞද්ගලික වෛද්‍ය විද්‍යාලය වෙත පැමිණ ආයතනය පිළිබඳ හදාරා ප්‍රකාශ කරන්නැයිද අසත්‍ය ප්‍රකාශ නොකර වෛද්‍ය උපාධිය ලබා ගැනීම සඳහා විදෙස් ගත වන සිසුන්ගෙන් වාර්ෂිකව අපේ රටට අහිමිවන විශාල මුදල් ප්‍රමාණය වැළැක්වීමට පියවර ගන්නැයිද මාලඹේ පෞද්ගලික වෛද්‍ය විද්‍යාලයේ අධ්‍යක්ෂක වෛද්‍ය සමීර සේනාරත්න මහතා පවසයි. මේ වෛද්‍ය විද්‍යාලය සඳහා සිසුන් ඇතුළත් කර ගත්තේ විශ්වවිද්‍යාල ප්‍රතිපාදන කොමිෂන් සභාවේ නීති රීතින්ට අනුකූලව බවද අධ්‍යක්ෂවරයා අවධාරණය කළේය. අධ්‍යක්ෂකවරයා එසේ පැවසුවේ පසුගියදා (27) බත්තරමුල්ල වෝටර්ස් ඒජ් පැවති විශේෂ මාධ්‍ය හමුවකදීය.වැඩිදුරටත් අදහස් දැක්වූ වෛද්‍ය සමීර සේනාරත්න මහතා මෙසේද පැවසීය.රුසියාවේ ප්‍රමුඛ පෙළේ වෛද්‍ය විද්‍යාලයක් වන නිශ්නි නොව්ගෝරඩ් රාජ්‍ය වෛද්‍ය විද්‍යාලය මේ කටයුත්තේ දී අප සමඟ එක්වී කටයුතු කරනවා. මෙහි නිර්මාතෘ වෛද්‍ය නෙවිල් ප්‍රනාන්දු මහතායි. ඔහුගේ පෞද්ගලික වියදමින් රුපියල් මිලියන අටසීයක් වියදම් කර සියලුම අති නවීන පහසුකම් සහිතව වෛද්‍ය විද්‍යාලය ඉදි කර ඇත.මාලඹේ පෞද්ගලික වෛද්‍ය විද්‍යාලයේ ජීව රසායන අංශයේ ජ්‍යෙෂ්ඨ කථිකාචාර්ය කීර්ති අත්තනායක, පීඨාධිපති මහාචාර්ය සිරිමෙවන් වෛද්‍යසේකර යන මහත්වරුන් සමග එහි උසස් නිලධාරීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n11093011</link>
    <topic>2016 වන විට මෙරට තොරතුරු තාක්ෂණ සාක්ෂරතාව 75% දක්වා ඉහළට</topic>
    <author/>
    <content>නව ජයග්‍රහණ අත්කරගැනීමට නම් ග්‍රාමීයව ව්‍යාප්තව සිටින දරුවන්ට ද නිපුණතා දියුණු කළ හැකි සම්පත් ව්‍යාප්ත කළයුතු බව අධ්‍යාපන ඇමැති බන්දුල ගුණවර්ධන මහතා පවසයි. අමැතිවරයා මේ බව කියාසිටියේ, පසුගියදා (21) පාසල් තොරතුරු හා සන්නිවේදන තාක්ෂණ ශූරයෝ තරගාවලියේ ජයග්‍රාහකයන්ට ත්‍යාග ප්‍රදානය සඳහා ශ්‍රී ලංකා පදනම් ආයතනයේ දී පැවැති උත්සවයට සහභාගි වෙමිනි.එදා තොරතුරු හා තාක්ෂණ දැනුම අතින් පහළ මට්ටමක සිටි ශ්‍රී ලංකාව, වත්මන් ජනපතිතුමන්ගේ නායකත්වය යටතේ අද තොරතුරු තාක්ෂණ සාක්ෂරතාව ඉහළ අගයක් ඇති රටක් බවට පත්කරලීමට කටයුතු කර ඇති බව ද ඇමැතිවරයා මෙහි දී කියා සිටියේය.මෙරට පවතින සාක්ෂරතා මට්ටම ජාත්‍යන්තර ඇගයීමට ලක්ව ඇති බවත්, 2016 වනවිට දැනුම කේන්ද්‍රිය සංවර්ධනය සඳහා තොරතුරු තාක්ෂණ සාක්ෂරතාව ද 75% කට වඩා ඉහළ නැංවීමට මහින්ද චින්තන ඉදිරි දැක්මේ නිශ්චිත ඉලක්කයක් ඇති බවත් ඇමැතිවරයා සඳහන් කළේය.මෙරට සෑම දරුවකුම රටට සම්පතක් බැවින් ඔවුන්ට අවශ්‍ය සම්පත් ලබා දෙමින් දරුවන් හෙට ලොව ජයගත හැකි පිරිසක් කළ යුතු අතර ඒ සඳහා රජය ක්‍රියාත්මක කර ඇති පාසල් දහස සංවර්ධනය කිරීමේ වැඩසටහන ඉවහල් වනු ඇත.අපේක්ෂිත අරමුණු ලඟාකර ගැනීමට භෞතික සම්පත් පමණක් ප්‍රමාණවත් නොමැති බවත් අවශ්‍ය කරන ගුරුවරුන් ද ලබා දීමට අමාත්‍යාංශය මේවනවිටත් වැඩසටහන් ආරම්භ කර ඇති බවත් ඇමැතිවරයා පැවසීය.එමෙන්ම දේශපාලන අරමුණුවලින් තොරව වරප්‍රසාද නොමැති ජනතාවට රටගැන සිතා සම්පත් ලබාදිය යුතුබවත් ඇමැතිවරයා මෙහිදී වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=n11093012</link>
    <topic>නව මගී සේවා අවසර පත්‍ර පිළිබඳව අමාත්‍යාංශ ලේකම්ගෙන් සභාපතිවරුන්ට උපදෙස්</topic>
    <author>ශීලා උඩුවර</author>
    <content>ඒකාබද්ධ කාලසටහන සකස් කිරීමේ ක්‍රමය යටතේ අන්තර් පළාත් හා පළාත් පෞද්ගලික බස්රථවලට නව මගී සේවා අවසර පත්‍ර ලබාදීමේ ක්‍රමවේදය පිළිබඳව ප්‍රවාහන අමාත්‍යාංශයේ ලේකම් වික්ටර් සමරවීර මහතා ජාතික ගමනා ගමන කොමිෂන් සභාවේ සභාපතිවරයාට මාර්ගස්ථ මගී ප්‍රවාහන අධිකාරියේ සභාපතිවරුනට හා පළාත් ප්‍රධාන ලේකම් වරුනට උපදෙස් දී තිබේ.ඒකාබද්ධ කාලසටහන සකස් කිරීම සඳහා පළාත් මට්ටමින් ස්ථාපිත කර ඇති විශේෂ කමිටුවේ එකඟතාවය ලබාගැනීම, මෙම එකඟතාව ලබාදීමේදී සකස් කෙරෙන ඒකාබද්ධ කාලසටහන් සඳහා මොනම ක්‍රමයකින් හෝ මෙම තීරණ අභියෝගයක් නොවිය යුතු බවත් එම ලිපිය මගින් දන්වා සිටී. කමිටුව මගින් එකඟතාවයක් ලබාදීමේදී අදාළ මාර්ගය සඳහා එවැනි මාර්ග බලපත්‍ර ලබාදීමේදී අවශ්‍යතාවය සැලකිල්ලට ගෙන විද්‍යානුකූල අධ්‍යයනයකින් පමණක් එය සිදුකෙරෙන බවට වගබලා ගත යුතු බවද ලේකම්වරයා දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=r1109301</link>
    <topic>මහ ඔය-පොල්ලේබැද්ද පාර වහලා...</topic>
    <author>මහඔය විශේෂ – ඇල්. එච්. චන්ද්‍රරත්න</author>
    <content>රඹකැන් ඔය ජලාශ වැඩබිම දක්වා යාමට ඇති සැපයුම් මාර්ගය මෙන්ම පොල්ලේබැද්ද නිල්ලබ ග්‍රාම සේවා වසම් දෙකේ ගම්මානවලට යාමට ඇති මහඔය පොල්ලේබැද්ද මාර්ගයේ අබලන් යකඩ පාලම අලුත්වැඩියා කිරීම සඳහා මාස කිහිපයකට පෙර මාර්ගය වසා දමන ලදී.වසා දමන ලද මාර්ගය වෙනුවට මහඔය හරහා නියං සමයේ ඉදිකරන ලද විකල්ප මාර්ගය මේ වන විට ජලයෙන් යට වෙමින් පවතී.පසුගිය සතියේ ඇතිවූ වර්ෂාවත් සමඟ මහ ඔයේ ජල මට්ටම අඩි තුනක් පමණ වූ අතර විකල්ප මාර්ගය හරහා ජලය ගැලීම නිසා දින කිහිපයක් ම පාසල් සිසුන්ට පාසල් යාමට ද නොහැකි විය. දිනපතා මෙම මාර්ගය ඔස්සේ ගමන් කරන දහස් ගණනක් ගම්වැසියනට මේ තත්ත්වය යටතේ මහත් දුෂ්කරතාවනට මුහුණ පෑමට සිදු විය.අඩි තුනක් පමණ පාර ජලයෙන් යටවී තිබුණ අවස්ථාවක මහඔය නගර කරා ගිය ගම්වැසියන් දෙදෙනෙක් වතුරට වැටී දිවි බේරා ගෙන ඇත්තේ අවට සිටිය පිරිසකගේ උපකාරයෙනි.ජල පහරට ඇද වැටී තම මුදල් පසුම්බිය ද ජාතික හැදුනුම්පත ද වතුරට බිලිවූ නිල්ලබ බංගලායායේ පදිංචි ආර්. එම්. සෝමපාල මේ පිළිබඳ අදහස් දක්වමින්, මම ගෙදර ඉඳලා මහඔය නගරයට යන්ට ආවේ පොලිසියෙන් උදේ 9.00 එන්ට කියලා තිබුණ හින්දයි’ මගේ සාක්කුවේ ජාතික හැඳුනුම්පත යි රු. 6000 ක සල්ලියි තිබුණා. අනිත් අය ගිය නිසා මාත් ගියා. යන කොට විකල්ප පාර හදන්ට දාලා තිබුණ කෝසු දෙකක් අතරේ උඩින් අතුරලා තිබුණ ගලක් ගැලවිලා වළක් හැදිලා තිබුණ තැනක දීත් මාව වතුරට වැටුණා. පහළට ගසාගෙන ගියා.ඔය වේල්ලේ හිටිය දෙන්නෙක් පැනලා මාව ගොඩට ගත්තා. මගේ සාක්කුවේ තිබුණ සල්ලි ටිකයි හැඳුනුම් පතයි වතුරේ ගිහින්. දැන් හැඳුනුම්පත ගන්ට පැමිණිල්ලක් දාන්ට ග්‍රාම සේවක සහතිකයක් ගේන්ට ආයෙමත් යනවා. මාසයක් ජීවත් වෙන්ට තිබුණ සල්ලි ටිකත් වතුරේ ගියා යැයි කීවේ ය.දෙනෝ දාහක් ගමන් කරන මාර්ගයක් වසා දමා විකල්ප මාර්ගයක් ඉදිකිරීමේ දී එය අනතුරුදායක තත්ත්වයෙන් තොරව ඉදිකිරීමටත් කඩිනමින් මාර්ගයේ ඉදිකිරීම් අවසන් කිරීමටත් වගබලා ගත යුතු වුවද අදාළ කොන්ත්‍රාත්කරුවන් වගකීමෙන් තොරව කටයුතු කිරීම නිසා ජනතාවට මේ අන්දමට විවිධ දුෂ්කරතාවලට මුහුණ දීමට සිදුවීම කනගාටුදායක කරුණකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=r1109302</link>
    <topic>පාදුක්ක-වග අනවසර වඩු මඩු ලී ගබඩා රැසක් වටලා සැකකරුවන් 5ක් අත්අඩංගුවට</topic>
    <author>හංවැල්ල සමූහ ධර්මසිරි විජේරත්න</author>
    <content>වග අඩවි වන නිලධාරි බලප්‍රදේශයේ අනවසරයෙන් පවත්වාගෙන ගිය වඩුමඩු සහ බලපත්‍ර දීර්ඝ නොකරන ලද දැව වෙළෙඳ සල් වටලා සැකකරුවන් පස් දෙනකු සමග රුපියල් 1,21,512.72ක් වටිනා දැව තොගයක් අත්අඩංගුවට ගැනීමට වන සංරක්‍ෂණ දෙපාර්තමේන්තුවේ නිලධාරීන්ට හැකිවී ඇත.අධිකරණයට ඉදිරිපත් කරන ලද සැකකරුවන්ට රුපියල් 50,000ක දඩ මුදලක් ගෙවීමට නියම කළ අවිස්සාවේල්ල මහේස්ත්‍රාත් බන්දුල ගුණරත්න මහතා දැව තොගය හා අනිකුත් නඩු භාණ්ඩ රාජසන්තක කිරීමට නියෝග කෙළේය.වග අඩවි වන නිලධාරි එම්.එම්. යූ. පී. යාලේගම අතිරේක අඩවි වන නිලධාරි පී. ඒ. පී. ඒ. පෙරේරා සහ බීට්ටු වන නිලධාරි කේ. ඒ. ඩී. එස්. චÁද්‍රසිරි මහත්වරු වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=r1109303</link>
    <topic>විනෝද චාරිකාව ගිය වාහනය අනතුරට පත්වී බිරියගේ හිසට බරපතළ හානි සිදුවී තිබුණා</topic>
    <author>හෝමාගම සමූහ - ආනන්ද ප්‍රේමතිලක</author>
    <content>“ බිරියගේ හිසේ වම් පැත්තට බරපතළ හානි සිදුවී මොළයේ කොටස් පිටතට පැමිණ තිබෙනවා දැක්කා “ යැයි රිය අනතුරකින් මිය ගිය බිරියගේ මරණ පරීක්‍ෂණයේදී සාක්කි දෙමින් සැමියා පැවැසීය.විනෝද චාරිකාවක් සඳහා ගමන්ගත් බස්රථයක් හා මගී ප්‍රවාහන බස්රථයක් පනාගොඩ යුද හමුදා පන්සල අසලදී එකිනෙක ගැටීමෙන් මේ අනතුර සිදුවී ඇත.අනතුරින් මියගොස් ඇත්තේ අංක 224, හිරිපිටිය පන්නිපිටිය ලිපිනයේ පතිරගේ අනෝමා දමයන්ති (30) නමැති දෙදරු මවකි.බටහිර හේවාගම් කෝරළයේ හදිසි මරණ පරීක්‍ෂක සාම විනිසුරු බි. එච්. කේ. චින්තක උදයකුමාර මහතා හෝමාගම මූලික රෝහලේදී මේ පිළිබඳ මරණ පරීක්‍ෂණය පැවැත්වීය.හෝමාගම පොලීසියේ පො.කො. 78787 ශි‍්‍රයාංග මහතාගේ මෙහෙයවීම යටතේ සාක්කි දුන් සැමියා වන ගමඅච්චි විතානගේ සරත් මහතා මෙසේද කීය.අප විවාහ වී අවු. 22ක් පමණ වෙනවා. අවුරුදු 13ක හා 3 ක දූවරු දෙන්නෙක් ඉන්නවා. 18දා අලුයම 2.30ට පමණ අවදිවී අප දෙදෙනා කෑම බීම සකස් කළා. නුවර දළදා මාළිගාව ඇතුළු විනෝද ගමනක් යාම සඳහා හිතවත් පිරිසක් සමග බිරියත්, දූලා දෙන්නාත් පොළේ අයියාගේ කඩය අසලට ඇරලූවා. බස් රථය ආරම්භ වුණේ එම ස්ථානයෙන්. මා ආපසු නිවෙසට පැමිණ සිටින විට පෙ.ව. 6.00ට පමණ නෑනා වන වජිරා පැමිණ කීවා බිරියට කරදරයක් වී ඇති බව, ඒ අනුව බස් රථය අනතුරකට ලක්වී බිරිය මියගොස් ඇති බව අයියා අනුරගෙන් දැනගත්තා. පෙ.ව. 9.00 පමණ හෝමාගම රෝහලේ දී බිරිදගේ මළ සිරුර හඳුනාගත්තා. ඇගේ හිසේ වම් පැත්තට බරපතළ හනි සිදුවී මෝළයේ කොටස් පිටතට පැමිණ තිබුණා. මේ මරණය ගැන සැකයක් නැහැ.වෛද්‍ය සුධීර සිරිවර්ධන මහතාගේ පශ්චාත් මරණ පරීක්‍ෂණ වාර්තාව අනුවත් ඉදිරිපත් වූ සාක්කි අනුවත් මෙය මාර්ග බස්රථ අනතුරකින් හිස්කබලට හා මොළය අභ්‍යන්තරයට සිදුවූ බරපතළ හානි සහ අභ්‍යන්තර රුධිර වහනය මත වූ හදිසි මරණයක් බවට මරණ පරීක්‍ෂකවරයා නිගමනය කළේය. එසේම අදාළ බස්රථ දෙකේ රියැදුරන් අධිකරණය වෙත ඉදිරිපත් කරන ලෙස ද මරණ පරීක්‍ෂකවරයා පොලීසියට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=r1109304</link>
    <topic>පානදුර ගල්ගොඩ කැලේ ඉඩම් නඩුවේ වග උත්තරකරුවෝ හැත්තෑ දෙදෙනා නිදහස්</topic>
    <author>පානදුර සමූහ කපිල සෝමරත්න</author>
    <content>පානදුර බටහිර මාලමුල්ලේ ගල්ගොඩ කැලේ නැමැති ඉඩමේ සන්තකය ලබාගැනීම සඳහා අනවසර පදිංචිකරුවන්ට එරෙහිව පානදුර ප්‍රාදේශීය ලේකම් චම්පා පෙරේරා මහත්මිය විසින් දෝෂ සහිත දිවුරුම් ප්‍රකාශයක් සමඟ අධිකරණයේ පවරා තිබූ නඩු 72ක් ඉල්ලා අස්කර ගැනීමට පානදුර අතිරේක දිසා විනිසුරු සහ මහේස්ත්‍රාත් ආර්. එස්. ඒ. දිසානායක මහතා අවසර දෙමින් නඩුවේ වගඋත්තරකරුවන් 72 ම නිදහස් කරන ලදී.මෙම නඩුවට ප්‍රාදේශීය ලේකම්වරිය ගොනු කර ඇති දිවුරුම් ප්‍රකාශ දෝෂ සහිත නිසා නඩු කටයුතු ඉදිරියට ගෙන යා නොහැකි බව වගඋත්තරකරුවන් වෙනුවෙන් අධිකරණය හමුවේ කරුණු දැක්වූ නීතිඥවරු නීති තර්ක ඉදිරිපත් කරමින් සඳහන් කළහ.ප්‍රාදේශීය ලේකම්වරිය විසින් මෙම නඩු 72 අධිකරණය හමුවේ ගොනු කර තිබුණේ රජයට අයත් පානදුර බටහිර මාලමුල්ලේ පිහිටි ගල්ගොඩ කැලේ නැමැති ඉඩමේ අනවසරයෙන් පදිංචි වී සිටින පවුල් 72ක් ඉවත්කර ඉඩමේ සන්තකය ලබා ගැනීමටය.එසේ ඉවත් කරන පවුල් සඳහා විකල්ප ස්ථාන ලබාදිය හැකි බව ද ඇය අධිකරණයෙන් කරන ලද ඉල්ලීමේ සඳහන් කර තිබුණි.මෙම නඩු 22. 09. 11 දින අධිකරණය හමුවේ කැඳවූ විට වග උත්තරකරුවන් සියලු දෙනාම පෙනී සිටියහ. පානදුර ප්‍රාදේශීය ලේකම්වරිය පෙනී නොසිටියාය.ඇය වෙනුවෙන් අධිකරණයට කරුණු දැක්වූයේ බස්නාහිර පළාත් සභාවේ අපද්‍රව්‍ය කළමනාකරණ අධිකාරියේ නීතිඥවරියක් සහ ජ්‍යෙෂ්ඨ නිලධාරියෙකි.වගඋත්තරකරුවන් වෙනුවෙන් මතුකළ විරෝධතාවන් පිළිගන්නා බවත් එම නිසා නඩු 72 කම ඉල්ලා අස්කර ගන්නා බවත් ඔවුහු අධිකරණයට පැවැසූහ.මේ ඉඩම බස්නාහිර පළාත් අපද්‍රව්‍ය කළමනාකරණ අධිකාරියට අවශ්‍යවන්නේ අපද්‍රව්‍ය ප්‍රතිචක්‍රීයකරණ ව්‍යාපෘතියක් ආරම්භ කිරීමට බව පැමිණිලි පක්ෂය අධිකරණයට කියා සිටියේ ය.නීතිඥ වජිර කවිසිංහ මහතා වගඋත්තරකරුවන් වෙනුවෙන් කියා සිටියේ නඩු 72 පැමිණිලි සම¼ඟ පානදුර ප්‍රාදේශීය ලේකම් චම්පා පෙරේරා මහත්මිය නීතිපතිවරයාගේ අනුදැනීමකින් තොරව දෝෂසහිත දිවුරුම් පෙත්සම් පැමිණිලි සමඟ ගොනුකර එම ඉඩමේ පදිංචිකරුවන් 72 දෙනෙකු ඉවත් කරවාලීමට අධිකරණය හමුවේ නඩු 72ක් පවරා ඇති බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=r1109305</link>
    <topic>තණ කකා සිටි එළදෙනගේ ගාතයක් කපලා</topic>
    <author>අනුරාධපුර මධ්‍යම විශේෂ</author>
    <content>තණ උලාකෑමට වැව් පිටියක බැඳ සිටි එළදෙනකගේ එක් ගාතයක් මස් සඳහා කපාගෙන ගිය මස් වැද්දෙකු අත්අඩංගුවට ගත් බව නොච්චියාගම පොලිසිය පවසයි.නොච්චියාගම පොලිස් වසමේ තල්ගස්වැව වැව් පිටියේ තණ උලාකමින් සිිටි එළදෙනගේ එක් ගාතයක් පොරවකින් පහර දී කපාගෙන ගොස් ඇති අතර අධික ලෙස රුධිරය වහනය වී එළදෙන මැරී වැටී සිටියදී තල්ගහවැවට මාළු ඇල්ලීමට ආ පුද්ගලයෙකු මේ බව දැන සතුන්ගේ හිමිකරුට දන්වා ඇත.ඒ අනුව ලැබුණු පැමිණිල්ලට වහාම ක්‍රියාත්මක වූ නොච්චියාගම පොලිසිය එක් පුද්ගලයකු සැකපිට අත්අඩංගුවට ගෙන ඇති අතර ගාතයක් කපාගැනීමට උපයෝගී කරගත් පොරව හා කිලෝග්‍රෑම් පහක් පමණ මස් අත්අඩංගුවට ගෙන ඇත.සැකකරු (26) තඹුත්තේගම මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි. නොච්චියාගම පොලිසියේ ස්ථානාධිපති පොලිස් පරීක්ෂක කුමාරසිංහ මහතාගේ උපදෙස් මත සැරයන් 29791 චන්ද්‍රසේන මහතා ඇතුළු පිරිසක් පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=r1109306</link>
    <topic>මීගමුව නගරයේදී පුද්ගලයකු පැහැරගෙන වධහිංසා පමුණුවා අධිශීතකරණයක දමලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>පුද්ගලයකු පැහැරගෙන ගොස් බරපතළ ලෙස පහරදී අධිශීතකරණයක දමා කුරිරු වධහිංසා කරන ලදැයි කියන සිද්ධියක් සම්බන්ධයෙන් සැකකරුවන් දෙදෙනකු මීගමුව පොලිසිය අත්අඩංගුවට ගෙන මීගමුව අතිරේක මහේස්ත්‍රාත් ඩබ්ලිව්. කේ. දුලානි, එස්. වීරතුංග මහත්මිය වෙත ඉදිරිපත් කළ පසු සැකකරුවන් රක්ෂිත බන්ධනාගාර ගත කර තිබුණි.සැකකරුවන් දෙදෙනා පැමිණිලි විභාගය සඳහා 23 මීගමුව අතිරේක මහේස්ත්‍රාත් හමුවට නැවත ඉදිරිපත් කෙරිණි.පැමිණිල්ල විභාගයට ගත් අවස්ථාවේ මීගමුව පොලිසියේ අපරාධ අංශයේ පොලිස් සැරයන් 7770 ජයරත්න සිල්වා මහතා අධිකරණයට කරුණු දක්වමින් මෙසේ පැවසීය.පහර කෑමට හා වධහිංසාවට ලක්ව ඇත්තේ මීගමුව තම්මිට පාර පදිංචි වර්ණකුලසූරිය ඇන්ටන් රොෂාන් ප්‍රනාන්දු නැමැත්තායි. ඔහු මීගමුව පියෝමාවත පිහිටි පරිගණක මධ්‍යස්ථානයක සේවය කරනවා. පරිගණක මධ්‍යස්ථානය වසා රාත්‍රී 7.00ට පමණ නිවසට ඒමට සූදානමින් සිටින විට නාඳුනන දෙදෙනෙක් මොහුට පහරදී යතුරු පැදියක තබාගෙන ගොස් තිබෙනවා.පසුව රහසිගත ස්ථානයකට ගෙන ගොස් එහි බාල්කයක එල්ලා තුවාල වන තුරු පහර දුන් බවත්, අනතුරුව අධිශීතකරණයක දමා වධහිංසා කර ඇති බවත් පැමිණිල්ලේ සඳහන් වන බව පැවසීය.මීගමුව පොලිසිය හා එක්ව පැමිණිල්ල වෙනුවෙන් කරුණු දැක්වූ නීතිඥ ඒ. සිරිතුංග මහතා පැවසුවේ පහර දීම සමඟ අධිශීතකරණයකට දැමීමෙන් තම සේවාදායකයගේ ජීවිත අවදානමක් ඇති වූ බවය.විත්තිය වෙනුවෙන් පෙනී සිටි නීතිඥ මහතා සැකකරුවන් ඇපමත මුදා හරින ලෙස කළ ඉල්ලීම මහේස්ත්‍රාත්වරිය ප්‍රතික්ෂේප කළාය. සැකකරුවන් යළි බන්ධනාගාර ගතකිරීමට නියෝග කළාය.මෙලෙස රක්ෂිත බන්ධනාගාර ගතවූයේ මීගමුව තලාදූව පදිංචි එම්. රොෂාන් ප්‍රනාන්දු සහ එම්. කුමාරසිංහ යන දෙදෙනායි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109301</link>
    <topic>ක්‍රීඩකයන් 16 වෙනුවට 30 දෙනකුගෙන් යුත් සංචිතයක් ලබා දෙනවානම් කණ්ඩායම තෝරා ගැනීම වඩාත් හොඳින් කළ හැකියි</topic>
    <author>වර්නන් ගුණසේකර සහ ෆවුස් මොහොමඩ්</author>
    <content>ක්‍රිකට් තරගමාලාවක් සඳහා සාමාන්‍යයෙන් ලබා දෙන ක්‍රීඩකයන් 16 දෙනෙකුගෙන් යුත් සංචිතය වෙනුවට ක්‍රීඩකයන් 25ත් 30ත් අතර ප්‍රමාණයකින් යුත් සංචිතයක් ලබා දීමට ශ්‍රී ලංකා තේරීම් කමිටුව කටයුතු කළහොත් අවසාන කණ්ඩායම තෝරා ගැනීම වඩාත් සාර්ථකව කළ හැකි බව තම විශ්වාසය යැයි ශ්‍රී ලංකා කි‍්‍රකට් නව පුහුණුකරු, හිටපු ඔස්ට්‍රේලියා ක්‍රීඩක ජෙෆ් මාෂ් ඊයේ පැවැසීය. නව පුහුණුකරු පිළිගැනීම සඳහා ශ්‍රී ලංකා ක්‍රිකට් ආයතනයේදී ඊයේ පැවැති උත්සවයේදී ජෙෆ් මාෂ් මෙසේ කීවේය.ශ්‍රී ලංකා කණ්ඩායමේ හිටපු ලෝක පූජිත දඟ පන්දු යවන්නා වූ මුත්තයියා මුරලිදරන් තරගබිමෙන් සමුගැනීමෙන් පසුව තවමත් ටෙස්ට් තරගයක් ජයගෙන නැති ශ්‍රී ලංකාවට ළඟදීම එම ජයග්‍රහණය ලබා දීම තම අභිප්‍රාය බවත්, ශ්‍රී ලංකාවේ තරුණ ක්‍රීඩකයන් අතර තවත් මුරලිදරන් කෙනෙක් සිටින බව තම හැඟීම බවත් ජෙෆ් මාෂ් කීවේය.ශ්‍රී ලංකාව සමග තමාගේ පුහුණුකරු තනතුර දෙවසරකට අස්සන් කර ඇතත්, ලබන ලෝක කුසලානය තෙක් එම තනතුරෙහි සිටින ලෙසට ශ්‍රී ලංකා ක්‍රිකට් වෙතින් ආරාධනයක් ලැබුනොත් තමා එය ඉතා සතුටින් බාරගන්නා බවද නව පුහුණුකරු දන්වා සිටියේය.තමාට කලින් ඔස්ට්‍රේලියානු ජාතිකයන් ශ්‍රී ලංකා කණ්ඩායමේ පුහුණුකරුවන් ලෙස කටයුතු කර ඇති නිසා භාෂාව හා සංස්කෘතික පසුබිම බාධාවක් වනු ඇතැයි තමා නොසිතන බවත් ඔහු කීවේය. හිටපු ඔස්ට්‍රේලියානු පුහුණුකරුවකු වන ටොම් මූඩි තමාගේ මිතුරකු බවත් ඔහු සමග කළ කතාබහේදී ශ්‍රී ලංකා ක්‍රීඩකයන් පිළිබඳව තමාට හොඳ අවබෝධයක් ලැබුණු බවත් ජෙෆ් මාෂ් කීවේය.ලබන වසරේදි මෙහි පැවැත්වීමට නියමිත විස්සයි 20 ලෝක කුසලාන තරගාවලියට වඩා තමාගේ ප්‍රධාන අවධානය යොමුවී ඇත්තේ පාකිස්තානයට එරෙහිව ළඟ එන ටෙස්ට් හා එක්දින තරගමාලාව කෙරෙහි බව කී ජෙෆ් මාෂ්, මෑතකදී අවසන් වූ ඔස්ට්‍රේලියාවට එරෙහි ටෙස්ට් තරගමාලාවේ සිදුවු අඩු පාඩු මගහරවාගෙන කණ්ඩායම ගොඩ නැගිය යුතු බව ද සඳහන් කළේය.“ජ්‍යෙෂ්ඨ ක්‍රීඩකයන් කීපදෙනෙක් අද කණ්ඩායමේ නැහැ. හැමෝටම හැමදාව ක්‍රීඩා කරන්න බෑ. නමුත් මහේල ජයවර්ධන, කුමාර් සංගක්කාර හා තිලකරත්න ඩිල්ෂාන් වැනි විශිෂ්ට ක්‍රීඩකයන් ශ්‍රී ලංකාව සතුව තවමත් සිටිනවා. ශ්‍රී ලංකා ක්‍රිකට් කණ්ඩායම දැන් සිටින්නේ ඔස්ට්‍රේලියාව පසුගිය කාලයේ ගත කළ ඒ හා සමාන තත්ත්වයකයි. තරුණ ක්‍රීඩකයන් සමගත් කටයුතු කරමින් ඔවුන් දක්ෂ ටෙස්ට්, එක්දින හා විස්සයි20 ක්‍රීඩකයන් බවට පත්කිරීම මගේ මූලික පරමාර්ථයයි. ක්‍රීඩකයෙකු ශරිර සෞඛ්‍යයෙන් පොහොසත් ඔහුට ඕනෑම ආකාරයක ක්‍රිකට් ක්‍රීඩාවක නිරතවිය හැකියි”“පුහුණුකරුවකු කියන්නේ දිනපතා ඉගෙන ගන්නා කෙනෙක්. සැම ක්‍රීඩකයෙකුම තනි පුද්ගලයෙක්. ඔවුන්ට සැළකිය යුත්තේ තනි පුද්ගලයකු ලෙසින්, සෑම ක්‍රීඩකයකුම එකිනෙකාට වෙනස්” යැයි ද ජෙෆ් මාෂ් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109307</link>
    <topic>සන්ඩේ ඔබ්සර්වර්-මොබිටෙල් පාසල් ක්‍රිකට් සම්මාන</topic>
    <author>ඡායාරූප - සුමනචන්ද්‍ර ආරියවංශ සහ සුසන්ත විජේගුණසේකර</author>
    <content>පසුගියදා ගලදාරි හෝටලයේදී පැවැති සන්ඩේ ඔබ්සර්වර්-මොබිටෙල් පාසල් ක්‍රිකට් සම්මාන උළෙලේ සමස්ත ලංකා හොඳම ක්‍රිකට් නායකයා ලෙස සම්මාන දිනූ ත්‍රිත්ව විදුහල් පිලේ නායක අකිල ජයසුන්දර, ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා අතින් සිය සම්මානය ලබා ගත් අයුරු.ඔබ්සර්වර් - මොබිටෙල් වසරේ ක්‍රිකට් ක්‍රීඩක අනුසූරතාව (පිටපළාත්) දිනු කෝට්ටේ ශ්‍රී ජයවර්ධනපුර මහ විද්‍යාලයේ නවෝද් ඉලුක්වත්ත තම සම්මානය ක්‍රීඩා අමාත්‍ය මහින්දානන්ද අළුත්ගමගේ මහතා වෙතින් ලබා ගත් අයුරු.මෙවර සම්මාන උළෙලේදී වසරේ විනීතම ක්‍රිකට් කණ්ඩායමට හිමි සම්මානය දිනා ගැනීමට කොටහේන සාන්ත බෙනඩික් විදුහල සමත්විය. එම විදුහල් පිලේ නායක වරුණ ප්‍රනාන්දු සිය සම්මානය සීමාසහිත එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා වෙතින් ලබා ගත් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109302</link>
    <topic>සමස්ත ලංකා පාසල් මලල ක්‍රීඩා අද ඇරැඹේ</topic>
    <author/>
    <content>අධ්‍යාපන අමාත්‍යාංශය මෙහෙයවන සමස්ත ලංකා පාසල් ක්‍රීඩා උළෙල 2011 ජවන හා පිටිය මලල ක්‍රීඩා තරගාවලිය අද (30) හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.අද පෙරවරු 9.00ට සමාරම්භක උළෙල ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් පැවැත්වේ. පාසල් සිසුදරු දැරියන් සහභාගිවන අලංකාර සංස්කෘතික සංදර්ශන රැසකින් සමාරම්භය සනිටුහන්වේ.තරගාවලියේ සමාප්තිය ජනාධිපති මහින්ද රාපක්ෂ මහතාගේ ප්‍රධානත්වයෙන් ඔක්තෝබර් මස 3වැනිදා පස්වරු 4.00ට පැවැත්වේ. පළාත් 9ක් නියෝජනය කරමින් පාසල් 1035ක බාලකයින් 2668ක් හා බාලිකාවන් 2466ක් මේ තරගාවලිය සඳහා සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109303</link>
    <topic>සත්සාමාජික පාපන්දු අවසන් තරගය 2දා</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ පාපන්දු ලීගය මෙහෙයවන අන්තර් ක්‍රීඩා සමාජ පාපන්දු තරගාවලියේ වයස අවුරුදු 40න් ඉහළ සත් සාමාජික පාපන්දු තරගාවලියේ අවසාන මහාතරගය 2011 ඔක්තෝම්බර් 02 දින පස්වරු 3.00ට ලක්ෂ්මන් ගුණවර්ධන මහතාගේ ප්‍රධානත්වයෙන්, සහ අනුග්‍රහකත්වයෙන්, ගම්පහ නගර සභා පිටියේදී පැවැත්වේ. පාපන්දු සම්මේලනයේ විධායක කමිටු සාමාජික ලක්ෂ්මන් හේවාපන්න මහතාද මේ අවස්ථාවට විශේෂ ආරාධිත ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109304</link>
    <topic>ශ්‍රී ලංකා වොලිබෝල් පිල ජපානයට පරදී</topic>
    <author/>
    <content>ආසියානු වොලිබෝල් තරගාවලියේ අවසන් කණ්ඩායම් 8 අතර සිටින ශ්‍රී ලංකාව 6 වැනි ස්ථානය සඳහා ජපානය සමඟ පැවැති තරගයේ දී ලකුණු 25 –15ක්, 25 – 18 ක් හා 25 – 20 ක් ලෙස පරාජයට පත්විය.මේ අනුව 7 වැනි ස්ථානය ලබා ගැන්මේ අරමුණින් ශ්‍රී ලංකා කණ්ඩායම පාකිස්තානය සමඟ මීළඟ තරගයට මුහුණ දෙනු ඇත.ඉරානයේ ටෙහෙරාන් නුවර පැවැත්වෙන මේ තරගාවලියේ විශිෂ්ට ක්‍රීඩා රටාවක නිරතවෙමින් අවසන් කණ්ඩායම් 8 අතරට පැමිණි ශ්‍රී ලංකාවේ ප්‍රබල ක්‍රීඩක ජනිත් සුරත්ට ඉරාන වොලිබෝල් ක්‍රීඩා සමාජවලින් ඉහළ ප්‍රතිචාර ලැබෙමින් පවතී. ඒ අනුව ඔහුට වෘත්තීය වොලිබෝල් ක්‍රීඩකයෙකු ලෙස ඉරානයේ ක්‍රීඩා සමාජ නියෝජනය කිරීමේ අවස්ථාව උදාවී තිබේ.මීට අමතරව ශ්‍රී ලංකා පිලේ නායක සමීර දිසානායක, ෂමිල් මිලින්ද සහ ගයාන් මධුශංඛට ද ඉන්දුනීසියාවේ හා තායිලන්තයේ ක්‍රීඩා සමාජවලින් ආරාධනා ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109305</link>
    <topic>සයිලන්ට් නයිට් කරාතේ තරගාවලියට ශ්‍රී ලංකාවෙන් 17න් පහළ කණ්ඩායමක්</topic>
    <author>මල්වාන සමූහ මහානාම විතානගේ</author>
    <content>සිංගප්පූරුවේ කරාතේ දෝ සංගමය මගින් සිංගප්පූරුව ජාතික විශ්වවිද්‍යාලයීය ක්‍රීඩාංගණයේදී හෙට (01) හා අනිද්දා (02) පවත්වනු ලබන සයිලන්ට් නයිට් කරාතේ ජාත්‍යන්තර සූරතා තරගාවලියට සහභාගිවීම සඳහා වයස අවුරුදු 17න් පහළ ශ්‍රී ලංකා පාසල් කරාතේ දෝ කණ්ඩායම දැන් සිංගප්පූරුවට ගොස් සිටී.මේ තරගාවලියට රටවල් 13කින් ක්‍රීඩක ක්‍රීඩිකාවන් සහභාගිවන අතර ශ්‍රී ලංකා පාසල් කරාතේ දෝ කණ්ඩායමට ක්‍රීඩක ක්‍රීඩිකාවන් 25 දෙනෙක් ඇතුළත් වී සිටිති.මෙහි කණ්ඩායම් නිරීක්ෂණ නිලධාරි ලෙස බස්නාහිර පළාත නියෝජ්‍ය අධ්‍යාපන අධ්‍යක්ෂක එම්. එස්. චන්ද්‍රසේකර මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=s1109306</link>
    <topic>කාල්ටන් කුසලාන බාස්කට් බෝල් අවසන් තරගය හෙට</topic>
    <author/>
    <content>කාල්ටන් කුසලාන බාස්කට්බෝල් තරගාවලියේ දෙවැනි අවසන් පූර්ව තරගයේදී තියුණු තරගයකින් පසු කාල්ටන් ක්‍රීඩා සමාජය ලකුණු 63-62ක් ලෙස නාවික හමුදා බාස්කට්බෝල් පිල පරදවා අවසන් තරගයට සුදුසුකම් ලැබීය.පසුගියදා කොළඹ පොලිස් ක්‍රීඩාංගණ පිටියේ පැවැති මේ තරගයේ ජය පරාජය තීරණය විනිසුරුවන්ගේ තාක්ෂණ කමිටුව මගින් තීරණය කළ අතර එයට හේතුව වූයේ අවසන් තත්පර කිහිපයේදී නාවික හමුදා ක්‍රීඩක ඩී.ඩී. මුතුකුඩආරච්චි ලබා ගත් ගෝලයකට විනිසුරුවන් දෙදෙනකුගේ තීරණ පරස්පර විරෝධී වීමය.තරගයේ පළමු කාර්තුවේදී 20-11ක් ලෙසද දෙවන කාර්තුවේදී 32-26ක් ලෙසද තෙවන කාර්තුවේදී 51-36ක් ලෙසද ඉදිරියෙන් සිටීමට කාල්ටන් ක්‍රීඩා සමාජය සමත් විය.අවසන් කාර්තුවේදී නාවික හමුදාව තියුණු තරගයක් ලබා දුන්නද කාල්ටන් ක්‍රීඩා සමාජයට ජය හිමිවිය.මේ අනුව කොළඹ බාස්කට්බෝල් කණ්ඩායම සමග අවසන් තරගයේදී කාල්ටන් ක්‍රීඩා සමාජය හෙට (1) මුණගැසෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=f1109301</link>
    <topic>කොළඹ ලස්සන කරන්න සැලැස්මක් තියෙනවා</topic>
    <author/>
    <content>කොළඹ නගර සභාව ඇතුළු මහ නගර සභා කිහිපයක මැතිවරණය එළඹෙන සතියේ පැවැත්වීමට නියමිතය. තමන් බලයට පත්වූ විට ක්‍රියාත්මක කිරීමට අදහස් කරන වැඩපිළිවෙළ ගැන හා ඒ සඳහා මුදල් උපයා ගන්නා ආකාරය පිළිබඳ දේශපාලනඥයෝ විවිධ අදහස් දක්වති. මේ සම්බන්ධයෙන්, කොළඹ නගර සභාවේ නාගරික කොමසාරිස් භද්‍රානි ජයවර්ධන මහත්මිය සමඟ කළ සාකච්ඡාවකි.කොළඹ කියන්නේ කොළඹ තමයි. නමුත් ඒක තවත් නගරයක් විතරක් නෙමෙයි. නගරේ වපසරිය වර්ග කි.මී 37යි. ඒ වුණාට ලක්ෂ 7 ක් ජීවත් වෙනවා. තවත් ලක්ෂ 6 ක් දිනපතාම විවිධ අවශ්‍යතා සඳහා නගරයට එනවා. එතකොට අපි දෛනිකව ලක්ෂ 13කට සේවා සපයන්න ඕන.කොළඹ නගරය ඇතුලේ නාගරික මන්ත්‍රී කොට්ඨාස 47ක් තිබෙනවා. පරිපාලන පහසුව සඳහා ඒ කොට්ඨාස කලාප 6කට ඒකාබද්ධ කරලා තිබෙනවා. මේ හැම කලාපයකටම අපද්‍රව්‍ය කළමනාකරණය, කාණු හා ඇළමාර්ග සඳහා එවගේම ඉදිකිරීම් කටයුතු යනාදි ක්ෂේත්‍ර ආවරණය වන පරිදි ඉංජිනේරුවෝ 18 දෙනෙක් සිටිනවා. ඊට අමතරව දෙපාර්තමේන්තු 16 ක් තිබෙනවා. මේ යටතේ සේවකයෝ දහස් ගණනක් ජීවත් වෙනවා.කතාවට කියනවා නගරෙන් ලැබෙන ආදායමෙන් නගරයේ වියදම පියව ගන්න පුළුවන් කියලා. නමුත් ඒක ප්‍රායෝගිකව කරන්න පුළුවන් දෙයක් නෙමෙයි. කොළඹ නගර සභාව නඩත්තු කරන්න වර්ෂයකට දළ වශයෙන් රුපියල් මිලියන 6800ක් අවශ්‍යයි. ඒ මුදලින් 50% ක්ම අපිට දෙන්නේ ආණ්ඩුව, ඒ මුදල නොමැතිව අපි උපයන බිලියන 3න් පමණක් නගරය දියුණු කරන්නේ කොහොමද?නගර සභාවට කි.මී 500 ක මාර්ග පද්ධතියක් නඩත්තු කිරීමට තිබෙනවා. තව ඒ හා සමානවම කාණු පද්ධතියක් නඩත්තු කළ යුතුයි. නව ක්‍රීඩා පිට්ටනි, සෞඛ්‍ය මධ්‍යස්ථාන, ප්‍රජා ශාලා, පුස්තකාල, මල නාලිකා පද්ධති, ගිනි නිවන සේවා, කුණු ඉවත් කිරීම මේ විදිහට සේවා රාශියක් පවත්වාගෙන යන්න වෙනවා. ඒ වියදම් කපා හරින්න පුළුවන්ද, අලුතින් දෙයක් නොකළත් මේ සේවා ටිකවත් මහ ආණ්ඩුවෙ උදව් නැතිව කරගෙන යන්න බැහැ.අපිට තිබෙන ප්‍රධාන ආදායම් මාර්ගය වරිපනම්. ලක්ෂ 7 ක් පදිංචිකරුවන් හිටියට වරිපනම් ගෙවිය හැකි මට්ටමේ ජනතාව ඉන්නේ 140,000යි. එතකොට ඔවුන් ගෙවන මුදලින් කොහොමද 13 ලක්ෂයකගෙ වුවමනාවන් පිරිමහන්නේ. මේක හීනෙකින්වත් කරන්න පුළුවන් වැඩක් නෙමෙයි.කොළඹ නගරේ වතු 1641ක් තිබෙනවා. මේවයේ දළ වශයෙන් පදිංචිකරුවෝ 3,50,000ක් සිටිනවා. පවුල් හැටියට කිව්වොත් 70,000ක්. මේ කාටවත් විධිමත් නිවාස හිමිකමක් නැහැ.ඔවුන් දීර්ඝ කාලයක් විවිධ පුද්ගලයන්ට හා රාජ්‍ය ආයතනවලට අයත් ඉඩම්වල අනවසරයෙන් පදිංචිව සිටිනවා. ඒවා සමහරක් කෘෂිකර්ම, දුම්රිය, අධ්‍යාපන, සමූපකාර වගේ දෙපාර්තමේන්තුවලට අයිතියි. තවත් සමහරක් අයිති වෙරළ සංරක්ෂණ, වරාය, නිවාස සංවර්ධන, වගේ අධිකාරිවලට. මීට අමතරව පුද්ගලික ඉඩම්වල පදිංචිව සිටින අයත් ඉන්නවා.මෙතැන සමාජීය ප්‍රශ්නයක් හා දේශපාලන ප්‍රශ්නයක් තිබෙනවා. මට පුළුවන් සමාජීය ප්‍රශ්නය ගැන කතා කරන්න පමණයි. දේශපාලන ප්‍රශ්නය ඒ කෝණයෙන් දේශපාලනඥයන් විග්‍රහ කරනවා.සමාජීය ප්‍රශ්නය ගැන කිව්වොත් වතු ආශ්‍රිතව ජීවත් වන ජනතාවගෙන් බහුතරයකට මූලික පහසුකම් නොලැබෙන බව පෙනෙන්නට තිබෙන දෙයක්. ඔවුන් ජලය ලබාගන්නේ පොදු ජල කරාම ම¼ඟින්.කුඩා ගෙයක පවුල් විශාල සංඛ්‍යාවක් ජීවත් වෙනවා. ඔවුන්ට නාගරික හෝ ග්‍රාමීය සැලැස්මකට අනුව සැකසුන නිවසක් නැහැ. ඒ නිසා ඒ ගෙවල්වලට ප්‍රමාණවත් විදිහෙ වාතාශ්‍රයක් නැහැ. ඔවුන් ගත කරන්නේ ඉතාමත් අසරණ දුක්ඛිත ජීවිතයක්. නිදාගන්නේ පවා පාට් ටයිම් ක්‍රමයට. පිරිසක් නිදාගන්න කොට තව පිරිසක් ඇහැරිලා ඉන්නවා. වැඩිහිටි පිරිමි නිදාගන්නේ ගෙවල් ඉස්සරහ.සමහර ගෙවල්වල කවුරුහරි මැරුණොත් මිනිය තියන්නේ පාරේ. ගෙවල් සැලැසුමකින් තොරව ඉදිකිරීම නිසා මිය ගිය කෙනාගේ දේහය පවා එළියට ගන්න බැරිවූ අවස්ථා තිබෙනවා. තවත් සමහර අවස්ථාවලදී වාතාශ්‍රය නොලැබීම නිසා ගෑස් කාන්දු වෙච්ච සිද්ධි වාර්තා වුණා. එතකොට මේ වගේ තත්ත්වයක් ඇතුළේ මිනිස්සු ජීවත් වෙන්නෙ කොහොමද? අපි දුප්පතුන් රකිනවයි කියලා කළයුත්තේ ඒ මිනිස්සුන්ට එතැනින් එහාට යන්න උදව් කිරීමද නැත්නම් දුප්පත්කම හැමදාම පවත්වාගෙන යාමද?කොළඹ නගරයේ සංවර්ධන කටයුතු සිදුවන්නේ සැලැස්මකට අනුවයි. නගරය ඇතුළේ කවුරු හරි ගෙයක් හදනවනම් ඒ සැලැස්මත් නගර සභාවට පෙන්වලා අනුමත කර ගන්න වුවමනායි. එතකොට නගරයක් දියුණු කිරීම වගේ යෝධ කාර්යයක් සැලැස්මක් නැතිව කරන්න පුළුවන්ද.කොළඹ නගරය එහි ජීවත්වන ජනතාවට පමණක් නෙවෙයි නගරයෙන් සේවා ලබා ගන්නා ජනතාවටත් අවශ්‍ය පරිදි නවීන සුව පහසු නගරයක් ලෙස සංවර්ධනය කරගෙන යනවා. ඒ සමස්ත වැඩපිළිවෙළේ විවිධ අදියර ඔබට පෙනෙන්න තිබෙනවා. ඒ නිසා කොළඹ නගර සභාවට මධ්‍යම රජය සමඟ වගේම බස්නාහිර පළාත් සභාව එක්කත් හොඳ සම්බන්ධයක් තියෙන්න ඕන.ඒ සිදුවීමෙන් වුණත් පේන්නේ නගර සභාවේ කටයුතු පරිපාලනය කිරීමේ හැකියාවක් හා වගකීමක් බස්නාහිර පළාත් සභාවට තිබෙන බව නොවේද?රාජ්‍ය ආරක්ෂක අමාත්‍යාංශයේ සහය ඇතිව කොළඹ නගර සභාවත් සමඟ ඇති කළ යාන්ත්‍රණය නිසා කොළඹ නගරයේ කුණු ප්‍රශ්නයට විසඳුමක් ලැබිලා තිබෙනවා.පසුගිය කාලයේදී කොළඹ නගර සභාවෙන් මොනවද කළේ කියන එකට දෙන්න තියෙන උත්තරේ අපි මොනවද නොකළේ කියන එකයි.පසුගිය කාලේ කොළඹ මහ නගරසභාව පත්වෙලා තිබුණ තත්ත්වෙ හින්දා සේවකයන්ට පඩි ගෙවාගන්නවත් බැරිව හිටියේ. අවු 15ක් මිලියන 500ක බැංකු අයිරාවක් තිබුණා. අපි මුල්‍ය විනයක් ඇති කරලා සම්පූර්ණ බැංකු අයිරාවම පියෙව්වා. ඒ කාලේ අයිරාවට පොළිය විතරක් නගර සභාව ලක්ෂ 100ක් ගෙවලා තිබුණා.ඔය කෑගහන අය කළේ මේකේ තිබුණ සම්පත් ටික වෙනත් දේවල්වලට යොදවපු එකයි. මම ලක්ෂ 13ක් ජීවත් වන පළාත් පාලන ආයතනයේ කොමසාරිස් පමණයි. මේ ආයතනයේ දෙපාර්තමේන්තු 16ක දහස් ගණනක් ජීවත් වෙනවා. පසුගිය කාලේ නගර සභාවේ වෙච්ච දේවල් ගැන හා දැන් වෙන දේවල් ගැන ඔවුන්ට හොඳ දැනුමක් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=f1109305</link>
    <topic>ග්‍රීස් යකුන්ට මුවා වී අහිංසකයන්ට තඩිබාන තෙලිකඩ මලකඩයෝ</topic>
    <author/>
    <content>පුවක්කැටියගේ සජිත් සුරංග කියන්නේ වයස අවුරුදු 17ක් වූ තරුණයෙක්. ඔහු පදිංචිවෙලා හිටියේ බෝගහවත්ත, ලේල්කඩ, ගිණිමැල්ලගහ කියන ලිපිනයේ. අනෙක් තරුණයන් වගේ සජිත් ජීවිතේ ඉතාම විනෝදෙන් සැහැල්ලුවෙන් ගත කළා. ඔහු පොලිස් උතුමන්ලාගේ කුරිරු ක්‍රියාකාරකම් පිළිබඳව හරියටම දැන ගත්තේ 2011 අගෝස්තු 23 වැනිදායි. එදා ඔහුගේ ජීවිතේ අවාසනාවන්තම දින කිහිපය කිව්වොත් ඉතාම නිවැරදියි.සජිත් පොලිස් උතුමන්ලාගේ සැහැසිකම් පිළිබඳව අප සමඟ පැවසුවේ මෙන්න මේ විදියටයි.2011 අගෝස්තු 23 වැනිදා අපේ ගමේ පදිංචිකරුවෙක් වන පෑලිස්ලාගේ ගෙදර මායි සුසන්තයි ඉන්නකොට රෑ 10 ට විතර තෙලිකඩ පොලිසියේ නිලධාරීන් හතර දෙනෙක් ඇවිත් කටඋත්තරයක් ගන්න තියෙනවා, පොලිසියට යන්න කියල කිව්වා. ඒ නිලධාරීන් හතරදෙනාම හිටියේ සිවිල් ඇඳුමෙන්. ඔවුන් ආවේ බයිසිකල් දෙකකින්. කටඋත්තරයක් ගන්න කියපු නිලධාරියා පෑලිස්ගෙ ගෙදරින් එළියට බැස්ස ගමන්ම මගේ කනට පහරක් ගැහුවා. ඊට පස්සේ එක බයිසිකලයක මැද්දෙන් මාවත්, අනෙක් බයිසිකලේ මැද්දෙන් සුසන්තත් තියාගෙන පොලිසියට යන්න පිටත් වුණා. ඒ යන ගමන් හන්දිවල හිටපු මිනිස්සුන්ට අපි පෙන්නල ‘ගී‍්‍රස් යකෙක් අල්ලා ගත්තා’ කියලා කිව්වා.පොලිසියට ගිය ගමන් පොලිසියේ පිටුපස දොරෙන් තමයි අපි ඇතුළට ගත්තේ. පොලිසියෙ පිටුපස දොරළඟ මාව නවත්තලා අනෙක් නිලධාරීන් සුසන්ත ඇතුළට අරගෙන ගියා. මා ළඟ එක නිලධාරියයි හිටියේ. ටික වේලාවකින් ඇතුළට ගිය නිලධාරීන් පිරිස නැවත මා ළඟට ආවා. පස්සේ එක නිලධාරියෙක් මගේ අත්දෙක පිටුපසට තියලා අල්ලා ගත්තා. අනෙක් නිලධාරියා මගේ බෙල්ලෙන් අල්ලා ගත්තා. අනෙක් නිලධාරීන් දෙදෙනා මගෙන් මුකුත් අහන්නෙවත් නැතුව මූණටයි පපුවටයි ගහගෙන ගහගෙන ගියා මහත්තයො. ඊට පස්සෙ බැටන් පොල්ලක් අරගෙන ඇවිල්ලා මගේ කකුල් දෙකට ගහලා දෙපාරක්ම පපුවට ඇන්නා. පසුව එතනම තිබුණ සිමෙන්ති කණුව වටේ මගේ අත්දෙක යවලා බැටන් පොල්ලෙන් පිටට ගහගෙන ගහගෙන ගියා. ඒ නිලධාරීන් මට පැයක් විතර ඒ විදිහටම ගැහුවා. මට වේදනාව උහුලගන්න බැරිම තැන “මට ගහන්න එපා” කියලා හයියෙන් කෑගැහුවා. මගේ කෑ ගැහිල්ල ඇහිලා අපේ ගේ ළඟ ඉන්න අජිත් මාම එතනට ඇවිල්ලා මට ගහන්න එපා කියලා පොලිස් නිලධාරීන්ට කිව්වා.‘උඹ එනවද අපට නීතිය උගන්නන්න’ කියලා අජිත් මාමට ඒ පොලිස් නිලධාරීන් බැනල එලවා ගත්තා. මාව අර විදිහටම කණුවේ තද කරලා ඉන්නකොටම එක නිලධාරියෙක් පොතක් ගෙනල්ල මගේ ඔළුවට තිබ්බා. ඊට පස්සෙ අර බැටන් පොල්ල අතේ තියාගෙන හිටපු නිලධාරියා ඒ පොතට හයියෙන් ගහගෙන ගහගෙන ගියා. ඒ පහරදීම නිසා මගේ ඔළුව ඇතුළෙන් ලේ ගලනවා වගේ මට දැනුනා. මට ක්ලාන්ත ගතියක් වගේ දැනුනා. මම වතුර ඉල්ලලා කෑ ගැහුවා. නමුත් මට වතුර දුන්නේ නෑ. දැන් ගිහින් මූව කුඩුවට දාපන් කියලා කවුද නිලධාරියෙක් කියනවා මට ඇහුනා. මට යාගන්නවත් බැරුවයි හිටියේ. එතකොට මට පිටුපස්සෙන් හිටපු නිලධාරියා මගේ කොන්දට පයින් එකක් ගැහුවා. මාව විසිවෙලා ගිහිල්ලා කූඩුවට වැටුණා. එක නිලධාරියෙක් කූඩුව ඇතුළට ඇවිල්ලා මගේ අතේ තිබුණ රුපියල් 1150ක සල්ලියි, කලිසමේ තිබුණ පටියයි, කරේ තිබුණ රිදී චේන් එකයි ගලවා ගත්තා.මට පහර දීම නිසා දරාගන්න බැරි වේදනාවකින් මම හිටියේ. වේදනාව වැඩිකමට මම කූඩුවේ බිම දිගාවෙලා හිටියේ. රෑ 12 ට විතර මගේ තාත්තා පොලිසියට ආවා. කූඩුව ළඟට ඇවිල්ලා මට කතා කළා. මම බිම දිගාවෙලා ඉඳලමයි තාත්තා එක්ක කතා කළේ. මම තාත්තට කිව්වා පොලිසියේ අය මට හොඳටම ගැහුව කියලා. එතකොට තාත්තා ගිහිල්ලා රිසව් එකේ හිටපු පොලිස් නිලධාරියාට ඒ බව කිව්වා. පසුව රිසව් එකේ හිටපු නිලධාරියා මගේ ළඟට ඇවිල්ලා “නැගිටපං යකෝ” කියලා මට කතා කළා. අමාරු වැඩිකමටම මම මුකුත් කතාකරන්නේ නැතිව දිගාවෙලාම හිටියා. රිසව් එකේ නිලධාරියා අපේ තාත්ත වෙනත් නිලධාරියෙක් ගාවට යැව්වා. ටික වේලාවකට පසුව මට ඇහුනා ඒ නිලධාරියාත් මගේ තාත්තට බනිනවා. ඊට පස්සෙ තාත්තා පොලිසියෙන් ගියා. තාත්ත ගියාට පස්සේ රිසව් එකේ නිලධාරියා කූඩුව ගාවට ඇවිල්ලා කූඩුව ඇතුළෙ හිටපු සුසන්තට සිද්ධාලේප එකක් දීලා ‘මුගේ ඇගේ ගාපන්’ කියලා කිව්වා. සුසන්ත ඒ කිව් විදිහටම සිද්ධාලේප එක මගේ ඇඟේ ගෑවා.ඊට පස්සේ දවසේ උදේ 6.00 ට විතර මගේ අම්මයි, අක්කයි මාව බලන්න ආවා. මම ඒ ගොල්ලන්ට කීවා ඊයේ රෑ මට හොඳටම මේ නිලධාරීන් ගැහුවා කියලා. පස්සේ අම්මයි, අක්කයි පොලිස් ස්ථානාධිපති නාලක මහත්තයා හම්බවෙන්න ගියා. අම්මා අහලා තියනවා ස්ථානාධිපතිගෙන් මම මොකක්ද කළ වරද? කියලා. නාලක මහත්තයා කියලා තියෙන්නේ අපිට ඕන නිසා ගැහුවා කියලා. පසුව ස්ථානාධිපති මගේ අම්මට කියලා තියනවා අපේ ගමේ ඉන්න නිලන්ති කියන අය දාල තියන පැමිණිල්ලක් නිසා මම අත්අඩංගුවට ගත්තා කියලා.ඉන්පසුව සජිත්ගේ මව නිලන්ති සොයා යන්නේ තමනගේ පුතාට සිදුවී තිබෙන විපත දැනුම් දීමටයි. එවිට නිලන්ති සජිත්ගේ මවට කියන්නේ තමන් සජිත්ට විරුද්ධව පැමිණිල්ලක් නොදැම්ම බවයි. තමා පැමිණිල්ල දැම්මේ තමාගේ නිවස අසල මෝටර් සයිකලයක් දමා ගොස් තිබෙන නාඳුනන කෙනෙකු ගැන බව පවසා නිලන්ති සජිත් ගේ මව සමඟ පොලිසියට එන්නටද පැකිලෙන්නේ නැත. එසේ පොලිසියට එන නිලන්ති සජිත්ට සිදුවී තිබෙන විපත දැක තමා දැමු පැමිණිල්ලද අස්කර ගන්නේ සජිත්ව බේරා ගැනීමේ අටියෙනි. නමුත් මේ සිල්වත් පොලිස් නිලධාරීන් සජිත්ව මුදා හැරීම ප්‍රතික්ෂේප කරනවා.පසුව සජිත්ට මේ උතුම් පොලිස් නිලධාරීන් කළ සියලු සිදුවීම් අපට විස්තර කළේ මේ අයුරිනි. මගේ අම්මා නාලක නමැති ස්ථානාධිපතිතුමාගෙන් ඇහුවා මගේ පුතා වරදක් කරලා නෑ. නිලන්ති පැමිණිල්ල අයින් කරගත්තා ඇයි මගේ පුතා තවත් තියාගන්නේ කියලා. ටික වේලාවකින් පසුව ස්ථානාධිපතිතුමා කිව්වා මට ඇප දෙන්න අම්මගේ හැඳුනුම්පත අරගෙන එන්න කියලා. අම්මයි අක්කයි ගෙදර ගියාට පස්සේ මා කූඩුවෙන් එළියට අරගෙන මිදුලට ගෙන ගිහින් එතන හිටපු මිනිසුන්ට මා පෙන්නලා මේ ඉන්නේ ගී‍්‍රස් යකා කියලා කිව්වා. මට හිටගෙන ඉන්න බැරිම තැන එතැන තිබුණ පුටුවක වාඩුවුණා. එතකොටම නාලක මහත්තයා ‘නැගිටපන්’ කියලා මගේ මුහුණටයි, පපුවටයි පහර දුන්නා. ඒ වෙලාවේ පොලිසියට ඇවිත් හිටපු ඔක්කොම ඒක දැක්කා. මා එක්ක අත්අඩංගුවට ගත්ත සුසන්ත ඒ වෙලාව වෙනකම්ම හිටියේ කූඩුවේ.උදේ 10.00ට විතර අම්මයි අක්කයි අයියයි පොලිසියට ආවා. පස්සේ ස්ථානාධිපතිතුමා හමුවුණාට පස්සේ ඔහු කියා ඇත්තේ මට ඇපදීමට බැහැ කියලා. මා උසාවියට ඉදිරිපත් කරන බවද ස්ථානාධිපතිවරයා අම්මට කියලා. අම්මා ඒ එක්කම ආයිත් වරක් නිලන්තිලාගේ ගෙදර ගියා. නිලන්තියි මගේ අම්මයි නැවත පොලිසියට ආවා. ඇවිත් නිලන්ති කිව්වා මම මේ ළමයට විරුද්ධව පැමිණිලි කරලා නෑ. මට මගේ පැමිණිලි පිටපතක් දෙන්න කියලා. එතකොට ස්ථානාධිපති ‘තමුසේට ඕන ඕන විදිහට කරන්න බෑ. බොරු පැමිණිලි කළා තමුසෙවත් උසාවි දානවා’ කියලා තර්ජනය කළා.දවල් 12.00 ට විතර මට මාංචුදාලා, මාත් සුසන්තවත් ත්‍රීවිල් එකකින් බද්දෙගම රජයේ රෝහලට අරන් ගියා. ත්‍රීවිල් එකේ යනකොට මගේ තාත්තා බද්දේගම උසාවිය ළඟ ඉන්නවා මම දැක්කා. අපි දෙන්නා රෝහලේ එළියෙන් තියලා අප ගෙන ගිය නිලධාරීන් දෙදෙනා වෛද්‍යවරයාගේ කාමරය ඇතුළට ගියා. ටික වෙලාවකින් එම නිලධාරීන් එළියට ඇවිල්ල මායි සුසන්තයි වෛද්‍යවරයාගේ කාමරයට එක්කගෙන ගියා. මම දොස්තරට කිව්වා පොලිස් නිලධාරීන් මට හොඳටම පහර දුන්නා කියලා. ඒ වෛද්‍යවරයා මගේ කමිසය ගලවා මාව පරීක්ෂා කළා. එතකොට එතන හිටපු එක් නිලධාරියෙක් ස්්ථානාධිපතිවරයාට කතා කරලා ‘මූ අපි ගැහුවා කියලා කිව්වා සර්’ කියලා කිව්වා. වෛද්‍යවරයා පරීක්ෂා කළාට පස්සේ අප නැවත අර ත්‍රීරෝද රථයෙන්ම පොලිසිය දෙසට අරගෙන ගියා. ඒ යන මග මගේ තාත්තයි තවත් පිරිසකුයි හිටියා. එතන ත්‍රීරෝද රථය නවත්තලා පොලිස් නිලධාරීන් දෙන්නා එළියට බැහැලා ‘ගී‍්‍රස් යකාව අරන් යනවා’ හයියෙන් කෑ ගහලා කිව්වා. ඊට පස්සේ පොලිසියට යනතුරුම හමුවුණු හැම හන්දියක් ගානෙම නවත්වල මාව එළියට අරගෙන ‘මෙන්න මේ පැත්තේ හිටපු ගී‍්‍රස් යකා’ කියලා හැමෝටම පෙන්නුවා. පොලිසියට ගෙනාවට පස්සේ මා නැවත කූඩුවට දැම්මා.එදාම හවස 3.00ට විතර මායි සුසන්තයි ආයෙ එළියට අරගෙන පොලිස් ජීප් එකක දාගෙන බද්දේගම මහේස්ත්‍රාත් අධිකරණයට අරගෙන ගියා. ඒ යන අතරමගදි මා එළියට බස්සවලා ‘අපි දොඩංගොඩින් අල්ල ගත්ත ගී‍්‍රස් යකා’ කියලා මා හැමෝටම පෙන්නුවා. උසාවියට පේන දුරින් ජීප් එක නවත්තලා මායි සුසන්තයි බස්සවලා පොලිස් නිලධාරීන් අපි දෙන්නා සුදු රෙදිවලින් වැහුවා. එහෙම වහලා මායි සුසන්තයි මහේස්ත්‍රාත්වරයාගේ නිල කාමරයට අරන් ගියා. ඊට පස්සේ මහේස්ත්‍රාත්වරයා ළඟදී පොලිසිය මට චෝදනා නගා තිබුණේ කාන්තාවකට අතවර කළා කියලයි. මායි සුසන්තයි 2011 සැප්තැම්බර් 07 දින දක්වා බන්ධනාගාර ගත කරලා පෙරෙට්ටුවක් පැවැත්විය යුතු බවට මහේස්ත්‍රාත්වරයා නියෝග කළා. මට ඇප දෙනවාට පොලිසිය විරුද්ධ වුණා. මට පොලිසියෙන් පහර දුන් බව මා වෙනුවෙන් ඉදිරිපත් වුන නීතිඥ මහත්තයා උසාවියට කිව්වා. ඒ අනුව බන්ධනාගාරයේ දී ප්‍රතිකාර ලබාදීමටද මහේස්ත්‍රාත්තුමා නියෝග කළා. ඒ නියෝගයට අනුව මට බන්ධනාගාරයේ දී ප්‍රතිකාර දුන්නා.2011 සැප්තැම්බර් 07 වැනිදා උසාවියෙන් මා ඇප මත මුදාහැරියා. රුපියල් ලක්ෂයක ශරීර ඇප සහ ග්‍රාමසේවක වාර්තා ඉදිරිපත් කිරීමෙන් පසුවයි මට ඇප ලබා දුන්නේ. මම සැප්තැම්බර් 08 වැනිදා රෑ 7.00 ට විතර ගාල්ල කරාපිටිය රෝහලට ගිහින් මගේ ඇඟේ වේදනාව පිළිබඳව වෛද්‍යවරුන්ට කිව්වා. වෛද්‍යවරුන් මා පරීක්ෂා කරලා බලලා මට රෝහලේ නැවතී ප්‍රතිකාර ගන්නා ලෙස නියම කළා. ඒ අනුව මම කරාපිටිය රෝහලේ 10 වැනි වාට්ටුවේ නැවතී ප්‍රතිකාර ලබා ගත්තා. එහිදී මම වෛද්‍යවරුන්ට කිව්වා පොලිසියෙන් මට පහර දුන්න බව. සැප්තැම්බර් 09 වැනිදා රෝහල් පොලිසිය මගෙන් කටඋත්තරයක් ගත්තා. සැප්තැම්බර් 10 වැනිදා අධිකරණ වෛද්‍යවරයා මා පරීක්ෂා කරලා මගෙන් කටඋත්තරයක් ලබා ගත්තා. එදා දවල් 12.00ට විතර මගේ ටිකට් කැපුවා.මම රෝහලේ ඉඳලා ආවේ මාගේ මිතුරකු වන අෂාන් එක්ක. ඒ වෙනකොට දොඩන්ගොඩ හන්දියේ දී තෙලිකඩ පොලිස් ස්ථානාධිපති නාලකත්, තව නිලධාරීන් කීපදෙනෙකුත් මගේ ළඟට ඇවිල්ලා ‘උඹල ඉස්පිරිතාලේ නැවතුනේ අපට කෙලවන්නද? බලහන් මාස තුනකටවත් උඹල ඇතුළට යවනවා’ කියලා තර්ජනය කළා.තෙලිකඩ පොලිසියේ උතුම් නිලධාරීන් කර ඇත්තේ අරුම පුදුම ක්‍රියාවකි. තෙලිකඩ ප්‍රදේශයේ ජනතාවට ගී‍්‍රස් යකෙක් පෙන්වා අධිකරණයට ස්ත්‍රි දූෂකයෙක් පෙන්වීම මඟින් පොලිසියේ විකට නිලධාරීන්ගේ රංගනය ගැන නම් අපට පුදුමයක් නැත. නමුත් මෙතක් රජයට පවා ප්‍රශ්නයක්ව පැවති ගී‍්‍රස් යකාගේ සංකල්පය හෙළිදරව් වී ඇත. එයට හොඳම සාක්කිය තෙලිකඩ පොලිස් නිලධාරීන් සපයා ඇත.රජය පවා අසීරුතාවට පත් කරමින් ගී‍්‍රස් යකුන්ගේ සංකල්පයේ නිර්මාතෘන් වන්නේ ද පොලිසියයි. මේ උතුම් නිලධාරීන්ගේ වැරදි වසා ගැනීමට මෙවැනි අසරණයන්ට අවමන් කරමින් වධ හිංසා කරමින් තමන්ගේ විකෘති ආශාවන් ඉටු කර ගැනීමට ගී‍්‍රස් යකුන් නිර්මාණය කර ඇති බවයි අපේ හැඟීම.නිවැරැදි පුද්ගලයන් වරදකරුවන් කිරීමටත් වැරැදි පුද්ගලයන් නිවැරදි කිරීමටත් මෙවැනි පොලිස් උතුමෝ අතිදක්ෂයෝ වෙති. අහිංසකයින්ට චන්ඩිකම් පාන මෙවැනි සත්ගුණවත් නිලධාරීන් ඇත්තම ගී‍්‍රස් යක්කු දුටුවා නම් කලිසමේ සුළුදිය පහකර ගන්නා බව අපේ හැඟීමයි.තම බල ප්‍රදේශයේ නීතිය රකිනවා වෙනුවට අහිංසකයන්ට නඩු දමමින් නඩු වැඩි කරමින් තරු පැළඳ ගැනීමේ නොතිත් ආශාවෙන් පෙළෙන මේ නිලධාරීන්ගෙන් ජනතාවට සේවයක් වන්නේද යන්න ප්‍රශ්නයකි.තරුපටි ගසා ගෙන සිටින පොලිසියේ උතුම් නිලධාරීන් තමන්ගේ උරහිසේ තිබෙන තරුපටිවලට කොතරම් සාධාරණයක් ඉටු කර තිබෙනවාද යන්න තමන්ගේ හෘද සාක්ෂියෙන් විමසා බැලිය යුතු කරුණකි.මෙවැනි උතුම් පොලිස් නිලධාරීන්ගේ කෙරුම් ගැන අප අකුණ විශේෂාංගය මඟින් පෙන්වා දී ඇත. හිටපු පොලිස්පතිවරුන් මෙන්ම වර්තමාන පොලිස්පති එන්. කේ. ඉලංගකෝන් මහතා ද නින්දේ සිටීම කනගාටුවට කරුණකි.මේ අයුරින් දිගින් දිගටම පොලිස් නිලධාරීන් ජනතාව තලා පෙළා දමමින් නීතිය අයුතු ලෙස භාවිතා කරමින් සිටින්නේ නම් අපට ඔවුන්ට කිව යුතු දෙයක් ඇත.මේ කි‍්‍රයාකාරකම් වලට ජනතාව එරෙහිවන කාලය වැඩි ඈතක නොවන බවයි.   අසාධාරණයක් ද? දැන්ම අප අමතන්න. අපි ඔබ වෙනුවෙන් පෙනී සිටින්නෙමු. 011 2 42 92 51 - 2 .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=f1109302</link>
    <topic>දැන් හැදෙන සිංදු ස්වර කිහිපයක අතරමංවෙලා</topic>
    <author>නදිෂානි ප්‍රියංගිකා</author>
    <content>ඔහු ගීත කලාව වෙනුවෙන් අලුත්යමක් කළ අයෙකි. සම්ප්‍රදායික සීමාවට කොටු නොවී නවතාවයන් කරා පෑන මෙහෙයවූවෙකි. සුභාවිත ගීත රචකයෙකි, කවියෙකි, මාධ්‍යවේදියෙකි, ලේඛකයෙකි. යුග තුනක ගායන පරපුරුවලට ගී නිර්මාණයෙන් දායක වූවෙකි. සමන් චන්ද්‍රනාත් වීරසිංහ නම් වූ ඔහුගේ හතළිස් වසරක කලා දිවිය අගයමින්, ‘සඳ මඩලේ සිට” නමින් රසාලිප්ත හරසර උළෙලක් මේ මස 30 වනදා සවස 6.00 ට ජෝන් ද සිල්වා සමරු රඟහලේ දී පවත්වන්නට සහෘද කලාකරු සොයුරු කැල සූදානමින් සිටිති.එවන්, සොඳුරු කටයුත්තකට මුල පුරන මොහොතකදී, එදා ගීතය සහ අද පිළිබඳ ඔහු හා කළ සංවාදයකි මේ.මම ගීත ලියන්න හිතුව කෙනෙක් නෙවෙයි. ඒ කාලේ පුන්සිරි සොයිසා සහ විමලසිරි ලොකුලියන මගේ හොඳම මිත්‍රයෝ. විමලසිරිට ඕනෑ වුණා තරඟයක් සඳහා ගායනා කරන්න ගීතයක් ලියවා ගන්න. මාව ගොඩක් අමාරුවෙන් ඒ සඳහා කැමැති කරගත් ඔහුට, මම ගීතයක් ලියලා දුන්නා.කාලයක් යද්දි පුන්සිරි සොයිසා කියන මගේ මිත්‍රයාට මම ගීතයක් ලියලා දුන්නා. ‘රුසිරු දසුනක් නෙතට පාවී’ කියලා. නමුත්, ගුවන් විදුලියෙන් ප්‍රචාරය වුණු මගේ පළමු නිර්මාණය වුණේ සී. එල්. පෙරේරා ගායන කළ ‘මුතුකැට මතුවුණු මහ සයුරයි’ ගීතයයි.ඒ වෙද්දී මම ගීත රචකයෙකු ලෙස දිගු ගමනක් ඇවිත් තිබුණෙ නැහැ. හැත්තෑව දශකයේ මුල් භාගයේ දී මම ලංකාදීප කර්තෘ මණ්ඩලයට එකතු වුණා. එතනින් තමයි මගේ ගීත රචනයේ ප්‍රබල ආරම්භයක් සිදු වුණේ. ඒ කාලයේ දී මට සරත් දසනායකයන්ව හඳුනා ගන්න ලැබුණා. ඒ ගීතයක් නිසාවෙන්මයි. ඒ හඳුනා ගැනීමත් සම¼ඟ සරත් - සමන් සුසංයෝගයෙන් බොහෝ ගීත නිර්මාණ බිහිවුණා. සංගීතය සැපයුවා. දශක හතරක කාලයක් පුරාවට මම විවිධ සංගීත අධ්‍යක්ෂවරුන් යටතේ ප්‍රවීණයන්ට වගේ ම අද පරපුරටත් ගීත නිර්මාණය කර තිබෙනවා. මා නිර්මාණය කළ ගීත වික්ටර් රත්නායක, මහාචාර්ය සනත් නන්දසිරි, කලාසූරි ලතා වල්පොල වැනි ප්‍රවීණයන් වගේ ම, රුක්මන් අසිත, දුලාජ් ධනුෂ්ක වැනි ආධුනිකයෝත් ගායනා කළා. මගේ ගීත නිර්මාණයට සංගීත පරපුරු කිහිපයක් දායකවීම මේ ගමනේ දී මට සුවිශේෂයි.වර්තමාන ගායන පරපුර ගැන කතා කරද්දී දැනෙන්නේ ඇත්තට ම වේදනාවක්. එදා පරපුර මීට වඩා ප්‍රශස්තයි. මම එතනින් අදහස් කරන්නේ අද ඉන්න ගායන පරපුර හොඳින් ගීත ගායනා කරන්නෙ නැහැ කියන කාරණය ගැන නෙවෙයි. අද පරපුරත් එදා පරපුර වගේ ම හොඳින් තමන්ගේ කාර්යය කරනවා. නමුත්, ප්‍රශ්නය තියෙන්නේ එතන නෙවෙයි.මාධ්‍යයේ වර්තමානයේ පවතින විවෘතභාවයත් එක්ක හැමදෙයක් ම වෙනස් වෙලා. මාධ්‍ය තුළින් නිර්මිත සියලු ප්‍රකාශනයන්, වාණිජ කර්මාන්තයට ගැලපෙන පරිදි සකස්වෙලා.අතීතයේ අපට හමුවුණේ ගීතය කලාවක් විදිහටයි. ඒත් අද අපට හමුවෙන්නේ ගීත කලාවකට වඩා ඔබ්බට ගිය සංගීත කර්මාන්තයක්. ඒ වගේ ම අද පවතින විවෘතභාවයත් එක්ක ජාත්‍යන්තරයට එක්වෙලා තියෙන්නෙත් සංගීත කලාවට වඩා සංගීත කර්මාන්තයයි. මම දකින විදිහට මේ පාර්ශ්ව දෙක අතර පවතින්නේ විශාල වෙනසක්.අද වෙනකොට එදා පැවැති සංගීත කලාව, ගනුදෙනුකාර භවතුන්ගේ බලපෑමට නතු වී ප්‍රචාරයකට පමණක් සීමාවෙලා. සුපිරි තරු සංකල්පයත් සම¼ඟ විද්‍යුත් නාලිකා මඟින් විවිධ තරු බිහිවෙනවා. ඔවුන් ගායන ක්ෂේත්‍රයට ප්‍රවේශවන්නේ හැත්තෑව දශකයේ ගී නිර්මාණ සමගින්. නමුත්, ජයග්‍රහණය සහ ජනප්‍රියතාවය මත, විද්‍යුත් නාලිකා මඟින් ඔවුන්ට ලබාදෙන ගීත ගායනා කරන්න තරුවලට සිදුවෙනවා. ඒත්, ඒ ගීතවල ගුණාත්මක බව පිළිබඳ අපිට ප්‍රශ්නයක් මතුවෙනවා. ගීතය ජනප්‍රිය කරවීමට අරමුණු කරනවා මිස හෝ ඉන් වාණිජ අරමුණු ඉටු කර ගැනීම මිස වෙන දෙයක් ගැන ඔවුන් හිතන්නෙ නැහැ.මම මේ වන විට ගීත නිර්මාණ 1500ක් විතර කරලා තියෙනවා. මේ හැම ගීතයක් ම නිර්මාණයේ දී ඒ සඳහා අවශ්‍ය වස්තු විෂය මා තෝරාගත්තේ අදාළ සමාජය තුළින්මයි. තනි තනිව අපට හිතලා යන නිර්මාණයක් කරන්න පුළුවන්. නමුත්, ඒ හැම නිර්මාණයක් ම සමාජය තුළ පවතින කුමක් හෝ හා සම්බන්ධයි. ඉන් වියුක්ත නැහැ.මම රචනා කළ ‘සමකෝණය ත්‍රිකෝණයකි’ ගීතය ඒ අතරින් විශේෂයි. සම්ප්‍රදායික ගීත රචනයේ දී හෝ පෙර අපරදිග ලෝකයේ හෝ ජ්‍යාමිතික හැඩ ඇසුරින් කළ ගීත නිර්මාණයන් හමුවෙන්නේ නැහැ. නමුත්, එක්දහස් හත්සිය ගණන්වල දී කවි දෙකක් තුනක් නම් හමුවෙනවා.ගීයක් කියන්නේ හොඳ පැදියක්. අපේ රටේ චිත්‍රපට කාව්‍ය, ආදියෙහි අර්ථය තුළ ගීතයට කාව්‍යයක් කියන අවස්ථාත් තියෙනවා. ඒ වගේ ම අපේ රටේ ගීතය පිළිබඳ මම දකින දුර්වල තැනක් තමයි ගීතයට නිසි විචාර ක්‍රමවේදයක් නැතිවීම.ගීතය පිළිබඳ අද තියෙන්නේ පද මාලා විචාරයක් විතරයි. විචාරකයින් පද මාලාව විචාරයට ලක් කරමින් හොඳ ගීතයක් ලෙසට ගී නිර්මාණයක් නම් කරනවා. නමුත්, ගීතය හොඳ ගීතයක් වෙන්න නම් ඊට අනුරූපි හොඳ කටහඬක් සහ හොඳ සංගීත සුසංයෝගයක් තිබිය යුතුමයි.කෙනෙකුට ජන්ම දායාදයක් ලෙස යන ස්වර පරාසයක් ලැබෙනවා. එතනින් අද වන විට විස්කම් පාන අය ඉන්නවා. නමුත්, උත්තරීතර ගායනයක් කියන්නේ ස්වර හතරක් පහක් ඇතුළේ අතරමං වෙන එක නෙවෙයි.අපේ රටේ සාහිත්‍ය කලා උළෙලවල් දක්නට ලැබෙනවා. නමුත්, ගීතය සඳහා වෙන්වුණු කලා උළෙලක් දක්නට ලැබෙන්නේ නැහැ. අනික සාහිත්‍ය අංශයෙන් ගත්විට ලිඛිත සාහිත්‍ය සතියක් තියෙනවා. නමුත්, ශ්‍රවණ සාහිත්‍යයට සතියක් නැහැ. මම එතනින් අදහස් කරන්නේ සංගීතය කියන සෞන්දර්යාත්මක දේ වෙනුවෙන් යම් නිශ්චිත සිහි කිරීමක් තිබිය යුතුයි කියලයි.‘සඳ මඩලේ සිට’ රසාලිප්ත හරසර උළෙල මා වෙනුවෙන් උපහාර පිදීමට සංවිධානය කළ එකක්, මගේ ප්‍රථම ගේය නිර්මාණය ‘අපේ කාලයේ සරස්වතී’ දෙවන නිර්මාණය තමයි ‘සඳුනි’ මේ උළෙලේ දී මා ලියූ ගී සංගත තැටි දෙකක් ‘සඳ මඩලේ සිට’ හා ‘සඳලේඛා’ නමින් ද, මගේ දෙවන ගේය පද සංග්‍රහයත් දොරට වඩිනවා. මෙහි දී, සරත් ද අල්විස් ගේ සත්සර රටාවත්, පරපුරු තුනක ගායන කෞෂල්‍යත් සහෘද රසිකයාට විවර කිරීමක් සිදුවෙනවා.මගේ ගීත නිර්මාණයන් වෙනුවෙන්, ඒවා රසික හදට සමීප කරවන්නට මහාචාර්ය සනත් නන්දසිරි, කලාශූරි ලතා වල්පොල, වික්ටර් රත්නායක, විශාරද චන්ද්‍රිකා සිරිවර්ධන, විශාරද එඩ්වඩ් ජයකොඩි, සුනිල් එදිරිසිංහයන් ඇතුළු සුගායන පෙරහරක් එක්වෙනවා. මෙහි දී විශේෂයෙන් ම සඳහන් කළ යුතු කාරණා කිහිපයක් තියෙනවා. නර්තන රේඛාවෙන් කුලසිරි බුදවත්තත්, චන්දන වික්‍රමසිංහත්, සංගීත අධ්‍යක්ෂණයෙන් සරත් ද අල්විස් දායකවෙන්නේ මිලක් අය නොකර. එය ඇගයිය යුතුමයි.චිත්‍රපට ගීත රචනා කලාව සුවිශේෂී කලාවකි. චිත්‍රපටවල බොහෝ ගීත රචනා වන්නේ තනුවට අනුවය. අතීතයේ හින්දි සහ දෙමළ ගීත තනුවලට සිංහල ගීත රචනා කළා මෙන් සිංහල චිත්‍රපට සඳහා බොහෝ සංගීත අධ්‍යක්ෂවරුන් මුලින් තනුව සකස් කර ඒ අනුව අවස්ථාවට උචිත ගීත රචනා, රචකයන්ගෙන් අපේක්ෂා කරති. මේ අභියෝගය සාර්ථකව ජය ගත හැකි ගීත රචකයන් සුළු දෙනා අතරින් සමන් චන්ද්‍රනාත් වීරසිංහ කැපී පෙනෙන දක්ෂතා විදහා දැක් වූ ගීත රචකයකු ලෙස හැඳින්වීමට මම පසුබට නොවෙමි.‘ලංකාදීප’ පුවත් පතේ ජ්‍යෙෂ්ඨතම පුවත්පත් කලාවේදියකු ලෙස සේවය කළ විමල් වීරසිංහයන්ගේ පුත්‍ර රත්නය ලෙස පියාගේ දක්ෂතා සියල්ල මනසින් දරා සිටින සමන් සිංහල චිත්‍රපට කලාවේ දීප්තිමත් ගීත රචකයකු ලෙස ඉදිරියට ද දිදුලනු ඇත.ඔහුට හරසර පිදීමට එකතු වන සියලු කලාකරුවන් හා කලාකාමීන් සම¼ඟ මාද එක් වන්නේ අතිශයින් ළබැදි දයාවෙනි. ඔහුට ආයු බොහෝ වේවා!සමන් චන්ද්‍රනාත් වීරසිංහ රචනා කළ ගීත අතරින් බොහොමයක් ගී තනු සරත් දසනායකයන්ගේ ය. ඔහු රචනා කළ ගුවන් විදුලි ගීත අතර බහුතරයක් ඇත්තේ දේශභිමානී ගීතය. ඒ බව ගුවන් විදුලි තැටි ගබඩාව පිරික්සන්නකුට පැහැදිලිවනු ඇත. මෙරට ගීත කලාව දෙස විමසුම් ඇසින් බලද්දී එක් එක් ගායක ගායිකාවන් සිය ගීත රචනා තමන් සිත්ගත් තමන් ඇසුරේ සිටි ගේය පද රචකයන් පිරිසක් හා බැඳී සිටිය බව අපට පෙනී යයි.ඒ අනුව සමන්ගේ ගීත බහුතයරක් විශාරද චන්ද්‍රිකා සිරිවර්ධන, විශාරද දයාරත්න රණතුංග, මහාචාර්ය අමරා රණතුංග වැනි ශිල්පි ශිල්පිනීන් අතර බෙදී ගිය බවක් පෙන්නුම් කරයි. මීට අමතරව ඔහුගේ ගේය පද සංකල්පනා බෙදා හදාගත් පිරිස අතර එච්. ආර්. ජෝතිපාල, ලතා වල්පොල, සංගීත් නිපුන් සනත් නන්දසිරි, මාලනී බුලත්සිංහල, එඩ්වඩ් ජයකොඩි, සුජාතා අත්තනායක, ග්‍රේෂන් ආනන්ද, රූකාන්ත ගුණතිලග, චන්ද්‍රලේඛා, කීර්ති පැස්කුවල්, පුන්සිරි සොයියා, ජගත් වික්‍රමසිංහ වැනි කලින් පරපුරේ ජනප්‍රිය පිරිස මෙන් ම නව පරපුරේ කිත්සිරි ජයසේකර, රොහාන් ශාන්ත බුලේගොඩ, නිරෝෂා විරාජිනී, වැනි ගායක ගායිකාවන් රැසක් ද වෙති.ඔහු ගීත රචනා කරද්දී අපූරු යෙදුම් හා වස්තු විෂයයන් යොදා ගන්නා බවට බොහෝ නිදසුන් ඉදිරිපත් කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=f1109303</link>
    <topic>යහපත් සමාජයකට මඟපෙන්වන ඉස්ලාමය</topic>
    <author>කේ. මහතුන් ගමගේ, ගාල්ල</author>
    <content>අප එකිනෙකා (ස්ත්‍රීන් සහ පුරුෂයන්ද) එක් වීමෙන් අපේ මිනිස් සමාජය සෑදී ඇත. පියා මව සහ දූ දරුවන් එක්වීමෙන් පවුලක්ද එයින් පිටස්තර ඥාතීන් හිතවතුන් මිතුරන් අසල්වැසියන් සහ ගමේ නගරයේ ප්‍රදේශයේ ආදි වශයෙන් රටේ මුළුමහත් ජනතාව එක්වීමෙන් විශාල මිනිස් සමාජයක්ද නිර්මාණය වන්නේය. මෙහිදී අප එකිනෙකා වශයෙන් ඔවුනොවුන් හා එක්වීමෙන් අප සියලු දෙනාම එකම සමාජයක කොටස්කරුවන් වන බව පැහැදිලි වේ. සමාජය යහපත් වීමට නම් ඒ සඳහා මූලික වන්නාවූ පැහැදිලි ප්‍රතිපත්ති පද්ධතියක් ක්‍රියාත්මක වීම අත්‍යවශ්‍යය. පුද්ගලික වශයෙන් සහ පොදු වශයෙන් ද අප සියලුදෙනාම අනුගමනය කළ යුතු යහපත් සමාජ යුතුකම් ඒ අයුරු ඉටුකිරීම මෙහිදී ඉතාම වැදගත් වෙයි.ලොව පහළ වූ බොහෝ ආගමිත කර්තෘවරු සහ ආගමික නායකයෝද සමාජය යහපත් කිරීම සඳහා බොහෝ කරුණු කාරනා ප්‍රකාශ කළ බව ඉතිහාසයෙන් දැකිය හැක. යහපත් සමාජයක් බිහි කිරීම සඳහා මුහම්මත් නබිතුමා ඉස්ලාම් ධර්මය තුළින් හෙලිකළ තොරතුරු පිළිබඳව සොයා බැලීම මේ ලිපියේ අරමුණය. එකම දෙවි කෙනෙකු ගේ (අල්ලාහ් ගේ) කැමැත්ත පරිදි නිර්මාණය වූ මිනිසා (ස්ත්‍රීන් සහ පුරුෂයන්ද) ඉස්ලාම් ධර්මයේ ඉතාම උතුම් කොට සලකනු ලැබේ. එහිදී සෑම පුද්ගලයෙක්ම සෑම ජන කොටසක්ම ජාති, කුල ආගම් භේදයකින් තොරව ගෞරවනීය පිරිසක් ලෙසට හඳුන්වා ඇත. එමෙන්ම ඒ ඒ පුද්ගලයාගේ ගෞරවය රැකීම අනිවාර්ය යුතුකමක් ලෙසටද දක්වා ඇත. අන්‍ය ජන කොට්ඨාසයන්හි ගෞරවය රැකතීම ඔවුන්ගේ සිත් නොරිදෙන ලෙස කටයුතු කිරීම සිත රිදෙන අදහස් ප්‍රකාශ නො කිරීම ආදිය මෙහිදී වැදගත් වන බව දක්වා ඇත. එයින් යහපත් සමාජයකට අවශ්‍ය මූලික ක්‍රියාවලිය ආරම්භ වන බව පැහැදිලිය.සමාජයක උන්නතිය සඳහා සාමය අත්‍යාවශ්‍ය බව ඉස්ලාම් ධර්මයේ පැහැදිලිව පෙන්වා දී ඇත. ජාති,කුල ආගමික වශයෙන් බෙදී යාම දෝෂයක් ලෙස දක්වා ඇත. එහිදී ප්‍රකාශ වන්නේ සියලුම මනුෂ්‍යයන් එකම පිරිමියෙකු ගේ සහ එකම ගැහැනියකගේ දරුවන් වන බවය. ජාති කුල වශයෙන් බෙදීමෙන් සමානාත්මතාව බිඳීයාම නිසා යහපත් සමාජයක් බිහි නොවන බව එහි අර්ථය වේ. ස්ත්‍රීන් සහ පුරුෂයන් සුදු - කලු වශයෙන් වර්ණ භේදයෙන්ද සහෝදරත්වයෙන්ද වෙන් නොවිය යුතු බවත් එහි පවසා ඇත.සමාජයට හිතකර යහපත් ජීවන වෘත්තියක් තෝරා ගෙන ඒ පිළිබඳව අවංකව, අනලස්ව කටයුතු කිරීම යහපත් ස්වභාවයක් බව ඉස්ලාමීය ධර්මයේ සඳහන් වේ. වෙළඳාම නොහොත් වානිජ කර්මාන්තයේදී අවංකවීම ඉතා වැදගත්ය. හොර සහ කපටි වෙළඳාම ඉස්ලාමයේ ඉඳුරාම ප්‍රතික්‍ෂේප වන්නේය. කිරුම් - මිනුම් නිවැරැදි ලෙස සිදු කිරීමත් පාඩු නොවන ලෙස පාරිභෝගිකයාට බඩු ලබාදීමත් වෙළෙඳාමේදී අනිවාර්ය වන්නේ ය. සාධාරණ ආකාරයට බඩු විකුණා සුළු ලාභයක් ලැබීම ප්‍රසංසාවට හේතු වන බවත් එහි සඳහන් වේ. රැකියාව ලෙස දඩබ්බරකම් කිරීම සහ දූෂ්‍ය කටයුතු කිරීම ඉස්ලාමයේ තහනම්ය.වෙළෙඳාම පමනක් නොව ණය ගනු දෙනු ආදිය පිළිබඳව සමාජයේ පවතින අක්‍රමිකතා ගැන නබිනායක තුමා අපට ප්‍රකාශ කර ඇත්තේ අගනා උපදේශයන්ය. ණය ගැනීමත් – ණය දීමත්දෙකම ඔවුනොවුන් තුළ විශ්වාසය ඇතිව සිදු කිරීමත් ඒ පිළිබඳව නිවැරැදි සටහන් තැබීමත් අවශ්‍ය බව එතුමා උපදෙස් ලබාදී ඇත. ලෝකය තුළ අපට තනිව ජීවත් විය නොහැක. අප එකිනෙකාට අන්‍යයන්ගේ සහයෝගය අවශ්‍ය වන්නේය. එනිසා ණය ලබාගැනීම සහ ණය ගෙවීමද අවශ්‍ය වන්නේ ය. මෙහිදී දක්වා ඇති උපදෙස් යහපත් සමාජයකට මග පෑදීමට උචිත වන බව කිව හැක. සමාජය තුළ අවංක භාවය සහ විශ්වාසය බිඳී යාමෙන් දුර්භික්ෂයද , ගංවතුර ගැලීමද, භූමි කම්පා ඇතිවීමද වර්ෂාව වැඩි වි කුණාටු ඇතිවීමද ආදි ව්‍යසනයන් සිදු වන බව එහි සඳහන් කර ඇත.ඉස්ලාම් ධර්මයෙන් ප්‍රකාශ වන බොහෝ පුද්ගල කල්ක්‍රියාවන් සමාජයේ පොදු යහපත කෙරෙහි බොහෝ සේ ප්‍රයෝජනවත් වන බව දැකිය හැක. දෙමව් පියනට ආදරය කිරීම, ගරු කිරීම නිරන්තරයෙන්ම යුක්ති ගරුකවීම මෙලොව දිවි පෙවෙත පරලොව ජීවිතය සඳහා කැපකිරීම, මධ්‍යස්ථ ලෙස කටයුතු කිරීම, දුක්කම්කටොලු ඉවසා ගැනීම පතිදම් රැකීම ආදී පුද්ගල පැවැතුම් යහපත් සමාජයකට මග පාදන කරුණු ලෙස දැක්විය හැක. පෞද්ගලික වශයෙන් පවුල තුළ ඉටු කළ යුතු බොහෝ යහපත් කාර්යයන් හරියාකාරව ඉටු කිරීම නිසාම පොදු සමාජයට යහපත උදාවන බව මෙම උපදේශයන් තුල ගැබ්ව ඇති බව දැකිය හැක.පොරොන්දු ඉටු කිරීම අනාචාරයේ නො හැසිරීම වංචාවන් නොකිරීම, අන්‍යයන් මුලා නො කිරීම, තමන්ට වරදක් කළ අයට සමාවදීම, යහපත ගැන ප්‍රකාශ කර අයහපත වැළැක්වීම, පතිවත රකින කාන්තාවන්ට නිග්‍රහ නො කිරීම, සුරාපානය නොකිරීම, දූ කෙලියෙහි නොයෙදීම දෙපාර්ශවයක් කලහ කර ගන්නා විට එය සමථයකට පත් කොට සමාදානය ඇති කිරීම, සතුන් සහ ශාක වර්ග අනවශ්‍ය ලෙස විනාශ නො කිරීම සහ ඒවා මැනවින් පාලනය කිරීම ආදී කරුණුද මෙහිදී ඉතාම වැදගත් වේ. මෙවැනි උපදේශයන් තුළ ඇත්තේ යහපත් සමාජයකට අත්‍යාවශ්‍ය මූලික ක්‍රියාකාරකම්ය.බොරුවෙන් සහ අනාචාරයෙන් ද සුරා පානයෙන් ද සිදු වන හානිය ඉතා විශාලය. ඒ සියලු කාරණාවලින් සිදුවනුයේ පුද්ගල විනාශයයි. සූදුවේ යෙදීමද බරපතල විෂම ක්‍රියාවක් වේ. යහපත් සමාජයක් බිහි වීමට ඉටුවිය යුතු කරුනු මෙන්ම පුද්ගලයා විසින් අත්හල යුතු කාර්යයන්ද මෙහි දක්වා ඇත්තේ ය. පෞද්ගලික වශයෙන් අප විසින් ඉටු කරන යුතුකම් සහ චර්යාවන්ද යහපත් සමාජයකට බොහෝ සේ හිතකර වන ආකාරය ඉස්ලාමයේ මනාලෙස පෙන්වාදී ඇත්තේය.ලෝභකම් නො කිරීමත්, නාස්තිකාර සහ විනාශකාරී ක්‍රියාවන් නොකිරීම, උපකාර කළ යුතු තැනැත්තන්ට උපකාර කිරීම වංචනික ලෙස අනාථයන් ගේ හෝ අන්‍යයන්ගේ දේපොල සොරකම් නො කිරීම, ආදී නොකළ යුතු නරක ක්‍රියාවන් සහ කළ යුතු යහපත් ක්‍රියාවන්ද ඉස්ලාමයේ පැහැදිලිව දක්වා ඇත. මෙහිදී ප්‍රධාන වශයෙන්ම තමා පමනක් කෑමෙන් – බීමෙන් සහ විනෝදයෙන් සිටිම සහ අන්‍යා කෙරෙහි අවධානයෙන් නො සිටිම වැනි ගති සිරිත් ප්‍රතික්ෂේප කර ඇත. සමාජයේ උත්තරිතර බව සහ කීර්ති යද වටිනාකමද අගය කිරීම මෙහිදී ඉතාම වැදගත් බව හැඟවේ. වටිනා දෙයක් සහ වැදගත් දෙයක්ද අපට ලබා ගත හැක්කේ යහපත් මිතුරන් ගෙනි. අන්‍යයන්ට අප ගුරු හරුකම් දිය යුත්තේද අවංක සිතින්මය. ඔවුනොවුන්ගේ පොදු කටයුතු වලදී උදව් කිරීම ඉතාම අගනා ගුනාංගයක් ලෙස දක්වා ඇත. ආරාධනා පිළිගැනීම සහ ආරාධනාවන්ට සහභාගිවීම අන්‍යයන්ගේ ලෙඩ - දුක් බැලීමට යාම, සමාජ සේවයේ නිරතවීම ආදිය සුබදායක සමාජයකට මගපෙන්වන බව ඉස්ලාම් ධර්මයේ තහවුරු කර ඇත්තේය.වර්තමාන පවුල් ඒකකය තුලද බොහෝ විටම පුද්ගලිකව ඉටුවිය යුතු යුතුකම්ද ඉටු නොවන බව දිනෙන් දිනම දක්නට ලැබේ. මව්පියනට සහ වැඩි හිටියන්ට ද ගරු නො කිරීම, සැමියාට - බිරිඳට සහ තමාගේ දරුවන්ට නො සැලකීම, නිග්‍රහ කිරීම ආදී අවගුණ යන්ගේ බලපෑම වැඩිවීමද ගැටලුවක්වී ඇත. මෙවැනි පුද්ගලික යුතුකම් සමාජය තුල ඉටු නොවීමද සමාජ සංස්ථාවේ පරිහානියට හේතු වන බව අවධාරණය වන්නේය.වර්තමාන සමාජ විපත්තියට හේතු වන බොහෝ සාධකයන් පැන නැගී ඇත්තේ අප විසින් නිසි පරිදි පෞද්ගලික සහ පොදු වශයෙන් ද අපගේ යුතු කම් ඉටු නො කිරීම නිසා බව මේ කරුණු ගැන කල්පනා කිරීමේදී වටහා ගත හැක. එමෙන්ම ම මුහම්මත් නබිතුමා සෑම විටම දේශනා කර ඇත්තේ පුද්ගලයා විසින් තමා වෙනුවෙන් සහ සමාජය වෙනුවෙන්ද ඉටුකළ යුතු කාර්යයන් සපුරාලීම ඉතාම අවශ්‍ය බවයි.නබි වදන් අතර ප්‍රකාශ වූ බොහෝ හදිස යන් තුළ යහපත් සමාජයකට අත්තිවාරම් දමන ප්‍රකාශයන් රාශියක්ම දැකිය හැකිය.1. වංචාකාරයකුගෙන් ඉවත්වූ කරුණු දෙකක් ඇත. ඒවා නම් යහපත් කල්ක්‍රියාව සහ අවබෝධ ශක්තියයි (අබුදාවුද්)2 ඔබ අතර ප්‍රමුඛයා වන්නේ ශ්‍රේෂ්ඨ සාරධර්ම පිලිපදින්නාය (බුහාරි)3. සැනසිලි දායක මුදු වදන් තෙපලන්න ආවේග ශීලි නොවන්න, යහපත් කරුණු උගන්වන්න, වෛරය ද්වේශය නො වපුරන්න (බුහාරි)4. ස්ත්‍රීනට නොගයන්න, පිට අය ඉදිරියේ ඔවුන්ට අපහාස නොකරන්න.5. මියගිය වුන්ගේ දොස් නොකියන්න (බුහාරි)මේ ආදී වශයෙන් විමසා බැලීමේදී ඉස්ලාමය තුළ යහපත් සමාජයකට ඉවහල් වන බොහෝ කරුණු කාරනා සහ උපදෙස් ද ඇතුලත්ව ඇති බව දැකිය හැක. වර්තමානයේදී පිරිහි යන අපේ සමාජය තුළ ඇති ආවේගශීලි භාවයත් ජීවිත තරගයත්, සමාජ අසහනයක් බොහෝ විට උදාවී ඇත්තේ වටිනා සමාජ ධර්ම පිරිහියාම නිසා බව කිව හැක. බොරුවෙන් සහ ප්‍රෝඩාවෙන්ද ආටෝපයෙන්ද පිරුණු අපේ වර්තමාන බොල් සමාජයට ඉස්ලාම් ධර්මයෙන් බොහෝ උපදේශයන් උගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=f1109304</link>
    <topic>ඓතිහාසික උරුම රැසක් ඇති මුල්ලේරියාව</topic>
    <author>සටහන සහ ඡායාරූප :- පත්මසේකර නිශ්ශංක රඹුක්කන සමූහ</author>
    <content>මුල්ලේරියාව රණබිම, මාලිගය, වැව පමණක් නොව කැලණි නදිය වම් ඉවුරේ පිහිටි කිත්සිරි මෙවන් විහාරය ද මුල්ලේරියාවට ඓතිහාසික උරුමයන්ව පැවති බවට ඉතිහාසය සාක්ශාත් කරයි. සීතාවක මායාදුන්නේ ගේ රන්දෝලිය වූ සිරිනාමාලා නිලිපුල්මාලිගේ කුසින් උපන් පින්වත් කුමරා රන්ගේ බණ්ඩාරය. ඔහු මුළු දිවයිනටම රාජ්‍ය උරුමය ඇතිව මුල්ලේරියා මාලිගයේ විසූ බවට ඉතිහාසයේ සඳහන් වෙයි. එකල මුල්ලේරියාව “එරියාව“ නමින් ද හැඳීන් වී ඇත. ගමේ හිමිකරු වූයේ රන්ගේ බණ්ඩාර කුමරු බැව් පැවසේ. මේ එරියාව පසුව, මූල එරියාව වී ල්+ඒ අක්සර සමාස වීමෙන් ලෙ” යන්න නිපදවී මුල්ලේරියාව වී ඇත. රාජාවලියේ සඳහන්ව ඇත්තෙත් “මුල්ලේරියාව“ යනුවෙනි. රන්ගේ බණ්ඩාර කුමරුට සීතාවක රජවාසලින් මුල්ලේරියා ගම සන්නස් පත්‍රයකින් ලැබුණු බවට සාක්ෂි දරයි.කයිකාවල පසු කරන සැළලිහිණියා පිවිසෙන්නේ අසිරිමත් මුල්ලේරියාව ගම් සීමාවටය. වරළසින් මල්දම් සුවඳ විහිදුවන අති සුන්දර වූ මුල්ලේරියා කතුන් ග්‍රීෂ්මය නිවා ස්නානය කොට සැනසෙන, කොල්ලම් තුරු නිසා නිල්වන් වූ ඉවුරු ඇති පොකුණ අසල වූ වල් අම්බලම නම් ස්ථානය පසුකොට සතුටින් යා ගත්තැයි කියා තිබුණි. අද මුල්ලේරියාවේ මෙම භූමි භාගය අම්බලම්වත්ත යැයි යන නමින් හැඳින්වේ.ටිකිරි කුමරු රාජසිංහ උපන්නේ සීතාවකය. එහෙත් ජීවිතය ලැබුවේ මුල්ලේරියාවෙනි. ලෝකයාට සිංහලයන්ගේ රණශූරභාවය පෙන්වූයේ ටිකිරිකුමරුය. මුල්ලේරියා රණබිම ලෝක උරුමයක් කළේත් ටිකිරි කුමරුය. එසේම ටිකිරි කුමරුන් ලෝකයට හඳුන්වා දුන්නේ මුල්ලේරියාවය. එසේම මුල්ලේරියාව ලොවට හඳුන්වා දුන්නෙත් ටිකිරි කුමරුය.වත්මන් පාලනය තේජාන්විත කරමින් කොටිකාවත්ත, මුල්ලේරියාව ප්‍රාදේශීය සභාව පසුගිය වසර පහක් ගෙවී ගියේ ප්‍රසන්න සෝලංග ආරච්චිගේ සභාපතිත්වයෙනි. 2005 මුල්ලේරියාවේ ප්‍රාදේශීය සභාවේ පාලනය ආරම්භ වන විට රුපියල් ලක්ෂ දෙකකවත් ඉතිරියක් නොතිබුණ අතර වර්තමානයේ එම ප්‍රාදේශීය සභාවේ වත්කම් ඉතුරුව රුපියල් ලක්ෂ 100 පමණ වේ.එක්සත් ජාතික පක්ෂ පාලනයකට නතුව තිබූ කොටිකාවත්ත මුල්ලේරියාව ප්‍රාදේශීය සභාව 2005 දී පොදුජන එක්සත් පෙරමුණේ පාලනයකට හිමිකම් පායි. එහිදී සභාපතිත්වය දැරුවේ ප්‍රසන්න සෝලංග ආරච්චි මහතාය. 2002 දී එම ප්‍රාදේශීය සභාවේ ලාබාලම මන්ත්‍රී වරයා හැටියට ඡන්ද 3337ක් ලබාගෙන දේශපාලනයට පිවිසි ඔහු 2002 සිට 2005 දක්වා විපක්ෂයේ මන්ත්‍රීවරයෙකි. (පොදුජන එක්සත් පෙරමුණ නියෝජනය කරමින්) 2005 දී සභාපති පුටුව හිමිකරගත්, ප්‍රසන්න සෝලංග ආරච්චි මහතා ප්‍රදේශය පුරා පැතිරී සිටි පීඩිත පන්තියේ ජනතාවගේ පැල්පතේ සිට සංවර්ධන කටයුතු ආරම්භ කර ඇත. මිනිසාගේ මූලික අවශ්‍යතා ලෙස හඳුනාගත් ග්‍රාමීය මාර්ග පිළිසකර කිරීම ආර්ථික ශක්තිය වර්ධනයකර ජනතාවට ව්‍යාපාරයක් හෝ කරගෙන ජීවත්වීමට සුළු වෙළෙඳ ව්‍යාපාර කටයුතු ආරම්භ කිරීමට අතදීම, පදික වෙළෙන්දන් ට සුදුසු ව්‍යාපාරික ස්ථාන එකලස් කරදීම, පානීය ජල පහසුකම් ලබාදීම, වීදිලාම්පු සවිකර රාත්‍රිකාලයේ අඳුරට ගොදුරු වූ මාර්ග මංමාවත්, ආලෝක කිරීම, මේ අතර ප්‍රධාන වේ.බරපතළ ගැටලුවක්ව පැවැති කොළොන්නාව ආසනයේ කසළ ප්‍රශ්නයට විසඳුමක් ලෙස කොටිකාවත්තේ කසළ ප්‍රතිචක්‍රීයකරණය කරන ලද කාබනික ද්‍රව්‍ය යොදාගෙන පොහොර නිපදවීම ආරම්භ කර ඇති අතර, කසළ වර්ග කරමින් බැහැර කිරීම සඳහා ජනතා ව දැනුවත් කිරීමද සිදු කෙරිණි. එහි වියදම ලක්ෂ අනූපහක් පමණ වේ. ක්‍රීඩාවේ උන්නතිය වෙනුවෙන් අංගොඩ ටී.බී. ඉලංගරත්න ක්‍රීඩාංගණය හා ක්‍රීඩා මණ්ඩපය නවතාවයකින් යුතුව ප්‍රතිසංස්කරණය කර එම ප්‍රදේශයේ ක්‍රීඩකයන් වෙත පවරා දීමද විශේෂයෙන් සඳහන් කළ යුතුය. එහි වියදම ලක්ෂ හැත්තෑවක් පමණ වේ.අගහිඟකම්වලින් තොර ඉසුරුමත් සමාජයක දැක්ම ඇතිව ජනතාවගේ ආර්ථික ශක්තිය වැඩිදියුණු කරමින්, අගහිඟකමින් තොර ඉසුරුමත් ගමක් ගොඩනැංවීමට කොටිකාවත්ත පොදු වෙළෙඳපොළ නවීකරණය කර නව වැසිකිළි පද්ධතියක්ද සහිතව ජනතා අයිතියට පැවරීම. සෝලංග ආරච්චි සභාපතිවරයාගේ කාලයේ සිදුවී ඇත.කොළොන්නාව ආසනයට නිරන්තරයෙන් බලපෑම් සිදුවන ගංවතුර උවදුරේ දී අසරණ වූ ජනතාව සමඟ උරෙන් උර බැඳෙමින් ඔවුන්ට සහනයක් වෙමින් හා තාවකාලික පැලැස්තර වෙනුවට විධිමත් ජල ප්‍රවාහන පද්ධතියක් ඇතිකරමින් ගංවතුර උවදුරට ස්ථිරසාර විසඳුමක් ලබාදීමද සිදු කර ඇත.අතීතයේ මුල්ලේරියාව ප්‍රදේශයට මහත් වූ අභිමානයක් ගෙන දුන් මුල්ලේරියාව වැව වැලිතලාවේ වැලලෙමින් තිබියදී ඒ අභිමානනීය ඉතිහාසය හා සුන්දරත්වය යළි උපදවමින් මුල්ලේරියාව වැව ප්‍රතිසංස්කරණය කර මතු පරපුර වෙනුවෙන් දායාද කිරීමටත් මුල්ලේරියාවේ අභිමානය රැකගැනීමට නිල්දියවර යළි එළිපෙහෙළි කිරීම සිදුවිය. එහි වියදම ලක්ෂ අසූවකි.සංවර්ධිත මාර්ග පද්ධතියක අවශ්‍යතාවය දැඩිව තිබූ මුල්ලේරියාව කොටිකාවත්ත ප්‍රදේශයේ ප්‍රාදේශීය සභාව සතු කිලෝමීටර් 120ක මාර්ග ප්‍රමාණයෙන් කිලෝමීටර් 95 ප්‍රමාණයක් සංවර්ධනය කිරීම සිදු කර ඇත.මේ සියලු සංවර්ධන වැඩ සඳහා පසුගිය වසර පහතුළ රුපියල් ලක්ෂ පන්දහසක් පමණ වැයකර ඇත.ඔව් මම රටේ ලාබාලම ප්‍රාදේශීය සභා සභාපතිවරයා හැටියට තමයි 2006 දී ඔය පුටුවේ වාඩි උනේ. මම මේ රටේ ඉපදෙන කොට යුද පිටියක්. මම එහෙම කියන්නේ මගේ වයසත් එක්කයි. අවුරුදු තිහක යුද භීතියක් තිබ්බ රටේ මම රට දිහා බැලුවේ ඇසෙන් නෙමේ විඥානයෙන්. මම ඉගෙන ගත්තේ දේශපාලන විද්‍යාව. ඒ විෂය ධාරාව කළෙත්, මේ රටේ ජනාධිපතිතුමා වන මහින්ද රාජපක්ෂ මහතාගේ දැවැන්ත සංවර්ධන කටයුතු වෙනුවෙන්. එතුමාට සහය වීමේ අපේක්ෂාවෙන්. මට යන්න පුළුවන් මාවත, දේශපාලනයයි. ඒක තමයි පරම අභිලාෂය වුණේ. මම 2002 දී විපක්ෂයේ මන්ත්‍රීවරයෙක් හැටියට වාඩි වෙලා ගමේ පාර්ලිමේන්තුවේ දේශපාලනය ඉගෙනගත්තා.එහි අත්දැකීම් සහ පලපුරුද්ද තමයි, 2005 ප්‍රාදේශීය සභා මැතිවරණයේදී ඡන්ද 11576ක් අරගෙන සභාපති උනේ. හැබැයි මම ප්‍රාදේශීය සභාවේ සභාපති වෙලා වාඩිවෙනකොට අඩුමගානේ සේවකයන්ගේ වැටුප් ගෙවන්නවත් සල්ලි තිබුණේ නැහැ. ගණනින් කීවොත් ලක්ෂ දෙකක් පමණ තිබ්බේ. ඒත් මම එළියට බහිනකොට ලක්ෂ 1000ක මුදලක් ඉතිරිකරලයි එළියට බැස්සේ. හැබැයි ලක්ෂ පන්දාහක පමණ වැඩක් කරලයි මම ආවේ. අද මට අලුතෙන් ගොඩනගන්න ඡන්ද පදනමක් නැහැ. මීළඟ සභාපති පුටුවත් මට අරගෙන යන්නයි මම වැඩ කරලා තියෙන්නේ. මම ප්‍රාදේශීය සභාවේ සභාපති වරයා හැටියට මේ ප්‍රදේශයේ ජනතාව දිහා බැලුවේ පාට කණ්ණාඩි දාලා නෙමෙයි. මම කාගෙවත් බඩට ගහන වැඩ කරලා නැහැ. මම හැමදෙනාගෙම බඩවියත රැකලා දීලා තමයි සභාපතිකම කරගෙන ගියේ.මම යම්කිසි දැක්මක් ඇති මිනිසෙක්. නැතිනම් ඉගෙනගත්තු පොතයි පෑනයි ගෙදර තියලා මට රස්සාවකට යන්න තිබ්බා. මම පාසල් දොරටුවෙන් එළියට බැස්සේ දේශපාලන තක්සලාවේ ගමනක් යන්නයි. හැබැයි මේක තක්සලාවක් වගේම ප්‍රායෝගිකකරණයක්. ඒදේ සිද්ධ වෙන්නේ ජනතා හදගැස්මත් එක්ක.ඉතාම ඉහළයි. දේශපාලන ක්ෂේත්‍රයෙන් මම මගේ පණ වගේ ආදරය කරන්නේ ජනාධිපති මහින්ද රාජපක්ෂ මහතාට. ඒවගේම බැසිල් රාජපක්ෂ මහතාට, නාමල් රාජපක්ෂ මහතාට, මාව මේ දේශපාලන භූමිකාවට ගේන්න ශක්තිය දෙන්නේ භාරත ලක්ෂ්මන් ප්‍රේමචන්ද්‍ර මහතා, සුසිල් ප්‍රේම්ජයන්ත මහතා, වගේම මට මේ රටේ සෑම දේශපාලනඥයෙක්ම ආදරෙයි. ඒ ශක්තිය ධෛර්යය මට තියෙනවා.ඔව්. ඒවගෙනුත් අඩුවක් නැහැ. හැබැයි දේශපාලනය කරපු අයගෙන් නෙමෙයි. දේශපාලනය ගැන අබමල් රේණුවක අවබෝධයක් නැති අය. හැබැයි ප්‍රසිද්ධිය ගන්න මිනිසුන්ට අඩන්තෙට්ටම් කරන්න දේශපාලනය කරනවා නම්, මට කියන්න තියෙන්නේ වෛරය ඔබට දියුණුව මට කියන එකයි. ඇතැම් අන්තවාදී දේශපාලනය කරන උදවිය මගේ දේශපාලන උදව් කරුවන්ට තර්ජනය කිරීම්, මගේ ආධාරකරුවන්ට නීතිය මගින් අසාධාරණකම් කිරීම් අඩුවක් නැහැ. මේ හැම දෙයක්ගැනම ජනාධිපතිතුමාව දැනුවත් කරලයි තියෙන්නේ. එතුමා මට කියාදුන්නේ ඉවසීමේ ගුණයයි. එතුමාගේ ආශිර්වාදය තියෙන නිසා මම කිසිදේකට සැලෙන්නේ නැහැ. මේ ප්‍රදේශය නියෝජනය කරමින් මට බොහෝ මැති ඇමැතිවරුන්ගේ ආශිර්වාදය තියෙනවා. එවැනි පදනමක ඉඳගෙන ඇයි මම කලබල වෙන්නේ. මගේ කටවුට් කපලා පෝස්ටර් ඉරලා මගේ ඡන්ද පදනම කඩන්න කාටවත් බැහැ.ඉතාමත් ප්‍රශංසනීය සහයෝගයක්. ජනතාව දන්නවා මම වංචාවක් බොරුවක් ජනතාවට කරන්නේ නැති බව. මම නීතිගරුක මිනිහෙක් බව කියන දේ කරන්න පුළුවන්නම් කොහොම හරි කරලා දෙනබවත් දන්නවා. ඒ නිසා ජනතාවගේ සහයෝගය මට ඉතා ඉහළයි. හැබැයි මම ප්‍රාදේශීය සභාවේ පුටුවේ ඉඳගෙන නීතිවිරෝධී වැඩවලට කිසිවෙකුට අනුබල දෙන්නෙත් නැහැ. නීතිවිරෝධී වැඩ කරන අයව රකින්න උත්සහ කරන්නෙත් නැහැ. ඔය ක්‍රමවේදය නැතිව සභාවක් ගෙනයන්න බැහැ.සභාපති වුනොත් කියන ප්‍රශ්නේ අහන්න එපා. මම තමයි ඊළඟට සභාපති. සභාපති වුණු වහාම මධ්‍යම රජයත් එක්ක සහයෝගයෙන් ජනාධිපතිතුමාගේත්, ගෝඨාභය රාජපක්ෂ මහතාගේත් ආශිර්වාදයෙන් අදියරෙන් අදියර, පැල්පත් වාසී ජනතාවගේ නිවාස ප්‍රශ්නය විසඳනවා. ඒවගේම, ප්‍රාදේශීය සභාවෙන් නඩත්තු කරගෙන යන ඉතිරි කි.මී 20කට වඩා මාර්ග පද්ධතිය ඉතිරි සංවර්ධන වැඩටික කරනවා.ඔය දුක හැමදාම විඳින්න ඕනේ නැහැ. ඕනම දෙයක් කරන්න කාලයක් ඕනේ. ඒවගේම විධිමත් සැලැස්මක් ඕනේ. ඒ සැලැස්ම මං ළඟ තියෙනවා. ලෝකයේ, අද මුහුදු මට්ටමට වඩා පහතින් තියෙන රටවල් තියෙනවා. ඒකටත් විධිමත් සැලැස්මක් තියෙනවා. අපේ රටේ තියෙන්නේ සංවර්ධන විරෝධී දේශපාලනයක්. මොකක්හරි වැඩක් කරන්න ගියොත් අකුල්හෙලන සමාජයක් මේක. ඒක නිසා අපිට සිද්ධ වෙලා තියෙනවා මේ බාධක අතරින් සංවර්ධනය වේගවත් සැලැස්මක් හදන්න. ඒ දේ මට කරන්න පුළුවන්. විශේෂයෙන්ම මේ පළාත මෙතරම් භූ විපර්යාසයකට පරිවර්තනය උනේ ගඩොල් සහ උළු කර්මාන්තය නිසයි. එයින් වළවල් හැදුණා. එතනදී භූගෝලීය වෙනස්කම් සිදු උනා. හැබැයි ඒ කර්මාන්තයෙන් ජීවත්වන අයටත් සාධාරණයක් ඉටුකරගෙන යන ගමන් මේ පහත්බිම් පීඩනයෙන් ජනතාව මුදා ගන්නවා.ඒ ගැන මට කිසිම සැකයක් නැහැ. මගේ ජයග්‍රහණය ඉර හඳ වගේ මට විශ්වාසයි. මම දේශපාලනය කරන්නේ බැබලෙන්න නෙමෙයි. ජනතාවට සේවය කරන්න. ඒ ගැන මේ ප්‍රදේශයේ ජනතාව හොඳින් දන්නවා. මම ඉපදුනේ, හැදුනේ වැඩුනේ මේ ප්‍රදේශයේමයි. ඒ නිසා මට ජයග්‍රහණය ගැන කිසිම සැකයක් නැහැ. ලබන 8 වෙනිදා එළිවන කොට ප්‍රසන්න සෝලංගආරච්චි වැඩිම මනාප අරගෙන මුල්ලේරියාව - කොටිකාවත්ත ප්‍රාදේශීය සභාවේ සභාපති උනා කියලා ඡන්ද ප්‍රතිඵලය ලැබෙයි. එදාට ඔබතුමා එන්න මම ඊළඟට කරන සංවර්ධන වැඩ මොනවද කියලා අහන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>30</day>
    </date>
    <link>http://www.dinamina.lk/2011/09/30/_art.asp?fn=f1109306</link>
    <topic>ළෙන්ගතු මහල්ලා!</topic>
    <author/>
    <content>ගනුදෙනු, සිඳීගිය කමකට නැති මූසල නගරයක “කේට්” නම් වූ පාළු මාවතක් තිබේ. එම මාවත දිගේ දකුණු අර්ධයෙන් උඩු අතට ගමන් කරන කල්හි; අතුපතර විහිදීගිය රූස්ස මාර ගසක් හමු වේ. මාර ගස අසලින් දිරාගිය යකඩ ගේට්ටුවක් දකින්නට ලැබේ. ගේට්ටුවෙන් ඇතුළත අක්කර භාගයක පමණ භූමිය අත්හරින ලද මිනී කනත්තෙකි. එහි කුඩා කණ්ඩියක් මත ජරාවාස වූ ලැගුම් ගෙයක් ඇත.සංවාසය සඳහා කරක්ගහන බල්ලෝ ද දිවි නසාගැනීම සඳහා තැත්දරන මනුෂ්‍යයෝ ද මේ ලැගුම්ගෙය කරා එති – යති.ගේට්ටුව බොහෝ කාලයක පටන් අඩක් විවර ව ඇත්තේ; යනඑකා පලයන්! එනඑකා වරෙන්! කියන්නා සේ ය. කොටින් ම මේ අබලන් ගේට්ටුව උපේක්ෂා සහගත ය.හරියට ම මීට විනාඩි පහළොවකට පෙර එක්තරා මහලු මිනිසෙක් ගේට්ටුවෙන් ඇතුළු විය. ඔහු අත කුඩා වස කුප්පියක් ද බත් පාර්සලයක් ද තිබිණි. පුදුමයකට මෙන් මේ මිනිසා පසුපසින් නාටු බල්ලෙක් ද ගමන් කළේ ය.මේ මොහොත වන විට මහලු මිනිසා ලැගුම්ගෙයි සිමෙන්ති පොළොව මත පහසුවට වාඩි වී හඬමින් සිටී. බල්ලා ඔහුට අඩි පහළොවක් පමණ දුරින් හිස නමාගෙන - ඉතා පරීක්ෂාකාරීව මිනිසා දෙස බලා සිටී.මිනිසා :– (හැඬුම්බරව) බලාපං!අපි දෙන්න ම එක ම බෝට්ටුවෙ!උඹ තනිවේච්ච බල්ලෙක්. මං කාත් කවුරුවත් නැති නාකි මිනිහෙක්. දැන් අපි දෙන්නට අපි දෙන්න විතරයි! ටිකක් ළඟට වරෙං පැටියෝ..! මං උඹට කොච්චර ආදරෙයි ද?බල්ලා :- අඩි දෙකක් ඉදිරියට එයි. මුහුණ දකුණට නමා, බයාදු ලෙස හොම්බ උල් කරයි. වලිගය කිහිපවරක් වනයි.මිනිසා :- උඹ හිතට ගනිං යාළුවො කියන්නෙ මාළුවො; දරුවො කියන්නෙ මාරයො; ඥාතියො කියන්නෙ භූතයො! මං දැන් සේරගෙන් ම නිදහස් අපි දෙන්න එක්ක මේ බත්මුල කමු! මාළු ඔළුවකුත් තියෙනවා! කාල හිට මං මේ කුප්පිය බොනවා! (කුප්පිය ඔසවා පෙන්වයි) ඉං පස්සෙ මං සෙට්ටපොච්චි මුං එක්ක ජීවත්වෙනවට වැඩිය හොඳයි මැරෙන එක....උඹ නම් මගෙ සහෝදරයෙක් බං! මල්ලියෙ...මචං...නෑ පුතේ..වරෙන් බං ළඟට...!බල්ලා :- (තව අඩි දෙකක් ඉදිරියට එයි. වලිගය දිගට ම වනමින් බුරන්නට පටන් ගනී)මිනිසා :- බලපං පුතේ, මං උඩරට මිනිහෙක්; උඹ දන්නව නේද රත්නායක වලව්ව? ඒකට කිව්වෙ “රත්න විමන” කියල! අපේ මාම නිලමෙ.....උන්දැනම් අපූරු මිනිහා! (රහසින්) උඹට කියන්ට පුතේ ගම පුරා ම ළමයි! (සිනාසෙයි) මං එහෙම කැත වැඩ කරපු මිනිහෙක් නෙමෙයි. සේරම දරුවන්ට ලියල දුන්නා. අම්මප ඔක්කෝට ම බෙදල දුන්නා! මගෙ අර කළුපාට තිස්එක ශ්‍රී තඩි බෙන්ස් එක ඒකත් මැණිකෙට දුන්නා! බලපං පුතේ උං සේරම ලියාගෙන හිට මං බල්ලෙක් ගාණට දැම්මා! ඉතින් උඹ කියන්නෙ මං ජීවත්වෙලා පලක් තියෙනව ද?...හිටපියව් කො තොපිට මිනියවත් හොයාගන්ට බැරිවෙන විදිහට මං මැරෙනවා! (හඬයි)බල්ලා :- (තව අඩි කිහිපයක් ඉදිරියට විත් බයාදු ලෙස මහත්තයා දෙස බලාගෙන දිගට ම කෙඳිරි ගායි)මිනිසා :– එක අතකින් බලනකොට මැරෙන්ට ඉන්න මිනිහකුට බත් ඕනෙ නෑ පුතේ. මේං මේ බත්මුල උඹ කාපං! (මිනිසා බත්මුල ලිහයි) මං මේ කුප්පිය බීල මෙතන ම සෙට්ටපොච්චි වෙනවා. එතකොට මිනිය කපයි. මං දවස් ගාණකින් කාල නෑ කියල ඔප්පුවෙයි. එහෙම තමා උන්ට කරන්ට ඕනෙ. වරෙං මගෙ පුතේ! ළඟට වරෙං! අපි උන්ට හොඳ වැඩක් කොරමුකො!බල්ලා :- (බත්මුලෙහි ඇති මාළු ඔළුව දෙස බලාගෙන කෙළින් ම මහත්තයා ළඟට එයි. බල්ලා බත්මුලට හොම්බ කිට්ටු කරයි. මිනිසා එකවර ගැස්සෙයි.)මිනිසා :– මගෙ සන්තෝ තොගෙ ගඳ!චිප්! චිප්!බල්ලෙක් වුණහම ඒ විදිහට හැසිරෙන්ට ඉගෙන ගනිං...අනික උඹ කවුද යකෝ!? උඹට වටිනව ද මාත්තෙක්ක හරි – හරියට ඉඳගන්ට! අනික ඔය විදිහට මං දිහා බලාන ඉන්ට! පල යන්ට බල්ලා! චිප්! චිප්! ජරා යකා!බල්ලා :- (වහාම පිටුපසට පනී. මහත්තයා බත්මුල නැවත ඔතයි)මිනිසා :– චුට්ටක් නිදහස දුන්නහ ම තොපිල එනව කරේ යන්ට! හරි; බල්ල කියන්නෙ ඒකෙනෙ. ඒ වුණත් උඹ කිසි ම කමකට නැති කලවම් බල්ලෙක්. කොටින් ම වල් බල්ලෙක්. තව ඈතට පලයන්! තව! තව! තව! ගෙරියා!බල්ලා :- (අඩි කිහිපයක් පස්සට යයි. බල්ලාගේ දෑස ඇත්තේ බත්මුල වෙත එල්ලවීගෙන ය. ඌ තදින් බුරයි)මිනිසා :– යකෝ! උඹ බුරන්නෙ කාටද? මිනිස්සු නාකි වෙන්නෙ ආණ්ඩුවෙ වරදකින්ද? නෑ! ඒක ස්භාවධර්මෙ නීතිය. උඹට ඒක තේරුම් ගන්ට බෑ. උඹ මෝඩ බල්ලෙක්! උඹ ඉංග්‍රීසි දන්නව ද? නෑ!පොත් කියෝල තියෙනවද? නෑ!උඹ මේ පැත්ත පළාතෙ එන්ට එපා! යකෝ මං උගත් මිනිහෙක් ඒක හිතට ගනිං! බූරුවා!බල්ලා :- (තව අඩි කිහිපයක් පස්සට යයි.නැවත බුරයි)මිනිසා :- තෝ බුරන සද්දෙන් කියන්ට පුළුහං බාල බල්ලෙක් කියල. දෙන්නම් තොට කෑම! (මහත්තයා බත්මුල ලිහාගෙන සෙමෙන් එය ගිලදමයි. ඒ අතර බල්ලා දෙස රවා බලයි)බල්ලා:- (නැවත මුහුණ ඇදකොට බයාදු ලෙස කෙළ ගිලියි)මිනිසා :- තෝ හිතන්නෙ මං මැරෙන්ට ඕනෑ කියල ද? මං මැරෙන්නෙ නෑ යකෝ! හරිනම් තෝ වගේ ගඳ ගහන බල්ලෙක් මට කලින් මැරෙන්ට ඕනෑ. ආ ඕං කාපිය! (මහත්තයා වස කුප්පිය බල්ලා දෙසට වීසි කරයි. එය අඩි කිහිපයක් නුදුරින් බිඳී සිමෙන්ති පොළොව මත වස විසිරෙයි)බල්ලා :- දින ගණනකින් අහරක් නොලද කැහැටු බල්ලා විසිරී ගිය වස දියර වෙත පැමිණ සෙමෙන් - සෙමෙන් එය ලෙවකයි)මිනිසා :- ආං හරි තොපි වගේ බල්ලන්ට හොඳම වැඩේ! තව හොඳට බීපං! ඉවර වෙනකම් ලෙවකාපං! ඒ වුණාට උඹට බත් ඇටයක්වත් ලැබෙන්නේ නෑ! හොඳට හිතේ තියාගනිං මං බල්ලෙක් නෙමෙයි.....බල්ලෙකුට පුළුවන් ද යකෝ මිනිහෙක් මරන්ට!?තෝ වගේ කැහැටු බල්ලෙකුට පුළුවන් ද මං වගේ උගත් මහත්තයෙක් මරන්ට!?ඒක කවදාවත් වෙන්නෙ නෑ!බල්ලා කහිමින් බිම පෙරැළෙයි. බල්ලාගේ අවසානය පැමිණ ඇත. මහත්තයා තලු මරමින් බත් බුදින අතර හයියෙන් සිනාසෙයි. ඒ සිනාහඬ කනත්ත පුරා පැතිර යයි. උපේක්ෂාසහගත ගේට්ටුව දෙපැත්තට වැනෙන්නට පටන් ගත්තේ ය.රන්ජන් අමරරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110011</link>
    <topic>පුනරුත්ථාපනය කළ 12,000ක් නැවත මවුපියන්ට බාර දෙති</topic>
    <author>ධනුෂ්ක ගොඩකුඹුර</author>
    <content>මානුෂීය මෙහෙයුම සමයේ ආරක්ෂක අංශ වෙත බාර වූ එල්.ටී.ටී.ඊ. සාමාජිකයන් 12,000 ක් පුනරුත්ථාපනය කර නැවත සමාජගත කිරීමේ වැඩපිළිවෙළේ තවත් එක් පියවරක් ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (30) සිදුකෙරිණි.මේ යටතේ පුනරුත්ථාපනය කර මාපියන් වෙත මෙහිදී බාරදුන් සංඛ්‍යාව 1800 කි. ආරක්ෂක අංශ වෙත බාර වූ පිරිසෙන් පුනරුත්ථාපනය කර සමාජගත කිරීමට තවත් ඉතිරිව ඇත්තේ 900 ක් පමණ වූ සුළු සංඛ්‍යාවකි.සටන්කාමීන් පුනරුත්ථාපනය කිරීමේ ලෝක ප්‍රමිතීන්ට, ආචාර ධර්මයන්ට අනුකූලව රජය කටයුතු කළ බවත් මෙවැනි පුනරුත්ථාපන ක්‍රියාවලියක් අඩුම කාලයකදී කළ රටක් වශයෙන් ශ්‍රී ලංකාව සඳහන් කළ හැකි බවත් ජනාධිපතිවරයා මෙහිදී පැවැසීය. මේ කිසිවකු තමාගේ සතුරන් ලෙස නොසළකන බව කී ජනාධිපතිවරයා ඒ හැඟීම මේ පුනරුත්ථාපන ක්‍රියාවලිය සාර්ථක කර ගැනීමට හේතු වූ බව කීවේය. සුළු පිරිසකගේ වුවමනා එපාකම් ඉටුකර ගැනීම වෙනුවෙන් මිනිස් ජීවිත ලක්ෂ සංඛ්‍යාවක් බිලිගැනීමට නැවත වතාවක් ඉඩ තැබිය නොහැකි බව ජනාධිපතිවරයා අවධාරණය කළේය.අඳුරු අතීතය සිහිපත් කර හඬා වැටීමෙන් හෝ වෛර කිරීමෙන් ඵලක් නොමැති බව සඳහන් කළ ජනාධිපතිවරයා දැන් කළ යුත්තේ අතීතය අමතක කර නව ජීවිතයක් ඇරැඹීම බව පැවැසීය.පුනරුත්ථාපන වූ මේ පිරිස යන සමාජය මල් යහනාවක් නොවන බව පැවැසූ ජනාධිපතිවරයා සමාජයේ නොයෙක් පිරිස් සමාජ විරෝධී ක්‍රියාවලීන්ට යොදා ගැනීමට ඉඩ තිබෙන බැවින් ප්‍රවේසමෙන් කටයුතු කරන ලෙස ඉල්ලා සිටියේය.පුනරුත්ථාපනය වූ දරුවන්ගේ අනාගතය බාර ගැනීමට මෙන්ම ඉදිරි අවශ්‍යතා ඉෂ්ට කිරීමටත් තමා සූදානම් බවත් ජනාධිපතිවරයා අවධාරණය කළේය.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, අමාත්‍යාංශ ලේකම් ඒ. දිසානායක මහත්වරුද අදහස් දැක්වූහ. මැති ඇමැතිවරු, ත්‍රිවිධ හමුදාපතිවරු, විදෙස් රාජ්‍ය තාන්ත්‍රිකයෝ, තානාපතිවරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110014</link>
    <topic>සියලු දරු දැරියෝඉතිහාසයේ නම සටහන්වනවිශිෂ්ටයන් විය යුතුයි</topic>
    <author/>
    <content>අනාගතයේදී ආශාවෙන් සැමරෙන යුගයක ජීවත් වන දරු දැරියන් සියලු දෙනා ඉතිහාසයේ නම සටහන් වන ආකාරයේ විශිෂ්ටයන් විය යුතු බව ජනාධිපති මහින්ද රාජපක්ෂ මහතා පවසයි.මේ ඓතිහාසික යුගයේ ඒ වෙනුවෙන් සිය බාල කාලය අර්ථවත්ව ගත කරන ලෙසත් ජනාධිපතිවරයා ඉල්ලා සිටී. ජනාධිපතිවරයා මෙසේ ප්‍රකාශ කරන්නේ අදට (30) යෙදෙන ලෝක ළමා දිනය වෙනුවෙන් සුබ පැතුම් පණිවිඩයක් නිකුත් කරමිනි. එම පණිවිඩයේ වැඩිදුරටත් මෙසේද සඳහන් වේ.ඔබ උපන් මේ යුගය ඉතාමත් ඓතිහාසික යුගයක් බව ඔබ හදවතේ තබා ගත යුතුය. ඉතිහාසය කියවන ඔබ කාගෙත් හදවතේ ඇත්තේ දුටුගැමුණු රජතුමා හිටපු යුගයේ විජයබා මහ රජතුමා ජීවත් වූ යුගයේ කාශ්‍යප රජතුමාගේ, රාජසිංහ රජතුමා, විමලධර්මසූරිය මහ රජතුමාගේ යුගයේ අපිත් සිටියා නම් කියන හැඟීම ය. එදා අපි සිටියා නම් අපිත් දුටුගැමුණු රජතුමාගේ සේනාවේ එසේ නැතිනම් මහාසෑය බඳින සෑ බිමේ එසේත් නොමැති නම් කලා වැව සීගිරිය ඉදි කරන ජල ඇළ කපන මහා වැඩ බිමක රට වෙනුවෙන් සතුටින් ආඩම්බරයෙන් කැප වෙන පුරවැසියෝ යන හැඟීම අපට ඇති වෙයි.ආදරණීය දුවේ පුතේ, වර්තමානයේ උදා වී ඇත්තේ එවැනි යුගයකි. අපි අපේ මාතෘ භූමිය එක්සේසත් කළ ආකාරය ඔබ දැක තිබේ. ඒ සඳහා ජීවිත පරිත්‍යාග කරන්න ඉඩක් ලැබුණේ නැතත් වතුර බෝතලයක් හෝ දී ඒ ඓතිහාසික කාර්යයට ඔබත් දායක විය.එසේම මේ රටේ දරුවන් අතරින් බොහෝ දෙනෙක් වසර දහස් ගණනාවකට පසු වරායක පතුල පෑගීමේ වාසනාව ලැබීය. තවත් වසර දහස් ගණනාවක් යනතුරු අද යුගයේ නම කියවෙන ආකාරයේ ඉදිකිරීම් රාශියක් ඉදිවෙන අයුරු ඔබට දක්නට ලැබේ.එය මාතෘ භූමිය ලෝක සිතියමේ වැදගත් තැනකට ඔසවා තබන ආකාරය දකින්න ලැබීම වාසනාවකි. ඔබ ජීවත් වෙන්නේ අනාගතයේ ලෝකය ආසාවෙන් සමරන යුගයකය. ඒ ඓතිහාසික යුගයේ ඔබත් ඔබගේ නම ඉතිහාසයේ සටහන් කෙරෙන ආකාරයේ ෂශිෂ්ටයකු වීමට සිතට ගත යුතුය. ඒ සඳහා ඔබගේ බාල කාලය අර්ථවත්ව යොදවනු ඇතැයි මම විශ්වාස කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110015</link>
    <topic>දොම්පේ සිද්ධිය ගැන C.I.D. පරීක්ෂණ</topic>
    <author>විජයානි එදිරිසිංහ</author>
    <content>දොම්පේ පොලිසිය විසින් අඩංගුවට ගනු ලැබූ සැකකරුවකු ජීප් රථයකින් පැන මියයාමේ සිද්ධිය සම්බන්ධයෙන් පොලිස් මාධ්‍ය ප්‍රකාශක පොලිස් අධිකාරි මැක්සි ප්‍රොක්ටර් මහතා මෙසේ කියයි.“මෙම පහර දීමෙන් පොලිසියේ ජීප් තුනකට සහ පොලිසියට ද බරපතල අලාභ හානි සිදුවී ඇත. සිද්ධියෙන් මිය ගොස් ඇත්තේ ජී. ඒ. ගයාන් රසාංග නමැති පුද්ගලයෙකි. දොම්පේ පොලිසියට ලැබුණ තොරතුරක් මත පෙරේදා (29) පස්වරුවේ විවිධ සොරකම් මංකොල්ලකෑම්වලට සම්බන්ධ දෙදෙනෙක් අත්අඩංගුවට ගෙන ඇත.මොවුන්ගෙන් ලැබුණ තොරතුරු මත ගයාන් රසාංග ද එම සොරකම් සම්බන්ධව පෙරේදා (29) රාත්‍රී අත්අඩංගුවට ගෙන ඇත.ඔහුගෙන් ප්‍රශ්න කිරීමේදී සොරකම් කරන ලද භාණ්ඩ සැඟවූ ස්ථානවලින් සොයාගැනීම සඳහා පොලිස් ජීප් රථයෙන් සැකකරු ගෙන යමින් තිබියදී ඔහු අතරමගදී ජීප් රථයෙන් පැන තිබේ. පසුව ඔහු රෝහල් ගත කිරීමෙන් අනතුරුව මියගොස් තිබිණි. මේ බව දැනගත් ගම්වාසීන් ඊයේ (30) පෙරවරුවේ පොලිසිය වට කර පහරදීමට පටන්ගෙන තිබුණි.මිය ගිය රසාංග ගේ මෘත දේහය ද රෝහලට කඩා පැන බලහත්කාරයෙන් පැහැරගෙන ඇති කලහකාරීන් එම මෘත දේහය පොලිසිය අසලට ගෙන විත් ප්‍රදර්ශනය කරමින් විශාල කළබලකාරී තත්ත්වයක් ඇති කර තිබේ. ගම්පහ පොලිසියේ කණ්ඩායම් ගණනාවක්, විශේෂ කාර්ය බළකාය යොදවා ගැටුම සමථයකට පත්කිරීමට උත්සාහ කළත් ගම්වාසීන් ඊයේ දහවල් වෙන තෙක්ම එම ස්ථානයෙන් ඉවත් වී නොතිබුණි. මහජනයාට හානි නොවන පරිදි ගැටුම සාමකාමීව සමථයකට පත් කිරීමට කටයුතු කරන ලෙසට පොලිස්පති එන්. කේ. ඉලංගකෝන් මහතා උපදෙස් දී ඇති බවද පොලිස් මාධ්‍ය ප්‍රකාශකවරයා පැවසීය. මේ අතර මෙම සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුව විශේෂ පරීක්ෂණයක් පවත්වන බවත් ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110016</link>
    <topic>‘ලංකා’ පුවත්පතේ පිටපත් පොලිසිය භාරයට</topic>
    <author>සුරන්ජිත් පෙරේරා</author>
    <content>ජනතා විමුක්ති පෙරමුණේ ප්‍රචාරක අංශය මගින් පළකර බෙදාහරින ලංකා පුවත්පතේ මුද්‍රණ පිටපත් 20400ක් රත්මලාන කටුකුරුන්දවත්ත පාරේ පිහිටි ලීඩර් පබ්ලිකේෂන් මුද්‍රණාලයේ මුද්‍රණය වෙමින් තිබියදී ගල්කිස්ස පොලිසියේ භාරයට ගෙන ඇත.පෙරේදා සවස ගල්කිස්ස පොලිසියේ සුළු පැමිණිලි අංශයට පැමිණි ලංකා පුවත්පතේ අධ්‍යක්ෂ සහ ප්‍රකාශක ලෙස හඳුන්වාදෙමින් දොන් කේ. ධර්මසේන නැමැති අය කළ පැමිණිල්ලක් අනුව අධිකරණයෙන් ලබාගත් සෝදිසි වරෙන්තුවක් මත කළ වැටලීමකදී මුද්‍රණය වෙමින් තිබූ පුවත්පත් පිටපත් සියල්ල පොලිස් භාරයට ගෙන තිබුණි.මේ පුවත් පත ලීඩර් පබ්ලිකේෂන් ආයතනයට බාරදුන් බව කියන ලංකා පුවත්පතේ හිටපු කර්තෘ චන්දන සිරිමල්වත්ත මහතා සහ මුද්‍රණාලයේ මුද්‍රණකරු සහ කම්කරු සේවකයන් 5 දෙනෙකු පොලිස් භාරයට ගෙන ප්‍රශ්න කිරීමෙන් පසු පෙරේදා රාත්‍රියේම මුදාහැර ඇති අතර පැමිණිලිකරුගේ ප්‍රකාශය අනුව ඔවුන් සම්බන්ධයෙන් ඉදිරි ක්‍රියාමාර්ග ගන්නා බව ගල්කිස්ස පොලිසියේ උසස් නිලධාරියෙකු පැවසීය.මේ පුවත්පත මුද්‍රණය කර ප්‍රසිද්ධ කරන පුද්ගලයා සහ ස්ථානය සටහන් වන්නේ එස්. එස්. එස්. සී. රතනායක නමින් මුද්‍රණය කරන ස්ථානය ලෙස දක්වා ඇත්තේ ස්පෙක්ට්‍රා ඇඩ්වටයිසින් ධර්මතිලකාරාම මාවතේ ගෝනහේන කඩවත යන ලිපිනයක් බැවින් එම ලිපිනය සටහන් කරමින් රත්මලානේ කටුකුරන්දවත්ත ප්‍රදේශයේ පිහිටි මුද්‍රණාලයක මුද්‍රණය කළේ ඇයිද යන සැකය මත සහ ලැබුණු පැමිණිල්ල මත මෙම පුවත්පත් මුද්‍රණය කිරීම ගැන වැඩිදුර පරීක්ෂණය සිදුකරන බවද පොලිසිය කීය. පොලිස් බාරයට ගන්නා විට පුවත් පතේ එක සහ දෙක කොටස මුද්‍රණය වී තිබූ අතර ඉතුරු කොටස් මුද්‍රණය නොකරන ලෙස පොලිසිය දන්වා ඇත.මුල් කොටස ලෙස මුද්‍රණය කිරීමට නියමිතව තිබූ මුල්පිටුව සඳහා ජනතා විමුක්ති පෙරමුණේ අර්බුදය පිළිබඳව ප්‍රවෘත්ති කිහිපයක් තිබූ බවද පොලිස් ආරංචිමාර්ග සඳහන් කරයි.ගල්කිස්ස කොට්ඨාස බාර ජ්‍යෙෂ්ඨ පො. අධිකාරි හේමන්ත අධිකාරි මහතාගේ උපදෙස් මත පොලිසිය වැඩිදුර පරීක්ෂණ සිදුකරයි. එම සිද්ධිය සම්බන්ධයෙන් හෙළි වූ කරුණු අනුව බී වාර්තාවක් මගින් ගල්කිස්ස පොලිසිය අධිකරණයට ගොනුකළ වාර්තාව අනුව අදාළ නියෝග මහේස්ත්‍රාත් තුමිය ඊයේ 30 දින සවස ලබාදුන්නාය.මේ නඩුවේ විත්ති පාර්ශවයන් ලෙස මේ මුද්‍රණාලයේ මුද්‍රණ කටයුතු සඳහා පුවත් පත බාරදුන්නේ යැයි කියන චන්දන සිරිමල්වත්ත මහතාත් වෙනුවෙන් සහ ලීඩර් පබ්ලිකේෂන් ආයතනය වෙනුවෙන් නීතිඥයින් පෙනී සිටියහ. වසර 11 කාලයක් තිස්සේ මේ පුවත්පත මුද්‍රණය කර පළකරන අතර පසුගිය කාලයේ දේශපාලන වශයෙන් දෙපාර්ශවයක ඇති තත්ත්වයක් මත, මේ පුවත්පතේ ප්‍රකාශන හා මුද්‍රණ අයිතිය තිබූ පුද්ගලයින් තිදෙනාගෙන් දෙදෙනෙකු ඉවත් වීම මත මේ ගැටලුව මතුවූ බවත් මේ ගැටලුවෙන් පසු එක් පාර්ශවයක් මේ පුවත්පත මුද්‍රණයෙන් ඉවත්ව සිට ඇත.පසුව අනෙක් පාර්ශවය විසින් පුවත්පත් මුද්‍රණය කිරීමට නියමිත මුද්‍රණාලයේ මුද්‍රණය නොකොට විත්තිකාර ලීඩර් පබ්ලිකේෂන් මුද්‍රණාලයට බාර දී ඇති අතර එය නීති විරෝධී බව පොලිසිය පැවසීය.ජාතික ලේඛනාගාර දෙපාර්තමේන්තුවේ අධ්‍යක්ෂිකා සරෝජිනි වෙත්තසිංහ මහත්මියගේ ප්‍රකාශය මත ශ්‍රී ලංකාවේ පුවත්පතක් මුද්‍රණය කිරීම සඳහා අනුගමනය කළ යුතු පටිපාටිය අනුව අධිකරණයට කරුණු ඉදිරිපත් කළ බවද, පොලිසිය අධිකරණයට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110017</link>
    <topic>ජාතික ඖෂධ ප්‍රතිපත්තියකටනව පනත් කෙටුම්පතක්</topic>
    <author>සන්ධ්‍යා කරුණාරත්න</author>
    <content>ජාතික ඖෂධ ප්‍රතිපත්තිය ක්‍රියාත්මක කිරීම සඳහා වන ඖෂධ නියාමන අධිකාරි පනත් කෙටුම්පත මේ මස මුලදී සෞඛ්‍ය අමාත්‍යාංශයට ලබාදීමට නීතිපති හා නීති කෙටුම්පත් දෙපාර්තමේන්තුව පියවර ගෙන ඇත.ඒ අනුව මේ කෙටුම්පත මේ වසර අවසාන වීමට පෙර පාර්ලිමේන්තුවට ඉදිරිපත් කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.සෞඛ්‍ය අධ්‍යාපන කාර්යාංශයේ පැවැති මාධ්‍ය හමුවක් අමතමින් ඇමැතිවරයා මේ බව ඊයේ (30 දා ) ප්‍රකාශ කළේය.ජාතික ඖෂධ ප්‍රතිපත්තිය මෙරටට මුලින්ම හඳුන්වා දුන් මහාචාර්ය සේනක බිබිලේ මහතාගේගුණානුස්මරණය මේ මස 17 වැනිදාට යෙදෙන බවත් ඔහුට කරන උපහාරයක් වශයෙන් මේ ප්‍රතිපත්තිය ඉක්මණින්ම ක්‍රියාත්මක කරන බවත් ඇමැතිවරයා පැවැසුවේය. මේ ප්‍රතිපත්තිය ක්‍රියාත්මක කිරීමට අවශ්‍ය කටයුතු ඉක්මනින්ම අවසන් කරන ලෙස ජනාධිපති මහින්ද රාජපක්ෂ මහතා ද උපදෙස් ලබාදී ඇත.ප්‍රමිතියෙන් යුක්ත ගුණාත්මක ඖෂධ ජනතාවට ලබාදීම ද මේ ප්‍රතිපත්තියෙන් බලාපොරොත්තු වේ. මෙසේ ඖෂධ ප්‍රතිපත්තිය ඇතුළු පනත් හතක් සංශෝධනය කිරීමට අවශ්‍ය කටයුතු සම්පාදනය කිරීමට සෞඛ්‍ය අමාත්‍යාංශය මේ වන විට පියවර ගෙන ඇති බවත් ඇමැතිවරයා කීය. මේ අවස්ථාවට සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, අතිරේක ලේකම් (සංවර්ධන) සරත් චන්ද්‍රසිරි විතාන, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස්, නියෝජ්‍ය අධ්‍යක්ෂ ජනරාල් (සැලසුම්) වෛද්‍ය විමල් ජයන්ත, වෛද්‍ය සැපයුම් අංශයේ අධ්‍යක්ෂ වෛද්‍ය කමල් ජයසිංහ මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110018</link>
    <topic>රූපවාහිනි වැඩසටහනේදී මේජර් ජනරාල්වරයකුට අපහාස වූවා යැයි</topic>
    <author>රෝෂන් තුෂාර</author>
    <content>ඉදිකිරීම් ඉංජිනේරු සේවා නිවාස හා පොදු පහසුකම් ඇමැති ජාතික නිදහස් පෙරමුණේ නායක විමල් වීරවංශ මහතාට එරෙහිව රුපියල් ලක්ෂ පන්සීයක වන්දියක් ඉල්ලා හිටපු බටලන්ද විද්‍යාපීඨ සේනා විධායක වන්නි බටසේනා ආඥාාපති මේජර් ජනරාල් වසන්ත විමලසිරි පෙරේරා මහතා පැවරූ අපහාස නඩුව කොළඹ දිසා අධිකරණය ගාස්තුවට යටත්ව නිශ්ප්‍රභා කළේය.රජයේ හා දේශපාලනඥයින්ගේ වැරදි රාජකාරී කටයුතු දැන ගැනීමට මහජනතාවට පූර්ණ අයිතියක් ඇති බවත් ඒ අනුව විත්තිකාර විමල් වීරවංශ මහතා මහජනතාව ඉදිරියේ තබා ඇති කරුණු මගින් අපහාස නඩු නිමිත්තක් ඉස්මතු නොවන බවත් සඳහන් කරමින් නඩුව නිශ්ප්‍රභා කර ඇත.කොළඹ හිටපු ප්‍රධාන දිසා විනිසුරු දැනට ගාල්ල අභියාචන මහාධිකරණ විනිසුරු ලෆාර් තාහීර් මහතා මේ නිශ්ප්‍රභා කිරීමේ තීන්දුව නිකුත් කළේය. කොළඹ අතිරේක දිසා විනිසුරු ටී. ඩී. ගුණසේකර මහතා ඉදිරියේදී නඩු තීන්දුව ප්‍රකාශයට පත් කළේය.2004 පෙබරවාරි 09 දින ජාතික රූපවාහිනියේ ‘විසංවාදය’ වැඩසටහනට සහභාගි වූ විමල් වීරවංශ මහතා කරන ලද ප්‍රකාශ ද්වේෂ සහගත බවත් හමුදා සෙබළකුගේ ශක්තිය හීන කරන බවත් ක්‍රියාන්විතයේ යෙදි සිටි වීර සෙබළකු ලෙස එමගින් සිදුවූ හානියට රුපියල් කෝටි පහක වන්දියක් අය කර දෙන ලෙසත් ඉල්ලා නඩුව පවරා තිබිණි.  පැමිණිල්ලට විරෝධය දක්වමින් නඩුවට කරුණු ඉදිරිපත් කළ විමල් වීරවංශ මහතා මේ විසංවාදය වැඩසටහන මැතිවරණ සමයකදී ප්‍රචාරය වූ බව සඳහන් කළේය.මහජන ඡන්දය අපේක්ෂා කරන පුද්ගලයකු ලෙස රටට ජාතියට ආදරය කරන කුරිරු එල්ටීටීඊ ත්‍රස්තවාදය තුරන් කිරීමට කටයුතු කරන හමුදාවට ආදරය කරන පුද්ගලයකු ලෙස කටයුතු කළ තමන් රනිල් වික්‍රමසිංහ මහතාගේ වැරදි සහගත ක්‍රියා ජනතාව ඉදිරියේ තැබීමට මේ විසංවාදය වැඩසටහන යොදා ගත් බවද වීරවංශ මහතා සාක්ෂි ඉදිරිපත් කළේය. කොටි හිතවාදීව කටයුතු කළ වික්‍රමසිංහ මහතා සිදු කළ එක් වැරදි සහගත ක්‍රියාවක් ජනතාව ඉදිරියේ තැබීමහැර පැමිණිලිකාර මේජර් ජනරාල්වරයාට අපහාස කිරීමේ හිංසන චේතනාවක් තමන් තුළ නොවූ බවද සරවංශ මහතා පැවසීය.කනගරායකුලම් ඇතුළු වන්නි ප්‍රදේශයේ යුද හමුදා කඳවුරු රැසක් කොටි ත්‍රස්තවාදීන් අතට පත්වීම හිටපු ජනාධිපති තුමිය වන්නි ආඥාාපතිවරයාව අනිවාර්ය නිවාඩු යැවීම හා 2002 වසරේදී කොටි ත්‍රස්තයින් සමග රනිල් වික්‍රමසිංහ මහතා සටන් විරාමයකට යෑම හා ශ්‍රී ලංකා ආයෝජන මණ්ඩලයේ ඉහළ තනතුරක් පිළිබඳව වීරවංශ මහතා විසංවාදයේදී කරුණු දක්වා ඇත.රනිල් වික්‍රමසිංහ මහතාගේ වැරදි මහජනතාවට ඉදිරිපත් කිරීමට පමණක් එම කරුණු විසංවාදයේදී ඉදිරිපත් කළබව සාක්ෂි දෙමින් සඳහන් කළ වීරවංශ මහතා අපේක්ෂකයකුගේ වැරදි පෙන්වීම තම අයිතියක් බවද පැවසීය.විත්තිකාර වීරවංශ මහතා පැමිණිලිකරුට අපහාස කිරීමේ චේතනාවෙන් හෝ ද්වේශයෙන් කටයුතු කළ බවට නඩුව මගින් ඔප්පු නොවන බවද තීන්දුවේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110012</link>
    <topic>ලෝක ළමා දිනය හාවැඩිහිටි දිනය අද</topic>
    <author>බුද්ධිකා ඉඹුලාන</author>
    <content>ජාත්‍යන්තර ළමා දිනය සහ වැඩිහිටි දිනය අදට යෙදී ඇත. ළමා දිනය නිමිත්තෙන් පැවැත්වෙන ජාතික උත්සවය ජනාධිපති මහින්ද රාජපක්ෂ මහතාගේ සහ ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් අද (01) පෙරවරුවේ අරලියගහ මන්දිරයේදි පැවැත්වේ.‘මේ දරු කාගේ නුඹගේ අපගේ සුරකිමු රට දැය වාගේ’ මෙවර ජගත් ළමා දින ජාතික උත්සවයේ තේමාවයි.මෙම උත්සවයට පාසල් ළමයින් 1000ක් සහභාගී වන අතර ජාතික ළමා ගීතයත්, ජාතික ළමා කොඩියත් හඳුන්වා දීම ද මෙහිදී සිදුකෙරේ.ශ්‍රී ලංකාවේ ජනප්‍රිය හා විද්වත් පුද්ගලයන් 41 දෙනකුගේ ළමා කාලය පිළිබඳ තොරතුරු ඇතුළත් පිපිතඹරන කෘතිය ද එළි දැක්වෙනු ඇත. ‘වැඩිහිටි ලෝකය එළිය කරමු’ මෙවර ජගත් වැඩිහිටි දින ජාතික තේමාව වෙයි.මේ නිමිත්තෙන් පැවැත්වෙන ජාතික උත්සවය අද (01) උදේ 9.00 ට සමාජ සේවා ඇමැති ෆිලික්ස් පෙරේරා මහතාගේ ප්‍රධානත්වයෙන් සහ එම නියෝජ්‍ය ඇමැති චන්ද්‍රසිරි සූරියආරච්චි මහතාගේ සහභාගිත්වයෙන් බත්තරමුල්ල ජනකලා කේන්ද්‍රයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110013</link>
    <topic>ළමා දිනයටනව මුද්දරයක්</topic>
    <author>උපාලි කරුණාරත්න</author>
    <content>මෙවර ලෝක ළමා දිනය නිමිත්තෙන් මුද්දර කාර්යාංශය රුපියල් පහක වටිනාකමින් යුත් තැපැල් මුද්දරයක් අද (01) නිකුත් කරයි.මේ උත්සවය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් තැපැල් සේවා ඇමැති ජීවන් කුමාරතුංග මහතාගේ සහභාගිත්වයෙන් අරලියගහ මන්දිරයේ අද පෙරවරු 10.00ට පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n1110019</link>
    <topic>නුවරඑළියට මහ වැසි:ජල පහරකට හසුවී අයෙක් මරුට</topic>
    <author>නිමල් රාජපක්‍ෂ සහ රක්‍ෂණ ශ්‍රියන්ත</author>
    <content>නුවරඑළිය නෝටන්බ්‍රිජ් ප්‍රදේශයට ඊයේ (30) ඇදහැළුණු මහ වැසි හේතුවෙන් මහා මාර්ගයේ කාණුවක ජල පහරකට හසුවී පුද්ගලයකු කෙසෙල්ගමු ඔයට ගසාගෙන යාමෙන් මරණයට පත්වී ඇත. සිද්ධිය වී ඇත්තේ සවස 5.45 ට පමණය. ජලකඳට හසුවී ගසාගෙන ගොස් ඇත්තේ විදුලිපුර අක්කරවත්ත ප්‍රදේශයේ පදිංචි කන්දයියා සුබ්‍රමනියම් නමැති අයෙකි.නෝර්ටන්බ්‍රිජ් ප්‍රදේශයට ඊයේ සවස 3.00 පමණ සිට ඇදහැළුණු ධාරාණිපාත වර්ෂාවත් සමඟ පාර දෙපස කාණු උතුරා මාර්ග ජලයෙන් යටවී ඇතැයි පොලිසිය පවසයි. සිද්ධිය පිළිබඳ නුවරඑළිය පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n11100110</link>
    <topic>සිසුවාගේ ජංගම දුරකථනයෙන්අසැබි දර්ශන මතුවෙලා</topic>
    <author>හොරණ විශේෂ</author>
    <content>අසැබි රූපරාමු ජංගම දුරකථනයේ දමාගෙන සිටි හොරණ නගරයේ ප්‍රසිද්ධ පාසලක සිසුවකුට තරයේ අවවාද කළ හොරණ මහේස්ත්‍රාත් මහින්ද රණසිංහ මහතා රුපියල් 1500 ක රජයේ ගාස්තුවක් ගෙවන ලෙස නියෝග කළේය.වයස අවුරුදු 15 ක සිසුවකුට මෙලෙස මහේස්ත්‍රාත්වරයා තරයේ අවවාද කළ අතර ජංගම දුරකථනයේ මෙමරි කාඩ්පත විනාශ කරන ලෙසද ජංගම දුරකථනය ඔහුට නැවත ලබාදෙන ලෙසද වැඩිදුරටත් නියෝග කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n11100111</link>
    <topic>මීගමුවේ බලු හොරුහය දා තෙක් රිමාන්ඩ්</topic>
    <author>රේමන් අපෝන්සු මීගමුව</author>
    <content>නිවාසවල සුරතලයට ඇතිකරන සුනඛයන් හා ලක්ෂ ගණනක් වටිනා දේපළ සොරකම් කළේ යැයි කියන සිද්ධියක් සම්බන්ධයෙන් සැකපිට අත්අඩංගුවට ගත් සැකකරුවන් දෙදෙනකු මීගමුව අතිරේක මහේස්ත්‍රාත් ඩබ්ලිව්. කේ. දුලානි එස්. වීරතුªªංග මහත්මිය වෙත ඉදිරිපත්කළ පසු ඔක්තෝබර් 6 දක්වා රක්ෂිත බන්ධනාගාරගත කිරීමට නියෝග කළාය.රු. 23000 ක් වටිනා බල්ලෙක් දිසාගෙවත්ත ප්‍රදේශයෙන්ද රු. 24000 ක් වටිනා තවත් බල්ලෙක් මංකුලිය ප්‍රදේශයෙන්ද සොරකම් කළ බවට පැමිණිලි දෙකක් ලැබී තිබිණි. දළුපත ක්‍රිස්තියානි දේවස්ථානයකින් රු. 61000 ක් වටිනා විදුලි උපකරණ ඇතුළු සංගීත භාණ්ඩ සොරකම් කළ බවට පැමිණිල්ලක් ද මීගමුවේ වෙළෙඳ සලක දොරකඩා ඇතුළු වී ආරක්ෂණ හිස් වැසුම් හා යතුරු පැදි කොටස් තොගයක් සොරකම් කළ බවට තවත් පැමිණිල්ලක්ද ලැබී තිබුණි. එහි වටිනාකම ලක්ෂයටද ආසන්නය.මීගමුව පොලිසියේ පොලිස් සැරයන් විජේරත්න සිල්වා මහතා සැකකරුවන් අධිකරණයට ඉදිරිපත් කර පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n11100112</link>
    <topic>ගුවන්තොටුපලේ කලහකාරී අයුරින්හැසිරුණු පුද්ගලයාට මිනීමැරුම් චෝදනා</topic>
    <author>කුමාරසිරි ප්‍රසාද් – ගුවන් තොටුපළ</author>
    <content>බ්‍රිතාන්‍යයෙන් පිටුවහල් කළ ශ්‍රී ලාංකිකයන් පැමිණෙන අවස්ථාව වාර්තා කරමින් සිටී ලංකාදීප පත්‍රයේ ගුවන් තොටුපළ වාර්තාකාරිනි දීපා අධිකාරිගේ කැමරාව උදුරා පොලොවේ ගැසීමට සූදානම්ව පසුව ඇය ගත් ඡායාරූප මකා දැමූ ගුවන් මගියා මිනීමැරුමක චෝදනා ලාභියෙක් බව ගුවන් තොටුපළ පොලීසිය පවසයි.විද්්‍යුත් මාධ්‍ය වේදීන්ට ද තර්ජනය කරමින් කලහකාරී ලෙස හැසුරුණු සැකකරු මිනිස් ඝාතන ගණනාවක් සිදුකර ඇති කල්මුනේ පදිංචි මොහොමඩ් බුහාරි නැමැත්තෙකි.කල්මුනේ මහේස්ත්‍රාත් අධිකරණය මගින් අධිකරණය මගහැරී මේ චෝදනාව මත ආගමන විගමන දෙපාර්තමේන්තුවට ලබා දී තිබූ වරෙන්තුවක් මත සැකකරු පොලිස් අත්අඩංගුවට පත්වූ බව පොලිසිය පවසයි.ගුවන් තොටුපළ පොලිසිය මගින් සැකකරු පිළිබඳව කල්මුනේ පොලීසියෙන් ලබාගත් තොරතුරු අනුව කල්මුනේ මහේස්ත්‍රාත් උසාවිය මගින් සැකකරුට මරණ දඬුවම නියම කර ඇති බව අනාවරණය වී ඇත.සැකකරු මීගමුව අධිකරණයට ඉදිරිපත් කිරීමෙන් පසු බන්ධනාගාර දෙපාර්තමේන්තුව මගින් කල්මුනේ උසාවියට ඉදිරිපත් කිරීමට නියමිත බව පොලිස් නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=n11100113</link>
    <topic>ජනේලයකින් ගෙට පනින්නතැත් කළ අයට මන්න පහරක්</topic>
    <author>බිමල් ශ්‍යාමන් ජයසිංහ බණ්ඩාරගම විශේෂ</author>
    <content>බණ්ඩාරගම කොතලාවල නිවසකට ජනේලයකින් ඇතුළු වීමට තැත් කළ පුද්ගලයකුට නිවෙස් හිමියා විසින් මන්නයකින් පහරදී බරපතළ තුවාල ලබා පානදුර රෝහලට ඇතුළත් කළ බව බණ්ඩාරගම පොලිසිය කියයි.නිවෙස් හිමියා හා බිරිය නින්දට ගිය අවස්ථා බලා නිවසේ පිටුපස ජනේලයෙන් සැකකරු ඇතුළු වීමට උත්සාහ කරද්දී ඇසුණු ශබ්දයෙන් නිවෙස් හිමියා අවදිව පරීක්ෂා කරන විට සැකකරු ජනේලයෙන් රිංගීමට උත්සාහ කර ඇත. සැකකරු කොතලාවල ප්‍රදේශයේ වයස අවුරුදු 24 පුද්ගලයෙක් වන අතර හෙතෙම හොරණ අධිකරණයට ඉදිරිපත් කිරීමට නියමිතය.බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්ෂක රංජිත් කොඩිතුවක්කු මහතාගේ උපදෙස් මත සුළු පැමිණිලි අංශයේ ස්ථානාධිපති උප පොලිස් පරීක්ෂක උපාලි අබේරත්න මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110011</link>
    <topic>උපකාරක පන්තියට ගිය සිසුවිය රවටාපන්ති කාමරයේ දී අතවර කරලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>උසාවි තෝල්ක මුදියන්සේ නොහොත් භාෂා පරිවර්තන හඬ නඟා නම අඬගසනවාත් සමඟම විත්තිකූඩුවේ සිටගත්තේ චීවරධාරියෙකි.උසාවියේ සිටි කොයි කාගේත් නෙත් ගැටුනේ ඔහු දෙසටය. 2004/09/22 දින හෝ ඊට ආසනන්න දිනයකදී පඬුවස්නුවර ප්‍රදේශයේ 10 හැවිරිදි පාසල් දැරියක් හෙට්ටිපොළ හල්මිල්ලවැව රජ මහා විහාරයේ දී දූෂණය කිරීමේ සිද්ධියට වරද කරුද නිවරැදි කරුද යනුවෙන් උසාවි තෝල්ක සිද්ධිය කියා ගෙන ගියේය.විත්තිකරු, නිවැරැදි කරුමෙහිදී උසාවිය තුළ රැඳී සිටි සියලු දෙනාටම ශාලාවෙන් පිටව යන ලෙසට නියෝග කරමින් අතෘප්තියට පත් ශිෂ්‍යාවට සාක්කි කූඩුවට නගින ලෙසට විනිසුරුවරයා විසින් නියෝග කරන ලදී.වයස අවුරුදු 17 යි. 2012 වසරේදී අ.පො.ස. උසස්පෙළ විභාගයට සූදානමින් සිටී. විත්තිකරු හෙට්ටිපොල හල්මිල්ලවැව විහාරස්ථානයේ ඉංග්‍රීසි උපකාරක පංති පවත්වාගෙන යන චීවරධාරියෙකි.මෙහිදී රජයේ නීතිඥ උදාර කරුණාතිලක මහතා පැමිණිල්ල මෙහෙයවීය.පාසල් නිල ඇඳුමින් සැරසී සිටි සිසුවිය ඇයට සිදුවූ අපරාධය දිගින් දිගටම කියාගෙන ගියේ කඳුළු බිඳු අත් ලේන්සුවෙන් පිසදමමිනි.විත්තියේ නීතිඥ නිහාල් සමරවීර මහතා තම සේවාදායකයා ගැන අනුකම්පා කොට ලිහිල් දඬුවමක් ලබා දෙන ලෙසට අධිකරණයෙන් ඉල්ලා සිටියත් එයට විරෝධය දැක්වූ විනිසුරු යූ.එල්.ජයසූරිය මහතා මෙවනි පාපතර පුද්ගලයන්ට නීති මගින් දියහැකි උපරිම දඬුවම් ලබාදිය යුතුයැයි පවසමින් වැඩිදුර විභාගය ඔක්තෝබර් මස 24 දිනට කල් තැබීය.අතවරයට පත් දැරිය වෙනුවෙන් නීතිඥ කරුණාරත්න හේරත් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110012</link>
    <topic>නේවාසිකාගාරයටමුල්ගල් තබයි</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල තරුණ බෞද්ධ සමිතිය මගින් පාලනය වන බෑවල සැලීනා අල්විස් ගුණරත්න වැඩිහිටි නිවාසයේ අභිනවයෙන් ඉදිකිරීමට යෝජිත පිරිමි නේවාසිකාගාරයට පසුගියදා මුල්ගල් තැබිණි.වැඩිහිටි නිවාසයට වසර 40ක් පිරීම නිමිත්තෙන් පිළියන්දල තරුණ බෞද්ධ සමිතිය විසින් ජනතාවගේ පරිත්‍යාගයන් මත මෙම සමාජ සත්කාරය සිදු කෙරේ. කැස්බෑව ප්‍රාදේශීය ලේකම් එල්. ඒ. කළුකපුආරච්චි, කැස්බෑව නගර සභාවේ උප සභාපති හේමාල් ධර්මපි‍්‍රය මහතා ඇතුළු ආරාධිත සම්භාවනීය අමුත්තෝ විශාල පිරිසක් එම අවස්ථාවට සහභාගි වූහ.එහිදී අදහස් දැක්වූ ජිනේන්ද්‍රදාස ද කොස්තා මහතා - වෑවල සැලීනා අල්විස් ගුණරත්න මහත්මිය පදිංචිව සිටි සුවිසල් නිවස හා අක්කර දෙකහමාරක් පමණ වූ භූමිය වැඩිහිටි නිවාසයක් ආරම්භ කිරීම සඳහා පිළියන්දල තරුණ බෞද්ධ සමිතියට පරිත්‍යාග කළා. එම පරිත්‍යාගය හේතුකොට ගෙන 1972 වසරේ දී මේ වැඩිහිටි නිවාසය ආරම්භ කළා. ලබන වසර වන විට වසර 40 ක් සපිරෙනවා. දැනට මෙහි නේවාසිකයන්ට අවශ්‍යතා සපුරාලීමට නේවාසික පහසුකම් ප්‍රමාණවත් නොවන හෙයින් පිරිමි නේවාසිකාගාරයක් අභිනවයෙන් ඉදිකිරීමට කටයුතු ආරම්භ කළා. මේ අවස්ථාවට පිළියන්දල තරුණ බෞද්ධ සමිතියේ සහ ඊට අනුබද්ධිත සමිතිවල නිලධාරිහු, සාමාජික සාමාජිකාවෝ ද වෛද්‍යවරු, ව්‍යාපාරිකයෝ, රාජ්‍ය නිලධාරිහු ඇතුළු විශාල පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110013</link>
    <topic>මවගේ විශ්‍රාම වැටුප ලබා ගන්නා තුරුදියණිය සමඟ දීග කෑ තරුණයා අතුරුදන්</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>තමන් සමඟ එකට ජීවත් වූ කාන්තාවගේ මවගේ විශ්‍රාම වැටුප ලැබෙන තෙක් කාන්තාව සමඟ සිට, ඇගේ මව මිය ගිය පසු ඇයගේ කණකර ආභරණද සොරාගෙන පලා ගිය පුරුෂයෙකු පිළිබඳ අපූරු පුවතක් ඉංගිරිය පොලිසියෙන් වාර්තා වේ.සිද්ධියට සම්බන්ධ කාන්තාවගේ වයස අවුරුදු 36කි. මාපූටුගල, කොස්හේන ප්‍රදේශයේ පදිංචි ඇය විවාහක කාන්තාවකි. කුමන හෝ ප්‍රශ්නයක් අරභයා ඇගේ විවාහක සැමියා ඇය හැර යන විට ඔවුන්ගේ දරුවාට වයස යන්තම් අවුරුද්දක් පමණ වන්නට ඇත.ජීවත් වීමට මඟක් නොමැති නිසාවෙන් දරුවා මව ළඟ දමා ඇය විදෙස් ගත වීමට තීරණය කළාය. තමන් දරුවකුට කිරි දෙන මවක් බව වසන්කර විදෙස් ගත වීමට උත්සාහ කළද, මූලික වෛද්‍ය පරීක්ෂණවලදී ඒ බව තහවුරු වීම නිසා ඇයට විදෙස් රටකට යාමේ සිහිනයටද සමුදීමට සිදුවිය.නමුත් ඇයට නොසිතූ නොපැතූ අයුරින් වාසියක් හිමිවූයේ මේ කටයුතු සිදුවන අතරතුරදීය. එනම් ඇය ගිය රැකියා ඒජන්සියට පැමිණ සිටි තරුණයෙකු ඇය සමඟ හිතවත් වීමය. ඉන්පසුව සිදුවූයේ වයස අවුරුදු 24ක් වූ මෙම තරුණයාව, කාන්තාව විසින් ඇගේ නිවසට කැඳවාගෙන ඒමයි.ඔහුත් සමඟ ඇය එක්ව දිවි ගෙවූ කාලය අවුරුදු 1 1/2ක් පමණ විය. මේ කාලය තුළදී නිවසේ ජීවත් වන ඇගේ මහලු මවගේ විශ්‍රාම වැටුප ලබා ගැනීමට යාමට මෙම තරුණයා සිය කැමැත්තෙන්ම ඉදිරිපත් විය. කාඩ්පත මගින් බැංකුවෙන් මුදල් ගැනීමට නොදත් බැවින් එම කාර්යය තරුණයා විසින් සිදු කිරීම පිළිබඳව තරුණියගේද අකමැත්තක් නොවුණි.නමුත් ලබා ගන්නා මුදල් කාන්තාවට හරිහැටි නොලැබුණි. එහෙත් ඇය සියල්ල ඉවසාගෙන සිටියේ වෙලාවේ හැටියට, තරුණයා ඇය සමඟ අමනාප වුවහොත්, එය ඇයට ඊට වඩා පාඩුවක් වන නිසාය.ඇගේ මහලු මව මියගියේ ඒ අතරය. විශ්‍රාම වැටුප ලැබීමද ඉන් අහවර විය. ඇගේ කණකර, රත්තරන් බඩු සියල්ල සමඟ මෙතෙක් කල් ඇය සමඟ දිවි ගෙවූ තරුණයා අතුරුදන් විය.කුඩා අත දරුවෙක්ද කර පින්නාගෙන මෙම කාන්තාව ඉංගිරිය පොලිසියට පැමිණ මෙම අවනඩුව පැවැසුවේ යම් සහනයක් ලබා ගැනීමේ බලාපොරොත්තුවෙනි.ඉංගිරිය පොලිස් ස්ථානාධිපති, පොලිස් පරීක්ෂක උදය කුමාර මහතාගේ උපදෙස් පරිදි ළමා හා කාන්තා අංශයේ ස්ථානාධිපති, පොලිස් පරීක්ෂිකා ශිරානි දමයන්ති මහත්මිය ඇතුළු නිලධාරීහු සිද්ධිය පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110014</link>
    <topic>කැස්බෑව නිවාස-කාර්යාල පරිශ්‍රයන්නගර සභාවේ පරීක්ෂාවට</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභා බල ප්‍රදේශයේ ඩෙංගු මදුරුවන් බෝවීම වැළැක්වීම සඳහා ගෙවතු හා නිවාස කාර්යාල පරිශ්‍රයන් පරීක්‍ෂා කිරීමට කැස්බෑව නගර සභාව පියවර ගනියි.ඩෙංගු මදුරුවන් බෝවීමට තුඩුදෙන ආකාරයේ කවර හෝ තත්ත්වයන් යටතේ කිසියම් අයකු තම ගෙවත්ත හා නිවෙස හෝ කාර්යාල පරිශ්‍රයන් පවත්වාගෙන යාමට ක්‍රියාකාරීම පවත්නා නීතිය අනුව දඬුවම් ලැබිය හැකි වරදක් බව නගර සභාව අවධානය කෙරේ.ඉදිරි දිනවලදී සෞඛ්‍ය නිලධාරීන්, පොලිස් නිලධාරීන් හෝ බලය ලත් වෙනත් නිලධාරීන් විසින් ඔබගේ නිවස කාර්යාලය හෝ පරිශ්‍රය හෝ ඉඩම පරීක්‍ෂා කරන විටදී ඔබගේ නිවස කාර්යාලය හෝ පරිශ්‍රය මදුරුවන් බෝවීමේ අවදානම් ස්ථානයක් බවට අනාවරණය වුවහොත් ඊට එරෙහිව නීත්‍යානුකූලව ක්‍රියාකර දඬුවම් පමුණුවාලීමට කටයුතු කරන බව නගර සභාව සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110015</link>
    <topic>කිඩගම්මුල්ලපොදු සුසාන භූමිය වල් බිහිවෙලා  </topic>
    <author>යක්කල විශේෂ - රුවන් සමන්ත</author>
    <content>බැන්ඩියමුල්ල, කිඩගම්මුල්ල, මිරිස්වත්ත, වලව්වත්ත හා මැදවත්ත යන ගම්මාන රැසක ජනතාවට ඇති එකම සුසානභූමිය වන කිඩගම්මුල්ල පොදු සුසාන භූමියේ වල් පැළෑටි බිහිවෙමින් පවතින බව ප්‍රදේශවාසීහු පවසති. සුසාන භූමියේ ඉදිකර ඇති සොහොන් කොත් ද වැසී යන තරමට ඉලුක් පඳුරු බිහිවී ඇති බව පවසන ප්‍රදේශවාසීහු මෙම භූමිය හෙළිපෙහෙලි කර පිරිසුදුව තැබීමට කටයුතු කරන ලෙස බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110016</link>
    <topic>කෑගල්ල මහ රෝහලට අක්ෂි සැත්කම් උපකරණ කට්ටලයක්</topic>
    <author>කෑගල්ල සබරගමුව සමූහ ජී. ඩබ්ලිව්. ගාමිණි</author>
    <content>කෑගල්ල මහ රෝහලේ අක්ෂි වෛද්‍ය අංශයට සැත්කම් සඳහා භාවිත කරන උපකරණ දෙකක් කෑගල්ල එන්. එස්. බී. බැංකුව විසින් පරිත්‍යාග කෙරිණි. එහි වටිනාකම රුපියල් ලක්ෂයක් පමණ වේ.එහිදී අදහස් දැක්වු කෑගල්ල මහ රෝහලේ අධ්‍යක්ෂ ලලිත් පෝද්දල්ගොඩ මහතා - රජය විශාල මුදලක් මේ රටේ සෞඛ්‍ය සේවාව වෙනුවෙන් වැය කරනවා. මෙහි පවතින උපකරණ බෙහෙත් හේත් සඳහා රජය වැය කරන මුදලේ වටිනාකම ජනතාවත් දන්නේ නෑ. රෝහල් කමිටුවලට නම් මේ දුෂ්කරතා බොහොමයක් ගැන අවබෝධයක් තිබෙනවා. ඒ නිසා තමයි රෝහල් කමිටුව විවිධ දානපතින් හරහා රෝහලේ සංවර්ධන කටයුතු සඳහා සම්පත් ළඟා කර ගන්නේ.කෑගල්ල එන්. එස්. බී. දෙවැනි ශාඛා කාර්යාලයේ කළමනාකාර ටී. එච්. ඒ. ජයසිංහ කෑගල්ල එන්. එස්. බී. ශාඛාවේ කළමනාකාර එන්. ටී. ඩී. එස්. එස්. නානායක්කාර ප්‍රධාන හෙදි නිලධාරී අබේරත්න අක්ෂි රෝග විශේෂඥ වයි. එම්. එස්. හේරත් මහත්ම මහත්මීහුද එහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110017</link>
    <topic>පාණදුර බස් නැවතුමේහොර මැරකම් ජයටම</topic>
    <author>පාණදුර සමූහ</author>
    <content>පාණදුර පොලිස් මුරපොළ පිහිටි පාණදුර මධ්‍යම ලංගම බස් නැවතුම් පොළේ හොර මැරකම් නිතර සිදුවේ. පසුගිය දිනෙක දහවල් කාලයේ මෙම බස් පොළේ සිටි කාන්තාවකගේ රන් මාලයක් කොල්ලකා පලා ගොස් ඇත. එහි වටිනාකම රුපියල් 40000 ක් පමණ වේ. බස් පොලේ දුරකථන වෙළෙඳ සැලකින්ද රුපියල් 7000 ක් පමණ වටිනා ජංගම දුරකථනයක් කොල්ලකා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=r1110018</link>
    <topic>මිල්ලෑව-මිරිස්වත්ත පාර අබලන්:බෝක්කු කටවල් ගැලවිලා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ ඉහළ මිල්ලෑව ග්‍රාම සේවා 628 ඩී වසමට අයිති ප්‍රධාන මාර්ගයක් වන මිරිස්වත්ත පාර කාණු හෑරී බෝක්කු කටවල් ගැළවී ගොස් ඇත. එහි ගමන් කරනු ලබන රථවාහන හා මගීන් මහත් වූ අපසුතාවලට මූණ දීමට සිදු වී තිබේ.මේ මාර්ගය හොරණ ප්‍රාදේශීය සභාවට අයත් බවත්, අවුරුදු ගණනාවකින් මෙම මාර්ගය ප්‍රතිසංස්කරණ කටයුතු කර නොමැති බවත් ප්‍රදේශවාසීහු පවසති.හොරණ ප්‍රදේශයේ සිට මීපේ, පාදුක්ක පාරට සම්බන්ධ වන කෙටි ප්‍රධාන මාර්ගයක් වන මිරිස්වත්ත පාර, මිරිස්වත්ත ගොවිපළට, මිල්ලෑව කනිටු විදුහලට, මොරගහහේන විදුහලට ද සම්බන්ධ වේ. සමෘද්ධි බැංකුව හා ග්‍රාම නිලධාරී කාර්යාලවලට මෙම මාර්ගය උපයෝගී වී තිබේ. දිනකට 2000 ක් පමණ ජනතාව මෙහි ගමන් කරති.පාසල් බස් රථ පමණක් 15 ක් පමණ ධාවනය වන බැව් ද ප්‍රදේශවාසීහු කියති.මේ මාර්ගය මධ්‍යයේ ඇති ප්‍රධාන බෝක්කුවක් කඩා වැටී එහි කොන්ක්‍රීට් කටවල් සීසීකඩ ගොස් ඇත. එම කටවල් කැලෑවෙන් යටවී ඇති අයුරු ද දැකගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110011</link>
    <topic>ජාත්‍යන්තර මට්ටමින් දස්කම් දක්වනක්‍රීඩක ක්‍රීඩිකාවන්ට වාර්ෂිකව සරසවි වරම්</topic>
    <author/>
    <content>ලබන වසරේ සිට විශ්ව විද්‍යාලවලට සිසුන් ඇතුළත් කර ගැනීමේදී එයින් අවස්ථා පහක් ජාත්‍යන්තර තලයේ විශිෂ්ට ක්‍රීඩා දස්කම් පෑ පාසල් ශිෂ්‍ය ශිෂ්‍යාවන් සඳහා වෙන් කිරීමට කටයුතු කරමින් සිටින බව ක්‍රීඩා ඇමැති මහින්දානන්ද අළුත්ගමගේ මහතා පවසයි. මීට අමතරව, රට වෙනුවෙන් ක්‍රීඩා තරගවලට සහභාගි වීම හේතුවෙන් මේ ක්‍රීඩක ක්‍රීඩිකාවන්ට ඔවුන්ගේ සරසවි උපාධිය සම්පූර්ණ කර ගැනීම පිණිස වැඩිපුර වසරක් ලබා දීමට පියවර ගනිමින් සිටින බවත් මේ අනුව එම සිසුන්ට ඔවුන්ගේ උපාධිය සම්පූර්ණ කර ගැනීමට වසර හතරක් වෙනුවට වසර පහක කාලයක් ලැබෙනු ඇති බවත් අළුත්ගමගේ මහතා කියයි.ක්‍රීඩා ඇමැතිවරයා මේ කරුණු අනාවරණය කර ඇත්තේ සාන්ත තෝමස් විදුහල් ගෘහස්ථ ක්‍රීඩා සංකීර්ණයේදී පැවැති 2011 ජාතික කණිෂ්ඨ බැඩ්මින්ටන් සූරතාවලියේදීය.ක්‍රීඩක ක්‍රීඩිකාවන්ට ඇති වී තිබෙන ඔවුන්ට සුදුසු රැකියා සොයා ගැනීමේ ප්‍රශ්නය හඳුනා ගෙන තිබේ. මේ හේතුව නිසා, ලබන 2012 වසරේ පටන් එක් එක් ක්‍රීඩා සංගම් රජයේ බැංකු හා අනෙකුත් රජයේ ආයතන සමග කොන්ත්‍රාත් අස්සන් කරනු ඇති බවත් ඒ ඒ රජයේ ආයතන එම ක්‍රීඩක ක්‍රීඩිකාවන් ඔවුන්ගේ සේවයට බඳවා ගනු ඇති බවත් ක්‍රීඩා ඇමැතිවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110012</link>
    <topic>ක්‍රීඩාව හා ක්‍රීඩාපිටි සංවර්ධනයටනව පරිපාලන ව්‍යුහයන් හඳුන්වා දෙනවා</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ක්‍රීඩාව හා ක්‍රීඩාපිටි සංවර්ධනය කිරීමට නව පරිපාලන ව්‍යුහයක් හඳුන්වාදීමට රජය බලාපොරොත්තු වන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පවසයි.තරුණ තරුණියන් ක්‍රීඩාව කෙරෙහි ඇල්ම වර්ධනය කිරීම, ක්‍රීඩා පිටියක් වෙන්කර ගැනීමේදී නගරසභාවට යෑමේ ක්‍රමවේදයට එතුළින් පිළියම් ලැබෙනබවත් හෙතෙම අනාවරණය කළේය. නව පරිපාලන ක්‍රමවේදය මගින් ක්‍රීඩාපිටි නඩත්තුව, ක්‍රීඩකයා හා පිටිය දුරස්ථභාවය නැතිකිරීම හැකිවනු ඇතැයි නාමල් රාජපක්ෂ මහතා අපේක්ෂා කරයි.කොළඹ නගරය තුළ ක්‍රීඩාපිටි 31ක් තිබුණත් එහි ක්‍රීඩාකටයුතු නිරතවීමට හැකියාවක් තිබෙන්නේ සීමිත පිරිසකට පමණක් බවත් එම තත්ත්වය වෙනස් කළ යුතු බවත් මන්ත්‍රීවරයා අවධාරණය කළේය. කොළඹ නගරයේ ක්‍රීඩා පිටි සියල්ලේම තණ කොළ කැපීම සඳහා නගරසභාව සතුව තණ කොළ කපන යන්ත්‍ර 02ක් පමණක් තිබෙන බවත්, ඒ නිසා ක්‍රීඩා පිටියක තණ කොළ කැපීමට බොහෝ කාලයක් බලාගෙන සිහිය යුතු බවත් හෙතෙම අනාවරණය කළේය.හඳුන්වාදීමට බලාපොරොත්තු වන පරිපාලන ක්‍රමවේදය මගින් කොළඹ නගරයේ සිටින ඕනෑම කෙනෙකුට ක්‍රීඩා කළ හැකි ක්‍රීඩාපිටි නිර්මාණය කරන අතර, ඒවායේ නඩත්තු කටයුතු ද විධිමත්ව සිදු කිරීමට පියවර ගන්නා බවද නාමල් රාජපක්ෂ මහතා වැඩිදුරටත් කීවේය.නාමල් රාජපක්ෂ මහතා මේ බව ප්‍රකාශ කළේ මහවැලි කේන්ද්‍රයේදී ඊයේ (30) පැවැති මාධ්‍ය හමුවකට සහභාගිවෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110013</link>
    <topic>පාසල් ක්‍රීඩා උළෙල උත්සවශ්‍රීයෙන් ඇරැඹේ</topic>
    <author>ජගත් ගුණවර්ධන</author>
    <content>සමස්ත ලංකා පාසල් ක්‍රීඩා 2011 සමාරම්භක උළෙල ඊයේ (30) හෝමාගම දියගම මහින්ද රාජපක්ෂ ක්‍රීඩාංගණයේ දී ආර්ථික සංවර්ධන ඇමැති බැසිල් රාජපක්ෂ, නියෝජ්‍ය ඇමැති ගීතාංජන ගුණවර්ධන හා අධ්‍යාපන ඇමැති බන්දුල ගුණවර්ධන යන මහත්වරුන්ගේ ප්‍රධානත්වයෙන් ආරම්භ විය.සමාරම්භය සනිටුහන් කරමින් උතුරු නැඟෙනහිර දෙපළාත ඇතුළු සියලුම පළාත් නියෝජනය කරමින් අලංකාර සංස්කෘතික දැක්මක් පැවැත්විණි. ක්‍රීඩා උළෙලේ සත්කාරකත්වය දරන බස්නාහිර පළාතේ පාසල් රැසක සිසු දරු දැරියන්ගේ සහභාගිත්වයෙන් සිදුකෙරුණු චාම් එහෙත් අභිමානවත් සමාරම්භක උළෙලක් දැකගත හැකිවිය.මිලාගිරිය සාන්ත පාවළු බාලිකාවන් හා කොළඹ ආනන්ද විද්‍යාලයීය බාලකයන් ඉදිරිපත් කළ ඔලිම්පික් උළෙලේ ආරම්භය සිදුවූ ඇතීනා දෙව්දුව ගිනිසිළුව දල්වා දුන් ආකාරය සිහිගැන්වූ රංගනය සහිතව 2010 වසරේ දක්ෂතම ක්‍රීඩකයා ලෙස සම්මාන ලැබූ රණබිම රාජකීය විදුහලේ මීටර් 110 කඩුලු මතින් දිවීමේ සුර සුපුන් විරාජ් රන්දෙනිය හා 2009/2010 දෙවසරේම දක්ෂතම ක්‍රීඩිකාව වූ කෑගල්ල සාන්ත ජෝසෆ් බාලිකාවේ පබසරා සේනානායක ඔලිම්පික් ගිනිසිළුව දැල්වූහ.අමාත්‍ය බැසිල් රාජපක්ෂ මහතා ක්‍රීඩා උළෙල නිල වශයෙන් ආරම්භය ප්‍රකාශ කළ අතර කෑගල්ල බාලිකාවේ හා කෑගල්ල සාන්ත ජෝසප් බාලිකාවේ බාලිකාවන් 800 දෙනෙක් සහභාගි වූ මනරම් සරඹ සංදර්ශනයකින් සමාරම්භක උළෙල නිමාවිය.ඊයේ මූලික තරග 20 ක් ද අවසන් පූර්ව තරග 8 ක්ද, අවසන් තරග 12 ක්ද පැවැත්විණි. අද (01) මුලික තරග 16 ක්ද අවසන් පූර්ව තරග 6 ක් හා අවසන් තරග 39 ක් පැවැත්වේ.ඊයේ පැවැති අවසාන තරග කීපයක ජයග්‍රාහක ජයග්‍රාහිකාවෝ මෙසේය.උස පැනීම 19න් පහළ බාලිකා1. එච්. එම්. සිරිවර්ධන - ගලෙන්බිඳුණුවැව ම. වි. (උතුරුමැද) මීටර් 1.70 යි.දුර පැනීම 17න් පහළ බාලිකා1. කේ. එන්. ධර්මසේන - සුමන බා. ම. වි. (සබරගමුව) මීටර් 5.62 යි.යගුලිය දැමීම 17න් පහළ බාලක1. ආර්. එම්. රත්නායක - ත්‍රිත්ව වි. මහනුවර (මධ්‍යම) මීටර් 12.79 යි.හෙල්ල විසිකිරීම1. එච්. එම්. රසාංගනි හේරත් - ම. අග්ගබෝධි ක. වි. විල්ගමුව (මධ්‍යම) මීටර් 29.72 යි.කවපෙත්ත විසිකිරීම 19න් පහළ බාලක1. ඒ. එම්. ඩිල්ෂාන් - ආනන්ද වි. කොළඹ 10 (බස්නාහිර) මීටර් 45.75 යි.තුන් පිම්ම - 19න් පහළ බාලිකා1. අදීෂා ඉසුරි නිලවීර - ශාන්ත මරියා කන්‍යාරාමය (දකුණ) මීටර් 11.75 යි.යගුලිය දැමීම 15න් පහළ බාලක1. ටී. එස්. පෙරේරා - බෝධිමළුව වි. පරකඩුව (සබරගමුව) මීටර් 13.74 යි.කවපෙත්ත විසිකිරීම 19න් පහළ බාලිකා1. කේ. ප්‍රියන්ති කුමාරි - රාජපක්‍ෂ ම. වි. වීරකැටිය (දකුණ) මීටර් 34.14 යි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110014</link>
    <topic>ආසියානු වොලිබෝල් සූරතාව ඉරානයට</topic>
    <author/>
    <content>ආසියානු වොලිබෝල් තරගාවලියේ අවසන් මහා තරගයේදී තරග වට 3 – 1 ක් ලෙස චීනය පරාජය කර ඉරානය සූරතාව අත්කර ගැනීමට සමත් විය. තරගාවලියේ 3 වැනි ස්ථානය කොරියාවට හිමි වූ අතර ඕස්ට්‍රේලියාව සිවුවැනි ස්ථානයට පත් විය. ඉරානයේ ටෙහෙරාන් නුවර පැවැති මේ තරගාවලියේදී ශ්‍රී ලංකා වොලිබෝල් ඉතිහාසයේ විශිෂ්ට වාර්තාවක් තබමින් පළමුවරට ආසියානු වොලිබෝල් තරගාවලියක සුපිරි කණ්ඩායම් අටට සුදුසුකම් ලැබූ ශ්‍රී ලංකාව 7 වැනි ස්ථානය සඳහා පැවැති තරගයෙන් 3 – 0 ක් ලෙස පාකිස්තානය හමුවේ පරාජයට පත් විය.මේ අනුව ශ්‍රී ලංකාවට තරගාවලයේ 8 වැනි ස්ථානය හිමිවිය. ලබන වසරේ ජපානයේ පැවැත්වීමට නියමිත ඔලිම්පික් ක්‍රීඩා උළෙලට සුදුසුකම් ලබාගැනීමේ තරගාවලියට සහභාගිවීමට ශ්‍රී ලංකාවට තිබූ අවස්ථාව පාකිස්තානය හමුවේ පරාජය වීමත් සමඟ අහිමි වී යාම කනගාටුදායක කරුණකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110015</link>
    <topic>ජූඩෝ තරගාවලිය හෙට</topic>
    <author>ගම්පොළ සමූහ</author>
    <content>සමස්ත ලංකා ආධුනික ජූඩෝ තරගාවලිය හෙට (2) ගම්පොළ වික්‍රමබාහු ජාතික පාසල් ශ්‍රවණාගාරයේදී පැවැත්වේ.ක්‍රීඩක ක්‍රීඩිකාවන් 450කට අධිකව සහභාගි වන මෙම තරගාවලිය ශ්‍රී ලංකා ජූඩෝ සංගමය මගින් සංවිධානය කරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110016</link>
    <topic>‘හොංකොං සික්සස්’ නායකත්වයකපුගෙදරට</topic>
    <author/>
    <content>ඔක්තෝබර් 29 සහ 30 යන දිනවල චීනයේ පැවැත්වෙන ‘හොංකොං සික්සස් 2011’ ක්‍රිකට් තරගාවලිය සඳහා සහභාගි වන ශ්‍රී ලංකා කණ්ඩායමේ නායකයා ලෙස චාමර කපුගෙදර නම් කර තිබේ.එම කණ්ඩායම මෙසේය: චාමර කපුගෙදර (නායක), තිසර පෙරේරා (උප නායක), කුෂල් ජනිත් පෙරේරා, අශාන් ප්‍රියන්ජන, ඩිල්ෂාන් මුණවීර, චතුර පීරිස්, සචිත් පතිරණ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110017</link>
    <topic>දෙස් විදෙස් ක්‍රීඩික ක්‍රීඩිකාවන් සහභාගිවන‘කොළඹ මැරතන්’ තරගාවලිය හෙට</topic>
    <author>ෆවුස් මොහොමඩ්</author>
    <content>ලංකා ස්පෝර්ට්‍රයිසන් ආයතනය මගින් 11 වැනි වරටත් සංවිධානය කරනු ලබන ‘කොළඹ මැරතන්’ තරගාවලිය හෙට (2) නිදහස් චතුරස්‍රයේ ක්‍රීඩා අමාත්‍යංශ පිටියේදී ඇරැඹේ.දෙස් විදෙස් ක්‍රීඩික ක්‍රීඩිකාවන් 2000 - 2500 ක් අතර සංඛ්‍යාවක් තරග වැදීමට නියමිත කොළඹ මැරතන් තරගාවලියට මෙවර විදේශීය ක්‍රීඩක ක්‍රීඩිකාවන් 100 ක් පමණ සහභාගි වෙතැයි සංවිධායකයන් බලාපොරොත්තු වෙති.ඉදිරියේදී පාසල් සිසු සිසුවියන් අතර මේ තරගාවලිය ජනපි‍්‍රය කරවීමේ අරමුණෙන් කෙටි දුර විනෝදාත්මක තරග ද මේ තරගාවලියට ඇතුලත් වන අතර 1500 කට අධික බාලක බාලිකාවන් මේ සඳහා සහභාගි වීමට නියමිතය.ප්‍රධාන මැරතන් තරගය ක්‍රීඩා අමාත්‍යාංශ පිටියේ දී පෙරවරු 6.00 ට ආරම්භ වී බොරැල්ල , දෙමටගොඩ හරහා පෑලියගොඩ සහ වත්තල ද අනතුරුව හැමිල්ටන් ඇළ හා සමගාමීව පිහිටා ඇති මාර්ගය ඔස්සේ පමුණුගම , තලාහේන , පිටිපන හා දූව හරහා මීගමුව වෙරළ උද්‍යානයේදී නිමාවට පත් වේ.ත්‍යාග ප්‍රදානෝත්සවය එදින පස්වරු 1.00 ට මීගමුව ඒත්තුකාල වෙරළ උද්‍යානයේ සිදු කෙරේ.කෙන්යාව, ඉතියෝපියාව, ජපානය, ප්‍රංශය, ඉතාලිය, කැනඩාව, ඕස්ට්‍රේලියාව, ඉන්දියාව , එක්සත් රාජධානිය, පින්ලන්තය, ජර්මනිය , අමෙරිකා එක්සත් ජනපදය සහ තායිලන්තය නියෝජනය කරමින් වාර්ෂිකව පැවැත්වෙන මේ තරගාවලියට විදේශීය ක්‍රීඩක ක්‍රීඩිකාවන් රැසක් සහභාගි වෙති.පසුගිය වසරේ මේ තරගාවලිය රටවල් 16 ක විදේශීය තරගකරුවන් 103 දෙනකු සහභාගි වූ අතර පිරිමි තරග අංශයේ එය කෙන්යාවේ කිමුතයි කෙනඩි විසින් දිනා ගනු ලැබීය. කාන්තා අංශයේ ජය අත්කර ගැනීමට ශ්‍රී ලංකාවේ මංජුලා කුමාරසිංහ සමත් වූවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110018</link>
    <topic>දකුණු අප්‍රිකාව අර්ධ අවසන් පූර්ව වටයට</topic>
    <author/>
    <content>පිට පිට දෙවැනි වරටත් ලෝක රගර් කිරුළ අත්කර ගැනීමේ අරමුණින් පසුවන ප්‍රබල දකුණු අප්‍රිකාව මූලික වටයේ අවසන් තරගයේදී ලකුණු 12 – 5 ක් ලෙස සැමෝවා පිල පරාජය කරමින් අර්ධ අවසන් පූර්ව වටයේ සිය ස්ථානය තහවුරු කර ගත්තේය. තරගාවලියේ මූලික වටයේ සහභාගි වූ තරග 4ම ජය ගැනීමට ඒ අනුව දකුණු අප්‍රිකාව සමත් වූ අතර “සී” කාණ්ඩයේ පෙරමුණ ගැනීමට ද හැකි විය.තරග 4 කදී ජයග්‍රහණ 2 ක් ලබා ‘සී’ කාණ්ඩයේ තුන්වැනි ස්ථානයේ පසුවන සැමෝවා පිලේ අර්ධ අවසන් පූර්ව වටයේ සිහින සැබෑවීමට නම් හෙට (2) පැවැත්වෙන වේල්ස් හා ෆිජී අතර තරගයෙන් වේල්ස් පිල විශාල ලකුණු ප්‍රමාණයකින් පරාජය විය යුතුව ඇත. ‘ඩී’ කාණ්ඩයේ ලකුණු සටහන තරග 2 කදී ජයග්‍රහණ 2 ක් ලබා 2 වැනි ස්ථානය අත්කර ගැනීමට වේල්ස් පිල සම්බන්ධ සිටියි.තරගාවලයේ ඒ.බී.සී. සහ ‘ඩී’ කාණ්ඩ වශයෙන් රටවල් 20 ක් කොටස් 4 කට බෙදී මූලික වටයේදී තරග වදින අතර මූලික වටයේ තරග හෙටින් අවසන් වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=s1110019</link>
    <topic>කොළඹ දිස්ත්‍රික්කයේ වෙරළ ක්‍රීඩාංගණ 3ක්ඉදිකිරීමේ සැලසුමක්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>වෙරළ ක්‍රීඩා ප්‍රචලිත කිරීමේ අරමුණින් කොළඹ දිස්ත්‍රික්කයේ වෙරළ ක්‍රීඩාංගණ තුනක් ඉදිකිරීමට රජය සැලසුම්කර ඇතැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පවසයි.දිවා රාත්‍රී තරග පැවැත්වීමේ හැකියාවක් ඇති ජාත්‍යන්තර ප්‍රමිතියෙන් යුත් ක්‍රීඩාංගණ තුනක් මෙලෙස ඉදිකිරීමට නියමිතය.මේ වනවිටත් හම්බන්තොට දිස්ත්‍රික්කයේ අංගසම්පූර්ණ වෙරළ ක්‍රීඩාංගණයක් ඉදිවෙමින් පවතින බවද රාජපක්ෂ මහතා අනාවරණය කළේය.වෙරළ ක්‍රීඩා තුළින් අනාගතයේදී ශ්‍රී ලංකාවේ ක්‍රීඩක ක්‍රීඩිකාවන්ට පදක්කම් දිනාදීමේ හැකියාවක් තිබෙන බවද නාමල් රාජපක්ෂ මහතා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=f1110011</link>
    <topic>ළමා අපයෝජකයන්ටහිමිවිය යුත්තේඑල්ලුම් ගසයි</topic>
    <author>සංවාද සටහන බුද්ධිකා ඉඹුලාන</author>
    <content>අදට යෙදී ඇති ජාත්‍යන්තර ළමා දිනය පිළිබඳත්, ළමා හිමිකම් සුරක්ෂිත කිරීමට බලාපොරොත්තු වන ආකාරය, ළමා අපයෝජකයන් වෙනුවෙන් ගන්නා තීන්දු තීරණ පිළිබඳත් ළමා සංවර්ධන හා කාන්තා කටයුතු ඇමැති, තිස්ස කරල්ලියද්ද මහතා සමඟ කළ කතාබහකි මේ.* අදට යෙදී ඇති ජාත්‍යන්තර ළමා දිනය අර්ථවත්ව සැමරීමට බලාපොරොත්තු වන්නේ කෙසේද?ජාත්‍යන්තර ළමා දිනය නිමිත්තෙන් මෙවර ජාතික උත්සවය පවත්වන්නේ අරලියගහ මන්දිරයේදී. ඒ ජනාධිපති මහින්ද රාජපක්ෂ මහතා සහ එම ආර්යාවගේ ප්‍රධානත්වයෙන්. මේ සඳහා පාසල් ළමයින් 1000ක් සහභාගි වෙනවා.මේ දරු කාගේ – නුඹගේ අපගේ - සුරකිමු රට දැය වාගේ මෙවර ළමා දින ජාතික තේමාවයි. මේ උත්සවයේදී ජාතික ළමා ගීතයක් සහ ජාතික ළමා කොඩියක් හඳුන්වා දීමත් කෙරෙනවා.ශ්‍රී ලංකාවේ ජනප්‍රිය හා විද්වත් පුද්ගලයින් 41ක ගේ ළමා කාලය අලලා සැකසුණු ග්‍රන්ථයක් නිකුත් කිරීමට මේ උත්සවයේදී බලාපොරොත්තුවෙන් සිටින්නෙ.ළමා ලෝකයේ සුන්දරත්වය, අහිංසක බව, අව්‍යාජ, බව, සතුට, සිනහව, උත්සාහය - ධෛර්යය හා උදාර බව විදහාපාන අපේ රටේ දරුවන්ගේ සේයාරූ අතුළත් ග්‍රන්ථයක් ද මෙහිදී එළිදැක්වීම විශේෂත්වයක්. එය ‘අපි අනාගතයට ආදරය කරමු’ මැයෙන් නම් කර තිබෙනවා. එම ග්‍රන්ථය ජාත්‍යන්තර වශයෙන් බෙදාහැරීමටද සැලැසුම් කරලයි තිබෙන්නෙ.සාරධර්ම පිරි සමාජයක් නිර්මාණය කිරීමේ අරමුණින් ළමයින් වෙනුවෙන් විශේෂ ධර්ම දේශනාවන් පැවැත්වීමට අප අමාත්‍යංශය කටයුතු යෙදුවා.ප්‍රාදේශීය මට්ටමින්, දිස්ත්‍රික් හා ජාතික මට්ටමින් හොඳම ළමා සමාජය තෝරලා, ඒවාට තිළිණ ප්‍රදානය අද දින (01) ජනාධිපතිතුමන් අතින් සිදුකෙරෙනවා.බරපතළ අවදානමට ලක්විය හැකි ළමයි සිටින පවුල් හඳුනා ගැනීමේ දීප ව්‍යාප්ත සමීක්ෂණයක් අද (01) සිට ආරම්භ වෙනවා. පාසල් නොයන, කඩින් කඩ පාසල් යන දරුවන් පාසල්ගත කිරීමේ වැඩසටහනක්ද මෙවර ජාත්‍යන්තර ළමා දින සැමරුමට සමගාමීව අප අමාත්‍යංශය ආරම්භ කළා.කුඩා දරුවන්ගේ මනෝසමාජීය සංවර්ධනය සඳහා මවුපිය කාර්යභාරය මැයෙන් මවුපියන් හා දරුවන් රැකබලාගන්නවුන් දැනුම්වත් කරන වැඩසටහන් මාලාවක් ජාත්‍යන්තර ළමා දිනය සමරන අද (01) සිට දීපව්‍යාප්තව ක්‍රියාත්මක වනවා. ලියාපදිංචි ළමා නිවාස 22 ක පුස්තකාල පහසුකම් වැඩිදියුණු කිරීමට ද මෙවර ජගත් ළමා දින සැමරුමට සමගාමීව සැලැසුම් කරලයි තිබෙන්නෙ.* අප රටේ ළමා හිමිකම් සුරක්ෂිත කිරීමේ රාජ්‍ය යාන්ත්‍රණය ශක්තිමත් යැයි ඔබ සිතනවා ද?එය ප්‍රමාණවත් මදි. මේ නිසා ළමයින්ගේ හිමිකම් සුරක්ෂිත කිරීම සහ ළමා හිංසනවලින් ඔවුන් ආරක්ෂා කිරීමට රාජ්‍ය, රාජ්‍ය නොවන, පුද්ගලික ආධාරක කණ්ඩායම් ගන්නා උත්සාහයන් සාර්ථක ප්‍රතිඵල අත්කර ගන්නෙ නැහැ.මේ හේතුව නිසා රජය දියත් කර තිබෙන ශීඝ්‍ර සමාජ ආර්ථික සංවර්ධනයට සමගාමීව අප රටේ ළමයින්ගේ සංවර්ධන කටයුතු නිසි පරිදි සිදුවන්නේත් නැහැ. මේ නිසා අප අමාත්‍යංශයේ දායකත්වය යටතේ, ළමා අයිතිවාසිකම් සුරක්ෂිත කිරීම සඳහා පියවර ගන්නට පුළුවන් ඒකාබද්ධ ජාතික වැඩපිළිවෙළක් සැකැසීමට අප අමාත්‍යංශය මානව හිමිකම් කොමිෂන් සභාව සමඟ ඒකාබද්ධව කටයුතු කරමින් සිටිනවා.උතුරු - නැඟෙනහිර ඇතුළු ශ්‍රී ලංකාව පුරා, ළමයින්ට අදාළව කටයුතු කරන සියලුම ආයතන එක්ව ඉදිරියේදී ජාතික, දිස්ත්‍රික් හා ප්‍රාදේශීය මට්ටමින් වැඩපිළිවෙළක් ක්‍රියාත්මක කරන්නට ජනාධිපතිතුමන්ගේද උපදෙස් ලැබී තිබෙනවා.මේ යටතේ පළමුවෙන්ම ළමයින් මෙන්ම කාන්තාවන්ගේද අයිතිවාසිකම් පිළිබඳ වන නීතිමය තත්ත්වයන් ගැන නිලධාරීන් දැනුම්වත් කිරීමට නියමිතයි.* උතුරු - නැඟෙනහිර ළමයින්ගේ ඉදිරි අනාගතය වෙනුවෙන් ඉදිරිපත් කෙරෙන සැලැසුම් කුමනාකාරද ?උතුරේ මෙන්ම නැඟෙනහිර පැවැති යුද්ධය නිසා එම දරුවන් දැඩිසේ පීඩා වින්දා. ඔවුන් බොහෝ දෙනාගේ ළමාවිය යුද්ධය උදුරා ගත්තා. මේ දරුවන්ගෙන් වැඩිකොටසකගේ පියා යුද්්ධය නිසා මියගිය හෝ ආබාධිත වූ අය. ඇතැම් අයගේ සහෝදර, සහෝදරියන්, මව මිය ගිහින්, මේ අයගේ හිසට වහලක් ලබාදෙන්න, පෝෂණය ලබාදෙන්න, ඔවුන්ගේ පවුල් ආර්ථික වශයෙන් ශක්තිමත් කරන්න, රැකියා අවස්ථා ලබාදෙන්න, අධ්‍යාපනය, සෞඛ්‍ය නංවන්න රජය ගෙන යන වැඩපිළිවෙළට ළමා සංවර්ධන හා කාන්තා කටයුතු අමාත්‍යංශයෙන් උපරිම දායත්වයක් ලබා දෙනවා.උතුරු - නැඟෙනහිර යුද්ධය නිසා තනිවූ දරුවන් ගැන කටයුතු කරන්න ජාත්‍යන්තර රාජ්‍ය නොවන සංවිධානවලට (NGO) අවස්ථාව ලබාදීම පල රහිත ක්‍රියාවක්.එසේ කිරීමෙන් වන්නේ එම දරුවන් නොදැනුවත්වම වෙන වෙන දේවලට යොමු වීමයි. ජාත්‍යන්තර රාජ්‍ය නොවන සංවිධාන ඇවිත් උතුරු නැඟෙනහිර දරුවන්ගේ සිත්වලට ලබාදෙන පණිවිඩය කුමක්ද කියා අපි සෙවිල්ලෙන් ඉන්න ඕනෑ. අපට උදවු උපකාර කරන මුවාවෙන් ඇවිත් මූලධර්මවාදීන් පවා මේ දරුවන්ට අනවශ්‍ය ලෙස සමීප වී තිබෙනවා. මෙය භයානක තත්ත්වයක්.යුද්ධයෙන් පීඩා විඳි දරුවන්ගේ බඩ කට පිරවීම පමණක් නෙවෙයි, ඔවුන්ගේ මනස සෑදීමට අප වගබලාගත යුතුයි. ඔවුන් එදා යුද්ධයෙන් බැට කෑ නිසා ඔවුන්ගේ මනස තවමත් ඔද්දල් වෙලයි තිබෙන්නේ. ඔවුන්ගේ මනස සුවපත් කරන්න අප අමාත්‍යංශය උපදේශන සේවාවන් වගේම වැඩසටහන් රැසක් ක්‍රියාත්මක කරනවා.* ළමා හිංසන , අපයෝජන ගැන දිනපතාම අපට කුමන හෝ ප්‍රදේශයකින් අහන්නට ලැබෙනවා. මේවා මර්දනයට මඟක් නැද්ද?ළමයින් මුහුණ දෙන අතවර ගැන අද බහුලව කතා බහට ලක්වන බව ඇත්තක්. අප කොතරම් අණපනත්, නීති රීති ගෙන ආවත්, මිනිසුන්ගේ සාරධර්ම පිරිහීමත් සමඟ මේ තත්ත්වය උදාවී තිබෙනවා.ළමයින්ට සිදුවන හිංසන ක්‍රියා දන්වන්න එදා ක්‍රමයක් තිබුණේ නැහැ. බොහෝ විට ඒවා අදාළ අංශ වෙත වාර්තා වුණේ නැහැ. එහෙත් දැන් අප අමාත්‍යංශය යටතේ ඇති ජාතික ළමා ආරක්ෂක අධිකාරියේ ළමා උපකාරක සේවාව නිසා ඒ පිළිබඳ ලියැවෙන වාර්තා වැඩිවෙලා. 1929 කියන දුරකථන අංකයට කතා කරලා ළමයින්ට සිදුවන ඕනෑම අනිසි ක්‍රියාවක් ගැන දන්වන්න පුළුවන්. ඒවගේම මේ අංකයට කතා කරලා ළමයින් පවා ඔවුනගේ දුක පිළිබඳ අපට කියනවා.යුද්ධය පැවැති කාලයේදී ඒ ගැන කතා කළා මිස ළමා හිංසන, අපයෝජන ගැන වැඩිය කතා බහට ලක්වුණේ නැහැ. දැන් යුද්ධය නැහැ. ඒ නිසා සෑමදේම ඇත්ත ඇති සැටියෙන් එළිවෙනවා.අනෙක් අතට ළමයින් වෙනුවෙන් අප ඉටු කරන වැඩ කොටස මාධ්‍ය මගින් ප්‍රචාරය කරන්නේ නෑ. ඒ පණිවිඩය ජනතාව අතරට යවන්නේ අල්ප වශයෙන්. ඒත් ළමයකුට වන හිංසනයක් උළුප්පා පෙන්වනවා. නැවත නැවත පෙන්වනවා. මේ මගින් ඔබ නොදන්නවාට ඒ ළමයාට වන්නේ තව දුරටත් හිංසනයක්.ළමයින් වෙනුවෙන් කටයුතු කිරීමේදී ළමා සංවර්ධන හා කාන්තා කටයුතු අමාත්‍යංශයට දැනට තිබෙන බලය කිසිසේත් ප්‍රමාණවත් වන්නේ නෑ. වැඩසටහන් ක්‍රියාත්මක කරන්නට ළමයින් සම්බන්ධව කටයුතු කිරීමේ බලය පළාත් සභාවලට බෙදී ගොස් තිබෙනවා. ඒ නිසා ළමයකුට හිංසනයක්, අපයෝජනයක් වුණොත්, ඔවුනට අවශ්‍ය සංවර්ධන කටයුතුවලදී ගන්නා යම් යම් පියවර ක්‍රියාත්මක කිරීමට මෙය බාධාවක්. මධ්‍යම රජයේ බලය මෙයට වඩා ශක්තිමත්ව තිබේනම්, ළමයින් වෙනුවෙන් ගන්නා ක්‍රියාමාර්ග මෙයට වඩා පහසුවෙන් අපට ඉටු කරන්න හැකියාවක් තිබෙනවා.* ළමයකුගේ ජීවිතයේ ඉතා වැදගත්ම ස්ථානයක් ගන්නේ අධ්‍යාපනය. මෙහිදී ඔබේ අමාත්‍යංශයේ කාර්යභාරය කෙබඳුද?ළමයකුගේ අධ්‍යාපනය ඇරැඹෙන්නේ පූර්ව ළමාවියේ සිටයි. ඒ සඳහා අප අමාත්‍යංශයේ ළමා ලේකම් කාර්යාලය විශාල වැඩකොටසක් ඉටු කරනවා. වයස අවුරුදු 0 – 5 දක්වා කාලය පූර්ව ළමාවියට අයත්. මේ කාලයේ දී ළමයාට ලබාදෙන අධ්‍යාපනයේ මඟ පෙන්වීම, දැනුම වැදගත්. මෙතැනදී අදහස් වන්නේ පොත් ගොඩක් වටකරගෙන ළමයාට ශිල්ප ඉගැන්වීම නොවෙයි. ළමයා ක්‍රියාකාරකම් සඳහා හුරුකරවීම, දක්ෂතා හඳුනාගැනීම ආදියයි. මෙතැනදී ශක්තිමත් අඩිතාලමක් දැම්මොත්, ඒ ළමයාගේ අනාගතය අඳුරු වන්නේ නැහැ.වර්තමානය වන විට මවුපියන් දරුවන්ව අධ්‍යාපන රැල්ලකට හසුකරලා. පහ වසර ශිෂ්‍යත්වය සමත් කරන තුරු අපේ අම්මලා, තාත්තලා, දරුවන් ගැන ඉහටත් උඩින් බලාපොරොත්තු තියාගෙන ඉන්නේ.ළමයා පාස් නම් ලොකු ඉස්කෝලෙකට දාලා අතඅරිනවා. ඊට පස්සේ ආයෙත් බලන්නේ 10 පන්තියේ සා.පෙළ කරන්න.. A - 10  ක් ගන්න තරගයට. මෙය නෙවෙයි විය යුත්තේ. හැමදාම දරුවන්ගේ හෙවනැල්ල වගේ මවුපියන් සිටිය යුතුයි. පූර්ව ළමාවිය ඉතා පරෙස්සමින් හැඩ ගස්වන්න ඕනෑ. ඒ සඳහා ප්‍රමිතියකින් යුතු පෙරපාසල් ක්‍රමයක් ඇතිකළ යුතුයි. සුදුසු ගුරුවරු සිටිය යුතුයි. අද රස්සාවක් නැත්නම් කරන්නේ ගෙදර මිදුලක ගොඩනැගිල්ලක් අටවගෙන පෙරපාසලක් දාන එක. මේ තත්ත්වය නවත්වන්න අප පියවර ගෙන තිබෙනවා. අප අමාත්‍යංශය යටතේ හොඳ පුහුණු පෙරපාසල් ගුරුවරුන් බිහි කිරීමට කටයුතු යොදා තිබෙනවා.* අපේ දරුවන්ගේ හෙට දවස වෙනුවෙන් ගෙන ඇති පියවර මොනවාද?අපේ ජනාධිපතිතුමන් මේ සියලුම සංවර්ධන වැඩකටයුතු කරන්නේ අපේ අනාගත පරපුර, නැතිනම් අපේ දරුවන් වෙනුවෙන්. එයට අමතරව අපේ අම්මලාට, තාත්තලාට යමක් කිව යුතුයි. දරුවන් ඉල්ලන ඉල්ලන දේ දීම ආදරය නෙමෙයි. නොගැලපෙන දේ දීලා දරුවන් විනාශ කරගන්න මවුපියන් ගැන අද සමාජයේ කොතෙකුත් අහන්න ලැබෙනවා.ළමයින්ගේ අයිතිවාසිකම් ගැන කතා කරනවා. ළමා අයිතිවාසිකම් සුරැකීම අපි පටන්ගන්න ඕනෑ නිවෙසෙන්මයි. ඒත් එසේ කියා දරුවන් ඉල්ලන ඉල්ලන දේ දෙන්නට අපට බැහැ. මොන තරම් අයිතිවාසිකම් රැකුනත්, සාරධර්ම අතින් පිරිහුණොත් ඒ දරු පරපුරෙන්, රටට වැඩක් නෑ. අනාගතය පැහැබර වෙන්නේ යහපත් දරුවන්ගෙන් පමණයි.අනාගතයේදී දරුවන්ව රටේ සංවර්ධන ක්‍රියාදාමයට එක්කර ගැනීම කළ යුතුයි. ඒ සඳහා මනා සැලසුමක් නිවෙසින්ම ක්‍රියාවට නැංවිය යුතුයි. මේ කටයුත්තට ‘රියැලිටි ෂෝ’ වැඩක් නැහැ. අද මේ ‘රියැලිටි ෂෝ’ නිසා ළමයින් වෙළෙඳ භාණ්ඩ වෙලා. මේවාට මවුපියන් වගකිවයුතුයි. කාටුන් ලොවේ අතරමං වුණ, ‘රියැලිටි ෂෝ’ වලින් හෙම්බත් වුණු දරුවන්ගේ ළමා ලෝකය, ඔවුනටත් හොරෙන් ඈතින් ඈතට ගිහින්.ළමයින්ගේ ආරක්ෂාව සම්බන්ධයෙන් අප නිතරම විමසිල්ලෙන් සිටිනවා. ළමා අපයෝජන, දූෂණ සම්බන්ධයෙන් වරදකරුවන් එල්ලුම්ගසට යවන මෙන් අප අධිකරණයෙන් ඉල්ලන්නේ මේ නිසයි..</content>
  </post></root>