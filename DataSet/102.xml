<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=f1308163</link>
    <topic>ශාසන සංශෝධනයකට මේ හොඳම කාලයයි</topic>
    <author>සටහන</author>
    <content>සඟ සසුනෙහි පළමු සංශෝධනය සිදුවූයේ බුදුහිමියන්ගේ පරිනිර්වාණයෙන් වසරකට පසුවය. ඒ පළමු ධර්ම සංගායනාවත් සමඟිනි. වර්තමානය වනවිට විවිධ ස්වරූප ගෙන ඇති භික්ෂු ශාසනය මේ ගමන් කරන්නේ පරිහානිය කරා දැයි ඇතැම් දෙනා ප්‍රශ්න කරති. ශාසන පරිහානිය හා භික්ෂු සමාජය ප්‍රතිසංස්කරණය විය යුතුද යන මාතෘකාව ඔස්සේ මෙවර දිනමිණ සමඟ සංවාදයට සහභාගි වන්නේ මහා විහාරීය ශ්‍රී විනයාලංකාර ශ්‍රාවක සභාවේ අනුශාසක කුරුණෑගල ඇහැටුවැව කඳුරුවැව ධර්මරාජවෙල ආරණ්‍ය සේනාසනාධිපති නාවල ධම්මානන්ද හිමියි.ශාසනික පරිහානිය ලෙස ඔබ වහන්සේ අර්ථ දක්වන්නේ කුමක් ද?ශාසනය කියන වචනය බුදුදහමේ විස්තර වන්නේ පරියන්ති ශාසන, ප්‍රතිපත්ති ශාසන, පතිවේද ශාසන වශයෙන්. පරියන්ති ශාසන කියලා අදහස් කළේ සූත්‍ර, විනය, අභිධර්ම කියන ත්‍රිපිටක ධර්මය ඉගෙනීම ඉගැන්වීම, හැදෑරීමයි. ප්‍රතිපත්ති ශාසන කියලා කියන්නේ ත්‍රිපිටක බුද්ධ වචනය අනුසාරයෙන් සීල, සමාධි ප්‍රඥා වැඩීමයි.පටිවේද ශාසන යනු සීල, සමාධි, ප්‍රඥා වැඩීම වශයෙන් මාර්ග ඵල නිවන් සාක්ෂාත්කර ගැනීමයි. මේ ශාසනයේ සිටින්නේ් ශ්‍රාවකයන් සිව් පිරිසක්. ඒ භික්ෂු - භික්ෂුණී, උපාසක – උපාසිකා වශයෙන්. ඉන් සසුනෙහි වගකීම ප්‍රධාන වශයෙන් පැවරෙන්නේ භික්ෂු - භික්ෂුණී සහ පැවිදි ශ්‍රාවක පක්ෂවලටයි. ඉන් භික්ෂුන් වහන්සේලා ප්‍රධානයි. බුදුසසුනේ චිරස්ථිතිය, පැවැත්ම භික්ෂූන් වහන්සේලා මුල්කොටගෙන පැවතියා කිව්වොත් නිවැරැදියි. මන්ද පරිහානිය පිළිබඳ කතා කරන්නේ භික්ෂු සංඝයාගේයි.භික්ෂු ශාසනයෙහි පිරිහීම ඇතිවන්නේ බුද්ධ කාලයේ පටන් බව උගත් වියතුන් පවසනවා. මේ මතය පිළිබඳ ඔබ වහන්සේ දරන්නේ කුමන අදහසක්ද?බුදුන් වහන්සේ වැඩ සිටිය කාලයේදීම භික්ෂු සංඝයා අතර සිටි සමහර සාමාජිකයෝ දහමට විනයට පටහැනි දේ කරන්නට පටන් ගත්තා. පසුකාලීනව බුදුරජාණන් වහන්සේට විවිධ ගැටලුවලට මුහුණපෑමට සිදුවුණා. උන්වහන්සේ බුදු වී ගෙවුණු මුල් විසි වසරේදී රහතන් වහන්සේ බහුල වුණා. මාර්ගඵලලාභී පිරිස බහුල වුණා. පසුකාලීනව ශාසනයෙහි පෘථග්ජන භික්ෂූන් බහුලවීම නිසා බුදුරජාණන් වහන්සේට වැඩි වැඩියෙන් සිල්පද පනවන්නට සිදුවුණා.බුදුරජාණන් වහන්සේගේ පරිනිර්වාණයෙන් පස්සේ වූවද මේ තත්ත්වයෙහි වර්ධනයක් මිස අඩුවීමක් දැකිය නොහැකියි.පළමුවැනි ධර්ම සංගායනාව පවත්වා මහා කාශ්‍යප මහ රහතන් වහන්සේ, උපාලි හා ආනන්ද මහ රහතන් වහන්සේලා ත්‍රිපිටක ධර්මය සංගායනා කිරීමෙන් කළේ පරියන්ති ශාසනය තහවුරු කිරීමයි. පළමුවෙනි ධර්ම සංගායනාව කරලා අවුරුදු සියයක් යද්දී දෙවැනි ධර්ම සංගායනාවක් කරන්න සිදුවුණා.ඒ සිදුවෙන්නේ මතිමතාන්තර වශයෙන් විවිධ අදහස් ඇති අය එකතු වී විවිධ අදහස් ප්‍රකාශ කිරීමේ ප්‍රතිඵලයක් වශයෙන්. ඉන් නොනැවතුණු මේ බෙදීම දස අකැප වස්තුව ඔස්සේ ආදී හේතු සාධක රාශියක් නිර්මාණය වෙමින් සංඝ ශාසනය නිකාය භේදයකට පිවිසියා. තුන්වන ධර්ම සංගායනාවට පෙර භික්ෂු ශාසනය නිකාය දහ අටක් ලෙස බෙදුණු බව ධර්ම සාහිත්‍යයෙහි සඳහන් වෙනවා. මේ විදියට එන්න එන්නම භික්ෂු ශාසනය බෙදීමක් සිදුවීම වැළැක්විය නොහැකි වුණා. ෙථිරවාදය ස්ථාපිත වුවත් බුදු දහමට මුහුණුවර දෙකක් හිමිවීම අදටත් අපට දැකිය හැකියි.මේ ගැටලුවට වඩාත් මුහුණ දෙනු ලබන්නේ බෞද්ධයන් නොව බෞද්ධ දර්ශනය හැදෑරීමට පැමිණෙන අන්‍ය ජාතීන් නොවේද?අද විදේශිකයෙක් බුදුදහම සොයාගෙන යන ගමනේදී ඔවුන්ට ෙථිරවාදී පොත්පත් මෙන්ම මහායාන පොත්පත්ද කියැවීමට අවස්ථාව උදාවෙනවා. එහිදී එකකින් කියැවෙන්නේ නිවන් දකින්න කියලා. අනෙක් එකෙන් කියන්නේ බුදුබව පතන්න කියලා.ඒ පුද්ගලයා අවුලෙන් අවුලට පත්වෙනවා. මේක අද අපට ප්‍රශ්නයක් නොවුණත් ඔවුන්ට එය ගැටලුවක් බවට පත්වන්නේ ඉබේමයි. ඒ සඳහා මඟපෙන්වීමක් අවශ්‍යයි. බුදුදහම බුදු දහම නොවන දේවලින් වෙන්කර හඳුනා ගැනීම සිදුවන්නේ මෙතැනදියි. නිකාය භේදයේ අවසාන ප්‍රතිඵලය විහිදී තිබෙන්නේ මෙවැනි මුහුණුවරකින්.බුදුදහම පසුකාලීනව මහාසාංඝික හා ෙථිරවාදී ලෙස බෙදී යෑමක් සිදුවුණා. ඊට බලපෑවේ කුමන හේතූන්ද?ඒ සිදුවෙන්නේ වලගම්බා රාජ්‍ය සමයේදීයි. තමාගේ යුද කටයුතුවලට උදව් කළ භික්ෂුවකට කළ පෞද්ගලික පිළිගැන්වීම නිසයි ලංකා භික්ෂු ශාසනයේ බෙදීයෑම ආරම්භ වන්නේ. ඉන්දියාවෙන් පැමිණි මහායාන භික්ෂූන් සමඟ සම්බන්ධකම් පැවැත්වීම ආරම්භ කරන්නේත් ඒ අභය ගිරිකයින්.මේ නිසා අනුරාධපුර කාලයේ පටන් මහා සාංඝික අදහස් බෞද්ධ සමාජයට මුහුවීම ආරම්භ වන්නේ අභයගිරියෙන්. සමහර අවස්ථාවලදී ඒ කාරණය කොතරම් බලපෑම් කළේද කිව්වොත් මහා විහාරය කඩා බිඳ දමා උදු වැපිරීමට තරම් ප්‍රබලත්වයක් ගොඩනැඟුණා.මේ කටයුතු නිසා සිදුවුණේ ෙථිරවාදී සම්ප්‍රදාය අනුව ඉක්මනින් ජාති, ජරා, මරණ නැති කරගෙන දුක් කෙළවර කරගැනීම වෙනුවට දීර්ඝ ප්‍රාර්ථනා ඇති කරගෙන පුද පූජාවලට නැඹුරුවීමේ බෞද්ධ සංකල්ප ගොඩනැඟීමයි. එය සිදුවූයේ අභයගිරියේ මහා සාංඝිකයන් මුල්කර ගනිමින් යැයි කිව හැකියි. එය වර්තමානය දක්වා පැමිණීමට තරම් ප්‍රබල වී තිබෙන බව කිව යුතුයි. ඒ නිසා නියම අයුරින් නියම අර්ථයෙන් වන්දනා මාන කිරීමට බෞද්ධයන් පෙළ ගැස්වීමට බෞද්ධ භික්ෂූන් වහන්සේලාට පැවැරී ඇත්තේ් විශාල වගකීමක්.වර්තමානයේ පවතින ශාසන පිරිහීම ඔබ වහන්සේ දකින්නේ කුමන අයුරින්ද?වර්තමානයේ විවිධ අරමුණු මූලික කර ගනිමින් ශාසනයෙහි වැඩ සිටින භික්ෂූන් වහන්සේලා රාශියක් දැකිය හැකියි. උන්වහන්සේලාගේ අදහස වී තිබිය යුත්තේ් තමන්ගේ ආධ්‍යාත්මික දියුණුව සලසා ගැනීමෙන් මාර්ගඵල, නිවන් අවබෝධ කරගැනීමයි.නමුත් අද ඒ අරමුණෙහි නියැළුන පිරිස පිළිබඳ කතා කළ හැක්කේ සුළුතරයක් භික්ෂූන් වහන්සේලා සම්බන්ධයෙන් පමණයි. බහුතරයක් පිරිස ප්‍රධාන අරමුණෙන් බැහැර වී ඇති බවක් අපි දකිනවා. මා මෙලෙස පවසන්නේ කාට හෝ අගෞරවයක් කිරීමේ අදහසින් නම් නොවෙයි. සමහර භික්ෂූන් වහන්සේලාගේ අදහස වී තිබෙන්නේ පන්සල්, දේපළ, නිකාය ආදිය රැක ගැනීමයි. තවත් පිරිසකගේ අරමුණ ඉගැන්වීමෙන්, රජයේ කන්තෝරුවක රැකියාවක් ලබාගැනීමෙන් මුදල් ඉපැයීමයි.වෙද හෙදකම්, අනවිණ කොඩිවිණ කිරීමෙන් මුදල් ඉපැයීමටත් සූදානම් වුණු පිරිසක් මේ අතර සිටිනවා. තවත් ඇතැම් අය, දේශකයන් වහන්සේලා හෝ ලේඛකයන් හැටියට පෙනී සිටිමින් සමාජයේ තැනක් ලබා ගැනීමට පෙලඹිලා. මේ අද තත්ත්වයයි. සසර දුක් කෙළවර කිරීමේ අරමුණින් පෙළ ගැසුණු පිරිස සියයට එකක් නම් සියයට අනූනවයක්ම සිටින්නේ වෙනත් අරමුණුවලට මුල්තැන ලබාදුන් පිරිසයි. මේ නිසා සියයට එකේ පිරිස රැක ගැනීම, වර්ධනය කර ගැනීම අද අපහසුයි. මන්ද මනුෂ්‍යයාට පෙනෙන්නේ අර සියයට අනූනවයගේ ක්‍රියාකාරිත්වය නිසා. ඒ නිසා සියයට එකේ ක්‍රියාකාරිත්වය අප්‍රකටයි. උන් වහන්සේලා ඉතා නිහඬව බණ භාවනා කරමින් නිහඬ ජීවිතයක් ගත කරනවා.භික්ෂූන් වහන්සේලාගේ මෙවැනි ක්‍රියාකලාප හමුවේ ශාසන සංශෝධනයක් සිදුවිය යුතු නියම කාලය මේ කාලය ලෙසද ඔබ වහන්සේ දකින්නේ?ඇත්ත වශයෙන්ම මේ කාලය ඒ සඳහා හොඳම කාලය ලෙසයි මා දකින්නේ. මේ පිළිබඳව කතා බහ කිරීමේදී අපට පිවිසීමට සිද්ධ වෙන්නේ පරාක්‍රමබාහු යුගයටයි. පරාක්‍රමබාහු රජු පිළිබඳ මගේ පෞද්ගලික අදහස වන්නේ ලංකාවේ සිටි හොඳම රජු ඔහු බවයි.දුටුගැමුණු රජුත් බොහෝ දේ කළා. නමුත් ඔහුටත් වඩා භාරදූර කාලයකයි පරාක්‍රමබාහු රජු පාලනය තම අතට ගත්තේ. එහෙත් එතුමා කළ ප්‍රාණඝාත මා අගය කරන්නේ නැති වුණත් ඔහුගේ පාලන කාලයේදී රට කෘෂිකාර්මික අතින් ස්වයං පෝෂිත කළා.බිඳ වැටී තිබුණු පන්සල් විහාර හැදුවා. ඇති වී තිබුණු ශාසනික පරිහානිය පිළිබඳ යමක් කිරීමට පෙර එතුමා බුදුදහම ඉගෙන ගත්තා. ඉන් ඔහු තේරුම් ගත්ත දෙයක් තමයි මේ රටේ තිබිය යුත්තේ ෙථිරවාදී බුදුදහමය කියන කාරණය. මහා විහාරය සඳහා සියල්ලන්ටම ඒකරාශී විය යුතු බවත් දන්වා එසේ නොවුණු භික්ෂූන්ට සිවුරු අරවා රජයේ රැකියා ලබාදී සංඝ ශාසනය ප්‍රතිසංශෝධනය කළා. එවැනි ප්‍රතිසංශෝධනයක් අද අපට අවශ්‍යයි. පාලකයාගේ බලවත් බව හා ඒ පාලන බලය යෙදවීම මඟින් කළ යුතු විශාල ප්‍රතිසංශෝධනයක් අද කරන්නට තිබෙනවා. ඒක සුළුපටු කාරණයක් නම් නොවෙයි. ඊට බලවත් නායකත්වයක් අපට අවශ්‍යයි. ධර්මය හා ශාසනික ඉතිහාසය පිළිබඳ ඉගෙනගෙන, දැනගෙන පරාක්‍රමබාහු රජු මෙන් නිවැරැදිව ශාසන සංශෝධනයක් කළ යුතු කාලයයි මේ එළැඹී ඇත්තේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308171</link>
    <topic>නගර සභාවේ ඉහළ තැන් දූෂිතයන් ආරක්ෂා කරනවා</topic>
    <author>නිරූෂි විමලවීර</author>
    <content>නගර සභාව රැක ගත යුතු ප්‍රධාන පරිපාලන නිලධාරීන් දූෂිත වංචනික නිලධාරියකු ආරක්ෂා කරන බවට කොළඹ මහ නගර සභාවේ නාගරික මන්ත්‍රීවරු චෝදනා කරති. කොළඹ මහ නගර සභාවේ ආරක්ෂක නියාමකයින් බඳවා ගැනීමේ සම්මුඛ පරීක්ෂණ මණ්ඩලයේ සාමාජිකයකු ලෙස කටයුතු කළ නිලධාරියකු සභාවේ බඳවා ගැනීමේ පරිපාටියට පටහැනිව අධ්‍යාපන සුදුසුකම් සපුරා නොමැති ඉල්ලුම්කරුවන්ට ‍පත්වීම් දී ඇති බව පෙන්වා දෙන නාගරික මන්ත්‍රීවරු මෙමඟින් විශාල දූෂණයක් සිදු වී ඇති බව අවධාරණය කරයි.මෙම නිලධාරියා පරිපාලන නිලධාරී තනතුරට අමතරව නගරාධිපතිවරයා දැනට විසුරුවා හැර ඇති හදිසි වැටලීම් අංශයේ වැඩබලන ප්‍රධානී තනතුරද නාගරික දෙපාර්තමේන්තුවේ බඳවා ගැනීමේ නිලධාරියා ලෙසද තනතුරු තුනක් දරන බවද එමඟින් වංචා දූෂණ රැසක් සිදුව ඇතැයිද මන්ත්‍රීවරු පෙන්වා දෙති.මෙම නිලධාරියාට එරෙහිව පියවර ගත යුතු බව පසුගිය කොළඹ මහ නගර සභා මාසික රැස්වීමේදී ඒකමතික තීරණයකට පැමිණි බවද ඒ අනුව බස්නාහිර පළාත් ආණ්ඩුකාර අලෙවි මව්ලානා මහතා වෙතත් බස්නාහිර පළාත් විගණන අංශය වෙතත් බස්නාහිර පළාත් මහ ඇමැතිවරයා වෙතත් ලිඛිතව දැනුම් දුන් බවද ඔවුහු කියති.නාගරික මන්ත්‍රීවරුන් වන එරික් චන්ද්‍රසේන (එ.ජ.නි.ස.) රෝයි බෝගහවත්ත (ස්වාධීන) සහ මහේන්ද්‍ර දර්ශන සිල්වා (එ.ජා.ප.) යන මහත්වරු මේ පිළිබඳ අදහස් දැක්වීය.කොළඹ නගර සභාවේ දූෂිත නිලධාරියෙක් රකින බවට මන්ත්‍රීවරු නඟන චෝදනාව සත්‍යදැයි නාගරික කොමසාරිස් භද්‍රානි ජයවර්ධන මහත්මියගෙන් දිනමිණ විමසීමක් කළාය. ඇය මෙසේ සඳහන් කළාය. දූෂිත නිලධාරියෙක් ගැන මම දන්නේ නැහැ. අද මේ මොහොත වන තෙක් කිසිවෙක් මා වෙත එවැනි පැමිණිල්ලක් කර නැහැ.විනයභාර නිලධාරියා ලෙස එවැනි චෝදනාවක් වේ නම් මට පැමිණිලි කළ යුතුයි. එසේම ආණ්ඩුකාරවරයා හෝ මහ ඇමැති පැමිණිලි කර නැහැ.කොළඹ මහ නගර සභාවේ පසුගිය මහ සභාවේ සම්මත වූ යෝජනාවක් පිළිබඳ කිසිවක් නොදන්නා නාගරික කොමසාරිස්වරියක් මහ නගර සභාවක ඉහළම තනතුරක් දැරීම නුසුදුසු බව මන්ත්‍රීවරු කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308172</link>
    <topic>වැඩ කරන නිලධාරීන්බිය වැද්දවීමේ කුමන්ත්‍රණයක්</topic>
    <author>නිරූෂි විමලවීර</author>
    <content>නාගරික මන්ත්‍රීවරුන්ගේ චෝදනාවන්ට ලක්ව සිටින ෂෙල්ටන් පෙරේරා නැමති නිලධාරියා ඔහු දරන පරිපාලන නිලධාරී තනතුරට අමතරව ආයතන සංග්‍රහයට අනුකූලව පළාත් සභා කොමිසමේ තනතුරකද වැඩබලන බව කොළඹ මහ නගර සභාවේ නාගරික‍ කොමසාරිස් භද්‍රානි ජයවර්ධන මහත්මිය ඊයේ (16) 'දිනමිණ' ට කීවාය.දිනමිණ කළ විමසුමකට පිළිතුරු දෙමින් එසේ කී ඇය වැඩබලන තනතුර සඳහා ෂෙල්ටන් පෙරේරා නැමති අයට එම තනතුරට හිමි වැටුපෙන් හතරෙන් එකක් හිමි වන බවද කීවාය.නිලධාරීන්ට දූෂණ චෝදනා එල්ල කිරීම කොළඹ මහ නගර සභාවේ යහපාලනයක් ගොඩනැගීමට උත්සාහ දරන නිලධාරීන් නිහඬ කර බිය ගැන්වීම සඳහා කරන කුමන්ත්‍රණයක් ලෙස විග්‍රහ කළ ජයවර්ධන මහත්මිය වසර හයකට පෙර මහජන අප්‍රසාදයට ලක්ව තිබූ සභාවේ කටයුතු මේ වන විට යහපත් තත්ත්වයකට පත්ව ඇති බවත් සභාව වෙලාගෙන තිබූ වංචා හා දූෂණ ක්‍රියාවලට මේ වන විට තිත තබා අවසන්ව ඇති බවත් සභාවේ හදිසි වැටලීම් අංශය සක්‍රීය කිරීමෙන් මේ තත්ත්වය උදාකර ගත් බව තවදුරටත් කීවාය.ෂෙල්ටන් පෙරේරා නැමැති නිලධාරියා තමා නාගරික කොමසාරිස් වරිය ලෙස පත් වී ඒමට පෙර සිට පරිපාලන නිලධාරී ලෙස ක්‍රියා කළ බව අනාවරණය කළ නාගරික කොමසාරිස්වරිය නගරයේ දැන් සිදුව ඇති පරිවර්තන හමුවේ වංචා දූෂණ කැරගත නොහැකි පිරිස් මේ චෝදනා නගන බවද කීවාය.එවැනි චෝදනා තිබේ නම් ඒවා මාධ්‍යයට ප්‍රකාශ කිරීම නගර සභා රැස්වීමේදී මන්ත්‍රීවරු ලවා කියවීම සදාචාර නොවන බැවින් එය ලිඛිතව තමා වෙතත් බස්නාහිර පළාත් සභා නිලධාරී වෙතත් පැමිණිලි කළ යුතු බව ඇය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308173</link>
    <topic>දූෂණ වංචා ගැනපරීක්ෂණයක් කරනවා</topic>
    <author/>
    <content>කොළඹ මහ නගර සභාවේ පරිපාලන නිලධාරියකු සිදුකළ බව කියන දූෂණ අක්‍රමිකතා වංචා පිළිබඳව නාගරික මන්ත්‍රීවරුන් ඉදිරිපත් කළ පැමිණිල්ල විභාග කිරීම සඳහා යොමු කළ බව බස්නාහිර පළාත් සභාවේ ආණ්ඩුකාරවරයාගේ කාර්යාලයේ ප්‍රකාශකයෙක් ඊයේ (16) 'දිනමිණ' ට කීය.මේ පිළිබඳව විමසීමට පළාත් ආණ්ඩුකාර අලෙවි මව්ලානා හා ප්‍රධාන ඇමැති ප්‍රසන්න රණතුංග යන මහත්වරුන් ගෙන් විමසීමට උත්සාහ කළද එය සාර්ථක නොවූයේ එම මහත්වරු විදේශගත වී සිටි බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308174</link>
    <topic>අන්තගාමීන් පොදු රද මඩුලු සමුළුවට එරෙහිවපතුරුවන චෝදනා සියල්ල දැන් පරාජය වෙලා</topic>
    <author>අමිල ප්‍රභාත් වනසිංහ</author>
    <content>පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීමට එරෙහිව දෙමළ ඩයස්පෝරාව ඇතුළු අන්තගාමී පිරිස් පතුරුවා හරින අසත්‍ය චෝදනා දැනටමත් පරාජය වී ඇති බවත් මෙම සමුළුවට සහභාගී වන සියලු රාජ්‍ය නායකයින් හට ශ්‍රී ලංකාව පිළිබඳ සැබෑ අවබෝධයක් ලබාගැනීමට හැකිවනු ඇති බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා සඳහන් කරයි.දශක තුනක යුද්ධයෙන් පසු ඉතා කෙටි කාලයක් තුළ භෞතික හා මානව සම්පත් සංවර්ධනය තුළින් මෙරට ලබා ඇති ප්‍රගතිය හා මහින්ද රාජපක්ෂ ජනාධිපතිතුමා ඇතුළු වත්මන් ආණ්ඩුව සියලු ජනතාවට එක සමාන ලෙස සැලකීම තුළින් අද සමස්ත රටම එකම ජාතියක් බවට පත්ව ඇති බවද ඇමැති තිස්ස කරල්ලියද්ද මහතා පවසයි.පොදු රාජ්‍ය මණ්ඩලීය සමුළුව මෙරටදී පැවැත්වීම පිළිබඳ ඇතැම් විට විපක්ෂය ද පටු දේශපාලන වාසි ලබාගැනීමේ අරමුණින් කටයුතු කිරීම කණගාටුවට කරුණක්. අප රටට අවාසි වන අයුරින් කුමන පාර්ශ්වයන් කුමන අයුරින් කටයුතු කළද මෙවැනි අවස්ථාවක රට ගැන සිතා සියලු පක්ෂ විපක්ෂ පිරිස් එකට එක්ව එම අභියෝගවලට මුහුණ දිය යුතු බව හෙතෙම කියා සිටියේය.අප රටේ ළමා හා කාන්තාවන්ගේ සියලු අංශ සංවර්ධනය කිරීම උදෙසා වගකීමෙන් යුතුව වත්මන් රජය සිදු කරනු ලබන කාර්යභාරය පිළිබඳව බොහෝ රටවල් පැහැදීමකින් සිටින බව මෙම සමුළුවට සමගාමීව පැවැති පූර්ව සාකච්ඡාවලදී හෙළි විය.ඒ අනුව ළමා අයිතිවාසිකම් ආරක්ෂා කිරීම, කාන්තා හිංසනය පිටු දැකීම සම්බන්ධයෙන් මෙන්ම දියුණු රටවල් මානව අයිතිවාසිකම් ආරක්ෂා කරන අයුරින්ම ශ්‍රී ලංකාවද අදාළ කටයුතු සිදු කරන බව ඇමැති තිස්ස කරල්ලියද්ද මහතා වැඩිදුරටත් සඳහන් කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308175</link>
    <topic>තායිලන්ත රජ කුමරිය හෙට ශ්‍රී ලංකාවට එයි</topic>
    <author>අසේල කුරුළුවංශ</author>
    <content>තායිලන්ත රජ කුමරිය වන මහා චක්රි සිරිදෝන් කුමරිය හෙට (18) මෙරටට පැමිණීමට නියමිතය.දිවයිනේ ප්‍රදේශ රැසක සංචාරය කිරීමට නියමිත ඇය 20 වැනි දින මහනුවර ශ්‍රී දළදා මාලිගාවට පැමිණ දළදා සමිඳු වැඳ පුදා ගැනීමටත් මල්වතු අස්ගිරි මහනායක ස්වාමීන්ද්‍රයන් වහන්සේ දෙනම බැහැ දැකීමටත් සැලසුම් කර තිබේ.එදින මහනුවර ජනපති මන්දිරයේදී ජනපතිතුමන් හමුවීමෙන් පසු තායිලන්ත රජ කුමරිය මහනුවර ඇසළ පෙරහර මංගල්‍යයේ අවසන් ‍රන්දෝලි මහ පෙරහර නරඹන බව ශ්‍රී දළදා මාලිගාවේ ජාත්‍යන්තර කටයුතු පිළිබඳ අධ්‍යක්ෂ ගාමිණී බණ්ඩාර මහතා පවසයි.පේරාදෙණිය උද්භිද උද්‍යානය නැරඹීමට 21 වැනිදා යන රජ කුමරිය 22 වැනි දින පස්වරුවේ යළි තායිලන්තය බලා යෑමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308176</link>
    <topic>වෙලේගම්මැද්දේ ශ්‍රී විමලජෝති නාහිමියෝ අපවත් වෙති</topic>
    <author/>
    <content>කොළඹ 10, සංඝරාජ මාවතේ ශ්‍රී සංඝරාජ බෝධිමළු විහාරාධිපති, කොළඹ නව කෝරළයේ හා නව තොටමුණේ ප්‍රධාන සංඝනායක රාජකීය පණ්ඩිත ආචාර්ය වෙලේගම්මැද්දේ ශ්‍රී විමලජෝති නාහිමියෝ (84) අපවත් වූහ.විචිත්‍ර ධර්ම කථික හිමිපාණන්වහන්සේ නමක වූ වෙලේගම්මැද්දේ නාහිමියෝ කවි බණ දේශනා කිරීමටද දක්ෂතාවක් දැක්වූහ. වසර ගණනාවක් ගුරු වෘත්තියෙහි යෙදී සිටි උන්වහන්සේ කොලොන්නාවේ ටෙරන්ස් ද සිල්වා විද්‍යාලයේ නියෝජ්‍ය විදුහල්පතිවරයා ලෙස ද කටයුතු කළහ.වෙලේගම්මැද්දේ නාහිමියෝ මෙරට මාධ්‍ය ආයතන සමඟ කිට්ටු සම්බන්ධතාවක් පවත්වාගෙන ගිය අතර මාධ්‍යවේදීන් අතර ජනප්‍රිය හිමිනමක වූහ. උන්වහන්සේගේ ශ්‍රීී දේහය වැල්ලම්පිටිය කිත්තම්පහුව ශ්‍රී විවේකාරාම විහාරස්ථානයේ තැන්පත් කොට ඇති අතර ආදාහන පූජෝත්සවය හෙට (18) ඉරිදා සවස 3.00ට කොලොන්නාව පොදු සුසාන භූමියේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308177</link>
    <topic>දුම්රිය සාමාන්‍යාධිකාරීට එරෙහි කුමන්ත්‍රණයක්</topic>
    <author>විජයානි එදිරිසිංහ</author>
    <content>ශ්‍රී ලංකා දුම්රිය දෙපාර්තමේන්තුවේ සාමාන්‍යාධිකාරී බී.ඒ.පී. ආරියරත්න මහතා එම තනතුරින් ඉවත් කිරීමට කුමන්ත්‍රණයක් සිදුවෙමින් පවතී.දුම්රිය දෙපාර්තමේන්තුව තුළ මෙතෙක් කාලයක් සිදුවෙමින් පවතින මහා පරිමාණ අතිකාල වංචාව නතර කර ගැනීම පිණිස සාමාන්‍යාධිකාරීවරයා ඇඟිලි සලකුණු වේලා සටහන් යන්ත්‍ර ක්‍රියාත්මක කරවීමට පියවර ගැනීම ඇතුළු නීති රීති රාශියක් ක්‍රියාත්මක කරවීමට පියවරගෙන තිබේ. මෙම නව වැඩපිළිවෙළට එරෙහි වංචාවල යෙදෙන කණ්ඩායම් දුම්රිය සාමාන්‍යාධිකාරීවරයා ඉවත් කිරීමේ කුමන්ත්‍රණය කරගෙන යයි.දුම්රිය දෙපාර්තමේන්තුව තුළ සිදුවෙන මහා පරිමාණ වංචාවන් රැසක් සම්බන්ධව 'දිනමිණ' පුවත්පතේ පළවීමෙන් පසු සාමාන්‍යාධිකාරීවරයා මේවා නැවැත්වීමට ක්‍රියා කරගෙන යයි. එම නිසා සාමාන්‍යාධිකාරීවරයා ඉවත් කර ගැනීමේ කුමන්ත්‍රණය සිදුවෙයි.එම කුමන්ත්‍රණයේ ප්‍රතිඵලයක් වශයෙන් දුම්රිය සාමාන්‍යාධිකාරීවරයා සිදු කළැයි කියන වැරැදි ගණනාවක් මෙතෙක් යට ගැසී තිබූ පරීක්ෂණ එළියට ඇදෙමින් පවතියි.තවත් පැත්තකින් එම දෙපාර්තමේන්තුවේ පුද්ගලයන් ගණනාවක් සිදු කළ සාමාන්‍යාධිකාරීවරයාගේ හිතවත් බව නිසා යට ගැසී තිබූ වැරැදි ගණනාවක පරීක්ෂණද යළි එළියට ඇදෙමින් පවතී.දෙපාර්ශ්වයේම එම චෝදනා අතර දුම්රිය අනතුරු, කාන්තා අපයෝජන මූල්‍ය වංචා, දූෂණ, සොරකම් ගණනාවක්ද වෙයි.රාජ්‍ය සේවා කොමිෂන් සභාව මඟින් එක් පුද්ගලයකුට එරෙහිව චෝදනා 16ක් යටතේ පරීක්ෂණ පවත්වා එම වැරැදි දාසයටම වැරැදිකරු වූ පුද්ගලයකුට දුම්රිය සාමාන්‍යාධිකාරීවරයා දඬුවම් කැර ඇත්තේ දින අටක වැටුප් දඩයක් සහ දැඩි ලෙස අවවාද කිරීමක් පමණි.රාජ්‍ය සේවා කොමිෂන් සභාව අංක බී.ටී.ඩී. / 26 / 2006 / 2005 / 7 / 25 යටතේ එම පරීක්ෂණ පවත්වා තිබිණි.2011 / 11 / 25 අංක 1733 / 52 දරන අති විශේෂ ගැසට් පත්‍රයේ සඳහන් පරිදි දුම්රිය සාමාන්‍යාධිකාරීවරයාට විනය පාලනය යටතේ පැවරුන බලතල උපයෝගී කර ගනිමින් එම දින අටේ වැටුප් දඩ නියම කර තිබේ.ඒ අතර 2008 / 9 / 29 ගණේමුල්ලේදී සිදුවූ බරපතළ දුම්රිය අනතුර සිදු වී වසර පහක් ගතවී ඇතත් වැරැදි කළ පුද්ගලයන්ට තවමත් ලැබී ඇත්තේ චෝදනා පත්‍රයක් පමණි.මේවා යට ගැසී තිබූ සහ නැවත එළියට ඇදෙමින් පවතින පරීක්ෂණ වෙයි.කාලයක් මෙම දෙපාර්ශ්වය හිතවත්ව සිටි කාලයේදී සිදු කළ වැරැදි සහ යට ගැසී තිබූ පරීක්ෂණ දෙපාර්ශ්වය භේද භින්න වීමෙන් පසු මෙසේ යළි එළියට ගැනීම සිදු වෙයි.දෙපාර්තමේන්තුව තුළ සිටින ඇතැම් නිලධාරීන් පමණක් නොව ආදේශක සේවයේ යෙදී සිටින පිරිසද පැමිණීමේ පොත අස්සන් කර ආපසු දෙපාර්තමේන්තුවෙන් පිටව ගොස් ඔවුන්ගේ නිවෙස්වල සහ වෙනත් පෞද්ගලික කටයුතුවල යෙදීම විශාල වශයෙන් සිදුවෙමින් පවතී.මේ නිසා දුම්රිය දෙපාර්තමේන්තුවේ අභ්‍යන්තර කටයුතු අවුල් සහගත තත්ත්වයක් පවතින බව දෙපාර්තමේන්තු ආරංචි මාර්ග සඳහන් කරයි.ඒ අතර මේ සම්බන්ධව දුම්රිය සේවකයන් පවසා සිටින්නේ දෙපාර්තමේන්තු වංචා දූෂණ නැති කර එහි නියමිත ආදායම් රජයට ලබා ගැනීමට නම් දුම්රිය සේවයේ යෙදී නොසිටි බාහිර පුද්ගලයකු ‍එහි සාමාන්‍යාධිකාරී තනතුරට පත්විය යුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308178</link>
    <topic>අත්අඩංගුවට පත් මහ මොළකරුවන්ජගත් ජාවාරමට සම්බන්ධද?</topic>
    <author>මාතර සමූහ</author>
    <content>උතුරු නැඟෙනහිර ප්‍රදේශයේදී පසුගියදා අත්අඩංගුවට ගත් මුහුදු මාර්ගයෙන් මිනිසුන් ඕස්ට්‍රේලියාවට යවන ප්‍රධාන මොළකරුවන් 14 දෙනාට ජාත්‍යන්තර ජාවාරම්කරුවන් සමඟ ඇති සම්බන්ධතා සොයා ගැනීමට ඕස්ට්‍රේලියානු පෙඩරල් පොලිසිය සහ මාතර කෙට්ඨාස අපරාධ විමර්ශන අංශය එක්ව පුළුල් පරීක්ෂණයක් ආරම්භ කර ඇත.මෙම සැකකරුවන්ට සම්බන්ධවූ නවක ප්‍රබලයින් රැසක් සිටින බව හෙළිවෙන අතර මෙම පිරිසට සහය දෙන නාවික හමුදාවේ පිරිස්ද සිටින බවට තොරතුරු හෙළිවී තිබේ. මේ වන විටත් ත්‍රිකුණාමලයේ සංඥා මධ්‍යස්ථානයේ පුද්ගලයින් 04 දෙනකු පොලිස් අත්අඩංගුවට ගෙන ඇත. මෙම සැකකරුවන් ඕස්ට්‍රේලියාවට යන එක කණ්ඩායමකගෙන් ශුද්ධ ලාභය රුපියල් මිලියන 1කට වැඩි මුදලක් සොයා ගන්නා බව පරීක්ෂණ වලින් හෙළිවී ඇති අතර මොවුන් දෙමළ ඩයස්පෝරාවේ ඕනෑ එපාකම් මත මෙම ජාවාරම සිදු කර ඔවුන්ට මුදල් ලබාදෙන බවටත් තොරතුරු හෙළිවෙමින් පවතී.මාතර කොට්ඨාස අපරාධ විමර්ශන අංශය සිදු කළ මෙම වැටලීමෙන් වසර ගණනාවක් සිදුවූ මෙම ජාවාරමේ සුල මුල හෙළිවෙමින් පවතින අතර දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න, තංගල්ල, මාතර කොට්ඨාස භාර නියෝජ්‍ය පොලිස්පති මැකාති පෙරේරා, මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් යන මහත්වරුන්ගේ උපදෙස් පරිදි මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ධම්මික හපුගොඩ මහතා ඇතුළු නිලධාරීන් ශ්‍රී ලංකා පොලිසිය වෙනුවෙන් පරීක්ෂණ කටයුතු මෙහෙයවන අතර ඕස්ට්‍රේලියානු පෙඩරල් පොලිසියේ ජ්‍යෙෂ්ඨ පොලිස් අධිකාරී ක්‍රිස්ටෝපර් බාස් මහතා ඇතුළු නිලධාරීන් ඕස්ට්‍රේලියානු පොලිසිය වෙනුවෙන් පරීක්ෂණ කටයුතු සඳහා එක්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081722</link>
    <topic>ශ්‍රී ලංකාවේ සූදානම නිරීක්ෂණයටරටවල් 15ක නියෝජිතයෝ 70ක් එති</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රටවල් 15 කට අයත් ඉහළ පෙළේ නියෝජිතයෝ 70 දෙනෙක් ශ්‍රී ලංකාවට පැමිණෙති.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය සමුළුව සඳහා පවතින සූදානම සම්බන්ධයෙන් සොයා බැලීම ඔවුන්ගේ මේ සංචාරයේ අරමුණ බව පොදුරාජ්‍ය මණ්ඩලීය රාජ්‍ය නායක සමුළු කාර්ය සාධක මහලේකම් කාර්යාලය පවසයි.අදාළ සමුළුව සඳහා ශ්‍රී ලංකාවේ සූදානම, පවතින තත්ත්වයන් මෙන්ම තවදුරටත් ක්‍රියාත්මක වියයුතු ආකාරය, රාජ්‍ය නායකයන් ඇතුළු නියෝජිතයන් සඳහා ආරක්ෂාව, සමුළු පැවැත්වෙන ස්ථාන ආදිය නිරීක්ෂණය කිරීම මේ නියෝජිතයන්ගේ ශ්‍රී ලංකා සංචාරයෙන් බලාපොරොත්තු වෙයි.සමුළුව පැවැත්වෙන කොළඹ නෙළුම් පොකුණ මහින්ද රාජපක්ෂ රඟහල, බණ්ඩාරනායක ජාත්‍යන්තර සම්මන්ත්‍රණ ශාලාව, බත්තරමුල්ල වෝටර්ස් එජ් හෝටලය, බණඩාරනායක ජාත්‍යන්තර ගුවන් තොටුපළ සහ මත්තල රාජපක්ෂ ජාත්‍යන්තර ගුවන් තොටුපළ ආදියද ඔවුන්ගේ නිරීක්ෂණයට ලක්වන බව එම මහලේකම් කාර්යාලය සදහන් කරයි.ඊට අමතරව පොදුරාජ්‍ය මණ්ඩලීය මහජන සැසිය පැවැත්වෙන හික්කඩුව සහ තරුණ සමුළුව පැවැත්වෙන හම්බන්තොටද නිරීක්ෂණය කිරීමට නියමිතයි.තෙදින සංචාරයක් සඳහා ශ්‍රී ලංකාවට පැමිණි එම ඉහළ පෙළේ නියෝජිත පිරිසගේ ශ්‍රී ලංකා සංචාරය පොදුරාජ්‍ය මණ්ඩලීය රාජ්‍ය නායක සමුළු කාර්ය සාධක මහලේකම් කාර්යාලය විසින් සංවිධානය කරයි.පොදුරාජ්‍ය මණ්ඩලීය සමුළුව එළඹෙන නොවැම්බර් මාසයේ 10 සිට 17 දක්වා ශ්‍රී ලංකාවේදී පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n1308179</link>
    <topic>මාතර සහ අවට තහනම් කිරිපිටි</topic>
    <author>බන්ධුල ගුණසේකරධම්මිකා වෙලේගොඩ සමග මාකඳුරේ ධර්මසිංහ</author>
    <content>මාතර සහ අවට නගර රැසක තොග සහ සිල්ලර අලෙවිසැල්වල තහනම් කිරිපිටි ඇතුළු කිරි ආශ්‍රිත නිෂ්පාදන අලෙවිය ඉවක් බවක් නොමැතිව දිගින් දිගටම සිදුවන බවට තොරතුරු හෙළි වේ.එමෙන්ම දිස්ත්‍රික් සෞඛ්‍ය සේවා කාර්යාංශ පවසන්නේ මාතර දිස්ත්‍රික්කය තුළ සුපිරි තොග වෙළෙඳ සැල්, අලෙවි සැල්, ග්‍රොසරි සහ ෆාමසි වටලා තහනම් කිරිපිටි ඇතුළු භාණ්ඩ තවදුරටත් අලෙවි කරනවාද නැත්ද යන්න සොයා බැලීමේ වැටලීම් සිදු කිරීමට අවශ්‍ය පියවර ගෙන ඇති බවයි.වගකිවයුතු අංශ වැඩිදුරටත් පෙන්වා දෙන්නේ විෂ සහිත කිරිපිටි හා කිරි නිපැයුම් නිෂ්පාදන සාම්පල වෛද්‍ය පර්යේෂණායතන වෙත යොමු කිරීමට දැනටමත් පියවර ගෙන ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081710</link>
    <topic>ෆොන්ටේරා නිෂ්පාදන ප්‍රචාරණය අලෙවිය වහාම අත්හිටුවන්න</topic>
    <author> ගම්පහ සංචාරක</author>
    <content>ඇන්කර් කිරිපිටි නිෂ්පාදනය කරන බියගම ෆොන්ටේරා සමාගමේ අලෙවි හා ප්‍රචාරණ කටයුතු වහාම අත්හිටුවමින් ගම්පහ දිසා විනිසුරු චතුරිකා ද සිල්වා මහත්මිය ඊයේ (16) වාරණ නියෝගයක් නිකුත් කළාය.ලබන 27 දින දක්වා බලපවත්වන මේ වාරණ නියෝගය පිළිබඳ කරුණු දක්වන ලෙස විත්තිකාර සමාගමට තවදුරටත් විනිසුරුවරිය නියම කළාය.මේ සමාගමේ කිරි නිෂ්පාදනවල ඩී. සී. ඩී. අඩංගු බවට රජයේ කාර්මික පර්යේෂණ ආයතනය මගින් නිකුත් කළ වාර්තා මගින් තහවුරුව තිබියදී එම සමාගම තවදුරටත් කිරිපිටි අලෙවි කිරීම හා ඒ පිළිබඳ ප්‍රචාරණ කටයුතු කරන හෙයින් එම කටයුතු නතර කරන ලෙස ඉල්ලා රජයේ හෙද නිලධාරීන්ගේ සංගමය ඉදිරිපත් කළ පැමිණිල්ලක් සලකා බලා දිසා විනිසුරුවරිය මේ වාරණ නියෝගය නිකුත් කළාය. රජයේ හෙද නිලධාරීන්ගේ සංගමයේ සභාපති, ලේකම්, භාණ්ඩාගාරික, ගම්පහ දිසා අධිකරණය වෙත පැමිණිල්ලක් ඉදිරිපත් කරමින් රසායනික ද්‍රව්‍ය අඩංගු කිරිපිටි අලෙවියට මේ දක්වා ඇති බවත්, ප්‍රචාරණ කටයුතු සිදුකරන බවත් ප්‍රකාශ කර තිබුණි.රජයේ කාර්මික පර්යේෂණ ආයතනයේ වාර්තාවකින් ඩී. සී. ඩී. අඩංගු බවට වාර්තා කර ඇත. ඒ අනුව රේගුව විසින් මුදාහැරීම අත්හිටුවා ඇත. එහෙත් ප්‍රචාරය සහ අලෙවිය කරන බවට වාර්තා කර ඇත.පැමිණිල්ල වෙනුවෙන් උපුල් දේශපි‍්‍රය, කලණ ජයසූරිය, සරණපාල රාජපක්‍ෂ, උපුල් ජයසූරිය යන නීතිඥ මහත්වරු ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081711</link>
    <topic>ගුරු සේවයට උපාධිධාරීන් බඳවා ගැනීමේතොරතුරු 19 වැනිදා දිනමිණ</topic>
    <author/>
    <content>සබරගමුව පළාතේ පාසල්වල පවත්නා ගුරු පුරප්පාඩු සඳහා ශ්‍රී ලංකා ගුරු සේවයට උපාධිධාරී ගුරුවරුන් බඳවා ගැනීමේ තරඟ විභාගයට අදාළ අයදුම්පත්‍රය සහ විස්තර 2013 අගෝස්තු මස 19 වැනි සඳුදා දිනමිණ ඩේලිනිව්ස් සහ තිනකරන් පුවත්පත්වල පළවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081712</link>
    <topic>දළදා සමිඳුන් උදෙසා මහත් භක්තියෙන් කරනමී පැණි පූජාව රැහ තිබෙන තාක් කල් පවත්වනවා</topic>
    <author>අසේල කුරුළුවංශ</author>
    <content>ශ්‍රී දළදා සමිඳුන් උදෙසා වාර්ෂිකව පවත්වන මී පැණි පූජාව තම රැහ තිබෙන තාක්කල් අඛණ්ඩව පවත්වන බව ආදිවාසී නායක ඌරුවරිගේ වන්නියලෑ ඇත්තෝ පැවසීය.නොයෙක් දුෂ්කරතා මධ්‍යයේ සිදුකරන මේ කටයුත්ත අඛණ්ඩව සිදුකරගෙන යෑමට ජනපති මහින්ද රාජපක්‍ෂ මහතා ලබාදෙන සහාය අගය කරන බව ද වන්නියලෑ ඇත්තෝ කීය. මහනුවර ශ්‍රී දළදා මාලිගාවට පැමිණ ඊයේ (16) චාරිත්‍රානුකූලව මී පැණි පූජාව පැවැත්වීමෙන් පසු ආදිවාසි නායකයා මේ බව ප්‍රකාශ කළේය.මී පැණි පූජාව සඳහා වැදි නායකයා සමඟ 60 දෙනෙකුගෙන් සමන්විත ආදිවාසීන් පිරිසක් පැමිණි අතර දියවඩන නිලමේ ප්‍රදීප් නිලංග දෑල මහතා විසින් ඔවුන්ව පිළිගනු ලැබීය.වන ගහනය අඩුවීමත්, මී මැස්සන් හිඟ වීමත් නිසා මී පැණි සොයාගැනීම දුෂ්කර වුවත් පෞරාණික චාරිත්‍රය අඛණ්ඩව සිදුකරන බවත්, තම රැහේ එක් සාමාජිකයකු ඉතිරි වූ දාක වුවත් මෙය ඒ ආකාරයෙන්ම සිදුකෙරෙනු ඇති බවත් වැදි නායකයා කීය.දළදා වහන්සේගේ පිහිට ආශීර්වාදය තමන්ට කවදත් තිබෙන බවත්, කොපමණ දුෂ්කරතා පැමිණියත් අඛණ්ඩව මෙම පූජාව සිදුකිරීමට මං සැලසෙනුයේ ඒ නිසා බවත් වන්නියලෑ ඇත්තෝ පැවසුවේය.ශ්‍රී දළදා වහන්සේ උදෙසා දෛනිකව සිදුකරනු ලබන බුද්ධ පූජාවන් සඳහා වර්ෂයක් පුරා ප්‍රයෝජනයට ගැනීමට අවශ්‍ය කුරුඳු ශසීස් වැදිගේ මහතා විසින් මෙම අවස්ථාවේ දළදා වහන්සේට පූජා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081713</link>
    <topic>ජනපති සහභාගිත්වයෙන්කතරගම දී පින්කම් රැසක්</topic>
    <author>ධනුෂ්ක ගොඩකුඹුර කතරගම සිට</author>
    <content>ජනාධිපති මහින්ද රාජපක්‍ෂ මහතා ඓතිහාසික කතරගම පුදබිම ආශි‍්‍රතව ආගමික වැඩසටහන් රැසකට ඊයේ (16) සහභාගි විය.දිවංගත ඩී. ඒ. රාජපක්‍ෂ මහතා සහ එම මැතිනිය සිහිපත් කරමින් ඓතිහාසික තිස්සමහාරාම විහාරස්ථානයේ ඉදිකෙරුණු ප්‍රධාන වාහල්කඩ ජනාධිපතිතුමාගේ අතින් විවෘත කෙරිණි.අනතුරුව ඓතිහාසික කිරිවෙහෙර පුදබිම වෙත පැමිණි ජනාධිපතිතුමා කිරිවෙහෙර වැඳ පුදාගත් අතර කිරිවෙහෙර විහාරාධිපති අලුත්වැව සෝරත නාහිමියන් ප්‍රමුඛ මහා සංඝරත්නය ජනාධිපතිතුමා වෙත පිරිත් දේශනා කරමින් ආශීර්වාද කළහ. රුහුණු කතරගම මහාදේවාලය වෙත ගිය ජනාධිපතිතුමා එහි පැමිණ සිටි සැදැහැවතුන් සමඟ සුහද කතාබහක නිරත විය.හම්බන්තොට තිස්සපුර ශශ්‍රී සුමේධාරාම බුදුරජ විහාරස්ථානයේ අභිනව බෝධි ප්‍රාකාරය, බුදු මැදුර විවෘත කිරීමට ද ජනාධිපතිතුමා ඊයේ සවස සහභාගි විය. කතානායක චමල් රාජපක්‍ෂ, ඌව පළාත් මහ ඇමැති රුහුණු කතරගම මහ දේවාලයේ බස්නායක නිලමේ ශෂීන්ද්‍ර රාජපක්‍ෂ, පාර්ලිමේන්තු මන්ත්‍රී නාමල් රාජපක්‍ෂ යන මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081714</link>
    <topic>ජනහද දිනා ගත් ජනපති මහින්දට විපක්ෂය ඉරිසියා කළාට වැඩක් නෑ</topic>
    <author>මහනුවර දිසා සමුහ</author>
    <content>ජන විඥානය හදුනාගත් ජනසම්මතවාදි නායකත්වයක් ජනතාවට සමිපව පවතින මෙවන් අවස්:ථාවක විපක්ෂයක් කෙරෙහි විශ්වාසය තබන්නට ජනතාව සුදානම් නොමැති බව අවධාරණය කලයුතුව ඇතැයි ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධ මහතා ප්‍රකාශ කළේය. අමාත්‍යවරයා එම අදහස් ප්‍රකාශ කළේ හාරිස්පත්තුව ශ්‍රි ලංකා නිදහස් පක්ෂ මධ්‍ය බල මණ්ඩලයේ විශේෂ රැස්විමකට සහභාගිවෙමිනි.රැස්ව්ම ඉකුත් 12 වන දින පැවත්වුනි.එහිදි තවදුරටත් අදහස් දැක්වු අමාත්‍ය ලක්ෂ්මන්යාපා අබේවර්ධන මහතා මෙසේද කිය.ජනාධිපතිවරුන් හතරදෙනෙක් යටතේ වසර තිහක් පුරා ඇදි ඈදි යමින් තිබුන යුද්ධය මහින්ද රාජපක්ෂ ජනාධිපති තුමා හරියටම නියම කරගත් පරිදි කෙටිකාලයක් තුල නිමාවට පත්කරන්නට සමත් වුණා .පළමු නිදහස දිනාදුන් නායකයා ලෙස මහාමාන්‍ය ඩි එස් සේනානායක මහතා යම්ජනතා අභිමානයට හා ගෞරවයට ලක්වුනාද ඒ අයුරින්ම රටට දෙවන නිදහස ලබාදුන් නායකයා ලෙස මහින්ද රාජපක්ෂ නැමති උදාර හා සත්පුරුෂ ජනනායකයා ජනහදවත් සදාකාලිකව දිනාගත් නායකයා විදිහට නොමද ජනතා ගෞරවයට පාත්‍රවෙනව.මෙම තත්ත්වයට විපක්ෂය ඉරිසියා කරල හරියන්නෙ නැහැ.බොරුවට ඝෝෂාකරල හරියන්නෙ නැහැ.අද රටක් විදිහට අපට ජාතික වශයෙනුත් ජාත්‍යතර වශයෙනුත් යම් ගෞරවයක් දිනා ගැනිමට හැකිවෙලා තිබෙන්නෙ අභිතව කටයුතු කරන අතිගරු ජනාධිපති මහින්ද රාජපක්ෂ මහතාා නිසයි.සැබෑ නිදහස ලබල දැන් වසර හතරක් වෙනව .මේ කාලය තුල ගමට සංවර්ධනය ගෙනත් තිබෙනවා.විපක්ෂය මොන අවලාද නැගුවත් ඒ අයට ජනතා සහායක් නොමැති බව පසුගිය කාලය පුරා පැවති සැම මැතිවරණයකින් ම අප දැක්කා මෙවර මධ්‍යම වයඹ හා උතුරු පළාත් සභා මැතිවරණ වලදිත් ජනතා සහාය ඉහළින්ම අතිගරු ජනාධිපති තුමා නායකත්වය දෙන එක්සත් ජනතා නිදහස් සංධානයට හිමිවන බව සමහර විට විපක්ෂය පවා දන්නා කාරණයක් වන බවද හෙතෙම කිය.මධ්‍යම පළාත් සභා මැතිවරණයෙන් අතිවිශිෂ්ට ජයග්‍රහනයක් වාර්තා කර දිමට හාරිස්පත්තුව ජනතාව පක්ෂ දේශපාලනය පසෙක තබා මේ පෙලගැසි සිටින ආකාරය සමස්ත රටටම ආදර්ශයක් වෙන බවද කිය.හාරිස්පත්තුව ශ්‍රි ලංකා නිදහස්පක්ෂ ප්‍රධාන සංවිධායක එදිරිවිර විරවර්ධන මහතා කතාකරමින් මෙවර පළාත් සභා මැතිවරණයෙදි මධ්‍යම පළාතින් අතිවිශිෂ්ට ජයග්‍රහණයක් එක්සත් ජනතා නිදහස් සංධානය හිමිකරගන්නා විට මහනුවර දිස්ත්‍රික්කයෙන් විශිෂ්ට ජයග්‍රහණයක් ලබා දිමට හාරිසිපත්තුව ජනතාව වැඩිඡන්ද 35000කින් දායක වෙන්නට දැනටමත් සුදානම් බවද කිය.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081715</link>
    <topic>පෞද්ගලික බස්වල දඩ සේවා ගාස්තු ඉවත් කළොත් ගාස්තු වැඩි කරන්නේ නැහැ</topic>
    <author/>
    <content>පෞද්ගලික බස් සේවාව සඳහා වන සේවා ගාස්තු අනවශ්‍ය දඩ ආදිය ඉවත් කර සහන සලසන්නේ නම් ගාස්තු වැඩි කිරීම පිළිබඳව සලකා බැලිය හැකි බව සමස්ත ලංකා පෞද්ගලික බස් හිමියන්ගේ සමිති සම්මේලනයේ ප්‍රධාන ලේකම් අංජන ප්‍රියන්ජිත් මහතා පැවැසීය. බස් කර්මාන්තයේ දියුණුවට මෙන්ම මගීන්ටද ගුණාත්මක සේවාවක් ලැබෙන පරිදි කටයුතු කිරීම තම සංගමයේ අරමුණ බවද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081716</link>
    <topic>රේගුවට කොළේ වසා චීනයට මැණික් ගෙන යන තැත වරදී</topic>
    <author>සුභාෂීණී සේනානායක සහකුමාරසිරි ප්‍රසාද් ගුවන්තොටුපල සමුහ</author>
    <content>රේගුවට ප්‍රකාශ නොකර අනවසරයෙන් චීනයට රැගෙන යාමට තැත් කළ රුපියල් ලක්ෂ 40ක් පමණ වටිනා මැණික් ගල් තොගයක් ඊයේ (16) ශ්‍රී ලංකා රේගුව මගින් අත්අඩංගුවට ගනු ලැබීය.වර්ග 39 කින් යුත් විවධ වර්ගයේ මෙම මැණික් ගල් තොගය චීනයට ගෙන යාමට තැත් කර ඇත්තේ යු එල් 888 ශ්‍රි ලන්කන් ගුවන් යානයෙන් ඊයේ (16) අලුයම 1.25 ට චීනය බලා යාමට සිටි 35 හැවිරිදි චීන ජාතික කාන්තාවකි.මෙම කාන්තාවගේ ගමන් බෑගයේ සඟවා තිබු මැණික් ගල් තොගයේ බර ග්රෑම් 1627කි.කැරට් 8135ක් සහිත ඔප දැමු සහ ඔප නොදැමු මෙම මැණික් තොගය චීනයට රැගෙන යාමට සුදානම් වු චීන ජාතික කාන්තාව පසුගිය හය මාසය තුළ හතර වතාවත් ශ්‍රි ලංකාවට පැමිණ ඇති බව ශ්‍රී ලංකා රේගුවේ මාධ්‍ය ප්‍රකාශක ලෙස්ලි ගාමිණි මහතා දිනමිණට කීවේය.බණ්ඩාරණායක ජාත්‍යන්තර ගුවන්තොටුපලේ පිටවීමේ පර්යන්ත නිලධාරින් වැටලීම සිදු කර ඇති අතර රේගුව ඉදිරි පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081717</link>
    <topic>'පවුල රකියි-ඔබ සුරකියි' තේමාව යටතේ</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>මෙවර ලෝක ළමා දින සැමරුම් උත්සවය 'පවුල රකියි ඔබ සුරකියි' යන තේමාව යටතේ කොළඹ, නෙළුම් පොකුණ රංග ශාලාවේ දී පැවැත්වීමට ළමා සංවර්ධන හා කාන්තා කටයුතු අමාත්‍යාංශය සැළසුම් කර තිබේ.ලෝක ළමා දිනය නිමිත්තෙන් දිස්ත්‍රික්ක මට්ටමින් තෝරා ගත් පවුල් 25 ක් සඳහා නිවාස 25 ක් ඉදි කිරීමේ කටයුතු ආරම්භ කර ඇති බවත් එක් නිවසක් සඳහා රුපියල් ලක්ෂ 09 ක මුදලක් ලබා දෙන බවත් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ප්‍රකාශ කළේ ය.උත්සව පැවැත්වීමෙන් පමණක් නොව දරුවන් වෙනුවෙන් ප්‍රායෝගිකව ක්‍රියාත්මක විය යුතු බැවින් එම පියවර ගන්නා බව ඇමැතිවරයා සඳහන් කළේ ය. ඔක්තෝබර් මස පළමුවැනි දින සැමරෙන ලෝක ළමා දිනයේ ජාතික උත්සවයට අමතරව ප්‍රාදේශීය ලේකම්‍ කොට්ඨාස හා දිස්ත්‍රික් මට්ටමින් සැමරීමට අවශ්‍ය කටයුතු යොදා ඇතැයි ද හෙතෙම පැවැසීය.පවුල පදනම් කරගෙන දරුවන් කායිකව හා මානසිකව සංවර්ධනය වන නිසා මෙවර‍ තේමාව ලෙස සමාජයේ වැදගත්ම ඒකකය ලෙස සැළකෙන පවුල තෝරා ගත් බව ද ඇමැතිවරයා ප්‍රකාශ කළේ ය.දරුවන් පවුල් තුළින් දුරස් වීම, ළමා ආරක්ෂාව පිළිබඳ ගැටලු ඇති වීම වැනි ගැටලු පවුල ආශ්‍රිතව හට ගන්නා නිසා පවුල් ඒකකය නැවත සමීප කරවීමෙන් දරුවන්ගේ ඉදිරි සංවර්ධන කටයුතු ක්‍රියාත්මක කරන බව ඇමැතිවරයා කීය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081718</link>
    <topic>මහනුවර මහ රෝහලේකාමර අර්බුදය යළි දිග්ගැස්සෙයි</topic>
    <author>අසේල කුරුළුවංශ හා සමන්ත වීරසේකර</author>
    <content>මහනුවර මහ රෝහලේ ප්‍රධාන ශල්‍යාගාරයේ කාමරයක් බෙදා ගැනීමට වෛද්‍යවරු හා හෙද කාර්ය මණ්ඩලය මාරුවෙන් මාරුවට රෝගීන් බිල්ලට ගැනීමට කටයුතු කිරීම නිසා අහිංසක රෝගීන් දසදහස් ගණනක් මහත් අසීරුවට පත්ව සිටිති.කාමරයේ ප්‍රශ්නය මුල් කරගනිමින් ඉකුත් 24 දා සිට වෛද්‍යවරු ශල්‍යකර්ම සිදුකිරීමෙන් වැළකී සිටින අතර ඔවුන් ඊයේ (16) වර්ජනය අත්හැරීමත් සමඟ ශල්‍යාගාරයේ හෙද කාර්ය මණ්ඩලය වර්ජනයක් ආරම්භ කළේය.ප්‍රධාන ශල්‍යාගාරයේ ප්‍රශ්නයට විසඳුමක් ලෙස එහි විශේෂ ශ්‍රේණි හෙද නිලධාරිනිය හා ශල්‍යාගාරය භාර හෙද සොහොයුරිය රෝහලේ වෙනත් ඒකකයකට මාරු කිරීමට සෞඛ්‍ය අමාත්‍යාංශය පෙරේදා (15) නිර්දේශ කළ අතර එය අසාධාරණ තීන්දුවක් බව පවසමින් ශල්‍යාගාරයේ හෙද කාර්ය මණ්ඩලය ඊයේ (16) දහවල් සිට වර්ජනය ආරම්භ කළේය.රාජ්‍ය සේවා එක්සත් හෙද සංගමයේ මහනුවර ශාඛාවේ විධායක කමිටුව ඊයේ (16) රැස්ව මෙම තීරණය ගෙන ඇත. සෞඛ්‍ය අමාත්‍යාංශය මගින් ප්‍රශ්නය විසඳීමට ලබා දුන් තීන්දුව පක්ෂග්‍රාහී අසාධාරණ එකක් බව පවසමින් හෙද නිලධාරියකු ඊයේ (16) දහවල් රෝහල් භූමියේ වූ ගසකට නැග උපවාසයක් ද ආරම්භ කළේය.අදාළ තත්ත්වය හේතුවෙන් මේ වන විට මෙතෙක් වර්ජනය කළ වෛද්‍යවරු සේවයට එක් වෙද්දී සේවයේ සිටි හෙද කාර්ය මණ්ඩලය වර්ජනයට එක්වීමේ පසුබිමක් නිර්මාණය වීමත් සමඟ රෝගීන් පීඩාවට පත්වීම පෙර ලෙසම සිදුවෙමින් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081719</link>
    <topic>දුමින්-මතින් තොර රටක් බිහිකිරීමටසියලුදෙනා අධිෂ්ඨානශීලීව කටයුතු කළ යුතුයි</topic>
    <author>සිතාරා සේනානි,</author>
    <content>දුම්කොළ සමාගම්වල 2013 මුල් මාස හයේ අලෙවි වාර්තා අනුව මෙරට දුම්වැටි අලෙවිය සියයට 7කින් පහළ ගොස් ඇති බව සෞඛ්‍ය ඇමැති මෛත්‍රීපාල සිරිසේන මහතා පෙන්වා දෙයි.එසේම හෘදයාබාධ, පිළිකා රෝග වැනි රෝග රැසකට හේතුවන දුම්වැටි හා මත් වතුරෙන් තොර කලාපයක් බවට මුළු රටම පත් කිරීම සඳහා අධිෂ්ඨානශීලීව කටයුතු කරන්නැයි ඇමැතිවරයා සියලුම පළාත් සෞඛ්‍ය අමාත්‍යවරුන්, සෞඛ්‍ය කාර්ය මණ්ඩල හා නිලධාරීන්ගෙන් ඉල්ලා සිටී.පළාත් සෞඛ්‍ය අමාත්‍ය ජාතික සමුළුව නාරාහේන්පිට රුධිර මධ්‍යස්ථාන ශ්‍රවණාගාරයේ පෙරේදා (15) පැවැති අතර, එම අවස්ථාවට සහභාගී වෙමින් ඇමැතිවරයා මේ බව පැවැසීය.සෞඛ්‍ය නියෝජ්‍ය ඇමැති නීතීඥ ලලිත් දිසානායක,පාර්ලිමේන්තු මන්ත්‍රීනී විශේෂඥ වෛද්‍ය සුදර්ශිනී ප්‍රනාන්දුපුල්ලේ, මධ්‍යම පළාත් ආණ්ඩුකාර ටිකිරි කොබ්බෑකඩුව, උතුරු පළාත් ආණ්ඩුකාර මේජර් ජනරාල් ජී.ඒ.චන්ද්‍රසිරි, පළාත් සෞඛ්‍ය ඇමැතිවරුන් වන ජගත් අංගගේ, ඒ.එම්. බුද්ධදාස, එච්.බී. සේමසිංහ, දකුණු පළාත් මහ ඇමැති ශාන් විජයලාල් ද සිල්වා, සබරගමු පළාත් මහ ඇමැති මහීපාල හේරත් මහත්වරු මෙන්ම පළාත් සෞඛ්‍ය ලේකම්වරු හා අධ්‍යක්ෂවරු ද, සෞඛ්‍ය ලේකම් වෛද්‍ය නිහාල් ජයතිලක මහතා ද මේ සමුළුවට සහභාගී වූහ.මෙහිදී අදහස් දැක්වූ ඇමැති මෛත්‍රීපාල සිරිසේන මහතා ජනාධිපති මහින්ද රාජපක්ෂ මහතාගේ රජය සංවර්ධන කටයුතු ක්‍රියාත්මක කිරීමේදී මධ්‍යම රජය හා පළාත් සභා යනුවෙන් කිසිදු බෙදීමක් නොකර එකම රජයක් ලෙස කටයුතු කිරීමට පියවර ගෙන තිබෙන බව පැවැසීය. පළාත් සෞඛ්‍ය සේවාවේ තිබෙන ගැටලු විසඳීම සඳහා පළාත් සෞඛ්‍ය ඇමැති සමුළුව පැවැත්වෙන බවත් හෙතෙම පැවැසීය.මෙම අවස්ථාවට පැමිණි පළාත් සෞඛ්‍ය බලධාරීහු තම පළාත්වලට අයත් ගැටලු හා රෝහල්වල මානව හා භෞතික සම්පත් හිඟය සම්බන්ධයෙන් කරුණු පැහැදිලි කළහ.මෙහිදී ඇමැති මෛත්‍රීපාල සිරිසේන මහතා පැවැසුවේ ඉදිරි මාස දෙක ඇතුළත වෛද්‍යවරුන් 850දෙනකු හා හෙද හෙදියන් 3500ක් අලුතින් සේවයට එක් වන බවත්, ඔවුන්ගෙන් බහුතරයක් ලබා දෙන්නේ පළාත් සභා රෝහල්වලට බවත් ය. එසේම නව ගිලන් රථ 150ක් ජයිකා ආධාර යටතේ ඉදිරියේදී ලැබෙන බවද, ඒවායින් බහුතරය ලබා දෙන්නේ පළාත් රෝහල්වලට බවද කීවේය.පළාත් සභා යටතේ තිබෙන රෝහල් ඉදිරි කාලයේ විශාල සංවර්ධනයකට ලක් වන බවත් පැවැසීය. එසේම ලබන වසරේ වැඩි ප්‍රමුඛත්වයක් ලබා දෙන්නේ ප්‍රාථමික සෞඛ්‍ය සේවා සංවර්ධනයට බව කී ඒ මහතා, ‍දැනට සිදුකැරෙන රෝගීන්ගෙන් රෝහල් පිරවීමේ ක්‍රමයට වඩා වැදගත් වන්නේ රෝග වැළඳීම වළක්වා ගැනීම බවත් කීවේය.රෝගවලට ගොදුරුවීම වළක්වා ගැනීමට නම් කළ යුතු ප්‍රධානතම කාර්යය වන්නේ ප්‍රාථමික සෞඛ්‍ය සේවා ප්‍රවර්ධනය බවත්, එයින් රෝග ඇතිවන හේතු වළක්වා ගත හැකි බවත් පෙන්වා දුන්නේය. රෝග සෑදීමට ඉවහල් වන හේතු අතුරින් දුම්කොළ හා මද්‍යසාර භාවිතය ප්‍රධාන බව ද කීය.ලබන වසරේ ප්‍රාථමික සෞඛ්‍ය සේවා සංවර්ධනයට අති විශාල මුදල් ප්‍රමාණයක් ලබා දීමට රජය තීරණය කර තිබෙන බවත්, එයින් වැඩි ප්‍රමාණයක් එනම් සියයට 75ක්ම ලබා දෙන්නේ පළාත් සභා රෝහල්වලට බවත් ඇමැතිවරයා මෙහිදී වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081720</link>
    <topic>තේවත්ත බැසිලිකා මංගල්‍යයටවිශේෂ දුම්රියසේවා</topic>
    <author>නිමල් රාජපක්ෂ</author>
    <content>රාගම තේවත්ත බැසිලිකා දෙව් මැදුරේ මේ මස 25 වැනිදා පැවැත්වෙන වාර්ෂික උත්සවයට සහභාගීවන බැතිමතුන් ගේ ගමන් පහසුව සඳහා විශේෂ දුම්රිය එකොළහක් ධාවනයට යොදවා ඇතැයි දුම්රිය වානිජ අධිකාරී සිසිර කුමාර මහතා පවසයි.මරදාන දුම්රිය ස්ථානයෙන් පෙරවරු 7.41 ට රාගම දක්වාත් ,පෙරවරු 10.00 ට මරදාන දුම්රිය ස්ථානයෙන් මොරටුව දක්වාත් , හලාවත දුම්රිය ස්ථානයෙන් පෙරවරු 7.55 ට මරදාන දක්වාත් , පෙරවරු 11.00ට මොරටුව දුම්රිය ස්ථානයෙන් රාගම දක්වාත් ,රාගම දුම්රිය ස්ථානයෙන් පෙරවරු 8.45ට මරදාන දක්වාත්,රාගම දුම්රිය ස්ථානයෙන් පස්වරු 12.50ට මොරටුව දක්වාත්, මොරටුව දුම්රිය ස්ථානයෙන් පස්වරු 2.30 ට රාගම දක්වාත්, රාගම දුම්රිය ස්ථානයෙන් පස්වරු 4.30ට මරදාන දක්වාත්, මරදාන දුම්රිය ස්ථානයෙන් පස්වරු 5.00ට රාගම දක්වාත් , මරදාන දුම්රිය ස්ථානයෙන් පස්වරු 7.05 ට හලාවත දක්වාත් දුම්රිය ධාවනයට යොදවා ඇත.මීට අමතරව තවත් විශේෂිත දුම්රියක් රාගම දුම්රිය ස්ථානයෙන් පස්වරු 6.32 ට ගණේවත්ත බලා ධාවනයට යොදවා ඇතැයිද සිසිර කුමාර මහතා දිණමිනට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=n13081721</link>
    <topic>යුද හමුදාවේ ප්‍රතිරූපය ඔප් නැංවීමටකටයුතු කිරීම යුද හමුදා සෙබළාගේ වගකීමයි</topic>
    <author>චන්ද්‍රිකා පෙරේරා</author>
    <content>තම රාජකාරි මනා ලෙස අවබෝධකරගෙන සමාජයේ සියල්ලන්ගේ සිත දිනාගනිමින් යුද හමුදාවේ ප්‍රතිරූපය ඔප් නැංවෙන ලෙස යුද හමුදා සෙබළා රාජකාරි ඉටුකිරීමට වගබලා ගතයුතු යැයි මධ්‍යම නව ආරක්ෂක ආඥාපති ලෙස ඊයේ (16) වැඩ බාරගත් මේජර් ජෙනරාල් උභය මැදවල මහතා පැවසීය.යුද හමුදාව යුද්ධයකට පමණක් සීමා නොවන අතර සමාජ අභිවෘද්ධිය සඳහා රටේ සාමය පවත්වාගෙන යාමට මෙන්ම සංවර්ධනයට දායක වී තම මාතෘ භූමියේ දියුණුවට රුකුලක් විය යුතු බව අවධාරණ ය කෙළේය.වයඹ,ඌව සහ හම්බන්තොට ප්‍රදේශ‍ය මධ්‍යම ආරකෂක සේනා බළ ප්‍රදේශය ට අයත් වන අතර මෙරට ආර්ථික හා සමාජීය වශයෙන් මේ කලාපය ඉතා වැදගත් කමක් අසුලයි. මෙවැනි ප්‍රදේශයක රාජකාරියේ යෙදෙන සියලු සෙබළ කණ්ඩායම් ආදර්ශමත්ව ක්‍රියා කිරීමට වගබලාගතයුතු බව හෙතෙම කීය.වසර තිහකට අධික කාලයක් පැවැති ත්‍රස්තවාදය මෙරටින් තුරන් කරමින් රටේ සාමය ස්ථාපිත කිරීමට දිවි දෙවැනි කොට කටයුතු කළ යුද හමුදාව මේ වන විට විවිධ අභියෝග ජය ගනිමින් වර්ථමානය හා අනාගතය ට ගැලපෙන පරිදි මනා සැළැස්මකින් ප්‍රතිසංවිධානය වෙමින් ඒ හා සම්බන්ධ මූලධර්ම අනුගමනය කරමින් රාජකාරි ඉටුකිරමින් සිටී.එහි සාර්ථකත්වය කැපී පෙනෙනුයේ අප සැම එකතුව රටේ අනාගත අභිවෘද්ධිය සඳහා සිදුකරන කැපවීම තුළින් බව මැදවල මහතා පැවසීය.යුද හමුදාවේ කාර්යභාරය සාමය , යුද්ධය , ආපදා සහන සැලසීම ඇතුලු සියලු පරාස පුරා විහිදී ඇත‍. සමාජ යහ පැවැත්ම උදෙසාත් රටේ සංවර්ධනය උදෙසාත් හමුදාව ඉටුකළ යුතු රාජකාරි රැසකි‍.මේ වෙනුවෙන් යුද හමුදාව දක්වන දායකත්වය මෙරට දියුණුව‍ට රුකුලක් වන බව විරුවා අනිවාර්යයෙන් සිත් තුළ ධාරණය කරගත යුතුය.මධ්‍යම ප්‍රදේශයේ රාජකාරි ස්වභාවය හොඳින් අවබෝධකරගෙන විනයගරුකව ක්‍රියාත්මක විය යුතු බවද සමාජයේම පුරුකක් වන රණවිරුවා රාජකාරිවලින් බැහැර ව කටයුතු කිරීමේ දී ද හමුදාවේ ගෞරවය රැකෙන පරිදි තම කටයුතුවල නිරත වීම වැදගත් වේ.අප කුමන තරාතිරමක ජීවත් වුවද කුමන තරාතිරමක පුරවැසියන් ඇසුරු කළ ද රාජකාරි මට්ටමින් හෝ පෞද්ගලික මට්ටමෙන් උසස් ගුණාංග සහ සාරධර්ම රැකගනිමින් විනය ගරුකව කටයුතු කිරීම රණවිරුවාගේ හෙට දිනය සඳහා ඉතා වැදගත් වන බවත් ඒ තුළ ජීවත් වී ක්‍රියා කිරීම යුද හමුදා සෙබළාගේ වගකීම බවත් සඳහන් කළේය. සේනාධිනායක ජනාධිපති මහින්ද රාජපක්ෂ මහතාගේ ඉදිරිදැක්ම වන ආසියාවේ ආශ්චර්යය යන සාධකයට දිරි දෙන්නන් වශයෙන් මේ සියලු කාර්යයන් මැනවින් ඉටුකිරීම‍ට යුද හමුදා සෙබළා සිතේ තැන්පත් කරගත යුතු බව හෙතෙම පෙන්වා දුන්නේය.අධිෂ්ඨාන පූර්වකව, විනය ගරුකව, සියලු පුරවැසියාගේ ගෞරවට පාත්‍ර වන අයුරු කටයුතු කරමින් මධ්‍යම ආරක්ෂක සේනා බළ ප්‍රදේශයේ සිය කණ්ඩායම රාජකාරි සිදුකරනු ඇතැයි හෙතෙම විශ්වාසය පළකෙ‍ළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308171</link>
    <topic>ඌවේ උපාධිධාරින් 459කට රජයේ පත්වීම්</topic>
    <author/>
    <content>ඌව පළාතේ උපාධිධාරින් 459 කට පත්වීම් ලිපි ප්‍රදානය කිරීම ඌව පළාත් ආණ්ඩුකාරවර සී. නන්ද මැතිව්, ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහත්වරුන්ගේ ප්‍රධානත්වයෙන් පසුගියදා පැවැත්විණි.ඌව පළාතේ ගුරු හිඟය ඇතුළු තනතුරුවල පුරප්පාඩු සම්පූර්ණ කරගෙන පළාතේ දුෂ්කර ප්‍රදේශවල අධ්‍යාපන කටයුතු ඉහළ මට්ටමකට ගෙන ඒමේ අරමුණින් මේ පත්වීම් ලබාදීමට කටයුතු සිදු කෙරුණු අතර මේ අවස්ථාවට සභා මැති ඇමැතිවරු, ඌව පළාතේ ප්‍රධාන ලේකම්, ඌව පළාතේ අමාත්‍යාංශ ලේකම්වරු ඇතුළු නිලධාරීහු රැසක්ද සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308172</link>
    <topic>තඹුත්තේගම MOH රියැදුරුවහලට නැඟ සත්‍යග්‍රහයක</topic>
    <author>අනුරාධපුර මධ්‍යම විශේෂ</author>
    <content>තඹුත්තේගම සෞඛ්‍ය වෛද්‍ය නිලධාරී කාර්යාලයේ රිය­ැදුරකු වශයෙන් සේවය කරන එච්. එන්. කේ. බී. විජේරත්න නැමැති අයකු පෙරේදා (15) උදෑසන අනුරාධපුර ශික්‍ෂණ රෝහල ඉදිරිපිට පිහිටි පළාත් සෞඛ්‍ය සේවා දෙපාර්තමේන්තු ගෙඩනැඟිල්ලේ වහලය මත නැගී සත්‍යග්‍රහයක නිරත විය.ඔහුට සිදු වූ අසාධාරණය සම්බන්ධයෙන් විරෝධතා පුවරුවක් ද ප්‍රදර්ශනය කරමින් ඔහු වහලය මතට නැග සත්‍යග්‍රහයේ නිරත විනි. නොච්චියාගම රජයේ රෝහලේ ගිලන් රථයට රියදුරකු පත් කිරීමේ දී සිදු වූ අසාධාරණය වහාම විසඳා දෙන ලෙස ඔහුගේ විරෝධතා පුවරුවේ සඳහන් කර තිබුණි.උතුරු මැද පළාතේ රෝහල්වල ගිලන් රථ සඳහා රියදුරන් පත් කර ගැනීමේ දී ජ්‍යෙෂ්ඨත්වය සහ ලකුණු ලබාදීමේ ක්‍රමවේදයක් පවතින බවත්, එම සියලුම සුදුසුකම් තමා සපුරා තිබිය දී ඔහු වෙනුවට වෙනත් රියදුරකු පත් කිරීමට කටයුතු කිරීම හේතුවෙන් මේ සත්‍යග්‍රහයේ නිරතව සිටියේය.සෞඛ්‍ය අමාත්‍යාංශයේ ලේකම්වරිය විසින් මොහු නොච්චියාගම රෝහලේ ගිලන්රථය සඳහා රියදුරකු වශයෙන් පත් කිරීමට අවශ්‍ය කටයුතු සම්පාදනය කරන ලෙස ප්‍රාදේශීය සෞඛ්‍ය සේවා නිලධාරිවරයා වෙත ලිඛිතව දන්වා ඇතත්, උතුරු මැද පළාත් ආණ්ඩුකාර ලේකම්වරිය විසින් එය නොසලකා හැර වෙනත් අයකු ඒ සඳහා පත් කිරීමට කටයුතු කරන බව රජයේ සෞඛ්‍ය දෙපාර්තමේන්තුවේ ගිලන් රථ රියදුරු සංගමයේ ලේකම් කේ. පී. ධර්මපාල මහතා පැවැසීය.රියදුරන් පත්කිරීමේ ක්‍රියාවලියෙන් බැහැරව මේ පත්කිරීම් සිදු නොකරන ලෙස ද ලේකම්වරයා අදාළ නිලධාරීන්ගෙන් ඉල්ලීමක් කළේය.එදින (15) දහවල් වනතුරුත් රියදුරු විජේරත්න මහතා ගොඩනැඟිල්ලේ වහලය මතට වී සිටින අයුරු දැක ගත හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308173</link>
    <topic>යහපත් හෙට දිනක් උදෙසාසිරකරුවෝ අද දිනය යොදවති</topic>
    <author>කොච්චිකඩේ විශේෂඩී. මිහිදුකුල</author>
    <content>“යහපත් හෙට දිනක් උදෙසා අද දදිනය යොදවමු” තේමාව යටතේ ජාත්‍යන්තර තරුණ දිනය නිමිති කරගෙන 12 දා දවස පුරා යෞවන කටයුතු හා නිපුණතා සංවර්ධන අමාත්‍යාංශය, පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය, ජාතික තරුණ සේවා සභාව එක්ව මීගමුව පල්ලන්චේන එළිමහන් සිර කඳවුරේ දී වැඩසටහන් කීපයක් සංවිධානය කරනු ලැබීය.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහත්වරු එදින පෙරවරුවේ සිට වැඩසටහන නිමාවනතුරු උත්සව භූමියේ රැඳී සිටීම විශේෂ සිද්ධියක් විය.රැඳවියන්, අත්කම් පේෂකර්මාන්තයෙහිද, කැටයම් වඩු ශිල්පයෙහි ද යෙදී සිටි අයුරු නරඹමින් ඔවුන්ගේ සුව දුක් ද ඇමැතිවරු දෙපළගේ විමසීමට ලක් විය.යෞවන කටයුතු ඇමැතිවරයා ගේ නායකත්වයෙන් සහ පුනරුත්ථාපන කටයුතු ඇමැතිවරයාගේ නායකත්වයෙන් ක්‍රිකට් තරගයක් පැවැත්වුණි. ඇමැතිවරුන් දෙපළ ක්‍රීඩා කිරීම රැඳවියන් ගේ සොම්නසට හේතු විය. යෞවන සමාජ කණ්ඩායම සහ රැඳවියන් ගේ කණ්ඩායම අතර පැවැති ක්‍රිකට් තරගය කාගේත් සිත් ගත්හ.ඉතා දක්ෂ පිතිහරඹයක යෙදෙමින් ක්‍රීඩා කළ රැඳවියන්ගේ කණ්ඩායම මෙහිදී ජයග්‍රහණය ලබා ඇමැති දෙපළ අතින් ත්‍යාග ලබා ගත්හ. යෞවන සමාජ කණ්ඩායම සහ රැඳවියන් ගේ කණ්ඩායම අතර පැවති කඹ ඇදීමේ තරග කාගේත් සිත් අමන්දානන්දයට පත් කිරීමට සමත් වූ අතර යෞවන සමාජය හා බන්ධනාගාර දෙපාර්තමේන්තුව අතර පැවැති කඹ ඇදීමේ තරගය නරඹමින් සිටි ඇමැතිවරු ක්‍රීඩකයන් දිරිමත් කිරීම ද මෙහිදී සිදු විය.විශාරද කරුණාරත්න විජේවර්ධන මහතා “ආලෝකයෙන් චමත්කාරයට” තේමාව යටතේ සංගීත රසභාවනාව නමින් වැඩ සටහනක් රැඳවියන් වෙනුවෙන්ම ඉදිරිපත් කළේ ය. මේ සංගීත භාවනාව තුළ රැඳවියන් තම, සිත, කය, වචනය එක් තැන් කර තබා ගනිමින් හෝරා කීපයක නිහඬ රසයක් ලැබූහ. රැඳවියන් දෙදෙනෙක් විසින් ගීත ගායනා කරමින් තම කුසලතා එළිදක්වන ලදී. දඬුවම් කාලය නිමා වූ පසු එම තරුණයන් දෙදෙනාට තරුණ සේවා සභාවට එක්වීමට ආරාධනා ලැබුණි.රැඳවියන්ගෙන් සැදුම් ලත් කණ්ඩායමක් ඉදිරිපත් කළ අංගම්පොර සටන දකින්නන්ගේ සිත් මවිත කරන්නට සමත්විණි. කඩු හරඹ, පොලු හරඹ ප්‍රදර්ශනය ඇඟ කිළිපොලා ගිය දර්ශනයක් විය. ශාරීරික මානසික ඌනතා ඇති රැඳවියන් කණ්ඩායමක් ඉදිරිපත් කළ කරාතේ සංදර්ශනය ඉතාමත් අපූරු ය. විවිධ ඇඳුම් ඇඳගෙන චරිත මවා පාමින් රැඳවියන් ඉදිරිපත් කළ නාට්‍යමය සංදර්ශනය ද ඉතා අගනේය.යෞවන සමාජ කණ්ඩායම් ඉදිරිපත් කළ රංගනයන් කීපයකින් උත්සව භූමිය තවත් වර්ණවත් විය.ඇමැතිවරු දෙපළ රැඳවියන්ට දිවා ආහාර හා රාත්‍රී ආහාර බෙදා දෙමින් යහපත් හෙට දිනක් ඔවුන් සමඟ එක්ව සිට දක්වන ලද ආදර්ශමත් ක්‍රියාව නිසා ළමා රැඳවියෝ ලැබූ මානසික තෘප්තිය එම අයගේ අනාගතය සාර්ථක කර ගැනීමට රුකුලක් වනු නොවනුමානය.වරදක් සිදු වුවත් ඔබව අප අත්හරින්නේ නැතැයි ඇමැතිවරු ප්‍රකාශ කළහ. ගිනිමැලයක් දල්වා සංදර්ශනයක් ද ඉදිරිපත් කළ අතර වැඩසටහන නිමාවේදී ඉදිරිපත් කළ මල් වෙඩි සංදර්ශනය උත්සව භූමිය පමණක් නොව පල්ලන්චේන ගම්පියසම ඒකාලෝක කළේය.අමාත්‍යාංශ ලේකම්වරු, කොමසාරිස්වරු හා බන්ධනාගාර ජ්‍යෙෂ්ඨ නිලධාරිහු ද ජාතික තරුණ සේවා සභාවේ කාර්ය මණ්ඩලය ද මෙයට එක් වූහ.සිරකඳවුරක් තුළ රැඳවියන් සඳහා ලංකාවේ පවත්වන ලද දැවැන්තම ප්‍රතිඵල දායක වැඩසටහන වශයෙන් මෙය හැඳින්විය හැක. මේ වැඩසටහන තුළ රැඳවියන් ලැබූ චිත්ත ප්‍රීතිය මෙපමණ යැයි කිව නොහැකිය. විශාල මානසික සතුටක් රැඳවියන් ලැබූ අවස්ථාවක් ලෙස මෙම වැඩසටහන හැඳින්විය හැක.සිරගතව තබාගෙන සිටින මේ තරුණ ජවය අනාගතයේ රටේ යහපතට යොදා ගැනීමට මෙවැනි වැඩසටහන් අත්වැලක් වනු ඇත. මේ වැඩසටහන සංවිධානය කරමින් ක්‍රියාවට නැඟූ සෑම අයකුටම ජාතියේ ප්‍රණාමය හිමි කිරීම සුදුසු ය.ඇමැතිවරුන් දෙපළ රැඳවියන්ගේ අභිවෘද්ධිය වෙනුවෙන් අවබෝ්ධතා ගිවිසුමක් ද අත්සන් කිරීම මෙහිදී සිදු විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308174</link>
    <topic>එකම අංකයේ ත්‍රී රෝද රථ දෙකක්බලපත්‍ර අලුත් කරන්න ගිහින් දැලේ</topic>
    <author>අලව්ව විශේෂ - ඒ. කීර්තිසිංහ</author>
    <content>එකම අංකය සහිත ත්‍රීරෝද රථ දෙකක් අලව්ව පොලීසිය විසින් අත්අඩංගුවට ගෙන ඇත.අංක 203 - 2861 දරන මේ ත්‍රීරෝද රථ දෙකම වයඹ පළාත් සභා බල ප්‍රදේශයට අයත්ය.මෙහි එක් රථයක හිමිකරු තම රථයට රියදුරු බලපත්‍රය ලබා ගැනීම සදහා ප්‍රාදේශීය ලේකම් කාර්යාලය වෙත ගිය අවස්ථාවේ එම අංකය සදහා රියදුරු බලපත්‍රයක් නිකුත් කොට ඇති බව දන්වා තිබේ.මේ බව ඔහු අලව්ව පොලීසියට පැමිණිලි කළ අවස්ථාවේ අලව්ව පොලීසිය විසින් කොබෙයිගනේ පොලිස් වසමට අයත් මැල්ලගස්වැව ප්‍රදේශයේ දී එම අංකය සහිත අනෙක් ත්‍රීරෝද රථය සොයාගෙන ඇත.මේ සිද්ධිය සම්බන්ධයෙන් ත්‍රීරෝද රථයේ අංකය වෙනස් කළ අයකු පොලීසිය මගින් අත්අඩංගුවට ගෙන පොල්ගහවෙල මහේස්ත්‍රාත් අධිකරණය වෙත ඉදිරිපත් කරන ලදුව ඇප මත මුදාහැරිණි.මේ ත්‍රීරෝද රථ දෙකෙන් ව්‍යාජ අංකය සහිත රථය සොයා ගැනීම සදහා රස පරීක්ෂක දෙපාර්තමේන්තුව වෙත ඉදිරිපත් කිරීමට නියමිත බව පොලීසිය කියයි.අලව්ව පොලිස් ස්ථානාධිපති ඩී. කේ. ඒ. ඒ. නිශ්ශංක මහතාගේ උපදෙස් මත අපරාධ අංශයේ පොලිස් සැරයන් සෙනරත් බණ්ඩාර මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308175</link>
    <topic>ඉංගිරිය දරුවන්ට පිහිනන්න වරම්</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>පොලිස් ජීවිතාරක්ෂක සංගමය සහ තරුණ සේවා සංගමය එක්ව, අරඹා ඇති කළුතර දිස්ත්‍රික්කයේ තරුණ තරුණියන්ට මෙන්ම පාසල් දරුවන්ට නොමිලේ පිහිනීමේ පුහුණුව ලබාදෙන වැඩසටහනක් ඇරඹිමෙන් යුරෝපීය රටවල විදේශීය තරුණ තරුණියන්ගේ පිහිනීමේ පුහුණුව ලබා ගැනීමේ දුර්ලභ අවස්ථාවක් පසුගියදා ඉංගිරිය හා ඒ ආශ්‍රීත ප්‍රදේශවල දරු දැරියන් හට උදාවිය.ඉංගිරිය නගරයට ආසන්න, ඉංගිරිය ගාමිණී විදුහලට නුදුරින් පිහිටා ඇති ජල තටාකය ආරම්භ කෙරුණු මේ පිහිනුම් වැඩමුළුව සඳහා විදේශීය තරුණ තරුණියන් හය දෙනකුගෙන් යුතු කණ්ඩායමක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308176</link>
    <topic>ලියාපදිංචි නොවීරට රැකියා දෙන්න ගිහින්</topic>
    <author>ගම්පහ සංචාරක - නිමල් ජයසිංහ</author>
    <content>විදේශ සේවා කාර්යාංශයේ ලියාපදිංචි නොවූ පුද්ගලයකු විදේශ රැකියා සඳහා පුද්ගලයන් යැවීමේ චෝදනාව මත ගම්පහ අධිකරණයට ඉදිරිපත් කර තිබූ අතර ඒ පිළිබඳ නඩු විභාගය නොවැම්බර් 5 දින විභාගයට ගැනීමට ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කෙළේය.පැමිණිල්ල ඉදිරිපත් කළ ශ්‍රී ලංකා විදේශ සේවා කාර්යාංශයේ නීති නිලධාරිවරයා සාක්කි ලැයිස්තුවක්ද අධිකරණයට ඉදිරිපත් කෙළේය.මේ අනුව පැමිණිල්ලේ සාක්කිකරුවන්ට සිතාසි යැවීමට නියෝග කළ මහේ්ස්ත්‍රාත්වරයා සැකකාර පුද්ගලයාට නොවැම්බර් 5 දින අධිකරණයේ පෙනී සිටින ලෙස නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308177</link>
    <topic>මහඔයේ නාන්න ගිය විදුලි බල මණ්ඩල සේවකයාගේ සිරුර සොයා ගනී</topic>
    <author>මාවනැල්ල සමූහපී. සෙනෙවිරත්න</author>
    <content>මාවනැල්ල විදුලි බල මණ්ඩලයේ සේවය කර පසුගියදා උස්සාපිටිය රිවිසඳ විදුහල අසලින් ගලායන මහඔයට දිය නෑමට ගොස් සිටිය දී අතුරුදහන් වූ කඩුගන්නාවේ පදිංචිව සිටි කීර්ති කුමාර තිලකරත්න(34) නැමැත්තාගේ මෘත ශරීරය මහඔයේ දිය වළක තිබී පසුගියදා සවස උස්සාපිටිය ප්‍රදේශයේ තරුණ පිරිසක් විසින් සොයා ගන්නා ලදී.සොයා ගන්නා ලද මෘත ශරීරය මාවනැල්ල රජයේ රෝහල වෙත ගෙන ගොස් රෝහල් හදිසි මරණ පරීක්ෂක වසන්ත උලගොඩ කෝරළ මහතා වෙත ඉදිරිපත්කර මාවනැල්ල පොලිසිය විසින් ඒ පිළිබඳ හදිසි මරණ පරීක්ෂණය පැවැත්වීමට කටයුතු කළත්, රෝහල් වෛද්‍ය අංශය ඉරිදා නිවාඩු ලබාසිටි හෙයින් ඒ පිළිබඳ මරණ පරීක්ෂණය පසුගියදා රෝහල් හදිසි මරණ පරීක්ෂණ ඒකකයේ දී පැවැත්වී ය.මේ මරණ පරීක්ෂණයේ දී මාවනැල්ල රජයේ රෝහල් අධිකරණ වෛද්‍ය නිලධාරි වරුණ මහතා විසින් පවත්වනු ලැබු අතර ඒ පිළිබඳව පශ්චාත් මරණ පරීක්ෂණ වාර්තාව හදිසි මරණ පරීක්ෂකවරයා වෙත ඉදිරිපත් කළේය. මෙහිදී මියගොස් සිටි අයගේ ඥාාතීන්ගේ සාක්ෂි ආදිය ලබාගත් මරණ පරීක්ෂකවරයා වෛද්‍ය සාක්කි මත දියේ ගිලී හුස්ම හිරවීමෙන් සිදු වූවක් බවට නිගමනය කළේය.මේ මරණය පිළිබඳව වෙනත් කිසියම් අදහසක් සාක්ෂියක් ලබාදෙන අයකු ඉදිරිපත් නොවූ අතර පවුලේ සැම දෙනා විසින්ද එහි දී මරණය දියේ ගිලීමෙන් සිදුව ඇති බවට දෙන ලද තීන්දුව පිළිගන්නා ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308178</link>
    <topic>ව්‍යාපෘති 16කවැඩ නිමයි</topic>
    <author>වාද්දුව සමුහ – එස්. ආර්. පියදාස</author>
    <content>ආර්ථික සංවර්ධන අමාත්‍යාංශය මගින් ක්‍රියාත්මක කර ඇති රන් අරුණ කලාපීය සංවර්ධන වැඩසටහනේ ප්‍රාදේශීය මාර්ග කාපට් කිරීමේ ව්‍යාපෘතිය කළුතර ප්‍රාදේශීය ලේකම් කොට්ඨාසයට ලබාදී තිබූ ව්‍යාපෘති දහසයම මේ වනවිට සම්පූර්ණයෙන්ම නිමකර ඇතැයි සඳහන් වේ.කළුතර ප්‍රාදේශීය ලේකම් කොට්ඨාසය මාර්ග කිලෝමීටර් විසි පහක් කාපට් කර අවසන් කර තිබෙන අතර එම මාර්ග කාපට් කිරීම සඳහා ආර්ථික සංවර්ධන අමාත්‍යාංශය මඟින් රුපියල් මිලියන දෙසිය පනහක මුදලක් වැය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r1308179</link>
    <topic>ඖෂධ වර්ග 9ක්නීති විරෝධීව ගබඩා කර තබලා</topic>
    <author/>
    <content>එන්නත් ඖෂධ ඇතුළු බටහිර ඖෂධ වර්ග 9ක් නීතිවිරෝධී ලෙස ගබඩා කර ගෙන සිටි බවට වරද පිළිගත් විත්තිකාර ආයුර්වේද වෛද්‍යවරයකුට අත්තනගල්ල මහේස්ත්‍රාත් හා අතිරේක දිසාවිනිසුරු කවින්ද්‍රා නානායක්කාර මෙනෙවිය රුපියල් 10,000ක දඩයක් නියම කළාය.ගම්පහ ආහාර හා ඖෂධ පරීක්ෂකවරුන් වන ඒ. ජේ. ඇම්. නියාස් හා එම්. පියරත්න යන මහත්වරු පැමිණිල්ල මෙහෙයවිය.ගම්පහ ආහාර හා ඖෂධ පරීක්ෂක කාර්යාලයේ ආහාර හා ඖෂධ පරීක්ෂකවරුන් පිරිසක් මේ වැටලීම සිදුකර නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=r13081710</link>
    <topic>අධිකරණය මගහැරි කත බන්ධනාගාරයට</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>විදේශ රැකියාවක් ලබාදෙන බව පවසා පුද්ගලයකු රවටා රුපියල් ලක්ෂ 10ක් වංචා කළ බව කියන ඇප මත මුදා හැර සිටි විත්තිකාරියක අධිකරණය මඟහැර සිටීම නිසා අත්තනගල්ල අතිරේක මහේස්ත්‍රාත් අතිරේක දිසා විනිසුරු කවින්ද්‍රා නානායක්කාර මෙනෙවිය විසින් නැවතත් සැකකාරිය රිමාන්ඩ් භාරයේ රඳවා තැබීමට නියෝග කළාය.එසේ නැවත රිමාන්ඩ් භාරයට පත් කළේ මාරවිල ප්‍රදේශයේ පදිංචිකාරියකි. පෙර ඇපයට අත්සන් කර සිටි රජයේ සේවකයන් අධිකරණයට පැමිණ ඇපකාරිත්වයෙන් ඉල්ලා අස්විය. සැකකාරියට වෙනත් අධිකරණවලද මෙවැනි නඩු කීපයක් ඇති බවද විවෘත අධිකරණයේ දී අනාවරණය විය.ගම්පහ පොලිසියේ විශේෂ වංචා විමර්ශන ඒකකය නඩු පවරා ඇත. නැවත මේ නඩුව කැඳවීම අනිද්දාට (19) කල්තැබිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308171</link>
    <topic>නදීකා අවසන් වටයට එයි</topic>
    <author/>
    <content>මොස්කව් ලෝක මලල ක්‍රීඩා තරග බිමේ ශ්‍රී ලංකා නාමය ඉදිරියේ ගෞරවයක් එක් කළ නදීකා ලක්මාලී හෙල්ල විසිකිරීමේ ඉසව්වේ අවසන් තරගයට සුදුසුකම් ලැබුවාය. ඇය ක්‍රීඩිකාවන් 27ක් අතුරින් 12වැනි ස්ථානයට පැමිණ හෙට පැවැත්වෙන අවසන් තරග වටයට පිවිසියාය.නදීකා ලක්මාලී ඊයේ මොස්කව් හීදී වාර්තා කළ දුර ප්‍රමාණය වූයේ මීටර් 60.39 කි. ලෝක මලල ක්‍රීඩා ශූරතාවලියක අවසන් තරග වටයට පිවිසි දෙවැනි ක්‍රීඩිකාව ලෙස ඉතිහාසයට එක්වීමට නදීකා ලක්මාලී සමත්වීම විශේෂත්වයකි. මෙයට පෙර මෙවැනි සුවිශේෂී දස්කමක් වාර්තා කොට ඇත්තේ සුසන්තිකා ජයසිංහ පමණි.මේ මූලික වටයේ තරගයේදී රුසියාවේ මාරියා අබකුමෝවා මීටර් 69.09ක දක්ෂතාවකින් පෙරමුණේ සිටි අතර ඔස්ට්‍රේලියාවේ කිම්බර්ලී මයිකල් මීටර් 65.73ක්, ජර්මනියේ ලින්ඩා ස්ටාහී මීටර් 64.51ක් හා දකුණු අප්‍රිකාවේ සුනෙට් විල්ජෝන් මීටර් 64.51ක් ලෙස ඉදිරියෙන් සිටියහ.ශ්‍රී ලංකා යුද හමුදා කාන්තා බලකායේ සාජන් මේජර්වරියක් වන 31 හැවිරිදි නදීකා ලක්මාලී නිමාවට පත්වූ ආසියානු ග්‍රොන් ප්‍රී තරගාවලියේ අදියර තුනේදීම රන් පදක්කම් දිනා ගත්තාය. ඇය 2008 බීජිං ඔලිම්පික් උළෙල හා ලෝක මලල ක්‍රීඩා ශූරතාවලිය නියෝජනය කිරීමටද සමත් වූවාය.ඇයගේ පුහුණුකරු ඒ.ජේ.රුද්‍රිගු මහතා වන අතර මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ ඉල්ලීමක් පරිදි හෙල්ල විසිකිරීමේ විශේෂඥ පුහුණුවකට නදීකා ලක්මාලී පසුගියදා පින්ලන්තයේ සංචාරයකද නිරත විය.පසුගියදා කොළඹදී නිමාවූ ශ්‍රී ලංකා යුද හමුදා ස්වේච්ඡා බල සේනා මලල ක්‍රීඩා ශූරතාවලියේදී නදීකා ලක්මාලී මීටර් 60.64ක දක්ෂතාවකින් හෙල්ල විසිකිරීමේ නව ශ්‍රී ලංකා වාර්තාව පිහිටු වූ අතර පූනේ ආසියානු මලල ක්‍රීඩා ශූරතාවලියේදී රිදී පදක්කම දිනා ගනිමින් මීටර් 60.16ක දුරක් හෙල්ල විසි කළාය.එහිදී මොස්කව් ලෝක මලල ක්‍රීඩා ශූරතාවලියටද සුදුසුකම් ලබා ගත් ඇය 2007 අම්මාන්හී පැවැති ආසියානු මලල ක්‍රීඩා ශූරතාවලියේදී ලෝකඩ පදක්කම සතු කර ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308172</link>
    <topic>කැරිබියන් ප්‍රිමියර් ලීග් තරගාවලියටමාලිංග එක්වෙයි</topic>
    <author/>
    <content>කැරිබියන් ප්‍රිමියර් ලීග් තරගාවලියේ අවසන් අදියර තරග සඳහා ලසිත් මාලිංග ගයනා ඇමසන් වොරියර්ස් කණ්ඩායමට එක්වෙයි.මාලිංග කණ්ඩායමට එක්වන්නේ පාකිස්තාන තුන් ඉරියව් ක්‍රීඩක මොහමඩ් හෆීස් වෙනුවටය. අගෝස්තු 23 වැනිදා ඇරැඹෙන සිම්බාබ්වේ සංචාරයේදී පාකිස්තානය වෙනුවෙන් ක්‍රීඩා කිරීම පිණිස හෆීස් කැරිබියන් තරගාවලියේ ලීග් අදියරෙන් පසුව ඉන් ඉවත් වෙයි.ගයනා කණ්ඩායමට එක්වන සිවුවැනි විදෙස් ක්‍රීඩකයා මාලිංග වෙයි. නවසිලන්තයේ මාටින් ගප්ටිල් හා ජේම්ස් ෆ්‍රෑන්ක්ලින් සහ හෆිස් සෙසු විදේශීය ක්‍රීඩකයෝ වෙති.මාලිංග, කැරිබියන් පි‍්‍රමියර් ලීග් තරගාවලියට ක්‍රීඩා කරන තෙවැනි ශ්‍රී ලාංකිකයා වෙයි. මුත්තයියා මුරලිදරන් හා මහේල ජයවර්ධන මීට කළින් තරගාවලියට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308173</link>
    <topic>අන්තර් සමාජ කැරම් තරගාවලිය අද සිට</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන අන්තර් සමාජ කැරම් තරගාලිය අද මහරගම කැරම් සම්මේලන මුලස්ථානයේදී ආරම්භ‍ වේ.තරගාවලිය ඔක්තෝබර් 5 වැනිදා දක්වා සෑම සති අත්තයකදීම පැවැත්වේ. මේ හා සමගාමීව පාසල් තරගාවලිය ලබන මස 7 හා 8 දෙදින තුළ හලාවතදී පැවැත්වේ.දින 13ක් තුළ පැවැත්වෙන තරගාවලියට කාන්තා/පිරිමි කණ්ඩායම් 101ක් සහභාගී වීමට නියතමිතය. ඒ කාණ්ඩය 5, බී කාණ්ඩය 14, සී කාණ්ඩය 18 හා ඩී කාණ්ඩය 31 ලෙස කණ්ඩායම් එක්වන පිරිමි තරග කාණ්ඩ 4ක් යටතේ පැවැත්වේ.කාන්තා තරග කාණ්ඩ 3ක් යටතේ පැවැත්වෙන අතර ඒ කාණ්ඩය 5, බී කාණ්ඩය 7 හා සී කාණ්ඩය 21ක් ලෙසින් කණ්ඩායම් එක්වෙති. ත්‍යාග ප්‍රදානෝත්සවය ඔක්තෝබර් මස 5වැනිදා කැරම් සම්මේලන මුලස්ථානයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308174</link>
    <topic>විචිත්‍රවත් සමාරම්භයකින්ආසියානු යොවුන් ක්‍රීඩා ඇරැඹේ</topic>
    <author>ප්‍රින්ස් ගු ණසේකර චීනයේ නැංජින් සිට</author>
    <content>යෞවන යෞවනියන්ගේ ආකර්ශනීය කළා නිර්මාණවලට මුල්තැන දුන් 2වැනි ආසියානු යොවුන් ක්‍රීඩා උළෙල චීනයේ නැංජින්හී ඔලිම්පික් ක්‍රීඩා සංකීර්ණයේදී ඊයේ උත්කර්ශවත් ලෙස පැවැත්වුණි.“අපේ සිහිනයට පියාඹන්න ඉඩ දෙන්න” යන තේමාව කුළුගැන්වෙන ආකාරයට නර්තන නිර්මාණ එකතුවකින් සමන්විතවු විචිත්‍රවත් සමාරම්භක උළෙල මිනිත්තු 90ක පමණ කාලයක් පැවැත්වු අතර එයට ඩිජිටල් තාක්ෂණයද යොදා තිබුණි.වෛවර්ණ විදුලි ආලෝකකරණ පද්ධතියකින් විශ්මය ජනක කාටුන් පරිසරයක්ද සහිතවු ආසියානු යොවුන් ක්‍රීඩා සමාරම්භක උළෙලට චීන සංස්කෘතිකාංග රැසක් එක්ව තිබුණි. මේ සෑම නිර්මාණයකටම වයස 18ට අඩු යෞවන යෞවනියන් එක්කර තිබීම සමාරම්භක උළෙලේ නැවුම් බව වැඩි කිරීමට හේතුවක් ‍විය.විදුලි ආලෝකකරණයේ ශක්ති ප්‍රභවයෙන් මුළු ක්‍රීඩාංගණයම විටෙක හරිත උද්‍යානයක් ද, තවත් විටෙක මහා ජලාශයක්ද වු අතර දේදුණු වර්ණ රටා පිරි අහස් තලයක දර්ශනද දිස්විය.මේ නිර්මාණාත්මක සංදර්ශනයේ සැලසුම් හා නිෂ්පාදන අධ්‍යක්ෂවරයා චීන රටේම අයෙකු වු අතර ඔහු පවසන්නේ පුරා මාස තුනක පමණ කාලයක් තරුණ තරුණියන්ගේ අදහස් ලබාගෙන සමාරම්භක උළෙල ඔපවත් කළ බවයි. ඒ සඳහා පෙරහුරු තුනක් පැවැත්වු බවද සැලසුම් හා නිෂ්පාදන අධ්‍යක්ෂවරයා පැවැසීය.චීනයේ නැංජින් හී උෂ්ණත්වය සෙල්සියස් අංශක 40 පමණ වුයෙන් අධික රස්නයක් පැවැතියද ඔලිම්පික් ක්‍රීඩා සංකීර්ණයේ 61500ක පමණ විශාල ප්‍රේක්ෂක පිරිසක් එක්ව සිටිනු අයුරු දක්නට ලැබුණි. ආරාධිත ප්‍රභූන් වෙනුවෙන් විශේෂ කුටි 176ක් ඇති මේ ක්‍රීඩාංගණයේ ප්‍රේක්ෂකාගාර දෙපස ලෙඩ් තාක්ෂණයේ පුළුල් තිර දෙකකින් සමීප රූප මැවුණි.රටවල් 45ක නගර 238ක් පුරා ගෙනගිය ආසියානු යොවුන් ක්‍රීඩා උළෙලේ ඔලිම්පික් පහන දැල්වීමත් සමග තරගාවලියට එක්වන ක්‍රීඩක ක්‍රීඩිකාවෝ ආචාර පෙළපාලියට එක්වු අතර ශ්‍රී ලංකා ධජය පෙරටුකරගෙන ටෙනිස් ක්‍රීඩක ෂාමල් දිසානායක ප්‍රමුඛ පිරිස ගමන් ගත්හ.මෙවර ආසියානු යොවුන් ක්‍රීඩා උළෙලට යුවාන් බිලියනයක පමණ මුදලක් (රුපියල් බිලියන 20.5ක්) වැය කරන අතර එය චීන පෞද්ගලික ව්‍යාපාරික අංශවලින් හා විදේශීය මුල්‍ය පහසුකම්වලින් පසුරාගෙන ඇත. නැංජින් නගරය චීනයේ වෙනත් ප්‍රදේශවලට වඩා තරුණ ජනඝනත්වයෙන් ඉහළ අගයක පැවැතීම ක්‍රීඩා උළෙල මෙහි පැවැත්වීමට විශේෂ හේතුවකි. ක්‍රීඩා උළෙල පැවැත්වෙන නැංජින් නගරය ෂැංහැයි සිට ‍කිලෝමීටර් 301ක දුරින් පිහිටා තිබේ.ශ්‍රී ලංකාව මේ උළෙලේදී ක්‍රීඩා 8ක් නියෝජනය කරන අතර ස්කොෂ්, බර ඉසිලීම, ටේබල් ටෙනිස්, ටෙනිස් හා සත් සාමාජික තරගවලට අද පිවිසෙති. හෙට වෙඩිතැබීමේ තරග හා අනිද්දා (සඳුදා) පිහිනුම් හා මලල ක්‍රීඩා ඉසව්වලට ශ්‍රී ලංකා ක්‍රීඩක ක්‍රීඩිකාවෝ එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308175</link>
    <topic>ජාත්‍යන්තර ජුඩෝ තරගාවලියේ දීශ්‍රී ලංකා කණ්ඩායමට පදක්කම් 6ක්</topic>
    <author/>
    <content>තායිලන්තයේ බැංකොක් නුවරදී පසුගියදා පැවැති නෝර්ත් බැංකොක් යුනිවර්සිටි ජාත්‍යන්තර ජූඩෝ ශූරතාවලියේ දී ශ්‍රී ලංකා කණ්ඩායම ලෝකඩ පදක්කම් 6ක් දිනාගැනීමට සමත්විය.තරගාවලියේදී චන්දන ලීමගස්තැන්න (යුද හමුදාව කි.ග්‍රෑ 55), රුමේෂ් ජයවර්ධන (ගුවන් හමුදාව කි.ග්‍රෑ 55-60), ජීවන්ත වික්‍රමගේ (ගුවන් හමුදාව කි.ග්‍රෑ 81-90), දමිත් ප්‍රියංග (කි.ග්‍රෑ 90-100), මෙනුක සමීර (යුද කි.ග්‍රෑ 100ට වැඩි) සහ චමිලා විජේරත්න (ජිනරාජ බාලිකා කි.ග්‍රෑ 45) බර පංති නියෝජනය කරමින් ලෝකඩ පදක්කම් දිනාගැනීමට සමත්වුහ.ශ්‍රී ලංකාව සමගින් තායිලන්තය, කසකස්ථානය, මියන්මාරය, හොංකොං, නවසීලන්තය, සිංගප්පූරුව, ලාඕසය, මැලේසියාව, කොරියාව, ස්විට්සර්ලන්තය රටවල් නියෝජනය කරමින් ක්‍රීඩක ක්‍රීඩිකාවන් රැසක් තරගාවලිය සඳහා එක්විය.ජාත්‍යන්තර ජුඩෝ සම්මේලනයේ තරග තීරකවරයෙකු ලෙස පත්වු කේ.එම්.ඩී.සී විපුලවීර හා මිරෝන් පෙරේරා මහත්වරුන් තරගාවලියේ තරග තීරකවරුන් ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308176</link>
    <topic>රාජකීය විදුහලට ජය</topic>
    <author>තුෂාන් ජයසූරිය</author>
    <content>කොළඹ රාජකීය විද්‍යාලය හා මීගමුව හරිස්චන්ද්‍ර විද්‍යාලය අතර පැවැති අන්තර් පාසල් අවුරුදු 15න් පහළ දෙවැනි වටයේ ක්‍රිකට් තරගයෙන් ලකුණු 8ක ජයක් හිමිකර ගැනීමට රාජකීය විදුහල් කණ්ඩායම සමත්විය. පළමුව පන්දුවට පහරදුන් රාජකීය පිල ලකුණු 201ක් රැස්කළ අතර පිළිතුරු ලෙස හරිස්චන්ද්‍ර විදුහලට ලබාගත හැකිවුයේ ලකුණු 193ක් පමණි.රාජකීය විදුහල-201 (ඕවර 48.1) චාමක එදිරිසිංහ 39, දිනුජය ගමගේ 32, රනුර රවිකීර්ති 26 (මිලාන් ෆ්ලවර් 26/3, භවංජය මධුවන්ත 26/3)හරිස්චන්ද්‍ර විදුහල-193 (ඕවර 49.1) මිලාන් ෆ්ලවර් 63, තුෂාන් ජයසුන්දර 37 (සසික ෆොන්සේකා 31/3).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308177</link>
    <topic>පාපැදි කොස්වත්තේ දී</topic>
    <author>කෝට්ටේ මධ්‍යම සමූහ</author>
    <content>හෙක්ටර් බෙත්මගේ ප්‍රතිභා සංස්කෘතික පදනම මගින් සංවිධාන කරන පාපැදි තරගය හෙට (17) තලංගම කොස්වත්ත ඩෙන්සිල් කොබ්බෑකඩුව මාවත අසලදී පෙ.ව 8.00ට ආරම්භ වේ.තරගය කොස්වත්තෙන් ඇරඹී මාලඹේ, අතුරුගිරිය, ඔරුවල, කඩුවෙල, අංගොඩ, කොටිකාවත්ත අයි.ඩී.එච්. අඹගහ හංදිය, අග්ගොන හංදියෙන් ආරම්භක ස්ථානයට ලගාවන අතර වට 4කින් යුක්ත වේ. කථානායක චමල් රාජපක්ෂ මහතාගේ ප්‍රධානත්වයෙන් තරගාවලිය පැවැත්වීමට නියමිතය.  බියගම පිහිනුම්, කිමිදුම් හා ජිවිතාරක්ෂක සංගමය හා සපුගස්කන්ද යොෂිඩා පිහිනුම් පාසල එක්ව සංවිධාන කරන පිට පළාත් පිහිනුම් තරගාවලිය අද (17) සහ හෙට (18) දෙදින සපුගස්කන්ද යොෂිඩා පිහිනුම් තටාංගනයේදී පැවැත්වේ.තරග ඉසව් 64කින් තරගාවලිය සමන්විත වන අතර තරගාවලියට ඉදිරිපත් වීමට පාසල් හා පිහිනුම් සමාජ සඳහා අවස්ථාව ඇත. වැඩි විස්තර 0714991999 (තිලක් රත්නකුමාර) මගින් ලබාගත හැකිය.කඩවත රෙන්සි නිශාන්ත පදනම සංවිධාන කරන විවෘත සය සමාජික සැහැල්ලු පන්දු දිවා-රාත්‍රී ක්‍රිකට් තරගාවලිය අද (17)-හෙට (18) දෙදින කඩවත කිරිමැටියාගාර විදුහල් ක්‍රීඩාංගණයේදී පැවැත්වේ. තරගාවලියේ ශූරතාව සඳහා කුසලානය සමගින් රු.50000ක්, අනුශූරතාවට කුසලානය සමගින් රු.25000ක් හිමිවන අතර තෙවැනි හා සිවුවැනි ස්ථාන සඳහා රු.10000 බැගින් පිරිනැමෙන බව සංවිධායකයෝ පවසිත.මීට අමරතව තරගාවලියේ වීරයා, දක්ෂතම පිතිකරු, දක්ෂතම පන්දු යවන්නා හා වැඩිම හයේ පහර එල්ල කළ ක්‍රීඩකයා සඳහාද මුදල් ත්‍යාග පිරිනැමේ. වැඩි විස්තර දු.ක 0717432190, 0779806396 (රජිව් ලංකා) මගින් ලබාගත හැකිය.ගම්පහ දිස්ත්‍රික් එල්ලේ ක්‍රීඩාව ජනප්‍රිය කිරීමේ අරමුණින් ජාඇල වැලිකඩ ෂර්ලි පෙරේරා සංවිධනය පවත්වන එල්ලේ තරගාවලිය හෙට (18) සිට ලබන මස 29 දක්වා සති අන්තයන්වලදී ජාඇල වැලිකඩ වික්ටරි ක්‍රීඩා පිටියේදී පැවැත්වේ.පළාත් සභා මන්ත්‍රී සුනිල් විජේරත්න අභි‍යෝගතා කුසලානය සඳහා පැවැත්වෙන තරගාවලියේ ‘බී’ ශ්‍රේණියේ තරග හෙට (18), 20 හා 25 දිනවලදීත් ‘ඒ’ ශ්‍රේණියේ තරග ලබන මස 1වැනිදා සිට 8, 15, 22, 29 දිනවලදීත් පැවැ‍ත්වේ.තරගාවලියේ ප්‍රථම ස්ථානයට කුසලානය සමගින් රු.50000ක්ද,දෙවැනි ස්ථානයට කුසලානය සමගින් රු.25000ක් ද හිමිවන බව සංවිධායකයෝ පවසති. වැඩි විස්තර දු.ක 07760588890 (ෂර්ලි පෙරේරා) මගින් ලබාගත හැකිය. ‍   .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=s1308178</link>
    <topic>ජපන් කරාතේ දෝ ටෙන්සිකාන් තරගාවලියට</topic>
    <author>ඡායාරූපය-ගිරිඋල්ල සමූහ</author>
    <content>පේරාදෙණිය විශ්වවිද්‍යාලයීය ගෘහස්ත ක්‍රීඩාගාරයේදී පසුගියදා පැවැති ජාත්‍යන්තර ජපන් කරාතේ දෝ ටෙන්සිකාන් තරගාවලියට ඉදිරිපත්වු පන්නල කරාතේ කණ්ඩායම රන් පදක්කම් 4ක්, රිදී පදක්කම් 4ක් හා ලෝකඩ පදක්කම් 3ක් දිනා ගැනීමට සමත්විය. ජයාග්‍රාහී කණ්ඩායම (වමේ සිට)-සෙන්සේ නාලක (රිදී 1), ශෂිනි අප්සරා (රන් 1, ලෝකඩ 1), කනිෂ්කා දිව්‍යාංජලී (‍ලෝකඩ 1), සුරාජ් එරංද (රිදී 2), අයෝධ්‍යා සංදීපනි (රන් 2), හංසිකා නිරෝෂි (රන් 1, ලෝකඩ 1), සෙන්සේ රංග (රිදී 1)..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=f1308171</link>
    <topic>පොදු රද මඩුලු සමුළුවෙන් මෙරට කීර්තිය වැඩිවෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>ඉදිරි පළාත් සභා මැතිවරණය හා විපක්‍ෂයේ ප්‍රතිචාර පිළිබඳත්, රට තුළ ගැටලුකාරීත්වයක් ඇතිකිරීමේ ඇතැම් ප්‍රයත්නයන් ගැනත්, පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීමේ වැදගත්කම හා දැවැන්ත සංවර්ධන ක්‍රියාදාමයන්ට එරෙහි විපක්‍ෂයේ විවේචන ගැන මෙන්ම අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් ඇමැති ආචාර්ය සරත් අමුණුගම සමඟ කළ සංවාදයකි මේ.වයඹ, මධ්‍යම හා උතුර පළාත් සභා ඡන්ද නුදුරේදී පැවැත්වෙනවා. උතුර පළාත් සභා ඡන්දයට විශේෂ අවධානයක් යොමුකරමින් ඔබ මේ මැතිවරණ දෙස බලන්නේ කෙසේද?උතුර, මධ්‍යම හා වයඹ පළාත් සභා ඡන්ද ඇත්තටම හඳුනාගත යුත්තේ ජනමත විචාරණ හැටියටයි. මේ රජය බලයට පත්කරමින් පැවැති පාර්ලිමේන්තු මැතිවරණයට දැන් වසර 3 ක් ගතවෙලා. තවත් වසර 3 කින් රජය ඊළඟ මැතිවරණයට මුහුණ දිය යුතුයි. ඒ නිසා මේ සන්ධිස්ථානයේදී රජය මහජන මතය උරගා බැලීම සුදුසුයි.අනෙක, ජනාධිපතිතුමාත්, රජයත් ඉතා පැහැදිලිවම කියා තිබුණා උතුරේ මැතිවරණය පවත්වන බව. පසුගිය වසරේදී නැඟෙනහිර මැතිවරණය තිබ්බා. දැන් උතුරේ ඡන්දයත් තියනවා. මේ ඡන්ද 2 ම අප ලැබූ විශාල ජයග්‍රහණයක් බව කිව යුතුයි.මොකද, මෙතෙක් එල්. ටී. ටී. ඊ. යත්, ටී. එන්. ඒ. එකත් නිතරම කතා කළේ උතුර සහ නැඟෙනහිර ඒකාබද්ධ කිරීම ගැනයි. ඔවුන් තනි පළාතක් කියන මතයේ සිටියා. හැබැයි ටී. එන්. ඒ. එක නැඟෙනහිර වෙනම හා දැන් උතුරට වෙනම වශයෙන් පැවැත්වෙන මේ මැතිවරණවලට තරඟ කිරීම මඟින් මේ පළාත් එක්කාසු කිරීමේ දර්ශනය මුළුමනින්ම ප්‍රතික්‍ෂේප වෙනවා.අපේ රටේ ජාතික ප්‍රශ්නයේ ඉතිහාසය දෙස බලද්දී ලොකුම අභියෝගයක් වුණේ මේ උතුර සහ නැඟෙනහිර ඒකාබද්ධ කිරීමේ තර්ජනය. ඒ නිසා උතුරට වෙනමත්, නැඟෙනහිරට වෙනමත් මැතිවරණ පවත්වා ඒ පළාත් සභා වෙන වෙනම ස්ථාපිත කිරීමට ලැබීම යුද්ධය ජයග්‍රහණය කළා තරම්ම වැදගත් කාරණයක් ලෙස මං දකිනවා.උතුරේ ඡන්දයේදී කුමක් වුණත් මෙරට වාර්ගික අර්බුදයේ සුවිශේෂ ලක්‍ෂණයක් වූ පළාත් එක්කාසු කිරීමේ තර්ජනය පිටුදැක තිබීම ඉතා වැදගත්. මෙතැනදී හෙළිදරව් කරන්න පුළුවන් තවත් කාරණයක් තමයි, බලයේ සිටින රජයේ නායකයා ලෙස ජනාධිපතිතුමාට කෙළින්ම මේ ඡන්දය මඟින් ජනතාවගේ අදහස් දැනගැනීමට හැකිවීම.මෙය ඒ අන්දමේ වැදගත්කමක් ඇති මැතිවරණයක් වුණත් විපක්‍ෂයට විශේෂයෙන් එජාපයට මේ මැතිවරණ ගැන තියෙන්නේ වෙනම අදහසක් නේද?එජාප නායකයා සහ ඔහුගේ සහචරයන් කියන්නේ ඡන්දයක් වුවමනා නැති බවයි. ඡන්දයක් පවත්වන එක ගැන ඔවුන් ජනාධිපතිතුමාට දොස් කියනවා. ඒ වගේම ඡන්ද ඔක්කොම එකවර තියන්න කියල පුහු ඝෝෂාවකුත් කරනවා.මේකෙ නියම අරුත මොකක්ද? අරුත තමයි, එජාප නායකයා ඡන්දවලට මුහුණ දෙන්න බියවීම. සාමාන්‍යයෙන් විපක්‍ෂ නායකයෙක් නිරන්තරයෙන් ඡන්ද ඉල්ලන්න ඕන. මොකද, එතකොට තමයි ඔවුන්ට ජනතාව ඇමතීමට පුළුවන්. ජනතාවගේ් ප්‍රශ්න ඉදිරිපත් කරන්න ලැබෙන්නෙත්, ජනතාව පෙළගස්වන්න ලැබෙන්නෙත් එතකොටයි.විපක්‍ෂ නායකතුමා යන යන තැන කියන්නේ ජනතාව වීදි බස්සවනවා කියලා. හැබැයි, ඒක නිකම්ම පුහු ඝෝෂාවක් වෙන්නෙ ජනතාව ඇමතීමට දීල තියෙන විද්‍යානුකූල ක්‍රමය වන ඡන්දවලට ඔහු තුළ ඇති බිය නිසා. ප්‍රජාතන්ත්‍රවාදීව නම් ජනතාව වීදි බස්සවන්නෙ ඡන්ද පොළට යන්න. ජනතාව ඡන්ද පොළට යනවාට බියවන නායකයෙක් කොහොමද වීදි සටන් කරන්නෙ?රටේ පවතින ස්ථාවරත්වය බිඳ දැමීමේ වුවමනාවන් ආසන්න වකවානුවේ ඇතිවූ ඇතැම් අනවශ්‍ය ගැටලුකාරීත්වයන්ගෙන් පෙනෙනවා. මේ ගැන ඔබේ තේරුම් ගැනීම කෙබඳු ද?අනවශ්‍ය ආකාරයට හා අවාසනාවන්ත අන්දමට ජාති – ආගම් – කුල භේද ඇවිස්සීමේ උත්සාහයක් ඉස්මතු වුණා. සමහර විට මේ ප්‍රයත්නයන් අපේ රටේ ප්‍රතිරූපය කෙළෙසීමට ගත් වෑයමක් විය හැකියි. දැනුවත්ව හෝ නොදැනුවත්ව මේ අන්තවාදීන් කරන්නේ ලංකාවට ඉතාමත් වැදගත් මැදපෙරදිග, බටහිර සහ ඉන්දියාව වැනි රටවල් සමඟ ඇති තීරණාත්මක සම්බන්ධතා අභියෝගයට ලක්කිරීමයි.වර්තමාන මාධ්‍ය භාවිතය තුළ වුණත් ප්‍රාදේශීය සුළු සිද්ධියක් වුණත් පැය 24 ක් ඇතුළත ජාත්‍යන්තර මාධ්‍යවල පවා පුවතක් බවට පෙරළනු දැකිය හැකියි. ජාත්‍යන්තර මාධ්‍යවල වගේම සමාජ ජාල වෙබ් අඩවිවලත් මේ තත්ත්වය සුවිශේෂයි. අපේ ඇතැම් නූගත් අන්තවාදීන් මේ තොණ්ඩුවට හිතාමතාම ඔලුව දමනවා. අප සියලු දෙනාම මේ සිද්ධිවලින් පාඩමක් උගත යුතුයි. අහක යන සර්පයන් ඔඩොක්කුවේ දාගෙන කනෝ කනෝ කියමින් කෑගැසීම ප්‍රඥා ගෝචර නෑ.අද රටක් කළමනාකරණය කිරීම ඉතා සංකීර්ණ ක්‍රියාවලියක්. වරක් මාඕ සේතුං කිව්වා, විප්ලවය තේ පැන් සංග්‍රහයක් නොවේ! කියල. දැන්, අපට ඛ්යන්න තියෙන්නෙ ශීඝ්‍ර සංවර්ධන ක්‍රියාදාමය තේපැන් සංග්‍රහයක් නොවේ! කියලා. මේ සංවර්ධන මාවත රැකගැනීම සඳහා අපි සමාජයක් හැටියට ඉතාම බුද්ධිමත්ව හා කල්පනාකාරීව හැසිරිය යුතුයි. මේ බුද්ධිමය ලෝක දර්ශනය අද සෑම තැනෙකම පැතිරී තිබෙනවා. නමුත්, අර්බුද ඇතිවෙන්නේ ඒ ලෝක න්‍යායයෙන් පිට පැනීම නිසයි.ඒ නිසා අහක යන කුණු ගොඩවල් අපේ ඇඟට දමා නොගැනීමට අපි කවුරුත් වගබලා ගත යුතුයි. අද ජාත්‍යන්තර ගනු - දෙනු කෙරෙන්නේ ප්‍රතිරූප මතයි. එසේ මැවෙන ප්‍රතිරූප සැබෑ වෙන්නත්, නොවෙන්නත් පුළුවන්. ඒ නිසා අපේ රටේ ප්‍රතිරූපය ජාත්‍යන්තරව කෙළසන ක්ෂණික ක්‍රියාවන් තුළින් සිදුවන්නේ විශාල වශයෙන් අපේ සමාජ, දේශපාලන ඉදිරි ගමනට මරු පහරක් එල්ල වීමයි.මීළඟ පොදු රාජ්‍ය මණ්ඩලීය සමුළුව ශ්‍රී ලංකාවේදී පැවැත්වීම දීර්ඝ කාලීන යුද්ධයකින් අනතුරුව නැඟී සිටින අපේ රටට ඉතාමත් වැදගත්. ඒ වැදගත්කම ඔබ පැහැදිලි කරන්නේ කොහොමද?පොදු රාජ්‍ය මණ්ඩලීය සමුළුව ශ්‍රී ලංකාවට ලැබෙන හොඳ අවස්ථාවක්. දීර්ඝ කාලීන යුද්ධයකින් පසු අපේ රට දියුණුවේ මංපෙතට පැමිණ සිටිනවා. මේ වගේ අවස්ථාවක අපේ යුතුකමක් තමයි යුද්ධය අවසන් කිරීමත්, අප ළඟා කරමින් ඇති ශීඝ්‍ර සංවර්ධනයත් පිළිබඳ ලෝකයට හඳුන්වා දීම.අපි යුද්ධය අවසන් කළා!, රට සංවර්ධනය කළා! කියලා මේ රට තුළ කෑගැසීමෙන් පමණක් තව තවත් ඉදිරියට යන්න බෑ. මේ නිසා ඒ හැඟීම අප ජාත්‍යන්තරයට දිය යුතුයි. අනෙක තමයි, ඇත්තටම හංඟන්න දේවල් තියෙන රටවල් මේ වගේ ජාත්‍යන්තර සමුළු තමන්ගේ රටේ පවත්වන්නේ නෑ. එහෙම අවස්ථා ලැබුණත් ඔවුන් ඒවායින් පලා යනවා. නමුත්, අපි මේ සමුළුව මෙහි පැවැත්වීමට ඇරියුම් කළේ, අපට හංඟන්න දෙයක් නැති නිසා පමණක් නොවෙයි පෙන්වන්න දේවල් ද තියෙන නිසා.අද ජාත්‍යන්තර මූල්‍ය ආයතන, නොබැඳි ජාතීන්ගේ සමුළුව වැනි සංවිධාන පමණක් නොව බටහිර නිරීක්‍ෂකයන් පවා කියන දෙයක් තමයි අපේ රට තුළ ශීඝ්‍ර වර්ධනයක් ඇති බව. එසේ නම් අප එය ලෝකයටම හඬනඟා කිව යුතුයි.මේ සමුළුව කඩාකප්පල් කිරීමට, අවතක්සේරු කිරීමට සමහරු මහන්සි ගන්නේ ඔවුන් මවා ඇති වැරැදි චිත්‍රය මේ රටට පැමිණෙන රාජ්‍ය නායකයන්, විදෙස් නියෝජිතයන්, ජනමාධ්‍යකරුවන්ගේ දෑස් අබියස බිඳවැටෙන බව දන්නා නිසයි. පුදුමයි තමයි, එල්. ටී. ටී. ඊ. ය වගේ ම යූ. එන්. පී. යත් මේ සමුළුව කඩාකප්පල් කිරීමට මහන්සි වීම. ඒකෙන් අපට පේන්නෙ මේ දෙගොල්ලන්ගෙම යටි අරමුණ අපේ රට ලබා ඇති නිදහස හා ආර්ථික දියුණුව ලෝකයෙන් වසන් කර පුද්ගලික වාසි ලබාගැනීමේ වුවමනාව බව.රට තුළ සිදුවන ශීඝ්‍ර සංවර්ධන ක්‍රියාදාමයේ ප්‍රමුඛ සන්ධිස්ථාන වන ඛ්ම්බන්තොට වරාය, මත්තල ජාත්‍යන්තර ගුවන් තොටුපොළ, කොළඹ දකුණ නව වරාය ව්‍යාපෘතිය ආදිය ඉලක්ක කර විපක්‍ෂය විශාල වශයෙන් විවේචන කරමින් සිටිනවා. අපි ආසන්නම උදාහරණය වන කොළඹ දකුණ වරාය ගත්තොත් මේ විවේචන ගැන ඔබට කීමට ඇත්තේ කුමක්ද?කොළඹ දකුණ නව වරාය ඉදිකරන්නේ චීන ආධාරවලින් නිසා මෙය චීන වරායක් කියල මේ අය කියා තිබුණා. පළමුවෙන්ම කියන්න ඕන මෙය චීන ආධාර මතම හදපු වරායක් නොවන බව. මේකට විශාල වශයෙන් ණය ලබා දුන්නේ ආසියානු සංවර්ධන බැංකුවයි.ජාත්‍යන්තර වශයෙන් පුද්ගලික අංශයත් මේකට ආයෝජනය කළා. ඔය විවේචනවලට දෙන්න තියෙන හොඳ පිළිතුර තමයි, මේ වරාය නැරැඹීමට වැල නොකැඩී පැමිණි අතිවිශාල ජනකාය. ගාලු මුවදොර පැත්තෙන් යද්දී පසුගිය දවස්වල ඕන කෙනෙක් දකින්න ඇති ඒ ප්‍රදේශය සැණකෙළියකදී වගේ ජනතාවගෙන් පිරී තිබුණා. උතුර සහ නැඟෙනහිරත් ඇතුළු ලංකාවේ සෑම පළාතකින්ම ජනතාව පැමිණියා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=f1308172</link>
    <topic>යනවනම් මෙන්න බස්</topic>
    <author>මහානාම ගලහිටියාව මහනුවර උතුර විශේෂ ලන්ඩන් නුවර සංචාරයකින් පසු</author>
    <content>ලොව තිබෙන විශාලතම නගරයන් අතර, ලන්ඩන් නගරයද විශාල නගරයකි.උතුර, දකුණ, බටහිර, නැඟෙනහිර, මධ්‍යම ආදි වශයෙන් ලන්ඩන් නගරය කොටස් රැසකට බෙදී ඇත. මේ හැම ප්‍රදේශයකම තවත් අතුරු නගර රැසක් පිහිටා තිබේ. මේ සියලුම නාගරික ප්‍රදේශවල පමණක් නොව, ග්‍රාමීය ප්‍රදේශවල ජීවත්වන ජනතාවගෙන් වැඩි ප්‍රමාණයකට ගමනාගමන පහසුකම් සලසන්නේ ලන්ඩන් පොදු ප්‍රවාහන සේවයයි.ලන්ඩන් නගරාධිපතිවරයා යටතේ පාලනය වන ලන්ඩන් ප්‍රවාහන සේවයට බස් සමාගම් කිහිපයක් මඟින් ධාවනය කරවනු ලබන බස් සේවා, ට්‍රෑම් රථ, දුම්රිය සේවා ආදි ප්‍රවාහන සේවාවන් අයත් වේ. මේවායින් ප්‍රධාන තැනක් ගනු ලබන්නේ බස් රථ සේවයයි.මගී ජනතාවගේ විශ්වාසයලන්ඩන් බස් රථ මඟින් මගී ජනතාවට ඉතාමත් ඉක්මන්කාරී හා පහසුතම කාර්යක්ෂම ගමනාගමන සේවයක් සපයනු ලබයි. ලන්ඩන් ගමනාගමන සේවය මඟින් දිනපතා මිලියනයකට අධික ගමන් වාර ප්‍රමාණයක් ධාවනය කරන බව නගරාධිපතිවරයා පවසයි. ධාවන කාල සටහන් අකුරටම ක්‍රියාත්මක වන ලන්ඩන් බස් සේවය එරට මගී ජනතාවගේ විශ්වාසය දිනාගෙන අති අතර, එය අපේ රටට ද මහඟු ආදර්ශයකි.බස් රථයක ගමන් කරන මගියෙකුගේ සිතට කාවැදෙන පළමුවැනි දේ නම් එම බස් රථයේ පෙනුමයි. මෑතකදී තීන්ත ගා, සෝදා පිරිසිදු කළ, ඇතුළත ඉතා පිරිසිදුව ඇති බස් රථයක් මගියාට හොඳ අදහසක් ඇති කරන අතර, ඔහු තුළ ප්‍රසන්න බවක් ඇති කරයි.එවිට මගියාට තම ආත්ම ගෞරවය ගැන යම්කිසි හැඟීමක් ඇතිවේ. මෙම මානසික තත්ත්වය යටතේ කිසියම් ආකාරයක නොරුස්නා ගති ඇතිවුවත් ඒවා නොතකා හැරීමට මගියා පෙළඹේ. බස් මගියා තුළ යහපත් මානසිකත්වයක් උදාකිරීමට ලන්ඩන් බස් සේවය සමත්ව ඇත.ලන්ඩන් නගරයේ වැඩි වශයෙන්ම ධාවනය වනුයේ දෙමහල් බස් රථ වේ. මෙම බස් රථ දිනපතා සෝදා පවිත්‍ර කිරීමෙන් පිරිසිදු බවින් මුල්තැන ගෙන ඇත. බසයේ ගමන් ගන්නා මගීහු ද බසයේ පිරිසිදු බව රැක ගැනීමට ක්‍රියා කරති. ඔවුන් කඩදාසි කැබැල්ලක්වත් බසය තුළ නොදැමීමට වගබලා ගනිති.එහෙත් අපේ රටේ ඇතැම් ඩිපෝවල ලංගම බස් රථ මෙන්ම පෞද්ගලික බස්රථ ද බොහොමයක් මාස ගණනකින්වත් සෝදා පවිත්‍ර කොට නැති බවක් ඇතැම් අවස්ථාවන්වලදී දක්නට ලැබේ. ගරාජයකින් එළියට පැමිණන බස් රථයක් ධාවනයට යෙදූ විට එහි ගමන් ගන්නා මගීන්ගේ ඇඳුම් පැලඳුම්වල කළුතෙල් පැල්ලම් ගෑවී අපිරිසිදු වන අවස්ථා අප රටේ දක්නට ඇත.එයින් සිදුවන්නේ මගියාගේ මානසික තත්ත්වය ව්‍යාකූල වීමයි. බස් සේවාව හොඳද නරකද යන්න පිළිබඳව අවසාන නිගමනයකට එළඹෙන්නේ බස් මගී ජනතාව බැවින් හොඳ පෙනුම හා පිරිසිදුකම එයට බෙහෙවින් බලපාන බව ලන්ඩනයේ බස් ක්‍රියාකරවන්නන් හොඳින් මතක තබාගෙන තිබේ.කොන්දොස්තරවරුන් නැතලන්ඩන් බස් රථවල කොන්දොස්තරවරුන් සේවයේ නොමැත. ඇත්තේ රියැදුරා හෝ රියැදුරුවරියන් පමණෙකි. ඔවුන්ද අංග සම්පූර්ණ යුරෝපීය ඇඳුම් කට්ටලයකින් සැරසී සේවයේ යෙදී සිටිති. බස් ගාස්තුව ගෙවීම සඳහා විශේෂිත වූ කාඩ් ක්‍රමයක් හඳුන්වා දී ඇත.මෙම කාඩ්පතට තමන් කැමැති පරිදි සතියකට, සති දෙකකට හෝ මාසයකට අදාළ ගමන් වාර සඳහා මුදල් ගෙවා ලබාගෙන බස් රථයේ ගමන් කිරීමට පහසුකම් සලසා ඇත. මෙම කාඩ්පත රියැදුරු අසුන ආසන්නයේ සවිකර ඇති කුඩා පුවරුවක ස්පර්ශ කළ යුතුය. එවිට එය වලංගු කාඩ්පතක් නම් සංඥාවක් නිකුත් වේ.මෙහි වලංගු බව පිළිබඳ රියැදුරු නිතරම විමසිල්ලෙන් සිටී. එහි සංඥාවක් නිකුත් නොවුණහොත්, ගමනට අදාළ ප්‍රවේශපතක් මුදල් ගෙවා ලබාගන්නා ලෙස රියැදුරු මගියාට උපදෙස් දෙනු ලැබේ. මෙම ප්‍රවේශ පත රියැදුරු තැන විසින්ම නිකුත් කරනු ලබයි. මෙම ක්‍රමවේදය නිසා කිසිදු මගියෙකුට වංචා සහගතව ගමන් කළ නොහැක.ලන්ඩන් නාගරික ප්‍රදේශය ආශ්‍රිතව පිහිටා ඇති උප නගර කරා ධාවනය වන බස් රථවල මාර්ග අංක සහ ගමනාන්ත පැහැදිලිව දක්වා ඇත. බස් රථය ගමන් ගන්නේ කුමන මාර්ගයකද යන්න කිසිම මගියෙකුට ඇසීමට අවශ්‍ය ‍ෙනාවේ.එපමණක් නොව ලන්ඩන් බස් රථ ගමන් කරන මාර්ගයේ බස් රථය නවත්වනු ලබන සෑම ප්‍රසිද්ධ ස්ථානයක්ම මගීන්ගේ දැන ගැනීම සඳහා නිවේදනය කරයි. එමෙන්ම එම ස්ථානවල නම බස් රථය ඉදිරිපස ඉහළ පුවරුවක ප්‍රදර්ශනය වේ.එම ස්ථානය කරා බස් රථය ළඟාවත්ම ස්ථානය කුමක්දැයි පුවරුවේ දිස්වේ. ඒ සමඟම කාන්තා කටහඬකින් එය නිවේදනය කරයි. මේ නිසා කිසිම මගියෙකුට ගමනාන්තය පිළිබඳ විමසීමට අවශ්‍ය නොවේ. එහෙත් අපේ රටේ බොහෝ බස් රථවල සමහර වෙලාවට මාර්ග අංක හා ගමනාන්ත කාඩ්බෝඩ් කැබලිවල අපැහැදිලිව ලියා අලවා තිබෙනු දක්නට ලැබේ.මෙවැනි අයහපත් තත්ත්වයන් ලන්ඩන් බස් රථවල දක්නට නැත. මෙම බස් රථ තුළ කිසිදු ආකාරයක පෝස්ටර් දැන්වීම්, විවිධ සැරසිලි, විවිධාකාර පින්තූර, රූපවාහිනී යන්ත්‍ර, කැසට් රෙකෝඩර් ආදි අරුමෝසම් වැඩ කිසිවක් දර්ශනය නොවේ. අපේ රටේ මෙන් කන්අඩි පුපුරණ කසිකබල් අමිහිරි සංගීත, විකාර ගීත කිසිවක් වාදනය නොවේ.එවැනි තත්ත්වයක් තුළ මගීන්ට නිදහසේ සුව පහසුවෙන් ගමනාන්තය කරා ළඟාවීමට හැකි වී ඇත. එමෙන්ම එරට බස් රථ තුළට හිඟන්නන්, කවි කොළ කාරයන්, විරිදුකාරයන්, ගායකයන් ආදීන්ට ගොඩවීමට තහනම්ය. මෙවැනි තත්ත්වයන් බස් මගීන් තුළ යහපත් මානසිකත්වයක් උදාකරයි.වේලාවට ධාවනය අකුරටමලන්ඩනයේ බස් රථ සේවාවන් කලට වේලාවට ධාවනය වීම අකුරටම ක්‍රියාත්මක වේ. ස්ථිර සේවාවක් පවතී නම් බස් රථ කලට වේලාවට පැමිණේ. මගීන්ගේ සිත් දිනාගත හැක්කේ මේ අනුවයි. බස් නැවතුම් පොළට තමා ගමන් කරන විට බස් රථය පැමිණෙතැයි යන විශ්වාසය ඔහුට ඇතිකර ගැනීමට ඉඩ තිබිය යුතුයි.කෙසේ වුවද ලන්ඩන් බස් සේවය කලට වේලාවට සහ නියමිත ලෙස ධාවනය වීම දියුණුකර මගීන්ගේ සිත් දිනාගැනීමට කටයුතු කර තිබේ. ලන්ඩන් නගරයේ සෑම ප්‍රධාන බස් නැවතුම් ස්ථානයකම බස් රථ පැමිණෙන වේලාවන් පරිගණකයක් මගින් පුවරුවක ප්‍රදර්ශනය කෙරේ. බස් රථය පැමිණෙන වේලාවන් දන්නා මගීහු හරියටම එම වේලාවට බස් රථය නැවතුම් ස්ථානයට ළඟාවෙති. බස් නැවතුමේ ප්‍රදර්ශනය වන වේලාවටම බස් රථය පැමිණේ.නියමිත වේලාවට පැමි ණීම හොඳ බස් සේවයක මූලික අවශ්‍යතාවකි. මෙය අගේකොට සැලකුවහොත් රිය අනතුරු ඉබේම අඩුවිය හැක.ලන්ඩන් බස් සේවය මෙය අකුරටම ක්‍රියාත්මක කරයි. ලන්ඩන් නුවර බස් රථවලින් ගමන් ගන්නා මගීන්ට කිසිදු ප්‍රමාදයක් ඇති නොවේ. එමෙන්ම රස්තියාදු වීමටද සිදු නොවේ. එයට හේතුව නම් මහා මාර්ගයේ කිසිදු තදබදයක් ඇති නොවීමයි.මහා මාර්ගයේ බස් රථ ධාවනය සඳහා වෙනම මංතීරුවක් ඇත. එම මංතීරුවේ වෙනත් වාහන ධාවනය නොවේ. එමෙන්ම මහමග මගී ආවරණවලට අමතරව බස් රථ නැවැත්වීමට වෙන්කර ඇති ස්ථානද ඇත. නගරයේ බස් මගී ආවරණද ඉතාමත් දර්ශනීය ආකාරයෙන් ඉදිකර ඇත. බස් නැවතුම්පොළවල් ද මගීන්ට සුව පහසුව සැලසෙන අයුරින් ගොඩනංවා ඇත.ලන්ඩන් නුවර බස් රථවලින් ගමන්ගන්නා ආබාධිත මගීන්ට විශේෂ පහසුකම් සලසා ඇත. රෝද පුටුවලින් ගමන් ගන්නා ආබාධිත පුද්ගලයින්ට තම රෝද පුටුවෙන්ම බස්රථයට ඇතුල්වීමට පහසුකම් යොදා ඇත. බස් රථයෙන් පිටතට එන පාපුවරුවකට රෝද පුටුවෙන්ම මගියාට ඇතුල්වීමට සැලසුම් කර ඇති අතර, එය රියැදුරු තැන විසින් ක්‍රියාත්මක කරයි. බස් රථ තුළ මගී තදබදයක් නැත.කසිකබල් සංගීතවලින් මගියාගේ මනස විකෘති නොකරයි. තරගකාරී ධාවනයන් නොමැති නිසා මාර්ග අනතුරු සිදු නොවේ.රිය අනතුරක් දක්නට ලැබෙන්නේ ඉතාමත් කලාතුරකිනි. එමෙන්ම බස් මගියෙකුට බස් රථය තුළදී හදිසි අසනීපයක් වැලඳුනහොත් ඒ බව රියදුරුට දැන්වීමෙන් පසු රියදුරු රෝගියා බස් රථයෙන් රෝහල කරා ගෙනයාමට පියවර ගනී.මෙවැනි ගුණාත්මක ක්‍රියාකාරකම්වලින් අගතැන්පත්ව ඇති ලන්ඩන් බස් රථ සේවය පොදු ජනතාවගේ ප්‍රසාදයට ලක්ව විශ්වාසය දිනා ගැනීමටද සමත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=f1308173</link>
    <topic>මල් පිපෙයි සුවඳ හමයි SOS ළමා ගම්මාන</topic>
    <author>සටහන උදිත ගුණවර්ධන</author>
    <content>ළමා නිවාස හා ළමා සුබසාධන ක්‍ෂේත්‍රයේ අන්තර්ජාතික ප්‍රමිතිය සහිත ආයතනයක් වන SOS ළමා ගම්මානය මෙරට ස්ථාපිත වී දශක තුනකටත් අධිකය. මේ කාලය තුළ SOS ළමා ගම්මානයෙන් විශාල ප්‍රතිලාභ ලබා තිබේ. පිළියන්දළින් ඇරැඹි මෙම ළමා ගම්මාන වැඩපිළිවෙළ දැනට රටපුරා විසිරී ගිය මහා වැඩපිළිවෙළක් බවට පත් ව ඇත.ළමා ලෝකය අතිශය සුන්දරය. එතරම් සුන්දර කාලයක් යළිත් අප ජීවිතවලට පැමිණෙන්නේ නැත. එතරම් සුන්දර කාලයක් ඇතැමුන්ගේ ජීවිතවලට තිබුණ ද අපේම ඇතැම් පිරිසක් තමන්ගේ ළමා කාලය අහිමිව දුක්ඛදායි ජීවිතයක් ගත කරති. එවැන්නන්ට සරණ වන උදව් උපකාර කරන ආයතන සීමිත ය. එවැනි ආයතන තිබුණ ද ඒවායේ විනිවිදභාවයක් හෝ විධිමත් භාවයක් නොමැත.එවැනි ආයතන මොන විදිහට ක්‍රියාත්මක වුවද ළමා සුබසාධනය කෙරේ එතරම් යහපත් ප්‍රවේශයක් ලබාගෙන නොමැත. එහි ප්‍රතිඵලය බවට පත්ව තිබෙන්නේ ළමයින්ගේ සුරක්‍ෂිතභාවය වෙනුවෙන් ඇති කළ ආයතන කෙරේ පොදු සමාජයේ පිළිගැනීම පහළ යාමය.එහෙත් මෙම ආයතන අතර විධිමත් හා විනිවිද භාවයකින් යුතුව කටයුතු කරන ආයතන කිහිපයක් ද තිබේ. ඒ අතරින් SOS ළමා ගම්මාන සංකල්පය මෙරට මෙන්ම අන්තර්ජාතිකව ද මුල් බැසගත් කීර්තියක් ඇති ආයතනයක් බවට පත්ව තිබේ. SOS ළමා ගම්මාන සංකල්පය අන්තර් ජාතිකව අඩසියවසකටත් අධික කාලයක් අන්තර් ජාතික තලයේ කීර්තිය හා විශ්වාසය දිනාගත්තකි.හැත්තෑව දශකය අගභාගයේ සිට මෙරටද ක්‍රියාත්මකව පවතී. පිළියන්දල ප්‍රදේශය මූලික කරගෙන ක්‍රියාත්මක වන මෙම ආයතනයට රට පුරා ශාඛා ළමා ගම්මාන රැසක් ද තිබේ.මේ ළමා ගම්මානවලින් ඉෂ්ඨ කෙරෙන කාර්ය භාරය කුමක් ද ඔබට පැනයක් නැඟෙනු ඇත. මවුපිය රැකවරණය අහිමිව අසරණභාවයට පත් වූ අපේම දූ පුතුන්ට රැකවරණය ලබාදීම පමණක් නොව ඔවුන්ට නිවෙසක දී ලැබෙන ආදරය රැකවරණය හා උණුසුම ලැබෙන ආකාරයේ බැඳීමක් ලබාදීම SOS ළමා ගම්මාන සංකල්පයේ මූලික අරමුණ වී තිබේ. SOS ළමා ගම්මානයක දී රැකවරණය ලබන දරුවාට සාමාන්‍ය නිවෙසක මෙන් මවක් යටතේ හැදී වැඩීමට අවස්ථාව ලැබෙන අතර, මෙය දරුවන් ලබන සුවිශේෂ අවස්ථාවක් ලෙස හඳුන්වා දීමට පුළුවන.SOS හා සාමාන්‍ය ළමා නිවාස අතර විශාල පරතරයක් තිබේ. SOS ළමා ගම්මාන ක්‍රමය තුළ ළමයාගේ මනස ළමා සිතුවිලි හා ළමයාගේ පෞරුෂය ආරක්‍ෂා වන ආකාරයට කටයුතු සිදුවේ.අවශේෂ ළමා නිවාසවල මෙම විද්‍යාත්මක කරුණු අනුව ළමා නිවාස පාලනය වේද යන්න සැක සහිතය.SOS ළමා ගම්මාන සංකල්පය ඒ තරමටම අප රටට වැදගත් වන්නේ ඒ නිසාය.ඉර්‍ණඉ ළමා ගම්මාන වැඩපිළිවෙළ මෙරට පමණක් ඇති වැඩපිළිවෙළක් නොවන අතර ලොව පුරා රටවල් 133ක් පුරා විහිදී පැතිරි ගිය වැඩපිළිවෙළකි. මෙය ප්‍රබල සමාජ පිළිගැනීමකට ලක්ව ඇත්තේ එබැවිනි.දරුවා කුමන සංස්කෘතියකට ආගමකට අයත් වුවද ඔහුගේ හෝ ඇයගේ අනන්‍යතාව ආරක්‍ෂාවන පරිදි කටයුතු කෙරේ. දරුවා ගේ ගෞරවය සුරක්‍ෂිතභාවය ආරක්‍ෂා කිරීම වඩාත් වැදගත් කරුණකි.මේ ළමා ගම්මානයට උසාවි නියෝගයක් මඟින් ළමයින් ඇතුළත් කරගැනීම පිළිබඳව ප්‍රමුඛව සලකා බැලේ. මෙම ළමා ගම්මානවල ළමයින් අටසියයකට අධික ප්‍රමාණයක් සිටින අතර SOS ළමා ගම්මානවල අලුත්ම ගම්මානය යාපනය ප්‍රදේශයේ දී නුදුරේ දීම විවෘත කිරීමට නියමිතය.SOS ඉළමා ගම්මානවල සිටින දරුවන් හට අවශ්‍ය උපකාර හා අවශ්‍ය අනුග්‍රාහකත්වයන් ලබාදීමට ද පුළුවන්කම තිබේ. එම අවශ්‍ය උපකාර අනුග්‍රහයන් ලබාදීමේ දී අනුග්‍රහය ලබා දෙන්නාට වසරකට දෙවරක් තම අනුග්‍රහය දක්වන දරුවා හමුවීමට පුළුවන්කම ඇත.අවුරුදු හැටපහක සිට පැවැත එන SOS ළමා ගම්මාන සංකල්පය තුළ වෙනස්කම් සිදු නූනද සමාජයට අනුව සමාජ වාතාවරණයට අනුව සිදුවිය යුතු වෙනස්කම් සිදු කිරීමට SOS ළමා ගම්මාන කටයුතු කර තිබේ.මේ SOS ළමා ගම්මාන මෙරට ස්ථාපිත වී අවුරුදු 35 කට අධිකය.මෙම ගම්මානවලින් මහා සමාජයට පිවිසි අය අද යහපත් ජීවිතයක් ගත කරති.ඉහළ ස්ථානවල රැකියා කරති. ඔවුන්ට මේ දිරිය ලැබුණේ SOS ළමා ගම්මානවලින් ලැබුණු දිරිය හා මඟ පෙන්වීම නිසාය.SOS ළමා ගම්මාන වැඩසටහන සඳහා මුල්‍ය ප්‍රතිපාදන සපයනු ලබන්නේ ජර්මනිය ඇතුළු යුරෝපා රටවල් මඟිනි.එහෙත් වර්තමානය වන විට යුරෝපයේ ඇතිව තිබෙන ආර්ථික අවපාත තත්ත්වය නිසා මෙවැනි සමාජ සුබසාධක කාර්යයන් සඳහා මූල්‍ය ප්‍රතිපාදන හා සහයෝගය දීම තරමක් දුෂ්කර කාර්යයක් බවට පත්ව තිබේ.එහෙත් මේ තත්ත්වය තුළ SOS වැනි වැදගත් කාර්යයක් ඉෂ්ඨ කරන ආයතන හුදෙකලා කිරීමට අපට බැරිය.මන්ද යත් දශක තුනකට අධික කාලයක්ඉර්‍ණඉ ළමා ගම්මානයේ සරණ ලැබුවේ අන් අය නොව අපේම සහෝදර සහෝදරියන් දූ පුතුන් වන බැවිනි. එනිසා මේ මොහොතේ දී SOS ළමා ගම්මාන සංකල්පය ස්ථාවර කිරීමටත් එහි ප්‍රතිඵල අනාගත පරපුරට ලබාදීමටත් පුළුවන්කම තිබිය යුතුය.ඒ සඳහා දේශීය දානපතියන්ගේ සහයෝගය හා අනුග්‍රහය අවශ්‍යව තිබේ.ඒ ගැන SOS ළමා ගම්මානයේ බලධාරීහු ඉල්ලීම් කරති. මේ සඳහා අවශ්‍ය සහයෝගය මූල්‍ය ආධාර ලබාදීම අප සැමගේ යුතුකමකි. වගකීමකි, මන්දයත් SOS ළමා ගම්මානවල හැදී වැඩෙන්නේ අපේම දූ පුතුන් පිරිසක් බැවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>17</day>
    </date>
    <link>http://www.dinamina.lk/2013/08/17/_art.asp?fn=f1308174</link>
    <topic>කතරගමවික්‍රමරත්නබත් දන්සල</topic>
    <author>රුහුණු මාගම්පත්තුවේ අධිකරණ සංඝනායක කපුගම සරණතිස්ස නාහිමි</author>
    <content>ඓතිහාසික කතරගම පුදබිම බුදුරජාණන් වහන්සේගේ වැඩමවීම සහ මහානුභාව සම්පන්න කතරගම දිව්‍ය රාජයාණන්ගේ බලය ශක්තිය නිසා මහත් ශක්තිමත් වූ ස්ථානයකි. කතරගම දසබෑ රජවරුන්ගේ ඉතිහාසයේ සිට වර්තමානය දක්වා ම මෙම ස්ථානය රාජ රාජ මහාමාත්‍යවරුන්ගේ සහ පොදු ජනතාවගේ වන්දනීයත්වයට පත්ව ඇත.විදේශීය ආක්‍රමණයන් සමඟ කතරගම පුදබිම අභාවයට ගිය බව ලේඛනගත ඉතිහාසයේ සඳහන්ය. නිදහස ලබා ගැනීමත් සමඟම නැවත වරක් මෙම ප්‍රදේශ ආගමික සහ සමාජික අතින් මහත් ප්‍රබෝධයක් ඇති විය.වර්තමානය වනවිට කතරගම පුදබිම ලක්ෂ සංඛ්‍යාත බැතිමතුන්ගේ උපහාර ලබන ප්‍රධාන මධ්‍යස්ථානයකි.ජාති, ආගම්, කුල භේදවලින් තොර සෑම අයකුගේම ආශිර්වාදය ලබා ගත් මෙම පූජනීය ස්ථානය සමගියේ මධ්‍යස්ථානය වශයෙන් හැඳින්වීම ඉතා නිවැරැදිය.කතරගම ඇසළ පෙරහර සමය ප්‍රදේශයට සුවිශේෂී කාලපරිච්ඡේදයකි. යාපනය, මුලතිව්, කිලිනොච්චි ආදී ප්‍රදේශවල සිට මාස කිහිපයක් තිස්සේ වන සතුන්ගෙන් පිරි යාල අභය භූමිය හරහා පා ගමනින් පැමිණෙන දහස් සංඛ්‍යාත බැතිමතුන්ටත් කතරගම වන්දනාවේ පැමිණෙන ලක්ෂ සංඛ්‍යාත බැතිමතුන්ටත් අවශ්‍ය ආහාරපාන ලබාදීම පරිත්‍යාගශීලීන්ගේ වගකීම සහ යුතුකම වේ.මේ බව මනාව අවබෝධ කරගත් රුහුණු කතරගම මහා දේවාලයේ බස්නායක නිලමේ, ඌව පළාත් ප්‍රධාන අමාත්‍ය, ශෂීන්ද්‍ර රාජපක්ෂ මහතා විසින් කතරගම මහා දේවාලය ඉදිරිපිට මෙම දින පහළොව පුරා ම මහා බත් දන්සලක් ලබාදෙමින් කටයුතු කරන අතර එතුමාගේ පූර්ණ ආශිර්වාදය මත පෑලියගොඩ වික්‍රමරත්න සමූහ ව්‍යාපාරයේ කළමනාකාර අධ්‍යක්ෂ මධුර වික්‍රමරත්න මහතා විසින් කතරගම සිතුල්පව්ව පාරේ බෝධිරාජපුර විහාරස්ථානය ඉදිරිපිට තවත් සුවිශේෂී මහා බත් දන්සලක් පැවැත්වීම විශේෂයෙන් සඳහන් කළ යුතුය.වික්‍රමරත්න සමූහ ආයතනය පොසොන් සමයේ අනුරාධපුරයට පැමිණෙන ලක්ෂ සංඛ්‍යාත බැතිමතුන්ට උදෑසන සහ දහවල් මහා බත් දන්සලක් පවත්වන අතර එම සත් ක්‍රියාව කතරගම ඇසළ පෙරහර පැවැත්වෙන දින පහළොව පුරාම බැතිමතුන් වෙනුවෙන් පැවැත්වීම ඉතා අගය කළ යුතුය.මෙම දාන ශාලාව ද සමගියේ මධ්‍යස්ථානයකි. සිංහල, දෙමළ, මුස්ලිම් ආදී ලක්ෂ සංඛ්‍යාත බැතිමතුන් තම කුසගිනි නිවාගන්නා ආකාරය ඉතා ආදර්ශවත්ය.“දානං සග්ගස්ස සෝපානං” අදහස පරිදි දන්දීම දිව්‍ය ලෝකයේ ඉපදීමට ශක්තිමත් කටයුත්තක් බව බුදුරජාණන් වහන්සේ දේශනා කර ඇත.සෑම ධනපතියෙක් ම දානපතියෙක් විය යුතුය. එය බුදුදහම දත් පරිත්‍යාගශීලීන්ගේ පිළිවෙතයි.එදා අනේපිඬු සිටුතුමාගේ මග යන වික්‍රමරත්න සමූහ ආයතනයට සැමගේ ගෞරවය ද හිමිවිය යුතුය.මහානුභාව සම්පන්න කතරගම දෙවියන්ගේ ආශිර්වාදයට ද මෙම මහඟු පින්කම් කරන සැදැහැවතුන් ලක්වීම අනිවාර්යය සිද්ධියකි.මෙම මහඟු සත් කාර්යයයේ නිරත වන සියලු දෙනාට ලක්ෂ සංඛ්‍යාත බැතිමතුන්ගේ ආශිර්වාදය ලැබේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308191</link>
    <topic>කොළඹ මහ නගර සභාවේ ලිපි ගොනු 6000ක් බොරැල්ල කනත්තේ දීගිනි තබයි</topic>
    <author>නිරූෂි විමලවීර</author>
    <content>කොළඹ මහ නගර සභාවේ දූෂණ පිළිබඳ පසුගිය සෙනසුරාදා (17 වැනිදා) ‘දිනමිණ හෙළිදරව්වෙන් පසු වංචා හා දූෂණ පිළිබඳ අනාවරණය කෙරෙන ලිපි ගොනු හයදහසක් පමණ නගර සභාවේ ඉහළ තැනක ලිඛිත අනුමැතිය යටතේ බොරැල්ල කනත්තේ දී 17 වැනිදා රාත්‍රී ගිනි තබා විනාශ කර ඇති බව නාගරික මන්ත්‍රීවරු අනාවරණය කරති.ලිපිලේඛන ගිනි තැබීමේ සිද්ධිය සම්බන්ධයෙන් නගරාධිපති ඒ.ජේ.එම්. මුසම්මිල් මහතා කිසිවක් දැන නොසිටි බවද මේ සිද්ධිය සම්බන්ධ විධිමත් පුළුල් පරීක්ෂණයක් කරන ලෙස නගරාධිපතිවරයා අභ්‍යන්තර විගණක ප්‍රධානීයාට භාරදුන් බවද ආයතන සංග්‍රහයට අනුකූ®ලවත් ජාතික ලේඛනාගාර ආඥා පනතට අනුකූ®ලවත් එහි මූලික වාර්තාවක් අද (19) ලබාදෙන ලෙසට උපදෙස් දුන් බවද ඔවුහු කියති.ඊයේ (18) දා කොලඹ පුරපති ඒ.ජේ.එම්. මුසම්මිල් මහතාගේ නිල නිවසේදී නාගරික මන්ත්‍රීවරු වන එරික් චන්ද්‍රසේන, රෝයි බෝගහවත්ත, මහේන්ද්‍ර දර්ශන සිල්වා, එම්. මන්සිල් යන මහත්වරු ගිනි තබා අර්ධ විනාශ වූ ලිපි ගොනු පරීක්ෂණ සඳහා භාරදුන් අතර නගරාධිපතිවරයා විසින් විනාශ වූ ලිපි ගොනු අභ්‍යන්තර විගණක නිලධාරීන්ට පරීක්ෂණ සඳහා යොමු කරන ලදී.මෙම ලිපි ගොනු ඉහළ තැනක අනුමැතිය යටතේ බොරැල්ල කනත්තේ දී විනාශ කිරීම 1973 අංක 48 දරන ජාතික ලේඛනාගාර ආඥා පනත, ආයතන සංග්‍රහ හා සුසාන භූ®මි ආඥා පනත යන පනත් තුනට පටහැනි නීති විරෝධී අයුරින් සිදු කොට ඇතැයි මන්ත්‍රීවරු කියති. නගරාධිපතිවරයාට දැනුම් දීමෙන් පසු නාගරික ලේකම්වරියගේ අනුමැතියෙන් විනාශ කළ ලිපි ගොනු 126ක ලැයිස්තුවක් නගාධිපතිවරයාට ලබා දී ඇති බව කී මන්ත්‍රීවරු එහෙත් ඊයේ රාත්‍රියේ බොරැල්ල කනත්තේදී දැවී විනාශ වූ ලිපි ගොනු සංඛ්‍යාව හයදහස (6000) ඉක්මවන බව ඇසින් දුටුවෝ අවධාරණය කළෝය.එසේම එම ලේඛනයට අයත් නොවන ලිපි ලේඛන කිහිපයක් හමු වූ බවද එමඟින් ලේකම්ගේ වාර්තාව සාවද්‍ය බව තහවුරු වන බව කීහ. එසේම කේ.ඒ. 9959, ජී.ඩී. 2347 හා 253 – 7988 දරන නාගරික ලේකම් දෙපාර්තමේන්තුවේ වාහන තුනකින් ලිපි ගොනු බොරැල්ල කනත්තට රැගෙන ගොස් ඇති අතර හයදහසකට පමණ ලිපිගොනු තොගය ගිනි තබා විනාශ කර ඇති බවත් සවස 5.00 පමණ ජනතාව කනත්තට යන අවස්ථාවේ අහසට උසට ගිනි දැල් නගිමින් ලිපි ගොනු පිලිස්සී ගිය බවත්, වතුර ගසා ලිපි ගොනු 50 – 60 දැවී ගිය කොටස් බේරාගත් බවත්, ඔවුහු කියති.එම අවස්ථාවේ දුරකථනයෙන් නාගරික ප්‍රධාන වෛද්‍ය නිලධාරියාව අමතා ලිපි ගොනු ගැන විමසූ බවත්, අනතුරුව නියෝජ්‍ය වෛද්‍ය නිලධාරියාගෙන් විමසූ බවත් ඔහු කියා සිටියේ එවැනි කිසිදෙයක් තමන් නොදන්නා බව යැයි මන්ත්‍රීහු පවසති.නාගරික ලේකම්වරිය විසින් පෙරේදා සවස මෙම ගින්නත් සමඟ ආයතන ලොග් පොත සිය සන්තකයට ගැනීමට උත්සාහ දැරූ බවත්, එහෙත් එය ලබා ගෙන නගරාධිපතිවරයා හරහා අභ්‍යන්තර විගණකට භාරදුන් බවද කී ඔවුහු නාගරික ලේකම් කාර්යාල යතුරක් අස්ථාන ගත වී ඇති බවට ඊයේ පැමිණිල්ලක් කිරීමට නාගරික ලේකම්වරිය හා පරිපාලන නිලධාරියා උත්සාහ දරමින් සිටින බවද කීහ.ලිපිගොනු සියල්ල 2010, 2011 හා 2012 වසරවලට අයත් සේවක සේවිකාවන් හයදහසකට අයත් ලිපි ගොනු බව කී ඔවුහු ඒවා සිද්ධියට සම්බන්ධ අයගේ පුද්ගලික ලිපි ගොනු නොවන බව පැවසූහ.විනාශ වූ ලිපි ගොනු අතර නගරාධිපති කාර්යාල නාගරික ලේකම් දෙපාර්තමේන්තුව හා නාගරික කොමසාරිස් කාර්යාලවල ස්ථාවර වත්කම් 2012 ලිපි ගොනුව පිලිස්සී ගොස් ඇති බවත්, ප්‍රධාන ආර්ථික නිලධාරීන් බඳවා ගැනීමට අදාළ ලිපිගොනු, බස්නාහිර පළාත් සභාවේ දැනට විභාග කෙරෙන ගිනි නිවීමේ දෙපාර්තමේන්තු ගිනි භටයන් බඳවා ගැනීමේ ලිපි ලේඛන ද තිබෙන බව ඔවුහු කියති.සුසාන භූමි ආඥාපතට අනුකූලව කනත්තකට ඇතුළත් විය හැකි වන්නේ සුසාන භූමි අවමංගල රථයකට පමණක් බව කී ඔවුහු එම පනතද මොවුන් කඩකර ඇති බව කීහ.නගර සභාවේ ප්‍රධාන තනතුරු 7ක් සඳහා පත් කොට ඇත්තේ නගර සභාවේ ඉහළ තැනකට හිතැති සුදුසුකම් නොලත් දෙවන හා තෙවන ශ්‍රේණියේ සේවකයන් බව ඔවුහු වැඩිදුරටත් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308192</link>
    <topic>ලිපි ලේඛන ඉවත් කිරීම ගැනවිගණක අංශ දැනුවත් කර නෑ</topic>
    <author>නිරූෂි විමලවීර</author>
    <content>කොළඹ මහ නගර සභාවේ නාගරික ලේකම් දෙපාර්තමේන්තුවට අයත් ලිපි ලේඛන ඉවත් කිරීම පිළිබඳ විගණක අංශ දැනුවත් කොට තිබුණේ නැතැයි, අභ්‍යන්තර විගණක ප්‍රධානී එල්. යූ. හෙට්ටිආරච්චි මහතා ප්‍රකාශ කෙළේ ය.ලිපි ලේඛන ඉවත් කිරීම ආයතන සංග්‍රහය හා ජාතික ලේ්ඛනාගාර ආඥා පනතට අනුකූල විය යුතුª බවද, ස්වාධීන පරීක්‍ෂණයක් කිරීමට ඇති හෙයින් ඒ පිළිබඳ වැඩි විස්තර කළ නොහැකි බවද ඒ මහතා කීය.ලිපි ලේඛන පිළිස්සීම පිළිබඳ පුළුල් පරීක්‍ෂණයක් කරන ලෙසට නගරාධිපතිවරයා ඊයේ (18) දා නියෝග කළ බව, විගණක අංශ ප්‍රධානී ඩී. බී. එස්. සිරිනාල් මහතා සඳහන් කෙළේ ය.ඒ පිළිබඳ විනිවිද පෙනෙන පුළුල් පරීක්‍ෂණ කරන බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308193</link>
    <topic>ලිපි ගොනු ඉවත් කළේමගේ අනුමැතිය යටතේ</topic>
    <author>නිරුෂි විමලවීර</author>
    <content>කොළඹ මහ නගර සභාවේ නාගරික ලේකම් දෙපාර්තමේන්තුවේ ලිපි ගොනු ඉවත් කළේ මාණ්ඩලික නිලධාරි හය දෙනකුගේ පූර්ණ අධීක්‍ෂණය යටතේ තම අනුමැතිය යටතේ බව නාගරික කොමසාරිස් භද්‍රානි ජයවර්ධන මහත්මිය සඳහන් කළාය.එස්. පහ ක්‍රමයට අනුකූලව ඵලදායිතාව නංවාලීම සඳහා නගර සභාවේ පැරණි ලිපි ගොනු ඉවත් කිරීමේ වැඩපිළිවෙළක් ආරම්භ කළ බවත්, ඒ යටතේ, නාගරික භාණ්ඩාගාර දෙපාර්තමේන්තුවේ, තක්සේරු දෙපාර්තමේන්තුවේ හා පුස්තකාලයේ පැරණි ලිපි ගොනු ඉවත් කළ බවත්, කොමසාරිස්වරිය කීවාය.සහකාර ලේකම්වරියක් හා පරිපාලන නිලධාරීන් 6 දෙනෙක් අධීක්‍ෂණය යටතේ සියලුම ලිපිකරුවන් සම්බන්ධ කොට ශ්‍රමදාන මගින් ලිපි ලේඛන ඉවත් කිරීමේ වැඩපිළිවෙළට විරෝධතාවක් පැමිණි ප්‍රථම අවස්ථාව මෙය බවද එහෙයින් තමා ඒ පිළිබඳ විමතියට පත් වන බවද ඇය අවධාරණය කළාය.ලිපි ගොනු පුළුස්සා දැමීම පිළිබඳ මන්ත්‍රීවරු නඟන චෝදනා සම්බන්ධයෙන් ඉතා නිවැරදි හා අපක්‍ෂපාතී විගණක පරීක්‍ෂණයක් සිදු කරන ලෙස අභ්‍යන්තර විගණක හෙට්ටිආරච්චි මහතාට පැවරූ බවද ඒ මහත්මිය අවධාරණය කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308194</link>
    <topic>විදේශ ඇමැති ඉන්දියාවේ දෙදින නිල සංචාරයක</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා විදේශ කටයුතු ඇමැති මහාචාර්ය ජී.එල්. පීරිස් ඉන්දියාව බලා පිටත්ව යයි.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුවට සහභාගී වන ලෙස ඉන්දියාවට නිල වශයෙන් ආරාධනා කිරීමේ අරමුණින් විිදේශ ඇමැතිවරයා ඊයේ (18) ඉන්දියාව බලා පිටත්ව ගිය බව විදේශ කටයුතු අමාත්‍යාංශය පවසයි.මේ සංචාරයේදී ඉන්දු - ශ්‍රී ලංකා රාජ්‍යතාන්ත්‍රික තොරතුරු සම්බන්ධයෙන් සාකච්ඡා කිරීමට නියමිත අතර ඊට අමතරව ඉන්දීය අගමැති ආචාර්ය මන් මෝහන් සිං සහ විදේශ කටයුතු ඇමැති සල්මන් කුර්ෂිඩ් මහත්වරු හමුවී සාකච්ඡා කිරීමටද නියමිත බව එම අමාත්‍යංශය කියයි. මේ අතර ඉන්දු - ශ්‍රී ලංකා ධීවර ගැටළුව සහ උතුරු පළාත් සභා මැතිවරණය සම්බන්ධයෙන්ද මෙහිදී සාකච්ඡා කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308195</link>
    <topic>ළදරු කිරිපිටි වෙළෙඳපොලේ හිඟයක් නැතිව තබා ගැනීමට දෛනික වාර්තා සමාලෝචනයක</topic>
    <author>සන්ධ්‍යා කරුණාරත්න</author>
    <content>ළදරු කිරිපිටි හිඟයකින් තොරව පවත්වාගෙන යාම සඳහා දෛනිකව වෙළඳපොළ වාර්තා සමාලෝචනයකට ලක් කිරීමට ආහාර උපදේශක කමිටුව තීරණය කරයි.මේ සම්බන්ධයෙන් තීරණයක් ගැනීමට ආහාර උපදේශක කමිටුව හදිසියේ අද (19) රැස්වීමට තීරණය කර ඇත.ළදරු කිරිපිටි බහුතරයක් මේ වන විට වෙළඳපොළෙන් ඉවත් කර ඇති නිසා හිඟයක් ඇති නොවන ආකාරයෙන් පවත්වාගෙන යාමට අවශ්‍ය පියවර සෞඛ්‍ය අමාත්‍යාංශය ගෙන තිබේ.වේ ප්‍රෝ‍ටීන් අඩංගු කිරිපිටි හා වෙනත් අමතර පෝෂණීය ආහාර ද්‍රව්‍ය වෙළඳපොළේ අලෙවිය තාවකාලිකව අත්හිටුවීමට පසුගිය සතියේ ආහාර උපදේශක කමිටුව තීරණය කෙරිණි. වේ ප්‍රෝටීන් අඩංගු කිරිපිටිවල ක්ලොස්ට්‍රිඩියම් බොට්යුලිනම් නමැති බැක්ටීරියාව පවතින්නේ දැයි සොයා බැලීමට වෛද්‍ය පර්යේෂණායතනය තුළ පරීක්ෂණ සිදුකෙරේ.වේ ප්‍රෝටීන් සම්බන්ධයෙන් සිදු කළ රසායනාගාර පර්යේෂණ වාර්තා දෙකක් මේ වන විට සෞඛ්‍ය අමාත්‍යාංශයට ලැබී ඇති අතර තවත් වාර්තා කිහිපයක් ලැබීමට නියමිත බව සෞඛ්‍ය අමාත්‍යාංශය පවසයි. ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308196</link>
    <topic>‘ගෝඨාභයගේ යුද්ධය’ අද එළි දකී</topic>
    <author>මහින්ද අලුත්ගෙදර</author>
    <content>ලොවම මවිතයට පත් කරමින් සතුරු බල බිඳ මාතෘ භූමියට විජයග්‍රහණය ගෙන ආ මානුෂීය සංග්‍රාමයේ වික්‍රමාන්විත සළකුණු සනිටුහන් කරමින් සම්පාදනය කළ "ගෝඨාභයගේ යුද්ධය" කෘතිය අද (19) එළිදැක්වෙයි.එම කෘතිය එළිදැක්වීම කතානායක චමල් රාජපක්ෂ මහතාගේ ප්‍රධානත්වයෙන් බත්තරමුල්ල වෝටර්ස් එජ් හෝටලයේ දී පැවැත්වීමට කටයුතු සංවිධානය කර තිබේ.සී.ඒ චන්ද්‍රප්‍රේම මහතා විසින් මේ කෘතිය සම්පාදනය කර තිබෙන අතර එය එළිදැක්වීමේ අවස්ථාවට රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා ඇතුළු මැති ඇමැතිවරු, පාර්ලිමේන්තු මන්ත්‍රීවරුන්, අමාත්‍යාංශ ලේකම්වරුන් සහ විදෙස් රාජ්‍යතාන්ත්‍රිකයන් ඇතුළු විශාල පිරිසක් සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308197</link>
    <topic>‘අපි වෙනුවෙන් අපි’ නිවාස වැඩපිළිවෙළින්රණවිරුවන් 102කට ජනපති අතින් නිවාස</topic>
    <author>ධනුෂ්ක ගොඩකුඹුර රිකිල්ලගස්කඩ සිට.</author>
    <content>මාතෘභූමියේ නිදහස වෙනුවෙන් දිවි නොතකා සටන් වැදුණු අභීත රණවිරුවන් වෙනුවෙන් නිවාස තනා දීමේ අපි වෙනුවෙන් අපි නිවාස වැඩපිළිවෙළ 13 වැනි අදියර යටතේ නුවරඑළිය දිස්ත්‍රික්කයේ රණවිරුවන් වෙත ජනාධිපති මහින්ද රාජපක්ෂ මහතාගේ අතින් නිවාසවල යතුරු පිරිනැමේ.ජනාධිපතිතුමාගේ මඟපෙන්වීම යටතේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේසංකල්පයක් මත ක්‍රියාත්මක අපි වෙනුවෙන් අපි නිවාස වැඩපිළිවෙළ යටතේ නුවරඑළිය දිස්ත්‍රික්කයේ රණවිරුවන් 102කට නිවාස පිරිනැමුණේ රිකිල්ලගස්කඩ, පොරමඬුල්ල මධ්‍ය මහා විද්‍යාලයේදී ඊයේ (18) පැවැති උත්සවයකදීය.මහනුවර, කුරුණෑගල, මාතර, හම්බන්තොට, බදුල්ල, ගාල්ල, මොනරාගල, අම්පාර, මඩකපුව, ත්‍රිකුණාමලය, කලුතර, කෑගල්ල, පොළොන්නරුව, ගම්පහ, රත්නපුර, මාතලේ දිස්ත්‍රික්කවල මේ වන විටත් මෙම වැඩපිළිවෙළ ක්‍රියාත්මක කර ඇති අතර ආරක්ෂක අමාත්‍යාංශයේ සේවා වනිතා ඒකකයේ සභාපතිනී අයෝමා රාජපක්ෂ මහත්මියගේ අධීක්ෂණය යටතේ ත්‍රිවිධ හමුදා රණවිරුවන් අතින් නිවාස ඉදි කෙරේ.මෙවර නුවරඑළිය දිස්ත්‍රික්කයේ යුද හමුදා රණවිරුවන් 57ක්, නාවික හමුදා රණවිරුවන් 27ක් සහ ගුවන් හමුදා රණවිරුවන් 18 දෙනෙක් ජනාධිපතිවරයාගේ අතින් නිවාසවල යතුරු ලබා ගත් අතර ඒ සමඟ නිවාසවලට අවශ්‍ය උපකරණ, පාසල් දරුවන්ට පාසල් උපකරණද පිරිනැමිණ.යුදහමුදාවේ සැරයන් එච්. එම්. යූ. කේ හේරත්, ගුවන් හමුදාවේ නායක ගුවන් භට බී. ඩබ්ලිව්. එස්. බණ්ඩාර, නාවික හමුදාවේ නාවික සෙබළ ඩබ්ලිව්. එම්. එස්. වීරකෝන්ගේ නිවාස ජනාධිපතිවරයාගේ අතින් විවෘත කෙරිණ.නිවාස විවෘත කිරීම සනිටුහන් කරමින් සමරු ඵලකය විවෘත කළ ජනාධිපතිතුමා පොල්තෙල් පහන් දල්වා ගෙට ගෙවැදීම සංකේතවත් කළේය. නිවසට අවශ්‍ය උපකරණ සහ පාසල් උපකරණ ජනාධිපතිතුමාගේ අතින් පිරිනැමිණ.පොරමඩුල්ල මධ්‍ය මහා විද්‍යලයේදී උත්සව සභාව පැවැත්වුණේ ඉන් අනතුරුවය. රහතුන්තොට විද්‍යාලයේ දරු දැරියන්ට පාසල් උපකරණ පිරිනැමීමට ද ජනාධිපතිතුමා එක් විය. ජනාධිපති ලේකම් ලලිත් වීරතුංග මහතා උළෙලේ ප්‍රධාන දේශනය පැවැත්වීය. මධ්‍යම පළාත් ආණ්ඩුකාර ටිකිරි කොබ්බෑකඩුව, පුද්ගලික ප්‍රවාහන ඇමැති සී. බී. රත්නායක මහත්වරු ද මෙහිදී අදහස් දැක් වූහ.ඇමැතිවරුන් වන නිමල් සිරිපාල ද සිල්වා, නවීන් දිසානායක, මධ්‍යම පලාත් හිටපු මහ ඇමැති සරත් ඒකනායක, ආරක්ෂක ලේකම් ගෝඨාභය රාජපක්ෂ මහත්වරු සහ ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මිය සහ ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරු ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308198</link>
    <topic>ත්‍රි’මලේ චීන වරායේ නිවාඩු නිකේතනයේ වෙඩි තැබීමකින් ගුවන් සෙබළෙක්-සෙබළියක් මරුට</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>ත්‍රිකුණාමලය, චීන වරායේ පිහිටි “මාබල් බීච්” නිවාඩු නිකේතනයේ දී ඊයේ (18) දහවල් සිදුවූ වෙඩි තැබීමකින් ගුවන් භටයෙක් හා ගුවන් භට කාන්තාවක් මිය ගොස් ගුවන් හමුදා කෝප්‍රල්වරයෙකු තුවාල ලබා ඇතැයි චීන වරාය පොලිසිය කියයි.මෙම නිවාඩු නිකේතනය ගුවන් හමුදාව මගින් පවත්වා ගෙන යනු ලබන අතර පිළිගැනීමේ කවුන්ටරය අසලදී මේ වෙඩි තැබීම සිදු වී තිබේ. වෙඩි වැදී තුවාල ලබා සිටින කෝප්‍රල්වරයා මිය ගිය දෙදෙනාට වෙඩි තබා ඔහුද වෙඩි තබා ගෙන ඇති බවට මූලික පරීක්‍ෂණවලින් අනාවරණය වන්නේ යැයි ද වෙඩි තැබූ ගිනි අවිය කෝප්‍රල්වරයාට අයත් එකක් නොවන බවට පොලිසිය අනාවරණය කර ගෙන තිබේ.මෙසේ මියගොස් ඇත්තේ ගෙලිඔය පදිංචි නායක ගුවන් භට පි‍්‍රයදර්ශනි හා නාවලපිටියේ පදිංචි නායක ගුවන් භට බණ්ඩාර යන අයයි. තුවාල ලැබූ කෝප්‍රල් පි‍්‍රයදර්ශන කින්නියා රෝහලට ඇතුළත් කිරීමෙන් පසු ත්‍රිකුණාමලය මහ රෝහලට රැගෙන විත් තිබේ. ඔහුගේ හිසට වෙඩි වැදී තිබේ. සිද්ධිය සම්බන්ධයෙන් මහේස්ත්‍රාත් පරීක්‍ෂණය පැවැත්වීමට ත්‍රිකුණාමලය අතිරේක මහේස්ත්‍රාත් එස්. සතීෂ්දරන් මහතාට දැනුම් දී තිබේ.මියගිය දෙදෙනා වෙඩි වැදුණු ස්්ථානයේ දීම මිය ගොස් ඇති අතර ඔවුන් දෙදෙනා එම ස්්ථානයේ රාජකාරි කටයුතුවල නියැළී සිටියදී මෙම සිද්ධියට මුහුණ පා ඇතැයි ගුවන් හමුදාව කියයි. මෙම වෙඩි තැබීම ප්‍රේම සම්බන්ධතාවයක් මත සිදුවී ඇති බවට චීන වරාය පොලිසිය සැක කරයි. සිද්ධිය සම්බන්ධයෙන් චීන වරාය පොලිසිය වැඩිදුර පරීක්‍ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n1308199</link>
    <topic>තායි-ජපාන රජ කුමරියෝඅද ශ්‍රී ලංකාවට එති</topic>
    <author>මහින්ද අලුත්ගෙදර</author>
    <content>තායිලන්තයේ සහ ජපානයේ රජ කුමාරිකාවන් දෙදෙනා සිවුදින නිල සංචාරයක් සඳහා අද (19) ශ්‍රී ලංකාවට පැමිණෙති.ජනාධිපති මහින්ද රාජපක්ෂ මහතාගේ සහ ජනාධිපති ආර්යා ශිරන්ති රාජපක්ෂ මහත්මියගේ ආරාධනයකට අනුව ශ්‍රී ලංකාවේ සංචාරයක යෙදෙන ජපානයේ ෂුගුකෝ රජ කුමරිය මහනුවර පිහිටි ජනාධිපති මන්දිරයේදී ජනාධීපති මහින්ද රාජපක්ෂ මහතා හමුවී සාකච්ඡා කිරීමට නියමිත බව ශ්‍රී ලංකාවේ ජපාන තානාපති කාර්යාලය පවසයි.දළඳා පෙ‍රහර නරඹන රජ කුමරිය දළඳා වහන්සේ සහ අනුරාධපුර ජය ශ්‍රී මහා බෝධිය වැඳපුදා ගැනීමට නියමිත බවද එම තානාපති කාර්යාලය කියයි. ඊට අමතරව මෙරට පිහිටි ලෝක උරුම ස්ථාන දැක ගැනීමට ද නියමිතයි.ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රජපක්ෂ මහත්මිය පසුගිය මාර්තු මාසයේ දී ජපානයේ කළ සංචාරය අතරතුර දී මේ රජකුමරිය හමුවූ බවද ශ්‍රී ලංකාවේ ජපාන තානාපති කාර්යාලය සදහන් කරයි. මේ මස 23 දා ජපාන රජකුමරිය ශ්‍රී ලංකාවෙන් පිටත්ව යයි.මේ අතර ශ්‍රී ලංකාවට පැමිණෙන තායිලන්තයේ මහා චක්රි සිරින්ධෝන් කුමරිය මහනුවර ශ්‍රී දළඳා මාළිඟාව, කොටහේන දීපදුත්තාරාම විහාරස්ථානය වැඳපුදා ගැනීමට නියමිත අතර අස්ගිරි හා මල්වතු මහනාහිමිවරුන් බැහැ දැකීමටද නියමිතව තිබේ.එයින් අනතුරුව මහනුවර ජනාධිපති මන්දිරයේදි ජනාධිපති මහින්ද රාජපක්ෂ මහතා හමුවන අතර එදින රාත්‍රී භෝජන සංග්‍රහයකට සහභාගි වෙයි.මේ අතර මහනුවර ඇසල මහා පෙරහැර නරඹන තායිලන්ත කුමරිය පේරාදෙනිය උද්භිද උද්‍යානය නැරඹීමටද බලාපොරොත්තු වෙයි.නුවරඑළියේ චාරිකාවක යෙදෙන තායිලන්ත කුමරිය අනතුරුව ලබන 22 දා සිය ශ්‍රි ලංකා චාරිකාව නිමාකර පිටත් යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081910</link>
    <topic>පොදු රද මඩුලු සමුළුවෙන්රටට දිගුකාලීන වාසි රැසක්</topic>
    <author>උපාලි කරුණාරත්න</author>
    <content>පොදු රාජ්‍ය මණ්ඩලීය සමුළුව මෙරට පැවැත්වීම තුළින් රටට දීර්ඝ කාලිනව වාසි රැසක් අත්වන බව මහනුවර මූලික අධ්‍යයන ආයතනයේ අධ්‍යක්ෂ මහාචාර්ය සී.බී. දිසානායක මහතා පැවසීය.මේ තුළින් රටවල් සමග විද්‍යාත්මක,ආර්ථික,සංස්කෘතික සම්බන්ධතා ඇති කර ගැනීමට,තිබෙන සම්බන්ධතා තව දුරටත් ශක්තිමත් කර ගැනීමට හැකි වන බව ද කී මහාචාර්යවරයා සමුළුව රට තුළ සංවිධානය කිරීම විශාල ජය්‍රහණයක් බව ද කීය. මෙම කාලයේ අප රටට එරෙහිව විවිධ අසත්‍ය ප්‍රචාර ලෝකය පුරා පැතිරෙමින් තිබෙනවා.ඒවාට නිසි පිළිතුරු මෙම සමුළුව තුළින් ලබා දෙන්න පුළුවන්. සමුළුව මහජන ප්‍රදර්ශනයක් නොවේ. එහෙත් මෙමගින් රටට හිතකර බොහෝ දේ සහ හිතකර තත්ත්වයන් ඇති කර ගැනීමට හැකි යයි ද මහාචාර්යවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081911</link>
    <topic>එජාප මන්ත්‍රී හර්ෂහිමිනමකගේ කරට අතදාගෙන සිටීම භික්ෂූන්ට කළ අපහාසයක්</topic>
    <author>අසේල කුරුළුවංශ</author>
    <content>එක්සත් ජාතික පක්ෂ පාර්ලිමේන්තු මන්ත්‍රීවරයකු භික්ෂූන් වහන්සේ නමකගේ කරට අත දාගෙන සිටීම මහා සංඝරත්නයට කළ අපහාසයක් බව ජනහිත පෙරමුණේ පක්ෂ නායක බත්තරමුල්ලේ සීලරතන හිමියෝ පැවසූහ.යටිනුවර පරනාගල විහාරස්ථානයේදී ඊයේ (18) පැවති රැස්වීමකදී උන්වහන්සේ මේ බව කීහ.මේ සිද්ධියට සම්බන්ධ භික්ෂූන්වහන්සේ සැබෑ භික්ෂුවක් ද නොඑසේනම් සිවුරුලාගත් වෙනත් අයකු ද යන්න සැක සහිත බවද සීලරතන හිමියෝ ප්‍රකාශ කළහ.බෞද්ධ භික්ෂූන් වහන්සේටත් චීවරයටත් මෙරට ජන සමාජය තුළ ඇත්තේ ඉමහත් ගෞරව පූර්වක භක්තියක් බවත් මෙම මහජන නියෝජිතයා එය තුට්ටුවකට මායිම් නොකිරීම කනගාටුවට කරුණක් බවත් උන්වහන්සේ කීහ.බුදු දහමට අපහාස කිරීම සඳහා මෙය සැලසුම් සහගතව සිදුකළ ක්‍රියාවක්ද යන්න සැක සහිත බවත් බුද්ධ ශාසන අමාත්‍යාංශය මේ පිළිබඳව පරීක්ෂණයක් සිදුකළ යුතු බවත් සීලරතන හිමියෝ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081912</link>
    <topic>කැබ් රිය පාරෙන් ඉවතට පැන කුඹුක් ගසක හැපී කතුන් 3ක් ජීවිතක්ෂයට</topic>
    <author>අනුරාධපුර මධ්‍යම විශේෂ</author>
    <content>හොරණ සිට අනුරාධපුර දක්වා ගමන් කරමින් තිබූ කැබ් රථයක් තඹුත්තේගම පොලිස් වසමේ දී මාර්ගයෙන් ඉවතට පැන කොහොඹ ගසක හැපී සිදුවූ රිය අනතුරකින් කැබ් රථයේ ගමන් ගත් කාන්තාවන් තිදෙනකු ජීවිතක්‍ෂයට පත් වී තවත් නමදෙනකු බරපතළ තුවාල ලබා ඇත.අනතුර සිදුවූ ස්්ථානයේ දීම කාන්තාවන් දෙදෙනකු ජීවිතක්‍ෂයට පත් වී ඇති අතර තවත් කාන්තාවක් ප්‍රතිකාර සඳහා රෝහල් ගත කිරීමෙන් අනතුරුව 17 වනදා සවස අනුරාධපුර ශික්‍ෂණ රෝහලේ දී මියගොස් ඇත.නතුරට ලක් වූ කැබ් රථයේ පිරිස හොරණ බණ්ඩාරගම සිට අනුරාධපුර රුවන්වැලිසෑයේ 17 වනදා උදෑසන පැවැත්වුණු පූජාවක් සඳහා පැමිණ ඇත. කාන්තාවන් රැගත් කැබ් රථය එදින අලුයම 01.30 ට පමණ බණ්ඩාරගම ප්‍රදේශයෙන් අනුරාධපුරය සඳහා පැමිණීමට පිටත්ව ඇති බවද පොලිසිය පවසයි. කැබ් රථය අනුරාධපුර ඇල්ල කුරුණෑෑගල ප්‍රධාන මාර්ගයේ තඹුත්තේගම ඉකිරිවැව 56 වන කිලෝමීටර කණුව අසලදී මාර්ගයෙන් ඉවතට පැන කොහොඹ ගසක හැපී අනතුර සිදුවී ඇති අතර උදෑසන 07.15 ට පමණ මේ අනතුර සිදුවී ඇත. අනතුර සිදුවන අවස්්ථාවේ කැබ් රථයේ පිටුපස කාන්තාවන් 9 දෙනකු ගමන් කර ඇත. පැමිණි සියලුදෙනාම හොරණ බණ්ඩාරගම සමරනායකපුර ප්‍රදේශයේ පදිංචි පිරිසකි.අනතුරින් කැබ් රථයේ ඉදිරිපස ගමන් ගත් කාන්තාවන් දෙදෙනකු බරපතළ තුවාල ලබා අනතුර සිදුවූ ස්ථානයේ දීම මියගොස් ඇති අතර, ප්‍රදේශවාසීන් එක්ව බරපතළ තුවාල ලබා සිටි සෙසු පිරිස වහාම තඹුත්තේගම රජයේ රෝහලට රැගෙන ගොස් ඇත. අනතුරින් බරපතළ තත්ත්වයේ සිටි තුවාලකරුවන් 6 දෙනකු අනුරාධපුර ශික්‍ෂණ රෝහලට ප්‍රතිකාර සඳහා ගිලන්රථයක් මගින් රැගෙන විත් ඇති අතර ප්‍රතිකාර ලබමින් සිටි එක් කාන්තාවක් එහිදී මියගොස් ඇත.අනතුරට ලක් වූ තවත් පස් දෙනකු අනුරාධපුර ශික්‍ෂණ රෝහලේ ප්‍රතිකාර ලබන අතර, ඔවුන්ගෙන් එක් කාන්තාවකගේ තත්ත්වය ඉතා බරපතළ බව රෝහල් ආරංචි මාර්ග සඳහන් කරයි. පරීක්‍ෂණ සිදුකරන තඹුත්තේගම මූලස්ථාන පොලිසියේ රථවාහන අංශය පවසන්නේ රියදුරාට නින්දයාම හේතුවෙන් රථයේ වේගය පාලනය කර ගැනීමට නොහැකිව රථය මාර්ගයෙන් ඉවතට පැන මේ අනතුර සිදුවන්නට ඇති බවයි.අනතුරින් ජීවිතක්‍ෂයට පත්ව ඇත්තේ අංක 24 සමරනායකපුර බණ්ඩාරගම පදිංචිව සිටි අබේගොඩ ලියනගේ සුනේත්‍රා මල්ලිකා (55), 402/2 සමරනායකපුර බණ්ඩාරගම පදිංචිව සිටි කේ. ගීතා වයලට් (59) හා සමරනායකපුර බණ්ඩාරගම පදිංචිව සිටි ඔලුහේවගේ විමලාවතී (63)) යන තිදෙනායි.අනතුරට ලක් වූ කැබ් රථයේ රියදුරා ද බරපතළ තුවාල ලබා ඇති අතර කැබ් රථයට ද බරපතළ හානි සිදුව ඇත.අනතුර සම්බන්ධයෙන් තඹුත්තේගම මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක උපුල් සෙනවිරත්න මහතාගේ උපදෙස් මත රථවාහන අංශය වැඩිදුර පරීක්‍ෂණ සිදු කරයි.වැඩිවිස්තර 8 පිටුවේ....</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081913</link>
    <topic>මහනුවර රෝහලේ ගැටලුවටනි. සුව ඇමැති ආවත් විසැඳුමක් නෑ</topic>
    <author>අසේල කුරුළුවංශ</author>
    <content>මහනුවර මහ රෝහලේ ප්‍රධාන ශල්‍යාගාරයේ හෙද කාර්ය මණ්ඩලය ශල්‍යකර්ම සඳහා දායකත්වය ලබාදීම වර්ජනය කිරීමේ සිද්ධිය සම්බන්ධව සෞඛ්‍ය නියෝජ්‍ය ඇමති ලලිත් දිසානායක මහතා පෙරේදා (18) මහනුවර රෝහලට පැමිණ විසඳුම් ලබාදීමට ගත් උත්සාහය අසාර්ථක වී ඇත.නියෝජ්‍ය ඇමැතිවරයා ප්‍රමුඛ සෞඛ්‍ය අමාත්‍යාංශ බලධාරීන් කළ යෝජනාවන්ට හෙද සංගම් එකඟතාව පල නොකිරීම නිසා මෙම තත්ත්වය මතුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081914</link>
    <topic>තායිලන්ත රජකුමරිය අදකොළඹ කටුගෙය නරඹයි</topic>
    <author>මානෙල් පුෂ්ප කුමාරි</author>
    <content>සිවුදින නිල සංචාරයක් සඳහා මෙරටට පැමිණ සිටින තායිලන්තයේ මහා චක්රි සිරිදෝන් රජ කුමරිය ‍අද (19) දින පෙරවරුවේ කොළඹ කෞතුකාගාරය නැරඹීමට නියමිතයි. මේ අවස්ථාවට ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා සහභාගි වනු ඇත.ඉන් අනතුරුව ‍‍ඓතිහාසික ස්ථානයන් වන පොළොන්නරුව, අනුරාධපුරය , සීගිරිය නැරඹීමටත් කටයුතු යොදා තිබේ .මහනුවර ජනාධිපති මන්දිරයේදී මහින්ද රාජපක්ෂ ජනාධිපතිතුමා බැහැදැකීමට පැමිණි ඇය මෙරට රාජ්‍ය චාරිකාවේදී කොළඹ කෞතුකාගාරය නැරඹීම විශේෂ අවස්ථාවක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081915</link>
    <topic>පොදුරාජ්‍ය මණ්ඩල සමුළුව ශ්‍රී ලංකාවේ පැවැත්වීමරට සාර්ථකත්වයට පත්වීමේ ප්‍රථිඵලයක්</topic>
    <author/>
    <content>මේ වසරේ නොවැම්බර් මාසයේදී, පොදුරාජ්‍ය මණ්ඩලයීය රාජ්‍ය නායක රැස්වීම මෙහි පැවැත්වීමට හැකිවීම ශ්‍රී ලංකාව සාර්ථකත්වය අත්කර ගැනිමේ ප්‍රථිඵලයක් වශයෙන් සැලකිය හැකි බවත්, ජනාධිපති මහින්ද රාජපක්‍ෂ මහතා වසර දෙකක් සඳහා පොදුරාජ්‍ය මණ්ඩලයීය නායකත්වය භාරගැනීම රජයේ විදේශ ප්‍රතිපත්තිය සම්බන්ධයෙන් ලබාගන්නා ජයග්‍රහණයක් බවත් විදේශ කටයුතු ඇමැති මහාචාර්ය ජී. එල්. පීරිස් මහතා මාතලේ, ලග්ගලදී ප්‍රකාශ කළේය.ඇමැති පීරිස් මහතා එම අදහස් පළකළේ රාජ්‍ය පරිපාලන නියෝජ්‍ය ඇමැති පාර්ලිමේන්තු මන්ත්‍රී ලක්‍ෂ්මන් වසන්ත පෙරේරා මහතා සංවිධානය කළ ලග්ගල එ.ජ.නි.ස බල මණ්ඩල රැස්වීම අමතමිනි. සභානායක නිමල් සිරිපාල ද සිල්වා මහතාගේ ප්‍රධානත්වයෙන් මේ රැස්වීම පැවැත්විණි.රටවල් 54කින් සමන්විත වන පොදුරාජ්‍ය මණ්ඩලයේ නායකත්වය ලබාගැනීමේදී රටට අත්කරගත හැකි ප්‍රතිලාභ සම්භාරය පිළිබඳව කරුණු පැහැදිලි කළ පීරිස් මහතා ශශ්‍රී ලංකාවේ ප්‍රතිරූපය හා තත්ත්වය වැඩිදියුණු කිරීමෙහිලා ජාත්‍යන්තර කටයුතුවලදී වැඩි බලපෑමක් එල්ල කිරීම සඳහා මෙම සමුළුව මහත් සේ උපකාරී වන බවද පැවසීය. රට අස්ථාවර තත්ත්වයකට පත්කිරීම සඳහා දැඩි උනන්දුවක් දක්වන ඇතැම් පාර්ශවයන් දුෂ්ඨ චේතනාවෙන් සිදුකරන ප්‍රචාරක කටයුතු මර්ධනය කිරීම සඳහා සහ ශශ්‍රී ලංකාව අත්කරගනු ලැබ ඇති ජයග්‍රහණ පිළිබඳව සහ රට, අභියෝග හමුවේ පොරබදමින් සිටින ආකාරය පිළිබඳව වඩාත් නිවැරදි අවබෝධයක් පොදුරාජ්‍ය මණ්ඩලීය නායකයනට ලබාදීම සඳහා රජය සූදානමින් පසුවන බවද ඇමැතිවරයා පැවසීය.මේ තත්ත්වය පහසුවෙන් හෝ අහම්බෙන් ඉටුකර ගත්තක් නොවන බව අවධාරණය කළ පීරිස් මහතා, නිවැරදි නායකත්වය, මහන්සි වී කටයුතු කිරීම, ප්‍රමුඛතාවලට ඉහළ සැලකිල්ලක් ලබාදීම සහ අපගේ අත්‍යවශ්‍ය අවශ්‍යතාවලට අනුකූලවන ක්‍රියා පිළිවෙතක් පවත්වාගෙන යාමේ ඍජු ප්‍රතිඵලයක් වශයෙන් මේ වාසිදායක තත්ත්වය උදාකරගැනීමට හැකිවූ බවද පැවසීය.අපි‍්‍රකා හා ලතින් අමෙරිකා කලාප සමඟ දේශපාලන හා ආර්ථික සහයෝගිතාව පිළිබඳව කාලෝචිතව අවධානය යොමු කිරීම අපගේ විදේශ සබඳතාවන්හි ප්‍රතිව්‍යූහගත නව ප්‍රතිපත්තියේ මූලික අංගයක් වී ඇති බවත් අප රටට එමඟින් වාසි රැසක් අත්වී ඇති බවත් පීරිස් මහතා පැවැසීය. එසේම කෙටි කාලසීමාවක් තුළ විදේශීය සම්භාවනීය පුද්ගලයින් විශාල සංඛ්‍යාවක් අප රටට පැමිණීම මෙරට ඉතිහාසයේ කිසි කලක සිදු නොවූ සිදුවීමක් බවද හෙතෙම පැවසීය.ඉතා ප්‍රබල ගැටීම් හා ලොව සතර වටින් පැමිණෙන විරෝධතාවලට එරෙහිව අත්කරගනු ලැබූ මෙම ජයග්‍රහණ හේතුවෙන් ශශ්‍රී ලංකාව ලෝකයේ කැපී පෙනෙන රටක් බවට පත්වී ඇති අතර මේ තත්ත්වය දෙස ජනතාවගේ කෝණයෙන් බලනා කල්හි අභිමානවත් හා තෘප්තිමත් හැඟීමක් සිත් තුළ ජනිත කරවන බවද පීරිස් මහතා පැවසීය.ලග්ගල ප්‍රදේශයේ ජනතාවට සැලකිය යුතු අන්දමේ ප්‍රතිලාභ අත්කරදෙන සංවර්ධන වැඩසටහන් රාශියක් පිළිබඳවද සඳහන් කළ පීරිස් මහතා මොරගහකන්ද වාරිමාර්ග ව්‍යාපෘතිය හා මහනුවර - කුරුණෑගල, දඹුල්ල මහා මාර්ග ව්‍යාපෘතිය ඉන් ප්‍රධාන තැනක් ගන්නා බවද පැවසීය.සභානායක නිමල් සිරිපාල ද සිල්වා, අමාත්‍ය ජෝන් සෙනෙවිරත්න, නියෝජ්‍ය ඇමැති ලක්ෂ්මන් වසන්ත පෙරේරා, පාර්ලිමේන්තු මන්ත්‍රිනී කමලා රණතුංග යන මහත්ම මහත්මීන් ඇතුලු ප්‍රදේශයේ ජනතා නියෝජිතයන් හා ප්‍රදේශවාසීහු විශාල පිරිසක්ද මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=n13081916</link>
    <topic>බලශක්ති කළමනාකරණයෙන්, ශ්‍රී ලංකාව කලාපයේ රාජ්‍යයන් අතර ප්‍රමුඛයා වෙයි</topic>
    <author/>
    <content>බලශක්ති කළමනාකරණ අංශයෙන් ශ්‍රී ලංකාව, කලාපයේ රාජ්‍යයන් අතර ප්‍රමුඛයා වී ඇති බව පාකිස්ථානය පෙන්වා දෙයි.පාකිස්ථානයේ විදුලිබලය හා ජලය පිළිබඳ රාජ්‍ය ඇමැති චෞද්‍රි අබීබ් ෂාර් අලි මහතා ඊයේ විදුලිබල හා බලශක්ති අමාත්‍ය නීතිඥ පවිත්‍රා වන්නිආරච්චි මැතිනිය හමුවී මේ බව සඳහන් කෙළේය. විදුලිබල හා බලශක්ති අමාත්‍යාංශයේදී පෙරේදා (17) පැවති මෙම හමුවේදී පාකිස්ථාන බලශක්ති අමාත්‍යවරයා ප්‍රකාශ කළේ ශ්‍රී ලංකාව බලශක්ති කළමනාකරණය සඳහා ගෙන ඇති පියවරයන් ඉතා ප්‍රශස්තවන බවයි.එබැවින් පාකිස්ථානයටද එම ක්‍රමවේදයන් හඳුනාගැනීමට ඉඩ ප්‍රස්ථාව ලබාදෙන ලෙස චෞද්‍රි අබීබ් ෂාර් අලි මැතිතුමා ශ්‍රී ලංකා රජයෙන් ඉල්ලීමක් කළේය. මෙරට කුඩා පරිමාණ ජලවිදුලි බලාගාරවල තාක්ෂණය ඉතා උසස් මට්ටමක පවතින බව පැවසූ හෙතෙම, සිය රට තුළ ක්‍රියාත්මක වන මහාපරිමාණ ජල විදුලි බලාගාරවල ක්‍රියාකාරිත්වය දැකබලාගැනීමටද ශ්‍රී ලංකාවට ආරාධනා කළේය.පාකිස්ථානයේ දිනකට පැය කිහිපයක් විදුලිය අත්හිටුවන බව කී ඇමැතිවරයා, පාකිස්ථානයේ විදුලිය සම්පේ‍්‍රෂණයේදී හා බෙදාහැරීමේදී සමස්ත ධාරිතාවයෙන් 40%ක නාස්තියක් පවතින බවත් පැවසීය. මෙම තත්ත්වය සමඟ සසඳා බැලීමේදී ශ්‍රී ලංකාවේ බලශක්ති කළමනාකරණය මෙන්ම තාක්ෂණික ක්ෂේත්‍රයේ පවතින දියුණුව ඉතා වැදගත්ය. පාකිස්තානය තුළ පවතින බලශක්ති අපතේයාම වළක්වාගනිමින් බලශක්ති සංරක්ෂණයක් ඇති කිරීම සඳහා ශ්‍රී ලංකාව අනුගමනය කරන ක්‍රමවේදයන් ඉතා වැදගත් වන බවත් චෞද්‍රි අබීබ් ෂාර් අලි මහතා වැඩිදුරටත් පැවැසීය.මෙහිදී ඇමැති නීතිඥ පවිත්‍රා වන්නිආරච්චි මැතිනිය කියාසිටියේ, කලාපයේ රාජ්‍යයක් ලෙස පාකිස්ථානය හා ශ්‍රී ලංකාව අතර පවතින රාජ්‍යතාන්ත්‍රික සබඳතාවය ශක්තිමත් එකක් වන බවයි. ශ්‍රී ලංකාවේ සංවර්ධන කටයුතු වෙනුවෙන් පාකිස්ථානය ලබාදෙන සහාය අමතක කළ නොහැකි බවද පැවසූ එතුමිය, බලශක්ති කළමනාකරණය සම්බන්ධයෙන් ශ්‍රී ලංකාවේ අත්දැකීම් පාකිස්ථානය සමඟ බෙදාහදා ගැනීමටද සිය කැමැත්ත ප්‍රකාශ කළාය. ජනාධිපති මහින්ද රාජපක්‍ෂ මැතිතුමාගේ ඍජු විදේශ ප්‍රතිපත්ති හමුවේ දෙරට අතර පවතින රාජ්‍ය තාන්ත්‍රික සබඳතාවය වර්තමානයේ වඩාත් ශක්තිමත්වී ඇතැයිද නීතිඥ පවිත්‍රා වන්නිආරච්චි මැතිනිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308191</link>
    <topic>වවුනියාවේ ගම්මාන පහක ටී.එන්.ඒ. ආධාරකරුවන් රැසක් සන්ධානයට</topic>
    <author>අමිල ප්‍රභාත් වනසිංහ</author>
    <content>වවුනියාව උතුර නෙදුන්කේනී ප්‍රාදේශීය සභා බල ප්‍රදේශයට අයත් ද්‍රවිඩ ජනතාව වෙසෙන ගම්මාන පහක ද්‍රවිඩ ජාතික සන්ධානයේ (ටී. එන්. ඒ) ආධාරකරුවන් රැසක් එක්සත් ජනතා නිදහස් සන්ධානයට එක්වෙති.මෙවර උතුරු පළාත් සභා මැතිවරණයට සහාය දැක්වීම සඳහා නෙදුන්කේනි, සේනාධිකුලම්, පට්ටිකුඩුඉරුප්පු, ඕලුමඩු, කීරිසුට්ටැන් යන ගම්මානවල පදිංචිකරුවන් 80 දෙනකු පමණ මෙලෙස එක්වූ අතර ඉදිරියේදී තවත් ජනතාව සහාය දැක්වීමට එ.ජ.නි.සය වටා එක්වන බව එහි ජනතාව සඳහන් කරයි.ජනාධිපති මහින්ද රාජපක්‍ෂ මහතාගේ සංවර්ධන වැඩපිළිවෙළ අද කිසිදු පක්‍ෂ, පාට, ජාති, ආගම් භේදයක් නොසලකා සෑම දෙනාටම සමානව ක්‍රියාත්මක කරන අතර දහස් ගණන් ජනතාව එක්සත් ජනතා නිදහස් සන්ධානය වටා අත්වැල් බැඳගැනීම සතුටට කරුණක් බව එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත මහතා සඳහන් කෙළේය.ද්‍රවිඩ ජාතික සන්ධානය සඳහා සහාය දැක්වූ මෙම ප්‍රදේශවල ජනතාව එ.ජ.නි.සයට එක්වීම වෙනුවෙන් වැලිඔය, නිකවැව ප්‍රදේශයේ පැවති ජන හමුවකදී ඇමැතිවරයා මේ අදහස් පළකළේය.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාද ඊට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308192</link>
    <topic>නාර්තුපාන දේදුනු පාලම නඩත්තුවක් නැතිව ජරාවාස වෙලා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>මහා මාර්ග දෙපාර්තමේන්තුවේ නිරීක්ෂණය යටතේ බුලත්සිංහල – බණ්ඩාරගම ආසන වෙන්වන මායිම වශයෙන් සලකන කඩිගහ හරහා දමා ඇති අගුරුවාතොට, නාර්තුපාන දේදුනු පාලම විවෘත කර දැනට වසර දහයක් ඉකුත් වී ඇතත් එහි කිසිදු අලුත්වැඩියාවක් සිදුකර නැත.ඒ නිසාම පාලම දෙපස ගරාදි මළකඩ බැදී දුර්වර්ණ වී ඇති ඇතර එහි සම්බන්ධතා ඇණ මළබැදෙමින් පවතී.පාලම ආසන්නයේ ඉදිකර ඇති සමරු ඵලකයේ සඳහන් කරුණු කාලයාගේ ඇවෑමත් සමඟ දුර්වර්ණ වෙමින් හා සැයම් කැබලි ගැලවෙමින් පවතී.තවදුරටත් මෙසේ තිබුනහොත් එහි සඳහන් සියලු දේ විනාශ වී යෑමට ඉඩ ඇත.එබැවින් පාලම් අංශයට සම්බන්ධ බලධාරීන් මේ පාලම කෙරෙහි අවධානය යොමුකර ඊට අවශ්‍ය අලුත්වැඩියා කටයුතු ඉක්මනින් කළ යුතු බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308193</link>
    <topic>අඩු ආදායම්ලාභීන්ට වියළි ආහාර</topic>
    <author/>
    <content>අළුත්ගම කළුවාමෝදර ප්‍රදේශයේ දී අඩු අදායම්ලාභීන්ට වියළි ආහාර ද්‍රව්‍ය බෙදාදීමේ උත්සවයක් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් පසුගිය දා පැවැත්විණි.මේ වියළි ආහාර බෙදාදීමේ උළෙල සුදත් සවිය වැඩසටහන යටතේ සුදත් කුමාර සිල්වා මහතා සංවිධානය කර තිබුණි.මෙහිදී තෝරාගත් අඩු ආදායම්ලාභී පවුල් 100කට වියළි ආහාර ද්‍රව්‍ය ඇමැතිවරයා විසින් බෙදා දෙනු ලැබීය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308194</link>
    <topic>හෝමාගම පහ වසර සිසුන්ගේ ශිෂ්‍යත්ව සම්මන්ත්‍රණ වැඩසටහන දා</topic>
    <author>හෝමාගම විශේෂ ජිනදාස ගමගේ</author>
    <content>හෝමාගම ගොඩගම සුභාරතී මහමාත්‍ය මහා විද්‍යාලයේ දී මෙවර පහ වසර ශිෂ්‍යත්වයට පෙනි සිටින සිසුන් සඳහා සම්මන්ත්‍රණයක් පසුගියදා පැවැත්විණි.මේ, ශිෂ්‍යත්ව සම්මන්ත්‍රණය සඳහා සුභාරති විද්‍යාලීය ශීෂ්‍ය ශිෂ්‍යාවන්ට අමතරව හබරකඩ කනිෂ්ඨ විද්‍යාලයේ සහ පානළුව කනිෂ්ඨ විද්‍යාලයේ ශිෂ්‍ය ශිෂ්‍යාවන් විශාල පිරිසක් සහභාගී වී සිටියහ.එම අවස්ථාවට සහභාගී වූ බස්නාහිර පළාත් සභා මන්ත්‍රී ගාමිණී තිලකසිරි මහතා මෙසේ කීවේය.සුගිය පහේ ශිෂ්‍යත්ව විභාගයෙන් කොළඹ දිස්ත්‍රික්කයේ පාසල් අතුරින් වැඩිම ශිෂ්‍යත්ව සමත් දරුවන් සංඛ්‍යාවක් බිහිවූයේ ගොඩගම සුභාරතී මහාමාත්‍ය මහා විද්‍යාලයෙන්. මම සෑම පාසලකම පැවැති උත්සව අවස්ථාවකදී සුභාරතී විද්‍යාලය ගැන සඳහන් කරනවා.අපට මේ පාසල අභිමානයක් හා ගෞරවයක්. කොළඹ දිස්ත්‍රික්කයේ ජනපි‍්‍රය ජාතික පාසල් අභිබවා සුභාරතී විද්‍යාලය ඉදිරියෙන් සිටීම කලාපයටත් ඉමහත් ආඩම්බරයක්.හෝමාගම කොට්ඨාසයේ පැසල් 37ක් තිබෙනවා. පාසල් 35කටම පළාත් සභා ප්‍රතිපාදන තුළින් ගොඩනැගිලි ලබාදී තිබෙනවා. සෑම වසරකම පහේ ශිෂ්‍යත්ව විභාගය සඳහා මගේ ප්‍රතිපාදන ලක්ෂ 10ක් පෙරහුරු සම්මන්ත්‍රණය සඳහා වෙන්කරනවා.එයට අමතරව පෙරහුරු අත්පොත් බෙදා දෙනවා. ශිෂ්‍යත්ව සමතුන් සඳහා සිංහල ඉංගශ්‍රීසි ශබ්ද කෝෂ බෙදා දෙනවා.හෝමාගම අධ්‍යාපන කලාප අධ්‍යක්ෂ පාලිත වීරසූරිය, සැලසුම් අධ්‍යක්ෂ සී. හෙට්ටිආරච්චි, ප්‍රාදේශීය සභා මන්ත්‍රී මහින්ද උඩුවන, හෝමාගම කොට්ඨාස අධ්‍යක්ෂිකා කාන්ති මල්ලිකා, සුභාරතී විදුහල්පති ජේ.ආර්. සමන් මංජුල යන මහත්ම මහත්මීහුද මේ අවස්ථාවට සහභාගී වූූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308195</link>
    <topic>හෝමාගම සමෘද්ධි දිරිය පියස නිවාස 3ක් ජනතා අයිතියට</topic>
    <author>සමන්ති මිරියගල්ල කඩුවෙල සමුහ</author>
    <content>හෝමාගම ප්‍රාදේශීය ලේකම් කොට්ඨාසයේ, පොල්ගස්ඕවිට කලාපයේ සමෘද්ධි දිරිය පියස නිවාස 03ක් ජනතා අයිතියට පත් කිරීම පසුගියදා අධ්‍යාපන අමැති බන්දුල ගුණවර්ධන මහතාගේ ප්‍රධානත්වයෙන් සිදුවුණි.සමෘද්ධි වැඩසටහන යටතේ ඉදිකරනු ලබන නිවාස පිහිටා ඇති ප්‍රදේශයන්, අධිවේගී මාර්ගයන් ඉදිවීමත්, දියගම වැනි සුපිරි ක්‍රීඩාංගණයන් පැවතීමත් හේතුවෙන් වටිනාකමින් ඉහළ ගොස් ඇති බව, උත්සවය අමතා අදහස් දක්වමින් අධ්‍යාපන ඇමැති බන්දුල ගුණවර්ධන මහතා පැවසීය.වැඩි දුරටත් අදහස් දැක්වූ ඇමැති බන්දුල ගුණවර්ධන මහතා කියා සිටියේ, දියගම ක්‍රීඩාංගණය වටා සංචරණ කලාපයක් ලෙස සංවර්ධනය කරන බවත් ආසියාවේ විශාලතම බේස් බෝල් ක්‍රීඩාංගණය ජපන් ආධාර යටතේ ඉදි වන බවත්ය.එමෙන්ම විශාලතම යොවුන් සේනාංකය පිහිටි පාසල බවට වෙනිවැල්කොල පාසල පත්කරන බව ද ඒ මහතා පැවසීය. විශේෂ අවශ්‍යතා සහිත ආබාධිත තත්ත්වයේ පසුවන දරුවන් සඳහා පහසුකම් සහිත පාසලක් කොළඹ දිස්ත්‍රික්කයේ නැති හෙයින් කහතුඩුව පාසල විශේෂ අවශ්‍යතා සහිත දරුවන්ට ගැලපෙන පාසලක් බවට පත් කරන බවට ද ආමාත්‍යවරයා අදහස් දැක්වීය.කුසට ආහාරයක්, ගතට ඇඳුම් මෙන්ම හිසට සෙවණක් සැලසීම මිනිසාගේ ප්‍රධාන අවශ්‍යතාවයන් ඉටුවීමක් බව ද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308196</link>
    <topic>ජංගම සේවා 71ක්</topic>
    <author>මාවනැල්ල සමුහ – පී. සෙනෙවිරත්න</author>
    <content>මාවනැල්ල ප්‍රාදේශීය බල ප්‍රදේශයේ දැයට කිරුළ ජංගම සේවා වැඩසටහන් 71ක් පැවැත්වීමට ප්‍රාදේශීය ලේකම් කාර්යාලය සැලසුම් සකස් කළ බව ප්‍රාදේශීය ලේකම් එම්. එම්. පී. ප්‍රියංගනී පෙතන්ගොඩ මහත්මිය පැවසුවාය.මේ වනවිට සේවා 20ක් නිමාකැර ඇති අතර ඉදිරියේදී සෙසු සේවාවන් ජනතාවට ලබාදෙන්න පියවර සකස්කැර ඇති බව ද පැවසූ ඒ මහත්මිය ඉදිරියේදී උප්පැන්න, විවාහ සහතික, හැඳුනුම්පත්, ඇස්කණ්ණාඩි ලබාදීම, ඉඩම් ගැටලු නිරවුල් කිරීම, නිවාස ණය ලබාදීම, ස්වයං රැකියා අවස්ථාවන් ලබාදීම වැනි සේවා රැසක් ලබාදීමට නියමිතය.දැයට කිරුළ වැඩසටහන් මාලාව තුළින් මාවනැල්ල ප්‍රාදේශීය බල ප්‍රදේශයේ ජනතාවට මෙතෙක් සහනයන් විශාල සංඛ්‍යාවක් ලබාදී ඇති අතර ඉදිරි කාලයේදී සෙසු සේවාවන්ද ඉතාම උපරිම ලෙස ලබා දෙන්නට මේ වනවිට වසම් මට්ටමින් වැඩසටහන් ක්‍රියාත්මක කිරීමට පියවර ගෙන ඇති බව ඒ මහත්මිය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308197</link>
    <topic>වෙළෙඳසල් බිඳින සොරු නිදැල්ලේ</topic>
    <author>හොරණ මධ්‍යම සමූහ හොරණ සමූහ</author>
    <content>පසුගිය සතිය තුළ හොරණ පොලිස් වසමේ මහා පරිමාණයේ වෙළෙඳසල් 3ක් සොරු බිඳ වටිනා භාණ්ඩ රැසක් සොරාගෙන ගොස් ඇතත් අදාළ සැකකරුවන් අල්ලා ගැනීමට මෙතෙක් පොලිසිය අසමත්ව සිටී.පසුගියදා රාත්‍රී හොරණ සුපිරි වෙළෙඳසැලකට කඩා වැදුණු සොරු එහි වීදුරු ගලවා ඇතුල් වී බඩු සොරාගෙන ගොස් ඇත.මීට දින දෙකකට උඩදී පොකුණුවිට සතොස සල හා ගල්ඒදඬුගොඩ විදේශීය ඇඳුම් ප්‍රදර්ශනාගාරයක් ද සොරු බිඳ භාණ්ඩ සොරාගෙන ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308198</link>
    <topic>කොඩි විනයෙන් ගෙදරට ආ යක්කු දෙන්නා එළවා දෙන්න</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>කොඩි විනයට නිවෙසට පැමිණ ඇති යකුන් දෙදෙනකු අල්ලන ලෙස ඉල්ලමින් කාන්තාවක් පොලිසියට පැමිණීමේ සිද්ධියක් හෙළිවේ. ඇය මාතර මැද්දවත්ත ප්‍රදේශයේ කාන්තාවකි. ඇය අසල්වැසි ඉඩමේ පදිංචි කාන්තාවක් සමඟ වැට මායිම් සඳහා නිතරම අඩ දබර කරන්නියකි.පසුගිය දිනක පැමිණිලිකාර කාන්තාවගේ නිවසේ ඉස්තෝප්පුවේ තෙල් වර්ගයක් වැටී තිබීමත් දෙහි කැබලි කීපයක් ඉඩමේ වැටී තිබීම නිසා නිවෙසට කොඩිවිනයක් කර ඇති බව සිතා ඇය “නොපෙනෙන පේනයක්” ඇසීමට දෙවිනුවර ප්‍රදේශයේ දේවාලයකට ගොස් බුලත් අතක් තබා ඇයට සිදුවූ සිදුවීමත් අල්ලපු ඉඩමේ පදිංචි මැගලින් ඇයට කොඩිවිනයක් කර තිබෙන බවත් සඳහන් කර ඇත.දේවාලයේ මෑණියන්ද පේනය බලමින් මැගලින් කොඩිවින කර ඇති බවත් මේ නිසා ගෙදර අයට හිරිහැර කිරීමට යක්කු දෙන්නෙකු පැමිණ ඇති බවත් පවසමින් ඇයගේ සිතේ පහළ වූ සැකය තවදුරටත් සහතික කර තිබේ.පසුව ගෙදරට පැමිණි මේ පැමිණිලිකාර කාන්තාව අල්ලපු නිවසේ මැගලින් කොඩිවිනයක් කර ඇති බවට ඇයට බැන වැදී පසුව මාතර පොලිසියේ සුළු පැමිණිලි අංශයට පැමිණිල්ලක් කරමින් පවසා සිටියේ අල්ලපු නිවසේ මැගලින් කොඩිවිනයක් කර ඇති නිසා ගෙදරට යක්කු දෙන්නෙක් පැමිණ ඇති බවට ශාස්ත්‍රපළේ පේනයෙන් කී බැවින් යක්කු දෙන්නත් කොඩි විනයත් ඉවත්කර දෙන ලෙසත්ය.එම අවස්ථාවේ පොලිස් නිලධාරියා විසින් තමා යක්කු දැක්කද? කියා විමසුවිට දැක්කේ් නැහැ? ශාස්ත්‍රපළෙන් කී බවක් සඳහන් කරන ලදී. පසුව කළ විමර්ශනයේදී ගෙදර සිටින පොඩි දරුවකුගේ අතින් ඉස්තෝප්පුවට තෙල් වැටී ඇති බව හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r1308199</link>
    <topic>ගවයින් 17ක් ප්‍රවාහනය කරමින් තිබූ ලොරියක් ගිංතොටදී අත්අඩංගුවට</topic>
    <author>අහංගම සමූහ</author>
    <content>නීතිවිරෝධි ලෙස බලපත්‍ර නොමැතිව ගවයින් දහ හත්දෙනෙකු ප්‍රවාහනය කරමින් තිබූ ලොරියක් ඊයේ (18) අලුයම ගාල්ල පොලීසිය විසින් ගාල්ල ගිංතොටදී අත්අඩංගුවට ගෙන ඇත.ඊයේ අලුයම 119 හදිසි දුරකථන ඒකකය මගින් ලබා දුන් පනිවුඩයක් අනුව අනතුරට ලක්වූ ලොරියක් පරික්ෂා කිරීමට ගාල්ල පොලීසිය ගිංතොට ප්‍රදේශයට ගොස් තිබේ.එවිට ලොරියක් කාණුවක වැටී අනතුරට පත්ව තිබූ නිසා දොඹකරයක් ගෙන්වා පොලීසිය විසින් ලොරි රථය කාණුවෙන් ඉවතට ගෙන ඇත.ඊට පසු එමලොරිය පරීක්ෂා කොට ඒ තුළ මියගොස් සිටි ගවයින් නව දෙනෙක් සහ පණ තිබූ තවත් ගවයින් අටදෙ‍නෙක් අත්අඩංගුවට ගෙන ඇත.ලොරි රථය අනතුරට පත්වූ වහාම පොලීසියළගා වීමට පෙර ගවයින් ප්‍රවාහනය කළ ලොරියේ රියදුරැ සහ එහි සහායකයා පැන යන්නට ඇතැයි පොලීසිය විශ්වාස කරයි.මෙම ගවයින් මස් සදහා ගෙන යමින් සිටියදී ලොරියඅනතුරට පත්ව ඇත.ගවයින් සහ ලොරිය ඊයේ (18) අධිකරණය වෙත ඉදිරිපත් කිරීමට නියමිතව තිබුණි.ගාල්ල මූලස්ථාන පොලිස් පරීක්ෂක කේ ඒ උදයකුමාර මහතාගේ උපදෙස් පරිදි රථවාහන අංශයේ උප පොලිස් පරීක්ෂක ජයරත්න, සැරයන් සුමනපාල (58955), නිමල් (32015) සහ කොස්තාපල් සම්පත් (70436) යන මහත්වරැන් මෙම වැටලීම කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=r13081910</link>
    <topic>විදෙස් රැකියා උදවුකරුවා බලපිටියේ ගෙයක් සුද්ද කළ හැටි</topic>
    <author>දිලිප් නිශ්ශංක බලපිටිය සමූහ</author>
    <content>කාන්තාවන් විදේශගත කිරීමේ මුවාවෙන් බලපිටිය බ්‍රාහ්මන වත්තේ නිවෙසකට පැමිණ ඇති හබරාදූව ප්‍රදේශයේ පුද්ගලයකු නිවැසියන්ට විෂ සහිත කඩල ලබාදී රුපියල් එක්ලක්ෂ පනස් දහසක මුදල් සහ භාණ්ඩ සොරකම් කරගෙන ගොස් ඇති බව පොලිසිය පවසයි.බලපිටිය බ්‍රාහ්මනවත්තේ පදිංචි රෝහිණී නමැති කාන්තාව විදේශ රැකියා සඳහා කාන්තාවන් සපයා දීම සිදුකර ඇත.එම කාන්තාවන් විදේශගත කිරීමේ කටයුතු සඳහා හබරාදූව ප්‍රදේශයේ අයෙක් මේ නිවෙසට නිතර පැමිණ තිබේ. සිද්ධිය වූ දිනයේද මොහු සවස් කාලයේ පැමිණ නිවසේ සිට ඔහු රැගෙන ආ කඩල පාර්සලය දී ඇත.නිවසේ හිමිකාරිය වන රෝහිණි සහ ඇයගේ මවත් දරුවන් මේ කඩල ආහාරයට ගෙන ඇති අතර රෝහිණිගේ පුතා කඩල ආහාරයට නොගත් නිසා ඉතිරි කඩල අසල නිවැසියන්ට දී තිබේ.එහි සිටි මව සහ කුඩා දරුවන්ද මේ කඩල අනුභව කර තිබේ.රෝහිනිගේ පුතා නිදාගන්නා විට විදේශ රැකියා කටයුතු සඳහා නිවෙස පැමිණි පුද්ගලයා සාලයේ ටී.වී. බලමින් සිට ඇත.හදිසියේ නින්දෙන් අවදි වූ රෝහිනිගේ පුතා සාලයට පැමිණෙන විට දොර සහ ගේට්ටු ඇර තිබී දැක මවට කතා කර තිබේ.මව සහ මිත්තනිය ඇතුළු සියලු දෙනා කතා නොකරන නිසා අසළ නිවැසියන්ට කතා කර තිබේ. ඔවුන්ද කතා නොකළ නිසා අවට නිවාසවල අයට කතා කර සියලු දෙනා රෝහල්ගත කර තිබේ.බලපිටිය රෝහලෙන් කරාපිටිය රෝහලට ඇතුළත් කර තිබෙන රෝහිණී නමැති කාන්තාවට පියවී සිහිය ලැබී ඇති බවත් ඇය මේ සිද්ධිය සහ පුද්ගලයා හොඳින් හඳුනන නිසා ඇයගෙන් කටඋත්තර ලබා ගැනීමෙන් පසුව සැකකරු අත්අඩංගුවට ගන්නා බවත් අහුන්ගල්ල පොලිසියේ අපරාධ අංශයේ ස්ථානාධිපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=s1308191</link>
    <topic>මිහිලියා මෙත්සරණී ලෝකඩ පදක්කමක් දිනයි</topic>
    <author/>
    <content>ආසියානු යොවුන් ක්‍රීඩා උළෙලේදී ශ්‍රී ලංකාවට ස්කොෂ් ක්‍රීඩිකා මිහිලියා මෙත්සරණී ලෝකඩ පදක්කමක් හිමිකර ගත්තාය.එය මේ ක්‍රීඩා උළෙලේදී ශ්‍රී ලංකාවට හිමිවූ මුල්ම පදක්කම විය.මිහිලියා මෙත්සරණී පළමු වටයේදී ඉන්දුනීසියාවේ මයුදු වාෆා 3-0ක් ලෙස පරාජය කළ අතර අර්ධ අවසන් පූර්ව තරගයේදී මැලේසියාවේ රිචල් මා 3-2ක් ලෙස පරාජය කළාය.අවසන් පූර්ව තරගයේදී මැලේසියාවේ වැනීසා රාජීගෙන් 3-0ක පරාජයක් ලද මිහිලියා ලෝකඩ පදක්කමට හිමිකමි කීය.කොළඹ සිරිමාවෝ බාලිකා විදුහලෙන් අධ්‍යාපනය ලද මිහිලියා මෙත්සරණී තවමත් 16 හැවිරිදි වියෙහි පසුවෙයි.ඇය දකුණු ආසියා පදක්කම් ලාභිනියක වූ අතර ආසියාවේ කනිෂ්ඨ ක්‍රීඩිකාවන් අතර 6 වැනි ස්ථානයේ පසුවෙයි.මේ අතර ශ්‍රී ලංකා සත් සමාජික රගර් ක්‍රීඩකයෝ පිලිපීනය 47-0කින් හා සත්කාරක චීනය 31-0කින් පරදවා අර්ධ අවසන් පූර්ව වටයට ඊයේ පිවිසියහ.හොංකොං සමග තරගය 29-0ක් ලෙස පරාජයට පත්වූ අතර අර්ධ අවසන් පූර්ව වටයේදී ජපානය හෝ චීන තායිපේ පිල ශ්‍රී ලංකා පිලට අද මුණ ගැසීමට නියමිතය.ශ්‍රී ලංකාවට අභියෝගයක් නොවූ පිලිපීනය සමග තරගයේ පළමු භාගය 26-0ක් වූ අතර එහිදී ගයාෂාන් ගුණතිලක ට්‍රයි 3ක් හා ඩිලාන් නියූමාන් ට්‍රයි එකක් වාර්තා කළහ.එම ට්‍රයි හතරම ගෝල් බවට පත් කිරීමට කෙවීන් ඩික්ෂන් සමත් විය.දෙවැනි භාගයේදී විරාජ් වීරසේකර,ඩිලාන් නියූමාන් හා තරීක් මොහොමඩ් ට්‍රයි ලැබූ අතර ඉදුනිල් ශිරෝමාල් හා ගයාෂාන් ගුණතිලක ගෝල් බවට පත් කරමින් ජයග්‍රහණය තහවුරු කළහ.මෙතෙක් පැවැති තරග ප්‍රතිඵල අනුව ටේබල් ටෙනිස් මූලික වටයේ පිරිමි ඒකළ තරගයකදී ඉමේෂ් උදය රණසිංහ 3-0ක් ලෙස භූතානයේ ගුරුන්ග් බිෂාල් පරාජය කළද,කාන්තා ඒකල තරග වලදී රුවිනි සංකල්පනා හා තාරකී ද සිල්වා 3-0 ලෙස නේපාලයේ මනීටා චිත්‍රකාර්ට හා සිංගප්පූරුවේ යී හෙරන්ග්ට පරාජය වූවාය.ටෙනිස් මූලික වටයේදී නෙත්මි වඩුගේ 6-1 හා 6-1ක් ලෙස ඉන්දුනිසියාවේ ඩේලා හලීයාට පරාජය වූ අතර පිරිමි ඒකළ තරගයකදී තිවංක ෂාමල් 6-2,3-6 හා 6-3ක් ලෙස ඉන්දියාවේ අමාන් අග්‍රවෙල්ට පරාජය විය. කාන්තා බර ඉසිලීමේ කිලෝග්‍රෑම් 48 බර පන්තිය යටතේ තරග කළ දිනුදි දිල්ෂානී අබේසේකර ස්නැච් ක්‍රමයට කි.ග්‍රෑ.58ක් හා ක්ලීන් ඇන් ජැක් ක්‍රමයට කි.ග්‍රෑ75ක් ලෙස මුලු බර කි.ග්‍රෑ133ක් ඔසවා 6වැනි ස්ථානයට පත්වූවාය.ක්‍රීඩිකාවන් 13ක් අතුරින් කි.ග්‍රෑ 183ක් එසවූ චීනයේ ජියෑන්ග් හුයීවා රන් පදක්කම දිනා ගත්තාය.එය මේ ක්‍රීඩා උළෙලේ පළමු රන් පදක්කම් ජයග්‍රහණය විය. මීටර් 10 වායු පිස්තොල වෙඩි තැබීමේ සුදුසුකම් ලැබීමේ තරගයේදී වෙඩි උන්ඩ 40ක් නිකුත් කළ ප්‍රනීතා වාසුදේවන් ලකුණු 401.8ක් ලබා 19 වැනි ස්ථානයට පත් වූවාය.මේ තරගයට ක්‍රීඩිකාවන් 39ක් එක්ව සිටි අතර මුල්ම 9ක් අවසන් තරගයට සුදුසුකම් ලැබුවාය.ස්කොෂ් මූලික වටයේදී රවිදු ලක්සිරි මැලේසියාවට 3-0 ලෙස පරාජය වූහ.මලල ක්‍රීඩා අද සිටමේ අතර ශ්‍රී ලංකාව පදක්කම් අපේක්ෂා කරන මලල ක්‍රීඩා ඉසව් අද (19) ආරම්භ වේ. නැංජින් ඔලිම්පික් ක්‍රීඩා සංකීර්ණයේදී පැවැත්වෙන මලල ක්‍රීඩා තරගවල පළමු දිනයේ ශ්‍රී ලංකා ක්‍රීඩක ක්‍රීඩිකාවන් පස්දෙනෙකු තරග බිමට පිවිසෙති.මීටර් 100 පිරිමි හා කාන්තා මුලික වටයේ තරග, මීටර් 400 පිරිමි හා කාන්තා මුලික වටයේ තරග හා මීටර් 1500 කාන්තා යන ඉසව්වලට ශ්‍රී ලංකා නි‍යෝජනය ලැබේ.මීටර් 100 පිරිමි මුලික වටයේ තරගයට කොළඹ ආනන්ද විදුහලේ ඒ.එල්.කාරියවසම් සහභාගීවන අතර ඔහු ජාතික කනිෂ්ඨ මලල ක්‍රීඩා තරගාවලියේදී තත්පර 10.90ක දක්ෂතාවක් පෙන්වා ඇත. එහි කාන්තා තරගයට මහනුවර උසස් බාලිකාවේ මධුවන්ති දිසානායක පිවිසේ. ඇය කොළඹ පැවැති තේරීම් තරගයේදී තත්පර 12.83ක දක්ෂතාවකින් ආසියානු යොවුන් ක්‍රීඩා උළෙලට සුදුසුකම් ලැබුවාය.මීටර් 400 පිරිමි තරගයට මීගමුව ජෙනින්ග් ජාත්‍යන්තර පාසලේ ෂෙහාන් ලක්ෂික ඉදිරිපත්වන අතර ඔහු කොළඹ තේරීම් තරගයේදී තත්පර 50.72ක දක්ෂතාවක් පෙන්නුම් කළේය.කාන්තා තරගයට කතලුව මහා විදුහලේ නිර්මාලි මධුෂිකා ඉදිරිපත්වන අතර ඇය ජාතික කනිෂ්ඨ මලල ක්‍රීඩා ශූරතාවලියේදී මීටර් 400 තත්පර 56.47ක කාලයක් වාර්තා කළාය. මීටර් 1500 කාන්තා තරගයට කුලියාපිටිය මධ්‍ය මහා විදුහලේ නිශාන්ති දිල්හානී ඉදිරිපත්වන අතර ඇය ජාතික කනිෂ්ඨ මලල ක්‍රීඩා ශූරතාවලියේදී විනාඩි 2.15.32ක කාලයක් වාර්තා කොට නැංජින් තරගාවලියට සුදුසුකම් ලැබුවාය. රටවල් 44ක ක්‍රීඩක ක්‍රීඩිකාවන් 3500ක් පමණ සහභාගීවන ආසියානු යොවුන් ක්‍රීඩා උළෙලට ශ්‍රී ලංකාවෙන් 37ක් තරග බිමට පිවිස සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=s1308192</link>
    <topic>ආසියානු කනිෂ්ඨ රගර් ශූරතාව ශ්‍රී ලංකා පිලට</topic>
    <author>-ෆවුස් මොහොමඩ්</author>
    <content>සිංගප්පූරුවට එරෙහිව ලකුණු 31 -0ක විශිෂ්ට ජයක් වාර්තා කළ ශ්‍රී ලංකාව අවුරුදු 20න් පහළ ආසියානු කනිෂ්ඨ රගර් තරගාවලියේ දෙවැනි කොටසේ ශූරතාව අත්කර ගැනීමට සමත්විය. චීන තායිපේ හී පැවැති මේ තරගාවලියේ ශ්‍රී ලංකාව ලැබූ ජයග්‍රහණයත් සමග ලබන වසරේ පැවැත්වෙන එම තරගාවලියේ පළමු කොටස සඳහා සුදුසුකම් ලබා ගත්තේය.ශ්‍රී ලංකාව, සිංගප්පූරුව හා තායිලන්තය සහභාගි වූ මේ තරගාවලියේ තායිලන්තය සමග පැවැති තරගය ලකුණු 24 -20කින් ජය ගනිමින් තරගාවලියේ එකම අපරාජිත කණ්ඩායම බවට පත්විය. සිංගප්පූරුව සමග පැවැති අවසන් තරගයේ පළමු භාගය නිමාවනවිට ශ්‍රී ලංකාව ලකුණු 10 -0ක් ලෙස ඉදිරියෙන් පසුවිය. සාන්ත පීතර විදුහලේ අනුරාධ හේරත් හා ප්‍රවීන් ද සිල්වා උත්සාහක දිනුම් වාර්තා කිරීමට සමත්වූහ. රාජකීය විදුහලේ රිම්සි ජමාල්දීන් එම උත්සාහක දිනුම් සාර්ථකව ගෝල බවට පත්කළේය.මේ අතර තරගාවලියේ පළමු කොටසේ ශූරතාව අත්කර ගැනීමට ජපානය සමත්විය.‍ ඒ අනුව ලබන වසරේ හොංකොං හී පැවැත්වෙන ලෝක කනිෂ්ඨ රගර් කුසලාන තරගාවලියට සුදුසුකම් ලැබීමට ජපානයට හැකිවිය. පළමු වරට ආසියානු කලාප‍යේ පැවැත්වෙන ලෝක කනිෂ්ඨ රගර් කුසලාන තරගාවලියට සත්කාරකත්වය ලබා දීම හේතුවෙන් හොං‍‍කොං රාජ්‍යය ද එම තරගාවලියට සුදුසුකම් ලබා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=s1308193</link>
    <topic>ශ්‍රී ලංකාවේ අවසන් බලාපොරොත්තුව ගිලිහෙයි</topic>
    <author/>
    <content>ලෝක මලල ක්‍රීඩා ශූරතාවලියේ අවසන් දිනය වූ ඊයේ පැවැති හෙල්ල විසිකිරීමේ කාන්තා අවසන් තරග ඉසව්වේ දී මීටර් 58.16ක දුරක් වාර්තා කළ නදීකා ලක්මාලිට හිමිවූයේ අවසන් ස්ථානයයි. ඇයට ලැබුණු අවස්ථා 5න් පළමු අවස්ථාවේදී මීටර් 55.10 දුරක් වාර්තා කළ නදීකා දෙවැනි අවස්ථාවේදී මීටර් 58.16ක දුරක් වාර්තා කිරීමට සමත්වූවාය. එහෙත් තුන්වැනි අවස්ථාවේදී ඇය වාර්තා කළේ මීටර් 55.77ක දුරක් පමණි.මීටර් 69.05ක දුරක් වාර්තා කළ ජර්මනියේ ක්‍රිස්ටිනා ඔබර්ග්ෆෝල් හෙල්ල විසිකිරීමේ තරග ඉසව්වේ රන් පදක්කම දිනාගත්තාය. මීටර් 66.25ක දුරක් වාර්තා කළ ඔස්ට්‍රේලියාවේ කිම්බර්ලි මික්ල් රිදී පදක්කමත්, රුසියාවේ මරියා අබකුමෝවා ලෝකඩ පදක්කමත් දිනා ගත්හ. මේ අතර සුපිරි ක්‍රීඩක උසේන් බෝල්ට් සිය රන් පදක්කම් ගොන්නට තවත් පදක්කමක් එකතු කරගනිමින් ලෝක මලල ක්‍රීඩා ශූරතාවලියේ මීටර් 200 රන් පදක්කම ද දිනා ගැනීමට පෙරේදා සමත්විය. පසුගිය සතියේ මේ ශූරතාවලියේ මීටර් 100 රන් පදක්කම දිනූ බෝල්ට්, මීටර් 200 තරග ඉසව්ව නිමා කළේ තත්පර 19.66කින්ය. එය මෙවර තරගවාරයේ එම ඉසව්වේ හොඳම තරග කාලය ද වේ. ජැමෙයිකාවේම වොරන් වීර් තත්පර 19.79ක කාලයක් වාර්තා කරමින් රිදී පදක්කම දිනාගත් අතර අමෙරිකාවේ කර්ටිස් මිචෙල් තත්පර 20.04ක කාලයකින් තරගය නිමාකොට ‍ලෝකඩ පදක්කම අත්කර ගත්තේය.මීටර් 100 කඩුලු පැන දිවීමේ කාන්තා තරග ඉසව්වේ රන් පදක්කම අත්කර ගැනීමට සමත්වූයේ අමෙරිකාවේ බ්‍රියානා රොලිංග්ස්ය. ඇය මේ දස්කම පෑවේ සිය 22වැනි උපන්දිනයට පෙර දිනයේ වීම විශේෂත්වයකි. තරග‍යේ ජය අත්කර ගැනීමට ඇයට ගතවූ කාලය තත්පර 12.44කි. ඔස්ට්‍රේලියාවේ සැලී පියර්සන් තත්පර 12.50කින් තරගය නිමා කොට රිදී පදක්කම හිමිකර ගත්තාය. බ්‍රිතාන්‍යයේ ටිෆනී පෝටර් තත්පර 12.55ක කාලයක් වාර්තා කරමින් ලෝකඩ පදක්කමට හිමිකම් කීවාය.මීටර් 200 ඉසව්වේ රන් පදක්කමත් සමග ලෝක ශූරතා ඉතිහාසයේ රන් පදක්කම් 7ක් ලබා සිටින බෝල්ට් ට ලෝක මලල ක්‍රීඩා ශූරතාවලියේ වැඩිම රන් පදක්කම් සංඛ්‍යාවක් අත්කර ගැනීමේ වාර්තාව සම කිරීමට අවශ්‍යව තිබුණේ එක් පදක්කමක් පමණි. ඊයේ රාත්‍රී පැවැත්වීමට නියමිතව තිබූ මීටර් 100x4 තරග ඉසව්වේ රන් පදක්කම අත්කර ගනිමින් එම වාර්තාව සම කිරීමට ඔහු බලා‍පොරොත්තුව සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=s1308194</link>
    <topic>23 පහළ ක්‍රිකට් පිලට ජය</topic>
    <author/>
    <content>සිංගප්පූරුවේ පැවැත්වෙන ආසියානු ක්‍රිකට් කවුන්සල වයස අවුරුදු 23න් පහළ තරගාවලියේ 'බී' කාණ්ඩය යට‍තේ ඊයේ බංග්ලාදේශ පිල සමග පැවැති තරගයෙන් ලකුණු 62ක ජයක් හිමිකර ගැනීමට ශ්‍රී ලංකා කණ්ඩායම සමත්විය.කාසියේ වාසිය දිනාගත් බංග්ලාදේශ පිලේ ආරාධනයෙන් පළමුව පන්දුවට පහරදුන් ශ්‍රී ලංකා පිල ඕවර 50 අවසානයේ කඩුලු 6ක් දැවී ලකුණු 259ක් රැස් කළේය. ෂෙහාන් ජයසූරිය සමගින් ඉනිම ඇරඹු උදාර ජයසුන්දර පළමු කඩුල්ල සඳහා ලකුණු 157ක සබඳතාවක් පිහිටුවීය. ජයසූරිය පන්දු 101කදී හතරේ පහර 8ක් හා හයේ පහරක් සමගින් ලකුණු 85ක් රැස් කළ අතර ජයසුනදර ලකුණු 70ක් වාර්තා කළේය. ඊට පන්දු 102කදී හතරේ පහර 6ක් හා හයේ පහරක් ඇතුළත් විය. ධනුෂ්ක ගුණතිලක නොදැවී ලකුණු 29ක් රැස් කළේය‍.පිළිතුරු ලෙසින් බංග්ලාදේශයට සියල්ලන් දැවී ලබාගත හැකිවුයේ ලකුණු 197ක් පමණි. රොනි තාලුකර් පන්දු 73කින් ලකුණු 56ක් රැස් කළේය. තරගය ජයග්‍රහණය කරා ගෙනගිය චරිත් ජයම්පති විශිෂ්ට පන්දු යැවීමක නිරත වෙමින් ඕවර 8.4කදී ලකුණු 20කට කඩුලු 5ක් දවාලීමට සමත්විය.තරගයේ වීරයා ලෙස ෂෙහාන් ජයසූරිය නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=s1308195</link>
    <topic>‘සුපිරි 4’ ශූරතාව කඳුරට ට</topic>
    <author/>
    <content>ශ්‍රී ලංකා ක්‍රිකට් ආයතනය සංවිධාන කළ සුපිරි කණ්ඩායම් 4 විස්සයි 20 ක්‍රිකට් තරගාවලියේ ශූරතාව දිනාගැනීමට ලහිරු තිරිමාන්නගේ නායකත්වයෙන් යුත් කඳුරට මෙරූන්ස් කණ්ඩායම සමත්විය.එස්.එල්.පී.එල් තරගාවලිය වෙනුවට පැවැත්වු මේ තරගාවලියේ ජයග්‍රහණයත් සමග ලබන මස ඉන්දියාවේ පැවැත්වෙන ශූරයන්ගේ කුසලාන සුදුසුකම් ලබාගැනීමේ තරගාවලියට එක් වීමේ අවස්ථාව කඳුරට කණ්ඩායමට හිමිවිය.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැති අවසන් තර‍ගයේදී කඳුරට මෙරූන්ස් කණ්ඩායම හමුවේ බස්නාහිර ග්‍රීන්ස් කණ්ඩායමට කඩුලු 7ක පරාජයක් හිමිවිය.තරගයේ කාසියේ වාසිය දිනා පළමුව පන්දුවට පහරදුන් බස්නාහිර පිල ඕවර 20 තුළදී කඩුලු 7කට ලකුණු 109ක් රැස් කළේය.නායක ඇන්ජලෝ මැතිව්ස් පන්දු 49කට මුහුණ දෙමින් ‍හතරේ පහර 3ක් හා හයේ පහරක් සමගින් නොදැවී ලකුණු 53ක් රැස්කළ අතර ටී.එම්.සම්පත් ලකුණු 14ක් වාර්තා කළේය. අනෙක් කිසිදු පිතිකරුවෙකුට ලකුණු 10 සීමාව පසුකිරීමට ඉඩ නෙලැබිණි. දක්ෂ පන්දු යැවීමක නිතර වු නුවන් කුලසේකර ඕවර 4කදී ලකුණු 19කට කඩුලු 3ක් දවාගත්තේය.ජයග්‍රාහී ඉලක්කය ඕවර 17කදී කඩුලු 3ක් පමණක් බිඳ වැටී තිබියදී සපුරාලීමට කඳුරට කණ්ඩායමට හැකිවිය. උපුල් තරංග 32ක්, කෞෂල් ලොකුආරච්චි 26 හා කුමාර් සංගක්කාර 21ක් බැගින් ලකුණු රැස් කළේය. කෝසල කුලසේකර, ඇන්ජලෝ මැතිව්ස්, ඉසුරු උදාන එක් කඩුල්ල බැගින් දවාගත්හ.අවසන් තරගයේ වීරයා ලෙස නුවන් කුලසේකර නම් කළ අතර තරගාවලියේ වීරයා සම්මානය කෝසල කුලසේකරට හිමිවිය.බස්නාහිර මෙරූන්ස්-109/7යි. (ඕවර 20) ඇන්ජලෝ මැතිව්ස් නොදැවී 53 (නුවන් කුලසේකර 19/3)කඳුරට මෙරූන්ස්-113/3යි. (ඕවර 17) උපුල් තරංග 32, කෞෂල් ලොකුආරච්චි 26.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>19</day>
    </date>
    <link>http://www.dinamina.lk/2013/08/19/_art.asp?fn=f1308191</link>
    <topic>බස් සංගම් ගණන්කාරයන්ට මෙදා හොඳ පාඩමක් උගන්නනවා</topic>
    <author>සාකච්ඡා කළේ: චන්දන ජයවීර</author>
    <content>ගුණාත්මක ප්‍රවාහන සේවයක් ඇති කිරීම සඳහා රජය පෞද්ගලික බස් රථ කර්මාන්තකරුවන්ට සහන රැසක් ලබාදී තිබේ. ඉදිරියේදී තවත් සහන ලබාදීමට බස් සංගම් සමඟ සාකච්ඡා පැවැත්වේ. ඒ බව සහ බස් ගාස්තු වැඩි කිරීමේ ජාතික ප්‍රතිපත්තිය අනුව ගාස්තු සංශෝධනය කිරීමේ බලය ඇත්තේ ජාතික ගමනාගමන කොමිසමට පමණක් බවත් පෞද්ගලික ප්‍රවාහන සේවා ඇමැති සී.බී. රත්නායක මෙසේ කියා සිටියි.බස් ගාස්තු වැඩි කිරීමේ ජාතික ප්‍රතිපත්තිය අනුව ලබන සැප්තැම්බර් පළමු වෙනිදා සිට ඒකපාර්ශ්විකව 10%කින් ගාස්තු වැඩි කරන බව බස් සංගම් කියනවා. මේ ගැන විෂය භාර ඇමැතිවරයා හැටියට ඔබේ ප්‍රතිචාරය කුමක්ද?එහෙම කාටවත් හිතුමතේට මිල ගණන් වැඩි කිරීමේ හැකියාවක් නැහැ. එකඟතා ගිවිසුම පරිදි කැබිනට් මණ්ඩලයෙන් අනුමත වූ ක්‍රියා පටිපාටියකට අනුව බස් ගාස්තු සංශෝධනයකදී ක්‍රියා කළ යුතුයි.මේ එකඟතා ගිවිසුමේ යම්යම් ඡේද එහෙම නැත්නම් කටයුතු ගැන එක එක්කෙනා හුවා දක්වන්න පුළුවන්. නමුත් අපිට අවශ්‍ය මුළු එකඟතා ගිවිසුම ක්‍රියාත්මක කරන්නයි. ජනතාව පීඩනයට පත් කරන්න අපි ඉඩ දෙන්නේ නැහැ. මෙවැනි කාරණා පිළිබඳ මැදිහත් වෙන්න අපිට වගකීමක් තිබෙනවා. නීති රෙගුලාසි දැඩිව ක්‍රියාත්මක කරනවා.මේ ගැන බස් සංගම් නඩුවක් පවරා තිබෙනවා නේද?ඔව්, අධිකරණයක නඩුවක් තිබියදී ඔවුන්ට හිතුමතේ එහෙම තීරණ ගැනීමට හැකියාවක් නැහැ. ඒ සඳහා අවශ්‍ය ප්‍රතිපාදන අපිට තිබෙනවා. ඒ ප්‍රතිපාදන අවශ්‍ය ඕනෑම මොහොතක මගීන්ගේ යහපත වෙනුවෙන් ක්‍රියාත්මක කරන්න අපි සූදානම්.ඔබ සඳහන් කරන සාමූහික ගිවිසුම 2007 සිටම බිඳවැටී ඇති බව බස් සංගම් පවසනවා. ඒ වගේම වසරක් පාසා බස් ගාස්තු වැඩිවීමක් සිදුවිය යුතු වුවත් දැනට අවුරුදු 1 1/2කින් ගාස්තු වැඩිවීමක් සිදුවී නැති නිසා ඒක පාර්ශ්වික සංශෝධනයකට යන්න ඔවුන්ට හැකියාවක් තිබෙනවා නේද?නැහැ. ඒ කාරණයේදී අපි සියලුම බස් සංගම් සමඟ සාකච්ඡා කළා. ඔවුන් අතර විවිධ මත තිබුණා. ඒ මත ඔස්සේ අපි සාකච්ඡා කළා. බස් ගාස්තු වැඩි නොකරන්න නම් ඔවුන්ට සහන අවශ්‍යයයි කියලා ඉල්ලා සිටියා.මෙවැනි මතවාද නිසා බස් ගාස්තු වැඩි කිරීම නියමිත දිනයට කරන්න බැරි වුණා. අපි සූදානම් වුණේ ඔවුන්ගේ අදහස් විමසා ඒ අනුව කටයුතු කරන්නයි. අපි දැන් තීන්දුවකට ඇවිත් තිබෙනවා බස් ගාස්තු වැඩි නොකරන්නත්, ඒ සඳහා අවශ්‍ය සහන බස් සංගම්වලට ලබා දෙන්නත්.ජාතික ප්‍රවාහන අවශ්‍යතාව සම්පූර්ණ කරන්න ලංගමය හා පෞද්ගලික බස් කර්මාන්තකරුවන් දායක වෙනවා. රජය ලංගමය නඩත්තු කිරීමට විශාල පිරිවැයක් දරතත්, පෞද්ගලික බස් කර්මාන්තය පවත්වාගෙන යන්න එවැනි පිරිවැයක් නොදරන බව බස් සංගම් කියනවා. මේ නිසා රජයෙන් ඔවුන්ට ලබාදෙන සහන හා විසඳුම් සඳහන් කළ හැකිද?පසුගිය දිනවල වාහන ටයර් හා ටියුබ්වල මිල ඉහළ ගියා. නමුත් එම වැඩි කිරීමෙන් බස් රථ අමතර කොටස් නිදහස් කළා. බස් රථ රටට ආනයනය කිරීමේදී ඒ වෙනුවෙන් අය කරන බදු ඉවත්කර තිබෙනවා. එය බස් කර්මාන්තයට විශාල සහනයක්.ඒවගේම පොලී අනුපාත ගැන කතා කළොත් දඩ පොලී ඉවත් කර තිබෙනවා. ඊළඟට ඔවුන් නිතර විවේචනයට ලක් කරන දෙයක් තමයි ගමන් වාරය ලබා ගැනීම සඳහා කප්පම් ලබා දෙන්න සිදු වෙනවයි කියන කාරණය. එයින් ඔවුන්ගේ ආදායම අඩුවෙන බව කියනවා.මේ ගැන අපේ දැඩි අවධානය යොමුව තිබෙනවා. අවශ්‍ය ආයතනවල සහාය ලබාගෙන කප්පම් ගැනීම මුළුමනින්ම නවත්වන්න අවශ්‍යය පියවර අපි ගනිමින් සිටිනවා.ඒ වගේම වේලා සටහන් කිරීම සඳහා බලපත්‍ර ගාස්තු අය කිරීම පළාත් සභා මඟින් සිදු කරගෙන යනවා. එහිදී ඔවුන්ගෙන් අය කරන ගාස්තුව 50%කින් කපා හරින්න අපි පළාත් ප්‍රවාහන අධිකාරීන්ට නියම කර තිබෙනවා.මෙයට අමතරව ටයර්, ටියුබ් සහනදායී මිලට පෞද්ගලික බස් රථ හිමියන්ට ලබාදීම සඳහා හා නව බස් රථ මිලදී ගැනීමේදී ඒ සඳහා සහන පොලියට ණය පහසුකම් සැපයීමේ වැඩපිළිවෙළක් ක්‍රියාත්මක කරන්න සූදානම් වෙනවා.ග්‍රාමීය මාර්ගවල රාත්‍රී බස් රථ සේවාව මෙන් ම මුළුමනින්ම වගේ දුෂ්කර මාර්ගවල සේවා පවත්වාගෙන යාම අතින්ද ඉදිරියෙන් සිටින්නේ ලංගමයයි. මේ සඳහා පෞද්ගලික බස් රථ සේවය දායක කර ගන්න අදහස් කරන්නේ නැද්ද?දැන් ග්‍රාමීය මාර්ග දුෂ්කර හෝ අබලන් කියන චෝදනාව නඟන්න බැහැ. “මඟ නැඟුම” යටතේ සෑම මාර්ගයක්ම පාහේ කාපට් කර තිබෙනවා. ඒ නවීකරණය වෙන ග්‍රාමීය මාර්ගවලට සේවා සපයන්න අපි සිසු සැරිය, ගැමි සැරිය හා නිසි සැරිය නමින් වැඩපිළිවෙළ තුනක් ක්‍රියාත්මක කරනවා.ඒ සඳහා අපි ලංගමය පමණක් නෙවෙයි පෞද්ගලික බස් රථ සේවයක් සම්බන්ධ කර තිබෙනවා. දැනට සම්බන්ධ නොවූ කැමැත්තෙන් සිටින පෞද්ගලික බස් හිමියන් සිටිනවා නම් ඔවුන්ටත් එක්විය හැකියි.‍ෙම් වැඩපිළිවෙළ සඳහා දායක වෙන එක බස් රථයකට අපි, වසරකට ලක්ෂ 5ක සහනාධාරයක් ලබා දෙනවා. ‘නිසි සැරිය’ වැඩසටහනේ අරමුණ ග්‍රාමීය මාර්ගවල රාත්‍රී බස් සේවා පවත්වාගෙන යාමයි. ‘සිසු සැරියෙන්’ කෙරෙන්නේ දරුවන් නිසි වේලාවට සුරක්ෂිතව පාසැල කරා රැගෙන යාමයි. මේ සේවයේදී අදාළ මාර්ගයේ පිහිටා තිබෙන සෑම පාසලකටම සේවා සපයනවා.ඒ නිසා පාසැල් බස් සේවා සඳහා වෙන්කරන මුදලින් සෑහෙන ඉතිරියක් පවුලකට ලැබෙනවා. සිසු සැරිය වැඩසටහන යටතේ ධාවනය වන පාසැල් බස් රථවල ගුරුවරුන්ටත් ගමන් කළ හැකියි. එය ගුරු සේවයත් අගය කිරීමක්. මේ සඳහා පෞද්ගලික බස් රථ 1200ක් සම්බන්ධකර තිබෙනවා. ඔවුන්ට රජය වාර්ෂිකව රුපියල් බිලියන 500ක් ලබා දෙනවා.ගුණාත්මක හා සුරක්ෂිත ප්‍රවාහන සේවයක් ඇති කරන්න මේ විදිහට රජය ලංගමයට පමණක් නෙවෙයි පෞද්ගලික බස් රථ හිමියන්ටත් සහන රැසක් දෙනවා. මේ සියල්ල ලබා ගෙන ඔවුන් තව තවත් ගාස්තු වැඩිවීම් ඉල්ලනවා. අප එයට ඉඩ දෙන්නේ නැහැ.මේ විදිහට විශාල පිරිවැයක් ජාතික ආර්ථිකයෙන් ප්‍රවාහන සේවා නඩත්තු කරන්න රජය දැරුවත් තවමත් ග්‍රාමීය මාර්ගවල පවතින ප්‍රවාහන දුර්වලතා අවසන්ව නැහැ නේද?ඒ නිසා අපි මගී ජනතාව, බස් හිමියන් සහ අමාත්‍යාංශය එක්ව ත්‍රෛපාර්ශ්වික කමිටුවක් ඇති කර තිබෙනවා. එයින් ලැබුණු නිර්දේශ විධිමත් කමිටුවකට යොමු කර ඒ අනුව අවශ්‍ය ක්‍රියාමාර්ග ගන්න බලාපොරොත්තු වෙනවා.මෙයට අමතරව ජනතාවට ගුණාත්මක ප්‍රවාහන සේවාවක් ලබා දීම සඳහා අවශ්‍ය නිර්දේශ ඉදිරිපත් කිරීමටත් බස් ගාස්තු සංශෝධනය සඳහාත් කැබිනට් අනුකාරක සභාවක් ඇති කිරීමට අදහස් කරනවා. ගුණාත්මක ප්‍රවාහන සේවයක් ඇති කරන්න අවශ්‍ය විදිහට නීතිය දැඩි කරන්න අපි කල්පනා කරනවා.මේක බලපාන්නේ පෞද්ගලික බස් රථවලට පමණක් නෙවෙයි. මගියාගේ ජීවිතය රැකගෙන ඔහුට අවශ්‍යය ප්‍රවාහන සේවය ලබාදීම ගමනාගමන සේවයේ නිරත සැමගේ වගකීමක්.එපමණක් නොවෙයි, පදිකයන් ගැනත් වගකීමක් ප්‍රවාහන සේවකයින්ට තිබෙනවා. දැනට තිබෙන තත්ත්වයේ ප්‍රගතියක් ඇති නොවෙතොත් අනියම් මිනීමැරුම් චෝදනා යටතේ නඩු පැවරීම කෙරෙහි අවධානය යොමු කර තිබෙනවා.අනතුරකදී බස් රථයට විරුද්ධව නීතිය ක්‍රියාත්මක කරන්න නම් බසයේ ගමන් කළ බව ප්‍රවේශ පත්‍රයක් මගින් ඔප්පු කළ යුතුයි. කොමිසම කළ සමීක්ෂණයට අනුව ප්‍රවේශපත්‍ර නිකුත් කිරීම වයඹ 0.9%, සබරගමුව 13%යි. මේ ගැන ඔබේ දැඩි අවධානයක් යොමු කළ යුතුයි නේද?නියමිත ගමන් ගාස්තුව වෙනුවෙන් ප්‍රවේශ පත්‍රයක් ඉල්ලා සිටීම මගියාගේ අයිතියක්. ඒ වෙනුවෙන් මගීන් පෙනී සිටිය යුතුයි. ජාතික ප්‍රවාහන අවශ්‍යතාවය ඉටුකරන්න බස් රථ 23,800ක් දායක වෙනවා. රේඛීය අමාත්‍යාංශ්‍ය යටතේ තිබෙන්නේ බස් රථ 3100යි.ඉතිරිය පාලනය වන්නේ පළාත් මාර්ගස්ථ මගී ප්‍රවාහන අධිකාරිය යටතේ. ඊට අදාළ චක්‍රලේඛ අපි පළාත් සභාවන්ට යවා තිබෙනවා. ඔවුන් එය ක්‍රියාත්මක කළ යුතුයි. අපි ඉදිරියේදී පෞද්ගලික බස් රථ සඳහා පෙර ගෙවුම් කාඩ්පත් ක්‍රමයක් ඇති කිරීමට අදහස් කරනවා. එවිට ඔය ප්‍රශ්නය වගේම මාරු සල්ලි නොදීමේ ප්‍රශ්නයත් විස‍ෙඳ්වි.පෙර ගෙවුම් ක්‍රමය ක්‍රියාත්මක කිරීමේ අදහස රජය දැන් සෑහෙන කාලයක සිට කියමින් සිටිනවා. නමුත් බස් සංගම් එය දැනටමත් ආරම්භ කර තිබෙනවා නේද?එක්තරා බස් රථ සංගමයක් බස්නාහිර පළාත් ප්‍රවාහන අධිකාරිය සමඟ එක්ව නියමු ව්‍යාපෘතියක් ආරම්භ කර තිබෙනවා. අපිට රාජ්‍ය ආයතනයක් හැටියට නොයෙකුත් චක්‍රලේඛ හා නියෝගයන්ට යටත්වීමට සිදු වෙනවා.අපි දැනට ටෙන්ඩර් පටිපාටියක් සකස්කර තිබෙනවා. රජය ක්‍රියාත්මක කරන පෙරගෙවුම් ක්‍රමයේදී අවශ්‍ය මෙවලම් සහනදායී මිලකට බස් රථ හිමියන්ට ලබා දෙනවා. අපි පෙරගෙවුම් ක්‍රමයට යන්න බලාපොරොත්තු වෙන්නේ බස් හිමියන්ට එම සහනය ලබාදීමෙන් පසුවයි.ආණ්ඩුව නියමිත බස් ගාස්තු වැඩිවීම ලබා නොදෙන්නේ පළාත් තුනේ ඡන්දයෙන් දේශපාලන වාසි ලබා ගැනීමට බවට බස් සංගම් නඟන චෝදනාව ගැන ඔබේ ප්‍රතිචාරය කුමක්ද?ප්‍රවාහන ක්ෂේත්‍රය දේශපාලනීකරණය කරමින් වාසි ගන්න හදන්නේ චෝදනා කරන සංගමයයි. මේක ආණ්ඩු පෙරළන ඡන්දයක් නෙවෙයි. අපිට බාල උපක්‍රම ‍යොදා ඡන්දය දිනන්න වුවමනාවක් නැහැ.හොඳයි, කිසියම් විදියකින් බස් සංගම් ගාස්තු වැඩි කළොත් ඇමතිවරයා හැටියට ඔබ ගන්න පියවර කුමක්ද?අපි ඔවුන්ට විරුද්ධව නීත්‍යානුකූලව කටයුතු කර ප්‍රවාහන බලපත්‍ර අහෝසි කරනවා.පසුගියදා පැවැති වර්ජනයට සම්බන්ධවූ බස් රථවල බලපත්‍ර ඒ විදිහට අවලංගු කළාද?පළමු වතාවට නිසා වර්ජනය කළ බස්රථවලට කෙටි කාලීන තහනමක් දුන්නා. නමුත් බස් ගාස්තු හිතුමතේට වැඩි කළොත් කිසිම සමාවක් දෙන්නේ නැහැ. අනිවාර්යෙන්ම බලපත්‍ර අහෝසි කරනවා. බස් සංගම්වල ගණන්කාරකම්වලට ‍මෙදා සැරේ හොඳ පාඩමක් උගන්වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308201</link>
    <topic>වාස්ගේ නීතිඥයා කියයි</topic>
    <author>සිරන්ජනි කුමාරි, ගම්පහ මධ්‍යම සමූහ ඔලිවර් පෙරේරා හා මල්වාන සමූහ - මහානාම විතානගේ</author>
    <content>හිටපු නියෝජ්‍ය පොලිස්පති වාස් ගුණවර්ධන කොල්ලකාරයකු, අපරාධකාරයකු හා මිනීමරුවකු ලෙස පෙන්වා ජනමාධ්‍ය මගින් ඔහු පෝරකයට ද ගෙන ගොස් ඇතැ’යි සැකකරු වෙනුවෙන් පෙනී සිටින නීතිඥ අනුර සෙනෙවිරත්න මහතා අධිකරණයට ප්‍රකාශ කර සිටියේ ය.ඒවා මේ නඩුවට අදාළ නැති බව ද; නඩුවට අදාළ දේශන පමණක් ප්‍රකාශ කළ යුතු බවද විනිසුරුවරිය නීතිඥවරයාට දැනුම් දුන්නාය.හසිත මඩවල ඝාතන සිද්ධියේ රජයේ සාක්කිකරු වූ සිංගප්පූරු සරත් නැමැත්තා ඝාතනය නොකර සිටීමට හිටපු නියෝජ්‍ය පොලිස්පති වාස් ගුණවර්ධන මහතා ලක්‍ෂ 30කකප්පම් මුදලක් ලබාගත් බව කියන සිද්ධිය ඊයේ (19) යළි කැඳවූ අවස්ථාවේ දී නීතිඥවරු මෙසේ ප්‍රකාශ කළහ.සරත් එදිරිසිංහ යන අය හෙරොයින් ජාවාරම්කරුවන්ගේ ලැයිස්තුවේ සිටින බවත් නොමරා සිටීමට නම් ලක්‍ෂ 30ක් අවශ්‍ය බව පැවසූ බව කියන වාස් ගුණවර්ධන මහතා පසුව එය ලක්‍ෂ 25 කට අඩු කොට ලක්‍ෂ 15ක් චෙක්පත් මගින් ලබාගෙන ඇති බවට අධිකරණයෙන් කරුණු අනාවරණය විය.පැමිණිල්ල කැඳවූ අවස්ථාවේ දී සැකකරු සම්බන්ධ විමර්ශන කටයුතු කරන රහස් පොලිස් නිලධාරින් ඉවත් කොට එම විමර්ශන කටයුතු ස්වාධීන නිලධාරින් කණ්ඩායමකට බාර දෙන ලෙසට ද සැකකරුගේ නීතිඥ අධිකරණයෙන් ඉල්ලා සිටියේය.දැනුදු විමර්ශන අවසන් බවත් උධෘත නීතිපතිවරයා වෙත යොමු කොට නඩු පැවරීමට ඇති අවස්ථාවකදී විමර්ශන නිලධාරින් මාරු කිරීමක් අවශ්‍ය නැති බවට මහේස්ත්‍රාත්වරිය දැන්වූවාය.අපරාධ පරීක්‍ෂණ දෙපාර්තමේන්තුව සාක්කිකරුවන් වශයෙන් සිය හුරතලුන් කිහිපදෙනකු යොදාගෙන උසස් පොලිස් නිලධාරින්ගේ කුමන්ත්‍රණ අනුව ක්‍රියා කරන බවට වාස් ගුණවර්ධන මහතා වෙනුවෙන් පෙනී සිටි නීතිඥ අනුර සෙනෙවිරත්න මහතා පැවසීය.රටේ අතිමහත් සේවයක් ඉටු කළ අයෙකුට උසස් නිලධාරින්ගේ බලපෑම් මත අභූත චෝදනා එල්ල වී ඇතැයි පැවසූ නීතිඥවරයා, විවිධ පුවත්පත්වල සිය සේවාදායකයාට එරෙහිව පළ වන ප්‍රවෘත්ති මගින් ද ගුණවර්ධන මහතාට අගතියක් වූ බව පැවසීය.මෙහිදී අපරාධ පරීක්‍ෂණ දෙපාර්තමේන්තුව වෙනුවෙන් පොලිස් පරීක්‍ෂක රංජිත් මුණසිංහ මහතා පැවසුවේ, කාගෙවත් බලපෑමක්, නියෝගයක් අනුව රහස් පොලිසිය රාජකාරි නොකරන බවය.සිදු කරන ලද විමර්ශනවලදී ඉදිරිපත්වූ සාක්කි අනුව කරුණු අධිකරණයට ගොනු කළ බවත් අපරාධ පරීක්‍ෂණ දෙපාර්තමේන්තුවට හුරතලුන් නැති බවත් පැවසීය.මෙහිදී හිටපු නියෝජ්‍ය පොලිස්පති වාස් ගුණවර්ධන මහතාට ලිඛිතව ප්‍රකාශයක් කිරීමට අවශ්‍ය බවට නීතිඥ අනුර සෙනෙවිරත්න මහතා මහේස්ත්‍රාත්වරියට දැන්වීය.මහේස්ත්‍රාත් - දණ්ඩ නීති සංග්‍රහයේ 127 වගන්ති අනුව ද ප්‍රකාශ කරන්නේවාස් ගුණවර්ධන - නැත.මහේස්ත්‍රාත් - කොළයක ලියලා දෙන්න.නීතිඥ අනුර සෙනෙවිරත්න - බන්ධනාගාරයේ කොළ, පෑන් නැහැ. අදාළ නියෝගයක් කරන්න ස්වාමිනි.මහේස්ත්‍රාත් - අවශ්‍ය පහසුකම් සලසා දෙන්න.නීතිඥ අනුර සෙනෙවිරත්න - මාධ්‍ය මගින් වාස් ගුණවර්ධන මිනී මරුවෙක් කොට පෝරකයටත් යවලා ඉවරයි ස්වාමිනි.මහේස්ත්‍රාත් - එය, මීට අදාළ නැහැ. නීතිපති උපදෙස් කඩිනමින් ලබා ගන්න. සැකකරු ලබන මස 2 දින දක්වා තවදුරටත් රක්‍ෂිත බන්ධනාගාරගත කරනවා. සැකකරුගේ ලිඛිත පැමිණිල්ල සම්බන්ධයෙන් නීතිපති උපදෙස් ලබාගන්නා ලෙසට රහස් පොලිසියට නියම කරනවා.සිංගප්පූරු සරත්ව මරා දමන බවට ඔහුට භීතියක් ඇතිකළේ ක්‍රිශාන්ත, නිශාන්ත සහ ගොඩ්පි‍්‍ර යන තිදෙනායි. ක්‍රිශාන්ත යනු අදාළ චෙක්පත මාරු කළ අයයි. ඔහුව මේ නඩුවේ සැකකරුවකු ලෙස අත්අඩංගුවට නොගන්නේ ඇයි දැයි යන්න ගැටලුවක්.වාස් ගුණවර්ධනගේ නම විකුණමින් ඔහු රංගනයක යෙදී සිටිනවා. අපරාධ පරීක්‍ෂණ දෙපාර්තමේන්තුවේ හුරතලකු බවට ඔහුව පත්වී සිටිනවා. ඒ නිසා මේ සම්බන්ධ විමර්ශන කටයුතු සඳහා ස්වාධීන කණ්ඩායමකට භාරදෙන ලෙසත්, වාස් ගුණවර්ධන යන සැකකරුට තමන්ගේ ලිඛිත පැමිණිල්ලක් පොලිසියේ ඉහළ නිලධාරියකුට හෝ ඔබතුමිය විසින් පත්කරන නිලධාරියකුට ඉදිරිපත් කිරීමට අවසර ලබාදෙන ලෙසත් මා අධිකරණයෙන් ඉල්ලා සිටිනවා යැයි ද නීතිඥවරයා කීවේය.අපරාධ පරීක්‍ෂණ දෙපාර්තමේන්තුවේ විශේෂ විමර්ශන අංශ ස්ථානාධිපති පොලිස් පරීක්‍ෂක රංජිත් මුණසිංහ මහතා මේ සිද්ධිය ගැන විමර්ශන කරන්නේ අපරාධ පරීක්‍ෂණ දෙපාර්තමේන්තුවයි. මේ විමර්ශනයට ජ්‍යෙෂ්ඨ පොලිස් නිලධාරියකුත් සහාය දෙනවා. අපරාධ පරීක්‍ෂණ දෙපාර්තමේන්තුවට හුරතල්ලු අවශ්‍ය නෑ. ඒ ප්‍රකාශයට අපි විරෝධය පලකරනවා.අපරාධ පරීක්‍ෂණ දෙපාර්තමේන්තුව කාවවත් හුරතල් කරන්නේ නෑ. කලින් දින ලබාගත් අධිකරණ අවසරය මත අපි ප්‍රකාශ ලබාගත්තා. තුන්දෙනෙක් මේ ගැන දන්නේ නෑ කීවා. ක්‍රිෂාන්තගෙන් ප්‍රකාශ ලබාගත්තා. කේ. සී. ටී. තිලකසිරි යන අය ප්‍රකාශ දුන්නා.අදාළ චෙක්පත්වල ලේඛන ලබාගත්තා. විමර්ශන කටයුතු නිවැරැදිව සිදුවෙනවා. විමර්ශන කටයුතු කඩිනමින් අවසන් කර අදාළ වාර්තාව අධිකරණයට ලබාදෙනවා යැයි අපරාධ පරීක්‍ෂණ දෙපාර්තමේන්තුවේ විශේෂ විමර්ශන ස්ථානාධිපති පො. ප. රංජිත් මුණසිංහ මහතා අධිකරණයට කීවේය.මෙම විමර්ශන කටයුතු ඉක්මනින් අවසන් කර අධිකරණයට ලබාදෙන ලෙස අපරාධ පරීක්‍ෂණ දෙපාර්තමේන්තුවට දැනුම් දුන් විනිසුරුවරිය, මීට අමතරව සැකකරුගේ ලිඛිත පැමිණිල්ල ඉදිරිපත් කිරීම සම්බන්ධයෙන් නීතිපති උපදෙස් අනුව කටයුතු කරන ලෙසද නියෝග කර වැඩිදුර විභාගය සැප්තැම්බර් 02 දිනට නියම කළාය.සැකකරු වෙනුවෙන් නීතිඥ අනුර සෙනෙවිරත්න, ප්‍රමුඛ පි‍්‍රයරංජන ජයසිංහ, රසික සමරවික්‍රම, අංජලිකා, ජිනේන්ද්‍ර කංකානම්ගේ යන නීතිඥවරු ද අපරාධ පරීක්‍ෂණ දෙපාර්තමේන්තුව වෙනුවෙන් එහි විශේෂ විමර්ශන අංශ ස්ථානාධිපති පොලිස් පරීක්‍ෂක රංජිත් මුණසිංහ, උ. පො. ප. උපාලි බණ්ඩාර යන මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308202</link>
    <topic>නිකිණි පුන් පෝදා ධර්මනුශාසනාව</topic>
    <author/>
    <content>“ශ්‍රද්ධා ධනය, සීල ධනය, හිරි ධනය, ඔත්තප්ප ධනය, සුත ධනය, චාග ධනය, ප්‍රඥා ධනය යන සප්ත ආර්ය ධනය යම් පුරුෂයෙකුට හෝ ස්ත්‍රියකට පවතී ද ඔහු හෝ ඇය දුප්පත් නොවේ. ජීවිතය හිස් එකක් නොවේ.”නිකිණි පුන් පොහෝ දිනය ශාසන ඉතිහාසයේ ඉතා වැදගත් දිනයකි. උපසම්පදා භික්ෂූන් වහන්සේ නමකට පෙරවස් එළැඹීමට නොහැකි වුවහොත් පසුවස් එළැඹීම නිකිණි පෝයට පසු දින අවපෑලවියට සිදු වීමත්, සම්බුද්ධ පරිනිර්වාණයෙන් තෙමසකට පසු ප්‍රථම ධර්ම සංගායනාව සිදුකිරීමත්, ආනන්ද මහතෙරුන්වහන්සේ රහත්භාවයට පැමිණීමත් සිදුවූයේ අදවන් නිකිණි පුන් පොහෝ දිනයකයි. මෙවැනි උතුම් පුන් පොහොය දිනයක දී සප්ත ආර්ය ධනය වැනි උතුම් දහමක් කෙරෙහි සිත යොමු කොට ජීවිතය යහපත් කර ගනිමු.පින්වත්නි,අප මහත් අපහසුවෙන් ලබා ගන්නා මිනිස් ජීවිතය යහපත අයහපත, හොඳ, නරක මැනවින් සිතාබලා, තමන්ටත්, අනුන්ටත් යහපතක් වන සේ ගත කළ හැකිනම් පසුතැවිල්ලකින් හෝ උපද්‍රවයකින් තොරව, නිරාමිස පී‍්‍රතිය ඇතිවන සේ කටයුතු කිරීමට පුළුවන.බුදුරජාණන්වහන්සේ කිසිවිටෙක ධනය රැස්කිරීම ප්‍රතික්ෂේප නොකළ සේක. එහෙත් ආධ්‍යාත්මික ජීවිතය සරුකර ගැනීමට, මෙලොවත් පරලොවත් දෙකම සුවපත් කරගැනීමට ආර්ය ධනය නම් වූ ශ්‍රද්ධා ධනය, සීල ධනය, හිරි ධනය, ඔත්තප්ප ධනය, සුත ධනය, චාග ධනය, ප්‍රඥා ධනය යන මේ සප්ත ආර්ය ධනය රැස්කර ගැනීම වඩා වටිනා බව පෙන්වාදුන් සේක. මෙම සප්ත ආර්ය ධනය රැස්කර ගැනීමට එතරම් වෙහෙස මහන්සි විය යුතු නැත. තමන්ගේ් සිත පිරිසිදු කරගෙන, සිහිය හොඳින් තබාගෙන, අධිෂ්ඨානයෙන් වීර්යයෙන් කටයුතු කිරීමෙන් එම උතුම් ධනය රැස්කර ගත හැකිය.ශ්‍රද්ධා ධනය සිත තුළින්ම පහළ වන්නකි. පාපී සිතුවිලිවලින් වැළකී, සිත පිරිසිදු කරගැනීමෙන් එය ලද හැකිය.සීල ධනය ද ආර්ය ධනයක් සේ සැලකේ. හිරි ධනය පවට ඇති ලැජ්ජාවයි. ඔත්තප්ප ධනය පාපයට ඇති බියයි. බිය නොවන තැනැත්තාට ඕනෑම වරදක් කළ හැකිය. සුත ධනය යනු ගුණ නුවණින් ලබාගන්නා උගත්කමයි. ගුණ නුවණින් ලබාගන්නා දැනඋගත්කම සොරසතුරෙකුට හෝ ගත නොහැකිය.චාග ධනය යනු පරිත්‍යාගයයි. මෙම සප්ත ආර්ය ධනයන්, නිවැරැදිව යහපත් සිතින් එක්රැස් කර ගැනීම මෙලොව හා පරලොව උභයාර්ථ සංසිද්ධියටම හේතු වේ. ජීවිතයේ කිසියම් දිනෙක පසුතැවිල්ලට හේතුවන ආකාරයෙන් ලෞකික ධනය එක්රැස් කරගැනීමට පමණක් උත්සුක නොවී, ආධ්‍යාත්මික සුවය හා නිවන පිණිස උතුම් ශ්‍රද්ධා සීලාදී ආර්ය ධනය රැස්කර ගැනීමට මෙම උතුම් පොහෝ දිනයේ දී අදිටන් කර ගනිමු. තෙරුවන් සරණයි.මල්වතු පාර්ශවයේකාරක සංඝසභිකතිබ්බටුවාවේ ශ්‍රී සිද්ධාර්ථ මේධංකර නාහිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308206</link>
    <topic>ප්‍රජාතන්ත්‍රවාදීව ගැටලු විසඳා ගැනීමට මා සැමවිටම සූදානම්</topic>
    <author>ධනුෂ්ක ගොඩකුඹුර නුවරඑළිය සිට</author>
    <content>නිදහස් කර ගත් රට සංවර්ධනය කරා ගෙන ගොස් සෑම ජන කොටසකගේම අවශ්‍යතා ඉටු කරන්නේ ආපසු ජනතාවගෙන් කිසිවක් බලාපොරොත්තුවෙන් නොවන බව ජනාධිපති මහින්ද රාජපක්ෂ මහතා අවධාරණය කළේය.ජනතා අවශ්‍යතා ඉටු කිරීමේදී තමා කිසිවිටෙක පක්ෂ පාට භේද නොසලකන බව ප්‍රකාශ කළ ජනාධිපතිවරයා රට අද දියුණුව කරා රැගෙන යාමට හැකිව ඇත්තේ පක්ෂ පාට මෙන්ම ජාති, ආගම් කුල භේද ද නොසැලකූ නිසා බව පැවසීය.රට සංවර්ධනය කරමින් ඉදිරියට යන විට නොයෙකුත් චෝදනා එල්ල වන බව පැවසූ ජනාධිපතිවරයා විදේශ වෙත ගොස් අපේ රටේ ප්‍රශ්න විසැඳිය නොහැකි බවත් අපේ ප්‍රශ්න විසැඳිය හැක්කේ අපි අපිම සාකච්ඡා කිරීමෙන් පමණක් බවත් අවධාරණය කළේය. ජනාධිපතිවරයා මෙසේ ප්‍රකාශ කළේ නුවරඑළිය ග්‍රෙගරි වැව උද්‍යනයේ දෙවැනි අදියර විවෘත කිරීමේ අවස්ථාවට ඊයේ (19) එක්වෙමිනි.මහින්ද චින්තන ඉදිරි දැක්ම අනුව පියකරු පුරවරයක්- හරිත ගම්මානයක් සංකල්පය මත ආර්ථික සංවර්ධන අමාත්‍යාංශයේ රුපියල් මිලියන 40ක ප්‍රතිපාදන මත ක්‍රියාවට නැංවුණු ග්‍රෙගරි වැව උද්‍යාන දෙවැනි පියවර නුවරඑළියට පැමිණෙන දෙස් විදෙස් සංචාරකයන්ට පහසුකම් සපයයි. රුපියල් මිලින 165ක වියදමින් ඉදිරි කෙරුණු නුවරඑළිය මහ නගර සභා සංකීර්ණයද ජනාධිපතිතුමාගේ අතින් ඊයේ විවෘත කෙරිණ.ප්‍රශ්න ඇති නම් සාකච්ඡා කර ප්‍රජාතන්ත්‍රවාදීව ඒවා විසඳා ගන්නට තමා සෑමවිටම සූදානම් බව පැවසූ ජනාධිපතිවරයා අපේ ගම් ප්‍රදේශ සංවර්ධනය කර ගත යුත්තේ රජය සමඟ සහයෝගයෙන් කටයුතු කිරීමෙන් මිස ගැටුම් ඇති කර ගැනීමෙන් නොවන බව කීවේය. ත්‍රස්තවාදය නිසා වසර තිහක් තිස්සේ ඇණහිට තිබුණු උතුරු පළාත් සංවර්ධනය දැන් වේගයෙන් ඉදිරියට ඇදෙන බවත් ත්‍රස්තවාදීන්ගේ යටතේ තිබුණු වසර 30ට නොවුණු සංවර්ධනයක් ත්‍රස්තවාදයෙන් නිදහස් වූ වසර 4ට සිදු කර තිබෙන බවත් ජනාධිපතිවරයා පැවසීය.සංවර්ධනය වන රට ආරක්ෂා කර ගැනීමේ වගකීම ජනතාව සතු බවත් පටු ආකාරයට නොසිතා තමන්ගෙන් රටට විය යුතු යුතුකම් ඉටු කළ යුතු බවත් ජනාධිපතිවරයා ප්‍රකාශ කළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ඇමැතිවරුන් වන සී. බී. රත්නායක, නවීන් දිසානායක, නියෝජ්‍ය ඇමැති මුත්තු සිවලිංගම්, මධ්‍යම පළාත් ආණ්ඩුකාර ටිකිරි කොබ්බෑකඩුව මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308203</link>
    <topic>කච්චතිව් අපේ; යළි කතා කුමටද?</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සහ ඉන්දීය රජයන්හි තීරණයකට අනුව නිල වශයෙන් ශ්‍රී ලංකාවට අයිතිය ලබාදී තිබෙන කච්චතිවු දූපත සම්බන්ධයෙන් යළි සාකච්ඡා කිරීමේ කිසිඳු අවශ්‍යතාවක් නැතැයි ශ්‍රී ලංකා රජය ඉන්දියාවට ප්‍රකාශ කරයි.දෙරටේ එකඟතාව මත මේ දුපත ශ්‍රී ලංකාවට පවරා දී තිබෙන බවද ඒ අනුව එහි අයිතිය ශ්‍රී ලංකා‍ව සතු බවද විදේශ කටයුතු ඇමැති මහාචාර්ය ජී.එල්.පීරිස් මහතා අවධාරණය කරයි.දෙදින නිල සංචාරයක් සඳහා ඉන්දියාව බලාගිය විදේශ කටයුතු ඇමැතිවරයා මේ බව සඳ හන් කළේ ඉන්දීය මාධ්‍ය වෙත අදහස් පළ කරමිනි. කච්චතිවු දූපත සම්බන්ධයෙන් එහිදී මාධ්‍යවේදියෙකු නැඟූ ප්‍රශ්නයකට පිළිතුරු දෙමින් ඇමැතිවරයා මේ බව සඳහන්කර තිබේ.මේ අතර දෙරටේ ධීවරයන් මුහුණදෙන ගැටළු සම්බන්ධයෙන් අදහස් දක්වමින් ඇමැතිවරයා ප්‍රකාශකර ඇත්තේ ශ්‍රී ලංකා මුහුදු සීමාව ආක්‍රමණය කළ ඉන්දීය ධීවරයින් කිසිවිටෙකත් මුදානොහරින බවයි.වරකට ධීවරයින් 1,500ක් පමණ යාත්‍රා 400 ත් 500 ත් අතර ප්‍රමාණයකින් පැමිණ ශ්‍රී ලංකාවේ මුහුදු සීමාව උල්ලංඝණය කරමින් ධීවර කටයුතුවල නිරත වන බව පෙන්වාදී තිබෙන විදේශ කටයුතු ඇමැතිවරයා මෙරට වෙරළ තීරයේ සිට මීටර් 700ක් පමණ ආසන්නයට පැමිණ මත්ස්‍ය සම්පත නෙළා ගන්නා ඉන්දීය ධීවරයින්ට එරෙහිව නීති මඟින් කටයුතු කරන බවද ප්‍රකාශ කර තිබේ.කෙසේ වුවද මෙරට අත්අඩංගුවේ පසු වු ඉන්දීය ධීවරයින් සිය දෙනෙකු පමණ පසුගියදා මුදාහැර ඇති බවද මහාචාර්ය ජී.එල් පීරිස් මහතා ඉන්දීය මාධ්‍ය හමුවේ ප්‍රකාශකර ඇත. මේ අතර මහාචාර්ය ජී.එල්. පීරිස් මහතා පෙන්වාදී තිබෙන්නේ සෙසු ධීවරයින් වෙනුවෙන් එවැනි සහනයක් ලබාදීමට අපේක්ෂා නොකරන බවයි.පොදුරාජ්‍ය මණ්ඩලයීය රාජ්‍ය නායක සමුළුව සඳහා ඉන්දීය අගමැතිවරයාට ඇරයුම් කිරීම වෙනුවෙන් විදේශ ඇමැතිවරයා ඉන්දියාව බලා පිටත්ව ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308204</link>
    <topic>එජනිස ජය තහවුරුවට ජනපති රැස්වීම් 14කට</topic>
    <author>සිතාරා සේනානී සහ නුවන් කොඩිකාර</author>
    <content>වයඹ, මධ්‍යම හා උතුරු පළාත් සභා මැතිවරණය වෙනුවෙන් ශ්‍රී ලංකා නිදහස් පක්ෂය සහ එක්සත් ජනතා නිදහස් සන්ධානය එක්ව නිල ප්‍රචාරක රැලි, සම්මන්ත්‍රණ, ජන්ද පොළ රැස්වීම් හාරදහස් හාරසිය අනූඅටක් (4498) පැවැත්වීමට තීරණය කර තිබේ.ඒ අනුව මැතිවරණය පැවැත්වෙන පළාත් 3 හි දිස්ත්‍රික්ක දහය ආවරණය වන පරිදි ජනාධිපති මහින්ද රාජපක්ෂ මහතාගේ සහභාගිත්වයෙන් ජනතා රැළි 14ක් පැවැත්වීමට කටයුතු යොදා ඇති බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පේරුම මහතා පැවසීය.ශ්‍රී ලංකා නිදහස් පක්ෂ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා ඇතුලු ජ්‍යෙෂ්ඨ නායකයින් සහභාගි වන සම්මන්ත්‍රණ 110 ක් මැතිවරණ කොට්ඨාස එකසිය දහයේ පැවැත්වීමද මේ වන විටත් ආරම්භ කර ඇති බව හෙතෙම කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (19) පැවැති මාධ්‍ය හමුවේදි ඇමැතිවරයා එසේ ප්‍රකාශ කළේය. මීට අමතරව ආසන මට්ටමින් උප ප්‍රධාන රැස්වීම් 54 ක් හා ජන්ද පොල රැස්වීම් 3330 ක් පවත්වන බව පවසන ඒ මහතා එම පළාත් තුනේහි ඇති ලක්ෂ 15කට අධික ගෙවල්වලට ගොස් අත් පත්‍රිකා බේදීමද සිදුකරන බව අලහප්පේරුම මහතා පැවසීය. නිල වශයෙන් ගෙයින් ගෙය ගොස් ජනතාව දැනුවත් කිරීම මේ මස 31 වැනිදා සහ සැප්තැම්බර් 01 වැනිදා සිදුකරන බවත් යම් අඩුපාඩුවක් හෝ දැනුවත් කිරීම් මදි කොට්ඨාශයක් පිළිබඳ තොරතුරු ලැබුණහොත් ඒවාහි යළි සැප්තැම්බර් 14, 15 දෙදින ගෙයින් ගෙය ගොසු දැනුවත් කිරිම් කරන බවත් ඇමැතිවරයා කීවේය.මෙම දැනුවත් කිරීම හා රැස්විම්වලට අමතරව එක්සත් ජනතා නිදහස් සන්ධානයේ සහෝදර පක්ෂ විසින් වෙන වෙනම ප්‍රචාරක කටයුතු දියත්කර ඇති බවද යෞවන කටයුතු හා නිපුණතා සංවර්ධන ඇමැතිවරයා ප්‍රකාශ කළේය.මේ අවස්ථාවට සෞඛ්‍ය ඇමැති මෛත්‍රිපාල සිරිසේන, ජ්‍යෙෂ්ඨ ඇමැති ඩිව් ගුණසේකර, නියෝජ්‍ය ඇමැති ෆයිසර් මුස්තාපා, නැගෙනහිර පළාත් මහ ඇමති නජීඩ් එම් මජීඩ් මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308205</link>
    <topic>‘සතුටයි නිදහසයි දිනවමු’ පළාත් මැතිවරණයේ තේමාවයි</topic>
    <author>සිතාරා සේනානී සහ නුවන් කොඩිකාර</author>
    <content>එක්සත් ජනතා නිදහස් සන්ධානය "සතුටයි නිදහසයි දිනවමු" තේමාව යටතේ උතුරු, වයඹ හා මධ්‍යම පළාත් සභා මැතිවරණයේ ප්‍රචාරක කටයුතු සිදු කරන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.රටක ජීවත් වන ජනතාවට අත්‍යවශ්‍ය දේ සතුට බවත් බොහෝ රටවල එය නැති බවත් හෙතෙම කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (19) පැවැති මාධය හමුවේදි මැතිවරණ තේමා පාඨය එළිදක්වමින් ඇමැතිවරයා එසේ ප්‍රකාශ කළේය.ලෝකයේ සාමකාමී රටවල් සුළු ප්‍රමාණයක් අතරට අපේ රටත් අයත් වන බව පැවසු ඒ මහතා 1948 බ්‍රිතාන්‍යෙයන් ලැබූ නිදහස වගේම එල්.ටී.ටී.ඊ. ත්‍රස්ත්‍රවාදයෙන් පසු අපි ලැබූ නිදහසත් ඉතා වටින බව පැවසීය. ජනාධිපති මහින්ද රාජපක්ෂ මහතාගේ නායකත්වය තුළ ජාතික කාර්යයක් ලෙස මේ මැතිවරණය පැවැත්වෙන බවත් විශේෂයෙන්ම උතුරේ මැතිවරණය ජයග්‍රහණයට වඩා ප්‍රජාතන්ත්‍රවාදය ලොවට ගෙන යාමට මහඟු අවස්ථාවක් මින් උදාවන බවත් ඇමැතිවරයා කීවේය.උතුරේ මැතිවරණයේ ප්‍රතිපල වගේම එය පවත්වන ආකාරය ගැනත් ලෝකයේ රටවල්වල අවධානය යොමුවී තිබෙන බවත් ඊට නිසි පිළිතුරු ලබාදීමට මේ මැතිවරණය යොදා ගතහැකි බවත් සිරිසේන මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308207</link>
    <topic>ආචාර්ය හර්ෂගේ අශෝභන ක්‍රියාවට පක්ෂයේ නායකයෝ මොකද කියන්නේ?</topic>
    <author>අසේල කුරුළුවංශ, සුභාෂීණී සේනානායක හා රක්ෂණ ශ්‍රියන්ත</author>
    <content>සම්බුද්ධ ශාසනය සුරක්ෂික කොට පෝෂණය කිරීමට ව්‍යවස්ථාවෙන් බැඳී සිටින රටක මහජන නියෝජිතයකු භික්ෂුන් වහන්සේ නමකගේ කර වටා අතක් යවා චීවරයටත්, ශාසනයටත් අපහාස කිරීම අනුමත කළ නොහැකි බව ත්‍රෛනිකායික මහා සංඝරත්නය ප්‍රමුඛ පූජ්‍ය පක්ෂය අවධාරණය කරති.මල්වතු අස්ගිරි අනුනායක හිමිවරු ප්‍රමුඛ තෛ‍්‍රනිකායික මහ සංඝරත්නය පවසන්නේ මෙම දසුන් ජාත්‍යන්තර මට්ටමින් ප්‍රචාරණය වීමෙන් මෙරට භික්ෂූන්ට අපහාසයක් සිදුවන බවයි.මෙරට බෞද්ධ ජනතාව තුළ බුද්ධ, ධම්ම, සංඝ යන ත්‍රිවිධ රත්නය කෙරෙහි පවත්නා අප්‍රමාණ වූ භක්තිය පෙරදැරි ගෞරවයට මෙවැනි අදූරදර්ශී පුද්ගලයින්ගේ් ක්‍රියාකාරකම් හේතුවෙන් කැළැලක් වන බවත් බෞද්ධ ජන සමාජය මෙවැනි සිදුවීම් කිසිසේත් අනුමත නොකරන බවත් මහා සංඝරත්නය අවධාරණය කරති.මල්වතු පාර්ශවයේ අනුනායක නියංගොඩ ශ්‍රී විජිතසිරි, අස්ගිරි පාර්ශවයේ අනුනායක ගලගම ශ්‍රී අත්ථදස්සි, ගැටඹේ රාජෝපවනාරාමාධිපති කැප්පෙටියාගොඩ සිරිවිමල, අධ්‍යාපනපති හුරීකඩුවේ පඤ්ඤාසේකර යන හිමිවරු මේ බව ප්‍රකාශ කරති.විශේෂයෙන් මහජන නියෝජිතයින් අතින් මෙවැනි දේ සිදුවීම කනගාටුවට කරුණක් බවත් රට පාලනය කරන පිරිස් ජනතාවට ආදර්ශමත් විය යුතු බවත් කී මහ සංඝරත්නය මෙවැනි ස්ථානවලට භික්ෂූන් වහන්සේ සම්බන්ධ නොවී සිටීමට වගබලා ගත යුතු බවද අවධාරණය කැරති.චීවරයේ ගෞරවය ආරක්ෂා කැර ගැනීම මහා සංඝරත්නයේ වගකීම බවද උන්වහන්සේ පවසති.එක්සත් ජාතික පක්ෂ පාර්ලිමේන්තු මන්ත්‍රි හර්ෂ ද සිල්වා මහතා භික්ෂුන් වහන්සේ නමකගේ කරට අත දමා දැන හෝ සිදු කළ වරද මේ රටේ බෞද්ධ මෙන්ම අන්‍යආගමිකයන්ගේද අප්‍රසාදයට ලක් වු බවත් භික්ෂුන්වහන්සේ කෙරෙහි පවතින ගෞරවය භක්තිය හෑල්ලුවට ලක් කිරිම සම්බන්ධයෙන් අදාළ මන්ත්‍රිවරයා භික්ෂුන්වහන්සේලාගෙන් ප්‍රසිද්ධියේ සමාව ගත යුතු බව තමන් වහන්සේ රුණාවෙන් මතක් කරන බවත් සබරගමුව විශ්වවිද්‍යාලයේ කුලපති, විද්‍යාලංකාර විශ්වවිද්‍යාලයේ විද්‍යාලාධිපති මහාචාර්ය කුඹුරුගමුවේ වජිර නාහිමියෝ අවධාරණය කරති.අප රටේ භික්ෂුන් වහන්සේ සම්බන්ධයෙන් අසීමිත ගෞරවයක් අතීතයේ පටන් පවතින බව පෙන්වා දෙන උන්වහන්සේ බෞද්ධ භික්ෂුන්වහන්සේ නමක් දුටු විගසින් අසුනින් නැගිට ආචාර කිරිමට බෞද්ධ මෙන්ම අන්‍යාගමිකයන්ද පුරුදුව සිටින බවත් භික්ෂු ගෞරවය හැල්ලුවට ලක් කරමින් පාරල්මේන්තු මන්ත්‍රි හර්ෂද සිල්වා මහතා භික්ෂුන් වහන්සේ නමකගේ කරට අතදමා ගෙන සිටින දර්ශනය මාධ්‍ය ඔස්සේ දකින ඕනෑම අයකුට පිළිකුලට ලක් කරන දර්ශනයක් බවද පෙන්වා දුන්නේය. මෙම ක්‍රියාව ගැන එම පක්ෂයේ නායකයෝ මොකද කියන්නේ. මහජන ඡන්දයෙන් පත් වු මන්ත්‍රිවරයක් හැසිරිය යුත්තේ මෙලෙස නොවන බව පවසන නාහිමියෝ මේ රටේ පවතින සංස්කෘතිය දැන ක්‍රියා කරනවා විනා පාර්ලිමේන්තුවේ හෝ වෙනත් බලයක් හිසේ රුවාගෙන ආගමට ධර්මයට නිගා කිරිම නුසුදුසු ක්‍රියාවක් බවද පෙන්වා දෙයි.පක්ෂ නායකයා පවා මේ දර්ශනය දැක දැක නොදැක්කා සේ සිටිම පුදම සහගත බව පෙන්වා දෙන කුඹුරුගමුවේ වජිර නාහිමියෝ මෙවැනි පුද්ගලයන් මහජනතාව ප්‍රතික්‍ෂේප කිරිම නොවැළැක්විය හැකි යැයිද පවසන අතර මේ සිද්ධිය සම්බන්ධයෙන් එම මන්ත්‍රිවරයා මහා සංඝරත්නයෙන් ප්‍රසිද්ධියේ සමාව ගත යුතු යැයිද අවධරෙණය කරයි.පසුගියදා පැවති එක්සත් ජාතික පක්ෂ විරෝධතා ව්‍යාපාරයේ දී පාර්ලිමේන්තු මන්ත්‍රී හර්ෂ ද සිල්වා මහතා බෞද්ධ භික්ෂුන් වහන්සේ නමකගේ කරට උඩින් අත දමාගෙන සිටීමේ සිද්ධිය දැඩි ලෙස හෙළා දකින බව සමස්ත ලංකා පැවිදි සංවිධානයේ ලේකම් නියෝජ්‍ය අධ්‍යාපන අධ්‍යක්ෂ වටිනාපහ සෝමානන්ද හිමියෝ පැවසූහ.බෞද්ධයෙකු පමණක් නොව අන්‍ය ආගමිකයෙකු පවා නොකරන මේ අශෝභන සිද්ධිය බෞද්ධ ජනතාව පමණක් නොව අන්‍ය ආගමික ජනතාව පවා හෙළා දකින බවද සෝමානන්ද හිමියෝ පෙන්වා දෙයි.විශේෂයෙන්ම එක්සත් ජාතික පක්ෂ නායකයින් බෞද්ධ භික්ෂූන් වහන්සේලා කෙරෙහි දක්වන ආකල්පය මෙයින් මනාව පැහැදිලි වන බවද උන්වහන්සේ පවසයි.අද එක්සත් ජාතික පක්ෂය වටා සිටින භික්ෂූන් වහන්සේලා මෙම නායකයින්ගේ ක්‍රියාකාරීත්වය ප්‍රතික්ෂේප කරමින් බැහැරවන ආකාරයද දක්නට ලැබෙන බවද උන්වහන්සේ පෙන්වා දෙයි.හර්ෂ ද සිල්වා මන්ත්‍රීවරයා විසින් කරන ලද මෙම අශෝභන ක්‍රියාව පිළිබඳව මහා සංඝරත්නයෙන් සමාව ගන්නා ලෙස කාරුණිකව ඉල්ලා සිටින බවද වටිනාපහ සෝමානන්ද හිමියෝ පැවසීහ.භික්ෂූන් වහන්සේ නමකගේ ගෞරවය රැකීමටවත් නොදන්නා එක්සත් ජාතික පක්ෂ පාර්ලිමේන්තු මන්ත්‍රී හර්ෂ ද සිල්වා, භික්ෂුවකගේ කරට අත දමාගෙන සිටීම පිළිකුල් සහගතව හෙළා දකින බව ජාතික හෙළ උරුමයේ නායක ආචාර්ය ඕමල්පේ සෝභිත නාහිමියෝ පැවසූහ. එක්සත් ජාතිත පක්ෂය වැලිවේරිය සිද්ධිය සම්බන්ධව පසුගියදා කොළඹ දී මාධ්‍ය සංදර්ශනයක නියළුණ බවත් තමන් කුමක් කරනවාද, මොනවා කරනවාද යන්න පවා අමතක වී එහිදී ක්‍රියා කළ බවත් නාහිමියෝ පෙන්වා දෙති.එදා එක්සත් ජාතික පක්ෂය සිහිවිකල් වී හැසිරුණු බවත්, මව, පියා, අක්කා, නංගී නොහඳුනන ලෙස ක්‍රියා කළ බවත් පෙන්වා දෙන නාහිමියෝ එයට හොඳම උදාහරණයක් ලෙස හිමිනමකගේ කරට අත දමාගෙන උද්ඝෝෂණයේ යෙදීම පෙන්වා දෙති.මෙවැනි අවස්ථාවකට භික්ෂුන් වහන්සේලා සහභාගීවන විට තම ගෞරවය රැකෙන පරිදි ක්‍රියාකිරීමට උන්වහන්සේලා සිතා ගත යුතු බවත් ඒවා සංවිධානය කරන්නන් භික්ෂූන් වහන්සේලාගේ ගෞරවය රැකෙන පරිදි ක්‍රියා කළ යුතු බවත් නාහිමියෝ පැවසූහ.ස්වාමීන්වහන්සේ නමකගේ කරට අත දමාගෙන එක්සත් ජාතික පක්ෂ මන්ත්‍රීවරයෙකු පසුගියදා උද්ඝෝෂණයක යෙදීම ඉතාම අනාදර්ශයක් බවත් එම මන්ත්‍රීවරයා මේ සම්බන්ධව සමාව අයැද සිටිය යුතුª බවත් ජාතික සමගිය සඳහා වූ අන්තර් ආගමික සන්ධානයේ සම සභාපති සරත් හෙට්ටිආරච්චි පියතුමා පවසයි.ශ්‍රී ලාංකික සමාජය හා ආසියානු සමාජය ආගමික නායකයන්ට, එතුමන්ලාගේ අඳින ඇඳුමට පූජනීය ලෙස ගරු කරන බවද පියතුමා පෙන්වා දෙයි.මෙම එක්සත් ජාතිත පක්ෂ මන්ත්‍රීවරයා හිමිනමකගේ කරට අත දමාගෙන දේශපාලනය කිරීමට හැකියැයි සිතා සිටියත් එය සමස්ත සමාජයම හෙළා දකින කටයුත්තකි. දේශපාලනය කිරීමට උද්ඝෝෂණය කිරීමට රටේ කිසිදු බාධාවක් නොමැති වූවත් එය සදාචාරාත්මක ලෙස කළ යුතු බවද සරත් හෙට්ටිආරච්චි පියතුමා පවසයි.තරාතිරම නොබලා මෙවැනි නිහීන ක්‍රියා කිරීම අනාගත බාල පරපුරට ද ඉතා නරක පූර්වාදර්ශ සැපයීමක් වනු ඇති බවත් මෙවැනි ක්‍රියා නොකරන ලෙස ඉල්ලා සිටින අතර ඒ සම්බන්ධව බලවත් අප්‍රසාදය හා කනගාටුව පළකරන බවද සරත් හෙට්ටිආරච්චි පියතුමා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308208</link>
    <topic>පහේ ශිෂ්‍යත්වයට දේශන/සම්මන්ත්‍රණ දැන් බෑ</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය සඳහා උපකාරක් පන්ති , දේශන, සම්මන්ත්‍රණ අතුළු පන්ති පැවැත්වීම ඊයේ (19) මධ්‍යම රාත්‍රි සිට සපුරා තහනම් වේ. ශිෂ්‍යත්ව විභාගය පැවැත්වෙන 25 වනදා දහවල් 12.00 වනතුරු මේ තහනම ක්‍රියාත්මක වේ.පසුගිය ජුනි මාසයේඅධ්‍යාපන අමාත්‍යාංශය නිකුත් කළ විහේෂ චක්‍ර‍ලේඛයකට අනුව මේ තහනම පනවා ඇත.පහ වසර ශිෂ්‍යත්ව විභාගයට පෙනි සිටින සිසුන් නිවැරැදි මානසිකත්වයෙන් විභාගයට මුහුණ දිමට අවශ්‍ය පරිසරය සකස් කරලීමට අධ්‍යාපන අමාත්‍යාංශය මේ පියවර ගෙන ඇති අතර මේ සම්බන්ධයෙන් දිවයිනේ සෑම පොලිස් ස්ථානයක්ම දැනුවත් කර ඇතැයි විභාග දෙපාර්තමේන්තුව පවසයි.මෙයට පටහැනිව පන්ති පවත්වන්නේ නම් විභාග දෙපාර්තමේන්තුවේ දුරතතන අංක1911 හෝ 0112784208, 0112784537, 0112785212 හෝ ෆැක්ස් අංක 0112784422 දැනුම් දෙන ලෙස විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා ජනතාවගෙන් ඉල්ලා සිටී.අගොස්තු 25 වනදා පැවැත්වෙන පහ වසර ශිෂ්‍යත්ව විභාගය සඳහා සිංහල මාධ්‍ය විභාග අපේක්ෂකයන් 249396 දෙනෙක් ද දෙමළ මාධ්‍ය සිසුන් 80329ක් ද පෙනී සිටිති. විභාග මධ්‍යස්ථාන ගණන 2896 ක් වන අතර විභාග සම්බන්ධීකරණ මධ්‍යස්ථාන ගණන 496කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n1308209</link>
    <topic>ආසියා යොවුන් ක්‍රීඩා සමාප්ති උළෙලට අගමැතිට ඇරයුම්</topic>
    <author>ප්‍රින්ස් ගුණසේකර චීනයේ නැංජින් හී සිට...</author>
    <content>චීනයේ මේ දිනවල පැවැත්වෙන ආසියානු යොවුන් ක්‍රීඩා සමාප්ති උළෙලේ විශේෂ ආරාධිතයා ලෙස සහභාගීවීමට ශ්‍රී ලංකා අග්‍රාමාත්‍ය දී.මූ.ජයරත්න මහතාට එරට රජයෙන් ආරාධනා කොට ඇත.ඒ අනුව අගමැතිවරයා සමඟ ක්‍රීඩා ඇමැති මහින්දානන්ද අලුත්ගමගේ මහතා මේ මස 23දා චීනයට පැමිණෙති.2017 ආසියානු යොවුන් ක්‍රීඩා උළෙල ශ්‍රී ලංකාවේ පැවැත්වෙන හෙයින් සත්කාරකත්වයේ නිල ධජය 24 වැනිදා පැවැත්වෙන අභිමානවත් උළෙලකින් ශ්‍රී ලංකාවට භාර දීමට චීන බලධාරීහු කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082010</link>
    <topic>පාසල් සිසුන් අපයෝජනය කළ නුවරඑළියේ දේශපාලනඥයා අත්අඩංගුවට ගන්න වරෙන්තු</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>බාලවයස්කාර පාසල් සිසුන් සහ තරුණයන් බරපතළ ලිංගික අපයෝජනයට ලක් කළ බව කියන නුවරඑළිය ප්‍රදේශයේ ප්‍රාදේශීය දේශපාලනඥයා දුටුතැන වහාම අත්අඩංගුවට ගැනීම සඳහා විවෘත වරෙන්තුවක් නුවරඑළිය මහේස්ත්‍රාත් අධිකරණය මගින් ඊයේ (19) නිකුත් කර ඇත.මේ සැකකරු දැනට ප්‍රදේශයෙන් පලාගොස් සැඟවී ඇති බවට ජාතික ළමා ආරක්ෂක අධිකාරිය ඉදිරිපත් කළ තොරතුරු සැලකිල්ලට ගත් අධිකරණය මෙලෙස වරෙන්තු නිකුත් කරන ලදී.ජාතික ළමා ආරක්ෂක අධිකාරියේ 1929 ළමා උපකාරක දුරකතන සේවාවට ලැබුණු පැමිණිල්ලක් මත එහි සභාපතිනි නීතිඥ අනෝමා දිසානායක මහත්මියගේ උපදෙස් මත එම අධිකාරියේ විශේෂ පොලිස් ඒකකය මගින් මේ සැකකරු පිළිබඳ විමර්ශන ආරම්භ කෙරිණි.එම මෙහෙයුමේදී අනාවරණය කර ගත් කරුණු අනුව මෙම පුද්ගලයා බාලවයස්කාර පාසල් දරුවන්, තරුණයන් විශාල සංඛ්‍යාවක් අපයෝජනයට ලක්කර ඇති අතර ඔවුනට ඉතා වටිනා ජංගම දුරකතන, මිල මුදල් හා ත්‍යාග ලබාදී ඇත.1929 ට ලැබුණ පැමිණිල්ලෙහි සඳහන් වන පාසල් සිසුන් සිව්දෙනා වෛද්‍ය පරීක්ෂණයකට යොමුකර ඊයේ (19) ඔවුන්ගේ මව්පියන්ට භාර දී තිබේ.සැකකරු සැඟවී සිටින බවට තොරතුරු ලැබුණු ප්‍රදේශ ගණනාවක් සෝදිසි කළද ඔහු එම ස්ථානවල නොසිටි බවත් මේ වන විට ඔහු කොළඹ ප්‍රදේශය ආසන්නයට පලා ආ බවට තොරතුරු ලැබෙමින් පවතින බවත් ජාතික ළමා ආරක්ෂක අධිකාරිය කියයි.මෙම සැකකරුට බාලවයස්කාර ළමයින් ලබාදෙන තැරැව්කරුවන් පිළිබඳවත් ජාතික ළමා ආරක්ෂක අධිකාරියට තොරතුරු ලැබී ඇති අතර එම පුද්ගලයන්ද ඉතා කඩිනමින් අත්අඩංගුවට ගන්නා බව එම අධිකාරිය පවසයි.ජාතික ළමා ආරක්ෂක අධිකාරියේ සභාපතිනි නීතිඥ අනෝමා දිසානායක මහත්මියගේ උපදේශකත්වයෙන්, පොලිස් ළමා හා කාන්තා කාර්යාංශයේ අධ්‍යක්ෂ ජ්‍යෙෂ්ඨ පොලිස් අධිකාරි ජයන්ත වික්‍රමසිංහ මහතාගේ මෙහෙයවීමෙන් ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකයේ ස්ථානාධිපති පොලිස් පරීක්ෂක බී.ඩබ්ලිව්.පී.බෝපිටිගොඩ මහතා ප්‍රමුඛ කණ්ඩායමක් මේ පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082011</link>
    <topic>පොදු රද මඩුලු සමුළුව ශ්‍රී ලංකාවේ සැබෑ තත්ත්වය සියැසින් දැක සත්‍යය වටහා ගත හැකි අවස්ථාවක්</topic>
    <author>මහින්ද අලුත්ගෙදර</author>
    <content>අපේ මාතෘ භූමිය පිළිබඳ සියැසින් දැක තුන්වන ‍ලෝකයේ රටක් නොව පළමුවැනි ලෝකයේ රටක් බව ජාත්‍යන්තරයට දැන ගැනීම සඳහා පොදුරාජ්‍ය මණ්ඩලීය සමුළුව කඳිම වේදිකාවක් බව මව්බිම ලංකා පදනමේ සභාපති ආරියශීල වික්‍රමනායක මහතා ප්‍රකාශ කරයි.සෙසු රටවල් ශ්‍රී ලංකාව සම්බන්ධයෙන් වැරැදි මත දැරුවද අපිට දිඟු ඉතිහාසයක් පවතින බව සිහිපත් කරන වික්‍රමනායක මහතා අපේ රටේ සැබෑ තත්ත්වය සියැසින් දැකගෙන සත්‍යය අවබෝධ කර ගන්නට හැකියාව ලැබෙන බවද කියා සිටී.නිදහස් සාමකාමී වාතාවරණය තුළ ඉදිරියට ගමන් කරන රටක් බව පිළිගන්නට ලෝක නායකයන්ට අවස්ථාව සැලසෙන බව පෙන්වාදෙන ඒ මහතා ඒ වෙනුවෙන් රටවල් 54ක රාජ්‍ය නායකයන් සහභාගිවීමට නියමිත බවද මෙය අපේ රටට හොඳ අවස්ථාවක් බවද සදහන් කරයි.වසර පුරා වර්ෂාව හොඳින් ලැබෙන ශ්‍රී ලංකාව තේ, රබර්, පොල් ඇතුළුව ඕනෑම භෝගයක් වගා කළහැකි බවද ඊට අමතරව අපේ රටේ පවතින සම්පත් දැක ගතහැකි බවද පෙන්වාදෙන මව්බිම ලංකා පදනමේ සභාපතිවරයා එම සම්පත් වලින් නිසි ප්‍රයෝජන ගෙන නිෂ්පාදනයන් සිදුකරන්නේ නම් ඉහළ අපනයන ආදායමක් ලබාගත හැකි බවද කියාසිටී.මේ අතර ඒ මහත් පෙන්වාදුන්නේ සුන්දරත්වය අතින් ඉහළ රටක් ලෙස ශ්‍රී ලංකාව ලෝක පිළිගැනීමට ලක්ව තිබෙන බවත් පොදු රාජ්‍ය මණ්ඩලීය සමුළුව පැවැත්වීම හරහා මේ රටේ සංචාරක කර්මාන්තයේ ප්‍රවර්ධනයට විශාල ශක්තියක් ලැබෙන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082012</link>
    <topic>මහනුවර අවසන් රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ අවසන් රන්දෝලි මහ පෙරහර අද (20) විදී සංචාරය කරන අතර එය නැරඹීම සඳහා ජපන් හා තායිලන්ත රජ කුමරියන් පැමිණීමට නියමිතය.නැගෙනහිර දිශාභිමුඛව රාත්‍රී 7.51ට දළදා මාලිගාව අභියසින් පිටත්වන පෙරහැර දළදා විදීය, යටිනුවර විදීය, කන්දේ විදීය, ඩී. එස්. සේනානායක විදීය, ඔස්සේ ගමන් ගෙන රජ වීදියෙන් ඉහළටවිත් ගෙවදීමට නියමිතය.අවසන් රන්දෝලි මහ පෙරහර ගෙවදීමෙන් පසු සිව්මහ දේවාල පෙරහර පසුදින අලුයම ගැටඹේ දියකපනාතොට වෙත ගොස් දියකැපුම් මංගල්‍යය සිදුකර දහවල් පෙරහර පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082013</link>
    <topic>කතරගම පෙරහරේ අවසන් දිනය අද</topic>
    <author>කතරගම විශේෂ ඊ.එච්.සෝමපාල</author>
    <content>රුහුණු කතරගම මහාදේවාලයේ වාර්ෂික ඇසළ මහා පෙරහැරේ අවසාන මහා පෙරහැර අද (20) වීදි සංචාරය කෙරේ.කතරගම මහා දේවාලයෙන් දේව පෙරහැර ඇරඹෙයි. කිරිවිහාරයේදී කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන් විසින් සධාතුක කරඬුව රුහුණු කතරගම මහාදේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්ෂ මහතාට බාරදීම සිදුකෙරේ. බස්නායක නිලමේතුමා විසින් සධාතුක කරඬුව කිරිවෙහෙර රාජමහා විහාරස්ථානයේ “බුදු පෙරහැරේ” මංගල හස්තිරාජ මත සවිකරණ ලද රන්සිවි (ගෙය) මංඩපයේ තැන්පත් කරනු ලැබේ.බුදු පෙරහැර පෙරටු කරගත් ඇසළ මහා පෙරහැර වෙහෙර වීදියේ ගමන් කර කිරිවෙහෙර රාජමහා විහාරස්ථානයට පැමිණේ. කතරගම මහාදේවාලයේ ඇසළ මහා පෙරහැර සමයේ කිරිවෙහෙර රාජ මහා විහාරස්ථානයේ ඉටුකරණ ලද “පිරිත් නිල රාජකාරිය වෙනුවෙන් බස්නායක නිලමේතුමා විසින් කිරිවෙහෙර රාජමහා විහාරාධිපති නාහිමියන්ට “තුටු පඬුරු” පිළිගැන්වීම සිදුකෙරේ.ආගමික කටයුතු පැවැත්වීම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමියන් විසින් සිදු කරනු ලැබේ.ආගමික කටයුතු වලින් පසුව ඇසළ පෙරහැර සාර්ථක කරගැනීමට සහාය ලබාදුන් අයට ස්තූති කිරීමේ කථාවක් කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමි රුහුණු කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්ෂ මහතා ඇසළ උත්සව කඳවුරු භාර නිලධාරි මොණරාගල දිසා ලේකම් ඒ.පතිනාදන් යන මහත්වරු විසින් සිදුකරනු ලැබේ. අනතුරුව සධාතුක කරඬුව පෙරටු කරගත් බුදුපෙරහැර සමග ඇසළ මහා පෙරහැර වෙහෙර වීදියේ ගමන් කර පිටවීදියට පිවිස එම වීදියේ ගමන් කර වල්ලි අම්මා දේවාලයට පැමිණේ. එම දේවාලයේදී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහැර මහා වීදියේ ශ්‍රී අභිනවාරාම ෂහාරස්ථානය ඉදිරිපිටින් ගමන් කර පෙරහැර මහා දේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082014</link>
    <topic>වයඔ හා මධ්‍යඹ පළාත් මැතිවරණවලින් සන්ධානයට අති විශිෂ්ට ජයක්</topic>
    <author>සිතාරා සේනානි සහ නුවන් කොඩිකාර,</author>
    <content>වයඹ හා මධ්‍යම පළාත් දෙකට අයත් මැතිවරණ කොට්ඨාස සියල්ල ම එක්සත් ජනතා නිදහස් සන්ධානය අති විශිෂ්ට අන්දමින් ජයග්‍රහණය කරන බවත්, උතුරු පළාතේ පමණක් විවෘත සටනක් පවතින බවත්, මේ වනවිට නිකුත්කැර ඇති පළමුවැනි මැතිවරණ සමීක්ෂණ වාර්තාවෙන් අනාවරණයවී තිබෙන බව ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා පවසයි.මෙරට විශ්ව විද්‍යාල ආචාර්යවරුන් මූලිකවී මේ සමීක්ෂණය පවත්වා තිබේ.මෙකී සමීක්ෂණය අනුව වයඹ පළාතට අයත් මැතිවරණ කොට්ඨාස 19න් සන්ධානය සියයට හැටක ඡන්ද ප්‍රතිශතයක් ලබා ජයග්‍රහණය කරන බවත්, මධ්‍යම පළාතේ මැතිවරණ කොට්ඨාස 21 ද ඒ අන්දමින් ම ජයග්‍රහණය කරන බවත් හෙළිවී ඇතැයි ඇමැතිවරයා සඳහන් කළේය.උතුරු පළාත් මැතිවරණය සැබැවින් ම වයඹ හා මධ්‍යම පළාත් තරම් සරල හා පහසු එකක් නොවන බවත් ඇමැතිවරයා මෙහිදී පැවැසීය. එසේම උතුරු පළාතට අයත් මැතිවරණ කොට්ඨාස 14න් 4ක ජයග්‍රහණය තහවුරු කැර ගැනීමට සන්ධානය මූලික වටයේදී සමත්ව තිබෙන බවත්,දෙමළ සන්ධානය කොට්ඨාස 5කදී සන්ධානයට වඩා ඉදිරියෙන් සිටින අතර ඉතිරි කොට්ඨාස 5 සඳහා දේශපාලන කණ්ඩායම් අතර විවෘත තරගයක් පවතින බවත්මෙම සමීක්ෂණයෙන් හෙළිදරව්වී තිබෙන බව ද හෙතෙම සඳහන් කළේය. මැතිවරණය ආසන්නය වන විට මේ තත්ත්වය වෙනස් විය හැකි යැයිද ඇමැතිවරයා මෙහිදී සඳහන් කළේය.ඇමැති ඩලස් අලහප්පෙරුම මහතා මේ බව පැවැසුවේ එක්සත් ජනතා නිදහස් සන්ධානය ඊයේ (19) පැවැත්වූ මාධ්‍ය හමුවේදී ය.ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ එය පැවැත්විණි.ඉහත සමීක්ෂණය අනුව වයඹ හා මධ්‍යම පළාත්වල විපක්ෂ මැතිවරණ ව්‍යාපාරයේ දුර්වලත්වය මැනවින් පිළිබිඹුවී තිබෙන බව පෙන්වා දුන් ඇමැතිවරයා එවැනි තත්ත්වයක් තිබියදී මධ්‍යම පළාත් සභාවේ එක් ඡන්ද කොට්ඨාසයක පමණක් සන්ධානයට තරගයක් දීමට හැකිවීම සම්බන්ධයෙන් තමා එක්සත් ජාතික පක්ෂයට සුබ පතන බවත් කීවේය.රජයට වැඩි බලයක් තිබෙන ස්ථානවල ප්‍රචණ්ඩ ක්‍රියා සිදුවන බවට විපක්ෂ කණ්ඩායම් එල්ල කරන චෝදනා පිළිබඳ මාධ්‍යවේදියකු මෙහිදී මතු කරන ලද ප්‍රශ්නයකට පිළිතුරු දුන් ඇමැතිවරයා පැවැසුවේ, ඉහත සමීක්ෂණය අනුව සන්ධානයට වැඩිම ඡන්ද ප්‍රතිශතයක් එනම් සියයට 68ක් ලැබී තිබෙන ගල්ගමුව මැතිවරණ කොට්ඨාසයෙන් එවැනි සිදුවීම් වාර්තා නොවීමෙන් එම චෝදනා පුස්සක් බවට පත්වන බවයි. එකම පක්ෂයේ කණ්ඩායම් අතර ගැටුම් ඇතිවීම පවතින මැතිවරණ ක්‍රමයේ ප්‍රතිඵලයක් බව පෙන්වා දුන් ඒ මහතා, මැතිවරණය ආශ්‍රිතව මෙතෙක් වාර්තාවී ඇත්තේ එවැනි ගැටුම් පමණක් බවත්, විපක්ෂ කණ්ඩායම් සමඟ ගැටුම් වාර්තාවී නොමැති බවත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082015</link>
    <topic>වසර හතරක් තිස්සේ කිසිම ප්‍රචණ්ඩ ක්‍රියාවක් වාර්තාවී නෑ</topic>
    <author>මහින්ද අලුත්ගෙදර</author>
    <content>රජයේ විශිෂ්ට පුනරුත්ථාපන වැඩපිළිවෙලේ සාර්ථකත්වයත් සමඟ ගතවූ සිවු වසරක කාලයේ කිසිඳු අවස්ථාවක ප්‍රචණ්ඩ ක්‍රියාවන් වාර්තා වී නැතැයි ශ්‍රී ලංකා යුද හමුදාව අවධාරණය කරයි.ත්‍රස්තවාදය මර්දනය කිරීම සහ හිටපු එල්.ටී.ටී.ඊ සාමාජිකයන් පුනරුත්ථාපනය කොට සමාජගත කිරීමේ ක්‍රියාදාමය බෙහෙවින්ම සාර්ථකත්වයට පත්ව තිබෙන බවද හුදෙක්ම එය ජනාධිපති මහින්ද රාජපක්ෂ මහතා ප්‍රමුඛ වත්මන් රජය සහ රජයේ හමුදාව ලැබූ විශිෂ්ට ජයග්‍රහණයක් බවද යුද හමුදාපති ලුතිනන් ජනරාල් දයා රත්නායක මහතා ප්‍රකාශ කරයි.පුනරුත්ථාපනය කිරීමේ වැඩපිළිවෙල ලොව පිළිගත් ක්‍රමවේදයට අනුව සිදුකර තිබෙන බව පෙන්වාදෙන යුද හමුදාපතිවරයා එවැනි පිරිස් කිසිඳු ප්‍රචණ්ඩ ක්‍රියාවන්ට යොමු වී නැතැයිද මෙලෙස පුනරුත්ථාපනය කොට සමාජ ගතකළ පිරිසෙන් 200 ට වැඩි පිරිසක් උසස් අධ්‍යාපන කටයුතුවල නිරත වන බවද සදහන් කරයි.උසස්වීමක් ලැබ යුද හමුදාපති වශයෙන් පත්වීමෙන් අනතුරුව ජාතික සමඟිය සඳහා වන ද්‍රවිඩ සභාව විසින් පැවැති පිළිගැනීමේ උළෙලට සහභාගි වෙමින් ඒ මහතා මේ බව සදහන් කළේය.මෙහිදී වැඩිදුරටත් අදහස් දක්වමින් ලුතිනන් ජනරාල් දයා රත්නායක මහතා ප්‍රකාශ කළේ 12,000 ක් තරම් වූ හිටපු එල්.ටී.ටී.ඊ සාමාජිකයන් පිරිසක් පුනරුත්ථාපනය කොට සමාජ ගතකිරීමේ ක්‍රියාවලියේදී මේ රටේ විද්වත් ද්‍රවිඩ ජනතාව සමඟ සාකච්ඡා කළ බවත් ඔවුන්ගේ සහාය ඇතිව ශ්‍රී ලංකා යුද හමුදාව සහ රජය විසින් ඉතා කෙටි කලක් තුළ පුනරුත්ථාපනය සිදුකළ බවත්ය.එක්තරා අවස්ථාවක මලක් වැනි හමුදා සොල්දාදුවා තවත් අවස්ථාවක ගලක් සේ දැඩි යැයි පෙන්වාදුන් යුද හමුදාපතිවරයා ඔවුන් සාමාන්‍ය ජනතාවගේ කටයුතු හොඳින් අවබෝධ කරගෙන සිටින බවද රජයට, කිසියම් ආයතනයකට හෝ සමාජයට විසිඳිය නොහැකි ඇතැම් ගැටලු හමුදාවේ මැදිහත්වීමෙන් විසඳන බවද පැවසීය.වත්මන් ශ්‍රී ලංකාවේ නව යුගයක් ආරම්භ වී ඇතැයි සදහන් කළ ඒ මහතා සහයෝගය, එකමුතුකම සහ විශ්වාසය මත කටයුතු කිරීමේ අවශ්‍යතාවය පෙන්වා දුන්නේය.මේ අතර ඒ මහතා සදහන් කළේ මනුෂ්‍යත්වය පෙරදැරිව සබඳතා ගොඩනඟා ගතයුතු බවයි. නැඟෙනහිර පළාතේ අවතැන්වූ පවුල් 40,000 ක් නැවත පදිංචි කිරීම සඳහා වසර තුනක් හෝ හතරක් ගතවනු ඇතැයි ජාත්‍යන්තර සංවිධාන පවසා තිබියදී එය දින 24 කින් නිමා කරන්නට ශ්‍රී ලංකා යුද හමුදාව ක්‍රියාකළ බව සිහිපත් කළ දයා රත්නායක මහතා උතුරු පළාතේ අවතැන්වූවන් යළි පදංචි කිරීමට වසර 10 ක් ගතවනු ඇතැයි පැවසුවද එය කඩිනමින් අවසන් කරන්නට හැකිවූ බවද සදහන් කළේය. ශ්‍රී ලංකාවේ වත්මන් නායකත්වය තරම් හොඳ නායකයෙක්, රජයක් සහ ආරක්ෂක ලේකම්වරයෙක් ඉතිහාසයේ බිහිවී නොමැති බව සිහිපත්කළ යුද හමුදාපතිවරයා වත්මන් ක්‍රියාපිළිවෙතත් සමඟ ඉදිරි වසර පහක, දහයක කාලයේදී නියත වශයෙන්ම ශ්‍රී ලංකාව ආසියාවේ ආශ්චර්යය වනු ඇතැයිද විශ්වාසය පළ කළේය.ජාතික සමඟිය සඳහා වන ද්‍රවිඩ සභාවේ සභාපති ඩී. ඊෂ්වරන්, අනුශාෂක පී සුන්දරලිංගම්, මේජර් ජනරාල් චන්දන රාජගුරු, මේජර් ජනරාල් සුදන්ත රණසිංහ, මේජර් ජනරාල් ජගත් විජේතිලක මහත්වරුන්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082016</link>
    <topic>ශිෂ්‍යත්වයට යන පුංචි දරුවන්ට රෑට හොඳ සනීප නින්දක් ඕනෑ</topic>
    <author>සුභාෂිණී සේනානායක,සන්ධ්‍යා කරුණාරත්න</author>
    <content>පහ වසර ශිෂ්‍යත්වය සඳහා වාඩි වන දරුවන්ට පැය හයක නින්ද අනිවාර්ය බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.අවම වශයෙන් දරුවන්ට පැය හයකවත් නින්ද නොලැබෙන්නේ නම් දරුවාගේ මොළයේ ක්‍රියාකාරිත්වය අඩු වන බව ද ඒ මහතා පැවසුවේය.විභාගය ළං වන විට දරුවන් ජලය පානය කිරීම අඩු වීම, ආහාර ගැනීමේ පිළිවෙළක් නැතිවීම, නිසි ආකාරයේ නින්දක් නොමැති වීම යනාදී හේතුවෙන් ශාරිරික වශයෙන් දුර්වල වන බව ඇමෙරිකාවේ සිදු කළ පර්යේෂණයකින් හෙළි වී ඇතැයි ළමා ස්නායු රෝග පිළිබඳ විශේෂඥ වෛද්‍ය අනුරුද්ධ පාදෙනිය මහතා පවසයි.දිනකට පැය 8ක් -9ක් නිදා ගත් දරුවන් ඊට වඩා අඩු කාලයක් නිදාගත් දරුවන්ට වඩා ඉහළ ප්‍රතිඵල ලබා ඇති බව ඇමෙරිකාවේ මයෝ ක්ලීනික් ආයතනයේ නින්ද පිළිබඳ ස්නායු ඒකකයේ ප්‍රධානී, ළමා ස්නායු රෝග පිළිබඳ විශේෂඥ වෛද්‍ය සුරේෂ් කොටගල මහතා ප්‍රකාශ කර ඇත.5 ශ්‍රේණිය ශිෂ්‍යත්ව විභාගය, අපොස සාමාන්‍ය පෙළ හා අපොස උසස් පෙළ යනාදී විභාග පැවැත්වීමට නියමිත දින සිට දින 5කට පෙර එම විභාගය අවසන් වන තෙක් සම්පූර්ණ කාලය තුළ විභාග අපේක්ෂකයන් සඳහා උපකාරක පන්ති සංවිධානය, දේශන, සම්මන්ත්‍රණ, වැඩමුළු, අනුමාන ප්‍රශ්න පත්‍ර මුද්‍රණය කර බෙදා හැරීම ගැසට් නිවේදනයක් මඟින් සම්පූර්ණයෙන් තහනම් කිරිම රජය ගත් කාලෝචිත තීරණයක් බව වෛද්‍ය පාදෙනිය මහතා පවසයි. දරුවාගේ මොළය නිසිලෙස ක්‍රියාකාරී වීමට නම් හොඳ නින්දක් මෙන්ම පෝෂණය ද අත්‍යවශ්‍ය සාධක වන බව වෛද්‍ය දීපාල් මහතා කීය.පහ වසර ශිෂ්‍යත්වයට වාඩි වන දරුවන්ට මේ දිනවල වැඩිපුර බඩේ රුදාව, හිසරදය වැනි රෝග තත්ත්වයන් ඇති විය හැකි බවත් පැරසිටමෝල් නියමිත මාත්‍රාව දරුවන්ට ලබාදීමෙන් රෝග නිවාරණය කර ගත හැකි බවත් වෛද්‍ය දීපාල් පෙරේරා මහතා දෙමාපියන්ට දැනුම් දෙයි.විභාගයෙන් පසුව ද මෙවැනි රෝගයන්ට දිගටම දරුවා ගොදුරු වන්නේ නම් වහාම වෛද්‍ය ප්‍රතිකාර සඳහා දරුවා යොමු කළ යුතු බව ද වෛද්‍යවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082017</link>
    <topic>මොරගහකන්ද ඉදිකිරීම් හේතුවෙන් ඉඩම් අහිමිවන ජනතාවට සාධාරණ වන්දියක්</topic>
    <author>නුවන් කොඩිකාර</author>
    <content>මොරගහකන්ද ජලාශය ඉදිකිරීම නිසා ඉඩම් හා දේපළ අහිමිවන ජනතාවට සාධාරණව වන්දි ලබා දෙන ලෙස වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා නිලධාරීන්ට උපදෙස් ලබා දී තිබේ.වන්දි ගණනය කිරීමේදි යම් අසාධාරණයක් සිදු වී ඇතැයි යම් කෙනකු සිතන්නේ නම් ඒ පිළිබඳ මෙම අභියාචනා කමිටුවට කරුණු ඉදිරිපත් කරන ලෙස හෙතෙම මොරගහකන්ද ප්‍රදේශයේ ජනතාවගෙන් ඉල්ලා සිටී.ජලාශය ඉදිකිරීම නිසා නිවාස හා දේපළ අහිමිවන පවුල් සංඛ්යාව 1500 ක් බවත් එම පවුල්වල අනු පවුල්වලටද සුදුසු ප්‍රදේශයකින් ඉඩම් ලබාදෙන බවත් හෙතෙම කීවේය.ඔවුන්ට සියලු යටිතල පහසුකම් රජය මගින් ලබදෙන බව පැවසු ඇමතිවරයා එසේම එම පවුල්වලට මාස 18ක් වියලි සලාක ලබාදීමද සිදු කරන බව කීවේය.අදාල වන්දි මුදල් මේ වන විටත් නිදහස් කර ඇති බැවින් එම වන්දී මුදල් ලබා ගන්නා ලෙස ඒ මහතා ජනතාවගෙන් ඉල්ලා සිටියේය.මොරගහකන්ද ජලාශ ඉදිකිරීම් බිමේ විමසුම් චාරිකාවක නිරතවීමෙන් පසු නැවත පදිංචි කරවන ජනතාව ලග්ගල හා නාවුල ප්‍රදේශයේදී හමුවී සකච්ඡා කිරීමෙන් අනතුරුව මෙම තීරණයන්ට එළඹි බව සිරිපාල ද සිල්වා මහතා පැවසීය.මහවැලි මහා සැළස්ම යටතේ උතුරු හා උතුරු මැද පළාතට දියවර සැපයීම සඳහා මාතලේ දිස්ත්‍රික්යේ ඉදිකෙරෙන මොරගහකන්ද - කළු ගඟ ජලාශ යෝජනා ක්‍රමයේ ඉදිකිරිම් කටයුතු මේ වන විට සාර්ථකව සිදු වෙමින් පවතින බවද ඇමැතිවරයා ප්‍රකාශ කළේය. මොරගහකන්ද ජලාශයේ ඉදිකෙරෙන වේලි තුනෙන් එක් වේල්ලක කටයුතු මේ වන විට අවසන් කර ඇති බවත් මීටර් 65 උසින් යුත් ප්‍රධාන වේල්ලේ ඉදිකිරීම් චීන සමාගම විසින් මේ වන විට ආරම්භ කර ඇති බවත් හෙතෙම කීවේය.අඹන් ගඟ හා කළු ගඟ හරස් කරමින් ඉදි කෙරෙන මෙම ජලාශ ව්‍යාපෘතියට වැය කරන මුදල අමෙරිකානු ඩොලර් බිලියන 55 ක් වන අතර මොරගහකන්ද ජලාශ ව්‍යාපෘතියේ ඉදිකිරිම් කටයුතු 2017 වසරේදි අවසන් කිරිමට සැලසුම් කර ඇත.මේ අවස්ථාවට පර්ලිමේන්තු මන්ත්‍රී ලක්ෂ්මන් වසන්ත පෙරේරා, ව්‍යාපෘති අධ්‍යක්ෂ ආර්.බී තෙන්නකෝන් මහත්වරුන්,ලග්ගල හා නාවුල ප්‍රාදේශීය ලේකම්රු, ප්‍රදේශීය සභාපතිවරු ඇතුලු නිලධාරීහු රැසක් සහභාගී වී සිටියහ...</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082018</link>
    <topic>ශ්‍රී ලංකාවේ දමිළ ජනතාව වෙනුවෙන් යුද හමුදාව කළ මෙහෙය අපරිමිතයි</topic>
    <author>මහින්ද අලුත්ගෙදර</author>
    <content>අප මාතෘ භූමියේ සහ ශ්‍රී ලාංකීය දමිළ ජනතාවගේ හෙට දවස වෙනුවෙන් මෙරට යුද හමුදාව ඉටුකළ මෙහෙවර සැබවින්ම ප්‍රශංසනීය බව ශ්‍රී ලංකාවේ ජාතික සමඟිය සඳහා වන දමිළ සභාව අවධාරණය කරයි.කිසිවිටෙකත් නොසිතූ අයුරින් ශ්‍රී ලංකා යුද හමුදාව මේ රටේ දමිළ ජනතාව වෙනුවෙන් සේවයකර තිබෙන බවද එම විශිෂ්ඨ සේවය සැමදා අගය කරන බවද ජාතික සමඟිය සඳහා වන දමිළ සභාවේ සභාපති ඩී. ඊෂ්වරන් මහතා ප්‍රකාශ කරයි.හිටපු එල්.ටී.ටී.ඊ සාමාජිකයන් පුනරුත්ථාපනය කොට සමාජ ගතකිරීම වෙනුවෙන් ශ්‍රී ලංකා යුද හමුදාව කැපවීමෙන් තම කාර්යභාරය ඉටුකර තිබෙන බව සදහන් කරන ඒ මහතා එහි ප්‍රතිඵලයක් වශයෙන් එලෙස සමාජ ගතකළ කිසිවෙකු යළි ප්‍රචණ්ඩත්වයට යොමු නොවනු ඇතැයිද විශ්වාසය පළ කරයි.ආයුද අත දැරූ පිරිසක් වෙනුවෙන් ශ්‍රී ලංකා යුද හමුදාවේ කටයුතු කළ ආකාරය සම්බන්ධයෙන් පුදුමයට පත්වන බවද හමුදාවේ කිසිවෙකුගෙන් හෝ ගැටලු පවතින බවට කිසි දිනෙක, කිසිවෙකු පැමිණිල්ලක් ඉදිරිපත්කර නැතැයිද හෙතෙම පෙන්වා දෙයි.සභාපතිවරයා මේ බව සදහන් කළේ උසස්වීමක් ලැබ යුද හමුදාපති වශයෙන් පත්වූ ලුතිනන් ජනරාල් දයා රත්නායක මහතා ශ්‍රී ලංකා යුද හමුදාව වෙනුවෙන් සහ මේ රටේ දමිල ජනතාව වෙනුවෙන් ඉටුකළ කාර්යභාරය අගයමින් ජාතික සමඟිය සඳහා වන ද්‍රවිඩ සභාව සංවිධානය කළ පිළිගැනීමේ උළෙලට සහභාගි වෙමිනි.එහිදී වැඩිදුරටත් අදහස් පළ කරමින් ඩී. ඊෂ්වරන් මහතා සදහන් කළේ හිටපු එල්.ටී.ටී.ඊ සාමාජිකයන් මෙතරම් ඉක්මණින් පුනරුත්ථාපනය කොට සමාජ ගතකිරීමට හැකි වෙතැයි නොසිතූ බවත් ඒ වැඩපිළිවෙල වෙනුවෙන් වත්මන් යුද හමුදාපති ලුතිනන් ජනරාල් දයා රත්නායක මහතා ඇතුළු කාර්ය මණ්ඩලය කැපවීමෙන් ක්‍රියාකර තිබෙන බවත්ය.පුනරුත්ථාපනය කරන පිරිස කනවා, බොනවා, නිදා ගන්නවා වෙනුවට ඔවුන්ගේ යහපත වෙනුවෙන් විවිධ වූ වැඩසටහන් ආරම්භ කළ යුතු බවට සහ විශේෂයෙන්ම ආගමට දහමට මුල්තැනක් ලබාදෙමින් වෙනසක් කළයුතු බවට යුද හමුදාව යෝජනා කළ බව සිහිපත් කළ ඒ මහතා හමුදාව නියෝජනය කරමින් සිංහල ජාතිකයෙකු මේ වෙනුවෙන් මුල්වීම අගය කරන බවද සදහන් කළේය.මේ අතර ඒ මහතා පැවසූවේ මේ කාර්යය හොඳ දෙයක් වීම හේතුවෙන් තම පූර්ණ සහයෝගය ලබාදුන් බවත් ව්‍යාපාරික, හින්දු ආගමික පිරිස්ද මේ වෙනුවෙන් සහයෝගය ලබාදුන් බවත්ය.මෙවැනි ක්‍රමවේදයන් අනුගමනය කිරීම හේතුවෙන් හිටපු එල්.ටී.ටී.ඊ සාමාජිකයන් පුනරුත්ථාපනය කොට සමාජ ගතකිරීම වේගවත් වූ බව සිහිපත් කළ ඩී. ඊෂ්වරන් මහතා හමුදාවේ රණවිරුවන් කිසිවිටෙකත් හිටපු එල්.ටී.ටී.ඊ පිරිසට වෙනස් කමක් සිදුනොකළ බවද ඔවුන් තමන්ගේම සඟයන් වශයෙන් සළකා කටයුතු කළ බවද සිහිපත් කළේය. යුද හමුදාපති ලුතිනන් ජනරාල් දයා රත්නායක මහතා වෙත විශේෂ තිළිණයක් පිළිගැන්වීමද මෙහිදී සිදුවිණි. ජාතික සමඟිය සඳහා වන ද්‍රවිඩ සභාවේ අනුශාෂක පී සුන්දරලිංගම්, මේජර් ජනරාල් චන්දන රාජගුරු, මේජර් ජනරාල් සුදන්ත රණසිංහ, මේජර් ජනරාල් ජගත් විජේතිලක මහත්වරුන්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082019</link>
    <topic>එජාප සන්නිවේදන බළකායේ ලේකම්ගේ රැස්වීම මාධ්‍යවේදීහු වර්ජනය කරති</topic>
    <author>ලංකින්ද නානායක්කාර ඉමදුව සමුහ</author>
    <content>ගාල්ලේ මකුළුවේ දීපෙරේදා (18) පැවති එක්සත් ජාතික පක්ෂයේ රැස්වීමකදී එක්සත් ජාතික පක්ෂ සන්නිවේදන බළකායේ ලේකම් බුද්ධික ඩයස් මාධ්‍ය ආයතන විවේචනය කිරීම සම්බන්ධයෙන් විරෝධය දක්වමින් සියලු මාධ්‍යවේදීහු රැස්විම ආවරණය කිරීමෙන් වැළකී ඉවත්ව ගියහ.මාද්‍යවේදීන් කිහිප දෙනකු රැස්වීම ආවරණය කිරීමට පැමිණ සිටිය ද ඒ ගැන නොතකමින් කතා කළ ලේකම් වරයා කියා සිටියේ සියළු පුද්ගලික මාධ්‍ය රජයේ වුවමනාව ඉටු කරමින් සිය නායකයාට එරෙහිවන බවයි.එක් පුවත්පතක නම සඳහන් කරමින් ලංකාවේ බලන්නට හැකි එකම පුවත්පත එය බව ලෙක්ම් වරයා පැවසීමත් සමගම මාධ්‍යවේදීන් නැගිට යන්නට විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082020</link>
    <topic>කොළඹ නගර සභාවේ ලිපි ගොනු ගිනි තැබුවැයි නිලධාරීන් සිව් දෙනකුගේ වැඩ තහනම්</topic>
    <author>නිරූෂි විමලවීර</author>
    <content>කොළඹ මහ නගර සභාවේ නාගරික ලේකම් දෙපාර්තමේන්තුවට අයත් ලිපිගොනු රැසක් බොරැල්ල කනත්තේ දී ගිනි තබා විනාශ කිරීමේ සිද්ධියට සම්බන්ධ යැයි සැක කෙරෙන නිලධාරීන් සිව් දෙනෙකුගේ වැඩ තහනම් කොට පුළුල් පරීක්ෂණයක් පවත්වන්නැයි කොළඹ පුරපති ඒ.ජේ.එම්. මුසම්මිල් මහතා ඊයේ (19) දා බස්නාහිර පළාත් පාලන කොමසාරිස්වරයාගෙන් ලිඛිත ඉල්ලීමක් කෙළේය.පරීක්ෂණ කටයුතු නිමා වන තෙක් නාගරික ලේකම් (වැ බ) එච්.ඩී.සී. ජානකී මහත්මිය, සහකාර නාගරික ලේකම් නන්දනී ප්‍රනාන්දු මහත්මිය, පරිපාලන නිලධාරී යූ.එල්. ෂෙල්ටන් පෙරේරා මහතා හා පරිපාලන නිලධාරී එච්. ප්‍රසාන්තිනී යන මහත්ම මහත්මීන්ගේ වැඩ තහනම් කරන ලෙස නගරාධිපතිවරයා ඉල්ලා තිබේ.ගිනි තැබීමේ සිද්ධියට සම්බන්ධ මූලික පරීක්ෂණ වාර්තාව ඊයේ (19) ප්‍රධාන විගණක යූ.එල්. හෙට්ටිආරච්චි මහතා විසින් නගරාධිපතිවරයා ට භාර දීමෙන් පසු වාර්තාව සැලකිල්ලට ගනිමින් නගරාධිපතිවරයා මේ පියවර ගෙන ඇත.ප්‍රධාන විගණක යූ.එල්. හෙට්ටිආරච්චි මහතාගේ මූලික වාර්තාවට අනුව 1948 අංක 48 දරන ජාතික ලේඛනාරක්ෂක නීතියත්, 1947 අංක 16 දරන මහ නගර සභා ආඥාපනතේ 172 වගන්තිය උල්ලංඝන වී ඇති බවත්, එසේම පිළිස්සූ ලිපි ගොනු අතර 2011, 2010, 2009, 2008 වැනි වසරවල ලිපි ගොනු ඇති බව තහවුරු වී ඇති බවත් සඳහන්ය. එසේම නගරාධිපතිවරයා බස්නාහිර පළාත් පාලන කොමසාරිස්වරයා වෙත ලියා ඇති ලිපියේ තවදුරටත් සඳහන්ව ඇත්තේ කොළඹ මහ නගර සභාවේ නාගරික ලේකම් තනතුරට ශ්‍රී ලංකා පරිපාලන සේවයේපන්තියේ නිලධාරියෙකු පත් කිරීමටද කටයුතු කරන ලෙසය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082021</link>
    <topic>ශ්‍රී ලංකා විදේශ ඇමැති ඉන්දියානු අගමැති හමුවෙයි</topic>
    <author/>
    <content>පොදුරාජ්‍ය මණ්ඩලීය රාජ්‍ය නායක සමුළුවට ඉන්දියානු රජයට ආරාධනා කිරීම සඳහා දැනට නවදිල්ලි නුවරට ගොස් සිටින ශ්‍රී ලංකා විදේශ ඇමැති මහාචාර්ය ජී.එල්.පීරිස් මහතා ඊයේ (19) පෙරවරුවේ ඉන්දියානු අගමැති මන්මෝහන් සිං මහතා බැහැ දුටුවේය. පොදුවේ දෙරටටම බලපානු ලබන වැදගත් කරුණු කීපයක් සම්බන්ධයෙන් අැමැති ජී.එල්.පීරිස් සහ මන්මෝහන් සිං මහතා අතර මෙහිදී සාකච්ඡා පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082022</link>
    <topic>එජාප මන්ත්‍රී හර්ෂ ද සිල්වා භික්ෂු ෙගෟරවය හෑල්ලුවට ලක් කරලා</topic>
    <author/>
    <content>එක්සත් ජාතික පක්ෂ පාර්ලිමේන්තු මන්ත්‍රි හර්ෂ ද සිල්වා මහතා භික්ෂුන් වහන්සේ නමකගේ කරට අත දමා දැන හෝ සිදු කළ වරද මේ රටේ බෞද්ධ මෙන්ම අන්‍යආගමිකයන්ගේද අප්‍රසාදයට ලක් වු බවත් භික්ෂුන්වහන්සේ කෙරෙහි පවතින ගෞරවය භක්තිය හෑල්ලුවට ලක් කිරිම සම්බන්ධයෙන් අදාළ මන්ත්‍රිවරයා භික්ෂුන්වහන්සේලාගෙන් ප්‍රසිද්ධියේ සමාව ගත යුතු බව තමන් වහන්සේ කරුණාවෙන් මතක් කරන බව සබරගමුව විශ්වවිද්‍යාලයේ කුලපති, විද්‍යාලංකාර විශ්වවිද්‍යාලයේ විද්‍යාලාධිපති මහාචාර්ය කුඹුරුගමුවේ වජිර නාහිමියෝ අවධාරණය කරති.අප රටේ භික්ෂුන් වහන්සේ සම්බන්ධයෙන් අසීමිත ගෞරවයක් අතීතයේ පටන් පවතින බව පෙන්වා දෙන උන්වහන්සේ බෞද්ධ භික්ෂුන්වහන්සේ නමක් දුටු විගසින් අසුනින් නැගිට ආචාර කිරිමට බෞද්ධ මෙන්ම අන්‍යාගමිකයන්ද පුරුදුව සිටින බවත් භික්ෂු ගෞරවය හැල්ලුවට ලක් කරමින් පාරල්මේන්තු මන්ත්‍රි හර්ෂද සිල්වා මහතා භික්ෂුන් වහන්සේ නමකගේ කරට අතදමා ගෙන සිටින දර්ශනය මාධ්‍ය ඔස්සේ දකින ඕනෑම අයකුට පිළිකුලට ලක් කරන දර්ශනයක් බවද පෙන්වා දුන්නේය. මෙම ක්‍රියාව ගැන එම පක්ෂයේ නායකයෝ මොකද කියන්නේ. මහජන ඡන්දයෙන් පත් වු මන්ත්‍රිවරයක් හැසිරිය යුත්තේ මෙලෙස නොවන බව පවසන නාහිමියෝ මේ රටේ පවතින සංස්කෘතිය දැන ක්‍රියා කරනවා විනා පාර්ලිමේන්තුවේ හෝ වෙනත් බලයක් හිසේ රුවාගෙන ආගමට ධර්මයට නිගා කිරිම නුසුදුසු ක්‍රියාවක් බවද පෙන්වා දෙයි.පක්ෂ නායකයා පවා මේ දර්ශනය දැක දැක නොදැක්කා සේ සිටිම පුදම සහගත බව පෙන්වා දෙන කුඹුරුගමුවේ වජිර නාහිමියෝ මෙවැනි පුද්ගලයන් මහජනතාව ප්‍රතික්‍ෂේප කිරිම නොවැළැක්විය හැකි යැයිද පවසන අතර මේ සිද්ධිය සම්බන්ධයෙන් එම මන්ත්‍රිවරයා මහා සංඝරත්නයෙන් ප්‍රසිද්ධියේ සමාව ගත යුතු යැයිද අවධරෙණය කරයි.පසුගියදා පැවති එක්සත් ජාතික පක්ෂ විරෝධතා ව්‍යාපාරයේ දී පාර්ලිමේන්තු මන්ත්‍රී හර්ෂ ද සිල්වා මහතා බෞද්ධ භික්ෂුන් වහන්සේ නමකගේ කරට උඩින් අත දමාගෙන සිටීමේ සිද්ධිය දැඩි ලෙස හෙළා දකින බව සමස්ත ලංකා පැවිදි සංවිධානයේ ලේකම් නියෝජ්‍ය අධ්‍යාපන අධ්‍යක්ෂ වටිනාපහ සෝමානන්ද හිමියෝ පැවසූහ.බෞද්ධයෙකු පමණක් නොව අන්‍ය ආගමිකයෙකු පවා නොකරන මේ අශෝභන සිද්ධිය බෞද්ධ ජනතාව පමණක් නොව අන්‍ය ආගමික ජනතාව පවා හෙළා දකින බවද සෝමානන්ද හිමියෝ පෙන්වා දෙයි.විශේෂයෙන්ම එක්සත් ජාතික පක්ෂ නායකයින් බෞද්ධ භික්ෂූන් වහන්සේලා කෙරෙහි දක්වන ආකල්පය මෙයින් මනාව පැහැදිලි වන බවද උන්වහන්සේ පවසයි.අද එක්සත් ජාතික පක්ෂය වටා සිටින භික්ෂූන් වහන්සේලා මෙම නායකයින්ගේ ක්‍රියාකාරීත්වය ප්‍රතික්ෂේප කරමින් බැහැරවන ආකාරයද දක්නට ලැබෙන බවද උන්වහන්සේ පෙන්වා දෙයි.හර්ෂ ද සිල්වා මන්ත්‍රීවරයා විසින් කරන ලද මෙම අශෝභන ක්‍රියාව පිළිබඳව මහා සංඝරත්නයෙන් සමාව ගන්නා ලෙස කාරුණිකව ඉල්ලා සිටින බවද වටිනාපහ සෝමානන්ද හිමියෝ පැවසීහ. භික්ෂූන් වහන්සේ නමකගේ ගෞරවය රැකීමටවත් නොදන්නා එක්සත් ජාතික පක්ෂ පාර්ලිමේන්තු මන්ත්‍රී හර්ෂ ද සිල්වා, භික්ෂුවකගේ කරට අත දමාගෙන සිටීම පිළිකුල් සහගතව හෙළා දකින බව ජාතික හෙළ උරුමයේ නායක ආචාර්ය ඕමල්පේ සෝභිත නාහිමියෝ පැවසූහ. එක්සත් ජාතිත පක්ෂය වැලිවේරිය සිද්ධිය සම්බන්ධව පසුගියදා කොළඹ දී මාධ්‍ය සංදර්ශනයක නියළුණ බවත් තමන් කුමක් කරනවාද, මොනවා කරනවාද යන්න පවා අමතක වී එහිදී ක්‍රියා කළ බවත් නාහිමියෝ පෙන්වා දෙති. එදා එක්සත් ජාතික පක්ෂය සිහිවිකල් වී හැසිරුණු බවත්, මව, පියා, අක්කා, නංගී නොහඳුනන ලෙස ක්‍රියා කළ බවත් පෙන්වා දෙන නාහිමියෝ එයට හොඳම උදාහරණයක් ලෙස හිමිනමකගේ කරට අත දමාගෙන උද්ඝෝෂණයේ යෙදීම පෙන්වා දෙති.මෙවැනි අවස්ථාවකට භික්ෂුන් වහන්සේලා සහභාගීවන විට තම ගෞරවය රැකෙන පරිදි ක්‍රියාකිරීමට උන්වහන්සේලා සිතා ගත යුතු බවත් ඒවා සංවිධානය කරන්නන් භික්ෂූන් වහන්සේලාගේ ගෞරවය රැකෙන පරිදි ක්‍රියා කළ යුතු බවත් නාහිමියෝ පැවසූහ. ස්වාමීන්වහන්සේ නමකගේ කරට අත දමාගෙන එක්සත් ජාතික පක්ෂ මන්ත්‍රීවරයෙකු පසුගියදා උද්ඝෝෂණයක යෙදීම ඉතාම අනාදර්ශයක් බවත් එම මන්ත්‍රීවරයා මේ සම්බන්ධව සමාව අයැද සිටිය යුතුª බවත් ජාතික සමගිය සඳහා වූ අන්තර් ආගමික සන්ධානයේ සම සභාපති සරත් හෙට්ටිආරච්චි පියතුමා පවසයි.ශ්‍රී ලාංකික සමාජය හා ආසියානු සමාජය ආගමික නායකයන්ට, එතුමන්ලාගේ අඳින ඇඳුමට පූජනීය ලෙස ගරු කරන බවද පියතුමා පෙන්වා දෙයි.මෙම එක්සත් ජාතිත පක්ෂ මන්ත්‍රීවරයා හිමිනමකගේ කරට අත දමාගෙන දේශපාලනය කිරීමට හැකියැයි සිතා සිටියත් එය සමස්ත සමාජයම හෙළා දකින කටයුත්තකි.දේශපාලනය කිරීමට උද්ඝෝෂණය කිරීමට රටේ කිසිදු බාධාවක් නොමැති වූවත් එය සදාචාරාත්මක ලෙස කළ යුතු බවද සරත් හෙට්ටිආරච්චි පියතුමා පවසයි.තරාතිරම නොබලා මෙවැනි නිහීන ක්‍රියා කිරීම අනාගත බාල පරපුරට ද ඉතා නරක පූර්වාදර්ශ සැපයීමක් වනු ඇති බවත් මෙවැනි ක්‍රියා නොකරන ලෙස ඉල්ලා සිටින අතර ඒ සම්බන්ධව බලවත් අප්‍රසාදය හා කනගාටුව පළකරන බවද සරත් හෙට්ටිආරච්චි පියතුමා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082023</link>
    <topic>ලංකා කම්කරු කොංග්‍රසය ජාතික කම්කරු සංගමය  කොටගලදී ගැටෙයි</topic>
    <author>අසේල කුරුළුවංශ</author>
    <content>කොටගල කොමර්ෂල් ප්‍රදේශයේ දී ලංකා කම්කරු කොංග්‍රසය සහ ජාතික කම්කරු සංගමයේ දෙපිරිසක් අතර ඊයේ (19) පස්වරුවේ ඇතිවූ ගැටුමකින් පසු ප්‍රදේශයේ දැඩි උණුසුම්කාරී තත්ත්වයක් ඇතිව තිබෙන අතර ගැටුමින් වාහන 10කට වැඩි ප්‍රමාණයකට දැඩි අලාභහානි සිදුව ඇත.ලංකා කම්කරු කොංග්‍රසයේ නායක අරුමුගම් තොණ්ඩමන් මහතා සහ ජාතික කම්කරු සංගමයේ පාර්ලිමේන්තු මන්ත්‍රී පී. දිගම්බරම් මහත්වරු සිද්ධිය සම්බන්ධයෙන් හැටන් සහ හිඟුල පොලිස් ස්ථානවලට වෙන්වෙන්ව පැමිණිලි ඉදිරිපත් කර තිබේ.ගැටුම අතරතුර වෙඩි තැබීම් කිහිපයක්ද සිදුව තිබෙන බව පොලිසිය පවසයි. සිද්ධියෙන් බරපතළ තුවාල ලැබූ අයෙකු දික්ඔය දිසා රෝහලට ඇතුළත්කර ඇත.මධ්‍යම පළාත් සභාවට ලංකා කම්කරු කොංග්‍රසයෙන් හා ජාතික කම්කරු සංගමයෙන් අපේක්ෂකයන් ඉදිරිපත් කොට තිබෙන අතර මෙම ගැටුමට හේතු වී ඇත්තේ පාක්ෂිකයන් දිනා ගැනීම සඳහා දෙපිරිසම කටයුතු කරමින් සිටින අවස්ථාවකය. ලංකා කම්කරු කොංග්‍රසයේ පාර්ලිමේන්තු මන්ත්‍රී පී. රාජදොරේ මහතා එම පක්ෂයෙන් ඉවත්වී දිගම්බරම් මහතාගේ ජාතික කම්කරු සංගමයට පසුගියදා එක්විය. ලංකා කම්කරු කොංග්‍රසයේ නායක, මහලේකම් ආරුමුගම් තොණ්ඩමන් මහතා තමන් කොටගල කොමර්ෂල් ප්‍රදේශයේ අවන්හලක ආහාර ගනිමින් සිටියදී තලවකැලේ සිට පැමිණි ජාතික කම්කරු සංගමයේ පී. දිගම්බරම් මහතා ඇතුළු පිරිසක් අහසට වෙඩි තබා ගල්මුල්වලින් පහර දුන් බව පොලිසියට පැමිණිලි කර ඇත.තලවකැලේ සිට තමන් ඇතුළු පාක්ෂිකයන් පිරිසක් කොටගල ප්‍රදේශයට එමින් සිටියදී ලංකා කම්කරු කොංග්‍රසයේ පිරිසක් මඟ රැක සිට ගල්මුල් වලින් පහර දුන් බව දිගම්බරම් මහතා හිඟුල පොලිසියට පැමිණිලි කර තිබේ.සිද්ධිය සම්බන්ධයෙන් කිසිවෙකු අත්අඩංගුවට ගෙන නොමැති අතර පොලිසිය වැඩිදුර පරීක්ෂණ පවත්වයි.ඤ20දදඡ54 ඨන 11.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=n13082024</link>
    <topic>ව්‍යාජ රන් ආභරණ උකස් කළ සැකකරුවන් රිමාන්ඩ් භාරයට</topic>
    <author>ශිරෝමි අබයසිංහ</author>
    <content>අභියාචනාධිකරණ විනිසුරු දීපාලි විජේසුන්දර මහත්මිය ලැජ්ජාවට සහ අපහසුතාවයට පත්වන ආකාරයට රාත්‍රී කාලයේදී දුරකථන ඇමතුම් ලබා දීම සම්බන්ධයෙන් සැක මත රිමාන්ඩ් භාරයේ සිටි ධනුක සමන් කුමාර රුපියල් ලක්ෂයක ශරීර ඇප මත මුදා හරින ලෙස නුගේගොඩ අතිරේක මහෙස්ත්‍රාත් අරුණි ආටිගල මහත්මිය නියම කළාය.සැකකරුට මානසික ආබාධය සඳහා බන්ධනාගාර රෝහල මගින් ප්‍රතිකාර නිර්දේශ කර ඇති බැවින් ඒ සඳහා ප්‍රතිකාර ලබා ගැනීමට නියම විය.දෙසැම්බර් 09 දා යළි අධිකරණයේ පෙනී සිටීමට නියම විය.විජේසුන්දර මහත්මියගේ ප්‍රධාන ආරක්ෂක නිලධාරියා මිරිහාන පොලිසියට කළ පැමිණිල්ලක් අනුව සිදු කෙරුණු විමර්ශනයකින් පසු සැකකරු අත් අඩංගුවට ගෙන අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=r1308201</link>
    <topic>පෞරාණික ගෑස් ලාම්පුවක්කළුතර නගර සභාවෙන් අතුරුදන්</topic>
    <author>කළුතර මධ්‍යම සමූහ</author>
    <content>පෞරාණික වටිනාකමක් ඇති ගෑස් ලාම්පුවක් කළුතර නගර සභාවෙන් අතුරුදන් වී ඇති බවත්, කැලිඩෝ මුහුදු තීරයට ප්‍රවේශ වන ස්ථානයේ ගාලු පාරේ සවිකර තිබූ එය ආරක්‍ෂාව සඳහා කළුතර නගර සභා ගොඩනැගිල්ලේ තිබූ බවත්, මේ කෞතුක භාණ්ඩ ආරක්‍ෂා කරගැනීමට කටයුතු කළ යුතු බවත් කළුතර නාගරික මන්ත්‍රී පාලිත සිල්වා මහතා (එ. ජ. නි. ස.) කළුතර නගර සභා රැස්වීමේදී පැවැසීය.සභාපති එම්. එම්. එම්. ජවුෆර් (එ. ජා. ප.) මහතාගේ ප්‍රධානත්වයෙන් කළුතර නගර සභාපතිවරයාගේ නිල කාමරයේදී පැවැති රැස්වීමේදී ඒ මහතා එසේ කීවේය.වැඩිදුරටත් අදහස් දැක්වූ ඒ මහතා මෙසේ ද කීවේය.වසර සියයකටත් වඩා පැරණි මේ ගෑස් ලාම්පුව මිල කළ නොහැකි එකක්. පසුගිය පාලන සමයේදී මෙය තිබුණේ හිටපු සභාපතිවරයාගේ කාමරයේයි. නගර සභාව විසුරුවා හැරීමත් සමඟ එම ගෑස් ලාම්පුව අතුරුදන් වුණා.සුකුමාල් පෙරේරා මහතා - කළුතර නගර සභාව සතුව ඇති පැරණි කෞතුක භාණ්ඩ ආරක්‍ෂා කර ගත යුතුයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=r1308202</link>
    <topic>වෙනිවැල්ල පාලම රඹුක්කන්ඔයට කඩාවැටී වසර පහයි</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>රුපියල් ලක්ෂ 12කට අධික මුදලක් වැය කරමින් ඉදිකළ වෙනිවැල්ල පාලම රඹුක්කන ඔයට වැටී වසර පහක් ගත වූවද තවමත් පිළිසකර නොකළ බව ප්‍රදේශවාසීහු කියති.මධ්‍යම පළාතේ මහනුවර දිසාවට අයත් ගලගෙදර මැතිවරණ කොට්ඨාසයේ රඹුක්කන් ඔය හරහා මේ පාලම ඉදිකර තිබුණි.පාලම කඩාවැටීමෙන් පසු නිලධාරීන් පිරිසක් පැමිණ එය නැවත ඉදිකරන බවට පවසා ගියද තවම වැඩ ආරම්භ කරන බවක් නැති බව ගම්වාසීහු කියති.පාලම නොමැති කමින් වෙනිවැල්ල කන්දහේන, තැන්නහේන, අක්කර පහ යන ගම්මානවල පවුල් 500කට අධික පිරිසකගේ එදිනෙදා සියලුම කටයුතු පාහේ ක්‍රමවත්ව සිදුකර ගැනීමට නොහැකි තත්ත්වයක් උද්ගතව පවතී.පාලම නොමැති නිසා මේ ගම්මානයන්හි ජනතාවගේ වටිනා රථවාහන පවා පාලමෙන් මෙගොඩ අනාරක්ෂිතව තැබීමට සිදුව ඇති නිසා සොර සතුරන්ද අවට සැරිසරන බව ඔවුහු පවසති. මේ පාලම නැවත ඉදිකර දෙන්නැයි වගකිවයුත්තන්ගෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=r1308203</link>
    <topic>අරණායක ජනතාවටනොමිලයේ ඇස් කණ්ණාඩි</topic>
    <author>මාවනැල්ල සමූහපී. සෙනෙවිරත්න</author>
    <content>අරණායක මාවනැල්ල ජනතාවට නොමිලයේ ඇස් කණ්ණාඩි ලබාදීම රංජිත් සියඹලාපිටිය මිත්‍රත්ව පදනම විසින් උස්සාපිටිය රිවිසිඳ විද්‍යාලයීය අරුණ ශ්‍රී රංග ශාලාවේ දී පසුගියදා සිදු කරන ලදීඑම ප්‍රදේශයේ විශාල පිරිසකට මේ ඇස් කණ්ණාඩි ලබා දීම සිදුකළ අතර එහිදී රැස්ව සිටි පිරිස අමතමින් විදුලි සන්දේශ තොරතුරු තාක්ෂණ කටයුතු පිළිබඳ ඇමැති රංජිත් සියඹලාපිටිය මහතා මෙසේ කීවේය.දැයට කිරුළ වැඩසටහන ඔස්සේ ඇස් පෙනීම දුර්වල ජනතාවට ඇස් කණ්ණාඩි ලබා දෙනවා. සෑම ප්‍රාදේශීය ලේකම් බල ප්‍රදේශයක් සඳහාම දැයට කිරුළ වැඩසටහන් ඔස්සේ රුපියල් දස ලක්ෂ තුන්සීයක මුදල් ප්‍රමාණයක් ලබා දී එම මුදල් වලින් ජනතාවට අවශ්‍යතාවයන් සපුරා දෙනු ලබනවා.මෙහිදී පොදු සංවර්ධන කටයුතු මෙන්ම පුද්ගල සංවර්ධනයට ද පියවර ගනු ලබනවා. ගමින් ගම ග්‍රාමසේවා වසමෙන් වසම මේ වැඩසටහන් ක්‍රියාත්මක කරනු ලබනවා. එහිදී ජනතාවගේ අදහස් මතවාද සියල්ල දේශපාලන හෝ වෙනත් මතභේද නොසලකා ඒ අදහස් යෝජනා මත ඉදිරි කාලය දැයට කිරුළ සංවර්ධන වැඩසටහන ක්‍රියාත්මක කරනවා.නියෝජ්‍ය සෞඛ්‍ය ඇමැති ලලිත් දිසානායක මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=r1308204</link>
    <topic>හෙරොයින් ගුලි ගිලඑද්දී ගුවන්තොටේදී කොටු</topic>
    <author>මීගමුව විශේෂ – එච්. ප්‍රනාන්දු</author>
    <content>රුපියල් ලක්ෂ ගණනාවක් වටිනා හෙරොයින් ගුලි කර ගිල ගුවන් මගින් ශ්‍රී ලංකාවට ගෙන ආ 22 හැවිරිදි පාකිස්තානු ජාතික ගුවන් මගියකුට මීගමුව මහාධිකරණ විනිසුරු එච්. එම්. ඒ. ගෆුර් මහතා බරපතළ වැඩ ඇතිව ජීවිතාන්තය දක්වා වූ සිර දඬුවමක් නියම කෙළේය.මෙරටට හෙරොයින් ගෙන ඒම සහ ළඟ තබා ගැනීම යන චෝදනා දෙකට විත්තිකරු වරද පිළිගත්තේය.ගුවන් තොටුපළේ පොලිස් මත් ද්‍රව්‍ය නාශක කාර්යාංශයේ නිලධාරීහු විත්තිකරු මීගමුව දිසා රෝහලට ගෙන ගොස් විරේක ලබාදී හෙරොයින් ගුලි 102ක් ඉවතට ගත් බව අධිකරණයේදී අනාවරණය විණි.2011 ජනවාරි මස 28 වෙනි දින හෝ ඊට ආසන්න දිනකදී කටුනායක ජාත්‍යන්තර ගුවන් තොටුපළින් පාකිස්තානයේ සිට හෙරොයින් ග්‍රැම් 109.19ක් ශ්‍රී ලංකාවට ආනයනය කරන ලදැයිද ළඟ තබා ගන්නා ලදැයිද විත්තිකරුට එරෙහිව නීතිපතිවරයා විසින් චෝදනා නගා තිබුණි.බීමත්ව අනතුරුදායක ලෙස රිය පදවා වරදකරුවන් වූ 8 දෙනකුගෙන් 3 දෙනකුට රු.10,500 බැගින්ද 5 දෙනකුට රු. 5000 බැගින්ද රු. 56,500ක දඩ මුදලක් අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනෙවිය නියෝග කළාය.තවද එම රියැදුරන්ගේ රියැදුරු බලපත් මාස හයකට අත්හිටවනු ලැබිණ.එදින අධිකරණයේ පෙනී නොසිටි තවත් රියැදුරන් දෙදෙනකුට වරෙන්තු නිකුත් කෙරිණි.වේයන්ගොඩ පොලිසියේ රථවාහන අංශයේ උපපොලිස් පරීක්‍ෂක සුසන්ත මහතාගේ උපදෙස් පරිදි සැරයන් අමරසේකර මහතා විසින් චූදිතයන් අධිකරණයට ඉදිරිපත් කරන ලදී.ගෝඩා මිලි ලීටර් 15000ක් ළඟ තබා ගැනීමේ චෝදනාව මත වරද පිළිගත් කාන්තාවකට වරකාපොළ මහේස්ත්‍රාත් සනත් ජේ මොරවක මහතා රු. 25000ක දඩයක් නියම කෙළේය.මීට අමතරව රුපියල් ලක්‍ෂ පහක ශරීර ඇපයක්ද නියම කළ මහේස්ත්‍රාත්වරයා සතියකට වරක් දැදිගම පොලීසියේ පෙනී සිටින ලෙසද නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=r1308205</link>
    <topic>තුඩගල්ල ආදාහනාගාරයේ ඉදිකිරීම්වසර නිම වන්න පෙර අවසන් කරනවා</topic>
    <author>බදුරලිය සමූහ</author>
    <content>වතු නිවෙස්වලට අනතුරුදායක ගස් කපා ඉවත්කරන්නඅතර මඟ නතරව තිබෙන තුඩගල්ල අදාහනාගාරයේ වැඩකටයුතු මේ වසර නිමවීමට පෙර අවසන් කරන බවත් ඒ සඳහා රුපියල් එක්කෝටි තිස් ලක්ෂයක මුදලක් ලැබී ඇති බවත් පාලින්දනුවර ප්‍රාදේශීය සභාවේ සභාපති ධම්මික රණසිංහ මහතා පැවැසීය.ඒ මහතා එසේ කීවේ ප්‍රාදේශීය සභාවේ මාසික සභා රැස්වීමට සහභාගී වෙමිනි.රැස්වීම සභා රැස්වීම් ශාලාවේ දී පැවැත්විණි.දයාල් පුෂ්ප කුමාර මහතා (එජනිස)- හැඬිගල්ල පාරේ කාපට් කිරීමේ වැඩකටයුතු නැවතත් නතර වෙලා. මොකක් නිසාද කියන්න කවුරුත් දන්නේ නැහැ. බොල්ලුන්න පාර හරිම අබලන්. බස් එකක් නැහැ. ඉස්කෝලෙ යන ළමයි කිලෝ මීටර් හතරක් පයින් එන්නෙ.ආරුමුගන් ශිවපෙරුමාල් මහතා (එජාප)මම නියෝජනය කරන ප්‍රදේශයේ වතු නිවාසවලට හානි ගෙනදිය හැකි අනතුරුදායක ගස් රැසක් තියෙනවා. නමුත් ඒවා ඉවත් කරන්න කටයුතු කරන්නැහැ. පාසලට ඉතාම සමීපව දෙල් ගසක් තියෙනවා. මෙය කුමන මොහොතක හෝ කඩා වැටුණොත් සිදුවන විපත්තිය ඉතා බරපතළ වේවි. ඒ නිසා මෙයට විසඳුමක් සභාව මඟින් දිය යුතුයි.උප සභාපති බංධුපේම රණවීර මහතා (එජනිස) කඹුරාවල ප්‍රදේශයේ ගල් අමුණ ඇළට බහින්න බැරි තරමට එහි වතුර විනාශ වෙලා. මිනිස්සු කියනවා ඇළට බහින්න කලින් ඇඟපුරා කළු තෙල් ගාගන්න ඕනෙ කියලා. ලක් ලේටස් කර්මාන්ත ශාලාවේ ඇමෝනියා වතුර ඇළට එන්න සැළැස්වීම නිසයි මෙසේ වන්නේ.ධම්මික රණසිංහ මහතා-මින්පසු එවන් දෙයක් සිදු නොවේවි. ලක් ලේටස් කර්මාන්ත ශාලාවේ අප ජලය බවුසර් මඟින් ඉංගිරිය ප්‍රදේශයට ගෙන යාමට එහි පරිපාලනය කටයුතු යොදා තිබෙනවා.මුරුගන් පුෂ්පකුමාර මහතා (එජනිස)මමත් වතුකරය නියෝජනය කරන මන්ත්‍රීවරයෙක්. ඒවායේ තිබෙන ගැටලු ඉතා සංකීර්ණයි. පාරවල් වැසිකිළි පහසුකම් මේ මොකවත් වතු කළමණාකාරීත්වය මඟින් සකසන්නේ නැහැ.කාට කිව්වත් වැඩක් වෙන්නේ නැහැ. සභාපතිතුමාගෙන් ඉල්ලීමක් කරනවා මේ ගැන වැවිලි කර්මාන්ත ඇමැතිතුමාගේ හෝ අවධානය යොමු කරවන ලෙස.ධම්මික රණසිංහ මහතා-පාලින්දනුවර බල ප්‍රදේශයේ වතු ආශ්‍රිතව ඇති මාර්ග වතු නිවාස ආදී ගැටලුවලට විසඳුම් දීමට මේ වනවිටත් වැවිලි කර්මාන්ත ඇමැතිවරයා රුපියල් ලක්ෂ අනූවක ප්‍රතිපාදන වෙන්කොට ඇති බව සඳහන් කරන්න කැමතියි.ප්‍රියන්ත බෙල්ලන මහතා (එජනිස)-සභාව මඟින් කපන මහජන ක්‍රීඩාංගණයේ පස් යොදා ඇතැම් අය කුඹුරු ඉඩම් ගොඩකිරීමේ වැඩපිළිවෙළක් අරඹා ඇතැයි ජනතාව පවසනවා. මේ පිළිබඳ සොයා බැලීමක් කළ යුතුයි.ඉඳුනිල් මහේන්ද්‍ර, නිහාල් කුමාරසිරි, හෙන්රි පැලවත්ත, සුගත් හේවාපතිරණ යන මන්ත්‍රීවරුද අදහස් දැක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=r1308206</link>
    <topic>හෝමාගමින් දුම්වැටි තුරන් කරන්න වෙළෙඳ ප්‍රජාවට උපදෙස්</topic>
    <author>හෝමාගම විශේෂ ජිනදාස ගමගේ</author>
    <content>හෝමාගම ප්‍රාදේශීය සභා කාර්යාල බල ප්‍රදේශයේ වෙළෙඳ ව්‍යාපාරිකයන් දැනුවත් කිරීමේ රැස්වීමක් පසුගියදා හෝමාගම ප්‍රාදේශීය ලේකම් කාර්යාලයේ දී පැවැත්විණි.දුම්වැටි අලෙවි කිරීමෙන් හා භාවිතයෙන් තොර කලාපයක් බවට හෝමාගම පත්කළ යුතුය යන යෝජනාව පසුගියදා හෝමාගම ප්‍රාදේශීය සභාවේ දී සම්මත වීමෙන් අනතුරුව වෙළෙඳ ප්‍රජාව දැනුවත් කිරීම සඳහා මේ රැස්වීම පැවැත්විණි.එම අවස්ථාවට සහභාගී වූ හෝමාගම ප්‍රාදේශීය සභාවේ සභාපතිනි ඒ. ඩී. කුමාරසිරි මහතා මෙසේ කීවේය.දුම්වැටි භාවිතයෙන් වසරකට 40000ක් දෙනාගේ ජීවිත හානි වන බව සංඛ්‍යා ලේඛන වලින් ඔප්පු වී තිබෙනවා. වෙළඳ ප්‍රජාවගෙන් දුම්වැටි අලෙවි නොකරන ලෙස කාරුණිකව ඉල්ලා සිටිනවා.අනාගතය බාර ගන්න සිටින මතු පරපුර වෙනුවෙන් දුම්වැටි විකිනීම අත්හිටුවන්න කියා වෙළෙඳ ප්‍රජාවගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=s1308201</link>
    <topic>මිහිලියා දිරිය දියණිය සිහින දකියි</topic>
    <author>ප්‍රින්ස් ගු ණසේකර චීනයේ නැංජින් සිට</author>
    <content>ශ්‍රී ලංකා මාතාව රනින් බැබළවීමේ දිනය උදාවන තුරු තමා සිහින දකිමින් සිටින බව ස්කොෂ් ලෝකඩ පදක්කම් දිනූ මිහිලියා මෙත්සරණී පවසයි. චීනයේ නැංජින් හී පැවැත්වෙන ආසියානු යොවුන් ක්‍රීඩා උළෙලේදී ස්කොෂ් ලෝකඩ පදක්කම ඊයේ තම ගෙල පැළදී ප්‍රීතියද මුසුවූ හැගීමෙන්, 16 හැවිරිදි මේ දිරිය දියණිය ‘දිනමිණ’ට පැවැසුවාය.ශ්‍රී ලංකාව තුළ ස්කොෂ් ක්‍රීඩාව එතරම් ජනප්‍රිය නොවුනත් තමා ලද ජයග්‍රහණයෙන් රට තුල මේ ක්‍රීඩාව ගැන අවධානයක් යොමුවනු ඇතැයි විශ්වාසය පළ කල මිහිලියා වසර 2016දී ආසියානු කනිෂ්ඨ ස්කොෂ් ශූරිය වීම එකම බලාපොරොත්තුව බව සඳහන් කළාය.“ආසියානු කනිෂ්ඨ තරගාවලියෙන් පස්සේ පොදුරාජ්‍ය මණ්ඩල ක්‍රීඩා උළෙල එනවා. ඒ ක්‍රීඩා උළෙලේදී පදක්කමක් දිනාගන්න ලෙහෙසි නෑ. නමුත් මට දැන් විශ්වාසයක් ගොඩනැගී තිබෙනවා පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාව වෙනුවෙන් පෙරැළිකාරී ජයකට යා හැකි වෙයි කියලා. ඒ වගේම ස්කොෂ් ක්‍රීඩිකාවන් අතර ලෝක ශ්‍රේණීගත කිරීමේ ඉදිරියට යන්න මට ඉදිරි ජාත්‍යන්තර තරගාවලි 4කට යා යුතු වෙනවා. ඒ සදහා ක්‍රීඩා ඇමැතිතුමා ඇතුලු බලධාරීන් මට උදව් කරයි කියලා මා හිතනවා” මෙත්සරණී පැවැසුවාය.අවසන් පූර්ව වටයේදී පරාජය වීමට හේතුව විමසද්දී මිහිලියා කියා සිටියේ ග්ලාස් කෝට් නම්වූ ක්‍රීඩා පිටියක මුල්වරට ක්‍රීඩා කිරීමට සිදුවීම ප්‍රධානම හේතුව බවයි. “ශ්‍රී ලංකාවේ චීනයේ වගේ උසස් මට්ටමේ ක්‍රීඩා පිටි නෑ. මට නුහුරු අත්දැකීමක් වුණා. මා පරාජය වූ ක්‍රීඩිකාව තමයි අවසානයේ රන් පදක්කම දිනා ගත්තේ. ඇය ගොඩක් අත්දැකීම් තියෙන කෙනෙක්. එයාට මේ වගේ ක්‍රීඩා පිටි හොඳට හුරුයි. එයා මට පැරදුනානම් තමයි පුදුම වෙන්නේ” සිනහ මුසු මුහුණින් යුතුව මෙත්සරණී කීවාය.“මගේ පුහුණුකරුට මේ තරගයට එන්න අවස්ථාවක් ලැබුණේ නෑ. ආවා නම් මට හොඳයි. නමුත් ඒක වුණේ නෑ. කොහොම වුණත් මේ ලබපු ජයග්‍රහණය ගැන මා සතුටු වෙනවා” ඇය සඳහන් කළාය.වසර 2012දී හා වසර 2013දී ආසියානු කනිෂ්ඨ ස්කොෂ් තරගාවලියේදී ලෝකඩ පදක්කම දිනූ ඇය ඉන්දියානු විවෘත තරගාවලියේ ශූරිය බවට පත්වූවාය. ශ්‍රී ලංකාවේ ජාතික ස්කොෂ් ශූරියද මේ පුංචි ක්‍රීඩිකාව වීම ආඩම්බරයකි. ආසියානු යොවුන් ක්‍රීඩා උළෙලේ ලෝකඩ පදක්කම තම ක්‍රීඩා දිවියේ ලොකුම ජයක් බව මිහිලියා ‘දිනමිණ’ට පැවැසුවාය.ජිම්කානා ස්කොෂ් පිටියේ ඩබ්ලිව්.සාරුක් මහතා යටතේ පුහුණුවන මිහිලියා පොලිස් මූලස්ථානයේ සේවය කරන උප පොලිස් පරීක්ෂකවයෙකුගේ දියණියකි. පියාගෙන් හා නිවසේ සිටින මවගෙන් ලැබෙන සහයෝගය ආදරයෙන් සිහිපත් කළ ඇය පාසල් වයසේ පසුවන අක්කාගෙන්ද ධෙර්යයක් ලැබෙන බව සඳහන් කළාය. එමෙන්ම ලංකා බැංකුව හා ඩන්ලොප් ආයතන ලබා දෙන සහයෝගය ද ඇය කෘතවේදීව සිහිපත් කළාය. සිරිමාවෝ බණ්ඩාරණායක විදුහලේ සිසුවියක වන ඇය විදුහල්පතිනිය ඇතුලු ගුරු භවතුන්ද සිහිපත් කළාය.“මා ස්කොෂ්වලට ආවේ අහම්බෙන් වගේ. ඉස්සර මම බැඩ්මින්ටන් ප්ලේ කළේ. ඒ ක්‍රීඩා දෙකේම පුහුණුවීම් ඉස්කෝලේ එකම වෙලාවට තිබුණේ. එතකොට මට අවුරුදු 7යි. බැඩ්මින්ටන් ඉවර වෙලා ගෙදර යන්න හදද්දී ක්‍රීඩා ගුරුතුමිය ස්කොෂ් ගහන්න කථා කළා. එදා ඉදන් ස්කොෂ් ගහනවා” ඇය සැහැල්ලුවෙන් අතීත ආවර්ජනයකට පිවිසියාය.මිහිලියා මෙත්සරණීව පරාජය කළ මැලේසියාවේ වැනීසියා රාජ් ස්කොෂ් රන් කිරුළ දිනූ අතර හොංකොං හී පැන්සී පූයී රිදී පදක්කම හිමි කර ගත්හ. මිහිලියා සමග ලොකඩ පදක්කම හොංකොංහී වූන් ෂෑංට හිමි වූවාය.මේ අතර සත්සාමාජික රගර් තරගවලදී ශ්‍රී ලංකාවට 5වැනි ස්ථානය හිමි විය. 5වැනි 8වැනි කණ්ඩායම් අතර තරග වටයේදී පිලිපීනය ලකුණු 42-5කින් පරදවා ශ්‍රී ලංකාව 5 වැනි ස්ථානයට චීනය සමග තරග වැදුණි. එහිදී ලකුණු 24-5ක් ලෙස සත්කාරක චීනය පරාජයට පත්කිරීමට ශ්‍රී ලංකා ක්‍රීඩකයෝ සමත් වූහ. අර්ධ අවසන් පූර්ව වටයේදී චීන තායිපේ වෙතින් 24-17කින් පරාජය වීම නිසා ශ්‍රී ලංකාවට තව දුරටත් ඉදිරියට යෑමේ අවස්ථාව අහිමි විය.ආසියා කනිෂ්ඨ සත් සාමාජික රගර් පිටියේ ශූරයන් වීමට හොංකොං සමත්වූ අතර තායිලන්තයට රිදී පදක්කම හිමි විය. ජපානය ලෝකඩ පදක්කම දිනා ගනිද්දී චීන තායිපේ පිල සිව්වැනි තැනට වැටුණි.මේ අතර මීටර් 100 කාන්තා තරගයේදී තත්පර 12.75කින් තම පෞද්ගලික හොඳම දක්ෂතාවය සටහන් කළ චංචලා දිසානායක හා මීටර් 100 පිරිමි තරගයේදී තත්පර 11.35ක කාළයක් වාර්තා කළ අරෝෂ ඉසුරංග කාරියවසම් අවසන් පූර්ව වටයට පිවිසියහ. මීටර් 400 කාන්තා මූලික වටයේ තරගයේදී නිර්මලා මධූෂිකා තත්පර 56.62කින් එහි පළමු තැන ලබා අවසන් පූර්ව වටයට පිවිසියාය.යුගල ටෙනිස් තරගයේදී නෙත්මි වඩුගේ හා ෂාමල් දිසානායක 6-4 හා 6-1ක් යේමනය පරාජය කර දෙවැනි වටයට පිවිසුණු අතර මීටර් 10 වායු රයිෆල් තරගයේදී ශ්‍රී ලංකාවේ කොයෙන් ඕමාර් 19වැනි ස්ථානයට පත්වී ඉවතට ගියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=s1308202</link>
    <topic>ලෝක මලල ක්‍රීඩා ශූරතාවලියේ දී ඇමෙරිකාව පරදවා රුසියාව අංක එකට</topic>
    <author>දිනේෂ් වීරවංශ රුසියාවේ සිට වාර්තා කරයි</author>
    <content>මොස්කව් හි ලුස්නිකි ක්‍රීඩාංගනණයේ පැවැති 14 වැනි ලෝක මලල ක්‍රීඩා ශූරතාවලියේදී අමෙරිකාවට වඩා එක් රන් පදක්කමක් දිනා ගනිමින් සත්කාරක රුසියාව ප්‍රථම ස්ථානයට පත්විය.රුසියාව දිනා ගත් රන් පදක්කම සංඛ්‍යාව හතකි. පදක්කම් සටහනේ ඉහළටම රුසියාව මෙවර පිවිසියේ 2001 එඩ්මන්ටන් ලෝක මලල ක්‍රීඩා ශූරතාවලියට පසුව ප්‍රථම වතාවටය.අමෙරිකාවට පදක්කම් සටහනේ පළමු ස්ථානයට පිවිසීමට නොහැකි වූයේ ජැමෙයිකානු කෙටි දුර ආධිපත්‍යය නිසාවෙනි. මිනිත්තු තිහක කාලයක් ඇතුළත ජැමෙයිකාව පිරිමි හා කාන්තා මීටර 100 සහාය දිවීම රන් පදක්කම් දෙක ම දිනා ගත්තේය. ජැමෙයිකාව පදක්කම් සටහනේ තෙවැනි ස්ථානය හිමිකර ගත්තේය. 2008 සහ 2012 අතර කාලය තුළ පැවැති අවසන් ගෝලීය මීටර 100 සහාය දිවීමේ කිරුළු හතරම දිනා ගෙන සිටින්නේ ජැමෙයිකාවයි. මේ ඉසව්වේ අමෙරිකානු ජයග්‍රහණයක් අවසන් වතාවට වාර්තා වන්නේ 2007 වසරේ ඔසාකාහිදීය.ජැමෙයිකාව නැවත වතාවක් ඔවුන්ගේ සුපිරි දක්ෂතා ප්‍රදර්ශනය කරන්නට වූ අතර අවසන් වටය සඳහා යෂ්ටිය ලබා ගත් උසේන් බෝල්ට් හා ෂෙලී ඈන් ෆ්රේසර් රන් පදක්කම් තුනක් සම්පූර්ණ කළහ. මීට පෙර මේ දෙදෙන ඔවුන්ගේ මීටර 100 හා 200 පිරිමි හා කාන්තා ඉසව් ජයගෙන සිටියහ. මීටර 100 පිරිමි සහාය දිවීමේ තරගයේ තෙවැනි වටය අවසන් වන විටත් ඉදිරියෙන් සිටියේ අමෙරිකාවයි. එහෙත් බෝල්ට් අවසන් යෂ්ටිය හුවමාරු කර ගැනීමත් සමග සියල්ල වෙනස් විය. ජැමෙයිකාව රන් පදක්කම දිනා ගත්තේ මේ වසරේ වේගවත්ම කාලය වන තත්පර 37.36ක් සටහන් කරමිනි. අමෙරිකාවට රිදී පදක්කම (තත්පර 37.66) හිමි විය. කැනඩාව ලෝකඩ පදක්කම (37.92) හිමිකර ගත්තේය.ඊට මිනිත්තු තිහකට පෙර ෂෙලී ඈන් ෆ්රේසර්ගේ ප්‍රධානත්වයෙන් යුත් ජැමෙයිකානු කණ්ඩායම තත්පර 41.29කින් කාන්තා මීටර 100 සහාය දිවීම ඉසව්ව ජයග්‍රහණය කළේය. ප්‍රංශය (තත්පර 42.73) රිදී පදක්කමද, අමෙරිකාව (42.75) ලෝකඩ පදක්කමද හිමිකර ගත්හ.මේ අතර, ප්‍රංශයේ ටෙඩී ටැම්ගෝ මීටර 18.04ක් දුර පනිමින් පිරිමි තුන් පිම්ම ඉසව්වේ රන් පදක්කම දිනා ගත්තේය. කියුබාවේ පෙඩ්රෝ පැබ්ලෝ පිකාඩෝ (මීටර 17.68) රිදී පදක්කම දිනා ගත් අතර අමෙරිකාවේ විල් ක්ලේ (17.52) ලෝකඩ පදක්කම හිමිකර ගත්තේය. පසුගිය වසරේ ඔලිම්පික් ක්‍රීඩා උළෙලේදී 12 වැනියා වූ පිරිමි මීටර 1500 ශූරයා වන අස්බෙල් කිප්රොප් යළි ඔහුගේ දක්ෂතා අතරට පිවිසෙමින් රන් පදක්කම දිනා ගැනීමට මෙවර ශූරතාවලියේදී සමත් වූයේ මිනිත්තු 3යි තත්පර 36.28ක කාලයක් සටහන් කරමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=s1308203</link>
    <topic>කැරිබියන් ප්‍රිමියර් ලීග් තරගාවලියට සංගක්කාරත් එක්වෙයි</topic>
    <author/>
    <content>ශ්‍රී ලංකා පිතිකරු කුමාර් සංගක්කාර කැරිබියන් ප්‍රිමියර් ලීග් තරගාවලියේ අවසන් අදියරේ තරගවලදී ජැමෙයිකා ටලාවාස් කණ්ඩායමට එක් වීමට යයි.එම කණ්ඩායමට ක්‍රීඩා කරන පාකිස්තාන මුල් පෙල පිතිකරු අහමඩ් ෂෙසාඩ් සිම්බාබ්වේහිදී පාකිස්තාන කණ්ඩායමට එක්වන බැවින් ඔහු වෙනුවට තිස්පස් හැවිරිදි සංගක්කාර ජැමෙයිකා කණ්ඩායමට එක්වීමට නියමිතය.කැරිබියන් ප්‍රිමියර් ලීග් තරගාවලියට එක්වන සිවුවැනි ශ්‍රී ලාංකික ක්‍රීඩකයා සංගක්කාර වෙයි. මුත්තයියා මුරලිදරන් පළමුව ජැමෙයිකා ටලාවාස් කණ්ඩායමට එක් විය. අනතුරුව, මහේල ජයවර්ධන ට්‍රිනිඩෑඩ් ඇන්ඩ් ටොබැගෝ රෙඩ් ස්ටීල් කණ්ඩායමටත්, ලසිත් මාලිංග ගයනා ඇමසන් වොරියර්ස් කණ්ඩායමටත් එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=s1308204</link>
    <topic>උදය කුමාර-පුෂ්පරාණි ජාතික පාපැදි ශූරතා දිනති</topic>
    <author>මහින්ද ජිනදාස අනුරාධපුරයේ සිට...</author>
    <content>උතුරු මැද පළාත් සභාව සහ අනුරාධපුර මහ නගර සභාවේ පූර්ණ සහයෝගයෙන් අනුරාධපුර දිස්ත්‍රික් පාපැදි සංගමය හා ශ්‍රී ලංකා පාපැදි අතුරු කමිටුවේ මෙහෙයවීමෙන් පැවැති ජාතික පාපැදි තරගාවලියේ ශූරයා ලෙස අනුරාධපුර දිස්ත්‍රික්කයේ උදය කුමාර හා ශූරිය ලෙස ගාල්ල දිස්ත්‍රික්කයේ ඩබ්ලිව්.කේ.පුෂ්පරාණි සම්මාන දිනාගත්තේය. තරගාවලියේ ප්‍රධානමතම ඉසව් ලෙසින් සුපිරි පිරිමි හා කාන්තා තරග පැවැති අතර කිලෝමීටර් 14.5කින් යුත් වට 8කින් යුත් පිරිමි තරගය පැය 2:30.20කින් නිමකළ අනුරාධපුර දිස්ත්‍රික්කයේ උදය කුමාර ප්‍රථම ස්ථානය දිනාගැනීමට සමත්විය. වට 7කින් පැවැති කාන්තා තරගයේ ප්‍රථම ස්ථානය ගාල්ල දිස්ත්‍රික්කයේ ඩබ්ලිව්.කේ.පුෂ්පරාණි දිනා ගත්තාය. ඇයට තරගය නිමකිරීමට පැය 1:28.10ක කාලයක් ගතවිය. මේ දෙදෙනාම යුද හමුදාව නියෝජනය කිරීම විශේෂත්වයකි.පළමු දිනයේ පැවැති කේවල කාලය මැනිමේ තරගවලදී වේගවත්ම ක්‍රීඩකයා‍ ලෙස කුරුණෑගල දිස්ත්‍රික්‍කයේ බුද්ධික වර්ණකුලසූරිය ද, වේගවත්ම ක්‍රීඩිකාව ලෙස අනුරාධපුර දිස්ත්‍රික්කයේ ශ්‍රියාලතා වික්‍රමසිංහද තේරී පත්විය.උතුරු මැද පළාත් ප්‍රධාන අමාත්‍ය එස්.එම්.රංජිත් සමරකෝන් හා අනුරාධපුර මහ නගර සභාවේ නගරාධිපති එච්.පී. සෝමදාස යන මහත්වරුන්ගේ ප්‍රධානත්වයෙන් තරග පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=s1308205</link>
    <topic>අට සාමාජික ක්‍රිකට් 23-25 දික්වැල්ලේ දී</topic>
    <author>මාතර ක්‍රීඩා</author>
    <content>දික්වැල්ල ක්‍රිකට් ප්‍රවිණයන්ගේ එකමුතුව, දික්වැල්ල ප්‍රාදේශිය සභාව සහ වෙළඳ සංගමය එක්ව සංවිධාන කරන අට සාමාජික විවෘත සැහැල්ලු පන්දු ක්‍රිකට් තරගාවලිය මේ මස 23දා සිට 25 දක්වා දික්වැල්ල පොදු ක්‍රීඩාංගණයේදී පැවැත්වේ. තරගාවලියේ ශූරතාව සඳහා මුදලින් රුපියල් ලක්ෂයක්ද, අනුශූරතාවට රු.පනස් දහසක්ද පිරිනැමෙන බව සංවිධායක‍යෝ පවසති.වැඩි විස්තර දු.ක 0716236011 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>20</day>
    </date>
    <link>http://www.dinamina.lk/2013/08/20/_art.asp?fn=f1308201</link>
    <topic>පිටි කිරිනම් ඕනෙම නෑ</topic>
    <author/>
    <content>නවසීලන්තයෙන් රටට එන පිටි කිරි සම්බන්ධයෙන් ඇති වී තිබෙන අර්බුදය ගැන හා දේශීය දියර කිරි පරිභෝජනයට යොමුවීමේ වැදගත්කම ගැනත්, දරුවන්ට මවු කිරි දීමේ අවශ්‍යතාව හා නිසි පෝෂණය ලබා දෙන්නේ කෙසේ ද යන්නත්, විශේෂයෙන් ක්‍රීඩකයන් – ක්‍රීඩිකාවන් සඳහා හඳුන්වා දී ඇති අතිරේක පෝෂණීය ආහාර – පාන වර්ග භාවිතයේ අවධානය යොමු නොවන පැතිකඩ ගැනත් ජාතික ක්‍රීඩා වෛද්‍ය ආයතනයේ අධ්‍යක්‍ෂ ජනරාල් මහාචාර්ය අර්ජුන ද සිල්වා සමඟ කළ සාකච්ඡාවකි.පිටිකිරි සම්බන්ධයෙන් දිගටම අර්බුදයක් තිබුණා. පිටිකිරිවල මෙලමයින් අන්තර්ගත වීම පිළිබඳ ප්‍රශ්නය එකක්. මෙලමයින් කියන්නෙ ප්ලාස්ටික් වර්ගයක්. ඊට පස්සෙ පිටිකිරිවල ඩී.සී.ඩී අන්තර්ගත වීමේ ප්‍රශ්නය ඇති වුණා. ඩී.සී.ඩී කියන්නෙ තණකොළ වලට ඉසින රසායනිකයක්.මේ රසායනිකය ආහාර දාම ඔස්සේ පිටිකිරි හරහා අපේ ශරීර වලටත් එනවා. මේ ප්‍රශ්නය මතුවුණාම 2012 න් පස්සෙ නවසීලන්තයෙත් මේවා භාවිතය නතර කළා. නමුත්; මේ සමාගම් කියන්න ගත්තා මේක මේ ශරීරයට අහිතකර දෙයක් නෙවෙයි, ලුණු වගේ දෙයක් කියලා. මෙතැනදී අපි අහන ප්‍රශ්නය හරිම සරලයි. ඇයි එහෙනම් මේක නතර කළේ?මේ වෙනකොට වේ ප්‍රෝටීන් කියන්නෙ මොනවාද කියන එක ගැනත් වැඩි අවධානයක් තියෙනවා. මේවා කිරිවලින් චීස් වැනි දෑ නිපදවා ගැනීමට අවශ්‍ය සාරය ඉවත් කර ගත් පසු නිෂ්පාදනය වන දෙයක්. මේ වේ ප්‍රෝටීන්වලට ක්ලොස්ට්‍රීඩියම් බොටුලිනම් කියන බැක්ටීරියාව ඇතුල් වීම නිසා ස්නායු ආබාධ ඇතිවීමට පුළුවන්.මේ බැක්ටීරියාව මඟින් නියුරො ටොක්ෂින් නම් විෂ වර්ගයක් නිකුත් කරනවා. එය අංශභාගය වැනි රෝගී තත්ත්වයන්ටත් අවසානයේ මරණය සිදුකිරීමට වුණත් බලපානවා. මේවාට ඖෂධ තියෙන බව ඇත්ත. ඒත් මෙතැනදි වඩා වැදගත් වෙන්නේ මෙවැනි රෝග වලින් වැළැකී සිටීම.දැන් ඇතිවෙලා තියෙන පිටිකිරි අර්බුදයේ දී ඩී.සී.ඩී ප්‍රශ්නයයි, වේ ප්‍රෝටීන් ප්‍රශ්නයයි දෙකම එකට එකතු වුණා. රුසියාව, චීනය වගේ රටවල් පිටිකිරි ආනයනය නතර කිරීමට බලපෑවෙත් මේ තත්ත්වයයි.ඉන්දියාව තමයි ලෝකයේ විශාලම කිරි නිෂ්පාදකයා. හැබැයි, ඉන්දියාව කිරි අපනයනය කරන්නේවත් ආනයනය කරන්නේවත් නෑ. බිලියන සංඛ්‍යාත ජනගහනයක් සිටින රටක් වුණත්, ගම් මට්ටම දක්වාම දියර කිරි පරිභෝජනය කිරීමේ පහසුව සහිත වැඩපිළිවෙළක් ඉන්දියාවේ තියෙනවා. පුද්ගලයකුගේ බර අනුව බැලුවොත් කි.ග්‍රෑම් 1 කට ප්‍රෝටීන අවශ්‍ය වෙන්නෙ ග්‍රෑම් 1.4 ක් විතර. ඒක තමයි උපරිමය. මේ අනුපාතයට වඩා කොපමණ ප්‍රෝටීන් ගත්තත් වැඩක් වෙන්නෙ නෑ. ඒ අමතර ප්‍රමාණය මුත්‍රා සමඟ පිටවෙනවා. වකුගඩුවලට පවා මේක හොඳ නෑ. අනෙක තමයි, මෙතැනදි බලපාන ආර්ථික සාධකය. ඔය පිටි ටින් එකක් රුපියල් 10,000/= ක් විතර වෙනවා. ඒ මුදලෙන් ක්‍රීඩකයකුට හොඳට කන්න පුළුවන්.දෙවන උදාහරණය තමයි සුසන්තිකා ක්‍රීඩිකාව. ඇය අවුරුදු 5 වන තෙක් මව් කිරි බීපු කෙනෙක්. ඇය මා සමඟත් කියා ඇති පරිදි ඔය අතිරේක පෝෂණ ආහාර වර්ග තියා මස් - මාළු ගන්න තරම් වත් ආර්ථික ශක්තියක් ඔවුන් ට තිබිල නෑ. ගමේ කොස් - දෙල් කාල තමයි ඇය දුවලා දිනුවේ. සනත් ජයසූරියත් ඔය අමතර පෝෂක වර්ගවලින් හැදුණ කෙනෙක් නෙවෙයි. අර්ජුන රණතුංග ලෝක කුසලානය ලංකාවට ගෙනාවා. අර්ජුනත් ඔය ජාතියේ පෝෂණ වර්ගවල බලයෙන් නෙවෙයි ඒක කළේ.දරුවන්ට දිය හැකි හොඳම කිරි වර්ගය මවුකිරි. ඒ ගැන කිසිම තර්කයක් නෑ. නොයෙක් සමාගම් පිටිකිරිවල නැති ගුණ මවමින් කරන්න හදන්නෙ මවුකිරි දීම අඩු කරන එකයි. හැබැයි, මවුකිරි වලට ආදේ්ශකයක් නෑ. දරුවන්ට දිය හැකි හොඳම කිරි වර්ගය මවු කිරි. මවුකිරිවලට පසුව කිරි බොනවා නම් වඩා සුදුසු දියර කිරි. පිටිකිරි වර්ග නෙවෙයි.නෑ. කිරි ශරීරයට අත්‍යවශ්‍යම නෑ. මොකද කිරිවලින් ලබා ගන්නා දේවල් වෙනත් ප්‍රභවවලින් ශරීරයට ලැබෙනවා. උදාහරණයක් හැටියට කිරිවලින් ප්‍රෝටීන් අවශ්‍යතාව සපයා ගැනීමේ අවශ්‍යතාවක් නෑ. හේතුව හොඳම ප්‍රෝටීන් ප්‍රභවය බිත්තර නිසා. බිත්තරවල ශරීරයට අත්‍යවශ්‍ය ඇමයිනෝ අම්ල වර්ගත් අන්තර්ගත යි. හාල්මැස්සන්, කතුරුමුරුංගා, ගොටුකොළ වැනි දෑ හොඳ කැල්සියම් ප්‍රභව. ස්වභාවිකව මේවා ලබා ගැනීමට පුළුවන්කම තියෙද්දි කැල්සියම් ගන්න කියල කිරි බොන එකේ ඒ හැටි තේරුමක් නෑ.ඒ නිසා අපට කියන්න තියෙන්නෙ කාට හරි කිරි බොන්න ඕන නම් පිටිකිරි නෙවෙයි, එළකිරි හරි දියර කිරි හරි බොන්න කියලා. නවසීලන්තය, එංගලන්තය, ඔස්ට්‍රේලියාව වගේ රටවලත් පිටිකිරි පරිභෝජනයක් නෑ. බොන්නෙ දියර කිරි.අපි එංගලන්තයට ගියොත් එහෙ ඉන්දියානු කඩවලවත් පිටිකිරි පැකට් නෑ. පිටිකිරි හොඳ නම් ඇයි මේ රටවල් පිටිකිරි බොන්නෙ නැත්තෙ? පිටි කිරි නිෂ්පාදනයෙ දි මුලින් ඒකෙ සාරය අයින් කරනවා. ඊට පස්සෙ නොයෙක් රසායනික වර්ග මේකට දානවා. ඒ නිසා තමයි ඒවා ලස්සන ට ජලයේ දියවෙන්නෙ. හැබැයි, අපි පිටි කිරි බොන රටවල් අතර ලෝකයේම 4 වැනි තැනට වගේ ඉන්නෙ. ජනගහනයට අනුව ඒක පුද්ගල පරිභෝජනය ගත්තොත් අපි පළමු වැනි තැනට ඉඳීවි.මෙන්න මේ නිසා තමයි, සුනාමි ව්‍යසනය වෙලාවෙවත් අපේ රටට ආවෙ නැති නවසීලන්ත විදේශ ඇමැතිවරයා මෙහෙ එන්න හදන්නෙ. මොකද මේක ආර්ථික ප්‍රශ්නයක්.පිටිකිරිවලට කලින් අපි බිව්වෙ එළකිරි නෙ. පස්සෙ තමයි පිටිකිරි ආවෙ. දැනටමත් අපේ රටේ කිරි නිෂ්පාදනයට ප්‍රමාණවත් කිරි හරක් සංඛ්‍යාවක් ඉන්නවා. හැබැයි මේ කිරි දෙනුන්ගෙන් කිරි ගන්නෙ නෑ. සමහරු කියයි, මේක මෙහෙම කරන්න බෑ මුලින් මේවට අවශ්‍ය වැඩපිළිවෙළක් හදල ඉන්න ඕන කියලා.හැබැයි, එහෙම හිතුවොත් මේ වැඩේ කවදාවත් කරන්න ලැබෙන්නෙ නෑ. මොකද ඔය බහු ජාතික සමාගම් එහෙම වැඩපිළිවෙළකට හිස ඔසොවන්න ඉඩ දෙන්නෙ නෑ. දැනටමත් මේ වැඩපිළිවෙළ ක්‍රියාත්මක කරන්න පිළිවෙළක් අපට තිබෙනවා. ආරක්‍ෂක ලේකම්තුමා කියල තිබුණා හමුදා කඳවුරුවල පිටි කිරි භාවිතයක් නෑ කියලා. දියර කිරි බොන්නෙ. එතකොට මේ වැඩේ ඔය විදිහටම පටන්ගන්න පුළුවන්. අනෙක තමයි, කොළකැඳ, තේ, සුප් වගේ දේවල් පානයට ගන්න පුළුවන්කම තියෙනවා. කොළකැඳ වගේ පානයක් ශරීරයටත් හොඳයි, ගුණදායක යි.මවුකිරි සමඟ සැසඳිය හැකි කිසිම කිරි වර්ගයක් නෑ. මාස 6 දක්වා දරුවන්ට දිය යුත්තේ මව් කිරි පමණයි. ඉන් පසු ක්‍රමයෙන් අවුරුදු 2 දක්වා වෙනත් ආහාරත් සමඟ මව් කිරි දීමට පුළුවන්. මොළයේ වර්ධනයට අවශ්‍ය යැයි කියමින් පිටිකිරි ගැන නොයෙක් ප්‍රචාර කළාට ඒක සම්පූර්ණ වැරැදි මතයක්. වැඩිහිටියකු වූ පසුවත් කිරි බොන එකම ක්‍ෂිරපායි සත්ත්වයා මිනිසා පමණයි.මවු කිරිවල වැදගත්කම ළමා විශේෂඥ වෛද්‍යවරු දිගින් දිගටම පෙන්වා දෙනවා. බය වෙන්න කිසිම හේතුවක් නෑ.මේ ගැන කතා කිරීම ඉතාමත් වැදගත්. මං උදාහරණ දෙකකින් මේක පැහැදිළි කරන්නම්. එක, හුසේන් බෝල්ට් කියන සුපිරි ක්‍රීඩකයා. ඔහු කිසිදු අමතර පෝෂක වර්ගයක් පාවිච්චි කරන්නේ නෑ.අපි හිතමු ඉදිරියට අපේ ක්‍රීඩකයකුට ඔහුව පරදවන්න පුළුවන් වෙන්න කියලා. ඒත්, ඔය කියන පිටි වර්ගවලින් නෑව්වත් ඔහු සමඟ දුවන්න බෑ. ඒකට හේතු කිහිපයක් බලපානවා. ජාන, පුහුණුව සහ හොඳ පෝෂණය කියන්නෙ ඒවා. අපේ ප්‍රධාන පාසල්වල මවුපියො, ආදි ශිෂ්‍ය සංගම් තමන්ගේ පාසලේ ක්‍රීඩක ක්‍රීඩිකාවන් ගේ පෝෂණ අවශ්‍යතා සපුරාලීමට බව සිතා ඔය වගේ අතිරේක පෝෂ්‍ය ආහාරපාන වර්ගවලට මිලියන ගණනක මුදලක් වැය කරනවා. මේක භයානක තත්ත්වයක්. ඒ නිසා මේවා ගැන දැන්වත් අවධානය යොමු කළ යුතුයි.මං කියන්නෙ හොඳම දේ තමයි, පෝෂණවේදියෙක් හමුවීම. මේ ගැන වුවමනාවක් තියෙනවා නම් හරි කෙනා ළඟට යාමත් කළ යුතුයි.හොඳම උදාහරණය ඉන්දියාව. ඉන්දියාව දියුණුවීමේ ප්‍රධාන රහස රට – ජාතියට ඇති ඇල්ම, ආදරය, දේශීය දේවල් පරිභෝජනයට ඇති නැඹුරුව ඉතා ඉහළයි. දේශීයත්වය ගැන ඇති අගය, ගෞරවය, ආදරය සිතිවිලි ඔස්සේ ඇඟට ආවොත් ගමෙන් පටන් අරගෙන රටේ දියුණුව දක්වාම සමාජය වෙනස් කරන්න පුළුවන්.ඒ නිසා අපේ රට ඉදිරිපිට ඇති මේ අවස්ථාව අපි අත් නොහරිමු. බුදුන් වහන්සේ තෙවරක් වැඩම කළ භූමිය. මේ පොළොවෙ විෂ නෑ. විෂක් තියනවා නම් ඒ පිට රටින් ගෙනත් දාපු දේවල් නිසයි. දැන්වත් අපි මේ ගැන සිතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308211</link>
    <topic>විස සහිත ආහාර-ජලය භාවිතයෙන් ජාන වෙනසක්</topic>
    <author>සන්ධ්‍යා කරුණාරත්න</author>
    <content>විස සහිත ආහාර සහ ජලය පරිභෝජනය හේතුවෙන් රටේ ජනතාවගේ ජාන වෙනස් වීමට ලක්ව ඇති බව රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පවසයි. මේ හේතුවෙන් රටේ ජනතාව අතර බෝ නොවන රෝග තත්ත්වයන් බහුල ලෙස දක්නට ඇතැයි ඒ මහතා පෙන්වාදෙයි.දියවැඩියාව, පිළිකා, වකුගඩු රෝගීන් වාර්ෂිකව ඉහළ යාම පසුගිය වසරවල අඛණ්ඩව සිදු වී ඇති බවත් රෝගීන්ගේ සංඛ්‍යා ලේඛන පරීක්ෂා කිරීමේදී ඒ බව පැහැදිලිව දැක ගත හැකි බවත් හෙතෙම කීය.ආහාරවල සහ ජලයේ අන්තර්ගත විස ද්‍රව්‍ය ඇතුළු බැර ලෝහ පරීක්ෂා කිරීම සඳහා මෙරට රසායනාගාරයක් නොතිබීම සෞඛ්‍ය ක්ෂේත්‍රයේ බරපතළ ගැටලුවක් බව ද ඒ මහතා පෙන්වාදෙයි.මෙවැනි රසායනාගාරයක් නොතිබීම හේතුවෙන් විස ද්‍රව්‍ය සහ බැර ලෝහ කොපමණ ප්‍රමාණයක් ආහාරවල හා ජලයේ අඩංගු වන්නේදැයි තීරණය කිරීමට නොහැකි වීමෙන් පරිභෝජනයට සුදුසු හා නුසුදුසු ආහාර මොනවාදැයි තීරණය කළ නොහැකි යැයි ද ඔහු පවසයි.අතීතයේ පරිභෝජනය කළ ආහාරවලට වඩා ක්ෂණික ආහාරවලට මෙරට ජනතාව ක්‍රමයෙන් හුරු වීම ද මේ තත්ත්වය ඇතිවීමට හේතු වී ඇතැයි හෙතෙම කීය. දිනකට වකුගඩු රෝගීන් හතර දෙනකු මරණයට පත් වන අතර වස විස සහිත ආහාර හා ජලය පරිභෝජනය මීට හේතු විය හැකි යැයි ද ඔහු පෙන්වාදෙයි.ආහාර හා ජලයේ පවතින භාවිතයට සුදුසු හා නුසුදුසු සංඝටක මොනවාදැයි තීරණය කිරීමට හැකි වන්නේ නම් බෝ නොවන රෝග බොහොමයක් වළක්වා ගැනීමට හැකි වන බවත් වෛද්‍ය පාදෙනිය මහතා පවසයි.වාර්ෂිකව අලුතින් පිළිකා රෝගීන් 20,000 ක් පමණ වාර්තා වන අතර වසර 2010 දි රෝගීන් 21,517 ක් ද, 2011 දි රෝගීන් 25,457 ක් ද, 2012 දි රෝගීන් 26,303 ක් ද ලෙස වාර්තා වී ඇත.බෝ නොවන රෝග තත්ත්වයන් හේතුවෙන් දිනකට පුද්ගලයන් 650 දෙනකු මරණයට පත් වන බව සෞඛ්‍ය අමාත්‍යාංශයේ වාර්තා මඟින් පෙන්වාදෙයි.මේ පිළිබඳ විමසීමට සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, පාරිසරික හා වෘත්තීය සෞඛ්‍ය ඒකකයේ අධ්‍යක්ෂ වෛද්‍ය ආනන්ද ජයලාල් යන මහත්වරුන් දුරකථනයෙන් සම්බන්ධ කර ගැනීමට උත්සාහ කළ ද ඔවුහු සම්බන්ධ කර ගැනීමට නොහැකි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308212</link>
    <topic>ගැටලු හඳුනන උගත් තරුණ පිරිසපළාත් සභා නියෝජනය කළ යුතුයි</topic>
    <author>ධනුෂ්ක ගොඩකුඹුර සහ ගම්පොළ සමූහ</author>
    <content>ජාතික හා අන්තර්ජාතික වශයෙන් මතු විය හැකි ගැටලු පිළිබඳ අවබෝධයක් ඇති උගත්, බුද්ධිමත්, තරුණ පිරිසක් පළාත් සභා නියෝජනය කළ යුතු බව ජනාධිපති මහින්ද රාජපක්ෂ මහතා පැවසීය.මැතිවරණ පවත්වමින් ජනමතය උරගා බලන්නේ ප්‍රජාතන්ත්‍රවාදය සුරක්ෂිත කරමින් රට ඉදිරියට ගෙන යාමට බව ප්‍රකාශ කළ ජනාධිපතිවරයා වඩාත් හොඳ රටක් ගොඩනැගීම සඳහා උගත් පිරිස් දේශපාලනයට වැඩි වැඩියෙන් එක් විය යුතු බව ප්‍රකාශ කළේය.රට පාවා දෙමින් තම වුවමනා සපුරා ගන්නට ඇතැම් බංකොළොත් දේශපාලනඥයන් සහ රාජ්‍ය නොවන සංවිධාන උත්සාහ කරමින් සිටින බවත් රජයට විරුද්ධව ලෝකය පුරා වැරැදි මත ගෙනයමින් රට අපකීර්තියට පත් කිරීමට ඔවුන් ගන්නා උත්සාහයෙන් රට රැක ගැනීමේ වගකීම සියලුදෙනා සතු බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ අගමැති දි. මු. ජයරත්න මහතාගේ ගම්පොළ දොළුව නිවසේ පැවැත්වුණු උත්සවයකට පෙරේදා (19) එක්වෙමිනි. අපට අවශ්‍යව ඇත්තේ භික්ෂූන් වහන්සේලාගේ කරට අත දමන සමාජයක් නොව සංඝරත්නයට, මවට, පියාට, වැඩිහිටියන්ට ගරු කරන, සාරධර්ම සුරකින සමාජයක් බව අනතුරුව පැවැති ජන හමුව අමතමින් ජනාධිපතිවරයා පැවසීය.ඕනෑ කෙනකුට ඕනෑ දෙයක් ප්‍රසිද්ධියේ ප්‍රකාශ කිරීමට තරම් අද නිදහසක් තිබෙන බව පැවසූ ජනාධිපතිවරයා ඇතැම් පිරිස් තමා ප්‍රජාතන්ත්‍රවාදී නැතැයි ඇතැමුන් ප්‍රකාශ කරන්නේ කුමක් නිසාදැයි තමාවත් නොදන්නා බව පැවසීය.සමාජය යහමඟට ගැනීමේ වගකීම එක් අයකුට පමණක් සීමා නොවන බව පැවසූ ජනාධිපතිවරයා සංඝරත්නය, දේශපාලනඥයන්, මවුපියන්, ජනමාධ්‍යවේදීන් වශයෙන් සියලු කොටස් එක්ව ඒ වෙනුවෙන් කැපවිය යුතු බව අවධාරණය කළේය. අගමැති දි. මු. ජයරත්න මහතා ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308213</link>
    <topic>මාගම් රුහුණුපුර වරායට ආ 100 වැනි නැව ‘ඉස්ට්‍රා ඒස්’</topic>
    <author>සුභාෂිණී සේනානායක</author>
    <content>මාගම් රුහුණුපුර මහින්ද රාජපක්ෂ වරායට පැමිණි සියවැනි නෞකාවලෙස ඉස්ට්‍රා ඒස් (ISTRA ACE) නෞකාව ඉතිහාසයට එක් වෙයි. පසුගිය 17දා පැමිණි නෞකාව ශ්‍රී ලංකා වරාය අධිකාරිය මහත් හරසරින් පිළිගනු ලැබීය.දිගින් මීටර 176ක් හා පළලින් මීටර් 32ක් වන මේ නෞකාව බහමාස් රජය යටතේ ලියාපදිංචි කර ඇති අතර 2007 වසරේ නිෂ්පාදනය කර ඇත.වාහන ඒකක 4900ක් ප්‍රවාහනය කළ හැකි මේ නෞකාව සුවිසල් නෞකාවක් වන අතර මෙහි දේශීය සමාගම ලෙස මිට්සුයි ඔස්ක් ලයින් සමාගම කටයුතු කරයි.ජාත්‍යන්තර නාවික ප්‍රවාහන මෙහෙයුම් කටයුතු සඳහා මාගම් රුහුණුපුර මහින්ද රාජපක්ෂ වරාය උසස් මට්ටමේ මධ්‍යස්ථානයක් බව මෙම නෞකාවේ කපිතාන් යුක්රේන ජාතික බොකායොව් සර්ජී මහතා සියවැනි ගමන සනිටුහන් කරමින් මාධ්‍ය හමුවේ අදහස් දක්වමින් පැවසීය.වරායේ පිහිටීම මෙන්ම වරාය විසින් ලබා දෙන සේවාවන්ද ඉතා ඉහළ මට්ටමක පවතින බව ඒ මහතා සඳහන් කළේය.මාගම් රුහුණුපුර මහින්ද රාජපක්ෂ වරායේ ඉදිරි දැවැන්ත සංවර්ධන කටයුතු තුළින් සිද්වන වරාය පුළුල් වීම ඉන්දියානු සාගරයේ ගමන් ගන්නා නෞකාවන්ගේ දිගු කාලීන බලාපොරොත්තුවක් සැබෑවීඹක් බවද කපිතාන් සර්ජි මමතා වැඩිදුරටත් කියා සිටියේය.පසුගිය වසරේ ජුනි මස 06 වනදා සිට වරායේ මෙහෙයුම් කටයුතු ආරම්භ කළ ුතර වාහන ඒකක 35000ක් මෙහෙයවා ඇති අතර ඉන් 15000ක් පමණ ප්‍රථි අපනයන ලෙසද 21000ක් ආනයන ලෙසද මෙහෙයවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308214</link>
    <topic>වාස් ගුණවර්ධන චෝදනා සිද්ධියේ සැකකරුවකු ළඟ ජංගම දුරකතනයක්</topic>
    <author>බුද්ධිකා ඉඹුලාන</author>
    <content>නියෝජ්‍ය පොලිස්පති වාස් ගුණවර්ධන චෝදනා ලැබ සිටින සිද්ධිය හා සම්බන්ධව සැකකරුවකු වශයෙන් වැලිකඩ බන්ධනාගාරයේ රඳවා සිටින පුද්ගලයකු සතුව තිබි ජංගම දුරකතනයක් සොයා ගැනීමට බන්ධනාගාර බුද්ධි අංශ නිළධාරීන් සමත්වී ඇත.පෙරේදා (19) බුද්ධි අංශ නිලධාරීන් වැලිකඩ බන්ධනාගාරයේ තරුණ වරඳකරුවන්ගේ වාට්ටුව සහ රැඳවුම් විශේෂ කුටිවල සිදු කළ සෝදිසි මෙහෙයුමකදී මෙම ජංගම දුරකතනය ඇතුලු ව ජංගම දුරකතන තුනක් සිම් කාඩ් පත් තුනක් සහ චාජරයක් ද සොයා ගෙන තිබේ.‍මෙම ජංගම දුරකතන සහ සිම් කාඩ් පත්, බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතගේ උපදෙස් පරිදි අපරාධ පරීක්ෂණ දෙපාර්තමේන්තුව වෙත වැඩිදුර පරීක්ෂණ සඳහා බාර දී ඇත‍..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308215</link>
    <topic>රු. ලක්ෂ පහක මැණික්සිංගප්පූරුවට ගෙන යන්න හැදූ ශ්‍රී ලාංකිකයෙක් අත්අඩංගුවට</topic>
    <author>සුභාෂිණී සේනානායක සහ කුමාරසිරි ප්‍රසාද් කටුනායක සමුහ</author>
    <content>රුපියල් පන්ලක්ෂ තිස් දහසක් වටිනා මැණික් තොගයක් තම පාදයේ සඟවා අනවසරයෙන් සිංගප්පුරුවට ගෙන යාමට තැත් කළ ශ්‍රී ලාංකිකයකු පෙරේදා (19) ශ්‍රී ලංකා රේගුව මගින් අත්අඩංගුවට ගනු ලැබීය.නිල් කැට රතු කැට පුෂ්පරාග ඇතුළු කැරට් 102ක් බරැති මැණික් තොගය ගෙන යාමට තැත් කර ඇත්තේ 40 හැවිරිදි පුද්ගලයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082113</link>
    <topic>මහනුවර ඇසළ පෙරහර සමාප්ති උත්සවය අද</topic>
    <author>අසේල කුරුළුවංශ</author>
    <content>මෙවර මහනුවර ඇසළ පෙරහර මංගල්‍යයේ සමාප්ති උත්සවය අද (21) පස්වරුවේ ජනපති මහින්ද රාජපක්‍ෂ මහතාගේ ප්‍රධානත්වයෙන් මහනුවර ජනපති මැදුරේ දී පැවැත්වෙන අතර එහි දී පෙරහර මංගල්‍යය විචිත්‍රවත් කරමින් විශිෂ්ට දස්කම් දැක්වූ කලාකරුවන් අගයා සම්මාන ප්‍රදානය කිරීම සිදු කෙරෙයි.දහවල් පෙරහර වීදි සංචාරය කිරීමෙන් අනතුරුව දියවඩන නිලමේ ප්‍රදීප් නිලංග දෑල මහතා සතර මහා දේවාල හා පිටිසර දේවාල බස්නායක නිලමේවරු සමඟ පෙරහරින් ජනපති මැදුර වෙත ගොස් මෙවර මහනුවර ඇසළ මංගල්‍යය පෞරාණික චාරිත්‍ර ආරක්‍ෂා කැරගනිමින් විචිත්‍රවත්ව පවත්වා අවසන් කළ බව දැක්වෙන සංදේශය ජනපතිවරයා වෙත පිළිගැන්වූ පසු මෙවර මහනුවර ඇසළ මංගල්‍යය නිමාවට පත්වෙයි.ශ්‍රී දළදා මාලිගාව හා නාථ, විෂ්ණු, කතරගම, පත්තිනි සිව් මහ දේවාළ පෙරහර නියෝජනය කරමින් පෙරහරේ ගමන් කැර විශිෂ්ට දක්ෂතා දැක්වූ කලාකරුවන්ට ජනපති සම්මාන හා මුදල් ත්‍යාග පිරිනැමීම ඉන් අනතුරුව සිදු කෙරෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308216</link>
    <topic>සමුළු ඇරයුම්පතඉන්දීය අගමැතිට බාරදෙයි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව සඳහා සහභාගීවන ලෙස ජනාධිපති මහින්ද රාජපක්ෂ මහතාගේ ආරාධනය ඉන්දීය අගමැති ආචාර්ය මන් මෝහන් සිං මහතා වෙත නිල වශයෙන් බාරදෙයි.නිල සංචාරයක් සඳහා ඉන්දියාව බලාගිය ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා නවදිල්ලි නුවරදී ඉන්දීය අගමැතිවරයා හමුවී මේ ආරාධනාව කළ බව ඉන්දියාවේ ශ්‍රී ලංකා මහ කොමසාරිස් කාර්යාලය පවසයි.එහිදී ශ්‍රී ලංකා විදේශ කටයුතු ඇමැතිවරයා සහ ඉන්දීය අගමැතිවරයා අතර ද්වීපාර්ශ්වීය සාකච්ඡා පැවැති අතර පොදුරාජ්‍ය මණ්ඩලීය රාජ්‍ය නායක සමුළුව සඳහා ආරාධනා කිරීම සම්බන්ධයෙන් තම ස්තුතිය ජනාධිපති මහින්ද රාජපක්ෂ මහතා වෙත යොමුකරන ලෙස මෙහිදී ඉන්දීය අගමැතිවරයා ජී.එල් පීරිස් මහතාගෙන් ඉල්ලීමක් කර ඇත.මේ සාකච්ඡාවේදී ශ්‍රී ලංකාවේ වත්මන් තත්ත්වය සම්බන්ධයෙන් දීර්ඝ ලෙස කරුණු දක්වා තිබෙන විදේශ කටයුතු ඇමැතිවරයා ඉදිරියේ පැවැත්වීමට නියමිත උතුරු පළාත් සභා මැතිවරණය සම්බන්ධයෙන් මෙන්ම දෙර‍ටේ ධීවරයන් මුහුණ දෙන ගැටළු පිළිබඳවද වැඩි අවධානයක් යොමුකළ බව ඉන්දියාවේ ශ්‍රී ලංකා මහකොමසාරිස් කාර්යාලය කියයි.දෙමළ භාෂාවට නිසි තැනක් ලබාදෙමින් සංස්කෘතික සහ දේශපාලනික වටිනාකමක් නිර්මාණය කර ඇති බව පෙන්වාදී තිබෙන ජී.එල්. පීරිස් මහතා තමිල්නාඩු සහ ශ‍්‍රී ලංකා ධීවර ගැටලුව සම්බන්ධයෙන් ප‍්‍රායෝගික විසදුමක් කඩිනමින් ලබාදිය යුතු බවට දෙපාර්ශවයම එකඟත්වය පළකර ඇත.ඉන්දීය ධීවරයින් 1,500 ක් පමණ පිරිසක් බෝට්ටු 400-500 ත් අතර ප්‍රමාණයක් දිනකට ශ්‍රී ලකා මුහුදු සිමාවට එන බව පෙන්වා දී ඇති මහාචාර්යවරයා මෙම ගැටලුවට ප්‍රායෝගික විසදුමක් අවශ්‍ය බවද මෙයින් උතුරේ දමිළ ධීවරයින්ගේ ජීවනෝපායට බරපතල බලපෑම් සිදුවන බවද පෙන්වාදී තිබේ.බහුදින ධීවර යාත්‍රා සහ නයිලෝන් දැල් භාවිතය, මුහුදු පත්ලට සහ සමුද්‍ර පරිසරයට හානි ගෙනදෙන ටෝලර් යාත්‍රා යොදා ගැනිම වැනි ඉන්දීය ධිවරයින් යොදා ගන්නා ක්‍රම හේතුවෙන් තත්ත්වය තවත් උග්‍රවන බව සදහන්කර ඇත. ඔව්හු මන්නාරම, මුලතිව් සහ පේදුරුතුඩුව ආසන්නයට පවා පමිණෙන බවද පහැදිලිකර ඇත.මේ අතර උතුරේ ධීවර ජනතාවගේ ජීවනෝපායන් සුරැකීමේ වගකීමක් ශ්‍රි ලංකා රජය සතු බැවින් රජයට මෙම ක්‍රියා වැලැක්වීම සඳහා ඵලදායි ලෙස ක්‍රියාකිරීමට සිදුවී ඇති බවද විදේශ ඇමැතිවරයා මෙහිදී පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308217</link>
    <topic>මහනුවර නගර සභා එජාප මන්ත්‍රීකතක් සමඟ මත්පැන්බොමින් පෙරහර බලලා</topic>
    <author>අසේල කුරුළුවංශ සහ එස්. කේ. සමරනායක</author>
    <content>මහනුවර මහ නගර සභාවේ එජාප මන්ත්‍රීවරයකු මහනුවර ශ්‍රී දළදා මාලිගාවේ ඓතිහාසික මහමළුවේ සිට කාන්තාවක හා තවත් අයකු සමඟ මත්පැන් පානය කැරමින් පෙරහර නරඹමින් සිටියදී පොලිසිය මගින් පෙරේදා (19) රාත්‍රියේ අත්අඩංගුවට ගෙන තිබේ.පැණි බීම බෝතලයකට මත්පැන් මිශ්‍ර කර මොවුන් එය පානය කැරමින් පෙරහර නරඹමින් සිටිය දී පොලිසියට ලැබුණු තොරතුරක් මත එම ස්ථානයට ගොස් පරීක්‍ෂා කිරීමෙන් පසු ඔවුන් අත්අඩංගුවට ගෙන ඇත.පෙරහර නැරඹීම සඳහා දළදා මාලිගාව මගින් නිකුත් කරන විශේෂ අවසර පත්‍රයක් මගින් මොවුන් ඓතිහාසික මහමළුවට ඇතුළු වී තිබෙන බව පොලිස් පරීක්‍ෂණ මගින් අනාවරණය වී තිබේ.අරක්කු මිශ්‍ර පැණි බීම බෝතලය කාන්තාව විසින් මහමළුව තුළට රැගෙන යන්නට ඇති බවට පොලිසිය සැක කරයි.එජාප නාගරික මන්ත්‍රීවරයා, කාන්තාව හා අනෙක් පුද්ගලයා වෛද්‍යවරයකු වෙත ඉදිරිපත් කැර වාර්තාවක් ලබාගැනීමෙන් පසු මෙම මස 29 දින අධිකරණයේ පෙනී සිටින ලෙස දැනුම් දී ඔවුන් පොලිස් ඇප මත මුදාහැර ඇත. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත පරීක්‍ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308218</link>
    <topic>පාකිස්තාන ජාවාරම්කරුවන්ගේප්‍රබලයෙක් සමඟ වීසා නැති 39ක් දැලේ</topic>
    <author>විජයානි එදිරිසිංහ</author>
    <content>මීට වසර දෙකකට පමණ පෙර පෞද්ගලික දුරකථන ආයතනයකට සම්බන්ධ කෝටි 2 ක පමණ ව්‍යාජ දුරකථන කාඩ්පත් වංචා සිද්ධියකට සම්බන්ධ පාකිස්තානු ජාවාරම්කරුවන්ගේ කණ්ඩායමේ ප්‍රබල සාමාජිකයකු ඇතුළු වීසා නොමැතිව රට තුළ සැඟව සිටි විදේශිකයන් 39 දෙනෙකු අත්අඩංගුවට ගැනීමට ආගමන විගමන බුද්ධි නිරීක්‍ෂණ කණ්ඩායමට හැකි වී තිබේ.පසුගිය ඉරිදා රට තුළ සිදුකළ දැවැන්ත මෙහෙයුමකින් මොවුන් මෙසේ අත්අඩංගුවට පත්ව ඇත.මොවුන් අතර සිටි මේ පාකිස්තානු කොල්ලකරු මොහොමඩ් අදිරිස් නැමැති අයෙකි.මොහු වැල්ලවත්ත ප්‍රදේශයේ නැවතුම්පළක සැඟව සිටියදී මෙසේ අත්අඩංගුවට ගෙන ඇත.මේ මහා වංචාවේ ප්‍රධාන මහා මොළකරු ඇතුළු සෙසු කොල්ලකරුවන් හත්දෙනෙකුගෙන් එම කණ්ඩායම තවමත් රට තුළ සැඟවී සිටින බව ආරක්‍ෂක අංශ මගින් අනාවරණය කරගෙන තිබේ. මෙසේ අත්අඩංගුවට ගත් වීසා නොමැති සෙසු පිරිස අතර විදේශ රටවල සංචාරක වීසා හරහා මෙරටට පැමිණ මෙරටින් වෙනත් රටවලට ව්‍යාජ ක්‍රම ඔස්සේ පැන ගැනීමට පැමිණ සිටින විශාල පිරිසක් ද වන බව බුද්ධි හා නිරීක්‍ෂණ අංශය පවසයි.මේ අතර පානදුර ප්‍රදේශයේ පෞද්ගලික නාවික පුහුණු ආයතනයක සති දෙකක පුහුණුවක් ලබාගෙන අනතුරුව රටින් පැන ගැනීමට සිටින දොළොස් දෙනෙකුගෙන් යුත් කණ්ඩායමක් ද, ව්‍යාජ ලෙස චීවරධාරීන් ලෙස පෙනී සිටිමින් වෙනත් රටකට යෑමට පැමිණි බංගලාදේශ හත්දෙනකුගෙන් යුත් කණ්ඩායමක් ද, ඉන්දියන් ජාතිකයන් පිරිසක් ද සිටිති.මොවුන් අතරින් වැඩි පිරිසක් මෙරට සිටින මිනිස් ජාවාරමට සම්බන්ධ විවිධ ජාවාරම්කරුවන් ද මේ සඳහා රුපියල් ලක්‍ෂ 3 සිට 5 දක්වා මුදල් වියදම් කළ අය ද වෙති.මොවුන් සියලු දෙනාගේම මෙරට වීසා කාලය අවසන් වී ඇති අය බව පැවසේ.ඔවුන් මෙරටින් පිටුවහල් කිරීමට කටයුතු කර ඇති අතර දුරකථන ඇමැතුම්, කාඩ්පත් මහා වංචාවට සම්බන්ධ පාකිස්තාන් ජාතිකයා රඳවාගෙන ප්‍රශ්න කරගෙන යයි.ආගමන විගමන පාලක ජනරාල් චූලානන්ද පෙරේරා, ආගමන විගමන පාලක (වීසා) රණසිංහ මහත්වරුන්ගේ උපදෙස් හා අධීක්‍ෂණය යටතේ බුද්ධි හා නිරීක්‍ෂණ වැටලීම් අංශය මේ මෙහෙයුම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n1308219</link>
    <topic>අපේ රටේ ආර්ථික සංවර්ධනයේ තීරණාත්මක මංසන්ධියක් වෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුව අපේ රටේ ආර්ථික සංවර්ධනයේ තීරණාත්මක මංසන්ධියක් වන බව ආර්ථික සංවර්ධන අමාත්‍යාංශයේ අධ්‍යක්ෂ ජනරාල් සහ කැලණිය විශ්වවිද්‍යාලයේ ආර්ථික විද්‍යා අධ්‍යනාංශයේ මහාචාර්ය සුනන්ද මද්දුම බණ්ඩාර මහතා පවසයි.නව තත්ත්වයන් සමඟ ආර්ථික සංවර්ධනයේ වේගවත් ගමනක් යන ශ්‍රී ලංකාවට එරෙහිව ඇතැමුන් විවිධ අසත්‍ය ප්‍රචාරයන් ගෙනයන අවධියක එවැනි ප්‍රචාරයන්ට එරෙහිව ශ්‍රී ලංකාවේ සත්‍යය ලොවට පෙන්වීම සඳහා පොදු රාජ්‍ය මණ්ඩලයීය රාජ්‍ය නායක සමුළුව හොඳම වේදිකාව බවද ඒ මහතා සදහන් කරයි.යුද්ධය අවසන් වීමෙන් පසු ආර්ථික සංවර්ධනය සඳහා විශාල වැඩ කොටසක් ඉටුකර ඇතැයි පෙන්වාදෙන සුනන්ද මද්දුම බණ්ඩාර මහතා එම ආර්ථික සංවර්ධනයේ නව තත්ත්වයක් උදා වී ඇතැයිද කලින් විදේශ ආයෝජකයින් තුළ මෙරටට ඒම සම්බන්ධයෙන් සැක සංකා ඇති වූ තත්ත්වයක් පැවති බවද සිහිපත් කරයි.කෙසේ වුවද වර්තමානයේ ආර්ථික සංවර්ධනයට අවශ්‍ය සාමය, දේශපාලන ස්ථාවරත්වය, යටිතල පහසුකම් සංවර්ධනය මෙන්ම ආයෝජනය සඳහා ඉතාමත් හිතකර පරිසරයක් නිර්මාණය වී තිබීම හේතුවෙන් විදේශීය ආයෝජකයන් වැඩි වැඩියෙන් ශ්‍රී ලංකාවට පැමිණීමට කැමැත්තක් දක්වන බවද කියාසිටී.ව්‍යාපාරික සමුළුවට ආයෝජකයින් 1,000ක් පමණ සහභාගි වනු ඇතැයි විශ්වාසය පළකරන මහාචාර්යවරයා පොදු රාජ්‍ය මණ්ඩලයේ ව්‍යාපාරික සංගමයේ මෙහෙයවීමෙන් එය පවත්වනු ලබන්නක් බවද අද වනවිට රාජ්‍ය නායකයින්ට පැමිණ සමුළු පැවැත්වීමට හැකි, ඒ සඳහා සූදානම් තත්ත්වයක් රටතුළ තිබෙන බවද ප්‍රකාශ කරයි.ශ්‍රී ලංකාවට එරෙහිව ඇතැම් සංවිධාන සහ විවිධ රටවල් ගෙනගිය අසත්‍ය ප්‍රචාරයන් ඇතැම්විට ප්‍රබල වූ බව පෙන්වාදෙන ඒ මහතා ශ්‍රී ලංකාවේ වත්මන් තත්ත්වය ඉතාම යහපත් බවද ලෝකයේ තුනෙන් එකකට අයත් රාජ්‍ය නායකයන්, විදේශ ඇමැතිවරුන් ඇතුළු නියෝජිතයන් විශාල පිරිසක් ශ්‍රී ලංකාවට පැමිණෙන අවස්ථාවක ශ්‍රී ලංකාවේ සැබෑ තත්ත්වය නිරීක්ෂණයට හැකි බවද අවධාරණය කරයි.ආරථික අංශය මෙන්ම වෙළෙඳ, ආයෝජන, සංචාරක ආදී සෑම අංශයකම සීග්‍ර දියුණුවක් මේ මඟින් රටට උදාවන අතර එය ශ්‍රී ලංකාවේ අනාගතයට බෙහෙවින්ම ඉවහල්වන බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082110</link>
    <topic>ගම්පොළ උඩපළාත ප්‍රා. සභා විපක්ෂ නායක ඇතුළුක්‍රියාකාරීන් 300ක් සන්ධානයට</topic>
    <author>ධනුෂ්ක ගොඩකුඹුර සහ ගම්පොළ සමූහ</author>
    <content>ගම්පොළ, උඩපළාත ප‍්‍රාදේශීය සභාවේ විපක්ෂනායක බෙනඩික් විජේනායක මහතා ප‍්‍රධාන ගම්පොළ මැතිවරණ කොට්ඨාශයේ එක්සත් ජාතික පක්ෂ බල මණ්ඩල සභාපතිවරු, ශාඛා සමිති සභාපතිවරු, තරුණ සංවිධාන නියෝජිතයින් ඇතුළු කි‍්‍රයාකාරිහු 300 කට අධික පිරිසක් ජනාධිපති මහින්ද රාජපක්ෂ මහතා හමු වී රජයට සහාය පළ කරමින් රජය හා එක්වූහ.අගමැති දි. මු. ජයරත්න මහතාගේ ගම්පොළ දොළුව නිවසේදී මෙම පිරිස ජනාධිපතිවරයා පෙරේදා (19) හමු වී එක්සත් ජනතා නිදහස් සන්ධානයට සහාය පළ කළහ.දිනෙන් දින දියාරු වී යන එක්සත් ජාතික පක්ෂය තුළ තමන්ට අනාගතයක් නැතැයි පැවසූ ඔව්හු රටටත් ජනතාවටත් සේවය කිරීම සඳහා ජනාධිපතිතුමා සමඟ එක්වන බව ප්‍රකාශ කළහ.ඉදිරි මැතිවරණයේදී සන්ධානයේ ජයග්‍රහණය වෙනුවෙන් කැපවන බවට ඔවූහූ ජනාධිපතිවරයා ඉදිරියේ ප්‍රතිඥා දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082111</link>
    <topic>නුවර පෙරහර බලන්නමහා සෙනඟක්</topic>
    <author>ධම්මික බංඩාර මහනුවර දිසා විශේෂ</author>
    <content>මහනුවර ඓතිහාසික ඇසළ පෙරහර මංගල්‍යයේ අවසන් රන්දෝලි පෙරහර පැවැත්වෙන (20) දින පෙරවරුව වනවිටම පෙරහර වීදි සංචාරය කරන වීදිවල මහ සෙනඟක් එක් රොක්ව සිටියහ.මෙවර පෙරහර නැරඹීම සඳහා වෙනදාට වඩා මෙරට ජනතාව හා විදේශීය සංචාරකයින් විශාල පිරිසක් ඉකුත් දින කිහිපය පුරාම මහනුවර නගරයට පැමිණ සිටි අයුරු දැකගත හැකි විය.පෙරහර නරඹන්නන්ගේ පොදු පහසුකම් හා ප්‍රවාහන පහසුකම් ඉතා සාර්ථකව මෙවර ක්‍රියාත්මක කර තිබීම ජනතාවට විශාල සෙතකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082115</link>
    <topic>ශ්‍රී ලංකාව ශීඝ්‍ර දියුණුවක් ලබා තිබෙනවා</topic>
    <author>මහින්ද අලුත්ගෙදර</author>
    <content>යුද ගැටුම් සාර්ථකව අවසන් කළ ශ්‍රී ලංකාව සෑම අංශයකින්ම ශීඝ්‍ර දියුණුවක් ලබා තිබෙන බව ප්‍රංශය අවධාරණය කරයි. ඉක්මණින්ම සංවර්ධනය කරා ගමන් කිරීමේ දැඩි උනන්දුවකින් පසුවන ශ්‍රී ලංකාවේ වත්මන් තත්ත්වය සම්බන්ධයෙන් තම රටට තොරතුරු ලබාදෙන්නට සූදානම් බව ද ප්‍රංශ උත්තර මන්ත්‍රී මණ්ඩල සාමාජිකා නැතලි ගූලේ (Nathalie Goulet) මහත්මිය ප්‍රකාශ කරයි.ඒ මහත්මිය මේ බව සදහන් කළේ කොළඹ දී ඊයේ (20) පැවැති මාධ්‍ය හමුවකට සහභාගි වෙමිනි.ප්‍රංශ උත්තර මන්ත්‍රී මණ්ඩලයේ නෝමැන්ඩි ප්‍රදේශය නියෝජනය කරන ගුලේ මහත්මිය, එළඹෙන නොවැම්බර් මාසයේ ශ්‍රී ලංකාවේ දී පැවැත්වෙන පොදුරාජ්‍ය මණ්ඩලයීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සංසදයට සහභාගීවීම සඳහා යෝජිත ප්‍රංශ උත්තර මන්ත්‍රී සහ ව්‍යාපාරික දූත පිරිසේ චාරිකාවට පසුබිම සකස් කරනු පිණිස ඇය ශ්‍රී ලංකාවට පැමිණියාය.ශ්‍රී ලංකාවට පැමිණි ඒ මහත්මිය ගත වූ දෙදින තුළ හම්බන්තොට, යාපනය සහ ත්‍රිකුණාමලය ප්‍රදේශයන්හි සංචාරය කරමින් ඒ ඒ ප්‍රදේශයන්හි වත්මන් තත්ත්වය නිරීක්ෂණය කළ අතර මහනුවර ජනාධිපති මන්දිරයේ දී ජනාධිපති මහින්ද රාජපක්‍ෂ මහතා ද හමුවී සාකච්ඡා කළාය.මෙහි දී වැඩිදුරටත් අදහස් දක්වමින් ඒ මහත්මිය සදහන් කළේ ශ්‍රී ලංකාව සහ ප්‍රංශය අතර පවතින ද්වීපාර්ශ්වික සබඳතා තවදුරටත් වර්ධනය කරමින් පාර්ලිමේන්තු මිත්‍රත්ව සංගමයක් ආරම්භ කිරීමට පියවර ගන්නා බවත් දැනටමත් ඒ සඳහා අනුමැතිය ලැබී තිබෙන බවත්ය. ඇතැම් රටවල් සහ කණ්ඩායම් වෙනත් රටවල බිම් මට්ටමේ තොරතුරු නොදැන මත පළකරන බව පෙන්වාදුන් ඒ මහත්මිය ශ්‍රී ලංකාව සම්බන්ධයෙන් සත්‍ය තත්ත්වය ලෝකය හමුවේ ඉදිරිපත් කළ යුතු යයි ද පෙන්වා දුන්නාය.ආයෝජන සහ වෙළෙඳාම ඇතුළු ක්ෂේත්‍රවල ද්විපාර්ශ්වික සබඳතා තවදුරටත් වර්ධනය කිරීමේ අවශ්‍යතාව අවධාරණය කළ උත්තර මන්ත්‍රිනිය ප්‍රදේශ කිහිපයක සංචාරය කරමින් වත්මන් තත්ත්වය දැකගත් බව ද මේ ක්‍රියාදාමයේ දී සියලු ජනකොටස්වල හඬට සවන් දියයුතු බව ද කීවාය. ප්‍රංශයේ ශ්‍රී ලංකා තානාපති මහාචාර්ය කරුණාරත්න හඟවත්ත මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082116</link>
    <topic>රජ කුමරියන් වෙනුවෙන්විශේෂ දළදා දැක්මක්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ජපන් හා තායිලන්ත රජ කුමරියන් වෙනුවෙන් විශේෂ දළදා දැක්මක් ඊයේ (20) ශ්‍රී දළදා මැදුරේ දී පැවැත්විණි. මල්වතු, අස්ගිරි මහනායක ස්වාමින්ද්‍රයන් වහන්සේ දෙනමගේ අනුශාසනා පරිදි දියවඩන නිලමේ ප්‍රදීප් නිලංග දෑල මහතාගේ මෙහෙයවීමෙන් මෙම දළදා ප්‍රදර්ශනය පැවති අතර එම අවස්ථාවට ජනපති මහින්ද රාජපක්‍ෂ මහතා සහ ජනපති ආර්යා ශිරන්ති රාජපක්‍ෂ මහත්මිය ද සහභාගි වූහ.ජපන් හා තායිලන්ත රජ කුමරියන් මල්වතු, අස්ගිරි මහා විහාරවලට ගොස් එම පාර්ශ්වයන්හි මහානායක ස්වාමින්ද්‍රයන් වහන්සේ දෙනමද බැහැදැක ආශිර්වාද ලබා ගත්හ.මහනුවර ඇසළ පෙරහර මංගල්‍යයේ අවසන් රන්දෝලි මහ පෙරහර ඓතිහාසික මහමළුවේ සිට රජ කුමරියන් දෙදෙනාම නැරඹූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082112</link>
    <topic>වරායේ ඇති කිරිපිටි ‍තොගවලින් ලබාගත් සාම්පල්ඩී.සී.ඩී රසායනිකය අඩංගු නැහැ</topic>
    <author>මහින්ද අලුත්ගෙදර, සන්ධ්‍යා කරුණාරත්න</author>
    <content>වරායට ගෙන්වන කිරිපිටි ‍තොඟවලින් ලබාගත් සාම්පල් හතක් පරීක්ෂාවට ලක් කිරීමෙන් අනතුරුව ඩී.සී.ඩී රසායනිකය අඩංගු නොවන බවට කාර්මික තාක්ෂණික ආයතනය තහවුරු කරයි.ඒ අනුව එම කිරිපිටිවල ගැටළුවක් නොමැති අතර ඒවා වෙ‍ළෙඳ පොල වෙත නිකුත් කරන්නැයි අදාළ සමාගම් වෙත දැනුම් දීමට ආහාර උපදේශක කමිටුව තීරණය කර ඇත.ඩී.සී.ඩී රසායනිකය අඩංගු දැයි පරීක්ෂා කරන ලද කිරිපිටි සාම්පල් වල වාර්තාව සෞඛ්‍ය අමාත්‍යාංශය වෙත ඊයේ (19) බාරදුන් අතර ඒ අනුව අදාළ කිරිපිටි සම්බන්ධයෙන් ගැටළුවක් නොමැති බවට සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාගේ ප්‍රධානත්වයෙන් රැස්වූ ආහාර උපදේශක කමිටුව තීරණය කළහ.ආනයනික කිරිපිටි සම්බන්ධයෙන් මතුව තිබෙන තත්ත්වය සැළකිල්ලට ගෙන ඒවායේ ඩී.සී.ඩී රසායනිකය අඩංගුදැයි පරීක්ෂා කිරීම සඳහා සෞඛ්‍ය අමාත්‍යාංශය විසින් ඒ ඒ කිරිපිටි සාම්පල් කාර්මික තාක්ෂණික ආයතනය වෙත යොමු කරන අතර ඒවා පරීක්ෂා කිරීමෙන් අනතුරුව වෙළෙඳ පොලට නිකුත් කරනවාද, නැද්ද යන්න සම්බන්ධයෙන් තීරණයකට එළඹෙයි.පරීක්ෂාවට ලක් කිරීමෙන් අනතුරුව ගැටළුවක් නොමැති බවට තහවුරු කරගත් කිරිපිටි වෙළෙඳ පොලට නිකුත් කරන්නැයි අදාළ සමාගම් වෙත දැනුම් දීමට සෞඛ්‍ය අමාත්‍යාංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082114</link>
    <topic>වෑන්-ටිපර් අනතුරින් තිදරු පියා එතැනම</topic>
    <author>දේවහූව සමූහ ඇම්. ඩී. මහින්දසිරි</author>
    <content>කොළඹ - ත්‍රිකුණාමලය මාර්ගයේ බෙලිගමුවදී වෑන් රථයක් හා ගල්කුඩු පැටවූ ටිපර් රථයක් මුහුණට මුහුණලා ගැටීමෙන් සිදුවූ අනතුරකින් වෑන් රථය ගමන් කළ තිදරු පියෙක් එම ස්ථානයේදීම මියගොස් ඇත.තුවාලකරුවන් රෝහලට ඇතුළත් කළ අතර බිරියගේ තත්ත්වය බරපතළ වූයෙන් ඇය දඹුල්ල මූලික රෝහලට පිටත් කර හරින ලදී.මියගොස් ඇත්තේ මිනුවන්ගොඩ, හල්ඔළුවේ පදිංචි වෙළඳ ව්‍යාපාරිකයකු වන අබ්දුල් නසාර් (49) නැමැත්තෙකි.ගලේවෙල පොලිස් ස්ථානාධිපති රුක්ෂාන් පෙරේරා මහතාගේ මෙහෙයවීම මත සුනිල් අබේරත්න, චින්තක කෝරලේගෙදර යන උප පොලිස් පරීක්‍ෂකවරු සමඟින් සැරයන් රෂායිඩීන් පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082117</link>
    <topic>නාගරික ලේකම් දෙපාර්තමේන්තුවේයතුරු නැතිවීම ගැන පරීක්‍ෂණ ඇරැඹෙයි</topic>
    <author>නිරූෂි විමලවීර</author>
    <content>කොළඹ මහ නගර සභාවේ නාගරික ලේකම් දෙපාර්තමේන්තුවේ යතුර අස්ථානගතවීමේ සිද්ධියත්, බොරැල්ල කනත්තේදී ලිපි ගොනු පුළුස්සා දැමීමත් අතර සබඳතාවක් ඇද්දැයි යන්න සෙවීමට මූලික පරීක්‍ෂණ ආරම්භ කළ බව කුරුඳුවත්ත පොලිසියේ වැඩබලන ස්ථානාධිපති කේ. එච්. එම්. ජී. කරුණාරත්න මහතා ප්‍රකාශ කෙළේය.ආරක්‍ෂක නිලධාරීන් කිහිප දෙනකුගෙන් ඊයේ (20) කරුණු විමසූ බව ද නිවාඩු දිනයක් බැවින් සේවක පැමිණීම අඩු මට්ටමක පැවැති හෙයින් අද (21) දින නැවත ආරක්‍ෂක නිලධාරීන් ඇතුළු නිලධාරීන්ගෙන් කරුණු විමසන බවද අනාවරණය කෙළේය.ප්‍රථමයෙන් යතුර අස්ථානගතවීම පිළිබඳ පරීක්‍ෂණ සිදු කරන බව කී ඒ මහතා විගණක අංශ සන්තකයේ පිළිස්සුණු ලිපි ගොනු පවතින හෙයින් ලිපි ගොනු පිළිස්සීමට අදාළ පරීක්‍ෂණ පසුව සිදු කරන බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082118</link>
    <topic>කොටි හිතවාදීන් තිදෙනකුඉන්දියාවෙන් පිටුවහල්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට අවශ්‍ය කරන කොටි හිතවාදීන් තිදෙනකු රටින් පිටුවහල් කිරීමට ඉන්දීය මධ්‍යම රජය තීරණය කරයි.එල්.ටී.ටී.ඊ ත්‍රස්තවාදී සංවිධානය වෙත අවි ආයුධ සැපයීම ඇතුළු කොටි හිතවාදී ක්‍රියාකාරකම් සම්බන්ධයෙන් චෝදනා ලැබ සිටින මේ සංක්‍රමණිකයන් තිදෙනා තමිල්නාඩුවෙන් ද පිටුවහල් කිරීමට පියවර ගෙන ඇතැයි වාර්තා වෙයි.ඊලා නේරු, සෙන්තුරන් සහ රාජන් නොහොත් සුන්දරරාජා යන පුද්ගලයන් මෙලෙස පිටුවහල් කිරීමට තීරණය කර තිබෙන අතර ඔවුන්ට එරෙහිව චෝදනා ගොනුකර තිබේ.සෙන්තුරන් නමැත්තා ප්‍රධාන වශයෙන් එල්.ටී.ටී.ඊ සංවිධානය වෙ‍ත අවි ආයුධ සපයා තිබෙන බව ද මේ තිදෙනා තමිල්නාඩුවේ සිට ඉන්දීය මධ්‍යම රජයේ විවිධ ක්‍රියාකාරකම් නැවැත්වීම සඳහා කොටි හිතවාදී වැඩසටහන්වල නරතව තිබෙන බව ද වාර්තා වෙයි.සෙන්තුරන් නමැත්තා ඇතුළු පිරිසක් චෙන්ගල්පට්ටු බන්ධනාගාරයේ සිට තිරුචි බන්ධනාගාරය වෙත මාරුකර යවූ පිරිසක් බව ද එම වාර්තා සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082120</link>
    <topic>ශ්‍රී ලංකාවට හොරෙන් පැමිණි හය දෙනෙක් අත්අඩංගුවට</topic>
    <author>නුවන් කොඩිකාර</author>
    <content>නීති විරෝධී ලෙස ශ්‍රී ලංකාවට ඇතුළුවීමට උත්සාහ කළ පුද්ගලයන් 6 දෙනකු නාවික හමුදාව විසින් අත්අඩංගුවට ගෙන තිබේ. ඉන්දියාවේ සිට මුහුදු මාර්යෙන් මෙම පිරිස පැමිණෙමින් සිටිය දී අත්අඩංගුවට ගත් බව නාවික හමුදා මාධ්‍ය ප්‍රකාශක කමන්ඩර් කෝසල වර්ණකුලසූරිය මහතා පැවසීය.අත්අඩංගුවට පත් පිරිස අතර කාන්තාවක් සහ ළමුන් තිදෙනකු ද වන බවත් මොවුන් 2005 වසරේ දී මෙරට සිට සරණාගතයන් ලෙස ඉන්දියාවට ගොස් ඇති බවත් වර්ණකුලසූරිය මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=n13082121</link>
    <topic>වෛද්‍ය උපකරණ මිලට ගැනීමට ජාතික ප්‍රතිපත්තියක්</topic>
    <author>සන්ධ්‍යා කරුණාරත්න</author>
    <content>‍රට පුරා රෝහල්වලට අවශ්‍ය වෛද්‍ය උපකරණ මිලදී ගැනීම සඳහා ලබන වසරේ සිට ජාතික ප්‍රතිපත්තියක් ක්‍රියාත්මක කිරීමට රජය තීරණය කරයි. මහා භාණ්ඩාගාරයේ සහ සෞඛ්‍ය අමාත්‍යාංශයේ එකඟතාව යටතේ මේ ප්‍රතිපත්තිය ක්‍රියාත්මක කෙරේ.වෛද්‍ය උපකරණ මිලදී ගැනීමේදී සිදු වන මුදල් නාස්තිය අවම කිරීම, නිසි ප්‍රයෝජන ලබා ගැනීම, නඩත්තුව පහසු කිරීම, රෝගී සත්කාර සේවා ගුණාත්මකව හා කාර්යක්ෂමව ලබාදීම යනාදී කරුණු මුල් කර ගනිමින් ජාතික ප්‍රතිපත්තිය ක්‍රියාත්මක කෙරේ.රෝහල්වලට අවශ්‍ය වෛද්‍ය උපකරණ මිලදී ගැනීමේදී දැනට මධ්‍යම ආණ්ඩුවට අයත් සෞඛ්‍ය ආයතනවලට වෙනමත්, පළාත් සභාවට අයත් සෞඛ්‍ය ආයතනවලට වෙනමත් ලෙස උපකරණ මිලදී ගැනීම සිදුකෙරේ. මේ ක්‍රමවේද‍ය හේතුවෙන් මුදල් නාස්තිය සිදු වන බව සෞඛ්‍ය අමාත්‍යාංශය පවසයි.රට පුරා රෝහල්වලට අවශ්‍ය වෛද්‍ය උපකරණ එකම ව්‍යාපෘතියක් (Project) යටතේ මිලදී ගැනීමෙන් ගුණාත්මක හා කාර්යක්ෂම සෞඛ්‍ය සේවාවක් මෙරට මහජනතාවට ලබාදිය හැකි බව අමාත්‍යාංශය ප්‍රකාශ කරයි.ඇතැම් විට රෝහල්වලට පරිත්‍යාග වශයෙන් ලැබෙන වෛද්‍ය උපකරණ හේතුවෙන් මානව හා භෞතික සම්පත් අනවශ්‍ය පරිදි භාවිතය සිදු වන බවට‍ චෝදනා පවතින බව ද අමාත්‍යාංශය පවසයි.වෛද්‍ය උපකරණ ස්ථානගත කිරීමේදී වඩාත්ම සුදුසු ස්ථානයේ ඒවා ස්ථානගත කිරීම ද අත්‍යවශ්‍ය බව සෞඛ්‍ය අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308211</link>
    <topic>විස කඩල දී බඩු ඉස්සූ සැකකරු දුම්රියේදී කොටු</topic>
    <author>බලපිටිය සමූහ – දිලිප් නිශ්ශංක</author>
    <content>විස සහිත කඩල පාර්සලයක් කෑමට ලබාදී නිවසේ තිබූ රුපියල් එක්ලක්ෂ පනස්දහසක මුදල් හා භාණ්ඩ සොරකම් කරගෙන ගිය සැකකරු අහුන්ගල්ල පොලිසියේ නිලධාරීන් විසින් අනුරාධපුර ශීඝ්‍රගාමී දුම්රියේ ගමන් කරමින් සිටියදී පෙෙර්දා (19) අත්අඩංගුවට ගෙන ඇත.ඉකුත්දා බලපිටිය බ්‍රාහ්මණවත්තේ නිවසකට පැමිණි සැකකරු විදේශ රැකියා ලබාදීමේ මුවාවෙන් නිවසේ නතර වී නිවැසියන්ට නිදිපෙති දහතුනක් කුඩුකර දමා සකස් කරන ලද කඩල පාර්සලයක් කෑමට දී තිබේ.එම කඩල පාර්සලය කෑමට ගත් නිවසේ තිදෙනෙක් සහ යාබද නිවසේ තිදෙනෙක් දැඩිසේ රෝගාතුර වී තිබුණි.නිවැසියන් නිදිපෙති දමා සකස් කරන ලද කඩල කෑමෙන් පසුව සැකකරු රැගෙන ගිය රුපියල් එක්ලක්ෂ දසදහසක් වටිනා ජංගම දුරකතන දෙක සැකකරු අත්අඩංගුවට ගන්නා අවස්ථාවේ ළඟ තිබී පොලිසිය සොයාගෙන තිබේ.ඇල්පිටිය ජ්‍යෙෂ්ඨ පොලිස් අධිකාරී අතුල වීරසිංහ මහතාගේ උපදෙස් මත අහුන්ගල්ල පොලිස් ස්ථානාධිපති ඒ. මහින්ද, අපරාධ අංශ ස්ථානාධිපති ගුණසේකර, පො.කො.12104 කැලුම්, 13413 ප්‍රියන්ත යන මහත්වරු වැටලීමට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308212</link>
    <topic>ගාල්ල වරායේගෑස් කාන්දුවක්</topic>
    <author>ඉමදුව සමූහ – ලංකින්ද නානායක්කාර සහ අහංගම සමූහ</author>
    <content>ගාල්ල වරාය භූමියේ කොටසක් තහනම් කලාපයක් වශයෙන් නම්කර ඇතැයි ගාල්ල වරාය පවසයි. මෙයට හේතුව ඊයේ 20 දින මුණ්ඩා ගෑස් තැම්පත් කර ඇති ජාඩ් එකක් ගාල්ල වරාය මුහුදු සීමාවේ ගිලෙමින් පැවැතීමයි.මේ නිසා මේ ගෑස් ඇති ජාඩ් එක යම් මොහොතක හෝ පිපිරී යෑමට ඉඩ ඇති බවට සැක කරන වරාය ආරක්ෂක නිලධාරීහු මේ ආකාරයට එම ජාඩ් එක තිබෙන ප්‍රදේශය තහනම් කලාපයක් කොට ආරක්ෂාව සපයා ඇත.හදිසි ගින්නක් ඇතිවේ දැයි සැකකරන වරාය ආරක්ෂක නිලධාරිහු ගාල්ල ගිනිනිවන අංශයේ නිලධාරිහු ද කැඳවා ඇතැයි ගාල්ල වරාය පොලිසිය පවසයි. මේවන විට වරාය භූමියට කිසිවෙකුටත් ඇතුළු වීමට නොහැකි පරිදි ආරක්ෂාව සපයා තිබේ.මෙම ජාඩ් එක මෙයට වසර දොළහකට පෙර ගාල්ල වරායට සේන්දු වී තිබේ. මෙම ගෑස් ජාඩ් එක සම්බන්ධයෙන් ගාල්ල අධිකරණයේ දැනට නඩුවක් පැවැත්වෙමින් පවතී. මේ නිසා මේ ජාඩ් එක ගාල්ල වරාය තුළ නැංගුරම් දමා තිබිණි.මේ ගෑස් ජාඩ් එක තුළ ඇති ගෑස් මුහුදට හෝ පරිසරයට හෝ මුහුදු ජලයට මුසුවෙන්නට ඉඩ ඇද්ද යන්න ද ආරක්ෂක අංශවල අවධානය යොමුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308213</link>
    <topic>8 හැවිරිදි දැරියට අතවර කරගෙළ මිරිකා ඝාතනය කරලා</topic>
    <author>සොරණාතොට සමූහ සී. ගමගේ</author>
    <content>දියතලාව ඇල්ලගම මැදහින්න පාසල්කන්ද ප්‍රදේශයේ පදිංචි 8 හැවිරිදි දැරියකට අතවර කර ගෙළ මිරිකා ඝාතනය කර මැදහින්න කුඹුරේ පැලක සඟවා තිබිය දී පෙෙර්දා (19) උදේ සොයාගත් බව දියතලාව පොලිසිය පවසයි.මෙසේ ඝාතනයට ලක්ව ඇත්තේ ඇල්ලගම විදුහලේ 4 වසරේ ඉගෙනුම ලැබූ ඉරේෂා මල්කාන්ති (8) නමැති සිසුවිය බව පොලිසිය කීය. මේ දැරියගේ පියාගේ මිතුරකු නිතර දැරියගේ නිවසට යන එන බවත් පසුගියදා (18) සවස 6.00ට පමණ නිවසට පැමිණ ඇති ඔහු මවට, දැරිය සෙල්ලම් කිරීමට යැයි පවසා යාබදව පිහිටි සැකකරුගේ නිවසට ගෙන ගොස් ඇති බවද පොලිසිය පැවැසීය.එහි දී දැරියට අතවර කර පසුව ඇගේ ගෙළ මිරිකා ඝාතනය කර අනතුරුව දැරියගේ සිරුර ඒ අසල කුඹුරක පැලක සඟවා සැකකරු පලාගොස් ඇතැයි දියතලාව පොලිසිය සඳහන් කළේ්ය. මේ සිද්ධියට සම්බන්ධ සැකකරු 31 හැවිරිදි ඇල්ලගම මැදහින්න පාසල්කන්ද ප්‍රදේශයේ පදිංචි අයෙක් යැයි පොලිසිය කීය.ඌව පළාත් භාර නියෝජ්‍ය පොලිස්පති රෝෂාන් ප්‍රනාන්දු බණ්ඩාරවෙල පොලිස් අධිකාරි රෝෂාන් විජේසිංහ යන මහත්වරුන්ගේ උපදෙස් මත දියතලාව පොලිස් ස්ථානාධිපති පොලිස් පරීක්ෂක තිළිණ හෙට්ටිආරච්චි මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308214</link>
    <topic>කුරුණෑගල නිවෙසක උඩුමහලක දීපිරිමි දරුවකුට අමානුෂික වධ දීලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>කුරුණෑගල කතරගම දේවාලය අසල නිවසක ඉහළ මාලයේ වධ හිංසා පමුණවමින් මෙහෙකාර සේවයේ රඳවාගෙන සිටි 12 හැවිරිදි පිරිමි දරුවෙක් පෙෙර්දා (19) දහවල් කුරුණෑගල පොලිසිය විසින් අත් අඩංගුවට ගෙන ඇත.මේ දරුවා පාසල් යවන මුවාවෙන් මාතලේ ප්‍රදේශයේ සිට ගෙනැවිත් වධ හිංසා පමුණුවා මෙහෙකාර සේවයේ යොදාගෙන ඇති අතර, ඔහුගේ දකුණු අතේ ඇඟිල්ලක් ද කපා දමා ඇති බැව් පොලිස් අරංචි මාර්ග සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308215</link>
    <topic>කුරුණෑගල දිසාපතිටමාධ්‍යවේදීන් ඇලජික්ද?</topic>
    <author>කුරුණෑගල දිස්ත්‍රික් සමූහ ආරියපාල වංශතිලක</author>
    <content>කුරුණෑගල දිස්ත්‍රික් ලේකම් කාර්යාලයේ පිහිටුවා තිබෙන මාධ්‍ය ඒකකයට කිසිම ජනමාධ්‍යවේදියෙක් වැද්ද නොගන්නා ලෙසට දිසාපතිවරයා විසින් විෂය භාර නිලධාරිනියට උපදෙස් දී ඇත.මේ නිසා වයඹ පළාතේ සිදුවෙන කිසිම සංවර්ධන ප්‍රවෘත්තියක් හෝ චයට කිරුළ වැඩසටහන් ගැන තොරතුරක් මාධ්‍ය හරහා ජනතාවට ලබාදීමට නොහැකි තත්ත්වයක් උදාවී ඇත.මේ සම්බන්ධව ප්‍රවෘත්ති අංශය භාරව කටයුතු කරන නිලධාරිනියගෙන් විමසූ විට ඇය කියා සිටියේ තමාට ඉහළින් ලැබුණු නියෝගය ක්‍රියාත්මක කිරීමට සිදුව ඇති බවයි.මාධ්‍යයට දැන ගැනීමට ලැබී තිබෙන තොරතුරු අනුව ප්‍රවෘත්ති අංශයේ විද්‍යුත් මාර්ගද අක්‍රිය කොට ඇති බවයි.පසුගිය පළාත් සභා නාමයෝජනා ද ප්‍රදර්ශනය කොට තිබුණේ කච්චේරියෙන් පිටත පිහිටි වෙනත් කාර්යාලයකය. එම නාම ලේඛනද තැනින් තැන ඉරී ගොස් පැලැස්තර දමා තිබුණි.මේ තත්ත්වය උඩ පළාත් සභා මැතිවරණ ප්‍රතිඵල අදාළ මාධ්‍ය ආයතනවලට සැපයීමට ද නොහැකි තත්ත්වයක් උදා වෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308216</link>
    <topic>ගම්පොළ නාවලපිටිය මාර්ගයේජයමාලපුරදී රිය අනතුරක්</topic>
    <author>ගම්පොළ සමූහ</author>
    <content>ගම්පොල නාවලපිටිය මාර්ගයේ ජයමාලපුර ප්‍රදේශයේදී සිදුවූ රිය අනතුරකින් බරපතළ තුවාල ලැබූ දෙදෙනෙකු ගම්පොල ශික්ෂණ රෝහලට ඇතුළත් කොට ඇත.නාවලපිටියේ සිට ගම්පොල දෙසට එමින් තිබූ පුද්ගලික බස් රථයක් ගම්පොල සිට නාවලපිටිය දෙසට යමින් තිබූ ත්‍රිරෝද රථයක ගැටීමෙන් මෙම අනතුර සිදුව තිබුණි.ත්‍රිරෝද රථයේ ගමන්ගත් ජයමාලපුර 6 පටුමගේ පදිංචි අයි.කේ. හෙට්ටිආරච්චි නමැති තරුණියක් හා එහි රියදුරු වන ගම්පොල, කුරුකුදේ පදිංචි කේ.එච්.වීරසිංහ යන අය මෙසේ තුවාල ලබා ඇත.ත්‍රිරෝද රථය ගමන් කළ යුතු මං තීරුවෙන් පිට පැන බස් රථයේ මුහුණට මුහුණ ගැටීමෙන් මෙම අනතුර සිදුව ඇති බව පරීක්ෂණ පවත්වන ගම්පොල පොලිසිය අනාවරණය කරගෙන ඇත. බස්රථයේ රියදුරු ගම්පොල පොලිසිය මඟින් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308217</link>
    <topic>පෞරාණික ගෑස් ලාම්පුවක්කළුතර නගර සභාවෙන් අතුරුදන්</topic>
    <author>කළුතර මධ්‍යම සමූහ</author>
    <content>පෞරාණික වටිනාකමක් ඇති ගෑස් ලාම්පුවක් කළුතර නගර සභාවෙන් අතුරුදන් වී ඇති බවත්, කැලිඩෝ මුහුදු තීරයට ප්‍රවේශ වන ස්ථානයේ ගාලු පාරේ සවිකර තිබූ එය ආරක්‍ෂාව සඳහා කළුතර නගර සභා ගොඩනැගිල්ලේ තිබූ බවත්, මේ කෞතුක භාණ්ඩ ආරක්‍ෂා කරගැනීමට කටයුතු කළ යුතු බවත් කළුතර නාගරික මන්ත්‍රී පාලිත සිල්වා මහතා (එ. ජ. නි. ස.) කළුතර නගර සභා රැස්වීමේදී පැවැසීය.සභාපති එම්. එම්. එම්. ජවුෆර් (එ. ජා. ප.) මහතාගේ ප්‍රධානත්වයෙන් කළුතර නගර සභාපතිවරයාගේ නිල කාමරයේදී පැවැති රැස්වීමේදී ඒ මහතා එසේ කීවේය.වැඩිදුරටත් අදහස් දැක්වූ ඒ මහතා මෙසේ ද කීවේය.වසර සියයකටත් වඩා පැරණි මේ ගෑස් ලාම්පුව මිල කළ නොහැකි එකක්. පසුගිය පාලන සමයේදී මෙය තිබුණේ හිටපු සභාපතිවරයාගේ කාමරයේයි. නගර සභාව විසුරුවා හැරීමත් සමඟ එම ගෑස් ලාම්පුව අතුරුදන් වුණා.සුකුමාල් පෙරේරා මහතා - කළුතර නගර සභාව සතුව ඇති පැරණි කෞතුක භාණ්ඩ ආරක්‍ෂා කර ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308218</link>
    <topic>අත්තනගල්ල සුසාන භූමි ශුද්ධ කරන්න5000ක දීමනාවක්</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල ප්‍රාදේශීය සභාවට අයත් සුසාන භූමි ශ්‍රමදායකත්වයෙන් ශුද්ධ පවිත්‍ර කිරීම සඳහා අදාළ අවමංගල්‍යාධාර සමිතිවලට රු. 5000ක දීමනාවක් පිරිනැමීමට අත්තනගල්ල ප්‍රාදේශීය සභාව පියවර ගෙන ඇත.මේ සඳහා අදාළ වසමේ ග්‍රාම සේවා නිලධාරී මඟින් ඉල්ලුම් කළ යුතු බවත්, සුසාන භූමියේ මුළු භූමි ප්‍රමාණයම ශුද්ධ පවිත්‍ර කළ පසු, ප්‍රාදේශීය සභාවේ නිලධාරියකු විසින් ඒ බව සනාථ කිරීමේ කොන්දේසිය මත මේ දීමනාව ලබාදෙන බවත් අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්ෂ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r1308219</link>
    <topic>සියක් නමක් දනට වඩිති</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>හොරණ ප්‍රාදේශීය සභාව විසින් වාර්ෂිකව සංවිධානය කර පවත්වනූ ලබන සියක් නමක් මහා සංඝරත්නය විෂයෙහි පිරිනැමෙන සංඝගත දක්ෂිණාව මෙවර ද පස් වන වතාවට පසුගිය දා පැවැත්විණි.හොරණ ප්‍රාදේශීය සභා සභාපති යාමිත් චන්දන හතුරුසිංහ මහතාගේ සංකල්පයකට අනුව සිදු කෙරෙන මේ පින්කමේ දී රටටත් ජනතාවටත් සෙත් පැමිණවීම සිදු කරනු ලබයි.දානයට වැඩම කරන ලද මහා සංඝරත්නය ඉංගිරිය දීපාලෝක විහාර පරීශ්‍රය වෙත පැමිණෙන අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=r13082110</link>
    <topic>කෑගල්ල පාසල් 146කට ‘ඉ’ ශිල්පාගාර පහසුකම්</topic>
    <author>සබරගමුව සමූහ ජී. ඩබ්ලිව්. ගාමිණී</author>
    <content>කෑගල්ල දිස්ත්‍රික්කයේ පාසල් සඳහා ඉදිකළ නව ‘ඉ’ ශිල්පාගාර විවෘත කිරීම පසුගියදා විදුලි සංදේශ, හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් සිදුවිය.එහිදී අදහස් දැක් වූ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා මෙසේ කීවේය. රටක් ජාත්‍යන්තරයට ගෙන යන්න අනාගත පරපුරට අන්තර්ජාලය වටිනා මෙවලමක්.ජනාධිපතිතුමා අගමැතිව සිටියදීත් එතුමාගේ විෂයක් ලෙස තොරතුරු තාක්ෂණ විෂය එතුමා ළඟම තියා ගත්තේ එය ඒතරම් වැදගත් නිසායි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=s1308211</link>
    <topic>නිමාලි මධූෂිකා මී.400න් ලෝකඩ පදක්කමක් දිනයි</topic>
    <author>ප්‍රින්ස් ගුණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේදී ශ්‍රී ලංකා නාමය ඉදිරියේ තවත් පදක්කමක් සටහන් කිරීමට කාන්තා මීටර් 400 ක්‍රීඩිකා නිමාලී මධූෂිකා ගමගේ සමත් වූවාය. චීනයේ නැංන්ජින් හී ඔලිම්පික් ක්‍රීඩා සංකීර්ණයේදී මීටර් 400 තරගය තත්පර 55.96කින් නිමකර තම ක්‍රීඩා ජීවිතයේ හොඳම දක්ෂතාවද සටහන් කිරීමට ඇය සමත් වූවාය.ඒ අනුව මේ ක්‍රීඩා උළෙලේ ශ්‍රී ලංකාවට එක්වූ දෙවැනි පදක්කම එය විය. මීටර් 400 කාන්තා ඉසව්වේදී වරින් වර ආසියානු ආධිපත්‍යය ශ්‍රී ලංකාව සතුවූ අතර එය යළි යළිත් පන ගන්වන්නට නැගී එන පරපුරක් සිටින බව මධූෂිකා ඊයේ දිනයේදී තහවුරු කළාය. මේ ඉසව්වේ රන් පදක්කම චීනයේ හුවෑන්ග් ගුෆාන් තත්පර 53.65කින් දිනාගත් අතර රිදී පදක්කම චීන තායිපේ ක්‍රීඩිකා ලින් යූ තත්පර 55.90කින් සතුකර ගත්තාය.ලෝකඩ පදක්කම දිනූ නිමාලී මධූෂීකා දකුණු පළාතේ අහංගම කතලුව ජාතික පාසලෙන් ක්‍රීඩා පිටියට අවතීර්ණ වූ අතර පාසල් වාර්තා කිහිපයක්ම බිහිකර ඇත. ජාතික කනිෂ්ඨ මලල ක්‍රීඩා ශූරතාවලියේදී තත්පර 56.74කින් හා 15න් පහළ සමස්ථ ලංකා තරගාවලියේදී තත්පර 59.90කින් මේ ඉසව්ව නිමකර ඇය වාර්තා පොතට එක්වූවාය. 12වැනි ශ්‍රේණියේ අධ්‍යාපනය ලබන ඇය 2015 වසරේ කලා අංශයෙන් අපොස උසස් පෙල විභාගයට පෙනී සිටීමට බලාපොරොත්තු වේ.ගාල්ල තල්පේ ප්‍රදේශයේ සාමාන්‍ය පවුලකින් පැවැත එන මධූෂිකාගේ පියා පී.ජී.එම්.රංජිත් මහතා වන අතර මව මලල ක්‍රීඩා තරගවලට එක්වූ හිටපු ක්‍රීඩිකා ඩබ්ලිව්.එම්.සුරේකා මහත්මියයි. මවගෙන් ලැබෙන සෙනෙහස මෙන්ම ක්‍රීඩා ජීවිතයේ මග පෙන්වීම මේ ජයග්‍රහණයේ යෝධ සෙවනැල්ල බව ඇය සඳහන් කළාය. මධූෂිකාගේ වැඩිමල් සොහොයුරා ජාතික හෑන්ඩ්බෝල් කණ්ඩායමට ක්‍රීඩා කරන අතර මල්ලී පාසල් අධ්‍යාපනයේ නිරත වෙයි.“මගේ ලොකු බලාපොරොත්තුවක් අද ඉටු වුණා.මට ඕනෑ කළා ජාත්‍යන්තර මට්ටමේ ජයක්. ඒ බලාපොරොත්තුව ඉටු කර ගන්න මම ගොඩක් දුක් වින්දා. අපිට ගොඩක් සල්ලි නෑ. තියෙන්නේ ඇගේ හයියයි ආත්ම විශ්වාසයයි විතරයි. මගේ පුහුණුකරු ප්‍රසන්න පෙරේරා මහතාට මේ තරගයට එන්න අවස්ථාවක් ලැබූනේ නෑ. ඔහු හිටියානම් මට මෙයටත් වඩා අවසන් මොහොතේ ලැබෙන උපදෙස් හා ධෛර්යය සමග කාලය හොඳ කර ගන්න තිබුණා” මධූෂිකා පැවැසුවාය.“මටත් වඩා මේ ජයග්‍රහණයෙන් තල්පේ ගමේ අය සතුටු වෙනවා ඇති. ඒ අයට මම ගෞරවයක් ගෙන දුන්නා කියලා හිතනවා. මට ගමේ හැමෝම ගොඩක් උදව් කරනවා. නෑදෑයෝ මේ ජයග්‍රහණය අහලා සතුටින් කෑ ගහන්න ඇති. මේක මට දරා ගන්න බැරි සතුටක්. මම දින්නා”දෝරේ ගලා යන සතුටු කදුලු පිරි දෙනෙතින් යුතුව 15 හැවිරිදි මධූෂිකා කියන්නට වූවාය.“මට තියන අඩු පාඩුවක් පුහුණුවීම් වලට යන එන ප්‍රශ්නය. ගාල්ලේ ඉදලා බස් එකේ කළුතරට එනවා හැමදාම. පුහුණු වෙලා බස් එකේ ගෙදර යනකොට එපා වෙනවා. ගොඩක් මහන්සියි. දුවනවට වඩා අමාරු පුහුණු වෙන්න යන-එන එක. කවුරු හරි ඒකට විසඳුමක් දෙනවානම් මම ඔලිම්පික් දක්වා යනවා යනවාමයි” අධිෂ්ඨානශීලී දියණිය සඳහන් කළාය.ඊයේ පැවැති මලල ක්‍රීඩා ඉසව්වලදී මීටර් 100 පිරිමි අවසන් තරගයේදී අරෝෂ ඉසුරංග කාරියවසම් 6වැනි ස්ථානයට පත්විය. කොළඹ ආනන්ද විදුහලේ ක්‍රීඩකයෙකුවූ අරෝෂ ඊයේ තරගයේදී තත්පර 11.19ක කාලයක් වාර්තා කළ අතර රන් පදක්කම දිනූ චීනයේ ෂියා ෂෙන්කුන් තත්පර 10.71ක් වාර්තා කළේය. මීටර් 110 කඩුලු පැනීමේ අවසන් තරගයට එක්වූ අකිල රවිසංඛ තත්පර 14.52කින් 8වැනි ස්ථානයට පත්විය.මීටර් 1500 අවසන් තරගයේදී දිල්හානී ප්‍රනාන්දු විනාඩි 5: 4.17කින් 11 වැනි ස්ථානයටත්, මීටර් 400 පිරිමි අවසන් තරගයේදී ෂෙහාන් ලක්ෂිත තත්පර 50.51කින් 5වැනි ස්ථානයට පත්වුවද ඔහුගේ පෞද්ගලික හොඳම දක්ෂතාව සටහන් කළේය. කාන්තා මීටර් 100 අවසන් පූර්ව තරගයේදී චංචලා දිසානායක විනාඩි 12.72කින් අවසන් තරගයට සුදුසුකම් ලැබීමේ වරම් අහිමි කර ගත්තාය.දුර පැනීමේ සුදුසුකම් ලැබීමේ තරගයේදී කුමුදුලී චතුලිකා මීටර් 5.32කින් අවසන් තරගයට තේරී පත්වූවාය.ඊයේ පැවැති පිහිණුම් මීටර් 200 නිදහස් ආර තරගවලදී මචිකෝ රහීම් (වි.2:11.18) හා මැතිව් අබේසිංහ (වි.1:55.67)කින් අවසන් තරගවටයට සුදුසුකම් නොලැබූහ. මැතිව් අඹේසිංහට එම අවස්ථාව අහිමි වූවේ තත්පරයෙන් දශම තුනක කාලයක් අඩුවීම අවාසනාවකි.ටෙනිස් මිශ්‍ර යුගල දෙවැනි වටයේ තරගයේදී නෙත්මි වඩුගේ හා ෂාමල් දිසානායක 6-2ක් හා 6-3ක් ලෙස තායිලන්තයට පරාජය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=s1308212</link>
    <topic>ඩිල්ෂාන් ගයනා පිලට</topic>
    <author/>
    <content>ශ්‍රී ලංකා ක්‍රිකට් ආරම්භක පිතිකරු තිලකරත්න ඩිල්ෂාන් කැරිබියන් ප්‍රිමියර් ලීග් තරගාවලියට එක්වීමට යයි.තරගාවලියේ අවසන් පූර්ව වටයේ තරග සඳහා එක්වන ඩිල්ෂාන් ගයනා ඇමසන් වොරියස් කණ්ඩායමට ක්‍රීඩා කිරීමට නියමිතය.මින් පෙර ගයනා කණ්ඩායමට ශ්‍රී ලංකා වේග පන්දු යවන ක්‍රීඩක ලසිත් මාලිංගද එක්වු අතර මුත්තයියා මුරලිදරන්, කුමාර් සංගක්කාර ජැමෙයිකා ටලාවාස් පිලටත්, මහේල ජයවර්ධන ට්‍රිනිඩෑඩ් ඇන්ඩ් ටොබැගෝ රෙඩ් ස්ටීල් කණ්ඩායමටත් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=s1308213</link>
    <topic>14න් පහළ සත් සාමාජික රගර් ශූරතාව රාජකීයයන්ට</topic>
    <author>ෆවුස් මොහොමඩ්</author>
    <content>විද්‍යා විද්‍යාලයට එරෙහිව ලකුණු 42 -19ක ජයක් වාර්තා කළ කොළඹ රාජකීය විදුහල අන්තර් පාසල් අවුරුදු 14න් පහළ සත් සාමාජික රගර් තරගාවලියේ කුසලානය අත්කර ගැනීමට සමත්විය. රාජකීය විදුහල ගෝල් 7ක් වාර්තා කළ අතර විද්‍යා විදුහල රැස් කළේ ගෝල් 2ක් පමණි.කොළඹ රාජකීය විදුහල් ක්‍රීඩා සංකීර්ණ‍යේ පැවැති මේ තරගාවලියට කාණ්ඩ 8ක් යටතේ පාසල් කණ්ඩායම් 29ක් තරග වැදුණු අතර අවසන් පූර්ව තරග වටයේ දී ලකුණු 35 – 14ක් ලෙස ත්‍රිත්ව විදුහල් පිල පරාජය කිරීමට රාජකීය විදුහල සමත්වූ අතර විද්‍යා විදුහල් පිල හමුවේ ලකුණු 21 – 7ක් ලෙස ඉසිපතන විදුහල පරාජයට පත්විය.සාන්ත ජෝශප් විදුහල හමුවේ ලකුණු 35 – 7ක ජයක් ලැබූ සාන්ත අන්තෝනි විදුහල තරගාවලියේ පළඟ ශූරතාව දිනා ගත් අතර ලකුණු 49 -7ක් ලෙස ඩී.එස්.සේනානායක විදුහල පරාජය කළ ධර්මරාජ විදුහලට බඳුන ශූරතාව හිමිවිය. පළිහ ශූරතාව හිමිකරගනු ලැබුවේ ලකුණු 21 -7ක් වශයෙන් මලියදේව විදුහල පරාජය කළ සී.ඩබ්.ඩබ්.කන්නන්ගර විදුහල විසිනි.පළඟ අවසන් පූර්ව තරග වටයේ දී ලකුණු 14 -7කින් සාන්ත පීතර විදුහල පරාජය කිරීමට සාන්ත ජෝශප් විදුහල් පිල සමත්වූ අතර ලකුණු 49 -0ක් ලෙස කිංග්ස්වුඩ් විදුහල පරාජය කිරීමට සාන්ත අන්තෝනි විදුහල් පිල සමත්විය.ලුම්බිණි විදුහලට එරෙහිව ලකුණු 28 – 0ක් වාර්තා කළ ධර්මරාජ විදුහලත්, විද්‍යාර්ථ විදුහලට එරෙහිව ලකුණු 35 19ක් වාර්තා කළ ඩී.එස්.සේනානායක විදුහලත් බඳුන අවසන් පූර්ව තරග වටයේ ජය ලැබූහ.පළිහ අවසන් පූර්ව වටයේ දී ලකුණු 17 – 14කින් මාතලේ සාන්ත තෝමස් විදුහල පරාජය කිරීමට මලියදේව විදුහල් පිල සමත්වූ අතර පානදුර රාජකීය විදුහලට එරෙහිව ලකුණු 21 -7ක ජයක් වාර්තා කිරීමට සී.ඩබ්.ඩබ්.කන්නන්ගර විදුහල සමත්විය. ශ්‍රී ලංකා පාසල් රගර් සංගමයේ මෙහෙයවීමෙන් තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=s1308214</link>
    <topic>ක්ලිෆර්ඩ් කුසලාන බොක්සිං තරගාවලිය 25දා ඇරැ‍ඹේ</topic>
    <author>ෆවුස් මොහොමඩ්</author>
    <content>ලෝක බොක්සිං ශූරතාවලියට දොරටු විවර කෙරෙන සුප්‍රකට ක්ලිෆර්ඩ් කුසලාන බොක්සිං තරගාවලිය මේ මස 25දින සිට 29වැනිදා දක්වා සුගතදාස ගෘහස්ත ක්‍රීඩාංගණයේ දී පැවැත්වේ.ශ්‍රී ලංකා ආධුනික බොක්සිං සංගමය මෙහෙයවනු ලබන මේ තරගාවලියට අවුරුදු 19 ත්, 40ත් අතර ක්‍රීඩක ක්‍රීඩිකාවෝ තරග වදිති. මීට පිරිමි තරග අංශයෙන් බර පන්ති 10ක් යටතේ හා කාන්තා තරග අංශයෙන් බර පන්ති 10ක් යටතේ තරග පැවැත්වේ.ආධුනික බොක්සිං, අන්තර් මධ්‍ය, ස්ටබ්ස් සහ ජාතික කණිෂ්ඨ බොක්සිං තරගාවලියේ ජය ලැබූ ක්‍රීඩක ක්‍රීඩිකාවන්ට පමණක් මේ තරගාවලියට සහභාගි විය හැකිය.ලෝක බොක්සිං සංගමයේ නව තරග නීතිරිති අනුව පැවැත්වෙන මේ තරගාවලියේ ජයග්‍රාහක ජයග්‍රාහිකාවන්ට පදක්කම් හා සහතික පත් පිරිනැමෙන අතර තරගාවලියේ හොඳම ක්‍රීඩකයා හා ක්‍රීඩිකාවට විශේෂ ත්‍යාග පිරිනැමේ.සමස්ත තරගාවලිය ජය ගන්නා කණ්ඩායමට ක්ලිෆර්ඩ් කුසලානය පිරිනැමෙනු ඇත.තරගාවලියේ විශිෂ්ටතම ක්‍රීඩක ක්‍රීඩිකාවන් ඔක්තෝබර් මාසයේ 11වැනිදා සිට 27දින දක්වා කසකස්තානයේ පැවැත්වීමට නියමිත ලෝක බොක්සිං ශූරතාවලිය සඳහා ‍තෝරා ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=s1308215</link>
    <topic>ඇම්චැම් බෝලිං ශූරතාව එච්.එස්.බී.සී දිනයි</topic>
    <author/>
    <content>ශ්‍රී ලංකා අමෙරිකානු වාණිජ මණ්ඩලය (ඇම්චැම්) සංවිධානය කළ ඇම්චැම් බෝලිං ශූරතා තරගාවලියේ ශූරතාව දිනාගැනීමට එච්.එස්.බී.සී බෝලිං කණ්ඩායම සමත්විය.ලකුණු 703ක් ලබාගත් එච්.එස්.බී.සී කණ්ඩායම මේ ශූරතාව දිනාගත් සිවුවැනි අවස්ථාව මෙය විය. තරගාවලියේ දෙවැනි ස්ථානය කොමර්ෂල් බැංකුවටද, තෙවැනි ස්ථානය මාස් ඉන්ටිමේට්ස් 'බී' කණ්ඩායම විසින් ද හිමිකර ගත්තේය.එච්.එස්.බී.සී හී සහරාන් මොහමඩ් හොඳම ක්‍රීඩකයා ලෙසද කොමර්ෂල් බැංකුවේ මිෂෙල් තිලේ හොඳම ක්‍රීඩිකාව ලෙසද තේරී පත්විය. තරගාවලිය සඳහා ආයතන 35කින් කණ්ඩායම් සහභාගීවු අතර පස්දෙනෙකුගෙන් සමන්විත කණ්ඩායමකට එක් කාන්තා සමාජිකයෙකුගේ සහභාගීත්වය අනිවාර්ය වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=s1308216</link>
    <topic>ෂෙහාන් ජයසූරියගෙන් ශතකයක්</topic>
    <author/>
    <content>සිංගප්පූරුවේ පැවැත්වෙන ආසියානු ක්‍රිකට් කවුන්සල වයස අවුරුදු 23න් පහළ ක්‍රිකට් තරගාවලියේ එමීර් රාජ්‍යය සමග ඊයේ පැවැති තරගයේදී ෂෙහාන් ජයසූරිය වාර්තා කළ විශිෂ්ට ශතකය හේතුවෙන් ලකුණු 30ක ජයක් හිමිකර ගැනීමට ශ්‍රී ලංකා පිල සමත්විය.කාසියේ වාසිය දිනා පළමුව පන්දුවට පහරදුන් ශ්‍රී ලංකා පිල ඕවර 50 අවසානයේ කඩුලු 8කට ලකුණු 235ක් රැස්කළ අතර පිළිතුරු ලෙසින් එමීර් රාජ්‍ය කණ්ඩායමට කඩුලු 9ක් දැවී ලබාගත හැකිවුයේ ලකුණු 205ක් පමණි.තරගයේ වීරයා ලෙස නම් කළ ජයසූරිය පන්දු 121කට මුහුණ දෙමින් හතරේ පහර 4ක් හා හයේ පහර 3ක් සමගින් ලකුණු 101ක් රැස් කළේය. ජයසූරිය සමගින් ඉනිම ඇරඹු උදාර ජයසුන්දරට ලබාගත හැකිවුයේ ලකුණු 38ක් පමණි. ධනුෂ්ක ගුණතිලක ලකුණු 23ක් ලබාගත්තේය. පන්දු යැවීමේදී නසීර් අශිෂ් කඩුලු 3ක් දවාලීය.පිළිතුරු ඉනිමේදී ශකීබ් අලි ලකුණු 71ක් හා සයිමන් අන්වර් ලකුණු 53ක් රැස් කළේය. දෙදෙනා එක්ව තෙවැනි කඩුල්ලට ලකුණු 83ක සබඳතාවක් පිහිටුවද අනෙක් පිතිකරුවන්ට සාර්ථක වීමට අවස්ථාව නොලැබිණි. පන්දු යැවීමෙන් ලහිරු ජයරත්න කඩුලු 3ක් හා චරිත් ජයම්පති, චතුරංග කුමාර කඩුලු 2බැගින් දවාලූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=f1308211</link>
    <topic>රටේ ආර්ථිකය ඉහළ මට්ටමක තිබෙනවා</topic>
    <author>සාකච්ඡා කළේ තෙන්නකෝන් කුලසේකර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව, රටේ සංවර්ධනය, පළාත් සභා මැතිවරණය, දෙමළ ඩයස්පෝරා‍වේ හා විපක්ෂයේ ක්‍රියාකාරිත්වය පිළිබඳව ආර්ථික සංවර්ධන නියෝජ්‍ය අැමැති එස්.එම්. චන්ද්‍රසේන මහතා සමඟ කරන ලද සාකච්ඡාවකි* පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමෙන් අත්වන ආර්ථික ලාභයක් තියෙනවාද?ඔව්. මෙම සමුළුව පැවැත්වීමෙන් ආර්ථික, සාමාජීය, සංස්කෘතික ජයග්‍රහණ රැසක් රටට හිමි වෙනවා. තිස් වසරක් එල්.ටී.ටී.ඊ. සංවිධානය හා රාජ්‍ය නොවන සංවිධාන මුළු ලොව පුරාම ප්‍රසිද්්ධ කැර තිබුණේ ශ්‍රී ලංකාව මිනී කන්නන්ගේ දේශය ලෙසයි. මහින්ද රාජපක්ෂ නමැති ජාතියේ පෙර පිනෙන් රාජ්‍ය නායකත්වයට පත්වූ ලොව කිසිදු බලගතු රටක් ඉදිරියේ දණ නොනැමූ මෙම අභීත නායකයා ත්‍රස්තවාදය අවසන් කැර රටට සාමය උදාකළා.රටට සාමය උදා වී වසර තුනක් ගත වුවත් දෙමළ ඩයස්පෝරාව, රාජ්‍ය නොවන සංවිධාන ඇතැම් බටහිර රාජ්‍යයන් හා ශ්‍රී ලංකාවේ දේශද්‍රෝහීන් යුද අපරාධ චෝදනාව රාජ්‍ය නායකයාට, ආරක්ෂක ලේකම්වරයාට එරෙහිව ඉදිරිපත් කැර තියෙනවා. එක්සත් ජාතීන්ගේ මානව හිමිකම් කොමිෂමේ දී දෙවරක් අප පරාජයට පත් කළා. තුන්වන වරටත් අපට එරෙහිව මානව හිමිකම් කොමිෂම යෝජනා ඉදිරිපත් කිරීමට ප්‍රථම පොදු රාජ්‍ය මණ්ඩලීය රාජ්‍ය නායකයන්ද නිරීක්ෂණ රාජ්‍ය නියෝජිතයන් ද ශ්‍රී ලංකාවට පැමිණීම අප ලද බලගතු ජයග්‍රහණයක්.යුද්ධය පැවැති යුගයේ දී ද යුද්ධය අවසන් වූ පසු ද ලොව ප්‍රධාන පෙළේ මූල්‍ය ආයතන බටහිර රාජ්‍යයන් අපට ණය දීම ප්‍රතික්ෂේප කළා. රටට අහිතකර ඇතැම් කොන්දේසි පනවා රට අස්ථාවර කරන්න උත්සාහ කළා.අද යුද බිය නැති මරබිය නැති උතුරේත් දකුණේත් නිදහසේ සැරි සැරිය හැකි ලෙස තිබෙන එකම සාමකාමී රට ශ්‍රී ලංකාවයි. නිදහස් රට ශ්‍රී ලංකාවයි. පොදු රාජ්‍ය මණ්ඩලීය රාජ්‍ය නායකයන් පැමිණෙන්නේ මේ නිදහස් රටටයි. ඔවුන්ගේ ඇසින් රටේ සංවර්ධනය දැක ගත හැකියි. විශේෂයෙන්ම දමිළ ජනතාව දිවි ගෙවන උතුර ගොඩනගන අයුරු දැක බලා ‍ෙගන අවබෝධ කැර ගත හැකියි. මෙම ජයග්‍රහණයම ශ්‍රී ලංකාවට සතුටු වෙන්නට හොඳටම ඇති.* ආසියාවේ ආශ්චර්යමත්ම රට ශ්‍රී ලංකාව බවට පත් කිරීමට මහින්ද රාජපක්ෂ රජය ගන්නා උත්සාහය සාර්ථක ද?සියයට සියයකින්ම සාර්ථකයි. ලොව බලගතු රාජ්‍ය අද ආර්ථික අතින් බංකොලොත් වෙමින් පවතිනවා. රාජ්‍ය බැංකු වසා දමනවා. රාජ්‍ය සේවකයන් ලක්ෂ ගණනින් දොට්ට දමනවා. වෙනකක් තබා ඇමරිකාවේ පාසල් පවත්වාගෙන යෑමට නොහැකිව වසා දමන යුගයක ශ්‍රී ලංකාව ලබා ඇති ආර්ථික ජයග්‍රහණය ඉහළම මට්ටමක පවතිනවා.අද රට සහලින් ස්වයංපෝෂිතයි. ධාන්‍ය වර්ගයන්ගෙන් එළවළු, පලතුරු වලින් ස්වයංපෝෂිතයි. විදේශයන්ට අත නොපා ජීවත්විය හැකි රටක් මහින්ද රාජපක්ෂ රජය ගොඩනංවා තිබෙනවා. රාජ්‍ය සේවයට අලුතින් ලක්ෂ ගණන් බඳවාගෙන තියෙනවා. උගතුන් හා බුද්ධිමතුන් රටේ සංවර්ධනයට දායක කැර ගෙන තියෙනවා.‘දිවි නැගුම’ ‘මග නැගුම’ ‘ගම නැගුම’ ‘ජාතික සවිය’ අද රටට අත්කැර දී තිබෙන ජයග්‍රහණ අපමණයි.ගමේ වැව අද නවීකරණය වෙලා. වාරි පද්ධති ප්‍රතිසංස්කරණය වෙලා. දෙකන්නය පමණක් නොව තුන් කන්නය ද වී වගා කැර අටු කොටු පුරවා ගැනීමේ අවස්ථාව ගොවියාට උදා වෙලා. ගොවි ආර්ථිකය බලවත් වෙලා. තම දුවා දරුවන්ට ජීවත්වෙන්න හොඳ පහසුකම් සහිත ගෙවල් නගරයේ පමණක් නොව හද්දාපිටිසර වන්නියේත් ඉදිවෙලා. ගමේ කැළෑ පාරත් අද කාපට් කැරෙනවා. රටේ සියලුුු මහා මාර්ග මේ වන විට නවීකරණය කැර කාපට්කරලා. අධිවේගී මාර්ග, ගුවන් මාර්ග ඉදිවෙලා. පාසල්, රෝහල්, රාජ්‍ය ආයතන, බැංකු අද ගම බබලවනවා. ගමට පානීය ජල පහසුකම්, සෞඛ්‍ය ආදී සියලු ප්‍රජා පහසුකම් මහින්ද රාජපක්ෂ රජය විසින් උරුම කරලා. අද මුළු රටටම එකවර නැගී සිටින ආර්ථිකයක් උරුම වෙලා.* පළාත් සභා මැතිවරණයේ දී මධ්‍යම හා වයඹ රජයට ජය ගත හැකි වුවත් “උතුර” ජයගත නොහැකි බවට මතයක් පවතිනවා. උතුරු පළාත් සභාව මහින්ද රාජපක්ෂ රජයට ජය ගත හැකිද?උතුරු පළාත් සභාව අනිවාර්යයෙන්ම රජය ජයග්‍රහණය කරනවා. මම එහෙම කියන්නේ උතුරේ ඡන්ද “භීෂණය” ඇති කර ඡන්ද “මංකොල්ල කා” ලබන ජයග්‍රහණයක් නොවේ. උතුරේ දමිළ ජනතාව සමඟ මා ඉතා සමීපව ඇසුරු කරනවා. සියයට අනූ නවයක් පමණ වූ උතුරේ ගොවි ජනතාව නගාසිටුවීමේ උතුම් මෙහෙවරෙහි මා යෙදීසිටිනවා. ඔවුන්ගේ දුක සැප, සිතුම් පැතුම් මා හඳුනනවා. තිස් වසරක කුරිරු ත්‍රස්තවාදයේ දී පරාජයට පත් වූයේ විනාශයට පත් වූයේ එල්.ටී.ටී.ඊ. කොටි සංවිධානය පමණක් නොව සමස්ත දමිළ ජනතාවම බව අද උතුරේ ජනතාව අවබෝධ කැර ගෙන සිටිනවා. බෝම්බයෙන් තුවක්කුවෙන් උතුරේ ජනතාවගේ සිතුම් පැතුම් ද නිදහස ද කොටි ත්‍රස්තවාදීන් විනාශ කළා.ගොවි ආර්ථිකය සම්පූර්ණයෙන්ම විනාශ කළා. ගොවි බිම් හා මාර්ග බිම් බෝම්බ උද්‍යාන බවට පත් වුණා. රතු ලූණු, මිදි, මිරිස් උතුරෙන් වඳ වී ගියා. ගොවි ආර්ථිකය බිඳ වැටුණා. තමන්ගේ දරුවන් එල්.ටී.ටී.ඊ. ත්‍රස්තවාදීන් විසින් පැහැර ගත්තා. සියලු රාජ්‍ය ආයතන කොටි කඳවුරු බවට පත් කැර ගත්තා.මහින්ද රාජපක්ෂ ජනාධිපතිතුමා විසින් රටට සාමය උදාකිරීමෙන් පසු සුන් බුන් ගොඩක් බවට පත් වී තිබූ උතුර ආර්ථික සංවර්ධන අමාත්‍යාංශයේ ‘උතුරු වසන්තය’ තුළින් යළි ගොඩනැගුවා. උතුරේ ජනතාවගේ අහිමි වූ ජීවිත හැර අන් සියල්ල අද උතුරේ ජනතාවට අත්කැර දී තියෙනවා.* ඔබ එසේ කීවත් දෙමළ ජාතික සංධානය දෙමළ ඩයස් පෝරාව හා එක් වී උතුර ජය ගෙන වෙනම රාජ්‍යයක් බිහිකිරීමේ දැවැන්ත කුමන්ත්‍රණයක් ක්‍රියාත්මක කරමින් සිටිනවා නේද?මේ වන විට බුද්ධි අංශ ඒ ගැන කරුණු වාර්තා කැර තියෙනවා. ටී.එන්.ඒ. සංවිධානය ප්‍රභාකරන් හා ඊළාම් රාජ්‍ය වෙනුවෙන් පෙනී සිටි බව රටට හෝ ලොවට රහසක් නොවේ. ප්‍රභාකරන්ගේ අවසන් ගමනත් සමඟ දෙමළ ඩයස්පෝරාව සමඟ එක් වූ ඔවුන් රටින්පිට පිහිටුවා ගෙන තිබෙනවා යැයි කියන ඊළාම් රාජ්‍යයේ අගමැති කියා ගන්නා පුද්ගලයකු සමගත් තවත් රටවල් ගණනාවක එල්.ටී.ටී.ඊ.ක්‍රියාකාරීන් කීප දෙනකුත් මේ ළඟ දී හමු වී සාකච්ඡා කළ බව හෙළි වුණා. දෙමළ ඩයස්පෝරාවේ මුදල් උතුර ජය ගැනීම සඳහා යොදවන බවත් සැලවෙනවා. ප්‍රභාකරන්ට යුද්ධයෙන් දිනාගත නොහැකි වූ ඊළම කුමන ආකාරයකින් හෝ ලබා ගැනීම ඔවුන්ගේ අරමුණයි.* මධ්‍යම, වයඹ හා උතුරු පළාත් සභා ජයගෙන රාජපක්ෂ ආණ්ඩුව ගෙදර යවන බව එ.ජා.ප.ය ජ.වි.පෙ. ඇතුළු විපක්ෂය ප්‍රකාශ කරනවා. ඒ පිළිබඳ ඔබේ අදහස කුමක්ද?මැතිවරණ විසි පහකදීම එ.ජා.ප.ය ඇතුළු විපක්ෂය කීවේ ඔය කථාවම තමයි. මැතිවරණයකින් ජය ලබන්න නම් ජනතාව ඡන්දය දිය යුතුයි. ජනතාව ඡන්දය නොදෙන විට පරාජය උරුම වෙනවා. මෙවරත් එ.ජා.ප.යට ජ.වි.පෙ.ට උරුම වන්නේත් පරාජය පමණයි.එ.ජා.ප.ය හෝ විපක්ෂය ජනතාව විසින් බලයට පත්කරනු ලබන්නේ කුමක් සඳහා දැයි ඔවුන් ජනතාවට අවබෝධ කළ යුතුයි. එහෙම කරන්න අද රටේ විපක්ෂයක් තියෙනවාද කියන එක තමයි ජනතාවට තියෙන ප්‍රශ්නය. තිස් වසරක කුරිරු යුද්ධයේ දී ප්‍රභාකරන්ට බියේ බටහිර රාජ්‍යයන් ගහන ගහන පදේට නටමින් රනිල් වික්‍රමසිංහ මහතායි සටන් විරාම ගිවිසුම අත්සන් කැර මායිම් ගම්මාන ලකුණු කොට ඊළාම් රාජ්‍යය ලබා දුන්නේ.එදා පටන් අද දක්වාම එ.ජා. ප.යත් ජ.වි.පේ.ත් රට පාවා දීමේ දේශද්‍රෝහී කාර්යයේ විළි බිය නැතිව යෙදී සිටින බව ජනතාව දන්නවා. ඒ වගේම එ.ජා.ප.ත් ජ.වි.පේ.ත් අද ඇමීබා න්‍යායට හසුවෙලා කැඩී බිඳී යමින් පවතිනවා. පක්ෂ නායකකම රැක ගන්න මහා සටනක් කරන එ.ජා.ප. නායකයා අතහැර පක්ෂයේ ජනප්‍රිය දක්ෂ මන්ත්‍රීවරු හැට දෙනෙක් අද මහින්ද රාජපක්ෂ රජයේ අමාත්‍ය පදවි දරනවා. මේ මැතිවරණයේ දී රජය වෙනුවෙන් වයඹ සටනට එ.ජා.ප. යේ පතාක යෝධයකු වූ දයාසිරි ජයසේකර මන්ත්‍රීතුමා මහින්ද රාජපක්ෂ ජනාධිපතිතුමාගේ ආශිර්වාදයෙන් ඉදිරිපත් වෙලා.මේ මැතිවරණවල දී ජය ගෙන රාජපක්ෂ ආණ්ඩුව ගෙදර යවන බවට වහසිබස් දොඩන එ.ජා.ප.යට හා ජ.වි.පෙ.ට තමන්ගේ ගෙවල්වලත් දොර වැහෙන ලකුණු දැනටමත් මතුවෙලා. එ.ජා.ප. – ජ.වි.පෙ. ආධාරකරුවන් බුරුතු පිටින් එම පක්ෂ අතහැර මහින්ද රාජපක්ෂ රජය සමඟ එකතු වෙමින් සිටින මොහොතක විපක්ෂ නායකතුමා පිට පිට මැතිවරණ විසි හයක දී අන්ත පරාජයට පත් වූ විපක්ෂ නායකයා ලෙස “ගිනස්” වාර්තාවක් පිහිටුවනවා සිකුරුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=f1308212</link>
    <topic/>
    <author>සටහන ඉරෝෂිණී දීපිකා ඡායාරූපය-සුමනචන්ද්‍ර ආරියවංශ</author>
    <content>ඈ ආ මාවත බොහෝ දුර ය. එය, බෑවුම් තැනිතලා මෙන් ම ගිරි ශිඛරවලින් ද ගහන ය. නෙක් ගැරහුම්, කිත් පැසසුම්වලින් පොහොණි වූ ඇගේ දිවිය, සැබැවින් ම සුන්දර ය.ශ්‍රී ලංකා පරිපාලන සේවය කල එළි කළ යකඩ ගැහැනිය ලෙස හැඳිනු ඇය, සෝමා කොටකදෙනිය යි. තමා ලද ජීවන අත්දැකීම් සමුදාය එක්තැන් කරමින් ඇය විසින් රචනා කරන ලද ‘මා ආ මාවත’ ස්වයං ලිඛිත චරිතාපදානය එළැඹෙන 28 වැනි දින සවස 4.00 ට පදනම් ආයතනයේ දී ජනගත කිරීමට නියමිත ය. මේ කතා බහ ඒ නිමිත්තෙනි.“මම බොහෝ දුර පැමිණියෙමි. මා පැමිණි ඒ ගමන් මඟ දෙස ආපසු හැරී බලන විට එය ගිරි ශිඛර පිරි මාවතක් සේ පෙනෙයි. එහි වෙසෙන මට නොදැනුණේ මම කන්ද කැමැත්තෙන් නැඟ ගිය බැවිනි. විටෙක මල් වරුසා මැදින් ද, තවත් විටෙක ගල් වරුසා මැදින් ද මම ගමන් කළෙමි. මා මගේ දෝතට ගත්තේ මට අයත් මල් පමණකි. ඒ අතර වූ ගල් මුගුරු මඟ දමා, මම කන්ද නැඟ ගියෙමි. අද මම කන්ද පාමුලට වී අනාගතය දෙස උපේක්ෂාවෙන් බලා සිටිමි.”තමා ආ මාවත පිළිබඳ ඇගේ සිත කියන්නේ එලෙසිනි. ඈ දුටු ඇගේ ජීවිතය පිළිබඳ අපි මෙසේ විමසීමු.* ‘මා ආ මාවත’ පිළිබඳ හැඳින්වීමක් කළොත්?මේ පොතට පදනම් වෙලා තියෙන්නේ මා ගත කළ තිස්පස් වසරක පරිපාලන ජීවිතය පිළිබඳ අත්දැකීම් සම්භාරය යැයි කීවොත් එය නිවැරැදියි. මගේ විශ්‍රාම දිවියටත් මේ වන විට වසර එකොළහක් ගත වෙලා. මං ප්‍රථමයෙන් ම පරිපාලන ක්ෂේත්‍රයේ රැකියාවක් සඳහා එක්වන්නෙ 1967 ඔක්තෝබර් මස පළමු වැනිදා යි. එතැන් සිට 2002 මාර්තු මාසය වන තෙක් රාජ්‍ය සේවයේ විවිධ තනතුරු ආවරණය කරමින්, විවිධ ක්ෂේත්‍රවල රාජකාරි කටයුතු කිරීමට මට අවස්ථාව ලැබුණා.මං පළමු පත්වීම ලැබුවේ කෘෂිකර්ම දෙපාර්තමේන්තුවේ පරිපාලන නිලධාරිනියක් විදිහටයි. පරිපාලන ක්ෂේත්‍රයෙන් විශ්‍රාම ලැබුවේ රාජ්‍ය පරිපාලන හා ස්වදේශ කටයුතු අමාත්‍යාංශයේ අතිරේක ලේකම්වරියක විදිහටයි. මේ අතර කාලය තුළ මට විශේෂ ප්‍රසිද්ධියක් හිමිවුණු තනතුරු දැරීමට හැකි වුණා. පුද්ගලික බස් රථ දෙපාර්තමේන්තුවේ ප්‍රථම අධ්‍යක්ෂවරිය වීම, මෝටර් රථ ප්‍රවාහන කොමසාරිස් හා පෝස්ට් මාස්ටර් ජනරාල් තනතුරු හෙබ වූ ප්‍රථම සහ එක ම කාන්තාව වීම එම සුවිශේෂී අවස්ථා විදිහට හඳුන්වන්න පුළුවන්.ගෙවුණු අතීතය දෙස බැලීමේ දී මගේ දිවියේ විශාලම පෙරළිය ඇති කිරීමට මූලික වූ ඉහළ ම ජයග්‍රහණය විදිහට මං දකින්නේ ශ්‍රී ලංකා පරිපාලන සේවා විභාගය සමත් වීමයි.එතැනින් ආරම්භ වූ මගේ වෘත්තිය ජීවිතය වගේ ම, එම ස්ථානයට ළඟාවන තෙක් ගෙවුණු මගේ ජීවන ගමන ද පහසු එකක් නෙමෙයි. ‘මා ආ මාවත’ කියන්නේ, සුන්දර වගේම කටුක අත්දැකීම් ලබමින්, කඳුළ, සුසුම, සිනහව එකසේ දරා ගනිමින් ගතවූ මගේ ජීවන අත්දැකීම් සම්භාරය යැයි කීවොත් එය නිවැරැදියි. කෙටියෙන් ම කිව්වොත් මෙය මගේ ජීවිත කතාවයි. ‘මා ආ මාවත’ කියන්නෙ මගේ ප්‍රථම සහ අන්තිම කෘතියයි.* ස්වයං චරිතාපදානයක් කිරීමට ඔබ පෙල ඹූ හේතු කාරණා පිළිබඳ කතා කළොත්?රාජ්‍ය සේවයේ නියුතුව සිටි විධායක ශ්‍රේණියේ නිලධාරිනියක වශයෙන් මා ලද දැනුම් සම්භාරය, මිල කළ නොහැකි අන්දමේ වටිනා ධනස්කන්ධයක් කියලා මට හිතුණු වාර අනන්තයි. අප්‍රමාණයි. මං වගේ පවුල් පසුබිමක් තිබුණු කෙනෙක්ට, ඉදිරියට ම එන්න හැකි වුණේ උත්සාහය, කැපවීම, වගකීම් සහගත බව, ධෛර්යවන්ත වීම වගේ ගුණාංග පැවැති නිසයි. මා ලද අත්දැකීම්, මං වගේ පවුල් පසුබිමකින් පැවැත එන දරු දැරියන්ගේ අනාගතය ඔපවත් කිරීමට ශක්තියක් වේ යැයි මට සිතුණා. එවැනි දරුවන්ට, මෙවැනි කෘතියක් සම්පාදනය කිරීමෙන් සුළුවෙන් හෝ උපකාරයක් කිරීමට හැකිවේ යැයි මට හැඟුණා. ඒ නිසා ‘මා ආ මාවත’ කෘතිය රචනා කිරීමට කටයුතු කළා.මං එදා පරිපාලන නිලධාරිනියක ලෙස ලද අත්දැකීම් වත්මන් පරපුරට වැදගත් වේවි කියා මා හිතනවා. එදාට වඩා වර්තමානයේ දී පරිපාලන ක්‍රමය වෙනස් වෙලා. අප පරිපාලන ක්ෂේත්‍රයට එනවිට කාන්තාවන් බඳවා ගත්තේ සීමා සහිත ප්‍රමාණයක්. අපගේ කණ්ඩායම 75 ක්. මාත් සමඟ කාන්තාවන් 17ක් හිටියා. එදා අප වගකීමෙන් යුතුව, නිවැරැදිව සේවය කළ නිසා, අද වන විට සීමා රහිත ප්‍රමාණයක් පරිපාලන ක්ෂේත්‍රයට කාන්තාවන් බඳවා ගන්නවා.අප එදා නිසියාකාරව සේවය කිරිම, වර්තමානය වනවිට කාන්තාවන්ට එවැනි අවස්ථා උදාවීමට බලපෑමක් වී ඇතැයි සිතිය හැකියි. ඒ නිසා, මේ රටේ කාන්තාවන් වෙනුවෙන් අපට සේවයක් කරන්න හැකිවුණා කියන හැඟීම දැනෙන විට හිතට දැනෙන්නෙ අසීමිත සතුටක්. කාන්තාවක් ලෙස ඉදිරියට යන විට එන බාධක සහ ඒ බාධක හමුවේ මා නැඟී සිටි ආකාරය මෙරට කාන්තාවන්ට වැදගත් වේ යැයි මා හිතුවා. එයත් මෙවැනි කෘතියක් බිහි වීමට බලපෑවා.* මේ කෘතිය රචනා කිරීමේ දී, විශේෂයෙන් අන්තර්ගත කළ යුතු කරුණු ලෙස ඔබ හිතුවේ මොන වගේ අත්දැකීම් ද?මා පරිපාලන සේවයෙන් සමුගත්තේ මගේ සේවා කාලය පිළිබඳ තෘප්තිමත් වෙමිනුයි. මං සේවය කළ කාල පරාසය තුළ, දිරිමත්ව සේවය කිරීමට ඉඩකඩ ලැබුණු වාර මෙන් ම පසුබැසීම් සිදුවූ අවස්ථා තිබුණා. නැක්සලයිට් සිද්ධියට මගේ ස්වාමිපුරුෂයා සම්බන්ධ බව පවසා මට මුහුණ පෑමට වූ සිද්ධිය මං මෙහිදී විශේෂයෙන් සඳහන් කර තිබෙනවා. එම ගැටලුවට මුහුණ දුන්නෙ සංස්කෘතික කටයුතු අමාත්‍යාංශයේ ජ්‍යෙෂ්ඨ සහකාර ලේකම් වශයෙන් සිටිද්දියි. කාටවත් හිරිහැරයක් නොවන ලෙස, වැරැදි දේ නොකළ මා හට මේ සිදුවීම දැඩි සේ හිත් වේදනාවට පත් කළා.ඉන් අනතුරුව අධිකරණ සේවා කොමිෂන් සභාවේ සහකාර ලේකම් ලෙස, සිටි තත්ත්වයෙන් පහත් තනතුරකට මා යොමු කිරීම, අලෙවි සංවර්ධන දෙපාර්තමේන්තුවේ සේවා කාලය, පෞද්ගලික බස් රථ දෙපාර්තමේන්තුව, මෝටර් රථ ප්‍රවාහන කොමසාරිස් හා තැපැල්පතිනිය ලෙස ද ලද අත්දැකීම්, රාජ්‍ය පරිපාලන සහ ස්වදේශ කටයුතු අමාත්‍යාංශයේ අතිරේක ලේකම් ලෙස ලද සියලුම අත්දැකීම් මං මේ කෘතියේ කැටිකර දක්වා තිබෙනවා. ඒ වගේ ම මගේ ස්වාමිපුරුෂයා වන එච්. එම්. ජී. බී. කොටකදෙණිය මහතා පිළිබඳ පරිච්ඡේදයක් මෙහි අන්තර්ගත යි.* විවිධ පුද්ගලයන් නොයෙක් අවස්්ථාවල දී විවිධ නාමයන්ගෙන් ඔබ හඳුන්වා දී තිබෙනවා.සමහරු මා හැඳින්වූයේ රාජ්‍ය පරිපාලනයේ සිටි යකඩ ගැහැනිය විදිහටයි. විවාදාත්මක චරිතයක් විදිහටත්, දඩබ්බර, කාටවත් නොනැමෙන සුලු නිලධාරිනියක ලෙසත් සමහර අය හැඳින් වූවා. මගේ ක්‍රියා කලාපය නොරිස්සු ඇතැම් දේශපාලනඥයන්, මා ඉමෙල්ඩා මාර්කෝස් වැනි ඒකාධිපති ගති පැවතුම් ඇති තැනැත්තියක් ලෙසත්, තවත් අවස්ථාවක දේශපාලන බලධාරීන් ඉක්මවා කටයුතු කළ නිලධාරියකු ලෙසත් හැඳින් වූ අවස්ථා තිබෙනවා. මං ඒ සියල්ල මේ කෘතියේ දක්වා තිබෙනවා.* සෝමා කොටකදෙනිය චරිතය එම අන්වර්ථ නාමයන්ගෙන් හැඳින්වීම සාධාරණ ද?මේ සියලු අන්වර්ථනාම, සිතිවිලි පිළිබඳ තුලනාත්මකව සංසන්දනය කර බැලීමේ දී, මා ඒ චරිත ලක්ෂණ සියල්ලෙහිම සංකලනයක් කියා හිතෙනවා. මගේ් චරිතයට මීට අමතරව තවත් චරිතාංග කිහිපයක් එක් කළ යුතුව තිබෙනවා. මගේ චරිතය සර්ව සම්පූර්ණ වන්නේ විනයගරුක, නිර්මාණශීලී, අවංක හා ප්‍රායෝගික බවින් යුතු තැනැත්තියක් යන කරුණු එකතු කිරීමෙන් පමණයි.* එදා ඔබ පරිපාලන නිලධාරිනියක ලෙස ලද අත්දැකීම්, අදට ගළපා ගත හැක්කේ කොහොම ද?නිලධාරියෙක් වුණහම තමන්ගෙ වගකීම් ඉටු කරන්න දැනගන්න ඕනෑ. බොහෝ අය තනතුරක් ගන්නෙ තමන් බැබළෙන්නයි. අප කළ යුත්තේ එය නෙමෙයි, ආයතනය පිහිටුවීමේ පරමාර්ථ පිළිබඳ සිතා කටයුතු කිරීමයි. පරිණත, අලුත් විදිහට හිතන්න පුළුවන් පුද්ගලයන් රාජ්‍ය සේවයට පත් කළොත්, රාජ්‍ය ‍ෙස්වය ගොඩනැඟීම අපහසු දෙයක් නෙමෙයි, ඒත් වර්තමානයේ සිදු වන්නේ තීරණ ගන්න බැරි, යටහත් පහත්, කියන දේ අහන, ප්‍රායෝගිකත්වයක් නැති, කතාවෙන් පමණක් දක්ෂ පුද්ගලයන්ට තැන දීමයි. ඒ නිසා මහජනතාවට අපේක්ෂිත සේවය ඉටු වන්නේ නෑ. පහුගිය කාලේ රාජ්‍ය සේවයේ පිරිහීමට හේතුව ඒකයි.* ජීවිතය ජය ගන්න වෙර දරන කාන්තාවන්ට, මේ කෘතිය වැදගත් වන්නේ කොහොම ද?මෙවැනි කෘතියක් ලිවීමට මා තුළ බලාපොරොත්තුවක් තිබුණෙ නෑ. හරිහැටි මනස හදාගත්ත කෙනෙක්ට මගේ අත්දැකීම් හරියට වටිනවා. විශේෂයෙන් ම ගම්බද කාන්තාවක් ලෙස මා ආ ගමන් මඟ දෙස ආපසු හැරී බලන විට මට හරි සතුටුයි. අප කාටත් කුමනාකාරයක හෝ දක්ෂතාවක් තිබෙනවා. කාන්තාවක් වූවා යැයි කියා, නිවෙසේ වැඩ කටයුතුවලට හිරවෙලා, සැමියාගේ තාඩන පීඩන මැද දිවි ගෙවන්නේ නැතිව, තමන්ගෙ දක්ෂතාවෙන් ජීවිතය ජය ගන්න වෙර දරන කාන්තාවන්ට මේ කෘතියෙන් උගත හැකි පාඩම් බොහෝම යි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=f1308213</link>
    <topic>2013 සාහිත්‍ය කොල්ලය!</topic>
    <author>රන්ජන් අමරරත්න</author>
    <content>වේලාව; මධ්‍යම රාත්‍රියට ආසන්න ය.කාලය හා අවකාශය පිළිබඳ කිසිදු හැඟීමක් නැති එක්තරා තළතුනා මනුෂ්‍යයෙක් ස්වකීය නිදහස උපරිම ලෙස භූක්ති විඳිමින් කවියක් ගායනා කරන්නේ ය.The world is not with us enough ; O' taste and see ..............................ටක්! ටක්! ටක්!ටක - ටක; ටක - ටක ...කිසිවෙක් දොරට තට්ටු කරයි.“කවුද! කවුද! මේ රෑත්තිරිජාමෙ?”“දොර අරිනවා! මං මහාචාර්ය සෙන්දිරික්!දො ර සෙමෙන් අඩවන් වෙයි. මහාචාර්ය සෙන්දිරික් එම ඇසිල්ලෙන් විශාල ගෘහයට රිංගා ගනියි. ඔහු අත විශාල මුගුරක් ද වෙයි.මහාචාර්ය- තට්ටෙ තියෙන ලොකු ඇස් ඇති හාදයෙක් මෙහෙ හැංගිලා ඉන්නව ද?ගෙහිමියා -මහාචාර්ය කෙනෙක් මෙහෙම හැසිරෙන එක සුදුසු ද? අනික යක්කු ගස් නඟින වෙලාවෙ!?මහාචාර්ය- මහාචාර්ය නෙමෙයි කුඩාචාර්ය වුණත් මං මනුස්සයෙක්; මුං අපේ සාහිත්‍ය කනවා!ගෙහිමියා - ඒ කිව්වේ!?මහාචාර්ය-ආං! තමුසෙ බබා! කිසි දෙයක් නො දන්න තොත්ත බබා! තමුසෙලත් මේවට වග කියන්ඩ ඕනෑ!ගෙහිමියා - ඔබතුමා හොඳටම දන්නවා; මං අහිංසක මිනිහෙක් විත්තිය. මේ ගෙදර ඉන්නෙ මමයි; වයසක නෝනයි විතරයි!මහාචාර්ය-ආං... ඔය කිව්වෙ! මිනිහා වයසක ගෑනුන්ට අන්තිම කැමැතියි! (මුගුර දෑතට ගනියි)ගෙහිමියා - අපේ නෝනා එහෙම කෙනෙක් නෙමෙයි; අනික එතුමිය ඉන්නෙ අසනීපෙන්!මහාචාර්ය- රට ගැන නො හිතන උන් ගෑනියෙක්ගෙ අසනීප ගැන බලනවද ඕයි!ගෙහිමියා- ඔබතුමා කලබල නො වී ඉඳගන්න! කරුණාකරල ඉඳගන්න!(මහාචාර්යතුමා මුගුර පසෙක තබා සෙමෙන් සැටියේ හාන්සි වෙයි. ඔහු හතිලන රාං රූං ශබ්දය පමණක් පිටතට ඇසේ. මහාචාර්යවරයා වෙතින් පළවන්නේ පසුතැවීමක ලකුණු ය.මහාචාර්ය- උං අපේ සාහිත්‍ය කනවා!කාලා තැන - තැන පහරනවා!රටට ගැළපෙන කතාවකට ඉඩක් නෑ!දේශීයත්වයට ගරහනවා! උන්ට ඕනැ මාර්කේස් කියන මිනිහ මෙහාට ගේන්ඩ!ගෙහිමියා - කොච්චර දෙයක් ද මහචාර්යතුමා; මාර්කේස් කියන්නෙ ලෝකෙ හොල්ලපු කතාකාරයෙක්!මහාචාර්ය- බම්බුව! මිනිහ දැන් රටෙත් නෑ! කොලොම්බියාව මිනිහ ගණන් ගන්නෙ නෑ. බොගෝටාවට ගිහින් බලනවා! නිකරගුවාවෙ මිනිස්සු ඔය හාදයට කියන්නේ අශික්කිතය කියලා!ගෙහිමියා - අපි මොකටද පිට දේශක්කාරයෙක් ගැන රණ්ඩු වෙන්නෙ?මහාචාර්ය- මාර්කේසුයි; කොයියොයි නැත්නම් මුන්ට සාහිත්‍යයක් නෑ!ගෙහිමියා- (හිනා) ඔබතුමාට ආපු කාරණෙත් අමතකයි වාගෙ..!?මහාචාර්ය- ඔව් ඕයි මට ටිකක් පිස්සු වාගෙ! දැන් බලනවා මේ පොත් පහ! ඕව නවකතා ද?ගෙහිමියා - ඇයි “සෙංකොට්ටං”!?මහාචාර්ය-ඒකෙ ආධුනික ලක්ෂණ පිරිලා අන්තිම හරිය ලියලා තියෙන්නෙ හදිස්සියෙන්, අවිශ්වාසයෙන්!ගෙහිමියා - එතකොට අත අත නෑර?මහාචාර්ය- කොපි ගහපු එකකටසම්මාන දෙන්ඩ වටිනව ද?ගෙහිමියා- හැම නවකතාවම කොපියක් නේදමහාචාර්යතුමා?මහාචාර්ය- මගෙ යකා අවුස්සන්නෙ නැතිවඉන්නවා!ගෙහිමියා- ඉතින් මහාචාර්යතුමා කන්දෙවීදිය නරක ද?මහාචාර්ය- තමුසෙටත් පිස්සු ඕයි!ඒක නවකතාවක් ද?ගෙහිමියා - “කාලසර්ප” ගැනවත් හැඟීමක් නැද්ද?මහාචාර්ය- ඒක කෙටිකතාපූට්ටුවක්!ගෙහිමියා - “තැප්පාසේම ගිනි” ගැන කියන්නෙ මොක ද?මහාචාර්ය- ඒකෙත් ඇතිදෙයක් නෑ ඕයි!ගෙහිමියා - (හිනා) ඔබතුමාට එක පොතක්වත් පේන්ඩ බෑ! මොකද්ද ඒකෙ තේරුම?මහාචාර්ය:- කවුද! කවුද! එහෙම කියන්නෙ? දැන් බලනව අර “ පර්ජන්‍යා” කියන පොත! ඒක අපට ගැළපෙන පොතක්! මේ කාලෙටත් ගැළපෙනවා, අනාගතේටත් ගැළපෙනවා. අවුරුදු හතක් මහන්සිවෙලා ලියපු පොත කුණු කූඩෙට දැම්මා!බලනව ඒකෙ භාෂාව! ඒ පොතේ එක වාක්‍යයක් තරම් ඔය එක පොත් ගෙඩියක්වත් වටින්නෙ නෑ!ගෙහිමියා - ඒකෙ තියෙන්නෙ පරණකතාවක්නෙ!?මහාචාර්ය- පරණ! එහෙනම් මහා භාරතය වීසි කරනවා! ජාතක පොත, බයිබලේ, කුරානෙ සේරම වීසි කරනවා! නිකං අපහාස කතා කියන්ඩ එපා! ඉතිහාසෙට ගරහන්ඩ එපා!ගෙහිමියා - ඔබතුමා කියන්නෙ සම්මාන දෙන්ඩ එපා කියල ද?මහාචාර්ය- අනේ නෑ! පොත් මුදලාලිලට මෙන්න වැන්දා! (දෑත් එකතුකොට වඳියි) ඒ වුණාට හරි විනිශ්චය මණ්ඩලයක් පත් කරගන්ඩ මේ හාදයො දන්නෙ නෑ! මේ පොත් තේරිල්ලට කිසිම පදනමක් නෑ! එකම කුරුල්ලො එක අත්තෙ වහලා තමන්ගෙ කල්ලියෙ උන්ට සම්මාන දෙනවා! මේක සාහිත්‍ය කොල්ලයක්! 2013 සාහිත්‍ය කොල්ලය කියල ඕකට නම දාගන්නවා!ගෙහිමියා - ඔබතුමා කේන්තියෙන් පුපුරනවා! කාටද ඔය හැටි බණින්නෙ? විචාරකයන්ටද? නවකතාකාරයන්ටද? මහාචාර්යවරුන්ටද? කාටද බණින්නෙ?මහාචාර්ය- මොන විචාරකයොද ඕයි! මෙහෙ විචාරකයො නෑ ඉන්නෙ ප්‍රචාරකයො! වැඩිපුර ඉන්නෙ නවකතාකාරයො නෙමෙයි; පොත් මැෂින්! එතකොට මහාචාර්යවරුන්ගෙන් වැඩි දෙනකුගෙ කල් ඉකුත්වෙලා! බලාගෙන ගියහම පිස්සු ලෝකයක් නේද මචං!? (හිනා)ගෙහිමියා - (තමාට ම) කේන්තියබැහැල වාගේ!මහාචාර්ය-මොනව හරි කීව ද මචං!?ගෙහිමියා - නෑ මං කියන්නෙ; ඔබතුමත් පොතක් ලියන්ඩකො!මහාචාර්ය-(පහත් හඬින්) මට පොත් ලියන්ඩ බෑ බං!ප්‍රතිභාවද මොකද්ද ඒක නෑ!ගෙහිමියා - එහෙනම් විනිශ්චයමණ්ඩලයකට යන්ඩකො!මහාචාර්ය-(ශෝකයෙන්) කව්රුවත්ගන්නෙ නෑ මචං!ගෙහිමියා - එහෙනම්; මොන මඟුලකට ද මෙහෙ ආවෙ? මේ රෑත්තිරියෙ?මහාචාර්ය- මට කොළ කෑල්ලක්දීපං!ගෙහිමියා පොතකින් කොළයක් කඩා මහාචාර්යවරයා වෙත දිගු කරයි. ඔහු ඒ දෙස සැලැකිල්ලෙන් බලා සිට; ඒ මත කිසිවක් සටහන් කරයි.නැවත එය ගෙහිමියා වෙතට ලබා දෙන මහාචාර්යවරයා ගාථාවක් කියමින් මහමඟට බසී. ඔහු දෙපැත්තට වැනෙමින් ගමන් කරන දෙස මඳ වේලාවක් බලා සිටි ගෙහිමියා කොළ කෑල්ල කියවා බලයි.එහි මෙසේ සටහන් ව තිබේ.“මේ විනිශ්චය මණ්ඩලය; රටට හා ජාතියට වින කටින එන්.ජී.ඕ. කාරයන්ගෙන් සමන්විත යැයි සිතේ. උන්ට දේශීයත්වය අරහං ය. ඉතිහාසය අපෝ ය. භාෂාව, සංස්කෘතිය හා අපේ ආඛ්‍යානය කල් කදුරු තිත්ත ය. මුන් සිංහල නවකතාව පමණක් නොව; අපේ ම භාෂාව හා ශිෂ්ටාචාරයත් කා දමනු ඇත. මේ කොල්ලකාරයන්ට වචනවලින් නොව; ඇඟෙන් උත්තර දීම යුක්ති සහගත යැයි කෙනකු සිතන්නට පුළුවන.”.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>21</day>
    </date>
    <link>http://www.dinamina.lk/2013/08/21/_art.asp?fn=f1308214</link>
    <topic>අභිමානවත් අතීත‍යෙන් ශක්තිමත් අනාගතයකට පියනඟන අනුරාධපුරය</topic>
    <author>නිමල් විජේසිංහ ඡායාරූප අමිල ප්‍රභාත් වනසිංහ</author>
    <content>අනුරාධපුරය ක්‍රිස්තුපූර්ව හත්වන සහ අටවන ශතවර්ෂවල සිට ක්‍රමානුකූලව සංවර්ධනය වූ භූමි ප්‍රදේශයකි. කෙසේ වෙතත් අනුරාධපුර නගරය සියලු නගරාංගයන්ගෙන් සමන්විත කොට අංග සම්පූර්ණ අගනගරයක් බවට පත්කරනු ලැබුවේ පණ්ඩුකාභය රජතුමාගේ රාජ්‍ය පාලන කාලය තුළ බව ඉතිහාසය දෙස් දෙයි.අනුරාධපුර යුගය වශයෙන් සැලකෙන්නේ ක්‍රි. පූ. සිවුවන සියවසේදී පණ්ඩුකාභය රජු මෙරට උතුරු කොටසේ සිය රාජ්‍යය පිහිටුවා ගනිමින් අනුරාධපුරය එම රාජ්‍යයේ අගනුවර ලෙස තෝරාගත් දින සිට එම රාජ්‍යය අවසාන පාලකයා වූ පස්වන මිහිඳු රජතුමා ක්‍රි. ව. 1017 දී සොලින්ගේ සිරකරුවෙකු බවට පත් වූ දිනය දක්වා වූ වසර 1400 ක් පමණ වන මෙරට ස්වර්ණමය යුගයයි.මෑත අතීතයේ වසර 30 ක් පුරාවට පැවැති යුගය සහ කොටි ත්‍රස්තවාදය නිසා අනුරාධපුර නගරය සහ පූජා නගරය තුළ සිදුවූ සංවර්ධන කටයුතු බොහෝ සෙයින් අඩපණව පැවතුණි.1950 දශකය තුළ දිවංගත එස්. ඩබ්. ආර්. ඩී. බණ්ඩාරනායක අග්‍රාමාත්‍යතුමාගේ මෙහෙයවීමෙන් අනුරාධපුර නව නගරය බිහිකිරීමේ පදනම වැටුණු අතර ඒ හා සමගාමීව ජය ශ්‍රී මහා බෝ සමිඳු වැඩසිටින බෝ සමිඳු ඇතුළු අටමස්ථානය ද අතිශය වැදගත් පුරාවිද්‍යාත්මක ඓතිහාසික හා ආගමික වැදගත්කමකින් හෙබි අනුරාධපුර මහමෙවුනාව තුළ සීමා මායිම් සහිත අනුරාධපුර පූජා නගරය සංරක්‍ෂණය කර සංවර්ධනය කිරීමේ සුවිසල් ව්‍යාපෘතියට ද මුලපිරුණි.අනුරාධපුර නගරය වචනයේ පරිසමාප්ත අර්ථයෙන්ම ලෝක උරුම නගරයක් ලෙස සංවර්ධනය කිරීම තුළින් මෙරට පළමු පෙළේ දෙස් විදෙස් සංචාරක මධ්‍යස්ථානයක් බවට පත්කිරීම තම අරමුණ යැයි පුරපතිවරයා පවසයි.“අනුරාධපුර නගරය තුළ අනවසර ඉදිකිරීම් හා අනවසරයෙන් රජය සතු ඉඩකඩම් සහ දේපළ කොල්ලකෑමට මේ වන විට සම්පූර්ණයෙන් ම තිත තබා බනවා.අඩපණව ගොස් තිබූ වරිපනම් බදු, බලපත් ගාස්තු, කඩ කුලී, හිඟ දේපළ බදු අයකිරීම මේ වන විට යථා තත්ත්වයට පත්කර විශාල ආදායමක් උපයා ගැනීමේ හැකියාව මහ නගර සභාවට ලැබී තිබෙනවා. බොහෝ කලක් පිළිලයක්ව පැවැති අකාර්යක්‍ෂම නගර පාලනය වෙනුවට යහපාලනයක් අද රජයමින් පවතිනවා.නිලධාරින් සහ සේවකයින් පුහුණු වැඩසටහන්වලට යොමුකර ඔවුන්ගෙන් වඩාත් ඵලදායි සේවයක් සලසා ගැනීමට කටයුතු යොදා තිබෙනවා. කලක් මුළුල්ලේ මුල් අදිමින් තිබූ දූෂණය, අක්‍රමිකතා, වංචා, මුදල් නාස්තිය, සම්පත් විනාශය නවතා දැමීම තුළින් නාගරික ජනතාවට සහන සලසා දීමට හැකි වී ඇති බවත් අවධාරණය කළ යුතුයි” සෝමදාස මහතා අප වෙත ප්‍රකාශ කළේ එලෙසිනි.අනුරාධපුර පුරවරය හා පූජා නගර සංවර්ධනය සඳහා ජනාධිපති මහින්ද රාජපක්‍ෂ මැතිතුමාගේ මැදිහත්වීමෙන් සහ ආරක්‍ෂක ලේකම් ගෝඨාභය රාජපක්‍ෂ මහතාගේ අනුග්‍රහයෙන් පොදු පහසුකම් සලසා දීමේ ව්‍යාපෘති රැසකට මුලපුරා ඇතැයි ද හෙතෙම සඳහන් කරයි.අනුරාධපුර නගරයේ මෙතෙක් සංවර්ධනය නොවී පවත්නා මාර්ග පද්ධතිය, අතුරු මංමාවත් ජාලය, නාගරික කානු පද්ධතිය, ඇළ මාර්ග, පල්දෝරු ක්‍රමය ඇතුළු යටිතල පහසුකම් සංවර්ධනය, නවීකරණය සහ පුනරුත්ථාපනය සඳහා ප්‍රංශ රජයේ අනුග්‍රහයෙන් ආරක්‍ෂක ලේකම්තුමාගේ මැදිහත්වීම තුළින් අනුරාධපුර මහ නගර සභාවට අමෙරිකන් ඩොලර් මිලියන 7000 ක මූල්‍යාධාර ලැබීමට නියමිතව ඇති බව ද සෝමදාස මහතා අනාවරණය කරයි.මේ හා බැඳුනු සාකච්ඡා වටයක් අගෝස්තු 06 දා කොළඹ, බත්තරමුල්ල “ගොවිජන මන්දිරයේදී” උතුරුමැද මහ ඇමැති රංජිත් සමරකෝන්, ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන යන මහත්වරු ඇතුලු දෙපාර්තමේන්තු ප්‍රධානීන්ගේ සහභාගිත්වයෙන් පැවැත්වුණු බව ද පුරපතිවරයා අප සමඟ කීය.“2012 “දැයට කිරුළ” අනුරාධපුර දිස්ත්‍රික් සංවර්ධන වැඩපිළිවෙළ යටතේ අනුරාධපුර පුරවරයට විශාල අඩුපාඩුවක්ව පැවැති රංග ශාලාවක් ඉදිකර දීමට ජනාධිපතිතුමා ප්‍රතිඥාවක් දුන්නා. ඒ අනුව ජනාධිපතිතුමා චීන රජයෙන් කළ ඉල්ලීමක් පරිදි එකවර 4000 කට අසුන්ගත හැකි අංග සම්පූර්ණ රංග ශාලාවක් ඉදිකිරීමේ වැඩ ඉදිරියේදී ආරම්භ කෙරෙනවා” පුරපතිවරයා වැඩිදුරටත් ප්‍රකාශ කළේය.මේ අතර නාගරික ආදායම් ඉහළ නැංවීමට ගෙන ඇති පියවර මඟින් ඉතා සාර්ථක මූල්‍යමය ස්ථාවරත්වයක් ළඟාකර ගැනීමට අනුරාධපුර මහ නගර සභාවට හැකි වී තිබේ. මේ සඳහා අනුරාධපුර පුරපතිවරයාගේ සිට පක්‍ෂ විපක්‍ෂ නාගරික මන්ත්‍රීවරුන්ගේ ද, සමස්ත නගර සභා කාර්ය මණ්ඩලයේ ද, විශේෂයෙන්ම බදු ගෙවන නාගරික ප්‍රජාවගේද උනන්දුව, කැපවීම සහ අධිෂ්ඨානය පදනම් වී ඇත.මහ නගර සභාවේ වත්මන් පාලන කාලය තුළ දෙවැනි අයවැය තුළින් වාර්ෂිකව ලක්‍ෂ 5000 ක අතිරේක ආදායමක් උපයා ගැනීමට යෝජනා වූ අතර එය උපයා ගැනීමට මහ නගර සභාව සමත්ව සිටී. 2013 (2014 සඳහා) ඉදිරි අයවැය තුළින් රුපියල් ලක්‍ෂ 4000 ක අයවැය යෝජනා රැගත්, අතිරේක ආදායම් මාර්ග පාදක කරගත් අයවැයක් ඉදිරිපත් කර, පක්‍ෂ විපක්‍ෂ සියලු දෙනාගේ එකඟත්වය ඇතිව සභා සම්මත කරගැනීමට නගරාධිපතිවරයා කටයුතු කරගෙන යයි.මේ කාරණයන් සාක්ෂාත් කරගැනීම පිණිස නාගරික කොමසාරිස්වරයා වශයෙන් කටයුතු කරන, පරිපාලන සේවයට අයත් සම්පත් රෝහණ ධර්මදාස මහතාගේ කැපවීම පුරපතිවරයා ඇතුළු කාර්ය මණ්ඩලයේ ද, නාගරික මන්ත්‍රීවරුන් සහ බදු ගෙවන ජනතාවගේ ප්‍රසාදයට ලක්ව තිබේ.මේ අතර නාගරික කුණු කසළ ප්‍රතිචක්‍රීයකරණය කොට කොම්පෝස්ට් පොහොර නිෂ්පාදනය සඳහා දායක වීම තුළින් නගරයේ පවිත්‍රතාවයට මෙන්ම “දිවි නැඟුම” වැනි රජයේ වගා ව්‍යාපෘති සඳහා අවශ්‍ය කොම්පෝස්ට් පොහොර නිෂ්පාදනය සඳහා නගරාධිපතිවරයාගේ මඟපෙන්වීම මත කසළ කළමනාකරණ වැඩසටහනක් දැන් ක්‍රියාත්මකය. කැළිකසළ මුදල් කිරීමෙන් නගර සභාවට පළමු අදියරේදී වාර්ෂිකව රුපියල් ලක්‍ෂ 36 ක ආදායමක් ලැබේ.එමෙන්ම සංචාරක කර්මාන්තයට ප්‍රවේශ වීමේ පියවරක් වශයෙන් වසර 13 ක් මුළුල්ලේ පරෙවියන්ගේ ලැගුම්හලක් බවට පත්ව ජරාජීර්ණ වෙමින් පැවැති අනුරාධපුර නව පොදු වෙළෙඳසැල් සංකීර්ණයේ උඩුමහලේ කාමර 50 කින් පමණ සමන්විත ගොඩනැගිල්ල දෙස් විදෙස් සංචාරකයින් සඳහා සුවපහසු නවාතැන් පහසුකම් සපයන්නා වූ අංග සම්පූර්ණ විශ්‍රාම ශාලාවක් වශයෙන් නවීකරණය කිරීමට අනුරාධපුර මහ නගර සභාව මගින් පියවරගෙන ගෙන තිබේ.බෞද්ධ ජනතාවගේ මුදුන් මල්කඩ සේ වන්දනාමානයට පාත්‍රවන්නා වූ විජය ශ්‍රී ජය ශ්‍රී මහා බෝ සමිඳු පෙනෙන තෙක් මානයේ පිහිටා ඇති මෙම විශ්‍රාමශාලා සංකීර්ණය තුළින් වාර්ෂිකව මහ නගර සභාවට විශාල අතිරේක ආදායමක් ලබාගැනීමට අවස්ථාව උදා වී ඇත.“අනුරාධපුර පුරවරය සහ යාබද පූජා නගරය සංචාරකයින් ආකර්ෂණය කරන්නා වූ ස්ථාන ලෙස සංවර්ධනය කිරීමට ද කටයුතු කර තිබේ. නගරයේ පසෙක ප්‍රීමන් මාවතට යාබදව, සුප්‍රකට සතිපොළට මායිම්ව පිහිටා ඇති කුඩා ජලාශයක් වන කුම්බිච්චන්කුලම වැව ආශි‍්‍රත ප්‍රදේශය සංචාරක කලාපයක් වශයෙන් නම් කර, අවශ්‍ය සියලු යටිතල පහසුකම් නංවාලීමට තීරණය කළා.වැව වටා මං තීරු තුනකින් සමන්විත විනෝදාස්වාදය සඳහා පහසුකම් සලසා දීමටත්, විනෝද බෝට්ටු සංචිතයක් ආරම්භ කිරීමටත් අදහස් කර තිබේ. වැව අවට පදිංචිව සිටින අයගේ නිවාස ආශි‍්‍රතව “ගෘහ සංචාරක කර්මාන්තය” කරගෙන යාම සඳහා උනන්දු කරලීමටත් කටයුතු කෙරේ. එමෙන්ම දැනට මෙරට ඉතා ප්‍රචලිත “සී ප්ලේන්” වැවට ගොඩබෑම සඳහා අවශ්‍ය පහසුකම් සලසා දීමටත් අපේක්‍ෂා කරන බව අනුරාධපුර පුරපති සෝමදාස මහතා අවධාරණය කරයි.මේ හා සමගාමීව කුම්බිච්චන්කුලම වැවට මායිම්ව ඇති සතිපොළ අංග සම්පූර්ණ වෙළෙඳ මධ්‍යස්ථානයක් වශයෙන් වැඩිදියුණු කිරීමට ද පියවර ගැනේ. මීට කලකට පෙර ශශ්‍රී ලංකාවේ චීන තානාපතිතුමා අනුරාධපුර සංචාරයකදී මහ නගර සභාවට පැමිණි අවස්ථාවේදී සෝමදාස මහතා ද හමුවී කතාබහක නිරත විය. අනුරාධපුර පුරවරයේ විභූ®තිමත් ඓතිහාසික වටිනාකම පහදා දීමෙන් අනතුරුව චීනයේ මෙවන් පසුබිමක් ඇති නගරයක්, සහෝදර නගරයක් වශයෙන් අනුරාධපුර නගරයට සම්බන්ධ කර දෙන මෙන් නගරාධිපතිවරයා විසින් කළ ඉල්ලීම පසුගියදා මල්ඵල ගැන්විණි.පුරපති සෝමදාස මහතා ඇතුළු දූත පිරිසක් පසුගියදා චීනයේ සංචාරයක නිරත වූ අතර එහිදී චීනයේ හුනායි ප්‍රාන්තයේ “චැන්ඩේ” නගරය හා අනුරාධපුර නගරය සහෝදර නගර දෙකක් සේ සලකා සංස්කෘතික, වෙළෙඳ, ආර්ථික, ක්‍රීඩා, සෞඛ්‍ය හා අධ්‍යාපන අංශයන්හි දැනුම, අවබෝධය, ශිල්පීය ඥානය, සම්පත් හා තාක්ෂණය හුවමාරු කරගැනීම උදෙසා වන අවබෝධතා ගිවිසුමක් නගරද්වයේ පුරපතිවරුන් විසින් අත්සන් කරනු ලැබීම නගරවාසීන්ගේ අමන්දානන්දයට හේතු වී තිබේ.යතෝක්ත ‘චැන්ඩේ’ නගරයේ ජනගහනය 66 ලක්‍ෂයකි. මෙම නගරය ආසියාවේ තවත් නගර කීපයක් සමඟ ද්විපාර්ශ්වික සම්බන්ධතා ගිවිසුම් අත්සන් කර තිබේ. “චැන්ඩේ” නගර සැලසුම 1998 දී ක්‍රියාත්මක කර ඇති අතර 2030 වන විට එය ලොව දියුණුතම නගර මධ්‍යස්ථානයක් ලෙසට අද්විතීය සංවර්ධන තලයකට ඔසවා තැබෙනු ඇත. එම සංවර්ධන ප්‍රතිලාභ ද අනුරාධපුර පුරවරයට හිමිවනු ඇත.අනුරාධපුර නගරය තුළ අති විශාල වෙළඳ වටිනාකමක් ඇති ඉඩම් නිසි ලෙස කළමනාකරණ කිරීමේ සැලැස්මක් ක්‍රියාත්මක කිරීමට ද අපේක්‍ෂිතය. මේ අනුව අනුරාධපුර නව නගර මුල් සැලැස්ම යටතේ රජයේ නිවාස, යෝජනා ක්‍රම, රජයේ නිලධාරීන් සඳහා ඉදිවූ නිල නිවාස ජාලය විමර්ශනයට ලක්කොට ඉවත් කරන අතර, සමගාමීව නගරය අවට තට්ටු නිවාස යෝජනා ක්‍රම කීපයක් ආරම්භ කිරීමට යෝජිතය.මෙසේ නිදහස් කර ගනු ලබන භූමි ප්‍රදේශයන් තුළ අංග සම්පූර්ණ පෞද්ගලික රෝහල් සංකීර්ණයක්, නගර ශාලාවක්, සාප්පු සංකීර්ණයක්, රථගාලක්, සංචාරක මඟපෙන්වීමේ මධ්‍යස්ථානයක් ඇතුළු විවිධ ආයතන රැසක් ඉදිකෙරෙනු ඇත. පූර්වාදර්ශයක් ලෙස දැනට නගර සභාව සතු නිල නිවාස 20 වෙනුවට නගරය ආසන්න තට්ටු නිවාස සංකීර්ණයක්, කාර්ය මණ්ඩලය සඳහා ඉදිකොට ඉඩම් වෙළෙඳ කටයුතු සඳහා යොදාගැනීමට තීරණය කර ඇතැයි ද සෝමදාස මහතා අවධාරණය කළේය.පුරපතිවරයා වැඩි දුරටත් පවසන්නේ නියෝජ්‍ය පුරපති ප්‍රේමසිරි හෙට්ටිආරච්චි මහතා ඇතුලු ආණ්ඩුපක්ෂ මන්ත්‍රීන්ගේ හා විපක්ෂ නායක ඉන්දික අරුණ කුමාර මහතා ඇතුලු විපක්ෂ මන්ත්‍රීවරුන්ගේ සහයද මේ කටයුතු වලට ලැබෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308221</link>
    <topic>මගේ අතින්ම තාත්තා මැරුවා</topic>
    <author>විජයානි එදිරිසිංහ, සුදත් පුබුදු කීර්ති - දෙල්ගොඩ සමූහ හා මහානාම විතානගේ – මල්වාන සමූහ</author>
    <content>බියගම විලේජ් අධිපති බර්නාඩ් ජයරත්න මහතා (55) කපා කොටා ඝාතනය කිරීම සඳහා සෙසු අපරාධකරුවන් සමඟ තමාද පැමිණි බවත් එම අපරාධය සිදු කළ බවත් සැකපිට රහස් පොලිසිය මගින් අත්අඩංගුවට ගෙන සිටින ජයරත්න මහතාගේ පුත්‍රයා වන සුරංග ජයරත්න විසින් පාපොච්චාරණය කර තිබේ.සැකකරු පසුගිය 19 වැනිදා අත්අඩංගුවට ගෙන රහස් පොලිසිය මඟින් ප්‍රශ්න කරගෙන යන අවස්ථාවේ දී එසේ පාපොච්චාරණය කර ඇත. මීට වසර එක හමාරකට පමණ පෙර බර්නාඩ් ජයරත්න මහතා ඝාතනයට ලක් වූයේ ඒ මහතාට අයත් දොම්පේ ප්‍රදේශයේ පිහිටි ව්‍යාපාරික ස්ථානයකට පෙරවරුවේ යමින් සිටියදී ය.සැකකරුවන් දෙදෙනෙක් එදින පැමිණ බර්නාඩ් මහතා කපා කොටා ඝාතනය කර පලාගොස් තිබිණි.මෙම ඝාතනය කුලී කොන්ත්‍රාත්තුවක් මත සිදුවූ එකක් බවට ප්‍රචාරය වූ අතර රහස් පොලිසිය පසුගිය වසර එක හමාර තුළම අපරාධකරුවන් සොයා පුළුල් ලෙස රහසිගතව පරීක්‍ෂණ සිදු කරමින් තිබිණි.රහස් පොලිසිය එසේ සිදු කළ පරීක්‍ෂණවල දී අනාවරණය වී ඇත්තේ මෙම ඝාතනයට ඔහුගේ පුත්‍රයාගේ සබඳතාවයක් ඇති බවත් ජයරත්න මහතා සතු දේපොළ ඔහුගේ පුත්‍රයාට අහිමි වන තත්ත්වයක් ඇතිව තිබූ නිසා එම හේතුව මත මෙම ඝාතනය පුත්‍රයා විසින් සිදු කර ඇති බවත් ය.ඒ අනුව රහස් පොලිසිය පසුගියදා සුරංග ජයරත්න අත්අඩංගුවට ගෙන ප්‍රශ්න කිරීමේ දී ඔහු මෙම ඝාතනය සිදු කිරීමට තවත් අයකු සමඟ පැමිණ ඔහුගේ අතින්ම පියා කපා කොටා ඝාතනය කළ බවට පිළිගෙන තිබේ.ඒ අනුව සැකකරුගෙන් තවදුරටත් රඳවා ගෙන අධිකරණයේ අවසරය මත ප්‍රශ්න කරගෙන යයි.සැකකරු සමඟ අත්අඩංගුවට ගත් ඔහුගේ මිතුරා ද මෙම ඝාතනයට සම්බන්ධ වී ඇති බව ප්‍රශ්න කිරීම්වල දී හෙළි වී ඇත.අපරාධකරුවන් ඝාතනයට යොදා ගත් ආයුධ ආදිය සොයා ගැනීම සඳහා පෙරේදා (20) රහස් පොලිස් කණ්ඩායමක් යොදා තිබිණි. වැඩිදුර පරීක්‍ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082212</link>
    <topic>දළදා පෙරහර නරඹන විටදරු පරපුර ගැන ආඩම්බරයක් ඇතිවෙනවා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>බාල පරපුර මහනුවර ඇසළ පෙරහර මංගල්‍යයට එක්ව දක්ෂතා දක්වන විට තවත් චිරාත්කාලයක් මෙම උත්තම පූජෝත්සවය නොනැසී රැකගනීවි යැයි කියන විශ්වාසය ගොඩනැගෙන බව ජනපති මහින්ද රාජපක්ෂ මහතා පැවසීය. මෙම මහා සංස්කෘතික මංගල්‍යය නරඹන විට එහි විචිත්‍රත්වය ඔප්නැංවීමට රඟන, වයන, ගයන බාල පරපුර පිළිබඳ මහා ආඩම්බරයක් ඇතිවන බවද ඒ මහතා කීය.මහනුවර ඇසළ පෙරහර මංගල්‍යය පෞරාණික චාරිත්‍ර ගරුකරමින් විචිත්‍රවත්ව පවත්වා අවසන් කළ බව දැක්වෙන සංදේශය දියවඩන නිලමේ ප්‍රදීප් තිලංග දෑල මහතා විසින් මහනුවර ජනපති මන්දිරයේ දීජනපති මහින්ද රාජපක්ෂ මහතාට පිළිගැන්වීමෙන් අනතුරුව පැවති ඇසළ පෙරහර සමාප්ති උත්සවයේදී ජනපතිවරයා මේ බව කීවේය. පෙරහරට එක්ව සුවිශේෂි දක්ෂතා දැක්වූ කලාකරුවන් අගයා ජනපති සම්මාන හා මුදල් ත්‍යාග පිරිනැමීමද මෙහිදී සිදුකෙරිණි. ඉපැරණි සම්ප්‍රදායන් ආරක්ෂා කැරගනිමින් පෙරහර මංගල්‍යය සාර්ථකව පවත්වා අවසන් කිරීමට දායකත්වය ලබාදුන් සැමට ප්‍රණාමය පුදකරන බවද ජනපති මහින්ද රාජපක්ෂ මහතා පැවසුවේය.කළිඟු රට සිට දළදා වහන්සේ මෙරටට වැඩම වූයේ උන්වහන්සේගේ ආරක්ෂාව තහවුරු කිරීම මෙහිදී සිදුවන බවට විශ්වාසය ඇතිව බවත් වසර දහස් ගණනක් තිස්සේ එය මෙරට ජනතාව තහවුරු කළ බවත් පැවසූ ජනපතිවරයා අද දළදා හිමි වැඩසිටින්නේ ආසියාවේ දියුණුව කරා පියනඟන සුරක්ෂිත රටක බවද අවධාරණය කළේය.මෙරට ජාතීන් අතර පවත්නා සමඟිය හා අන්‍යෝන්‍ය සහයෝගිතාව ලොවට කියපාන්නාවූ සුවිශේෂී අවස්ථාවක් පෙරහර මංගල්‍යය හරහා උදාවන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308222</link>
    <topic>රට සංවර්ධනය කිරීමත් සමඟ දරු පරපුරේ හදවත් සංවර්ධනය ද සිදු කළ යුතුයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර මාවනැල්ල සිට</author>
    <content>සමාජය යහමඟට ගැනීම නීතියෙන් පමණක් සිදු කළ නොහැකි බවත් නීතියට ගරු කරන හා නීතිය ක්‍රියාත්මක කරන අතර සමාජ විරෝධී දේවලින් අපේ දරුවන් ඈත් කර තැබිය යුතු බව ජනාධිපති මහින්ද රාජපක්ෂ මහතා පැවසීය. අද සමාජය කොතරම් දුරට පිරිහී ඇති දැයි වාර්තා වන සිදුවීම් දෙස පැහැදිලි වන බව ප්‍රකාශ කළ ජනාධිපතිවරයා මේ සියල්ල නීතියෙන් පමණක් විසැඳිය හැකිද යන්න අප කල්පනා කළ යුතු බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ ශ්‍රී ලංකා රාමඤ්ඤ නිකායේ අනුනායක මහාචාර්ය වරාගොඩ පේමරතන හිමියන්ට අනුනායක ධූරය පිළිබඳ අක්තපත්‍ර ප්‍රදානය කිරීමට මාවනැල්ල, දෙහිමඩුව ශ්‍රී වර්ධනාරාමයේ දී ඊයේ (21) පැවැති ධර්ම හමුවකට එක්වෙමිනි.රාමඤ්ඤ මහා නිකායේ මහා නායක නාපාන පේමසිරි නාහිමියන්ට අටපිරිකර පිරිනැමිමට එක් වූ ජනාධිපතිතුමා අභිනව අනු නායක මහාචාර්ය වරාගොඩ පේමරතන හිමියන්ට සමරුවක් ද පිළිගැන් වූයේය. රට කොතරම් සංවර්ධනය කළත් අනාගත දරු පරපුරේ හදවත් සංවර්ධනය නොකළොත් ඵලක් නැති බව ප්‍රකාශ කළ ජනාධිපතිවරයා සාරධර්ම පිරි දරු පරපුරක් බිහි කිරීමේ වගකිම අප සියලු දෙනා සතු බව පැවසීය.දරුවන් වෙත ආගම සහ ඉතිහාසය ඉගැන්වීමේ වැදගත්කම පෙන්වා දුන් ජනාධිපතිවරයා අද ඇතැම් දරුවන්ට ආගම හා ඉතිහාසය පිළිබඳ දැනුමක් නොමැති බවත් ඊර්ෂ්‍යාකාර, වෛරක්කාර දරු පරපුරක් වෙනුවට අප ගොඩනැගිය යුත්තේ සමාජයට ආදරය කරන, අන් අයට ගරු කරන දරු පරපුරක් බවත් වැඩි දුරටත් පැවසීය.රාමඤ්ඤ මහා නිකායේ මහා නායක නාපාන පේමසිරි නාහිමියන් ප්‍රමුඛ මහා සංඝරත්නයත් සබරගමුව පළාත් මහ ඇමැති මහීපාල හේරත්, ජ්‍යෙෂ්ඨ ඇමැති අතාවුද සෙනෙවිරත්න, ඇමැති රංජිත් සියඹලාපිටිය, පාර්ලිමේන්තු මන්ත්‍රීවරුන් වන කනක හේරත්, කබීර් හෂීම් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308223</link>
    <topic>සැකකරුවන්ගෙන් තව දුරටත් ප්‍රශ්න කෙරේ</topic>
    <author>සුදත් පුබුදු කීර්ති - දෙල්ගොඩ සමූහ මහානාම විතානගේ – මල්වාන සමූහ</author>
    <content>බියගම විලේජ් හෝටලයේ අධිපති, කෝටිපති ව්‍යාපාරික ආර්. ඊ. බී. ජයරත්න මහතා කපා කොටා ඝාතනය කිරීමේ සිද්ධියට සැකපිට රහස් පොලිසිය විසින් ඉකුත් 19දා අත්අඩංගුවට ගත් ඒ මහතාගේ පුත්‍රයා සහ තවත් සැකකරුවෙකු රහස් පොලිස් භාරයේ රඳවාගෙන තවදුරටත් ප්‍රශ්න කිරීමට පූගොඩ මහේස්ත්‍රාත් පී. එම්. තිලකරත්න මහතා ඊයේ (21 දා) අවසර දුන්නේ ය. මීට වසර එකහමාරකට ප්‍රථම දොම්පේ පොලිස් වසමේ පිහිටි සිය ඉඩමක දී ඝාතනයට ලක්වූ මෙම ව්‍යාපාරිකයාගේ ඝාතනයට සැකපිට මීට ඉහත දී එක් සැකකරුවෙකු පොලිස් අත්අඩංගුවට පත් වූ අතර ඔහු දැනට රක්‍ෂිත බන්ධනාගාර ගත කර ඇත.මෙම ඝාතනය සම්බන්ධයෙන් තවදුරටත් විමර්ශන පැවැත් වූ රහස් පොලිසිය ඝාතනයට ලක්වූ ව්‍යාපාරිකයාගේ පුත් රන්වලගේ සුරංග ජයරත්න සහ ඔහුගේ මිතුරෙකු වන ඩබ්ලිව්. ඩබ්ලිව්. පී. සුදත් වික්‍රම නමැති අය ඉකුත් (19) රාත්‍රී අත්අඩංගුවට ගත් අතර ඔවුන් සම්බන්ධව වැඩිදුර පරීක්‍ෂණ කටයුතු සඳහා දැනට රැඳවුම් නියෝග මත ප්‍රශ්න කරමින් සිටින බව ඊයේ (21) දා පූගොඩ මහේස්ත්‍රාත් වරයාට දැනුම් දුන්නේ ය.ඒ සඳහා අවසර දුන් මහේස්ත්‍රාත් වරයා පරීක්‍ෂණ කටයුතු අවසන් වූ වහාම සැකකරුවන් අධිකරණය හමුවට ඉදිරිපත්කරන ලෙස රහස් පොලිසියට නියෝග කළේය.මෙම ඝාතනය සම්බන්ධයෙන් දැනට රක්‍ෂිත බන්ධනාගාර ගත කර සිටින දෙකටන ප්‍රදේශයේ පදිංචි ඩී. පී. සුසන්ත නොහොත් නිලංග නමැති සැකකරු ලබන 04 දා තෙක් රක්‍ෂිත බන්ධනාගාර ගත කිරීමට නියෝග කළ මහේස්ත්‍රාත් වරයා නඩු විභාගය එදින තෙක් කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308224</link>
    <topic>සංවර්ධනය සහ නිදහස ලොවට පෙන්වීමට හොඳම අවස්ථාවයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ වේගවත් සංවර්ධනය සහ සැබෑ නිදහස ලෝකයට පෙන්වීම සඳහා පොදුරාජ්‍ය මණ්ඩලීය සමුළුව හොඳම අවස්ථාව බව මඟ නැඟුම සභාපති නීතීඥ කිංස්ලි රණවක මහතා පවසයි. ජාත්‍යන්තර මට්ටමේ සමුළුවක් පැවැත්වීමෙන් ලොව ඕනෑම රටක් බලාපොරොත්තු වන්නේ තම රටේ වත්මන් තත්ත්වය ජාත්‍යන්තරය ඉදිරියේ කියාපෑම බව පෙන්වාදෙන ඒ මහතා ඒ සඳහා ශ්‍රී ලංකාවටද මෙය අනඟි අවස්ථාවක් බව පෙන්වා දෙයි.යුද ජයග්‍රහණයෙන් පසු කාලය ගත්විට මානව හිමිකම් උල්ලංඝනය කිරීම, සිවිල් ජනතාවගේ අයිතීන්ට බලපෑම් කිරීම ඇතුළු කරුණු රැසක් ඉදිරිපත් කරමින් ඇතැම් රටවල් සහ සංවිධාන ශ්‍රී ලංකාවට අපහාස කිරීමේ වෑයමක නිරතව සිටින බව සදහන් කරන සභාපතිවරයා එවැනි පාර්ශවයන් ශ්‍රී ලංකාවට පැමිණෙනතාක් මේ රට සම්බන්ධයෙන් වැරැදි මත ප්‍රචාරය කරන බවද රටට පැමිණි පසු සැබෑ තත්ත්වය සෘජුවම දැකගත හැකිවන බවද සදහන් කරයි.යුද ජයග්‍රහණයක් ලැබූ ලෝකයේ සෙසු රටවලට සාපේක්ෂව ශ්‍රී ලංකාව විශාල ප්‍රගතියක් ලබා තිබෙන බවද වසර හතරක් වැනි කෙටි කාලයක් තුළ වේගවත් දියුණුවක් ලබා ගනිමින් කලාපීය වශයෙන් වේගයෙන් ඉදිරියට ගමන් කරන බවද පෙන්වාදෙන මඟ නැඟුම සභාපතිවරයා එම කාලය තුළ කිසිඳු ප්‍රචණ්ඩ ක්‍රියාවක් වාර්තා නොවීම විශේෂත්වයක් බවද සිහිපත් කරයි.කොළඹ නගරයේ හෝ සෙසු නගරවල පමණක් නොව රට ේ ඕනෑම ප්‍රදේශයකට ගමන් කිරීමේ හැකියාව තිබෙන බව පෙන්වාදෙන ඒ මහතා ඒ අනුව ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුවට සහභාගිවන රාජ්‍ය නායකයන්ට කිසිඳු බියකින් සැකයකින් තොරව ශ්‍රී ලංකාවේ ඕනෑම ස්ථානයකට ගමන් කිරීමේ හැකියාව තිබෙන බවද කියාසිටී.එළඹෙන නොවැම්බර් මාසයේදී ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රජ්‍ය නායක සමුළුව සඳහා සහභාගිවන රටවල් 53 ක රාජ්‍ය නායකයන්ට අපේ රටේ වත්මන් සැබෑ තත්ත්වය සියැසින් දැක ගැනීමට හැකිවන බව සදහන් කරන කිංස්ලි රණවක මහතා මෙය ශ්‍රී ලංකාවට තීරණාත්මක අවස්ථාවක් බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308225</link>
    <topic>ෆොන්ටෙරා අධ්‍යක්ෂවරු 23දා අධිකරණය හමුවට</topic>
    <author>ගම්පහ සංචාරක - නිමල් ජයසිංහ ගම්පහ මධ්‍යම සමූහ - ඔලිවර් පෙරේරා</author>
    <content>අධිකරණය මගින් ෆොන්ටේරා සමාගමට පනවා තිබූ වාරණ නියෝගයට පිටු පා එම භාණ්ඩ අලෙවිය හා ප්‍රචාරණ සිදු කර අධිකරණයට අපහාස කිරීම සම්බන්ධයෙන් එම සමාගමේ අධ්‍යක්ෂ මණ්ඩලයට මේ මස 23 වන දින අධිකරණයේ පෙනී සිටින ලෙසට ගම්පහ දිසා විනිසුරු චතුරිකා ද සිල්වා මහත්මිය ඊයේ (21) නියම කළාය.වාරණ නියෝගය ප්‍රතික්ෂේප කරන ලෙසට අධිකරණයෙන් කළ ඉල්ලීම ද ප්‍රතික්ෂේප කළ දිසා විනිසුරුවරිය වාරණ නියෝගය කඩ කරමින් එම සමාගම ක්‍රියා කිරීමෙන් අධිකරණය කල අපහාසය සම්බන්ධ චෝදනා එදින ගොනු කරන ලෙසට පැමිණිලි පාර්ශ්වයට විනිසුරුවරිය නියෝග කළාය.එම විභාගය සඳහා දිසා අධිකරණ අංක 2ට යොමු කළ අතර එහිදී ගම්පහ අතිරේක දිසා විනිසුරු ඉන්දිකා කාලිංගවංශ මෙනවිය ඉදිරියේ විභාගයට ගැනිණි. පැමිණිල්ලේ ජ්‍යෙෂ්ඨ නීතිඥ උපුල් ජයසූරිය මහතා  කරුණු දක්වමින් අදාළ ආයතනයට අධිකරණයෙන් වාරණ නියෝගයක් නිකුත් කර තිබියදී කිරි පිටි නිෂ්පාදන හා ආශ්‍රිත කිරි ආහාර බෙදා හරින ඒජන්තවරුන්ට එම නියෝගය බලනොපාන බවට අදාළ සමාගම දැන්වීම් මගින් ප්‍රචාරය කර ඇත. වෙබ් අඩවි මගින්ද ප්‍රචාරය කර ඇති බව පැවසීය.ඒ අනුව අදාළ ආයතනය අධිකරණ නියෝග කඩ කිරීම තුළින් අධිකරණයට අපහාස කර ඇති බවද කීය.විත්තිය වෙනුවෙන් කරුණු දැක්වූ සුදත් පෙරේරා සහ සමාගමේ නීතිඥ උස්වත්ත ලියනගේ සුදත් නිලුපුල් පෙරේරා මහතා මේ අධිකරණ වාරණය නිසා එම ආයතනයට හානියක් සිදු වූ බවද කීය. ශ්‍රී ලංකාවට සපයන කිරිපිටි වලින් 60% - 70% කිරි පිටි සපයන්නේ ෆොන්ටේරා ආයතනය මගින් බවද කීය. මේ කිරිපිටි වාරණය නිසා ලංකාවේ කිරි පිටි හිඟයක් ඇති විය හැකි බවද කීය. තවත් සමාගම් කිරි පිටි ආනයනය කරන බවත් එය පැමිණිල්ල වසන් කර ඇත. 2013.06.01 දින ශ්‍රී ලංකාවට ගෙන්වනු ලබන කිරි පිටි ශ්‍රී ලංකාවේ රසායනාගාරවල පරීක්ෂා කරන බවද කීය. මේ කරුණු අධිකරණයට වසංකර පැමිණිල්ල ඉදිරිපත් කර ඇති බවද කීය.කරුණු වලට සවන්දුන් ගම්පහ දිසා විනිසුරුවරිය අගෝස්තු 23 දින පස්වරු 2.00ට අධිකරණයේ පෙනී සිටින ලෙස දෙපාර්ශ්වයට දන්වනු ලැබුවාය.අදාළ සමාගම මගින් තහනම් කර තිබියදී අධිකරණ නියෝගය නොතකා අධිකරණයට අපහාස කර ඇති බැව් පැමිණිල්ලේ නීතිඥ උපුල් ජයසූරිය මහතා ප්‍රකාශ කළ හෙයින් ඒ සම්බන්ධව චෝදනා ගොනු කිරීමටද යොමු කළාය. නැවත කැඳවීම අගෝස්තු 23 දිනට කල් තැබිණ. පැමිණිල්ල වෙනුවෙන් නීතිඥ උපුල් ජයසූරිය, උපුල් දේශප්‍රිය, මහේෂ් අතපත්තු, පාලිත සේනාධීර පෙනී සිටි අතර විත්තිය වෙනුවෙන් සුදත් නිලුපුල් පෙරේරා මහතා නීතිඥ මණ්ඩලයක් පෙනී සිටියහ.ෆොන්ටේරා බ්‍රෑන්ඩ්ස් ලංකා පුද්ගලික සමාගම නො. 100, දෙල්ගොඩ පාර බියගම හි අධ්‍යක්ෂක මණ්ඩලය වන ලියෝන් ක්ලෙමන්ට්, මැල්කම් ස්මිත්, ජනක හර්ෂදේව පොල්වත්ත ගාල්ලගේ, අනුර කුමාර යන අයට අධිකරණයේ පෙනී සිටීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082213</link>
    <topic>විදුනැණ අධිෂ්ඨාන පූජාවඅද කන්දේ විහාරයේ දී</topic>
    <author/>
    <content>ශිෂ්‍යත්ව විභාගයට පෙනී සිටින දූ දරුවන් වෙනුවෙන් විදුනැණ පුවත්පත සංවිධාන කරන ආශිර්වාද අධිෂ්ඨාන ආලෝක පූජාව අද (22) උදෑසන 7.00ට අලුත්ගම ඓතිහාසික කන්දෙවිහාරයේ සමාධි පිළිම වහන්සේ අභියසදී පැවැත්වේ.අලුත්ගම ඓතිහාසික කන්දෙවිහාරාධිපති බෙන්තර වලල්ලාවිට කෝරළයේ ප්‍රධාන සංඝනායක බටුවන්හේනේ බුද්ධරක්ඛිත නාහිමිපාණන්ගේ අනුශාසනා පරිදි සංවිධාන කරන මේ ආශිර්වාද පූජාව මෙහෙයවීම නියෝජ්‍ය විදුහල්පති විචිත්‍ර ධර්ම කථික කාව්‍ය විශාරද කළුවාමෝදර සීලතිලකතිස්ස හිමිපාණන් විසින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308226</link>
    <topic>ගුවන් හමුදා පෙම් යුවළේ ඝාතකයා මරුට</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>ගුවන් හමුදාවේ නායක ගුවන් භටයකු හා ගුවන් භට කාන්තාවක් වෙඩි තබා ඝාතනය කර එම ගිනි අවියෙන් වෙඩි තබාගෙන සිය දිවි නසා ගැනීමට තැත් කර බරපතළ තුවාල ලබා සිටි ගුවන් හමුදා කෝප්‍රල්වරයා ඊයේ (21) දහවල් ත්‍රිකුණාමලය මහ රෝහලේ ප්‍රතිකාර ලබමින් සිටියදී මිය ගියේය.මෙසේ මිය ගියේ කරන්දෙණිය පන්සල පාරේ පදිංචි මොරවැව ගුවන් හමුදා කඳවුරේ සේවයේ නියුතු ගුවන් හමුදා කෝප්‍රල් මධුර නිශාන්ත කුමාර ප්‍රියදර්ශන නැමැති අයයි. ඉකුත් 17දා ත්‍රිකුණාමලය මාබල් බිච් හි පිහිටි ගුවන් හමුදා නිවාඩු නිකේතනය තුළදී මෙම ද්විත්ව ඝාතනය සිදු කිරීමේ චෝදනාවට තුවාල ලබා සිටි සැකකාර කෝප්‍රල්වරයා ත්‍රිකුණාමලය අතිරේක මහේස්ත්‍රාත් එස්. සතීෂ්දරන් මහතා විසින් ලබන සැප්තැම්බර් 02දා දක්වා බන්ධනාගාරගත කර තිබුණි.බන්ධනාගාර නිලධාරීන්ගේ රැකවල් මැද ත්‍රිකුණාමල රෝහලේ දැඩි සත්කාර ඒකකයේ ප්‍රතිකාර ලැබූ කෝප්‍රල්වරයාගේ හිසට වෙඩි වැදීම නිසා අසාධ්‍ය තත්ත්වයෙන් පසු විය. මෙම ඝාතන සිද්ධිය සම්බන්ධයෙන් චීන වරාය පොලිසිය මගින් පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308227</link>
    <topic>දහසේ හොර නෝට්ටු 150ක් සමඟ අයෙක් ‍පොලිස් දැලේ</topic>
    <author>විජයානි එදිරිසිංහ</author>
    <content>රුපියල් දහසේ හොර නෝට්ටු 150ක් රැගත් පුද්ගලයකු මහරගම පොලිසිය මඟින් ඊයේ (21) අලුයම අත්අඩංගුවට ගෙන තිබේ.සැකකරු මේ මුදල් තොගයද සමග ඊයේ මහරගම තැපැල් කාර්යාලය අසල සිටියදී පොලිසියට ලැබුණු තොරතුරක් මත ගොස් පරීක්ෂා කිරීමේදී මුදල්ද සමග අත්අඩංගුවට ගැනීමට හැකිවී තිබේ. මොහුගෙන් ප්‍රශ්න කිරීමේදී ප්‍රකාශ කර ඇත්තේ මිතුරකු එම මුදල් පාර්සලය තවත් අයකුට ලබාදීමට කියු නිසා එය රැගෙන පැමිණි බවයි.ප්‍රශ්න කිරීමෙන් අනතුරුව සැකකරු ඊයේ පස්වරුවේ අධිකරණය වෙත ඉදිරිපත් කිරීමට නියමිතව තිබිණි. මහරගම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308228</link>
    <topic>රෙදි කන්ටේනරය අස්සෙන්වේ-ප්‍රෝටීන් කිරි එළියට</topic>
    <author>නිමල් රාජපක්ෂ</author>
    <content>මගී සළුපිලි කන්ටේනරයන් අස්සේ සඟවා මෙරටට ‍ගෙන්වා තිබු රුපියල් ලක්ෂ ප‍හළොවක් ව‍‍ටිනා වේ ප්‍රෝටීන් අඩංගු දියර හා පිටි වර්ග තොගයක් රේගු නිලධාරීන් විසින් අත්අඩංගුවට ගෙන ඇත. මේ වේ ප්‍රෝටීන්අඩංගු කිරිපිටි හා දියර තොගය ඩුබායි සිට වත්තල පිහිටි මගී භාණ්ඩ ගෙන්වන ආයතනයකට එවාතිබු කන්ටේනරක තිබියදී සොයා ගත්බව රේගු අධිකාරී පරාක්‍රම බස්නායක මහතා පැවසීය.ඔරුගොඩවත්ත රේගු අංගනයේදී අදාළ කන්ටේනරය විවෘත කළ අවස්ථාවේදී වේ ප්‍රෝටීන් පවුඩර් හා දියර වශයෙන් ද තිබී ඇත. කායවර්ධන ක්‍රීඩකයන් මෙවැනි අධි පෝෂණ වර්ග භාවිතා කරන බව පවසන රේගු නිලධාරීහු පවසති. මේ වේ ප්‍රෝටීන් තොගය කවුරුන් කාට එවුයේද යන්න සඳහනක් නොමැති බවද රේගු නිලධාරිහු පවසති.රේගු අධ්‍යක්ෂ ජෙනරාල් ජගත් පී. විජෙවීර මහතාගේ උපදෙස් මත රේගු ‍අධ්‍යක්ෂ (ආදායම්) මාලි පියසේන , නියෝජ්‍ය රේගු අධ්‍යක්ෂ සේපාල එදිරිමාන්න , රේගු අධිකාරී පරාක්‍රම බස්නායක, තිස්ස දහනායක මහත්වරු මේ වැටලීම සිදුකළ අතර සිද්ධිය පිළිබඳ වැඩිදුර පරීක්ෂණ පවත්වති‍..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n1308229</link>
    <topic>පොදු රද සමුළුවෙන් බාධා නෑ</topic>
    <author>මහින්ද අලුත්ගෙදර</author>
    <content>කොළඹ නගරය කේන්ද්‍ර කරගනිමින් පොදුරාජ්‍ය මණ්ඩලීය සමුළුව පැවැත්වුවද එය නගරයේ පරිපාලන කටයුතුවලට කිසිඳු බාධාවක් නැතැයි රජය ප්‍රකාශ කරයි.රටවල් රැසක රාජ්‍ය නායකයන් ඇතුළු රාජ්‍යතාන්ත්‍රිකයන් විශාල පිරිසකගේ සහභාගිත්වයෙන් මේ සමුළුව පැවැතිය ද එම කාලවකවානුව තුළ කොළඹ නගරයේ පරිපාලන කටයුතු සාමාන්‍ය පරිදි ක්‍රියාවට නැංවීම සඳහා රජය සැළසුම්කර තිබෙන බව විදේශ කටයුතු අමාත්‍යාංශයේ අධීක්ෂණ මන්ත්‍රී පාර්ලිමේන්තු මන්ත්‍රී සජින් වාස් ගුණවර්ධන මහතා පවසයි.මන්ත්‍රීවරයා මේ බව සදහන් කළේ විදේශ කටයුතු අමාත්‍යාංශයේ දී ඊයේ (21) පෙරවරුවේ පැවැති විශේෂ මාධ්‍ය හමුවකට සහභාගි වෙමිනි.මෙහි දී වැඩිදුරටත් අදහස් පළ කළ ගුණවර්ධන මහතා සදහන් කළේ එළඹෙන නොවැම්බර් මාසයේ 10 දා සිට 17 දා‍ තෙක් මේ සමුළුව පැවැත්වීමට කටයුතු සංවිධානයකර තිබෙන බවත් එම කාලය තුළ ඇතැම්විට රාජ්‍ය නායකයන් ගමන් ගන්නා අවස්ථාවන්හි දී පමණක් සුළු වේලාවක් මාර්ගය වසා තැබිය හැකි බවත්ය. මේ හේතුවෙන් නගරයේ දෛනික කටයුතු කිසිඳු බාධාවකින් තොරව පවත්වාගෙන යා හැකි බව ද ඒ අනුව කිසිවකුටත් ගැටලු ඇති නොවන බව ද පාර්ලිමේන්තු මන්ත්‍රී සජින් වාස් ගුණවර්ධන මහතා පැවසීය.මේ අතර එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේගේ ශ්‍රී ලංකා සංචාරය සම්බන්ධයෙන් අදහස් දක්වමින් ඒ මහතා සදහන් කළේ ඇයගේ සංචාරයේ දී උතුරු පළාතේ සිවිල් සංවිධාන සාමාජිකයන් හමුවීමට නියමිත බවත් එහි දී ඕනෑම අයකු සමඟ සාකච්ඡා කිරීමේ හැකියාව පවතින බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082210</link>
    <topic>දරුවන් ගැන සිද්ධි වාර්තා කිරීමේ දී සදාචාරය සැළකීමට ගත යුතුයි</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>දරුවන් සම්බන්ධ සිද්ධි වාර්තා කිරීමේ දී සදාචාරය සහ ආචාර ධර්ම ද සැළකීමට ගෙන එම වාර්තා ඉදිරිපත් කිරීමට ජනමාධ්‍ය කටයුතු කළ යුතු යැයි ජනමාධ්‍ය අමාත්‍යාංශයේ ලේකම් චරිත හේරත් මහතා පැවැසීය.ඉදිරියේ දී සමාජයයේ තාක්ෂණික මෙන්ම ව්‍යාපාරික යුද්ධයක් උද්ගත වන බැවින් එම වෙළඳ පොළ ආර්ථිකය තුළ දරුවන්ගේ ආරක්ෂාවට බරපතළ අභියෝගයට ලක්වන බව ද ඒ මහතා අවධාරණය කළේ ය.‍ළමා අපයෝජන පිළිබඳ වාර්තා කිරීමේ දී ජනමාධ්‍ය සතු වගකීම සම්බන්ධයෙන් කොළඹ, ටාජ් සමුද්‍රා හෝටලයේ දී පැවැති සාකච්ඡාවක දී ඊයේ (21) ඒ මහතා මේ අදහස් පළ කළේ ය.අපරාධ වර්තාකරණය පිළිබඳ නව ක්‍රමයක අවශ්‍යතාව මේ වනවිට මතු වී ඇතැයි පැවැසූ චරිත හේරත් මහතා එවැනි වාර්තා කිරීම්වලින් අපරාධවලට යළි පිබිදීමක් නොසිදුවීමට නව දැක්මක් අවශ්‍ය බව ද මෙහි දී පෙන්වා දුන්නේ ය.ඒ මහතා මෙසේ ද පැවැසීය,දරුවන් පිළිබඳ කරුණු කාරණා වාර්තා කිරීමේ දී සදාචාරීය ‍භෞතික සීමා ගැන අප සාකච්ඡා කළ යුතු යි. ඒ සම්බන්ධයෙන් ජාතික ළමා ආරක්ෂක අධිකාරිය සැළසුම් කරන වැඩපිළිවෙළ අන් අයගේ ඇගයීමට ලක් වනවා. ‍රටේ බාහිර නීති පද්ධතියත් ජනමාධ්‍යවලට නියමිතව ඇති නීතිවලත් රාමුවේ සිට දරුවන් ගැන ඉතාමත් යුක්ති සහගතව වැඩ කිරීමට ඇති හැකියාව අප නොවැලලිය යුතුයි. මේ රෙගුලාසිවලට අමතරව සාදාචාරාත්මක අන්තර් ක්‍රියාවලියක් වෙත අප ගමන් කළ යුතුයි.දරුවන්ට, වැඩිහිටියන්ට නොසලකන සමාජයක් පෝසත් සමාජයක් නොවන්නේ යැයි මහත්මා ගාන්ධි තුමා පවසා තිබෙනවා. 'දරුවන් අයිති දෙවියන්ටයි, අප සිටින්නේ ඔවුන් බලා ගන්නටයි' යනුවෙන් අමෙරිකන් කියමනක් තිබෙනවා. මාපියන් පමණක් නොව දරුවකුගේ ආරක්ෂාව තහවුරු කිරීමට, ඔවුන්ට සෙනෙහස දැක්වීමය මුළු සමාජයම කටයුතු කළ යුතුයි.රටේ ඉදිරිය පිළිබඳ ඊලඟ පරම්පරාවට වගකීම ලබා දෙන්නටත් ඒ දරුවන්ගේ නිදහස, පෝෂණය සහ ආරක්ෂාව නිසි ලෙස සැපයීමට අප කටයුතු කළ යුතුයි.දරුවන් සම්බන්ධ සිද්ධි වාර්තාකරණයේ දී නිරන්තරයෙන් 'දරුවාගේ පැත්ත' ගැන සිතිය යුතුයි. වැඩිහිටියෙකු කළ වරදට ලබා දෙන තක්සේරුව දරුවාට ලබා දෙන්න එපා.මෙහි දී අදහස් පළ කළ ළමා සංවර්ධන හා කාන්තා කටයුතු අමාත්‍යාංශයේ අතිරේක ලේකම් අශෝකා අලවත්ත මහත්මිය- රටේ පවතින ඇතැම් ආර්ථික ගැටලු, පාරිසරික ගැටලු නිසා වෙහෙස වූ දරු පරපුරක් ගැන අපට කතා කිරීමට සිදු වී තිබෙනවා.මේ සම්බන්ධයෙන් තොරතුරු වාර්තාකරණයේ දී සමස්ත සමාජයම අවදි විය හැකි බව සිතට ගත යුතුයි. එම දරුවන් සම්බන්ධයෙන් කරුණු වාර්තා කළ යුත්තේ දරුවන්ගේ ගෞරවය ආරක්ෂා වන පරිදි යි.අපි දරුවන් වෙනුවෙන් කටයුතු කරන විට ආචාර ධර්ම පද්ධතියකට අනුව වගකීමෙන් කටයුතු කළ යුතුයි.නිතිපති දෙපාර්තමේන්තුවේ නියෝජ්‍ය සොලිස්ටර් ජෙනරාල් අධිනීතිඥ බී.පී. අළුවිහාරේ මහතා- 1995, 1998 සහ 2006 වසරේ ළමා අපරාධ ප්‍රඥාප්තිවලට සංශෝධන ඉදිරිපත් වුණා.ඉන් පෙර ළමා අපරාධ ගණයට අයත් නොවූ ඇතැම් ක්‍රියාකාරකම්වලට එම සං‍ශෝන හඳුන්වා දීමත් සමග තිත වැටුණා. ඒවා අධිකරණය හමුවේ විභාග වන්නටත් වරදකරුවන්ට දඩුවම් ලබා දීමටත් හැකි අන්දමේ සංශෝධනයි. කුඩා කාලයේ ප්‍රේම සම්බන්ධතා හටගැනීමේ ප්‍රතිඵලයෙන් සිදුවන ඇතැම් ළමා අපචාරවලට පවා දඩුවම් ලබා දීමට මින් හැකියාව ලැබුණා.අධිකරණ විශේෂඥ වෛද්‍ය පී.බී. දසනායක මහතා- දරුවන් විවිධ ලිංගික අපයෝජනයන්ට පත් වූ මූලික අවස්ථාවේ දීම ප්‍රථම පියවර ලෙස එය වැළැක්වීමට පියවර ගත යුතුයි. නැතිනම් දරුවාගේ අකමැත්ත මත දිගින් දිගටම අපයෝජනයට පත්ව එම ක්‍රියාවට දැනුවත්ව හෝ නොදැනුවත්ව එකඟතාව පළ කරන අවස්ථාවක් පැමිණෙනවා. බොහෝ අපයෝජකයන් අපට කියා තිබෙනවා දරුවන් තමන් සොයා එන බව.එය දරුවන්ගේ වරදක් නොවෙයි. එහෙත් ඒ සඳහා ඇති සියලුම ඉඩකඩ අහුරාලීමටත් වරදකරුවන්ට එරෙහිව නීතිමය පියවර ගැනීමටත් අප ක්‍රියා කළ යුතුයි. මේ සඳහා ජනමාධ්‍යවේදින්ගේ සහයෝගය අපට ඉතා වැදගත්.ජාතික ළමා ආරක්ෂක අධිකාරිය මඟින් එළි දැක් වූ ළමා අපචාර පිළිබඳ වාර්තාකරණය යන මැයෙන් ජනමාධ්‍යවේදීන් සඳහා වූ අත් පොත අධිකාරියේ සභාපති අනෝමා දිසානායක මහත්මිය විසින් ජනමාධ්‍ය අමාත්‍යාංශයේ ලේකම් චරිත හේරත් මහතා වෙත භාර දීම ද මෙහි දී සිදු කෙරිණ. ‍මේ අවස්ථාවට ජනමාධ්‍යවේදිහූ රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082211</link>
    <topic>බ්‍රිතාන්‍යය මහ කොමසාරිස්ඇමැති බැසිල් හමුවෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ බ්‍රිතාන්‍යය මහ කොමසාරිස් ජෝන් රැන්කින් මහතා ආර්ථික සංවර්ධන අමාත්‍යාංශයේ දී ඇමැති බැසිල් රාජපක්ෂ මහතා හමුවිය.මෙහි දී දෙපාර්ශ්වය අතර ද්වීපාර්ශ්වික වශයෙන් සාකච්ඡා පැවැති අතර එහි දී උතුරු-නැඟෙනහිර බිම්බෝම්බ ඉවත් කිරීමේ ක්‍රියාවලියේ ප්‍රගතිය, නැවත පදිංචි කිරීම් සහ උතුරේ සංවර්ධන කටයුතු සම්බන්ධයෙන් විශේෂ අවධානය යොමු කළ බව ආර්ථික සංවර්ධන අමාත්‍යාංශය පවසයි.මේ අතර එළඹෙන නොවැම්බර් මාසයේ දී ශ්‍රී ලංකාවේ පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුඵව සහ එම සමුළුවේ කටයුතු සිදුවන ආකාරය මෙන්ම එමඟින් ශ්‍රී ලංකාවට උදාකර ගතහැකි ප්‍රතිඵලයන් සම්බන්ධයෙන් ද බ්‍රිතාන්‍ය මහ කොමසාරිස්වරයා සහ ආර්ථික සංවර්ධන ඇමැතිවරයා අවධානය යොමු කෙරිණි.ඊට අමතරව ශ්‍රී ලංකාවේ උතුරු ප්‍රදේශය තුළ බ්‍රිතාන්‍ය රජය විසින් ක්‍රියාත්මක කරනු ලබන සංවර්ධන වැඩසටහන් සහ නව ආයෝජන ව්‍යාපෘති සම්බන්ධයෙන් ද මෙහි දී සාකච්ඡා විය.ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලයේ දේශපාලන අංශයේ ප්‍රධානි ඩැනියෙල් පේන්ටර් මහතා ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082214</link>
    <topic>බදුල්ල දිස්ත්‍රික් මාධ්‍ය සම්මන්ත්‍රණය 28 දා</topic>
    <author>බදුල්ල දිස්ත්‍රික් සමූහ- ජයසේන විජේනායක</author>
    <content>රජයේ ප්‍රවෘත්ති දෙපාර්තමේන්තුව විසින් දීප ව්‍යාප්තව දිස්ත්‍රික් මට්ටමින් පවත්වනු ලබන දිස්ත්‍රික් මාධ්‍යවේදි සංවර්ධන අභ්‍යාස මාලාවේ බදුල්ල දිස්ත්‍රික් මාධ්‍ය සම්මන්ත්‍රණය අගෝස්තු මස 28 දා පෙරවරු 8.00 ටබදුල්ල ‘රිවර් සයිඩ් හොලිඩේ ඉන්‘ හෝටලයේදී පැවැත්වේ.බදුල්ල දිස්ත්‍රික්කය තුළ ක්‍රියාත්මක කරන ලද හා ක්‍රියාත්මක කිරීමට අපේක්ෂිත රජයේ සංවර්ධන ව්‍යාපෘතීන් පිළිබඳව බදුල්ල දිස්ත්‍රික් ලේකම් රෝහණ කීර්ති දිසානායක මහතා මෙහිදී මාධ්‍යවේදීන් දැනුවත් කෙරෙනු ඇත. එම දේශනයට අමතරව මාධ්‍ය කුසලතා හා දැනුම සංවර්ධන මාධ්‍යකරණයේදී ක්‍රමවත්ව යොදාගන්නේ කෙසේද? විශ්ව පුරවැසි මාධ්‍යකරුවකු ලෙස තම පෞරෂත්වය ගොඩනගා ගත හැක්කේ කෙසේද? යන්න පිළිබඳව දේශන කිහිපයක් ද මෙහිදී පැවැත්වේ.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතාගේ ප්‍රධානත්වයෙන් මෙම සම්මන්ත්‍රණය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082215</link>
    <topic>නවනිදන් පිල්ලේගේ ශ්‍රී ලංකා සංචාරයෙන් පසුවැරැදි මත බොහොමයක් දුරු වෙනවා</topic>
    <author>නුවන් කොඩිකාර</author>
    <content>මෙරටට එරෙහිව එල්ල කර ඇති වැරදි මත බොහොමයක් මානව හිමිකම් කොමසාරිස් නවනීදන් පිල්ලේ මහත්මියගේ ශ්‍රී ලංකා සංචාරයෙන් පසු දුරුවනු ඇතැයි ආරක්ෂක මාණ්ඩලික ප්‍රධානී, ජෙනරාල් ජගත් ජයසූරිය මහතා පැවසීය.පිල්ලේ මහත්මියට මෙරට ඕනෑම ප්‍රදේශයක සංචාරය කිරීමට හා තොරතුරු ලබාගැනීමට අවස්ථාව සලසා ඇති බව ද හෙතෙම කීවේය. ආරක්ෂක මාණ්ඩලික කාර්යාලයේ ඊයේ (21) පැවැති මාධ්‍ය හමුවේ දී ජෙනරාල් ජගත් ජයසූරිය මහතා එසේ ප්‍රකාශ කළේය.යුද්ධයෙන් පසු මෙරට සිදුකර ඇති සංවර්ධනයන් හා ගෙන ඇති අනෙකුත් ක්‍රියාමාර්ග ගැන ජනාධිපති ලේකම් ලලිත් වීරතුංග, මේජර් ජෙනරාල් හෙන්දවිතාරණ මහත්වරුන් නවනීදන් පිල්ලේ මහත්මියට කරුණු ගෙනහැර දැක්වීමට සූදානමින් සිටින බව ද හෙතෙම කීවේය.ආරක්ෂක ලේකම් ගෝඨාභය රාජපක්ෂ මහතා සහ නවනීදන් පිල්ලේ මහත්මිය අතර ද මෙම සංචාරය අතරතුර සාකච්ඡාවක් පැවැත්වෙන බවත් ඊට ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් ද එක්වීමට නියමිත බවත් ජගත් ජයසූරිය මහතා ප්‍රකාශ කළේය.එල්. ටී. ටී. ඊ ත්‍රස්තවාදය යුදමය වශයෙන් අවසන් කළ ද එම සංවිධානයට අයත් ඇතැම් පිරිස් විවිධ ක්‍රමවේදයන්ගෙන් යළි නැගී සිටීමට උත්සහ කරන බව පවසන ඒ මහතා මෙරට සිදුවන ඇතැම් සිද්ධීන් ඊට රුකුලක් වනු ඇති බව පැවසීය.එම නිසා යම් සිදුවීමක් ගැන වාර්තා කිරීමේ දී ආරක්ෂක අංශයන්ගේ ප්‍රතිරූපයට හානි වන සේ වාර්තා නොකරන්නැයි සියලුම මාධ්‍ය ආයතනවලින් ඉල්ලා සිටින බව ජෙනරාල්වරයා ප්‍රකාශ කළේය.රතුපස්වල ඇතිවු සිද්ධිය පිළිබඳ මාධ්‍යවේදියකු නැගු ප්‍රශ්නයකට පිළිතුරු දුන් ජෙනරාල්වරයා.එම සිද්ධිය පිළිබඳ සොයා බැලීම සඳහා හමුදාපතිවරයා පත්කළ කමිටුවේ වාර්තාව ඊයේ (21) හමුදාපතිවරයාට එම කමිටුව විසින් බාරදීමට නියමිතව තිබුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082216</link>
    <topic>ගම්පහ පෞද්ගලික බැංකුවකින්කෝටි දෙකක් කොල්ලකාලා</topic>
    <author>විජයානී එදිරිසිංහ, ගම්පහ මධ්‍යම සමූහ ඕලිවර් පෙරේරා, ගම්පහ සංචාරක නිමල් ජයසිංහ</author>
    <content>ගම්පහ නගරයේ පිහිටි පෞද්ගලික බැංකුවක් වෙත ඊයේ (21) දහවල් කඩා වැදුණු අවිගත් පිරිසක් එහි සිටි සේවකයන් බියවද්දා රුපියල් එක්කෝටි හැටඅටලක්ෂ අසූඅටදහස් හයසියයක් වටිනා  රන්භාණ්ඩ සහ මුදලින් රුපියල් ලක්‍ෂ දහයක පමණ මුදලක් කොල්ලකා පළාගොස් ඇත.පොලීසිය ප්‍රකාශ කළේ ඊයේ පස්වරු 2.00ට පමණ එම කොල්ලය සිදු වී ඇති බවයි.කොල්ලකරුවන් පස් දෙනෙක් පමණ වෑන් රථයකින් පැමිණ බැංකුව තුළට කඩා වැදී ගිනි අවි පෙන්වා මරණිය තර්ජන එල්ල කර එදින දවස පුරා ගනුදෙනු වී ලාච්චුවල තිබු සියලු මුදල් සහ සේප්පුව අරවා එහි තිබූ රන් අබරණ රැගෙන ගොස් ඇත.එම ආයතනයේ සේවකයෙකු මාධ්‍යයට පැවසුවේ ලීසිං ලබාගැනීමට කියා මුලින් දෙදෙනෙකු පැමිණි අතර එක් අයෙකු දොර ආසන්නේ සිටි බවත්ය. එම පුද්ගලයාට වාඩිවීමට කී සැනින් පිස්තෝලයක් අතට ගත් බවත් අනෙක් අය ඇතුළේ සිටි දෙදෙනෙකු අත පිස්තෝල තිබූ බවත්ය. පසුව තවත් දෙදෙනෙකු බැංකුවට ඇතුළු වූ බවත්ය. මොවුන් පස්වරු 13.35 – 40 අතර කාලයේ පැමිණි බවද කීය. බැංකු නිලධාරීන්ගේ ජංගම දුරකථන ඔවුන් අතට ගත් බවත් කීය. ආයුධ එල්ලකර සේප්පු විවෘත කරවා රන්භාණ්ඩ හා මුදල් ලබාගත් බවත්ය.නිලධාරියෙකු පස්වරු 1.55ට පොලිසි හදිසි ඇමතුම් අංශයට (119) සිද්ධිය දැන්වූ බවත්ය. කැබ්රථයක් හා සුදුවෑන් රථයත් පිළිබඳ සැකයක් මතුවී ඇතැයි පැවසේ.සිද්ධිය පිළිබඳ ගම්පහ ජ්‍යෙෂ්ඨ පොලිස් අධිකාරි සහ අදාළ ජ්‍යෙෂ්ඨ නිලධාරින් හා අපරාධ අංශයේ නිලධාරීන් කොල්ලකරුවන් අත්අඩංගුවට ගැනීමට මෙහෙයුමක් දියත්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082217</link>
    <topic>මොණරවිල කැප්පෙටිපොළ දිසාව වාසය කළහුලංගමුවේ මහ වලව්ව සංරක්ෂණයට පියවර</topic>
    <author>චන්දිමා එදිරිමාන්න</author>
    <content>මොණරවිල කැප්පෙටිපොළ දිසාව සිය අවසාන කාලයේදී ජීවත්වූ දැනටමාතලේ පිහිටි “හුලංගමුවේ මහ වලව්ව” නමින් හඳුන්වන නිවස එහි පෞරාණිකත්වය රැකෙන අයුරින් සංරක්ෂණය කිරීම පිළිබඳව අවධානය යොමු ව තිබේ.ඒ පිළිබදව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා සමඟ තමන් සාකච්ඡා කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.ඇමැතිවරයා මේ අදහස් පළ කළේ මාතලේ දිස්ත්‍රික්කයේ හුලංගමුව ප්‍රාදේශයේ පිහිටි මෙම පෞරාණික වලව්ව නිරීක්ෂණය කිරීමෙන් අනතුරුවය.එවකට ශ්‍රී ලංකාව යටත් කරගෙන සිටි බ්‍රිතාන්‍ය පාලනයට විරුද්ධව වර්ෂ 1818 දී සිදුකළ ඌව වෙල්ලස්ස නිදහස් අරගලයට නායකත්වය දුන්නේ මොණරවිල දිසාව විසිනි. එහිදී ඉංශ්‍රීසීන් විසින් එතුමා අල්ලා ගන්නා ලදුව ඉංශ්‍රීසි ආණ්ඩුවට විරුද්ධව කැරැලි ගැසීමේ චෝදනාව මත හිස ගසා දමන ලදී.මොණරවිල නිළමෙතුමා විසින් මෙම නිවස භාවිතා කොට ඇත්තේ එතුමාගේ අවසාන කාලයේදීය. මෙම නිවස කාමර 14 කින් සමන්විත දෙමහල් ගොඩනැඟිල්ලකි. ගොඩනැඟිල්ලේ ඉහළ මහල දැව භාවිතයෙන් නිමවා තිබේ. වහලය සඳහා සිංහල උළු සෙවිලි කර ඇත.එමෙන්ම වර්ෂ 1960 කාලය වන විට මෙම නිවස පිහිටි ඉඩම අක්කර 3 ½ ක පමණ විශාලත්වයකින් යුක්ත විය. එහෙත් මේ වන විට මෙම ඉඩමෙන් ඉතිරි වී ඇත්තේ පර්චස් 60කි. මොණරවිල කැප්පෙට්ටිපොළ දිසාව වාසය කරන සමයෙහි අශ්වයින් සහ ඇතුන් ගාල්කර තැබීම සඳහා උපයෝගී කොටගත් අශ්ව හා ඇත් ගාල්වල විශාල ගල් කණු කිහිපයක නටඹුන් දැනටත් මෙම නිවස පිහිටි ඉඩමේ දක්නට ලැබේ.මොණරවිල කැප්පෙට්ටිපොළ දිසාවගෙන් පසු මෙම නිවසේ ඔහුගේ පුත් ලොකුබණ්ඩාර මොණරවිල කැප්පෙටිපොළ හා දුනුවිල කුමාරිහාමි යන යුවළ වාසය කළ අතර, ඉන්පසු ඔවුන්ගේ පුත් මොණරවිල කැප්පෙටිපොළ දිසාව හා දුනුවිල කුමාරිහාමි ( දුනුවිල නිලමේගේ දියණිය ) වාසය කර ඇත. ඉන් පසුව ඔවුන්ගේ පුත් විලියම් ආම්ස්ට්රෝගන්, මොණරවිල කැප්පෙට්ටිපොළ හා ඔහුගේ බිරිය වන ලීලාවතී රත්වත්ත කුමාරිහාමි මෙහි පදිංචි වී ඇත. ඔවුන්ගෙන් පසු එම යුවළගේ පුත් උපාලි මොණරවිල කැප්පෙට්ටිපොළ හා බණ්ඩාර මැණිකේ මල්ලිකා රත්නායක යන යුවළ මෙම නිවසේ වාසය කළහ.අද වන විට එහි ජීවත් වන්නේ ඔවුන්ගේ දියණියක් වන ධනංජනී කැප්පෙටිටිපොළ හා ඇයගේ ස්වාමියා වන හුලංගමුව මහතා හා එම යුවළගේ දරු දැරියන්ය.සිංහල උළු සෙවිලි කළ නිවසේ පැරණි වහල මේ වන විට අබලන් තත්ත්වයේ පවතියි.අවශ්‍ය සංරක්ෂණ කටයුතු කිරීමට තම අමාත්‍යාංශය මගින් ලබාදිය හැකි උපරිම දායකත්වය ලබාදෙන බව මෙහිදී ඇමැතිවරයා පැවැසීය.මෙම අවස්ථාවට මාතලේ මහ නගර සභාවේ නාගරික මන්ත්‍රීවරුන් වන පාලිත ජයසේකර, රොෂාන් ද සිල්වා මහත්වරු ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082218</link>
    <topic> පාසල් සිසුවියක පැහැර ගැනීමට තැත්කළසිසුන් 4කට මුදල් සහ ශරීර ඇප</topic>
    <author>ශිරෝමි අබයසිංහ</author>
    <content>මහරගම ප්‍රදේශයේදී බසයක ගමන් කරමින් සිටි පාසල් සිසුවියක පැහැර ගෙන යාමට තැත් කිරීම සම්බන්ධයෙන් අධිකරණයට ඉදිරිපත් කෙරුණු පාසල් සිසුන් සිවු දෙනකු රුපියල් ලක්ෂ පහ බැගින් වූ ශරීර සහ රුපියල් දෙදෙහස් පන්සියයක මුදල් ඇප මත මුදා හැරීමට නුගේගොඩ මහෙස්ත්‍රාත් අජිත් එම්. මාසිංහ මහතා ඊයේ (21) නියම කළේය.සිද්ධියට සම්බන්ධ ‍අනෙක් සිසුවා අසනීප බව දන්වා අධිකරණයට පැමිණ සිටියේ නැත..සිසුවිය බස් රථයේ ගමන් කරමින් සිටියදි මහරගමදී කාරයකින් පැමිණි සිසුන් පස් දෙනා බසය හරස් කර සිසුවිය පැහැර ගැනීමට තැත් කරන අවස්ථාවේදී සිසුවිය සමඟ සිටි අයෙක් 119 අමතා පැමිණිලි කර ඇති බවත් එම අවස්ථාවේදීම පැමිණි පොලිස් නිලධාරින් සිසුන් අත්අඩංගුවට ගත් බවත් මහරගම පොලිසිය අධිකරණයට වාර්තා කළේය.එම සිසුන් අතරින් දෙදෙනකු මෙවර අ.පො.ස උ.පෙ‍ළ විභාගයට පෙනී සිටින අය බවත් වාර්තා විය.සැප්තැම්බර් 25 දා යළි අධිකරණයේ පෙනී සිටීමට සැකකරුවන්ට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082219</link>
    <topic>නව අධ්‍යාපන පනතක් සැකසීමේ දළ කෙටුම්පත පාර්ලිමේන්තුවට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක‍</author>
    <content>නව අධ්‍යාපන පනතක් සකස් කිරීම සඳහා වන දළ කෙටුම්පත අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවට ඊයේ (21) ඉදිරිපත් කළේය.ආණ්ඩු පක්ෂයේ හා විපක්ෂයේ මන්ත්‍රීවරුන් 23දෙනකුගෙන් සමන්විත අධ්‍යාපන කටයුතු පිළිබඳ විශේෂ පාර්ලිමේන්තු උපදේශක කාරක සභාවට ඉදිරිපත් වූ යෝජනා ඇසුරෙන් නව අධ්‍යාපන ප්‍රතිපත්ති හා යෝජනා මාලාව සකස් කළ බව අධ්‍යාපන ඇමැති බන්දුල ගුණවර්ධන මහතා කීවේය.විවිධ ක්ෂේත්‍රයන්හී විද්වතුන්, දේශපාලන පක්ෂ නායකයන්, ආගමික නායකයන්, විදුහල්පතිවරුන්, වෘත්තීය සමිති හා අධ්‍යාපනඥයන් ඇතුළු දහසකට අධික පිරිසක් කාරක සභාව හමුවේ ඉදිරිපත් කළ සාක්ෂි හා මන්ත්‍රීවරුන්ගේ යෝජනා ඇතුළත් සංෂිප්ත වාර්තාවක් ලෙස ශ්‍රී ලංකාවේ සාමාන්‍ය අධ්‍යාපනය සඳහා වන නව අධ්‍යාපන ප්‍රතිපත්ති හා යෝජනා ඉදිරිපත් කරන බවද ඇමැතිවරයා කීවේය.ලක්ෂ 40ක් වූ පාසල් දරුවන් අධ්‍යාපනය ෂාත්සාත් කිරීම සඳහා නව අධ්‍යාපන පනතක් සකස් කිරීමේ දළ කෙටුම්පත සභාවට ඉදිරිපත් කරන බව කි ඇමැතිවරයා ඒ අනුව ආණ්ඩු මාරුවෙද්දී හෝ පක්ෂ පාට භේද අනුව වෙනස් නොවන නව අධ්‍යාපන පනතක් සකස් කිරීම සඳහා සියලු මන්ත්‍රීවරුන්ගේ සහාය ඉල්ලා සිටින බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=n13082220</link>
    <topic>නවනීදන් පිල්ලේගේ ශ්‍රී ලංකා සංචාරය ගැනසීමා පැනවීමක්කර නෑ</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මහකොමසාරිස් නවනීදන් පිල්ලේගේ ශ්‍රී ලංකා සංචාරය සම්බන්ධයෙන් කිසිඳු සීමා පැනවීමක්කර නැතැයි රජය අවධාරණය කරයි.ශ්‍රී ලංකාවට පැමිණෙන මහ කොමසාරිස්වරියට මේ රටේ ඕනෑම පුද්ගලයකු හෝ සංවිධානයක් සමඟ සාකච්ඡා කිරීමේ හැකියාව තිබෙන බව විදේශ කටයුතු අමාත්‍යාංශයේ අධීක්ෂණ මන්ත්‍රී පාර්ලිමේන්තු මන්ත්‍රී සජින් වාස් ගුණවර්ධන මහතා ප්‍රකාශ කරයි.ඇය ශ්‍රී ලංකාවට පැමිණෙන්නේ කලින් සැළසුම්කළ න්‍යාය පත්‍රයකට අනුව බව පෙන්වා දෙන මන්ත්‍රීවරයා ඒ වෙනුවෙන් රජයේ අනුමැතිය හිමිවී තිබෙන බවද කියා සිටී. මේ අතර ඒ මහතා ‍සඳහන් කරන්නේ ඇ‍යගේ සංචාරයට රජයේ කිසිඳු බාධාවක් නොමැති බවයි.ශ්‍රී ලංකා රජයේ ආරාධනයකට අනුව එක්සත් ජාතීන්ගේ මහ කොමසාරිස් නවනීදන් පිල්ලේ මේ මස 25 දා ශ්‍රී ලංකාවට පැමිණීමට නියමිත අතර ලබන 31 දා තෙක් මෙරට රැදී සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308221</link>
    <topic>ගම්පහ රෝහලේ රෝගී තදබදයට පිළියම්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ මහ රෝහලට ප්‍රතිකාර ලබා ගැනීම සඳහා දිනපතාම විශාල රෝගීන් සංඛ්‍යාවක් පැමිණේ. මේ සියලුම රෝගීන් සඳහා ප්‍රතිකාර ලබාදීමේ ක්‍රමවත් වැඩපිළිවෙළක් බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි මහතාගේ උපදෙස් පරිදි ගම්පහ මහ රෝහලේ වෛද්‍ය අධිකාරි වෛද්‍ය සුදත් ධර්මරත්න මහතා විසින් ආරම්භ කර තිබේ. එම වැඩ පිළිවෙළ මේ වනවිට ඉතා සාර්ථකව ක්‍රියාත්මක වේ. මේ අනුව බාහිර රෝගීන්ට හා නේවාසික රෝගීන්ටද පහසුකම් සැලසී ඇත.නොයෙකුත් රෝගාබාධ සඳහා සතියේ සෑම දිනකම ක්‍රියාත්මක වන පරිදි වෛද්‍ය සායන ගණනාවකි. දන්ත සායන, ළය රෝග සායනය, දියවැඩියා සායනය, ලිංගාශ්‍රිත රෝග සායනය, රක්තවාතවේද සායනය, පවුල් වෛද්‍ය සායනය, යොවුන් මිතුරු සත්කාර සායනය සහ පෝෂණ සායනය ද වේ.විශේෂයෙන් තරුණ තරුණියන් නොයෙකුත් මානසික ප්‍රශ්න, යම් අසහනකාරී තත්ත්වයක් ගැන ඉතා මිත්‍රලීලාවෙන් අවශ්‍ය මනෝ වෛද්‍ය ප්‍රතිකාර සහ ඔවුන් පීඩා විඳින යම් යම් ගැටලු සම්බන්ධව මිත්‍රශීලීභාවයෙන් ඔවුන් දැනුවත් කිරීම, අවශ්‍ය ප්‍රතිකාර ලබාදී මේ සායනය ඉතා සාර්ථක ව්‍යාපෘතියකි.මෙ සායන අතර දියවැඩියා සහ අධිකරුධිර පීඩනය, හෘද්‍යාබාධය වැනි රෝගීන් වෙනුවෙන් ක්‍රියාත්මක පවුල් වෛද්‍ය සායන ව්‍යාපෘතිය ඉතා ක්‍රමවත් අයුරින් ක්‍රියාත්මක වේ.එම සායනයට සහභාගීවන්නන් වැඩි පිරිසක් බොහෝ වයෝවෘද්ධ අයවන අතර ඔවුනට මාසිකව සහභාගී වීමට උදේ 8.30 සිට පසුවරු 3.00 දක්වා නියමිත වේලාවක් ලබා දී ඇත. ඒ අනුව සායනට සහභාගී වන රෝගියා ඉතා සුලු කාලයකින් රෝග නිශ්චය කොට ප්‍රතිකාර ඹෟෂධ ලබාදේ.මේ සඳහා පළපුරුදු ජ්‍යෙෂඨ හෙදියන් ඇතුළු සහයිකාවන්ද ලබාදී ඇති අතර පළපුරුදු ජ්‍යෙෂ්ඨ වෛද්‍ය කණ්ඩායමක් යොදවා ඇත.ඔවුන් සියළු දෙනාම ඉතා කාරුණිකව මේ වියපත් රෝගීන්ට ප්‍රතිකාර ලබාදීම ප්‍රසංසා කළ යුතුය.ඩෙංගු රෝගීන් සඳහා කාන්තා සහ පිරිමි සහ කුඩා ළදරුවන් වෙනුවෙන් අංග සම්පූර්ණ ඖෂධ සහ වෛද්‍ය උපකරණ සහිත විශේෂ වාට්ටු තුනක්ද ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308222</link>
    <topic>කෑගල්ලේ ප්‍රාදේශීය ජනමාධ්‍යවේදීන්ගේ එක්දින වැඩමුළුව සාර්ථකයි</topic>
    <author>අලුත්නුවර සමූහ ඒ. ඇම්. විකිරි බණ්ඩාර</author>
    <content>කෑගල්ලේ ජංගම සේවා 177ක් මේ වනවිට සිදුකර තිබෙනවා. පළමු වරට මේ ජංගම සේවා පවත්වන්නේ ග්‍රාම නිලධාරි වසම් මට්ටමින්, රජයේ නිලධාරීන්ගේ නොමඳ සහයෝගය මෙයට ලැබෙනවා.නිලධාරීන් 80-90ක් වාහනවලින් ගොස් ඒ ඒ ස්ථානවල පවත්වන ජංගම සේවාවලට යනවා.දින 10ක් 11ක් කරන වැඩක් එක දිනයකදී කර දීමට අපි කටයුතු යොදා තිබෙනවා යැයි කෑගල්ල දිස්ත්‍රික් ලේකම් තුසිත ජී. වනසිංහ මහතා පැවැසීය.හෙතෙම මේ බව කීවේ පසුගියදා කෑගල්ලේ දී පැවැති ප්‍රාදේශීය ජන මාධ්‍යවේදීන්ගේ එක් දින වැඩමුළුවකට සහභාගී වෙමිනි.කෑගල්ල දිස්ත්‍රික්කයේ සංවර්ධන ප්‍රගතිය පිළිබඳ කරුණු දක්වමින් හෙතෙම මෙසේද කීවේය.ජීවනෝපාය සුරක්ෂිතභාවය මේ වසරේ 1.2ක් පුළුල් කරගෙන යනවා. කෑගල්ල විකල්ප මාර්ගයේ කිලෝමීටර් 2.2ක් සිදුකර තිබෙනවා. පුදුම වේගයකින් ඒවා සිදු කෙරනවා.සැළසුම් සහගතව කෑගලු දිස්ත්‍රික්කයේ සංවර්ධන පොකුරක් ක්‍රියාත්මක වෙනවා. රජය ජනතාවට සියයට 94%ක් විදුලිය පහසුකම් ලබා දී තිබෙනවා. මෙගාවොට් 10ක විදුලි බලයක් නිෂ්පාදනය කළ හැකි ස්ථාන කෑගල්ල දිස්ති‍්‍රක්කයේ තිබෙනවා.නමුත් ඒවා පුළුල් ලෙස විග්‍රහකොට තමයි අපි ඒවා ඉටු කරන්නේ. මෙම රටේ අනාගතය නිවරුදි කරගෙන ඉදිරියට යාම පිණිසයි මෙවැනි වැඩමුළු පවත්වමින් අපි ජනතා සුභ සිද්ධිය සඳහා සියලු කටයුතු කරන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308223</link>
    <topic>ගැබිනි මවුවරු 125කට උපහාර පිදීමේ උත්සවයක්</topic>
    <author>මහරගම විශේෂ - වේහැල්ලේ පියතිලක</author>
    <content>ලෝකය හිනැහෙන්නේත්, පවතින්නේත් මවුකිරි සහ හිරු රශ්මිය නිසා බව කියනවා. එමනිසා කිරි මවුවරු අපට අගනා සම්පතක් යැයි තැපැල් හා විදුලි සංදේශ ඇමැති ජීවන් කුමාරණතුංග මහතා කීය.ඇමැතිවරයා මේ බව පැවැසුවේ 2013 මවුකිරි ප්‍රවර්ධන සතිය නිමිත්තෙන් සිංහ සමාජ 306 සී (1) සිංහ කාන්තා සංවිධානය ඉකුත්දා පිටකෝට්ටේ සිංහ සමාජ බහුකාර්ය මධ්‍යස්ථානයේ පැවැති ගැබිනි මවුවරුන්ට ආශීර්වාද කිරීම සඳහා පැවැති උපහාර උත්සවයට සහභාගි වෙමිනි.එහිදී ඇමැතිවරයා මෙසේ ද කීවේය.අතීතයේදී රජගෙදර ආශ්‍රිතව ජීවත්වන ගැබිනි මවුවරුන්ට උපහාර දැක්වීමට සහ දරු ප්‍රසූතිය සඳහා සූදානම් වන මවුවරුන්ට ආශීර්වාද කිරීම සඳහා “ගැබ් පෙරහර” යනුවෙන් උත්සවයක් පැවැත්වුණා.ඒ අනුව යමින් සිංහ කාන්තා ඒකකයේ ව්‍යාපෘති සභාපතිනි ශ්‍රී ලංකා නිදහස් පක්‍ෂ සම්මේලනයේ උප සභාපතිනි චන්ද්‍රිකා ද සොයිසා මහත්මියගේ අදහස් අනුව සංවිධානය කළ මේ ගැබිනි මාතා ආශීර්වාද උපහාර උළෙල අගය කළ යුතුයි.පිටකෝට්ටේ ප්‍රධාන වෛද්‍ය නිලධාරිනී වෛද්‍ය නන්දිකා අබේගුණවර්ධන මහත්මිය - ගැබිනි මව්වරුන් යනු ලෝකය නිර්මාණය කරන්නෝය.ඔවුන් ආරක්‍ෂා කිරීම රජයේ මෙන්ම මුළු ප්‍රජාවගේද ජාතික යුතුකමකි. අතීතයේ වූ ගැබ් පෙරහරට නව මුහුණුවරක් දී මේ උත්සවය පැවැත්වීම ගැන සිංහ සමාජ ව්‍යාපාරයට අපගේ ප්‍රශංසාව හිමිවෙනවා.රටක සංවර්ධන මිනුම් දණ්ඩ නම් ඒ රටේ සෞඛ්‍යය හා අධ්‍යාපනයයි. එමනිසා මෙවැනි ජාතික වැදගත්කමකින් යුත් මේ උත්සවවලට රටේ මැති ඇමැතිවරු සහභාගි වීම ගැන ප්‍රශංසා කළ යුතුයි.සිංහ දිස්ත්‍රික් සිංහාධිපති සිංහ චමිදු අබේවික්‍රම මහතා - ස්වේච්ඡා සේවය පදනම කරගත් “අපි සේවය කරමු” යන උද්‍යෝග පාඨය ඔස්සේ ලොව පවතින විශාලතම රාජ්‍ය නොවන සංවිධානය සිංහ සමාජ වැඩපිළිවෙළයි.මිනිස් සුබසාධනය හැර කිසිදු ප්‍රතිලාභයක් අපේක්‍ෂා නොකරන එකම රාජ්‍ය නොවන සංවිධානය සිංහ සමාජය දිවයිනේ් සෑම තැනකම මෙවැනි සමාජ සත්කාරවල යෙදී සිටිනවා.සිංහ කාන්තා සංවිධානයේ ව්‍යාපෘති සභාපතිනිය චන්ද්‍රිකා ද සොයිසා මහත්මිය පිළිගැනීමේ කතාව කළාය. මෙහිදී ගැබිනි මවුවරු 125 දෙනකුට දරු ප්‍රසූතියකදී දරුවට අවශ්‍ය වන උපකරණ කට්ටල් පිරිනමනු ලැබිණ.එක් ගැබිනි මවකට රු. 2500 පමණ වටිනා උපකරණ කට්ටලය බැගින් පිරිනැමිණ. ව්‍යාපෘතිය සඳහා වැය වූ මුදල රු. 300000 කි.උළෙල සමාප්ත වූයේ සංගීත විශාරද චන්ද්‍රා රණතුංග මහත්මිය මෙහෙයවූ දරු නැලවිලි ගී ප්‍රසංගයෙනි. එහිදී සෞඛ්‍ය වෛද්‍ය නිලධාරිනී නන්දිකා අබේගුණවර්ධන මහත්මියගේ උපදෙස් අනුව දරුවකුට කිරි දීමේ කාර්යය පිළිබඳව ප්‍රදර්ශනාත්මක කිරි දීමේ වැඩමුළුවක් ද පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308224</link>
    <topic>මිල්ලනිය මුලකඩකන්ද ජල ව්‍යාපෘතියේ වැඩ ඇරැඹෙයි</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>මිල්ලනිය ප්‍රාදේශීය ලේකම් කොට්ඨාසයට අයත් මිල්ලනිය මුලකඩකන්ද ප්‍රජා ජල ව්‍යාපෘතිය ඉදිකිරීමේ වැඩ ආරම්භ වී තිබේ.මේ සඳහා බස්නාහිර පළාත් සභා මන්ත්‍රී ලලිත් කුමාර වර්ණසූරිය මහතා විසින් රු. 2,65,000 ක මුදලක් වෙන්කැර තිබේ.මේ ජල ව්‍යාපෘතියෙන් ප්‍රදේශයේ පවුල් සියයකට අධික සංඛ්‍යාවකට සෙත සැලසෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308225</link>
    <topic>ආබාධිත අයට පිහිටවීම පුරුද්දක් කර ගත් සෝමරත්න</topic>
    <author>හොරණ මධ්‍යම විශේෂ – චන්ද්‍රා ශ්‍රී පෙරේරා  </author>
    <content>දිවයිනේ අඩු ආදායම්ලාභී ආබාධිත තත්ත්වයේ පසුවන අය වෙනුවෙන් රෝද පුටු සහ අත්වාරු සත්භාවයෙන් පිරිනැමීමේ ක්‍රියාවලියක යෙදී සිටින පොකුණුවිට කනේවල පදිංචි සෝමරත්න ඕපනායක මහතා තම සතරවන රෝද පුටුව පසුගිය දා පොකුණුවිට සරණ බැංකු පරිශ්‍රයේදී එහි සභාපති පියසිරි ජයලත් මහතාගේ සහභාගිත්වය ඇතිව ආබාධිත අයෙකුට පිරිනමන ලදී.මේ රෝද පුටුව හිමිවුණේ පොකුණුවිට රුක්අත්තන වත්තේ පදිංචි තුෂාර හේමන්තටය.ඔහු දැනට වසර 12කට ඉහතදී පොල් ගසකින් වැටී දකුණු පාදය අහිමි කරගත් අයෙකි.මෙහිදී සෝමරත්න ඕපනායක මහතා කියා සිටියේ දැනට වසර 02 ක පමණ සිට මෙවන් ආබාධිත අය වෙනුවෙන් රෝද පුටු, අත්වාරු පමණක් නොව පාසල් සිසු සිසුවියන්ට පොත්පත් පවා ලබා දෙන බවය.මේ රෝද පුටුව වෙනුවෙන් හල්තොට තලාවේ කේ. නන්දසිරි මහතා ද අනුග්‍රහය දැක්වූ බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308226</link>
    <topic>ප්‍රාදේශීය මාධ්‍යවේදියා පුවත්පතක කොඳු නාරටියයි ඔවුන්ගේ කැපවීම රුපියල් සතවලින් මනින්නට බෑ</topic>
    <author>ගිරාඳුරුකෝට්ටේ සමූහසෝමදාස සමරගුණරත්න, මාපාකඩවැව රංජිත් කරුණාවීර</author>
    <content>එක් දිනකදී ලක්‍ෂ හතරක පාඨකයන් ප්‍රමාණයක් ලෝකය පුරා “දිනමිණ” පුවත්පත කියවනවා. තිනකරන් පත්‍රය දිනකට 275000ක් කියවනවා. මේ වසර අවසන් වනවිට දිනමිණ පත්‍රයේ පිටු වර්ණවත්ව මුද්‍රණය කිරීමට සැලසුම්කර හමාරයි. දිනමිණ පත්‍රය කවදාවත් වැටෙන්නෙත් නැහැ. කාටවත් වට්ටන්නත් බැහැ.ලේක්හවුස් කර්තෘ මණ්ඩල අධ්‍යක්‍ෂ සීලරත්න සෙනරත් මහතා එසේ කියා සිටියේ අගෝස්තු 17 දින පස්සර, පැල්ගහතැන්න කළමනාකරණ පුහුණු ආයතනයේදී පැවති බදුල්ල හා මොණරාගල දිස්ත්‍රික් (ලේක්හවුස්) ප්‍රාදේශීය මාධ්‍යවේදී වැඩමුළුව අමතමිනි.දිනමිණ ප්‍රධාන කර්තෘ ගාමිණී ජයලත්, ප්‍රවෘත්ති කර්තෘ නලීන් දිල්රුක්‍ෂ, ප්‍රාදේශීය නියෝජ්‍ය කර්තෘ ආසිරි මල්ලවආරච්චි, තිනකරන් ප්‍රධාන කර්තෘ තිලෙයිනාදන් හා කළමනාකරණ කර්තෘ රන්ජන් අමරරත්න, උප කර්තෘ ප්‍රබුද්ධී රණසිංහ යන මහත්වරු වැඩමුළුවට සම්පත් දායකත්වය ලබාදුන්හ.ප්‍රාදේශීය මාධ්‍යවේදීන් හමුවේ අදහස් දැක්වූ කර්තෘ මණ්ඩල අධ්‍යක්ෂ සීලරත්න සෙනරත් මහතා,මාධ්‍ය ආයතනයක කොඳු නාරටිය ප්‍රාදේශීය මාධ්‍යවේදීන්ය. ඔවුන්ගේ කැපවීම රුපියල් සතවලින් මනින්නට බැහැ. බොහොම සොච්චම් මුදලක් ලැබිලත් මේ අය අපව අතහැර ගියේ නෑ. මොවුන් සම්මානයට ලක්කිරීම අපේ අදහසයි.පුවත්පත් කලාවේ පන්නරයක් ලැබූ ප්‍රවෘත්ති කර්තෘ නලීන් දිල්රුක්‍ෂ හා ප්‍රාදේශීය නියෝජ්‍ය කර්තෘ ආසිරි මල්ලවආරච්චි වැනි නිලධාරීන් දිනමිණ පුවත්පත අද වනවිට ජනතාවගේ ආකර්ෂණයට ගෙන යමින් සිටිනවා.ආණ්ඩුවේ හොරණෑව ලෙස හංවඩු ගසා තිබූ දිනමිණ පත්‍රය අද වනවිට සැමගේම පත්‍රය බවට පත්වී හමාරයි. රාජ්‍ය ආයතනවල අකටයුතු හේතුසාධක සහිතව හෙළිදරව් කරන නිසා ජනාධිපතිතුමා පවා නිලධාරීන් සමඟ පැවැත්වෙන සාකච්ඡාවලදී දිනමිණ පත්‍රය ගෙනගොස් ඉදිරිපත් කරනවා.චීන සමාගමක් හරහා මිලියන 900ක වටිනාකමකින් යුත් මුද්‍රණ යන්ත්‍රයක් ගෙන්වීමට කටයුතු යොදා ඇති අතර පත්‍රයේ පිටු වර්ණවත්ව මුද්‍රණය කළ හැකියි. නව තාක්‍ෂණය සමඟ ප්‍රාදේශීය මාධ්‍යවේදීන් අත්වැල් බැඳගත යුතුයි. පෑනට කඩදාසියට විශ්‍රාම දිය යුතු කාලය පැමිණ තිබේ.චීන රටේ දිනකට පත්තර වර්ග 9000ක් මුද්‍රණය කෙරෙනවා. ඉංගී‍්‍රසි මාධ්‍ය එකම පුවත් පතයි. බහුතර ජනතාවගේ කැමැත්තෙන් තෝරාපත්කරගත් රජය හා ජනාධිපතිවරයා විසින් රටේ සංවර්ධනය වෙනුවෙන් කරන කියන දෑ ජනතාවට දැනගන්නට සැලැස්වීම අපේ යුතුකමයි.එසේම වැරදි පිළිබඳවත් විවේචන කෙරෙනවා. මම සහභාගිවූ සාර්ථකම ප්‍රාදේශීය මාධ්‍යවේදී වැඩමුළුව මෙය බව කිවයුතුයි. මෙපමණ සාර්ථක මාධ්‍යවේදීන් පිරිසක් ප්‍රාදේශීයව මට හමුවී නැහැ. දිනමිණ පත්‍රය වැටෙන්නෙත් නැහැ. කවදාවත් වට්ටන්නත් බැහැ.බදුල්ල මොණරාගල දිස්ත්‍රික් මාධ්‍යවේදීන්ට මගේ ගෞරවය අද දින නමුනුකුල කන්ද පාමුලදී පුද කරන්නට ලැබීමත් ගෞරවයක්. දෙමළ මාධ්‍ය තිනකරන් පත්‍රයත් ඉතා ඉහළ මට්ටමකට ගෙන ඒමට දරන උත්සාහය එම කර්තෘ මණ්ඩලයටද හිමිවිය යුතුයි.දිනමිණ ප්‍රධාන කර්තෘ ගාමිණී ජයලත් මහතා,වසර 103ක් පැරණි පුවත්පතක වාර්තාකරුවන් වීම ගැන ඔබටත් මටත් අභිමානයක් අැතිෙවනවා. ප්‍රාදේශීය මාධ්‍යවේදියකු ලෙස මගේ ගමන ආරම්භ කොට මාටින් වික්‍රමසිංහ වැනි ශූරීන් හෙබවූ නිලයට මට ඒමට හැකිවුණා.ගවේෂණශීලී පුවත් ඉදිරිපත් කරන විජයානි එදිරිසිංහ වැනි අය තවත් තිදෙනකු සිටිනවා නම් ලංකාවේ හොඳම පුවත්පත බවට දිනමිණ පත් කරන්නට අපහසු නැහැ. ඇමැතිවරුන් අහනවා මේක ආණ්ඩුවේ පත්‍රයක් නොවේද කියලා. රාජ්‍ය අංශයේ දූෂණ, වංචා අකටයුතු හේතුසාධක සහිතව හෙළිදරව් කෙරෙනවා.ලේක්හවුස් ආයතනයට බැඳී අවුරුදු 18කට පසුවයි මේ තනතුරට පත්වුණේ. දේශීය බවත් සදාචාරාත්මක බවත් රැකගෙන පත්‍රය පවත්වාගෙන යා යුතු අභියෝගය පවතිනවා. අතපය බැඳගෙන පීනන්නට සිදුවී තිබෙනවා. අපචාර සහිත පුවත් පලක­‍ෙළාත් පාඨක ජනතාවගෙන් අපවාද එනවා.මාධ්‍යවේදියෙක් ලෙස දිනකර පත්තරෙන් පුවත්පත් කලා වේදියෙක් ලෙස ගමන් ඇරැඹූ මා කොට කලිසමකුත් ඇඳගෙන පයින්ම ප්‍රවෘත්ති ෙසායන්න නොගියපු පාරක් කොළඹ නැහැ. කැපවීම අත්‍යවශ්‍යයි. ඉදිරියේදී ඔබ වෙනුවෙන් කරන ගෙවීම් වැඩි කිරීමට සාකච්ඡා පැවැත්වෙනවා.කළමනාකරණ කර්තෘ රංජන් අමරරත්න මහතා:ඩිලාන් පෙරේරා චරිතය අගය කරනවා, ප්‍රතිපත්ති ගරුකළ හා වෙනස් නොකළ අයෙක්. ලෝරන්ස් මාෆියාව වැනි සිද්ධීන් පවා එම යුගයේදී ප්‍රසිද්ධව කථාකළ එකම පුද්ගලයා නිමල් සිරිපාල ද සිල්වා ඇමැතිවරයාය. රතුපස්වල සිද්ධියේ වටිනාම සාධකය ගැන කිසිම මාධ්‍යයක් කථාකළේ නැහැ.එම ගම්වලට ජලය ලබාදීමට වතුර නළ පද්ධතියක් එලා තිබූ බව පෙන්වා දුන්නේ නැහැ. උතුරේ කුල බේදය තදින්ම තිබෙනවා. පහත් යැයි සම්මත අයට බීමටවත් වතුර දෙන්නේ නැහැ. ඔවුන් වෙනුවෙන් කථාකරන්නෙ, උදව්කරන්නෙ අපේ ආරක්‍ෂක හමුදාව පමණයි.ප්‍රධාන ප්‍රවෘත්ති කර්තෘ නලින් දිල්රුක්‍ෂ මහතා:අපට අවශ්‍ය වනුයේ මාධ්‍යවේදීන් 90ක් වුවත් දැනට 642ක් සිටිනවා. නව තාක්‍ෂණයට අපි එක්වන්නට ඕනෑ. ඌව පළාතේ ප්‍රාදේශීය මාධ්‍යවේදීන් ෙලස ඌව පළාත් සමූහ මාපා බණ්ඩාර සහ ෙසාරණාෙතාට සමූහ සී. ගමගේ යන අයගේ විශිෂ්ට සේවය මෙහිදී අගය කරනවා.මාධ්‍යවේදීන් වෙනුවෙන් දෙමෝදර සෝමරත්න මහතාද ඌව පළාත් ආණ්ඩුකාර ලේකම් චන්ද්‍රපාල මහතාද දිනමිණ පත්‍රයේ පිබිදීම පිළිබඳව අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308227</link>
    <topic>ගල් අරක්කු කාලයි දඩය 12,500යි</topic>
    <author>කන්තලේ සමූහ</author>
    <content>රජයේ අරක්කු බෝතල් කාලක් (ඩ්‍රෑම්ස් 175) මුදලට නීති විරෝධි ලෙස විකිණීම සම්බන්ධයෙන් අත්අඩංගුවටගෙන අධිකරණය හමුවට පැමිණවීමෙන් පසු කන්තලේ ප්‍රදේශයේ පුද්ගලයෙකුට රුපියල් 12500ක දඩ මුදලක් ගෙවීමට කන්තලේ මහේස්ත්‍රාත් හා දිසා විනිසුරු ජයරුවන් දිසානායක මහතා එම අධිකරණයේ දී ඊයේ (21) නියෝග කරන ලදී.කන්තලේ අග්බෝපුර පේරමඩුව ප්‍රදේශයේ පදිංචි කිරිපෝරුදේවගේ නෝමියන් නමැත්තාට මෙසේ දඩ මුදල් ගෙවීමට සිදුවිය. කන්තලේ මූලස්ථාන පොලිසියට ලද තොරතුරක් මත මූලස්ථාන පොලිස් ස්ථානාධිපති ප්‍රධාන පොලිස් පරීක්‍ෂක නිමල් බංඩාර මහතා ඇතුළු නිලධාරීන් කණ්ඩායමක් මේ වැටලීම කොට සැකකරු අත්අඩංගුවට ගෙන අධිකරණය හමුවට පමුණුවා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308228</link>
    <topic>බිලිඳියගේ හිසට ටොකු ඇන මරා සුළු පියා වස පානය කරලා</topic>
    <author>වැලිමඩ සමූහ - ආර්. රාජමන්ත්‍රී</author>
    <content>මාස 14 වයසැති බිළිදියගේ හිසට ටොකු ඇන මරා දැමීමෙන් පසු වස පානය කර වැලිමඩ මූලික රෝහලේ නේවාසික ප්‍රතිකාර ලබන සැකකාර සුළුපියා සැප්තැම්බර් 28 වන දින දක්වා රිමාන්ඩ් බන්ධනාගාර ගත කිරීමට වැලිමඩ මහෙස්ත්‍රාත් හා දිසා විනිසුරු එන්. ඩබ්ලිව්. ලංකාපුර මෙනවිය රෝහලට ගොස් රෝගියා නිරීක්‍ෂණය කරමින් නියෝග කළාය.මෙසේ නේවාසික ප්‍රතිකාර ලබමින් සිටියදීම රිමාන්ඩ් බන්ධනාගාර ගත කරනු ලැබූවේ උඩපුස්සැල්ලාව රපාන වතුයායේ පදිංචි ජේ. ඇම්. සූරසේන (38) යන සැකකරුය.පසුගිය 16 වන දින අනියම් බිරිඳ හදිසියේ රෝගාතුරවී වැලිමඩ මූලික රෝහලට ඇතුළත් කර ඇත. ඉන් පසු ඇගේ ප්‍ර‍්‍රථම සැමියාට දාව උපන් මාස 14 වයසැති අවුර්දරාජා අනූෂා දැරිය සැකකරු නිවසට කැඳවාගෙන ගොස් තිබේ.17 වන දින සැකකරු දැරිය රෝගීවී ඇතැයි වැලිමඩ මූලික රෝහලට රැගෙන එනවිටත් මියගොස් ඇති බව වෛද්‍යවරු පැවසීමෙන් පසු සැකකරු පලාගොස් සැඟවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r1308229</link>
    <topic>පුපුරන ද්‍රව්‍ය ගෙන යද්දී දැලේ</topic>
    <author>අනුරාධපුර මධ්‍යම විශේෂ</author>
    <content>පුපුරන ද්‍රව්‍ය තොගයක් බලපත්‍රයක් නොමැතිව ප්‍රවාහනය කළ පුද්ගලයන් දෙදෙනකු කහටගස්දිගිලිය කෝන්වැව ප්‍රදේශයේ දී කහටගස්දිගිලිය පොලිසියේ නිලධාරීන් විසින් යතුරුපැදියක් සමඟ අත්අඩංගුවට ගෙන ඇත.කෝන්වැව ප්‍රදේශයේ සිදුකළ හදිසි මෙහෙයුමක දී, සැකකරුවන් පුපුරන ද්‍රව්‍ය තොගය සමඟ අත්අඩංගුවට පත් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r13082210</link>
    <topic>හොර කච්චේරිය වටළයි</topic>
    <author>ඇඹිලිපිටිය සංචාරක සහ උඩවලව විශේෂ</author>
    <content>තම දියණියගේ නිරුවත් ඡායාරූප අන්තර් ජාලයට මුදාහැර ඇතැයි පියෙකු විසින් මිද්දෙනිය පොලිසියට කරන ලද පැමිණිල්ලකට අනුව මිද්දෙණිය පොලිස් වසමේ තලාව ප්‍රදේශයේ කාලයක් තිස්සේ හොර රහසේ පවත්වාගෙන ගිය හොර කච්චේරි දෙකක් වටලා සැකකරුවන් දෙදෙනකු හා පරිගණක ඇතුළු උපාංග රැසක් 20 දින ඊයේ මිද්දෙනිය පොලිසිය මගින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r13082211</link>
    <topic>“රන්බිම අරුණලු” අද සිට</topic>
    <author>හිදෝගම සමූහ</author>
    <content>උතුරුමැද පළාත් සභාවේ “රන්බිම අරුණලු” ජංගම සේවාව අද 22, 23, 24 යන දිනයන්හිදී පොලොන්නරුවේ දී පැවැත්වේ.ප්‍රධාන ඇමැති එස්. එම්. රංජිත් සමරකෝන්, සෞඛ්‍ය ඇමැති එච්. බී. සේමසිංහ, අධ්‍යාපන ඇමැති පේෂල ජයරත්න, කෘෂිකර්ම ඇමැති ආර්. එම්. රත්නායක, සමුපකාර ඇමැති කේ. එච්. නන්දසේන යන මහත්වරුන්ගේ ප්‍රධානත්වයෙන් මෙම සේවාව පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=r13082212</link>
    <topic>ටේලරයට යටවී අයෙක් මරුට</topic>
    <author>මැදමුලන සමූහ</author>
    <content>හම්බන්තොට මාගම්පුර වරාය භූමියේ තණ පිඩැලි ඇල්ලීමේ යෙදී සිටි පුද්ගලයකු එම තණ පිඩැලි ප්‍රවාහනය කළ ට්‍රැක්ටරයේ ටේලරය පෙරළී එයට යටවී මියගොස් ඇත.මෙසේ මියගොස් ඇත්තේ හම්බන්තොට ගොන්නොරුව හයේකණුව පදිංචි අබේවික්‍රම විදානපතිරණගේ රංජිත් නමැති තිස්අට වියැති පුද්ගලයෙකි.පසුගිය 19 වැනි දින මේ අනතුර සිදුවී ඇති අතර හම්බන්තොට පොලිසිය වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s13082210</link>
    <topic>ශ්‍රී ලංකාවට ආසියානු රිදී පදක්කමක්</topic>
    <author>ප්‍රින්ස් ගු ණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේදී ශ්‍රී ලංකාවට රිදී පදක්කමක් හිමි කරදීමට මීටර් 110 කඩුලු මතින් දිවීමේ ක්‍රීඩක අකිල රවිසංඛ ඊයේ සමත් විය. රවිසංඛ රිදී පදක්කම දිනා ගැනීමට තත්පර 13.99ක කාලයක් ගතකළ අතර රන් පදක්කම දිනූ ජපානයේ ටී.ෆුරයා තත්පර 13.36ක කාලයක් වාර්තා කළේය. ලෝකඩ පදක්කම චීන තායිපේට හිමි කළ චොන්ග් යී වාර්තා කළ කාලය තත්පර 14.06කි. රවිසංඛ මේ ඉසව්වේ මෙතෙක් වාර්තා කළ හොඳම කාලයද මෙය වීම තවත් විශේෂත්වයකි. මෙයට පෙර ඔස්ට්‍රේලියාවේ පැවැති පාසල් මලල ක්‍රීඩා ශූරතාවලියේදී රවිසංඛ තත්පර 14.38ක දක්ෂතාවකින් රන් පදක්කමක් දිනා තිබුණිරත්නපුර සීවලී මධ්‍ය මහා විද්‍යාලයේ 11 වසරේ අධ්‍යාපනය ලබන 15 හැවිරිදි අකිල රවිසංඛ උඩවලව ප්‍රදේශයේ උපන් පුතෙකි. ඒ.වී.ජී.නිමල් මහතාගේ හා දීපිකා කාන්තිලතා මහත්මියගේ එකම පුතුවූ අකිලට තවමත් පාසල් නොයන කුඩා නැගනියක් සිටී.“තාත්තා පොළේ වෙළදාම් කරලා අපිව ජීවත් කරවන්නේ. එක තැනක් නෑ. වෙළදාම වැඩියෙන් තියෙන පොළවල් හොය හොයා ගිහින් පවුල නඩත්තු කරන්නේ. මූලික වටයේදීම මම හිතුවා තාත්තයි, අම්මයි අපිව දුක් විඳලා හදන එකට කරන ගෞරවයක් ලෙස ආසියානු පදක්කමක් දිනනවාමයි කියලා. මට රන් පදක්කමට යන්න තිබුණා. ඒත් ඒක අහිමි වුණත් ලැබුණු දෙයින් සතුටු වෙනවා. මේක මගේ රටටත් ලොකු දෙයක්”රවි සංඛ පැවැසීය.පුහුණුකරු ඉන්දික ජයසිංහ මහතාගෙන් ලැබුණු මග පෙන්වීම රවි සංඛ ඉහලින් අගය කළේය. එමෙන්ම පාසලේ විදුහල්පතිතුමා ඇතුලු ගුරුභවතුන් හා යහළුවන් කරන දිරි ගැන්වීමද මේ ජයග්‍රහණයේ සෙවණැලි බව ඔහු පවසයි.“ඉතාම ආර්ථික අපහසුතා මැද මම ජීවත් වෙන්නේ. ක්‍රීඩා පාසලේ ඉන්න නිසා මට ටිකක් විතර පහසුයි. මගේ මීළග බලාපොරොත්තුව ලබන වසරේ තියෙන යෞවන ඔලිම්පික් තරගයට යන්නයි. ඒ තරගයත් මේ නැංජින් ක්‍රීඩාංගණයේම තියෙන නිසා සිංහ කොඩිය අංක එකට දාන්නයි මට ඕනෑ” රිදියෙන් බැබළුණු රවිසංඛගේ අධිෂ්ඨානය විය.මේ අතර ඊයේ පැවැති තරග ඉසව්වලින් ශ්‍රී ලංකාවේ තිදෙනෙක් අද පැවැත්වෙන අවසන් තරගවලට සුදුසුකම් ලැබූහ. මීටර් 400 කඩුලු මතින් දිවීමේ ක්‍රීඩක අනුරාධ විදුසංඛ, මීටර් 800 ක්‍රීඩිකා නිශාන්ති දිල්හානී ප්‍රනාන්දු හා පිහිනුම් ක්‍රීඩක මැතිව් අඹේසිංහ පදක්කම් බලාපොරොත්තුවෙන් අද නැංජින් තරග බිමට පිවිසෙති.එමෙන්ම මීටර් 200 පිරිමි මූලික වටයේ තරගයෙන් ජයගත් ඉසුරු දිල්හාන් විජේරත්න අද පැවැත්වෙන අවසන් පූර්ව වටයටයෙන් ජය ලබා අවසන් තරගයට සුදුසුකම් ලැබීමේ අපේක්ෂාවෙන් පසුවෙයි. මීටර් 400 කඩුලු මතින් දිවීමේ තරගයේදී අනුරාධ විදුසංඛ තම පෞද්ගලික ජීවිතයේ හොඳම කාලයද සමග තත්පර 54.65කින් නිම කළ අතර අවසන් තරගයට පිවිස සිටින ක්‍රීඩකයන් 7ක් අතුරින් දෙවැනි හොඳම කාලය වාර්තා කර සිටීමද විශේෂත්වයකි.මුලික වටයේදී ඔහු සමග තරගවැදි තායිලන්තයේ වත්තවාට් තුම්චා තත්පර 53.08ක කාලයක් වාර්තා කළ අතර අනෙක් ක්‍රීඩකයන්ගෙන් සැලකිය යුතු අභියෝගයක් එල්ල නොවුණි. මීටර් 800තරගයට එක්වූ නිශාන්ති දිල්හානී ප්‍රනාන්දු විනාඩි 2:14.16ක කාලයක් වාර්තා කළ අතර අවසන් ක්‍රීඩිකාවන් අටදෙනාගේ සමස්ථ ප්‍රථිළුල අනුව දෙවැනි තැන සිටිමින් අවසන් තරගයට පිවිසේ. ඇයට වඩා හොඳ කාලයක් මූලික වටයේදී වාර්තා කළේ ඉන්දීය ඹලිම්පික් කමිටු ක්‍රීඩිකා අංජනා දාවු වන අතර ඇයගේ කාලය විනාඩි 2:13.21ක් වූවාය.ඊයේ පැවැත්වීමට නියමිතව තිබූ පිරිමි උස පැනීම තරගය අවසන් තරගයක් ලෙස අද පැවැත්වීමට සංවිධායකයෝ තීරණය කළහ.මීටර් 100 සමනළ ආර මූලික වටයේ තරගයෙන් තත්පර 57.67ක කාලයක් වාර්තා කළ මැතිව් අබේසිංහ අවසන් තරගයට සුදුසුකම් ලබා ගනිද්දී, මීටර් 200 පසුපස ආර පිහිනුම් මූලික වටයේ තරගයට එක්වූ මචිකෝ රහීම් විනාඩි 2:33.17කින් 13 වැනි ස්ථානයට පත් වූවාය. එමෙන්ම දුර පැනීමේ ක්‍රීඩිකා චතුලිකා විජේවර්ධන මීටර් 5.08කින් 11 වැනි ස්ථානයට පත්විය. කිලෝග්‍රෑම් 85 බර පංතියේ තරග කළ බර ඉසිලීමේ ක්‍රීඩක ඉසුරු උපේක සේනාධීර කිලෝග්‍රෑම් 245ක බරක් ඔසවා 6 වැනි තැනට පත්වුණි.මේ ක්‍රීඩා උළෙලේ පස්වැනි දිනය නිමා වෙද්දී රන් පදක්කම් 31ක් රිදී පදක්කම් 15ක් හා ලෝකඩ පදක්කම් 13ක් ගෙන චීනය පෙරමුණේ සිටින අතර, කොරියාව රන් 9ක් රිදී 15ක් හා ලෝකඩ පදක්කම් 13ක් ගෙන දෙවැනි තැන සිටී. උතුරු කොරියාව රන් පදක්කම් 4ක් රිදී පදක්කමක් හා ලෝකඩ පදක්කම් 7ක් ගෙන තෙවැනි තැනට පත්විය. රටවල් 44කින් ශ්‍රී ලංකාව මේ වන විට රිදී පදක්කමක් හා ලෝකඩ පදක්කම් 2ක් දිනාගෙන 21වැනි තැන සිටී.ඉන්දීය ක්‍රීඩක පිරිසක් ගෙදර යවයිආසියානු යොවුන් ක්‍රීඩා උළෙලට පැමිණි ඉන්දීය මලල ක්‍රීඩක ක්‍රීඩිකාවන් 18කට හා බර ඉසිලීමේ ක්‍රීඩකයින් තිදෙනෙකුට තරගාවලිය තහනම් කොට නැවැත නිවස බලා යන ලෙස නැංන්ජින් සංවිධායක කමිටුව නියෝග කළේය. වයස අවුරුදු 17ට අඩු ක්‍රීඩක ක්‍රීඩිකාවන් මේ තරගාවලියට සහභාගී කළ යුතු වුවද ඉන්දීය ක්‍රීඩක ක්‍රීඩිකාවන්ට එම වයස ඉක්මවා ගොස් තිබීම සංවිධායක මණ්ඩලය කළ පරීක්ෂණයකදී තහවුරු වී ඇත. ඉන්දියාවට ජාත්‍යන්තර ඔලිම්පික් කමිටුවේ තහනමක් පැනවී ඇති හෙයින මේ ක්‍රීඩා උළෙලට ඉන්දීය ධජය භාවිතා කළ නොහැකි අතර ඔලිම්පික් ධජය යටතේ පිටියට පිවිසීමට සිදුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308221</link>
    <topic>නිමාලි මධූෂිකා මී.400න් ලෝකඩ පදක්කමක් දිනයි</topic>
    <author>ප්‍රින්ස් ගු ණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේදී ශ්‍රී ලංකා නාමය ඉදිරියේ තවත් පදක්කමක් සටහන් කිරීමට කාන්තා මීටර් 400 ක්‍රීඩිකා නිමාලී මධූෂිකා ගමගේ සමත් වූවාය. චීනයේ නැංන්ජින් හී ඔලිම්පික් ක්‍රීඩා සංකීර්ණයේදී මීටර් 400 තරගය තත්පර 55.96කින් නිමකර තම ක්‍රීඩා ජීවිතයේ හොඳම දක්ෂතාවද සටහන් කිරීමට ඇය සමත් වූවාය.ඒ අනුව මේ ක්‍රීඩා උළෙලේ ශ්‍රී ලංකාවට එක්වූ දෙවැනි පදක්කම එය විය. මීටර් 400 කාන්තා ඉසව්වේදී වරින් වර ආසියානු ආධිපත්‍යය ශ්‍රී ලංකාව සතුවූ අතර එය යළි යළිත් පන ගන්වන්නට නැගී එන පරපුරක් සිටින බව මධූෂිකා පෙරේදා දිනයේදී තහවුරු කළාය. මේ ඉසව්වේ රන් පදක්කම චීනයේ හුවෑන්ග් ගුෆාන් තත්පර 53.65කින් දිනාගත් අතර රිදී පදක්කම චීන තායිපේ ක්‍රීඩිකා ලින් යූ තත්පර 55.90කින් සතුකර ගත්තාය.ලෝකඩ පදක්කම දිනූ නිමාලී මධූෂීකා දකුණු පළාතේ අහංගම කතලුව ජාතික පාසලෙන් ක්‍රීඩා පිටියට අවතීර්ණ වූ අතර පාසල් වාර්තා කිහිපයක්ම බිහිකර ඇත. ජාතික කනිෂ්ඨ මලල ක්‍රීඩා ශූරතාවලියේදී තත්පර 56.74කින් හා 15න් පහළ සමස්ථ ලංකා තරගාවලියේදී තත්පර 59.90කින් මේ ඉසව්ව නිමකර ඇය වාර්තා පොතට එක්වූවාය.12වැනි ශ්‍රේණියේ අධ්‍යාපනය ලබන ඇය 2015 වසරේ කලා අංශයෙන් අපොස උසස් පෙල විභාගයට පෙනී සිටීමට බලාපොරොත්තු වේ. ගාල්ල තල්පේ ප්‍රදේශයේ සාමාන්‍ය පවුලකින් පැවැත එන මධූෂිකාගේ පියා පී.ජී.එම්.රංජිත් මහතා වන අතර මව මලල ක්‍රීඩා තරගවලට එක්වූ හිටපු ක්‍රීඩිකා ඩබ්ලිව්.එම්.සුරේකා මහත්මියයි. මවගෙන් ලැබෙන සෙනෙහස මෙන්ම ක්‍රීඩා ජීවිතයේ මග පෙන්වීම මේ ජයග්‍රහණයේ යෝධ සෙවනැල්ල බව ඇය සඳහන් කළාය. මධූෂිකාගේ වැඩිමල් සොහොයුරා ජාතික හෑන්ඩ්බෝල් කණ්ඩායමට ක්‍රීඩා කරන අතර මල්ලී පාසල් අධ්‍යාපනයේ නිරත වෙයි.“මගේ ලොකු බලාපොරොත්තුවක් අද ඉටු වුණා. මට ඕනෑ කළා ජාත්‍යන්තර මට්ටමේ ජයක්. ඒ බලාපොරොත්තුව ඉටු කර ගන්න මම ගොඩක් දුක් වින්දා. අපිට ගොඩක් සල්ලි නෑ. තියෙන්නේ ඇගේ හයියයි ආත්ම විශ්වාසයයි විතරයි. මගේ පුහුණුකරු ප්‍රසන්න පෙරේරා මහතාට මේ තරගයට එන්න අවස්ථාවක් ලැබූනේ නෑ. ඔහු හිටියානම් මට මෙයටත් වඩා අවසන් මොහොතේ ලැබෙන උපදෙස් හා ධෛර්යය සමග කාලය හොඳ කර ගන්න තිබුණා” මධූෂිකා පැවැසුවාය.“මටත් වඩා මේ ජයග්‍රහණයෙන් තල්පේ ගමේ අය සතුටු වෙනවා ඇති. ඒ අයට මම ගෞරවයක් ගෙන දුන්නා කියලා හිතනවා. මට ගමේ හැමෝම ගොඩක් උදව් කරනවා. නෑදෑයෝ මේ ජයග්‍රහණය අහලා සතුටින් කෑ ගහන්න ඇති. මේක මට දරා ගන්න බැරි සතුටක්. මම දින්නා”දෝරේ ගලා යන සතුටු කදුලු පිරි දෙනෙතින් යුතුව 15 හැවිරිදි මධූෂිකා කියන්නට වූවාය.“මට තියන අඩු පාඩුවක් පුහුණුවීම් වලට යන එන ප්‍රශ්නය. ගාල්ලේ ඉදලා බස් එකේ කළුතරට එනවා හැමදාම. පුහුණු වෙලා බස් එකේ ගෙදර යනකොට එපා වෙනවා. ගොඩක් මහන්සියි. දුවනවට වඩා අමාරු පුහුණු වෙන්න යන-එන එක. කවුරු හරි ඒකට විසඳුමක් දෙනවානම් මම ඔලිම්පික් දක්වා යනවා යනවාමයි” අධිෂ්ඨානශීලී දියණිය සඳහන් කළාය.පෙරේදා පැවැති මලල ක්‍රීඩා ඉසව්වලදී මීටර් 100 පිරිමි අවසන් තරගයේදී අරෝෂ ඉසුරංග කාරියවසම් 6වැනි ස්ථානයට පත්විය. කොළඹ ආනන්ද විදුහලේක්‍රීඩකයෙකුවූ අරෝෂ පෙරේදා තරගයේදී තත්පර 11.19ක කාලයක් වාර්තා කළ අතර රන් පදක්කම දිනූ චීනයේ ෂියා ෂෙන්කුන් තත්පර 10.71ක් වාර්තා කළේය. මීටර් 110 කඩුලු පැනීමේ අවසන් තරගයට එක්වූ අකිල රවිසංඛ තත්පර 14.52කින් 8වැනි ස්ථානයට පත්විය.මීටර් 1500 අවසන් තරගයේදී දිල්හානී ප්‍රනාන්දු විනාඩි 5: 4.17කින් 11 වැනි ස්ථානයටත්, මීටර් 400 පිරිමි අවසන් තරගයේදී ෂෙහාන් ලක්ෂිත තත්පර 50.51කින් 5වැනි ස්ථානයට පත්වුවද ඔහුගේ පෞද්ගලික හොඳම දක්ෂතාව සටහන් කළේය. කාන්තා මීටර් 100 අවසන් පූර්ව තරගයේදී චංචලා දිසානායක විනාඩි 12.72කින් අවසන් තරගයට සුදුසුකම් ලැබීමේ වරම් අහිමි කර ගත්තාය. දුර පැනීමේ සුදුසුකම් ලැබීමේ තරගයේදී කුමුදුලී චතුලිකා මීටර් 5.32කින් අවසන් තරගයට තේරී පත්වූවාය.පෙරේදා පැවැති පිහිණුම් මීටර් 200 නිදහස් ආර තරගවලදී මචිකෝ රහීම් (වි.2:11.18) හා මැතිව් අබේසිංහ (වි.1:55.67)කින් අවසන් තරගවටයට සුදුසුකම් නොලැබූහ. මැතිව් අඹේසිංහට එම අවස්ථාව අහිමි වූවේ තත්පරයෙන් දශම තුනක කාලයක් අඩුවීම අවාසනාවකි. ටෙනිස් මිශ්‍ර යුගල දෙවැනි වටයේ තරගයේදී නෙත්මි වඩුගේ හා ෂාමල් දිසානායක 6-2ක් හා 6-3ක් ලෙස තායිලන්තයට පරාජය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308222</link>
    <topic>ශ්‍රී ලංකාවේ ආසියානු යොවුන් ක්‍රීඩා උළෙලට තොරතුරු සොයන පිරිසක් චීනයේ සංචාරයක</topic>
    <author>ප්‍රින්ස් ගුණසේකර චීනයේ නැංජින් හී සිට</author>
    <content>ආසියානු යොවුන් ක්‍රීඩා උළෙලේ සංවිධාන කටයුතු පිළිබද අධ්‍යයනයක යෙදීමට ශ්‍රී ලංකාවේ ඉහළ පෙලේ නිලධාරීහූ පිරිසක් චීනයේ නැංජින් වෙත පැමිණ සිටිති. වසර 2017දී පැවැත්වෙන හම්බන්තොට ආසියානු යොවුන් ක්‍රීඩා උළෙලට අවශ්‍ය යටිතල පහසුකම් හා සංවිධාන කටයුතු කෙසේ විය යුතුද යන්න ශ්‍රී ලංකාවේ නියෝජිත පිරිස මේ දිනවල යොයා බලමින් යති.නැංජින් ක්‍රීඩා උළෙල පිළිබඳ ගැඹුරින් අධ්‍යයනය කොට ඒ පිළිබද වාර්තාව හම්බන්තොට ක්‍රීඩා උළෙලේ ජාතික සැලසුම් කමිටුවට ඉදිරිපත් කිරීම මේ සංචාරයට එක්ව සිටින ශ්‍රී ලංකා නියෝජිත පිරිසට ඇති වගකීමකි.ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් ඇති හම්බන්තොට ආසියානු යොවුන් ක්‍රීඩා සංවිධාන කමිටුවේදී නැංජින් ක්‍රීඩා උළෙලේ අත්දැකීම් අඩංගු වාර්තාව පිළිබඳ පුළුල්ව සාකච්ඡා කරන බව ක්‍රීඩා අමාත්‍යාංශ ලේකම් අනුර ජයවික්‍රම මහතා 'දිනමිණ'ට පැවැසීය.නැංජින් ක්‍රීඩා උළෙලේ ප්‍රධාන මාධ්‍ය මෙහෙයුම් මධ්‍යස්ථානය දැකබලා ගැනීමට ඊයේ මේ පිරිස පැමිණි අතර එහි සෑම අංශයකම කටයුතු පැය දෙකකට ආසන්න කාලයක් නිරීක්ෂණය කළේය.මාධ්‍ය මධ්‍යස්ථානයේ ප්‍රධානියා ඇතුලු ස්වේච්ඡා සේවකයන් සමග අදහස් හුවමාරුකර ගැනීමෙන් අනතුරුව ක්‍රීඩා ගම්මානයේ කටයුතු නිරීක්ෂණයට පිටත් විය. ක්‍රීඩා ගම්මානය කාමර 900ක් ඇති දැවැන්ත ගොඩනැගිලි 22කින් සමන්විත එකකි.හම්බන්තොට නගරාධිපති එරාජ් රවීන්ද්‍ර ප්‍රනාන්දු, හම්බන්තොට ක්‍රීඩා උළෙලේ සංවිධාන කටයුතු අංශ භාර කළමනාකාරීනී සුජානී බෝගොල්ලාගම, ක්‍රීඩා අමාත්‍යාංශයේ අධ්‍යක්ෂ ජෙනරාල් රංජනී ජයකොඩි, අධ්‍යාපන අමාත්‍යාංශයේ ක්‍රීඩා හා ශාරීරික අධ්‍යාපන අධ්‍යක්ෂක බී.ඒ.අබේරත්න, හම්බන්තොට සහකාර දිස්ත්‍රික් ලේකම් අයි.හිමාලී රත්නායක, ක්‍රීඩා අමාත්‍යාංශ ගණකාධිකාරී එස්.පී.විජේරත්න හා ෂැංහැයි ශ්‍රී ලංකා කොන්සල් ජෙනරාල් හසන්ති දිසානායක යන මහත්ම මහත්මීහූ ඇතුලු පිරිසක් තොරතුරු විමර්ශනය කරමින් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308223</link>
    <topic>ශ්‍රී ලංකා යොවුන් පිලට කඩුලු 4ක ජයක්</topic>
    <author/>
    <content>සංචාරක ශ්‍රී ලංකා අවුරුදු 17න් පහළ ක්‍රිකට් පිල හා එංගලන්ත අවුරුදු 17න් පහළ ක්‍රිකට් පිල අතර පැවැති පළමු එක්දින තරගයෙන් කඩුලු 4ක ජයක් වාර්තා කිරීමට ශ්‍රී ලංකා කණ්ඩායම සමත්විය. පළමුව පන්දුවට පහරදුන් එංගලන්ත පිල ඕවර 48කදී ලකුණු 189කට දැවී ගිය අතර පිළිතුරු ඉනිම ක්‍රීඩා කළ ශ්‍රී ලංකා පිල ඕවර 46.2කදී කඩුලු 6ක් දැවී ජයග්‍රහණය අත්කර ගත්තේය.එංගලන්ත පිල – 189 (ඕවර 48)ආර්.ජෝන්ස් 41, එච්.හමීඩ් 71, එම්.හුසේන් 17 (ආර්.සේයර් 37/4, ටී.නිමේෂ් 32/2)ශ්‍රී ලංකා පිල – 193/6 (ඕවර 46.2) සිතාර ගිම්හාන් 26, අවිශ්ක ප්‍රනාන්දු 25, කවීන් බණ්ඩාර 43, මාධව නිමේෂ් 39, සහන් ආරච්චිගේ 25 (ආර්. ජෝන්ස් 36/2).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308224</link>
    <topic>ලංවිම ක්‍රිකට් සැප්තැම්බර් 7</topic>
    <author/>
    <content>ලංකා විදුලිබල මණ්ඩලය සංවිධාන කරන 'අන්තර් ලංවිම දිවා-රාත්‍රි ක්‍රිකට් ශූරතාවලිය ලබන මස 7 වැනිදා කටුනායක අයෝජන කලාපීය ක්‍රීඩාංගණයේදී පැවැත්වේ.දිවයින පුරා පිහිටි ලංවිම ජනක, සම්ප්‍රේෂණ, බෙදාහැරුම් හා අනෙකුත් අංශයන්හි විධායක සිට කාර්මික ශ්‍රේණි දක්වා ක්‍රීඩකයන්ගෙන් සමන්විතව 'ලංවිම එකම පවුලක්' යන තේමාව යටතේ තරග පැවැත්වීමට නියමිතය. තරගාවලියේ කුසලාන හා ත්‍යාග ඇතුලු සමස්ත යටිතල පහසුකම් සැපයීම පෞද්ගලික ආයතනවල අනුග්‍රහකත්වයෙන් සිදුවන බව මීගමුව ප්‍රාදේශිය විදුලි ඉංජිනේරු කාර්යාලියීය ක්‍රීඩා සංගමය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308225</link>
    <topic>එලයිට් ක්‍රිකට් 25 හොරණ දී</topic>
    <author/>
    <content>එලයිට් කිංග්ස් ක්‍රීඩා සමාජය සංවිධාන කරන තුෂාර බැද්දගේ අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 25 වැනිදා උදෑසන 7.00 සිට හොරණ මිල්ලෑව ස්ටෝරු කඩේ අසල ක්‍රීඩා පිටියේදී පැවැත්වේ.තරගාවලියේ ප්‍රථම ස්ථානය කුසලානය සමගින් රු.35000ක්, දෙවැනි ස්ථානයට යාමිත් චන්දන හතුරුසිංහ අභියෝගතා කුසලානය සමගින් රු.25000ක් හිමිවන අතර අවසන් තරගයේ වීරයාට ද මුදල් ත්‍යාග පිරිනැ‍මෙන බව සංවිධායකයෝ පවසති.රිදම් එෆ්.එම්.මාධ්‍ය අනුග්‍රහයෙන් පැවැත්වෙන තරගාවලිය පිළිබඳ වැඩි විස්තර දු.ක 0773732102 (තරිඳු) හෝ 0773125320 (සංජීව) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308226</link>
    <topic>සුපර් සික්ස් ක්‍රිකට් 24දා</topic>
    <author>රුවන්වැල්ල සමූහ</author>
    <content>රුවන්වැල්ල වැද්දාවල 'සුපර් සික්ස්' ක්‍රීඩා සමාජය සංවිධාන කරන විවෘත සය සමාජික ක්‍රිකට් තරගාවලිය මේ මස 24 වැනිදා වැද්දාවල සිංගාරවත්ත ක්‍රීඩා පිටියේදී පැවැත්වේ. ජයග්‍රාහී කණ්ඩායමට ශූරතාව සමගින් රු.12000ක්, අනුශූරතාවට රු.6000ක් හා තරගාවලියේ වීරයා, දක්ෂතම කඩුලු රකින්නා, හොඳම පිතිකරුවා සඳහාද මුදල් ත්‍යාග පිරිනැමෙන බව සංවිධායකයෝ පවසති‍..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308227</link>
    <topic>වෙළෙඳ සේවා සය සාමාජික ක්‍රිකට් දක්ෂතම පන්දු යවන්නා-විමුක්ති</topic>
    <author/>
    <content>වෙළෙඳ සේවා සය සාමාජික ක්‍රිකට් තරගාවලියේ දක්ෂතම පන්දු යවන්නා සම්මානය දිනා ගැනීමට එච්.එන්.බී.කණ්ඩායම නියෝජනය කළ විමුක්ති පෙරේරා සමත්විය.කොළඹ නාලන්දා විදුහලෙන් ක්‍රිකට් පිටියට පිවිසි විමුක්ති 2009දී නාලන්දා විදුහල් පළමු පෙළ කණ්ඩායම නියෝජනය කළ අතර ඒ වසරේ දීම අවුරුදු 19න් පහළ ජාතික කණ්ඩායමට ද එක්විය. පසුගියදා නිමාවට පත්වූ ශ්‍රී ලංකා 'ඒ' කණ්ඩායමේ කොදෙව් දුපත් සංචාරයට සහභාගිවීමට ද ඔහුට අවස්ථාව හිමිවිය.2009 සිට 2012 දක්වා ශ්‍රී ලංකා වේගපන්දු යවන්නන්ගේ සංචිතයට ඇතුළත්වූ විමුක්ති මේ වනවිට ප්‍රිමියර් ලීග් තරගාවලියේ කඩුලු 31ක්ද, අන්තර් සමාජ එක්දින තරගාවලියේ කඩුලු 20ක් ද බිඳ දමා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308228</link>
    <topic>කඹ ඇදීමේ විනිසුරු පාඨමාලාව අනිද්දා</topic>
    <author/>
    <content>කඹ ඇදීමේ විනිසුරු පුහුණුකරු පාඨමාලාව අනිද්දා (24) පෙරවරු 8.00ට මහාබෝධි විද්‍යාලය පොස්ටර් පටුමග, කොළඹ 10, (ටවුන් හෝල් සලාකා ඉදිරිපිට) යන ස්ථානයේ පැවැත්වේ. මේ පිළිබඳ වැඩි විස්තර දු.ක 071445274 ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=s1308229</link>
    <topic>වෙළෙඳ සේවා ක්‍රිකට් සංගමයේ අවුරුදු 15න් පහළ. . .</topic>
    <author/>
    <content>වෙළෙඳ සේවා ක්‍රිකට් සංගමයේ අවුරුදු 15න් පහළ ඇකඩමිය මෙහෙයවනු ලබන අන්තර් පුහුණු ඇකඩමි ක්‍රිකට් තරගාවලිය ඊයේ (21) ආරම්භ විය. කාණ්ඩ 3ක් යටතේ කණ්ඩායම් 22ක් තරග වදින මේ තරගාවලියට තරග 77ක් ඇතුළත්ය. මේ තරගාවලියේ අවසන් මහා තරගය සැප්තැම්බර් මස 1වැනිදා තර්ස්ටන් පිටියේ දී පැවැත්වීමට නියමිතය. ‍මේ සම්බන්ධව මාධ්‍ය දැනුවත් කිරීමේ හමුවක් පසුගියදා පැවැත්විණි. එහිදී වෙළෙඳ සේවා ක්‍රිකට් සංගමයේ සභාපති ඈෂ්ලි රත්නායක මහතා අදහස් දක්වමින්. එම සංගමයේ උප භාණ්ඩාගාරික හා තරගාවලි කමිටු සභාපති නලීන් වික්‍රමසිංහ හා සංගමයේ උප සභාපති හිරාන් හේමන්ත මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=f1308221</link>
    <topic>කොන්ද නැතිවිපක්ෂයක් ! </topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ වාතාවරණය, ඉදිරි පළාත් සභා මැතිවරණයේදී ආණ්ඩුව කටයුතු කරන ආකාරය හා සැලැසුම් පිළිබඳ ජ්‍යෙෂ්ඨ ඇමැති මිල්රෝයි ප්‍රනාන්දු මහතා සමඟ සිදු කළ සාකච්ඡාවකි මේ.වයඹ පළාත් සභා මැතිවරණය ට දින නියම වීමත් සමඟ මැතිවරණ උණුසුම ඉහළ ගිහින් තිබෙනවා. මේ තත්ත්වය තුළ මැතිවරණයට මුහුණ දීමට ආණ්ඩුවේ සැලැසුම් පැහැදිලි කළ හැකිද?වයඹ පළාත් සභාවේ මැතිවරණයෙන් අපට ජයග්‍රහණයක් ලබා ගැනීමට පුළුවන්. එවැනි තත්ත්වයක් තුළ අපට විශේෂ ප්‍රයත්නයකින් තොරව උත්සාහයකින් තොරව ජයග්‍රහණය කිරීමට පුළුවන්. ඒ නිසා අප විශේෂ මහන්සියක් ගත යුත්තේ ජයග්‍රහණය කිරීමට නොවෙයි.ලබන ජයග්‍රහණයේ බහුතර ඡන්ද ප්‍රමාණය ඉහළ දමා ගැනීමටයි. මා විශ්වාස කරනවා පසුගිය වතාවට වඩා බහුතර ආසන ප්‍රමාණයක් එක්සත් ජනතා නිදහස් සන්ධානයට ජයග්‍රහණය කරන්න පුළුවන්. මගේ ගණන් බැලීමට අනුව පුත්තලම දිස්ත්‍රික්කය ඇතුළු වයඹ පළාතේ සියලු මැතිවරණ කොට්ඨාස ජයග්‍රහණය කිරීමේ අවස්ථාව එක්සත් ජනතා නිදහස් සන්ධානයට තිබෙනවා.ඉස්සර මැතිවරණයක් වුණාම විපක්ෂය විශාල ජවයකින් නැතිනම් සටන්කාමිත්වයක් සහිතවයි කටයුතු කළේ. එදා ශ්‍රීලනිපය විපක්ෂයේ සිටියත් එජාපය විපක්ෂයේ සිටියත් සටන්කාමිත්වය ප්‍රදර්ශනය කළා. ඒත් අද විපක්ෂ තුළින් එවැනි සටන්කාමිත්වයක් දක්නට නැහැ. එහි නායකයා පිළිබඳව පාක්ෂිකයන්ට විශ්වාසයක් නැහැ. මේ විදිහේ විපක්ෂයකින් ජනතාවට වැඩකුත් නැහැ. රටට වැඩකුත් නැහැ. මේ යන විදිහට ගියොත් අපට තරගයක් නැතිවම ඉදිරි මැතිවරණ ජයග්‍රහණය කිරීමට පුළුවන්.සාමාන්‍යයෙන් ආණ්ඩුවක ජනප්‍රියත්වය කල්ගත වෙද්දි පහළ යාමට ඕනෑ. සාමාන්‍ය තත්ත්වය ඒකයි. ඒත් අවුරුදු හතක් ගතවෙලත් මේ ආණ්ඩුවේ ජනප්‍රියත්වය ඉහළ මට්ටමක තිබෙනවා. එහෙම ඉබේ ජනප්‍රියත්වය රඳවා ගැනීමට බැහැ. මේ ආණ්ඩුව පසුගිය කාලයේදී විශාල සේවයක් සංවර්ධනයක් ඉටුකර තිබෙනවා. මේ තත්ත්වය තුළ අපට ජනතාවගේ කැමැත්ත, ආදරය තිබෙනවා. ඒ නිසා තමයි මෙතරම් ජනතා කැමැත්තක් අප වෙත තහවුරු වෙලා බන්නේ.එක්සත් ජනතා නිදහස් සන්ධාන අපේක්ෂකයන් අතර මනාප ගැටුම් උග්‍රවී ඇතැයි ඇතැම් පාර්ශව අදහස් පළ කරනවා. මේ ගැන ඔබේ අදහස මොන වගේද?මේ මැතිවරණ ක්‍රමය තුළ මේ විදිහේ ගැටුම් ඇති වීමේ ප්‍රවනතාවක් අවස්ථාවක් තිබෙනවා. ඒක කනගාටුදායක තත්ත්වයක්. මේ තත්ත්වය තුළ අපේක්ෂකයන් අතර ගැටුම් ඇතිකර ගැනීමට කටයුතු කිරීම සුදුසු දෙයක් නොවෙයි.ඒත් කියන්නට සතුටුයි පසුගිය සති කිහිපය තුළ මගේ දිස්ත්‍රික්කයේ මනාප ගැටුම් ආරවුල් ප්‍රමාණය ඉතාම පහළ තැනකයි තිබෙන්නේ. අපට සතුටු වෙන්න පුළුවන් මේ දිස්ත්‍රික්කයේ දේශපාලනඥයන්ගේ හා දේශපාලන පක්ෂවල හැසිරීම පිළිබඳව. ඇත්තෙන්ම වගකිව යුතු දේශපාලනඥයන් මහජන නියෝජිතයන් විදිහට කටයුතු කළ යුත්තේ රටට ආදර්ශයක් වන විදිහටයි.අප උත්සාහ කළ යුත්තේ මහජන සේවයට රටට සේවයක් කිරීමට මිසක් මනාපයට ගහ මරා ගැනීමට නොවෙයි. මේ දේ සිතේ තබාගෙන තමයි අප වැඩ කළ යුත්තේ. එහෙම නැතිව බුද්ධිමත්ව කටයුතු නොකිරීම මඟින් රට වගේම දේශපාලන ප්‍රවාහයද විනාශ වීමට පුළුවන්.ඔබ මීට පෙර ප්‍රකාශ කළා ඉදිරි මැතිවරණවල ජයග්‍රහණය ස්ථිරයි කියලා. ඒත් අත්‍යවශ්‍ය භාණ්ඩ මිල ඉහළ යාම වැනි කරුණු නිසා ආණ්ඩුව සිතන තරම් ජයග්‍රහණයක් ලබා ගැනීම අපහසුයි කියලා. මේ අදහස ගැන ඔබේ මතය පැහැදිලි කළ හැකිද?අත්‍යවශ්‍ය භාණ්ඩ මිල හා දේශපාලනය ගාවා ගැනීම නොකළ යුතුයි. මොන ආණ්ඩුවක් බලයේ සිටියත් අත්‍යවශ්‍ය භාණ්ඩ මිල ඉහළ යන එක නැවැත්වීමට බැහැ. මේ ගැන කතා කිරීම පවා නිශ්ඵල දෙයක් විදිහට හඳුන්වා දෙන්න පුළුවන්. භාණ්ඩ මිල ගැන සටන් පාඨයක් ඇතැමුන් එය දේශපාලන සටන් පාඨයක් බවට පත්වීම අසාර්ථක දෙයක් බවට පත්වෙලා තිබෙන්නේ. මේ විදිහේ සටන් පාඨ මඟින් සාර්ථක දේශපාලන ඉලක්කයක් වෙත යාම අපහසුයි.මෙතැනදි සහල් මිල ගැන සලකා බලමු සහල් මිල ස්ථාවර මට්ටමක තිබීම තුළ ගොවියගේ ආර්ථික තත්ත්වය ඉහළ මට්ටමක රඳවා ගැනීමට පුළුවන් වෙලා තිබෙනවා. එළවලු මිල ස්ථාවර මට්ටමක රඳවා ගැනීමට පුළුවන් කම ලැබී තිබෙනවා. ඒ නිසා එළවලු ගොවියාගේ ආර්ථික තත්ත්වය ඉහළ ගිහින් තිබෙනවා. මේ හැම දේකම යහපත් පැත්තක් තිබෙනවා.ඒ තත්ත්වය තුළ සිදුවිය යුත්තේ සෙසු ආදායම් මාර්ග ද ඉහළයාමට අවශ්‍ය පසුබිම සකස් කිරීමයි. එසේ වීම තුළ මුළු සමාජයේම ආර්ථික තත්ත්වය ඉහළ යාමට අවශ්‍ය පසුබිම නිර්මාණය කිරීමයි.මේ වනවිට උද්ධමන වේගය තනි ඉලක්කමකට සීමා කිරීමට පුළුවන් වෙලා තිබෙනවා. මෙය විශේෂ තත්ත්වයක් විදිහට හඳුන්වා දීමට පුළුවන්. විවිධ දේශපාලන පක්ෂ පටු අරමුණු කුහක පරමාර්ථ මූලික කරගෙනයි. මෙය සුදුසු දෙයක් නොවෙයි.සත්‍යවාදිවත් ඇත්ත ඇති සැටියෙන් පෙන්වා දීමටත් තමයි සියලු පාර්ශව කටයුතු කළ යුත්තේ. තම තමන්ගේ පටු අරමුණු වෙනුවෙන් ජනතාව මුලා කිරීමත් වැරැදි ඉලක්ක වෙත රැගෙන යාමත් නතර කළ යුතුයි. අද විපක්ෂය කටයුතු කරන්නේ ඒ විදිහටයි. ජනතාව මුලා කිරීම තමයි අද විපක්ෂයේ එකම ඉලක්කය වෙලා තිබෙන්නේ.මේ ආණ්ඩුව සියලු ජන කොටස්වල සියලු වෘත්තියවල වටිනාකම ඉහළ නංවා තිබෙනවා. ආදායම් තත්ත්වය ඉහළ නංවා තිබෙනවා. මේ තත්ත්වය තුළ අත්‍යවශ්‍ය භාණ්ඩ මිල ඉහළ යාම කියන තර්කය එතරම් සාර්ථක තර්කයක් නොවෙයි.අප මීට පෙර කතා කළේ වයඹ මැතිවරණය ගැන පමණයි. උතුරේදි හා මධ්‍යම දී ආණ්ඩුවේ තත්ත්වය පැහැදිලි කළ හැකිද?අපට වයඹ කියලා විශේෂත්වයක් නැහැ. රටේ කොතැනකදි වුණත් ජනමතය තිබෙන්නේ ආණ්ඩුව සමඟයි. උතුරේදි ආණ්ඩුව විශාල සංවර්ධනයක් සිදුකර තිබෙනවා වගේම එම ජනතාවට අවශ්‍ය කරන සේවයද ඉෂ්ට කර තිබෙනවා. උතුරේ එදා තිබූ තත්ත්වය හා අද තත්ත්වය සසඳා බලන්න. එදා සුන්බුන් ගොඩක් බවට පත්ව තිබූ උතුර යළිත් ගොඩනැඟීමට පුළුවන් වෙලා තිබෙනවා. මේ ගැන උතුරේ ජනතාව කෘතගුණ පූර්වකව කතා කරනවා.මහජනතාව හදවතින්ම දන්නවා උතුරට වැඩක් කළේ මහින්ද රාජපක්ෂ ජනාධිපතිතුමා ප්‍රමුඛ මේ ආණ්ඩුව කියලා. එවැනි තත්ත්වයක් තුළ උතුරේ මහජනයා ක්‍රමිකව තේරුම් ගනිමින් ඉන්නවා දෙමළ ජාතික සන්ධානයට වඩා මේ ආණ්ඩුව විශාල සේවයක් සිදුකර තිබෙන බව. මධ්‍යම දි ආණ්ඩුවට තරගයක් නැහැ. අපි මේ පළාතේදි විශාල කාර්ය ප්‍රමාණයක් ඉටුකර තිබෙනවා. මේ හැම අංශයකින්ම ආණ්ඩුව විශාල සේවයක් ඉෂ්ට කර තිබෙනවා. ජනතාවගේ සහයෝගය අපට ලැබෙන්නේ ඒ නිසයි. මෙතැනදි උතුරු, දකුණ, මධ්‍යම, වයඹ කියලා වෙනසක් නැහැ. මුළු රටේම බහුතර සහාය තිබෙන්නේ අපටයි.එක් සිදුවීමක් උදාහරණයට ගනිමින් රටේ ප්‍රජාතන්ත්‍රවාදය අහිමි වෙමින් ඇතැයි සමහර දේශපාලන පක්ෂ ආණ්ඩුවට චෝදනා එල්ල කරනවා. මේ ගැන ඔබේ මතය පැහැදිලි කළ හැකි ද?ප්‍රජාතන්ත්‍රවාදය නැහැ කියලා ඒ අය කියන්නේ කොහොමද මොන පදනමකින්ද කියන එක ප්‍රශ්නයක්. රටේ ඉතාමත් සාධාරණ හා ප්‍රජාතන්ත්‍රවාදි මැතිවරණ තිබෙනවා. අපට මතකයි එදා එක්සත් ජාතික පක්ෂය බලයේ සිටි කාලයේ මැතිවරණ කළ විදිහ. ඒවා ජනතාවට හොඳට මතකයි. මේ තත්ත්වය තුළ ප්‍රජාතන්ත්‍රවාදය ගැන කතා කරන්නට මේ අයට තිබෙන්නේ මොන විදිහේ අයිතියක්ද කියන එක ප්‍රශ්නයක්.ජනතා විමුක්ති පෙරමුණට ඒ තරම්වත් අයිතියක් නැහැ, ප්‍රජාතන්ත්‍රවාදය ගැන කතා කිරීමට. එදා ඡන්දය දැමීමට ගිය ප්‍රජාතන්ත්‍රවාදි පුරවැසියන්ව මරා දැමුවේ ජනතා විමුක්ති පෙරමුණ විසිනුයි. ඒත් අද ජනාධිපතිතුමාගේ සිට ආණ්ඩුවේ ඕනෑම කෙනෙකු විවේචනය කිරීමට පුළුවන්. ජනමාධ්‍ය වුණත් ඉතාමත් නිදහස් විදිහට කටයුතු කරනවා. මේ තත්ත්වය තුළ රටේ ප්‍රජාතන්ත්‍රවාදය නැහැ කියන තර්කය පිළිගැනීමට බැහැ.අප රටට දීර්ඝ කාලීන ප්‍රජාතන්ත්‍රවාදි අතීතයක් තිබෙන්නේ ජනාධිපතිතුමාගේ දේශපාලන ප්‍රතිරූපය ගොඩනැඟිලා තිබෙන්නේ ප්‍රජාතන්ත්‍රවාදි මූලිකාංග මුල්කර ගත් නායකයකු විදිහට. එතුමා ගොඩනඟාගත් ඒ ප්‍රතිරූපය බිඳ දැමීමට මේ කිසිදු කුමන්ත්‍රණ කරුවකුට පුළුවන්කමක් නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=f1308222</link>
    <topic>පොදුරද මඬුලු සමුළුවෙන් නව ආර්ථික සබඳතා ජාලයක් ගොඩනැෙඟනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>පොදු රාජ්‍ය මණ්ඩලීය සමුළුව දෙස ආර්ථිකමය දෘෂ්ටි කෝණයකින් බලමින් කොළඹ විශ්වවිද්‍යාලයේ ආචාර්ය සුරංග ද සිල්වා මහතා සමඟ සිදු කළ සාකච්ඡාවකි.පොදු රාජ්‍ය මණ්ඩලීය සමුළුවට ඇති කාලීන වැදගත්කම හා අදාළත්වය කෙටියෙන් පැහැදිලි කළ හැකිද?පොදු රාජ්‍ය මණ්ඩලීය සමුළුව බ්‍රිතාන්‍යයට අයිති දෙයක්ම නෙවෙයි. හේතුව, ලෝක ජනගහනයෙන් 33% ක් එනම් 1/3 ක් පමණ එය නියෝජනය වීම. ලෝකයේ භූමි ප්‍රමාණයෙන් 1/4 ක් විතර පොදු රාජ්‍ය මණ්ඩලීය රටවලට අයත්.වඩා වැදගත් කාරණයක් තමයි ලෝක දළ දේශීය නිෂ්පාදනයෙන් 15% ක් පමණ මෙහි නියෝජනය වීම. එක්සත් ජාතීන්ගේ සංවිධානය හැරුණු විට දේශපාලන හා ආර්ථික වශයෙන් වැදගත් දෙවෙනි සංවිධානය හැටියට පෙනෙන්නෙත් මෙයයි.මේ නිසා එකම අවස්ථාවක ලෝකයේ මුළු ජනගහනයෙන් 33% නියෝජනය කරන රාජ්‍ය නායකයන් සමඟ රටේ දේශපාලන – ආර්ථික හා ආයෝජන අවස්ථා ගැන කතා කරන්න මේ සමුළුව නිසා හැකි වී තිබීම ඉතාමත් වැදගත්, ඒවගේම ලෝකයේ රටවල් 192 න් 54 ක් නියෝජනය වන සමුළුවක් මෙහි පැවැත්වෙන්නේ.ත්‍රස්තවාදයට එරෙහිව මානුෂීය මෙහෙයුම ක්‍රියාත්මක වීමේදී මානව හිමිකම් සම්බන්ධයෙන් නොයෙක් වැරැදි ප්‍රචාර ජාත්‍යන්තර වශයෙන් අපේ රටට එරෙහිව එල්ල කර ඇති පසුබිමකි.ඒ අනුව බැලුවාමත් මේ සමුළුව පැවැත්වීමට හැකිවීම දේශපාලනිකව ශ්‍රී ලංකාව ලැබූ විශාල ජයක්. සමහර රටවලට තමන්ගේ රටේ අභ්‍යන්තර ප්‍රශ්න විසඳීමට ගත් ක්‍රියාදාමයන්ගේ ප්‍රතිඵල නිසා පොදුරාජ්‍ය මණ්ඩලයේ සාමාජිකත්වය අත්හිටවූ අවස්ථා පවා තිබෙනවා. උදාහරණ හැටියට පාකිස්තානය හා සිම්බාබ්වේ පෙන්වන්න පුළුවන්.නමුත්, ලංකාව තිස් අවුරුද්දක් තිස්සේ ඇදුණු යුද්ධයක් නිමා කරලා, ඒ අවසානයේ එල්ල වූ විවිධ චෝදනා, අවලාද ආදී එල්. ටී. ටී. ඊ. යේ විශාල කුමන්ත්‍රණ මැදත් මෙය මෙහි පැවැත්වීමේ අවස්ථාව ලබාගැනීමම වැදගත්.ඒ වගේම එය රටක් හැටියට අප ලැබූ ජයග්‍රහණයක්. මෑතදී අප දුටුවා ජාත්‍යන්තර ක්‍රීඩා තරගවලදී පවා එල්. ටී. ටී. ඊ. ඩයස්පෝරාව මේ සමුළුව ඉලක්ක කර ශ්‍රී ලංකාවට එරෙහිව හැසිරුණ ආකාරය. චැනල් - 4 වගේ මාධ්‍ය අපේ රටට එරෙහිව විශාල ලෙස මඩ ප්‍රහාර එල්ල කළා.එවැනි පසුබිමක පොදු රාජ්‍ය මණ්ඩලීය රාජ්‍ය නායක සමුළුව මෙහි පැවැත්වීමට හැකිවීම ගැන ශ්‍රී ලාංකිකයන් හැටියට අපි කවුරුත් ආඩම්බර විය යුතුයි. නිසැක වශයෙන්ම මෙය මෑත ඉතිහාසයේ අපේ රට ලැබූ අනභිබවනීය ජාත්‍යන්තර ජයග්‍රහණයක්.මේ සුවිසල් දේශපාලන ජයග්‍රහණය ආර්ථික ජයග්‍රහණයක් බවට පරිවර්තනය කර ගැනීමේ වගකීම රට හමුවේ තිබෙනවා. මේ කාරණය ඔබ පැහැදිලි කරන්නේ කොහොමද?මේ දේශපාලන ජයග්‍රහණය ආර්ථික ජයග්‍රහණයක් බවට පරිවර්තනය කරගැනීමට මේ රජයත්, මේ හා සම්බන්ධ නොයෙක් සංවිධාන හා ආයතනත් කටයුතු කරන්නේ කොහොමද කියන කාරණය ඉතාමත් වැදගත්.මොකද, මේ ප්‍රතිලාභ රටේ ජනයාට ලබාගැනීම තීරණය වෙන්නෙත් ඒ ඔස්සේ නිසා. උදාහරණයක් හැටියට මේ සමුළුව පැවැත්වීම සඳහා බිලියන ගණනක මුදලක් වැය කරද්දී රටට දිගුකාලීන හා කෙටිකාලීන ප්‍රතිලාභ ඇතිවන පරිදි අවස්ථා ජනනය පිළිබඳ කාරණයට රජය බැඳී සිටිනවා.පොදු රාජ්‍ය මණ්ඩලයේ සාමාජික රාජ්‍යයන් අතර නිදහස් වෙළෙඳාම සහ නිදහස් ආයෝජන අවස්ථා පිළිබඳ පිළිබඳ සාකච්ඡා කරන්නේ මේ නිසයි.මෙවැනි තත්ත්වයක් යටතේ අපට තිරස් හා සිරස් ලෙස පමණක් නොව ආනතිකවත් පොදුරාජ්‍ය මණ්ඩලීය රටවල් සමඟ සම්බන්ධතා ඇතිකර ගනිමින් ආර්ථික වශයෙන් ආදායම් උත්පාදන අවස්ථා ජනනය කරගැනීමේ හැකියාව අතිවිශාලයි.ලොව නවීන නිෂ්පාදන සිදුකරන එක්සත් රාජධානිය, ඔස්ට්‍රේලියාව ආදී රටවල් පමණක් නොව ස්වභාවික සම්පත්වලින් අනූන නයිජීරියාව, සිම්බාබ්වේ ආදී අප්‍රිකානු රටවල් ද මේ සමුළුව නියෝජනය කරනවා.මේ සමුළුව ලොව සියලු මහාද්වීප සම්බන්ධ කිරීමත් එහි සාමාජිකත්වය මඟින් සිදුවෙනවා. එමඟින් අන්තර් මහාද්වීපික සම්බන්ධතා ගොඩනැඟෙනවා. ඒ නිසා අපගේ සියලු කර්මාන්ත බහුපාර්ශ්වික හා ද්විපාර්ශ්විකව මේ රටවල නිෂ්පාදන ධාරිතාවයන්, සම්පත් සහ ආයෝජන සමඟ බද්ධ කිරීමට හැකියාව තියෙනවා.විදේශ ආයෝජන ආකර්ෂණය කරගැනීමටත්, එමඟින් ආර්ථික වර්ධනය වේගවත් කර ගැනීමටත් මේ සමුළුවට සමගාමීව අවස්ථා නිර්මාණය වීමක් සිදුවනවා නේද?සත්කාරක රට හැටියට මේ සියලු සාමාජික රටවලින් පැමිණෙන ආයෝජකයන් සහ ආයෝජන පිළිබඳ තීරණ ගැනීමේ ක්‍රියාවලියට සෘජුවම සම්බන්ධ වීමටත් අපට හැකිවෙනවා. අපේ මවුබිම කේන්ද්‍ර කරගත් නව ආර්ථික සම්බන්ධතා ජාලයක් ගොඩනැඟීමට හැකිවන මෙවැනි අවස්ථාවක් තවත් දශක ගණනාවක් යන තෙක් නිර්මාණය නොවීමටත් පුළුවන්. ඒ නිසා මෙය විරල අවස්ථාවක්.එවැනි අවස්ථාවක් අප ඉදිරිපිට තිබියදී අපේ සියලු කර්මාන්ත, ආයෝජන මණ්ඩලය හා අදාළ අනෙකුත් රාජ්‍ය ආයතන තම තමන්ට ආවේණික වූ ව්‍යාපෘති සහ ව්‍යාපාරික අවස්ථා හා ආයෝජන අවස්ථා ගොඩනඟා ගැනීමටත්, ඒ ඒ රටවල ආයෝජකයන්, ව්‍යාපාරිකයන් සමඟ තොරතුරු හුවමාරු කරගැනීමටත්, ඒ රටවල ආයෝජන අපේ රටට ආකර්ෂණය කර ගැනීමටත්.එම නිෂ්පාදන අමුද්‍රව්‍ය අපේ නිෂ්පාදන සඳහා භාවිතයටත්, අපේ අමුද්‍රව්‍ය එම රටවල නිෂ්පාදන සඳහා යොමුකිරීමටත්, අපනයන අවස්ථා පුළුල් කර ගැනීමටත් ආදී වශයෙන් ක්‍රියාත්මක විය යුතුයි.ආර්ථික සංවර්ධනය සඳහා බලපාන මේ විභවතා ඉන් ඔබ්බට ගෙන යාමේ වැදගත්කම ඔබ අවධාරණය කරන්නේ මොන විදිහට ද?පොදු රාජ්‍ය මණ්ඩල සමුළුව හරහා අපට ලැබෙන මේ විභවතා සහ අවස්ථා එලෙස විභවතා හෝ අවස්ථා ලෙසින්ම තබාගනිමින් ඒවා මිය යාමට ඉඩ නොදීම ඉතාමත් වැදගත්.මේ විභවතා සහ අවස්ථා ඵලදායී සංවර්ධන ව්‍යාපෘතීන් බවට ගොඩනංවා ගැනීම තීරණය වන්නේ අප ඒ සඳහා කුමන සැලැස්මක් භාවිත කරනවාද යන්න මතයි.උදාහරණයක් හැටියට මේ සමුළුව වෙනුවෙන් ඒ ඒ ආයතන ඉදිරිපත් කරන ප්‍රවර්ධන පත්‍රිකා කොපමණ ආකර්ෂණීය ලෙස සකස් කරනවාද යන්නත් වැදගත්. ආකර්ෂණීය වීම පමණක් නොව එම පත්‍රිකාවල ප්‍රයෝජනවත් තොරතුරු කොපමණ ඇතුළත් වෙනවාද කියන එකත් වැදගත්.සමුළුවට පැමිණෙන ආයෝජකයන්ට තමන්ට අවශ්‍ය තොරතුරු වගේම අප ඔවුන්ට ලබාදිය යුතු තොරතුරු එකම ස්ථානයකදී ලබාගත හැකිවන පරිදි “වන්ස්ටොප්” පහසුකම් ලැබෙනවාද කියන කාරණයත් වැදගත්. මෙහිදී රාජ්‍ය අංශය හා පෞද්ගලික අංශයේ කළමනාකරණයකින් අපට මේ කාර්යය සපුරාලීමට පුළුවන්කම තියෙනවා.මේ විතරක්මත් නෙවෙයි, සමුළුවට සහභාගි වන නියෝජිතයන්ට අප ලබාදෙන පිළිගැනීම, සත්කාරකත්වය, සුහදත්වය වගේ සාධකත් මේවාට බලපානවා.ඉතාම සරලව ප්‍රකාශ කළොත්, සමුළුවට සහභාගි වන රාජ්‍ය නායකයන් සහ එම නියෝජිතයන්ට මිලදී ගැනීමට ඇති සමරු සිහිවටන ආදිය චීනයෙන් ආනයනය නොකොට අපේ රටේ සම්පත් භාවිත කරමින් නිෂ්පාදනය කළ භාණ්ඩ ලෙස අප ඉදිරිපත් කළ යුතුයි. එමඟින් අපේ නිෂ්පාදකයන්ට, කර්මාන්තකරුවන්ට ඉඩ ප්‍රස්ථා ලැබෙනවා වගේම ඔවුන්ට ආදායමකුත් ලැබෙනවා.මේ සමුළුවට සමගාමීව සිදුවන යටිතල පහසුකම් නැංවීම ආදී කාර්යයන් රටේ සංවර්ධන මාවතේ ඉදිරිගාමී පියවර ලෙස දැකිය හැකිද?මේ වන විට දැකිය හැකි සුබ ලකුණක් ලෙසත් රට සංවර්ධනය කරා යන ගමනේ් සානුබල කරුණක් ලෙසත් මං මේක දකිනවා.රට පුරා වේගයෙන් සංවර්ධනය වන යටිතල පහසුකම් විදේශීය ආයෝජන රටට ආකර්ෂණය කර ගැනීමටත්, එම ආයෝජකයන් දිරිගැන්වීමටත් හේතුවන සානුබල කාරණයක්. විශේෂයෙන් කොළඹ නගරයේ සිදුවන දැවැන්ත සංවර්ධන ක්‍රියාවලිය තුළින් නගරය ආකර්ෂණීය, පිරිසිදු හා සැලසුම් සහගත තැනක් බවට පත්කරමින් ඇති ආකාරය අපට දකින්න පුළුවන්.පොදු රාජ්‍ය මණ්ඩලීය රටවල් අතරින් හොඳම, සුපිරිසිදු මෙන්ම හරිතවත් රටක් ලෙස ශ්‍රී ලංකාව ඉදිරියෙන් තැබීමටත් වෙළෙඳ හා අලෙවිකරණ ක්ෂේත්‍රයන්වලදී අවශ්‍ය වන්නා වූ ප්‍රවර්ධන කාර්යයන් සම්බන්ධයෙනුත් මේ කාරණා ඉතාමත් වැදගත්.අන්තර්ජාතිකවත් වැදගත් මෙවැනි අවස්ථාවක ක්‍රියා කළ යුතු ආකාරය සම්බන්ධයෙන් රටවැසියන්ට ඇති වගකීම ගැන ඔබ මොකද කියන්නෙ?මේක ඉතාම වැදගත් කාරණයක්. මෙවැනි සමුළුවක් ශ්‍රී ලංකාවේ පැවැත්වෙන අවස්ථාවක රට තුළ වැඩ වර්ජන – උද්ඝෝෂණ ආදිය ඇතිකිරීමෙන් වැළැකිය යුතුයි. එවැනි ක්‍රියාමාර්ගවලින් රට තුළ අස්ථාවරත්වයක් මවා පෙන්වීමට උත්සාහ දැරීමෙන් වැළැකීමට කවුරුත් වගබලා ගැනීම අවශ්‍යයයි.රටක් හැටියට අපි මේ අවස්ථාවේ වැදගත්කම නිවැරදිව තේරුම්ගෙන මේ සමුළුව හරහා රටට ලබාගත හැකි අවස්ථා උපරිමයෙන් ලබාගැනීමට කටයුතු කිරීමත්, එම අවස්ථා හා විභවතා නිසියාකාර කළමනාකරණය කරගැනීමත් රටේ අනාගතය සම්බන්ධයෙන් බොහෝ ඵලදායී වන බව කිව යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=f1308223</link>
    <topic>නාච්චාදූවටත් දිවිනැඟුම සවියක්</topic>
    <author>විශේෂ ස්තුතිය</author>
    <content>දැනුමට විනෝදයට, ජීවිතයට විවිධත්වයක් ලැබෙන්නට මනසට විවේකයක් ලැබෙන්නට චාරිකා සංවිධානය කිරීම සිදුකෙරෙයි.මේ පරමාර්ථය සේම රාජකාරියට සම්බන්ධ පසුවිපරමක් උදෙසාත් පසුගිය දා නාච්චාදූව ප්‍රාදේශීය ලේකම් කාර්යාලයේ නිලධාරී 80ක් පමණ දෙනා සමඟ ජේ. ඩබ්. එස්. කිත්සිරි ප්‍රාදේශීය ලේකම්තුමා තමන්ගේ කොට්ඨාශයේ දිවිනැඟුම ප්‍රතිලාභීන් හමුවීමට ගියේ ය. දිවිනැඟුමෙන් එළියවුණු ගම්මාන නැරැඹීම අපටත් ආදර්ශයක් වීය.දියකඩිති මැදින් වනරොද මැදින් කම්බි වැටවල් යටින් රිංගා හේන්වලට ගිය අපි දුටුවේ හැබෑම දිවිනැඟුමේ ප්‍රතිලාභය. නාච්චාදූව ප්‍රාදේශීය සංවර්ධන කමිටු සභාපති සහ අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහත්මයා මේ ගමනට එකතුවීම එහි සාර්ථකත්වයට හේතු විය. අලුතින් පත්වීම් ලැබූ උපාධිධාරීන්ටද මේ ගමන අලුත් අත්දැකීමක් වීය.නාච්චාදූව ප්‍රාදේශීය ලේකම් කොට්ඨාසයේ පහළවැව ගමේ එල්. ආර්. සමරසිංහ ගොවි මහත්මයා අක්කර 4ක මිරිස් වගාවක් කර තිබිණි. මේ අස්වැන්න නෙළන කාලේ නිසා රතුපාට බල්බ් එල්ලලා වාගේ මේ මිරිස් වගාවේ සාර්ථකත්වයට තුඩු දුන්නේ ප්‍රාදේශීය ලේකම් තුමාගේ උපදෙස් හා කෘෂිකර්ම දෙපාර්තමේන්තුවේ නිලධාරීන්ගේ මඟ පෙන්වීම්.මේ සඳහා දිවිනැඟුමෙන් ආධාර මුදල් ලබා දීමත් නිසා වගා නඩත්තු කටයුතු කරන්න පහසු වෙලා තිබුණා. මෙ සාර්ථක වගාවක් කරන ගොවීන්ගේ මිරිස් බීජ ඇට කිලෝ එකක් රුපියල් 700 බැගින් මිලදී ගන්නා බව ප්‍රාදේශීය ලේකම් කිත්සිරි මහත්මයා සඳහන් කළේය.දිවයිනේ අනෙකුත් ප්‍රදේශවලට සේම නාච්චාදූව ප්‍රදේශයටත් බිත්තර සඳහා කිකිළි පැටවු 7000ක් ලබා දී තිබිණි. මේ ගමනේ දී අපට හමු වූ ශ්‍රාවස්තිපුර 263, ආමනේ විල්බට් මහත්මය­ාට කිකිළි පැටවු 10 ක් සමඟ මුදල් ආධාර ලැබී තිබිණි.පවුලේ පෝෂණය වැඩිදියුණු කරගැනීමේ මූලික අරමුණින් සහ ගෘහ ආර්ථිකය නංවාලීමේ අරමුණින් දිවි නැඟුම වැඩපිළිවෙළ ආරම්භ කොට ඇත.ඒ අනුව නාච්චාදූව ප්‍රදේශයෙන් මාසිකව බිත්තර 5000 ක් පමණ ලැබෙන බවත් සාමාන්‍ය වශයෙන් මාසිකව රුපියල් එක්ලක්‍ෂ පනස් දහසක් පමණ ජාතික ආදායමට එකතුවන බවත් ඊට අමතරව නිවසේ පරිභෝජනයට බිත්තර වී ලබා ගන්නා බවත් ප්‍රාදේශීය ලේකම් වරයා විසින් සංචාරයේ යෙදුණ සියලු දෙනාට පැහැදිලි කර දුන්නේ ය.පොල් මිල ශීඝ්‍රයෙන් ඉහළ යන මෙවන් වකවානුවක දිවිනැඟුම හරහා නාච්චාදූව ප්‍රාදේශීය ලේකම් කොටසට පොල් පැළ 7000 – 8000 ක් අතර ප්‍රමාණයක් ලබා දී තිබිණි. කළුආරච්චියාගම ආර්. එම්. ලලිත් පියසේන මහතා අක්කර දෙකහමාරක පමණ පොල් වගාකොට තිබුණේ එම දිවි නැඟුම ආධාරය යටතේ යි. නිරෝගි පැළ ලබා දී තිබුණේ පොල් සංවර්ධන මණ්ඩලයෙනි.වානිජ බෝග වගාකිරීමේ වැඩසටහන යටතේ අන්නාසි, දෙළුම්, දොඩම්, පොල්, අඹ, දෙහි ප්‍රදේශය පුරාම වගාකර ඇති අයුරුත් අපිට දැකගන්නට හැකි විය.නාච්චාදූව ප්‍රාදේශීය ලේකම් කොට්ඨාසයේ කුඩා වැව ගමේ ආදර්ශ ගොවිපළ සරු සාරය. රජරටට මේ දිනවල තද පෑවිල්ලක් තිබුණත් දිවිනැඟුම යටතේ මේ ගොවි මහත්ම මහත්මීන් මහත් පරිශ්‍රමයක් දරා තම ගොවිබිම ආරක්‍ෂා කරගැනීමට කරන කැප කිරීම අපි දුටුමු.මේ බොහෝ ගෙවල්වල පලතුරු එළවළු දෙවර්ගයම ඇත. තෙල් පොහොර නොමැතිව කාබනික පොහොර යොදා කරනු ලබන මේ ගොවිපළ මඟින් මානසික සුවයක් හා නීරෝගී පරපුරක් බිහිකිරීමට හැකියාව ලැබෙන බව උගත්තෙමු.අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ සහ නාච්චාදූව ප්‍රාදේශීය ලේකම් ජේ. ඩබ්. කිත්සිරි මේ සංචාරයේ දී ගොවින්ගේ දිරිය නඟන්නට බොහෝ උපදෙස් දෙමින් මේ ගමන සාර්ථක කර ගැනීමට හැකිවීම ගැන සතුට පළකළහ.දිවිනැඟුම වැඩසටහන යටතේ කරන මෙම වැඩපිළිවෙළට ගොවීන්ගේ ප්‍රසාදය ද හිමිවුණි. බොහෝ අය රජයටත් දිවිනැඟුම ව්‍යාපෘතියටත් ඒ සඳහා ජනතාවට සහය ලබාදෙන සියලු දෙනාටමත් ගොවි ජනතාව කෘතඥපූර්වක ස්තුතිය ඵලකර සිටියහ.විශාල වශයෙන් ගස්ලබු වගාව කරගෙන යන ගොවි මහත්තුරු කිහිපදෙනෙක්ම අපට හමුවිය. මහන්සියෙන් වගාව කරගෙන යනකොට එන බාධක පිළිබඳත් ඔවුන් මන්ත්‍රීතුමාව දැනුවත් කළහ. ගස්ලබු වගාවට වෛරස් රෝ්ගයක් බෝවීගෙන එන බව ප්‍රකාශ කළ විට මන්ත්‍රිවරයා සඳහන් කළේ ඊට අවශ්‍ය කෘෂි උපදෙස් වගේම ඉන් එහාට අවශ්‍ය පිළියම් යෙදීමට කටයුතු කරන බවයි.ඒ සඳහා වහාම කෘෂිකර්ම නිලධාරීන්ට අවශ්‍ය කටයුතු කිරීමට උපදෙස් එතුමා ලබා දුන්නේ ය. අපේ ගමනට මහන්සියක් නොදැණුනේ අවශ්‍ය ආගන්තුක සත්කාර සියල්ල නාච්චාදූව ප්‍රදේශයෙන් ලැබුණ හෙයිනි. ගොවිපළවල් පසුකරමින් ඉදිරියට යන විට සෙරෙප්පු සපත්තු එවෙලෙම නිපදවා දෙන පුංචි කර්මාන්තය පවත්වාගෙන යන නිල්මිණි ඉරේෂාගේ නිවෙසට අපි ගොඩවීමු.266 මහනෙළුබෑවේ නිවෙස තිබුණේ ය. සපත්තු හදන්න අවශ්‍ය පුහුණුව නිල්මිණිට ලැබී තිබුණේ දිවිනැඟුම යටතේ විදාතා මධ්‍යස්ථානය හරහා යි. මේ පුහුණුවට මූල්‍ය පහසුකම් සපයා දී තිබුණේ අනුරාධපුර මහ බැංකු ශාඛාව මඟිනි.නිවසේ වැඩකටයුතු සහ දරුවන් බලා කියා ගන්නා අතරේ තමන්ගේම ව්‍යාපාරයක් කරගෙන යාම තමන්ටත් ගමටත් රටටත් ප්‍රයෝජනවත් බව ඈ වටහාගෙන තිබිණි. අපේ නිරීක්‍ෂණ චාරිකාව අතරේ එවලේම නිල්මිණි සපත්තුවක් හදන ආකාරය පෙන්නා දුන්නා ය. ගමේ උපන් තරුණියන්ට ඉදිරියේ දී රැකියා අවස්ථා ලබා දෙන්න ඈට හැකිවනු නියතය .නිරීක්‍ෂණ චාරිකාවට එක් වූ අපේ උපාධිධාරී තරුණියන්ගේ ඇස ගැටෙන තවත් තැනක් හමු විණි. පාවහන් වෙළඳසලේ තරමක් ප්‍රමාද වූ මේ අය නතර වුණේ 263 ආමනේ අනුෂා ටෙක් ඇන්ඩ් ටේලර්ස් නිමි ඇඳුම් වෙළඳසැළ අසලයි.තරුණියන්ට අවශ්‍ය නිමි ඇඳුම් මෝස්තර එහි තිබිණි. දිවිනැඟුම යටතේ අනුෂට ලැබී තිබුණේ මහන මැෂිමකි. අවශ්‍ය පුහුණුව දිවි නැඟුමෙනි. ඇඳුම්වල බොත්තම් කාසි මහන යන්ත්‍රයක් ඇයට ලබා දෙනවා නම් වඩා වැදගත් බව ඇය එහිදී කියා සිටියාය.‘දවසේ හැම තත්පරයක්ම අවුරුදු ගණන් ගෙවලා විදේශ විනිමය උපයන්න විදේශ රැකියාවකට ගියා වගේ නෙවෙයි. දරුවන්ගේ ස්වාමියාගේ සියලු වැඩ කරගෙන මේ අතිරේක ආදායම් මාර්ගය සාර්ථක කරගන්න කියලා දුන්නේ ආර්ථික කටයුතු සංවර්ධන අමාත්‍යතුමා හරහා දිවි නැඟුම බව ඇය කියා සිටියා’. ඒ පිළිබඳ කෘතඥපූර්වක හැඟීමක් අනුෂා ළඟ තිබිණි.ඒ වගේම පාසල් බෑග් නිෂ්පාදනය කරන ස්ථානයක් අපට හමු විය. තමන්ගේ දියණියන් දෙදෙනාත් මේ වැඩේට හවුල් කරගෙන සාර්ථක මාවතක් කරා පියනැඟු ඇයට අධිෂ්ඨානය සවියක්ව තිබිණි. තමන් දන්නා ශිල්පය දරුවන්ට පුහුණු කිරීමෙන් අනාගත ආයෝජනයක පෙරනිමිත්තක් ඈ දුටුවා විය හැකිය.චාරිකාවට එන ගමනේ දී ආමනේ ඉන්දික බණ්ඩාරලාගේ නිවසටත් අපි ගොඩ වීමු. සාර්ථක ගෙවත්තක් කරගෙන යන ඔහු දිවිනැඟුම යටතේ රුපියල් අසූදාහක් ලබාගෙන ආරක්‍ෂිත ගෘහයක් සකසා කෘෂිකර්ම දෙපාර්තමේන්තුවේ නිලධාරීන්ගේ අනුදැනුමැතිව සාර්ථක වගාවක් කරගෙන යන්නෙකි.අධික සූර්යතාපය වළක්වා ගන්නත් වැස්සෙන් වන හානිය වළක්වා ගන්නත් නිලන්තට හැකිවී තිබිණි. විශේෂයෙන්ම නිරෝගි පැළ ලබා ගන්න වගේම මාළු මිරිස් තක්කාලි වැනි බෝග සිටුවා ඉහළ ආදායම් ලබා ගත් බවත් ඔහු පැවසුවේ ය.සුහදගම තේමිස් අප්පුහාමි මහත්මයාගේ කාබනික පොහොර නිෂ්පාදනයත් අපේ සිත් ගත්තේ ය. කාබනික පොහොර කිලෝ පනස් දාහකට වැඩිය අලෙවියට සූදානම් කර තිබිණි.යම් කෙනකුට කාබනික පොහොර මිලදී ගැනීමටත් දේශීය වී වර්ග මිරිස් බීජ පාවහන් එළවළු ආදී නිෂ්පාදකයින්ගේ නිෂ්පාදන මිලදී ගැනීමටත් අවශ්‍ය කටයුතු නාච්චාදූව ප්‍රාදේශීය ලේකම් කාර්යාලය හරහා ආරම්භ කර තිබිණි.සියලු තොරතුරු එහි රැස්කර ඇත. සියලු නිෂ්පාදකයින්ගේ දුරකථන අංක සහ නාමලේඛනයක් ද ප්‍රාදේශීය ලේකම් කාර්යාලයේ ස්ථාපිත කර තිබේ. යම් අයකුට දිවිනැඟුම නිෂ්පාදන අවශ්‍ය වුවහොත් 0252225097 නාච්චාදූව ප්‍රාදේශීය ලේකම් කාර්යාලය අමතා ලබාගත හැකි ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=f1308224</link>
    <topic>වැඩිම ත්‍රිමාණ  දර්ශන සහිත චිත්‍රපටයයි</topic>
    <author>සටහන සමදරා දුලානි ජයසිංහ</author>
    <content> ගිනි අවි සහ ගිනිකෙළි, බහුභාර්යා, ආසයි මං පියාඹන්න, හිරිපොද වැස්ස, බහුබූතයෝ වැනි චිත්‍රපට රැසක් අධ්‍යක්‍ෂණය කරමින් ලාංකේය සිනමාව තරණය කළ ඔහු ,රන් කෙවිට තුළින් ළමා සිනමාවට ද, අවතීර්ණ විය. පුංචි තිරය මෙන් ම රිදී තිරය ද නියමාකාරයෙන් අවබෝධ කොටගත් ඔහු මෙරට සිනමා ක්ෂේත්‍රය තුළ බැබළෙන නාමයක් රැන්දූ උදයකාන්ත වර්ණසූරියයි. රන් කෙවිට 1 හරහා ලැබූ ඉමහත් රසික ප්‍රතිචාරය හමුවේ රන් කෙවිට 2 චිත්‍රපටය ඔබ හමුවට ගෙන ඒමට සූදානම් වන මේ අධ්‍යක්‍ෂවරයා ඒ පිළිබඳ තොරතුරු ද රැගෙන රසමංජරි කතාබහට එක්විය.රන් කෙවිට ළමා චිත්‍රපටයෙන් පසු රන් කෙවිට 2 නිර්මාණය කිරීමට හිතුවේ ඇයි?රන් කෙවිට 1 චිත්‍රපටයට ලැබූ අතිමහත් රසික ප්‍රතිචාරය තමයි එයට ප්‍රධාන හේතුව. ළමා චිත්‍රපට සඳහා ශ්‍රී ලංකාවේ වැඩි ඉඩක් නොතිබුණත් රන් කෙවිට 1 ඉතා ඉක්මනින් දරුවන් අතරට ගියා. ඒ ලැබූ සාර්ථකත්වය නිසා මට හිතුණා දරුවන් වෙනුවෙන් රන් කෙවිට 2 නිර්මාණය කළ යුතුයි කියලා.රන් කෙවිට 2 හි අන්තර්ගතය කෙසේද?රන් කෙවිට 1 දී අපි දුටුවේ කුඩා දරුවන් දෙදෙනකුගේ හා ගොපලු යකා කියන චරිත තුනේ කතාවක්. මෙහිදී ගොපලු යකා තමයි ප්‍රධාන චරිතය වුණේ. කොළඹ නගරයේ දරුවෙක් ගමේ යහළුවාගේ ගෙදර යාමත්, ඒ ගම ආශ්‍රිතව ගොපලු යකා හා රන් කෙවිට පිළිබඳ කතාවක් තමයි පළමු කොටසට පාදක වුණේ.රන් කෙවිට 2 ට එන්නේ ඒකේ අනිත් පැත්ත. මෙහිදී ගමේ යහළුවා නගරෙට එනවා. ඒ එන්නේ ගොපලු යකාවත් අරගෙන. එහිදී නගරය ආශ්‍රිතව ඔවුන් මුහුණ දෙන සිද්ධි තමයි මෙහි තිබෙන්නේ.දරුවන්ට ඉතා රසවත් හා ආදර්ශයන් ලැබෙන විදිහට තමයි මෙය නිර්මාණය කළේ. මෙහිදී හොඳ දේ කිරීම තුළින් ලැබෙන හොඳ ප්‍රතිඵල ගැන පණිවිඩයක් ලබා දෙන්න ගොපලු යකා කියන චරිතය හරහා මට හැකි වුණා.රන් කෙවිට තිරගත වීම ආරම්භ වන්නේ කවදාද?මේ මාසේ 23 දා ඒ කියන්නේ හෙට සිට සිනමා එන්ටර්ටේට්මන් හා රිද්මා මණ්ඩලයේ සිනමා ශාලාවලදී මෙය තිරගත වනවා. සිනමාස්කෝප් පුළුල් තිර ප්‍රමාණයේ චිත්‍රපටයක් ලෙසයි මෙය තිරගත වන්නේ.මෙහි ගොපලු යකා ඇතුළු මුළු චිත්‍රපටියම ඩිජිටල් තාක්ෂණය යොදාගෙන ඉතා විස්මිත දර්ශන ඇතුළත් කර තමයි නිර්මාණය කළේ.ශ්‍රි ලංකාවේ ඩිල් ෆීල්ම්ස් රසායනාගාරය තමයි මෙහි සියලු පසු නිෂ්පාදන කටයුතු සිදුවුණේ. ‘3 ඩී’ තාක්ෂණය හරහා ඉතා විස්මිත දර්ශන ඇතුළත් කර හැදූ මේ චිත්‍රපටය දරුවන්ගේ ලෝකයට ඉතා ඉක්මනින් සමීප වේවි කියා මා විශ්වාස කරනවා.ඒ වගේම මම ආරාධනා කරනවා සියලුම මවුපියන්ට දරුවන් රැගෙන 23 දා සිට රන් කෙවිට 2 නැරඹීමට එන ලෙසට. මන්දයත් මෙතෙක් ශ්‍රී ලංකාවේ බිහිවූ වැඩිම ත්‍රිමාණ සජීවීකරණ දර්ශන ඇතුළත් චිත්‍රපටය රන් කෙවිට 2 යි.ඩිජිටල් තාක්ෂණය යොදාගෙන චිත්‍රපට නිර්මාණ කිරීමෙන් බලාපොරොත්තු වන්නේ කුමක්ද?ඩිජිටල් තාක්ෂණය රූපවාහිනිය හරහා පසුව සිනමාවට ආ දෙයක්. මේ වන විට ලෝකයේ ඉතා දියුණු රටවල් මේ තාක්ෂණය එක්ක ඉදිරියට ගොස් අවසන්. අපි තවමත් මෙය හරිහැටි ප්‍රයෝජනයට ගෙන නැහැ. ඩිජිටල් තාක්ෂණය මනා ප්‍රමිතියකින් නිවැරැදිව භාවිතා කිරීමෙන් හෙට දවසේ අපගේ සිනමාවට නව ජවයක් ලබාගත හැකියි.ඩිජිටල් තාක්ෂණය හරහා සිනමාවට ලැබෙන ප්‍රතිලාභ වැඩියි. සිනමා තාක්ෂණික ප්‍රයෝග පටල පටයෙන් කිරීමේදී වැයවන විශාල වියදම ඩිජිටල් තාක්ෂණය හරහා පහසුවෙන් කළ හැකියි. ඒ වගේම එහි වෙනසකුත් දක්නට ලැබෙනවා.අද වන විට කුඩා දරුවන් වෙනුවෙන් සෑදෙන බොහෝ කාටුන් හා චිත්‍රපට සාදන්නේ ත්‍රිමාණ සජීවීකරණය උපයෝගී කරගෙන. මම නිපදවපු බහුබූතයෝ වගේම රන් කෙවිටටත් මේ තාක්ෂණය යොදාගත්තේ ඒ නිසා.කුඩා දරුවෝ ජීවත්වන්නේ සුරංගනා ලෝකවල. ඒ ලෝක හරි සුන්දරයි. ලස්සනයි. ඒ දේවල් සිනමා පටයකට ගේන්න නම් සිනමා තාක්ෂණික ප්‍රයෝග භාවිත කළ යුතුමයි. එයට ‘3 ඩී’ තාක්ෂණය ඉතා විශාල ලෙස දායක කරගත හැකියි.රන් කෙවිට 2 හි සියලු ත්‍රිමාණ කටයුතු කළේ නිලංක ද පෙරේරා, සිද්ධාර්ථ නයනානන්ද හා අනලි පෙරේරා. මේ අය සෑහෙන කාලයක් ඉතා විශාල වෙහෙසක් දැරුවා මේ ත්‍රිමාණ සජීවීකරණය සඳහා. ඒ උත්සාහය ඉතා සාර්ථකව චිත්‍රපටයට යොදා ගත්තා.රන් කෙවිට 2 මෙතරම් පමා වුණේ් ඇයි?මේ චිත්‍රපටය හදන්න විශාල කාලයක් ගියා. ත්‍රිමාණ සජීවීකරණය සඳහා බොහෝ කාලයත් ගතවෙනවා. ඒ වගේම ප්‍රමිතියකින් හා දරුවන්ට යෝග්‍ය වන ලෙස ඉතා සුන්දර නිර්මාණයන් කිරීමට අවශ්‍ය වුණ නිසයි වැඩිපුර කාලයක් මේ සඳහා යොදා ගත්තේ. මාසෙන් දෙකෙන් චිත්‍රපටයක් හදලා එළියට දානවට වඩා කාලයක් ගියත් හොඳ නිර්මාණයන් කිරීමයි වැදගත්.අනෙක මේ චිත්‍රපටයේ වැඩ අවසන් වූ පසු එක්තරා සිනමා මණ්ඩලයක් මෙය ප්‍රදර්ශනය නොකර තියාගෙන හිටියා. ඒ නිසා චිත්‍රපටයේ වැඩ අවසන් වුණත් වසර 4 1/2 කට පසු තමයි රන් කෙවිට 2 තිරගත වන්නේ. නමුත් රන් කෙවිට 1 වගේම 2 හරහාත් ප්‍රේක්‍ෂකයාට අලුත් අත්දැකීමක් ලැබේවි.මෙහි ළමා නළු නිළියන්ගෙත් වෙනසක් වුණේ නැහැ. රන් කෙවිට 1 හිටපු දරුවෝම තමයි රන් කෙවිට 2 ට ඉන්නෙත්. සුරංග කියන චරිතය පමණක් වෙනස් වුණා. ඒ චරිතය කලින් රඟපෑවේ හරිත් බැද්දේවෙල. ඒත් හරිත්ව සම්බන්ධ කරගන්න නොහැකි වුණා. ඔහු ස්වරූපයෙන් දැන් වෙනස් වෙලා නිසා. ඒ වෙනුවට එයට ගැළපෙන්න හරිත් සමරසිංහ යොදා ගත්තා.වාණිජකරණය තුළ ළමා සිනමාවේ ගුණාත්මක බව අඩුවෙලා නේද?රන් කෙවිට චිත්‍රපටයට නම් එවැනි චෝදනා නැහැ. චිත්‍රපටයකින් ලැබෙන ලාභයට වඩා මම හුදෙක් බලාපොරොත්තු වන්නේ එහි ගුණාත්මක හා සමාජයට ඉන් ලැබෙන ප්‍රයෝජන පිළිබඳයි. ළමා සිනමාව තුළදී මෙය ඉතා පුළුල්ව හිතලා තමයි යම්කිසි නිර්මාණයක් කරන්නේ.ශ්‍රී ලංකාවේ ළමා චිත්‍රපට හදනවා කියන්නේ කිසියම් අවදානමක් තියෙනවා. මොකද දරුවෝ චිත්‍රපටය බලන්න රැගෙන එන්නේ මව්පියන්. ඉතින් ප්‍රථමයෙන් එය මවුපියන්ට අවශ්‍ය ලෙස තිබිය යුතුයි. ඒ නිසා එහි ගුණාත්මක බව පිළිබඳ විශේෂ සැලකිල්ලක් යොදවන්න අවශ්‍ය යි.ඉදිරියේ කරන්න බලාපොරොත්තු වන නිර්මාණ පිළිබඳ කතා කළොත්?රන් කෙවිට 2 සාර්ථක බව අනුව රන් කෙවිට 3 කරන්න බලාපොරොත්තුවක් තියෙනවා. ඒ වගේම වෙනස් වෙනස් ශෛලිවල චිත්‍රපටත් ඉදිරියේදී මා අතින් නිර්මාණය වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=f1308225</link>
    <topic>දිවි නොතකා අනුන්ගේ දිවි රකින ඉස්සි අක්කා</topic>
    <author>ඉරෝෂිණී දීපිකා</author>
    <content>කෑලි කැපිය හැකි ගණඳුරේ සුළං කපාගෙන, හූ හඬ තලමින් කොළඹ සිට මඩකළපුව කරා ඇදෙන දුම්රිය කෙමෙන් කෙමෙන් ළඟාවනු ඇසේ. ඒ හඬත් සමඟම හුළුඅත්තක් අතට ගන්නා ඈ යුහුසුළුව පිය මනිනුයේ හබරණ පුවක්පිටිය දුම්රිය හරස් මාර්ගය වෙතය.පාන්දර තුනට අවදි වී, වල් අලින් මෙන් ම සතා සර්පයාගේ රාජධානියක් වූ කැලෑ මඟ පසු කරමින් තනිවම ඇය මේ ස්ථානයට පැමිණෙන්නේ, තමාට කිසිදු වාසි ප්‍රයෝජනයක් අත්කරගනු රිසියෙන් නොවේ. මේ ස්ථානයෙන් ඇදෙන සුවහසක් ජනතාවගේ ආරක්ෂාව සපයනු සඳහාය.වසර 18ක් පුරා අලුයම තුනේ් සිට රාත්‍රී එකොළහ වනතුරු දුම්රිය ගමන් වාර නවයකදී ඈ මෙලෙස සිය අණසක පතුරවමින් අනාරක්ෂිත දුම්රිය හරස් මාර්ගය අසලට පැමිණ වාහන හසුරවන්නේ ස්වේච්ඡාවෙන් ම මිස සතයක හෝ වැටුපක් ලබාගෙන නොවේ. ‘ඉස්සි අක්කා’ ලෙස අන්වර්ථ නාමයෙන් හඳුන්වන ඈ, සැබවින්ම ලෝ සත වෙත උපන් ආදර, කරුණාව නිසා ම මෙවැනි කර්තව්‍යයක නිරතවන බව අපට සිතිය හැකි ය.පලුගස්වැව ප්‍රාදේශීය ලේකම් කොට්ඨාසයේ අංක 595 කුඩා රඹාවැව තුලානයේ පුවක්පිටිය ගමෙහි පදිංචි අවුරුදු 57ක් වන සිරියාගේ සිරියාවතී, එසේත් නැත්නම් ‘ඉස්සි අක්කා’ ජීවත් වේ. ඇය ඉතාමත් ම කැපවීමෙන් සමාජ සත්කාරක සේවාවල නිරතවන දිරිය කතකි.ඇයගේ ස්වාමිපුරුෂයා අවුරුදු 58ක් වයසැති පුංචිකිරාගේ සේදරමාය. ඇයට විවාහක දරු දෙදෙනකු සහ අවිවාහක පිරිමි දරුවකු ද සිටී. සේදරමාගේ උපාලි කරුණාරත්න වන ඇයගේ පුතු වයස අවුරුදු 30ක තරුණයෙකි.ඔහු දැනට සංචාරක හෝටලයක අනියම් සේවකයකු ලෙස කටයුතු කරයි. ඉස්සි අක්කාගේ ස්වාමිපුරුෂයා මීට පෙර පුවක්පිටිය දුම්රිය හරස් මාර්ගයේ පිහිටි තාවකාලික ගේට්ටුවෙහි අනියම් කම්කරුවකු ලෙස සේවය කර ඇත.1995 වසරේදී පමණ ඔහුගේ එම රැකියාව අහිමි වී තිබේ. ඉන්පසු මහජනතාවට ඉමහත් සේවාවක් සැලසෙන ලෙස මේ අනාරක්ෂිත දුම්රිය මාර්ගයේ වාහන හැසිරවීමට සිරියාවතී මහත්මිය ස්වේච්ඡාවෙන්ම ඉදිරිපත් වී ඇත.පුංචිකිරාගේ සේදරමා මහතා මේ වනවිට රැකියාව වශයෙන් ගොවිතැන් කටයුතු සිදුකරයි. තම ගෙවත්තේ එළවළු වගා කර අහළ පහළ නිවෙස් වෙත පළා වර්ග අලෙවි කර දිවි රැකගන්නා මොවුන්, සමෘද්ධි සහනාධාර ලබනා පවුලකි. මුදල් පසුපස හඹා යමින්, මිනිස් ජීවිත තුට්ටුවකට නොතකන, මනුදම් අගයන්නේ නැති සමාජයක් නිර්මාණය වී ඇති මෙවන් යුගයක, ඉස්සි අක්කා කරනුයේ අමිල මෙහෙවරකි.පුවක්පිටිය දුම්රිය හරස් මාර්ගයට ආසන්නව පදිංචිව සිටින නිසා ඉස්සි අක්කාට දුම්රිය ගමන් වාර පිළිබඳත්, දුම්රිය ගමන් කරන වෙලාව පිළිබඳත් මනා වැටහීමක් ඇත.කොපමණ වැඩ රාජකාරි තිබුණ ද, අසනීප වී ඇඟේ අමාරුකම් පැවතිය ද, ඒ සියලු දේ අමතක කර දමා දුම්රියේ හඬ ලුහු බඳිමින් යුහු යුහුව ඇය අනාරක්ෂිත දුම්රිය හරස් පාර වෙත පැමිණේ. දෙපස වාහන නවතා, දුම්රිය ගිය පසු නැවත එම වාහනවලට යාමට සංඥා කර, නැවත ඈ නිවෙස කරා ගමන් කරයි.කිසියම් අවස්ථාවක නොවැළැක්විය හැකි හේතුවක් නිසා ඇය හට දුම්රිය ගමන් කරන වේලාවට එම ස්ථානයට පැමිණීමට නොහැකි වූවොත්, ඈ ඒ වෙනුවට සිය සැමියා හෝ දියණියක එම ස්ථානයට එවනු ලබයි.ඒ තරමට ම මෙය ඔවුන් පිට පැවරුණු බැරෑරුම් වගකීමක් සේ සිතා කටයුතු කරනු ලබයි. සැබැවින්ම මෙවන් කලක එවැනි මිනිසුන් දැකීම නොව, අසන්නට ලැබීම වුව සිත සැනසුම වඩවනු නියත ය.“මං හැමදාම නොවරද්දා අලුයම තුනට ඇහැරෙනවා. ඒක දැන් මගේ දිනචරියාව. ඒකට මං හුරුවෙලා. අලුයම කෝච්චිය දුර ඈත එන සද්දෙ ඇහෙනකොට මං ගෙදරින් එනවා. කට්ට කළුවරේ තනියම එන හින්දා හුළු අතු එළියෙන් මං එන්නේ.මේ පැත්තෙ හරියට වල් අලි ඉන්නවා. සර්පයෝ ඉන්නවා. ඒත් මං කිසිම බයක් නැතිව ගෙදරින් එනවා. මං දැන් අවුරුදු 18 ක්ම එහෙම කළා. මං මැරෙනකම්ම මට කළ හැකි සේවය කරනවා. ගෙදර අය මට නිතරම කියන්නෙ, අම්මා කවදා හරි මැරෙන්නෙ අලියෙක් ගහලා හරි සර්පයෙක් කාලා හරි තමයි කියලයි.ඒත් මං මගේ යුතුකම ඉටුකරනවා. මං කැපවීමෙන් මේ දෙය කරන්නෙ මගෙන් මේ ජනතාවට ඉටු වෙන්න ඕන සේවය මෙය තමයි කියන හැඟීම ඇතිවයි. මං ශතයක්වත් නොගෙන මගේ රට වෙනුවෙන් කරන මේ සේවය ගැන මං තෘප්තිමත්.ඒ ගැන මගේ හිතේ තියෙන්නේ පුදුමාකාර සතුටක්. මං කරපු මේ මෙහෙවර ගැන හිතලා මට කවදාහරි නිදහසේ, කනගාටුවක් නැතිව මැරෙන්න වුණත් පුළුවන්. මං ජීවත් වෙන්නෙ අනෙක් අයගේ ජීවිත සුරක්ෂිත කරන්නයි” ඉස්සි අක්කා පවසන්නීය.හබරණ ප්‍රදේශයේ බොහෝ දෙනා ඉස්සි අක්කාව හොඳින් අඳුරයි. ඉස්සි අක්කා ද ඒ සැම දෙනා හඳුනයි. ලොකු කුඩා කිසිදු බේදයක් නැතිව සෑම දෙනාට ම ඈ ඉස්සි අක්කා ය. වසර 18ක් යනු කෙටි කාලයක් නොවේ.එදා මෙදාතුර ඈ කී දෙනෙකුගේ ජීවිත සුරක්ෂිත කර ඇත්ද? ඇගේ් දිවියේ සංතුෂ්ටිය උදෙසා ඒ ගැන සිතීම වුව ප්‍රමාණවත් ය. එහෙත් ඈ හැඬුම්බරව, හැඟුම්බරව පවසන්නේ තමාගේ සුළු ප්‍රමාදයක් නිසා අත්දුටු ‍ෙඛ්දනීය සිදුවීමකි. ඒ දුක එදාට නොව මතුදාට ද ඈ සිත වෙළා ගත් අඳුරු පටලයක් සේ ඇගේ හදවතේ සදා නිධන්ගත වනු ඇත.“එක දවසක් මං හොඳටම අසනීප වෙලා හිටියා. මට පොඩ්ඩක්වත් ඇඟට හයියක් හත්තියක් තිබුණෙ නෑ. එදා කෝච්චිය එන සද්දෙ ඇහුණා. මං නැගිටලා එළියට ඇවිත් දුවගෙන එන්න හැදුවා. ඇඟට පොඩ්ඩක්වත් පණ නෑ.හෙමින් හෙමින් එනකොට විනාඩියක් දෙකක් වගේ පරක්කු වුණා. මගේ ඒ ප්‍රමාදය නිසා අදත් මං ඉන්නේ හිතේ ලොකු වේදනාවකින්. මං පරක්කු වුණ ඒ විනාඩියට මගේම මල්ලිගේ පුතා කෝච්චියට අහුවෙලා මැරුණා. මෙතෙක් කාලයක් හැමෝවම ආරක්ෂා කරපු මට, මගේ දරුවෙක්ගෙ ජීවිතේ බේරගන්න බැරි වුණානෙ කියලා මගේ හිතේ ලොකු දුකක් තියෙනවා.”අනාරක්ෂිත දුම්රිය හරස් මාර්ග නිසා මෙරට මිනිසුන් කී දෙනෙකු මරුවා වැළඳගත්තද? මෑත කාලීනව එවැනි පුවත් විටින්විට සවන්පත් අතර රැඳෙන්නට වූවා සේ ම, ඒ නිසා අපි කොතෙකුත් කම්පා වූයෙමු ද? එවන් තත්ත්වයක් තුළ සිරියාවතී මහත්මිය වැනි අයගේ සේවය කෙලෙස අගය කළ යුතුව ඇතිද? මේ වසර 18 පුරා ඇගේ සේවය මේ අනාරක්ෂිත දුම්රිය හරස් මඟට යොමු නොවුණානම් අපට මීට වඩා අවාසනාවන්ත සිදුවීම් අසන්නට ලැබෙනු නියතය.“දවසට මෙතැනින් දුම්රිය වාර නමයක් එහාට මෙහාට යනවා. හැමදාම ඉස්කෝලේ ඇරෙන වෙලාවට ත්‍රිකුණාමලය, මඩකළපුව කෝච්චිය යනවා. ඉස්කෝලේ ළමයි ඇරිලා යන වෙලාවට මං කොහොමවත් ම මේ රාජකාරිය නවත්වන්නේ නෑ.වරද්දන්නෙම නැතිව මං මෙතනට දුවගෙන එනවා. පාසල් ළමයි අන්න ඉස්සි නැන්දා ඉන්නවා කිය කියා හිනාවේවී යනකොට මට දැනෙන්නෙ කියාගන්න බැරි සතුටක්. මං ජීවත්වෙලා ඉන්නකං මෙතන අනතුරක් වෙන්න දෙන්නේ නෑ. දැන් මං මෙතනම ඉඳලා පුරුදුවෙලා හැම දුම්රියකම යන රියැදුරු මහත්මයෙක්ම මාව අඳුනනවා. ඒ හැමෝම මෙතනින් යන්නෙ හැම වෙලාවකම මාත් එක්ක හිනාවෙලයි.”අනාරක්ෂිත දුම්රිය හරස් මාර්ගය නිසා මෑතකදී සිදුවූ අනතුරු පිළිබඳ ජනාධිපති මහින්ද රාජපක්ෂ මහතාගේ අවධානය මේ වනවිටත් යොමුව ඇත. ඒ පිළිබඳ නිලධාරීන්ට ලැබී ඇති උපදෙස් පරිදි, හබරණ පොලිස් ස්ථානාධිපතිතුමා විසින් උපාලි කරුණාරත්න මහතා සමඟ අවට පදිංචිකරුවන් වන ටී. පී. විපුලරත්න සහ එස්. අජිත් ප්‍රියන්ත යන අය එම ස්ථානයේ සේවයට යොදවා තිබේ.එසේ වුවද සිරියාවතී මහත්මියගේ ස්වේච්ඡා සේවය ද අඛණ්ඩව සිදුවේ. අනාරක්ෂිත දුම්රිය හරස් මාර්ග සම්බන්ධයෙන් මෑතක සිදුවූ අවාසනාවන්ත තත්ත්වය සැලකිල්ලට ගැනීමේදී, ස්වේච්ඡා සේවයේ නිරත මේ දිරිය කතගේ සේවය අගය කළ යුතුය.සමාජයේ යහපත සහ ප්‍රගමනය වෙනුවෙන් විවිධ ක්ෂේත්‍ර ඔස්සේ සුවිශාල කැපකිරීම් කරන මෙරට දිරිය කාන්තාවන්ගේ සේවය අගය කිරීමට ළමා සංවර්ධන හා කාන්තා කටයුතු අමාත්‍යාංශය නිරතුරුව බැඳී සිටී.ජනතාවගේ යහපත හා ආරක්‍ෂාව වෙනුුවෙන් අමිල සේවයක් කරන සිරියාවතී මහත්මියගේ සේවය ගෞරවණීයය.මේ වසරේ කාන්තා දිනයේදී, දිගුකලක සිට ස්වේච්ඡාවෙන් තම සේවය සැලසූ සිරියාවතී මහත්මියගේ සේවය අගය කරමින්, ළමා සංවර්ධන හා කාන්තා කටයුතු අමාත්‍යාංශයේ අමාත්‍යවරයා වන තිස්ස කරල්ලියද්ද මැතිතුමාගේ මූලිකත්වයෙන් ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් පැවැති උත්සවයේදී ඇය හට උපහාර තිළිණයක්ද ප්‍රදානය කර ඇත.“පිට පළාත්වලින් එන රියැදුරු මහත්වරු මගෙන් අහනවා අතින් වාහන හසුරුවන එක අමාරු නිසා උණ බම්බුවක්වත් දාගන්න කියලා. මං මගේ ඉහේ කෙස් ගාණට කියලා ඇති මෙතතට රේල් ගේට්ටුවක් දාන්න කියලා. ඒත් තාම ඒක ඉෂ්ඨ වුණේ නැහැනෙ. මං ජීවත්වෙලා ඉන්න තාක් කල් මෙතනින් යන කෙනෙක්ට අනතුරක් වෙන එකක් නෑ. ඒත් මං නැතිදාකට මොනවා වෙයිද දන්නේ නෑ.”ඇගේ බලාපොරොත්තුව වන පුවක්පිටිය අනාරක්ෂිත දුම්රිය හරස් මාර්ගයට ගේට්ටුවක් ලැබෙන දිනය සිහිනයක් නොවන්නට ඉඩ ඇත.අනාගතයේ දිනෙක ඒ සුබ සිිහින මල්ඵල ගැන්වේනම්, එදිනට ඉස්සි අක්කාට සැනසුම් සුසුමක් හෙළීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>22</day>
    </date>
    <link>http://www.dinamina.lk/2013/08/22/_art.asp?fn=f1308226</link>
    <topic>නාස්ති කරන කාලය දරුවන්ට වෙන් කරමු</topic>
    <author>ජයන්ත ඒකනායක</author>
    <content>ජීවන වියදම දරා ගන්නට බැරි යැයි කියන අපේ බොහෝ දෙනෙකුට බොහෝ විට තමන්ගේ නොහැකියාව හා වුවමනාවක් නැතිකම නිසා හෝ පුළුවන් වුවත් ලෙහෙසිය තකා තම වැඩ මඟහැර දැමීමට කටයුතු කරති.වෙසක් කූඩුවක් හදා ගන්නට නොදන්නා පියවරු එය මුදල් දී ගෙන එති. අහල පහළ වත්ත පිටියේ අමුද්‍රව්‍ය කෙතරම් තිබුණද ඒවා සොයා දී, දරුවාට ද කියා දෙමින් දරුවා සමඟ එක්ව අවුරුද්දකට එක් වරක් පමණක් යෙදෙන වෙසක් උත්සවය වැනි උත්සවයකදී සැරසිල්ලක් කරන්නට බොහෝ මවුවරුන්ට, පියවරුන්ට වෙලාවක් නැති බව කියති.පැය ගණනක් මොනම හෝ ක්‍රීඩාවක් නැරැඹීමට රූපවාහිනී යන්ත්‍රය අසලට වී කාලය කා දමන්නට පියවරුන්ටත්, කෑම හදන ඇඳුම් මෝස්තර කියා දෙන වැඩසටහන් නරඹන්නට මවුවරුන්ටත් ඕනෑ තරම් කාලය සොයා ගත හැකිය.මවුවරු, පියවරු දරුවාට බොහෝ විට පොතක් පතක් ගෙනවිත් දී කියවීමට උනන්දු කරවන්නට වැඩි කැමැත්තක් නොදක්වති. ඇයි දැයි ඇසුවොත් ඔවුන් කියන්නේ දරුවා පරිගණක ක්‍රීඩාවලටත්, රූපවාහිනී යන්ත්‍රයේ පෙන්වන චිත්‍රපට කාටුන්වලට තරම් පොතපතට ආසාවක් නොදක්වන බවයි.එහෙත් නියම ඇත්ත එය නොවන බව සිතේ. දරුවා පොතක් පතක් කියවන විට එහි ඇති නොදන්නා දෙයක් මාපියන්ගෙන් ඇසීම පුරුද්දකි. එවිට ඒවා පැහැදිලි කර දරුවාට කියා දෙන්නට ඇති කම්මැලිකම හා ඉහත කී තමන්ගේ විනෝදයට බාධාවක් වන නිසා මෙලෙස පැවසීමට පුරුදුව සිටිති.මීට වසර 30කට 40 කට පමණ පෙර සිංහල අලුත් අවුරුදු සමයට ඕනෑම ගෙදරක ඔංචිල්ලා පදින ළමයින් දකින්නට සිටියත් අද එසේ නැත. දරුවකුට ඔංචිල්ලාවක් බැඳ දෙන්නට මාපියන් කම්මැලි ය. නිදහසට බොහෝ මාපියන් කියන්නේ අපේ ගේ අහල පහළක ඔංචිලාවක් බඳින්නට ගසක් නොමැති බවය.එහි මද ඇත්තක් ද ඇත. එහෙත් ඊට වඩා ඇත්ත වන්නේ මාපියන්ගේ වුවමනාවක් නැතිකමත්, කම්මැලිකමත් ය. කුරුම්බැට්ටි මැෂිම ගැන අද කුඩා දරුවන් දන්නේම නැත. බොහෝ විට අද තරුණ වියේ පසුවන මාපියන් පවා එය නොදනී. එදා කුරුම්බැට්ටි මැෂිම කොතරම් දරුවන් අතර ජනප්‍රිය ද කීවොත්, ඒ ගැන ගීත පවා ලියවුණි. එම ගීතයක් හෝ අද අසන්නට නැත.මෑතකදී පාසල් වාර විභාගයකදී 5 ශ්‍රේණියේ දරුවන්ගෙන් අසා තිබූ ප්‍රශ්නයක් වූයේ කුරුම්බැට්ටි මැෂිම සාදන්නට අවශ්‍ය ද්‍රව්‍ය නම් කරන ලෙසයි. බොහෝ දරුවන් එම ප්‍රශ්නයට උත්තර සපයා නොතිබූ බව පවසති. පසුගිය සමයේ එල්. ටී. ටී. ඊ. ත්‍රස්තයන් විසින් යුද්ධයට යොදා ගත් කුඩා ප්‍රමාණයේ ගුවන් යානා හැඳින්වීමටද සමහරුන් කුරුම්බැට්ටි මැෂිම යන්න යොදා ගෙන තිබුණි.අතීතයේ දරුවකුට සෙල්ලම් බඩුවක් ලබා දුන්නේ හෝ සෙල්ලමක් කියා දුන්නේ එයින් දූදරුවාගේ මානසික ශක්තිය හා ශරීර ශක්තිය, කලා හැකියාව, සිතන්නට ඉඩ ලබා දීම ආදී බොහෝ දේ ගැන සිතාය.එහෙත් අද මාපියන් දරු­ෙකුට සෙල්ලම් බඩුවක් ලබා දෙන්නේ හෝ සෙල්ලමකට යොමු කරන්නේ ටික වෙලාවකට හෝ දරුවාගේ කරදරයෙන් මිදී සිටීමටය. එම නිසාම දරුවා ඉල්ලන්නේ මොනවාද ඒ දේ ලබා දී ඕනෑ දෙයක් කර ගැනීමට ඉඩ හැරීම මාපියන්ගේ සිරිත වී ඇත.අතීතයේ පාසල් විෂය මාලාවට පවා කොස්සක් සෑදීම, ඉදලක් සෑදීම, ලණු ඇඹරීමට, කූඩා විවීම ආදී තවත් බොහෝ දේ අනිවාර්ය වී තිබුණි. කොස්සක් සෑදීමට මෙන්ම ලණු ඇඹරීමට කොහු ලබා ගත යුත්තේ ද දරුවා විසින්ම පොල් ලෙලි තලා ගෙනය.පැරැණි මිනිසුන්ට මේ කිසිම ගෘහ උපකරණයකට මිලක් වැය වූයේ නැත. අද සිටින උදවිය ඒ ගැන කියන්නේ ‘ඕවා හදන්නට මහන්සි වන්නේ මොකටද කඩේ ගන්න තියෙද්දී’ කියාය. එය ඇත්තය. කඩේ තිබුණද ඒවා දෙන්නේ මුදලටය.මිනිසුන් ජීවන වියදම ගැන කියමින් පාරට බැස කෑ ගසන්නේ මුදලේ අගය ගැන ය. සියල්ල මුදල් මතම තීරණය වන තැන මුදල විසින් මිනිසා පාලනය කිරීම වැළැක්විය නොහැකිය. එදා පාසල් යද්දී සතියකට වරක් හෝ සෑම දරුවෙක්ම මැටි ගුලියක් සාදා ගෙන පාසලට ගෙන යා යුතුය.මැටිවලින් නොයෙක් නිර්මාණ කරන්නට පාසලේදී කියා දේ. ඉන් බලාපොරොත්තු වූයේ දරුවා මැටි වැඩට යොමු කිරීම නොව, මැටිවලින් කර්මාන්තයන් ගැන දැනුම ලබනවාත් සමඟම මැටි ඇනීමෙන් දරුවාගේ ඇඟිලිවලට ව්‍යායාමක් ලැබීමත්, ඒවා ශක්තිමත් වීමත් බොහෝ වේලා ලිවීමට, පැහැදිලි අත්අකුරු ලිවීමට හැකියාවක් ලැබීමත් ඕනෑම කටයුත්තකට දරුවාගේ ඉවසීමේ ශක්තිය වැඩි කිරීමත්ය. නවීන තාක්ෂණයත්, මුදල සියල්ල තීරණය කිරීමත් මත අද දරුවාට ඒ කිසිවක් ලැබෙන්නේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308232</link>
    <topic>පොදුරද සමුළුවෙන් පසු ජනපති මහින්ද නායකයන් අතර නායකයායි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීමත් සමඟ ජනාධිපති මහින්ද රාජපක්ෂ මහතා රාජ්‍ය නායකයන් අතර නායකත්වයට පත්වීම රට ලබන භාග්‍යයක් බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා අවධාරණය කරයි.බ්‍රිතාන්‍යයේ දෙවැනි එලිසබෙත් මහ රැජිනගේ නායකත්වයෙන් යුතු පොදුරාජ්‍ය මණ්ඩලයේ මීළඟ සභාපතිවරයා වශයෙන් ශ්‍රී ලංකා ජනාධිපති මහින්ද රාජපක්ෂ මහතා පත්වීම ඉතාම දුර්ලභඅවස්ථාවක් බවද මෙය ඒ මහතාගේ ජීවිතයේ ලබන භාග්‍යයක් බවද හෙතෙම කියා සිටී.දශක තුනක කාලයක් පැවැති යුද ගැටුම් සාර්ථකව අවසන් කිරීමෙන් පසු ශ්‍රී ලාංකිකයන් භුක්ති විඳින සාමය හා නිදහස ලෝක නායකයන් වෙත සියැසින් දැක ගැනීමට පොදුරාජ්‍ය මණ්ඩලීය රාජ්‍ය නායක සමුළුව හොඳම අවස්ථාව බව පෙන්වාදෙන ලක්ෂ්මන් හුළුගල්ල මහතා ශ්‍රී ලංකාව සම්බන්ධයෙන් මෙතෙක් පැවැති වැරැදි මත ඉවත් කර ගැනීමට අවස්ථාව සැළසෙන බවද පවසයි.ජනාධිපති මහින්ද රාජපක්ෂ සහ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන්ට එරෙහිව ඇතැම් බටහිර රටවල් විවිධ චෝදනා එල්ල කළ බව සිහිපත් කළ ඒ මහතා එවැනි රටවලට ශ්‍රී ලංකාවේ සැබෑ තත්ත්වය නිරීක්ෂණය කිරීමට ද මෙහි දී ඉඩකඩ සැළසෙන බව කීය.රටවල් 54කින් සමන්විත පොදුරාජ්‍ය මණ්ඩලය වසර දෙකකට වරක් රැස්වන බව පෙන්වාදෙන අධ්‍යක්ෂ ජනරාල්වරයා සාමාන්‍යයෙන් එක් රටකට සමුළුව පැවැත්වීම සඳහා වසර 108 වරක් අවස්ථාව සැළසෙන බවද ශ්‍රී ලංකාවට ලැබුණු මේ අවස්ථාව ඉතාම දුරලභ අවස්ථාවක් බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308233</link>
    <topic>ඇල්ලගම දැරිය ඝාතනයේ අපරාධකරු අත්අඩංගුවට</topic>
    <author>විජයානි එදිරිසිංහ සොරණාතොට සමූහ සී. ගමගේ</author>
    <content>දියතලාව ඇල්ලගම ප්‍රදේශයේ අට හැවිරිදි කුඩා දැරියක අමානුෂික ලෙස ඝාතනයට ලක් කළ අපරාධකරුව දියතලාව පොලිසිය පෙරේදා (21) රාත්‍රියේ අත්අඩංගුවට ගෙන තිබේ.නලීන් ප්‍රියදර්ශන නැමැති මොහු එම ප්‍රදේශයේම පදිංචිව සිටි පුද්ගලයෙකි.දියතලාව ප්‍රදේශයම කම්පාවට පත්කරවමින් සිදුවී තිබූ මේ අපරාධය පිළිබඳව පොලිසිය සැකකරුගෙන් ප්‍රශ්න කිරීමේදී ඔහු එම අපරාධයට අදාළ සියලු තොරතුරු පාපොච්චාරණය කර තිබේ.පසුගිය 19 වැනිදා පස්වරුවේ මේ අපරාධය සිදුවී තිබුණි. අපරාධකරු අත්අඩංගුවට ගැනීමට දියතලාව පොලිසියේ ස්ථානාධිපති පොලිස් පරීක්ෂක තිළිණ හෙට්ටිආරච්චි මහතාගේ ප්‍රධානත්වයෙන් කණ්ඩායම් අටක් යොදවා තිබුණි.මේ කණ්ඩායම් අට විවිධ ප්‍රදේශවලට යවමින් අපරාධකරු අත්අඩංගුවට ගන්නා මොහොත දක්වාම දියතලාව පොලිසිය ඉතා සූක්ෂ්ම මෙහෙයුමක් දියත් කර තිබිණි.එහිදී සැකකරු පලාගොස් සැඟවී ඇතැයි සැක කළ ඔහුගේ හිතවතුන් සිටි කතරගම, සිතුල්පව්ව, ඇතිරිවැව, වැලිමඩ, ඔහිය, ආණමඩුව, කලගෙඩිහේන යන ප්‍රදේශ පරීක්ෂාවට ලක් කෙරුණි.අවසානයේ සැකකරු කොටු වූයේ දියතලාව ජයමිණිපුර ප්‍රදේශයේ සැකකරුගේ නිවසට මුදල් ඉල්ලා පැමිණ සිටි අවස්ථාවේදීය.දියතලාව ප්‍රදේශය බාර ජ්‍යෙෂ්ඨ නියෝජ්‍ය පොලිස්පති නන්දන මුණසිංහ, ජ්‍යෙෂ්ඨ පොලිස් අධිකාරී රොෂාන් ප්‍රනාන්දු, සහකාර පොලිස් අධිකාරී ධම්මික වීරසේකර මහත්වරුන්ගේ උපදෙස් මත දියතලාව පොලිස් ස්ථානාධිපති පොලිස් පරීක්ෂක තිළිණ හෙට්ටිආරච්චි මහතාගේ අධීක්ෂණයෙන් උප පොලිස් පරීක්ෂක ජයවර්ධන, සැරයන් කමනි, කොස්තාපල් බණ්ඩාර, නන්දසේන, ජනිත නිලධාරීහු සැකකරු අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308234</link>
    <topic>ෆොන්ටේරා සමාගමට එරෙහිව ලක්මව දියණියෝ උද්ඝෝෂණයේ</topic>
    <author>සුදත් පුබුදු කීර්ති දෙල්ගොඩ සමූහ මහානාම විතානගේ මල්වාන</author>
    <content>මහත් මතභේදයට තුඩු දී ඇති ෆොන්ටේරා සමාගමට විරෝධය පළ කරමින් 'ලක්මව දියණියෝ' ජාතික සංවිධානය මඟින් ඊයේ (22) උදෑසන බියගම පිහිටි එම කර්මාන්ත ශාලාව ඉදිරිපිට උද්ඝෝෂණ ව්‍යාපාරයක් පැවැත්වීය.එම සමාගමේ නිෂ්පාදන ප්‍රචාරණය, අලෙවිය හා බෙදාහැරීම තහනම් කරමින් අධිකරණ නියෝගයක් නිකුත් කර තිබියදී අදාළ සමාගම එම නියෝග කඩ කරමින් මහජනතාවගේ සෞඛ්‍යයට අහිතකර නිෂ්පාදන වෙළෙඳ පොළට නිකුත් කරන බවට චෝදනා කරමින් පැවැත්වූ මේ උද්ඝෝෂණයට කාන්තාවන් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308235</link>
    <topic>ග්‍රෑන්ඩ්පාස් සිද්ධියේ සියලු වීඩියෝ දර්ශන පොලිසියට දෙන්න</topic>
    <author>සිරන්ජනි කුමාරි</author>
    <content>ග්‍රෑන්ඩ්පාස් ස්වර්ණචේතිය පාරේ මුස්ලිම් දේවස්ථානය ඉදිකිරීමේ දී ඇති වූ මහජන කැලඹීමට අදාළ වීඩියෝ දර්ශන පොලිසිය වෙත ලබාදෙන ලෙසට කොළඹ අතිරේක මහේස්ත්‍රාත් නිශාන්ත ද පීරිස් මහතා ඊයේ (22) සියලු මාධ්‍ය ආයතන වෙත නියෝගයක් නිකුත් කළේය. එකී දර්ශනයන් ඔස්සේ පරීක්ෂණ පවත්වා සැකකරුවන් අත්අඩංගුවට ගැනීමට ක්‍රියා කරන බවත් දේපළ හා පුද්ගල පහරදීම්වලට සම්බන්ධ සැකකරුවන් අත්අඩංගුවට ගැනීම සඳහා දැනටමත් පුද්ගලික ඔත්තුකරුවන් යොදවා ඇති බවට ග්‍රෑන්ඩ්පාස් පොලිසිය අධිකරණයට කරුණු වාර්තා කර තිබිණි.අපරාධය සම්බන්ධයෙන් කරුණු වාර්තාවීමෙන් පසු පොලිස් නිලධාරීන් යොදවා පරීක්ෂණ පැවැත්වූ බව පැවසූ පොලිසිය විවිධ පුද්ගලයින්ගෙන් ප්‍රකාශ ලබාගත් බව පැවසීය.අදාළ ප්‍රදේශයට පොලිස් ආරක්ෂාව යොදා ආරක්ෂාව තහවුරු කර ඇති බවත් සිද්ධියට අදාළ සැකකරුවන් කවුද යන්න මෙතෙක් අනාවරණය කර ගැනීමට නොහැකි වූ බව පොලිසිය අධිකරණයට කරුණු වාර්තා කර තිබිණි.මීට අමතරව පුද්ගලික ඔත්තුකරුවන් යොදවා සැකකරුවන් කවුරුන්ද යන්න අනාවරණය කරගෙන අත්අඩංගුවට ගැනීමට ක්‍රියා කරන බවට පොලිසිය වැඩිදුරටත් අධිකරණයට කරුණු අනාවරණය කළේය.නීති විරෝධී රැස්වීමක සාමාජිකයින්ව සිටිමින් ගල් පොලු හා යකඩ බට වලින් මුස්ලිම් පල්ලියට පහරදී පල්ලියේ ජනෙල් කඩා එම දේපළවලට අනර්ථයක් සිදු කිරීම හා පල්ලියේ රඳවා සිටි මුස්ලිම් බැතිමතුන්ට පහරදී තුවාල කිරීම යන චෝදනා යටතේ පොලිසිය අධිකරණයට කරුණු වාර්තා කෙරිණි.මීට අමතරව ප්‍රදේශවාසීන්ගේ වාහන හා නිවාසවලට අලාභහානි සිදු කිරීම සම්බන්ධව ඉදිරිපත් කර තිබූ අතර එම පැමිණිලිද අධිකරණයට ඉදිරිපත් කරමින් පොලිසිය ඊට සම්බන්ධ සැකකරුවන්ද අත්අඩංගුවට ගන්නා බව පැවසීය.අදාළ කරුණු සලකා බැලූ මහේස්ත්‍රාත්වරයා සිද්ධියට සම්බන්ධ සියලු වීඩියෝ දර්ශන ලබාදෙන ලෙසට සියලු මාධ්‍ය ආයතනවලට නියම කරමින් සිද්ධියට අදාළ සැකකරුවන් අත්අඩංගුවට ගෙන අධිකරණයට ඉදිරිපත් කරන ලෙසට නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308236</link>
    <topic>කෘෂි- කර්මාන්ත සේවා අංශ ගැන ආර්ථික සංගණනයක්</topic>
    <author/>
    <content>කෘෂිකර්ම, කර්මාන්ත සහ සේවා අංශ යන සියලුම ක්ෂේත්‍ර ආවරණය වන පරිදි ආර්ථික සංගණනයක් පැවැත්වීමට ජනලේඛන හා සංඛ්‍යාලේඛන දෙපාර්තමේන්තුව තීරණය කර තිබේ.ජන හා නිවාස සංගණනයකින් අනතුරුව කෘෂිකර්ම හා කර්මාන්ත සංගණන වෙනවෙනම පැවැත්වීම සාමාන්‍ය සම්ප්‍රදාය වන අතර එම සංගණනවල දී රටේ වෙළෙඳ හා සේවා අංශ ආවරණය නොවීම නිසා 2013/14 වර්ෂවල දී අංශය ද ඇතුළත්ව ආර්ථික සංගණනයක් ලෙස නව සංගණනය පැවැත්වීමට එම දෙපාර්තමේන්තුව කටයුතු යොදා ඇත.මේ සංගණනය සඳහා තොරතුරු හා දත්ත ලබා ගැනීමට ඉලක්ක ගත පුද්ගලයන්ගෙන් තොරතුරු හා දත්ත ලබා ගැනීමට පැමිණෙන ජනලේඛන හා සංඛ්‍යාලේඛන දෙපාර්තමේන්තුවේ සියලුම ගණන නිලධාරීන්ට ස්වේච්ඡාවෙන් තොරතුරු ලබා දී උපරිම සහයෝගය ලබා දෙන ලෙස එම දෙපාර්තමේන්තුව ජනතාවගෙන් ඉල්ලිමක් කරයි.බොහෝ දියුණු රටවල මෙන්ම ශ්‍රී ලංකාවේ ද දළ දේශීය නිෂ්පාදිතයට සේවා අංශයේ දායකත්වය කෘෂිකර්ම හා කර්මාන්ත අංශවලට අභිබවා තිබීම ‍එයට හේතුව බව ජනලේඛන හා සංඛ්‍යාලේඛන දෙපාර්තමේන්තුවේ අධ්‍යක්ෂ ජෙනරාල් ඩී.සී.ඒ.ගුණවර්ධන මහතා ප්‍රකාශ කළේ ය.ජනලේඛන හා සංඛ්‍යාලේඛන දෙපාර්තමේන්තුව මඟින් කොළඹ, රජයේ ප්‍රවෘත්ති දෙපාර්තමේන්තුවේ දී ‍ඊයේ (22) පැවැත් වු මාධ්‍ය සාකච්ඡාවක දී මේ තොරතුරු හෙළි විය.මෙරට දළ දේශීය නිෂ්පාදිතයට කෘෂිකර්මාන්ත හා කර්මාන්ත හා සේවා අංශවල දායකත්වය 2012 වසරේ සංගණනයට අනුව පිලිවෙළින් 11%, 31% සහ 58% ක් වන බවත් සේවා අංශවල ඇති වී තිබෙන ප්‍රගතිය සහ ව්‍යුහාත්මක වෙනස්කම්‍ සැළකිල්ලට ගෙන මෙවර ආර්ථික සංගණනය සිදු කෙරෙන බවත් අධක්ෂකවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308237</link>
    <topic>මතබේදයට තුඩු දුන් රතුපස්වල කම්හල ලබන 30දා තෙක් වැසේ</topic>
    <author>ගම්පහ සංචාරක, ගම්පහ මධ්‍යම සමූහ</author>
    <content>රතුපස්වල වැනිග්‍රෝස් ආයතනය ලබන 30වැනි දා තෙක් වසා තබන බව එම ආයතනය වෙනුවෙන් පෙනී සිටි නීතීඥවරු ඊයේ (22) ගම්පහ අතිරේක මහේස්ත්‍රාත් හේෂාන් ද මැල් මහතා වෙතඊයේ ගම්පහ අතිරේක මහේස්ත්‍රාත් ඉදිරියේ නඩුව කැඳවූ අවස්ථාවේ ආයතනයේ නීතීඥවරු පැවසුවේ නිෂ්පාදන නවතා දැමීමෙන් තමනට විශාල පාඩුවක් සිදුව ඇති බවත් නැවත නිෂ්පාදන ඇරැඹීමට නම් යන්ත්‍ර අලුත්වැඩියාවට සති කිහිපයක් ගත වන බව පැවසු ඔවුහු එම නිසා නිෂ්පාදන ඇරැඹීමට අවසර ලබා දෙන ලෙස අධිකරණයෙන් ඉල්ලීමක් කළේය.එම අවස්ථාවේ ගම්වාසීන් වෙනුවෙන් පෙනී සිටි නීතීඥ පාලිත සේනාරත්න මහතා පැවසුවේ නිෂ්පාදන නවතා දැමීමට එකඟ වී දැන් අධිකරණයට පැමිණ දුක්ගැනවිලි ඉදිරිපත් කිරීමෙන් පලක් නැති බවත් නිෂ්පාදන ඇරැඹීමට අධිකරණයේ මැදිහත්වීමක් අවශ්‍ය නොවන බවත් සේනාරත්න මහතා පැවසීය.පෙර නඩු වාරයේ අධිකරණය දුන් නියෝග අනුව මධ්‍යම පරිසර අධිකාරිය සහ රජයේ රස පරීක්ෂක සිය පරීක්ෂණ වාර්තා ඉදිකරණයට ඉදිරිපත් කර තිබූ අතර මධ්‍යම පරිසර අධිකරිය අවසන් නිගමයක් සඳහන් කර නොතිබිණි.රජයේ රස පරීක්ෂක වාර්තාව අනුව කර්මාන්ත ශාලාව අවට ජලයේ පීඑච් අගය 4- 5.5ක් වූ බවත්, කර්මාන්ත ශාලාවේ ජලයේ පී.එච් අගය 6.52ක් වන බවත්, අවට ජලය නියමිත ප්‍රමිතියෙන් තොර වුවත් කර්මාන්ත ශාලාවේ ජලය නිසි ප්‍රමිතියට ඇති බවත්, කර්මාන්ත ශාලායේ ජලයේ ඇමෝනියා නයිට්‍රේට් ඇති බවත්, කර්මාන්ත ශාලාව නිසා අවට ළිං ජලයේ පී.එච් අගය අඩුවී ඇතැයි නිගමනය කළ නොහැකි බවත් රස පරීක්ෂක වාර්තාවේ සඳහන් වෙතියි මහේස්ත්‍රාත් වරයා පැවසීය.ගම්වාසීන් වෙනුවෙන් පෙනී සිටින නීතීඥ පාලිත සේනාරත්න මහතා පැවසුවේ අගතියට පත් පාර්ශ්වය ඉදිරියේ ජල සාම්පල ලබා නොගත් බැවින් එම වාර්තාව පිළිගත නොහැකි බවය.මධ්‍යම පරිසර අධිකාරිය මගින් එවා තිබූ වාර්තාවේ අවසන් නිගමනයක් සඳහන් කර නැති නිසා අවසන් නිගමන දක්වා වාර්තාව ලබා දෙන ලෙස මහේස්ත්‍රාත් නියෝග කළේය.ජල සම්පාදන හා ජලාපවාහන මණ්ඩලය අධිකරණයට දන්වා තිබුණේ තම නිගමන ගම්පහ දිසාපතිට ලබා දුන් බවත් එම නිගමන නිසා තවත් ගැටලුවක් මතුවන නිසා එලෙස ඉදිරිපත් කරන බව ද එම මණ්ඩලය දන්වා තිබිණි.ගම්පහ දිසාපතිට ඊළඟ නඩු දිනයේ අධිකරණයේ පෙනී සිටින ලෙස දන්වා නොතීසි නිකුත් කරන ලෙස වෙනිග්‍රෝස් ආයතනයේ නීතීඥවරුන්ගේ ඉල්ලීම මහේස්ත්‍රාත්වරයා ප්‍රතික්ශේප කරමින් පැවසුවේ පොලිසිය, කර්මාන්ත ශාලාව හා අගතියට පත් පාර්ශ්වය එක්ව ගැටලුවට විසඳුම් සෙවිය යුතු බවයි.මෙම කර්මාන්තශාලාව බැහැර කරන අප ජලය නිසා සිදුවෙනවා යැයි කියන ප්‍රදේශයේ ජල දූෂණය සම්බන්ධයෙන් වාර්ථාවක් කැඳවීම සඳහා මධ්‍යම පරිසර අධිකාරිය, ශ්‍රී ලංකා ආයෝජන මණඩලය, ජාතික ජල සම්පාදන හා ජලාපවහන මණ්ඩලය, රජයේ රස පරීක්ෂක කාර්යාලයය සහ ගම්පහ සෞඛ්‍ය වෛද්‍ය කාර්යාලයය යන ආයතන වලට නොතීසි නිකුත් කොට තිබිණ.ඒ අනුව රජයේ රස පරීක්ෂක වාර්ථාව මෙම අධිකරණයට ලැබී ඇති බවත්නොතීසි ප්‍රකාරව සෞඛ්‍ය සේවා අධ්‍යක්ෂ තාක්ෂණික ඇගයීම් සිදු කරන බව දන්වා එවා ඇති බවත් අධිකරණයෙන් කරුණු අනාවරණය විය.තව දුරටත් ජාතික ජලසම්පත් හා ජල ප්‍රවාහන මණ්ඩලයට අංග සම්පුර්ණ වාර්ථාවක් ඉදිරිපත් කිරීමටත් ගම්පහ දිසාපතිවරයාට නඩුවට අදාළ වාර්තා ලබා ගැනීමටත් අවසර ලබා ‍දෙමින් ලබන 30 වැනිදාට පෙර නිගමන සහිත අවසන් පරීක්ෂණ වාර්තා නිකුත් කරන ලෙස අදාළ ආයතනවලට දැන් වූ මහේස්ත්‍රාත්වරයා ලබන 30වැනි දාට නඩුව කැඳවිම කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308238</link>
    <topic>ආසියානු යොවුන් ක්‍රීඩා උළෙල 2017 නිල සත්කාරකත්වය ශ්‍රී ලංකාවට</topic>
    <author>ප්‍රීන්ස් ගුණසේකර චීනයේ නැංජින් සිට</author>
    <content>ශ්‍රීලංකා ක්‍රීඩා ඉතිහාසයේ පැවැත්වීමට නියමිත දැවැන්තම ක්‍රීඩා උළෙලේ නිල සත්කාරකත්වය හිමිවන ඓතිහාසික දිනය හෙටයි. රටවල් 45ක ක්‍රීඩක ක්‍රීඩිකාවන් 3500කගේ පමණ සහභාගීත්වයෙන් වසර 2017 දී පැවැත්වෙන ආසියානු යොවුන් ක්‍රීඩා උළෙලේ නිල සත්කාරකත්වය පිරිනැමෙන ඔලිම්පික් ධජය ශ්‍රී ලංකා අගමැති දි.මූ.ජයරත්න හා ක්‍රීඩා ඇමැති මහින්දානන්ද අලුතගමගේ යන මහත්වරු ඉදිරියේදී හම්බන්තොට නගරාධිපති එරාජ් රවීන්ද්‍ර ප්‍රනාන්දු මහතාට චීනයේ නැංජින් නගරාධිපතිවරයා හෙට පස්වරුවේ භාර දෙයි.චීනයේ ආර්ථික හා සමාජ දියුණුවට දැවැන්ත ක්‍රීඩා උළෙල සංවිධානයෙන් ලැබුණු මෙහෙය 2017 හම්බන්තොට ක්‍රීඩා උළෙලින් පසුව ශ්‍රී ලංකාවටත් උදාවන බව නැංජින් නගරාධිපති යාං වේ සෙයී මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n1308239</link>
    <topic>මළ සිරුර මහ මඟ දමා අවමංගල්‍ය රථය ගිහින්</topic>
    <author>අසේල කුරුළුවංශ</author>
    <content>මහනුවර ප්‍රධාන පෙළේ මල් ශාලාවකට අයත් අවමංගල්‍යය රථයකින් ප්‍රවාහනය කරමින් තිබූ මළ සිරුරක් ඊයේ (22) පෙරවරු 11ට පමණ මහනුවර නගර මධ්‍යයේ දී රථයෙන් බිමට වැටීම නිසා නගරයේ දැඩි නොසන්සුන්තාවක් ඇති විණි.මහනුවර මහ රෝහලේදී මිය ගිය අයකුගේ මළ සිරුරක් මල් ශාලා‍වක් මගින් කටුගස්තොට ප්‍රදේශයට රැගෙන යමින් තිබියදී මිනී පෙට්ටිය විවෘත වී මළ සිරුර අවමංගල්‍යය රථයේ පිටුපස දොරින් පිටතට විසිවී ඇත. අවමංගල්‍යය රථයේ රියදුරු හා සහායක මේ බව නොදැන රථය ඉදිරියට පදවාගෙන ගොස් ඇති අතර මහනුවර මධ්‍යම වෙළෙඳ පොළ හා ඒ අසල සිටි පිරිස් මෙම සිද්ධියෙන් දැඩි නොසන්සුන්තාවට පත්ව තිබේ. 4 වෙනි පිටුවට.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082310</link>
    <topic>මම කියන දේ කරන කරන දේ කියන නායකයෙක්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>කියන දේ කරන කරන දේ කියන නායකයකු ලෙස තමන් සිටින තුරු කිසිදාක බිය නොවන්නැයි ජනපති මහින්ද රාජපක්ෂ මහතා පෙරේදා (21) මහනුවර ජනපති මැදුරේදී වතුකරයේ දෙමළ ජනතාව අමතමින් පැවසුවේය.වතුකරයේ ජනතාව වෙනුවෙන් වෙනත් කිසිදු ආණ්ඩුවකින් ‍සිදු නොකළ ආකාරයේ සංවර්ධන ක්‍රියාවලියක් මේ ආණ්ඩුව ක්‍රියාත්මක කළ බවත් එය අඛණ්ඩව ඉදිරියටත් එලෙසම සිදු කරන බවත් ඒ විශ්වාසයේ සිටිමින් කටයුතු කරන්නැයි ජනාධිපතිවරයා එම ජනතා‍වගෙන් ඉල්ලීමක් කළේය.මහනුවර දිස්ත්‍රික් වතුකම්කරුවන්ගේ සහභාගීත්වයෙන් ඊයේ (21) මහනුවර ජනපති මැදුරේදී පැවැති මෙම උත්සවය ක්‍රීඩා ඇමැති මහින්දානන්ද අලුත්ගමගේ මහතා සංවිධානය කර තිබිණි. තවදුරටත් කතා කළ ජනපතිවරයා මෙසේද කීය.වතුකරයේ ලයින් කාමර සංස්කෘතිය සම්පූර්ණයෙන්ම ඉවත් කරනවා. ග්‍රාමීය ජනතාව ලබන පහසුකම් ඔවුන්ට ලබාදීමට ආණ්ඩුව ක්‍රියා කරන බව පැවසුවේය. පාසල් සඳහා අවශ්‍යය ගුරුවරුන් ලබාදී වතු ජනතාවගේ අධ්‍යාපන මට්ටම ඉහළට ගෙනඒමට කටයුතු කරන අතර ඔවුන්ගේ සෞඛ්‍ය විදුලි හා මාර්ග ප්‍රශ්න විසඳීමට ආණ්ඩුව පසුගිය කාලය තුළ සුවිශේෂ වැඩ කොටසක් සිදු කළා. ආණ්ඩුව කරන වැඩවලින් ලකුණු දාගන්න පිරිසක් සිටින බැවින් ඔවුන්ගේ බොරු ප්‍රචාර වලට නොරැවටෙන ලෙසත් මා ඔබ සැමගෙන් ඉල්ලා සිටිනවා.වතුකම්කරුවන්ට ඊ.ටී.එෆ්. හා ඊ.පී.එෆ්. පිළිබඳ ප්‍රශ්න තිබෙන බවත් එම ගැටලු සියල්ල විසඳීමට ආණ්ඩුව අවශ්‍ය පියවර ගෙන තිබෙනවා.ඇමැති මහින්දානන්ද අලුත්ගමගේ මහතාවතුකරය සඳහා ආණ්ඩුව සුවිශේෂී සේවාවක් සිදු කර තිබෙනවා. එය දන්නා දෙමළ ජනතාව ශ්‍රී ලංකා නිදහස් පක්ෂය සමඟ අද ඒකරාශී වී තිබෙනවා.‍තව වසර විස්සකටවත් මෙම ආණ්ඩුව පෙරළා දැමිය නොහැකියි. එම ආණ්ඩුවේ ජනපති හැමදාකටම මහින්ද රාජපක්ෂ මහතා.මධ්‍යම පළාත් ආණ්ඩුකාර ටිකිරි කොබ්බෑකඩුව, පාර්ලිමේන්තු මන්ත්‍රීවරුන් වන පී. දිගම්බරම්, ටී. රාජදොරේ, හිටපු සෞඛ්‍ය නියෝජ්‍ය ඇමැති සුරේෂ් වඩිවේල්, මධ්‍යම පළාත් හිටපු ප්‍රධාන ඇමැති සරත් ඒකනායක, හිටපු මන්ත්‍රී ආනන්ද අලුත්ගමගේ යන මහත්වරු මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082311</link>
    <topic>නීති විරෝධී සංක්‍රමණ මැඩ පැවැත්වීමට ශ්‍රී ලංකාව ඇතුළු රටවල් 13ක එකඟතාවක්</topic>
    <author>මහින්ද අලුත්ගෙදර</author>
    <content>රැකවරණය අපේක්ෂාවෙන් නීති විරෝධී ලෙස සිදුකරන සංක්‍රමණ මැඩපැවැත්වීම සඳහා ශ්‍රී ලංකාව ඇතුළු රටවල් 13 ක් එකඟතාවයකට පැමිණෙයි.මිනිස් ජාවාරම සම්බන්ධයෙන් ඉන්දුනීසියාවේ පැවැති විශේෂ සම්මන්ත්‍රණයකදී මේ එකඟතාවයට පැමිණ තිබෙන අතර ශ්‍රී ලංකාවට අමතරව ඔස්ට්‍රේලියාව, ඇෆ්ගනිස්ථානය, බංගලාදේශය, ඉන්දුනීසියාව හා පැපුවා නිව්ගිනියාව රටවල්ද ඒ වෙනුවෙන් අත්සන් කළබව වාර්තා වෙයි.රැකවරණය පතා පැමිණෙන සංක්‍රමණිකයන් නවතාළීමේ අරමුණින් එළිදැක්වුණු මෙය ජකර්තා ප්‍රකාශය ලෙස නම්කර ඇත.ජකර්තා නුවරට රැස්වූ රටවල් 13ක නියෝජිතයින් නීති විරෝධීව පුද්ගලයින් වෙනත් රටවලට රැගෙන යාම වැළැක්වීම පිළිබඳව පුළුල් සහයෝගීතාවක් ඇති කර ගැනීම සදහා මෙහිදී දීර්ඝ වශයෙන් සාකච්ඡා කර තිබෙන අතර රැකවරණය පතා එන්නන් සිටින රටවල තත්ත්වය වැඩිදියුණු කිරීම, මිනිස් ජාවාරම මැඩපවත්වන ආකාරය ආදිය සම්බන්ධයෙන්ද සාකච්ඡාකර තිබේ.ඒ අනුව ඇතිකරගත් එකඟතා අනුව සකස් කළ ජකර්තා ප්‍රකාශනයට නීති විරෝධීව පුද්ගලයින් වෙනත් රටවලට රැගෙන යාම වැළැක්වීම සම්බන්ධයෙන් වන කරුණු 27ක් ඇතුළත් කර ඇතැයි වාර්තා වෙයි.මේ මගින් පෙන්වා දෙන්නේ පුද්ගලයින් නීති විරෝධී ලෙස වෙනත් රටවලට රැගෙන යාමට මුල්වන හේතු සංකීර්ණ හා බහුවිධ මුහුණුවරක් ගන්නා බවයි.ශ්‍රී ලංකා රජය වෙනුවෙන් සමුළුවට සහභාගි වූ අධිකරණ ඇමැති රාවුෆ් හකීම් මහතා පෙන්වාදී තිබෙන්නේ රැකවරණය පතා විදේශගතවීමට උත්සාහ ගන්නන් නීතියේ රැහැනට හසුකර ගන්නා අවස්ථාවලදී ඔවුන් සම්බන්ධයෙන් මනුෂ්‍යවාදී පදනමක පිහිටා ක්‍රියාකර ඇති බව ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082312</link>
    <topic>සාමය හා සංවර්ධනය එකවර හඳුනා දුන්නේ වත්මන් ආණ්ඩුවයි</topic>
    <author>මහනුවර දිසා සමුහ</author>
    <content>සාමය සංවර්ධනය රටට එකම කාල පරිච්චේදයක් හඳුන්වාදුන් වත්මන් ආණ්ඩුව ජනතා ප්‍රශ්න මැනවින් හඳුනා­‍ෙගන ක්‍රියාකරන බැවින් ජනතා ප්‍රසාදය දිගින් දිගටම රැක ගැනිමට සමත්වී තිබෙන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය. ඇමැති වරයා එම අදහස් ප්‍රකාශ කරන ලද්දේ හාරිස්පත්තුව බොක්කාවල නගරයේ පැවති එක්සත් ජනතා නිදහස් පක්ෂ ප්‍රචාරක රැස්විමකට සහභාගිවෙමිනි. හාරිස්පත්තුව ශ්‍රි ලංකා නිදහස් පක්ෂ ප්‍රධාන සංවිධායක හා මධ්‍යම පළාත් සභාවට මහනුවර දිස්ත්‍රික්කයෙන් තරග වදින එදිරිවිර විරවර්ධන මහතා ප්‍රධාන එක්සත් ජනතා නිදහස් සංධාන අපේක්ෂකයින්ට ආධාර ලබා ගැනිම සඳහා මෙම ජනහමුව සංවිධානය කැර තිබිණ.ඉකුත් 30වැනි දින පැවැති මෙම ජනහමුව අමතා තව දුරටත් අදහස් දැක්වු බැසිල් රාජපක්ෂ මහතා මෙසේද කීය.සටන් පාඨ වෙනුවට සංවර්ධනය ගම් දනව්කරා ගෙනගිය මෙම ආණ්ඩුව කිසිදු භේදයකින් තොරව රට සංවර්ධනය කිරිමට ප්‍රායෝගිකව කර තිබෙන මෙහෙය ජනතාව හොන් දන්නවා. ජාතින් අතර එක්සත් බවක් සාමකාමි සමාජ පරිසරයක් ජනතාවගේ සිතට ශක්තියක් ලබා දෙමින් රට හරිමගට ගෙන තිබෙන මෙම වකවානුව ඉතාහාසයට එක්කර තිබෙන්නේ ස්වර්ණමය පිටුවක්.ජාතික සවිය ගම නැගුම වැඩ සටහන නිසා සෑම ගමකටම ලැබුණ සංවර්ධනයේ ප්‍රතිලාභ අද පක්ෂ භේදයකින් තොරව සමස්ත ප්‍රජාවම බුක්ති විඳිනව.ජනාධිපති තුමා අද ගෙනයන මෙම සංවර්ධන සංග්‍රාමය තව දුරටත් ශක්තිමත් කිරිමට ජනතා සහාය ආණ්ඩුවට අවශ්‍යයි. රට තුළ පවතින සාමකාමි පරිසරය ගැන හොද වැටහිමක් ලබා දිමට මෙම පළාත් සභා මැතිවරණය අවසථාවක් කරගත යුතුයි.අප දන්නවා මධ්‍යම පළාත් සභා මැතිවරණයෙන් විශිෂ්ට ජයග්‍රහනයක් එක්සත් ජනතා නිදහස් සන්ධානයට හිමිකර ගැනීමට හැකි වෙනවා. ඒ සඳහා ජනතා පෙලගැස්ම ඉතා ප්‍රශංසනියයි. පාර්ලිමේන්තු මන්ත්‍රි එරික් ප්‍රසන්න විරවර්ධන, පළාත් සභා මන්ත්‍රිධූර අපේක්ෂක එදිරිවිර විරවර්ධන මහත්වරු ඇතුළු තවත් කිහිප දෙනෙක්ම කතා කළහ.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082313</link>
    <topic>මුහුදු සීමා උල්ලංඝනය කළ ඉන්දීය ධීවරයන් 31 දෙනා ලබන 28දා තෙක් රිමාන්ඩ්</topic>
    <author>ත්‍රිකුණාමලය විශේෂ</author>
    <content>මුහුදු සීමා උල්ලංඝනය කිරීමේ චෝදනාවට බන්ධනාගාරගත කර සිටින ඉන්දීය ධීවරයන් 31 දෙනාට ආගමන විගමන පනත යටතේ ඉදිරිපත් කළ චෝදනාව ප්‍රතික්ෂේප කිරීම නිසා ලබන 28 වැනිදා දක්වා යළිත් එම ධීවරයන් රිමාන්ඩ් බන්ධනාගාරගත කරන ලෙස ත්‍රිකුණාමලය මහේස්ත්‍රාත් යු.එල්.ඒ. අස්හාර් මහතා පසුගියදා (21) නියම කළේය.අදාළ චෝදනාව නීතිපති උපදෙස් මත වරාය පොලිසියේ අපරාධ අංශයේ ස්ථානාධිපති උප පොලිස් පරීක්ෂක ඊ.ජේ.පී.ඩී. අංජුල මහතා ගොනු කළ අතර පොලිස් සැරයන් (27604) ජයසුන්දර පොලිස් කොස්තාපල් (71437) සම්පත් යන නිලධාරීහු සැකකරුවන් අධිකරණයට ඉදිරිපත් කළාය. මුහුදු සීමා උල්ලංඝනය කිරීමේ චෝදනාවට තමන් නිවැරැදිකරුවන් යැයි පැවැසීම නිසා ඉදිරිපත් වූ කරුණු සැලකිල්ලට ගෙන මහේස්ත්‍රාත්වරයා මෙම නියෝගය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082314</link>
    <topic>එල්ටීටීඊ ය පුපුරවා හැරිය කඩමාන හා අට්ටමාන වැව් බැමි පිළිසකරයට පියවර</topic>
    <author>ත්‍රිකුණාමලය විශේෂ</author>
    <content>ගැටුම් සමයේ කොටි පුපුරුවා හරින ලද තඹලගමුව ප්‍රාදේශීය ලේකම් කොට්ඨාසයට අයත් 'කඩවාන හා අට්ටවාන' යන වැව් දෙකේ බැමි යළි පිළිසකර කිරීමට පියවර ගෙන ඇතැයි ගොවිජනසේවා සංවර්ධන දෙපාර්තමේන්තුව කියයි.ආර්ථික සංවර්ධන අමාත්‍යාංශය යටතේ ක්‍රියාත්මක 'යළි පිබිදෙමු' ව්‍යාපාරය යටතේ මේ සඳහා ප්‍රතිපාදන ලැබෙන බව සහකාර ගොවිජන සේවා කොමසාරිස් එස්. පුනිද කුමාර් මහතා පැවසීය.මේ සම්බන්ධයෙන් අදහස් දැක්වූ සහකාර ගොවිජනසේවා කොමසාරිස් එස්. පුනිද කුමාර් මහතා මේ වැව් දෙක තිබෙන ප්‍රදේශයේ ඉන්නේ නාවික හමුදාවයි. තවමත් ජනශූන්‍ය ප්‍රදේශයක්. මේ වැව් දෙක පිළිසකර කිරීම සම්බන්ධයෙන් නාවික හමුදාව සමග සාකච්ඡා කරගෙන යනවා. ඉදිරියේදී එම ප්‍රදේශයන්ට ගොස් මිනුම් කටයුතු සිදු කර ඇස්තමේන්තු සකස් කිරීමෙන් අනතුරුව පිළිසකර කටයුතු ආරම්භ කිරීමට නියමිත යැයිද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082315</link>
    <topic>ගමත් නගරයත් අතර වෙනස වැඩි කලක් යෑමට පෙර තුරන් වෙනවා</topic>
    <author>නුවන් කොඩිකාර</author>
    <content>ඉතා කෙටි කාලයක් ඇතුළතදී මෙරට ගමත්, නගරයත් අතර වෙනස තුරන්ව යනු ඇති බව ආයෝජන ප්‍රවර්ධන ඇමැති ලක්‍ෂ්මන් යාපා අබේවර්ධන මහතා පැවසීය.ගම සංවර්ධනය නොකර රට සංවර්ධනයක් අපේක්‍ෂා කළ නොහැකි බව හෙතෙම කීවේය.හක්මන මැතිවරණ කොට්ඨාශයේ ඌරුබොක්ක නගර සංවර්ධන කටයුතු පිළිබඳ නිරීක්‍ෂණ චාරිකාවකට එක්වෙමින් ඇමැතිවරයා එසේ ප්‍රකාශ කළේය.ඌරුබොක්ක නගර සංවර්ධනයට අදාල ඉදිකිරීම් කටයුතු මෙන්ම පවරා ගත් ඉඩම් වෙනුවෙන් වන්දි ගෙවීම් ප්‍රමාදවීම පිළිබඳවද තමන් අවධානය යොමුකර ඇති බවද ඒ මහතා පැවසීය.දැනට ක්‍රියාත්මක වන සංවර්ධන කටයුතු වලින් පසු හක්මන මැතිවරණ කොට්ඨාශයේ මාතර දිස්ත්‍රික්කයේ සුවිශේෂ මැතිවරණ කොට්ඨාශයක් බවට පත්වන බවට කිසිද සැකයක් නැතැයිද ලක්ෂ්මන් යාපා අබේවර්ධන මහතා පැවසීය.ඒ සඳහා ජනාධිපති මහින්ද රාජපක්‍ෂ මහතාගේ පූර්ණ සහයෝගය මෙන්ම අවශ්‍ය ප්‍රතිපාදන ලබාදීමටත් එතුමා ක්‍රියා කළ බව පවසන ඒ මහතාඑවන් තත්වයක් යටතේ හක්මන සංවර්ධන කටයුතු ප්‍රමාද වන්නේ නැති බව කීවේය.තමන්ගේ අපේක්‍ෂාව එම වැඩ කටයුතු වලින් කොටසක් ලබන ජනවාරි මාසයේ ජනතා අයිතියට පැවරීමයි යැයිද හෙතෙම ප්‍රකාශ කළේය.ඇමැතිවරයා මෙසේද පැවසීය.මීට වසර කිහිපයකට පෙර පැවති ඌරු බොක්ක නගරයත් දැන් ඉදිවෙන ඌරුබොක්ක නගරයත් අහසට පොළව වගෙයි. මට අවශ්‍ය නගරය සියලු අංගයන්ගෙන් සමන්විත නගරයක් බවට පත් කිරීමයි. ඌරුබොක්ක නගර සංවර්ධන ක්‍රියාවලියේදීකුඩා වැව් දෙකක් අලුතින් ඉදිවෙනවා. ඊට අමතරව ක්‍රීඩා පිටියක් නව වෙළඳ සංකීර්ණයක්, බැංකු සඳහා වෙනම කලාපයක්, අංග සම්පූර්ණ බස් නැවතුම්පලක්, පානීය ජල ව්‍යාපෘතියක්ද මෙම නගරයට ඇතුළත් කර තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082316</link>
    <topic>නවනීදන් පිල්ලේ 25දා දිවයිනට</topic>
    <author>අසේල කුරුළුවංශ</author>
    <content>එක්සත් ජාතීන්ගේ සංවිධානයේ මානව හිමිකම් කොමසාරිස් නවනීදන් පිල්ලේ මහත්මිය මේ මස 25 දින මෙරටට පැමිණීමට නියමිතය.රටේ ඕනෑම ප්‍රදේශයක සංචාරය කැරමින් මෙරට සැබෑ තත්ත්වය සියැසින් දැක බලා ගැනීමටත් කැමති දේශපාලන පක්ෂ නායකයන් හා නියෝජිතයින් හමුවී සාකච්ඡා කිරීමටත් රජය ඇයට අවශ්‍ය සියලු පහසුකම් සලසන බව වැවිලි කර්මාන්ත ඇමැති මහින්ද සමරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082317</link>
    <topic>යළි මවුබිමට එන්න හදන පිරිසගෙන්</topic>
    <author>මහින්ද අලුත්ගෙදර</author>
    <content>යුද ගැටුම් පැවැති කාල සමයේ දී රට හැරගොස් යළි මවුබිමට පැමිණීමේ අපේක්ෂාවෙන් පසුවන ශ්‍රී ලාංකික ද්‍රවිඩ ජාතිකයන් වෙනුවෙන් ලබා දෙන තානාපති සේවා මඟින් මාසිකව යුරෝ 60,000ක් (රුපියල් ලක්ෂ 105) තරම් විශාල මුදලක් උපයා ගැනීමට හැකිවී තිබෙන බව ප්‍රංශයේ ශ්‍රී ලංකා තානාපති කාර්යාලය ප්‍රකාශ කරයි.රටේ වත්මන් යහපත් වාතාවරණය නිවැරැදි ලෙස අවබෝධ කරගත් ප්‍රංශයේ වෙසෙන ශ්‍රී ලාංකික ද්‍රවිඩ ජාතිකයන් විශාල වශයෙන් යළි මවුබිමට පැමිණෙමින් සිටින බවද එය ශ්‍රී ලංකාව ලැබූ ජයග්‍රහණයක් බවද ප්‍රංශයේ ශ්‍රී ලංකා තානාපති මහාචාර්ය කරුණාරත්න හඟවත්ත මහතා පවසයි. යුද ගැටුම් නිමාකළ ශ්‍රී ලංකාවේ වත්මන් නිදහස් හා සාමකාමී වාතාවරණය විශාල පිරිසක් යළි පැමිණීමට හේතුවී තිබෙන බව පෙන්වාදෙන තානාපතිවරයා මෙලෙස පැමිණෙන ශ්‍රී ලාංකිකයන්ට අවශ්‍ය කරන මූලික පහසුකම් සියල්ල කඩිනමින් ලබාදීමට පියවර ගෙන තිබෙන බවද එහිදී උප්පැන්න සහතික, විදෙස් ගමන් බලපත්‍ර සහ වීසා ඇතුළු සෑම පහසුකමක්ම ලබාදෙන බවද සඳහන් කරයි.මේ අතර ශ්‍රී ලංකා තානාපතිවරයා ප්‍රකාශ කරන්නේ මෙලෙස තානාපති සේවාවන් ලබාදීම වෙනුවෙන් තම කාර්ය මණ්ඩලය මහත් කැපවීමෙන් සහ උනන්දුවෙන් කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082318</link>
    <topic>ද්‍රවිඩ ජාතික සන්ධානයේ ප්‍රබලයෝ 2ක් එජනිසයට</topic>
    <author>ධනුෂ්ක ගොඩකුඹුර</author>
    <content>ද්‍රවිඩ ජාතික සන්ධානයේ පළාත් පාලන ප්‍රබලයෝ දෙදෙනෙක් එක්සත් ජනතා නිදහස් සන්ධානයට සහාය පළ කරමින් ජනාධිපති මහින්ද රාජපක්ෂ මහතා මුණගැසී ශ්‍රී ලංකා නිදහස් පක්ෂ සාමාජිකත්වය ලබා ගනිති.ද්‍රවිඩ ජාතික සන්ධානයේ වඩමාරච්චි ප්‍රාදේශීය සභාවේ උප සභාපති සාන්ත සොරූබන් සහ පේදුරුතුඩුව ප‍්‍රාදේශීය සභාවේ උප සභාපති එම්. ලෝගසිංහම් යන මහත්වරු රජයට සහාය පළ කරමින් ජනාධිපතිවරයා ජනාධිපති කාර්යාලයේ දී ඊයේ (22) මුණගැසී සාමාජිකත්වය ලබා ගත් අතර ඉදිරි උතුරු පළාත් සභා මැතිවරණයේ දී සන්ධානයේ ජයග්‍රහණය වෙනුවෙන් කැප වීමට ද ප්‍රතිඥා දුන්හ.උතුරේ ජනතාවගේ ජන ජීවිතය නංවාලමින් එම ප‍්‍රදේශ සංවර්ධනය කිරීමට ජනාධිපතිතුමා ගෙන යන දැවැන්ත වැඩපිළිවෙළ තවදුරටත් ශක්තිමත් කිරීමට තමන් එතුමන් සමඟ එක්වූ බව ඔවූහූ මෙහි දී ප්‍රකාශ කළහ.කිසිදා නොවු සංවර්ධනයක් අද උතුරු පළාතට හිමිව ඇති බව ප්‍රකාශ කළ ඔවූහූ ද්‍රවිඩ ජාතික සන්ධානය තුළ සිට එම ජනතාව වෙනුවෙන් සේවය කිරීමට තමන්ට කිසිදා අවස්ථාවක් නොලැබෙන බවත් ජනාධිපතිතුමා සමඟ එක්වෙමින් එම ජනතාවට සේවය කිරීමට තීරණය කළ බවත් කියා සිටියහ.වෘත්තියෙන් සිවිල් ඉංජිනේරුවකු වන සාන්ත සොරූබන් මහතා අදහස් දක්වමින් කියා සිටියේ අද උතුරේ සිදුකෙරෙන සංවර්ධනය විශ්මය ජනක බවයි. ඊට සහාය වීම මාතෘ භූමියට ආදරය කරන සියලූ දෙනාගේ යුතුකම බව ද ඒ මහතා වැඩිදුරටත් කියා සිටියේ ය.ජ්‍යෙෂ්ඨ ඇමැති අතාවුද සෙනෙවිරත්න, ඇමැතිවරුන් වන බැසිල් රාජපක්ෂ, සුසිල් පේ‍්‍රමජයන්ත යන මහත්වරුන් ඇතුළු පිරිසක් ද වෘත්තීය සමිති ජනාධිපති සම්බන්ධීකරණ ලේකම් සුමිත් විජයසිංහ, ශී‍්‍ර ලංකා නිදහස් පක්ෂයේ පාලක ලේකම් ඒ.ආරියරත්න යන මහත්වරුන් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082319</link>
    <topic>පුතා සහ සගයා 4 වැනිදා තෙක් රිමාන්ඩ්</topic>
    <author>මල්වාන සමූහ - මහානාම විතානගේ හා දෙල්ගොඩ සමූහ සුදත් පුබුදුකීර්ති</author>
    <content>බියගම විලේජ් හෝටලය ඇතුළු ව්‍යාපාර ගණනාවක හිමිකරු වූ කෝටිපති ව්‍යාපාරික බර්නාඩ් ජයරත්න මහතා ඝාතනය කිරීම සම්බන්ධයෙන් සැකපිට අත්අඩංගුවට ගෙන සිටි ඔහුගේ පුතා හා පුතාගේ මිතුරා ලබන මස 4 දින දක්වා රිමාන්ඩ් භාරයේ තබන ලෙස පූගොඩ වැඩබලන මහේස්ත්‍රාත් චන්ද්‍රානි පයාගල බණ්ඩාර මහත්මිය ඊයේ (22) සවස නියෝග කළාය.අත්අඩංගුවට ගෙන රැඳවුම් නියෝග මත රඳවා ගෙන සිටි බියගම පදිංචි සුරංග ජයරත්න හා නාරන්වල පදිංචි සුදත් වික්‍රමසිංහ යන සැකකරුවන් දෙදෙනා මෙසේ රිමාන්ඩ් භාරයට පත් කෙරිණි. ඊයේ සවස රහස් පොලිසිය මොවුන් දෙදෙනා වැඩබලන මහේස්ත්‍රාත්වරියගේ නිවසට ඉදිරිපත් කළේය. මියගිය ජයරත්න නමැත්තා ඝාතනය කරනු ලැබූවේ පසුගිය වසරේ පෙබරවාරි මස 20 වැනිදා උදෑසන පහළ දොම්පේ ප්‍රදේශයේ ඔහුගේ ඉඩමකට පැමිණි අවස්ථාවේදී වන අතර ඒ සම්බන්ධව ඔහුගේ පුතා හා මිතුරා අත්අඩංගුවට ගත්තේ ඉකුත් සඳුදා (19 වැනිදා) රාත්‍රියේ එම පුතාගේ නිවසේදීය.මේ ඝාතනය ගැන කොළඹ අපරාධ කොට්ඨාසය මගින් මුලදී විමර්ශන කටයුතු සිදු කළ අතර පසුව පොලිස්පතිවරයා විසින් එම විමර්ශන කටයුතු රහස් පොලිසියට පැවැරුණි. කොළඹ අපරාධ කොට්ඨාසය මගින් විමර්ශන කටයුතු කළ අවධියේදී මේ ඝාතනය සම්බන්ධව වෙනත් සැකකරුවකු අත්අඩංගුවට ගෙන රක්‍ෂිත බන්ධනාගාරගත කර ඇත. ඡායාරූපය - දෙල්ගොඩ සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=n13082320</link>
    <topic>අපේ මුහුදු සීමාවට හොරෙන් එන විදේශීය යාත්‍රා හිමිකරුවන්ට නඩු</topic>
    <author>බුද්ධිකා ඉඹුලාන</author>
    <content>මෙරට මුහුදු සීමාවට අනවසරයෙන් ඇතුළුවී අත්අඩංගුවට පත් වන විදේශීය ධීවරයන් මුදාහැර ඔවුන් පැමිණි ධීවර යාත්‍රාවල හිමිකරුවන්ට නඩු පැවැරීමට හැකිවන ආකාරයට නව නීති සම්පාදන කිරීමට රජයේ අවධානය යොමු වී තිබේ.ඉන්දීය ධීවර යාත්‍රාවල අනවසර ආගමනය නිසා ඇති වී තිබෙන ගැටලුවට විසදුමක් ලෙස ඉදිරිපත් වී ඇති මෙම යෝජනාව පිළිබඳ නීතිපති දෙපාර්තමේන්තුවේ උපදෙස් ලබා ගැනීමට කටයුතු කරන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කීය.ඉන්දීය ධීවර යාත්‍රා මෙරට මුහුදු සීමාවට ඇතුළු වන්නේ එම අහිංසක ජනතාවගේ අවශ්‍යතාව මත නොවන බවත් ඒවා ඉන්දියාවේ මහා පරිමාණ මත්ස්‍ය ව්‍යාපාරිකයන් සහ වෙනත් බලපෑම් මත සිදුවන බව පැවසූ ඇමැති රාජිත සේනාරත්න මහතා මේ ආගමනය නිසා රටට වන පාඩුව එම යාත්‍රා හිමිකරුවන්ගෙන් අයකර ගනු පිණිස යාත්‍රා සඳහා නීතිමය පියවර ගැනීම සුදුසු යැයි තමා සිතන බවද පැවැසීය.ඉන්දීය ශ්‍රී ලංකා ධීවර ගැටලුව සම්බන්ධයෙන් කිඹුල් කඳුළු හෙළන ජයලලිතා මහ ඇමැතිනිය මානව හිමිකම් පිළිබඳ හඬ අවදි කළත් ඇය අහිංසක ජනතාවගේ මානව හිමිකම් කඩන පිරිස් සමඟද ගනුදෙනු කරමින් දෙබිඩි පිළිවෙතක් අනුගමනය කරන බවද ඇමැතිවරයා චෝදනා කළේය.ඉන්දීය ධීවර යාත්‍රාවල කුලියට ධීවර කර්මාන්තයේ යෙදෙන ධීවරයන්ට සිරබත් කමින් ඔවුන්ගේ ජීවිතය අඩාල කරමින් කටයුතු කරනවාට වඩා ඔවුන් වෙතින් තම බහුදින යාත්‍රා ශ්‍රී ලංකා මුහුදට පැන්නවීමට කටයුතු කරන ධීවර ව්‍යාපාරිකයන්ට විරුද්ධව කටයුතු කළ යුතු බවද ඇමැතිවරයා පෙන්වා දුන්නේය.මෙවන් පියවරක් ගැනීම තුළින් ඉන්දීය - ශ්‍රී ලංකා දෙරටේ හොඳ හිතද ආරක්‍ෂා වනු ඇතැයිද ඇමැතිවරයා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308231</link>
    <topic>කුඩා දරුවකු ලවා පොකට් ගහන්න හැදූ කතුන් දෙදෙනකු බන්ධනාගාර ගත කරයි</topic>
    <author>කළුතර මධ්‍යම සමූහ</author>
    <content>බාලවයස්කාර දරුවකු ලවා බස් රථයක ගමන් කරමින් සිටි කාන්තාවකගේ බෑගය තුළ වූ රුපියල් 1720ක මුදලක් සොරකම් කිරීමට තැත් කළ බව කියන කතුන් දෙදෙනකු රක්ෂිත බන්ධනාගාර ගත කරන ලෙස කළුතර වැඩබලන මහේස්ත්‍රාත් අජිතා පී. සමරසේකර මහත්මිය නියම කළාය.මෙසේ රක්ෂිත බන්ධනාගාරයට නියම වූයේ දමිළ කාන්තාවන් දෙදෙනෙකි.මේ සිද්ධියට අදාළ බාල වයස්කාර දරුවා බස් රථය නතර කළ සැණින් ඉන්බැස පලා ගොස් ඇතැයි සැකකාරියක් අධිකරණයට ඉදිරිපත් කරමින් උතුරු කළුතර පොලිසිය අපරාධ විමර්ශන අංශයේ ස්ථානාධිපති උප පොලිස් පරීක්ෂක පද්මසිරි කුලතුංග මහතා අධිකරණයට කීය.පැමිණිලිකාර කාන්තාවගේ ගමන් මල්ලේ තිබූ රුපියල් 1720ක මුදල උපක්‍රමශීලීව දරුවා මගින් ලබා ගැනීමට සැකකාර කාන්තාවන් උත්සාහ කර ඇතැයි පොලිසිය අධිකරණයට ඉදිරිපත් කළ වාර්තාවේ සඳහන් වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308232</link>
    <topic>රක්ෂණ වන්දි ගන්න බොරු පැමිණිලි කළ වෙළෙඳුන් කොටු</topic>
    <author>පානදුර සමූහ කපිල සෝමරත්න</author>
    <content>පානදුර කෙහෙල්වත්ත ප්‍රදේශයේ බංකොලොත් වෙළෙඳ ආයතන රක්ෂණ කර ඇති හිමිකරුවන් විසින් බොරු පැමිණිලි පානදුර උතුරු පොලිසියට ඉදිරිපත් කර එම පැමිණිලිවල පිටපත් රක්ෂණ ආයතනවලට ඉදිරිපත් කර වන්දි ලබා ගැනීමට උත්සාහ කිරීමේ කූට සැලැස්මක් පානදුර උතුරු පොලිස්ථානාධිපති පොලිස් පරීක්ෂක තිස්ස කුමාර මහතා අතට අසුවී ඇත. පසුගියදා පානදුර හොරේතුඩුව ප්‍රදේශයේ යකඩ බඩු අලෙවි වෙළෙඳ සැලකට පැමිණි කොල්ලකරුවන් එම වෙළෙඳ ආයතනයේ තිබුන රුපියල් ලක්ෂ පහළොවක් කොල්ලකා මරණ බවටද තර්ජනය කර පලාගිය බවට පානදුර උතුරු පොලිසියට එම වෙළෙඳ අලෙවි ආයතනයේ අයිතිකරු පැමිණිලි කර ඇත.මේ පැමිණිල්ල ගැන පානදුර උතුරු පොලිසියේ ස්ථානාධිපතිවරයා සැරයන් ධර්මපාල මහතා ප්‍රධාන කණ්ඩායමක් සමඟ පරීක්ෂණ අරඹා ඇඟිලි සලකුණු විශේෂඥයා ගෙන්වා පරීක්ෂණ ආරම්භ කළේය.වෙළෙඳ භාණ්ඩ අලෙවි ආයතනයට කොල්ලකරුවන් කඩාවැදී මුදල් කොල්ලකෑ බව අසත්‍ය සිද්ධියක් බව එහිදී හෙලිදරව් විය. එහි අයිතිකරු පොලිසියට කැඳවා ප්‍රශ්න කිරීමේදී අනාවරණය වූයේ වෙළෙඳ ව්‍යාපාරය බංකොලොත් වී ඇති බවත් තමා විවිධ අයගෙන් ණය මුදල් ලබා ගෙන ඇති බවත්ය.එම ණය බේරාගැනීම සඳහා යම් ක්‍රියා මාර්ගයක් ගැනීමට පොලිසියට පැමිණිල්ලක් ඉදිරිපත් කළ බවත්, මේ පැමිණිල්ල සම්බන්ධයෙන් අසත්‍ය තොරතුරු සැපයූ බවද ඔහු පිළිගත්තේය.මේ සිද්ධි ගැන පැවැත්වූ පොලිස් පරීක්ෂණ වාර්තා සමඟ වෙළෙඳ සැල් හිමියන් දෙදෙනා පානදුර මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308233</link>
    <topic>මතුගම වැලිපැන්න බීමත් රියැදුරන් 110ක් අත්අඩංගුවට</topic>
    <author>මතුගම සංචාරක</author>
    <content>පසුගිය හයමස තුළ බීමත් රියැදුරන් එකසිය දහ දෙනකු වැලිපැන්න පොලිසිය අත්අඩංගුවට ගෙන ඇත.බීමත්ව වාහන ධාවනය කරමින් සිටියදී අත්අඩංගුවට ගත් මේ රියදුරන් මතුගම මහේස්ත්‍රාත් අධිකරණයට ඉදිරිපත් කළ පසු දඩ වවශයෙන් රුපියල් අටලක්ෂ එකොළොස්දහස් පන්සියයක් ගෙවීමට සිදුවිය.වැලිපැන්න, හොරවල ඉත්තෑපාන නගර ආශ්‍රිතව මාර්ග වලදී මේ පිරිස අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308234</link>
    <topic>කිරිඳිවැල එදිරිසිංහගෙන් ත්‍රෛයි භාෂිත අක්ෂර හුරුව</topic>
    <author>ලයනල් පී.පෙරේරා කැලණිය විශේෂ</author>
    <content>ඕනෑම වාක්‍යයක්, නාමයක් හෝ වදනක් හොඳින් ලිවියහැකි සිංහල, දෙමළ, ඉංග්‍රීසි භාෂා ත්‍රිත්වයෙන්ම සටහන්ව ඇති ‘ත්‍රෛයි භාෂිත අක්ෂර හුරුව’ නම් සටහන් පත්‍රිකාවක් නිර්මාණය කිරීමට ත්‍රෛයි භාෂා විශේෂඥයකු වන ඊ.ඒ.කේ. එදිරිසිංහ නම් පුද්ගලයකු සමත්ව ඇත.කිරිඳිවැල, හිස්වැල්ල ප්‍රදේශයේ පදිංචි හෙතෙම පෞද්ගලික ගුරු වෘත්තියේ නියැළෙන්නෙකි. සිංහල, දෙමළ, ඉංග්‍රීසි භාෂා ත්‍රිත්වයම පිළිබඳව මනා දැනුමක් ඇති ඔහු , මේ වනවිට මේ පත්‍රිකාව බොහෝ පාසල් හා අධ්‍යාපන ආයතන වෙත යොමුකර ඇත.දිගින් අඩි 2 1/2ක හා පළලින් අඩියක් ද වන මේ පත්‍රිකාව අධි තාක්ෂණවේදයෙන් මුද්‍රණය කර ඇත. මෙහි සිංහල, දෙමළ, ඉංග්‍රීසි භාෂා ත්‍රිත්වයට අයත් හෝඩියේ සිට අක්ෂර අන්තර් ගතය.විශේෂයෙන් මෙයින් අයැදුම්පත් පිරවීමට මනා රුකුලක් ගෙන දෙන බැව් පවසන එදිරිසිංහ මහතා, බැඳී අක්ෂර මේ පත්‍රිකාවේ ආධාරයෙන් හොඳීන් ලිවිය හැකි බැව් ද පවසයි.මේ අක්ෂර සටහන් අඩංගු පත්‍රිකාමය සඟරාව රටපුරා සියලු පාසල් හා අධ්‍යාපන ආයතන වෙත යොමුකරලීම ඔහුගේ අදහසය. ඒ සඳහා බලධාරීනගේ සහාය අපේක්ෂා කරන බව එදිරිසිංහ මහතා පවසයි.අකුරින් අකුර තෝරා මෙහි අඩංගු භාෂා ත්‍රිත්වයෙන්ම ඕනෑම වදනක් ලිවීමේ හැකියාව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308235</link>
    <topic>කළුතර සංවර්ධන ව්‍යාපෘති 490ක් ක්‍රියාත්මකයි</topic>
    <author>කටුකුරුන්ද සමූහ</author>
    <content>ජීවනෝපාය සංවර්ධන වැඩසටහන යටතේ කළුතර දිස්ත්‍රික් ප්‍රාදේශීය ලේකම් කාර්යාල 14ක අනුමත ව්‍යාපෘති 497ක් අතරින් ව්‍යාපෘති 490ක් ක්‍රියාත්මක කෙරේ. මේ සඳහා වැයවී ඇති මුදල රුපියල් 13,151,623 කි.මේ යටතේ හරිතාගාර 106, විසිතුරු මල් 56ක්, මීමැසි 48ක්, බිම්මල් 197ක් හා කිතුල් ආශ්‍රිත නිෂ්පාදන 83 වන අයුරින් ව්‍යාපෘති 490ක් 2012 වසර අවසන් වනවිට ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308236</link>
    <topic>තරුණියකට හදි කර වසර පහක්ම උසාවිය මඟ හැරලා</topic>
    <author>මල්වාන සමූහ මහානාම විතානගේ</author>
    <content>වසර පහක පමණ කාලයක සිට 23 හැවිරිදි මන්ද බුද්ධික තරුණියක් දූෂණය කිරීමේ චෝදනාව මත මොනරාගල මහාධිකරණයේ විභාග වෙමින් පැවැති නඩුවකට පෙනී නොසිටිමින් මහාධිකරණය මග හැර සිටි පුද්ගලයකු මීගහවත්ත පොලිසිය මගින් පසුගියදා සියඹලාපේවත්ත ප්‍රදේශයේ නිවෙසක සැඟවී සිටියදී අත්අඩංගුවට ගනු ලැබීය.මොහු නොමැතිව එම නඩුව විභාග කොට මොහුට වසර 15ක බරපතළ වැඩ සහිතව සිර දඬුවමක්ද රුපියල් විසිපන් දහසක දඩ මුදලක්ද එම තරුණියට රුපියල් ලක්ෂ තුනක වන්දි මුදලක්ද ගෙවීමට නියම කර තිබිණි.2006 වසරේ මාර්තු මස 06 වැනිදා මේ අපරාධය සිදු කර තිබෙන මොහු හසලක ප්‍රදේශයේ පදිංචි 46 හැවිරිදි විවාහකයකු වන අතර ඔහු පෙදරේරුවෙකි.මොහු මහර බන්ධනාගාරය හරහා මොනරාගල මහාධිකරණයට ඉදිරිපත් කිරීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308237</link>
    <topic>අනුරපුරේ බස් රථවලට මින් මත්තට ස්ටිකර් බෑ</topic>
    <author>අනුරාධපුර මධ්‍යම විශේෂ</author>
    <content>මගී ප්‍රවාහන බස් රථවලට ඉදිරිපස සහ පිටුපස අලවා ඇති විවිධ ස්ටිකර් වර්ග ගලවා දැමීමේ මෙහෙයුමක් ඊයේ 22 අනුරාධපුර නගරයේ බස් නැවතුම්පළ වලින් ආරම්භ කෙරුණි.අනුරාධපුර පැරැණි නැවතුම්පළ, අනුරාධපුර දුර ගමන් සේවා බස් නැවතුම්පළ හා අනුරාධපුර නව නගර බස් නැවතුම්පොළේ නවතා තිබෙන බස්රථවල අලවා තිබූ ස්ටිකර්, මල්වැල්, විවිධ වදන් සහිත වැකි හා විදුලි බුබුළු සවිකර සකසා තිබූ පුවරු ගලවා දැමීම අනුරාධපුර මූලස්ථාන පොලිසියේ රථවාහන අංශයේ නිලධාරීන් සිදුකළහ.පාර්ලිමේන්තු නව ගැසට් නිවේදනයකට අනුව ඕනෑම මගී බස් රථයක ඉදිරිපස හා පිටුපස අලවා ඇති ස්ටිකර් වර්ග ඇතුළු සියලු අලංකරණ උපකරණ ගලවා දැමීමට පොලිසියට බලතල ලබා දී ඇත.බස් රථයේ ඉදිරිපස හා පිටුපස නිෂ්පාදන ආයතනය මඟින් අලවන ලද ස්ටිකර්වලට අමතරව හඳුනා ගැනීමේ අංක තහඩු පමණක් තිබිය යුතු බවට අදාළ ගැසට් නිවේදනයේ සඳහන් ව තිබේ. ඊට අමතරව ගමන් මඟ සහිත පුවරුද බස් රථයේ උඩ කොටසේ පමණක් සවිකළ යුතු බව පොලිසිය සඳහන් කරයි.මේ නව නීතිය පිළිනොගනිමින් බස්රථවල විවිධ ස්ටිකර් වර්ග අලවා මාර්ගයේ ධාවනය කළහොත් ඉදිරියේ දී එම රියැදුරන්ට නීති මඟින් කටයුතු කරන බව ද පොලිසිය සඳහන් කළේය. මේ වැඩසටහනේ දී රියදුරන් හා කොන්දොස්තරවරුන් දැනුවත් කළ අතර ඔවුන්ට දැනුවත් කිරීමේ පත්‍රිකා ද පොලිස් නිලධාරීන් මඟින් බෙදා දුන්හ.අනුරාධපුර කොට්ඨාස භාර පොලිස් අධිකාරි මහේෂ් සේනාරත්න මහතාගේ හා අනුරාධපුර සහකාර පොලිස් අධිකාරි 1 කැලුම් ශශ්‍රී තිලකරත්න මහතාගේ මෙහෙයවීම මත අනුරාධපුර මූලස්ථාන පොලිසියේ හා කොට්ඨාස රථවාහන අංශයේ ස්ථානාධිපති පො. ප ඩී. එම්. එස්. යූ. දිසානායක හා රථවාහන අංශයේ උප ස්ථානාධිපති මහින්ද තිලකරත්න මහත්වරුන්ගේ මෙහෙයවීම මත මේ වැඩසටහන ක්‍රියාත්මක කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308238</link>
    <topic>උත්තර පත්‍ර බාරදීමට ප්‍රමාද වූ ශාලාධිපති ඉවතට</topic>
    <author>ගලේවෙල මධ්‍ය සමූහ</author>
    <content>ගලේවෙල අධ්‍යාපන කලාපයේ, පල්ලේපොළ කොට්ඨාසයට අයත් මහා විද්‍යාලයක උ.පෙළ විභාග මධ්‍යස්ථානයක ශාලාධිපතිවරයකු රාජකාරි කටයුතුවලින් පසුගිය 17 ඉවත්කර වෙනත් ගුරුවරයකු පත්කිරීමට කලාප අධ්‍යක්‍ෂ ඒ. එල්. එම්. සාරුඩීන් මහතා පියවරගෙන ඇත. පසුගිය සිකුරාදා (16) පස්වරුවේ උ.පෙළ) විභාගය ප්‍රශ්න පත්‍රය අවසන් වූ පසු උත්තර පත්‍ර අකුරම්බොඩ මැදි විදුහලේ පවත්වාගෙන ගිය සම්බන්ධීකරණ, මධ්‍යස්ථානයට බාර දීම ප්‍රමාද වීම හා තවත් හේතු ඊට හේතුව බව වාර්තාවේ. මේ පිළිබඳව කලාප අධ්‍යක්‍ෂවරයාගෙන් විමසූ විට ඒ මහතා පැවසුවේ අදාළ විභාග ශාලාධිපතිවරයා විභාග ශාලාධිපති ධූරයෙන් ඉවත් කරන ලද්දේ විභාග කොමසාරිස්වරයාගේ උපදෙස් නිසි පරිදි පිළිනොපැදීම නිසා බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r1308239</link>
    <topic>‘කතානායක හරහා වරායේ රැකියා’ දෙනවා කියා සල්ලි ගැරූ සැකකරු නිදැල්ලේ</topic>
    <author>බලපිටිය සමූහ – දිලිප් නිශ්ංක</author>
    <content>චමල් රාජපක්ෂ මහතා හරහා වරායේ රැකියාවක් ලබා දෙන බව පවසා රුපියල් ලක්ෂයක් ලබාගත් බලපිටිය වැල්ලවත්ත ප්‍රදේශයේ හෝටල් හිමිකරුවකු මෙතෙක් අම්බලන්ගොඩ පොලිසිය විසින් අත්අඩංගුවට ගෙන නැති බව පැමිණිලිකරුවෝ කියා සිටිති.මේ සැකකරු චමල් රාජපක්ෂ මහතා හරහා රැකියා ලබා දෙන පවසා කිහිපදෙනෙකුගෙන් මුදල් ලබා ගෙන ඇති අතර මුදල් දුන් පුද්ගලයින් මේ පිළිබඳ අම්බලන්ගොඩ පොලිසියට පැමිණිලි කිහිපයක් කර තිබේ. පැමිණිලිකරුවන් සැකකරුගෙන් මුදල් ඉල්ලා සිටි විට මුදල් නොමැති ගිණුම්වලින් චෙක්පත් නිකුත් කර තිබේ.අගරු චෙක්පත් නිකුත් කිරීම හා රැකියා ලබා දෙන බව පවසා වංචනික ලෙස මුදල් ලබා ගැනීමට එරෙහිව අම්බලන්ගොඩ පොලිසියේ ඇති පැමිණිලි අංශයට දින කිහිපයක් ගියත් සැකකරු පැමිණිලිවලට නොපැමිණෙන බවත් පැමිණිලිවලට සැකකරු ගෙන්වා ගැනීමට පොලිසිය උත්සාහයක් ගන්නා බවක් පෙනෙන්නේ නැති බව පැමිණිලිකරුවෝ කියා සිටිති.මේ සැකකරු පැමිණිලිවලට නොපැමිණීම සම්බන්ධයෙන් පොලිසියෙන් විමසා සිටි විට විවිධ හේතු ප්‍රකාශ කරන බවද පැමිණිලිකරුවෝ වැඩිදුරටත් කියා සිටිති. චමල් රාජපක්ෂ මහතා හරහා රැකියා ලබාදෙන බව පවසා බලපිටිය ප්‍රදේශයේ පුද්ගලයින්ගෙන් මුදල් ලබාගෙන ඇත්තේ බලපිටිය වැල්ලවත්ත ප්‍රදේශයේ සංචාරක හෝටලයක් පවත්වාගෙන යන චන්දන නමැති අයෙකි.මේ සැකකරු මුදල් ලබාගත් පුද්ගලයන්ට නිකුත් කළ චෙක්පත්වල චන්දික වශයෙන් යොදා ඇති බවද ඔවුහු කියා සිටිති.මෙවැනි වංචනිකයින් අත්අඩංගුවට ගැනීමට කටයුතු කරන ලෙස පැමිණිලිකරුවෝ පොලිසියෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r13082310</link>
    <topic>මුළු කන්තලේටම දඩමස් බෙදූ ගම් බට්ටා බඩුත් සමඟ කොටු</topic>
    <author>කන්තලේ සමූහ</author>
    <content>මුළු කන්තලේ ප්‍රදේශයටම දඩ මස් බෙදා හැරි බවට සැකකරන සිවිල් ආරක්‍ෂක භටයෙකු බෝර 12 හොර ගිනි අවියක් හා උණ්ඩ 3ක්ද සමගින් අත්අඩංගුවට ගැනීමට කන්තලේ මූලස්ථාන පොලිස් ස්ථානාධිපති ප්‍රධාන පොලිස් පරීක්‍ෂක නිමල් බංඩාර මහතා ඇතුළු විශේෂ පොලිස් කණ්ඩායමක් පෙරේදා (21) සමත් වූහ.අත්අඩංගුවට ගත් සැකකරු පෙරේදා (21) අලුයම කන්තලේ දිසා අධිකරණය හමුවට පැමිණවීමට නියමිතව තිබුණි.මොහු නිතරම කැලෑව තුළට වැදී සතුන් දඩයම්කරන බවට තොරතුරු ගම්වාසීන්ගෙන් ලැබී තිබූ බව කන්තලේ පොලිසිය කියයි. සැකකරු කන්තලේ අග්බෝගම මඳගම ප්‍රදේශයේ පදිංචිකරුවෙකි.කොට්ඨාස අපරාධ අංශයේ පොලිස් සැරයන් නිමල් රාජරත්න (49285) මහතාට ලද තොරතුරක් මත පොලිස් ස්ථානාධිපති නිමල් බංඩාර මහතා සමඟ පොලිස් කොස්තාපල්වරුන්වන ප්‍රේමතිලක (36332), තාරික් (57703), යන නිලධාරීහු මෙම වැටලීම සිදු කොට ඇත. සැකකරු ඊයේ (21) අධිකරණය හමුවට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r13082311</link>
    <topic>මාධ්‍ය ඒකකයේ ෆැක්ස් එක කැඩිලා</topic>
    <author/>
    <content>2013.08.21 දිනමිණ පුවත්පතේ 17 වන පිටුවේ සඳහන් කුරුණෑගල දිසාපතිට මාධ්‍යවේදීන් ඇලජික් ද යන ප්‍රවෘත්තිය සම්පූර්ණයෙන්ම අසත්‍යක් බව ප්‍රකාශ කරමි.කුරුණෑගල දිස්ත්‍රික් ලේකම් කාර්යාලයේ පිහිටුවා ඇති මාධ්‍ය ඒකකයට මාධ්‍යවේදීන්ගේ පැමිණීම වැළැක්වීමට දිස්ත්‍රි‍්‍රක් ලේකම්වරයාගෙන් මා වෙත කිසිදු උපදෙසක් ලැබී නොමැති අතර, දිනපතා මාධ්‍යවේදීන් පැමිණ දැයට කිරුළ ඇතුළු සංවර්ධන ප්‍රවෘත්ති ලබාගෙන ප්‍රචාරය කිරීමේ කටයුතු සිදු කරයි.සෑම පුවත්පතකම මාධ්‍ය ඒකකයෙන් නිකුත් කරන ලද සංවර්ධන ප්‍රවෘත්ති නිවේදන නිතර ප්‍රචාරය වන අතර මාධ්‍යවේදීන්ට දිස්ත්‍රික් ලේකම් තුමාගෙන් දිස්ත්‍රික්කයේ සංවර්ධන තොරතුරු ලබා ගැනීමට අවශ්‍ය අවස්ථාවල දී තොරතුරු ලබාදීම සිදු කරමින් මනා සම්බන්ධීකරණයක් පවත්වා ගෙන යයි. ප්‍රවෘත්ති ලබා දීම වැළැක්වීමට දිස්ත්‍රික් ලේකම්තුමාගෙන් මා වෙත කිසිදු උපදෙසක් ලැබී නොමැති බව ද ප්‍රකාශ කරමි.ප්‍රවෘත්ති අංශයේ ඇති ෆැක්ස් යන්ත්‍රයේ දෝෂයක් පැවති අතර ඒ බව රජයේ ප්‍රවෘත්ති දෙපාර්තමේන්තුවට දන්වා යථා තත්ත්වයට පත් කර ඇති අතර එම දෝෂය හා දිස්ත්‍රික් ලේකම්තුමා අතර කිසිම සම්බන්ධතාවයක් නොමැති බව ද ප්‍රකාශ කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=r13082312</link>
    <topic>තව වසර විස්සකින්වත් එජාප රජයක් පිහිටුවන්න බෑ</topic>
    <author>සකුන්තලා ජයසිංහ</author>
    <content>බිංගිරිය උඩුබද්දාව සහ මාරවිල රජයේ විදුහල්වලින් අධ්‍යාපනය ලැබූ කීර්ති ෆොන්සේකා මහතා කොළඹ ශාන්ත ජෝශප් විද්‍යාලයෙන් අ. පො. ස. උසස් පෙළ විභාගය සමත්ව ශ්‍රී ජයවර්ධනපුර විශ්වවිද්‍යාලයෙන් වෛද්‍ය උපාධිය ලබා ගත්තේය.වෛද්‍යවරයකු ලෙස සිය පළමු පත්වීම ලබා ගනිමින් කරඹේ මූලික රෝහලේ ස්ථාන භාර වෛද්‍ය නිලධාරිවරයා ලෙස පත්වූ කීර්ති ෆොන්සේකා මහතා වෛද්‍යවරයකු ලෙස ග්‍රාමීය ජනතාවට වඩාත් සමීප වූවෙකි.කුරුණෑගල දිස්ත්‍රික්කයේ 6 බී සිංහ සමාජයේ සභාපති ධුරයෙන් පිදුම් ලැබූ හෙතෙම එක්සත් ජාතික පක්‍ෂයේ ක්‍රියාකාරී සාමාජිකයෙකි.එක්සත් ජාතික පක්‍ෂයේ ජයග්‍රහණය තහවුරු කරනු වස් මෙවර වයඹ පළාත් සභාවට යාපහුව ආසනයෙන් ඉදිරිපත්ව සිටින කීර්ති ෆොන්සේකා මහතා ජනතා මනාපය අපේක්‍ෂාවෙන් දේශපාලන තරග පිටියට ප්‍රවිෂ්ට වන පළමු අවස්ථාව මෙයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=s1308231</link>
    <topic>උඩවලවෙන් ක්‍රීඩා පිටියටත් රන් මිණි මුතු ගෙන දෙයි</topic>
    <author>ප්‍රින්ස් ගු ණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේදී ශ්‍රී ලංකාවට රිදී පදක්කමක් හිමි කරදීමට මීටර් 110 කඩුලු මතින් දිවීමේ ක්‍රීඩක අකිල රවිසංඛ පෙරේදා සමත් විය. රවිසංඛ රිදී පදක්කම දිනා ගැනීමට තත්පර 13.99ක කාලයක් ගතකළ අතර රන් පදක්කම දිනූ ජපානයේ ටී.ෆුරයා තත්පර 13.36ක කාලයක් වාර්තා කළේය.ලෝකඩ පදක්කම චීන තායිපේට හිමි කළ චොන්ග් යී වාර්තා කළ කාලය තත්පර 14.06කි. රවිසංඛ මේ ඉසව්වේ මෙතෙක් වාර්තා කළ හොඳම කාලයද මෙය වීම තවත් විශේෂත්වයකි. මෙයට පෙර ඔස්ට්‍රේලියාවේ පැවැති පාසල් මලල ක්‍රීඩා ශූරතාවලියේදී රවිසංඛ තත්පර 14.38ක දක්ෂතාවකින් රන් පදක්කමක් දිනා තිබුණිරත්නපුර සීවලී මධ්‍ය මහා විද්‍යාලයේ 11 වසරේ අධ්‍යාපනය ලබන 15 හැවිරිදි අකිල රවිසංඛ උඩවලව ප්‍රදේශයේ උපන් පුතෙකි. ඒ.වී.ජී.නිමල් මහතාගේ හා දීපිකා කාන්තිලතා මහත්මියගේ එකම පුතුවූ අකිලට තවමත් පාසල් නොයන කුඩා නැගනියක් සිටී.“තාත්තා පොළේ වෙළදාම් කරලා අපිව ජීවත් කරවන්නේ. එක තැනක් නෑ. වෙළදාම වැඩියෙන් තියෙන පොළවල් හොය හොයා ගිහින් පවුල නඩත්තු කරන්නේ. මූලික වටයේදීම මම හිතුවා තාත්තයි, අම්මයි අපිව දුක් විඳලා හදන එකට කරන ගෞරවයක් ලෙස ආසියානු පදක්කමක් දිනනවාමයි කියලා. මට රන් පදක්කමට යන්න තිබුණා. ඒත් ඒක අහිමි වුණත් ලැබුණු දෙයින් සතුටු වෙනවා. මේක මගේ රටටත් ලොකු දෙයක්”රවි සංඛ පැවැසීය.පුහුණුකරු ඉන්දික ජයසිංහ මහතාගෙන් ලැබුණු මග පෙන්වීම රවි සංඛ ඉහලින් අගය කළේය. එමෙන්ම පාසලේ විදුහල්පතිතුමා ඇතුලු ගුරුභවතුන් හා යහළුවන් කරන දිරි ගැන්වීමද මේ ජයග්‍රහණයේ සෙවණැලි බව ඔහු පවසයි.“ඉතාම ආර්ථික අපහසුතා මැද මම ජීවත් වෙන්නේ. ක්‍රීඩා පාසලේ ඉන්න නිසා මට ටිකක් විතර පහසුයි. මගේ මීළග බලාපොරොත්තුව ලබන වසරේ තියෙන යෞවන ඔලිම්පික් තරගයට යන්නයි. ඒ තරගයත් මේ නැංජින් ක්‍රීඩාංගණයේම තියෙන නිසා සිංහ කොඩිය අංක එකට දාන්නයි මට ඕනෑ” රිදියෙන් බැබළුණු රවිසංඛගේ අධිෂ්ඨානය විය.මේ අතර පෙරේදා පැවැති තරග ඉසව්වලින් ශ්‍රී ලංකාවේ තිදෙනෙක් අවසන් තරගවලට සුදුසුකම් ලැබූහ. මීටර් 400 කඩුලු මතින් දිවීමේ ක්‍රීඩක අනුරාධ විදුසංඛ, මීටර් 800 ක්‍රීඩිකා නිශාන්ති දිල්හානී ප්‍රනාන්දු හා පිහිනුම් ක්‍රීඩක මැතිව් අඹේසිංහ පදක්කම් බලාපොරොත්තුවෙන් ඊයේ නැංජින් තරග බිමට පිවිසීමට නියමිතව තබිණි.එමෙන්ම මීටර් 200 පිරිමි මූලික වටයේ තරගයෙන් ජයගත් ඉසුරු දිල්හාන් විජේරත්න අවසන් පූර්ව වටයටයෙන් තරග වැදීමට නියමිතව තිබිණි. මීටර් 400 කඩුලු මතින් දිවීමේ තරගයේදී අනුරාධ විදුසංඛ තම පෞද්ගලික ජීවිතයේ හොඳම කාලයද සමග තත්පර 54.65කින් නිම කළ අතර අවසන් තරගයට පිවිස සිටින ක්‍රීඩකයන් 7ක් අතුරින් දෙවැනි හොඳම කාලය වාර්තා කර සිටීමද විශේෂත්වයකි.මුලික වටයේදී ඔහු සමග තරගවැදි තායිලන්තයේ වත්තවාට් තුම්චා තත්පර 53.08ක කාලයක් වාර්තා කළ අතර අනෙක් ක්‍රීඩකයන්ගෙන් සැලකිය යුතු අභියෝගයක් එල්ල නොවුණි. මීටර් 800තරගයට එක්වූ නිශාන්ති දිල්හානී ප්‍රනාන්දු විනාඩි 2:14.16ක කාලයක් වාර්තා කළ අතර අවසන් ක්‍රීඩිකාවන් අටදෙනාගේ සමස්ථ ප්‍රථිළුල අනුව දෙවැනි තැන සිටිමින් අවසන් තරගයට පිවිසේ. ඇයට වඩා හොඳ කාලයක් මූලික වටයේදී වාර්තා කළේ ඉන්දීය ඔලිම්පික් කමිටු ක්‍රීඩිකා අංජනා දාවු වන අතර ඇයගේ කාලය විනාඩි 2:13.21ක් වූවාය.පෙරේදා පැවැත්වීමට නියමිතව තිබූ පිරිමි උස පැනීම තරගය අවසන් තරගයක් ලෙස ඊයේ පැවැත්වීමට සංවිධායකයෝ තීරණය කර තිබිණි.මීටර් 100 සමනළ ආර මූලික වටයේ තරගයෙන් තත්පර 57.67ක කාලයක් වාර්තා කළ මැතිව් අබේසිංහ අවසන් තරගයට සුදුසුකම් ලබා ගනිද්දී, මීටර් 200 පසුපස ආර පිහිනුම් මූලික වටයේ තරගයට එක්වූ මචිකෝ රහීම් විනාඩි 2:33.17කින් 13 වැනි ස්ථානයට පත් වූවාය. එමෙන්ම දුර පැනීමේ ක්‍රීඩිකා චතුලිකා විජේවර්ධන මීටර් 5.08කින් 11 වැනි ස්ථානයට පත්විය. කිලෝග්‍රෑම් 85 බර පංතියේ තරග කළ බර ඉසිලීමේ ක්‍රීඩක ඉසුරු උපේක සේනාධීර කිලෝග්‍රෑම් 245ක බරක් ඔසවා 6 වැනි තැනට පත්වුණි.මේ ක්‍රීඩා උළෙලේ පස්වැනි දිනය නිමා වෙද්දී රන් පදක්කම් 31ක් රිදී පදක්කම් 15ක් හා ලෝකඩ පදක්කම් 13ක් ගෙන චීනය පෙරමුණේ සිටින අතර, කොරියාව රන් 9ක් රිදී 15ක් හා ලෝකඩ පදක්කම් 13ක් ගෙන දෙවැනි තැන සිටී. උතුරු කොරියාව රන් පදක්කම් 4ක් රිදී පදක්කමක් හා ලෝකඩ පදක්කම් 7ක් ගෙන තෙවැනි තැනට පත්විය. රටවල් 44කින් ශ්‍රී ලංකාව මේ වන විට රිදී පදක්කමක් හා ලෝකඩ පදක්කම් 2ක් දිනාගෙන 21වැනි තැන සිටී.ඉන්දීය ක්‍රීඩක පිරිසක් ගෙදර යවයිආසියානු යොවුන් ක්‍රීඩා උළෙලට පැමිණි ඉන්දීය මලල ක්‍රීඩක ක්‍රීඩිකාවන් 18කට හා බර ඉසිලීමේ ක්‍රීඩකයින් තිදෙනෙකුට තරගාවලිය තහනම් කොට නැවැත නිවස බලා යන ලෙස නැංන්ජින් සංවිධායක කමිටුව නියෝග කළේය.වයස අවුරුදු 17ට අඩු ක්‍රීඩක ක්‍රීඩිකාවන් මේ තරගාවලියට සහභාගී කළ යුතු වුවද ඉන්දීය ක්‍රීඩක ක්‍රීඩිකාවන්ට එම වයස ඉක්මවා ගොස් තිබීම සංවිධායක මණ්ඩලය කළ පරීක්ෂණයකදී තහවුරු වී ඇත. ඉන්දියාවට ජාත්‍යන්තර ඔලිම්පික් කමිටුවේ තහනමක් පැනවී ඇති හෙයින මේ ක්‍රීඩා උළෙලට ඉන්දීය ධජය භාවිතා කළ නොහැකි අතර ඔලිම්පික් ධජය යටතේ පිටියට පිවිසීමට සිදුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=s1308232</link>
    <topic>ආසියාතික ක්‍රීඩා උළෙලේ රන් පදක්කමක් දිනා‍</topic>
    <author>කුමාරසිරි ප්‍රසාද් ගුවන්තොටුපොළ</author>
    <content>ලෝක මලල ක්‍රීඩා ශූරතාවලියේ හෙල්ල විසිකිරීමේ තරග ඉසව්වෙන් ලොව 12වැනි තැන ලබා ශ්‍රී ලංකාවට ඉමහත් ගෞරවයක් ගෙන දීමට හැකිවීම පිළිබඳව සතුටු වන බව නදීකා ලක්මාලී ඊයේ කටුනායක ගුවන්තොටුපොලේ දී පැවැසීය.මෙවර තරගාවලිය ජාත්‍යන්තර අත්දැකීම් ලැබීමට ඉවහල් වූ බවත්, ඉදිරියේදී පැවත්වීමට ආසියාතික ක්‍රීඩා උළෙලේ දී හෙල්ල විසි කිරීමේ තරග ඉසව්වෙන් ශ්‍රී ලංකාවට රන් පදක්කමක් ගෙන දීමට බලාපොරොත්තු වන බවත් ඇය කීවාය.රුසියාවේ මොස්කව් නුවර දී නිමාවට පත්වූ ලෝක මලල ක්‍රීඩා ශූරතාවලියේ දී නදීකා ලක්මාලී හෙල්ල විසිකිරීමේ තරග ඉසව්වේ දී මීටර් 58.16ක දක්ෂතාවක් පෙන්නුම් කිරීමට සමත්වූවාය.නදීකා ඊයේ යළි ශ්‍රී ලංකාවට පැමිණි මොහොතේ ඇය හරසරින් යුතුව පිළිගන්නා ලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=s1308233</link>
    <topic>වසීම් අක්‍රම් දෙවැනි ඉනිම අරඹයි</topic>
    <author/>
    <content>පාකිස්තානයේ හිටපු කීර්තිමත් වේග පන්දු යවන්නෙකු වන වසීම් අක්‍රම් ඔහුගේ ඔස්ට්‍රේලියානු පෙම්වතිය වන ෂැනීරා තොම්සන් විවාහ කරගෙන තිබේ.“පසුගිය සතියේ ලාහෝර්වල පොඩි උත්සවයකදී මම ෂැනීරාව විවාහ කර ගත්තා. මෙය මටත්, මගේ බිරිඳ හා දරුවන්ටත් අලුත් ජීවිතයක ආරම්භයයි” වසිම් කියා සිටියේය.47 හැවිරිදි වසිම් අක්‍රම්ගේ පළමු බිරිඳ වූ හුමා දරුණු රෝගයකින් 2009 වසරේදී මිය ගියාය. හිටපු මහජන සම්බන්ධතා උපදේශකවරියක වන 30 හැවිරිදි ෂැනීරා ට වසිම් පසුගිය මාසයේදී විවාහ යෝජනාව ඉදිරිපත් කළ අතර අගෝස්තු 12 වැනිදා දෙදෙනා විවාහ වූහ.ෂැනීරා ඉස්ලාම් ආගම වැලඳ ගත් බවත් ඇය උර්දු භාෂාව ඉගෙන ගනිමින් සිටින බවත් වසිම් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=s1308234</link>
    <topic>ඔරුවල ක්‍රිකට් 25දා</topic>
    <author>වික්‍රම සමරසිංහඅතුරුගිරිය විශේෂ</author>
    <content>අතුරුගිරිය ඔරුවල 'ෆ්ලවර් බෝයිස් ' ක්‍රීඩා සමාජය සංවිධානය කරන ලංවා ශූරතා කුසලාන දීප ව්‍යාප්ත සැහැල්ලු පන්දු ක්‍රිකට් තරගාවලිය මේ මස 25වැනිදා ඔරුවල මහා විද්‍යාලයීය ක්‍රීඩාංගණයේදී පැවැත්වේ. වානේ සංස්ථාව අනුග්‍රහයෙන් පැවැත්වෙන මේ තරගාවලියේ ශූරයන්ට මුදලින් රුපියල් විසිදහසක්ද, අනුශූරයන්ට රුපියල් දසදහසක්ද පිරිනැමීමට නියමිත බව සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=s1308235</link>
    <topic>චීන තායිපේ බොක්සිං ශූරතාවලියේ දී ශ්‍රී ලංකාවට ලෝකඩ පදක්කම් 2ක්</topic>
    <author>ෆවුස් මොහොමඩ්</author>
    <content>බොක්සිං ක්‍රීඩාවෙන් මේ වසරේ දී ශ්‍රී ලංකාවට පළමු ජාත්‍යන්තර පදක්කම් ද්විත්වය අත්කර දීමට මලිත් ප්‍රභාෂ්වර හා කෝසලා නිල්මිණී සමත්වූහ. රටවල් 16ක සහභාගිත්වයෙන් චීන තායිපේ හී පසුගියදා පැවැති චීන තායිපේ බොක්සිං ශූරතාවලියේ ලෝකඩ පදක්කම් දිනා ගනිමින් ඔවූහූ මේ දස්කම් දැක්වූහ.මේ ශූරතාවලියේ කිලෝග්‍රෑම් 49 බර පන්තියෙන් තරග වැදුණු ප්‍රභාෂ්වර එහිදී තරග වට 3-0කින් මැකාවෝ ක්‍රීඩකයා පරාජයට පත්කළ අතර අවසන් පූර්ව තරගයේ දී පරාජයට පත්වූයේ එම බර පන්තියේ රන් පදක්කම දිනාගත් ඉන්දුනීසියානු ක්‍රීඩකයා හමුවේ ය. ස්ලිම් ලයින් ක්‍රීඩා සමාජය නියෝජනය කරන ප්‍රභාෂ්වර මෙවර චීන තායිපේ බොක්සිං ශූරතාවලිය නියෝජනය කළ ශ්‍රී ලංකා කණ්ඩායමේ ළාබාලතම ක්‍රීඩකයා ද විය.කාන්තා තරග අංශයේ කිලෝග්‍රෑම් 48 බර පන්තියෙන් තරග වැදුණු කෝසලා නිල්මිණී හොංකොං ක්‍රීඩිකාව තරග වට 3-0කින් පරාජයට පත්කිරීමට සමත්වූවාය. අවසන් පූර්ව තරගයේ දී ඇය උතුරු කොරියානු ක්‍රීඩිකාව හමුවේ පරාජයට වූවාය. සිය මංගල ජාත්‍යන්තර පදක්කම දිනූ කෝසලා මාස් සදර්න් ක්‍රීඩා සමාජය නියෝජනය කරන ක්‍රීඩිකාවකි.මේ අතර කි‍ලෝග්‍රෑම් 51ක බර පන්තියෙන් තරග වැදුණු එරන්දි ද සිල්වා මූලික වටයේ දී ඉන්දුනීසියානු ක්‍රීඩිකාව පරාජයට පත්කළ අතර අර්ධ අවසන් පූර්ව වටයේ දී කොරියානු ක්‍රීඩිකාව හමුවේ පරාජයට පත්වූවාය. සමස්ත තරගාවලියේ ශූරයන් ලෙස තායිලන්තය කුසලානය අත්කර ගත් අතර ඉන්දුනීසියාව දෙවැනි ස්ථානයත්, සත්කාරක චීන තායිපේ තුන්වැනි ස්ථානයත් අත්කර ගත්තේය. ශ්‍රී ලංකාවට 7වැනි ස්ථානය හිමිවිය.ලේට්න් කුසලාන තරගාවලියේ විශිෂ්ට දස්කම් දැක්වූ ක්‍රීඩක ක්‍රීඩිකාවෝ 6ක් ශ්‍රී ලංකා කණ්ඩායමට ඇතුළත් වූහ. ශ්‍රී ලංකා කණ්ඩායමේ ක්‍රීඩකයන්ගේ පුහුණුකරු ලෙස හර්ෂ කුමාර මහතාත්, ක්‍රීඩිකාවන්ගේ පුහුණුකරු ලෙස චම්පක මාතර ආරච්චි මහතාත් කටයුතු කළ අතර කණ්ඩායමේ කළමනාකරු ලෙස ආධුනික බොක්සිං සංගමයේ හිටපු ලේකම් හේමන්ත වීරසිංහ මහතා කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=s1308236</link>
    <topic>බ්‍රිතාන්‍ය සහයෝගිතා කුසලානය ශ්‍රී ලංකා ක්‍රිකට් පිළට</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=f1308231</link>
    <topic>නුවරඑළියේ ජනාධිපති මන්දිරය හොල්මන් ගුහාවක් කියලා ඔයාල දන්නවද?</topic>
    <author>අන් දොස් සොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සති අන්තයේ සිටියේ නුවරඑළියේය. උත්සව හා රැස්වීම් කිහිපයක් යොදාගෙන තිබීම ඊට හේතුවය. සෙනසුරාදා උදේ 10.00ට පමණ හෙලිකොප්ටර් යානයකින් නුවරඑළිය සිනිසිටා ක්‍රීඩා පිටියට පැමිණි ජනාධිපතිතුමා සී. බී. රත්නායක මහතා විසින් ඉතා උණුසුම් අයුරින් පිළිගත්තේය. සී. බී. රත්නායක සමඟ මෝටර් රථයේ නැගුණු ජනාධිපතිවරයා නුවරඑළියේ පිහිටි ජනාධිපති මන්දිරය බලා පිටත් විය. දිවා ආහාරය සී. බී. රත්නායක මහතා සමඟ ලබා ගත් ජනාධිපතිවරයා ලංකාවේ උසම ස්ථානයේ පිහිටි ශාන්තිපුර චේතිය විහාරස්ථානය වැඳ පුදා ගෙන ආගමික වතාවත්වලට සහභාගී විය.දැඩි සීත සුළං හමා යද්දී “හරිම සීතලයි නේද” ජනාධිපතිතුමා සී. බී. රත්නායක මහතාගෙන් ඇසීය. ඔව් සර් මේ දවස්වල හරිම සීතලයි. අපි ඉක්මනින් යමු” සී. බී. රත්නායක මහතා කීවේය.එදින රාත්‍රිය නුවරඑළිය ජනාධිපති මන්දිරයේ දී ගත කළ ජනාධිපතිතුමා පසුදින උදෑසන ආහාරයෙන් පසු සී. බී. රත්නායක මහතා සමඟ හෙලිකොප්ටර් යානයෙන් හඟුරන්කෙත නගරයට ගියේය. ජොන්සන් වතු යායේ පිහිටි නිවාස සියයකින් සමන්විත රණවිරු නිවාස යෝජනා ක්‍රමය විවෘත කළේ ජනාධිපතිවරයාගේ ප්‍රධානත්වයෙන්ය. සංකේතාත්මකව නිවාස තුනක යතුරු නිවැසියන්ට පිරිනැමුණේ ජනාධිපතිතුමාගේ සුරතින්ය.හඟුරන්කෙත පොරමඩුල්ල ක්‍රීඩා පිටියේ පැවැති මහජන හමුව ආරම්භ වූයේ ජනාධිපතිතුමාගේ ප්‍රධානත්වයෙන්ය. අතුරුසිදුරු නැතුව ක්‍රීඩා පිටියේ රැස්ව සිටි ජනතාවට සුරත දිගුකොට ආචාර කිරීමට ද ජනාධිපතිතුමා අමතක නොකළේය.ජනාධිපති ලේකම් ලලිත් වීරතුංග මහතා, සී. බී. රත්නායක මහතා, නවීන් දිසානායක මහත්වරු ඊට එක්වී සිටියහ. ආරක්ෂක ලේකම්තුමාගේ උපදෙස් මත නවීන තාක්ෂණය යටතේ අලුත්වැඩියා කොට තිබූ පොරමඩුල්ල මධ්‍ය මහා විද්‍යාලයේ නේවාසිකාගාරයේ දිවා ආහාරය සූදානම් කර තිබිණි. “මෙම නේවාසිකාගාරය 30 වසරකට පසු නැවත අලුත්වැඩියා කිරීම බුද්ධිමත් තීරණයක්” ජනාධිපතිතුමා කීවේය.හෙලිකොප්ටර් යානයකින් නුවරඑළිය නගරයට සී. බී. සමඟ ගිය ජනාධිපතිතුමා එක්සත් ජනතා නිදහස් සන්ධාන නුවරඑළි දිස්ත්‍රික් කාර්යාලයේ ත්‍රිවෝලි ගොඩනැගිල්ල විවෘත කළේය. කුමාර වෙල්ගම මහතා, නවීන් දිසානායක මහතා, මහින්ද දොඩම්පේ ගමගේ මහත්වරු එම අවස්ථාවට එක්වූහ.“කොහොමද” ජනාධිපතිතුමා පැමිණි ගොවි මහතුන්ගෙන් විමසීය. ඔවුන් සමීපයට පැමිණි ජනාධිපතිවරයා ලෙන්ගතු සිනහවකින් මුව සරසාගෙන දෑත ඔසවා ආචාර කළේය. ජනාධිපතිතුමා සමීපයට පැමිණි ඇතැම් පිරිස් ජනාධිපතිතුමාගේ දෑත ස්පර්ශ කළේය.මාස ගානක් වහිනවා. ගොවිතැන් හානිවෙනවා. වගා ණය ගෙවා ගන්න විදිහක් නැහැ. ගොවි මහතුන් ජනාධිපතිතුමාට කීවේය. ජනතාවට සහනයක් දෙන්න එපායැ වගා හානි පිළිබඳ තීරණයක් ගන්න කැබිනට් පත්‍රිකාවක් ඉදිරිපත් කරන්න ජනාධිපතිතුමා සී. බී. රත්නායක මහතා දෙස බලමින් කීය.නුවරඑළිය දිස්ත්‍රික් පළාත් සභා මැතිවරණයට තරග කරන අපේක්ෂකයන්ට ඉරිදා රාත්‍රී නුවරඑළිය ජනාධිපති මන්දිරයට කැඳවා තිබුණි. ගාමිණි සෙනරත් මහතා එම හමුව සංවිධාන කර තිබුණි. එය ඉතා සුහද කථා බහක් විය.“මනාප පොරයට ගිහින් ගැටුම් ඇති කර ගන්න එපා. පක්ෂය දිනවීමේ වැඩපිළිවෙළට අවතීර්ණ වෙන්න” ජනාධිපතිතුමා කීවේ එස්. බී. රත්නායක මහතා දෙස බලමින්ය. ඡන්දය සඳහා මුද්‍රණ කරන ලද අලංකාර අත් පත්‍රිකාවක් ජනාධිපතිවරයාට පිළිගැන් වූ ජයන්ත දිසානායක මහතා “සර් අපි මේ පාර හඟුරන්කෙත කිසිදා නැති ආකාරයට ජය ගන්නවා”යැයි කීවේය. ඔයත් ඉහළින්ම දිනලා එන්නකො” ජනාධිපතිතුමා කීය.නුවරඑළියේ පිහිටි ජනාධිපති මන්දිරය ඉතා ඉපැරැණි මී ඉටි හා මැටිවලින් ඉදිකරන ලද මන්දිරයකි.මෙම ගොඩනැගිල්ලේ නියම වර්ණය රෝස පාට. සමර ආලේප කරලා මේකෙ පැරැණි ගති නැති කරලා තියෙන්නේ ජනාධිපතිතුමා කීය. ජනාධිපතිතුමා අපේක්ෂකයන්ට සමීප වෙමින් “මේ මන්දිරයේ හොල්මන් භූතයෝ ඉන්නවා ඔයාල ඒක දන්නවාද? රාත්‍රියට වතුර කරාම අරින ශබ්ද ඇහෙනවලු. තවත් දාට දොරවල්වලට තට්ටු කරන හඬවල් ඇහෙනවලු. ගිහින් බැලුවම කවුරුත් නැතිලු. මේක හොල්මන් ගුහාවක් කියලා කිව්වට වාසනාවකට මගෙ කාමරයට නම් ඔය කියන කිසිම ශබ්දයක් ඇහිලා නැහැ” ජනාධිපතිතුමා සිනාවෙමින් ප්‍රකාශ කිරීමත් සමඟ වික්ෂිප්ත වී සිටි පළාත් අපේක්ෂකයෝ සිනා සයුරේ ගිලුනහ.මහින්ද රාජපක්‍ෂ ජනාධිපතිතුමා ගම්පොළ සිට සදුදා හැන්දෑවේ මහනුවර පිහිටි ජනාධිපති මන්දිරයට පැමිණියේ ය. අඟහරුවාදා දින ඇසළ පොහෝ දින බැවින් සිරිත් පරිදි මහනුවර ජනාධිපති මන්දිරයේ දී පොහෝදා ධර්ම දේශනා වැඩසටහනක් සංවිධාන කර තිබුණේ ය.ධර්ම දේශනාව සඳහා පැමිණි හිමි නම දිගින් දිගටම ගස් ගැන ධර්ම දේශනා කළහ. පල ඇති රුක් ඵල නැති රුක් කියා වර්ග දෙකක් තිබෙනවා. පල නැති අය පළ ඇති තැන්වලට යනවා. හිමිනම දේශනා කළහ. ධර්ම දේශනාව නිමවා විදුලි සෝපානය අසලට ජනාධිපතිතුමා පැමිණියේ ය. “ලොහාන් ෙකාෙහාමද බණ ටික දයාසිරිට ම යි කිව්වේ නේද කියමින්” සිනාසුණේ ය. ඒ ගහට පෝර දාලා හදන්න ඕනෑ යැයි ද ජනාධිපතිතුමා කීය.දිවා ආහාරයෙන් පසු ජනාධිපතිතුමා ලොහාන් රත්වත්තේ මහතා සමඟ සුහද පිළිසඳරක යෙදී සිටි අතර ශ්‍රී ලංකාවට පැමිණි රජ කුමරියන් ගැන එහිදී කථා කළේ ය.මේ රජ කුමරියන් හොඳට ඉගෙන ගත්ත අය. එක්කෙනෙක් ඔක්ස්ෆර්ඩ් උපාධිධාරිනියක්. මේ අය අපිව මෙහේ දී මේ විදිහට ඇවිත් හම්බ වුණාට තායි ජනතාව අැය දකින්න යන්නෙ බඩ ගගා කියමින් ජනාධිපතිතුමා සිනාසුණේ ය.රාත්‍රි 10.30 ට පමණ ඇසළ පෙරහරේ අවසන් රන්දෝලි පෙරහර බැලීමට ජනාධිපතිතුමා ජනාධිපති මන්දිරය අසල පිහිටි විශේෂ කුටියට ගියේ ය. පෙරහරේ ගමන් ගන්නා අලි දෙස බලමින් සිටි ජනාධිපතිතුමා අලි පැටවු දෙස බලමින්, “මුන්ට නම් ලයිසන් නැහැ. මේ ලයිසන් නැති අලි ජනාධිපතිතුමා කීවේය. මුන්ට එන්ජින් නොම්බර නෑ චැසි නොම්බරත් නෑ. ජනාධිපතිතුමා කිව්ෙව් ලොහාන් දෙස බලමිණි.“මම ගැන්නා අලි 92 දෙනෙක් පෙරහරේ ගියා. ඉන් ලයිසන් නැති අලි 17ක් පෙරහරේ ගියා” කියමින් ජනාධිපතිතුමා සිනාසුණේ අසල සිටි අයද සිනා සයුරේ ගිල්වමිණි. ඇසළ මහා පෙරහර සාර්ථකව නිමා කිරීමේ සංදේශය දියවඩන නිලමේ ප්‍රදීප් නිලංග දෑල බණ්ඩාර මහතා විසින් ජනාධිපතිතුමා ට මහනුවර ජනාධිපති මන්දිරයේ දී බදාදා සවස බාර දුන්නේ ය. ජනාධිපති ආර්යාව, ආණ්ඩුකාර ටිකිරි කොබ්බෑකඩුව මහත්වරු ඊට එක් වූහ.නිලමේතුමා හොඳයි හොඳයි හොඳයි දැන් පෙරහරේ අලි ගොඩක් ඉන්නවනෙ කියමින් ජනාධිපතිතුමා නිලංග දෑල බණ්ඩාර නිලමේතුමා දෙස බැලීය.නුවරඑළිය, මහනුවර ජනාධිපති මන්දිරවල දින ගණනක් සිටි ජනාධිපතිතුමා බ්‍රහස්පතින්දා හවස ලොහාන් රත්වත්තේ සමඟ හෙලිකොප්ටර් යානයෙන් කොළඹ බලා පැමිණියේ ය.වැලිවේරියේ රතුපස්වල සිද්ධිය සම්බන්ධය විපක්‍ෂ නායක රනිල් වික්‍රමසිංහ මහතා ඉල්ලා තිබූ පාර්ලිමේන්තු විවාදය පසුගිය 21 දාට යෙදී තිබුණි. විවාදය 21 දිනට පැවැත්වෙන බව දැන සිටි රනිල් 18 දින ඉන්දියානු සංචාරයට එක් වූයේය. රනිල් විවාදය මඟහැරීය. ඒ් රනිල්ගේ හැටිය.සුපුරුදු පරිදි 21 දින වැලිවේරියේ සිද්ධිය පිළිබඳ පාර්ලිමේන්තුවේදී විවාදයට ලක් වුවද විපක්‍ෂයේ ඇල්මැරුණ ස්වභාවය හේතුවෙන් විවාදය උණුසුම් එකක් නොවීය. විවාදයට එක්වෙමින් අජිත් මාන්නප්පෙරුම මහතා කියා සිටියේ වැලිවේරියේ සිද්ධියේ භාවිතා කළේ මේවගේ උණ්ඩ කියමින් “උණ්ඩයක් වැනි යමක්” සභාවට පෙන්වීය.රීති ප්‍රශ්නය නැඟූ මහින්ද අමරවීර මහතා දැඩි ස්වරූපයෙන් කියා සිටියේ සභාවට උණ්ඩ ගේන්න බැහැ, උණ්ඩ නඩු භාණ්ඩයක්, උණ්ඩ කොහොමද සභාවට ගෙනාවේ සොයා බලන්න, සොයා බලන්න කියමින් මුලසුනේ ඉල්ලීමක් කළේය. “සභාවට උණ්ඩ ගෙන ඒම සභාවට කරන තර්ජනයක් වහාම මේක සොයා බලන්න” අමරවීර මහතා නැවත කීය.මුලසුන හෙබවූ ශ්‍රියානි විජේවික්‍රම මහත්මිය කියා සිටියේ කරුණාකර උණ්ඩය වේත්‍රධාරිවරයාට බාර දෙන්න කියාය. මෙම සිදුවීම ආරක්‍ෂාවට බරපතළ ප්‍රශ්නයක්. උණ්ඩ ගෙනා මන්ත්‍රීවරයා වහාම අත්අඩංගුවට ගන්න. ආණ්ඩු පක්‍ෂ, විපක්‍ෂ මන්ත්‍රීවරු ඝෝෂා හඬ මැද වේත්‍රධාරිවරයා මාන්නප්පෙරුම මහතා ළඟට යමින් යමක් විමසීය.නියෝජ්‍ය කතානායක චන්දිම වීරක්කොඩි මහතා මුලසුනට පැමිණීමෙන් පසු පරීක්‍ෂණයක් කරන ලෙස මන්ත්‍රීවරු නැවතත් ඉල්ලා සිටියේය. සභාවට පෙන්වා සිටියේ පෑන් කොපුවක් බව අජිත් මාන්නප්පෙරුම මන්ත්‍රීවරයා තමා වෙත දන්වා සිටි බව වීරක්කොඩි මහතා කියා සිටියේය.ජාතික හෙළ උරුමයේ නායක පූජ්‍ය ඕමල්පේ සෝභිත හිමියන්ගේ ප්‍රධානත්වයෙන් පක්‍ෂ නායක මණ්ඩලය පසුගියදා පක්‍ෂ මූලස්ථානයේදී රැස්විය. ශ්‍රී ලංකා රජයේ ආරාධනයෙන් 25 දා මෙරටට පැමිණෙන නවනීදන් පිල්ලේගේ ක්‍රියා කලාපය රටට කෙසේ බලපා දැයි මෙහිදී සාකච්ඡා විය.“පිල්ලේ නෝන ගැන ආණ්ඩුව දැරුවෙ දැන් ස්ථාවරය නොවෙයි. රට ඇතුළට පිල්ලේ නෝනා ගන්නේ නැතැයි කියූ රජය දැන් ගේ ඇතුළටම අරන්. අහක යන නයි ගේ ඇතුළට දාගෙන කනෝ කනෝ කියල කෑගහන එකයි දැන් වෙන්නේ. මේ නෝනා ලංකාවට එන එක නම් එච්චර සුබ නැහැ. ” ඕමල්පේ හිමි කීහ.“අපි එදා දරුස්මාන් වාර්තා විතරක් නෙමේ අනෙකුත් සියලු වාර්තාත් චැනල් 4 චිත්‍රපටියත් ප්‍රතික්‍ෂේප කළා. අනෙක පිල්ලේ නෝනා ලංකාවට දඬුවම් කළ යුතුය කියන ස්ථාවරයේ ඉන්න කෙනෙක්” චම්පික රණවක මහතා කීවේය.“පිල්ලේ නෝනගේ හැසිරීම හා ක්‍රියා කලාපය එල්. ටී. ටී. ඊ. බෙදුම්වාදයටත්, දෙමළ ඩයස්පෝරා පක්‍ෂපාතීයි. ඇය දෙමළ සම්භවය ඇති කෙනෙක්. ඇගෙන් අපිට සාධාරණයක් වෙයි කියලා හිතන්න අමාරුයි. දැනටම ලංකාවේදී හමුවෙන අය සැලසුම් කරලත් ඉවරයි. ඒවාට තහංචි දාන්න, පාලනය කරන්න අපිට බැහැ. අපේ රට කටු ඉඹුලේ එල්ලන්න ඉන්න මාර දූතිකාවට රට ඇතුළට ඒමට ඉඩ දීම එතරම් සුබවාදී නැහැ” නිශාන්ත ශ්‍රී වර්ණසිංහ මහතා කීය.විපක්‍ෂ නායක රනිල් වික්‍රමසිංහ මහතා පසුගිය සෙනසුරාදා රාත්‍රී තිස්ස අත්තනායක මහතාට දුරකතන ඇමතුමක් ලබා ගත්තේය. “තිස්ස මම හෙට ඉන්දියා යනවා. මැතිවරණ කටයුතුවලට පූර්ණ දායකත්වය දෙන්න. අපේක්‍ෂකයන් අතර ගැටුම් ඇතිවෙන්න ඉඩ දෙන්න එපා. ප්‍රශ්නයක්, ගැටලුවක් වුණොත් මට කතා කරන්න” රනිල් වික්‍රමසිංහ කීවේය.“හොඳමයි, හොඳමයි සර් සුබ ගමන්” තිස්ස කෙටියෙන් පිළිතුරු දුන්නේය.විපක්‍ෂ නායක රනිල් වික්‍රමසිංහ මහතා තෙදින සංචාරයක ඉරිදා උදෑසන කටුනායක ජාත්‍යන්තර ගුවන් තොටුපළෙන් නවදිල්ලි බලා පිටත්ව ගියේ සමන් අතාවුදහෙට්ටි සමඟය. සෙනසුරාදා දින නවදිල්ලියේදී ඉන්දීය කොංග්‍රස් පක්‍ෂය සමඟ සාකච්ඡා කළ වික්‍රමසිංහ මහතා, පසුව භාරතීය ජනතා පක්‍ෂයේ සභාපති රාජනාත් සිං මහතා හමුවී සාකච්ඡා කළේය. පැය දෙකකට ආසන්න කාලයක් පැවැති එම හමුව ඉතා සුහදශීලී හමුවක් විය. එජාපය සමඟ සංහිඳියාවක් ගොඩනැඟීමට, මිතුදමක් ගොඩනඟන්න කැමැත්ත පළකළ රාජනාත් මහතා කියා ඇත්තේ, ඉන්දීය මධ්‍ය ආණ්ඩුව සමඟ ඇති සබඳතා තම පක්‍ෂය සමඟ ගොඩනඟන්නැයි රාජනාත් මහතා කීය. රනිල් ඊට එකඟ විය.විපක්‍ෂ නායක රනිල් වික්‍රමසිංහ මහතාට අඟහරුවාදා දින ඉන්දීය ජනාධිපති ප්‍රනාබ් මුකර්ජි මහතා සමඟ හමුවක් රාෂ්ට්‍රපති භවනේදී පැවැත්විණි. ප්‍රනාබ් මහතා ජනාධිපති වීමෙන් පසු රනිල් වික්‍රමසිංහ මහතා හමුවූ ප්‍රථම අවස්ථාව මෙය විය. දෙදෙනා අතර පැයක පමණ කාලයක් සාකච්ඡා පැවැත්විණි. විදේශ කටයුතු අමාත්‍යාංශයේදී විදේශ ඇමැති සල්ම කුර්ෂිද් මහතා සමඟ සාකච්ඡා කළ වික්‍රමසිංහ මහතා තෙදින සංචාරය නිමවා 21 රාත්‍රී මෙරටට පැමිණියේය.තායිලන්ත විශේෂ ගුවන් යානයකින් මෙරටට පැමිණි රජ කුමරිය පිළිගැනීමට පවිත්‍රා වන්නිආරච්චි මහත්මිය කටුනායක ජාත්‍යන්තර ගුවන් තොටුපළේ ප්‍රභූ පර්යන්තයට පැමිණියාය. තායි - ශ්‍රී ලංකා පුරාවිද්‍යා දැනුම හුවමාරු කරගැනීමට මෙරටට පැමිණි තායි කුමරිය මහනුවර ජනාධිපති මන්දිරයට පැමිණියා ය.ජපන් රජ කුමරිය ද ඊට එක් වී සිටි අතර ජනාධිපතිතුමා, ජනාධිපති ආර්යාව ඔවුන් සමඟ දළදා මාළිගයට ගියේ දළදා සමිදු වැඳ පුදා ගැනීමට ය. රජ කුමරියක කියා දළදා මාළිගාවේ දී වෙනසක් නෑ. මෙතැනදි හැමෝම “උපාසකයො” යි, ජනාධිපතිතුමා කීය. දළදා වහන්සේ වැඳ පුදා ගැනීමෙන් පසු රජ කුමරියන් සමඟ නැවත ජනාධිපති මන්දිරයට ගිය ජනාධිපතිතුමා ආර්යාව සමඟ සවස 6.00 ට පමණ රජ කුමරියන් විසින් සංවිධාන කර තිබූ රාත්‍රි භෝජන සංග්‍රහයකට ද එක් විය. මේ කන - බොන වේලාවක් ද? තේ බොන වෙලාවනේ” ජනාධිපතිතුමා කීය.දියවඩන නිලමේවරයා විසින් අලුතින් සකස් කොට තිබූ වීදුරු කුටියට වී ශිරන්ති රාජපක්‍ෂ ආර්යාව සමඟ රජ කුමරියන් දෙදෙනා ඇසළ මහා පෙරහැර නැරඹූහ. සමන්ත විද්‍යාරත්න මහතා හා නුවර දිස්ත්‍රික් නායක ජානක මහතා පසුගිය දා ගලගෙදර ජනහමු කිහිපයකට සහභාගී වූහ. රැස්වීමක සමන්තගේ කථාව අවසානයේ ඉදිරි පෙළ අසුනේ සිටි පුද්ගලයෙක් වේගයෙන් පුටුවකට පය පහරක් ගැසීය. සමන්ත විද්‍යාරත්න මහතා අන්ද මන්ද වී ගියේ ය. පිරිස කලබල වී කුමක් දැයි සොයා බැලීය.“මේ පුටුවෙන් ඇවිත් තමා ආණ්ඩුව හැදුවේ මේ පුටුව කියමින් එම පුද්ගලයා වේදනාවෙන් කෑ ගැසීය. සමන්ත විද්‍යාරත්න එම පුද්ගලයා අස් වැසීය.සුනිල් හඳුන්නෙත්ති මහතා පසුගිය සති අන්තයේ මුලතිවු ප්‍රදේශයේ දේශපාලන වැඩවල නිරත විය. මුලතිව් ප්‍රදේශයේ සින්නන්නදොරේ නැමැති හෝටල් ව්‍යාපාරිකයෙක් හදුන්නෙත්ති හමු විය. “ආයුබෝවන් මන්ත්‍රීතුමා” සින්න දොරේ කිව්වේය. සිංහල හොඳින් කථා කරන්න පුළුවන්නෙ හඳුන්නෙත්ති කීය. මම 83ට කලින් කැකිරාවේ ජීවත් වුණේ. 83 කලබල නිසා මට මුලතිවු එන්න වුණා. සින්නදොරේ කීය. 83 සිද්ධිය ශ්‍රී ලංකා ඉතිහාසයේ කළු පැල්ලමක්. එවැනි දේ නැවත නොවේවා කියා අපි ප්‍රාර්ථනා කරනවා. සිංහල දෙමළ මුස්ලිම් ජාතීන් අතර සමඟිය ගොඩනැඟීම අත්‍යවශ්‍යයි” හඳුන්නෙත්ති කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>23</day>
    </date>
    <link>http://www.dinamina.lk/2013/08/23/_art.asp?fn=f1308232</link>
    <topic>භික්ෂුව යන්නේ අස් කරගෙන මිස රැස් කරගෙන නොවේ</topic>
    <author>සාකච්ඡා කළේ -</author>
    <content>පරපුරෙන් පරපුරට බුදුදහම රැකගැනීමට සංඝ පරම්පරාවක් පැවත ආ යුතු යුතුය. කුල දරුවන් පැවැදි කිරීම ඒ පැවැත්මේ ජීවනාලියයි. කුලදරුවන් පැවැදි කිරීම හා එහි ඇති අඩුව, සංඝරත්නය විෂයයෙහි ඇති වී තිබෙන ගැටලු පිළිබඳ මෙවර ‘ධර්ම සභාව‘ කතිකාව සමඟ සම්බන්ධ වන්නේ රන්මුතුගල මහා විහාරයේ විහාරාධිපති සීලගම විමල නාහිමියන් වහන්සේයි.කුල දරුවන් පැවිදි කිරීම සම්බන්ධව නොවැම්බර් මාසයේ සිදුවන විශේෂ කටයුත්ත කුමක්ද?අපට අවශ්‍ය වී තිබෙන්නේ කුල දරුවන් රැසක් පැවිදි බිමට ඇතුළත් කිරීමටයි. මේ සඳහා කුලදරුවන් ඉදිරිපත් කරන්න යැයි මා බෞද්ධ සමිති, සංවිධානවලට ආරාධනා කරනවා. නොවැම්බර් මාසයේ කුලදරුවන් උත්සවාකාරයෙන් මහණ කිරීමට නම් ඊට කලින් සැප්තැම්බර් මාසයේදීවත් ඔවුන් බඳවා ගත යුතුයි. බඳවා ගෙන යම් පුහුණුවක් දීමයි අපගේ බලාපොරොත්තුව වන්නේ.ඊට පසුව පැවිදි කර වසර දෙකක් දක්වා මූලික පිරිවෙනේ හොඳ පුහුණුවක් දීමටත් බලාපොරොත්තු වෙනවා. එහි ආරම්භය ලෙස මා මෙය දකිනවා. මෙවැනි කටයුත්තක් සඳහා මහජනයාගේ, බෞද්ධයන්ගේ උදව්, උපකාර ආශිර්වාදය අවශ්‍යයි. සියලු බරපැන දැරීමට අපත් සමඟ සම්බන්ධ වී සිටින්නේ නිපොන් ආයතනයේ සුනිල් ගුණවර්ධන මහත්තායි. ඔහුගේ මේ ක්‍රියාව හැමෝටම ආදර්ශයක්.ඔබ වහන්සේ මේ ක්‍රියාවෙන් බලාපොරොත්තු වන්නේ කුමක්ද?කුලදරුවන් පැවිදි වීමේ අඩුවක් අද මා දකිනවා. බුදුරජාණන් වහන්සේගේ අදහසක් තිබුණා වසර පන්දහසක කාලයක් පමණ ශාසනය රකින්නේ ලංකාවේ ගිහි - පැවිදි අය කියලා. ඒ වදන ඉෂ්ට කිරීමට උන්වහන්සේගේ අනුගාමිකයන් ලෙස අප බැඳී සිටිනවා. අපගේ තිබෙන්නා වූ විවිධ අඩුපාඩුත් සකසාගෙන අප ඉදිරියට යා යුතුයි.මේ රන්මුතුගල විහාර භූමියේ භික්‍ෂුන් වහන්සේලා සියයකට පමණ නවාතැන් ගෙන අධ්‍යාපන කටයුතු කිරීමට අවශ්‍ය සියලු පහසුකම් පෙළ ගැසී තිබෙනවා. මගේ අදහස වන්නේ ශිෂ්‍යාකාමී, ධර්මධර, විනයධර, විවිධ භාෂා ඥානයක් තිබෙන, දේශීය හා විදේශීය ධර්මය ප්‍රචාරය කිරීමට අවශ්‍ය භික්‍ෂු පිරිසක් නිර්මාණය කිරීමයි. ඒක ලෙහෙසි පහසු කර්තව්‍යයක් නොවෙයි. අද කාලයේදී එවැනි ක්‍රියාවක් උඩුගංබලා යෑමක් ලෙසයි මා දකින්නේඅද වනවිට කුලදරුවන් පැවිදි කිරීම අඩුවීමට බලපෑ හේතු සාධක කවරේද?මීට බලපාන කරුණු රාශියක් තිබෙනවා. එක් කාරණයක් වන්නේ සිංහල බෞද්ධ ජනගහනයේ තිබෙන්නා වූ අඩුවයි.අනික් කාරණය වන්නේ මවුපියවරුන්ගේ සිත්වල තම දරුවන් පැවිදි කිරීමට ඇති ඉඩකඩ ඇහිරී තිබීමයි. අපේ දරුවාවත් පන්සලට යවලා විනාශ කරන්නට බැහැ කියන අදහසක් ඔවුන්ගේ සිත්වල තිබෙනවා. එදාට වඩා අද සමාජය සංකීර්ණයි. අද භික්‍ෂු සමාජයත් සංකීර්ණයි. මේ නිසා මිනිස්සුන්ගේ සිතේ පන්සල පිළිබඳ තිබුණු විශ්වාසය, භික්‍ෂුව කෙරෙහි තිබුණු පැහැදීම එක්තරා අන්දමකට හීනවෙලා. ඒකට වගකිව යුත්තේ අපිමයි.ඒ නිසා ඒ පිළිබඳව ස්වයං ඇගයීමකට ගොස්, සිංහාවලෝකනයක් කිරීමෙන් නිහතමානීව අප වැරැද්ද හදාගත යුතුයි. නැවත ගිහි ජනතාවගේ විශ්වාසය පලුදු නොවන ආකාරයට ශික්ෂාකාමී භික්‍ෂුන් පිරිසක්, දේශීය, විදේශ ධර්ම ප්‍රචාරය සඳහා භික්‍ෂු පිරිසක්, තැනුවොත් ඔවුන්ගේ විශ්වාසය අපට ලැබෙනු නියතයි. අාධ්‍යාත්මිකව බිඳ වැටුණු ස්වභාවය වගේම සමාජීය වශයෙන් පවුල්වල සාමාජිකයන් සංඛ්‍යාව අඩුවීමත් කුලදරුවන් පැවිදි කිරීම අඩුවීමට බලපා තිබෙනවා. ඒවා නිහතමානීව අප පිළිගත යුතුයි.කාලයකට පෙර හතරවරිගයම නිවන් දකිනවාය යන්න ජනතාව අතර බොහෝ ප්‍රකට වූ කියමනක්. මේ කියමන අද සමාජයට වලංගු නැද්ද?හතර වරිගයම නිවන් දකිනවාය කියන කියමන නිර්මාණාත්මක අදහසක්. ඒ වගේ අදහසක් ත්‍රිපිටකයේවත්, අනෙක් බුද්ධ දේශනාවලදීවත් හෙළි වී නැහැ. අපේ රටේදී පැවිදි කිරීම හොඳයි කියන කාරණය දැක්වීමටත්, පැවිදි බවට දරුවන් යොමු කිරීමේ උපක්‍රමයක් ලෙසයි ඒ අදහස මා දකින්නේ.මෙහිදී නිවන් දකින්නේත් හතරවරිගයක් පමණයි. එතකොට අනිත් අයට මොකද වෙන්නේ? එහෙම නෙවෙයි. හරියට පැවිදි කරලා, සීලවන්තව, ගුණවන්තව, උගත්ව, ධර්මඥානයක් ඇතිව ධර්මානුධර ප්‍රතිපත්තියේ පිහිටලා සිටියොත්, හතර වරිගය විතරක් නෙමෙයි උන්වහන්සේට මුළු මහත් ජනතාවම වුණත් සංසාර දුකින් එතෙර කිරීමට හැකියි.’අද බොහෝවිට කුලදරුවකු පැවිදි කිරීම ඔස්සේ නිවැසියන් නඩත්තු කිරීම හෝ කාලයකදී ඔවුන්ව රැකබලා ගනීවී කියන අදහසක් මවුපියවරුන් තුළ ගැබ්වෙලා. මේ පිළිබඳව ඔබ වහන්සේ දරන්නේ කුමන අදහසක්ද?සියයට සියයක්ම ඒ අදහසේ නැහැ කියලා කියන්න පුළුවන්. නමුත් ළමයෙක් නිවෙසකට වී දුක් විඳිනවාට වඩා පන්සලේ මහණ කිරීමෙන් ඒ දුක තරමක් හෝ දුරු කරගන්න පුළුවන්ය කියන මතයකුත් තිබෙන බව සත්‍යයක්. හැබැයි අපේ පවුල්වල නම් ඒ මතය තිබුණේ නැහැ. එහෙත් මවුපියන්ට උදව් කිරීම නරක ක්‍රියාවක් නොවෙයි. බුද්ධ කාලයේදීත් එවැනි දේ සිදුවුණා. අනික් කාරණය වෙන්නේ නිවන අරමුණු කරගෙන යන ගමනේදි බෝධිසත්ව ක්‍රියාමාර්ගය මූලික වීමයි.අනුන්ට උදව් පදව් කිරීම වගේම ලෝකාර්ථ චර්යාව, ලෝකාර්ථ සේවය බෝධිසත්ව ක්‍රියාමාර්ගයට අයිති ක්‍රියායි. ඒ නිසා අනාථ අයට සැලකීම උතුම් ක්‍රියාවක්. නමුත් භික්‍ෂුව මතක තබාගත යුතු තවත් කාරණයක් තිබෙනවා. ඒ භික්‍ෂුන් වහන්සේලා කියන්නේ රැස්කරගෙන යන පිරිසක් නොවේ. උන්වහන්සේලා අස්කරගෙන යන පිරිසක් බවයි. ඒ අදහස අද වෙනසකට ලක්වෙලා.බුදුන්වහන්සේගේ කාලයේ කුලදරුවන් පැවිදි කිරීමේදී කුල, ජාති, ආගම්, භේද නොසැලකූ බව අමුතුවෙන් කිව යුතු නැහැ. එදා ඒ තිබුණු අදහස වර්තමානයේ වෙනස් වීමකට ලක්වෙලා නේද?රාමඤ්ඤ මහා නිකායිකයන් වශයෙන් මට කිව හැක්කේ ඔය කියන කිසිදු බේදයක් පැවිදි වීමට අපේ නිකායේදී බලනොපාන බවයි. සිව්දිගින් පැමිණෙන ඕනෑම අයෙකුට ශාසනය විවෘතයි. මේක බුදුරජාණන් වහන්සේ පැහැදිලිවම කළ ප්‍රකාශයක්.යමෙකු බ්‍රාහ්මණයෙකු හෝ වසලයකු වන්නේ ඔහුගේ ක්‍රියාවෙන් මිස උත්පත්තියෙන් නොවන බව උන්වහන්සේ ප්‍රකාශ කළා. බෙදීම් සලකනවා නම් බොහොම වැරැදි ක්‍රියාවක්. බුදුන් වහන්සේගේ අදහසට පිටින් ගමන් කිරීමක්.මේ සියලුම නිකායන් එකම නිකායක් ලෙස අරගෙන බෞද්ධ කියන නිකාය ලෙස සැලකීමට අපට නොහැකි ඇයි?ඇත්තටම අපට පුළුවන් කාලයකදී ලංකාවේ බුදුදහම පිරිහුණා. ඒ අවස්ථාවේදී උපසම්පදාව ආනයනය කළා. උපසම්පදාව බුරුමයේ රාමඤ්ඤ දේශයෙන් ගෙනාව නිසා රාමඤ්ඤ නිකාය බවට පත් වුණා. මේ විදියට උපසම්පදාව අමරපුරයෙන් ගෙනාව නිසා අමරපුර නිකාය බවට වුණා.උපසම්පදාව තායිලන්තයේ සියම් දේශයෙන් ගෙනාව නිසා සියම් නිකාය බවට පත්වුණා. නමුත් එකම ථෙරවාදී ධර්මය, එකම පාලි, එකම ප්‍රතිපත්තියයි මේ හැම නිකායකම විහිදිලා තිබෙන්නේ. ඒ අතර ගොවිගම අය පමණක් පැවිදි කරනවා කියන මතයකුත් මේ සමහර නිකායක තිබෙනවා.නමුත් ඒක දැන් දැන් වෙනස් වෙමින් යන බවක් පෙනෙන්නට තිබෙනවා. රාමඤ්ඤපුර නිකායේ එවැනි බෙදීමක් දකින්නට නොමැති බව මට විශ්වාසයෙන් පැවසිය හැකියි. නමුත් නිවේදනයක් නිකුත් කිරීමේදී මේ නිකායන් අතරේම සමෝධානයක් සහිතවයි එය නිකුත්වෙන්නේ. සමාජයේ තිබෙන ප්‍රශ්න පිළිබඳ කතා කරන ධම්ම දීප සභාව ඇතිවී තිබෙන්නේත් සියලු නිකායන්ගේ එකතුවකින්.අද බොහෝ විට විහාරයේ අයිතිය පැවරීම පිළිබඳ විවිධ ගැටලු පැන නැඟී තිබෙන බව දකින්නට ලැබෙන කාරණයක්. ඒ නිසා සිය පරම්පරාවෙන්ම කෙනෙක් පැවිදිකර අයිතිය පැවරීම සිදුවන නිසා බොහෝ දෙනා කුලදරුවන් පැවිදි කිරීමට අකමැත්තක් දක්වනවා නේද?ඔය කාරණය සමහර තැන්වල තිබෙනවා විය හැකියි. ඒක බෞද්ධ දේශනාවට කොයිතරම් එකඟද කියලා කියන්නට බැහැ. පුද්ගලයකු හැටියට ක්‍රියාත්මක වීමේදී, තමන්ගේ කෙනෙකුට භාරදීමෙන් එය විනාශ කරන එකක් නෑ කියන මතයේ ඉඳගෙන එහෙම කරනවා විය හැකියි. හැබැයි සියයට සියයක් නොවෙයි.විශ්වවිද්‍යාල අධ්‍යාපනයට පිවිසෙන බොහෝ තරුණ භික්‍ෂුන් වහන්සේලා උපැවිදිවීම බහුල කාරණයක් බවට පත්වෙලා. මෙලෙස උපැවිදි වීමෙන් ශාසනයට අහිමි වී යන්නේ උගත් යමක් කළ හැකි භික්‍ෂුන් වහන්සේලායි. ශාසනයෙහි අනාගත පැවැත්ම සඳහා මින් බලපෑමක් සිදු නොවන්නේද?එහෙම එකක් නැතිව නෙවෙයි. විවිධ විභාගවලට මුහුණ දීමේදී ප්‍රාචීණ, ප්‍රාරම්භ, මධ්‍යම ආදී ලෙස වර්ග කිරීමක් දකින්නට ලැබෙනවා. ඒ ඔස්සේත් ලැබෙන ආර්ථික වාසිය අඩුයි. ඒ වගේම අපට නොපෙනෙන අදෘශ්‍යමාන බලවේගයක් මේ ඔස්සේ ක්‍රියාත්මක වෙන බවත් කිව යුතුමයි. විවිධ සංවිධාන මගින් අදෘශ්‍යමානව රටේ උගත්, බුද්ධිමත්, වැඩ කරන භික්‍ෂුන් වහන්සේලාව බිලී බා ගන්න ක්‍රමවේදයක්ද ක්‍රියාත්මකයි.ඒ සංවිධාන ඔස්සේ තරුණ භික්‍ෂුන් හාරසියයක් පමණ උපැවිදි කරවලා කියන ආරංචියක් තිබෙනවා. මේක බොහෝ විට සංවිධාන කරන්නේ මුදල් බලයෙන්. තවත් ක්‍රමයක් ක්‍රියාත්මක වෙනවා. ඒ වයසක අයට සිවුරු පොරවලා විවිධ තැන්වල හිඟා කෑමට සලස්වලා, දහවලෙන් පසුව හෝටල්වල ආහාර ගන්න සලස්වනවා.ඒ කාරණයෙන් බෞද්ධයන් කම්පාවට පත්වෙනවා. ඒ සියල්ල කරන්නෙ සිවුරු පොරව ගත්ත අය මිසක් භික්‍ෂුන් වහන්සේලා නොවෙයි. ඒවාට අප හසු නොවිය යුතුයි. ඒ වගේම සියලු දෙනාම මේ පිළිබඳ අවදියෙන් සිටිය යුතු කාලයයි මේ.ඔබ වහන්සේ පවසන්නේ මේ තත්ත්වය වෙනස් කිරීමට කුමක් කළ යුතු බවද?මේ සඳහා ගිහි - පැවිදි දෙපක්ෂයම ඒකරාශී විය යුතුයි. ඔවුන් සියලු දෙනාගේම එකමුතුවෙන්, තිබෙන තත්ත්වය පිළිබඳ අවබෝධයෙන් තරුණ භික්‍ෂුන් පිරිස රැකගැනීමේ වැඩපිළිවෙළකට අප යා යුතුයි. මීට අදාළ ඕනෑ තරම් සංවිධාන තිබුණත් ඒවායින් නිවැරැදි කාර්යයක් සිදුවෙනවාද කියන කාරණය ප්‍රශ්නයක්. භික්‍ෂුන් වහන්සේලාගේ ප්‍රශ්න පිළිබඳ කතා කරන, උන්වහන්සේලාගේ ආර්ථික ප්‍රශ්න පිළිබඳ කතා කරන වැඩපිළිවෙළක් ක්‍රියාත්මක වෙන්න ඕනෑ. ඒ අනුව වහාම ක්‍රියාත්මක විය යුතු ශාසනික වැඩපිළිවෙළක අවශ්‍යතාවය මතුවෙලා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308241</link>
    <topic>ෆොන්ටෙරා මෙහෙයුම් අත්හිටුවයි</topic>
    <author/>
    <content>නවසීලන්තයේ දැවැන්තම කිරිපිටි සමාගමක් වන ෆොන්ටෙරා සමාගම ඊයේ (23) සිට මෙරට සිදු කෙරෙන මෙහෙයුම් කටයුතු තාවකාලිකව නතර කිරීමට තීරණය කැර තිබේ. ඊට හේතුව වශයෙන් එම සමාගම පෙන්වා දෙන්නේ එම සමාගමේ නිෂ්පාදනයන්හි රසායන ද්‍රව්‍ය අඩංගුව ඇති බවට එල්ලවී තිබෙන චෝදනාවයි.එයට අමතරව උද්ගත වී ඇති තත්ත්වය එම සමාගමේ සේවකයන්ගේ ආරක්‍ෂාව පිළිබඳව ද සැක සහිත කරුණු ඇති බැවින් සමාගමේ පාලනාධිකාරිය මේ තීරණයට එළඹ තිබේ.පෙරේදා (22) ෆොන්ටෙරා සමාගම් ප්‍රධාන කාර්යාලය අසල දෙසියක පමණ පිරිසක් එකතු වී උද්ඝෝෂණය කිරීමේ සිද්ධිය සේවකයන්ගේ ආරක්‍ෂාව පිළිබඳ සැක කිරීමට ප්‍රධානම හේතුව බවද සමාගම පෙන්වා දෙයි.තවද ෆොන්ටෙරා සමාගමේ කිරිපිටිවල විස රසායනික ද්‍රව්‍යයක් ඇති බවට රාවයක් පසුගිය කාලයේ පැතිර යාම හේතුවෙන් එම නිෂ්පාදන ආපසු ගෙන්වා ගැනීමට කටයුතු කළ බවද සමාගම පවසයි. මෙරට තුළ එම සමාගමේ කටයුතු තාවකාලිකව අත්හිටුවීමට තීරණය කෙළේ ඉහත සඳහන් ආකාරයට එහි සේවය කරන සේවකයන් 755 දෙනකුගේ් ආරක්‍ෂාව නිසාම බව එම සමාගමේ ප්‍රධාන විධායක නිලධාරී තියෝ ස්පිරිසේ මහතා නිවේදනයක් නිකුත් කරමින් කියා සිටී.මෙරට තුළ එම සමාගමට අයත් කාර්යාල කර්මාන්තශාලාවලට හානි සිදුවීමට ඉඩ ඇති බැවින් ඒවාද වසා දමා තිබෙන බවද ප්‍රධාන විධායක නිලධාරි පවසයි.ශ්‍රී ලංකා අධිකරණය මඟින් එම සමාගමේ නිෂ්පාදන අලෙවිය තහනම් කරනු ලැබුවේ හෙද වෘත්තීය සමිතියක් එම සමාගමට එරෙහිව පියවර ගැනීමෙන් අනතුරුව බවද සමාගම කියයි.මෙම සමාගම කොතරම් කාලයක් වසා තබනවාද යන්න සම්බන්ධව ස්ථිර පිළිතුරක් එම සමාගම මඟින් දැනුම් දී නැති අතර, කෙසේවුවද ශ්‍රී ලංකා ආණ්ඩුව සමඟ එකතුවී මෙරට පාරිභෝගිකයන්ට ස්ථිර විසඳුමක් ලබාදීමට කටයුතු කරන බවද එම සමාගම පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308242</link>
    <topic>‘ෆොන්ටෙරා’ වාරණය ඉවතට</topic>
    <author>ගම්පහ සංචාරක සහ ගම්පහ මධ්‍යම සමූහ</author>
    <content>“ෆොන්ටේරා” සමාගමට එරෙහිව පවරා තිබූ වාරණ නියෝගය ඊයේ (23) ගම්පහ දිසා අධිකරණයේ දිසා විනිසුරු ඉන්දිකා කාලිංගවංශ මෙනවිය දීර්ඝ නඩු විභාගයකින් පසු සමාගමට එරෙහිව තිබූ වාරණ නියෝගය ඉවත් කිරීමට නියෝග කළාය. මෙම නඩුවේ පැමිණිල්ල ඉදිරිපත් කර තිබුණේ රජයේ හෙද නිලධාරීන්ගේ සංගමයේ සභාපති සමන් රත්නපි‍්‍රය සහ නිලධාරී මණ්ඩලය ෆොන්ටේරා සමාගමේ නවසීලන්තයෙන් ගෙන්වන කිරිපිටි සහ ආශි‍්‍රත ද්‍රව්‍යවල ඩී.සී.ඩී. ඇති බවට එරෙහිවය.දෙපාර්ශවයේ කරුණු සලකා බැලීමෙන් අනතුරුව දිසා විනිසුරු තුමිය ෆොන්ටේරා සමාගමට එරෙහි වාරණය අහෝසි කළ අතර මෙම අධිකරණයේ දී එම සමාගමට එරෙහිව ගොනුකර තිබූ වාරණ නියෝග උල්ලංඝනය කිරීම වෙනුවෙන් විත්තිකාර සමාගමේ අධ්‍යක්ෂවරුනට සැප්තැම්බර් විසිපස් වැනි දින (25) ගම්පහ දිසා අධිකරණයේ පෙනී සිටීමටද නියෝග කළාය.පැමිණිල්ල වෙනුවෙන් උපුල් ජයසූරිය මහතා ඇතුළු නීතිඥ මණ්ඩලයක් පෙනී සිටි අතර විත්තිය වෙනුවෙන් නීතිඥ සුදත් පෙරේරා මහතා ඇතුළු නීතිඥ මහතුන්ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308243</link>
    <topic>අර්තාපල් හා ලොකු ලූනු ආනයනිකබද්ද සංශෝධනයට පියවර</topic>
    <author>මහින්ද අලුත්ගෙදර</author>
    <content>ආනයනික අර්තාපල් සහ ලොකුලූනු සඳහා අයකරන බද්ද සංශෝධනය කිරීමට මුදල් හා ක්‍රම සම්පාදන අමාත්‍යාංශය තීරණය කරයි.2013 යල කන්නයේ අස්වැන්න නෙළීම ආරම්භ වී ඇති බැවින් දේශීය ගොවියා ආරක්ෂා කිරීම සහ ඔවුන්ගේ නිෂ්පාදන සඳහා හොඳ වෙළෙඳ පොලක් ලබාදීමේ අරමුණින් මෙම පියවර ගෙන තිබෙන අතර නව බදු ක්‍රමය ඊයේ (23) සිට ක්‍රියාත්මක බව මුදල් හා ක්‍රම සම්පාදන අමාත්‍යාංශය පවසයි.ඒ අනුව ආනයනික අර්තාපල් කිලෝවක් සඳහා අයකරන බද්ධ රුපියල් 25 සිට 40 දක්වා රුපියල් 15 කින්ද ආනයනික ලොකු ලූනු කිලෝග්රෑමයක් සඳහා අයකරන බද්ධ රුපියල් 30 සිට 35 දක්වා රුපියල් 5 කින්ද ඉහළ යන බව එම අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308244</link>
    <topic>ලංකා විදුලිබල මණ්ඩලයේග්‍රීඩ් උප පොළේ ගින්නක්</topic>
    <author>චමීර ඇල්ලදෙණිය</author>
    <content>ලංකා විදුලිබල මණ්ඩලයට අයත් කොලොන්නාව ග්‍රීඩ් උප පොළේ ගබඩා සංකීර්ණයේ ඊයේ (23) ගින්නක් හට ගෙන තිබේ.ඊයේ පෙරවරු 11 ට පමණ උප පොළේ ගබඩාවක ගින්න හටගෙන ඇති අතර, ගින්න ඇතිවිමට හේතුව මෙතෙක් අනාවරණය වී නොමැත.කොළඹ ගිනි නිවිමේ සේවා දෙපාර්තමේන්තුව කණ්ඩායම් 4ක් යොදවා එම ගින්න පාලනය කිරීමට සමත් විය. කොළොන්නාව ග්‍රීඩ් උපපොළේ ගබඩා සංකීර්ණයක ඉවත් කර තිබූ ට්‍රාන්ස්පෝමරයක තිබූ තෙල්වලින් මෙම ගින්න හටගන්නට ඇතැයි විදුලිබල මණ්ඩලය සැක පළ කරයි.මෙම ගින්නෙන් වූ අලාභය පිළිබඳ මෙතෙක් ගණන් බලා නොමැති අතර, මේ පිළිබඳව විදුලිබල මණ්ඩලය විසින් පරීක්ෂණයක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082414</link>
    <topic>ගොවි ජනතාවගේ සුබ සෙත උදෙසා අවශ්‍ය සෑම පියවරක්ම ගන්නවා</topic>
    <author/>
    <content>රටේ ගොවි ජනතාවගේ සුබසෙත උදෙසා අවශ්‍ය සෑම පියවරක්ම රජය ගන්නා බව ජනාධිපති මහින්ද රාජපක්ෂ මහතා පැවසීය.වත්මන් රජය දේශීය ගොවි ජනතාව කෙරෙහි දැඩි විශ්වාසයක් තැබූ රජයක් බවත් රටේ ගොවි ජනතාව වෙනුවෙන් රජය නිරන්තරයෙන්ම පෙනී සිටින බවත් ජනාධිපතිතුමා අවධාරණය කළේය.ගොවි සංගම් සහ වෙළෙඳ සංගම් නියෝජිතයින් සමඟ ඊයේ (23) ජනාධිපති කාර්යාලයේ පැවති හමුවක දී ජනාධිපති මහින්ද රාජපක්ෂ මහතා මේ බව ප්‍රකාශ කළේය.2014 අය වැය සැකසීම සඳහා ගොවි සංගම්වල සහ වෙළෙඳ සංගම්වල අදහස් හා යෝජනා ලබා ගැනීමේ අරමුණින් මෙම හමුව කැඳවා තිබුණි.මෙහිදී වැඩිදුරටත් අදහස් දැක්වූ ජනාධිපතිතුමා කියා සිටියේ වත්මන් රජයේ අරමුණ  වන්නේ ස්වයංපෝෂිත රටක් ගොඩනැගීම බවයි. අද රට වී වලින් ස්වයංපෝෂිත වී ඇති බවද පෙන්වා දුන් ජනාධිපතිතුමා අර්තාපල් වගාව, බඩඉරිඟු වගාව ඇතුළු ක්ෂේත්‍ර රැසක් තුළ ඉහළ ප්‍රගතියක් අත්කර ගැනීමට රජයට පසුගිය කාලය තුළ හැකි වූ බවද පෙන්වා දුන්නේය.ඉදිරියේ දී දියර කිරි කර්මාන්තය තුළද ඉහළ ප්‍රගතියක් අත්කර ගනිමින් ඉන් රට ස්වයංපෝෂිත කිරීම රජයේ අරමුණ බවද පෙන්වා දුන් ජනාධිපතිතුමා කර්මාන්තයේ නියැළෙන සියලු ගොවි ජනතාවගේ සහාය ඒ සඳහා රජයට ලැබෙනු ඇති බවට ද විශ්වාසය පළ කළේය.වී, ලොකු ළූණු, අර්තාපල්, එළවළු, මිරිස්, සෝයා බෝංචි, බඩඉරිඟු වගා කටයුතුවල නිරතවන ගොවි සංගම් නියෝජිතයින් ද ධීවර කර්මාන්තයේ නියැළෙන පිරිස් ද මෙම සාකච්ඡාවට එක්ව සිටියහ.තම කර්මාන්ත කටයුතු කරගෙන යාමේ දී ඔවුන් මුහුණපා ඇති ගැටලු පිළිබඳව ද මෙහිදී ජනාධිපතිතුමාව දැනුවත් කෙරිණි. එම බොහෝ ගැටලු එම මොහොතේම අදාළ අමාත්‍යවරුන්ගේ සහ අමාත්‍යාංශ ලේකම්වරුන්ගේ අවධානයට යොමු කළ ජනාධිපතිතුමා ඒවාට විසඳුම් ලබාදීමට පියවර ගත්තේය.සුපිරි වෙළඳසැල්, අත්‍යවශ්‍ය ආහාර ද්‍රව්‍ය ආනයනකරුවන්, විශේෂිත ආර්ථික මධ්‍යස්ථාන, ස්වයංරැකියා නියුක්තිකයන් ඇතුළු පාර්ශවයන් වෙළඳ සංගම් නියෝජනය කරමින් සාකච්ඡාවට එක්ව සිටියහ. ඔවුන් ද සිය කර්මාන්තය තුළ පැන නැඟී ඇති ගැටලු කිහිපයක් පිළිබඳ ජනාධිපතිතුමා වෙත කරුණු ඉදිරිපත් කළහ.එමෙන්ම තම ක්ෂේත්‍රයන්ගේ ප්‍රගතිය සඳහා ගත යුතු ක්‍රියාමාර්ග සම්බන්ධයෙන් ද දීර්ඝ වශයෙන් අදහස් හා යෝජනා ඉදිරිපත් කළහ.වාරිමාර්ග ප්‍රතිසංස්කරණ කටයුතු, පොහොර සහනාධාරය, දේශීය බීජ ආරක්ෂා කර ගැනීම, වන අලි ගැටලුව, ගොවි විශ්‍රාම වැටුප ආදී කරුණු පිළිබඳව ද මෙහිදී දීර්ඝ වශයෙන් සාකච්ඡාවට ලක්විය.2014 අය වැයට අදහස් හා යෝජනා රැසක් මෙහිදී මෙම නියෝජිතයින් විසින් ලිඛිතව ද ජනාධිපතිතුමා වෙත භාරදෙනු ලැබීය.අමාත්‍යවරුන් වන මහින්ද යාපා අබේවර්ධන, නිමල් සිරිපාල ද සිල්වා, බැසිල් රාජපක්ෂ, සුසිල් ප්‍රේමජයන්ත, රාජිත සේනාරත්න, ජොන්ස්ටන් ප්‍රනාන්දු යන මහත්වරුන් ද මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා ඇතුළු අමාත්‍යාංශ ලේකම්වරුන් ද, රජයේ නිලධාරීහු ද සාකච්ඡාවට එක්ව සිටියහ.2014 අයවැය සැකසීම සඳහා ගොවි සංගම් හා වෙළෙඳ සංගම් නියෝජිතයින්ගේ අදහස් හා යෝජනා ලබාගැනීමේ සාකච්ඡාවක් ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (23) පෙරවරුවේ දී ජනාධිපති කාර්යාලයේ දී පැවැත්විණි.අමාත්‍යවරුන් වන මහින්ද යාපා අබේවර්ධන, නිමල් සිරිපාල ද සිල්වා, බැසිල් රාජපක්ෂ, සුසිල් ප්‍රේමජයන්ත්, රාජිත සේනාරත්න, ජොන්ස්ටන් ප්‍රනාන්දු යන මහත්වරු ද, මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ඇතුළු අමාත්‍යාංශ ලේකම්වරු, රාජ්‍ය නිලධාරීහු ද මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308245</link>
    <topic>ජනපති හෙට බෙලරුස් යයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්‍ෂ මහතා මෙම ඉරිදා (25) බෙලරුස් රාජ්‍යයේ තෙදින නිල චාරිකාවක් අරඹයි.ජනාධිපතිවරයා සිය සංචාරය අතරතුර බෙලරුස් ජනාධිපති ඇලෙක්සැන්ඩර් ලූකෂෙන්කෝ, අගමැති මහාචාර්ය මිහායිල් මියස්නිකොවිච්, බෙලරුස් ජාතික මන්ත්‍රණ සභාවේ සභාපති ඇනටොලි රුබිනෝව් සහ බෙලරුස් ජාතික මන්ත්‍රණ සභාවේ නියෝජිත මන්ත්‍රී මණ්ඩලයේ සභාපති ව්ලැඩිමීර් ඇන්ඩෘෂෙන්කෝ යන මහත්වරුන් සමඟ ද්විපාර්ශ්වික සාකච්ඡාවල නිරත වෙයි.ව්‍යාපාරික සංසදයකට සහභාගී වීම සඳහා ශ්‍රී ලාංකික ව්‍යාපාරික දූත පිරිසක් ද ජනාධිපතිතුමා සමඟ මේ චාරිකාවට එක්වෙති. ජනාධිපතිවරයා සහ එරට අගමැති මියස්නිකොවිච් මහතා ව්‍යාපාරික සංසදය අමතනු ඇත.මේ හැර සංචාරක කර්මාන්ත සංසදයකට ද සහභාගීවන ජනාධිපතිවරයා බෙලරුස් හි මින්ස්ක් අගනුවර පිහිටි මෝටර් රථ කම්හලක් ද නැරඹීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082415</link>
    <topic>මහනුවර ශ්‍රී කතරගම දේවාලයේනැතිවූ දිය කෙණ්ඩිය සොයාගැනේ</topic>
    <author>ඉන්දික පොල්කොටුව සහ එච්. කේ. සමරනායක</author>
    <content>මහනුවර ඇසළ පෙරහරේ දිය කැපුම් මංගල්‍ය අවසානයේ එහි ජලය වසරක් පුරා ආරක්ෂිතව බහා තැබෙන මහනුවර ශ්‍රී කතරගම දේවාලයේ රිදී දිය කෙණ්ඩිය සොරාගෙන ගොස් සඟවා තබා තිබිය දී ඊයේ (23) මහනුවර මූලස්ථාන පොලිසිය මඟින් සැකකරුවකු සමඟ එය සොයා ගැනිණි. මෙවර ඇසළ පෙරහර මංගල්‍ය අවසානයේ පෙරහර ගෙවදීමෙන් පසු දෝලාව මත තබා තිබූ මෙම ඉපැරැණි දිය කෙණ්ඩිය මෙලෙස එම දෝලාවෙන් සොරාගෙන ඇති අතර එම කෙණ්ඩිය තුළ මෙවර ඇසළ පෙරහර මංගල්‍යයේ දිය කැපුමෙන් ලබාගත් ජලය පුරවා තිබී ඇත.වසර සිය ගණනක් අඛණ්ඩව චාරිත්‍රානුකූලව දියකැපුම් මංගල්‍යයේ ජලය බහා තැබෙන මෙම දිය කෙණ්ඩියේ ජලය ඉදිරි වසරේ පැවැත්වෙන දිය කැපුම් මංගල්‍ය තෙක් ආරක්ෂිතව තබා තැබෙන අතර මෙම සොරා ගැනීමත් සමඟ සැකකරු එම දිය කැපුම් ජලය ඉන් ඉවත් කිරීම නිසා ඉපැරැණි චාරිත්‍රයට හා සම්ප්‍රදායට ඉන් හානියක් සිදුව තිබේ.පැරැණි රජ දවස සිට භාවිතා කළ බවට සැකකරන මෙම රිදී කෙණ්ඩිය සොරාගැනීම පිළිබඳ මහනුවර කතරගම දේවාලයේ ලේකම්වරයා විසින් පොලිසියට පැමිණිලි කැර ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ උපදෙස් මත මහනුවර මූලස්ථාන ප්‍රධාන පොලිස් පරීක්ෂක එම්. ඩී. පළිහවඩන මහතාගේ මෙහෙයවීමෙන් මහනුවර මූලස්ථාන පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක නිශාන්ත ගුණසේකර, උප පොලිස් පරීක්ෂක ඩබ්ලිව්. කරුණාරත්න, පොලිස් සැරයන් කේ. ජී. කරුණාරත්න (46920) පොලිස් කොස්තාපල්වරුන් වන රඹුක්වැල්ල (56760), රත්නායක (16159), උපාලි (27134) හා වෙලේගෙදර (63774) යන නිලධාරීහු දින දෙකක් ඇතුළත මෙහි විමර්ශන පවත්වා මහනුවර රජපිහිල්ල ප්‍රදේශයේ දී සැකකරු සමඟ දිය කෙණ්ඩිය සොයා ගැනිණි.ඓතිහාසික ඇසළ පෙරහර මංගල්‍යයේ මහනුවර නාථ, විෂ්ණු, කතරගම හා පත්තිනි යන සිවු මහා දේවාලයන්හි දිය කැපුම් මංගල්‍යය මහනුවර ගැටඹේ ප්‍රදේශයේ දී ඓතිහාසික දිය කැපුම් තොටේදී සිදු කැර පෙරහරින් දෝලා මත එම දිය රැගෙනඒම සාම්ප්‍රදායානුකූලව සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082416</link>
    <topic>මුස්ලිම් කොංග්‍රස් අපේක්ෂකයාගේප්‍රකාශයට පක්ෂ රැසක විරෝධය</topic>
    <author/>
    <content>මුස්ලිම් කොංග්‍රසයේ උතුරු පළාත් සභා අපේක්ෂකයකු විසින් කරන ලද ප්‍රකාශයක් සම්බන්ධයෙන් එක්සත් ජනතා නිදහස් සන්ධානය ඇතුළු දේශපාලන සංවිධාන රැසක් ඔහුට විරුද්ධව මැතිවරණ නීති කැඩීමට විරුද්ධව කැෆේ සංවිධානයට පැමිණිලි ඉදිරිපත් කර තිබේ. කැෆේ සංවිධානය විසින් මන්නාරමේ දී පවත්වන ලද මැතිවරණ රැස්වීමක දී ඊට සහභාගී වූ මුස්ලිම් කොංග්‍රසයේ අපේක්ෂකයකු කරන ලද ප්‍රකාශයක් මෙම පැමිණිල්ල ඉදිරිපත් කිරීමට හේතුවී තිබේ.කැෆේ සංවිධානයේ මන්නාරම රැස්වීමට සහභාගි වූ මුස්ලිම් කොංග්‍රසයේ අපේක්ෂකයා විසින් පවසා ඇත්තේ මුස්ලිම් කොංග්‍රසය ඡන්දය ලබා දෙන්නේ ටී.එන්.ඒ. සංවිධානයට බවයි. එම නිසා සියලු උතුරු ප්‍රදේශයේ මුස්ලිම් ජනතාව ටී.එන්.ඒ. සංවිධානයට ඡන්දය ලබාදෙන ලෙස ප්‍රසිද්ධියේ ඉල්ලා තිබේ.ටී.එන්.ඒ. සංවිධානය උතුරු පළාත් සභාවේ බලය හිමිකර ගන්නා බවත්, එවිට මුස්ලිම් කොංග්‍රසය ඔවුන් සමඟ එක්ව බලය පිහිටුවනු ලබන බවත් මෙහිදී එම නියෝජිතයා පවසා තිබේ.මෙය අමු අමුවේ මැතිවරණ නීති කැඩීමකි. කැෆේ සංවිධානය වැනි අපක්ෂපාතී සංවිධානයක් විසින් පවත්වන ලද රැස්වීමක දී මෙවැනි ප්‍රකාශ සිදු කිරීම කිසිසේත්ම නුසුදුසු වන අතර එය මැතිවරණ නීති උල්ලංඝනය කිරීමක් බවත් පෙන්වා දෙමින් ඒ පිළිබඳව වහාම සොයා බලා විධිමත් පරීක්ෂණයක් පවත්වන ලෙසත් එක්සත් ජනතා නිදහස් සන්ධානය කැෆේ සංවිධානයට පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308246</link>
    <topic>වී අලෙවි මණ්ඩලයටපොලු තැබූ මෝල් හිමියන්ට නඩු</topic>
    <author>විජයානි එදිරිසිංහ</author>
    <content>සහල් සකස් කැර දෙන බවට පොරොන්දුව මත වී අලෙවි මණ්ඩලයෙන් වී කිලෝ ලක්ෂ 16කට අධික ප්‍රමාණයක් ලබා ගෙන සහල් ආපසු නොදී වී අලෙවි මණ්ඩලයට පොලු තැබූ හාල් මෝල් හිමියන් 65 දෙනකුට එරෙහිව නඩු පැවරීමට මණ්ඩලය පියවර ගෙන තිබේ.2012 වර්ෂයේදී මෙසේ වී ලබාගෙන ඇතත් ඒවා සහල් කර පිටස්තර කළු කඩ මුදලාලිලාට වී මෝල් හිමියන් විකුණා ඇත.රජයේ වී ගබඩාවල ඇති වී සංචිතවලින් එම වී තොග නිකුත් කැ ර තිබේ.සහල් මෝල් හිමියන්ගේ එම වංචාව සම්බන්ධයෙන් දිනමිණ පසුගියදා ප්‍රධාන ශීර්ෂ පාඨයෙන් ප්‍රවෘත්තියක් පළ කෙළේය එම පුවත ඵල දරමින් මේ වන විට සහල් මෝල් හිමියන්ට ‍එරෙහිව නීතිය තදින්ම ක්‍රියාත්මක කර මණ්ඩලයට සිදුවී ඇති අලාභය අයකර ගැනීමට කටයුතු කරගෙන යන බව වී අලෙවි මණ්ඩලයේ සභාපති කේ.බී. ජයසිංහ මහතා පවසයි.මෙසේ වී අලෙවි මණ්ඩලයට පොලු තැබූ සහල් මෝල් හිමියන් ගණනාවක් මේ වන විටත් සහල් වෙනුවට මුදල් ලබාදීමට එකඟ වී ඇති බවද පැවසේ.එක්සත් ජාතික පක්ෂ පාලන සමයේදී ඈවර කිරීමට තීරණය කර වසා දමා තිබූ වී අලෙවි මණ්ඩලය වර්තමාන ආණ්ඩුව යළි එය පණ ගන්වා විශාල වී සංචිතයක් ගබඩා කර වී අතිරික්තයක්ද පවත්වාගෙන යාමට තරම් තත්ත්වයකට ගෙන එනු ලැබිණි.එසේ වී අලෙවි මණ්ඩලය අක්‍රිය වී තිබූ කාලයේ මෙරට පෞද්ගලික සහල් මෝල් විශාල ප්‍රමාණයක් වැසී ගොස් තිබිණි.මහින්ද චින්තන වැඩපිළිවෙළ යටතේ වී අලෙවි මණ්ඩලය පණ ගන්වමින් වැසී තිබූ සහල් මෝල් හිමියන්ට අත දී ඒවා යළි විවෘත කර ඔවුන්ට අවස්ථාවක් ලබාදීමටද කටයුතු කළේය.ඒ අනුව පසුගිය කාලය තුළ එසේ වැසී තිබූ පෞද්ගලික සහල් මෝල් 480ක් යළි විවෘත කරදීමට හැකි වී ඇත.රජයේ වී සංචිතවලින් ඔවුන්ට වී ලබාදී සහල් කරදීමේ කොන්ත්‍රාත්තුවද බාරදී තිබුණි.පසුගිය වසරේ සහල් නොදී වී අලෙවි මණ්ඩලයට පොලු තැබූ සහල් මෝල් 65ක් යළි නගා සිටුවීමට රජය කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308247</link>
    <topic>පහ වසර ශිෂ්‍යත්ව දරුවනටනාමල්ගෙන් සුබ පැතුම්</topic>
    <author>සුභාෂීණි සේනානායක</author>
    <content>පහ වසර ශිෂ්‍යත්ව විභාගයට හෙට (25) පෙනී සිටින සිසු සිසුවියන්ට පාර්ලිමේන්තු මන්ත්‍රි නාමල් රාජපක්ෂ මහතා සුබ පැතුම් එක් කරයි.ශක්තිමත්ව ඉදිරියට යන මව්බිමේ අනාගතයට අවැසි විශිෂ්ටයන් දායාද කරන අධ්‍යාපන ගමන් මගේ ප්‍රථම තරග විභාගයට මුහුණ දෙන සොයුරු සොයුරියන්හට සුබ පැතුම් එක් කරන බව පවසන මන්ත්‍රිවරයා රටක සංවර්ධනයේ නියම ජයග්‍රහනය උදාකරගත හැත්කේ මානව සම්පත හා දැනුමෙන් හ‍ා කුසලතාවයන් පරිපුර්ණ කිරිමෙන් බවද පවසයි.අභියෝග ජයගත හැකි මානසිකත්වයකසිටින ශිෂ්‍යත්ව විභාගයට මුහුණ දෙන සියලු දෙනා ප්‍රථම වරට මුහුණ දෙන මෙම අභියෝගතා බුද්ධි පරීක්ෂනය උසස් ලෙස ජයගන්නා බව තමන් හට විශ්වාස බව පවසන නාමල් රාජපක්ෂ මහතා අනාගතයේ යා යුතු නිවැරදි මාර්ගය විවෘත වී ඇති බවත් උත්සාහයෙන් හා කැපවීමෙන් එය සපලකරගන්නා ලෙසත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308248</link>
    <topic>ශ්‍රී ලංකාව බලන්නනවනීදන් පිල්ලේ හෙට එයි</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා එක්සත් ජාතීන්ගේ සංවිධානයේ මානව හිමිකම් පිළිබඳ මහකොමසාරිස් නවනීදන් පිල්ලේ හෙට (25) ශ්‍රී ලංකාවට පැමිණීමට නියමිතයි.ශ්‍රී ලංකා ආණ්ඩුවේ ආරාධනයකට අනුව මෙරටට පැමිණෙන මහ කොමසාරිස්වරිය එළඹෙන 31 දා තෙක් ශ්‍රී ලංකාවේ රැදී සිටින අතර එම කාලය තුළ ජනාධිපති මහින්ද රාජපක්ෂ මහතා ප්‍රමුඛ ආණ්ඩු පක්ෂයේ හා විපක්ෂයේ ඉහළ පෙළේ දේශපාලන නියෝජිතයන්, විවිධ සංවිධාන සහ සිවිල් සංවිධාන සාමාජිකයන් හමුවී සාකච්ඡා කිරීමට නියමිත බවද විදේශ කටයුතු අමාත්‍යාංශය පවසයි.ශ්‍රී ලංකාවේ අභ්‍යන්තර වශයෙන් අවතැන් වූවන් නැවත පදිංචි කරවීම, එල්.ටී.ටී.ඊ සංවිධානයේ හිටපු සාමාජිකයන් පුනරුත්ථාපනය කොට සමාජ ගතකිරීම, ප්‍රතිසංධාන ක්‍රියාවලිය, යටිතල පහසුකම් සංවර්ධනය වෙනුවෙන් ගෙන තිබෙන ක්‍රියාමාර්ග මෙන්ම මානව හිමිකම් සුරැකීම සහ ප්‍රවර්ධනය වෙනුවෙන් රජය ගෙන තිබෙන වැඩපිළිවෙල ආදියද ඇයගේ නිරීක්ෂණයට ලක්වන අතර උතුරු හා නැඟෙනහිර පළාත්හි සංචාරය කිරීමටද නියමිතයි.උගත් පාඩම් කොමිසමේ නිර්දේශ අමාත්‍යාංශ මට්ටමින් ක්‍රියාත්මක කිරීමේ දැවැන්ත වැඩපිළිවෙළක් මේ වනවිට සක්‍රීයව පවත්වාගෙන යන අතර ජනාධිපති ලේකම්වරයාගේ ප්‍රධානත්වයෙන් යුතු පසුවිපරම් කමිටුවක් නිර්දේශ ක්‍රියාත්මක වීම නියාමනය කරනු ලබන බවද මෙයද එක්සත් ජාතීන්ගේ මානව හිමිකම් කොමසාරිස්වරියගේ අවධනයට යොමුකරවන බවද විදේශ කටයුතු අමාත්‍යාංශය කියයි.බෙදුම්වාදී උවමනාවන් පෙරදැරිව ශ්‍රී ලංකාවට එරෙහි සතුරු ක්‍රියාමාර්ගයන් අනුගමනය කරන ජාතික සහ අන්තර්ජාතික බලවේගයන්හි ප්‍රකාශ මත පදනම් කරගෙන කටයුතු නොකර ශ්‍රී ලංකාවට පැමිණ සත්‍යය වටහා ගන්නා ලෙස නවනීදන් පිල්ලේ වෙත ලක් රජය අවස්ථා කිහිපයකදී ආරාධනා කළේය.එහි ප්‍රතිඵලයක් වශයෙන් මේ සංචාරය සිදුවන බවද විදේශ කටයුතු අමාත්‍යාංශය සිහිපත් කරයි. මේ අතර පිල්ලේගේ ශ්‍රී ලංකා සංචාරය අවසානයේ එක්සත් ජාතීන්ගේ මානව හිමිකම් කොමිසම වෙත සත්‍ය හා සමබර වාර්තාවක් ඉදිරිපත් කරනු ඇතැයි එම අමාත්‍යාංශය විශ්වාසය පළකරයි.ශ්‍රී ලංකාව ජාත්‍යන්තරය ඉදිරියේ අපකීර්තියට පත්කරමින් අසාර්ථක රාජ්‍යයක් ලෙස හංවඩු ගසා යළිත් නව පශ්චාද් යටත් විජිත කොළනියක් කිරීම ජාතික සහ අන්තර්ජාතික බෙදුම්වාදී බලවේගයන්ගේ අවසන් ඉලක්කය වී තිබේ.මානව හිමිකම් චෝදනා, යුද අපරාධ, මාධ්‍ය මර්දනය, ආගමික ප්‍රචණ්ඩත්වයන්, දේශපාලන අයිතිවාසිකම් උල්ලංඝනය කිරීම ආදිය වනාහි ශ්‍රී ලංකාවට එරෙහිව මෑතකාලීනව එල්ල කරන ලද චෝදනාවලින් කිහිපයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n1308249</link>
    <topic>පහ වසර ශිෂ්‍යත්වය හෙට</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය හෙට (25) පැවැත්වේ.මෙම විභාගය සඳහා සිංහල මාධ්‍ය විභාග අපේක්ෂකයන් 249396 දෙනෙක් ද දෙමළ මාධ්‍ය සිසුන් 80329ක් ද පෙනී සිටිති.විභාග මධ්‍යස්ථාන ගණන 2896 ක් වන අතර විභාග සම්බන්ධීකරණ මධ්‍යස්ථාන ගණන 496කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082410</link>
    <topic>නීතිය හා සාමයට නව අමාත්‍යාංශයක්</topic>
    <author>ධනුෂ්ක ගොඩකුඹුර</author>
    <content>නීතිය හා සාමය යනුවෙන් නව අමාත්‍යාංශයක් ජනාධිපති මහින්ද රාජපක්ෂ මහතා ස්ථාපිත කැර තිබේ.මේ සම්බන්ධයෙන් වන ගැසට් නිවේදනය ජනාධිපතුමා මේ මස 16 වැනි දින නිකුත් කර ඇති අතර ඒ අනුව ශ්‍රී ලංකා පොලීසිය සහ ඒ යටතේ පවතින ආයතන නව අමාත්‍යාංශය යටතේ ක්‍රියාත්මක වේ.ජනාධිපතිවරයා යටතේ ක්‍රියාත්මක වන මෙම අමාත්‍යාංශයේ ලේකම්වරයා ලෙස විශ්‍රාමික මේජර් ජෙනරාල් නන්ද මල්ලවආරච්චි මහතා පත් කැර තිබේ. ආණ්ඩුක්‍රම ව්‍යවස්ථාවේ 44 වැනි ව්‍යවස්ථාවේ 1 (අ) අනු ව්‍යවස්ථාව අනුව ජනාධිපතිවරයා වෙත පැවරී ඇති බලතල අනුව මෙම සංශෝධනය සිදු කර ඇත.පොලිස් ආඥා පනත සහ දැනට ක්‍රියාත්මකව පවතින හා වෙනත් අමාත්‍යාංශයක් යටතට නිශ්චිතව පවරා නොමැති ගැසට් නිවේදනයේ සඳහන් විෂයයන්ට අදාළ අනෙකුත් සියලු ව්‍යවස්ථාවන් මෙම අමාත්‍යාංශය මඟින් ක්‍රියාත්මක වේ.මහින්ද චින්තන ඉදිරි දැක්ම සහ රජය මඟින් ක්‍රියාත්මක කිරිමට අපේක්ෂිත වෙනත් ජාතික ප්‍රතිපත්ති මත පිහිටා මහජන ආරක්ෂාව, නීතිය සහ සාමය පවත්වාගෙන යාම තුළින් විනයගරුක රටක්, සාරධර්ම පිරි රාජ්‍යයක් ගොඩනැඟීමට අදාළ වන විෂයයන් හා පොලිස් දෙපාර්තමේන්තුව හා ඒ යටතේ පවතින ආයතනයන්හි විෂයයන්ට අදාළ ප්‍රතිපත්ති, වැඩසටහන් සහ ව්‍යාපෘති සම්පාදනය අමාත්‍යාංශයේ කාර්යයන් හා කර්තව්‍යයන් අතර වේ.නීතිය හා සාමය පවත්වාගෙන යාම, රථ වාහන ගමනාගමන පාලනය, නාස්තිය හා දූෂණය පිටුදකිමින් කාර්යක්ෂමව හා මහජන හිතකාමීව සේවය ලබා දීම ද අමාත්‍යාංශයේ වගකීම් අතර වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082411</link>
    <topic>සමාජ විරෝධී ක්‍රියාවලින් දරුවන් ඈත් කර තැබිය යුතුයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>සමාජය යහමඟට ගැනීමට නීතියෙන්ම කටයුතු කරනවාට වඩා ප්‍රයෝජනවත් වන්නේ අපේ දරුවන් සමාජ විරෝධී ක්‍රියාවලින් ඈත් කර තැබීම බව ජනාධිපති මහින්ද රාජපක්ෂ මහතා පැවසීය.නීතියෙන් පමණක් සියල්ල කළ නොහැකි බව පැවසූ ජනාධිපතිවරයා සාරධර්ම පිරි දරු පරපුරක් බිහි කිරීමට අප සියලු දෙනා කැපවීමෙන් කටයුතු කළ යුතු බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ රාමඤ්ඤ නිකායේ අනුනායක පදවියෙන් පිදුම් ලද මහාචාර්ය වරාගොඩ පේමරතන හිමියන්ට අභිනව ධූරය පිළිබඳ සන්නස් පත්‍රය පිරිනැමීමට මාවනැල්ල වර්ධනාරාමයේදී පසුගිය 21 වැනිදා පැවැත් උත්සවයකට එක් වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙ‍සේ ද පැවසීය.අද මේ උත්සවයට සම්බන්ධ වෙන්න අවස්ථාවක් ලැබීම ගැන මම ඉතාම සතුටු වෙනවා. අපේ නායක හාමුදරුවෝ මට කිහිපවතාවක්ම මේ කාරණය ගැන සඳහන් කළා. ඒ වගේම මහ ඇමැතිතුමා ඇතුළු ඇමැතිතුමන්ලා මට මේ ගැන මතක් කළා. අපේ හාමුදුරුවෝ අපිට ඉතාමත් කිට්ටු සම්බන්ධයක් තිබෙන හිමි නමක්. ඒ නිසා අපේ යුතුකමක් තිබෙනවා හාමුදුරුවන්ට උපහාර පිදෙන, හාමරුදුවෝ සතුටු වෙන වෙලාවක ඊට සම්බන්ධ වෙලා අපේ ගෞරවය දක්වන්න.දහම් පාසලෙන් සිදු වන මෙහෙවර අපි නිතරම අගය කරනවා. අනාගතයේදී අපිට හදා ගන්නට තිබෙන්නේ අපේ දරුවන්. අපි කොතරම් රට සංවර්ධනය කළත් පලක් නැහැ දරුවන් නිසි ලෙස හැදුණේ නැතිනම්. වසර තිහක් තිබුණු යුද්ධය අවසන් කරලා අපි දැන් රටේ සංවර්ධනයට අවධානය යොමු කරන අවස්ථාවක අපි ඒ ගැන හිතන්න ඕනේ. අපි මොන තරම් රට සංවර්ධනය කළත් ඵලක් නැහැ අනාගත පරපුරේ හදවත් සංවර්ධනය නොකළහොත් කිසිදු ප්‍රයෝජනයක් නැහැ.අද සමාජයේ නව පරපුර යහමඟ ගියේ නැතිනම්, මවුපියන්ට, වැඩිහිටියන්ට, සංඝරත්නයට සළකන්නේ නැතිනම්, පන්සලකට, කෝවිලකට, පල්ලියකට යන්නේ නැතිනම් රටේ මහා පිරිහීමක් ඇති වෙනවා. අද සමාජය කොතරම් දුරට පිරිහිලාද යන්න වාර්තා වන සිදුවීම් දෙස බැලුවාම පේනවා. සමාජය එක පැත්තකින් මත්පැනටත් අනෙක් පැත්තෙන් අපරාධවලටත් යොමු වෙලා. මේවා නීතියෙන්ම විසඳන්නට පුළුවන් ද කියන අප කල්පනා කළ යුතුයි.නීතියට ගරු කරන අතරම, නීතිය ක්‍රියාත්මක කරන අතරම අනාගත පරපුර යහමඟට ගැනීමේ වගකීම අපට තිබෙනවා. දේශපාලනඥයන්ට, මවුපියන්ට වගේම සියලු ආගමික නායකයන්ටත් ඒ වගකීම තිබෙනවා. ඒ වගකීම පාසලේ ගුරුවරුන්ට පමණක් භාර දෙන්න බැහැ. අපේ දරුවන් සමාජයට ගරු නොකරන, ඊර්ෂ්‍යාකාර, වෛරක්කාර, අනෙක් අයගේ දියුණුවට ගරහන දරුවන් කරනවාට වඩා අනෙක් අයට ගරු කරන, පිරිසක් බවට පත් කිරීම අපේ වගකීම විය යුතුයි.මගේ මිතුරකුගේ දරුවන් පිරිසක් ජාත්‍යන්තර පාසලකට යනවා. මම ඔහුගෙන් විමසුවා දරුවන්ට ආගම උගන්වනවාද කියලා. ඔහු පිළීතුරු දුන්නා ආගම උගන්වන කාලපරිච්ඡේදයක් තිබුණත් ඒකට ගුරුවරුන් නැහැ කියලා. මම ඇහුවා දරුවන් දහම් පාසල් යනවාද කියලා. මගේ මිතුරා ප්‍රකාශ කළා දහම් පාසල් යන්නේ නම් නැහැ ඒත් ප්‍රසිද්ධ භාවනා අසපුවකට යනවා කියලා. දහම් පාසලෙන් වෙන්නේ විභාගයට සරිලන ලෙස ධර්මය ඉගැන්වීමයි මගේ දරුවන් එසේ විය යුතු නැහැ කියලායි ඔහු මට ප්‍රකාශ කළේ.ඒක තමයි ජාත්‍යන්තර පාසල්වලට යන කොළඹ සමාජයේ අදහස. මම ඒ නිසයි අධ්‍යාපන ඇමැතිතුමාට උපදෙස් දුන්නේ ජාත්‍යන්තර පාසල්වලත් ආගම උගන්වන්න නීති සකස් කරන්න කියලා. සමහර දරුවන්ට ආගම, ඉතිහාසය ගැන දැනුමක් නැහැ. සමහරු ඉන්නවා රටේ හිටපු රජවරුන් කවුද කියලාවත් දන්නේ නැහැ. හැම දරුවකුටම ‍ආගම ගැන, ඉතිහාසය ගැන සාමාන්‍ය හරි දැනුමක් තිබිය යුතුයි.යමක් නීතියෙන් කරනවාට වඩා දරුවන් සමාජ විරෝධී කටයුතුවලින් ඈත් කර තැබීමයි වැදගත් වන්නේ. ඒ සඳහා සියලු දෙනාගේම සහයෝගය අවශ්‍ය වෙනවා.ශ්‍රී ලංකා රාමඤ්ඤ නිකායේ අනුනායක මහාචාර්ය වරාගොඩ පේමරතන හිමි.අපි අද ඉතාම සතුටු වෙනවා. අපි කියන්නේ මම විතරක් නොවෙයි, මේ විහාරස්ථානයේ ස්වාමීන් වහන්සේලා විතරක් මේ පළාතේම මහා සංඝරත්නය, ජනතාව එකලෙස සතුටු වෙනවා. අපේ සතුටට හේතු වන සුවිශේෂී කාරණය ජනාධිපතිතුමාගේ සම්ප්‍රාප්තියයි. එතුමා මේ ස්ථානයට ගෙන්වා ගැනීමට ‍මට ලොකූ ආසාවක් තිබුණා කිව්වොත් නිවැරැදියි.අපේ ප්‍රදේශයේ සිටින්නේ මේ ආණ්ඩුවේ කටයුතු අනුමත කරන පිරිසක්. භයානක අතීතයක් තිබුණු ශ්‍රී ලංකාව සතුටු විය හැකි අනාගතයක් කරා යන බව ඒ ජනතාව පිළිගන්නවා. අපේ රට ආසියාවේ ආශ්චර්ය කරන බවට ජනාධිපතිතුමා පොරොන්දුවක් දුන්නා. ඒක එක රැයකින් කරන්න පුළුවන් කාර්යයක් නොවෙයි. නමුත් එතුමා කල්පනා කළා අඩු ගණනේ ඒ සඳහා පදනමක්වත් දාන්න. ඒක ඉතාමත් නිවැරැදි තීන්දුවක්.අතීතයේ රජවරුන් ඒ වගේ නිවැරැදි තීන්දු ගත්තා. ඒවා එලෙසින්ම ඉටු නොවුණත් අපිට සතුටු විය හැකි අන්දමට කටයුතු කෙරී තිබෙනවා. අපිට දුර්ලභ දේ කවදත් අගය වැඩියි. ජනාධිපතිතුමාගේ පැමිණීමත් අපිට ඒ ‍‍වගේම අගය වැඩියි. අපේ ජනතාව පුදුමාකාර ආශාවකින් බලා සිටියා ජනාධිපතිතුමා එනතුරු. අපි එතුමාට ස්තුතිවන්ත වෙනවා ඒ ගැන. අනාගතයේ ශ්‍රී ලංකා ඉතිහාසය ලියන විට පරාක්‍රමබාහු, වික්‍රමබාහු, දුටුගැමුණු වගේ මහා රජවරුන්ගේ නාමයන් අතරට ඇතුළත් වේවා කියා ප්‍රාර්ථනා කරනවා.පාර්ලිමේන්තු මන්ත්‍රී කබීර් හෂීම් මහතා.‍මහාචාර්ය වරාගොඩ පේමරතන හිමියන් මා ඉතා ළඟින් ඇසුරු කරනවා. විවිධ අවස්ථාවල උන්වහන්සේ සමඟ විවිධ කරුණු ගැන සාකච්ඡා කරනවා. අප දිස්ත්‍රික්කයට විශාල සතුටක් මේ උත්සවය පවත්වන්නට ලැබීම. අප දිස්ත්‍රික්කයේ සිටින්නේ දැහැමි ජනතාවක්.රාමඤ්ඤ නිකාය සමඟ කිට්ටු සබඳතාවක් අප දිස්ත්‍රික්කයට තිබෙනවා. එම නිකාය ආරම්භ වුණේ 1867 වසරේදී.වල්ගමුවේ අත්ථදස්සී හිමියන්ගේ නායකත්වයෙන් තමයි රාමඤ්ඤ නිකාය අප දිස්ත්‍රික්කය තුළ ආරම්භ කෙරුණේ.ඒ ගමනේ තවත් එක් පියවරක් තමයි අද සිදුවෙන්නේ.මෙම උත්ස‍වයේ වැදගත් අංශ තුනක් තිබෙනවා. අපේ වරාගොඩ පේමරතන හිමියන්ට අනුනායක පදවියක් ලැබෙනවා. ඒ වගේම මේ ධර්ම ශාලාව වැඩිදියුණු කිරීමට මුල් ගල් තැබෙනවා. ඒ වගේම දහම් පාසල් ගුරුවරුවන්ට, දරුදැරියන්ට උපහාර පිදෙනවා. අපේ රටේ බුද්ධ ධර්මය ප්‍රචලිත කරන්නට දායක වූ වැලිවිට ශ්‍රී සරණංකර හිමියන් සිහිවෙනවා මේ අනුනායක පදවි පිරිනැමෙන මොහොතේ. එවකට රජකම් කළ ශ්‍රී වික්‍රම රාජසිංහ රජතුමා උන්වහන්සේට සංඝරාජ පදවියක් ප්‍රදානය කළා.‍ මේ පදවිය ලැබුණාම අපේ සරණංකර හාමුදරුවෝ කල්පනා කළ මේ පදවිය නිසා මා උඩඟු වෙයිද කියලා. උන්වහන්සේ එහෙම හිතලා තමන් ජීවත් වූ වාසස්ථානයේ තල් කොළවලින් සටහනක් තැබුවා උඩඟු නොවනු මහණ කියලා. අපේ පේමරතන හිමියන්ට නම් එහෙම අවශ්‍ය වන්නේ නැහැ.මීට පෙරත් උන්වහන්සේ නොයෙකුත් තනතුරු දැරූ හිමි නමක්. වසර ගණනාවක් පේරාදෙණි විශ්ව විද්‍යාලයේ සේවය කරලා මහාචාර්ය පදවියක් ලැබුවා. එම විශ්ව විද්‍යාලයේ ආදි ශිෂ්‍යයකු ලෙස මා දන්නවා උන්වහන්සේගෙන් විශ්ව විද්‍යාලයට සිදු වූ සේවය.උන්වහන්සේ වැඩිදුර අධ්‍යාපනයට ඉන්දියාවට ගිය අවස්ථාවකදීත් අධ්‍යාපනය ලැබීමට සීමා නොවී නවදිල්ලියේ දේශපාලනඥයන් සමඟ එකතු වී ධර්ම ප්‍රචාරක කටයුතු සිදු කළා. රාමඤ්ඤ නිකාය ගැන නම් මට බොහෝ දුර කථා කරන්න පුළුවන්. අපේ පක්ෂය සමඟ එම නිකායේ සමීප සබඳතාවක් තිබෙනවා. එහි පළමු සභාපතිවරයා වුණේ අපේ ඩී. එස්. සේනානායක මහතා. අද කරු ජයසූරිය මහතා එම තනතුර දරණවා.රාමඤ්ඤ නිකායේ මහා නායක නාපාන පේමසිරි නාහිමියන් ප්‍රමුඛ මහා සංඝරත්නයත් ජ්‍යෙෂ්ඨ ඇමැති අතාවුද සෙනෙවිරත්න, ඇමැති රංජිත් සියඹලාපිටිය, සබරගමුව පළාත් මහ ඇමැති මහීපාල හේරත් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082412</link>
    <topic>ශ්‍රී ලංකාවේ නිදහස් සෞඛ්‍යය හා අධ්‍යාපනය ආරක්ෂා කරනවා</topic>
    <author/>
    <content>ශ්‍රී ලංකාව නිදහස් සෞඛ්‍යයත් නිදහස් අධ්‍යාපනයත් ලබාදෙන රටවල් අතුරින් ප්‍රමුඛ රටක් වන අතර පසුගිය දශක කිහිපයක් තුළ ඒ සඳහා විශාල ආයෝජනයක් සිදුකර තිබෙනවා.ජනාධිපති මහින්ද රාජපක්ෂ මැතිතුමන්ගේ මහින්ද චින්තන වැඩපිළිවෙළ තුළ මේ අවශ්‍යතා ජාතික ප්‍රමුඛතා ලෙස හඳුනාගනු ලැබූ බව සිවිල් ගුවන්සේවා නියෝජ්‍යය ඇමැති ගීතාංජන ගුණවර්ධන මහතා පැවසීය. ඒ මහතා එම අදහස් පළ කළේ දකුණු කොරියාවේ පැවති සෞඛ්‍ය හා ආරක්ෂණය සඳහා වූ කොරියානු ජාත්‍යන්තර පදනමේ හත්වන සංවත්සරයට සහභාගී වෙමිනි.එහිදී වැඩිදුරටත් අදහස් දැක්වූ නියෝජ්‍ය අමාත්‍යවරයා,ශ්‍රී ලංකාව කලාපයේ සෙසු රටවල් සමඟ සෞඛ්‍ය දර්ශක සැසඳීමේදී ඉහළ තලයක සිටිනවා. ආරෝග්‍ය ශාලා 592ක් පවතින අතර රෝගීන් සඳහා ඇඳන් 69,731 පවතිනවා. එසේම පුරවැසියන් 1,274කට එක් වෛද්‍යවරයෙකු බැගින් සිටිනවා. පුරවැසියන් 10,000කට හෙද නිලධාරීන් 14 දෙනෙක් සිටිනවා.මේ සියල්ල නිදහස් සෞඛ්‍යය සේවය නිසා අප ලැබූ ජයග්‍රහණ., ලෝක සෞඛ්‍ය සංවිධානයේ වාර්තා අනුව ශ්‍රී ලංකාවේ මාතෘ මරණ අනුපාතය 100,000කට 35 පමණ අඩු අගයක් වනවා.ඒ වගේම ළදරු මරණ අනුපාතය 1,000කට 9ක් තරම් අවම මට්ටමක පවත්වා ගැනීමට අපට හැකිව තිබෙනවා. ශ්‍රී ලංකාවේ ආයු අපේක්ෂාව ද වසර 75ක පමණ ඉහළ අගයක පවත්වා ගැනීමට අපට හැකිවී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082413</link>
    <topic>දිරිය ධීවර ණය යෝජනා ක්‍රමයේදෙවන අදියරට රු. දසලක්‍ෂ 2000ක්</topic>
    <author>බුද්ධිකා ඉඹුලාන</author>
    <content>දියවර දිරිය ධීවර ණය යෝජනා ක්‍රමයේ දෙවන අදියර සඳහා රුපියල් දසලක්‍ෂ 2000 ක මුදලක් වෙන්කර ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය. මේ ණය යෝජනා ක්‍රමයේ ප්‍රථම අදියර යටතේ ධීවර කාර්මිකයන් සඳහා රුපියල් දසලක්‍ෂ 1000 ක් ණය ලබා දී ඇතැයි ද ඇමැතිවරයා කීය. ඇමැතිවරයා මේ අදහස් පළකෙළේ කොළඹ ලංකා බැංකු මූලස්ථානයේ පැවැති දියවර දිරිය ණය යෝජනා ක්‍රමයේ දෙවන අදියර ආරම්භ කිරීමේ උත්සවයේ ප්‍රධාන ආරාධිතයා ලෙස සහභාගි වෙමිනි. එහිදී ඇමැතිවරයා මෙසේ ද කීය.දියවර දිරිය පළමු අදියර යටතේ අපි ධීවර ජනතාවට රුපියල් මිලියන 1000 ක ණය ලබා දුන්නා. මේ ණය ලබාගත් ධීවරයින් නවීන ධීවර යාත්‍රා මිලදී ගැනීම, ධීවර යාත්‍රා නවීකරණය, ධීවර ආම්පන්න ලබාගැනීම, යාත්‍රාවන්ට අවශ්‍ය උපකරණ ලබාගැනීම ආදී කටයුතු කර තිබෙනවා. එමෙන්ම මේ ණය ලබාගත් ධීවරයින් 98% ක් ම එම ණය නිසි ලෙස ගෙවා දැමීම නිසා එහි දෙවන අදියර සඳහා රුපියල් දසලක්‍ෂ 2000 ක් ලබාදීමට ලංකා බැංකුව එකඟ වුණා.මේ ණය යෝජනා ක්‍රමය යටතේ 5.5% සිට 8% අතර අවම පොලී අනුපාතයකට ධීවරයන්ට ණය ලබා දෙනවා. එයින් ද 4% ක පොලී ප්‍රමාණයක් ගෙවන්නේ රජය මගින්.මෙහිදී ලංකා බැංකුවේ සභාපති රසීක් සරුක් මහතා විසින් ඇමැතිවරයාට, දියවර දිරිය ණය යෝජනා ගිණුම්පත පිරිනැමීම ද සිදු කෙරිණි. එම අවස්ථාවට ධීවර නියෝජ්‍ය ඇමැති සරත් කුමාර ගුණරත්න, අමාත්‍යාංශ ‍ෙල්කම් ආචාර්ය ඩී. එම්. ආර්. බී. දිසානායක, ලංකා බැංකු වැඩබලන සාමාන්‍යාධිකාරී ඒ. ලයනල්, ධීවර දෙපාර්තමේන්තුවේ අධ්‍යක්‍ෂ ජනරාල් නිමල් හෙට්ටිආරච්චි, නියෝජ්‍ය සාමාන්‍යාධිකාරි සෙනරත් බණ්ඩාර, සහකාර සාමාන්‍යාධිකාරී එල්. එම්. තිසේරා මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082417</link>
    <topic>සාමාන්‍ය ජනතාව නීතිය කැඩුවත් පොලිසිය ඉවසිලිමත් විය යුතුයි</topic>
    <author> චන්ද්‍රිකා පෙරේරා</author>
    <content>සාමාන්‍ය ජනතාව උද්ඝෝෂණ හෝ පෙළපාලි පවත්වමින් නීතිය කඩන අවස්ථාවලදී ඉතා ඉවසීමෙන් හා වගකීමෙන් කටයුතු කිරීමට පොලිසිය වගබලා ගත යුතු බව ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතා පවසයි.පොලිසියට එය පාලනය කළ නොහැකි නම් විශේෂ කාර්ය බලකායේ සහාය ලබා ගත යුතු බවත්, අවම බලය පාවිච්චි කැර නීතිය හා සාමය රැකීමට මනා සංයමයකින් ඒ අය ද ක්‍රියාත්මක විය යුතු බවත් හෙතෙම අවධාරණය කරයි.බුද්ධි අංශවල හා ආරක්‍ෂක අංශවල ක්‍රියාකාරීත්වය හේතුවෙන් මෙරට තුළ නැවත ත්‍රස්තවාදය ඇති නොවන බව හෙතෙම පෙන්වා දුන්නේය. මානුෂික මෙහෙයුමෙන් පසු ශ්‍රී ලංකාව සාමකාමී රටක් ලෙස සංවර්ධන මාවතේ ඉදිරියට යමින් සිටී.ස්ථිර සාමයක් පවතින රටක යුදවාදී වාතාවරණයකට වඩා බොහෝ වෙනස් බව ද අඩු පුහුණුවක් යටතේ යුද්ධයට මෙහෙයවූ සෙබළා වර්තමානයේ පවතින තත්ත්වයට අනුව නැවත පුහුණුව ලබාදීමට යොමුකරන බව ද රාජපක්‍ෂ මහතා කීය.සාමයෙන් පිරි වර්තමානයේ සාමාන්‍ය ජනතාව නීතිය කඩන යම් අවස්ථාවක පොලිසිය මෙන්ම විශේෂ කාර්ය බළකාය නීතිය හා සාමය රැකීමේදී ඉවසීමෙන් ක්‍රියා කළ යුතු ආකාරය මූලික පුහුණුව සමඟම ලබාදීමට පොලිස්පතිවරයාට අවශ්‍ය පියවර ගන්නා ලෙස දැනුම් දී තිබෙන බව ආරක්‍ෂක ලේකම්වරයා සඳහන් කෙළේය.තමන් ලබාගත් පුහුණුව මත ශ්‍රී ලංකාවේ ස්ථිර සාමය පවත්වාගෙන යාම සඳහා විශේෂ කාර්ය බළකාය මෙන්ම පොලිසිය ද ක්‍රියාත්මක විය යුතුය. වසර ගණනාවක් යුද්ධය පැවැති මෙරට අද පොලිසියට පැවරී ඇති රාජකාරි වෙනස් මඟකට යොමු වී ඇති බැවින් තම මාතෘ භූමියට ගෞරවනීය සේවාවක් ලබාදීමට ක්‍රියාකරන ලෙස හෙතෙම ඉල්ලා සිටියේය.කටුකුරුන්ද විශේෂ කාර්ය බළකා පුහුණු පාසලේ ඊයේ (23) දහවල් පැවැති 68 වැනි ආධුනික පුහුණු කණ්ඩායම විසිරයාමේ උළෙලේ ප්‍රධාන අමුත්තා ලෙස එක්වෙමින් ගෝඨාභය රාජපක්‍ෂ මහතා එම අදහස් පළකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082418</link>
    <topic>දයාසිරිට අපහාස කළැයි අටදෙනකුට එන්තරවාසි</topic>
    <author> පණ්ඩුක සමරසේකර</author>
    <content>එක්සත් ජාතික පක්‍ෂයේ හිටපු පාර්ලිමේන්තු මන්ත්‍රී දයාසිරි ජයසේකර මහතා ඉන් ඉවත්ව ආණ්ඩුවට එක්වූයේ රුපියල් කෝටි 25 ක මුදලක් ලබාගෙන බවට පුවත්පත් දෙකකට කළ ප්‍රකාශයක් සම්බන්ධයෙන් පුද්ගලයන් අටදෙනකුගෙන් රුපියල් මිලියන 4000 වන්දියක් ඉල්ලා නඩු පැවරීමට දයාසිරි ජයසේකර මහතාගේ නීතිඥ සුදන්ත සෙනරත් බණ්ඩාර මහතා එන්තරවාසි යවා ඇත.එම එන්තරවාසියට අනුව ඊයේ (23) සිට දින 07 ක් ඇතුළත එම අපහාස චෝදනාවන් ඔප්පු නොකළහොත් අධිකරණයේ නඩු පවරන බව ද පවසා ඇත. එක්සත් ජාතික පක්‍ෂයේ පාර්ලිමේන්තු මන්ත්‍රීවරුන් වන අකිල විරාජ් කාරියවසම් හා රන්ජන් රාමනායක යන මහත්වරුන්ට මෙසේ එන්තරවාසි යවා ඇත. චෝදනා පළකළ පුවත්පත් දෙකක හිමිකරුවන්ට ප්‍රධාන කර්තෘවරුන්ට හා එම ලිපි ලියූ ලේඛකයන්ට මෙසේ එන්තරවාසි යවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082419</link>
    <topic>‘ඩීසීඩී කිරි ගෙන්වූ සමාගමට නඩු පවරන්න’</topic>
    <author/>
    <content>ඩී. සී. ඩී. අඩංගු කිරිපිටි ආනයනය කර බෙදාහරින සමාගමට එරෙහිව නඩු පැවරීමට කටයුතු කරන්නැයි රජයේ වෛද්‍ය නිලධාරීන්ගේ සංගමය සෞඛ්‍ය ඇමැතිවරයාගෙන් ඉල්ලා සිටී.එම සංගමය ඇමැතිවරයා වෙත යවා ඇති ලිපියේ මෙසේ සඳහන් වේ. ආනයනික කිරිපිටිවල ඩී. සී. ඩී. ඇති බවට අයි. ටී. අයි. කර ඇති වාර්තාවට ප්‍රතිචාරයක් වශයෙන් ආහාර අධිකාරිය ක්‍රියා නොකිරීම පිළිබඳව ඔබතුමාට 2013-08-05 දිනැති ලිපිනයෙන් පැමිණිලි කළෙමු. ඉන්පසුව ඔබතුමා සමඟ පැවති සාකච්ඡාවේ ප්‍රතිඵලයක් ලෙස ආහාර අධිකාරිය සමහර ආනයනික කිරිපිටි තහනම් කිරීමට කටයුතු කරන ලදී.මෙම සිද්ධියේදී කිරිපිටි වර්ග ඉවත් කරන බව මාධ්‍යයට පෙන්වා දෙමින් විවිධ වෙළඳසල්වලට යන අයුරු මාධ්‍යය ඉදිරියේ පෙන්නුම් කරන ලදී. නමුත් විෂ අඩංගු කිරිපිටි විනාශ කිරීමටවත් සෞඛ්‍ය අමාත්‍යාංශය ක්‍රියා කර නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=n13082420</link>
    <topic>ශ්‍රීලනිප සංවත්සරය කුරුණෑගල දී</topic>
    <author>චිත්‍රාරත්න කළුආරච්චි හිෙඳා්ගම සමූහ</author>
    <content>ශ්‍රී ලංකා නිදහස් පක්‍ෂ 62 වැනි සංවත්සර මහ උළෙල ලබන සැප්තැම්බර් මස 02 වන දින කුරුණෑගල මාළිගාපිටියේදී ශ්‍රී ලංකා නිදහස් පක්‍ෂයේ සභාපති හා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වෙන බව ශ්‍රී ලංකා නිදහස් පක්‍ෂයේ මහලේකම් හා සෞඛ්‍ය අමාත්‍ය මෛත්‍රීපාල සිරිසේන මහතා දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308241</link>
    <topic>කුරුණෑගල තරුණ-තරුණියන්ට කැමැතිස්වයං රැකියාවක් කරන්න ණය මුදල්</topic>
    <author>කුරුණෑගල දකුණ සමූහ එම්. මහරුප්</author>
    <content>කුරුණෑගල දිස්ත්‍රික්කයේ පදිංචි ස්වයං රැකියාවලට කැමැති තරුණ තරුණියන්ට දැයට කිරුළ - 2014 වැඩසටහන යටතේ, තමන් කැමැති ස්වයං රැකියාවක නිරතවීම සඳහා අවශ්‍ය ණය මුදල් ලබාදීමේ වැඩපිළිවෙළක් දැනට ක්‍රියාත්මක කර තිබේ.මේ වැඩපිළිවෙළ යටතේ එක් ප්‍රාදේශීය ලේකම් කොට්ඨාසයකින් තරුණ තරුණියන් සියයකට පමණ ණය පහසුකම් ලබාදීමට ද අපේක්ෂිතයි.ණය ලබාදීමට බලාපොරොත්තු වනුයේ ඒ ඒ ප්‍රදේශෙවල පිහිටි සමෘද්ධි සංවර්ධන බැංකු සමඟිනි.මේ වනවිට කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස 30ක පදිංචි රැකියා විරහිත තරුණ තරුණියන් ස්වයං රැකියා ආරම්භ කිරීම පිළිබඳව තම කැමැත්ත ප්‍රාදේශීය ලේකම් කාර්යාලය වෙත දන්වා තිබේ. ඒ අනුව ඔවුන් කාර්යාලයට කැඳවා ස්වයං රැකියා පිළිබඳ වැඩිදුර කරුණු අවබෝධ කර දී ණය පහසුකම් ලබා දීමට ද දැයට කිරුළ වැඩසටහන යටතේ පියවර ගෙන ඇත .කුරණෑගල හා අවට ප්‍රාදේශීය ලේකම් කොට්ඨාසවල ස්වයං රැකියා අපේක්ෂිත තරුණ තරුණියන් රැසක් ද මේ පිළිබඳ අවශ්‍ය උපදෙස් හා ණය පහසුකම් ලබාදීම සඳහා කුරුණෑගල දිස්ත්‍රික් ලේකම් කාර්යාලයට කැඳවා තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308242</link>
    <topic>කෑගල්ල දිසාවටවැල් අල ව්‍යාපෘතියක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෘෂිකර්ම දෙපාර්තමේන්තුව මඟින් කෑගල්ල දිස්ත්‍රික්කයේ වැල් අල වර්ග වගා කරවීමේ පුළුල් වැඩපිළිවෙළක් ක්‍රියාත්මක කර ඇති බව කෑගල්ල දිස්ත්‍රික් කෘෂිකර්ම අධ්‍යක්ෂිකා ජේ. එම්. ධනංජනී බණ්ඩාර මහත්මිය කීවාය.මේ සඳහා රුපියල් ලක්ෂ 3ක පමණ මුදලක් වැය කෙරේ. මේ අනුව වැල් අල බීජ කිලෝ 75ක් පමණ ගොවීන් 30 දෙනෙක් අතර නොමිලයේ මේ වනවිට බෙදා දී ඇත.මේ අනුව ඇඟිලි අල, රාජා අල, හිඟුරල, කකුලල, යාපනේ දම්පාට අල වර්ග බෙදා දී ඇත.මෙසේ වගා කරන අල වර්ග වන සතුන්ගෙන් ආරක්ෂා කර ගැනීම සඳහා කම්බි දැල්ද ලබාදීමට පියවර ගෙන ඇති බව අධ්‍යක්ෂකවරිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308243</link>
    <topic>කැලණියේ ඩෙංගු මර්දනය දා...</topic>
    <author>ඡායාරූපය- කැලණිය සමූහ එඩ්වඩ් වීරසිංහ</author>
    <content>කැලණිය ප්‍රාදේශීය සභාවේ සභාපති ප්‍රසන්න රණවීර මහතා ප්‍රමුඛ පක්ෂ – විපක්ෂ ප්‍රාදේශීය සභා මන්ත්‍රිවරුන්්ගේ සහභාගීත්වයෙන් ඩෙංගු මර්දන වැඩසටහනක් ප්‍රාදේශීය සභා බල ප්‍රදේශයේ පුරා පසුගිය දිනයන්හි දී පැවැත්විණි. මෙහිදී රජයේ සහ ‍ෙපෟද්ගලික ගොඩනැගිලි මෙන්ම නිවාසවලටද ඩෙංගු මදුරු නාශක දුමාරය නිකුත් කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308244</link>
    <topic>දොම්පේ තැපැල් කාර්යාලය පදිංචිය වෙනස් කරලා</topic>
    <author>මල්වාන සමූහමහානාම විතානගේ</author>
    <content>මෙතෙක් කලක්ම දොම්පේ නගරයෙන් පිටත තිබු දොම්පේ තැපැල් කාර්යාලය පසුගිය දා දොම්පේ නගරයෙන් නව ගොඩනැගිල්ලකට රැගෙන එන ලදී.වසර 70කට අධික කාලයක සිටම දොම්පේ නගරයෙන් කි . මී එක හමාරක පමණ දුරකින් පවත්වා ගෙන ගිය මේ තැපැල් කාර්යාලය දොම්පේ නගරයට රැගෙන ඒමත් සමගම දොම්පේ නගරයට පැමිණෙන ජනතාවට නගරයේදීම සිය තැපැල් සේවා කටයුතු ඉටුකර ගැනීමට හැකි වී තිබේ.මෙය දොම්පේ ශ්‍රී. ල. නී. පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ ඉල්ලීමක ප්‍රතිඵලයකි.මේ නිමිත්තෙන් මෙදින එම තැපැල් කාර්යාලයෙන් මහජන ආධාර ලබන 150 දෙනාටම වියළි ආහාර ද්‍රව්‍ය පාර්සල් ප්‍රදානය කිරීමක් ද සිදුවුණි. ඒ සඳහා පෞද්ගලික ආයතනවල හා ව්‍යාපාරික ප්‍රජාවගේ අනුග්‍රහය ලැබී තිබිණි.මේ අවස්ථාවේ තැපැල් කාර්යාලයීය උපදේශක කමිටුවේ සභාපති දෙනගම විපුලසාර හිමියෝද දොම්පේ ශ්‍රී. ල. නි. ප පක්ෂ ප්‍රධාන සංවිධායක බස්නාහිර පළාත් සහා මන්ත්‍රී උපාලි ගුණරත්න, ගම්පහ - උතුර ප්‍රාදේශීය තැපැල් අධිකාරි ඒ. ඩී. එල්. පී අබේපිටිය හා ගම්පහ - දකුණ ප්‍රාදේශීය තැපැල් අධිකාරි රවින්ද්‍ර ගුණරත්න යන මහත්වරුද, බස්නාහිර පළාත් නියෝජ්‍ය තැපැල්පතිනි චිත්‍රා ගුණසේකර මහත්මිය ද සහභගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308245</link>
    <topic>විසිතුරු මත්ස්‍ය වගාවේප්‍රතිලාභීන් 85කට මුදල්</topic>
    <author>වාද්දුව සමූහ – එස්. ආර්. පියදාස</author>
    <content>දිවි නැඟුම ව්‍යාපෘතියේ විසිතුරු මත්ස්‍ය වගාව සඳහා කළුතර දිස්ත්‍රික්කයේ ප්‍රාදේශීය ලේකම් කොට්ඨාස දාහතරක ප්‍රතිලාභීන් අසූපස්දෙනෙකු වෙනුවෙන් රුපියල් දහසයලක්‍ෂ විසිනවදහසක (රු. 16,29,000/-) මුදලක් මුදාහැර ඇතැයි විසිතුරු මත්ස්‍ය වගා විස්තර සටහනේ පෙන්වා දී තිබේ.මේ ප්‍රතිලාභීන් අසූපහෙන් වැඩිම ගණනක් කළුතර ප්‍රාදේශීය ලේකම් කොට්ඨාසයට ලබා දී ඇති අතර ඒ ප්‍රතිලාභීන් සඳහා රුපියල් තුන්ලක්‍ෂ විසිහත්දහසක මුදලක් මුදාහැර ඇති බව ද එම සටහනේ දක්වා තිබේ.එසේ වුවද අගලවත්ත සහ බුලත්සිංහල යන ප්‍රාදේශීය ලේකම් කොට්ඨාස දෙකෙන් එම ව්‍යාපෘතියට ප්‍රතිලාභීන් සම්බන්ධ වී නැති බව ද එම සටහනෙන් පෙනී යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308246</link>
    <topic>විදුලි ව්‍යාපෘති2247ක වැඩ අවසන්</topic>
    <author>කුරුණෑගල දකුණ සමූහ – එම්. මහරුප්</author>
    <content>ජාතික සවිය, ගම නැඟුම වැඩසටහන යටතේ පසුගිය කාලය ඇතුළත දී කුරුණෑගල දිස්ත්‍රික්කයේ ග්‍රාමීය විදුලිය ව්‍යාපෘති 2247 ක වැඩ කටයුතු සම්පූර්ණයෙන්ම නිමකර තිබේ. ගම්මාන හාරසිය පනහකට අධික ප්‍රමාණයකට එමඟින් විදුලිය පහසුකම් ලැබී ඇත.මේ ප්‍රතිලාභ ලබන සංඛ්‍යාව 81453 ක් බව ද අනාවරණය වෙයි. මේ වෙනුවෙන් වැයකර ඇති මුදල රුපියල් දසලක්‍ෂ 748 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308247</link>
    <topic>ආදාහනාගාරයේ චිමිනිය කොටයි: ජනතාව අසීරුවේ</topic>
    <author>පානදුර සමූහ – කපිල සෝමරත්න</author>
    <content>බේරුවල පොදු සොහොන් පිටියේ ඉදිකර තිබෙන ආදාහනාගාරයේ චිමිනිය කොටට ඉදිකර ඇති නිසා එම සොහොන් පිටිය අසල පදිංචිකරුවන් අසීරුවට පත්ව සිටිති.මළසිරුරු ආදාහනය කරන විට නැඟෙන දුම් රොටුවලින් ප්‍රදේශවාසීන් පීඩාවට පත්වෙන බවත්, හුස්ම ගැනීම පවා අපහසු බවත් ඔව්හු චෝදනා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308248</link>
    <topic>මහදවල් ලංගම බස් රථයක්රත්නපුර උසාවිය අසල දී ගිනිගනී</topic>
    <author>එන්. පී. රාජදොරේරත්නපුර විශේෂ</author>
    <content>කොළඹ සිට රක්වාන බලා ධාවනය වූ ගොඩකවෙල ඩිපෝවට අයත් බස් රථයක් ඊයේ 23දා දහවල් 12.30ට ගිනි ගනිමින් රත්නපුර උසාවිය හන්දිය අසලින් ගමන් කරමින් තිබිය දී මග දෙපස සිටි ජනතාව කෑකෝ ගසමින් බසය නැවැත්වීමට පියවර ගැනීම නිසා බස් රථයේ ගමන් කළ මගීන්ගේ ජීවිත රැසක් බේරුණි.බස් රථය ගිනි ගනිමින් ධාවනය වන බව බස් රථයේ රියැදුරා හෝ බස් රථය තුළ සිටි මගින් දැන සිට නැත.බස් රථය නැවැත්වීමෙන් පසු එහි සිටි මගින් බැසගත් වහාම රත්නපුර මහ නගර සභාවේ ගිනි නිවන ඒකකයට දැනුම් දීමෙන් පසු එහි නිලධාරීන් පැමිණ අවට ප්‍රදේශවාසීන්ගේද සහය ඇතිව ගින්න නිවා ඇත.මේ අවස්ථාවේ විශාල වාහන තදබදයක් ද දක්නට තිබූ අතර බස් රථයේ ගින්න නිවීමෙන් පසු බස් රථය මාර්ගයෙන් ඉවත් කිරීමට රත්නපුර ලංගම ඩිපෝවේ ආපදා ඒකකයට දැනුම් දීමක් කළද සිද්ධිය වී පැය 2 1/2ක් ගතවීත් එම නිලධාරීන් එම ස්ථානයට පැමිණ නොසිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r1308249</link>
    <topic>අම්පාරේ ගස්ලබුදැන් සරුසාරයි...</topic>
    <author/>
    <content>අම්පාර දිස්ත්‍රික්කයේ තිරුක්කෝවිල් ප්‍රාදේශීය ලේකම් කොට්ඨාසයේ විපතටපත් ප්‍රදේශවල නැවත පදිංචි කළ ජනතාව ගස්ලබු වගා කර ඉන් අධික ලාබ ලබති. තණමල්විල, ඇඹිලිපිටිය, දෙහිඅත්තකණ්ඩිය, යාපනය වැනි ප්‍රදේශවල අධික ලෙස වගා කෙරේ.අම්පාර දිස්ත්‍රික්කයේ තිරුක්කෝවිල් කන්ජික්කුඩිච්චාරු ප්‍රදේශයේ වගා කරන ගස්ලබු වතු නැඟෙනහිර පළාත් ඇමැති හාෆිස් නසීර් අහමඩ් මහතා නිලධාරීන් සමඟ පරීක්ෂා කරන අයුරු සහ ගොඩ ඉඩම් වගාවන්ට වගා ළිං කපා සකස් කරන අයුරුයි මේ. ඡායාරූප:- අක්කරපත්තු විශේෂ – මිරා ස්මයිල්.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r13082410</link>
    <topic>වටරැක නිවෙසකට කඩාවැදීලක්ෂයක රන්බඩු කොල්ලකාලා</topic>
    <author>දකුණු පළාත් සංචාරක</author>
    <content>පෝද්දල වටරැක නැඟෙනහිර ප්‍රදේශයේ නිවෙසකට කඩාවැදී එහි තිබූ රුපියල් එක්ලක්ෂ විසිඑක් දහසක් පමන වටිනා රන් අබරණ කොල්ලකා පලා ගිය මංකොල්ලකරුවන් තිදෙනෙක් පෙරේදා (22) අත්අඩංගුවට ගත් බව පෝද්දල පොලිසිය පවසයි.අඹුසැමි යුවළක් පමණක් පදිංචි මේ නිවෙසට කඩාවැදුණ කොල්ලකරුවන් පස්දෙනෙක් එම යුවළ මරණ බවට තර්ජනය කොට නිවසේ තිබූ රන් මුදු දෙකක්, මාල දෙකක් සහ වළලු දෙකක් කොල්ලකා පලාගිය බව නිවෙසේ අයිතිකරු පොලිසියට කළ පැමිණිල්ලේ සඳහන් වේ.අත්අඩංගුවට ගත් සැකකරුවන් තිදෙනා හපුගල, කලේගාන සහ බූස්ස යන ප්‍රදේශවල පදිංචිකරුවන් බව පොලිසිය පවසයි.පලාගොස් සිටින අනික් සැකකරුවන් දෙදෙනා ද අත්අඩංගුවට ගැනීමට පොලිසිය පරීක්ෂණ පවත්වයි.පෝද්දල පොලිස් ස්ථානාධිපති පී. එල්. කීර්තිසිංහ මහතා ඇතුළු කණ්ඩායමක් කොල්ලකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=r13082411</link>
    <topic>වේ ප්‍රෝටීන්පරීක්‍ෂාවක්</topic>
    <author>මතුගම සංචාරක</author>
    <content>මතුගම සෞඛ්‍ය වෛද්‍ය නිලධාරි කාර්යාලය මගින් මතුගම නගරයේ වේ ප්‍රෝටීන් අඩංගු යැයි සැලකෙන අතිරේක පෝෂක ආහාරවලට සීල් තබා සාම්පල් රජයේ රස පරීක්‍ෂකවරයා වෙත යවන ලදී.මතුගම නගරයේ ෆාමසි හා වෙළඳසැල් විස්සක් පරීක්‍ෂාවට ලක්කොට රුපියල් ලක්‍ෂ දහඅටක පමණ ආහාර ද්‍රව්‍යවලට සීල් තබන ලදී.මේ සීල් තැබූ අතිරේක පෝෂණීය ආහාර අතර පිටිකිරි, චොක්ලට්, බටර්, චීස්, විස්කෝතු, ශක්තිජනක බීම වර්ග වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=s1308246</link>
    <topic>ආසියානු යොවුන් ක්‍රීඩා උළෙලේ දී ශ්‍රී ලංකාවට පදක්කම් 6ක්</topic>
    <author>ප්‍රින්ස් ගු ණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේ මීටර් 100 නිදහස් ආර තරගයෙන් ශ්‍රී ලංකා වාර්තාවක්ද සමග ලෝකඩ පදක්කමක් දිනා ගැනීමට මැතිව් අඹේසිංහ ඊයේ සමත් විය. මේ ක්‍රීඩා උළෙලේ ඉසව් තුනකට තරග කළද ඉසව් දෙකකින් පදක්කම් අහිමිවී ගිය මැතිව්ස් අවසන් ඉසව්වේදී පදක්කමක් දිනා ගැනීම විශේෂත්වයකි.ඒ අනුව මෙවර ආසියානු යොවුන් ක්‍රීඩා උළෙලේදී ශ්‍රී ලංකාව දිනාගත් මුලු පදක්කම් ගණන 6ක් දක්වා ඉහළ ගියේය. මලල ක්‍රීඩාවෙන් රිදී පදක්කමක් හා ලෝකඩ පදක්කම් 3ක්, ස්කොෂ් හා පිහිනුම් ක්‍රීඩා වලින් ලෝකඩ පදක්කම බැගින් ශ්‍රී ලංකා පදක්කම් එකතුවට ඇතුළත් විය.නැංජින් ඔලිම්පික් ක්‍රීඩා සංකීර්ණයේ පිහිනුම් තටාකයේදී ලෝකඩ පදක්කම හිමිකරගත් මැතිව්ස් අඹේසිංහ මීටර් 100 නිදහස් ආර ඉසව්ව තත්පර 51.52කින් නිම කළ අතර එහි පැරණි ශ්‍රී ලංකා වාර්තාවද ඔහු සතු එකකි.පසුගිය වසරේ ඉන්දුනීසියාවේ පැවැති ආසියානු වයස් සීමා පිහිනුම් ශූරතාවලියේදී මැතිව්ස් තත්පර 52.02කින් පැරණි වාර්තාව පිහිටුවා තිබුණි. ඔහුගේ පියා මෙන්ම පුහුණුකරුවන මනෝජ් අඹේසිංහ මහතා පිහිනුම් කණ්ඩායම භාර නිළධාරියා වීම විශේෂ වාසියක්ව තිබුණි.කෙසේ වුවද මැතිව් අඹේසිංහ පදක්කම් පිරිනැමීමේ උත්සවයට ශ්‍රී ලංකා නිල ඇදුම පැළද නොයෑම ගැන ශ්‍රී ලංකා ඔලිම්පික් කමිටු නිළධාරීන්ගේ අප්‍රසාදයට හේතු විය. සෑම ජයග්‍රහාකයෙකුම පදක්කම් ලබා ගැනීමේදී ශ්‍රී ලංකා වර්ණ සහිත නිළ ඇදුම භාවිතා කළ යුතු බවට පවසා තිබියදී මැතිව්ස් එසේ නොකිරීම ගැන කනගාටුවන බව ඔවුහු පැවැසූහ.මැතිව්ස්ගේ මේ තරගයට පැමිණ ඔහුව දිරිගන්වන්නට ශ්‍රී ලංකා ඔලිම්පික් කමිටුවේ ලේකම් මැක්ස්වල් ද සිල්වා, භාණ්ඩාගාරික ගාමිණී ජයසිංහ හා ජ්‍යෙෂ්ඨ උප සභාපති දේවා හෙන්රි යන මහත්වරු පිරිසක් එක්ව සිටියහ.මේ අතර අද පැවැත්වෙන ආසියානු යොවුන් ක්‍රීඩා උළෙලේ සමාප්ති උත්සවය ශ්‍රී ලංකාවේ ජන සංස්කෘතියටද තැනක් දෙමින් චීනයේ නැංජින් හී ඔලිම්පික් ක්‍රීඩා සංකීර්ණයේදී පැවැත්වීමට කටයුතු යොදා ඇත. ආසියාවේ අවුරුදු 17ට අඩු යෞවන යෞවනියන් සදහාවූ මහා ක්‍රීඩා මංගල්‍යය මීළගට හම්බන්තොටදී පැවැත්වෙන් බැවින් චීනයේදී ශ්‍රී ලංකාවට විශාල පිළිගැනීමක් ලැබී තිබේ.අගමැති දී.මූ.ජයරත්න මහතා හා ක්‍රීඩා ඇමැති මහින්දානන්ද අලුත්ගමගේ මහතා ඊයේ රාත්‍රියේ නැංජින් වෙත පැමිණීමට නියමිතවූ අතර ඔවුන් සමාරම්භක උළෙලේ විශේෂ ආරාධිතයන් ලෙස උණුසුම් පිළිගැනීමකට කටයුතු සූදානම්ව ඇත.ජාතික ඔලිම්පික් කමිටු සභාපති හේමසිරි ප්‍රනාන්දු හා හම්බන්තොට නගරාධිපති එරාජ් රවීන්ද්‍ර ප්‍රනාන්දු යන මහත්වරු වෙත චීනයේ නැංජින් නගරාධිපති යාං වේ සෙයී මහතා හා ආසියානු ඔලිම්පික් කමිටු නියෝජිතයන් විසින් ඔලිම්පික් ධජය භාරදීමට නියමිත අතර එතැන් සිට වසර 2017 පැවැත්වෙන ක්‍රීඩා උළෙල තෙක් එය ශ්‍රී ලංකාවට අයත් වේ.දින 9ක් පුරා දකුණු දිග චීනයේ නැංජින් නගරයට අලුත් උදාවක් එක් කළ ආසියානු යොවුන් ක්‍රීඩා උළෙලේ සමාප්ති උළෙල පැය 2කට අසන්න කාලයක් පැවැත්වීමට කටයුතු යොදා ඇති අතර එම සංදර්ශනයේ මිනිත්තු අටක කාලයක් ශ්‍රී ලංකාව වෙනුවෙන් වෙන් කොට තිබේ.එම කාලය තුළදී හම්බන්තොට කේන්ද්‍ර කොටගත් තත්පර 30ක විඩියෝ පටයක් හා උඩරට පහත රට සම්ප්‍රදායන් සම්මිශ්‍රණය කරමින් ශ්‍රී ලංකාවේ සංස්කෘතික නිරූපනයක් ඉදිරිපත් කෙරේ. ඒ සදහා පාරම්පරික නැටුම් සම්ප්‍රදායන් මෙන්ම බෙර, දවුල්, තම්මැට්ටම් ආදී දේශීය වාද්‍ය භාන්ඩද යොදා ගැනීමට ශ්‍රී ලංකා ශිල්පීන් සූදානමින් සිටිති.මේ සංදර්ශණයට යුද, ගුවන්, නාවික හා පොලිස් සංස්කෘතික කණ්ඩායම්වල ශිල්ප ශිල්පිනියන් 44ක පිරිසක් දැන් නැංජින් වෙත පැමිණ සිටිති. එම පිරිසට නැටුම් ශිල්පීන් 14ක්, නැටුම් ශිල්පිනියන් 8ක් හා බෙර වාදකයන් 22ක් ඇතුළත් වෙති. ඊයේ පැවැති පුහුණු සංදර්ශනය නැරැඹීමට නැංජින් බලධාරීන් පැමිණ සිටි අතර ශ්‍රී ලංකාවේ මිනිත්තු 8ක සංදර්ශනයට පැසසුම් ගලා ආහ.මෙහි නිර්මාණ අධ්‍යක්ෂක නාවික හමුදාවේ සංස්කෘතික අංශ භාර නිළධාරී නාවික කොමදෝරු ජූඩ් පීරිස් මහතා පැවැසූවේ නැංජින් සමාප්ති සංදර්ශණයේ වෙනසක් ඇති කිරීමට ශ්‍රී ලංකා විශේෂාංගයට හැකිවන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=s1308241</link>
    <topic>නිශාන්ති දිල්හානී-අනුරාධ විදුසංඛශ්‍රී ලංකාවට ලෝකඩ පදක්කම් දිනා දෙති</topic>
    <author>ප්‍රින්ස් ගුණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේ මලල ක්‍රීඩා ඉසව් අවසන් වූ පෙරේදා දිනයේදී හලාවත අඹකඳවිල ගමේ නිශාන්ති දිල්හානී ප්‍රනාන්දු හා කෑගල්ල බල්ලපානේ අනුරාධ විදුසංඛ ශ්‍රී ලංකා ධජය ඉහලට ඔසවමින් ලෝකඩ පදක්කම් දෙකක් දිනා දුන්හ.ඒ අනුව මෙවර ආසියානු මට්ටමේ නැගී එන ශ්‍රී ලංකා යොවුන් ක්‍රීඩක ක්‍රීඩිකාවෝ මලල ක්‍රීඩා වලින් රිදී පදක්කමක් හා ලෝකඩ පදක්කම් තුනක් දිනා කලින් ක්‍රීඩා උළෙලට වඩා පියවරක් ඉදිරියට තැබූහ. වසර 2009දී සිංගප්පූරුවේ පැවැති ආසියානු යොවුන් ක්‍රීඩා උළෙලේදී ශ්‍රී ලංකාව රිදී පදක්කමකට හා ලෝකඩ පදක්කම් දෙකකට සීමාවී තිබුණි.චීනයේ නැංජින් හී ඔලිම්පික් ක්‍රීඩාංගණයේ හතලිස් දහසක පමණ ප්‍රේක්ෂක පිරිසක් ඉදිරියේ පෙරේදා පැවැති මීටර් 800 තරගයේදී නිශාන්ති දිල්හානි විනාඩි 2:15.72කින් තරගය නිමා කළ අතර රිදී පදක්කම දිනූ මැලේසියාවේ ජොගින්ද්‍ර සිං විනාඩි 2:14.14කින් ද, රන් පදක්කම දිනූ ස්වාධීන ඔලිම්පික් සම්මේලනයේ (ඉන්දියාව ජගත් ඔලිම්පික් තහනමකට ලක්ව ඇති බැවින්) අන්ජනා දවාලූ විනාඩි 2:11.47කින් ද තරගය නිම කළහ.මීටර් 400 කඩුලු මතින් දිවීමේ තරගයේදී අනුරාධ විදුසංඛ තත්පර 54.05කින් තරගය නිම කළේ තම ධාවන දිවියේ පෞද්ගලික හොඳම දක්ෂතාව සටහන් කරමිණි.ඔහු මූලික වටයේදී තත්පර 54.06ක කාලයක් වාර්තා කළේය. මේ තරගයේ රිදී පදක්කම දිනූ ඉරානයේ ජාවිඩ් ෂොහොර්යාබී තත්පර 53.89කින් හා රන් පදක්කම දිනූ තායිලන්තයේ විතාවාට් තුම්කා තත්පර 52.79කින්ද තරගය නිම කළහ.මීටර් 800 ලෝකඩ පදක්කම දිනූ නිශාන්ති දිල්හානී කුලියාපිටිය මධ්‍ය මහා විද්‍යාලයේ අපොස සාමාන්‍ය පෙළ විභාගයට සූදානම් වන 16 හැවිරිදි ශිෂ්‍යාවකි. ඇගේ පියා හලාවත ප්‍රදේශයේ ධීවර රැකියාවේ නියුතු අන්තොනී ටියුඩර් මහතා වන අතර මව රීටා මාග්‍රට් වේ. පාසලේම පුහුණුකරුවන ජනිත නදීශාන් මහතාගේ මඟ පෙන්වීම මත පිටියට පිවිසෙන ඇය පසුගිය වසරේ ජෝන් ටාබට් මලල ක්‍රීඩා ශූරතාවලියේදී මීටර් 800 ශූරිය බවට පත් වූවාය.“අපේ ගමේ හා අපේ ගෙදර අයගේ බලාපොරොත්තුව මා ක්‍රීඩාවෙන් ඉදිරියට යනවා දකින්න. ඒ වගේම පාසලේ යහළුවෝ, ගුරුවරු වගේම ප්‍රින්සිපල් සර් ඇතුලු සියලු දෙනා මගේ ජයග්‍රහණයට අත්පොලසන් දෙන්න ඇති.අම්මගේ තාත්තාගේ අතට දිනා ගත්ත මේ ලෝකඩ පදක්කම ගිහින් දෙනකල් මට ඉවසිල්ලක් නෑ”නිශාන්ති දිල්හානී හැගීම් බරව පැවැසීය. “අපි වගේ අමාරුවෙන් ක්‍රීඩාව කරන අය සොයා උදව් කරන්න කවුරුහරි ඉන්නවානම් ගොඩක් වටිනවා. මගේ බලාපොරොත්තුව තව තවත් ජයග්‍රහණ ලබා රටට සේවයක් කරන්නයි” ඇය පැවැසුවාය.මීටර් 400 කඩුලු මතින් දිවීමේ ලෝකඩ පදක්කම දිනූ අනුරාධ විදුසංඛ කෑගල්ල ශාන්ත මරියා විදුහලේ අපොස සාමාන්‍ය පෙළ හදාරන 16 හැවිරිදි සිසුවෙකි. ඔහුගේ පියා බල්ලපාන ප්‍රදේශයේ සුළු ව්‍යාපාරික එස්.ගුණපාල මහතා වන අතර මව ආර්.රම්‍යලතා මහත්මියයි. අනුරාධගේ පුහුණුකරු ලලිත් ලියනගේ මහතාගේ කැපවීම මත පසුගිය සබරගමු පළාත් ක්‍රීඩා උළෙලේදී මේ ඉසව්වේ නව තරග වාර්තාවක්ද (තත්.54.06) බිහි කිරීමට විදුසංඛ සමත් විය.“මගේ ජීවිතයේ සතුටුම දවස අදයි. මේක ලෝකඩ වුණාට මට රත්තරං වගේම වටිනවා. නැංජින් ක්‍රීඩා උළෙල මගේ ජීවිතයෙන් අමතක වෙන්නේ නෑ. මේ මගේ මුල්ම ජාත්‍යන්තර පදක්කමයි. මට රිදී පදක්කමට යන්න ලොකු උවමනාවක් තිබුණා. මට ඉදිරියෙන් ගිය ඉරාන ක්‍රීඩකයා ගොඩක් උසයි.ඒ වාසිය ඔහුට ලැබෙන්න ඇති. මගේ මේ ජයග්‍රහණය පාසලේ විදුහල්පතිතුමා, ගුරුවරු, යහළුවෝ වගේම මගේ පුහුණුකරු හා අම්මා තාත්තා ඇතුලු ගමේ හැමෝගේම ජයක්” විදුසංඛ පැවැසීය.මේ අතර පදක්කම් පිපාසයෙන් සිටින පිහිනුම් ක්‍රීඩක මැතිව් අඹේසිංහ මීටර් 100 නිදහස් ආර අවසන් පූර්ව තරගයේදී තත්පර 52.42ක කාලයක් වාර්තා කොට අවසන් තරගයට සුදුසුකම් ලබාගත් අතර මචිකෝ රහීම් මීටර් 100 නිදහස් ආර ඉසව්ව තත්පර 59.88කින් නිමකර 10 වැනි ස්ථානයට පත්වූවාය.පිරිමි උස පැනීමේ තරගයේදී උදන්ත බණ්ඩාර මීටර් 1.90කින් 6වැනි ස්ථානයට පත්වූ අතර මීටර් 200 අවසන් පූර්ව තරගයේදී ඉසුරු දිල්ෂාන් බලාපොරොත්තු නොවූ පරිදි ධාවන පථයේ ඇඳ වැටීමෙන් ඉවත් විය.මලල ක්‍රීඩා ශූරතාව චීනයටරන් පදක්‌කම් 18ක්‌ රිදී පදක්‌කම් 9ක්‌ හා ලෝකඩ පදක්‌කම් 6ක්‌ දිනාගත් චීනය ආසියානු යොවුන් ක්‍රීඩා උළෙලේ මලල ක්‍රීඩා ශූරතාව දිනාගැනීමට සමත් විය. ශ්‍රී ලංකාව රිදී 1ක්‌ හා ලෝකඩ පදක්කම් 3ක්‌ දිනා ආසියාවේ රටවල් 44කින් 12වැනි ස්‌ථානයට පත් විය. රන් පදක්කම් දිනාගත් රටවල් අනුව 12වැනි ස්ථානයේ සැළකුවද පදක්කම් එකතුව අනුව ආසියාවේ 6වැන් ස්ථානයට ශ්‍රී ලංකාව පැමිණ තිබේ.ශ්‍රී ලංකා ක්‍රීඩක පිරිසක් කොළඹටතරග නිමා කළ ක්‍රීඩක ක්‍රීඩිකාවන් ක්‍රීඩා ගම්මානයෙන් තම රටවල් බලා පිටත්වීම ආරම්භ කොට ඇත. වෙඩි තැබීමේ හා බර ඉසිලීමේ තරගවලට එක්වූ ක්‍රීඩක ක්‍රීඩිකාවෝ පෙරේදා ශ්‍රී ලංකාවට පිටත්වූ අතර, සත් සාමාජික රගර් හා ටේබල් ටෙනිස් ක්‍රීඩක ක්‍රීඩිකාවෝ 21 වැනිදා චීනයෙන් ශ්‍රී ලංකාව බලා පිටත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=s1308242</link>
    <topic>ගජබා සුපර්ක්‍රොස් තරගාවලියසැප්තැම්බර් 1දා සාලියපුරයේ දී</topic>
    <author>ෆවුස් මොහොමඩ්</author>
    <content>ශ්‍රී ලංකා ගජබා රෙජිමේන්තුව හා ශ්‍රී ලංකා මෝටර් රථ ධාවකයන්ගේ සංගමය (SLADA) එක්ව සංවිධානය කරනු ලබන 12වැනි ගජබා සුපර්ක්‍රොස් මෝටර් රථ හා යතුරුපැදි තරගාවලිය සැප්තැම්බර් මස 1වැනිදා අනුරාධපුර සාලියපුර ගජබා රෙජිමේන්තු ධාවන පථයේ දී පැවැත්වේ.මෝටර් රථ ධාවකයන්ගේ සංගමයේ වාර්ෂික ශූරතාවලියේ 5වැනි තරගාවලිය මෙන්ම මේ වසරේ පැවැත්වෙන බොරළු මිශ්‍රිත ධාවන පථයක පැවැත්වෙන අවසන් තරගාවලිය ද මෙය වේ.යුද්ධය නිමාකොට ශ්‍රී ලංකාවට සාමය ගෙන දීමට අනුපමේය සේවයක් කරමින් යුද්ධයේදී දිවි පිදූ හා අතුරුදන් වූ ගජබා රෙජිමේන්තුවේ රණවිරුවන්ගේ පවුල්වල සාමාජිකයන්ගේ සුබසාධන කටයුතු වෙනුවෙන් අරමුදල් ගොඩ නැගිමේ අරමුණින් යුතුව පැවැත්වෙන මේ තරගාවලියට මෙරට මෙන්ම විදේශීය තරගකරුවන් ද 200කට ආසන්න ප්‍රමාණයක් තරග වදිති.මෝටර් රථ තරග ඉසව් 13ක් හා යතුරුපැදි තරග ඉසව් 13ක් මෙවර තරගාවලියට ඇතුළත් ය. මීට අවුරුදු 10න් පහළ, 13න් පහළ, 16න් පහළ කනිෂ්ඨ තරගකරුවන්ට වෙන්වූ තරග ඉසව් ද මීට ඇතුළත්ය.තරගාවලියට සමගාමිව පැරැණි මෝටර් රථ ප්‍රදර්ශන රැලියක්ද මෙවර අලුතින් එක් කිරීමට පියවර ගත් බව ගජබා සුපර්ක්‍රොස් ධාවන තරගාවලිය සම්බන්ධව පසුගියදා නෙළුම් පොකුණ මහින්ද රාජපක්ෂ රඟහලේ පැවැති මාධ්‍ය හමුවේ දී ගජබා 12වැනි රෙජිමේන්තු සේනාංකාධිපති බ්‍රිගේඩියර් නන්දන සේනාධීර මහතා පැවැසීය.මෙවර තරගාවලියට අනුග්‍රාහකත්වය දක්වමින් මෝටර් රථ ධාවන ක්ෂේත්‍රයට පළමු වරට සම්පත් බැංකුව එක්වී සිටින අතර සියැට් සමාගම ද අනුග්‍රාහකයකු ලෙස කටයුතු කරයි.මෝටර් රථ ක්‍රීඩා සංගමයේ සභාපති යෝගා පෙරේරා, එහි ලේකම් ඩිලාන් ජයවර්ධන, සම්පත් බැංකුවේ වෙළෙඳ හා ප්‍රවර්ධන නියෝජ්‍ය සාමාන්‍යධිකාරී තාරක රන්වල, සියැට් සමාගමේ උප සභාපති රවී ඩඩ්ලානි, ගජබා 14වැනි රෙජිමේන්තු සේනාංකාධිපති බ්‍රිගේඩියර් ශාන්ත දිසානායක, ගජබා රෙජිමේන්තු මධ්‍යස්ථාන සේනාවිධායක බ්‍රිගේඩියර් ජාලිය සේනාරත්න හා ආරක්ෂක අමාත්‍යංශයේ ජ්‍යෙෂ්ඨ ආරක්ෂක සම්බන්ධිකරණ නිලධාරී බ්‍රිගේඩියර් සෙනරත් නිවුන්හැල්ල මහත්වරු ද මාධ්‍ය හමුවට එක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=s1308243</link>
    <topic>කාල්ටන් කුසලාන බාස්කට්බෝල් ශූරතාවලිය අද ඇරැඹේ</topic>
    <author>නිරෝෂාන් ප්‍රියංකර</author>
    <content>තාරුණ්‍යයට හෙටක් සංවිධානය, හම්බන්තොට ක්‍රීඩා සමාජය එක්ව සංවිධාන කරන 5වැනි කාල්ටන් කුසලාන බාස්කට්බෝල් ශූරතාවලිය හෙට (24) ආරම්භ වී සැප්තැම්බර් මස 28වැනිදා දක්වා තිඹිරිගස්යාය පොලිස් ක්ෂේත්‍ර බලකා මූලස්ථාන බාස්කට්බෝල් පිටිය, අමාල් ජාත්‍යන්තර පාසල් පිටිය හා හෙන්ද්‍රි ප්‍රේද්‍රිස් යන බාස්කට්බෝල් ක්‍රීඩාංගණවලදී පැවැත්වේ. “ක්‍රීඩා තරගය, ආවේගය සහ ජනතාව” තේමාව කරගනිමින් පැවැත්වෙන තරගාවලිය කොටස් දෙකකින් සමන්විත වේ.තරගාවලිය සඳහා කණ්ඩායම් 39ක් එක්වී සිටින අතර පළමු කොටසට කණ්ඩායම් 13ක්ද, දෙවැනි කොටසට කණ්ඩායම් 26ක් ද ඇතුළත් වෙති.මෙවර තරගාවලියේ විශේෂත්වය වන්නේ පළමුවරට රණවිරු සේවා අධිකාරියේ සහයෝගයෙන් ආබාධිත රණවිරුවන් (රෝද පුටු බාස්කට්බෝල් තරගාවලිය) සඳහා ද තරගාවලියක් සංවිධානය කර තිබීමය.මීට අමතරව පාසල් බාස්කට්බෝල් තරගාවලියේ දස්කම් දැක්වු හොඳම ක්‍රීඩකයන් 24 දෙනාගේ ප්‍රදර්ශන තරගාවලියක්ද මෙවර තරගාවලියට ඇතුළත් කර ඇති බව තරගාවලිය පිළිබඳව පසුගියදා ලක්ෂ්මන් කදිරගාමර් අනුස්මරණ ශාලාවේදී පැවැති මාධ්‍ය හමුවේදී හම්බන්තොට ක්‍රීඩා සමාජයේ සංවර්ධන කමිටු ප්‍රධානී ශ්‍රීයන්ත ජයවීර මහතා ප්‍රකාශ කළේය. අවු.14න් පහළ සමස්ත ලංකා පාසල් තරගාවලියක්ද අතිරේක ඉසව්වක් ලෙසින් මේ ශූරතාවලියට සමගාමීව පැවැත්වේ.මෙවර තරගාවලියට පාසල් 50කින් පමණ අයැදුම්පත් ලැබී ඇති අතර සැප්තැම්බර් මුල් සතිය දක්වා පාසල්වලට තරගාවලියට ඇතුළත්වීමේ අවස්ථාව ලබාදීමට සංවිධායක මණ්ඩලය තීරණය කර ඇත. තරගාවලි‍යේ විශිෂ්ටතම ක්‍රීඩකයන්ට පිරිනැමෙන සම්මානවලට අමතරව මෙවර ක්‍රීඩාලෝලීන්ගේ එස්.එම්.එස්.ඡන්ද මගින් වඩා ජනප්‍රිය ක්‍රීඩකයා තෝරා ගැනීමට ද නියමිතය. එය මෙවර තරගාවලියේ කැපී පෙනෙන සිදුවීමක් වනු ඇත. තරගාවලි‍යේ පළමු කාණ්ඩය නියෝජනය කරන ක්‍රීඩකයන් 26 දෙනෙකු මේ සඳහා තරග වදිති.තරගාවලි‍යේ ප්‍රධාන අනුග්‍රාහක ලෙස එයාර් ටෙල් සමාගම කටයුතු කරන අතර හසලිය ප්‍රිමියම් ටී, රෙඩ් බුල් සමාගම සහ රොබිකැන් ජාත්‍යන්තර සමාගම සෙසු අනුග්‍රාහකයන් වෙති. තාරුණ්‍යයට හෙටක් සංවිධානයේ ලේකම් නීතිඥ ලලිත් පියුම් පෙරේරා මහතාගේ ප්‍රධානත්වයෙන් මාධ්‍ය හමුව පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=s1308244</link>
    <topic>සිම්බාබ්වේ ක්‍රිකට් සංචාරයට 27 දෙනකුගෙන් යුත් මූලික සංචිතයක්</topic>
    <author/>
    <content>ඔක්තෝබර් මස 3 වැනිදා ඇරැඹෙන ශ්‍රී ලංකා ක්‍රිකට් කණ්ඩායමේ සිම්බාබ්වේ තරග සංචාරය සඳහා වන කණ්ඩායම තෝරා ගැනීම සඳහා 27 දෙනෙකුගෙන් සමන්විත මූලික සංචිතයක් ශ්‍රී ලංකා ක්‍රිකට් ආයතනය විසින් නම් කර තිබේ.මේ සංචිතයේ කැපී පෙනෙන කරුණු වනුයේ වමතින් වේග පන්දු යවන චානක වෙලගෙදර හා ටෙස්ට් කඩුලු රකින පිතිකරු ප්‍රසන්න ජයවර්ධන සංචිතයට ඇතුළත් කර නොතිබීමයි. ජයවර්ධන වෙනුවට දිනේෂ් චන්දිමාල් කඩුලු රැකීමේ කාර්යයේ නිරත වනු ඇතැයි අපේක්ෂා කෙරේ.ටෙස්ට් තරග දෙකක් හා ජාත්‍යන්තර එක්දින තරග තුනකින් සමන්විතව තිබූ සංචාරය දින 35ක් දක්වා දීර්ඝ වෙමින් විස්සයි20 තරග දෙකක්ද ඊට ඇතුළත් කිරීමට දෙරටේ ක්‍රිකට් බළධාරීන් තීරණය කර තිබේ. ටෙස්ට් තරගවලට පෙර ශ්‍රී ලංකාව දෙදින පෙරහුරු තරගයකටද සහභාගි වනු ඇත. ඇන්ජලෝ මැතිව්ස් ශ්‍රී ලංකා කණ්ඩායමට නායකත්වය දෙන පළමු විදෙස් ටෙස්ට් තරගමාලාව මෙය වන අතර දිනේෂ් චන්දිමාල් විස්සයි20 කණ්ඩායම මෙහෙයවන පළමු විදෙස් තරගමාලාවද මෙය වෙයි.ශ්‍රී ලංකා මූලික සංචිතය මෙසේය.ඇන්ජලෝ මැතිව්ස්, දිනේෂ් චන්දිමාල්, තිලකරත්න ඩිල්ෂාන්, කුමාර් සංගක්කාර, මහේල ජයවර්ධන, රංගන හේරත්, ලහිරු තිරිමාන්න, දිමුත් කරුණාරත්න, අජන්ත මෙන්ඩිස්, කුසල් පෙරේරා, ඇන්ජලෝ පෙරේරා, උදාර ජයසුන්දර, ශමින්ද එරංග, නුවන් කුලසේකර, සුරංග ලක්මාල්, ධම්මික ප්‍රසාද්, විමුක්ති පෙරේරා, කිත්රුවන් විතානගේ, සචිත්‍ර සේරසිංහ, අශාන් ප්‍රියන්ජන්, තිසර පෙරේරා, සචිත්‍ර සේනානායක, කෞශල් සිල්වා, ඩිල්රුවන් පෙරේරා, කෝසල කුලසේකර, කෞශල් ලොකුආරච්චි, ඉසුරු උදාන..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=s1308245</link>
    <topic>තර්ස්ටන් විදුහලට විශිෂ්ට ජයක්</topic>
    <author>ඩිල්වින් මෙන්ඩිස්</author>
    <content>කසුන් අබේරත්න හා ඉමේෂ් නිරංග සිවුවැනි කඩුල්ල සඳහා ගොඩනැගූ වාර්තාගත සබඳතාව හේතුවෙන් නාලන්ද විදුහල සමග පැවැති අවු.15න් පහළ පළමු පෙළ තරගයෙන් ලකුණු 85ක ජයක් හිමිකර ගැනීමට තර්ස්ටන් විදුහල් කණ්ඩායම සමත්විය.පළමුව පන්දුවට පහරදුන් තර්ස්ටන් විදුහල කඩුලු 3කට ලකුණු 321ක් රැස් කළේය. කසුන් අබේරත්න නොදැවී ලකුණු 167ක් රැස්කළ අතර ඉමේෂ් නිරංග නොදැවී ලකුණු 113ක් වාර්තා කළේය. මේ දෙදෙනා සිවුවැනි කඩුල්ල සඳහා නොබිදුණු ලකුණු 232ක සබඳතාවක් පිහිටුවිමට සමත්විය.පිළිතුරු ලෙසින් නාලන්ද විදුහලට ලබාගත හැකිවුයේ ලකුණු 236ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=f1308241</link>
    <topic>T.N.A කොටින්ට පණ දෙන්න හදනවා</topic>
    <author>සාකච්ඡා කෙළේ උපාලි කරුණාරත්න උදිත ගුණවර්ධන</author>
    <content>වර්තමාන දේශපාලන හා සමාජ වාතාවරණය, පළාත් සභා මැතිවරණය ඇතුළු තවත් කාලීන කරුණු පිළිබඳව පළාත් සභා ඇමැති නීතිඥ උදය ගම්මන්පිල මහතා සමඟ සිදුකළ සාකච්ඡාවකි මේ.ඉදිරියේදී පැවත්වීමට නියමිත පළාත් සභා මැතිවරණය පිළිබඳ හා ඒ ආශ්‍රිත ජනතා ක්‍රියාකාරිත්වය පිළිබඳව ඔබගේ අදහස කෙබඳු ද?මේ මැතිවරණ ව්‍යාපාරය පිළිබඳව මා හඳුනාගන්නා මුලිකම කාරණය විපක්ෂය දිය වී යාම පිළිබඳවයි. බොහෝ අය ඒ ගැන සතුටු වුණත්, මට නම් තිබෙන්නේ කනගාටුවක්. විපක්ෂය දියවී යාම කියන්නේ යහපත් දෙයක් නොවෙයි.අනෙක ආණ්ඩුවකට ජනතාවාදි සේවයක් ප්‍රබල විදිහට ඉෂ්ට කිරීමට නම් ශක්තිමත් විපක්ෂයක් තිබිය යුතුයි. ඒත් ශක්තිමත් විපක්ෂයේ කාර්යභාරය එක්සත් ජාතික පක්ෂයට ඉෂ්ට කිරීමට නොහැකි වෙලා තිබෙනවා.ඔබ කියන්නේ එක්සත් ජාතික පක්ෂයට ඉදිරි පළාත් සභා මැතිවරණයේදී කිසිදු බලපෑමක් එල්ල කිරීමට නොහැකි බවද?එක්සත් ජාතික පක්ෂයේ විකට කතාවලින් යම් විනෝදයක් ලබා ගැනීමට පුළුවන්. ඒත් ඒ කතාවලින් ආණ්ඩු පක්ෂයට කිසිදු බලපෑමක් එල්ල කිරීමට බැහැ. වයඹ පළාත් සභාවේදි ඉතිහාසයේ නොවූ විරූ තරමේ ජයග්‍රහණයක් ලබා ගැනීමට පුළුවන්කම තිබෙනවා. එක්සත් ජනතා නිදහස් සන්ධානයට මධ්‍යමදි වුණත් විශාල වාසිදායක තත්ත්වයකුයි තිබෙන්නේ.උතුරු පළාත් සභාවේදී ආණ්ඩු පක්ෂයට යම් තරගකාරි තත්ත්වයකට මුහුණ දීමට සිදුවෙනවා නේද?ආණ්ඩුව දැවැන්ත සංවර්ධනයක් උතුරු ප්‍රදේශයේ සිදුකර තිබෙනවා. නමුත් දෙමළ ජනතාවගේ මානසිකත්වය ගැන අප අවධානය යොමුකළ යුතුයි. මේ මානසික තත්ත්වය තේරුම්ගෙන අප කටයුතු කළ යුතුයි. මේ තත්ත්වයෙන් තමයි දෙමළ ජාතික සන්ධානය වාසි ලබා ගැනීමට උත්සාහ කරන්නේ. ඔවුන් මේ තත්ත්වයෙන් අනිසි වාසියක් ලබා ගැනීමට උත්සාහ කරමින් සිටිනවා.තමන්ට ඡන්දය ලබා දෙන ලෙසට දෙමළ ජනතාවගෙන් ඉල්ලා සිටීමට දෙමළ ජාතික සන්ධානයට සදාචාරවත් අයිතියක් නැතැයි ඔබ වරින් වර ප්‍රකාශ කර තිබෙනවා. මේ ගැන වැඩිදුර පැහැදිලි කිරීමක් කළ හැකිද?දෙමළ ජාතික සන්ධාන නායකයෝ තමයි උතුරේ සංවර්ධනය අඩපණ කරන්න විශාල උත්සාහයක නියැළෙන්නේ. උතුරේ ජන ජීවිතය අඩාල කරන්න සංවර්ධනය අඩාල කරන්න දෙමළ ජාතික සන්ධානය විශාල ප්‍රයත්නයක නියැළෙනවා. ඔවුන් ලෝකය පුරා සංචාරය කරමින් රටට එරෙහිව ගතු කියනවා.දෙමළ ජාතික සන්ධානය උත්සාහ කරන්නේ විනාශ වූ කොටි ත්‍රස්තවාදය නැවත පණ ගැන්වීමට කටයුතු කිරීමටයි. මේ අය යුද්ධයෙන් පීඩාවට පත් වූ අහිංසක දෙමළ ජනතාවට ඇඳුම් කෑල්ලක් දුන්නේ නෑ. ඩොලර් එකක් වියදම් කළේ නැහැ. උතුරේ දෙමළ ජනතාව අසරණ වූ වෙලාවේ කිසිවක් නොකළ අය අද දෙමළ ජනතාවගෙන් ඡන්දය ඉල්ලීම විශ්මය ජනකයි.මහ ඇමැති ධූර අපේක්ෂක විග්නේෂ්වරන් මහතා ගැන ඔබේ අදහස පැහැදිලි කළ හැකිද?බොහෝ අය හිතනවා මොහු තවත් වර්ධරාජා පෙරුමාල් කෙනෙක් වේවි කියලා. මෙයට හේතුව තමයි ඔහු මේ දිනවල සිදුකරන දැඩි ප්‍රකාශ. ඒත් මා නම් හිතන්නේ ඔහු මෙවැනි දැඩි ප්‍රකාශ කරන්නේ ඡන්දය ලබා ගැනීමට කියලා. ඡන්දයෙන් පසු ඔහුගේ මේ ස්ථාවරවල වෙනස්කම් වෙන්න පුළුවන්. වර්ධරාජා වගේ ඔහු කටයුතු කළොත් අමාරුවේ වැටෙන්නේ ඔහුමයි.ජාතික හෙළ උරුමයේ ජ්‍යෙෂ්ඨ නායකයකු විදිහට මෙවර මැතිවරණ ක්‍රියාදාමයට ඔබ දායක වෙන්නේ කොහොමද?අපේ අපේක්ෂකයනුත් මේ මැතිවරණයට තරග කරනවා. ජනපති ප්‍රමුඛ රජය ජයග්‍රහණය කරවීමට අප කැප වී කටයුතු කරනවා. අප මේ මැතිවරණයේදි එක්සත් ජනතා නිදහස් සන්ධානය ලබන ජයග්‍රහණය විශිෂ්ට ජයග්‍රහණයක් කිරීමට අවශ්‍ය දායකත්වය ලබා දෙනවා.මෙරට පැවැත්වීමට නියමිත පොදු රාජ්‍ය මණ්ඩල සමුළුව මඟින් රටට ලැබෙන ප්‍රතිලාභ හා වාසි පිළිබඳව පැහැදිලි කිරීමක් කළ හැකිද?අන්තර්ජාතික වශයෙන් මෙරට හුදෙකලා කිරීමට දෙමළ බෙදුම්වාදින් උත්සාහ කරන මොහොතක තමයි මේ සමුළුව පැවැත්වෙන්නේ. ශ්‍රී ලංකාව තුළ යුද අපරාධ සිදු වූ බවට ඔවුන් විශාල ප්‍රචාරයක් සිදු කරනවා. ඒ බොරු පිළිගත් බටහිර රටවල් අපට මානව හිමිකම් කවුන්සිලයේදී කෙනෙහිලිකම් කරනවා.අපට එල්ලවන චෝදනා බොරු බවට ලෝකය ඉදිරියේ තහවුරු කර පෙන්වීමට මේ සමුළුව මඟින් හොඳ අවස්ථාවක් ලැබෙනවා. මේ සමුළුව මඟින් මෙරට තිබෙන සාමකාමී තත්ත්වය, සංවර්ධනය ගැන අන්තර්ජාතික ප්‍රජාව වෙත හොඳ පණිවිඩයක් ලබාදීමට පුළුවන්.ඉන්දියාව අප රට කෙරේ දක්වන අවධානය හා බලෑපම ගැන ඔබේ මතය පැහැදිලි කළ හැකිද?ඉන්දියාව මේ තත්ත්වයට පත්වෙලා තිබෙන්නේ ඔවුන් වෙත එල්ලවන අභ්‍යන්තර දේශපාලන ප්‍රතිරෝදයන් නිසා. ඉන්දියාවේ ප්‍රාදේශීය ‍ෙද්ශපාලන පක්ෂ බලවත් වීම නිසා මධ්‍යම ආණ්ඩුවට බලවත් බලපෑමක් එල්ල කරන්න පුළුවන්. එරට මධ්‍යම ආණ්ඩුව පිහිටුවීමට ප්‍රාදේශීය දේශපාලන පක්ෂවලට ප්‍රබල බලපෑමක් මෙන්ම තීරණාත්මක කාර්යයක් ඉෂ්ට කරන්න පුළුවන්.මධ්‍යම රජයට තමිල්නාඩු සාධකය බලපාන්නේ ඒ විදිහටයි. ජයලලිතාත් කරුණානිධිත් ජාතිවාදය අවුස්සමින් තම පැවැත්ම ආරක්ෂා කිරීමට උත්සාහ කරනවා. ඉන්දීය මධ්‍යම ආණ්ඩුවට අකැමැත්තෙන් වුවත් තමිල්නාඩු සාධකයට යටත් වීමට සිදු වෙනවා.ඉන්දියා බලපෑම් කියන සාධකය අද ඊයේ සිට නොවෙයි රාවණ යුගයේ සිටම පැවැතියා. අශෝක අධිරාජ්‍යයාගේ පුතා අප වැඳ නමස්කාර කර පිළිගත්තා. කාලිංග මාඝ කඩු කිනිසි ගෙන පැමිණෙද්දි අපත් ඔවුන්ව කඩු කිණිසි ගෙන පැමිණ පිළිගත්තා. මේ මොන තත්ත්වයක් තුළ වුණත් අප කිසිම දවසක ඉන්දියාවේ ප්‍රාන්තයක් වුණේ නැහැ.දෙමළ ජාතික සන්ධානය යම් ආකාරයක බලවත් වීමකට ලක් වුණොත් එය අනාගත දේශපාලන චිත්‍රයට බලපාන්නේ කොහොමද?එක් අවස්ථාවකදි සිංහල ඡන්ද පදනම ප්‍රධාන පක්ෂ දෙක අතර සමානව බෙදීයන්න පුළුවන්. අන්න එදාට ප්‍රධාන පක්ෂ දෙකට සිදුවෙනවා සුළුතර පක්ෂවල සහාය ලබා ගැනීමට. ඒ අයගේ සහයෙන් ආණ්ඩු හදන්න. මේ තත්ත්වය හොඳ තත්ත්වයක් නොවෙයි. ඒ ගැන සියලු දෙනා අවධානයෙන් සිටිය යුතුයි. එහෙම වුනොත් එදාට මේ අය පළාත් සභාවල තිබෙන විෂකුරු බලතල පාවිච්චි කර තම බලය පෙන්වීමට උත්සාහ කරන්න පුළුවන්.ජාතික හෙළ උරුමය ඒ නිසා තමයි කියන්නේ පළාත් සභා සතු ඉඩම් පොලිස් බලතල ඉවත් කරන්න කියලා.ඔබ ජාතික හෙළ උරුමය හැර යන බවට විටින් විට ප්‍රචාරයන් දියත් වුණා. මේ ප්‍රචාරයන්හි සත්‍යතාවය පැහැදිලි කළ හැකිද?එහෙම ප්‍රචාර විවිධ පුද්ගලයන්ට සිදු කරන්න පුළුවන්. ඒ අයගේ අරමුණ වී තිබෙන්නේ හෙළ උරුමය දුර්වල කිරීමත් රට වෙනුවෙන් සිදු කරන කාර්යභාරය අවුල් කිරීමත් විය හැකියි. ජාතික හෙළ උරුමය කියන්නේ මට පක්ෂයක් නොවෙයි දරුවෙක්. මා කිසිදා ජාතික හෙළ උරුමය හැරදා යන්නේ නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>24</day>
    </date>
    <link>http://www.dinamina.lk/2013/08/24/_art.asp?fn=f1308242</link>
    <topic>අනුරාධපුර නෙල්ලිකුලමසිරිසම්බුද්ධ පංචසතික ශ්‍රාවක චාරිකාරාම පුදබිම</topic>
    <author> </author>
    <content>පෙරදිග ලෝකයේ බබළන මුතු ඇටය ලෙස හඳුන්වන ශ්‍රී ලංකාවේ ප්‍රථම අගනගරය අනුරාධපුරයයි. ශ්‍රී අනුරපුරවරය සමස්ත ලෝකවාසී බෞද්ධ ජනතාවගේ ආදර ගෞරවයට පාත්‍ර වී තිබෙන පුරවරයකි. පෙර හෙළ රජ දරුවන් දිවි පරදුවට තබා අහස උසට ඉදි කළ දාගැබ් හා විහාර කර්මාන්ත තවමත් මෙහි නොනැසී පවතී.ලෝක උරුමයක් ලෙස යුනෙස්කෝව මඟින් නම්කර සම්භාවනාවට පාත්‍රව තිබෙන ලෝකයේ නගර ස්වල්පයෙන් එකක් වන මෙම පුරවරය ඓතිහාසික, පුරාවිද්‍යාත්මක හා ආගමික පුරාවස්තූන් රැසක් ඒකරාශි වූ ආගමික රජදහනකි. මෙවැනි පුරවරයක් ලෝකයේ තවත් තිබේද? යන්න සැකසහිතය.මෙය මුළුමහත් ලෝකයේම උරුමයක් වගේම එය ශ්‍රී ලාංකික බෞද්ධ ජනතාවට ආඩම්බරයකි. මහත් අභිමානයකි.එවන් අභිමානයක් ඇති අනුරාධපුරයට උතුම් ජය ශ්‍රී මහා බෝධීන්වහන්සේ වැඩම කරවන ලද්දේ අනුරාධපුර නගරය මැදින් ගලා බස්නා මල්වතු ඔය හරහාය. බෝධීන් වහන්සේගෙන් හටගත් අෂ්ඨඵල බෝධීන් වහන්සේ නමක් රෝපණය කළේ තන්තිරිමලේ පුදබිමේය.මෙම බෝධීන් වහන්සේලාට පුද සත්කාර කරද්දී කාලයාගේ ඇවෑමෙන් ත්‍රස්තවාදී ක්‍රියා හේතුවෙන් තන්තිරිමලය, විලච්චිය, පදවිය වැනි ප්‍රදේශ ජනශූන්‍ය ප්‍රදේශ බවට පත්විය. කොටි ත්‍රස්තවාදී ක්‍රියා හේතුවෙන් ජනතාව පසුබැස නගර කරා ඇදී එන්න පටන් ගත්හ.වසර තිහක පමණ වූ මේ අඳුරු කාල පරිච්ඡේදයේ නිමාව දකිමින් සිටින මොහොතක අනුරාධපුර සිරිසඟබෝ භාවනා මධ්‍යස්ථානාධිපති, කල්‍යාණී සාමග්‍රී ධර්ම මහා සංඝ සභාවේ උතුරු මැද පළාතේ ප්‍රධාන සංඝනායක, රජරට පාර්ශ්වයේ උපාධ්‍යාය, ශාසන කීර්ති ශ්‍රී සද්ධර්ම වාගීශ්වර, ධර්ම ප්‍රභ ධීරානන්දාභිධාන, ශාස්ත්‍රපති අලුත්ගම බෝගමුවේ සද්ධාරංසි නායක ස්වාමීන්වහන්සේ නගරයට ඇදීගිය ජනතාව නැවත වනවදුල හරහා තන්තිරිමලය වැනි පෙදෙස් කරා කැඳවාගෙන යාහැකි වැඩපිළිවෙළක් දියත් කළහ.එහි පළමුවැනි පියවර වූයේ අනුරාධපුර නෙල්ලිකුලම සිරි සම්බුද්ධ පංචසතික ශ්‍රාවක චාරිකාරාමය ආරම්භ කිරීමයි. මෙම පුදබිම ආරම්භ කිරීම සඳහා අක්කර දහයක භූමි ප්‍රමාණයක් වෙන්කර ගන්නාවිට එම ප්‍රදේශය වනයෙන් ගහණ විය.තැන තැන අලි ඇතුන් ද වූහ. 2004 ජූලි මස 06 වැනි දින චාරිකාරාමයේ ඉදිකිරීම් කටයුතු ආරම්භ කෙරිණි. විශාල වනාන්තරය එළිපෙහෙළි වී බුදු සසුනට පූජාවී 2005 මාර්තු මාසයේ 28 වැනි දින චාරිකාරාමයේ අභිනවයෙන් ඉදි කෙරෙන විහාරය සඳහා මුල්ගල් තැබිණි. මෙහි ඉදිකළ දෙමහල් සංඝාවාසය විවෘත කරනු ලැබුවේ 2004 නොවැම්බර් 06 වැනි දිනදීය.බුදුරජාණන් වහන්සේ ඇතුළු පන්සියයක් මහරහතන් වහන්සේලා ගම්නියං ගම්වල සැරි සරමින්, ධර්ම දේශනා පවත්වමින් අනුරාධපුරයට වැඩම කරවන ආකාරය නිරූපණය කරන ප්‍රතිමා පන්සියයක් දැනට නිර්මාණය කර අවසන්ය. ඒ හැම ප්‍රතිමාවකම විශේෂත්වය වන්නේ ජීවමාන ස්වරූපයෙන් ඉදිවීමයි. ප්‍රතිමාවල මුහුණුවර ද චරිතාංග විවිධත්වය ඇතිවන පරිද්දෙන් වෙනස් කර තිබීම තවත් විශේෂත්වයකි.ඈතින් සිට බලන්නෙකුට පෙනීයන්නේ ජීවමාන බුදුපියාණන්වහන්සේ මහරහතන් වහන්සේලා පන්සිය නමක් සමඟින් මහ වනය මැදින් ගමන් අරඹා ඇති බවයි. සැදැහැති පිරිස් පුද බිමට පැමිණ මෙම විස්මිත ප්‍රතිමා නරඹන අයුරු දැන් නිතර දැකගත හැක.මෙම විහාර කර්මාන්තයේ තවත් පියවරක් වන්නේ බුදුරජාණන් වහන්සේ සමනල කන්දේ ශ්‍රීපාද ලාංඡනය තබා මහරහතන් වහන්සේලා සමඟින් කඳු පාමුලට බසින අයුරු නිර්මාණය කර තිබීමයි. මේ සඳහා මහා ගල් පර්වතයක් ද ඉදිකර ඇත. ගල් පර්වතය ඇතුළත බුදු සිරිතේ එන කථා මූර්තිමත් කර තිබේ.මෙම පුදබිමේ ඉදිකර ඇති බුදුරජාණන් වහන්සේලා ප්‍රමුඛ මහරහත් ප්‍රතිමා පන්සියයට සිවුරු පැළඳවීමේ වාර්ෂික පුණ්‍ය මහෝත්සවය මේ මස 24 (අද)පස්වරුවෙහි ඉතා උත්කර්ෂවත් අයුරින් සිදුකිරීමට සද්ධාරංසි නාහිමියන් ඇතුළු දායක පිරිස සියලු කටයුතු සංවිධානය කර තිබේ.පුදබිම නැරඹීම සඳහා දිනපතා ඇදී එන බෞද්ධ ජනතාවගේ පහසුව උදෙසා රථ ගාලක්, වැසිකිලි කැසිකිලි පද්ධතියක්, ජල හා විදුලිය, ගිමන් හැරිය හැකි ස්ථාන, මාර්ග පද්ධති ආදිය දැකුම්කළු අයුරින් නිර්මාණය කර ඇත.පිරිවෙන් ශාලාවක්, සංඝාවාසයක්, ධර්ම ශාලාවක්, දාන ශාලාවක්, ශිෂ්‍ය නිවාස මෙන්ම දානය පිරිනැමීම සඳහා පැමිණෙන සැදැහැවතුන්ට නේවාසික පහසුකම් සැලසෙන පරිදි දෙමහල් ශාලාවක් ද මෙහි ඉදිකිරීමට සද්ධාරංසි නායක හිමියන් කළ කැප කිරීම, ගත් වෙහෙස, අප්‍රතිහත ධෛර්යය හා චිත්ත බලය මහත් වූ ප්‍රතිඵල ලබාදෙන්නට සමත් වී තිබේ. මෙහි පිරිවෙනක් ආරම්භ කිරීමට ගතවූයේ මාසයක් වැනි කෙටි කාලයකි. 2006 අගෝස්තු මාසයේ ආරම්භ කළ ව්‍යාපෘතියේ වැඩ 2006 සැප්තැම්බර් මාසයේ දී නිමකර ඒ මාසයේම 12 වැනි දින පිරිවෙන විවෘත කළේය.බුදුන්වහන්සේ ප්‍රමුඛ මහරහතන් වහන්සේලා පන්සිය නමක් මූර්තිමත් කර, ගල් කඳු, ලෙන් විහාර ඉදිකර, බැතිමතුන්ට අවශ්‍ය සියලු පහසුකම් ද සපුරා පිරිවෙනක් ද ආරම්භ කොට ඉන් නොනැවතුණ බෝධිසත්ව ගුණෝපේත සද්ධාරංසි නායක ස්වාමීන්ද්‍රයන් වහන්සේ මෙහි ශ්‍රී ධීරානන්ද දහම් පාසල නමින් දහම් පාසලක් ද ආරම්භ කර තිබේ.දහම් දැනුම ලබන සියලු ශිෂ්‍ය, ශිෂ්‍යාවන්ට, නිල ඇඳුම් සකස්කර දීම සිදුවන්නේ ද නාහිමියන් අතිනි. ළමා සමාජය හා යෞවන සමාජය පිහිටුවා ළමුන් හා තරුණ තරුණියන් යහමගට ගෙන ඒමට උන්වහන්සේ කරන කැපවීමද ඉතා ප්‍රශංසනීයය.ළමා වැඩිහිටි හා තරුණ පිරිස් විහාරස්ථානයට කැඳවමින් ආගමික වත් පිළිවෙත් පිළිබඳ පුහුණුවද ලබාදෙති. එපමණක් ද නොව ප්‍රදේශයේ පාසල්වල ඉගෙනුම ලබන දරු දැරියන්ට පොත්පත් හා අධ්‍යාපනික උපකරණ වාර්ෂිකව ලබාදීමට ද උන්වහන්සේ ඉදිරිපත් වී සිටීම ප්‍රදේශයේ ජනතාවට විශාල ශක්තියකි.ශාසනික සේවාවෙන් නොනැවතී තවත් සමාජ මෙහෙවරකට නැඹුරු වූ සද්ධාරංසි නාහිමියෝ අනුරාධපුර ඇලයාපත්තුව මූලික රෝහල් භූ®මියේ සියලු පහසුකම් සහිතව භික්ෂු වාට්ටුවක් හා සාමාන්‍ය ජනතාව වෙනුවෙන් රෝහල් වාට්ටුවක් ද ඉදිකර දී තිබේ. මෙයට අමතරව රෝහලට අවශ්‍ය බෙහෙත් ද්‍රව්‍ය ලබාදීමට ද කටයුතු කරති. රුපියල් පන්දහසක් වටිනා බෙහෙත් ද්‍රව්‍ය සෑම මාසයකටම වරක් නොමිලයේ ලබාදීම උන්වහන්සේ කරනු ලබන තවත් මාහැඟි පුණ්‍යකර්මයකි.එදා රට සුරැකීමේ සටනට පිළිපන් රණවිරුවන් සඳහා ද සද්ධාරංසි නාහිමියන්ගේ කරුණාබර නෙත් යොමු කෙරිණි. යුද්ධය හේතුවෙන් ආබාධිත වූ රණවිරුවන් උදෙසා කෘත්‍රිම පාද ලබාදීමත්, තුවාලලත් රණවිරුවන් උදෙසා ලේ දීම්, බෝධිපූජා හා සති පිරිත් පවත්වා ආශිර්වාද කිරීම හා ඔවුන්ට එදිනෙදා අවශ්‍ය වන දෑ ලබාදීමත් චිත්ත ධෛර්යයෙන් සිදු කළ අයුරු අනුරාධපුර ජනතාව තවමත් සිහිපත් කරති.අලුත්ගම බෝගමුවේ සද්ධාරංසි නාහිමියන්ට ඉදිරියටත් සියලු කටයුතු සාර්ථකව ඉටුකරගෙන යාමට අවශ්‍ය කායික හා මානසික ශක්තියත්, චිර ජීවනයත්, තිසරණ සරණින් හා සිරිමහ බෝ සමිඳු රැකවරණින් ලැබේවා. “ යන්න සමස්ත බෞද්ධ ජනතාවගේ එකම පැතුමයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308261</link>
    <topic>කොල්ලකාරයන්ගේ වැඩක්මියගිය අයට වරෙන්තු 4ක්</topic>
    <author>රක්ෂණ ශ්‍රියන්ත</author>
    <content>ප්‍රකට ඉංග්‍රීසි මාධ්‍යවේදිනියක හා ජනමාධ්‍ය කටයුතු පිළිබඳ වෘත්තීය ක්‍රියාකාරිනියක වන මන්දනා ඉස්මයිල් අබේවික්‍රම මහත්මියගේ නි‍ෙවසට කොල්ලකරුවන් පිරිසක් කඩා වැදීම සම්බන්ධ සිද්ධිය පසුපස කිසිදු දේශපාලන බලපෑමක් නැතැයි ද එය ප්‍රසිද්ධ කොල්ලකරුවන් පිරිසක විසින් කරන්නට තනන ලද සූක්ෂම කොල්ලයක් වනු ඇතැයි ද ඒ පිළිබඳ පරීක්ෂණ පවත්වන පොලීසිය කියා සිටී.සිද්ධිය සම්බන්ධයෙන් විශේෂ ප්‍රකාශයක් කළ පොලිස් අධිකාරි බුද්ධික සිරිවර්ධන මහතා කියා සිටියේ මාධ්‍යවේදිනී මන්දනා ඉස්මයිල් මහත්මියගේ ජීවිතයට කිසිදු තර්ජනයක් නැති බවය‍.පොලීසිය වහා ක්‍රියාත්මක වීම ගැන ද, තම ජීවිතය කොල්ලකරුවන්ගෙන් බේරා දීම ගැන ද මන්දනා ඉස්මයිල් මහත්මිය පොලිසියට සිය කෘතඥතාව පළ කර සිටී. ශ්‍රී ලංකා වෘත්තීය ජනමාධ්‍යවේදීන්ගේ වෘත්තීය සමිතියේ සභාපතිනි මාධ්‍යවේදිනී මන්දනා ස්මයිල් අබේවික්‍රම මහත්මියගේ බම්බලපිටිය ප්‍රදේශයේ නිවස කොල්ලකෑමට පෙරේදා (24) අළුයම පැමිණි කල්ලියේ එක් කොල්ලකරුවකු පොලිස් වෙඩි පහරින් මිය ගොස් ඇත. එම කොල්ල කල්ලියේ තවත් කොල්ලකරුවන් හතර දෙනෙක් තුවාල ලබා පොලිස් අත්අඩංගුව යටතේ ජාතික රෝහලේ ප්‍රතිකාර ලබති.එම සිද්ධියේදී කොල්ලකරුවන් විසින් තියුණු ආයුධවලින් පහර දීමෙන් තුවාල ලද පොලිස් නිලධාරීන් හතරදෙනෙක් ද ජාතික රෝහලේ ප්‍රතිකාර ලබමින් සිටිති. ඇතැම් පුද්ගලයන් මේ සිදුවීම තුළින් දේශපාලනික වාසි ලබාගැනීමට උත්සහ දරණ බව රජය පෙන්වා දෙයි.මේ අවස්ථාවට පොලිසිය ක්ෂණිකව ක්‍රියාත්මකවී පැමිණ නිසි ක්‍රියාමාර්ග ගැනීම පිළිබදව තමා පොලිසියට ප්‍රශංසා කරන බවද මාධ්‍යවේදිනී මන්දනා ස්මයිල් අබේවික්‍රම මහත්මිය කියා සිටී.පෙරේදා (24) අළුයම 4.45 ට පමණ බම්බලපිටිය ඩික්මන් පාරේ පිහිටි මාධ්‍යවේදිනියගේ නිවසට කොල්ලකරුවන් පිරිස පැමිණ ඇති අතර මෙම සිදුවීම 119 දුරකථන අංකයෙන් බම්බලපිටිය පොලිස් ස්ථානයේ රාත්‍රි මුරසංචාරයේ යෙදුන නිළධාරින් පිරිසකට හා අපරාධ අංශයේ නිළධාරින් පිරිසකට දැනුම් දීමෙන් පසුව එම පිරිස එම ස්ථානයට ගොස් ඇත.එම කණ්ඩායම නිවසට ඇතුළු වීමේදී නිවස තුළ සිටි කොල්ලකරුවන් විසින් පොලිස් නිළධාරීන්ට තියුණු ආයුධ වලින් පහරදී තුවාල සිදුකර පාලායාමට තැත් කිරීමේදී ආත්මාරක්ෂාව සදහා එක් කොල්ලකරුවෙකුට පොලිසිය වෙඩි තබා ඇති අතර ඔහු ජාතික රෝහලට ඇතුලත් කිරීමේදී මියගොස් තිබේ.මෙසේ මියගොස් ඇත්තේ වෙරළුපිටිය අවිස්සාවේල්ලේ පදිංචි කදිරප්පුලිගේ ඉන්දික සම්පත් නැමැත්තෙකි. එහිදී මේ සිද්‍ධියට සම්බන්ධ තවත් සැකකරුවන් හතර දෙනෙකු තුවාල ලබා ඇත.පොලිස් අත්අඩංගුවේ පොලිස් ආරක්ෂාව යටතේ ප්‍රතිකාර ලබන සැකකරුවන් කහමෝදර හුංගම, ගැටහැත්ත අවිස්සාවේල්ල, මාකොළ පාර කිරිබත්ගොඩ, ලුනම අම්බලන්තොට යන ප්‍රදේශවල පදිංචිකරුවන් බව පොලිසිය හදුනාගෙන ඇත.එම නිවසින් කොල්ලකන ලද ස්වර්ණාභරණ හා මුදල් කොල්ලකරුවන් ළඟ තිබී පොලිසිය විසින් සොයාගෙන් ඇත.කොල්ලකරුවන් විසින් මෙම අපරාධය සිදුකිරීමට පැමිණි ත්‍රිරෝද රථයක්ද අපරාධය සිදුකීරීමට යොදාගත් පිහියක් ,කුඩා මන්නයක්, ස්කුරුප්පු නියනක් හා ජීව අත්බෝම්බයක්ද පොලිස් අත්අඩංගුවට ගෙන තිබේ.බම්බලපිටිය ප්‍රදේශයේ පසුගිය දිනවල ගෙවල් බිද දේපළ සොරකම් කිරීම් ගණනාවක් වාර්තාවී ඇති අතර එවැනි අපරාධ සිදුවීම වැළැක්විම සදහාත් සැකකරුවන් අත්අඩංගුවට ගැනීම සඳහාත් පොලිස් කණ්ඩායම් කිහිපයක්ම රාත්‍රී කාලයේ යෙදවීමට බම්බලපිටිය පොලිසිය ක්‍රියා කර ඇත. එම අපරාධ සදහාද මේ කොල්ලකරුවන් සම්බන්ධවන්ට ඇතැයි පොලිසිය සැකකරයි.මේ සම්බන්ධව කොළඹ අපරාධ කොට්ඨාෂය හා බම්බලපිටිය පොලිසිය වැඩිදුර විමර්ශන මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308262</link>
    <topic>ජනපති බෙලරුස් හිනිල චාරිකාව අරඹයි</topic>
    <author>ධනුෂ්ක ගොඩකුඹුර</author>
    <content>තෙදින නිල සංචාරයක් සඳහා බෙලරුස් රාජ්‍යය බලා පිටත්ව ගිය ජනාධිපති මහින්ද රාජපක්ෂ මහතා මින්ස්ක් අගනුවර පිහිටි ජාතික ගුවන් තොටුපළ වෙත ඊයේ (25) පස්වරුවේ ළඟාවිය. පැරැණි සෝවියට් සමූහාණ්ඩු රාජ්‍යය වෙත ශ්‍රී ලංකා රාජ්‍යය නායකයකු කරන ප්‍රථම සංචාරය මෙය වන අතර බෙලරුස් රාජ්‍යයට පැමිණි ශ්‍රී ලංකා ජනාධිපතිවරයා එරට විදේශ කටයුතු ඇමැති ව්ලැඩ්මීර් මාකේයී මහතා විසින් මහත් හරසරින් පිළිගත්තේය.බෙලරුස් ජනාධිපති ඇලෙක්සැන්ඩර් ලූකෂෙන්කෝ, අගමැති මහාචාර්ය මිහායිල් මියස්නිකොවිච්, බෙලරුස් ජාතික මන්ත්‍රණ සභාවේ සභාපති ඇනටොලි රුබිනෝව් සහ බෙලරුස් ජාතික මන්ත්‍රණ සභාවේ නියෝජිත මන්ත්‍රී මණ්ඩලයේ සභාපති ව්ලැඩ්මීර් ඇන්ඩෘෂෙන්කෝ යන මහත්වරුන් සමඟ ජනාධිපතිවරයා ද්විපාර්ශ්වික සාකච්ඡාවල නිරත වේ.ව්‍යාපාරික සංසදයකට සහභාගී වීම සඳහා ශ්‍රී ලාංකික ව්‍යාපාරික දූත පිරිසක් ද ජනාධිපතිතුමා සමඟ මේ චාරිකාවට එක් වන අතර ජනාධිපතිවරයා සහ එරට අගමැති මියස්නිකොවිච් මහතා ව්‍යාපාරික සංසදය අමතනු ඇත.මේ හැර සංචාරක කර්මාන්ත සංසදයකට ද සහභාගීවන ජනාධිපතිවරයා බෙලරුස් හි මින්ස්ක් අගනුවර පිහිටි මෝටර් රථ කම්හලක් ද නැරඹීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308263</link>
    <topic>ජනපති කොළඹ-කටුනායක අධිවේගී මාර්ගය නිරීක්ෂණයේ</topic>
    <author>ධනුෂ්ක ‍ගොඩකුඹුර</author>
    <content>ජනාධිපති මහින්ද රාජපක්ෂ මහතා කොළඹ- කටුනායක අධිවේගී මාර්ගයේ ඉදිකිරීම් කටයුතු ඊයේ (25) නිරීක්ෂණය කළේය.නිල සංචාරයක් සඳහා බෙලරුස් රාජ්‍ය වෙත පිටත්ව යාමට කටුනායක ජාත්‍යන්තර ගුවන් තොටුපළ වෙත යන අතරතුර ජනාධිපතිවරයා අධිවේගී මාර්ගයේ නිරීක්ෂණ කටයුතුවලට එක් විය.මේ වන විට ඉදිකිරීම් කටයුතු අවසන් අදියරට පැමිණ ඇති අධිවේගී මාර්ගය නිරීක්ෂණය කරමින් ගමන් කළ ජනාධිපතිවරයා මුතුරාජවෙල ප්‍රදේශයේදී පාගමනින් නිරීක්ෂණ කටයුතුවලට එක් විය.කොළඹ- කටුනායක අධිවේගී මාර්ගය මෙම වසරේ සැප්තැම්බර් මාසයේදී ජනතා අයිතියට පත් කිරීමට නියමිත අතර එය විවෘත කිරීමත් සමඟ මිනිත්තු 20කින් කටුනායක සිට කොළඹ පැමිණීමට ජනතාවට අවස්ථාව උදා වේ.මංතීරු 06 සහ 04 කොටස්වලින් සමන්විත මාර්ගය අන්තර් හුවමාරු මධ්‍යස්ථාන 04කින් සමන්විතය. මාර්ග‍යේ දුර කිලෝමීටර් 26කි. ජනාධිපති කාර්ය මණ්ඩල ප්‍රධානී ගාමිණී සෙනරත්, මහා මාර්ග අමාත්‍යාංශ ලේකම් ආර්. ඩබ්ලිව්. ආර්. ප්‍රේමසිරි මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308264</link>
    <topic>වන්දනා බසය පාර හරහා පෙරළිලා:දෙදෙනෙක් මරුට: 47කට තුවාල</topic>
    <author>අසේල කුරුළුවංශ සහ අකුරණ සමූහ</author>
    <content>කතරගම වන්දනාවේ ගොස් ආපසු පඬුවස්නුවර නිවෙස් බලා යමින් සිටි පිරිසක් ගමන් ගත් බස් රථයක් ගලගෙදර කන්දකුඹුර ප්‍රදේශයේ දී මාර්ගය හරහා පෙරළීමෙන් එහි ගමන් ගත් දෙදෙනකු මියගොස් තවත් 47 දෙනෙකු තුවාල ලැබ ඇත.අනතුර පෙරේදා (24) රාත්‍රි 7.00 ට පමණ සිදුව තිබේ. බරපතළ තුවාලලත් කුඩා දරුවන් දෙදෙනෙකු ඇතුළු 19 දෙනකු මහනුවර මහ රෝහලට ඇතුළත් කැර ඇත.සෙසු තුවාලකරුවන් මාවතගම හා ගලගෙදර රෝහල්වලට ඇතුළත් කැර තිබෙන අතර අනතුරින් මිය ගොස් ඇත්තේ පඬුවස්නුවර මණ්ඩාපොළ මල්පාළුව පදිංචි රනිල් බුද්ධික හේරත් (21) හා නීල් සුජීව රණසිංහ (38) නැමැති දෙදෙනෙකි.අනතුර සිදුවන අවස්ථාවේ ගලගෙදර ප්‍රදේශයේ මැතිවරණ රැස්වීමකට සහභාගි වීම සඳහා එම ස්ථානය පසුකර යමින් සිටි පාර්ලිමේන්තු මන්ත්‍රී නාමල් රාජපක්ෂ මහතා වහා පැමිණ තුවාලකරුවන් රෝහල් කරා යැවීමට පියවර ගත්තේ ය.මන්ත්‍රීවරයා තුවාලකරුවන් ඔසවා වාහනවලට දැමීමට කටයුතු කළ අතර සිය ආරක්ෂක නිලධාරීන් හා ආධාරකරුවන්ගේ රථවලින් තුවාලකරුවන් ක්ෂණිකව රෝහල් කරා යැවීමට ද පියවර ගත්තේ ය.පඬුවස්නුවර පදිංචි පිරිස ඉකුත් 21 දා කතරගම වන්දනාවේ ගොස් දින 03ක ගමනකින් පසු යළි නිවෙස් බලා යමින් සිටියදී අනතුර සිදුව ඇත. බස් රථයේ තිරිංග ක්‍රියාවිරහිත වීමෙන් රථය පාලනය කැර ගැනීමට නොහැකිවූ බව රථයේ රියදුරු පොලිසියට පවසා තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත සහකාර පොලිස් අධිකාරි නීතිඥ එස්. බී. රත්නායක මහතාගේ මෙහෙයවීමෙන් ගලගෙදර පොලිසියේ ස්ථානාධිපති පොලිස් පරීක්ෂක එම්. ඩී. චන්ද්‍රපාල, රථවාහන අංශ ස්්ථානාධිපති උප පොලිස් පරීක්ෂක ජයසේන මහතා ඇතුළු කණ්ඩායමක් අනතුර පිළිබඳ පරීක්ෂණ පවත්වයි. බස් රථයේ රියදුරු ගලගෙදර පොලිසිය විසින් අත්අඩංගුවට ගනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308265</link>
    <topic>ලැබෙන දුර්ලභ අවස්ථාවෙන් ප්‍රයෝජ‍න ගෙනසියලු පාර්ශ්ව එක්ව ක්‍රියා කළ යුතුයි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව පැවැත්වීම සඳහා ලැබෙන දුර්ලභ අවස්ථාවෙන් නිසි ප්‍රයෝජන ගෙන රටගැන සිතා සියලු පාරශ්වයන් එක්ව කටයුතු කළයුතු බව විශ්වවිද්‍යාල ප්‍රතිපාදන කොමිෂන් සභාවේ සභාපතිනි මහාචාර්ය ක්ෂණිකා හිරිඹුරේගම මහත්මිය ප්‍රකාශ කරයි.ත්‍රස්තවාදය නිමාකළ ශ්‍රී ලංකාව සාමකාමී වාතාවරණයක් යටතේ සංවර්ධනය කරා ඉදිරියට ගමන් කරමින් සිටින බව පෙන්වාදෙන ඒ මහත්මිය එම අවස්ථාව ශ්‍රී ලංකාවට අතිශය වැදගත් බවද මෙය ර‍ටේ සංවර්ධනය වෙනුවෙන් ප්‍රයෝජන ගතයුතු බවද සදහන් කරයි.රජයේ නිලධාරීන් මෙන්ම රටේ දේශපාලඥයන් ඇතුළුව බුද්ධිමත් සියලු පාර්ශ්වය එක්ව මෙයින් සාර්ථක ප්‍රතිඵල නෙළා ගතයුතු බව පෙන්වාදෙන සභාපතිනිය එයින් ලැබෙන ප්‍රයෝජන රටේ සෑම දෙනාටම භුක්ති විදියහැකි ලෙස බෙදී යායුතු බවද එදා ඉන්දියන් සාගාරයේ මුතු ඇටය යැයි විරුධාවලිය ලත් ශ්‍රී ලංකාව වර්තමානය වනවිට යළිත් වරක් බබළන රටක් බවට පත්ව තිබෙන බවද කියාසිටී.දැනුමේ කේන්ද්‍රස්ථානය බවට ශ්‍රී ලංකාව පත්කිරීම වෙනුවෙන් මේ වනවිට පියවර ගනිමින් සිටින බව සදහන්කරන මහාචාර්වරිය පසුගිය 70 දශ‍කයේදී එය මනාව පෙන්නුම් කරමින් සංවර්ධනය අතින් ශ්‍රී ලංකාව සිංගප්පූරුවට වඩා ඉදිරියෙන් සිටි බවද සිහිපත් කරයි.සුළු පිරිසක් ශ්‍රී ලංකාවට එරෙහිව ගෙනයන අතස්‍ය ප්‍රචාරයන් වෙනුවට ශ්‍රී ලංකාව සම්බන්ධයෙන් සත්‍යය තත්ත්වය ලෝක නායකයන්ට දැක ගන්නට ලැබෙන හොඳම අවස්ථාව මෙය බව පෙන්වාදෙන විශ්ව විද්‍යාල ප්‍රතිපාදන කොමිෂන් සභාවේ සභාපතිනිය උතුරු හා නැඟෙනහිර ජනතාව සාමයත් සමඟ ලබා තිබෙන සංවර්ධනයද දැකගත හැකි බව කියාසිටී.ශ්‍රී ලංකාවට පැමිණීම සඳහා විදේශීය රටවල් සියල්ලම පාහේ කැමැත්ත පළකර තිබෙන බවද පටු වාසි අපේක්ෂාවෙන් විදේශයන්හිදී ශ්‍රී ලංකාවට එරෙහිව කටයුතු කරන දෙමළ ඩයස්පෝරාවේ ක්‍රියාකාරකම් වලට මෙමඟින් පිළිතුරු ලබාදිය හැකි බවද සදහන් කරන ක්ෂණිකා හිරිඹුරේගම මහත්මිය මෙවැනි කරුණු හේතුවෙන් පොදුරාජ්‍ය මණ්ඩලීය සමුළුව ශ්‍රී ලංකාවට වැදගත් බවද පෙන්වාදෙයි.මේ අතර ඒ මහත්මිය පෙන්වා දෙන්නේ මේ සමඟම විදේශීය ශිෂ්‍ය ශිෂ්‍යාවන්ගෙන් අපේ විශ්ව විද්‍යාල සඳහා ඉහළ ඉල්ලුමක් පවතින අතර එමඟින් ශ්‍රී ලාංකික ශිෂ්‍ය ශිෂ්‍යාවන්ටද ජාත්‍යන්තරය සමඟ සබඳතා පවත්වා ගනිමින් එක් එක් රටවල් සමඟ සබඳතා ශක්තිමත්කර ගැනීමට අවස්ථාව සැළසෙන බවයි.කිසිඳු රටක් සර්ව සම්පූර්ණ නොමැති බව පෙන්වාදෙන ඒ මහත්මිය සෑම රටකම යම් යම් හෝ ගැටළු පවතින බවද ඒ සියල්ල සමඟ සසඳන කළ අපේ රට සංවර්ධනය කරා යොමුවී තිබෙන බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308266</link>
    <topic>එජා මානව හිමිකම් මහ කොමසාරිස්වරිය31දා තෙක් ශ්‍රී ලංකාවේ</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා එක්සත් ජාතීන්ගේ සංවිධානයේ මානව හිමිකම් පිළිබඳ මහකොමසාරිස් නවනීදන් පිල්ලේ ශ්‍රී ලංකාවට පැමිණියාය.රජයේ ආරාධනයකට අනුව මෙරටට පැමිණෙන මහ කොමසාරිස්වරිය එළඹෙන 31 දා තෙක් ශ්‍රී ලංකාවේ රැදී සිටින අතර එම කාලය තුළ ජනාධිපති මහින්ද රාජපක්ෂ මහතා ප්‍රමුඛ ආණ්ඩු පක්ෂයේ හා විපක්ෂයේ ඉහළ පෙළේ දේශපාලන නියෝජිතයන්, විවිධ සංවිධාන සහ සිවිල් සංවිධාන සාමාජිකයන් හමුවී සාකච්ඡා කිරීමට නියමිත බවද විදේශ කටයුතු අමාත්‍යාංශය පවසයි.ජනාධිපති මහින්ද රාජපක්ෂ මහතාට අමතරව විදේශ කටයුතු ඇමැති මහාචාර්ය ජී.එල් පීරිස්, ආර්ථීක සංවර්ධණ ඇමැති බැසිල් රාජපක්ෂ, අධිකරණ ඇමැති රවුෆ් හකීම්, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපපක්ෂ, අගවිනිසුරු මොහාන් පීරිස් හා නීතිපති පාලිත ප්‍රනාන්දු මහත්වරුන්ද හමුවීමට නියමිතයි.මෙරටට පැමිණි නවනීදන් පිල්ලේ මහත්මිය ලබන 27,28,29 යන දිනයන්හිදී යාපනය, කිලිනොච්චි , මුලිතිව් ඇතුළු උතුරු පළාතේ ප‍්‍රදේශ කිහිපයක සහ නැගෙනහිර පළාතේ නීරික්ෂණ සංචාරයකද නිරත වීමට නියමිතයි.ශ්‍රී ලංකාවේ අභ්‍යන්තර වශයෙන් අවතැන් වූවන් නැවත පදිංචි කරවීම, එල්.ටී.ටී.ඊ සංවිධානයේ හිටපු සාමාජිකයන් පුනරුත්ථාපනය කොට සමාජ ගතකිරීම, ප්‍රතිසංධාන ක්‍රියාවලිය, යටිතල පහසුකම් සංවර්ධනය වෙනුවෙන් ගෙන තිබෙන ක්‍රියාමාර්ග මෙන්ම මානව හිමිකම් සුරැකීම සහ ප්‍රවර්ධනය වෙනුවෙන් රජය ගෙන තිබෙන වැඩපිළිවෙළ ආදියද ඇයගේ නිරීක්ෂණයට ලක්වෙයි.උගත් පාඩම් කොමිසමේ නිර්දේශ අමාත්‍යාංශ මට්ටමින් ක්‍රියාත්මක කිරීමේ දැවැන්ත වැඩපිළිවෙළක් මේ වනවිට සක්‍රීයව පවත්වාගෙන යන අතර ජනාධිපති ලේකම්වරයාගේ ප්‍රධානත්වයෙන් යුතු පසුවිපරම් කමිටුවක් නිර්දේශ ක්‍රියාත්මක වීම නියාමනය කරනු ලබන බවද මෙයද එක්සත් ජාතීන්ගේ මානව හිමිකම් කොමසාරිස්වරියගේ අවධනයට යොමුකරවන බවද විදේශ කටයුතු අමාත්‍යාංශය කියයි.බෙදුම්වාදී උවමනාවන් පෙරදැරිව ශ්‍රී ලංකාවට එරෙහි සතුරු ක්‍රියාමාර්ගයන් අනුගමනය කරන ජාතික සහ අන්තර්ජාතික බලවේගයන්හි ප්‍රකාශ මත පදනම් කරගෙන කටයුතු නොකර ශ්‍රී ලංකාවට පැමිණ සත්‍යය වටහා ගන්නා ලෙස නවනීදන් පිල්ලේ වෙත ලක් රජය අවස්ථා කිහිපයකදී ආරාධනා කළේය. එහි ප්‍රතිඵලයක් වශයෙන් මේ සංචාරය සිදුවන බවද විදේශ කටයුතු අමාත්‍යාංශය සිහිපත් කරයි.මේ අතර පිල්ලේගේ ශ්‍රී ලංකා සංචාරය අවසානයේ එක්සත් ජාතීන්ගේ මානව හිමිකම් කොමිසම වෙත සත්‍ය හා සමබර වාර්තාවක් ඉදිරිපත් කරනු ඇතැයි එම අමාත්‍යාංශය විශ්වාසය පළකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308267</link>
    <topic>යුද හමුදා කාන්තා බළකායටද්‍රවිඩ තරුණියන් 45ක් අද බඳවා ගැනේ</topic>
    <author>පණ්ඩුක සමරසේකර,රක්ෂණ ශ්‍රියන්ත</author>
    <content>ශ්‍රී ලංකා යුද හමුදා නිත්‍ය බළ සේනාවේ කාන්තා බළකායට ද්‍රවිඩ තරුණියන් 45 ක් ඇතුළු ආධුනික සෙබළියන් 55 දෙනකු අද (26) වවුනියාව ආරක්ෂක සේනා මූලස්ථානයේ දී බඳවා ගැනේ.මේ තරුණියන් අතරින් දස දෙනකු සිංහල තරුණියන් වන අතර මේ තරුණියන් සියලු දෙනාටම ද්‍රවිඩ භාෂාව හොඳින් හැසිරවිය හැකි අය වීම විශේෂත්වයකි.මහනුවර, මඩකලපුව, වන්නි, මුලතිව් යන ප්‍රදේශවලින් බඳවා ගන්නා මේ තරුණියන්ට මූලික පුහුණුව වවුනියාවේ දී ලබා දෙන අතර බඳවා ගන්නා අංශ අනුව ශ්‍රී ලංකා යුද හමුදාවේ වෘත්තිය පුහුණුව වෙනමම ලබා දෙන බව වන්නි යුද හමුදා ආඥාපති මේජර් ජෙනරාල් බොනිෆස් පෙරේරා මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308268</link>
    <topic>පහේ ශිෂ්‍යත්ව විභාගය අගැයුම් ලබන 3වැනිදා සිට</topic>
    <author>සුභාෂීණී සේනානයක</author>
    <content>පහ වසර ශිෂ්‍යත්තව විභාගය ඊයේ (25) දිවයින පුරා මධ්‍යස්ථාන 2836කදී සාර්ථකව පැවැත්වු බව විභාග දෙපාර්තමේන්තුව කියා සිටි.ඩෙල්ෆ්, අනනතිව් , නයිනතිව් ඇතුළු සෑම විභාග මධ්‍යස්ථානයකම පෙරවරු 9.30 සිට පස්වරු 12.00 දක්වා විභාගය සාර්ථකව පැවැත්වීමට හැකි වි ඇතැයි විභාග දෙපාර්තමේන්තුව අවධාරණය කරයි. විභාග ඇගයීම් කටයුතු සැප්තැම්බර් 03 වනදා සිට 09 වනදා දක්වා පැවැත්වෙන අතර 4200ක කාර්ය මණ්ඩලයක් මේ සඳහා එක් වෙති.කොළඹ, කිළිනොච්චිය, යාපනය අතුළු මධ්‍යස්ථාන 30 කදී ඇගයීම් සිදුකෙරේ.විභාගය අවසන් වුවත් විභාග ප්‍රශ්න පත්‍රය ඡායාපිටපත් කිරිම, මුද්‍රණය, විකිණීම සහ බෙදාහැරිම මෙන්ම පුවත්පත් සහ සඟරාවල පළ කිරිම සම්පුර්ණයෙන් තහනම් බව පවසන විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා මේ සම්බන්ධයෙන් ගැසට් නිවේදනයක් නිකුත් කර ඇති බවත් මේ නිවේදනයට පටහැනිව ක්‍රියා කරන්නනන්ට එරෙහිව නීතිමය පියවර ගන්නා බවත් අවධාරණය කරන අතර ඇගයම් කටයුතු අවසන් වු පසුව ප්‍රසිද්ධ කිරිම සහා දිනයක් නියම කරන බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n1308269</link>
    <topic>පොලිස් නිල සුනඛයෝ 3ක් විවාහ දිවියට</topic>
    <author>අසේල කුරුළුවංශ හා ඉන්දික පොල්කොටුව</author>
    <content>පොලිස් නිල සුනඛ අංශයේ සුනඛයින් තිදෙනකු අද (26) පෙරවරුවේ විවාහ දිවියට එළඹීමට නියමිතය.මොවුන් විවාහ කිරීම මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ ප්‍රධානත්වයෙන් පැවැත්වෙයි.පොලින් නිල සුනඛ අංශය සඳහා ජර්මනිය, ප්‍රංශය ඇතුළු රටවලින් සුනඛයින් ආනයනය කිරීමේදී අතිවිශාල මුදලක් වැයවන බැවින් එය අවම කිරීමේ අරමුණින් මෙම වැඩපිළිවෙළ ක්‍රියාත්මක වී තිබෙන බව පොලිස් දෙපාර්තමේන්තුව පවසයි.විවාහය ලියාපදිංචි කැර මධුසමය සඳහා ඔවුන් නුවරඑළියට පිටත්කර හරින බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතා පවසයි.විවාහපත් වුණු සුනඛයින් පැටවුන් බිහිකළ පසු මාස තුනක කාලයක් පැටවුන් සමඟ නුවරඑළියේ තබන බවද ඒ මහතා කීය.මෙම සුනඛයින් විවාහපත් කිරීමේ උත්සවය උත්කර්ෂවත් අන්දමින් පවත්වන බවත් එහිදී සුනඛයින්ගේ දක්ෂතා ඇතුළත් සංදර්ශනයක් පවත්වන බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n13082610</link>
    <topic>පී. එස්. පෙරේරා නමින්පාරක් නම් කෙරේ</topic>
    <author>කොළොන්නාව සමූහ</author>
    <content>කොටිකාවත්ත මුල්ලේරියාව ප්‍රාදේශීය සභාවේ ප්‍රාදේශීය සභා මන්ත්‍රීවරයකු වන පී. එස්. පෙරේරා මහතාගේ දේශපාලන දිවියට වසර 54ක් ගතවීම නිමිත්තෙන් ඔහුට උපහාර වශයෙන් ඔහුගේ නමින් පාරක් නම් කිරීමට කොටිකාවත්ත මුල්ලේරියාව ප්‍රාදේශීය සභාව පියවර ගෙන ඇත.අඹතලෙන් පහළ ගම්කාර්ය සභා මන්ත්‍රීවරයකු වශයෙන් 1959 වසරේ දේශපාලනයට පිවිසි ඒ මහතා එතැන් සිට මේ දක්වා කොටිකාවත්ත මුල්ලේරියාව ප්‍රාදේශීය සභාව තෙක් නොකඩවා මන්ත්‍රී ධුරය රැකගෙන පැමිණ ඇති අතර එහි සභාපති ධුරයද කලක් හෙබැවීය.ශ්‍රී ලංකා නිදහස් පක්ෂයේ මුල් පෙළේ සාමාජිකයකුද වන හෙතෙම සිරිමාවෝ බණ්ඩාරනායක මැතිනියගේ රජය සමයේ කොළොන්නාව ආසනයේ පැවැති අතුරු මැතිවරණයෙන් පසුව එම රජයේ ප්‍රබල ඇමැතිවරයකු වූ ටී. බී. ඉලංගරත්න මහතාගේ ජයග්‍රහණය තහවුරු කිරීම සඳහා මූලිකව ක්‍රියා කළ අයෙකු ද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n13082611</link>
    <topic>කෘෂි පීඨ නේවාසිකාගාරයටවතුර සපයන මෝටරයේකොටස් ගලවාගෙන</topic>
    <author>මාතර සමූහ</author>
    <content>මාපලාන කෘෂිවිද්‍යා පීඨයේ කාන්තා නේවාසිකාගාරයට ජලය සැපයූ මෝටරයේ කොටස් සොරකම් කර නේවාසිකයන්ට ජල ගැටලුවක් ඇතිකළ සැකකරුවකු පසුගිය 24 දින කඹුරුපිටිය පොලිසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ ඇතුගල විහාරපොල පාර සූරිය වැව පදිංචි 28 හැවිරිදි පුද්ගලයෙකි. ඔහු විසින් සොරකම් කරන ලද දැති රෝදයක් සහ යකඩ බට පොලිසිය විසින් සොයාගෙන ඇත.මොහු පසුගිය 23 වන දින රාත්‍රී 8.00ට පමණ නේවාසිකාගාරයට පොම්ප මගින් ජලය සපයන ළිඳට සවිකර තිබූ මෝටරයේ කොටස් සහ බට සොරාගෙන යාම නිසා මුළු රාත්‍රියක්ම නේවාසිකයින්ට ජලය නොමැතිව පීඩා විඳීමට සිදුවී ඇත. සැකකරු මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n13082612</link>
    <topic>වැළිසර කිරිපිටි කර්මාන්ත ශාලාව එදා ගිනිතබා විනාශ කළේ බහුජාතික සමාගම්වල වුවමනාවටයි</topic>
    <author>චන්දිමා එදිරිමාන්න</author>
    <content>එදා වැළිසර පිහිටි රජයේ කිරිපිටි කර්මාන්ත ශාලාව ගිනිතබා විනාශ කළේ විදේශීය බහුජාතික සමාගම්වල වුවමනාවන් ඉටුකිරීමයි. රජයේ කිරිපිටි නිෂ්පාදනවල යම් ගැටළුවක් මතුවුණා නම් අද විරුද්ධ පක්ෂය පාරට බැස විශාල හඩක් නඟනවා. නමුත් විදේශීය බහු ජාතික සමාගම්වලින් මේ රටට සිදුවන අපරාධ ගැන විරුද්ධ පක්ෂය නිහඩව සිටීම ගැටළුවක් යැයි ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.විමල් වීරවංශ ඇමැතිවරයා මේ අදහස් පළ කළේ ජාතික නිවාස සංවර්ධන අධිකාරියේ තාක්ෂණ නිලධාරීන් හා තාක්ෂණ සේවයේ නොවන සේවක මහත්ම මහත්මීන් 113 දෙනෙකු සඳහා යතුරුපැදි ප්‍රදානය කිරීම හා නව තාක්ෂණ සහකාර නිලධාරීන් 48 දෙනෙකුට පත්වීම් ලිපි ප්‍රදානය කිරීම වෙනුවෙන් කොළඹ, මාළිගාවත්ත මහල් නිවාස සංකීර්ණ පරිශ්‍රයේදී පැවැති උත්සවයට සහභාගී වෙමිණි.ඇමැතිවරයා මෙසේද කීය.වැළිසර පිහිටි රජයේ කිරිපිටි කර්මාන්ත ශාලාව ගිනි තැබුවේ කිරිපිටි වෙළෙඳපොළ විදේශ බහුජාතික සමාගම්වලට හදලා දෙන්න. ඒ ගිනි තිබ්බේ බහුජාතික විදේශ සමාගම්වල වුවමනාවට. කිරිපිටි නිෂ්පාදනයේදී එදා පැවැති රජය ඉටුකරපු භූමිකාවෙන් ඉවත්වෙලා වෙළෙඳපොළ විදේශීය බහුජාතික සමාගම්වලට පවරලා දුන්නා.රජයේ තිබුණු කිරිපිටි කර්මාන්ත ශාලාව තිබුණා නම් මෙවැනි දෙයක් අද වෙන්නේ නැහැ. එය එදා කුමන්ත්‍රණකාරී ලෙස ගිනිතියලා විනාශ කළා. පෞද්ගලික අංශයත් කිරි වෙළෙඳපොළේ සිටිය යුතු වගේම රාජ්‍ය අංශයත් කිරි වෙළෙඳපොළේ සිටිය යුතුයි කියන මතයේ සිටියා නම්, අද මේ රටේ බහුජාතික සමාගම්වල පර්යේෂණාගාර මීයන් බවට අපේ රටේ දරුවන් පත්කර ගන්න වෑයම සාර්ථක වෙන්නේ නැහැ.ඒ නිසා මේ රජය දැඩි ලෙස විශ්වාස කරනවා පෞද්ගලික අංශය තමන්ගේ භූමිකාව ඉටුකරමින් ඉදිරියට යන්නඅවස්ථාව ලබාදෙනවා වගේම මේ ආර්ථිකයේ සමබරතාවය රැකගන්න ආර්ථිකය තුළ එක අන්තයකට ඒකාධිකාරය ගොඩනඟන එක වළක්වන්න රාජ්‍ය අංශය පවතින්න ඕන කියලා. රාජ්‍ය අංශය තිබුණොත් තමයි පෞද්ගලික අංශයේ එක්තරා ආකාරයක හික්මීමක්, ශික්ෂණයක් අපිට බලාපොරොත්තු වෙන්න පුළුවන් වෙන්නේ.රාජ්‍ය අංශයේ තරඟයක් නොතිබුණා නම් කිරිපිටි වෙළෙඳපොළට වෙච්චදේ තමයි වෙන්නේ. රාජ්‍ය අංශය මේ කිරි පිටි නිෂ්පාදනයේ හිටියා නම් ඒ කිරිපිටි සමාගම්වලට මොන විදිහකටවත් පුළුවන් වෙන්නේ නැහැ මේ රටේ අහිංසක දරුවන් ඔවුන්ගේ පර්යේෂණාගාර මීයන් බවට පත්කරගන්න.බටහිර රටවල් සමහර අප්‍රිකානු කලාපයේ රටවල සිටින මිනිස්සු තමයි පාවිච්චි කරන්නේ එක එක එන්නත් වර්ග මිනිස් ශරීරයට සුදුසුද? නැද්ද? කියලා අත්හදා බලන්න. ඒ වගේම සමහර එන්නත් වර්ග අප්‍රිකානු රටවල 9000 කට 20,000 කට පමණ පිරිසකට එන්නත් කරලා කාලයක් හිගිල්ලා බලනවා ඒ අයට මොකද? වෙන්නේ. ඒ අයගේ ප්‍රතික්ක්‍රියා මොනවාද? කියලා. අප්‍රිකානු කලාපයේ රටවල මිනිස්සු දීර්ඝ කාලයක් තිස්සේ බටහිර රටවල පරීක්ෂණාගාර මීයන් බවට පත්වෙලා තියෙන බව. අද අපිට පිළිගන්න වෙලා තියෙනවා අපි දැන හෝ නොදැන මේ රටේ ජනතාවත් මේ බටහිර රටවල බහුජාතික සමාගම්වල පර්යේෂණාගාර අත්හදාබැලීම්වල මීයන් බවට පත්වෙලා තියෙනවා. මේ තත්ත්වය වෙනස් වෙන්නේ රාජ්යර අංශය තමන්ගේ භූමිකාව ඉටුකරන තරමට හා රාජ්‍ය අංශයේ ශක්තිමත් භාවය අනුවයි.නිවාසකරණය ගත්තත් මෙය සම්පූර්ණයෙන් රාජ්‍ය අංශයේ කටයුත්තක් නෙවෙයි. පෞද්ගලිකව තම තමන්ගේ සපුරාගත යුතු අභියෝගයක්. දේපළ සංවර්ධකයන්, නිවාස ඉදිකරන ආයතන පෞද්ගලික අංශයේ ඕන තරම් තියෙනවා. හැබැයි නිවාස සංවර්ධන අධිකාරිය නිවාස තොගය වැඩි කරන්න දායක වෙන් තරමට තමයි පෞද්ගලික අංශයේ නිවාස ව්‍යාපෘතිවල පවා මිල මට්ටම් පහළ බසින්නේ. ඒ තරඟය අපි දෙන්න ඕනේ. අපි ඒ තරඟයට නොගියොත් අපේ කඩේ වැහුවොත් වැළිසර කිරිපිටි කර්මාන්ත ශාලාව ගිනි තියලා විනාශ කළා වගේ රාජ්‍ය ආයතන බංකොළොත් වෙන්න ඉඩ ඇරියොත් විවිධ ජාවාරම්කරුවන්ගේ සූදු පිටියක් බවට මේ රට පත්වෙනවා.එක්සත් ජාතීන්ගේ මානව හිමිකම් කොමසාරිස් නවනීදන් පිල්ලෙලා බෙල්ලට දාන්න හදන තොණ්ඩුව දැක දැකත් ඒකට යටත්වෙන්නේ නැහැ වගේම බහුජාතික කිරිපිටි සමාගම්වල වුවමනාවන් නියෝජනය කරන්නේ නැති බවත් මේ රජය අද ඔප්පුකරලා පෙන්වලා ඉවරයි.පසුගිය කාලයේ එක්සත් ජාතික පක්ෂ ආණ්ඩුවේ බස්නාහිර පළාතේ හිටපු මහ ඇමති කෙනෙක් පවා කිරිපිටි සමාගම්වල අධ්‍යක්ෂ මණ්ඩලවල ඉන්නවා’අපි ගියවර තාක්ෂණ නිලධාරීන් සඳහා යතුරු පැදි 135 ලබාදුන්නා. ඒ වාගේම අද ලබාදෙනවා යතුරු පැදි 113 ක්. රුපියල් මිලියන 21 ක් වටිනා යතුරුපැදි සහනදායී පහසු ගෙවීමේ පදනම මත ලබාදෙන්නේ ජාතික නිවාස සංවර්ධන අධිකාරිය විසිනි.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා, ජාතික නිවාස සංවර්ධන අධිකාරියේ සභාපති ජයන්ත සමරවීර, එහි සාමාන්‍යාධිකාරී බ්‍රිගේඩියර් මහින්ද මුදලිගේ, එහි නියෝජ්‍ය සාමාන්‍යාධිකාරී (මානව සංවර්ධන) ලලිත් එදිරිසිංහ, ජනසෙවණ අධීක්ෂණ නිලධාරී අධ්‍යක්ෂ මණ්ඩල සාමාජික රංජිත් විල්ලවආරච්චි බස්නාහිර පළාත් සභා මන්ත්‍රී රොජර් සෙනෙවිරත්න,යන මහත්වරු ඇතුළු නිලධාරීහු හා සේවක මහත්ම මහත්මීහු ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n13082613</link>
    <topic>ලොව ජය ගත්තේපිටිකිරි බීලා නොවෙයි</topic>
    <author>උපාලි කරුණාරත්න</author>
    <content>තමා ලෝකය ජයග්‍රහණය කළේ පිටිකිරි බීලා නොවන බව ප්‍රවීන මලල ක්‍රීඩිකා සුසන්තිකා ජයසිංහ මහත්මිය ප්‍රකාශ කළාය.ශ්‍රී ලංකාව වැනි රටවලට අහිතකර රසායන ද්‍රව්‍ය අඩංගු පිටිකිරි පැමිණීම පිළිබඳව ලෝක සෞඛ්‍ය සංවිධානය දැඩි අවධානය යොමුකර ඒ සම්බන්ධයෙන් අදාළ රටවල් පිළිබඳව පියවර ගැනීමට කටයුතු කළයුතු බව පාර්ලිමේන්තු මන්ත්‍රී අතුරලියේ රතන හිමියෝ ප්‍රකාශ කළහ.රජරට ප්‍රමුකව දිවයින පුරා ශීඝ1යෙන් පැතිරීයන මාරාන්තික වකුගඩු රෝගය පිළිබඳව ද දැඩි අවධානය යොමු විය යුතු බව උන්වහන්සේ පැවසූහ. මේ අදහස් පළ වූයේ ඊයේ (25) කොළඹ බෞද්ධ මහාසම්මේලන මූලස්ථානයේ පැවැති මාධ්‍ය හමුවකදීය.පිවිතුරු හෙටක් ජාතික එකමුතුව මගින් මෙය සංවිධානය කර තිබිණ.මෙහිදී වැඩිදුරටත් අදහස් දක්වමින් සුසන්තිකා ජයසිංහ මහත්මිය ප්‍රකාශකෙළේ,තමා අවුරුදු පහක් මවුකිරි බිව් දරුවෙකු බවයි.ගැමි දරුවෙකු වූ තමාට කුඩා කල සිටම තම මව ගමේ ආහාර දුන් බව කී ඇය මවගේ කිරිවල ශක්තිය සහ කොස් දෙල් අල බතල වල ශක්තිය ලෝක මලල ක්‍රීඩා තරඟ ජයග්‍රහණය කිරීමට උපකාරී වූ බව පැවැසුවාය. රටේ මවුපියන් තම දරුවන්ට ආහාර ලබාදිමේදී වසවිස වළින් තොර ගුණදායක දේශීය ආහාර පිළිබඳව වැඩි අවධානයක් යොමු කිරීම ඉතා වැදගත් වෙනවා.එමගින් රටට වැඩදායී දරු පරපුරක් බිහි කළ හැකි බවද සුසන්තිකා ජයසිංහ මහත්මිය පැවසුවාය.පාර්ලිමේන්තු මන්ත්‍රී අතුරලියේ රතන හිමි- පිටිකිරි සම්බන්ධව බොහෝ ප්‍රචාරයන් කරන්නෙ වැරදි ආකාරයටයි. DCD නිසා අපට බොහෝ ගැටලු ඇතිවුණා.අධික ලාභයක් ලැබීම සඳහා ඉතා අසාධාරන ලෙස පිටිකිරි සම්බන්ධ වෙළෙදාම කරන බව පෙනී යනවා.කථිකාචාර්ය වෛද්‍ය චන්න ජයසුමන මහතා- චීනයට ආනයනය කරන ලද කිරිපිටි තොගයක නයිට්රේට් නැමැති රසායනිකයක් අඩංගු වී ඇති නිසා එය බෙදාහැරීම තහනම් කර තිබෙනවා. මේ සම්බන්ධයෙන් අපත් දැඩි අවධානය යොමු කරන්න ඕනෙ.තවමත් රජරට ප්‍රදේශයේ මිනිස් ශරීරයට ඉතා අහිතකර කෘෂි රසායන ද්‍රව්‍ය භාවිතා වනවා. මෙහෙම ගියොත් රටෙන් වැඩිපිරිසක් වකුගඩු රෝගීන් බවට පත් වේවි.විශේෂඥ වෛද්‍ය අනුලා විජේසුන්දර මහත්මිය- අපේ රටේ බෝ නොවන රෝග සීග්‍රයෙන් පැතිරෙමින් තිබෙනවා. කෘෂි රසායන ද්‍රව්‍ය භාවිතය, දේශීය ආහාර රටාව වෙනස් කිරීම, මත්පැන්, සිගරට් භාවිතය, කිසි ව්‍යායාම නොමැතිකම වැනි හේතූන් මේ තත්ත්වයට බලපා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n13082614</link>
    <topic>අවුරුදු 20ට අඩු තරුණයන් අතරේඅස්ථි පිළිකා බහුල තත්ත්වයක්</topic>
    <author>සන්ධ්‍යා කරුණාරත්න</author>
    <content>වයස අවුරුදු 20ට අඩු තරුණ පිරිස අතරේ අස්ථි පිළිකා බහුල තත්ත්වයක් දක්නට ලැබෙන බව ජාතික රෝ‍හලේ විකලාංග ශල්‍ය වෛද්‍යවරු පවසති.අස්ථියක වේදනාවක්, ඉදිමුමක්, ගෙඩියක් මතු වුවහොත් වහාම විකලාංග ශල්‍ය වෛද්‍යවරයකු වෙත යොමු වන ලෙස වෛද්‍යවරු රෝගීන්ට දැනුම් දෙති.පිළිකාවක් බවට පත් වීමට පෙර අස්ථියක ගෙඩියක් (Bone tumor) මතු වී පවතින අවස්ථාවේදීම හඳුනා ගැනීමෙන් මූලික ප්‍රතිකාර කර සුවපත් කර ගත හැකි යැයි විකලාංග ශල්‍ය වෛද්‍යවරු ප්‍රකාශ කරති.අලුත් ශල්‍යකර්ම පවතින නිසා ඕනෑම රෝගයකට ප්‍රතිකාර කර සුවපත් කිරීමේ හැකියාවක් පවතියි.අස්ථියක වේදනාවක්, ඉදිමුමක්, ගෙඩියක් මතු වුවහොත් ‍සිංහල වෙදකම් හෝ වෙනත් වෙදකම්වලට යොමු නොවී විකලාංග ශල්‍ය වෛද්‍යවරයකු වෙත යොමු වීමෙන් ජීවිතය අවදානමකට ලක්වීමේ ප්‍රවනතාව වළක්වා ගත හැකි යැයි ද වෛද්‍යවරු පවසති.‍ අස්ථිවල හට ගන්නා පිළිකා පසුකාලීනව හඳුනාගැනීම හේතුවෙන් කොතරම් ප්‍රතිකාර කළ ද රෝගියාගේ ජීවිතය අවුරුදු දෙක තුනකට සීමා වේ.වයස අවුරුදු 15 දි, 16 දි හටගන්නා මේ රෝග තත්ත්වය නිසා තරුණ පරපුර රටට අහිමි වීමේ අවදානමක් ද පවතියි. මෙලෙස රටේ තරුණ පරපුරට හට ගන්නා රෝග හේතුවෙන් සංවර්ධනයට බලපෑම් ඇති කරයි.තරුණ පරපුරට පවතින රෝග පිළිබඳ මවුපියන් ඇතුළු වැඩිහිටියන් දැනුවත් කිරීම මඟින් රෝගයක් හට ගත් වහාම ප්‍රතිකාර සඳහා යොමු වීමෙන් තරුණයන්ගේ ජීවිත අහිමි වීම වළක්වා ගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=n13082615</link>
    <topic>අරාබියාවේ සේවය කළ ශ්‍රී ලාංකික කතගේ මරණයටඅමෙරිකා ජාතික ස්වාමි පුරුෂයා ගැන සැකයක්</topic>
    <author>මහින්ද අලුත්ගෙදර</author>
    <content>සෞදි අරාබියාවේ සේවය කරමින් සිටියදී තම ස්වාමි පුරුෂයා අතින් මරුමුවට පත්වූ ශ්‍රී ලාංකික කාන්තාව සම්බන්ධයෙන් සිදුකෙරෙන පරීක්ෂණ කටයුතු එරට නීතීඥයෙකු වෙත බාරදීමට සෞදි අරාබියාවේ ශ්‍රී ලංකා තානාපති කාර්යාලය පියවර ගෙන ඇත.අමෙරිකානු ජාතික ස්වාමි පුරුෂයා අතින් මේ ශ්‍රී ලාංකික කාන්තාව මරණයට පත්ව තිබෙන අතර ඒ සම්බන්ධයෙන් පරීක්ෂණ කටයුතු කඩිනම් කිරීමේ අරමුණින් මේ තීරණය ගෙන තිබේ.සෞදි අරාබියාවේ දමාම්හිදී මේ මරණය සිදුව තිබෙන අතර පවුල් ආරවුලක් මත එය සිදුවන්නට ඇතැයි සෞදි අරාබියානු විමර්ශන හා අධිකරණ කටයුතු පිළිබඳ කාර්යාංශය ප්‍රකාශකර ඇති අතර ඒ සම්බන්ධයෙන් වන පරීක්ෂණ කටයුතු අවසානයේ අදාළ සැකකාර ස්වාමි පුරුෂයා වරදකරු වන්නේ නම් අමෙරිකානු ඩොලර් 10,000 ක වන්දි මුදලක් ගෙවීමට සිදුවන බවද වාර්තා වෙයි.අම්පාර ප්‍රදේශයේ පදිංචි අමරලතා නැමැති 41 හැවිරිදි කාන්තාව ගෘහසේවය සඳහා සෞදි අරාබියාව බලා ගොස් තිබෙන අතර දෙදරු මවක් ඇය පසුව තම ස්වාමියාගෙන් වෙන්ව අමෙරිකානු ජාතිකයා සමඟ විවාහ ජීවිතය ගතකර ඇත.මේ ශ්‍රී ලාංකික කාන්තාවගේ මරණය සම්බන්ධයෙන් පරීක්ෂණ කටයුතු අඛණ්ඩව ක්‍රියාත්මක කෙරෙන බවද සෞදි අරාබියාවේ ශ්‍රී ලංකා තානාපති කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=r1308261</link>
    <topic>නාගොඩ - නෑබඩ මාර්ගයේසංවර්ධන වැඩ අරඹයි</topic>
    <author>මතුගම මධ්‍යම -නිමල් වීරසේනනාගොඩ විශේෂ කළුතර විශේෂ</author>
    <content>අද වන විට අපේ රටේ සියලු නගරවල පළාත්වල වේගවත් සංවර්ධනයක් සිදුවන බවත් ඒ අතරම ඉන් තවත් එකක් වන මෙම නාගොඩ සිට නාර්තුපාන දක්වා වූ මාර්ගය සංවර්ධනයෙන් පසු තමුන්නාන්සේලාගේ මෙම ප්‍රදේශයේ දැවැන්ත සංවර්ධනයක් සිදුවන බවත් ජනාධිපතිතුමාට මෙවන් සංවර්ධනයක් උදෙසා හිමිවන ප්‍රණාමය මෙම මාර්ගය පුළුල්කොට සංවර්ධනය කර දීමේදීත් එසේම හිමිවිය යුතු වෙන බවත් වරාය හා මහා මාර්ග ව්‍යාපෘති අමාත්‍ය නිර්මල කොතලාවල මහතා පැවැසීය.ඒ මහතා එසේ පැවසුවේ නාගොඩ සිට කිවුලවත්ත – බෝම්බුවල තෙබුවන නගරය හරහා නාර්තුපාන දක්වා විහිද යන මාර්ගය පුළුල්කොට කාපට් අතුරා සංවර්ධනය කිරීමේ කටයුතු ආරම්භ කිරීම සංකේතවත් කිරීම සඳහා වූ බෝම්බුවල පන්සල මංකඩ නගර මධ්‍යයේ පැවැති ජන හමුවේදී ය.බෝම්බුවල - ගමද කළුතර බද්දට අයත් වන බවත් ජනාධිපතිතුමා කෙරෙහි බෝම්බුවල දෙළොස් දහසක් පමණ වූ ඡන්ද දායකයන්ගේ විශ්වාසය අදත් රඳා පවත්නා බවත් පැවැසූ ඇමැතිවරයා පෙර පැවැති වකවානුවකදී එවකට මතුගම ආසනයේ මන්ත්‍රීවරයකු වශයෙන් සිටිය “අනිල් මුණසිංහ” මහතා මෙම මාර්ගය පුළුල්කොට සංවර්ධනය කර දීම සැලැසුම්කර සිටි නමුත් යම් යම් කරුණු කාරණා මත එය ඉටුකර ගැනීමට නොහැකිවී ගිය බවත් පැවැසීය.මෙම සංවර්ධන ක්‍රියාදාමයේදී ප්‍රවාහන ඇමැති කුමාර වෙල්ගම මහතා ප්‍රධාන දිස්ත්‍රික්කයේ සියලු අමාත්‍යවරුන්ගේ සහයෝගය කැපවීම තමාට ලැබෙන බවත් මාර්ගය දෙපස පදිංචිකරුවන් ව්‍යාපාරිකයන් ඇතුළු සැමදෙනාගේ සහයෝගය ලබා දෙන ලෙසට ඉල්ලා සිටින බවද පැවැසීය.ජනාධිපතිතුමන්ගේ සංකල්පයක් මත කෙත්හේන මංසන්ධියේ සිට බණ්ඩාරගමට පිවිසිය හැකි පරිදි පාලම් මාර්ග ඇතුළත්ව නව මාර්ගයක් ඉදිකිරීමේ අවධානයක් යොමුවී ඇති බවද වැඩිදුරටත් පැවැසීය.බෝම්බුවල ශ්‍රී සුබෝධිරාජාරාම මහා විහාරාධිපති ශාස්ත්‍රපති හල්වතුරේ අස්සජි නාහිමියන් අදහස් දක්වමින්:එදා සුදු අධිරාජ්‍යවාදීන් කළුතොට (කළුතර) සිට තෙබුවනට යන අශ්වකරත්ත ගමන්කර ඇත්තේ මෙම මාර්ගයේ බව පොතපතේ සඳහන්ව ඇති බවත් මහාමාර්ග පද්ධතිය යටතේ වූ බී ශ්‍රේණිගත ප්‍රධාන වශයෙන් සංවර්ධනය වන මාර්ගයක් වශයෙන් දිගින් කිලෝ මීටර් 18 ක් දුරට විහිද යන මෙම මාර්ගය සංවර්ධනය කිරීමට ඉඩ සලසා දීම නිර්මල කොතලාවල ඇමැතිතුමාගෙන් වූ උදාර සේවාවක් බවත් පැවැසීය.මෙම මාර්ගය සංවර්ධනය සඳහා මිලියන 1600 ක් පමණ මුදලක් වැයවන බවද, දිගින් කිලෝ මීටර් 18 වන බවද, විදේශීය ණය ධාරිතාවකින් තොරව දේශීය වියදමින් තනා නිම කිරීමට මාර්ග සංවර්ධන අධිකාරිය සම්පූර්ණ වගකීම භාරගෙන ඇති බවද අධ්‍යක්ෂ ඩබ්ලිව්. ඒ. කේ. බණ්ඩාර මහතා විසින් පැහැදිලි කර දෙනු ලැබීය.බෝම්බුවල - ශ්‍රී මුනින්දාරාම විහාරාධිකාරී කන්තලේ සාරානන්ද හිමියන්ද, මහාමාර්ග අධිකාරියේ ව්‍යාපෘති අධ්‍යක්ෂ පළාත් සභා මන්ත්‍රී ලලිත් වර්ණකුලසූරිය ඇතුළු මාර්ග සංවර්ධන අධිකාරියේ බලධාරීන් සහ පළාත් සභා, ප්‍රාදේශීය සභා මන්ත්‍රීවරු රැසක් මෙම අවස්ථාවට එක්ව සිටියහ.ඡායාරූපයනාගොඩ විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=r1308262</link>
    <topic>කෑගල්ලේ ඩිපෝවේ බස් නිතර ලෙඩින්</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>ලංකා ගමනාගමන මණ්ඩලයට අයත් කෑගල්ල ඩිපෝවේ ඇත්තේ මීට වසර 30 ක් 40 කටත් පැරණි බස් රථයි. අලුත් බස් රථ ඇත්තේ දෙක තුනක් පමණි.මෙවැනි බාධක මැද වුවත් අවශ්‍ය අමතර කොටස් කලට වේලාවට ලබා දෙන්නේ නම් හොඳ ආදායමක් මෙන්ම මහජනතාවට නියම බස් සේවාවක් ලබාදීමට හැකි බව කෑගල්ල ඩිපෝ කළමනාකාර ඩී. එම්. ඩබ්ලිව්. උපාලි මහතා පැවසීය.මෙම ඩිපෝවෙන් මාර්ග 70 ක පමණ බස් රථ ධාවනය වන අතර බස් රථ 93 ක් දිනකට ධාවනය විය යුතුයි. නමුත් ධාවනය වන්නේ බස් රථ 70 ක් පමණය.දිනකට ධාවනයට යෙදෙන බස් රථවලින් දහවල් 10.00 – 11.00 පමණ වන විට කාර්මික දෝෂ නිසා 10 ක් 15 ක් පමණ ගරාජයට එනවා.මෙම ඩිපෝවේ සේවක සේවිකාවන් 518 දෙනෙක් සේවය කරනවා. දිනකට ආදායම ලක්‍ෂ 8 ක් පමණ ලැබෙනවා. කොතරම් බාධක මධ්‍යයේ වුවත් සේවක වැටුප් මසකට දෙවතාවක් ලබා දෙන බව ඩිපෝ කළමනාකාරවරයා පැවසීය.මෙම ඩිපෝවෙන් ධාවනය වන බස් සේවාවන් අන්තයටම පිරිහී ගොස් ඇති බව මගී ජනතාව පවසනවා. ධාවනයට යොදන බස් රථවල කාර්මික දෝෂ ඇති වී අතරමගදී කැඩෙනවා. මේ නිසා රජයේ සේවකයන් මෙන්ම පෞද්ගලික ආයතනවල සේවය කරන සේවක සේවිකාවන්ට ද වෙනත් මගී ජනතාවට ද නොයෙකුත් දුෂ්කරතා රැසකට මුහුණපෑමට සිදුවන බව කියති.කෑගල්ල බුලත්කොහුපිටිය මාර්ගයේ අලුයම 5.30 ට පමණ ධාවනය වන බසය දිනපතා ධාවනය නොවීම නිසා ඈත ප්‍රදේශවල රාජ්‍ය සේවක සේවිකාවන්ට මහත් දුෂ්කරතාවලට මුහුණපෑමට සිදුවී ඇති බව ද පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=r1308263</link>
    <topic>නවීන අංගෝපාංග සහිතබස් නැවතුම් පොළක්මිරිස්වත්ත මංසන්ධියේ</topic>
    <author>ඡායාරූපය:- ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ මිරිස්වත්ත මංසන්ධියේ කොළඹ සිට නුවර දක්වා ගමන් ගන්නා බස් රථ නැවතුම් පොළක් නව තාක්ෂණික උපකරණ යොදා සාදා ඇති අතර එම බස් නැවතුම් පොළ විවෘත කිරීම පසුගියදා දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා අතින් සිදුකෙරිණි.මේ අවස්ථාවට ගම්පහ මහ නගර සභාවේ නගරාධිපතිවරයා ද බස්නාහිර පළාත් සභාවේ සභාපති සුනිල් විජේරත්න, ගම්පහ ප්‍රාදේශීය සභාවේ සභාපති රන්ජිත් ගුණවර්ධන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=r1308264</link>
    <topic>විනෝද බදු නිදහස් කිරීමෙන්ආදායමට දැඩි බලපෑමක්</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>සංදර්ශන හා සැණකෙළි සඳහා අයකෙරෙන විනෝද බදු මුදල් එම බද්දෙන් නිදහස් කිරීමට බස්නාහිර පළාත් ප්‍රධාන ඇමතිවරයා කරගෙන යන ක්‍රියාමාර්ගය මගින් තම අපේක්‍ෂිත ආදායමට විශාල බලපෑමක් සිදු වී ඇති බව කොළඹ මහ නගර සභාව කියයි.තම සභාව වෙත ආදායම් ලැබෙන එක් ප්‍රධාන මාර්ගයක් වශයෙන් විනෝද බදු ආදායම හැඳින්විය හැකි යැයි කියන මහ නගර සභාව ඒ අනුව 2012 වර්ෂයේ අයවැය ලේඛනයේ රුපියල් මිලියන 50 ක් ද, 2013 වර්ෂයේ රුපියල් මිලියන 60 ක් ද, වශයෙන් එම ආදායම ඇස්තමේන්තු කළ නමුත් මෙම ආදායම ලබාගැනීම මෑතක සිට අපහසු වී ඇතැයි ද පෙන්වා දෙයි.අභ්‍යන්තර වාර්තාවක් මගින් මහ නගර සභාවේ නියෝජ්‍ය භාණ්ඩාගාරවරයා එහි මුදල් පිළිබඳ ස්ථාවර කාරක සභාව වෙත යොමු කරන සංදේශයේ මෙසේ ද සඳහන් වෙයි.මෙම ආදායම ලබාගැනීම අපහසු වීමට ප්‍රධාන හේතුවක් වන්නේ බස්නාහිර පළාතේ පළාත් පාලන විෂය භාර ඇමතිවරයා වශයෙන් තමා වෙත ලැබී ඇති බලතල අනුව විනෝද බද්දෙන් නිදහස් කරන සංදර්ශන ප්‍රමාණය ඉහළ යාමය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=r1308265</link>
    <topic>ඩෙංගු මදුරුවන් බෝකළකතුන් දෙදෙනකුට දඩ</topic>
    <author>වාද්දුව සමූහ - එස්. ආර්. පියදාස</author>
    <content>තම නිවෙස්වල ඩෙංගු මදුරු කීටයන්ට පෝෂිත වීමට ඉඩ හැර තිබූ පානදුර ඩයස් පෙදෙසේ කාන්තාවන් දෙදෙනකුට එක් අයකුට රුපියල් දෙදහස් පන්සීය (රු. 2500/-) බැගින් පානදුර මහේස්ත්‍රාත් රුචිර වැලිවත්ත මහතා රුපියල් පන්දහසක් (රු. 5000/-) දඩ නියම කළේය.තම මිදුලේ කුරුල්ලන්ට ජලය දමන භාජනයේ ඩෙංගු මදුරු කීටයන්ට පෝෂණය වීමට ඉඩහැර තිබීම නිසාද නිවෙසේ ජලය තිබූ මල් බඳුනක මදුරු කීටයන් පෝෂණය වීමට ඉඩහැර තිබීම නිසාද එම දඩ ගැසීම්වලට යටත් වූහ.පාණදුර නාගරික මහජන සෞඛ්‍ය පරීක්‍ෂක නිශ්ශංක විජේකෝන් මහතා එම කාන්තාවන් දෙදෙනාට එරෙහිව පාණදුර අධිකරණයේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=r1308266</link>
    <topic>මරණ පරීක්‍ෂකවරුන්ටඩිප්ලෝමා පාඨමාලා</topic>
    <author>පොල්ගස්ඕවිට සමූහ</author>
    <content>ශ්‍රී ලංකාවේ ප්‍රථම වතාවට හදිසි මරණ පරීක්‍ෂකවරුන්ගේ රාජකාරි පිළිබඳ දැනුම ලබා දෙන විශ්වවිද්‍යාල උපාධි මට්ටමේ ඩිප්ලෝමා පාඨමාලාවක් ලබන ඔක්තෝම්බර් මාසයේදී ආරම්භ කිරීමට යයි. කොළඹ විශ්වවිද්‍යාලයේ වෛද්‍ය පීඨයට අනුබද්ධ අධිකරණ වෛද්‍ය හා විෂවෙද අධ්‍යයනාංශය මගින් මෙය සැලැසුම් කර ඇත.මේ සඳහා දැනටමත් හදිසි මරණ පරීක්‍ෂකවරුන්ට අමතරව පොලිස්, නීතිවේදී ක්‍ෂේත්‍රයන්හි නියුතු අයවලුන්ගෙන්ද අයදුම්පත් කැඳවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308261</link>
    <topic>දිස්ත්‍රික් හා පළාත් මට්ටමෙන් 560ක් තරග බිමේ</topic>
    <author>ෆවුස් මොහොමඩ්</author>
    <content>ජාතික ක්‍රිකට් ක්ෂේත්‍රයට එක්වන දස්කම් සපිරි ක්‍රීඩකයන් හඳුනා ගැනීමේ මූලික තරගාවලිය ලෙස සැලකෙන ප්‍රීමා ශූරතා කුසලාන අවුරුදු 15න් පහළ අන්තර් දිස්ත්‍රික් හා අන්තර් පළාත් සීමිත ඕවර ක්‍රිකට් තරගාවලිය සැප්තැම්බර් මස 2දා ආරම්භ වේ. දිස්ත්‍රික් තරගාවලියේ දස්කම් දක්වන ක්‍රීඩකයන්ගෙන් තෝරාගත් කණ්ඩායම් 10ක් අතර පළාත් තරගාවලිය පැවැත්වීමට නියමිතය.7වැනි වරටත් පැවැත්වෙන මේ තරගාවලියට දිස්ත්‍රික් හා පළාත් කණ්ඩායම් නියෝජනය කරමින් යොවුන් ක්‍රීඩකයන් 560ක් තරග වැදීමට නියමිතය. සැප්තැම්බර් මස 2දා සිට 5දින දක්වා කණ්ඩායම් 23ක් අතර දිස්ත්‍රික් තරග 36ක් පැවැත්වෙන අතර සැප්තැම්බර් මස 16දින සිට 20දක්වා පළාත් කණ්ඩායම් 10ක් අතර තරග 20ක් පැවැත්වේ. තරගාවලියේ අවසන් පූර්ව තරග සැප්තැම්බර් මස 24 හා 25දෙදිනත්, අවසන් මහා තරගය 27වැනිදාත් ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ.ශ්‍රී ලංකා ක්‍රිකට් ආයතනයේ මෙහෙයවීමෙන් හා ප්‍රීමා ආයතනයේ අනුග්‍රහයෙන් පැවැත්වෙන මේ තරගාවලියේ මූලික අරමුණ වන්නේ ග්‍රාමීය මට්ටමේ විශිෂ්ට දස්කම් දක්වන යොවුන් ක්‍රීඩකයන් ජාතික තලයට එක් කිරීමය. පසුගිය වසර 6ක කාල පරිච්ඡේදය පුරා පැවැති තරගාවලි අතරින් විශිෂ්ට ක්‍රීඩකයන් 50කට ආසන්න ප්‍රමාණයක් අවුරුදු 17න් පහළ, 19න් පහළ, 23න් පහළ හරහා ජාතික මට්ටම දක්වා රැගෙන ඒමට ප්‍රීමා ශූරතා කුසලාන තරගාවලිය දායකත්වය සපයා තිබේ.මේ වනවිටත් ජාතික කණ්ඩායම නියෝජනය කිරීමේ අවස්ථාව ලබා සිටින අකිල ධනංජය, යොවුන් කණ්ඩායම් නියෝජනය කරන නිරෝෂාන් දික්වැල්ල, අනුක් ප්‍රනාන්දු, ළහිරු මධුසංඛ, සඳුන් වීරක්කොඩි හා බිනර ප්‍රනාන්දු එසේ ප්‍රීමා ශූරතා කුසලාන තරගාවලිය හරහා ජාතික තලයට එක්වී සිටිති.අවුරුදු 17න් පහළ හා 19න් පහළ ජාතික සංචිත නියෝජන කරන ක්‍රීඩකයන්ගෙන් 80% ක්ම ප්‍රීමා ශූරතා කුසලාන තරගාවලිය මගින් එක්වූ ක්‍රීඩකයන් වීම විශේෂත්වයකි. මීට අමතරව මුලතිව් හා කිලිනොච්චි දිස්ත්‍රික් නියෝජනය කරමින් ක්‍රීඩකයන් රැසක් ප්‍රීමා තරගාවලිය හරහා විශිෂ්ට දස්කම් දැක්වීමට සමත්ව සිටිති.'ඒ' කාණ්ඩයේ සිට 'එච්' කාණ්ඩය දක්වා කාණ්ඩ 8ක් යටතේ දිස්ත්‍රික් තරග පොලොන්නරුව, මොරටුව, පානදුර, අම්බලන්ගොඩ, මහනුවර, බදුල්ල, කිලිනොච්චිය, මුලතිව්, වවුනියාව, වෙන්නප්පුව හා කොළඹ ආශ්‍රිතව පැවැත්වෙන අතර පළාත් තරග දඹුල්ල, වෙලගෙදර, අස්ගිරිය, පානදුර, මොරටුව හා ආර්.ප්‍රේමදාස පිටියේ දී පැවැත‍්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308262</link>
    <topic>මලියදේවයේ මිත්තිකාවසර 24ක් පැරැණි වාර්තාවක් බිද දමයි</topic>
    <author/>
    <content>ශ්‍රීමත් ජෝන් ටාබට් මලල ක්‍රීඩා තරගාවලියේදී අවු.14න් පහළ දුර පැනීමේ ඉසව්වෙන් නව තරග වාර්තාවක් පිහිටුවීමට කුරුණෑගල මලියදේව විද්‍යාලයේ එච්.පී.මිත්තිකා පසන්සිනී සමරතුංග සමත්වුවාය. ඇය විසින් බිඳ දැමුවේ වසර 24ක් පැරණි වාර්තාවක්වීම විශේෂ සිදුවීමකි.මිත්තිකා මීටර් 5.14ක දුරක් සටහන් කළ අතර පැරණි වාර්තාව වුයේ 1989දී කොළඹ බිෂොප් විද්‍යාලයේ අමල්කා ප්‍රේමරත්න (මීටර් 5.03) තබා තිබු වාර්තාවයි.වයඹ පළාත් මලල ක්‍රීඩා උළෙලේදී අවු.15න් පහළ දුර පැනීමේ දෙවැනි ස්ථානය මෙන්ම ජෝන් ටාබට් මලල ක්‍රීඩා උළෙලේදී අවු.14න් පහළ 100x4 ලොකඩ පදක්කම් දිනාගත් කණ්ඩායමට ද ඇය ඇතුළත් විය.මලියදේව විදුහලට කීර්තියක් ලබාදෙමින් ක්‍රීඩාවෙන් විශිෂ්ට දස්කම් දක්වන මිත්තිකා 2011, 2012 වයඹ පළාත් මලල ක්‍රීඩා වලදී 11න් පහළ හා 13න් පහළ දක්ෂතම ක්‍රීඩිකාවට හිමි සම්මාන හිමිකර ගත්තාය. පසුගිය වසරේ පැවැති ජෝන් ටාබට් මලල ක්‍රීඩා උළෙලේදී අවු.13න් පහළ දුර පැනීමේ දෙවැනි ස්ථානය මෙන්ම මීටර් 100 තරගයේ තෙවැනි ස්ථානය දිනාගනිමට ඇය සමත්වුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308263</link>
    <topic>ආසියානු 7න් පහළ චෙස් ශූරතාවලියටඅනුරාධපුරයෙන් සශ්මික</topic>
    <author/>
    <content>අනුරාධපුර ඩී.එස්.සේනානායක ප්‍රාථමික විද්‍යාලයේ ‍ඉගෙනුම ලබන සශ්මිත කොටුවැල්ල ලබන මස හික්කඩුවේදී පැවැත්වෙන ආසියානු පාසල් චෙස් ශූරතාවලියේ අවු.7න් පහළ තරගය සඳහා ශ්‍රී ලංකාව නියෝජනය කිරීමට සුදුසුකම් ලබා ඇත.පසුගියදා පැවැති ශ්‍රී ලංකා චෙස් සම්මේලනයේ හා පාසල් චෙස් සංගමයේ තරගවලින් වයස් කාණ්ඩ අනුව දිස්ත්‍රික් ශූරයා ලෙස සශ්මික තේරී පත් වු ඔහු යක්කල අනුර විද්‍යාලයේ පැවැති සමස්ත ලංකා චෙස් තරගාවලියේදී තරග වට 6-5ක් ජයගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308264</link>
    <topic>ආසියානු පාසල් චෙස් ශූරතාවලිය 31දා ශ්‍රී ලංකාවේදී ඇරැඹේ</topic>
    <author/>
    <content>ශ්‍රී ලංකා චෙස් සම්මේලනය හා ආසියානු චෙස් සම්මේලනය එක්ව සංවිධානය කරනු ලබන 9වැනි ආසියානු පාසල් ‍චෙස් ශූරතාවලිය මේ මස 31වැනිදා සිට සැප්තැම්බර් 5දක්වා හික්කඩුව හොටෙල් සිට්රස් හී දී පැවැත්වේ.ශ්‍රී ලංකාව සමග ඔස්ට්‍රේලියාව, බංග්ලාදේශය, චීන තායිපේ, හොංකොං, ඉන්දියාව, ඉරානය, කසකස්තානය, කිර්ගිස්තානය, මාලදිවයින, මැලේසියාව, මොන්ගෝලියාව, දකුණු කොරියාව, එක්සත් අරාබි එමීර් රාජ්‍යය, උස්බෙකිස්තානය හා යේමනය නියෝජනය කරමින් මෙවර තරගාවලියට පාසල් සිසු සිසුවියෝ 300ක් එක්වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308265</link>
    <topic>පදක්කම් 6ක් දිනූ ශ්‍රී ලංකාව 21වැනි තැනට</topic>
    <author/>
    <content>චීනයේ නැංජින් හී නිමාව දුටු 2වැනි ආසියානු යොවුන් ක්‍රීඩා උළෙලේ දී ශ්‍රී ලංකා ක්‍රීඩක ක්‍රීඩිකාවෝ රිදී පදක්කමක් හා ලෝකඩ පදක්කමක් 5ක් සමග පදක්කම් 6ක් දිනා ගත්හ. මලල ක්‍රීඩාවෙන් රිදී පදක්කමක් හා ලෝකඩ පදක්කම් 3ක් පිහිනුම් හා ස්කොෂ් ක්‍රීඩා වලින් ලෝකඩ පදක්කම් එක බැගින් ශ්‍රී ලංකා ජයග්‍රහණයට ඇතුළත් විය.රටවල් 45ක ක්‍රීඩක ක්‍රීඩිකාවෝ 2600ක් පමණ සහභාගී වූ මේ ක්‍රීඩා උළෙලේ දී ශ්‍රී ලංකාව ආසියාවේ 21වැනි ස්ථානයට පත් විය.ආසියාවේ රටවල් 16ක ක්‍රීඩක ක්‍රීඩිකාවන්ට කිසිදු පදක්කමක් දිනාගත නොහැකිව හිස් අතින් නිවෙස් බලා යන්නට සිදු වූහ.ශ්‍රී ලංකාව මලල ක්‍රීඩාවෙන් ආසියාවේ 12වැනි ස්ථානයේ පසුවන අතර පිහිනුම් ක්‍රීඩාවෙන් 9වැනි ස්ථානයේ පසුවේ. ස්කොෂ් ක්‍රීඩාවෙන් ශ්‍රී ලංකාවට හිමිව ඇත්තේ 4වැනි ස්ථානයයි. ආසියානු කළාපයේ නැගී එන ක්‍රීඩක ක්‍රීඩිකාවන් දැක්වූ දක්ෂතා අනුව ඉදිරි කාලයේදී ලොව දැවැන්තයන්ට අභියෝග එල්ල කළ හැකි බවට ඉඟි පළවූ බව ක්‍රීඩා විචාරකයන්ගේ මතය වී තිබේ.මේ ක්‍රීඩා උළෙලේදී චීනය රන් 46ක් රිදී 23ක් හා ලෝකඩ පදක්කම් 24ක් දිනා පළමු තැනට පත්වූ අතර, කොරියාව රන් 25ක් රිදී 13ක් හා ලෝකඩ 14ක් දිනා දෙවැනි තැනටද, ජපානය රන් පදක්කම් 7ක් රිදී 5ක් හා ලෝකඩ 6ක් දිනා තෙවැනි තැනට පත් විය.මීලඟ ආසියානු යොවුන් ක්‍රීඩා උළෙල වසර 2017දී පැවැත්වෙන හෙයින් එහි සත්කාරකත්වයේ නිල ධජය හම්බන්තොට නගරාධිපති එරාජ් රවීන්ද්‍ර ප්‍රනාන්දු මහතාට පෙරේදා පැවැති අලංකාර සමාප්ති උළෙලේදී ප්‍රදානය කෙරුණි. ශ්‍රී ලංකා අගමැති දී.මූ.ජයරත්න මහතා හා ක්‍රීඩා ඇමැති මහින්දානන්ද අලුත්ගමගේ මහතා විශේෂ ආරාධිතයන් ලෙස සහභාගීවූ නැංජින් සමාප්ති උළෙලේදී හම්බන්තොට ක්‍රීඩා උළෙලේ නිල සත්කාරකත්ව ධජය ආසියානු ඔලිම්පික් කමිටුවේ උප සභාපති හූ සෙන් ටෙන් විසින් ජාතික ඔලිම්පික් කමිටු සභාපති හේමසිරි ප්‍රනාන්දු මහතාට භාරදුන් අතර ඒ මහතා විසින් හම්බන්තොට නගරාධිපති එරාජ් රවීන්ද්‍ර ප්‍රනාන්දු මහතාට එය භාර දුන්නේය.ශ්‍රී ලංකා ක්‍රීඩා ඉතිහාසයේ අලුත් පිටුවක් පෙරලුනු එම ඓතිහාසික අවස්ථාව ඉතා ගාම්භීර ලෙස සංවිධානය කර තිබූ අතර ධජය භාර දෙද්දී චීන ජනතාව ඔල්වරසන් දුන් අතර ශ්‍රී ලංකාවේ ජාතික ගීය වාදනය කරමින් සිංහ ධජය ඉහළට එසැවී පළාතම වෛවර්ණ විදුලි ආලෝක ධාරාවන්ගෙන් ඒකාලෝක විය.චීනය හා ශ්‍රී ලංකාව අතර ඇති දිගු කාලීන මිත්‍ර සබඳතා තවදුරටත් තහවුරු කරමින් මේ සමාප්ති උළෙලේ මිනිත්තු 8ක කාලයක් ශ්‍රී ලංකා සංස්කෘතික සංදර්ශනයකට ලබා දී තිබීම කැපී පෙණුනි. එම සංස්කෘතික සංදර්ශනය ඉදිරිපත් කිරීම සදහා යුද, ගුවන්, නාවික හා පොලිස් සංස්කෘතික කණ්ඩායම්වල ශිල්ප ශිල්පිනියන් 44ක පිරිසක් සහභාගී වූ අතර ශිල්පීන් 14ක්, ශිල්පිනියන් 8ක් හා බෙර වාදකයන් 22ක් ඇතුළත් වූහ.උඩරට හා පහත රට සම්ප්‍රදායන් සම්මිශ්‍රණය කරමින් ඉදිරිපත් කළ නර්තනයට බෙර, දවුල්, තම්මැට්ටම් ආදී දේශීය වාද්‍ය භාන්ඩ ශ්‍රී ලංකා ශිල්පීහූ උපයෝගී කර නව නිර්මාණයක් ඉදිරිපත් කළ අතර එය නැරුඹූ අතිවිශාල ප්‍රේක්ෂක පිරිස අමන්දානන්දයට පත්වූහ. මෙහි නිර්මාණ අධ්‍යක්ෂක නාවික හමුදාවේ සංස්කෘතික අංශ භාර නිළධාරී නාවික කොමදෝරු ජූඩ් පීරිස් මහතා පැවැසූවේ නැංජින් සමාප්ති සංදර්ශණයේ වෙනසක් ඇති කිරීමට ශ්‍රී ලංකා විශේෂාංගයට හැකිවූ බවයි.මෙවර ආසියානු යොවුන් ක්‍රීඩා උළෙලේදී මීටර් 110 කඩුලු මතින් දිවීමේ ක්‍රීඩක අකිල රවිසංඛ තත්පර 13.99ක කාලයකින් රිදී පදක්කම දිනාගත් අතර මීටර් 110 කඩුලු අනුරාධ විදුසංඛ (තත්.54.05), මීටර් 400 නිර්මාලී මධූෂිකා (55.96) හා මීටර් 800 දිල්හානී ප්‍රනානදු (වි.2:15.72) මලල ක්‍රීඩා වලින් ලෝකඩ පදක්කම් දිනා ගත්හ. මීටර් 100 නිදහස් ආර පිහිනුම් තරගය තත්පර 51.52කින් නිම කළ මැතිව් අඹේසිංහ හා ස්කොෂ් ක්‍රීඩිකා මිහිලියා මෙත්සරණී ලෝකඩ පදක්කම් දිනා ගනිමින් ශ්‍රී ලංකා ධජය ඉහලට එසවූහ. වසර 2009දී පැවැති ආසියානු යොවුන් ක්‍රීඩා උළෙලේදී ශ්‍රී ලංකාව පදක්කම් තුනකට සීමා වුණද මෙවර එය පදක්කම් හය දක්වා වැඩිවීම ප්‍රගතියකි.පදක්කම් දිනූ ශ්‍රී ලංකා ක්‍රීඩක ක්‍රීඩිකාවන්ගෙන් වැඩි පිරිස කොළඹින් පිට පළාත්වල දුෂ්කර ජීවිතයක් ගත කරමින් ක්‍රීඩිකාවෙන් පෙරට පැමිණි අය බැවින් ඔවුන් රැක ගැනීම සියලු බලධාරීන්ගේ යුතුකමක් බවට පත්ව ඇත. එසේ වුවහොත් ශ්‍රී ලංකාවේ ක්‍රීඩා අනාගතය යහපත් කළ හැකි බව වයස 17ට අඩු ආසියානු යොවුන් ක්‍රීඩා උළෙලේ පදක්කම් දිනූ ක්‍රීඩක ක්‍රීඩිකාවන් සැපයූ පණිවිඩය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308266</link>
    <topic>ඕල්ඩ් තෝමියන්ස්ට විශිෂ්ට ජයක්</topic>
    <author>නිරෝෂාන් ප්‍රියංකර</author>
    <content>5වැනි කාල්ටන් කුසලාන බාස්කට්බෝල් ශූරතාවලිය “ක්‍රීඩා තරගය, ආවේගය සහ ජනතාව” තේමාව යටතේ ආරම්භ කරමින් දෙවැනි කොටසින් තරග වදින කොළඹ ජාත්‍යන්තර පාසල-රාජකීය ක්‍රීඩා සමාජය, ඕල්ඩ් සේනානායකන්ස්-හම්බන්තොට යුත් කණ්ඩායම (අවු.23න් පහළ), වෙසින්ස්-රාවන්ස්, ඕල්ඩ් තොමියන්ස්-ඕල්ඩ් කේම්බ්‍රියන්ස් හා ඕල් ග්‍රීන්ස්-ආනන්ද කිංගස් කණ්ඩායම් පළමු දිනයේ තරග බිමට පිවිසියේය.අමාල් අන්තර්ජාතික බාස්කට්බෝල් පිටියේ පැවැති තරගයෙන් ඕල්ඩ් කේම්බ්‍රියන්ස් පිලට එරෙහිව 63-33ක විශිෂ්ට ජයක් හිමිකර ගැනීමට ඕල්ඩ් තොමියන්ස් කණ්ඩායම සමත්විය. රාවන්ස් කණ්ඩායම වාසියන්ස් හමුවේ 63-45කින් පරාජයට පත්වු අතර ආනන්ද කිංග්ස් පිල ඕල් ග්‍රින්ස් ට එරෙහිව52-57ක ජයක් වාර්තා කළේය.තිඹිරිගස්යාය පොලිස් ක්ෂේත්‍ර බලකා මූලස්ථාන බාස්කට්බෝල් පිටියේ පැවැති පළමු තරග කොළඹ ජාත්‍යන්තර පාසල් කණ්ඩායම පරදා ලකුණු 61-66 ජයක් හිමිකර ගැනීමට රාජකීය කණ්ඩායම සමත්වු අතර හම්බන්තොට යූත් කණ්ඩායම ලකුණු 54-44ක් ලෙසින් ඕල්ඩ් සේනානායකනස් පිල පරාජයට පත් කළේය.තාරුණ්‍යයට හෙටක් සංවිධානය, හම්බන්තොට ක්‍රීඩා සමාජය එක්ව සංවිධාන කරන තරගාවලි‍යේ ප්‍රධාන අනුග්‍රාහක ලෙස එයාර් ටෙල් සමාගම කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308267</link>
    <topic>කැරීබියන් ප්‍රිමියර් ලීග් ක්‍රිකට් කිරුළ ජැමෙයිකාවට</topic>
    <author/>
    <content>ජැමෙයිකාව හා ගයානා දූපත් කණ්ඩායම් අතර පැවැති කැරීබියන් ප්‍රිමියර් ලීග් විස්සයි20 ක්‍රිකට් ශූරතා අවසන් මහා තරගයෙන් කඩුලු 7ක පහසු ජයක් වාර්තා කළ ක්‍රිස් ගේල්ගේ නායකත්වයෙන් යුත් ජැමෙයිකානු පිල ශූරතාව අත්කර ගැනීමට සමත්විය.පළමුව පන්දුවට පහරදුන් ගයානා පිල ඕවර 20 අවසානයේ කඩුලු 5කට ලකුණු 128ක් රැස් කළේය. ගයානා පිල වෙනුවෙන් ලෙන්ඩ්ල් සිමන්ස් ලකුණු 40ක්ද, නායක දිනේෂ් රාම්ඩීන් ලකුණු 29ක් ද වාර්තා කළහ. ට්‍රිනිඩෑඩ් කණ්ඩායම හා පැවැති අවසන් පූර්ව තරගයෙන් ගයානා පිලට ජය අත්කර දුන් තිලකරත්න ඩිල්ෂාන් අවසන් තරගයේ දී ලකුණු නොලබාම දැවී ගියේය.පිළිතුරු ඉනිම ක්‍රීඩා කළ ජැමෙයිකාව ඕවර 17.3කදී කඩුලු 3ක් පමණක් දැවී නියමිත ඉලක්කය සපුරා ගත්තේය. නායක ක්‍රිස් ගේල් ලකුණු 47ක් රැස් කළ අතර ඇන්ඩ්‍රි රසල් නොදැවී ලකුණු 33ක් ලබා ගත්තේය. කුමාර් සංගක්කාර රැස් කළ ලකුණු සංඛ්‍යාව 13කි. තරගයේ වීරයා සම්මානය ගේල්ට හිමිවිය.ගයානා - 128/5 (ඕවර 20) ලෙන්ඩ්ල් සිමන්ස් 40, දිනේෂ් රාම්ඩීන් 29 (ඩේවිඩ් බර්නාඩ් 18/2)ජැමෙයිකාව – 129/3 (ඕවර 17.3) ක්‍රිස් ගේල් 47, ඇන්ඩ්‍රි රසල් නොදැවී 33යි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=s1308268</link>
    <topic>ඩී.එල්.එස්.ක්‍රිකට් බලංගොඩ දී</topic>
    <author/>
    <content>හිටපු ශ්‍රී ලංකා ක්‍රිකට් ක්‍රීඩක ඩී.එල්.එස්. ද සිල්වා අනුස්මරණ කමිටුව 12 වැනි වරට සංවිධාන කරන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය ලබන මස 20 වැනිදා සිට 22 දා දක්වා බලංගොඩ මහජන ක්‍රීඩාංගණයේදී පැවැත්වේ.පිලිමළුන් පිටු දැකීමේ ක්‍රමයට පැවැත්වෙන තරගාවලියේ ශූරතාව සඳහා කුසලානය සමගින් රුපියල් ලක්ෂයක මුදල් ත්‍යාගයක්ද, අනුශූරතාවට රුපියල් පනස් දහසක් පිරිනැමෙන බව සංවිධායකයෝ පවසති.තරගාවලියේ වීරයා, අවසන් තරගයේ වීරයා, දක්ෂතම පිතිකරු, දක්ෂතම පන්දු යවන්නා හා පන්දු රකින්නාටද කුසලාන, මුදල් ත්‍යාග සමගින් සහතිකපත්ද පිරිනැමේ.බලංගොඩ මැතිවරණ කොට්ඨාසයේ ක්‍රීඩා සමාජවලට පමණක් සීමාවන විශේෂ තරගාවලියක්ද මේ සමග පැවැත්වෙන අතර එහි ශූරතාවට කුසලානය සමගින් රු.25000ක්ද, අනුශූරතාවට රු.15000ක්ද හිමිවේ.තරගාවලියට අයැදුම්පත් භාරගැනීම සැප්තැම්බර් 18 දක්වා සිදු කෙරේ. වැඩි විස්තර එස්.එස්.එන් ද සිල්වා 11/3 දෙවැනි පටුමග පෙට්ටිගල පාර බලංගොඩ ලිපිනයෙන් හෝ දු.ක 071 2881113, 0778885632 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=f1308261</link>
    <topic>මේ ගමනින් පසු පිල්ලේ වෙනස් වෙනවා</topic>
    <author>සාකච්ඡා කළේ -චන්දන ජයවීර ඡායාරූප -වාසිත පටබැඳීගේ</author>
    <content>බොහොම හොඳ දෙයක්.ජනාධිපතිතුමා මානව හිමිකම් ආරක්ෂා කිරීමේ වැදගත්කම ගැන ඉතාම දැනුවත් නායකයෙක්. ආණ්ඩුක්‍රම ව්‍යවස්ථාවට මානව හිමිකම් එක්කළ යුතුය යන ස්ථාවරයේ එතුමා සිටිනවා. ඔහුගේ නායකත්වයෙන් යුත් රජය කිසි විටෙකත් මානව හිමිකම් කඩ කිරීම සුළුකොට තකන්නේ හෝ එයට ආධාර වන්නේ නැහැ.ශ්‍රී ලංකාව ස්වාධීන රාජ්‍යයක්, එක්සත් ජාතීන් හෝ ජාත්‍යන්තරය සමඟ ගනුදෙනු කිරීමේදී අපි, අපේ ස්වාධීනත්වය වෙනුවෙන් පෙනී සිටිනවා. එසේ සිටිමින් ජාත්‍යන්තර ව්‍යුහයන් සමඟ විවෘතව කටයුතු කරනවා. නවනීදන් පිල්ලෙයි මහත්මියට ආරාධනා කළේ විවෘතභාවය අනුවයි.මානව හිමිකම් කොමසාරිස්වරියට යම් යම් ගැටලු තිබෙනවා නම් ඒවාට පිළිතුරු දෙන්න අපට පුළුවන්. ඒ සඳහා පැකිළෙන්නේ නැහැ.නවනීදන් පිල්ලේගේ පැමිණීම ගැන රටට ආදරය කරනවා යැයි කියන සමහර පාර්ශ්ව විවේචනය කිරීම මම අනුමත කරන්නේ නැහැ. මම නම් හිතන්නේ එවැනි මතයක් ව්‍යාප්ත කිරීම රටට කරන හතුරුකමක් කියලයි. ගැටලු තිබෙනවා නම් ඒවා සාකච්ඡා කර විසදා ගැනීම ශීලාචාර සමාජයේ ස්වභාවයයි. අප වගකීමෙන් කටයුතු කර තිබෙන නිසා ඒ බව පෙන්වා දී රටට ලබා ගත හැකි අතිමහත් ප්‍රයෝජනය නොපමාව ලබා ගත යුතුයි.මානව හිමිකම් ආරක්ෂා කිරීම, නීතිය හා සාමය පිහිටුවීම අතින් ආණ්ඩුවේ කැපවීම ඉතාම හොඳයි. අපට චෝදනා කරන රටවලට වඩා මානව හිමිකම් ආරක්ෂා කිරීම අතින් අප ඉදිරියෙන් සිටිනවා. බටහිර රටවල් මානව හිමිකම් කඩනවා කියලා අපිත් ඒ දෙයම කළ යුතුය කියන මතයේ මහින්ද රාජපක්ෂ රජය නැහැ.කවුරු හෝ කෙනෙක් කියනවා නම් ඇගේ පැමිණීම වැළැක්විය යුතුය කියලා. ඔහු කැත කරන්නේ රටේ හොඳ නමයි. මේ රජය මානව හිමිකම් ආරක්ෂා කිරීම සම්බන්ධයෙන් වෙනත් කිසිම රජයකට වඩා කැපවීමක් දක්වා තිබෙනවා. අඩුපාඩු තිබෙනවා නම් ඒවා සකස් කරගන්න අවශ්‍යය යාන්ත්‍රණයක් සකස් කර තිබෙනවා.ජනතා ඡන්දයෙන් පත් වූ සත්‍යවාදී රජයකට බොරුකරන්න අවශ්‍යතාවක් නැහැ. අපි යුද්ධ කළේ භයානක හා කෲර ත්‍රස්තවාදී පිරිසක් සමඟයි. ඔවුන්ට විරුද්ධව අපි කළ සටන වැදගත් වන්නේ එය ඉතාම විනයගරුකව ලබාගත් ජයග්‍රහණයක් නිසයි. මේක කාටවත් බැහැර කරන්න බැහැ. ජාත්‍යන්තර ප්‍රජාව පවා එය පිළි­ෙගන තිබෙනවා. නවනීදන් පිල්ලේට ඒ බව මෙම සංචාරයේදි පෙන්වා දිය යුතුයි.අපි යුද්ධය පැවැති මොහොතේ ඒ වන විට එක්සත් ජාතීන්ගේ මානව හිමිකම් කොමසාරිස්වරිය හැටියට කටයුතු කළ ලුවිස් අබෝට ලංකාවට පැමිණෙන්න ආරාධනා කළා. ඇය එය පිළිගෙන ලංකාවට ආවා.ජනාධිපතිතුමා මානව හිමිකම් පිළිබඳ අමාත්‍යාංශයක් ඇති කළ පසු අපගේ නියෝජිතයන් එක්සත් ජාතීන්ගේ මානව හිමිකම් මහකොමසාරිස්වරිය සමගත් ඇගේ කාර්යාලය සමඟත් අඛණ්ඩව කටයුතු කළා. මහ කොමසාරිස්වරියගේ නියෝජිත වෝල්ටර් කේලින් මහතා තුන් වරක් ලංකාවට ආවා. ඔහු අපගේ කටයුතු ගැන සතුට ප්‍රකාශ කළා. සමහර දේවල් ගැන උපදෙස් දුන්නා.අන්තර්ජාතික පදනමක් මත යුද්ධය කාලයේදී අප ඉතාම හොඳින් ජාත්‍යන්තර ප්‍රජාව සමඟ අදහස් බෙදා හදා ගනිමින් කටයුතු කළා. ඉන් පසුව සමහර අවස්ථාවල බිඳවැටීම් ඇතිවුණා. නවනීදන් පිල්ලේ අප සමඟ හැමවිටම ගනුදෙනු කළ ආකාරය නිවැරදියි කියන්න බැහැ. ඇය යුද්ධය අවසන් වූ විගස ශ්‍රී ලංකාවේ තත්ත්වය ගැන පරීක්ෂා කරන්න කමිටුවක් පත් කළ යුතුයි කියලා ඉල්ලා සිටියා.ඉන්දියාවත් ඒ මොහොතේ අප සමඟ එකට සිට ඇගේ මතයට විරුද්ධ වුණා. එයින් පසුව මහ කොමසාරිස්වරිය මේ ප්‍රශ්නය දෙස වඩා විවෘතවත් රාජත්‍රාන්ත්‍රික විදිහටත් බැලීමේ අවශ්‍යතාව තේරුම් ගත්තා. ඒ වර්ධනයන් අනුවත් අප වරදක් කර නැති නිසාත්, ඇගේ සංචාරය ගැන බියවෙන්න කිසිම හේතුවක් නැහැ. අප උත්සාහ කළ යුත්තේ මෙය අවස්ථාවක් කර ගැනීමටයි.අප ඔවුන් සමඟ කතා නොකරනවා නම් ඒ අයට ලංකාව ගැන තොරතුරු ලැබෙන්නේ විරුද්ධවාදීන්ගෙන් පමණයි. එය අපට අවාසිදායකයි. ඔවුන් සමඟ ගනුදෙනු කර අපට කියන්න ඇති දේ කිව යුතුයි. එවිට ඔවුන් සැබෑ තත්ත්වය තේරුම් ගෙන අපිට ප්‍රශංසා කරාවි.එය ඇති කළේ ඇයගේ ගමන නිසා නොවෙයි. නීතිය හා සාමය සඳහා වෙනම අමාත්‍යාංශයක් ඇති කිරීම කාලයක සිට තිබූ අවශ්‍යතාවක්. මානව හිමිකම් පිළිබඳ අමාත්‍යාංශය අහෝසි කර තිබෙන නිසා මා නම් යෝජනා කරන්නේ එය මෙම අමාත්‍යාංශයට එක් කළ යුතු බවයි. එයට නව කැබිනට් ඇමැතිවරුන් පත් නොකර ජනාධිපතිතුමාම එහි වගකීම් දැරීමෙන් ඇමැති මණ්ඩලය ඉහළ යාම වැළැක්විය හැකියි.මානව හිමිකම් සඳහා වෙනම අමාත්‍යාංශයක් තිබුණොත් උගත් පාඩම් හා ප්‍රතිසන්ධානය පිළිබඳ ජනාධිපති කොමිසම් වාර්තාව හා ක්‍රියාකාරී සැලැස්ම ක්‍රියාත්මක කිරීම වේගවත් කළ හැකියි.මෙවැනි කමිටුවක් පත් කළ යුතුය කියලා උගත් පාඩම් කොමිසමේ නිර්දේශයක් තිබෙනවා. අතුරුදහන් වූවන් ගැන සෙවීමේ කමිටුව දකුණු අප්‍රිකාවේ පත් කළ සත්‍ය ෙසවීමේ කමිටුව වැනි එකක් විය යුතුයි.එහි මූලික අරමුණ විය යුත්තේ වැරදිකරුවන් සොයා ඔවුන්ට දඬුවම් කිරීමට වඩා අතුරුදහන්වූවන්ට සිදුවූ දේ හෙළි කර ඔවුන්ගේ ඥාතීන්ට සහන සැලසීමයි. වැරැදිකරුවන්ට දඬුවම් නොදිය යුතු බව නොවෙයි මම කියන්නේ, කොමිසමේ කටයුතුවලදී වැරදිකරුවන් අනාවරණය වන්නේ නම් ඔවුන් හෙළි කර ඒවාට දඬුවම් දිය යුතුයි. එවැනි අවස්ථා හඳුනා ගත් විට දඬුවම් දීමේ ක්‍රියාවලියක් රජය අරඹා තිබෙනවා. ත්‍රිකුණාමලයේ සිද්ධියට සම්බන්ධ පුද්ගලයන්ට නඩු පවරා තිබෙනවා. එය හොඳ දෙයක්.ඔහු කාලයක් එක්සත් ජාතීන්ගේ කාර්යාලයක් ලංකාවේ විවෘත කිරීමට විරුද්ධව සිටි පුද්ගලයෙක්. නැවත කාර්යාලයක් ඇතිකළ යුතු යැයි කියන්නේ කුමන හේතුවක් මත දැයි කියන්න මම නම් දන්නේ නැහැ. කාලයක් අක්‍රීයව තිබුණු මානව හිමිකම් කොමිසම නැවත නියෝජිතයන් පත් කර සක්‍රීයව තිබෙනවා. එහි වැඩ කටයුතු හොඳින් සිදු වෙනවා. ඔවුන් අවශ්‍ය අවස්ථාවල මැදිහත් වෙනවා. ඒ නිසා මම හිතන්නේ එවැනි කාර්යාලයක් අනවශ්‍ය බවයි.ඇය ලංකාවට ආවත් නොආවත් වාර්තාව ඉදිරිපත් කිරීම කරනවා. ඇයගේ සංචාරයේදී අවශ්‍ය ඕනෑම කෙනෙක් හමුවෙන්න අවශ්‍ය පහසුකම් රජය ලබාදී තිබෙනවා. ඒ වගේම මානව හිමිකම් කාර්ය සාධන බලකායේ සාමාජිකයන්ට ඇය හමුවීමට අවස්ථාව සලස්වාදිය යුතුයි. ඇයට අපේ වැඩපිළිවෙළ පිළිබඳ ගැටලු තිබේ නම් ඒවා පිළිගෙන ජාත්‍යන්තරයේ අප ගැන ඇති චිත්‍රය නිවැරැදි කිරීමට කටයුතු කළ යුතුයි.අප හොඳින් කටයුතු කර තිබෙන බව මෙරට ජනතාව දන්නවා. ඒ නිසා අපිට ජාත්‍යන්තරයේ මතය වැදගත් නැහැ කියලා කටයුතු කරන්න බැහැ. අප හොඳින් කටයුතු කර තිබෙන බව ඔවුන්ට පෙන්වා දිය යුතුයි. ඒ අනුව ජාත්‍යන්තරය අප වෙත නම්මා ගත හැකියි.යුරෝපා පාර්ලිමේන්තුවේ නිෙයා්ජිත පිලිප් බෙනියන් ලංකාවට පැමිණ අපගේ ප්‍රතිසන්ධාන ක්‍රියාවලිය දැක සතුටු වූවා. ඒ ආකාරයටම පසුගියදා මෙරටට පැමිණි මැන්ඩා හෝඩ්ස් මාධ්‍යවේදිනියත් අපේ හමුදාවේ විනයගරුක භාවය ගැන අගය කළා.ඒ අනුව නවනීදන් පිල්ලෙ මහත්මියත් මෙම යුද්ධයෙන් පසු අප ලබාගෙන ඇති ප්‍රගතිය දැක ගැනීමෙන් පසු එය පිළිගන්නා බවට සැකයක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=f1308262</link>
    <topic>ජනපති ජනතා මෙහෙවරෙන්...</topic>
    <author>ඡායාරූප සුදත් සිල්වා, චන්දන පෙරේරා, නලීන් හේවාපතිරණ</author>
    <content>ජනාධිපති මහින්ද රාජපක්ෂ මහතා පසුගිය සතියේ මහනුවර, ගම්පොළ සහ නුවරඑළිය ප්‍රදේශවල ආගමික වැඩසටහන් ඇතුළු උත්සව රැසකට සහභාගී විය. මහනුවර ඇසළ පෙරහරේ සමාප්ති උළෙලට එක් වූ ජනාධිපතිවරයා මෙරටට පැමිණ සිටි ජපාන සහ තායිලන්ත රජ කුමරියන් මුණ ගැසුණේය. මහනුවර ජනාධිපති මන්දිරයේදී පැවැති දෙමළ ජනතාවගේ හමුවකට ද ජනාධිපතිවරයා සහභාගී විය. ගම්පොළ සිරි බුවනෙකබා පිරිවෙනට වසර 85ක් පිරීම නිමිත්තෙන් පැවැති උළෙල මෙන්ම නුවරඑළිය ‍ෙග්‍රගරි වැව දෙවැනි අදියර විවෘත කිරීම ද ජනාධිපතිවරයා සහභාගී වූ උත්සව අතර විය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=f1308263</link>
    <topic>මේ සාමයේත් සංහිඳියාවේත් ඡන්දයයි</topic>
    <author/>
    <content>ජනාධිපති ජේ. ආර්. ජයවර්ධන හා ඉන්දියානු අගමැති රජිව් ගාන්ධි විසින් 1987 ජුලි 29 වන දින ශ්‍රී ලංකාවේ දී අත්සන් තබන ලද ඉන්දු – ලංකා ගිවිසුම අනුව ශ්‍රී ලංකා ආණ්ඩුක්‍රම ව්‍යවස්ථාවට 13 වැනි සංශෝධනයක් එක් විය. වාර්ගික ප්‍රශ්නයට හා යුද්ධයට විස­ැඳුමක් ලෙස 13 වැනි සංශෝධනයෙන් බලය බෙදී යාම පදනම් කර ගෙන ඒ සඳහා පළාත් සභා ස්ථාපිත කරන ලදී. එම සංශෝධනය අනුව පළාත් සභා ක්‍රියාත්මක කිරීමෙන් ඒකරාශි වී ඇති බලය විමධ්‍යගත කෙරෙන අතර එමගින් ජාතීන් අතර සාමය හා සංහිඳියාව ඇති වී සමගියෙන් ජීවත් වන සම ප්‍රජාතන්ත්‍රවාදී අයිතීන් භුක්ති විඳින ජනතාවකගෙන් සමන්විත රටක් බිහිවනු ඇත.13 වැනි සංශෝධනය අනුව මුළු දිවයින පුරා පළාත් සභා ක්‍රියාත්මක වීමට නියමිත වුව ද උතුරේ ක්‍රියාත්මක නොවුයේ එම ප්‍රදේශයේ තිබූ අයහපත් දේශපාලන වාතාවරණයයි. මේ වන විට වයඹ – මධ්‍යම හා උතුරු පළාත් සභා සඳහා ඡන්දය විමසීම සැප්තැම්බර් 21 වැනි දිනට නියමිතව ඇත. ලෝකයේ බොහෝ රටවල අතුරු මැතිවරණ වැනි මෙබඳු ඡන්දවලදී ජයග්‍රහණය කරන්නේ ආණ්ඩුව නොව විපක්ෂයයි. ඊට ප්‍රධානතම හේතුව වන්නේ ආණ්ඩුවකට වැඩකර දිනනවාට වඩා විපක්ෂයකට ආණ්ඩුව විවේචනය කර ජයග්‍රහණය කරා යාම ලෙහෙසි බැවිනි.ඕනෑම රජයක් කලක් යන විට පිරිහීමකට පත් වීම සිදු වන අතර විපක්ෂයට ඇත්තේ එම පිරිහීම ප්‍රයෝජනයට ගෙන එම පිරිහීමේ ස්වභාවය ජනතාවට ඒත්තු ගන්වා ඡන්දය ලබා ගැනීමයි. එබඳු අවස්ථාවල කළ නොහැකි බොහෝ දේ තමන්ට කළ හැකි බව පෙන්වා කතා කිරීම විපක්ෂයට ඇති වාසි සහගත තත්ත්වයකි. කෙසේ වුවද මෙහිදී විශේෂයෙන් සැලකිල්ලට ගත යුත්තක් වන්නේ ආණ්ඩුව පරාජයකට බය නම් පළාත් සභා විසුරුවා ඡන්දයකට නොඑන බව ය. ආණ්ඩුවට ඡන්ද ජයග්‍රහණය ගැන ලොකු විශ්වාසයක් ඇත්තේ රටටත් ජනතාවටත් පොදුවේ කර ඇති සේවය ජයග්‍රහණයකට මිස පරාජයකට හේතු නොවන බවට ඇති දැඩි විශ්වාසයයි. රජය පසුගිය කාලයේ කරන ලද සංවර්ධන වැඩ පිළිවෙළේ සාර්ථකත්වය ජනතාව තුළ විශ්වාසයක් ගොඩ නගා ඇත්නම්, ජයග්‍රහණය කරා යන්නේ තමා ලබා ඇති ජයග්‍රහණය ආරක්ෂා කර ගැනීමට ජනතාවට ඇති අවශ්‍යතාව මතය.උතුරේ ඡන්දයක් පැවැත්වෙන්නේ දශක තුනකට පමණ පසුවය. එයට හේතු වූයේ ප්‍රධාන වශයෙන්ම ත්‍රස්තවාදී අරගලයයි. උතුරේ ජනතාවට ප්‍රජාතන්ත්‍රවාදය අවශ්‍ය වුව ද ප්‍රභාකරන් සාමාන්‍ය ද්‍රවිඩ ජනතාවගෙන් ප්‍රජාතන්ත්‍රවාදය ඈත් කරන ලදී. ඔහුට අවශ්‍ය වූයේ තම අණසකට පමණක් ද්‍රවිඩ පුරවැසියන් යටත් කර තබා ගැනීමය. එහෙත් මේ වන විට ප්‍රභාකරන්නේ ත්‍රස්තවාදය ජනාධිපති මහින්ද රාජපක්ෂයන් විසින් පරාජය කර ද්‍රවිඩ ජනතාවට නිදහස ලබා දී ඇත.තම ප්‍රදේශ පාලනය කර ගැනීම සඳහා අවශ්‍ය පාලකයින් තෝරා ගැනීමට ප්‍රජාතන්ත්‍රවාදීව අවස්ථාව ලබා දී ඇත්තේ ශ්‍රී ලංකාව තුළ සියලු ජන කොටස්වලට සමප්‍රජාතන්ත්‍රීය අයිතිය ලබා දීමෙනි. උතුරේ ජනතාවට ප්‍රජාතන්ත්‍රවාදීව සිය නායකයින් තෝරා ගැනීමට අවස්ථාවක් ලබාදීම ජනාධිපති මහින්ද රාජපක්ෂයන් ලද ජයග්‍රහණයක් වන්නේ වැරැදි මාර්ගයකට යොමු කර තිබූ ජනතාව ප්‍රජාතන්ත්‍රවාදී මගට ගැනීම නිසාය. උතුරේ ඡන්දය ආණ්ඩුවට ජයග්‍රහණය කරවීම අසීරු වුවද උතුරේ ජනතාව ප්‍රජාතන්ත්‍රවාදී මඟට ගැනීම ආණ්ඩුව ලද ජයග්‍රහණයකි. මේ හැර ද්‍රවිඩ ඩයස්පෝරාව ශ්‍රී ලංකාවේ ද්‍රවිඩ ජනතාවගේ ප්‍රජාතන්ත්‍රීය අයිතීන් රජය ලබා නොදෙන බවට ජාත්‍යන්තරයට දෙන ලද පණිවිඩය උතුරේ ඡන්දයත් සමඟ අහෝසි වනු ඇත.ප්‍රභාකරන් විසින් උතුරේ ද්‍රවිඩ ජනතාවට ලබාදීමට සටන් කළ ද්‍රවිඩ ඊළාම් සිහිනය වෙනුවට එක්සත් රටක් තුළ සම අයිතිවාසිකම් භුක්ති විඳිමින් සහෝදරත්වයෙන් ජීවත් වීමට මඟ පාදා දුන් මහින්ද රාජපක්ෂයන්ට උතුරේ ජනතාව දක්වන ගෞරවය උතුරේ පළාත් සභාව ස්ථාපිත වනවා සමඟම සනාථ වනු ඇත.ත්‍රස්තවාදය වෙනුවට ප්‍රජාතන්ත්‍රවාදය මුළු රට තුළ ක්‍රියාත්මක වීම පොදුවේ ශ්‍රී ලංකාවේ සියලු ජන කොටස් ලබා ගත් ජයග්‍රහණයක් වෙයි. සියලු ජන කොටස්වලට සාමය හා සංහිඳියාව ගෙන ඒම රටේ නායකයා වශයෙන් මහින්ද රාජපක්ෂයන්ගේ පැතුම මිස උතුරු පළාත් සභාව උතුරේ නායකයන්ගෙන් ස්ථාපිත වීම මහින්ද රාජපක්ෂයන්ට අභියෝගයක් නොවේ. තිස් අවුරුදු යුද්ධය අවසන් කර මුළු රට එකම ධජයක් යටතට ඒකරාශී වී විඳින සතුට උතුරේ ඡන්දය ජයග්‍රහණය කරනවාටත් වඩා බලවත් සතුටක් ගෙන දෙන්නක් බව සඳහන් කළ යුතු ය.ජනාධිපති මහින්ද රාජපක්ෂයන්ගේ රජය බලයට පත් වූවාට පසු එජාපය පරාජය වීමට අපේක්ෂිත 21 වැනි ඡන්දය මේ පළාත් සභා මැතිවරණයයි. එය මුළු රටම දන්නා කරුණකි. එජාපයේ නායකත්වය හා එම අනුගාමිකයන් එය අනුමත නොකරන්නේ නම් ඔවුන්ගේ මන්ද බුද්ධිකභාවය, අනුවණකම් ඉදිරියටත් ප්‍රදර්ශනය වන්නේ තව නොබෝ දිනකින් පරාජය සහතික වීමත් සමඟ ය. පසුගිය දස වර්ෂයකට ආසන්න කාලයක් දිගින් දිගටම නොකඩවා එජාපය පරාජය වැලඳ ගත්තේය. මේ වන විට රට පුරා සිදුවී ඇති අති විශේෂ සංවර්ධන ක්‍රියාවලියත්, දිනෙන් දින ජනප්‍රියත්වයට පත් වන රාජ්‍ය නායකයෙක් කෙරෙහි ජනතාව තබා තිබෙන අසීමිත විශ්වාසය හමුවේ තව දුරටත් ඔවුන්ට පරාජය වැලඳ ගැනීම ස්වභාවික සිද්ධියක් වනු ඇත.මේ හැර එජාප නායකත්වය තම පක්ෂය තුළ පවතින අභ්‍යන්තර ආරවුල් නිරවුල් කර ගැන්මට ඇති නොහැකියාව මුළු රටම දන්නා අතර එබඳු නායකයෙකුගේ නායකත්වයෙන් යුතු පක්ෂයක් ජයග්‍රහණය කරා ගෙන යාමට තරම් මෙරට ජනතාව අඩු මානසික තත්ත්වයක නොසිටින බැව් එජාපය දැනගත යුතුය. මෙවර පළාත් සභා මැතිවරණයෙන් එජාපය ඓතිහාසික පරාජයක් වාර්තා කිරීමට අවශ්‍ය පසුබිම මේ වන විටත් නිර්මාණය කරගෙන ඇත්තේ එජාප නායකත්වය විසින්මය. ආණ්ඩුවේ ජයග්‍රහණයට අවශ්‍ය අඩිතාලම වැටී ඇත්තේ මේ මැතිවරණය දෙස බලා කෙරෙන ක්‍රියාකාරකම් මඟින් නොව ආණ්ඩුව සතු දීර්ඝ කාලයක් තිස්සේ ක්‍රියාත්මකව ආ සංවර්ධන ක්‍රියාවලියේ ප්‍රතිඵලය ලෙස ය.ඡන්දය පාවිච්චි කරන ජනතාව තමා ඡන්දය පාවිච්චි කරන පක්ෂය හා එහි නායකත්වය දෙස බලා යම් යම් නිගමනයන්ට පැමිණ ඡන්දය පාවිච්චි කරයි. ඒ අනුව වර්තමාන එජාපයේ නායකත්වය දෙස බලන ජනතාව තම අනුගාමිකයන්ගේ හා පාක්ෂිකයන්ගේ දරුණු විවේචනයන්ට භාජනය වෙමින් දිනෙන් දින පිරිහෙන බංකොළොත් එජාප නායකත්වයේ ස්වරූපය හා ඔහුට ආවේණික වූ ඒකාධිපති ස්වරූපය ප්‍රතික්ෂේප කරන්නේ, ඔහු කිසිසේත්ම රටට අවශ්‍ය ජාතික නායකයෙකුගේ ලක්ෂණයන්ගෙන් මුළුමනින්ම ඉවත් වී ඇති බැවිනි. මේ හැර මේ දුර්වල නායකත්වය මගින් ආරවුල් බහුල පක්ෂයක් නිර්මාණය කර ඇත. පක්ෂය තුළ සමගියක් හා ස්ථිර සංවිධානාත්මක වැඩ පිළිවෙළක් නොමැති වීම මඟින් රටක පාලනය බාර දීමට නුසුදුසු තත්ත්වයක් නිර්මාණය වී ඇත.ඒ අනුව ඡන්ද දායකයා වර්තමාන එජාපයේ නායකත්වය හා පක්ෂයේ පිරිහුණු ස්වරූපය උපයෝගී කර ගනිමින් ඔවුන් ජයග්‍රහණය කරවනවා වෙනුවට අන්තපරාජයකට පත් කර ජනතාවට සමීප නොවු නායකත්වයක් හා ජනතා සිතුම් පැතුම් නොදකින පක්ෂයක් පිටුදැකීම රටේ යහපත උදෙසා ගත යුතු ක්‍රියාමාර්ගයක් බැව් අවබෝධ කර ගෙන සිටීම එයට හේතුව වනු ඇත. ජනාධිපතිතුමා රටට දෙන පණිවිඩයේ තේමාව වී ඇත්තේ සංවර්ධිත ස්වයංපෝෂිත නිදහස් සෛවරී දේශයක් බිහිවෙමින් පවතී. එම දේශය නිර්මාණය කිරීමේ පෙරමුණ මා විසින් ගන්නා අතර එම දේශය ගොඩනැගීම කල හැක්කේ ඔබට පමණී. එය කළයුතු කාලය දැන් එළඹ ඇත. අප ඒ සඳහා කැප වීමෙන් යුතුව නව දේශය නිර්මාණය කිරීමට තව දුරටත් සහයෝගය ලබාදිය හැකි අවස්ථාවක් දැන් එළැඹ ඇත. පළාත් සභා ඡන්දය ජයගෙන ගමෙන් බිහිවන පිරිස තම දේශයට සැබැවින්ම ආදරය කරන්නන් විය යුතුය. රටේ ජනතාවට තමාගෙන් ඉටුවිය යුතු යුතුකම් මනාව තේරුම් ගෙන කැපවීමෙන් කටයුතු කළ යුතුය. ගමේ සම්පත් ගමේ ශ්‍රමය උපයෝගී කර ගෙන සංවර්ධන කටයුතු මෙහෙයවීමේ කාර්ය භාර ගෙන එය නිසිපරිදි සාර්ථකත්වය ලබන පිළිවෙළට කටයුතු කිරීම හා ඒ සඳහා නායකත්වය දීම ඡන්දයෙන් පත් වන ජනතා පුත්‍රයන්ගේ වගකීම වන බව ය. පවතින රජයේ ආශිර්වාදය ලබන පක්ෂයකින් මේ ජනතා නායකත්වය බිහිවුණහොත් ගමේ සංවර්ධන කාර්ය පහසු වේ. බුද්ධිමත් ඡන්දායකයෝ ද තම ප්‍රාදේශීය නායකත්වය තෝරා ගැනීමේදී එය සැලකිල්ලට ගනු ඇත.පසුගිය දශකය තුළ රට පුරා විශාල සංවර්ධන වැඩපිළිවෙළක් ක්‍රියාවට නැංවී ඇත. මෑත දී බිහිවූ මත්තල වැනි ජාත්‍යන්තර මට්ටමේ ගුවන් තොටුපළ, හම්බන්තොට වැනි වරාය, කොළඹ සිට සිව්දෙසට විහිදෙන අධිවේගී මාර්ග, සමුදුර තරණය කරමින් බිහිවන නවීන අංගෝපාංගයන්ගෙන් සමන්විත පුළුල් වන වරාය, රට පුරා පැතිරී ඇති සුපිරි මංමාවත්, විදුලි බලාගාර, කෘෂිකර්මාන්තයේ දියුණුව, මතු පරපුරේ දියුණුව සඳහා ඉදිවන පාසල් හා විශ්වවිද්‍යාල රට පුරා සංවර්ධනයේ ලක්‍ෂණ පෙන්වමින් ආසියාවේ ආශ්චර්ය කරා ගමන් කරමින් සිටී.දශ ලක්‍ෂ ගණනකට රැකියාව සපයමින් ඒකපුද්ගල ආදායම ඉහළ අගයකට පත් කර 8%ක සංවර්ධන වේගයක් රැක ගනිමින් යන රජයක් තුළ එක්සත් ජනතා නිදහස් සන්ධානය ඉදිරිපත් කර ඇත්තේ එම කණ්ඩායම ජයග්‍රහණය කර දිවයින පුරා ක්‍රියාත්මක වන සංවර්ධන ක්‍රියාවලිය සමඟ එකඟව කටයුතු කිරීමේ අවස්ථාව ලබාදෙන ලෙස ය.මෙම පළාත් සභා ඡන්දයේදී උතුරේ ජනතාව ඉතා බුද්ධිමත්ව තමන්ට ලැබී ඇති ප්‍රජාතන්ත්‍රීය අයිතිය දීර්ඝ කාලීනව ආරක්ෂා වන පරිදි කටයුතු කිරීමෙන් ප්‍රදේශයේ සංවර්ධනයත් ද්‍රවිඩ ජනතාව අපේක්ෂා කරන ජයග්‍රහණයත් ලබාගැනීමට හැකි වනු ඇත. වර්තමාන ජනාධිපති මහින්ද රාජපක්ෂයන් කිසිවිටෙක ජාතිවාදියෙකු හෝ ඒකාධිපතියෙකු නොවන අතර සමාජවාදී අදහස්වලින් පරිපූර්ණ ශ්‍රේෂ්ඨ රාජතාන්ත්‍රිකයෙක් බව මුළු ලොවම අද පිළිගන්නා සත්‍යයකි. එතුමා උතුරේ සංවර්ධන කටයුතු කිසි විටෙක ප්‍රමාද කළේ නැත. යුද්ධ සමයේ වුවද උතුර සංවර්ධනය සඳහා සැකසු වැඩ පිළිවෙළ යුද්ධයෙන් පසු මේ වන විටද ක්‍රියාත්මක කරමින් පවතී.උතුරේ ජීවත්වන ජනතාව තමා ජීවත්වන්නේ ශ්‍රී ලංකාවේ බවත් දකුණු ඉන්දියානු බලපෑම් හමුවේ ජාතීන් අතර තිබෙන සබඳතා පලුදු කර නොගතයුතු අතර එක්සත් ශ්‍රී ලංකාවක් තුළ සමාන අයිතීන් භුක්ති විඳිමින් සහයෝගයෙන් කටයුතු කළ යුතුය. ඡන්දපොළට යන උතුරේ ඡන්දදායකයා නිතරම සිහි තබා ගත යුත්තේ සංවර්ධිත - ස්වයං පෝෂිත නිදහස් උතුරු පාලනයක් සඳහා වර්තමාන ජනාධිපතිතුමා සමඟ සහයෝගයෙන් කටයුතු කරමින් ජාතීන් අතර සමගිය තුළින් ස්වයංපෝෂිත ශ්‍රී ලංකාවක් සඳහා ගමන් කළ යුතුය යන්නය. උතුරට හිමිකර දී ඇති මෙම ප්‍රජාතන්ත්‍රීය අයිතිය ජාතීන් අතර සමගිය හා සංහිඳීයාව ඇතිවන පරිදි පාවිච්චි කළ හොත් ද්‍රවිඩ ජනතාව මෙම මැතිවරණයෙන් ලබා ගන්නේ විශිෂ්ට ජයග්‍රහණයකි.යුද්ධයෙන් හෙම්බත්වී සිටින උතුරේ ජනතාව වැරැදි දේශපාලනයට යොමු නොකර ඔවුන්ට ස්වාධීනව තීරණ ගැනීමට ලබා දී ඇති මෙම අවස්ථාව විනාශ නොකිරීමට පැරැණි ද්‍රවිඩ නායකයින් සිතාගත යුතුය.බුද්ධිමත් ඡන්දදායකයා ඡන්දය පාවිච්චි කිරීමේදී විශේෂයෙන් සැලකිල්ලට ගන්නා කාරණයක් වන්නේ ජනාධිපතිතුමා මේ වන විට දශක තුනක් තිස්සේ පැවැති දීර්ඝ කාලීන යුද්ධය අවසන් කර ප්‍රභාකරන්ගේ ත්‍රස්තවාදයෙන් ජනතාව නිදහස් කර ගෙන තිබීමය. මේ ජයග්‍රහණය ඇමෙරිකාව ඇතුළු ප්‍රතිගාමී බටහිර කඳවුරට අභියෝගයක්ව තිබේ. ඒ අනුව ජනාධිපතිතුමාට විරුද්ධව යුද අපරාධ චෝදනා ඉදිරිපත් කර එතුමා අපහසු තත්ත්වයට පත් කිරීමට එම රටවල් ගන්නා උත්සාහය පසුගිය දිනවල ඔවුන් හැසිරුන ආකාරයෙන් අපට මනාකොට අවබෝධ විය. මේ නින්දිත ක්‍රියාමාර්ගය මෙරට ප්‍රගතිශීලි ජනතාවද තේරුම් ගෙන සිටී.ජනාධිපතිතුමාට විරුද්ධව ක්‍රියාත්මක මේ දේශිය හා විදේශීය කුමන්ත්‍රණ පරාජය කිරීමට නම් මෙරට ජනතාව එතුමා සමග සිටින බව අප මේ කුමන්ත්‍රණකරුවන්ට ඒත්තු ගැන්වෙන පරිදි කටයුතු කළ යුතුය. ඒ සඳහා හොඳම ක්‍රියාමාර්ගය වන්නේ් එතුමාගේ ආශිර්වාදය ලබමින් ඉදිරිපත් වී සිටින කණ්ඩායමට පළාත් සභා මැතිවරණයේදී අතිවිශිෂ්ට ජයක් අත්කරදී ප්‍රතිගාමී බටහිර රටවලට ජනතාව මහින්ද රාජපක්ෂ ජනාධිපතිතුමා සමග සිටින බව පෙන්වා දීමය. ඒ සඳහා මෙරට ජනතාව සුදානම්ය. එයද මෙවර මැතිවරණ ජයග්‍රහණයට ප්‍රබල හේතුවකි.ද්‍රවිඩ ඩයස්පෝරාවේ හා බටහිර අධිරාජ්‍යවාදීන්ගේ කුමන්ත්‍රණ හමුවේ වුවද මේ වසර අගදී ශ්‍රී ලංකාවේ පැවැත්වීමට සැලැසුම් කර ඇති පොදු රාජ්‍ය මණ්ඩලීය සමුළුව නිසා, ශ්‍රී ලංකාවට ජාත්‍යන්තර වශයෙන් වීශාල කීර්තියක් හිමි වේ. එය විශාල විදේශ විනිමයක් හා විශාල ආයෝජන ප්‍රමාණයක් රටට ගලා ඒමට මාර්ගයක් ද වනු ඇත. මේ හැර මේ සමුළුවේ නිල වශයෙන් සභාපති වන ජනාධිපති මහින්ද රාජපක්‍ෂයින් මේ වන විට ජාතීන් අතර ගොඩනඟා ගෙන ඇති විශ්වාසය තව දුරටත් පුළුල් වීම මගින් ජයග්‍රහණ රැසක් හිමිවනු ඇත. ඡන්දය පාවිච්චි කිරීමට ඡන්දපොළට යන බුද්ධිමත් ඡන්දදායකයන්ට මේ තත්ත්වයද සිහියට නැෙඟනු ඇත.ලොව පිළිගත් ප්‍රතාපවත් මහා දේශපාලන දැවැන්තයෙකුගේ නායකත්වය හා සංවිධානාත්මක ජයග්‍රහණයන්ගෙන් සමන්විත පක්ෂයක් සමග සටනට එළැඹ ඇත්තේ දස වසරක් තිස්සේ පරාජිත බංකොලොත් දුර්වල නායකත්වයකින් සමන්විත ගරා වැටෙන පක්ෂයක් බව ජනතාව තේරුම් ගෙන තිබේ. මෙම තත්ත්වය මත විසි එක්වෙනි වරටත් එජාපය පරාජයක් ලබා ගන්නේ තමන්ට පරාජය උරුමයෙන් හිමි වී ඇති බැවිනි.දිනෙන් දින ජනතාවගෙන් ඈත්වෙමින් රජයේ සංවර්ධන ක්‍රියාවලිය ඉදිරියේ පසු පසට ගමන් ගන්නා විමුක්ති පෙරමුණුවල බොරු විමුක්තිකාමීන් හා විප්ලවවාදීන් ජනතාව ප්‍රතික්ෂේප කරන්නේ් රටක් නිදහස් කර රටේ අනන්‍යතාව ලෝකයා හමුවේ රැකදුන් සංවර්ධිත දේශයක් නිර්මාණය කළ නායකයෙකුගේ දේශපාලන දර්ශනය ජනතාව පිළිගන්නා බැවිනි.අද මේ රටට අවශ්‍යව ඇත්තේ වේදිකා මත පුහු තර්ක ඉදිරිපත් කරමින් ප්‍රායෝගික ඇත්ත පසෙකට තල්ලු කර දමන, නොමඟට හරවා ගත් කීපදෙනෙකුගේ මුදලින් හෝ විදේශයෙන් ලබා ගන්නා ඩොලර්වලින් වැරැදි දේශපාලනය කරන කේවට්ටයින් නොව, රටට හිතවත් ජනාධිපතිතුමා විසින් ගෙන යන සංවර්ධිත වැඩපිළිවෙළට දායකත්වය සැපයිය හැකි දේශප්‍රේමීන් පිරිසකි. එසේ තෝරාගැනීම මඟින් විපක්ෂයට සුපුරුදු පරිදි ඓතිහාසික පරාජයක් ලබා ගැනීමට ඇති අයිතිය තව දුරටත් තහවුරු වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=f1308264</link>
    <topic>දිමුතු දිදුළ වූ පස් විසිවස</topic>
    <author>කට්ටඹුවාගම විජයපාල කුමාරසිංහ</author>
    <content>දිමුතු චින්තක දේවප්‍රිය අනුරාධපුර පුදබිමට යාව ඇති පෙරිමියන්කුලම පුරාණ ගම්මානයෙන් කරළියට ආ ගමේ තරුණයෙක්. පෙරිමියන්කුලම පාසලෙන් මූලික අධ්‍යාපනය ලබා අනුරාධපුර මැදි විදුහලට විත් පාසල් වේදිකා නාට්‍ය ඔස්සේ පෝෂණය ලැබූ දිමුතු වේදිකා ටෙලිනාට්‍ය හා චිත්‍රපට වැනි ක්ෂේත්‍ර තුළින් පන්නරය ලබා ප්‍රේක්‍ෂක අවධානය දිනා ගත් රංගන ශිල්පියෙක් ලෙස හඳුන්වා දිය හැකිය. 2013 අගෝස්තු 29 වන දිනට ඔහුගේ රංගන දිවියට අවුරුදු 25 ක් සම්පූර්ණ වේ. නළුවෙක් අවුරුදු 25 ක් ක්ෂේත්‍රයේ සිටීම සැමරිය යුතුද? අවුරුදු 50, 60 රඟපෑ අය ගැන කුමක් කිව යුතුද? යමෙකුට එසේ ප්‍රශ්න කිරීමට හේතු සාධක තිබෙන්නට පුළුවනි. ඒත් කවුරු මොන තර්ක විතර්ක ඉදිරිපත් කළත් දිමුතු දැඩි දුෂ්කරතා, කෙනෙහිලි, කොන්කිරීම් අතරින් නැඟී ආ අයෙක් නිසාම කියන්නට, ලියන්නට, අගයන්නට බොහෝ දෑ තිබේ.රජරටින් රංගන ක්ෂේත්‍රයට පිවිස දුර ගමනක් ගිය ඒ ක්ෂේත්‍රයට එළියක් වුණ අපේම අයෙක් හින්දා අපිට ඔහු ගැන හැඟීමක් තිබෙනවා. අනික් කාරණේ තමා මහ රාත්‍රියේ නාඳුනන කොළඹ රටේ බෝක්කු උඩ දුම්රියපළවල මදුරුවන් කකා රෑ පහන් කොට තත්පර දෙකක් රඟපා යන්නම් සර් කියාපු අතීතයක් දිමුතුටත් තිබුණා. කොච්චර කට්ට කෑවත් දිමුතුගේ උණ අඩුවුණේ නෑ. ඒ නිසා ම දිමුතු ඇගයීමේ සාධාරණ අයිතියක් ගමේ අපට තියෙනවා. දිමුතු කියන්නේ නළු රාජයෙක් ප්‍රබුද්ධ නළුවෙක්, මහා රංගධරයෙක් නොවන බව අපි දන්නවා. දිමුතු හරවත්, හරසුන්, කියන දෙපිලම නියෝජනය කරනවා. වාණිජ නාට්‍ය, කලාත්මක නාට්‍ය ඒ ඕනෑ තැනක් දිමුතුට ඔට්ටුයි.හැබැයි චරිතාංග නළුවකු හැටියට දිමුතු ඉසුරුබවනේ රාජා මහත්තයා වුණත්, මල් දෙවැටේ ඩොල්කි බර්ටි වුණත් සිය රංගන දායකත්වය තුළින් අපූරු රංගනයක යෙදුණා. දිමුතුගේ ගමන්මඟ වර්ණවත් කරපු රෝහණ දන්දෙනිය, ජයන්ත චන්ද්‍රසිරි, ජැක්සන් ඇන්තනි වැනි නිර්මාණකරුවන් මඟින් ඔහු සිය රංගන කුසලතා ඔප මට්ටම් කර ගත්තා. දෑවරයි, සුනඛ කෝලම, රූකඩයෝ, දොරකඩ අස්න, මතක බණ වැනි වේදිකා නාට්‍ය මෙන්ම සතර දෙනෙක් සෙන්පතියෝ, දඬුබස්නාමානය, රැජින වැනි ටෙලිනාට්‍ය ඔස්සේ ඔහු ආ ගමන් මඟ සුවිශාල රංගන දායකත්වයන් තුළින් එළිපෙහෙළි නොවුණට ඒවා ඔහුගේ ගමන්මඟට සවිමත් අත්වැලක් වුණා. දිමුතු ටෙලිනාට්‍යයේ නළුවෙක් විතරක් නොවේ. ඔහු වේදිකා නළුවෙක් වාගේම චිත්‍රපට විස්සකට පමණ රංගන දායකත්වය දුන් නළුවෙක්. ඒ වගේම ඔහු පුවත්පත්වලට අර්ථවත් ලිපි සපයන මාධ්‍යවේදියෙක්. වැඩසටහන් ඉදිරිපත් කරන්නෙක්. ගුවන් විදුලි නිවේදකයෙක්. නාට්‍ය අධ්‍යක්‍ෂවරයෙක්, වගේම අපූරු ගායන කුසලතා ඇති ගායකයෙක්. හැබැයි මේ සියලු කුසලතා උරුම වුණත් ඔහු හා බද්ධ වූ ගැමි නිරහංකාර බව හා මනුස්සකමට කවුරුත් ගරු කරනවා.අනුරාධපුරයෙන් ජාතික මට්ටමේ ඇගයීම් ලබපු ළමා නාට්‍ය රැසක නිර්මාණය මෙන්ම අධ්‍යක්‍ෂණයත් ඔහුගේ. සමස්ත ලංකා බෞද්ධ කෙටි චිත්‍රපට තරගයේ ප්‍රථම ස්ථානය ලැබූ “පිංකාර පව“ කෙටි චිත්‍රපටය ඔහුගේ ගමන් මාර්ගය වර්ණ ගැන්වූ තවත් අපූරු නිර්මාණයක්. අනුරාධපුර පාසල් දරුවන් වෙනුවෙන් ඔහු නිර්මාණ කළ වඳුරන්ගෙන් පාඩමක් හා කළුවර ලස්සනයි යන නාට්‍ය ජාතික මට්ටමේ ප්‍රමුඛස්ථාන දිනාගත් අතර සඳසාවුන් ගමට ඇවිල්ලා, තැපැල් මහත්තයා වැනි කෙටි රූපවාහිනි නාට්‍ය දෙක ද නිර්මාණකරුවන්ගේ අවධානය දිනාගත් නිර්මාණ දෙකක්. දිමුතු කැඩෙට් නිලධාරියෙක්, තරුණ සේවා නිලධාරියෙක්, ගුරුවරයෙක් (අ/ඩී. එස්. සේනානායක ආදර්ශ ප්‍රාථමික විද්‍යාලය සෞන්දර්ය උප ගුරුවරයෙකු) ලෙස මොන වෘත්තියේ යෙදුණත් නළු උණ නම් කවදත් ඔහුගෙන් බැහැර වුණේ නෑ. ඒ වගේම නුවර කලාවියට ආවේනික කලා උරුමයන් සොයා නිරන්තරව ගම් දනව් සැරිසැරුව දිමුතු අපේ ගම කලා මංගල්‍ය උපයෝගී කරගනිමින් ප්‍රාදේශීය ලේකම් කොට්ඨාස මට්ටමේ කලාකරුවන් අගයන්නට සුවිශේෂී දායකත්වයක් ලබා දුන්නා. මෙම වැඩසටහන අති සාර්ථකව ගැමි කලාකරුවන් අතරට ගෙන යාමට දිමුතු වෙතින් ලැබුණේ සුවිශාල පිටිවහලක්.ඒත් දිමුතුගේ ගමන් මඟට ඔරවන්නෝ ගොරවන්නෝ මෙන්ම ගරහන්නෝ ද එමටයි. ඒත් දිමුතුගේ පැවැත්ම කැටගලට හිත නැතුවා වගේය. මොන බාධක ආවත් දිමුතු පැකිළෙන්නේ නැත. බිඳවැටෙන්නේ නැත. රිංග රිංගා හෝ බඩ ගගා හෝ අපේක්‍ෂිත අරමුණු කරා යාමේ සුවිශේෂී හැකියාවක් ඔහු තුළ පවතී. උපතින් දායාද වුණ හෝ නළුකමෙන් උපයාගත් මහා ධනස්කන්ධයක් දිමුතු සතුව නැතත්, මහා මිනිස් ගුණ සමුදායක් ඔහු සතුව පවතී. එදා මෙදාතුර දිමුතු සිය ගමන් මගෙහි නිවට නියාලු නළු බට්ටකු වූවේ නැත. ඔහු කා සමඟත් සහෝදරත්වය හා සුහදතාවය පවත්වාගෙන ගියේය. අයුක්තිය, අසාධාරණය හමුවේ නොබියව හඬ නැඟූ ඔහු සමහර අවස්ථාවලදී මහා කළුගල්වල පවා හිස ගසා ගත්තේය. තුවාල වුණ හිසට බෙහෙත් දමාගෙන කළුගල මඟ හරිමින් ගමන් කිරීමට ඔහු වගබලා ගත්තේය. දිමුතු මොන චරිත රඟපෑවත් නිතර හිත උණුවෙන මිනිස් ගුණ පිරුණු දිමුතු චින්තක නම් වූ සැබෑ චරිතයෙන් ඈත් නොවී සිටීමට තරම් ඔහු නිහතමානී විය.රජරට ළෙන්ගතු රසික හිතවතුනට ළෙන්ගතු දිමුතු ගැන යමක් කියන්නට ඔහු වෙනුවෙන් යම් හෝ යුතුකම් ඉටුකරන්ට සුදුසුම අවස්ථාව ලෙස අප දකින්නේ ඔහුගේ කලා දිවියේ 25 වසරක ගමන් මඟ සැමරීමේ උළෙලයි. ඒ සඳහා දායක වන්නට දැනටමත් ඉදිරිපත් වී සිටින මැති ඇමැතිවරුන්, ආයතන ප්‍රධානීන්, හිතවතුන් මෙන්ම රසික පිරිස ද ඔහුගේ මිනිස්කමට හොඳම සාධකයක් ය. කවුරු කොහොම කුමන ආකාරයට මෙම සැමරුම් උළෙල නිර්වචනය කළත් දිමුතු චින්තක දේවප්‍රිය නම් වූ ගමේ මිනිසාට ගමෙන් ලැබෙන උත්තමාචාරයක් ලෙස මේ උළෙල හඳුන්වා දිය හැකිය.(ඔහුගේ උපන් දිනය සැමරෙන අගෝස්තු 29 වන දින සවස 6.30 ට අනුරාධපුර සමුපකාර ශ්‍රවණාගාරයේදී උපහාර උළෙල පැවැත්වේ.).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=f1308265</link>
    <topic>දෙවියන් හා බුදු දහම අතර ඇති සබැඳියාව</topic>
    <author/>
    <content>මේ කතරගම උත්සව සමයයි. ලක්ෂ ගණනින් බැතිමත්හු කතරගම දේවාලයට පැමිණෙති. ඔවුන් අතරින් වැඩි පිරිස බෞද්ධයෝය. දීර්ඝ කාලයක් තිස්සේ සිංහල බෞද්ධයෝ කතරගම දෙවියන් අදහමින් සිටිති. සමහරු පවසන්නේ බෞද්ධයන්ට දෙවියන් ඇදහීම නොගැළපෙන බවයි. ඒත් කතරගම දෙවියන් ඇදහීම අනෙක් දෙවියන් ඇදහීම වගේ නොවන බව මගේ තර්කයයි.දෙවියන් ගැන කතා කරන විට බොහෝදෙනා දෙවිවරුන් සියල්ල එක ගොඩට ලා කතා කරති. එය වැරැදි ය. සියලු ම දෙවියන් එක ගොඩට ලා සැලකීමට නොහැකියි. දෙවියන් කොටස් පහකට බෙදිය හැකියි.1. ස්වාභාවික වස්තූන් දෙවියන් ලෙස සැලකීම – උදාහරණ ලෙස ඉර, හඳ, තාරකා , ගින්න, සුළඟ , සාගරය, ගංගා, කඳු දැක්විය හැකියි.2. සාහිත්‍ය මගින් ඉදිරිපත් වූ චරිත දේවත්වයට පත්වීම – උදාහරණ ලෙස පත්තිනි දේවතාවිය. ජේනුස් වැනි දෙවියන් දැක්විය හැකිය. පත්තිනි මෑණියන් දෙමළ මහා කාව්‍යක එන පතිවත ඉහළින් රැක්ක කාන්තා චරිතයකි.3. ලෝකය හා සත්වයා මවා පාලනය කරන දෙවිවරු - උදාහරණ ලෙස මහා බ්‍රහ්ම, අහුරමස්දා, සෝයුස්, යෙහෝවන්, අල්ලා හැඳින්විය හැකිය.4. ලෝකයේ ජීවත් වූ සමාජයට විශාල සේවාවක් කළ ශ්‍රේෂ්ඨ පුද්ගලයන් මරණයෙන් පසු දෙවියන් ලෙස සැලකීම – උදාහරණ ලෙස සුමන දෙවියන්, රාම දෙවියන්, මින්නේරිය දෙවියන් හැඳින්විය හැකිය.5. ස්වාභාවික දිව්‍ය ලෝකවල වැඩසිටින දෙවිවරු - උදාහරණ ලෙස පෘථිවිය ඇසුරු කර ගෙන ජීවත් වන බූමාටු දෙවිවරුන් හෝ යාමය. තුසිතය, නිම්මානරතිය ආදි දිව්‍ය ලෝකවල ජීවත්වන දෙවිවරුන් හැඳින්විය හැකිය. ඔවුන් සුවසේ ජීවත් වන අතර මැවුම්කාර බලයක් හෝ සදාකාලික බවක් නැත.බුදු දහමින් ප්‍රතික්ෂේප කර ඇත්තේ ස්වාභාවික වස්තු දේවත්වයෙන් සැලකීමත් මැවුම්කාර දෙවිවරුන් විශ්වාස කිරීමත්ය. ස්වාභාවික වස්තූන්ට දේවත්වයෙන් සැලකුයේ බිය, තැතිගැනීම හා අනවබෝධය නිසා බව බුදු දහමේ ඉගැන්වේ. මැවුම්කාර දේව සංකල්පය පුද්ගලයාගේ ස්වාධීනත්වයට හානිකර නිසාත්, ආධ්‍යාත්මික දියුණුවට බාධා වන නිසාත් සම්පූර්ණයෙන් බැහැර කර ඇත. මිනිසා විසින් ම නිර්මාණය කර ගනු ලැබූ දෙවිවරුන්ගෙන් පිහිට යැදීම අර්ථවත් ද යන්න ඕනෑ ම දරුවකුට වුවත් තේරේ. ස්වාභාවික ජීවින් ලෙස සිටින දෙවිවරුන් පිළිබඳ ව ත්‍රිපිටකයේ ඕන තරම් සඳහන් වෙයි. එම දෙවිවරුන් බුදුරජාණන් වහන්සේ මුණ ගැසීමට අනන්තවත් පැමිණ ඇත. බුදු දහමින් කියන්නේ ඔවුන්ට පින්දිය යුතු යැයි කියා මිස පිහිට යැදිය යුතු යැයි කියා නො වේ.කතරගම දෙවියන් අයත් වන්නේ සතර වන දේව කාණ්ඩයටය. ඓතිහාසික වශයෙන් ජීවත් වූ මිනිස් සමාජයට ඉමහත් මෙහෙවරක් ඉටු කළා වූ ශ්‍රේෂ්ඨ පුද්ගලයකු මිය ගිය පසු දිව්‍ය ආත්ම භවයකට පත්වන බව ආදි මුතුන්මිත්තෝ විශ්වාස කළහ. ඒ අනුව කතරගම දෙවියන් හෙවත් කන්දෙ දෙවියන් ලෙස පිළිගැනීමට පාත්‍ර වූයේ ශ්‍රී ලංකාවේ ජීවත් වූ ජනාදරය දිනා ගත් රජ කෙනෙකි.කතරගම ප්‍රදේශයේ රජකම් කළ මහාඝෝෂ රජුගේ පුතා මහාසේන විය. මහාසේන කුඩාකල සිට සටන්කාමී විය. පිය උරුමයෙන් ඔහුට ලැබුණේ කුඩා ප්‍රාන්ත රාජ්‍යයෙකි. ඒ කාලයේ රට කුඩා රාජ්‍ය රැසකට බෙදී තිබිණි. සටන්කාමී මහාසේන රජතුමා අවට කුඩා රාජ්‍ය පහක් යටත් කර ගත්තේය. පිය උරුමයෙන් ලැබුණ ඔටුන්න සමඟ ඔටුනු හයක් ඔහුට හිමි විය. කුඩා රාජ්‍ය හයක උරුමකරු ලෙස මහාසේන රජතුමාගේ රූපය අඳීද්දි ඔටුනු හය පෙන්වීමට ශිර්ෂ හයක් දක්වන ලදී. ඒ අනුව මුහුණු හයක් ද අත් දොළහක් ද ඇති ලෙස පෙන්වනු ලැබිණි. එය සිදුවුයේ එතුමා උදාර මෙහෙවරක් කොට පරලොව සැපත් වුණාට පසුවය.මහාසේන රජතුමා මුලදී සටන්කාමී සැරපරුෂ අයකු වුවත් පසු කාලයේදී ඉතා කාරුණික අයකු වූයේය. ජනතාවට ඉතා ළෙන්ගතු වූයේය. ඒ අනුව මහජන සුබසිද්ධියට වැඩ කළේය. මංමාවත් ඉදිකිරීම ඇළ වේලි බඳවා ගොවිතැන් කරවීම. හේන් ගොවිතැන් කරවීම. විශේෂ දිනවල ආහාර පාන, ඇඳුම් පැළඳුම් බෙදා දීම වගේ යහපත් වැඩ රාශියක් කර තිබුණි. ඒ නිසා එතුමා ජනාදරයට පාත්‍රවුණේය.රජතුමා වයස්ගත වුණාම වැඩිමහල් පුතාට රජකම බාර දී තවුස්දම් පිරීමට කල්පනා කළේය. මැණික් ගඟට නැගෙනහිරෙන් මාලිගාව තිබූ අතර, ගඟට බටහිරින් වැඩහිටි කන්ද පිහිටා තිබිණි. තවුස්දම් රැකීමට තෝරා ගත්තේ එම වැඩහිටි කන්දයි. එහි අවුරුදු පහක් පමණ යෝග භාවනා වඩමින් ඉඳ, එක්තැන් ව අමාරු වූ විට මාලිගාවට යන්න ඕන විය. තාපසතුමා කන්ද හරහා ගිය දෙමළ ධීවරයන්ට තමා මාලිගාවට රැගෙන යන ලෙස ඉල්ලා සිටියත්, අපට මසුන් අල්ලගන්න තියෙනවායැයි කියා මගහැර ගියහ. එතැනින් ගිය සිංහල ධීවරයන්ට කී විට ඔවුහු තම වැඩේ අතහැර දමා තාපසතුමා මැස්සක තබාගෙන කන්දෙන් පහළට බැස ගඟෙන් එගොඩ කර මාලිගාව ඇතුළට ගෙන ගියහ. මහාසේන තාපසතුමා දින කීපයකින් අපවත් වූයේය. එම මාලිගාව තිබුණු තැන දේවාලය ඉදිකර ඇත.එතුමාගේ උදාර ජීවිතය මහජනයාගේ ගෞරවයට පාත්‍ර වූ බැවින් මිය පරලොව ගිය පසු ව දේව ආත්ම භවයක් ලබා ගන්නට ඇතැයි මිනිස්සු විශ්වාස කළහ. කන්දේ වැඩ සිටි නිසා එය වැඩහිටි කන්ද ලෙස ප්‍රකට විය. එසේ ම කන්දේ දෙවියන් ලෙස ද ව්‍යවහාර විය.කතරගම වැඩ සිටින්නේ් ඉන්දියාවේ ස්කන්ධ දෙවියන් නො වන බව ද මෙහිදී සඳහන් කළ යුතුය. ස්කන්ධ දෙවියන්ට මුහුණු හයක් නැත. එසේ ම අත් දොළහක් ද නැත. එම දෙවියන්ට ඇත්තේ එක මුහුණක් හා අත් හතරකි. කිසිසේත් කතරගම දෙවියන් ඉන්දීය දෙවියකු ලෙස නො සැලකිය යුතුය. ශ්‍රී ලාංකීක ශ්‍රේෂ්ඨ නරපතියකු වූ එතුමා දේවත්වයෙන් සැලකෙන්නේ එම ස්ථානයේ සිදුවුණු හාස්කම් මිනිසුන් දැක තිබූ නිසාය. අනෙක රටක උදාර මෙහෙවරක් ඉටු කළ ජනතා සුබසිද්ධියට වැඩ කළ මුතුන්මිත්තකුට ගරු කිරීම වරදක් නොවේ. එබඳු තැනක හාස්කම් තිබේ නම්, ආශිර්වාදය තිබේ නම්, පුදසත්කාර කිරීම බෞද්ධයන් ලෙස ද වරදක් නො වන්නේ මය.වල්ලි අම්මා සම්බන්ධයෙන් ද කන්දේ දෙවියන් ඉන්දියාවේ ස්කන්ධ දෙවියන් නො වන බව තහවුරු වෙයි. මහාසේන රජතුමා සෙල්ල කතරගම ප්‍රදේශයේ සැරිසරද්දී අතිශයින් රූමත් වූ වල්ලි අම්මා නම් වැදි යුවතිය දැක ඇය විවාහ කර ගැනීමට තීරණය කළේය. ඇය තේවානි අම්මාට අමතර ව බිසවක ලෙස සෙල්ල කතරගම මාලිගාවක ජීවත් වූවාය. වයස්ගත ව තවුස්දම් රැක්ක රජතුමාගේ අභාවයෙන් පසු එතුමා වෙනුවෙන් ඉදි කෙරුණු දේවාලයට අමතර ව වල්ලි අම්මා වෙනුවෙන් ද දේවාලයක් ඉදි කරන ලද්දේ ඒ නිසාය. අදත් පෙරහරෙන් කතරගම දෙවියන් වල්ලි අම්මාගේ දේවාලයට වඩම්මා ටික වේලාවකට පසු මහ දේවාලයට වඩම්මන්නේ ඒ සම්බන්ධය නිසාය.කතරගම දෙවියන්ගේ ආශිර්වාදය ඉතා ඈත කාලේ සිට මහජනයා ලබා ගත්හ. දුටුගැමුණු මහරජතුමා යුද්ධයට යන්නට පෙර කතරගම දේවාලයට බාරයක් වූයේය. ද්‍රවිඩයන් පරාජය කොට එන්නට හැකි වුණොත් දේවාලයේ අබියස සිට පිඹින සක් හඬ ඇසෙන තෙක් ප්‍රදේශය දේවාලයට පූජා කරන බවටය. ඒ අයුරින් ම යුද ජයග්‍රහණයෙන් පසු දේවාලයට ඉඩම් පූජා කළේය. ඉතිහාසයේ වාර්තා වන ඉතා වැදගත් සිද්ධියක් ලෙස දුටුගැමුණු මහරජතුමාගේ ගෞරවය හා පූජාව සඳහන් කළ හැකිය.අග්ගමහා පණ්ඩිත බලන්ගොඩ ආනන්ද මෛත්‍රීය මහා නායක ස්වාමින්ද්‍රයන් වහන්සේ වරක් ප්‍රසිද්ධියේ ප්‍රකාශ කළේ තමන් වහන්සේ කතරගම දෙවියන් පියවි ඇසින් දුටු බවය. දේවාලයේ පෙරහර උත්සවය පවත්වා ගිනි පාගන අවස්ථාවේ දී කතරගම දෙවියන් දිව්‍ය කුමාරයකු ලෙසින් ඉතා සෝභමාන ව දීප්තිමත් ව පෙනෙන්නට සිට ඇත. ටික වේලාවකින් නො පෙනී ගිය බව උන්වහන්සේ ප්‍රකාශ කළහ. එසේ ම වජිරාරාම වාසී නාරද ස්වාමින්ද්‍රයන් වහන්සේ ද ඒ අයුරින් ම කතරගම දෙවියන් පේන්න වැඩ සිටි අයුරුත් ආශිර්වාද කළ අයුරුත් පැහැදිලි කර ඇත.බාරහාර වී ඒවා සාර්ථක කර ගන්නට, ලෙඩ රෝග දුරු කරවා ගන්නට, ග්‍රහ අපල මගහරවා ගන්නට අති විශාල ජනගඟක් කතරගමට ගලති. ඒ හැම කෙනකුට ම වගේ යහපතක් සැලසී ඇත. ඒ නිසයි වැල නො කැඩී දෙස් විදෙස් ජනයා කතරගම දෙවියන් කරා ගමන් කරන්නේ.මගේ මතකය දිව යන්නේ මා පැවිදි බිමට පත්වූ දිනයටය. ඒ මීගොඩ භාවනා මධ්‍යස්ථානයේ දොඩම්ගොඩ අස්සජී නාහිමියන් සෙවණෙහි ය. එදිනම මොරටුවේ රාවතාවත්තේ භාවනා මූලස්ථානය මගේ ආරාමය කරගන්නට මට සිදුවිය. ඒ බිම් කොටස පූජා කරන ලද්දේ ඊ. එච් . කුරේ පවුල විසිනි. එතැන් පටන් මගේ අධ්‍යාපන කටයුතු කරගෙන යෑමට මම මරදාන මාලිගාකන්දේ විද්‍යෝදය පිරිවෙනට ගියෙමි.මේ අතර මට ආගමික වැඩ සටහන් සඳහා සහභාගි වීමේ අවස්ථාවක් උදා විය. ඒ පානදුර කෙසෙල්වත්ත විහාරස්ථානයේය. මෙසේ කිරීමට හේතුවූ අපූරු පසුබිමක් මා විසූ මොරටුව භාවනා මූලස්ථානයත්, පානදුර කෙසෙල්වත්ත විහාරස්ථානයත් අතර තිබුණි. ඒ මා වැඩසිටි සෙවණ පූජා කළ ඊ. එච්. කුරේ ගේ ඥාති සබඳතාවක් කෙසෙල්වත්ත ඒජන්සීස් ආයතනයේ එම්. පී. කුරේ පවුල අතර තිබීම නිසාවෙනි.එවකට කෙසෙල්වත්ත විහාරස්ථානයේ වැඩසිටි පොළොන්මාරුවේ ආනන්ද නායක හිමියන් බැහැ දකින්නට මම ගියෙමි. උන්වහන්සේගේ ආශිර්වාදය මට හිමිවූයේ නිතැතිණි. කතරගම රජමහා විහාරයට යෑමට මට අවස්ථාව උදා වනුයේ මේ අතරතුරය. එහිදී පොළොන්මාරුවේ රේවත නායක හිමියන්ගේ ආශිර්වාදය ලැබීමට තරම් මා වාසනාවන්ත විය.කතරගම රජ මහා විහාරයට ගිය පසුව මම කිහිප විටකදීම කිරි වෙහෙර රජමහා විහාරස්ථානයට ද ගියෙමි. එහි වැඩ විසූ වර්තමාන විහාරාධිපති ආචාර්ය අලුත්වැව සෝරත නායක හිමියන් ඉතා කාරුණික ගති සිරිත් ඇති නායක හිමි නමකි. උන්වහන්සේගේ ද ආශිර්වාදය ලැබීමට තරම් මා භාග්‍යවත් විය. කතරගම පූජා බිමටත්, පරිසරයටත් දැඩිසේ ඇල්මක් මගේ සිතෙහි ඇතිවූයේ මෙකලය. ඒ නිසාම කතරගම විසීමේ වුවමනාව පිළිබඳ මා සිතෙහි පිළිසිඳුණු අදහස කිරිවෙහෙර රජමහා විහාරාධිපති ආචාර්ය අලුත්වැව සෝරත හිමියන්ට පැවසීමට මම වග බලා ගතිමි. උන්වහන්සේ මට ඉතා කාරුණිකව සැලකූහ. උන්වහන්සේට මම නිදුක් නීරෝගී සුවය පතමි. එපමණක්් නොව කතරගම කැලණි විහාරයේ සෙවණෙහි වාසය කිරීමට මට ඉඩ ප්‍රස්ථාව සාදා දුන්හ. එහෙත් එහි සිටියේ මදකලකි. යළිත් කිරිවෙහෙර රජමහා විහාරය සෙවණට පැමිණීමට මට සිදුවිය. ඒ නායක හාමුදුරුවන්ගේ ආරාධනයක් නිසාය. මේ පැමිණීමත් සමඟ මට විවිධ ශාසනික කටයුතුවල නිරතවීමට අවස්ථාව ලැබිණි. ඒ අනඳ රේවත දහම්පාසල හා මහසෙන් සිල් සමිතියෙන් මෙහෙය වූ ශාසනික කාර්යයන් ද වීය.කිරිවෙහෙරේ වැඩ සිටින කාලයේදී දිනපතාම අලුයම 4.00ට පමණ කිරිවෙහෙර පැදකුණු කිරීම මගේ සිරිතක්විය. එතැනින් නොනවතින මම පිරිත් කියා, අෂ්ටඵල බෝධිය හා මහා දේවාලය, කිරිවෙහෙර අබියස ගොඩනඟන ලද මහසෙන් දේවාලය වැඳීමටද අමතක නොකළෙමි. එලෙස ආරම්භ වන දවස ගෙවී යන්නේ ඒ කාර්යයෙහිම නැවතත් නිරත වෙමිනි. නායක හිමියන් නමස්කාර කිරීමද මා ඒ දිනචර්යාවේම කොටසක් කර ගත්තේය. ඒ දින චරියාවේදී වරින් වර මා නෙතට දර්ශනය වූයේ අරුම පුදුම සිදුවීම් පෙළකි.එදිනත් මා සිටියේ පෙර දිනයක මෙන් අලුයම චෛත්‍යය වටේ පැදකුණු කරමිනි. එක්වරම මා ඉදිරියේ දර්ශනය වූයේ මෙහෙණින් වහන්සේ නමකි. රවුම් කිහිපයක් වැඩ සිටි පසුව මෙහෙණින් වහන්සේ එක්වරම දක්නට නොවූයෙන් මම විමසා බැලීමි. කිරිවෙහෙරට පිවිසීමට දොරටු කීපයක්ම ඇත. ඒ හැම දොරටුවක්ම පරීක්‍ෂා කළ නමුදු මෙහෙණිය වැඩි දිශාව හෝ සෙවණක් සොයා ගැනීමට නොහැකිවීම මා පුදුමයට පත් කළේය. දවසක්දා කීප දෙනෙකුම එකතු වී සෑම දොරටුවක්ම මුර කළේ මළුවේදී හමුවන මෙහෙණිය යන දිශාව දැක බලා ගැනීමේ අටියෙනි. එහෙත් එය නිශ්ඵල කටයුත්තක්ම විය. අද ද මේ සිදුවීම සිහිවන මොහොතේ මගේ සිතට නැඟෙන්නේ ප්‍රශ්නාර්ථයකි.වසරේ කිහිප අවස්ථාවකදීම ලංකාවේම බෞද්ධයන්ගේ ගෞරවාදරයට පත් බලන්ගොඩ ආනන්ද මෛත්‍රි හිමියෝ කිරිවෙහෙර හා දේවාලය වැඳපුදා ගැනීමට වැඩම කළහ. ඒ අවස්ථා කිහිපයේදීම උන්වහන්සේට උදව් කිරීමට මට අවස්ථාව උදාවූයේ අහම්බෙනි. උන්වහන්සේගෙන් වූයේ කාරුණික ඉල්ලීමකි. ඒ මුහුදේ වැලි රැගෙන පැමිණෙන ලෙසය. ඒ ඉල්ලීම ඉටු කළ යුතු වූයේ මහත් පරිශ්‍රමයක් දරා ය. මන්ද ඒ වැලි රැගෙන පැමිණිය යුත්තේ හිරු පායන්නට ප්‍රථමය. එමෙන්ම ඒ වැලි කිසිවකුගේත් පාද ස්පර්ශයක් නොලැබිය යුතුමය. එසේ රැගෙන පැමිණෙන වැලි ලබා ගනිමින් කරන ක්‍රමවේදයන් නිමාවට පත් වීමෙන් පසුව කිරිවෙහෙර වැඳීමට පිටත්ව යෑම සාමාන්‍ය සිරිතක් බවට පත්වේ. ඒ අපූරු අවස්ථාවට මමද සහභාගිවීමි. එදා මහදේවාල භූමියට පැමිණි අපි දෙදෙනා අෂ්ටඵල බෝධිය අසලට පැමිණියෙමු. ඒ වසරකට පමණක් පෙරහර පවත්වන කාලයයි. අෂ්ටඵල බෝධියෙහි එක තැනක මතුවන සුදුවන් බෝපත් දැකීමට මටත් නාහිමියන්ටත් තිබුණේ පුදුම වුවමනාවකි. මා බෝධියේ දොරටුවේ වූ ඉබ්බා විවර කිරීමට සූදානම් වූවා පමණි. නායක හිමියෝ ඇඟිල්ල දිගු කළ ස්ථානයට මම නෙත රැගෙන ගියෙමි. සුදු බෝකොළ අසල සිටියේ යමෙකි. ඔහු මා ඔළුව උස්සනවාත් සමඟම සෙවණැල්ලක් බවට පරිවර්තනය වූයේ අප පුදුමයට පත්කරමිනි.“මේ පුදබිමේ හාස්කම් රාශියක් තිබෙනවා” නායක හිමියෝ මට පැවසුහ. මට මන්තරයක් කියාදුන් ආනන්ඳ මෛත්‍රි හිමියෝ මෙය 21 වරක් මැතිරීමෙන් ‍ෙබාහෝ දේ සිදුවන බවත් ප්‍රකාශ කළහ. එහි ප්‍රතිඵල මා අත්විඳ ඇති හෙයින් ඔබගේ දැනගැනීම පිණිස එය මම මෙලෙස සටහන් කරමි. ඒ ‘ඕංශ්‍රීම් වම් සරවන භවය නමඃ” යනුවෙනි.වරක් කිරිවෙහෙර නායක හිමියන්ගේ අනුශාසනාවෙන් හම්බන්තොට හා ඌව වෙල්ලස්ස හිමිවරුන් කිරි වෙහෙරට වැඩියහ. ඒ වර්තමාන ජනාධිපතිතුමාට ආශිර්වාද කරනු පිණිසයි. එකල එතුමා වෘත්තීය පුහුණු අමාත්‍යවරයාව සිටියේය. එදින වාහනයෙන් පැමිණ කතරගම ගංගාරාම විශ්‍රාම ශාලාව අබියසින් බට එතුමා පා ගමනින් කිරි වෙහෙර දක්වා පැමිණියේ සතුටු සිතිනි. ඒ අවස්ථාවට මමත්, ජෙයරාජ් ප්‍රනාන්දුපුල්ලේ අමාත්‍යතුමාත් සහභාගි වූ බව මට අද මෙන් මතකය. එපමණක් නොව තවත් ඇමැතිවරු කිහිපදෙනෙක් ද එහි සිටියහ.කිරිවෙහෙර පුරාම අතුරු සිදුරු නැතුව වැඩ සිටියේ භික්‍ෂුන් වහන්සේලා රැසකි. ඒ අවස්ථාව ඡායාරූප ගත කෙරිණි. ඒ ජෙයරාජ් ප්‍රනාන්දු පුල්ලේ අමාත්‍යතුමාගේ අණෙනි. සියල්ල එසේ සිදුවිය. පසුදා මට අමාත්‍යතුමාගෙන් දුරකථන ඇමතුමක් ලැබිණි. ඉන් කියැවුණේ එහි ගත් සෑම ඡායාරූපයකම අමුතු රුවක් සේයා රූ ගත වී ඇති බවකි. පසුව ඉන් ඡායාරූපයක් මටද දෙන්නට අමාත්‍යවරයා අමතක නොකළේය.සෑම වසරකම කිරිවෙහෙර මහා දේවාලය අබියස දී පැවැත්වෙන්නේ පිරිත් පිංකමකි. ඒ ශ්‍රී ලංකා නිදහස් පක්‍ෂය ප්‍රධානත්වයෙනි. මේ පිංකම සඳහා එකල සිටි සිරිමාවෝ බණ්ඩාරනායක මැතිනියගේ සහභාගි වීම අනිවාර්ය අංගයකි. එය මම හොඳින් දනිමි. දසවසක් පමණ රෝද පුටුවෙන් පැමිණි එතුමිය මට යමක් ප්‍රකාශ කර සිටියේ අපරිමිත භක්තියෙනි. ඒ අනෙකක් නොව මේ පිංබිමේ ඇති අපිරිමිත හාස්කම් පිළිබඳය. එතැනින් නොනැවතුණු එතුමිය නොබඳි ජාතීන්ගේ සමුළු සැසිවාරය ආරම්භ කිරීමට පෙර, එය සාර්ථක කර ගැනීමේ බාරය කිරිවෙහෙර අබියස මහා දේවාල භූමියේදී සිදු කළ බවද මා සමඟ සඳහන් කළාය. ඒ අවස්ථාවේදී තම අතට රෙදි කඩක් ලබාදුන් අයෙකු පිළිබඳවද එතුමිය සඳහනක යෙදුණු බව මට අමතක නොවේ. සිව් වසරක් පුරා මම කිරිවෙහෙර රජමහා විහාරයේ වැඩසිටි කාලයේදී අත්විඳි සිදුවීම් කිහිපයකි. මේ උතුම් පුදබිමේ ආශිර්වාදය ජනාධිපතිතුමා ඇතුළු රටේ සියලුම ජනතාවට ලැබේවා යැයි මම පතමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>26</day>
    </date>
    <link>http://www.dinamina.lk/2013/08/26/_art.asp?fn=f1308266</link>
    <topic>කඩවත ශ්‍රී සුධර්මාරාමනිකිණි මහා පින්කම</topic>
    <author> චතුරිකා ගමගේ</author>
    <content>අසූමහා ශ්‍රාවක පූජා ශ්‍රී මහා බෝධි පූජා, ධර්ම දේශනා, පිරිත් දේශනා, සංඝගත දක්ෂිණා හා පෙරහර යන අංගයන් ගෙන් සමන්විත කඩවත සූරිගම ශ්‍රී සුධර්මාරාම ශ්‍රී නාගර්ජුන විද්‍යාපීඨ පිරිවෙන් විහාරස්ථානයේ වාර්ෂික නිකිණි මහා පිංකම අගෝස්තු 10 වැනි දා සිට 31 වැනිදා දක්වා පැවැත්වේ. මේ ලිපිය ඒ නිමිත්තෙනි.බස්නාහිර පළාතේ ගම්පහ දිස්ත්‍රික්කයේ කඩවත සූරිගම ශ්‍රී සුධර්මාරාමය ක්‍රි.ව. 1860 වර්ෂයේ පුහුරියේ ශ්‍රී රතනජෝති ස්වාමීන් වහන්සේගේ විහාරාධිපතිත්වයෙන් ඇරැඹි පුරාණ විහාරස්ථානයකි. එදා පොල් අතු සෙවිලි කර තිබූ පන්සල් ගෙය වර්තමානයේ පවතින ස්වභාවයෙන් සකස් කරන ලද්දේ විහාරාධිපතිව වැඩ විසූ නාරංවල ශ්‍රී ශීලවංශ ස්වාමීන් වහන්සේගේ අවධියේ දීය. පසුව උන් වහන්සේ ගේ ශිෂ්‍ය පරකන්දෙණියේ ශ්‍රී ධර්මවංශ, ලෙව්දෙණියේ ශ්‍රී ධම්මරතන යන හිමිවරුන් ද ගුරු හාමුදුරුවන් අනුව යමින් විහාරස්ථානයේ දියුණුව වෙනුවෙන් කටයුතු කළ අතර අද වනවිට මේ විහාරස්ථානය චෛත්‍ය, ධර්ම ශාලාව, විහාරස්ථානය, බෝධීන් වහන්සේ ඇතුළු සකල විධ විහාරාංගයන් ගෙන් සමන්විත විහාරස්ථානයකි.සූරිගම ශ්‍රී සුධර්මාරාමය වඩාත් ප්‍රසිද්ධව ඇත්තේ ශ්‍රී නාගාර්ජුන විද්‍යාපීඨ මහ පිරිවෙන හේතුවෙනි. මහර ආසනයේ එකම පිරිවෙන් විද්‍යාස්ථානය වන සූරිගම ශ්‍රී නාගාර්ජුන විද්‍යාපීඨ මහා පිරිවෙන ධර්ම ශාස්ත්‍රීය කටයුතු අතින් ජාතික, ජාත්‍යන්තර මෙහෙවරක් ඉටු කළ, ඉටු කරන විද්‍යාස්ථානයකි. ආචාර්ය පරකන්දෙණියේ ශ්‍රී ධම්මවංශ හිමියන්ගේ නායකත්වයෙන් ඇරැඹි සූරිගම ශ්‍රී ශීලවංශ ධර්ම විද්‍යාලය ද දහසකුත් සිසුනට දහම් අධ්‍යාපනය ලබාදෙන අතර එදා සිසුන් 25 දෙනෙකුගෙන් ඇරැඹි ධර්ම විද්‍යාලයේ වර්තමානයේ සිසුන් 1000 කට ආසන්න ප්‍රමාණයක් දහම් අධ්‍යාපනය ලබති. මෙවන් අතිවිශාල ශාසනික හා සමාජීය මෙහෙවරක් ඉටුකරන සූරිගම ශ්‍රී සුධර්මාරාමයේ වත්මන් විහාරාධිපති වශයෙන් කටයුතු කරන්නේ පරකන්දෙණියේ ශ්‍රී ආර්ය මනෝරතන නායක ස්වාමින් වහන්සේ ය. උන්වහන්සේ විහාරාධිපති වශයෙන් පත්වීමෙන් පසු මෙම විහාරස්ථානය තව තවත් දියුණු කිරීමට කටයුතු කළ අතර ධාතුන් වහන්සේ තැන්පත් කිරීම සඳහා මේ වනවිට අලංකාර ධාතු මන්දිරයක් ද සකස් කර තිබේ. එසේම අභිනවයෙන් ඉදිවන රන්වැට සහිත දෙමහල් බෝධි මන්දිරය ඉදිකිරීමේ කටයුතු ද මේ වන විට ආරම්භ කර ඇත.විහාරාධිපති හිමියන්ගේ අනුශාසනා පරිදි වාර්ෂිකව සංවිධානය කෙරෙන නිකිණි පෙරහර ද විශේෂ වූවකි. නිකිණි පෙරහරට සමගාමීව තවත් පින්කම් මාලාවක් සංවිධානය කර ඇති අතර ඒ සියල්ල සඳහා විහාරස්ථානයේ දායක සභාව, කුලඟන සමිතිය, බෞද්ධ කාන්තා සමිතිය, තරුණ බෞද්ධ සංගමය ඇතුළු විශාල පිරිසක ගේ දායකත්වය හිමිවන බව විහාරාධිපති හිමියෝ පැවැසූහ. විහාරස්ථානයේ වැඩ විසූ පරකන්දෙණියේ ධම්මවංශ හිමියන් විසින් මුල් කාලයේ මල් පෙරහරක් පැවැත් වුව ද කාලයාගේ ඇවෑමෙන් එය නතර වී ගොස් ඇත. නැවත එම පෙරහර වඩා සාර්ථක ව සංවිධානය කෙරුණේ පසුගිය වසරේ පටන්ය. මෙවර පෙරහර සඳහා අලි ඇතුන්, අලංකාර විසිතුරු මල් ගස්, නැටුම්, ගැයුම් ඇතුළු සංස්කෘතික අංග ඇතුළත් වන බව ද මනෝරථ හිමියෝ පැවසූහ.එසේ ම මේ පෙරහර සඳහා අනුග්‍රාහක දායකත්වය ලබා දෙන මහර ප්‍රාදේශීය සභාව, ප්‍රාදේශීය ලේකම් කාර්යාලය, කඩවත පොලිසිය යන ආයතනවලටත් ලසන්ත අලගියවන්න මහතාටත් පෙරහර සඳහා නන් අයුරින් සහයෝගය ලබාදෙන සියල්ලන්ට ම තුති පුදන්නට මනෝරතන හිමියෝ අමතක නොකළහ.පසුගියදා පැවැති පුණ්‍ය කටයුතුවලදී කැලණිය විශ්වවිද්‍යාලයේ මහාචාර්ය ඉඳුරාගාරේ ධම්මරතන හිමියන්ගේ ධර්ම දේශනයක්ද, කැලණිය විශ්වවිද්‍යාලයේ පාලි හා බෞද්ධ අධ්‍යාපන අංශයේ මහාචාර්ය දේවාලේගම මේධානන්ද හිමියන්ගේ ධර්ම දේශනයක් ද පැවැත්විණි. 26 වැනිදා යුගාසන කාව්‍ය ධර්ම දේශනයක් ද, 27 වැනිදා දංගහවෙල උපනන්ද හිමියන් ගේ ධර්ම දේශනයක් ද, 28 වැනිදා වතුරවිල සුජාත හිමියන් ගේ ධර්ම දේශනයක් ද, 29 වැනිදා සර්ව රාත්‍රික පිරිත් දේශනාවක් හා පසු දා තිස් නමකට අධික සංඝරත්නය විෂයෙහි පිරිනැමෙන සපිරිකර මහා සංඝගත දක්ෂිණාවක් පිරිනැමේ. 31 වැනිදා රාත්‍රියේ නිකිණි මහා පෙරහර පැවැත්වීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308271</link>
    <topic>පොලිසිය ‘රට බල්ලෝ’ මඟුල් පෝරුවට නංවයි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>විදේශයෙන් ගෙන්වන ලද සුනඛ ජෝඩු තුනක් විවාහ ලියාපදිංචි කර, මඟුල් පෝරුවකට නංවා විවාහ චාරිත්‍ර වාරිත්‍ර ඉටු කිරීම මහනුවර පොලිස් අභ්‍යාස විද්‍යාලයේදී ඊයේ (26) සිදු විණි.මෙරටදී උසස් වර්ගයේ සුනඛයින් ලබාගැනීමට ශ්‍රී ලංකාවේ සුනඛ අභිජනන මධ්‍යස්ථානයක් ප්‍රථම වරට පිහිටුවීම වෙනුවෙන් මේ සුනඛ විවාහයන් සිදු කෙරිණ.එහිදී ජර්මනියෙන් ගෙන්වන ලද සුනඛ ජෝඩු දෙකක් මෙසේ ලියාපදිංචි කර විවාහයක් ලෙස මඟුල් පොරුවකට නංවා චාරිත්‍ර වාරිත්‍ර ඉටු කරනු දක්නට ලැබිණ.පසුව මඟුල් රථයක් ලෙස සකසා තිබුණ පොලිස් ජීප් රථයක මේ විවාහ වුණ සුනඛ යුවළ නංවා ක්‍රීඩාංගණ වටා ගමන් කරන ලදී.එම ජීප් රථය ධාවන කළේ පොලිස් සුනඛයකු පිටද විශේෂත්වයකි. නෙදර්ලන්තයෙන් ගෙන එනු ලැබූ ලැබ්‍රඩෝ වර්ගයේ බ්‍රව්න් හා බීලී යන නිල සුනඛ යුවළගේ විවාහ ලියාපදිංචිය ප්‍රථම වරට සිදු කෙරුණු අතර එය මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල, පේරාදෙණිය විශ්වවිද්‍යාලීය පශු වෛද්‍ය පීඨයේ අංශ ප්‍රධානී ඉන්ද්‍රාද සිල්වා, පොලිස් නිල සුනඛ කොට්ඨාසයේ අධ්‍යක්ෂ සිසිර වීරකෝන්, පශු වෛද්‍ය අශෝක දංගොල්ල යන මහත්වරු එම අවස්ථාවට එක්ව සිටියහ.ජර්මන් ෂේපර්ඩ්, රොච් වයලර් ඩොබමන් පිංච ආදි උසස් වර්ගයේ සුනඛ යුවළ මෙලෙස අභිජනනය සඳහා ඊයේ ලියාපදිංචි කෙරිණි.එක් නිල සුනඛයකු මෙරටට ගෙන්වීම සඳහා රුපියල් ලක්ෂ 7 - 8 මුදලක් වැය වන බවත් සුනඛ ජෝඩු 2ක් මෙරටදී අභිජනනය සඳහා යෙදවීමෙන් පමණක් රුපියල් කෝටියක පමණ මුදලක් ඉතිරි කර ගත හැකි බැව් පොලිස් නිල සුනඛ කොට්ඨාසයේ අධ්‍යක්ෂ පොලිස් අධිකාරී සිසිර වීරකෝන් මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308272</link>
    <topic>‘සුනඛ විවාහය’ ගැන පරීක්ෂණයක් ඕනෑ</topic>
    <author>සීගිරිය විශේෂ සහ රක්ෂණ ශ්‍රියන්ත</author>
    <content>මහනුවර පොලිස් නිල සුනඛ අභිජනන මධ්‍යස්ථානයේදී සුනඛයින් විවාහ කර පෝරුවේ චාරිත්‍ර සිදුකිරීමේ සිද්ධිය පිළිබඳ වහාම පරීක්ෂණයක් පවත්වා වාර්තාවක් ලබාදෙන ලෙස සංස්කෘතික හා කලා කටයුතු ඇමැති ටී.බී. ඒකනායක මහතා ඊයේ (26) පොලිස්පතිවරයාට දැනුම් දී තිබේ.ජාතියේ උත්තරීතර චාරිත්‍ර සුනඛයින් සඳහා යොදා ගැනීම තමා දැඩි පිළිකුලෙන් යුතුව හෙළා දකින බව කී ඒකනායක මහතා මෙවැනි සිද්ධියක් සිදුවීම පිළිබඳ තමා පොලිස්පතිවරයාගේ අවධානයට යොමු කළ බව දිනමිණට කීය.ශ්‍රී ලංකාවට ආවේණික ගරු ගාම්භීර වන පෝරුවේ සිටුවීමේ චාරිත්‍රය මෙයින් හෑල්ලුවට ලක්කර ඇතැයිද ඇමැතිවරයා පෙන්වා දෙයි. ඉතාමත් භක්තිවන්තව සිදු කරන පෝරුවේ චාරිත්‍ර සඳහා සුනඛයන් යොදා ගැනීම දැඩි ලෙස හෙළා දකින බවත් මෙවැනි සිදුවීම් ඉදිරියේදී සිදු නොවීමට වගබලා ගන්නා බවද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308273</link>
    <topic>පළාත් තුනේ තැපැල් ඡන්ද පත් සහතික කිරීමේ නිලධාරීන්ට</topic>
    <author>අනුර ප්‍රේමලාල් හා රක්ෂණ ශ්‍රියන්ත</author>
    <content>මධ්‍යම, උතුර හා වයඹ පළාත් සභා තුනට අදාළ තැපැල් ඡන්ද පත්‍රිකා පැකට්ටු මේ වන විට 111,333 ක් සහතික කිරීමේ නිලධාරි කාර්යාල වෙත යවා තිබෙන බව මැතිවරණ මහලේකම් කාර්යාලය පවසයි.ලබන මස 9 හා 10 යන දිනවල පළාත් සභා මැතිවරණයේ තැපැල් ඡන්ද පැවැත්වෙන අතර සහතික නිලධාරි කාර්යාලයේදි මේ ඡන්ද පැකට්ටු ආරක්ෂිතව තැන්පත් කිරීමට අදාළ උපදෙස් මැතිවරණ කොමසාරිස් ලබාදි ඇත. අනතුරුව ‍තැපැල් ඡන්ද පැවැත්වෙන දින දෙකෙන් පසුව යළිත් තැපැල් ඡන්ද පත්‍රිකා ආරක්ෂිතව පැකට් කර තැපෑලට බාර දිය යුතුවේ. තැපැල් ඡන්ද පැවැත්වෙන දින දෙකේදි ඡන්දදායකයන්ට ඡන්දය භාවිත කිරීමට නොහැකි වුවහොත් දිස්ත්‍රික්ක මැතිවරණ කාර්යාල‍ය වෙත ගොස් ඡන්දය භාවිතා කළ හැකියි.මේ සියලු කටයුතුවලදි ඡන්දදායකයින් තම අනන්‍යතාව පෙන්නුම් කළ යුතුවේ. තැපැල් ඡන්ද පැවැත්වෙන මධ්‍යස්ථානවල නිරීක්ෂණ කටයුතු කිරීමට දේශපාලන පක්ෂවලට හා ස්වාධීන කණ්ඩායම් වෙත මැතිවරණ කාර්යාලයෙන් ලිපිය මගින් බලයලත් නියෝජිතයකු යෙදවිය හැකි බව මැතිවරණ මහ ලේකම් කාර්යාලය වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308274</link>
    <topic>පොදු රාජ්‍ය මණ්ඩල සමුළුව ශ්‍රී ලංකාවට කීර්තියක් හා ගෞරවයක්</topic>
    <author/>
    <content>ලොව හිරු නොබසින අධිරාජ්‍යය යනුවෙන් විරුදාවලිය ලත් බ්‍රිතාන්‍ය යටත් විජිත පාලනය සමය අවසන් කර එම යටත් විජිතවලට නිදහස ප්‍රදානය කිරීමත් සමඟ ම නැවත එම රටවල් අන් වෙසකින් මිත්‍රශීලීව අන්‍යෝන්‍යව එකමුතු කළේ, පොදු රාජ්‍ය මණ්ඩලය යටතේය.පොදු රාජ්‍ය මණ්ඩලයේ නායකයා වන්නේ බ්‍රිතාන්‍ය රජ කිරුළ හිමි තැනැත්තා හෝ තැනැත්තියයි.මෙය නිදහස ලබාගත් පැරණි යටත් විජිත තවදුරටත් එකමුතු කර ශක්තිමත් පොදු දේශපාලන ප්‍රතිපත්තියක් ඇති කඳවුරක් සේ පවත්වාගෙන යාමේ අරමුණක් පළවන අතර, එම රටවල් අන්‍යෝන්‍ය ආර්ථික ආධාර මණ්ඩලයක් හැටියට පවත්වාගෙන යාම අනිකුත් පරමාර්ථය වන බව ජ්‍යෙෂ්ඨ අමාත්‍ය සහ මුදල් හා ක්‍රමසම්පාදන නියෝජ්‍ය අමාත්‍ය ආචාර්ය සරත් අමුණුගම මහතා පවසයි.තවදුරටත් අදහස් දක්වන ආචාර්ය අමුණුගම මෙසේද පවසයි. බටහිර ප්‍රජාතන්ත්‍රවාදයන් එහි මූලික පදනම වන ලිබරල්වාදයත් බෙහෙවින්ම අනුගමනය කරන රාජ්‍ය ප්‍රතිපත්තියක් ඇති මෙම රටවල්, ඇතැම් විට නොබැඳුණ විදේශ ප්‍රතිපත්තියන් අනුගමනය කළත් පොදු රාජ්‍ය මණ්ඩලය තුළ පවතින ඓතිහාසික මිත්‍රත්වයට එය බාධාවක් නොවේ. මන්ද එම නොබැඳුණ ප්‍රතිපතද්තිය බෙහෙවින්ම බලපානු ඇත්තේ යුද කඳවුරුවාදී රටවල් සමඟ යුද ගිවිසුම් මත ඇති කර ගනු ලබන ජාත්‍යන්තර පක්ෂපාතිකම්වලින් වැලකීමය.මෙම තත්ත්වයන් යටතේ පොදු රාජ්‍ය මණ්ඩලයේ දියුණු රටවල් ලෙස බ්‍රිතාන්‍ය, කැනඩාව, ඕස්ට්‍රේලියාව හා ඉන්දියාව හැරුණ විට එහි බොහෝ ආසියාවේ අප්‍රිකාවේ සාමාජික රටවල් තුන්වන ලෝකයට අයත් දියුණුවීමට උත්සාහ දරමින් සිටින රටවල්ය. දියුණුවීමට උත්සාහ දරණ එම රටවල් අතර ශ්‍රී ලංකාව තුන්වන ලෝකයේ ආර්ථික කඩයිම් ඉක්මවා ඉදිරියට පැමිණි රටක් ලෙස මෙකල සැලකීමට හැකිවීමට පොදු රාජ්‍ය මණ්ඩලයීය ආර්ථික ආධාර උපකාර බෙහෙවින්ම අනුබලයක් වූ බව පෙන්වා දිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308275</link>
    <topic>ද. කොරියා අගමැති හෙට මෙරටට එයි</topic>
    <author>මහින්ද අලුත්ගෙදර</author>
    <content>වසර 36 කට පසුව කොරියානු අගමැතිවරයෙකු නිල සංචාරයක් සඳහා ශ්‍රී ලංකාවට පැමිණෙයි. ඒ අනුව කොරියානු අගමැති චන්ග් හොන්ග් වොන් මහතා (Chung Hong Won) තෙදින නිල සංචාරයක් සඳහා හෙට (28) ශ්‍රී ලංකාවට පැමිණෙන බව ශ්‍රී ලංකාවේ කොරියානු තානාපති කාර්යාලය පවසයි.ශ්‍රී ලංකා රජයේ ආරාධනයකට අනුව ඒ මහතාගේ නිල සංචාරය සිදුවන අතර 1977 වසරේදී ශ්‍රී ලංකාව සහ කොරියාව අතර රාජ්‍යතාන්ත්‍රික සබඳතා ආරම්භ කළ පසු කොරියානු අගමැතිවරයෙකු මෙරට සංචාරය කරන පළමු අවස්ථාව මෙය ලෙස ඉතිහාසයට එක්වන බවද එම තානාපති කාර්යාලය කියයි.මෙරට රැදී සිටින කාලය තුළ ඒ මහතා ජනාධිපති මහින්ද රාජපක්ෂ, අගමැති ආචාර්ය දී.මූ ජයරත්න මහත්වරුන් හමුවී සාකච්ඡා කිරීමට නියමිත අතර එහිදී ශ්‍රී ලංකාව සහ කොරියාව අතර පවතින ද්වීපාර්ශවික සබඳතා ශකිත්මත් කිරීම සම්බන්ධයෙන් විශේෂ අවධානය යොමු කිරීමට නියමිතයි.මේ අතර ශ්‍රී ලංකා - කොරියා පාරිසරික සහයෝඟීතා සංසඳයේ සැසියකට සහභාගි වන කොරියානු අගමැතිවරයා දකුණු කොළඹ වරාය නිරීක්ෂණය කිරීමට එක්වන අතර ඊට අමතරව ශ්‍රී ලංකාවේ සරසවි සිසුන් සමඟ විශේෂ හමුවකට සහභාගි වීමටද නියමිත බව ශ්‍රී ලංකාවේ කොරියානු තානාපති කාර්යාලය කියයි.ජනාධිපති මහින්ද රාජපක්ෂ මහතා පසුගිය 2012 වසරේදී කොරියාවේ සංචාරය කරමින් රටවල් දෙක අතර පවතින ද්වීපාර්ශවික සබඳතා ශකිත්මත් කිරීමට පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308276</link>
    <topic>වෙස්වලාගෙන බැංකු කොල්ලයට ආ හමුදා නිලධාරියා යුද්ධාධිකරණයට</topic>
    <author/>
    <content>මුස්ලිම් කතක් ලෙස වෙස්වලාගෙන මහනුවර ජාතික ඉතිරිකිරීමේ බැංකුව කොල්ල කෑමට තැත්කළ 2 වන (ස්වේච්ඡා) ශ්‍රී ලංකා යුද හමුදා පොදු සේවා බළකායේ කපිතාන් ඒ. එම්. යූ. සමරකෝන් යුද හමුදා පනතට අනුකූලව යුද හමුදා අධිකරණයට පමුණුවා ඇත.සිවිල් සමාජයේ කරනු ලැබූ අපරාධ සඳහා ඔහුට විරුද්ධව පොලිසිය මන් අපරාධ දණ්ඩ නීති සංග්‍රහය යටතේ නඩු පවරා තිබියදීම සිවිල් අපරාධවලට අදාළව හමුදා නිලධාරියකුට එරෙහිව මෙවැනි යුද අධිකරණයක් කැඳවූ ප්‍රථම අවස්ථාව ද මෙය වේ.ශ්‍රී ලංකා යුද හමුදාව සිවිල් සමාජයේ අපරාධවලට සම්බන්ධවන හමුදා සාමාජිකයන් වෙත කිසිදු ලිහිලක් හෝ සමාවක් නොදක්වා මෙවැනි යුද අධිකරණයක් නොපමාව කැඳවන ලෙස යුද හමුදාපති ලු‍්‍රතිනන් ජෙනරාල් දයා රත්නායක යුද හමුදා නීති අධ්‍යක්ෂ මණ්ඩලයට උපදෙස් දෙනු ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308277</link>
    <topic>මන්දනාගේ නිවෙසට පැන්න සැකකරුවන් මාසයක් පොලිසියේ රඳවා ගැනීමට අවසර</topic>
    <author>සිරන්ජනි කුමාරි</author>
    <content>බම්බලපිටිය ඩික්මන් පාරේ පිහිටි සන්ඩේ ලීඩර් පුවත්පතේ නියෝජ්‍ය කර්තෘ මන්දනා ස්මයිල් අබේවික්‍රම හා රොෂාන් අබේවික්‍රම යුවළගේ නිවෙස කොල්ලකෑමට පැමිණි සන්නද්ධ කොල්ල කල්ලියට අයත් යුද හමුදාවෙන් පලා ගිය සෙබළුන් දෙදෙනා ඇතුළු සැකකරුවන් හතර දෙනා මසක කාලයක් පොලිස් බාරයේ රඳවා ප්‍රශ්න කිරීමට කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ (26) බම්බලපිටිය පොලිසියට අවසර ලබා දුන්නේය.2009 යුද හමුදාවට බැඳුණු පස්වන සිංහ රෙජිමේන්තුවේ සේවය කළ අසංක උබේසිරි  (05E02821) නැමැත්තා මුලතිව් ආන්දකුලම් කඳවුරේ අවසන් වරට සේවය කොට 2011 මාර්තු මස අවසන් වරට සේවයට වාර්තා කර ඇති බවට අධිකරණයෙන් කරුණු අනාවරණය විය.අනෙක් යුද හමුදා සෙබළා වන්නේ කදිනප්පුලිගේ ප්‍රදීප් චාමර (418908) නැමැත්තාය. මොහු 17 වන ගැමුණු සේවා බලකායේ සේවය කර ඇති බවත් ඔහු 2007 යුද හමුදාවට බැඳී 2009 අවසන්වරට සේවයට වාර්තා කර ඇති අතර 2013 8/21 වන දින යුද හමුදාවේ තාවකාලික අස්වීම ලබාගෙන ඇති බවට පොලිසිය අධිකරණයට කරුණු වාර්තා කර තිබිණ.විතාන ආරච්චිලාගේ ශාන්ත කුමාර නැමැති ගැටහැත්ත අවිස්සාවේල්ල පදිංචි සැකකරු 2012/11/5 වන දින කුවේට් රට බලා විදේශගතව 2013/7/14 වන දින මෙරටට පැමිණි අයකු බවට පොලිසිය තොරතුරු අනාවරණය කොට ගෙන තිබිණි.මරණකරුගේ සහෝදරයකු වන කදිනප්පුලිගේ රෝහිත ලක්ෂ්මන් නැමැත්තා කුලී වැඩ කරන්නකු බවට පොලිසිය විසින් හඳුනාගෙන තිබේ. පොලිසිය විසින් අධිකරණයට වැඩිදුර වාර්තාවක් ඉදිරිපත් කරමින් තවදුරටත් ප්‍රකාශ කර සිිටයේ අත්බෝම්බයක් හා තියුණු ආයුධවලින් සන්නද්ධව පැමිණි මෙම කොල්ලකල්ලිය සන්ඩේ ලීඩර් පුවත්පතේ නියෝජ්‍ය කර්තෘවරියගේ නිවෙසට පැමිණ ඇත්තේ රන් ආභරණ හා මුදල් කොල්ලකෑමට බවය.ඔවුන් විසින් කොල්ලකන ලද රන්වළලු 22, රන් මාල 13, බ්‍රේස්ලට් 4, පෙන්ඩන් 4ක් හා මුදු 10ක් ඇතුළු රන්භාණ්ඩ පොලිසිය විසින් සිය බාරයට ගෙන තිබේ.සැකකරුවන් විසින් කොල්ලකන ලද භාණ්ඩවල වටිනාකම මෙතෙක් තක්සේරු කර නොමැති බව පැවසූ පොලිසිය සැකකරුවන් සතුව තිබූ විදේශ අත්බෝම්බය, මන්නා පිහිය හා උල් පිහිය අත්අඩංගුවට ගත් බව පැවැසීය.ඉකුත් 24 වන දින අලුයම 2.30ට පමණ මෙම නිවෙසට ඇතුළු වූ කොල්ලකරුවන් ආයුධ සන්නද්ධව පැය කිහිපයක් නිවෙසේ අල්මාරි කඩා සෝදිසි කරමින් සිටි බවත් 119 හදිසි ඇමතුමකට ලද තොරතුරක් මත බම්බලපිටිය පොලිසිය මෙම වැටලීම සිදුකළ බවට අධිකරණයෙන් කරුණු වාර්තා විය. මෙහිදී පොලිසිය හා කොල්කරුවන් අතර ඇති වූ ගැටුමේදී පොලිස් වෙඩිකාරින් කදිනප්පුලිගේ ඉන්දික සම්පත් කුමාරසිරි නැමැත්තා මියගිය අතර ඔහුගේ මරණය සම්බන්ධයෙන් පරීක්ෂණ පවත්වා මරණ පරීක්ෂණ වාර්තාව අධිකරණයට ඉදිරිපත් කරන ලෙසටද මහේස්ත්‍රාත්වරයා මෙහිදී බම්බලපිටිය පොලිසියට නියම කෙළේය.කොල්ලකරුවන්ගේ පිහි හා පොලු පහරට ලක්ව බම්බලපිටිය පොලිසියේ (3444) සෝමදාස යන අය කොළඹ ජාතික රෝහලේ ප්‍රතිකාර ලබන බවට පොලිසිය අධිකරණයට කරුණු වාර්තා කර තිබිණ.අදාළ කරුණු සළකා බැලූ මහේස්ත්‍රාත්වරයා සැකකරුවන් සිව්දෙනා පොලිස් රැඳවුම් බාරයේ මසක කාලයක් රඳවා ප්‍රශ්න කිරීමට බම්බලපිටිය පොලිසියට අවසර ලබාදී මියගිය කොල්ලකරුගේ මරණ පරීක්ෂණ වාර්තාව අධිකරණයට ඉදිරිපත් කිරීමට නියෝග කෙළේය.බම්බලපිටිය පොලිසියේ (58420) අජිත් කාරියවසම් මහතා ඇතුළු නිලධාරින් කිහිපදෙනකු අධිකරණයට කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308278</link>
    <topic>පාසල් ළමයින් 6කට හදි කළ නුවරඑළිය නි. නගරාධිපති සැප්. 9දා තෙක් රිමාන්ඩ්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>පාසල් සිසුන් සයදෙනකු බරපතළ ලිංගික අපයෝජනයකට පත් කළ බවට‍ චෝදනා ලැබ සිටින නුවරඑළිය නියෝජ්‍ය නගරාධිපතිවරයා ලබන මස 9 වැනිදා දක්වා රක්ෂිත බන්ධනාගාරගත කරන ලෙස නුවරඑළිය මහේත්‍රාත් අධිකරණය ඊයේ (26) නියෝගයක් නිකුත් කළේ ය.සැකකාර නියෝජ්‍ය නගරාධිපතිවරයාට අපේක්ෂිත ඇප ඉල්ලීම සම්බන්ධයෙන් ඊයේ (26) අධිකරණය ඉදිරියේ කරුණු දැක්වීමට නියමිතව තිබූ අතර එහි දී ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය ඔහුට එරෙහි චෝදනාව සම්බන්ධයෙන් දැක්වූ කරුණු සලකා බලා එම අධිකරණය මේ නියෝගය නිකුත් කර ඇත.මේ අපයෝජන සිද්ධියට සම්බන්ධයෙන් නුවරඑළිය නියෝජ්‍ය නගරාධිපතිවරයා ප්‍රදේශයෙන් පළා ගොස් සිට ඇති අතර ඔහු අත්අඩංගුවට ගන්නා ලෙස අධිකරණය විවෘත වරෙන්තුවක් ද නිකුත් කර තිබිණි.ජාතික ළමා ආරක්ෂක අධිකාරියේ 1929 ළමා උපකාරක දුරකතන සේවාවට ලැබුණු පැමිණිල්ලක් මත එම සභාපතිනි අනෝමා දිසානායක මහත්මියගේ උදෙස් මත අධිකාරියේ විශේෂ පොලිස් විමර්ශන ඒකකය මඟින් සැකකරු සම්බන්ධයෙන් පුළුල් විමර්ශනයක් ආරම්භ කළ අතර මත එම පුද්ගලයා බාලවයස්කාර දරුවන් රැසක් බරපතල ලිංගික අපයෝජනයට ලක් කළ බවත් දරුවන්ට ජංගම දුරකථන හා මිල මුදල් වැනි ත්‍යාග ලබා දී ඇති බවත් අනාවරණය වී තිබේ.ළමා උපකාරක දුරකතන සේවාවට ලැබුණු පැමිණිල්ලේ සඳහන් දරුවන් වි‍ශේෂ වෛද්‍ය පරීක්ෂණයකට යොමු කිරීමෙන් අනතුරුව මව්පියන් වෙත භාර දීමට විමර්ශන ඒකකය කටයුතු කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n1308279</link>
    <topic>ශ්‍රී ලංකා-බෙලරුස් ද්විපාර්ශ්වික ගිවිසුම් හතකට අස්සන්</topic>
    <author/>
    <content>ශ්‍රී ලංකාව හා බෙලරුස් අතර ගිවිසුම් හා අවබෝධතා ගිවිසුම් හතකට (07) ඊයේ (26) අත්සන් තැබිණි.දැන් බෙලරුස් හි තෙදින රාජ්‍ය චාරිකාවක නිරත ජනාධිපති මහින්ද රාජපක්ෂ මැතිතුමා සහ එරට ජනාධිපති ඇලෙක්සැන්ඩර් ලුකෙෂන්කෝ මැතිතුමා ඉදිරියේ අත්සන් තැබුණු එම ගිවිසුම්වලට දෙරට අතර වෙළෙඳ හා ආර්ථික සහයෝගිතාව පිළිබඳ ගිවිසුම, රාජ්‍යතාන්ත්‍රික හා නිල ගුවන් ගමන් බලපත්‍රධාරීන් වීසාවලින් නිදහස් කිරීම, අපරාධ සම්බන්ධ කරුණුවලදී අන්‍යෝන්‍ය නීති සහයෝගිතාව පිළිබඳ ප්‍රඥප්තිය, නීතිය පිළිබඳ අවබෝධතා ගිවිසුම, දෙරට අතර ද්විත්ව බදුකරණ වැළැක්වීමේ ගිවිසුම්, සංචාරක පිළිබඳ ගිවිසුම අයත් වේ.අද පස්වරුවේ ජනාධිපති මහින්ද රාජපක්ෂ මැතිතුමා බෙලරුස් අගමැති මහාචාර්ය මිහායිල් මියස්නිකොවිච් මැතිතුමා සමඟ ද්විපාර්ශවික සාකච්ඡා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082710</link>
    <topic>‘ආනයනික කිරි පිටිවල විස රසායන නෑ’</topic>
    <author>සන්ධ්‍යා කරුණාරත්න</author>
    <content>ආනයනික කිරිපිටි සම්බන්ධයෙන් මෙතෙක් සිදු කළ පර්යේෂණ මඟින් කිසිදු සාම්පලයක විස සහිත ද්‍රව්‍යයක් අන්තර්ගත වන බවට තහවුරු වී නැති බව සෞඛ්‍ය අමාත්‍යාංශය පවසයි.ආනයනික කිරිපිටි සම්බන්ධයෙන් පැවැති ගැටලු සහගත තත්ත්වය නිසා ඩයිසයිනඩමයිඩ් (ඩීසීඩී) රසායනිකය අන්තර්ගත වන්නේ දැයි පරීක්ෂා කිරීමට කාර්මික තාක්ෂණ ආයතනයට ද, බොටියුලිනම් බැක්ටීරියාව පවතින්නේ දැයි පරීක්ෂාවට වෛද්‍ය පර්යේෂණ ආයතනයට ද ලබා දුන් කිසිදු සාම්පලයක එම ද්‍රව්‍ය අන්තර්ගත වන බවට තහවුරු වී නැතැයි අමාත්‍යාංශය ප්‍රකාශ කරයි.ඩීසීඩී පරීක්ෂාවට ෆොන්ටෙරා, මැලිබන්, ලයිෆ් සර්ව් ආයතනවල සාම්පල් කාර්මික තාක්ෂණ ආයතනයට ලබා දී ඇත.ෆොන්ටෙරා සමාගමේ සම්පූර්ණ යොදය සහිත කිරිපිටි UHT Whipping Cream වර්ග දෙකකට අයත් කාණ්ඩ 10 ක සාම්පල් කාර්මික තාක්ෂණ ආයතනයට යැවූ අතර එම කාණ්ඩ දහය වන IX 16, IX 02, IX 26, IX 27, IX 28, IX 10, IX 11, IX 14, IX 15, IX 26 සාම්පල්හි ඩීසීඩී අන්තර්ගත නොවේ.ලයිෆ් සර්ව් සමාගමේ ළදරු කිරිපිටි වර්ග කාණ්ඩ තුනක (391377, 39387606) ද, මැලිබන් සමාගමේ සම්පූර්ණ යොදය සහිත සාම්පල තුනක ද (XPF/12June13WI, XPF/14June13WI) ඩීසීඩී අඩංගු නොවන බවට ද තහවුරු වී ඇත.නෑන් 01, 02, 03 කිරිපිටි සාම්පල් හයක් ද, ලැක්ටෝජන් 01, 02 සාම්පල් දෙකක් ද පරීක්ෂාවෙන් අනතුරුව වෙළඳපොළට නිදහස් කිරීමට ද අමාත්‍යාංශය තීරණය කර තිබේ.නෙස්ලේ ලංකා සමාගම විසින් නිෂ්පාදනය කළ ළදරු කිරිපිටිවල අඩංගු වේ ප්‍රෝටීන්වල කිසිසේත්ම බොටියුලිනම් බැක්ටීරියාව අඩංගු නොවන බව පිලිපීන තානාපති කාර්යාලය සහතික වන බව සෞඛ්‍ය අමාත්‍යාංශය පවසයි. එම ළදරු කිරිපිටිවල අඩංගු වේ ප්‍රෝටීන් නවසීලන්තයේ නිපදවූ ඒවා නොවන බවත් එම වේ ප්‍රෝටීන් ප්‍රංශයේ නිපද වූ ඒවා බවත් එම තානාපති කාර්යාලය තහවුරු කරයි.මයිලෝ නිෂ්පාදන සඳහා දේශීය කිරි සමඟ වේ ප්‍රෝටීන් සංඝටක භාවිතා කිරීමට නෙස්ලේ සමාගමට සෞඛ්‍ය අමාත්‍යාංශය අවසර ලබා දී ඇත.මෙලෙස අවසර ලබාදුන්නද අඳාල කිරිපිටිවල සාම්පල පරීක්ෂණ සඳහා ලබාදෙන ලෙස සෞඛ්‍ය සේවා අධ්‍යක්ෂ ජනරාල්වරයා සමාගම්වලට දැනුම් දී ඇති බව ද සෞඛ්‍ය අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082711</link>
    <topic>උසස් පෙළ ඇගැයීම් අද ඇරැඹෙයි</topic>
    <author>සුභාෂිනී සේනානායක</author>
    <content>උසස් පෙළ පළමු අදියරේ විභාග ඇගැයීම් කටයුතු අද (27) ඇරැඹේසැප්තැම්බර් 09 වැනිදා දක්වා පළමු අදියර ද එදින සිට 16 වැනි දින දක්වා දෙවැනි අදියර ඇගැයීම් කටයුතු ද සිදුකෙරේ.උසස් පෙළ තුන්වැනි අදියරේ ඇගැයීම් කටයුතු සැප්තැම්බර් 18 දා ආරම්භ කරන අතර 29 දා දක්වා සිදුකිරීමට කටයුතු යොදා ඇතැයි විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082712</link>
    <topic>ශ්‍රී ලංකාවේ වත්මන් සංවර්ධනය යුරෝපීය පාර්ලිමේන්තුවේ පැසැසුමට</topic>
    <author/>
    <content>සංචාරයක් සඳහා ශ්‍රී ලංකාවට පැමිණි යුරෝපීය සංගමයේ පාර්ලිමේන්තු නියෝජිත පිල් බෙනියොන් මහතා ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී සාකච්ඡාවක නිරතව සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082713</link>
    <topic>භාවිත කළ ශීතකරණ / වායුසමීකරණ ගෙන්වීමෙන් ඕසොන් වියනට හානි වීමේ ඉඩ කඩ වැඩියි</topic>
    <author>මානෙල් පුෂ්ප කුමාරි</author>
    <content>ශ්‍රී ලංකාවට පරිසරාත්මකව බලපාන විදේශයන්ගෙන් ආනයනය කරන පාවිච්චි කළ ශීතකරණ, වායුසමීකරණ වැනි භාණ්ඩවලින් ඉවත්වී, ඕසොන් වියනට හානි නොවන අයුරින් නව තාක්ෂණය යටතේ නිපදවන භණ්ඩ පමණක් මිලදී ගත යුතු බව පරිසර හා පුනර්ජනනීය බලශක්ති අමාත්‍යාංශයේ ජාතික ඕසොන් ඒකකයේ අධ්‍යක්ෂ ජී. එම්.ජානක ගුණවර්ධන මහතා ප්‍රකාශ කරයි.සැප්තැම්බර් 16 වැනි දිනට යෙදෙන ජාත්‍යන්තර ඕසොන් දිනය සැමරීම වෙනුවෙන් පරිසර හා පුනර්ජනනීය බලශක්ති අමාත්‍යාංශයේ නව වැඩපිළිවෙළ හා ජාතික ඕසෝන් ඒකකයේ ඉදිරි ක්‍රියාමාර්ග පිළිබඳ වන සංරක්ෂණ දෙපාර්තමේන්තුවේ කන්නෙලිය සංචාරක නිකේතනයේදී පසුගිය 22 සහ 23 දෙදින තුළ මාධ්‍යවේදීන් දැනුවත් කිරීමේ පැවැති විශේෂ වැඩමුළුවේදී ජානක ගුණවර්ධන මහතා මේ බව ප්‍රකාශ කළේ ය.මොන්ට්‍රියල් සංධානයෙහි සාර්ථක පාර්ශ්වකරුවකු ලෙස ජාතික ඕසෝන් ඒකකයේ කාර්යභාරය, ඕසෝන් වියන සුරැකීමේ වැදගත්කම හා ඒ සඳහා ප්‍රජා සහභාගිත්වය ලබා ගැනීම මේ වැඩමුළුවේ මූලික අරමුණ විය. මිනිස් සිරුරට අහිතකර රසායනික ද්‍රව්‍ය මඟින් සමේ පිළිකා හටගැනීම, පාර ජම්බුල කිරණ මඟින් ඇසේ සුද ඇතිවීම, ගස්වල ‍එලදාව හට ගැනීමට මෙන්ම එලදාව හට නොගැනීමට මේ කිරණ බලපායි.වර්ෂාව ඇතිවන කාලයේදී වර්ෂාව ඇති නොවීම වැනි ආන්තික කාලගුණික විපර්යාස ඇති වීමටත් මෙය හේතු වෙයි.මේ අහිතකර රසායන ද්‍රව්‍ය 96න් 54ක් අද වන විට මුළුලෝකයෙන්ම නිෂ්පාදනයෙන් ඉවත් කිරීමට හැකියාව ලැබී තිබේ.ඕසෝන් වැඩිපුරම නිපද‍වෙන්නේ ඝර්ම කලාපීය රටවලයි. මෙහිදී මෙලනීන් නමැති රසායන ද්‍රව්‍ය සුදු හම ඇති බෙහෙවින් බලපායි. වසර 2020 වන විට ලෝකයේ දියුණු රටවල් මේ රසායන ද්‍රව්‍ය ඉවත් කළ යුතුයි.වසර 2060 න් පසුව තමයි මේ ඕසෝන් ස්ථරය යථා තත්ත්වයට පත් වන්නේ. ඕසෝන් වියන ආරක්ෂා කිරීම වෙනුවෙන් ශ්‍රී ලංකාවට හොඳ පිළිගැනීමක් ඇත. මෙරට ඇති අහිතකර රසායන ද්‍රව්‍ය 40 ඉවත් කිරීම වෙනුවෙන් මේ වසරේ ජනවාරි 01 දින සිට ආනයනකරුවන්ට නියමිත කෝටාවක් ලබා දී ඇත.මෙයට වාහනවල වායුසමීකරණ දක්වා බලපායි. විදේශයෙන් මෙරටට ගෙන්වන පරණ භාණ්ඩවල ඇති රසායන ද්‍රව්‍ය විනාශ කිරීම මෙරට දී කළ නොහැකියි. අමෙරිකාවට ඩොලර් 25ක මුදක් ගෙවා එම රසායන ද්‍රව්‍ය විනාශ කළ යුතු වෙයි. මෙයින් ආරක්ෂාවීමට සුනිත්‍ය බලශක්ති අධිකාරිය යටතේ'' ග්‍රීන් එනර්ජි සිස්ටම්'' යනුවෙන් ලේබල් ක්‍රමයක් හඳුන්වාදීමටත් කටයුතු කරන බව ගුණවර්ධන මහතා පවසයි. මුළු ලෝකයම නවීන තාක්ෂණයෙන් යුත් මිල අධික භාණ්ඩ මිලදී ගැනීමට පෙළඹී ඇත. ඒ රටවල එම පැරණි භාණ්ඩ තබා ගැනීමටද නොහැකි වාරණ ද මේ වන විට පනවා ඇත. මේ හේතුවෙන් එම රටවලින් ඉවත දමන කුණු ගොඩවල් මෙරටට මුදල් සමඟ ලබා දෙයි.එහිදී වෙළඳ ප්‍රජාව විසින් මෙරටට ආනයනය කරන භාණ්ඩ අලෙවි කිරීම සඳහා මෙරට ජනතාව තුළ විවිධ මත ඇති කිරීමට උත්සාහ කරයි.කෙටි කාලීන ලාභ ලැබීමේ පරමාර්ථයෙන් අපේ රට ජාත්‍යන්තර කුණු ගොඩක් බවට පත් විය යුතු නැතැයි හෙතෙම වැඩිදුරටත් සඳහන් කළේ ය.නීතීඥ ජගත් ගුණවර්ධන මහතා - පරිසරය ආරක්ෂා කිරීමේදී ආණ්ඩු ක්‍රම ව්‍යවස්ථාවේ 28 වැනි වගන්තියට අනුව පුරවැසි යුතුකම් හා වගකීම් පිළිබඳව සඳහන් වෙයි.පරිසරවේදීන් හා පරිසර සංරක්ෂකයින් පමණක් මේ වගකීම දරන අතර ධනවතුන් ඔවුන්ගේ ඕනෑ එපාකම්වලදී පරිසර යුතුකම් හා වගකීම්වලින් බැහැර වන බව නීතීඥ ජගත් ගුණවර්ධන මහතා ප්‍රකාශ කරයි.මෙහිදී වැඩිදුරටත් අදහස් දක්වමින් ඒ මහතා කියා සිටියේ රතුපස්වල සිද්ධියේදී එයට පිළිතුරු ලබාදිය හැකි වන්නේ මහජන පනතකින් පමණක් වන බවයි.රටක සංවර්ධන ක්‍රියාවලියේදී පරිසරයටත් ජනතාවටත් අහිතකර නොවන අන්දමින් එම ක්‍රියා සිදු කළ යුතුයි. කොළඹ සිටුවා ඇති බොහොමයක් ශාක දේශීය ශාක නොවන බවත් ඒවා විදේශිකයින් විසින් රෝපණය කරන ලද ඒවා බවත් නීතීඥවරයා කීය.විශාන් පුෂ්ප කුමාර මහතා විසින් සර්ප විශේෂ පිළිබඳ ඉතා වටිනා දැනුවත් කිරීමක් මේ අවස්ථාවේදී සිදු කළේ ය.මේ වැඩමුළුවේ පිළිගැනීමේ කතාව එම අමාත්‍යාංශයේ අතිරේක ලේකම් ආර්.ඒ.ආර්.ආර්.රූපසිංහ මහතා කළ අතර මාධ්‍ය ලේකම් තුසිත හල්ලොලුව මහතා ඇතුළු එම අමාත්‍යාංශයේ නිලධාරීහු රැසක් එම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082714</link>
    <topic>පෝය සහ ඉරු දින උපකාරක පන්ති තහනමේ වෙනසක් නෑ</topic>
    <author/>
    <content>‍පසළොස්වක පෝය දින සහ ඉරු දින රත්නපුර සහ කෑගල්ල දිස්ත්‍රික් දෙකේ උපකාරක පන්ති පැවැත්විමේ තහනම කිසියම් පිරිසකට එරෙහිව ගත් තීන්දුවක් නොව අනාගත පරපුර යහමගට ගැනීමේ අරමුණින් ගත් තීන්දුවක්.සබරගමු පළාත් සභාව ඒකමතිකව සම්මත කර පළාත් නීතියක් හෙවත් ප්‍රඥප්තියක් බවට ගැසට් කර ඇති එම පනත එපරිද්දෙන්ම තවදුරටත් ක්‍රියාත්මක යැයි සබරගමු මහ ඇමැති මහීපාල හේරත් මහතා සඳහන් කරයි.ඔහු‍ එසේ සඳහන් කළේ ඊයේ (26) සබරගමු පළාත් සභා ශ්‍රවණාගාරයේ පැවති රත්නපුර දිස්ත්‍රික්කයේ දහම් පාසල් ප්‍රධානාචාර්ය සමුළුව අමතමිනි.ශ්‍රී ලංකා පරිවේණාධිපති සංගමයේ සභාපති කෝම්පිටියේ සුසීල නාහිමි ඇතුළු භික්ෂූන් වහන්සේ විශාල පිරිසක්ද රත්නපුර දිස්ත්‍රික්කයේ 630ක් වන සියලු ‍දහම් පාසල්වල ගිහි පැවිදි විදුහල්පතිවරු ද මෙම අවස්ථාවට එක් වූහ.මෙහිදී මහ ඇමැති මහීපාල හේරත් මහතා සඳහන් කළේ 2600 සම්බුද්ධත්ව ජයන්තියට සමගාමීව පළාතේ දරුවන් දහම් අධ්‍යාපනයට නැඹුරු කිරීම සඳහා පළාතේ භික්ෂූන් වහන්සේ පෝයදින සහ ඉරු දිනවල උපකාරක පන්ති පැවැත්වීම අත්හිටු විය යුතු බවට සබරගමු පළාත් සභාවට යෝජනා කළ බවය.ඒ අනුව අදාළ දිනයන්හි පස්වරු 2 දක්වා උපකාරක පන්ති අත්හිටුවීමේ නියෝග රැගත් ප්‍රඥප්තියක් සබරගමු පළාත් සභාව ඒකමතිකව සම්මත කළ අතර ඒ අනුව යමින් දිවයිනේ සියලු පළාත්වල එම නීතිය ක්‍රියාත්මක කිරීමට මහ ඇමැති සමුළුවද එකග වූ බවද මහීපාල හේරත් මහතා කීය.මෙම පනත ක්‍රියාත්මක කිරීම සඳහා උපකාරක පන්ති පවත්වාගෙන යන විවිධ සංවිධානද එකඟ වූ බව කී මහ ඇමැතිවරයා මෙවැනි පනතක් ගෙනඒමේ අරමුණ කිසිවෙකුට හෝ බඩේ පහර ගැසීම නොව අපේ දරු පරපුර යහමඟට ගැනීම බවද කීය.පසුගිය දිනක තමා සහ පළාත් අධ්‍යාපන හා සංස්කෘතික විෂයභාර අමාත්‍ය භාණු මුණිප්‍රිය මහතා හමු වූ උපකාරක පන්ති පවත්වාගෙන යන වෘත්තීය දේශකයන්ගේ කෑගල්ල ශාඛාවේ නිලධාරීන් පිරිසක් මෙම උපකාර පන්ති තහනම පසළොස්වක පෝයදින එපරිද්දෙන්ම පවත්වාගෙන යාමටත් ඉරු දිනවල පමණක් උපකාරක පන්ති තහනම සවස 2 දක්වා නොව මධ්‍යහ්න 12 දක්වා සීමා කිරීමට ඉල්ලීමක් කළ බව කීය.මේ පිළිබඳ මෙතෙක් සබරගමු පළාත් සභාව කිසිදු තීරණයක් ගෙන නැති අතර මේ වන විට පළාත් සභාව පනවා ඇති උපකාර පන්තිවලට අදාළ පෙර අණ පනත් එපරිද්දෙන්ම වලංගු බවද මහ ඇමැතිවරයා සඳහන් කළේය.කෙසේ වෙතත් මෙම තහනම් දෙදින තුළ වෘත්තීය පාඨමාලා හෝ සාමාන්‍ය පෙළ හෝ උසස් පෙළ නොවන වෙනත් විෂය ක්ෂේත්‍රයන්ට අදාළ පන්ති පැවැත්වීමේ තහනමක් නැති බව කී මහ ඇමැතිවරයා ගුණ දහමින් පිරි දරු පරපුරක් බිහි කිරීමේ අරමුණින් මෙම උපකාරක පන්තිවලට අදාළ අණපනත් පැනවීමේ පදනම බවද කීය.මේ අවස්ථාවට භාණු මුණිප්‍රිය, රංජිත් බණ්ඩාර යන අමාත්‍යවරුද රත්නපුර දිසා ලේකම් සුනිල් කන්නන්ගර , මහාචාර්ය කෝන්ගස්තැන්නේ ආනන්ද, අමිතාගොඩ ඉන්ද්‍රරතන යන නාහිමිවරු ඇතුළු භික්ෂූන් වහන්සේ සිය නමකට වැඩි පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082715</link>
    <topic>බෙලරූස් අගනුවර බෝල්ෂෝයි ඔපෙරා සහ බැලේ රඟහලේ පැවැති ශ්‍රී ලංකා රාත්‍රිය</topic>
    <author/>
    <content>බෙලරූස් රාජ්‍යයේ නිල සංචාරයක නිරත ජනාධිපති මහින්ද රාජපක්ෂ මහතා එරට මින්සික් අගනුවර බෝල්ෂෝයි ඔපෙරා සහ බැලේ රඟහලේ පැවැති ශ්‍රී ලංකා රාත්‍රිය සැමරීමට ‍එක්විය. ජනාධිපතිවරයා ප්‍රසංගය ඇරැඹීමට පෙර පොල්තෙල් පහන් දල්වමින්. බෙලරූස් නියෝජ්‍ය අගමැති ඇනටෝලි ටොපික්, සංස්කෘතික ඇමැති බොරස් ස්වෙල්ටෝව්, විදේශ කටයුතු ඇමැති මහාචාර්ය ජී.එල්. පීරිස් මහත්වරු ද මේ අවස්ථාවට එක්වූහ. ඡායාරූපය - සුදත් සිල්වා.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082716</link>
    <topic>පිල්ලේට රටේ ඕනෑම තැනක යන්න රජයෙන් කිසිම බාධාවක් නැහැ</topic>
    <author>අසේල කුරුළුවංශ හා මධ්‍යම පළාත් සංචාරක</author>
    <content>ත්‍රස්තවාදය පරාජය කිරීමෙන් පසු උතුරේ ඇති වූ සංවර්ධනය හා ජනතාව නැවත පදිංචි කිරීමේ වැඩපිළිවෙළ කොයි ආකාරයෙන් සිදුව තිබෙන්නේ ද යන්න ඕනෑම කෙනෙකුට සොයා බලන්න පුළුවන් යැයි වැවිලි කර්මාන්ත ඇමැති මහින්ද සමරසිංහ මහතා පැවසීය.එල්.ටී.ටී.ඊ. සාමාජිකයන් 2,000ක් පුනරුත්ථාපනය කරලා නැවත ඔවුන් මුල් පදිංචි ස්ථානවල පදිංචි කළා. ළමා සොල්දාදුවන් 525ක් නැවත මවුපියන්ට බාරදී අධ්‍යාපනය සඳහා යොමු කර තිබෙන බවද ඒ මහතා කීය.යටිනුවර ඌරාපොළ ශ්‍රී අභයාරාජාරාම පිරිවෙනේ පැවති ජනහමුවක දී ඇමැතිවරයා මේ බව ප්‍රකාශ කළේය.එහිදී වැඩි දුරටත් අදහස් දැක්වූ මහින්ද සමරසිංහ මහතාරට පළමු තැන කියලා ජනපතිතුමා ඇතුළු අපි දේශපාලනය කරන නිසා තමයි රට ආරක්ෂා වුණේ. ත්‍රස්තවාදය පරාජය කිරීමේ සටන ඉදිරියට යද්දී විශාල ලෙස ජාත්‍යන්තර බලපෑම් අපට එල්ල වුණා. සමහරු මෙහෙයුම් නතර නොකළොත් ආධාර නවත්වනවා කියලා කීවා. එක්සත් ජාතීන්ගේ සංගමයේ ප්‍රධානීන්, යුරෝපා හවුල ඇතුළු ආර්ථික අතින් ශක්තිමත් ප්‍රබල රටවල් මේ අතර සිටියා.මේ රටේ ජනතාව මාව බලයට පත් කළේ ත්‍රස්තවාදය මුලිනුපුටා දමා සාමකාමී රටක් බිහි කරන්නයි. ඒ පොරොන්දුව ජනතාවට ඉෂ්ඨ කරන්න ඕන කියන වචන ටික සෘජුව එදා ජනපතිතුමන් ඒ අයට කිව්වා. අපට ආධාර නොලැබුණොත් අපි ඒවා කොහෙන් හරි හොයා ගන්නවා කා‍ගේවත් බලපෑම් වලට යටත් වෙන්නේ නෑ කියන කතාව එදා එතුමා කොන්ද කෙලින් තියාගෙන කිව්වා.දරුණු ත්‍රස්තවාදයත් සමග බෙදුම්වාදය පරාජය කර රට දේශපාලනික හා ආර්ථික වශයෙන් ස්ථාවර කිරීමටත් රට සංවර්ධනය කරා මෙහෙයවීමටත් රජය කටයුතු කළත් රට අස්ථාවර කිරීමේ කුමන්ත්‍රණ තාමත් ක්‍රියාත්මකයි. ජිනිවා මානව හිමිකම් කවුන්සිලයට මා රජයේ නියෝජිත ලෙස පසුගිය වර සහභාගී වුණා. ත්‍රස්තවාදය පරාජය කිරීමෙන් පසු උතුරේ ජන ජීවිතය ගොඩනඟන්න රජය ගෙන ඇති පියවර මා එහිදී පෙන්වා දුන්නා. තාමත් අපි කියන දේ විශ්වාස නොකරන රටවල් තිබෙනවා. සංවිධානාත්මකව බොරු චෝදනා ගොනු කරමින් රටට එරෙහිව ජාත්‍යන්තර මට්ටමින් මතයක් ගොඩනඟන්න පිරිසක් උත්සහ කරනවා. අන්තවාදී කොටි ඩයස්පෝරාව උත්සාහ කරන්නේ රජය මේ රටේ දෙමළ ජනතාවගේ මානව හිමිකම් කඩවන බව පෙන්වා වාසි ලබාගන්නයි.විදේශ රටවල සිට මෙවැනි අසත්‍ය චෝදනා එල්ල කරන පිරිස්වලට අපි ආරාධනා කරනවා එන්න රටට ඇවිත් සත්‍යය සියැසින් දැකගන්න කියලා. අපේ රණවිරුවෝ ජීවිත පරිත්‍යාගයෙන් මේ වන විට උතුරේ බිම් බෝම්බ 90%ක් ම ඉවත් කර තිබෙනවා. එම පළාත් සංවර්ධනයට රජය අති විශාල මුදලක් වැය කර තිබෙනවා. එල්.ටී.ටී.ඊ. ය එදා විනාශ කළ කර්මාන්ත ශාලා යළි ආරම්භ කරනවා. නවනීදන් පිල්ලේ මහත්මියට රටේ ඕනෑම තැනකට ගොස් ඕනෑම දේශපාලන කණ්ඩායමක් හමුවන්න රජය අවස්ථාව ලබා දී තිබෙනවා. ඇය අපක්ෂපාතී වාර්තාවක් සකස් කරයි කියලා අපි විශ්වාස කරනවා. ඇය මෙවර සංචාරයෙන් සකස්කරන වාර්තාව සැප්තැම්බර් මස 25 දින ජිනිවා මානව හිමිකම් සමුළුවට ඉදිරිපත් කිරීමට නියමිතයි. මෙවර පළාත් සභා මැතිවරණය සැප්තැම්බර් 21 පැවැත්වෙන නිසා තමන් රජය සමඟ බව ජාත්‍යන්තරයට පණිවිඩයක් දෙන්න ජනතාවට අවස්ථාවක් ලැබී තිබෙනවා. එය උපරිමයෙන් ප්‍රයෝජනයට ගෙන ඔබේ යුතුකම් රට වෙනුවෙන් ඉටු කරන්න කියා මා ඉල්ලා සිටිනවා.යටිනුවර ශ්‍රී.ල.නි.ප. සංවිධායක වැවිලි කර්මාන්ත නියෝජ්‍ය ඇමැති අර්ල් ගුණසේකර, සෞඛ්‍ය නියෝජ්‍ය ඇමැති ලලිත් දිසානායක, මධ්‍යම පළාත් සභාවට එක්සත් ජනතා නිදහස් සන්ධානය යටතේ මහනුවර දිස්ත්‍රික්කයෙන් තරග වදින ඒ.ජී. සිරිසේන යන මහත්වරු ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082717</link>
    <topic>සෞදි පොදු සමාවෙන් ශ්‍රී ලාංකිකයෝ 7,200ක් පැමිණෙති</topic>
    <author>මහින්ද අලුත්ගෙදර</author>
    <content>සෞදි අරාබියානු රජය ප්‍රකාශයට පත්කළ පොදු සමා කාලය යටතේ ශ්‍රී ලාංකිකයන් 7,200ක් මෙරටට පැමිණ තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.නීති විරෝධී ලෙස සෞදි අරාබියාවේ රැදී සිටින විදේශිකයන් ඉවත් කිරීම සඳහා එරට රජය විසින් මේ පොදු සමා කාලය ප්‍රකාශයට පත්කරන ලද අතර එළඹෙන නොවැම්බර් මස 04 දා තෙක් එම කාලය වලංගු බවද එම කාර්යාංශය පෙන්වා දෙයි.මීට පෙර සෞදි අරාබියානු රජය විසින් ලබාදී තිබු පොදු සමා කාලය පසුගිය ජූලි මස 03 දායින් අවසන් වුවද යළිත් වරක් එය දීර්ඝ කිරීමට එරට රජය පියවර ගෙන තිබේ.ශ්‍රී ලාංකිකයන් 14,000ක් පමණ නීති විරෝධී ලෙස සෞදි අරාබියාවේ රැදී සිටින අතර මේ පොදු සමාකාලය තුළ එම ශ‍්‍රමිකයන් ගෙන්වා ගැනීමට විශේෂ වැඩපිළිවෙළක් සකස්කර ඇති බවද ශ්‍රී ලංකා විදේශ සේවා නියුක්ති කාර්යංශය පවසයි.මෙසේ නීති විරෝධී ලෙස රැදී සිටින ශ්‍රී ලාංකිකයන්ගේ ලියාපදිංචි තොරතුරු සෞදි රජයේ බලධාරීන් වෙත ලිඛිතව දන්වා ඇති අතර ඒ හේතුවෙන් ශ්‍රී ලාංකික ශ්‍රමිකයින්ට ගැටලුවක් ඇති නොවන බවද කඩිනමින් ඔවුන් ගෙන්වා ගැනීමට පියවර ගන්නා බවද එම කාර්යාංශය කියයි.ශ්‍රී ලාංකික ශ්‍රමිකයන්ගේ වීසා ගැටලු හා අනෙකුත් ගැටලු විසදීම සඳහා සෞදි අරාබියාවේ ශ්‍රී ලංකා තානාපති කාර්යාලයේ පැය 24 පුරා සේවා ආරම්භකර තිබෙන අතර එහි ප්‍රතිඵලයක් වශයෙන් ශ්‍රී ලාංකික ශ්‍රමිකයන් 14,000ක් පමණ තානාපති කාර්යාලයේ ලියාපදිංචි වී තිබේ.මේ අතර සෞදි අරාබියානු රජය විසින් ප්‍රකාශයට පත්කළ මේ පොදු සමාකාලයේදි, තාවකාලික ගමන් බලපත්‍ර හා පිටවීමේ අවසරපත්‍ර ලබාගෙන මෙරටට පැමිණෙන ශ්‍රමිකයින්ට නැවත වරක් නීත්‍යානුකූල ලෙස සෞදි අරාබියාවේ සේවය සඳහා පිටවීමට හැකියාව පවතී.මේ පොදු සමා කාලය තුළ අවශ්‍ය පියවර නොගෙන තවදුරටත් නීත්‍යානුකූල නොවන ආකාරයට එරට රැදී සිටින ශ්‍රමිකයින්, සෞදි අරාබියානු නීතිය යටතේ වසර 02ක සිරදඩුවම් හා සෞදි රියාල් 100,000ක දඩ මුදලක් ගෙවිමට සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=n13082718</link>
    <topic>ශාලාධිපතිගේ කුකුල් කේන්තියෙන් ශිෂ්‍යත්ව දරුවෝ අසරණ වෙති</topic>
    <author>ලංකින්ද නානායක්කාර ඉමදුව සමූහ</author>
    <content>ගාල්ල, බටදුව ශ්‍රී රතනජෝති විදුහලේ විභාග මධ්‍යස්ථානයේ දී ඊයේ 25 පැවැති 5 වැනි ශ්‍රේණිය ශිෂ්‍යත්ව විහාගයට පෙනී සිටි සිසුන් එම විභාග ශාලාවේ ශාලාධිපතිවරයාගේ ප්‍රකෝපකාරී නොමනා හැසිරීම හේතුවෙන් දැඩි මානසික පීඩාවට ලක්වූ බව එම සිසුන්ගේ මාපියෝ චෝදනා කරති.උදේ අට වනවිට විභාගයට පෙනී සිටින සිසුන් 200ක පමණ පිරිසක් විදුහලට පැමිණ ඇත. නමුත් ඒ වනවිටත් විභාග ශාලාධිපතිවරයා පැමිණ සිට නොමැත. පසුව පෙ.ව. 8.45ට පමණ පැමිණි විභාග ශාලාධිපතිවරයා කිසිදු හේතුවක් නැතිව එකවරම කෝපයට පත්ව සිසුන්ට සහ දෙමාපියන්ට බැන වදිමින් කළහකාරී ලෙස හැසිරීමට පටන් ගෙන ඇති බව එම දරුවන්ගේ මාපියෝ සඳහන් කළහ.මෙම සිදුවීම නිසා සමහර ළමුන් බියපත් වී හැඩු බව ද මාපියෝ පැවසූහ. පසුව නියමිත පරිදි පෙ.ව. 9.30 විභාගය ආරම්භ වූ නමුත් සිසුන් විභාගයට පෙනී සිටියේ දැඩි මානසික පීඩාවකින් බව ද දෙමාපියෝ කීහ.මේ පිළිබද ගාල්ල කලාප අධ්‍යක්‍ෂ සුසිල් ෙප්‍ර්මනාත් මහතාගෙන් අප කළ විමසුමකදී ඔහු මෙසේ පැවැසී ය. ”මේ ගැන මටත් වාර්තා වුණා. මෙතන සිදුවෙලා තියෙන්නේ මේකයි, අපි සෑම විභාග මධ්‍යස්ථානයකටම පොලිස් ආරක්ෂාව ලබා දෙන්න කියලා තිබුණා. එසේ කියා තිබුණේ දෙමාපියන් මධ්‍යස්ථානවලට එන නිසා . කෙසේ නමුත් පොලිසිය පැමිණීමට පෙර දෙමාපියන් අදාළ විභාග මධ්‍යස්ථාන ඇතුළට ගිහිල්ලා.ශාලාධිපතිවරයා පැමිණ එම පිරිස ඉවත් කර තිබෙනවා. එතන දී තමයි මේ යමක් වෙලා කියන්නේ. නමුත් අනතුරුව පොලිසියත් පැමිණ දෙමාපියන් ඉවත් කර නියමිත පරිදි විභාගය ආරම්භ කරලා. කෙසේ නමුත් විහාග දෙපාර්තමේන්තුවට මේ ගැන දැනුම් දුන්නා. දකූණු පළාත් අධ්‍යාපන අධ්‍යක්‍ෂකතුමා දැනුවත් කළා. මේ ගැන සොයා බලන්න නිලධාරියකු පිටත් කොට යවා තියෙනවා. විහාගයෙන් පසුව යම්කිසි ගැටලුවක් ඇතිවෙලාද කියලා සොයා බලා අවශ්‍ය කටයුතු කරනවා”.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308271</link>
    <topic>හලාවත දී ලෙඩා බිම දමා ගිලන් රථයක් ඉගිලී ගිහින්</topic>
    <author>මුන්නේශ්වරම සමූහ - ඊ. සී. ප්‍රනාන්දු</author>
    <content>සයිරන් නලා හඬ නගමින් වේගයෙන් හලාවත දෙස සිට කොළඹ දෙසට ඊයේ (26 දා) සවස 3.40 ට පමණ ගමන් ගත් ගිලන් රථයක සිටි රෝගියකු හලාවත මයික්කුලමේ දී රථයෙන් විසිවී පාර මැදට වැටුන බව ප්‍රදේශවාසීහු කීහ.මේ රථය උඩප්පුව රෝහලට අයත් වන අතර රෝගියා රාගම රෝහලට ගෙන ගිය බව කියති. රෝගියා බිම වැටෙනු දුටු ප්‍රදේශවාසීහු වහාම එතැනට රැස්වූ අතර ගිලන් රථය නතර කරගත් සේවකයන් බිම වැටුණ රෝගියා ඔසවා රථයේ දමාගෙන ගම්මුන්ට හසු නොවී හරවා ගෙන යළි හලාවත රෝහලට පැමිණ ඇත.වෛද්‍ය පරීක්ෂණයකට භාජනය කිරීමෙන් පසු රෝගියා යළි රාගම රෝහලට ගෙන ගොස් ඇත. කෙළ ගැසීමට කියා කී රෝගියා රථය නතර කරවා ගෙන රථයෙන් බිමට පැන ඇති බව රථයේ සේවකයින් වගකිව යුතු අයට කියා ඇති බවත් දැන ගැනීමට ලැබුණි. සේවක නොසැලකිල්ලෙන් මේ අපූරු දෑ දැක ගතහැකි වූ බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308272</link>
    <topic>දැව සංස්ථාවෙන් කොස් ගහ කපන් ගියාට උපවාසේ</topic>
    <author>අම්බලන්ගොඩ සමූහආර්. ඤාාණදාස</author>
    <content>අම්බන්ගොඩ ප්‍රාදේශීය ලේකම්වරියගේ අනුමැතිය ඇතිව රාජ්‍ය දැව සංස්ථාව විසින් තම ඉඩමේ තිබූ වටිනා කොස්ගසක් කපා රැගෙන යාමට විරෝධය පල කරමින් එම ඉඩම් හිමි කාන්තාව ඊයේ (27) උදෑසන සිට අම්බලන්ගොඩ ප්‍රාදේශීය ලේකම් කාර්යාලය ඉදිරිපිට බිම වාඩිවී උපවාසයක් ආරම්භ කළාය.බටපොළ ඉහළ දන්කැටියේ පදිංචි කොඩිතුවක්කු කංකානම්ගේ චන්ද්‍රාවතී නමැති ඇය හැට හැවිරිදි වියේ පසුවන්නියකි. කොස් ගසේ විටිනාකම තමන්ට ලැබෙන තෙක් තමා උපවාසය අත්නොහරින බව ඇය කියා සිටියාය. පොලිස් නිලධාරීන් පැමිණ ඇය එම ස්ථානයෙන් ඉවත් කිරීමට දැඩි උත්සාහයක් ගත් නමුත් එයට විරෝධය පළකරමින් ඇය කෑ ගසමින් බිම දිගා විය.අම්බලන්ගොඩ ප්‍රාදේශීීය ලේකම් එම්. නයනා, එස්. කේ. ටී. ද සිල්වා මහත්මියගෙන් අප මේ ගැන විමසීමක දී ඇය මෙසේ පැවසූවාය. මේ කොස්ගස තිබුණේ උපවාසය කරන තැනැත්තියගේ ඉඩමේ නෙමෙයි. එය තිබුණෙ පාර මැද. පාරේ තිබුණ කොස්ගස අයිති වන්නේ රාජ්‍ය දැව සංස්ථාවටයි. එය කපා ඉවත් කර ගැනීමට මා රාජ්‍ය දැව සංස්ථාවට අනුමැතිය ලබා දුන්නාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308273</link>
    <topic>මරදාන දුම්රිය විවේකාගාරයේ කාන්තාවන්ට හැරෙන්නවත් ඉඩ නෑ</topic>
    <author>බන්දුල අලහකෝන්බොරැල්ල විශේෂ</author>
    <content>දිනකට ලක්‍ෂ 5 ත් 6 ත් අතර ජනතාවක් එහා මෙහා යන මරදාන දුම්රිය ස්ථානයේ කාන්තා විවේකාගාරය ඉතා කුඩා කාමරයක් වීම නිසා මරදාන දුම්රිය ස්්ථානයට පැමිණෙන කාන්තාවන් ඉතා අසීරුතාවකට පත්වන බව වාර්තාවේ.දුර බැහැර සිට කොළඹට පැමිණෙන දුම්රිය මගීන්ගෙන් බොහෝ දෙනෙක් මරදාන දුම්රිය ස්ථානය හරහා යන එන බැවින් මෙය විශාල අර්බුදයක් වී ඇත.මීට කලින් කාන්තාවන් සඳහා විශාල විවේකාගාරයක් තිබී ඇතත්, පසුගියදා මරදාන දුම්රිය ස්ථානයේ මඟී පාලම සෑදීම හේතුකොට එම විවේකාගාරය වැසීමට සිදුවී තිබේ.මරදාන දුම්රිය ස්්ථානයේ කාන්තා විවේකාගාරය සඳහා ඉඩකඩ ඇති ස්ථානයක් ඇතිකර දෙන ලෙස දුම්රිය මගීන් මරදාන දුම්රිය අධිකාරි වෙතද දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308274</link>
    <topic>ඉඩමේ මිල නග්ගන්න මවගේ සොහොන හාරා භෂ්මාවශේෂ විසිකරලා</topic>
    <author>බලපිටිය සමූහ – දිලිප් නිශ්ශංක</author>
    <content>ඉඩමේ වටිනාකම වැඩි කර ගැනීම සඳහා තම මවගේ සොහොන බැකෝ යන්ත්‍රයක් යොදවා කඩා භෂ්මාවශේෂ විසිකර දැමූ පුතකු පිළිබඳ කරන්දෙණිය ප්‍රදේශයේ තුනේ කණුව ප්‍රදේශයෙන් වාර්තා වේ.ඉකුත් 23දා තම මවගේ සොහොන කඩා භෂ්මාවශේෂ විසිකර දමා ඇති බවට සැකකරුගේ වැඩිමහල් සහෝදරයකු වන පතිරණගේ ගුණසිරි නමැත්තා කරන්දෙණිය පොලිසියට පැමිණිලි කර ඇත.වැඩිමහල් සහෝදරයා බාල සහෝදරයාට එරෙහිව කළ පැමිණිල්ල කරන්දෙණිය පොලිසිය විසින් බලපිටිය මහේස්ත්‍රාත් අධිකරණයට යොමුකර තිබේ.මව මියයෑමෙන් පසුව මවුපියන්ට අයත්ව තිබූ ඉඩම සහෝදරයන් විසින් බෙදා වෙන්කර ගෙන තිබේ.බාල සහෝදරයා වන පේදුරු හකුරු රත්නපාල නමැත්තාගේ කොටසට මවගේ සොහොන ඇතුළු වී ඇත. සැකකාර බාල සහෝදරයාට ඉඩමේ වටිනාකම වැඩිකර ගැනීමට ඉඩම සකස් කරන මුවාවෙන් බැකෝ යන්ත්‍රයක් යොදා මවගේ සොහොන කඩා එහි තිබූ මවගේ භෂ්මාවශේෂ ඇතුළු සියලු දේ ඉඩමෙන් ඉවත් කර තිබේ.සහෝදරයන් මවගේ සොහොන පිළිබඳ සොයා බැලීමේ දී මේ ගැන තොරතුරු හෙළිවී ඇත.සිද්ධිය සම්බන්ධයෙන් සැකකරු කරන්දෙණිය පොලිසිය මඟින් අත්අඩංගුවට ගෙන බලපිටිය මහෙස්ත්‍රාත් අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308275</link>
    <topic>දික්ඔය දිසා රෝහලේ නව වාට්ටු සංකීර්ණය විවෘත කිරීම ලබන මස මුල් භාගයේදී</topic>
    <author>අසේල කුරුළුවංශ</author>
    <content>ඉන්දියානු රජයේ රුපියල් කෝටි 500ක ආධාර යටතේ ඉදිකළ දික්ඔය දිසා රෝහලේ නවීන පහසුකම් සහිත ශල්‍යාගාර දෙකකින් හා වාට්ටු සංකීර්ණයකින් යුත් ගොඩනැගිල්ල ලබන වසර මුල් කාර්තුවේදී ජනතා අයිතියට පැවරීමට නියමිතය.දැනට දෙවසරකට පෙර වැඩ ආරම්භ කළ මෙම ගොඩනැගිල්ලේ වැඩකටයුතු මේ වනවිට අවසන් අදියරේ පවතින බව දික්ඔය දිසාරෝහලේ අධ්‍යක්‍ෂ වෛද්‍ය නිහාල් වීරසූරිය මහතා පැවසීය.ශල්‍යාගාර දෙකට අමතරව මෙය නේවාසික රෝගීන් සඳහා ඇඳන් 150කින් යුත් නව වාට්ටු සංකීර්ණයකින්ද සමන්විතය.දැනට රෝහලේ පවතින අඩුපාඩු හේතුවෙන් මෝර්ටන් බ්‍රිජ්, මස්කෙළිය, නොර්වුඩ්, බගවන්තලාව, හැටන් ප්‍රදේශවලින් පැමිණෙන රෝගීන්ට නේවාසික පහසුකම් ලබාදීමට නොහැකි බවත් එම රෝගීන් නුවරඑළිය හා නාවලපිටිය රෝහල්වලට මාරුකර යවන බවත් පැවසූ අධ්‍යක්‍ෂවරයා නව ගොඩනැගිල්ල විවෘත කිරීමත් සමඟ එම තත්ත්වය මඟහැරි යනු ඇති බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308276</link>
    <topic>කුලියාපිටිය කාර්මික විද්‍යාලයේ පරිපාලන සංකීර්ණයට මුල්ගල තබයි</topic>
    <author>පඩුවස්නුවර මධ්‍යම සමූහ – යූ. ඒ. ප්‍රේමදාස</author>
    <content>දැයට කිරුළ සංවර්ධන වැඩ පිළිවෙළ කුරුණෑගලට දෙන්න ජනාධිපතිතුමා තීරණය කර තිබුණේ මේ මැතිවරණයට බොහෝ කලට පෙර බවත් කුරුණෑගල අම්මල තාත්තලා තම දරුවන් වැඩිම ප්‍රමාණයක් රණවිරුවන් ලෙසට රටට දායාද කළේ කුරුණෑගල දිස්ත්‍රික්කයෙන් නිසා ඒ රණවිරුවන්ගේ ජීවිත පූජාවෙන් නිදහස් කරගත් රට සංවර්ධනය කර ඉදිරි පරම්පරාවට දායද කරදීම ඔවුන්ට කරන උපහාරයක් බවත් විදුලි සංදේශ, තොරතුරු තාක්‍ෂණ ඇමැති හා දැයට කිරුළ සංවර්ධන කමිටුවේ සභාපති රංජිත් සියඹලාපිටිය මහතා පැවසීය.ඒ මහතා එසේ පැවසුවේ කුලියාපිටිය කාර්මික විද්‍යාලයේ පරිපාලන සංකීර්ණයට මුල්ගල තැබීමෙන් පසු දණ්ඩගමුවේ පැවැති ශ්‍රී ලංකා නිදහස් පක්‍ෂයේ ක්‍රියාකාරීන්ගේ හමුවේදීය.ඒ මහතා මෙසේද පැවසීය.මේ වනවිට දැයට කිරුළ සංවර්ධන වැඩ පිළිවෙළ යටතේ කුලියාපිටිය මධ්‍ය මහා විද්‍යාලයට, කාර්මික විද්‍යාලයට වයඹ විශ්වවිද්‍යාලයේ කුලියාපිටිය මණ්ඩපයට සංවර්ධනය සඳහා රුපියල් මිලියන 3000ක් ලබාදී තිබෙනවා. මේ සියලු ඉදිකිරීම් දෙසැම්බර් 31 දිනට අවසන් කරන්න ඕනෑ. මීට අමතරව කුලියාපිටිය මැතිවරණ කොට්ඨාසයේ මිලියන 750ක සංවර්ධන වැඩ මේ වනවිට අවසන් කරල තියන්නේ.ලබන වසරේදී පැවැත්වීමට නියමිත දැයට කිරුළ ජාතික සංවර්ධන ප්‍රදර්ශනය අදාළ වැඩසටහන් ක්‍රියාත්මක කිරීමේදී කුරුණෑගල, පුත්තලම සහ කෑගල්ල දිස්ත්‍රික්කවලට අයත් ප්‍රාදේශීය ලේකම් කොට්ඨාස 57ක ග්‍රාම නිලධාරි වසම් 2731ක් සම්බන්ධකර ගැනේ.මෙමගින් සිදුකරන සංවර්ධන ප්‍රතිඵලවල අයිතිය සංවර්ධනයේ නියම උරුමක්කාරයන් වන ග්‍රාමීය ජනතාවට ලබාදීමට කටයුතු සලස්වන බවද පැවසීය.වයඹ පළාත් හිටපු ඇමැති අතුල විජේසිංහ වයඹ පළාත් හිටපු මන්ත්‍රී ෂෙල්ටන් පීරිස් වනසිංහ මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308277</link>
    <topic>උතුරු වයඹ සහ මධ්‍යම පළාත්වලනීති විරෝධි ඡන්ද කාර්යාල ඉවතට</topic>
    <author>වවුනියාව උතුර සමූහ – බන්දුල සෙනෙවිරත්න</author>
    <content>උතුරු, වයඹ හා මධ්‍යම පළාත් සභා මැතිවරණය සඳහා අදාළ ප්‍රදේශයන් තුළ පවත්වාගෙන යනු ලබන නීති විරෝධි මැතිවරණ කාර්යාල සියල්ල ඉවත් කිරීමට කටයුතු කරන බැව් මැතිවරණ කොමසාරිස් මහින්ද දේශප්‍රිය මහතා වවුනියාව දිස්ත්‍රික් ලේකම් කාර්යාලයේදී පැවසීය.පළාත් සභා මැතිවරණයේදී ඡන්දය ප්‍රකාශ කිරීමට නියමිත හැඳුනුම්පත් නොමැති උතුරු පළාතේ නැවත පදිංචි ජනතාවට හැඳුනුම්පත් ලබාදීමට ලබා දී තිබූ කාලය දිගු කරන අතර තාවකාලික හැඳුනුම්පත් නිකුත් කිරීමට සැප්තැම්බර් 03 වැනිදා දක්වා ලබා දී තිබූ කාලය සැප්තැම්බර් 10 වැනිදා දක්වා දිගු කළ බැවින් හැඳුනුම්පත් නොමැති උතුරු පළාතේ ජනතාවට කඩිනමින් හැඳුනුම්පත් ලබාගන්නා ලෙස ද මැතිවරණ කොමසාරිස්වරයා එහිදී පැවසීය.යුද්ධයෙන් පසුව උතුරු පළාතේ පවත්වනු ලබන පළමු පළාත් සභා මැතිවරණයේදී උතුරු පළාතේ අවතැන් වූ ජනතාව පදිංචි ප්‍රදේශයන්හි ජනතාවට ඡන්දය ප්‍රකාශ කිරීමට පැමිණීමට අවශ්‍ය ප්‍රවාහන පහසුකම් නොමැති බැවින් රජය හරහා ඔවුනට ප්‍රවාහන පහසුකම් ලබාදීමට කටයුතු කරන බැව් ද මැතිවරණ කොමසාරිස්වරයා වැඩිදුරටත් පැවසුවේය.යුද හමුදා නිලධාරීන් උතුරේ මැතිවරණ ව්‍යාපාරයට බලපෑම් එල්ල කරනු ලබනවාදැයි වවුනියාව මාධ්‍යවේදීන් මැතිවරණ කොමසාරිස්වරයාගෙන් විමසීමේදී මැතිවරණ කොමසාරිස්වරයා පැවසුවේ උතුරේ ආරක්‍ෂක අංශ කිසිදු අවස්ථාවක මැතිවරණ ප්‍රචාරක කටයුතු සඳහා බලපෑම් එල්ල නොකරන අතර, උතුරේ යුද හමුදා සාමාජිකයින් කිසිවෙකුත් මැතිවරණ දෙපාර්තමේන්තුවේ ඉල්ලීම පරිදි මැතිවරණ කටයුතු සඳහා යෙදවීමක් සිදුකොට නොමැති බවද මැතිවරණ කොමසාරිස්වරයා පැවසීය.උතුරු පළාතේ මැතිවරණ ප්‍රචාරක කටයුතු නිදහස් හා සාමකාමීව ක්‍රියාත්මක වන බවත්, උතුරු පළාතේ වවුනියාව, මන්නාරම් හා මුලතිව් දිස්ත්‍රික්කයන් තුළ මැතිවරණ නීති උල්ලංඝනය වීමේ සිදුවීම් අනෙකුත් දිස්ත්‍රික්කයන්ට සාපේක්‍ෂව සිදු නොවන බවත් දේශප්‍රිය මහතා එහිදී පැවසුවේය.උතුර, මධ්‍යම හා වයඹ පළාත් තුළ නිදහස් හා සාධාරණ මැතිවරණයක් පැවැත්වීමට මැතිවරණ කොමසාරිස් කාර්යාලය හරහා අවශ්‍ය කටයුතු සම්පාදනය කොට ඇති බැව් ද හෙතෙම වැඩිදුරටත් පැවසීය.මැතිවරණ කොමසාරිස්වරයා උතුරු පළාත් සභා මැතිවරණයට ඉදිරිපත් වන වවුනියාව දිස්ත්‍රික් අපේක්‍ෂකයින්ගෙන් ඉල්ලා සිටිනු ලැබුවේ මැතිවරණ ප්‍රචණ්ඩ ක්‍රියා සිදුනොකර ගනිමින් උතුරු පළාතේ නිදහස් හා සාධාරණ මැතිවරණයක් පැවැත්වීමට අවශ්‍ය සහයෝගය ලබාදෙන ලෙසයි.වැඩසටහන් අවස්ථාවට සහකාර මැතිවරණ කොමසාරිස් එම්. මොහොමඩ් මහතා, වවුනියාව සහකාර මැතිවරණ කොමසාරිස් එන්. කරුණානිධි මහතා ඇතුළු පිරිසක් සහභාගි වි සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=r1308278</link>
    <topic>නන්නත්තාර වූ එජාපය පරදා අපේ ජයග්‍රහණය විජයග්‍රහණයක් කරමු</topic>
    <author>අලව්ව විශේ්ෂ – ඒ. කීර්තිසිංහ</author>
    <content>පළාත් සභා මැතිවරණයේ දී අප එක්සත් ජාතික පක්‍ෂයේ දුර්වලතා ගැන නොසිතා අපගේ දක්‍ෂතා මත ජයග්‍රහණය කිරීමට සිතට ගතයුතු යැයි කුරුණෑගල දිස්ත්‍රික් පාර්ලිමේන්තු මන්ත්‍රී‍්‍ හා දඹදෙණිය ශ්‍රීලනිප ප්‍රධාන සංවිධායක ශාන්ත බණ්ඩාර මහතා පැවැසීය.ඒ මහතා එසේ කීවේ වයඹ පළාත් සභාවට එක්සත් ජනතා නිදහස් සංධානයෙන් තරඟ කරන අපේක්‍ෂකයන්ගේ ජයග්‍රහණය තහවුරු කිරීම සඳහා අලව්ව නගරයේ පැවැති ප්‍රචාරක රැස්වීමේ දීය.වැඩිදුරටත් අදහස් දැක්වූ ඒ මහතා,වර්තමානය වනවිට එක්සත් ජාතික පක්‍ෂය නන්නත්තාර වෙලා. එම නිසා අපගේ ජයග්‍රහණය විජයග්‍රහණයක් කර ගැනීමට කැපවිය යුතුයි.අපගේ විජයග්‍රහණය උදෙසා ප්‍රබුද්ධ මැතිවරණ ව්‍යාපාරයක් ක්‍රියාත්මක කර තිබෙනවා. සියලු අපේක්‍ෂකයන්, අධාරකරුවන් සහ පාක්‍ෂිකයන් පෙළගැසී සිටිනුයේ සාමකාමී නිදහස් මැතිවරණයක් සඳහා යි. අපට චණ්ඩින් සහ මැරවරයන් අවශ්‍ය නැහැ. ප්‍රචණ්ඩත්වයෙන් තොර මැතිවරණයක් මේක.වයඹ පළාත් සභා අපේක්‍ෂක රෝහණ බස්නායක මහතා - ජනාධිපතිතුමා ගේ නායකත්වයෙන් යුත් මේ රජය කෙරෙහි ජනතාව තබා ඇති විස්වාසය පළුදුවීමට කිසිවිටෙකත් ඉඩ තබන්නේ නැහැ.වයඹ පළාත් සභා අපේක්‍ෂක මංජුල පොල්ගම්පල මහතා - අද වන විට දඹදෙණි ආසනයේ මාර්ග, විදුලිය, ජලය, සෞඛ්‍ය ආදි පහසුකම් සියල්ල සම්පූර්ණ වෙලා.මේවා තවදුරටත් ඉදිරියට ගෙන යෑමට ජනතාව වෙනුවෙන් කැප වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=s1308271</link>
    <topic>පදක්කම් 6ක් දිනූ ශ්‍රී ලංකා පිල අද මවුබිමට පා තබයි</topic>
    <author>ප්‍රින්ස් ගුණසේකර චීනයේ නැංජින් සිට</author>
    <content>ආසියානු යොවුන් ක්‍රීඩා උළෙලේදී පදක්කම් 6ක් දිනාගත් ක්‍රීඩක ක්‍රීඩිකාවන් ඇතුළු කණ්ඩායම අද ශ්‍රී ලංකාවට පැමිණෙයි. මෙවර ක්‍රීඩා උළෙලේදී ශ්‍රී ලංකා ක්‍රීඩක ක්‍රීඩිකාවන් දැක්වූ දක්ෂතා අනුව ජාත්‍යන්තර ක්‍රීඩා තරගවලට මුහුණදිය හැකි අනාගත පරපුරක් නිර්මාණය කරගත හැකි බව බොහෝ දෙනාගේ විශ්වාසය වී තිබේ.වසර 2009දී සිංගප්පූරුවේ පැවැති පළමු ආසියානු යොවුන් ක්‍රීඩා උළෙලේදී ශ්‍රී ලංකාවට රිදී පදක්කමක් හා ලෝකඩ පදක්කම් 2ක් හිමිවූ අතර මෙවර පදක්කම් දෙගුණයකින් වැඩිකර ගැනීමට හැකියාව ලැබුණි. දීර්ඝකාලීන පුහුණුවකින් තොරව ශ්‍රී ලංකා ක්‍රීඩක ක්‍රීඩිකාවන් ලැබූ මේ ජයග්‍රහණය වසර 2017දී හම්බන්තොට පැවැත්වෙන ක්‍රීඩා උළෙලේ ක්‍රීඩා කණ්ඩායම සකසා ගැනීමට කදිම ආදර්ශයක් බව පුහුණුකරුවෝ පවසති. එහෙයින් දිගුකාලීන සැලස්මකට යොවුන් පරපුර යොමු කිරීමේ වැදගත්කම ඔවුහූ අවධාරණය කරති.මේ අතර මීළග ආසියානු යොවුන් ක්‍රීඩා උළෙල සෑම අංශයකින්ම සාර්ථක කර ගැනීමට උපරිම සහයෝගය ලබාදෙන බව චීනයේ නැංජින් නගරාධිපති යාංග් වේ සේ මහතා විශේෂ ප්‍රකාශයක් කරමින් සදහන් කළේය. චීන කොමියුනිස්ට් පක්ෂයේ නැංජින් නාගරික සභාවේ මහ ලේකම්වරයාද වන යාං වේ සේ මහතා පැවැසුවේ “නැංජින් ක්‍රීඩා උළෙලේ අත්දැකීම් උපයෝගී කරගෙන හම්බන්තොට ක්‍රීඩා උළෙල සාර්ථක කිරීමට ශ්‍රී ලංකා රජයට උදව් කරන බවයි.“අපේ මිනිස් සම්පත හා සංවිධාන විධි ක්‍රම සියල්ල ශ්‍රී ලංකාවට දෙනවා. ක්‍රීඩා උළෙලේ පෙර සූදානමට කටයුතු සංවිධානය කිරීම දැන්සිටම අවශ්‍යයි. අපේ මිත්‍ර රටක් වන ශ්‍රී ලංකාවේ හම්බන්තොට පැවැත්වෙන ආසියානු යොවුන් ක්‍රීඩා උළෙල සාර්ථක හා අපූරු තරගාවලියක් වනු ඇතැයි විශ්වාස කරනවා“නැංජින් නගරාධිපතිවරයා පැවැසීය.නැංජින් නගරය මේ ක්‍රීඩා උලෙල පැවැත්වීමෙන් විශාල දියුනුවක් මෙන්ම ජාත්‍යන්තර ප්‍රජාවගේ ආකර්ශනය දිනා ඇති බවත් හම්බන්තොට මෙන්ම ශ්‍රී ලංකාවටද එවැනි වාසියක් ඇතිවනු ඇතැයි විශ්වාසය පළ කළ නැංජින් නගරාධිපතිවරයා පැවැසූවේ තමාට අයත් නගර හා පළාත් මෙවැනි ක්‍රීඩා උළෙල පැවැත්වීමෙන් විශාල දියුණුවකට මඟ පාදා ගත් බවයි.ශ්‍රී ලංකා පිලේ නැංජින් සංචාරය පිළිබද දිනමිණට අදහස් දැක්වූ කණ්ඩායම භාර ප්‍රධාන නිලධාරීනී ඔලිවියා ගමගේ මහත්මිය පැවැසූවේ තරගාවලිය ඉතා ක්‍රමානුකූලව සංවධානය කිරීමට පියවර ගෙන තිබූ බවයි. ක්‍රීඩා ගම්මානයේ කටයුතු ඉතාම ක්‍රමවත්ව හා ආරක්ෂා සහිතව තිබීම කාගේත් ප්‍රසංශාවට හේතුවූ බව ඇය සදහන් කළාය.“තරගවලට ඉදිරිපත්වූ මුල් ජයග්‍රාහකයන් හයදෙනෙකුටම වටිනා සහතික පතක් නිකුත් කොට තිබුණා. එය වෙනත් ප්‍රධාන පෙළේ තරගාවලිවල නැති දෙයක්. එයින් වයස 17ට දරුවන් තව තවත් ධෛර්යමත් වෙනවා.ක්‍රීඩා ගම්මානය තුල සංස්කෘතික ගම්මානයක් ඉදිකොට ඒ ඒ රටවල ජාතීන්ගේ අනන්‍යතාව විදහා දක්වමින් දරුවන්ගේ මනස ලෝකයට විවෘත කිරීමට පියවර ගෙන තිබුණා.සාර්ථක ක්‍රීඩා උළෙලක් පවත්වන්න හොද ආදර්ශ කිහිපයක්ම ලැබුණා“ ඔලිවියා ගමගේ මහත්මිය පැවැසුවාය. මේ ක්‍රීඩා උළෙලේදී මීටර් 110 කඩුලු මතින් දිවීමේ ක්‍රීඩක අකිල රවිසංඛ රිදී පදක්කමක් දිනාගත් අතර මීටර් 110 කඩුලු අනුරාධ විදුසංඛ,මීටර් 400 නිර්මාලී මධූෂිකා හා මීටර් 800 දිල්හානී ප්‍රනාන්දු,මීටර් 100 නිදහස් ආර මැතිව් අබේසිංහ හා ස්කොෂ් ක්‍රීඩිකා මිහිලියා මෙත්සරණී ලෝකඩ පදක්කම් දිනා ගනිමින් ශ්‍රී ලංකාවට කීර්තියක් ගෙන දුන්හ.ශ්‍රී ලංකා සත් සාමාජික රගර් පිල ආසියාවේ 5වැනි තැන දිනා ගනිද්දී අනෙක් ක්‍රීඩා ඉසව්වලින් සාර්ථක ප්‍රතිඵල ලබා ගැනීමට ශ්‍රී ලංකා ක්‍රීඩක ක්‍රීඩිකාවන්ට නොහැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=s1308272</link>
    <topic>17න් පහළ ශ්‍රී ලංකා පිල එක්දින තරගාවලිය ජය ගනී</topic>
    <author/>
    <content>සංචාරක ශ්‍රී ලංකා අවුරුදු 17න් පහළ කණ්ඩායම හා එංගලන්ත 17න් පහළ කණ්ඩායම අතර පැවැති තුන්වැනි හා අවසන් එක්දින තරගයෙන් ලකුණු 7ක තියුණු ජයක් වාර්තා කළ ශ්‍රී ලංකා යොවුන් පිල තරග 3කින් සමන්විත එක්දින තරගාවලිය 2-1කින් ජය ගත්තේය.ලන්ඩන් නුවර පසුගියදා පැවැති මේ තරගයේ පළමුව පන්දුවට පහරදුන් ශ්‍රී ලංකා පිල ඕවර 50 අවසානයේ කඩුලු 8කට ලකුණු 248ක් ලබා ගත්තේය. අවිශ්ක ප්‍රනාන්දු ලකුණු 58ක් රැස් කළ අතර සහන් ආරච්චිගේ ලැබූ ලකුණු සංඛ්‍යාව 51කි. නායක චාමික කරුණාරත්න ලකුණු 34ක්ද, කවීන් බණ්ඩාර ලකුණු 31ක් ද රැස් කළහ. පන්දු යැවීමේ දී ශකීබ් මහමූඩ්, ජරේඩ් ‍වෝනර් හා මැට් ටේලර් අතර කඩුලු 2 බැගින් බෙදී ගියේය.පිළිතුරු ඉනිම ක්‍රීඩා කළ එංගලන්ත යොවුන් පිලට ඕවර 50දී ලබා ගත හැකිවූයේ කඩුලු 7කට ලකුණු 241ක් පමණි. විශිෂ්ට පිති හරඹයක නිරතවූ රොබ් ජොන්ස් නොදැවී ලකුණු 100ක් වාර්තා කළේය. නායක එඩ් බර්නාඩ් රැස් කළ ලකුණු සංඛ්‍යාව 55කි. පන්දු යැවීමේ දී ලසිත් ලක්ෂාන්, තිලාන් නිමේෂ් හා චාමික කරුණාරත්න කඩුලු 2බැගින් දවාලූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=s1308273</link>
    <topic>ජෝශප් වාස් විදුහලට කඩුලු 5ක ජයක්</topic>
    <author>මොරටුව ක්‍රීඩා</author>
    <content>අන්තර් පාසල් අවුරුදු 17න් පහළ ක්‍රිකට් තරගාවලියේ පළමු කොටස යටතේ පාණදුර රාජකීය විදුහල සමග පැවැති තරගයෙන් කඩුලු 5ක ජයක් හිමිකර ගැනීමට වෙන්නප්පුව ජෝශප් වාස් විදුහල් කණ්ඩායම සමත්විය.පළමුව පන්දුවට පහරදුන් පාණදුර රාජකීය විදුහල ලකුණු 179කට දැවී ගිය අතර ජයග්‍රාහී ඉලක්කය කඩුලු 5ක් දැවී තිබියදී සපුරාලීමට ‍ජෝශප් වාස් පිලට හැකිවිය.පාණදුර රාජකීය-179 රවිශංක රාජපක්ෂ 57, පවන් එදිරිසිංහ 38 (පසිඳු ඩිල්ෂාන් 37/3)ජෝශප් වාස්-180/5 ඉරාෂ් දුලාෂන් 60, සඳරුවන් රණසිංහ නොදැවී 50 (සන්දීප ප්‍රනාන්දු 22/3).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=s1308274</link>
    <topic>මධ්‍යම පළාත් ක්‍රීඩා සමස්ත ශූරතාව මහනුවරට</topic>
    <author>මහනුවර ක්‍රීඩා විශේෂ</author>
    <content>මධ්‍යම පළාත් ජවන හා පිටිය ක්‍රීඩා උළෙලේ සමස්ත ශූරතාව මෙන්ම පිරිමි කණ්ඩායම් ශූරතාව ද අත්කර ගැනීමට මහනුවර දිස්ත්‍රික් පිල සමත්විය. සමස්ත අනුශූරතාව නුවරඑළිය දිස්ත්‍රික් පිලට හිමිවිය.මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ ප්‍රධානත්වයෙන් බෝගම්බර පිටියේ පැවැති මේ ක්‍රීඩා උළෙලේ දක්ෂතම ක්‍රීඩිකාව ලෙස සම්මාන දිනා ගැනීමට මහනුවර දිස්ත්‍රික්කයේ පී.ඩී.අයි.ඈන් අබේවික්‍රම සමත්වූවාය. එම දිස්ත්‍රික්කයේ ම ටී.පී‍.විමලසිරි දක්ෂතම ක්‍රීඩකයා ලෙස සම්මාන දිනා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=s1308275</link>
    <topic>18න් පහළ මයිලෝ පාසල් රගර් කිරුළ ඉසිපතන පිලට</topic>
    <author>ෆවුස් මොහොමඩ්</author>
    <content>ත්‍රිත්ව විදුහලට එරෙහිව ලකුණු 14 – 10ක විශිෂ්ට ජයක් වාර්තා කළ ඉසිපතන විදුහල් කණ්ඩායම මයිලෝ අන්තර් පාසල් අවුරුදු 18න් පහළ දස සාමාජික රගර් තරගාවලියේ කුසලානය අත් කර ගැනීමට සමත්විය.රාජකීය විදුහල් ක්‍රීඩා සංකීර්ණයේ පෙරේදා නිමාවට පත්වූ මේ තරගාවලියේ කුසලාන අවසන් තරගයේ පළමු භාගයේ ලකුණු 14 – 5කින් පෙරමුණ ගැනීමට ද ඉසිපතනය සමත්වීය. ඉසිපතනය අවසන් මහා තරගයට සුදුසුකම් ලැබුවේ අවසන් පූර්ව තරග‍ වටයේ දී සාන්ත ජෝශප් විදුහල පරාජය කරමිනි. සාන්ත අන්තෝනි විදුහල පරාජය කරමින් ත්‍රිත්ව විදුහල් පිල අවසන් මහා තරගයට සුදුසුකම් ලැබුවේය.පසුගිය වසරේ ශූරයන් වූ සාන්ත පීතර විදුහල අර්ධ අවසන් පූර්ව වටයේ දී ත්‍රිත්ව විදුහල හමුවේ පරාජයට පත්වීම විශේෂ සිදුවීමක් විය.කෙසේවුවත් රාජකීය විදුහල ලකුණු 12 – 0කින් පරදවා පළඟ ශුරතාව අත්කර ගැනීමට සාන්ත පීතර විදුහල සමත්විය. විද්‍යාර්ථ විදුහල ලකුණු 12 – 0කින් පරාජය කළ පානදුර රාජකීය විදුහලට පළිහ ශූරතාව හිමිවූ අතර කිංග්ස්වුඩ් විදුහල පරාජය කරමින් බඳුන ශූරතාව අත්කර ගැනීමට විද්‍යා විද්‍යාලය සමත්විය.ශ්‍රී ලංකා පාසල් රගර් සංගමයේ මෙහෙයවීමෙන් හා නෙස්ලේ ලංකා සමාගම අනුග්‍රාහකත්වයෙන් තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=s1308276</link>
    <topic>ශි‍හේපෝ පැරදූ ඒබ්‍රහම් මිඩ්ල් වේට් කිරුළ දිනයි</topic>
    <author>බර්ලින් (ඒ.එෆ්.පී.)</author>
    <content>නැම්බියාවේ විල්බෆෝස් ශි‍හේපෝට එරෙහිව ලකුණු 116 – 113, 117 – 111 හා 116 – 112ක ජයක් වාර්තා කළ ජර්මනියේ ආතර් ඒබ්‍රහම් ලෝක බොක්සිං සංවිධානයේ සුපිරි මිඩ්ල්වේට් කිරුළ අත්කර ගැනීමට සමත්විය. හිටපු මිඩ්ල්වේට් ශූර 33හැවිරිදි ඒබ්‍රහම් තරගයෙන් ජය ලැබුවද තරගයේ පාලනය සියතට ගැනීමට ඔහුට තරග වට 7ක් ගතවනතුරු තරග කිරීමට සිදුවීය.සිය වෘත්තීය තරග දිවියේ ඒබ්‍රහම් ලැබූ 37වැනි ජය මෙය විය. ශිහේපෝ පරාජය කිරීමෙන් අනතුරුව ඔහු කියා සිටියේ ලෝක මිඩ්ල්වේට් කිරුළ මීට පෙර තරගයකදි තමාගෙන් උදුරාගත් රොබට් ස්ටීග්ලිස් හා යළි තරග කිරීමට බලාපොරොත්තු වන බවය. ජර්මනියේ නිරිත දිග බර්ලීනයේ පැවැති මේ තරගය නැරැඹීමට හය දහසකට ආසන්න ක්‍රීඩා ‍ලෝලීන් පිරිසක් එක්වී සිටියහ.තමා තරගයෙන් පරාජයට පත්වූවත් ඒබ්‍රහම් තවමත් ඔහුගේ සුපුරුදු ක්‍රීඩා රටාවට අවතීර්ණ වී නොමැති බව ශිහේපෝගේ අදහසය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>27</day>
    </date>
    <link>http://www.dinamina.lk/2013/08/27/_art.asp?fn=f1308271</link>
    <topic>දිනුම ගැන සැක නෑ</topic>
    <author/>
    <content>වර්තමාන දේශපාලන සමාජ වාතාවරණය පිළිබඳව හා ඉදිරි පළාත් සභා මැතිවරණය, පොදු රාජ්‍ය මණ්ඩල සමුළුව පිළිබඳව අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා සමඟ සිදු කළ සාකච්ඡාවකි මේ.මේ පළාත් සභා මැතිවරණය ජයග්‍රහණය කිරීම පිළිබඳව එක්සත් ජනතා නිදහස් සන්ධානය විදිහට අපට කිසිදු අභියෝගයක් නැහැ.මේ ආණ්ඩුව ප්‍රාදේශීය මට්ටමට විශාල සේවයක් ඉෂ්ට කර තිබෙනවා.ඒ සේවය කෙතරම් ද කියනවා නම් දශක ගණනින් ඉටු කිරීමට බැරි තරමේ සංවර්ධන කාර්යභාරයක් හා අවුරුදු හතක් වැනි කෙටි කාලයක් තුළ ඉෂ්ට කර තිබෙනවා.ගමේ ගුරු පාරේ අද කොන්ක්‍රිට් ඇතිරූ මාර්ගයක් නැතිනම් කාපට් කළ මාර්ගයක් බවට පත්ව තිබෙනවා. මේ විදිහට රටේ සංවර්ධනය ඉහළ මට්ටමේ සිට බිම් මට්ටම දක්වා පැතිර ගිහින් තිබෙනවා.මේ හැම දෙයක් ගැනම ජනතාව තුළ විශාල විශ්වාසයක් හා කෘතගුණ පූර්ව බවක් ඇති වී තිබෙනවා. ඒ නිසා ඉදිරි පළාත් සභා මැතිවරණවල දී අතිවිශාල ජනතා පදනමක් ඇති වී තිබෙනවා.මේක තමයි එක්සත් ජනතා නිදහස් සන්ධානයේ ජයග්‍රහණයට මූලික හේතුව වෙලා තිබෙන්නේ. ඒ නිසා මධ්‍යම, වයඹ ඇතුළු සියලු පළාත් සභාවලින් ආණ්ඩුවට අති විශිෂ්ට ජයග්‍රහණයක් ලැබෙන එක වැළැක්වීමට පුළුවන් කමක් නැහැ.විපක්‍ෂය අද සම්පූර්ණයෙන්ම භේද බින්න වී ගිය විසිරි ගිය දේශපාලන ව්‍යාපාරයක්. මේ විදිහේ දේශපාලන ව්‍යාපාරයකට ජනතාව අතර කිසිදු විශ්වාසයක් ගොඩනැඟේ යැයි දේශපාලනය ගැන පුංචි හෝ අවබෝධයක් ඇති අයෙකුට හෝ විශ්වාස කරන්න බැහැ.ජනතාවට තේරෙනවා ඔවුන්ට හැඟී යනවා මේ සංවර්ධනය රටට විශාල සේවයක් ඉෂ්ට කර තිබෙනවා කියලා.ඒ නිසා ජනතාවට අවශ්‍ය කර තිබෙන්නේ ‍ෙම් සංවර්ධනය තවදුරටත් ඉස්සරහට රැගෙන යා හැකි පිරිසකට පළාත් සභාවල බලය ලබා දීමයි.උතුරේත්, වයඹත්, මධ්‍යමත් ජනතාවගේ අදහස වී තිබෙන්නේ එයයි. ඒ නිසා තමයි ජනතා සහාය සන්ධානය වෙත වැඩි වැඩියෙන් ලැබෙන්නේ.ඇතැමුන්ට ඇත්ත පෙනුනත් එය නොදැක්ක සේ කටයුතු කරනවා. රටේ සංවර්ධනයෙන් ජනතාවට ප්‍රතිඵලයක් නැතැයි කියන්නේ දේශපාලන කුහකයන් විසිනුයි.ආණ්ඩුවේ සියලු සංවර්ධන කටයුතුවල අවසාන ප්‍රතිඵලය බවට පත්ව තිබෙන්නේ එහි ප්‍රතිලාභ මහජනයා වෙත ලැබීමයි.තවත් සමහරු කියනවා මත්තල ගුවන් තොටුපොළ, හම්බන්තොට වරාය වැනි ව්‍යාපෘතිවලින් ජනතාවටත් රටටත් ප්‍රතිඵල නොලැබී ඇති බව. ඇත්තෙන්ම මේ තර්කය සම්පූර්ණයෙන්ම වැරැදියි.මත්තල ගුවන්තොටුපොළ, හම්බන්තොට වරාය වැනි ව්‍යාපෘතිවල ප්‍රතිඵල සිල්ලර කඩයක් දැම්මා වගේ එක රැයකින් සතියකින් ගන්න බැහැ. එහි ප්‍රතිඵල ලැබෙන්න යම් කාලයක් යනවා.කොළඹ වරාය, කටුනායක ගුවන් තොටුපොළ අද තත්ත්වයට පැමිණීමට විශාල කාලයක් ගත වෙලා තිබෙනවා.තවත් දශකයක් ගත වුණාම මත්තල ගුවන් තොටුපොළ, හම්බන්තොට වරායේ ප්‍රතිඵල ආර්ථික ප්‍රතිලාභ මුළු රටටම දැක ගැනීමට පුළුවන්කම ලැබේවි.මේ කතාවට කිසිදු පදනමක් නැහැ. ප්‍රජාතන්ත්‍රවාදී ලෙස මැතිවරණය පවත්වනවා.ප්‍රජාතන්ත්‍රවාදී ලෙස රැස්වීම් තැබීමට නිදහසේ අදහස් ප්‍රකාශ කිරීමට කිසිදු බාධාවක් නැහැ.ඒ තත්ත්වය තුළ රටේ ප්‍රජාතන්ත්‍රවාදය නැහැ කියලා එක්සත් ජාතික පක්ෂය තර්ක කරන්නේ මොන පදනමකින් ද කියන එක ගැටළුවක්.මීට වඩා ඉල්ලන ප්‍රජාතන්ත්‍රවාදය කුමක් ද කියන එක මට ප්‍රශ්නයක්. විපක්‍ෂයට අද ඕනෑම විදිහකට තම අදහස් පළ කිරීමට විරෝධය පළ කිරීමට ඉඩ ලැබිලා තිබෙනවා.ජනමාධ්‍ය ආයතනවලට තමන් කැමැති ආකාරයට ජනාධිපතිතුමාගේ සිට ඕනෑම කෙනෙකු විවේචනය කිරීමේ නිදහස ලබා දී තිබෙනවා.එහෙම නම් එජාපය කියන ප්‍රජාතන්ත්‍රවාදය නැතිකම කුමක් ද කියන එක ප්‍රශ්නයක්.එජාපයට අද ජනතාව අතර යාමට සටන් පාඨයක් නොමැතිකම නිසා තමයි ප්‍රජාතන්ත්‍රවාදය නැති බවට ව්‍යාජ සටන් පාඨයක් ගොඩනැගීමට උත්සාහ කරන්නේ. ඒ හැර ප්‍රජාතන්ත්‍රවාදය පිළිබඳව කිසිදු ගැටලුවක් නැහැ.එහෙත් එජාපය උත්සාහ කරන්නේ හුදෙකලා සිදුවීමක් දෙකක් උදාහරණයට ගෙන ප්‍රජාතන්ත්‍රවාදයක් නොමැති බව ලොවට තහවුරු කිරීමයි.මෙය රටට වාසිදායක ලෙස යොදාගත හැකි අවස්ථාවක් ලෙස පොදු රාජ්‍ය මණ්ඩල සමුළුව හඳුන්වා දෙන්න පුළුවන්.යුද්ධයෙන් පසු මෙරට සංවර්ධනය, ආර්ථික පිබිදීම සමාජ තත්ත්වය ඉහළ යාම ඇතුළු සියලු අංශයන්හි විශාල ප්‍රගතියක් ලබා තිබෙනවා.මේ ගැන අන්තර් ජාතික ප්‍රජාව වෙත හොඳ පණිවුඩයක් ලබාදීමට පොදු රාජ්‍ය මණ්ඩල සමුළුව යොදා ගැනීමට පුළුවන්කම තිබෙනවා. ඒ නිසා මේ අවස්ථාව අපට ලැබුණු ස්වර්ණමය තිළිණයක් විදිහට හඳුන්වා දීමේ වරදක් නැහැ.මෙවැනි සමුළුවක තිබෙන වැදගත්කම නොසලකන එවැනි සමුළුවක වැදගත්කම නොදන්න අය තමයි මේ විදිහේ විවේචන එල්ල කරන්නේ.ඇත්තෙන්ම පොදු රාජ්‍ය මණ්ඩල සමුළුව වැනි අන්තර් ජාතික මට්ටමේ සමුළුවක් පවත්වනවා කියන්නේ මුදල් නාස්තියක් නොවෙයි.අනාගතයට සිදු කරන ආයෝජනයකැයි සඳහන් කිරීම අතිශයෝක්තියක් නොවෙයි.ජ්‍යෙෂ්ඨයන්ට සලකන්නේ නැහැ පැරැන්නන්ට සලකන්නේ නැහැ කියන තර්කය සම්පූර්ණයෙන්ම වැරැදියි.අපි එදා ඉඳලාම ශ්‍රීලනිපය සමඟ කටයුතු කළ දේශපාලන පවුලක පිරිස්. මගේ සීයා වගේම පියාත් ශ්‍රීලනිපයේ ක්‍රියාකාරීන්. හැබැයි ඒ වගේ තත්ත්වයක් අපට දකින්න නැහැ.ජනපති, අගමැති ඇතුළු ආණ්ඩුවේ ඉහළම තනතුරු දරන්නේ ශ්‍රීලනිපයේ ජ්‍යෙෂ්ඨයන්. එහෙම තිබියදී ජ්‍යෙෂ්ඨයන්ට තැනක් නෑ කියන තර්කය පිළිගන්න බැහැ.ශ්‍රීලනිපය තුළ ජ්‍යෙෂ්ඨයන්ට වගේම දක්‍ෂයන්ට හොඳ තැනක් ලැබී තිබෙනවා. එහෙම තත්ත්වයක් තුළ ශ්‍රීලනිප ජ්‍යෙෂ්ඨයන්ට නොසලකන බවට වූ කරුණ පිළිගන්න බැහැ.ශ්‍රීලනිපය මෙතරම් දුර ගමනක් ගොස් තිබෙන්නේ රටේ අනාගතයට මඟ පෙන්වන, දේශපාලන පක්‍ෂයක් බවට ශ්‍රීලනිපය පත්ව තිබෙන්නේ ජ්‍යෙෂ්ඨයන්ට දක්‍ෂයන්ට, අලුත් පරපුරට එක ලෙස සලකන දේශපාලන පක්‍ෂයක් වන නිසා.අද එක්සත් ජාතික පක්‍ෂය මෙතරම් අගාධයකට ගොස් තිබෙන්නේ ජ්‍යෙෂ්ඨයන්ටනොසලකන දක්‍ෂයන්ට නොසලකන අලුත් පරපුරට නොසලකන දේශපාලන පක්‍ෂයක් වන නිසා. ශ්‍රීලනිපය එහෙම නොවෙයි.මේ තත්ත්වය තුළ ශ්‍රී ලංකා නිදහස් පක්‍ෂයට මේ විදිහට චෝදනා එල්ල කරන්නේ කිසිදු පදනමකින් තොරවයි. ජනාධිපතිතුමාගේ නායකත්වය නිසා ශ්‍රීලනිපයට අලුත් ජවයක් වගේම සාර්ථකත්වයක් ද ලැබී තිබෙනවා. ඒ ගැන ශ්‍රීලනිපයේ දීර්ඝ කාලීන ක්‍රියාකාරීන් විදිහට අප සතුටට පත්වෙනවා.ඇත්තෙන්ම මේ ආණ්ඩුව තරම් තරුණ පරපුරට සේවය කළ ආණ්ඩුවක් නැහැ. උපාධි ධාරියාට සැබෑ වටිනා කමක් දුන්නේ ජනාධිපති තුමා විසිනුයි.එදා තරණයකි විම සැඟිවීමට කාරණයකි භීෂණ කාලයේදී තරුණයන් දිවි ගෙවිවේ අනාගතයක් නැති පිරිසක් විදිහටයිඒත් අද තරුණයකුවීම අඩම්බරයට කාරණයක් ඔවුන් ගේ අනාගතය අද ස්ථාවර වී තිබෙන්නේ ආර්ථික තත්වයත් එහෙමයි විරැකියා අනුපාතය අද පහළ ගිහින් තිබෙනවා මේ හැම සුබ දායක වර්ධනයක්ම සිදුවුණේ ජනාධිපතිතුමාගේ කාලය තුළයි. අනාගතයේදී අදටත් වඩා සුබදායක වීම නියතයිඅද රට ගැන විශාල අදරයක් තරුණයන් තුළ ඇතිවෙලා තිබෙනවා රටට ආදරය කරන තරුණ පරපුරක් බිහි කිරීමට අපට පුලුවන් වෙලා තිබෙනවා තරුණයන්ට දේශපාලනය තුළ හොඳ අවස්ථාවක් දී තිබෙනවා මේ හැම දෙයක්කම ඉෂ්ඨ කළේ මේ ආණ්ඩුව විසිනුයිතරුණයන් ආත්ම ගරුත්වය ඇතිව තම කටයුතු ඉටුකර ගැනීමට පුලුවන් වෙලා තිබෙනවා මේ නිසා ජවිපෙ වැනි අවස්ථාවාදි දේශපාලන සංව්ධාන වලට ගොදුරු කර ගැනීමට බැරි වෙලා තිබෙනවා අද තරුණ පරපුර ඔවුනට රැවටීමට බැරි වෙලා තිබෙනවා.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308281</link>
    <topic>සිවිල් ආරක්ෂක බළකායේඉතුරුම් පනී</topic>
    <author>විජයානි එදිරිසිංහ</author>
    <content>සිවිල් ආරක්ෂක බළකායේ ස්ථාවර සහ ඉතුරුම් තැන්පතුවල වටිනාකම රුපියල් කෝටි සියය ඉක්මවා ගොස් තිබේ. එම බළකායේ සෙබළුන්ගේ කැපවීමෙන් ඉතිරි කරන ලද මේ අතිවිශාල මුදල් කන්දරාව විශේෂයෙන් කෘෂිකර්මාන්තය තුළින් උපයාගත් ඒවා වෙයි.එම බළකායේ සෙබළුන් සෙබළියන් සහ ඔවුන්ගේ පවුල්වල සාමාජිකයන්ගේ සුබ සාධනය වෙනුවෙන් පිහිටුවා ඇති සුව සවිය අරමුදලද රුපියල් කෝටි පනහකට ආසන්න ඉතුරුම් ප්‍රමාණයකින් ශක්තිමත් වී තිබේ.සිවිල් ආරක්ෂක බළකායේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතාගේ සංකල්පයක් මත ස්ථාවර තැන්පතු ඉතිරි කිරීමේ තැන්පතු සහ සුව සවිය අරමුදල පිහිටුවා තිබේ. එම බළකාය රටේ සංවර්ධනයට සහාය දෙන අතර අක්කර දහස් ගණනක්, වී, හාල්, බඩ ඉරිඟු, එළවලු, මුං ඇට, කව්පි, සෝයා ‍ඇතුළු කෘෂි භෝග රැසක් වගා කර තිබේ.මේවා රටේ පාරිභෝගික ජනතාවට අලෙවි කර ඉන් ලැබෙන ආදායමින් ඔවුන්ගේ බළකායේ මූල්‍ය ශක්තිය තර කර ගෙන තිබේ. ඕනෑම අවස්ථාවක ඕනෑම අවදානම් අවස්ථාවකදී වියදම් කිරීමට හැකි තරම් මූල්‍ය ශක්තියක් සිවිල් ආරක්ෂක බළකාය සතුව ඇත.බළකායේ සාමාජිකයන්ගේ සුබ සාධනය වෙනුවෙන් ආරම්භ කර ඇති සුව සවිය අරමුදලින් මේ වන විට සාමාජිකයන් වෙනුවෙන් රුපියල් ‍කෝටි 18කට වැඩි මුදලක් ගෙවා ඇත.එහිදී සාමාජිකයකු මිය ගිය විට රුපියල් ලක්ෂ දහයක මුදලක් ගෙවනු ලබයි. හදිසි අනතුරු සහ රෝගාබාධවලදී රුපියල් ලක්ෂ තුනක්ද, අසාධ්‍ය රෝගී තත්ත්වයකදී ලක්ෂ දෙකක්, තෝරාගත් රෝගාබාධ සඳහා ලක්ෂ 10ක්ද ගෙවනු ලබයි. බිරිය, ස්වාමියා, දූ දරුවන් වෙනුවෙන් ඉහත මුදල් වලට සමානම මුදලක් ගෙවනු ලබයි.මේ අරමුදල කිසිසේත් රක්ෂණ ක්‍රමයක් නොවන අතර හුදෙක් සාමාජිකයන්ගේ සුබ සිද්ධිය ‍උපරිම ලෙස ලබාදීම සඳහා පිහිටුවාගත් අරමුදලක් වෙයි. සුව සවිය අරමුදල සඳහා සාමාජිකයන්ගෙන් අය කරනු ලබන්නේ රුපියල් 300 වැනි කුඩා මුදලක් පමණි. ඒවා ආයෝජනය කිරීම තුළින් අරමුදලේ ශක්තිය වැඩිදියුණු කර ගනියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308282</link>
    <topic>සුනඛ මඟුල ගැන පොලිසියේ කනගාටුව</topic>
    <author/>
    <content>පොලිස් නිල සුනඛයන් අභිජනනය කිරීමේ සමාරම්භක වැඩසටහන හේතුවෙන් කිසියම් සංස්කෘතික උරුමයකට යම් හානියක් හෝ අපහසුතාවක් සිදු වූයේ නම් ඒ පිළිබඳ පොලිස් දෙපාර්තමේන්තුවේ බලවත් කනගාටුව ප්‍රකාශ කරන බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා පවසයි.මේ නිල සුනඛ ජෝඩු ඡායාරූප ලබා ගැනීමට පමණක් ප්ලාස්ටික් මල්වලින් සැරසූ කුඩා පීඨිකා මත නංවන ලද බවත් ඒවා අපගේ සංස්කෘතික අංගයක් වන මංගල පෝරුව නොවන බව හෙතෙම අවධාරණය කරයි.මේ උත්සවයේ සමහර අංගයන් පැවැත්වූ අන්දම අප සංස්කෘතියට නොගැළපෙන බවට අැතැම් සංවිධානය මා වෙත දැනුම් දුන් අතර තවත් කිහිප දෙනෙකුගේද අවධානය මේ උත්සවයේ කටයුතු සම්බන්ධයෙන් යොමුවී ඇති බව අනාවරණය විය.පොලිස් දෙපාර්තමේන්තුව සෑමවිටම සියලු ජනතාවගේ සංස්කෘතික උරුමයන්ට ඉමහත්ව ගරු කරන අතර ඒවාට අවමානයක් සිදු කිරීමේ අදහසින් මෙම උත්සවය කිසිසේත් සංවිධානය නොකළ බවද එය හුදෙක් වාර්ෂිකව මෙරටින් විදේශයන්ට ඇදී යන විශාල ජාතික ධනයක් ඉතිරි කර ගැනීමේ අරමුණින් සද්භාවයෙන් ක්‍රියාත්මක කළ වැඩසටහනක් පමණක් වන බවද සඳහන් කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308283</link>
    <topic>ශ්‍රී ලංකා- බෙලරුස් ඒකාබද්ධ ව්‍යාපාර ආරම්භ කිරීමට අවධානය යොමු වෙයි</topic>
    <author/>
    <content>ශ්‍රී ලංකාව සහ බෙලරුස් රාජ්‍යය ශ්‍රී ලංකාවේ ඒකාබද්ධ ව්‍යාපාර ආරම්භ කිරීමට සම්බන්ධයෙන් අවධානය යොමු කෙරේ. ඒ සඳහා යෝග්‍ය ආයෝජන කේ‍ෂ්ත්‍ර ගණනාවක් හඳූනාගෙන තිබෙන අතර ට්‍රැක්ටර් හා ට්‍රක් රථ ඇතුළු කෘෂි යන්ත්‍රෝපකරණ සහ මගී බස්රථ ඇතුළු මෝටර් රථ නිෂ්පාදනය, කිරි සහ ආශ්‍රිත නිෂ්පාදන, ළදරු ආහාර සහ ළමයිනට අවශ්‍ය භාණ්ඩ, පාවහන්, ආරක්‍ෂක හමුදාවලට අවශ්‍ය උපකරණ ඒ අතර ප්‍රමුඛ වෙයි.තෙදින රාජ්‍ය චාරිකාවක් සඳහා බෙලරුස් වෙත ගොස් සිටින ජනාධිපති මහින්ද රාජපක්‍ෂ මහතා පෙරේදා (26) සවස මින්ස්ක් අගනුවර පිහිටි බෙලරුස් ජනරජ අමාත්‍ය මණ්ඩල ශාලාවේදී අගමැති මහාචාර්ය මිහායිල් මියස්නිකොවිච් (Prof Mikhail Myasnikovich) මහතා සමඟ කළ සාකච්ඡාවේදී මේ සම්බන්ධයෙන් එකඟත්වයකට පැමණි බව ජනාධිපති මාධ්‍ය අංශය පවසයි.ශ්‍රී ලංකා ජනාධිපතිවරයාගේ බෙලරුස් චාරිකාව දෙරට අතර සබඳතාවල නව යුගයක් සටහන් කළ බවද ද්විපාර්ශ්වික සබඳතා දැනටමත් යහපත් සහ එය තවදුරටත් දියුණු කරන්න හැකි බවද බෙලරුස් අගමැතිවරයා මෙහිදී සදහන් කළේය. මේ සදහා අවශ්‍ය කොන්දේසි සියල්ල දෙරටේම තිබෙන බවද ඒ මහතා පෙන්වාදී තිබේ. ශ්‍රී ලංකාවද සබඳතා වර්ධනයකර ගැනීමට අධිෂ්ඨානකර ඇතැයි ජනාධිපති මහින්ද රාජපක්‍ෂ මහතා පිළිතුරු වශයෙන් කීය.ජනාධිපති මහින්ද රාජපක්ෂ මහතාගේ චාරිකාවට සමඟාමීව සංවිධානය කර ඇති ව්‍යාපාරික සංසදය දෙරටේ අභිලාශයන් සපුරා ගැනීමට පිටිවහලක් වනු ඇතැයි සඳහන් කළ ආචාර්ය මියස්නිකොවිච් මහතා සහයෝගීතාව ආර්ථිකයට හා වෙළෙඳාමට සීමා කළ යුතු නැතැයි පෙන්වා දුන්නේය. මූල්‍ය සම්පාදනය, තාක්‍ෂණය, විශේෂඥ සේවා, බලශක්තිය, අධ්‍යාපනය හා සංස්කෘතිය සෙසු කේ‍ෂ්ත්‍ර ලෙස ඒ මහතා විසින් නම් කරන ලද අතර ඒකාබද්ධ ව්‍යාපාර මඟින් ශ්‍රී ලංකාවේ නිෂ්පාදනය කෙරෙන භාණ්ඩ රට තුළ පමණක් නොව සෙසු කලාපීය රටවලද අලෙවි කිරීමෙන් දෙරටට ම ආර්ථික ප්‍රතිලාභ අත්කර ගත හැකි බවද පෙන්වා දුන්නේය.තමා සහ තම දූත පිරිසට බෙලරුස් හි දී ලැබුණු උණුසුම් පිළිගැනීම හා සත්කාර පිළිබඳව ස්තුතිය පළකළ රාජපක්‍ෂ මහතා මෑත වසරවල බෙලරුස් රාජ්‍යය අත්කර ගෙන ඇති ආර්ථික සමාජ ප්‍රගතිය ගැන ප්‍රසාදය පළ කළේය. “අප රටට මහත් විනාශයක් කළ තිස් අවුරුදු ගැටුම දැන් අවසන්. අපි දැන් සංවර්ධන මාවතේ වේගයෙන් ඉදිරියට යමින් සිටිනවා“ යයි ඒ මහතා සදහන් කළේය.ශ්‍රී ලංකාව සෘජු විදේශ ආයෝජන සඳහා ආකර්ශනීය දිරිගැන්වීම් සහ පහසුකම් සමූහයක් සලසා ඇතැයි කී ජනාධිපතිවරයා හම්බන්තොට නව වරායක් සහ ගුවන්තොටුපළක් ඉදිකර ඇති බවද ඒ ආශ්‍රිතව නිදහස් වෙළෙඳ කලාපයක් ස්ථාපනය කිරීමට සැලසුම්කර ඇති බවද සිහිපත් කළේය.බෙලරුස් ආයෝජකයිනට මේ පහසුකම් ප්‍රයෝජනයට ගනිමින් ව්‍යාපාර ආරම්භ කළ හැකි කේ‍ෂ්ත්‍ර කිහිපයක් ඒ මහතා නම් කළේය. මගී බස් රථ සහ ට්‍රැක්ටර් ඇතුළු වාහන එකලස් කිරීම, ඖෂධ නිෂ්පාදනය, අධ්‍යාපනය, ආරක්‍ෂක හමුදාවලට අවශ්‍ය භාණ්ඩ හා උපකරණ ඉන් කිහිපයක් ලෙස සඳහන් කෙරිණි. ශ්‍රී ලංකාවේ සාක්‍ෂරතාව සියයට 96 ක් බවත් ව්‍යාපාර සඳහා අවශ්‍ය ගුණාත්මක ශ්‍රමය ඔවුන්ගෙන් ලබාගත හැකි බවත් මහින්ද රාජපක්‍ෂ මහතා පෙන්වා දුන්නේය.ශ්‍රී ලංකාවේ ක්‍රීඩා කේ‍ෂ්ත්‍රය ගැන සඳහන් කළ රාජපක්ෂ මහතා පාපන්දු සහ මලල ක්‍රීඩාවල උන්නතිය සඳහා පුහුණු පහසුකම් සලසන්නැයි බෙලරුස් අගමැතිවරයාගෙන් ඉල්ලීමක් කළේය. ආර්ථික සහයෝගීතාව තර කිරීමට ජනතාව අතර සබඳතා ඉතා වැදගත් බව කී ජනාධිපතිවරයා දෙරට අතර සෘජු ගුවන් සේවාවක් ආරම්භ කරන්නැයිද පැවසීය. තමා මින්ස්ක් නුවරදී දුටු බෝල්ෂෝයි රඟහල ගැන සඳහන් කළ රාජපක්‍ෂ මහතා ශ්‍රී ලංකාවේ එවැනි නෘත්‍ය ශාලා ස්ථාපනයට උදව් කරන්නැයි ඉල්ලීමක් කළේය. දෙරට අත්සන් තැබූ සහයෝගීතා ගිවිසුම් සාර්ථක කර ගැනීමට බෙලරුස් රජය ඉහළම ප්‍රමුඛත්වය දෙනු ඇතැයි හෙතෙම විශ්වාසය පළ කළේය.ශ්‍රී ලාංකික ශිෂ්‍ය ශිෂ්‍යාවන් 200 ක් පමණ බෙලරුස් හි උසස් අධ්‍යාපනය ලබන බවකී එරට අගමැතිවරයා ශ්‍රී ලාංකික සිසුන් 250 කට නොමිලේ විශ්ව විද්‍යාල ප්‍රවේශය ලබාදීමට සූදානම් බව පැවසීය.ද්විපාර්ශ්වික සාකච්ඡාවලින් අනතුරුව ජනාධිපති මහින්ද රාජපක්‍ෂ මහතා මින්ස්ක් ජාතික පුස්තකාල ශාලාවේ පැවැති ශ්‍රී ලංකා - බෙලරුස් ව්‍යාපාරික සංසදය ආරම්භ කිරීමේ අවස්ථාවට සහභාගී විය.දෙරට අතර ආර්ථික සහ වෙළෙඳ සහයෝගීතා වර්ධනයට ඉහවල් වන කේ‍ෂ්ත්‍ර හඳූනා ගැනීම පිණිස සංවිධාන කර තිබූ හමුවට ශ්‍රී ලංකාවේ විවිධ ව්‍යාපාර නියෝජනය කරන දූත පිරිසක් සහ බෙලරුස් ව්‍යාපාරිකයෝ රැසක් පැමිණ සිටියහ.විදේශ ඇමැති මහාචාර්ය ජී.එල්. පීරිස් මහතා විදේශ ආයෝජන සඳහා ශ්‍රී ලංකාවේ පවතින ආකර්ශනීය පහසුකම් පැහැදිලි කළේය. දෙරට අතර ආයෝජන ප්‍රවර්ධනයට අදාළ අවබෝධතා ගිවිසුමක් එහිදී අත්සන් තැබිණ.බෙලරුස් ජනාධිපති ඇලෙක්සැන්ඩර් ලුකෂෙන්කෝ මහතා ජනාධිපති මන්දිරයේදී ජනාධිපති රාජපක්‍ෂ මහතා ප්‍රමුඛ දූත පිරිස වෙනුවෙන් රාත්‍රී භෝජන සංග්‍රහයක් පැවැත්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308284</link>
    <topic>රතුපස්වල සිද්ධිය ගැන72කගෙන් සාක්කි ගනී</topic>
    <author>චන්ද්‍රිකා පෙරේරා</author>
    <content>වැලිවේරිය රතුපස්වල දී ඉකුත් දා සිදුවූ කලබලකාරී සිද්ධිය සම්බන්ධයෙන් යුද හමුදා මූලික පරික්ෂණ උසාවිය මගින් මේ වන විට පුද්ගලයන් හැත්තෑ දෙදෙනකුගෙන් ප්‍රශ්න කර සාක්කි සටහන් කරගෙන තිබේ.ගැටුමේ දී තුවාල ලැබූවන් හා සිද්ධියට මුහුණ පෑ සාමාන්‍ය වැසියන්, පූජ්‍ය පක්ෂය,යුද හමුදා සාමාජිකයන් සහ සිද්ධිය ඇසින් දුටුවන් ඇතුලු කණ්ඩායමක ගෙන් මෙසේ සාක්ෂි ලබාගෙන තිබෙනඅතරයුද හමුදාවේ පමණක් එහි සාමාජිකයින් 58 දෙනෙකුගෙන් පමණ මේ සිද්ධිය පිළිබඳ මූලික පරීක්ෂණ උසාවිය මගින් සාක්කි ලබාගෙන ඇති බව අධ්‍යක්ෂ බ්‍රිගේඩියර් කේ.ජේ. ජයවීර මහතා පැවසීය.පසුගිය දෙවන දා සිට මේ දක්වා කාලයේදී මේ සාක්කි ලබාගෙන තිබේ.ප්‍රදේශයේ පවත්වාගෙන යන පෞද්ගලික ආයතනයකින් පිටකරන රසායනික ද්‍රව්‍යයක් හේතුවෙන් අවට ළිංවලින් ලබාගන්නා භූගත පානීය ජලයට විස මුසුවී ඇති බව පවසමින් ඉකුත් පළමු වැනිදා රතුපස්වල ඇතුළු අවට ගම්මාන දොලහක පමණ පිරසක් අදාළ ආයතනය අසල,නුවර පාර බැළුම්මහර හන්දිය හා වැලිවේරිය ප්‍රදේශවල රැස්වී උද්ඝෝෂණ යේ යෙදුනහ.එහිදී ඇතිවූ කලබලකාරී වාතාවරණය හේතුවෙන් ආරක්ෂක අංශ ජනතාව අතර ගැටුමක් ඇතිවීමෙන් පුද්ගල මරණ සහ තුවාල සිදුවිය.යුද හමුදාපති ලුතිතන් ජෙනරාල් දයා රත්නායක මහතා හමුදාපති ලෙස සිය නිලයේ වැඩ බාරගෙන පැය විසිහතරක් යාමට පෙර මේ තත්ත්වය ඇති වූ අතර මේ සිද්ධිය පිළිබඳ පරීක්ෂණ පැවැත්වීමට මූලික පරීක්ෂණඅධිකරණයක් සිය ධූර‍යේ කටයුතු අරඹා දිනක් ගත වීමට පෙර ස්ථාපිත කෙරිණි.එහි සභාපති ලෙස මේජර් ජෙනරාල් ඩබ්ලිව්.ඒ.ජේ.සී.ඩයස්,ද සාමාජකයන් ලෙස බ්‍රිගේඩියර් වරු වන කේ.ජේ.ජයවීර,එන්.අයි. ද සිල්වා, කර්නල් ටී.ඩී.වීරකෝන් සහ ලේකම් ලෙස ලුතිතන් කර්නල් ඩබ්ලිව්.ජී.ඒ.ඩී.ඩබ්ලිව්.නානායක්කාර යන යුද හමුදා ජ්‍යෙෂ්ඨ නිලයන් පස් දෙනාගෙන් සමන්විතව පත්කෙරුණු මූලික පරීක්ෂණ උසාවිය මගින් සිද්ධිය පිළිබඳ පරීක්ෂණ එදිනම අරඹන ලදී‍.මෙසේ පත්කළ නිලමඬුල්ල සකස්කළ නිල වාර්තාව ඉකුත්21 දා යුද හමුදාපතිවරයා වෙත බාරදෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308285</link>
    <topic>ආර්ථික යුද්ධය ජය ගන්න පොදුරද සමුළුව තීරණාත්මකයි</topic>
    <author>මහින්ද අලුත්ගෙදර</author>
    <content>රටේ ආර්ථික යුද්ධය ජය ගැනීම සඳහා පොදුරාජ්‍ය මණ්ඩලීය සමුළුව තීරණාත්මක සාධකයක් බව ලංකා බැංකුවේ හිටපු සභාපති ආචාර්ය ගාමිණී වික්‍රමසිංහ මහතා ප්‍රකාශ කරයි.පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුව සඳහා එම මණ්ඩලයට පරිභාහිර රටවල් විශාල ප්‍රමාණයක් සහභාගි වීමට නියමිත බව පෙන්වාදෙන ඒ මහතා එම සමුළුව සාර්ථව පවත්වන්නේ නම් ඇමෙරිකානු ඩොලර් බිලියන දෙකකට (රුපියල් කෝටි 25,000) වැඩි විදේශීය ආයෝජන රටතුළට ගෙන්වා ගැනීමට හැකිවන බවද පෙන්වාදෙයි.මීට පෙර ඔස්ට්‍රේලියාවේ පර්ත් නගරයේ පැවැති පොදුරාජ්‍ය මණ්ඩලීය ව්‍යාපාරික සමුළුව වෙනුවෙන් ශ්‍රී ලංකාවේ සම සභාපතිවරයා ලෙස තමා සහභාගි වූ අතර එම ව්‍යාපාරික සමුළුවෙන් ඔස්ට්‍රේලියාවට සහ අනෙකුත් රටවලටද විශාල ලෙස ආයෝජන ගලා ආ බව සිහිපත් කරන ආචාර්ය ගාමිණී වික්‍රමසිංහ මහතා ශ්‍රී ලංකාවේදී පැවැත්වෙන සමුළුව වෙනුවෙන් පොදුරාජ්‍ය මණ්ඩලීය රටවලට අමතරව ලෝකයේ සෙසු රටවල් විශාල ප්‍රමාණයක් සහභාගිවීම විශේෂත්වයක් බවද කියාසිටී.පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් රාජ්‍ය නායකයන් 53 දෙනෙකුට අමතරව බ්‍රිතාන්‍යයේ ඔටුන්න හිමි චාල්ස් කුමරුද සහභාගිවන බව සදහන් කරන ඒ මහතා මේ මඟින් ශ්‍රී ලංකාවේ යහපත් වාතාවරණය සියැසින් දැක ගැනීමට අවස්ථාව සැළසෙන බවද ඒ මඟින් ඇතැමුන් ගෙනයන සාවද්‍ය ප්‍රචාරයන්ට එරෙහිව නිවැරැදි ලෙස පිළිතුරු ලැබෙන බවද පවසයි.ලෝකයේ සෙසු රටවල් සමඟ සහයෝගයෙන් කටයුතු කරන්නට මේ සමුළුව අතිශය වැදගත් බව සදහන් කළ ලංකා බැංකුවේ හිටපු සභාපතිවරයා එය නිසි සැළසුමකට අනුව පැවැත්විය යුතු බවද එමඟින් ශ්‍රී ලංකාවට වාසි රැසක් අත්කර ගතහැකි බවද ප්‍රකාශ කරයි.එළඹෙන නොවැම්බර් මාසයේ 10 දා සිට 17 දා තෙක් ශ්‍රී ලංකාවේදී පැවැත්වෙන පොදුරාජ්‍ය මණ්ඩලී සමුළුව සාර්ථකව පැවැත්වීම වෙනුවෙන් මේ වනවිට හොඳ සූදානමකින් පසුවන බවද හෙතෙම කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308286</link>
    <topic>ශ්‍රී ලංකාවේ සංවර්ධනවෙබ් අඩවිය නව මුහුණුවරකින්</topic>
    <author>සුභාෂිනී සේනානායක</author>
    <content>ශ්‍රී ලංකාව පුරා සිදු කෙරෙන සංවර්ධන ක්‍රියාදාමය ඇතුළත් www.development.lk වෙබ් අඩවිය නව මුහුණුවරකින් ඊයේ (27) එළි දැක්වීය. රටෙහි සිව්කොණ යා කරමින් සිදු කරන සංවර්ධන ක්‍රියාවලිය ජනතාව වෙතට ගෙන යාම ප්‍රවෘත්ති හා ජනමාධ්‍ය අමාත්‍යාංශය සතු වගකිමක් වන බව මේ වෙබ් අඩවිය එළිදක්වමින් ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා කියා සිටියේය.මින් බලාපොරොත්තු වන්නේ රට පුරා සෑම දිස්ත්‍රික්කයකම සිදුවන සංවර්ධනය මේ වෙබ් අඩවියට ඇතුළත් කිරීම බවත් රටේ ජනතාවට මේ පුවත් සැනෙකින් ලබාදීම අරමුණ බවත් කි ජනමාධ්‍ය ඇමැතිවරයා මෙය මෙයට පෙර සිදුකළ යුත්තක් වුවත් යුගයේ අවශ්‍යතාවයන් මේ මගින් ඉටු කළ බවත් කීවේය.ආසියාවේ ආශ්චර්ය බවට රට ඉබේ පත්නොවන බව කී ඇමැති ආචාර්ය රඹුක්වැල්ල මහතා රට තුළ සිදු කරන මනා සැලසුම් ඔස්සේ එය සාර්ථක කරගත යුතු වන බවද කීවේය.‍වෙබ් අඩවිය නව මුහුණුවරකින් නැවත දියත් කිරීමට ජාතික සංවර්ධනය පිළිබඳ මාධ්‍ය මධ්‍යස්ථාන‍ය පියවර ගත්තේ මෙතෙක් කල් නොපිරිහෙලා ඉටු කරනු ලැබූ එම ජාතික වගකීම වඩාත් ඵලදායි ලෙස පවත්වාගෙන යාමේ අරමුණින් යැයිද ඇමැතිවරයා කියා සිටියේය.ජනාධිපති මහින්ද රාජපක්ෂ මහතා රට සංවර්ධනය කරා ගෙන යන අවස්ථාවක එය හොඳින් ඉටු කරලීමට සහාය දීම තම අමාත්‍යාංශයේ වගකීමක් බව පෙන්වා දුන් ඇමැති රඹුක්වැල්ල මහතා දේශීයව හෝ ජාත්‍යන්තරව සිටින ඕනෑම අයකුට මෙම වෙබ් අඩවිය ඔස්සේ දැනුම ලබාගත හැකි වන බවද කීවේය.මේ අවස්ථාවට ප්‍රවෘත්ති හා ජනමාධ්‍ය අමාත්‍යාංශයේ ලේකම් ආචාර්ය චරිත හේරත් මහතාද එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308287</link>
    <topic>පොල්ගහවෙල එජාප 400ක්ශ්‍රීලනිපයට</topic>
    <author/>
    <content>පොල්ගහවෙල මැතිවරණ කොට්ඨාසයේ එක්සත් ජාතික පක්ෂයේ ප්‍රබල සාමාජිකයකු වන පොල්ගහවෙල ප්‍රාදේශීය සභාවේ හිටපු මන්ත්‍රී එච්.පී. වික්‍රමසිංහ මහතා ඇතුළු 400ක පමණ පිරිසක් ශ්‍රීලනිප මහ ලේකම් සෞඛ්‍ය ඇමැති මෛත්‍රීපාල සිරිසේන මහතාගෙන් ශ්‍රී ලංකා නිදහස් පක්ෂයේ සාමාජිකත්වය ලබා ගත්හ.වයඹ පළාත් සභා මැතිවරණයේ පොල්ගහවෙල පැවැති ප්‍රචාරක රැළියකදී පොතුහැර ආරගොඩ, තලවත්තේ ගෙදර, මහපිටිය, දෙනගමුව, බන්දාව වදාකඩ, උහුමීය, හදුගල, බැවිල් ගමුව, කළුගමුව, අහුගොඩ ආදී ප්‍රදේශ වල එජාප සාමජිකයෝ මෙසේ ශ්‍රී ලංකා නිදහස් පක්ෂයේ සාමාජිකත්වය ලබා ගත්හ.මේ අවස්ථාවට මෛත්‍රීපාල සිරිසේන අමාත්‍යවරයා සමඟ සබරගමුව මහ ඇමැති මහීපාල හේරත් මහතාද පොල්ගහවෙල ආණ්ඩු පක්ෂ ආසන සංවිධායක ටිකිරි අධිකාරී මහතා ඇතුළු විශාල පිරිසක් සහභාගී වූහ. ඉදිරි වයඹ පළාත් සභා මැතිවරණයේදී එක්සත් ජනතා නිදහස් සන්ධානයේ ජයග්‍රහණය වෙනුවෙන් තමන් කටයුතු කරන බව සන්ධානයේ සාමාජිකත්වය ලැබුවන් පවසා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308288</link>
    <topic>යාපනයේ කඳවුරු 6කින් සෙබළු ඉවත් වෙති</topic>
    <author>මහින්ද අලුත්ගෙදර</author>
    <content>සිවිල් ජන ජීවිතය සාමාන්‍ය පරිදි පවත්වාගෙන යාම සඳහා ශක්තියක් වෙමින් යාපනය අර්ධද්වීපයේ පිහිටුවා තිබු කඳවුරු 06 කින් සෙබළුන් ඉවත්කොට එම කඳවුරු පැවැති භූමිය සාමාන්‍ය ජනතාව‍ වෙත බෙදාදීමට ශ්‍රී ලංකා යුද හමුදාව පියවර ගෙන ඇත.අදාළ ඉඩම් ප්‍රමාණය ඒ ඒ ප්‍රදේශයන්හි ප්‍රාදේශීය ලේකම්වරයා වෙත බාරදීමට පියවර ගෙන තිබෙන අතර ඒ හරහා මුල් පදිංචිකරුවන් තෝරා ඔවුන් වෙත බෙදාදීමට සැළසුම්කර තිබෙන බව යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා "දිනමිණ" ට පැවසීය.යාපනයේ තෙන්නමරච්චි, වරණි, මඩුවිල් ඇතුළු ප්‍රදේශවල පැවති කුඩා කඳවුරු මෙලෙස ඉවත් කරගත් බවද එහි ඉඩම් ප්‍රමාණය අක්කර 30 ක් පමණ වන බවද පෙන්වා දෙන යුද හමුදා මාධ්‍ය ප්‍රකාශකවරයා මෙම කඳවුරුවල සිටි යුද හමුදා සෙබළුන් යාපනයේ පිහිටි ප්‍රධාන කඳවුරු වෙත මාරු කිරීමට තීරණය කළ බවද සදහන් කළේය.එම ප්‍රදේශවල හමුදා භාරයේ පැවති නිවාස 10 ක්ද සාමාන්‍ය ජනතාව වෙත නැවත බාරදීමට පියවර ගෙන තිබෙන අතර යාපනය අර්ධද්වීපය තුළ රඳවා සිටින හමුදා භට පිරිස් ප්‍රමාණය අඩුකිරීමේ පියවරක් ලෙස පසුගිය සතියේදී අක්කර 51ක භූමි ප්‍රදේශයක් හා නිවාස 46 ක්ද යුද හමුදාව විසින් ජනතාව වෙත භාරදී තිබේ.මේ වැඩපිළිවෙලත් සමඟ යාපනයේ ජන ජීවිතයෙන් හමුදාව ඈත්වන බවද බ්‍රිගේඩියර් රුවන් වනිගසූරිය මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n1308289</link>
    <topic>වාස්ගේ බිරියගෙන් පැය 7ක් කට උත්තර ගනී</topic>
    <author>සිරන්ජනී කුමාරි</author>
    <content>කෝටිපති ව්‍යාපාරික මොහොමඩ් සියාම් නැමැත්තාගේ ඝාතන සිද්ධිය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතාගේ බිරියගෙන් රහස් පොලිසිය ඉකුත් සෙනසුරාදා පැය 7කට ආසන්න කාලයක් දීර්ඝ කටඋත්තර ලබාගත් බවට අපරාධ පරීක්ෂණ දෙපාර්තමේන්තුව ඊයේ (27) කොළඹ අතිරේක මහේස්ත්‍රාත් ප්‍රියන්ත ලියනගේ මහතාට දැනුම් දුන්නේය.අදාළ ඝාතන සිද්ධිය සම්බන්ධයෙන් ඇයගේ ප්‍රකාශයක් අවශ්‍ය බවට හැඟුණු නිසා ඇයගේ නීතිඥ අජිත් පතිරණ මහතාට ඒ බව දුරකථනයෙන් දැනුම් දුන් බව පැවසූ සහකාර පොලිස් අධිකාරී ශානි අබේසේකර මහතා වාස් ගුණවර්ධන මහතාගේ බිරිය වන ශ්‍යාමලි ප්‍රියදර්ශනී නැමැත්තිය නීතිඥ අනුර සෙනෙවිරත්න සමග 2013/08/24 වැනිදා (සෙනසුරාදා) පෙරවරු 11.00ට අපරාධ පරීක්ෂණ දෙපාර්තමේන්තුවේ පෙනී සිටි බව පැවසීය.තවද ඇයගෙන් පෙරවරු 11.00 සිට පස්වරු 5.30 දක්වා වූ කාලය තුළ දීර්ඝ ප්‍රකාශයක් ලබාගත් බවට ද රහස් පොලිසිය අධිකරණය හමුවේ දැනුම් දුන්නේය.රහස් පොලිසිය කාලවේලාවක් නොමැතිව රාත්‍රි කාලයේදී පවා දුරකථන ඇමතුම් ලබාදෙමින් හිරිහැර කරදර සිදු කරන බැවින් සිය සේවාදායිකාව මානසික පීඩනයකින් පෙළෙන බවට ජනාධිපති නීතිඥ හේමන්ත වර්ණකුලසූරිය මහතා රහස් පොලිසියට එල්ල කරනු ලැබූ චෝදනාවකට ප්‍රතිචාර ලබාදෙමින් සහකාර පොලිස් අධිකාරීවරයා එසේ පැවසීය.තවදුරටත් අධිකරණය හමුවේ කරුණු දැක්වූ ශානි අබේසේකර මහතා පවසා සිටියේ රාත්‍රි කාලයේදී කැඳවීම් නොකළ බවත් ඇයගෙන් කට උත්තර ලබාගැනීමට සාධාරණ හේතු පැවති බවත්ය.සිද්ධිය ඊයේ (27) යළි කැඳවූ අවස්ථාවේදී බන්ධනාගාර අධිකාරී විසින් සැකකරුවන් අධිකරණය වෙත ඉදිරිපත් කර තිබිණ.කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවේ වැඩිදුර වාර්තාවක් ඉදිරිපත් කරමින් රහස් පොලිසිය පැවසුවේ 2013 / 8 / 4 අධිකරණ නියමයට අනුව ජංගම දුරකථන අංක සම්බන්ධයෙන් පරීක්ෂණ පැවැත්වූ බවත් කොච්චිකඩේ ඒ.එස්. අප්පුහාමි නැමැති අය රහස් පොලිසිය සොයා ගත් බව පැවසීය.ඔහුගේ ජාතික හැඳුනුම්පත උපයෝගී කරගනිමින් කිසිවෙකු විසින් මෙම දුරකථන අංකය ලබාගත් බව පවසා ඇති අප්පුහාමි නැමැත්තා තමා විසින් එම අංකය ලබා නොගත් බවට ප්‍රකාශයක්ද ලබාදී ඇතැයි ‍පොලිසිය වැඩිදුරටත් කරුණු අනාවරණය කළේය.ඒ සම්බන්ධයෙන් දිගින් දිගටම පරීක්ෂණ පවත්වන බව පැවසූ රහස් පොලිසිය අටවන සැකකරු වන රවිඳු වාස් ගුණවර්ධන යන අය සතුව තිබී අත්අඩංගුවට ගනු ලැබූ ටැබ් පරිගණකය දත්ත විශ්ලේෂණ වාර්තාවක් සඳහා කොළඹ විශ්වවිද්‍යාලයට යොමු කරන ලෙසට අධිකරණයෙන් ඉල්ලීමක් කළේය.මහේස්ත්‍රාත් - මේ පරිගණකය නඩු භාණ්ඩයක්ද?රහස් පොලිසිය - නැත. තවම නම් කර නැහැ. දත්ත වලින් කරුණු අනාවරණ වුවහොත් නඩු භාණ්ඩයක් ලෙස නම් කරනවා.මහේස්ත්‍රාත් - ටැබ් එම්.බී. 32 ප්‍රමාණයේ මල්ටිමීඩියා කාඩ්පතේ දත්ත වාර්තා කැඳවන ලෙසට කොළඹ විශ්වවිද්‍යාලයේ පරිගණක පීඨාධිපතිට නියම කරනවා.ජනාධිපති නීතිඥ හේමන්ත වර්ණකුලසූරිය - ස්වාමීනි රහස් පොලිසිය කාලවේලාවක් නොමැතිව මාගේ සේවාදායිකාව පොලිසියට කැඳවනවා. ඇය දැන් මානසික පීඩාවකින් පෙළෙනවා. ඇයගේ එක් පුතෙකු විදේශගත වෙලා. අනෙක් පුතු රක්ෂිත බන්ධනාගාරයේ. සැමියාත් බන්ධනාගාරයේ. ඇය වෙසෙන්නේ හුදකලාවයි. මා සෘජුවම ශානි අබේසේකර මහතාට චෝදනා කරන්නේ නැහැ. කවුරුන් හෝ පළිගැනීමට ඇයට විවිධ වධ බන්ධන සිදු කරනවා. මේ පිළිබඳව ඉදිරියේදී දිවුරුම් ප්‍රකාශයක් ඉදිරිපත් කිරීමට බලාපොරොත්තු වෙනවා.ශානි අබේසේකර - අපි රාත්‍රියේ කැඳවීම් කර නැහැ. වෙනත් අය කැඳෙව්වාද දන්නේ නැහැ. සිද්ධියට අදාළව ප්‍රකාශයක් අවශ්‍ය බැවින් එය ලබාගන්න ඇයගේ නීතිඥවරයාට දුරකථන ඇමතුමක් දී දැනුම් දුන්නා.8වන සැකකරු වෙනුවෙන් පෙනී සිටි නීතිඥ නාමල් රාජපක්ෂ මහතා - රවිඳු ගුණවර්ධනට රැකවරණය ලබාදුන් බවට මාගේ සේවාදායකයාට එල්ලව තිබෙන චෝදනාවයි. එහි විමර්ශන අවසන් නම් ඔහුට ඇප ලබා දෙන ලෙස ඉල්ලා සිටිනවා.රහස් පොලිසිය - 9වන සැකකරු සම්බන්ධ විමර්ශන අවසන් නැහැ.wppc 4876 දරන වාහනය මුදා හරින ලෙසට මෙහිදී නීතිඥවරයෙකු කරන ලද ඉල්ලීමට අවසර ලබා දුන් මහේස්ත්‍රාත්වරයා ලක්ෂ 10ක බැඳුම්කරයක් මත මුදා හළ වාහනය අන්සතු හා වෙනස් කිරීම් නොකරන ලෙසත් පවතින ස්වරූපයේ ඡායාරූප 5ක් අධිකරණයට ඉදිරිපත් කර වාහනය ලබාගන්නා ලෙසට නියම කළේය.මෙම සිද්ධිය සම්බන්ධයෙන් දැනටමත් බන්ධනාගාරගතව සිටින ක්‍රිෂාන්ත විශ්වනාත් කෝරළගේ, මොහොමඩ් පවුස්ඩීන්, වාස් ගුණවර්ධන, ලක්ෂ්මන් ඉන්දික, ප්‍රියන්ත සහන්චන්ද්‍ර, කැලුම් රංගන දිසානායක, රවිඳු වාස් ගුණවර්ධන, දිමුතු හෙට්ටිආරච්චි යන සැකකරුවන් තවදුරටත් ලබන මස 10 වන දින දක්වා රක්ෂිත බන්ධනාගාරගත කිරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082810</link>
    <topic>ගුවන් මගියාගේ සිරුරේ ලක්ෂ 30ක රත්රන්</topic>
    <author>නිමල් රාජපක්ෂ</author>
    <content>මුම්බායි සිට මෙරටට පැමිණි ශ්‍රී ලාංකිකයකුගේ සිරුරේ සඟවා තිබූ රුපියල් තිස් ලක්ෂයක් වටිනා රන් කැබලි තුනක් රේගු නිලධාරීන් පෙරේදා (26) රාත්‍රියේ අත්අඩංගුවට ගෙන ඇත. අත්අඩංගුවට ගත් ශ්‍රී ලාංකිකයා මීගමුව ප්‍රදේශයේ පදිංචි පනස් හැවිරිදි අයෙකු බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.සැකකරු ගුවන්තොටුපල පිටවීමේ පර්යන්තයේදී රාත්‍රී 11.45 පමණ සහකාර රේගු අධිකාරී නුවන් අබේනායක මහතා විසින් කොටුකරගෙන ඇත. අත්අඩංගුවට ගත් ග්‍රෑම් 600ක් බර රත්රන් තොගය රාජසන්තක කොට ඇති අතර සැකකරුව රුපියල් විසිපන්දහසක (25000/-) දඩ මුදලක් ගෙවන ලෙස නියම කෙළේය.රේගු අධිකාරීවරුන් වන මලික් පෙරේරා, එම්. ගුරුගේ, එල්.පී. එම්.ජී. කුමාර, රුචිර කරුණාතිලක, නියෝජ්‍ය රේගු අධිකාරී දීපපාල් සිරිබද්දන හා නිශාන්ත ජයසිංහ රේගු පරීක්ෂණය පැවැත්වූහ.මේ සැකකරු නිතර විදේශගතවන අයකු බවද රේගු මාධ්‍ය ප්‍රකාශකවරයා දිනමිණට පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082811</link>
    <topic>මහමඟ දමා ගිය බිලිඳිය ළමා රෝහලට</topic>
    <author>සන්ධ්‍යා කරුණාරත්න</author>
    <content>දින 5 ත් 7 ත් අතර වයසැති බිළිඳියක මහමඟ දමා ගොස් සිටිය දී බොරැල්ල පොලීසිය මඟින් ගෙනැවිත් කොළඹ රිජ්වේ ආර්යා ළමා රෝහලට පෙරේදා (25) රාත්‍රියේ ඇතුළත් කර ඇත.දරුවා රෝහලට අතුළත් කරන විට කහ පැහැති ගතියෙන් යුක්ත වූ අතර ප්‍රතිකාර ලබාදීමෙන් පසුව සාමාන්‍ය තත්ත්වයට පත් වීමෙන් පසු සාමාන්‍ය වාට්ටුවකට ඇතුළත් කළ බව රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082812</link>
    <topic>ආසියානු පාර්ලිමේන්තු සමුළුවකට ඇමැති කරල්ලියද්ද පිලිපීනයට යයි</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ආසියානු පාර්ලිමේන්තු මන්ත්‍රීවරුන්ගේ සංසදය මඟින්ජනගහනය සහ සංවර්ධනය පිළිබඳ ගැටලු සාකච්ඡා කිරීම සඳහා පිලිපීනයේ මැනිලා නුවර පැවැත්වෙන සමුළුවට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ඊයේ (27) එරට බලා පිටත්විය.විවිධ සංස්කෘතීන්ගෙන් යුත් බහුතර සමාජයන්හි ජනගහනය හා සංවර්ධනය යන මැයෙන් පැවැත්වෙන එම සමුළුව 29 වැනි වරට අද (28), (29)සහ හෙට (30) තෙදින පුරා පැවත්වේ.ආසියානු පාර්ලිමේන්තු සංසඳයේ කාන්තා හිංසන හා අපයෝජන වැළැක්වීමේ ස්ථාවර කමිටුවේ සභාපතිවරයා ලෙස කරල්ලියද්ද මහතා මෙයට සහභාගී වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082813</link>
    <topic>පාළුවැවේ දිය නෑමට ගියතරුණයා ගිලී මරුට</topic>
    <author>ඉන්දික පොල්කොටුව</author>
    <content>තලාතුඔය මැදගම පුංචිවත්ත පාළුවැවෙහි දිය නෑමට ගිය තරුණයන් හය දෙනෙකු අතුරින් එක් අයෙකු දියේ ගිලී මරුමුවට පත්ව ඇත.අනුර බණ්ඩාර නමැති දහහත් හැවිරිදි ගලහ දල්ලන්තැන්න ප්‍රදේශයේ අයෙකු මෙලෙස මරුමුවට පත්ව තිබේ.වයස අවුරුදු 17 - 18 වයස්වල පිරිසක් මෙලෙස දිය නෑමට ගොස් ඇති අතර එහිදී මිතුරන් හය දෙනාම දියේ ගිලී ඇතත් ඔවුන්ගෙන් පස් දෙනෙකු දිවි බේරාගෙන ඇත.දියේ ගිලුනු අයගේ මළ සිරුර නාවික හමුදා කිමිදුම්කරුවන් මගින් සොයාගනු ලැබීය.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත තලාතුඔය පොලිස් ස්ථානාධිපති පොලිස් පරීක්ෂක සම්පත් ශ්‍රී රාජපක්ෂ මහතා විසින් මෙහි පරීක්ෂණ මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082819</link>
    <topic>යුද්ධයකින් පසු කිසිම සිදුවීමක් වාර්තා නොවූ රට ශ්‍රී ලංකාවයි</topic>
    <author>ස්වර්ණා විජේකෝන්, සුභාෂිනී සේනානායක</author>
    <content>ශ්‍රී ලංකාවේ සැබෑ තත්ත්වය ලොවට කියාපෑමට පොදු රාජ්‍ය මණ්ඩලීය සමුළුව මහඟු අවස්ථාවක් බව ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා පවසයි.ත්‍රස්තවාදය අවසන් කර වසර හතරක් ගත වුව ද රට තුළ එකදු සිදුවීමක් හෝ වාර්තා වී නොමැති බවත් යුද්ධයකින් පසුව එකම සිදුවීමක් හෝ වාර්තා නොවූ එකම රට ශ්‍රී ලංකාව බවත් ඇමැතිවරයා ප්‍රකාශ කළේය.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා මේ බව සඳහන් කළේ ඕස්ට්‍රේලියාවේ ප්‍රසිද්ධ මාධ්‍ය ආයතනයක් වන 'දි ඕස්ට්‍රේලියන්' ආයතනයේ විදෙස් ප්‍රවෘත්ති කර්තෘ ග්‍රෙග් ෂර්ඩෑන් මහතා සහ ඇමැතිවරයා අතර ජනමාධ්‍ය අමාත්‍යාංශයේදී පැවැති සාකච්ඡාවකදීය.පොදු රාජ්‍ය මණ්ඩලීය නායක සමුළුව හා එහි පූර්ව සූදානමත් රටේ වත්මත් තත්ත්වයත් පිළිබඳ ලෝක ප්‍රජාව දැනුවත් කිරීමේ අරමුණින් ග්‍රෙග් ෂෙරිඩෑන් මහතා පසුගිය 24 වනදා ශ්‍රී ලංකාවට පැමිණියේය.ග්‍රෙග් ෂෙරිඩෑන් මහතා හමුවේදී රඹුක්වැල්ල මහතා මෙසේද කීය. පොදු රාජ්‍ය මණ්ඩලීය සමුළුව අප රට ගැන විවිධ අදහස් දක්වන පිරිසට පිළිතුරු ලබාදීමට අපට ලැබුණු හොඳ අවස්ථාවක්. අතැැම් රටවල් අප රටේ ආරක්ෂාව නැති බව පවසනවා. එහෙත් අප රටේ ත්‍රස්තවාදය නිමකර වසර 4ක් ඉක්මවූවත් කිසිදු සිදුවීමක් වාර්තා වී නෑ.රට තුළ නීතිය හා සාමය හොඳින් පවත්වාගෙන යාමට අපට හැකි වී තියෙනවා. පසුගියදා රතුපස්වල යම් සිදුවීමක් සිදුවුණා. එහිදී හමුදාව සම්බන්ධව විවිධ මත පළ වුණා. එම සිදුවීම හමුදා අධිකරණයට ගෙනගොස් තිබෙනවා. වසර 30ක් පුරා අප ර‍ටේ යුද්ධයක් පැවතුණා. බිම් බෝම්බ සෑම ප්‍රදේශයකම වළලා තිබුණා. මේවා ඉවත් කිරීමට ‍යම් කාලයක් අපට ගත වුණා. මේ වන විට සියයට 95ක් පමණ බිම් බෝම්බ ඉවත් කර තිබෙනවා.ත්‍රස්තවාදීන් නිසා කොටි 366ක පවා බැරියර් යොදා ආරක්ෂාව තහවුරු කිරීමට අපට සිදු වුණා. ත්‍රිවිධ හමුදාවම මේ කටයුතුවල නිරත වෙලයි සිටියේ. ඉන් සාමාන්‍ය ජනතාව පවා පීඩාවට පත් වුණා.දැන් රට තුළ මේ තත්ත්වය නෑ. දැවැන්ත සංවර්ධන ව්‍යාපෘති රට පුරා ක්‍රියාත්මකයි. දැනුම, නාවික ගුවන්, අධ්‍යාපන කේන්ද්‍රස්ථානයක් බවට රට පත් කරලීමටයි ජනාධිපති මහින්ද රාජපක්ෂ මහතා උත්සාහ කරන්නේ.මේ තත්ත්වය ඉවසිය නොහැකි සැමදාමත් ජනතා මතයෙන් පරාජය වූ බංකොළොත් දේශපාලන පක්ෂ මේ රට අරාජික කිරීමට ලෝකයට අසත්‍ය ප්‍රචාර සිදු කරනවා. පොදු රාජ්‍ය මණ්ඩලීය සමුළුවට එන රාජ්‍ය නායකයන් ‍ර‍ටේ තත්ත්වය සියැසින්ම දැක ගනීවි. ත්‍රස්ත ව්‍යාපාරය හා කටයුතු කළ 12000ක් පමණ පුනරුත්ථාපනය කර සමාජගත කිරීමට අපට හැකි වුණා. 600ක් පමණ ත්‍රිවිධ හමුදාවේ සේවයට එක් වුණා.ශ්‍රී ලංකාවේ පිහිටීම සංචාරක ව්‍යාපාරයට විශාල ඉඩක් ලබාදී තිබෙනවා. පොදු රාජ්‍ය මණ්ඩලීය සමුළුවේ ව්‍යාපාරික ප්‍රජාව 1000ක් පමණ එක් වෙනවා. මේ අය සමඟ විශාල ආයෝජන ආරම්භ කරන්න අප සූදානම්.මේ වන විටත් ෂෑංග්‍රිලා ෂෙරටන් ව්‍යාපාරික ගිවිසුම් ගත වී අවසන්. බ්‍රැන්ඩිස් ඇතුළු ලෝකයේ ප්‍රසිද්ධ ආයතන ගණනාවක් සාකච්ඡා සිදු කර අවසන්. ශ්‍රී ලංකාවේ සංවර්ධනය නවතාලන්න සිදු කරන විදෙස් කුමන්ත්‍රණ වලට පොදුරාජ්‍ය මණ්ඩලීය සමුළුව කදිමට පිළිතුරු සපයාවි.මෙම අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා සහ ෂර්ඩෑන් මහතාගේ බිරිය වන ජෙසි ෂර්ඩෑන් මහත්මිය ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082814</link>
    <topic>සොයා දෙන්න</topic>
    <author>ලයනල් පී. පෙරේරා කැලණිය විශේෂ</author>
    <content>අංක 700 / සී අටහෙරලියගහමුල කොහල්විල කැලණිය නිවසේ පදිංචිව සිටි එම්.ජී. චන්ද්‍රකුමාර නැමැති 40 හැවිරිදි විවාහක පුද්ගලයා පසුගිය 22 වන දින උදෑසන සිට ආගිය අතක් නැත.අතුරුදහන් වූ දින අවසාන වරට ඔහු ඇඳ සිට ඇත්තේ කහපාට ටී ෂර්ට් එකක් සහ කළු දිග කලිසමකි. කෙට්ටු ශරීරයකින් හෙබි කොණ්ඩය පසුපසට පීරා ඇති හෙතෙම ලාබාල පෙනුමක් ඇති අයෙකි.ඔහු පිළිබඳව තොරතුරක් දන්නා අයෙකු වෙතොත් පහත සඳහන් දුරකථන අංක වලට අමතන මෙන් සොහොයුරා ඉල්ලා සිටි. 077 9634237, 0117 901185, 0713 727506.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082815</link>
    <topic>රැකියා නැති උතුරේ තරුණතරුණියන්ට ජීවන වියදමක්</topic>
    <author>චින්තා රණසිංහ</author>
    <content>උතුරු පළාතේ රැකියා විරහිත තරුණ තරුණියන්ට ජීවන වියදම සඳහා සුදුසු දීමනාවක් ලබා දීමට රජය තීරණය කර තිබේ. රැකියා ලබා දීමේ කඩිනම් වැඩපිළවෙළ ක්‍රියාත්මක කරන තු‍රු මේ දීමනාව ලබා දෙන බව සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.ආර්ථික වශයෙන් දියුණුවට පත්ව සිටින ලෝකයේ බොහෝ රටවල පළාත් මට්ටමෙන් සුදුසු දීමනා ලබා දීමේ වැඩපිළිවෙළක් ක්‍රියාත්මක කරන බවත් උතුරු පළාත් සභාව හරහා මේ වැඩපිළිවෙළ ක්‍රියාත්මක කරන බවත් ඇමැතිවරයා සඳහන් කරයි.ජනතාව එළැඹෙන සැප්තැම්බර් 21 වැනි දින පැවැත්වෙන මැතිවරණයෙන් උතුරු පළාත් සභාවේ බලය එක්සත් ජනතා නිදහස් සන්ධානයට ලබා දීමෙන් මේ වැඩපිළිවෙළ ක්‍රියාත්මක කිරීම කඩිනම් වනු ඇතැයි ද ඇමැතිවරයා සඳහන් කරයි.මන්නාරම දිස්ත්‍රික්කයේ පැවැති ජනහමු කිහිපයක දී ඇමැතිවරයා මේ අදහස් පළ කර තිබෙන අතර රුපියල් මිලියන 150කට අධික මුදලක් වැය කරමින් ප්‍රතිසංස්කරණය කළ පෙරියපන්ඩිරිච්චාන් ප්‍රජාශාලාව ඇමැතිවරයා අතින් විවෘත කෙරුණු අවස්ථාවේ දී මේ අදහස් පළ‍ කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082816</link>
    <topic>අද ජගත් මානව හිමිකම් කොමිසමට බලවත් රටවල සල්ලිවලින් යැපෙන්නට සිදුවෙලා</topic>
    <author>චන්දිමා එදිරිමාන්න</author>
    <content>එක්සත් ජාතීන්ගේ මානව හිමිකම් කොමිසම බලගතු රටවල මූල්‍ය මත යැපෙන ආයතනයක් බවට පත්ව ඇතැයි ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා පැවැසීය.එක්සත් ජාතීන්ගේ සංවිධානයේ මානව හිමිකම් කොමසාරිස් නවනීදන් පිල්ලේ මහත්මිය ලංකාවට පැමිණියේ ද මානව හිමිකම් කඩවීම් පිළිබඳව සොයා බලන්නට නොව, එල්.ටී.ටී.ඊ. ත්‍රස්තවාදීන් පරාජය කිරීමේ පලිය ගැනීමට බව ද ඔහු කීවේය.ජාතික නිදහස් පෙරමුණ බත්තරමුල්ලේ පිහිටි එම කාර්යාලයේ පැවැත්වූ මාධ්‍ය හමුවට එක්වෙමින් මුසම්මිල් මහතා එම අදහස් ප්‍රකාශ කළ අතර එහිදී තවදුරටත් ඔහු මෙසේද කීවේය. නවනීදන් පිල්ලේ මහත්මිය උතුරුකරයේ ගිහින් බලන්නේ රට සංවර්ධනය වෙමින් තියෙන හැටි නෙමෙයි. රටේ පවතින වාතාවරණය පිළිබඳව වාර්තාවක් සපයන්නයි ඇය පැමිණියේ.එක්සත් ජාතීන්ගේ සංවිධානය කියන්නේ ලෝකයේ පැවැත්මට අව්‍ය සංවිධානයක්. නමුත් අද ඔවුන් ක්‍රියා කරන්නේ ස්වාධීන සංවිධානයක් ලෙසයි. ලිබියාව, ඉරාකයට පහර දෙද්දී රාජ්‍ය නායකයකු අමු අමුවේ මහ මග මරා දමද්දී එක්සත් ජාතීන් ඇහැක් ඇරලා බැලුවේ නැහැ. ඇෆ්ගනිස්ථානය, පකිස්ථානය, ඉරාකය දස ලක්ෂ ගණන් ජනතාව මැරෙද්දි ඔවුන් බැලුවේ නැහැ. ඔවුන්ගේ මානව හිමිකම් කොමිසම මොකුත් කළේ නැහැ.අද මානව හිමිකම් කොමිසම බලගතු රටවල මුල්‍ය මත යැපෙන්නේ. ලංකාවේ වෙනස්කම් බලන්න නෙමෙයි නවනීදන් පිල්ලේ එන්නේ මානව හිමිකම් චෝදනාව එල්ල කරන්නයි. සැප්තැම්බර් මාසයේදී එළිදක්වන වාර්තාවට ලංකාවේ සංචාරය කළා කියලා විස්තර කියන්නයි හදන්නේ.වේලුපිල්ලේගේ මිනිස් බෝම්බවලට බය නැතිව මුහුණ දෙන්න පුළුවන් වූ ජාතියක් එදා ලංකාවේ හිටිය. ඒ නිසා නවනීදල් පිල්ලේගේ මානව හිමිකම් බෝම්බවලට මුහුණ දෙන්න බැරිකමක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082817</link>
    <topic>තුර්කි ‘ඉෂ්මීර්’ ජගත් ප්‍රදර්ශනයේ සහායක රට ලෙස ශ්‍රී ලංකාව තෝරාගෙන</topic>
    <author>මහින්ද අලුත්ගෙදර</author>
    <content>තුර්කියේදී පැවැත්වෙන 82 වැනි ඉෂ්මීර් ජාත්‍යන්තර ප්‍රදර්ශනයේ සහායක රට වශයෙන් ශ්‍රී ලංකාව තෝරාගෙන ඇත.ජාත්‍යන්තර මට්ටමේ රටවල් රැසක සහභාගිත්වයෙන් පැවැත්වෙන මේ ප්‍රදර්ශනය සඳහා සහායක රට වශයෙන් ශ්‍රී ලංකාව තෝරා ගැනීම අතිශය වැදගත් බව විදේශ කටයුතු අමාත්‍යාංශය පවසයි.මේ ජාත්‍යන්තර ප්‍රදර්ශනය එළැඹෙන 29 දා තුර්කියේ අන්කාරා නුවරදී ආරම්භ වන අතර තුර්කියේ ශ්‍රී ලංකා තානාපතිනී භාරතී විජේරත්න මහත්මියගේ ඉල්ලීමකට අනුව ශ්‍රී ලංකාවට මේ අවස්ථාව ලබාදීමට එරට රජය පියවර ගෙන ඇත.මීට පෙර පැවැති ප්‍රදර්ශනවලදී ලෝකයේ වෙනත් රටවල් සහායක රට ලෙස කටයුතු කර තිබෙන බව පෙන්වාදෙන විදේශ කටයුතු අමාත්‍යාංශය, තුර්කි කර්මාන්ත, විද්‍යා හා තාක්ෂණික අමාත්‍යාංශයේ සහ ඉෂ්මීර් ජාත්‍යන්තර ප්‍රදර්ශන සංවිධායකයන් විසින් මෙවර එම ගෞරවය ශ්‍රී ලංකාවට පිරිනමා තිබෙන බව සඳහන් කරයි."වඩා යහපත් ලෝකයකට නව මංපෙත් - සියල්ලන්ට සනීපාරක්ෂාව" යන්න තේමාව කරගනිමින් පැවැත්වෙන තුර්කියේ ඉෂ්මීර් ජාත්‍යන්තර ප්‍රදර්ශනය සඳහා ලෝකයේ රටවල් රැසක අමාත්‍ය මට්ටමේ නියෝජිතයන් සහභාගි වන බව ද එහිදී එක් එක් රටවල් සමඟ සහයෝගීතාව වර්ධනය කරගනිමින් ද්වීපාර්ශ්වීය සාකච්ඡා පැවැත් වීමට හැකියාව ලැබෙන බවද විදේශ කටයුතු අමාත්‍යාංශය කියයි.පසුගිය වසරේ පැවැති මේ ප්‍රදර්ශනය නැරැඹීම සඳහා ලක්ෂ 15කට වැඩි පිරිසක් පැමිණ ති‍බෙන අතර මෙවර ප්‍රදර්ශනය වෙනුවෙන් ව්‍යාපාරිකයන් ද ආරාධනා කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=n13082818</link>
    <topic>ඉන්දු-ලංකා සබඳතා බිඳ හෙළන තොරතුරු</topic>
    <author>රක්ෂණ ශ්‍රියන්ත</author>
    <content>පාකිස්ථානය මුල්කරගෙන ක්‍රියාත්මක වන ඉස්ලාමීය ත්‍රස්තවාදී සංවිධානයක් වූ 'ලක්ෂ්කර් - ඊ තෛපාව' සංවිධානයට අයත් පුහුණුව ලත් ත්‍රස්තවාදීන් අට දෙනකු ශ්‍රී ලංකාවේ උතුරු පළාත හරහා තමිල්නාඩුවට ඇතුළු වී ප්‍රහාර එල්ල කිරීමට සැලසුම් කර තිබෙන බවට ඉන්දීය බුද්ධි අංශ හෙළි කළ වාර්තාවෙන් ශ්‍රී ලංකාව අපහසුතාවට පත් කර තිබුණි.ඉන්දීය බුද්ධි අංශය මහාරාෂ්ඨ පොලිසියට යවන ලද පිටු නවයකින් යුත් වාර්තාවක මේ බව දැක්වේ.ඉන්දියාව දැඩි අසීරුතාවට පත් කළ මෙම ත්‍රස්තවාදී සංවිධානය ඉන්දියාව, පාකිස්ථානය, අමෙරිකාව, බ්‍රිතාන්‍ය, යුරෝපා සංගමය, රුසියාව, ඕස්ට්‍රේලියාව වැනි රටවල් තහනම් කර ඇතත් පකිස්ථානයේ බුද්ධි අංශය වන අයි.එස්.අයි. මෙම ත්‍රස්තවාදී සංවිධානයට රහසිගත ලෙස අනුග්‍රහය දක්වයි.ශ්‍රී ලංකාවේ පැවැත් වීමට නියමිත පොදු රාජ්‍ය මණ්ඩලීය සමුළුව ඉන්දියාව ප්‍රතික්ෂේප කළ යුතු යැයි තමිල්නාඩුව බලපෑම් කරමින් සිටින මොහොතක ලක්ෂර්හි තෛයිබාර් පිළිබඳ ‍තොරතුරු ඉන්දියාව අසීරුතාවට ලක් කර තිබේ.ශ්‍රී ලංකාවේ හමුදා ප්‍රකාශක බ්‍රිගේඩියර් රුවන් වනිගසූරිය මහතා විසින් මෙම තොරතුරු ප්‍රතික්ෂේප කර තිබුණි. එසේ වුවද මෙම තොරතුරු සත්‍ය නම් ශ්‍රී ලංකාවේ සහායක් නොමැතිව ඉන්දියාවට කිසිදු පියවරක් ගත නොහැකි යැයි ඉන්දියාවේ 'බෙස්ට් පෝස්ට්' පුවත්පතේ කර්තෘ ප්‍රකාශ කළ බවත් උදයන් කතුවැකියේ දැක්වේ.මෙය පහසු කාර්යක් නොවන අතර ශ්‍රී ලංකා - ඉන්දීය සබඳතා පිළිබඳ කිසි දිනක අත්නොවූ දැඩි අර්බුදයක් ඇතිකරන තත්ත්වයකට පත්ව ඇතැයි එම කතුවැකිය වැඩිදුරටත් කියා සිටී.කර්තෘ සටහන මෙය පසුගිය දිනක ඉන්දීය බුද්ධි අංශය විසින් නිකුත් කරන ලද වාර්තාවක ඇතුළත් වූ තොරතුරකි. තිස් වසරක් යුද්ධයෙන් බැට කෑ ශ්‍රී ලංකාව කිසි විටෙක කිසිදු ත්‍රස්තවාදී සංවිධානයකට වචනයකින් හෝ අනුබල දීමක් සිදු කරන්නේ නැත.මෙම වාර්තාව පළ වූ මොහොතේම වගකීමක් ඇතිව ශ්‍රී ලංකා ආරක්ෂක හමුදාව විසින් එය එකහෙළා ප්‍රතික්ෂේප කර තිබුණි. ‍එසේ තිබියදීත් සෑම විටකම ජාතිවාදය අවුළුවමින් උදයන් පුවත්පත සිය කතුවැකියෙන් ඉන්දියාවට තර්ජනය කිරීමේ අරමුණින් ශ්‍රී ලංකාව මෙවැනි දෙයක් සිදු කරන බව ඇඟවෙන ආකාරයෙන් පාඨකයනුත් රාජ්‍ය තන්ත්‍රයත් නොමග යැවෙන ආකාරයෙන් මෙවැනි කතුවැකියක් ලිවීම කනගාටුදායක කරුණකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308281</link>
    <topic>ලෝක ළමා දිනය වෙනුවෙන් අනාරක්ෂිත පවුල්වලට සිතුනිල නිවාස</topic>
    <author>කඩුවෙල සමූහ සමන්ති මිරියගල්ල</author>
    <content>ළමා සංවර්ධන හා කාන්තා කටයුතු අමාත්‍යාංශය හා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යංශය සංවිධානයෙන් අනාරක්ෂිත දරු පවුල් වෙනුවෙන් නිවාස ලබාදීමේ වැඩසටහන් ආරම්භ කර ඇත. තමන් ජීවත් වන නිවහනේ අනාරක්ෂිත බව හේතුවෙන් අපයෝජනයට හා ජීවිත අවදානමට ලක්වන දරුවන්ගෙන් හා ආර්ථීක අපහසුතාවයන්ගෙන් හෙබි පවුල් සඳහා මේ “සිතුනිල” නිවාස වැඩසටහන දීප ව්‍යාප්තව ක්‍රියාවට නැංවෙයි.ළමා සංවර්ධන හා කාන්තා කටයුතු අමාත්‍යාංශයේ මෙහෙයවීමෙන් පරිවාස හා ළමාරක්ෂක සේවා දෙපාර්තමේන්තුව විසින් ක්‍රියාත්මක කරන මේ නිවාස වැඩසටහන මෙවර ලෝක ළමා දිනය නිමිත්තෙන් ක්‍රියාවට නැංවීමට යෝජිතය.ළමා පරපුරේ සුරක්ෂිතභාවය උදෙසා මහින්ද චින්තන ඉදිරි දැක්මේ සඳහන් ජනසෙවණ ජාතික නිවාස වැඩපිළිවෙළේ ප්‍රමුඛතම සංවර්ධන වැඩසටහන ලෙසින් සිතුනිල නිවාස වැඩසටහන ක්‍රියාවට නංවන ලෙස ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා උපදෙස් ලබා දී ඇත. ඉදිකිරීම් ,ඉංජිනේරු සේවා, නිවාස හා පොදු පහසුකම් අමාත්‍යාංශය හා එයට අනුබද්ධිත ආයතන මේ නිවාස වැඩසටහන සාර්ථක කර ගැනීමට දායකත්වය ලබාදේ.මේ පිළිබඳව විශේෂ සාකච්ඡාවක් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී. එච්. එල්. විමලසිරි පෙරේරා සහ ළමා සංවර්ධන හා කාන්තා කටයුතු අමාත්‍යාංශයේ ලේකම් එරික් ඉලයප්ආරච්චි යන මහත්වරුන්ගේ ප්‍රධානත්වයෙන් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශ ශ්‍රවණාගාරයේ දී පසුගියදා පැවැත්විණි.මෙහිදී අදහස් දැක්වූ ළමා සංවර්ධන හා කාන්තා කටයුතු අමාත්‍යාංශයේ ලේකම් එරික් ඉලයප්ආරච්චි මහතා,2011 වසරේ රජය විසින් සිදුකරන ලද සමීක්ෂණයට අනුව අවදානමකට ලක් වූ දරු පවුල් 52,000ක් හඳුනාගෙන තිබෙනවා. එම පවුල් අතරින් බහුතරයකට සිදුවන සියලු අකටයුතුකම් හා අසාධාරණයන් සිදු වී ඇත්තේ ඔවුන්ට ජීවත් වීමට ස්ථිර නිවසක හිමිකම නොමැති නිසයි. එයට විසඳුමක් ලෙසින් පරිවාස හා ළමාරක්ෂක සේවා දෙපාර්තමේන්තුව සිතුනිල නිවාස වැඩසටහන හඳුන්වා දුන්නා.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී. එච්. එල්. විමලසිරි පෙරේරා මහතාදිවයින පුරා දිස්ත්‍රික් හා ප්‍රාදේශීය කාර්ය මණ්ඩල වල සහාය ලබාදිය හැකි ජාතික නිවාස සංවර්ධන අධිකාරිය සමඟින් ගොඩනැඟිලි දෙපාර්තමේන්තුව කාර්ය මණ්ඩල දායකත්වය ලබාදෙන අතර අඩු වියදමකින් ශක­්තිමත් වැඩි වටිනාකමකින් යුත් නිවසක් ඉදිකිරීම සඳහා සැලසුම් තාක්ෂණ උපදෙස් ද එමඟින් ලබාදීමට කටයුතු කරනවා.වර්ග අඩි 500ක පමණ නිවසක් දිවයිනේ සෑම ප්‍රාදේශීය ලේකම් කොට්ඨාසයකම ඉදිකිරීම මේ වැඩපිළිවෙළ යටතේ සිදුකිරීමට යෝජිත වනවා. එහි ආරම්භක පියවර වශයෙන් මෙවර ලෝක ළමා දිනය නිමිත්තෙන් දිස්ත්‍රික් මට්ටමින් තෝරාගනු ලබන අනාරක්ෂිත දරුවන්ගෙන් සමන්විත පවුල් වෙනුවෙන් නිවාස ඉදිකිරීම් සිදු කරනවා.මේ අවස්ථාවට ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍යාංශයේ අතිරේක ලේකම් (නිවාස හා සංවර්ධන) පී. එල්. එස්. සේනාධීර, එම අමාත්‍යාංශයේ අධ්‍යක්ෂ (නිවාස) නන්දනී සමරවික්‍රම, පරිවාස හා ළමාරක්ෂක සේවා දෙපාර්තමේන්තුවේ කොමසාරිස් යමුනා පෙරේරා, ගොඩනැගිලි දෙපාර්තමේන්තුවේ අධ්‍යක්ෂ ජෙනරාල් ජී. බෝගහවත්ත, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ, ළමා සංවර්ධන හා කාන්තා කටයුතු අමාත්‍යාංශයේ අධ්‍යක්ෂ එන්. ආර්. රංජනී, ජනසෙවණ ජාතික නිවාස ලේකම් කාර්යාංශයේ උපදේශක එල්. එස්. පලන්සූරිය යන මහත්ම මහත්මීන් ඇතුළු නිලධාරීන් පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308282</link>
    <topic>අෂ්ඨක කියද්දී මනාලයාසිහිසුන්ව ඇද වැටිලා</topic>
    <author>පොල්ගහවෙල සමූහ – එල්. පී. තිලකරත්න</author>
    <content>මංගල පෝරුව මත මනාලයා සිහිසුන්ව ඇද වැටීමේ රසවත් පුවතක් පසුගියදා හතර කෝරලයට ආසන්න නගරයකින් වාර්තා වේ.වාර්තා වන අන්දමට සිද්ධිය මෙසේ ය.නිමල් කලක සිට පෙමින් බැඳි සිටි කුමුදුනි සමඟ විවාහ උත්සවය පැවැත්වීමට තෝරා ගනු ලැබුවේ නගරයේ ප්‍රසිද්ධ උත්සව ශාලාවකය.උදෑසන 10.12ට පමණ පෝරුවේ කටයුතු ආරම්භ කිරීමට නැකැත් අනුව යෙදී තිබුණි.දෙපාර්ශවයේ ඥාති මිත්‍රාදීන් ගේ සුබ පැතුම් මැද අභිනව යුවළ පෝරු මස්තකයට නංවන ලදී.ඉන්පසු පෝරුවේ කටයුතු ආරම්භ කෙරිණි. ඡායාරූපගත කරන්නා ද තම කටයුත්ත කරගෙන යයි. මංගල උත්සවය වීඩියෝ කිරීම ද සිදුවෙමින් පැවතුනි.සියලු දෙනාගේ නෙත රැඳී තිබුනේ මංගල පෝරුව දෙසටයි. එහෙත් එකවරම මනාල මහතා මුලින් කැපු කෙසෙල් කඳක් මෙන් පෝරුව මතට ඇද වැටුණි. සිදු වූ දෙය කිසිවකුට අදහා ගැනීමට බැරි විය.විවාහ උත්සවයට සහභාගි වීමට පැමිණ සිටි ඥාති වෛද්‍යවරයකු වහාම නිමල් වෙතට ගොස් ප්‍රථමාධාර දෙන්නට විය. සිද්ධියත් සමඟම මනාලිය ද පෝරුව මත වාඩි විය. මගුල් ගෙදර එකම ගාලගෝට්ටියකි. මනාලයා වහා කාමරයකට රැගෙන ගියේ ය. ප්‍රථමාධාර ලැබීමෙන් අනතුරුව මනාලයා ප්‍රකෘති තත්ත්වයට පත්විය.සොයා බැලීමේ දී හෙළි වූයේ විවාහ උත්සවය වෙනුවෙන් දින තුනක් පමණ වෙහෙස මහන්සි වීම හේතුවෙන් මනාලයා ඇද වැටී ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308283</link>
    <topic>කුරුණෑගල සංචාරකයන් පැමිණීමවැඩිවෙලා</topic>
    <author>කුරුණෑගල දකුණ සමූහ – එම්. මහරුප්</author>
    <content>පසුගිය වසරේ විදේශීය සංචාරකයන් 6455 දෙනකු කුරුණෑගල දිස්ත්‍රික්කයට පැමිණ ඇති බව කුරුණෑගල දිස්ත්‍රික් ලේකම් කාර්යාලයේ ක්‍රමසම්පාදන අංශය සඳහන් කරයි.දිස්ත්‍රික්කයේ සංචාරක ව්‍යාපාරය දියුණු කිරීම සඳහා ගත් ප්‍රයත්නයන් මත විදේශීය සංචාරකයන්ගේ පැමිණීම වැඩි වී ඇත. මේ වන විටත් සංචාරකයනට සුදුසු හෝටල් හැටපහක් ද කුරුණෑගල දිස්ත්‍රික්කයේ ස්ථාපිත කර තිබේ.මෙමඟින් සෘජු හා වක්‍ර ලෙස රැකියා දහසක් පමණ උත්පාදනය කර ඇති බව ද දිස්ත්‍රික් ලේකම් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308284</link>
    <topic>මහනුවර මාර්ග අංක 621බස් ධාවනය අඩාළයි</topic>
    <author>මහනුවර සංචාරක – ගාමිණී සමරනායක</author>
    <content>මහනුවර සිට නත්තරම්පොත, යක්ගහපිටිය, පිලවල, අරංගල, බෝගස්කුඹුර (කෙහෙලියගම), අමුනුගම, නාපාන, මඩවල නගරය හරහා වත්තේගම දක්වා ධාවනය වූ මාර්ග අංක 621 මහනුවර උතුර ලංගම ඩිපෝව මගින් ධාවනය වූ එකම බස් රථය වසර පහක කාලයක සිට ධාවනය කිරීම නවතා ඇත.මේ නිසා දිනපතා වත්තේගම ප්‍රෙද්ශයේ රජයේ හා පුද්ගලික ආයතනවලටත්, පාසල්වලටත් යන මගීන් හා සිසුන් අසීරුවට පත්ව සිටිති.පුද්ගලික බස් සේවාවක් හෝ මේ මාර්ගයේ ධාවනය කරවන ලෙස ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308285</link>
    <topic>බදුරලිය පැනිගල-විලගමහේනපාර හොඳටම අබලන්</topic>
    <author>බදුරලිය සමූහ – රත්නසිරි ගමඇතිගේ</author>
    <content>පාලින්දනුවර ප්‍රාදේශීය ලේකම් බලප්‍රදේශයේ පැනිගල විලගමහේන පාරේ තාර දමා ඇති කොටස පා ගමනින්වත් ගමන් කළ නොහැකි තරමටම අබලන් වී ඇතැයි ප්‍රදේශවාසීහු පවසති.2000 වසරේ මේ පාර තාර දමා සැකසීමෙන් පසු කිසිදු නඩත්තු කිරීමකට ලක් නොකළ අතර මේ වන විට අධික සෝදාපාළුව නිසා තාර ගැලවී ගල් තට්ටුව පාර පුරා විසිරී තිබේ.ගම නැඟුම, මඟ නැඟුම ආදී ව්‍යාපෘති කොතරම් ක්‍රියාත්මක වුවද විලගම හේන පාරේ මේ කොටස අලුත්වැඩියා කිරීම කෙරෙහි බලධාරීන්ගේ අවධානය යොමු වී නොමැති බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308286</link>
    <topic>උඩුනුවර වට්ටප්පොළ ප්‍රාථමිකවිදුහලට ජල පහසුකම්</topic>
    <author>කඩුගන්නාව සමූහ</author>
    <content>උඩුනුවර වට්ටප්පොළ ප්‍රාථමික විදුහලේ පැවැති පානීය ජල ප්‍රශ්නයට විසඳුම් ලබාදීමට හිටපු ජනාධිපති ඩී. බී. විජේතුංග මහතාගේ දියණිය වන චිත්‍රාංගනී කුමාරි විජේතුංග මෙනෙවිය ඉදිරිපත්ව තිබේ.රුපියල් දාහත් දහසක් වැයකර විදුහලට පානීය ජලය ලබා දී තිබේ.එයට අමතරව හිටපු මධ්‍යම පළාත් සභා මන්ත්‍රී මානෙල් බණ්ඩාර මහතා විසින් විදුහලේ බැම්මක් සෑදීම සඳහා රුපියල් පහළොස් දහසක මුදලක් ද පරිත්‍යාග කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308287</link>
    <topic>ඌවේ තැපැල් කාර්යාල 46කපළමු-දෙවන පෙළ නිලධාරි හිඟයක්</topic>
    <author>බණ්ඩාරවෙල සමූහ – ආනන්ද හපුගොඩ</author>
    <content>ඌව පළාතේ තැපැල් කාර්යාල 46ක පළමු පෙළ නිලධාරීන් 23 කගේ හා දෙවන පෙළ නිලධාරීන් 64 දෙනකුගේ අඩුවක් පවතින බව ඌව පළාත් නියෝජ්‍ය තැපැල්පති ධර්මසිරි පියසේන මහතා පවසයි.ඌව පළාත් තැපැල් අලෙවි ප්‍රවර්ධන හා පරිගණක ජාලය සංවර්ධනය කිරීමේ විශේෂ ඵලදායිතා වැඩසටහන ක්‍රියාත්මක කරමින් හපුතලේ පැවැති වැඩමුළුවක දී ධර්මසිරි පියසේන මහතා මේ තොරතුරු අනාවරණය කර සිටියේ ය.ගුණාත්මක හා ලාභදායී තැපැල් සේවාවක් ඌව පළාතේ ස්ථාපිත කිරීම තමන්ගේ බලාපොරොත්තුව වන්නේ යැයි සඳහන් කළ නියෝජ්‍ය තැපැල්පතිවරයා ඌවේ තැපැල් කාර්යාල තුන්සියයකම 1700ක කාර්ය මණ්ඩලයක් සේවය කරන බවද කීය. හෙතෙම මෙසේ ද කීවේය.රජය මේ නිලධාරීන්ට වැටුප් හා අතිකාල දීමනා ගෙවීම සඳහා මාසිකව රුපියල් ලක්‍ෂ 360ක් වැය කරනවා. උප තැපැල් ස්ථානාධිපතිවරයකුගේ අවම වැටුප රුපියල් 23150 කි. ගන්න වැටුපට සරිලන සේවයක් සිදු වෙනවද? ඒ වුණාට දින දෙකක් වැටුප පරක්කු වුණොත් උද්ඝෝෂණ කරනවා.අදාළ පුද්ගලයාට ලියුම නොදී එක එක තැන්වල ලියුම තියලා යනවා. අරක දියව්! මේක දියව්! කියන්න පෙර තමුන් හරියට රාජකාරිය කරනවා ද? කියලා හිතා බැලිය යුතුයි.මේ වැඩමුළුවේ අරමුණ වැරැදි කරන මිනිසුන් සොයා ගෙදර යැවීම හෝ දඬුවම් කිරීම නොවේ. හරියට එක පැයක් වැඩ කරන හැටි උගන්වන්නයි. අපට පඩි ගෙවන්නේ මහජනතාවයි.තැපැල් දෙපාර්තමේන්තුව ඔබට රුපියල් 100/= ක් වියදම් කරද්දී ඔබ සොයා දීලා තියෙන්නේ රුපියල් 33/= යි. එතකොට අභිමානවත් ඵලදායි සේවයක් වෙනව ද? අමාත්‍යාශ ලේකම් ගේ සිට වතු තැපැල්කරුවා දක්වා හරියටම තනතුරු 50ක් තියෙනවා. පසුගිය මාස හය ඇතුළත දී රුපියල් ලක්‍ෂ 779ක් ආදායම වැඩිවී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308288</link>
    <topic>මහනුවර මඩවලඇතැම් බස් ඉබි ගමනේ</topic>
    <author>මහනුවර සංචාරක ගාමිණී සමරනායක</author>
    <content>දිනපතා මහනුවර සිට මඩවල නගරය හරහා මාතලේ, වත්තේගම, පන්විල, තෙල්දෙණිය, දිගන, කරල්ලියද්ද හා මැණික්හින්න යන ප්‍රදේශවලට ධාවනය කෙරෙන ඇතැම් පෞද්ගලික බස්රථ ප්‍රධාන බස් නැවතුම්පොළ අසල දිගු වේලාවක් රඳවාගෙන සිටීම නිසා, මගීන්ට නියමිත වේලාවට තම සේවා ස්ථානවලට යාමට නොහැකි වන බවට මගීහු චෝදනා කරති.මන්දගාමීව, කොට, කොටා යන බස් නිසා මගීන්ට බස් රථවල නිකරුනේ අධික වේලාවක් ගත කිරීමට සිදුවීමත් හිරිහැරයක් බවත් ඔව්හු කියති. එබැවින් කලට, වේලාවට මේ බස්රථ ධාවනය කරවීමට වේලා සටහන් කරුවන් හෝ උනන්දු කරවන මෙන් මගීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r1308289</link>
    <topic>දික්වැල්ලදිසා රෝහලට පරිත්‍යාග රැසක්</topic>
    <author>වලස්ගල සමූහ - ලක්ෂමන් කුමාරසිංහ</author>
    <content>තම ගම් ප්‍රදේශයේ රජයේ රෝහලට රුපියල් පනස් දහසකට අධික වටිනා භාණ්ඩ තොගයක් පරිත්‍යාග කළ තරුණයකු පසුගිය දා දික්වැල්ල ප්‍රදේශයේ දී හමුවිය. දික්වැල්ල ගොඩඋඩ ප්‍රදේශයේ පදිංචි චතුර තේනුවර නම් ඔහු සිය මිතුරන්ගේ ද සහයෝගය ඇතිව මේ පරිත්‍යාගය සිදුකර තිබුණි.ඔහු මෙසේ කීවේය.පසුගිය දිනෙක මගේ දතක ආබාධයකට ප්‍රතිකාර ගැනීම සඳහා දික්වැල්ල දිසා රෝහලෙහි දන්ත ශල්‍යාගාරයට පැමිණියා. මා එහි ප්‍රතිකාර ලබමින් සිටින අතරතුර සායනයේ ජල සැපයුම අක්‍රිය වුණා. පසුව සොයා බැලිමේ දී නිතර නිතර එවන් බාධා ඇතිවන බවත් දන්ත ශල්‍යාගාරය සඳහා වෙනම ජල ටැංකියක් නොමැතිකමින් එවන් දුෂ්කරතා ඇති බවත් දැනගන්නට ලැබුණා.දන්ත වෛද්‍ය සරත් විතාරණ සහ දිස්ත්‍රික් වෛද්‍ය නිලධාරී ඩී. ජී. පද්මසිරි යන මහත්වරුන් සමඟ සාකච්ඡා කිරීමෙන් අනතුරුව නව ජල ටැංකියක් ස්ථාපිත කොට රෝහලට භාර දුන්නා. මෙයට අමතරව දන්ත ශල්‍යාගාරයට අවශ්‍ය තවත් භාණ්ඩ තොගයක් ද පරිත්‍යාග කළා.මේ සඳහා රුපියල් පනස් දහසකට අධික මුදලක් වැය වූ අතර බෙලිඅත්ත ප්‍රාදේශීය සභා සභාපති (එ. ජ. නි. ස ) එම්. කේ. කසුන් මහතා ඇතුළු මගේ ඥාති හිතමිතුරන් මට සහයෝගය ලබා දුන්නා. මා සිදුකළ මෙම සද්ක්‍රියාව පුණ්‍ය කටයුත්තක් ලෙස සලකා මෙයට වසරකට පමණ පෙර මියගිය මාගේ මෑණියන්ට පිං අනුමෝදන් කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r13082810</link>
    <topic>පන්විල ප්‍රජා ශාලාවවෙන වැඩකට පවරාගෙන</topic>
    <author>පන්විල සමූහ ටී. ජයවර්ධන</author>
    <content>පන්විල ප්‍රාදේශීය ලේකම් කොට්ඨාසයට අයත් මහපතන ගම්මානයේ ගම්වාසීන්ගේ සමිති සමාගම් පැවැත්වීම ආදී ප්‍රජා කටයුතු සඳහා ඉදි කර ඇති ප්‍රජා ශාලාව සමෘද්ධි නිලධාරිවරයාගේ කාර්යාලය සඳහා පවරා ගෙන ඇති නිසා එම සමිතිවල කටයුතු කිරීමට නොහැකි තත්ත්වයක් උද්ගතව ඇතැයි එම ගම්වාසීහු පවසති.එම ප්‍රජා ශාලාවේ යතුරුද සමෘද්ධි නිලධාරිවරයා බාරයේ තිබෙන නිසා ගමේ කිසිදු පොදු කටයුත්තකට එය දැන් ගම්වාසීන් සඳහා පාවිච්චි කිරීමට නොහැකිව ඇති බවද ගම්වාසීහු පැවැසූහ.මේ ප්‍රජා ශාලාව හා එහි ඉඩමද ප්‍රාදේශීය සභාව සතු එකක් වුවත් ප්‍රාදේශීය සභාවේද අනුමැතියක් නොමැතිව සමෘද්ධි කාර්යාලයක් පවත්වාගෙන යන බවද පැවසේ. නොහැකි ආකාරයෙන් ඊට පිළියමක් ලබා දෙන්නැයි ගම්වාසීහු පන්විල ප්‍රාදේශීය සභාවේ සභාපතිවරයාගෙන් ඉල්ලීමක් ද කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r13082811</link>
    <topic>සෙල්ල කතරගම ජල පහසුව සලසන්න දසලක්ෂ 360ක ප්‍රතිපාදන</topic>
    <author>තංගල්ල විශේෂ ඇම්.පී.චන්ද්‍රපාල</author>
    <content>කාලයක් තිස්සේ පානීය ජලය ලබා ගැනීමේදී නොයෙකුත් දුෂ්කරතාවලට මුහුණ දුන් සෙල්ල කතරගම ජනතාවට සහ කතරගම වැඩිහිටි කන්ද ජනතාවට පානීය ජලය ලබා දීමේ ව්‍යාපෘති වැඩි දියුණු කොට ජනතා අයිතියට පැවරීම ඉකුත්දා කතානායක චමල් රාජපක්ෂ, ඌව ප්‍රධාන ඇමැති ශෂීන්ද්‍ර රාජපක්ෂ යන මහත්වරුන්ගේ ප්‍රධානත්වයෙන් සිදු විය.මේ ජල ව්‍යාපෘති දෙක වැඩි දියුණු කොට සංවර්ධනය කිරීම සඳහා සෙල්ල කතරගම ජල ව්‍යාපෘතිය සඳහා රුපියල් දස ලක්ෂ 340 ක්ද, වැඩිහිටි කන්ද ජල ව්‍යාපෘතිය සඳහා රුපියල් දස ලක්ෂ 20 ක්ද වශයෙන් ජාතික ජලසම්පාදන හා ජල සම්පත් මණ්ඩලය රුපියල් දස ලක්ෂ 360ක මුල්‍ය ප්‍රතිපාදන ලබා දී ඇත.මින් ප්‍රතිලාභය අත්වෙන ප්‍රදේශවාසීන් ගණන දස දහසකට අධිකය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r13082812</link>
    <topic>මොරවක දිසා රෝහලටභික්ෂු වාට්ටුවක් නෑ</topic>
    <author>දෙණියාය සමූහ එච්.ජී.මිත්‍රදාස</author>
    <content>මොරවක දිසා රෝහලේ භික්ෂු වාට්ටුවක් නොමැතිවීම නිසා නේවාසිකව ප්‍රතිකාර ලබන භික්ෂූන් වහන්සේට අපහසුතාවයන්ට මුහුණ පෑමට සිදුවී ඇතැයි ප්‍රදේශවාසීහු කියති.රෝගී භික්ෂූන් වහන්සේද අනෙකුත් රෝගීන් අතරේ ඇඳන්මත සිටින අයුරු දක්නට ඇත. උන්වහන්සේටද වෙලාවට දානය වැළඳීමට වත් සුදුසු තැනක් නැතැයි එම රෝහලේ නේවාසික රෝගීහු කියති. ඇඳන් මතම සිට දානය වැළඳීමට සිදුවී ඇති බව අනාවරණය වේ.රෝගී භික්ෂූන් වහන්සේ අනෙකුත් ගිහි රෝගීන් සමග එකට තැබීම සුදුසු නොවන බව බොහෝ දෙනාගේ අදහසයි. මේ පිළිබඳව අදාළ බලධාරීන්ගේ අවධානය යොමුකර මොරවක දිසා රෝහලට භික්ෂු වාට්ටුවක් ලබා දීමට පියවර ගන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r13082813</link>
    <topic>පුත්තලමේඑජනිස රැස්වීමකටඅලි රංචුවක් ඇවිල්ලා</topic>
    <author>මාරවිල සමූහ මිහිර විජේසේකර</author>
    <content>එක්සත් ජනතා නිදහස් සන්ධාන වයඹ පළාත් අපේක්ෂක සන්ධ්‍ය කුමාර රාජපක්ෂ මහතාගේ ජය තහවුරු කිරීමේ පුත්තලම - කොට්ටුකච්චිය ප්‍රදේශයේ පැවැති රැස්වීමකට වන අලි රංචුවක් පැමිණීම හේතුවෙන් පැමිණි සිටි පිරිස මහත් නොසන්සුන්තාවයකට පත්වූහ.එදින රාත්‍රී 7.30ට පැවැති මෙම රැස්වීමේ දී රාජපක්ෂ මහතා පැමිණි සිටි පිරිස ඇමතීමට සූදානම් වූ මොහොතේ වන අලි 17ක රංචුවක් එම ස්ථානයට පැමිණ තිබේ. එම අවස්ථාවේ සියලු දෙනා ආරක්ෂිත පියවර අනුගමනය කළ අතර පසුව ගිනිමැල ගසා අලි රංචුව මහත් පිරිශ්‍රමයක් යොදා පළවා හැරියේය.සිය ප්‍රචාරක කටයුතු පසෙකළා වනඅලි ගම්වැදීමට හේතුව හා ඔවුන්ගේ ජීවන රටාව මිනිස් ක්‍රියාකාරකම් නිසා වෙනස් වූ අයුරු පිළිබඳව දීර්ඝ ලෙස පමිණ සිටි පිරිස දැනුවත් කිරීම එම අවස්ථාවේ දී සන්ධ්‍ය කුමාර රාජපක්ෂ මහතා විසින් සිදු කෙරෙණි. මෙම ක්‍රියාව පැමිණ සිටි පිරිසගේ පැසසුමට ලක්වීම විශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=r13082814</link>
    <topic>දඹදෙණියේ ජවිපෙ ප්‍රබලයන්10 දෙනෙක් සන්ධානයට</topic>
    <author>අලව්ව විශේෂ – ඒ. කීර්තිසේන</author>
    <content>දඹදෙණි ආසනයේ නවතල්වත්ත ප්‍රදේශයේ ජනතා විමුක්ති පෙරමුණේ ප්‍රබල සාමාජිකයින් දසදෙනෙක් එක්සත් ජනතා නිදහස් සන්ධානයට එක්වූහ.හිටපු වයඹ පළාත් සභා මන්ත්‍රී වයඹ පළාත් සභා අපේක්ෂක සුමිත් කුමාර රාජපක්ෂ මහතාගේ නිවසේදී පසුගියදා මෙම දසදෙනා නව එක්සත් ජනතා නිදහස් සන්ධාන සාමාජිකත්වය ලබා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308281</link>
    <topic>ආසියානු සත් සාමාජික රගර් පිටියටශ්‍රී ලංකාවෙන් නවක මුහුණු රැසක්</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් ශ්‍රේණිගත කිරීමේ තරගමාලාවේ ආරම්භක තරගාවලිය වන මැලේසියානු රගර් තරගාවලිය නියෝජනය කරන ශ්‍රී ලංකා කණ්ඩායමට පළමු වරට හැව්ලොක්ස් ක්‍රීඩා සමාජයේ ශෙහාන් පතිරණ, සුදර්ශන් මුතුතන්ත්‍රි, සඳුන් හේරත් හා නාවික හමුදාවේ ජේසන් දිසානායක එක්වී සිටිති.පසුගියදා පැවැති කාල්ටන් දේශීය හා ජාත්‍යන්තර රගර් තරගාවලියේ දී කැපී පෙනෙන දස්කම් දැක්වූ මේ ක්‍රීඩකයන්ට අමතරව පසුගිය වසරේ ආසියානු සත් සාමාජික රගර් තරගමාලාවේ විශිෂ්ට දස්කම් දැක්වූ ක්‍රීඩකයන් රැසක් ද කණ්ඩායම නියෝජනය කරති.මේ මස 31වැනිදා හා සැප්තැම්බර් මස 1වැනිදා මැලේසියාවේ පැවැත්වෙන මේ තරගාවලියට සහභාගි වන ශ්‍රී ලංකා කණ්ඩායමේ නායකත්වයට යළිත් වරක් මහනුවර ක්‍රීඩා සමාජයේ ෆසීල් මරිජා නම් කර තිබේ. ආසියානු රගර් පිටියේ ප්‍රබලතම ක්‍රීඩකයකු වන මරිජා ආසියානු සත් සාමාජික තරගමාලා අත්දැකීම් බහුල ක්‍රීඩකයෙකි.මෙවර තරගාවලියට නම්කළ කණ්ඩායමට සත් සාමාජික රගර් ක්ෂේත්‍රයේ ප්‍රබල ක්‍රීඩකයන් වන ෂෙනාල් ඩයස්, සාලිය හඳපාන්ගොඩ හා සයුරි ඇන්තනී ඇතුළත්වී නොමැත. ෂෙනාල් වැඩිදුර අධ්‍යාපනය සඳහා විදේශගතව සිටින අතර සාලිය හා සයුරි ආබාධවලට ලක්වී සිටිති. මැලේසියානු තරගාවලියේ දී ශ්‍රී ලංකාව සමග ජපානය හා කසකස්තානය 'ඩී' කොටසින් තරග වැදීමට නියමිතය.ශ්‍රී ලංකාව පසුගිය වසරේ දී ආසියානු සත් සාමාජික රගර් තරගබිමේ 6වැනි තැන අත්කර ගත් අතර ජපානය අනුශූරතාව දිනාගත්තේය. කසකස්තානයට හිමිවූයේ 12වැනි ස්ථානයයි. තරගාවලිය නියෝජනය කරන කණ්ඩායමට අද ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය ලැබීමට නියමිතය.ෆසීල් මරිජා, සාලිය කුමාර, ප්‍රදීප් ලියනගේ (මහනුවර), නයිජල් රත්වත්තේ, ශ්‍රිනාත් සූරියබණ්ඩාර (අප් කන්ට්‍රි ලයන්ස්), දිනූෂ චතුරංග, චූල සුසන්ත, ජේසන් දිසානායක (නාවික), මිතුන් හපු‍ගොඩ , සඳුන් හේරත්, සුදර්ශන් මුතුතන්ත්‍රී, ශෙහාන් පතිරණ (හැව්ලොක්ස්).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308282</link>
    <topic>මහරගම මහ විදුහලට පාපන්දු ශූරතා</topic>
    <author>නන්ද ඒකනායක-කෝට්ටේ මධ්‍යම සමූහ</author>
    <content>ශ්‍රී ජයවර්ධනපුර-කෝට්ටේ පාපන්දු සංගමය හා තලංගම විද්‍යාවර්ධන විද්‍යාලයීය පාපන්දු සංගමය එක්ව සංවිධාන කළ ආරාධිත පාසල් පාපන්දු තරගාවලියේ ශූරතා ද්විත්වයක් දිනාගැනීමට මහරගම මහ විදුහල් කණ්ඩායම් සමත්විය.තරගාවලියේ අවු.13න් පහළ හා අවු.15න් පහළ ශූරතා මහරගම මහ විදුහල දිනාගත් අතර අවු.17න් පහළ ශූරතාව විද්‍යාවර්ධන විදුහලට හිමිවිය.මෙම වයස් කාණ්ඩයන්ගේ අනුශූරතා පිළිවෙළින් කතරගම මහ විදුහල, හඳපාන්ගොඩ මහ විදුහල සහ කෝට්ටේ ආනන්ද ශාස්ත්‍රාලය දිනාගත්තේය‍. ජය සංකේත ප්‍රදානය ශ්‍රී ජයවර්ධනපුර කෝට්ටේ නගරාධිපති ජනක රණවක මහතා අතින් සිදුවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308283</link>
    <topic>රාජ්‍ය ‍සේවා ක්‍රිකට් අවසන් ගැටුම හෙට</topic>
    <author/>
    <content>රාජ්‍ය‍ ‍සේවා ලෙදර් ක්‍රිකට් තරගාවලියේ අවසන් මහා තරගය හෙට (29) රත්මලාන වාරිමාර්ග දෙපාර්තමේන්තු ක්‍රීඩාංගණයේදී පැවැත්වේ.'එෆ්' කාණ්ඩයේ අර්ධ අවසන් පූර්ව වටය ජයගත් රාජ්‍ය පරිපාලන හා ස්වදේශ කටයුතු අමාත්‍යාංශ කණ්ඩායම සහ ආරක්ෂක අමාත්‍යාංශ (පොලිස් විශේෂ කාර්යය බලකා) කණ්ඩායම අවසන් මහා තරගය සුදුසුකම් ලබා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308284</link>
    <topic>එංගලන්ත ක්‍රීඩකයෝ ජය පැන් බොමින්ඕවල් තණතීරුවට සුළු දිය හලලා</topic>
    <author/>
    <content>එංගලන්ත ටෙස්ට් ක්‍රිකට් කණ්ඩායමේ ප්‍රධාන ක්‍රීඩකයන් කිහිප දෙනෙකු ඔස්ට්‍රේලියාවට එරෙහිව ලත් ‘අළු බඳුන’ ජයග්‍රහණය සැමරුවේ ඕවල් තණතීරුවට මුත්‍රා කරමිණි.පස්වැනි හා අවසාන ටෙස්ට් තරගය ජය පැරදුමින් තොරව අවසන් වූ පසුව 3-0ක තරගමාලා ජයග්‍රහණය සමරමින් මෙසේ ඕවල් පිටියේ තණතීරුවට මුත්‍රා කර ඇත්තේ වේග පන්දු යවන්නන් වන ජේම්ස් ඇන්ඩර්සන්, ස්ටුවර්ට් බ්‍රෝඩ් හා පිතිකරු කෙවින් පීටර්සන් ය.ආලෝකය මඳ වීම හේතුවෙන් ඕවල් ටෙස්ට් තරගය නතර කර පැය පහකට පසුව ජයග්‍රහණය සැමරීම සඳහා එංගලන්ත ක්‍රීඩකයන් තණතීරුව වටා රැස්වූ අතර ඒ අවස්ථාවේ තණතීරුව අඳුරේ තිබුනද ක්‍රීඩා මණ්ඩපවල විදුලි පහන් දැල්වී තිබිණි.ඒ අවස්ථාව වන විටත් සිය රාජකාරිවල නිරතව සිටි ඔස්ට්‍රේලියානු මාධ්‍යවේදීන් විසින් සිද්ධිය දැක වාර්තා කර තිබේ.“අපි සියළු දෙනාම තණතීරුව මැදට ගිහිං බීර පානය කරමින් සිංදු කියමින් විනෝද වුණා.එහිදී දෙතුන් අවස්ථාවක මුත්‍රා කිරීමේ අවශ්‍යතාව මතුවන්න ඇති. ඒක එච්චර දෙයක් නෙවෙයි” එංගලන්ත දඟ පන්දු යවන්නකු වන ග්‍රෑම් ස්වෝන් පැවසීය. “ඒ වෙලාව මධ්‍යම රාත්‍රියයි. තණතීරුව මැද පුද්ගලික උත්සවය පැවැත්වෙද්දී පිටිය තිබුණේ අඳුරේයි” ස්වෝන් ප්‍රකාශ කළේය.සිද්ධිය පිළිබඳව පරීක්ෂණයක් පවත්වන බව එංගලන්ත හා වේල්ස් ක්‍රිකට් මණ්ඩලය ප්‍රකාශ කළේය.මීට දින කිහිපයකට පෙර රාත්‍රි සමාජ ශාලාවකදී හටගත් ආරවුලකදී එංගලන්ත කණ්ඩායමේ දඟ පන්දු යවන්නකු වන මොන්ටි පනීසාර් ආරක්ෂක නිළධාරීන් මතට මුත්‍රා කිරීම නිසා පොලිසිය විසින් ඔහුට දඩ ගසනු ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308285</link>
    <topic>රටක ආර්ථිකයේ ශීඝ්‍ර දියුණුවට දැවැන්ත ක්‍රීඩා උළෙලක් අත්‍යවශ්‍යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ආර්ථිකයේ ශීඝ්‍ර දියුණුවක් හම්බන්තොටදී වසර 2017 පැවැත්වෙන ආසියානු යොවුන් ක්‍රීඩා උළෙලින් පසු ඇතිවන බව චීන ජාත්‍යන්තර ගුවන් විදුලියේ සිංහල අංශයේ මාධ්‍යවේදී විපුල පවසයි. ඔහු බිජිං නුවර උපත ලද චීන ජාතිකයෙකු වන අතර සිංහල නාමය විපුල ලෙස භාවිතා කරයි.ඔහුගේ චීන නම හන් ජියාන්වන අතර කොළඹ විශ්වවිද්‍යාලයේ වසර 2කට ආසන්න කාලයක් සිංහල භාෂාව හදාරා ඇති හෙයින් චීන-සිංහල භාෂා හොඳින් හැසිරවීමේ හැකියාව තිබේ.මාධ්‍යවේදී විපුල පවසන්නේ රටක දියුණුවට දැවැන්ත ක්‍රීඩා උළෙල සංවිධානයෙන් මහඟු පිටුබලයක් ලැබෙන බව තමාට අත්දැකීමෙන්ම විශ්වාස බවයි.“බීජිං ඔලිම්පික් උළෙල තිබුණු ප්‍රදේශය ඉස්සර නොදියුණු ගම්මානයක්. වසර 2007 බීජිං ඔලිම්පික් නිසා එම ස්ථානයේ විශාල ගොඩනැගිලි ඉදිවුණා.මාර්ග පද්ධතිය වැඩිදියුණු වුණා. අලුත් කර්මාන්ත ඇතිවුණා. අද බීජිං දියුණුම නගරයක්. චීන ජනතාව පිළිගන්නවා බීජිං නගරය දියුණුවට පත්වුණේ ක්‍රීඩාව තුළින් කියා”.“ඔලිම්පික් නිසා චීනයේ ප්‍රසිද්ධ නැතිව තිබු කර්මාන්ත ලෝකයේ ප්‍රසිද්ධ වුණා. කීර්තිනාමයක් දිනාගත්තා.ඒ තුළින් ව්‍යාපාරිකයන් ශක්තිමත් වුණා” විපුල පැවැසීය.දැවැන්ත ක්‍රීඩා උළෙලකට රජය විශාල මුදල් ආයෝජනයක් කළද එය කිසි කළේක පාඩු නොවන්නක් බව චීනය ඔප්පු කර ඇතැයි ඔහු අවධාරණය කළේය.“ක්‍රීඩා උළෙලට අයෝජනය කරන මුදල්වලට ප්‍රතිලාභ ඉක්මනින් ලැබෙන්නේ නැ. නමුත් ඒක රටක දියුණුවට දිගු කාලීන අයෝජනයක්. හම්බන්තොට ආසියානු යොවුන් ක්‍රීඩා උළෙලින් ලැබෙන ප්‍රයෝජනය ඒ පළාතට පමණක් නොවෙයි. මුලු ලංකාවටම අත්විදින්න හැකි වන බව චීනයේ ලැබු අත්දැකීම්වලින් මට විශ්වාසයි” චීන ගුවන්විදුලි මාධ්‍යවේදියා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308286</link>
    <topic>ජනසතු සේවා ආධුනික කැරම්ශූරයා චන්දන : ශූරිය චිත්‍රා</topic>
    <author/>
    <content>ජනසතු සේවා කැරම් සංගමය මෙහෙය වනු ලැබූ ආධුනික කැරම් ශූරතාවලියේ කේවල තරග අංශයේ පිරිමි ශූරතාව අත්කර ගැනීමට ලංකා ඛනිජ තෙල් නීතිගත සංස්ථාවේ එම්.චන්දන අනුර කුමාර සමත්විය.එහි කාන්තා ශූරතාව දිනාගනු ලැබුවේ ලංකා බැංකුවේ චිත්‍රා ලියනගේ විසිනි. කේවල අංශයේ පිරිමි අනුශූරතාව ලංකා ඛනිජ තෙල් නීතිගත සංස්ථාවේ ජී.එස්.කුමාර දිනාගත් අතර කාන්තා අනුශූරිය ලෙස ජාතික චිත්‍රපට සංස්ථාවේ නිශානී සෝමසිංහ සම්මාන දිනාගත්තාය.ජනසතු සේවා ආයතන 26ක ක්‍රීඩක ක්‍රීඩිකාවන් 250කට අධික සංඛ්‍යාවකගේ සහභාගිත්වයෙන් මහරගම පිහිටි ශ්‍රී ලංකා කැරම් සම්මේලන මූලස්ථානයේ පැවැති මේ ශූරතාවලියේ පිරිමි යුගල ශූරතාව ජාතික ජල සම්පාදන හා ජලාපවාහන මණ්ඩලයේ ඩබ්.ඒ.රුවන් කුමාර හා රොෂාන් සම්පත් විසින් දිනාගනු ලැබූ අතර කාන්තා යුගල ශූරතාව හිමිවුයේ ලංකා ඛනිජ තෙල් නීතිගත සංස්ථාවේ උදේනි කාංචනමාලාට හා ජයන්ති හේරත්ටය.පිරිමි යුගල අනුශූරතාව ජාතික චිත්‍රපට සංස්ථාවේ ටී.එස්.පී.පීරිස් හා කේ.එච්.එන්.ප්‍රසාද් දිනාගත් අතර මහජන බැංකුවේ ශ්‍රියානී ධර්මවංශ හා විනීතා රණසිංහ කාන්තා යුගල අනුශූරතාවට හිමිකම් කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308287</link>
    <topic>කොළඹ-මහනුවර පාසල් හොකී සම ශූරතා දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>ශ්‍රී ලංකා පාසල් හොකී සංගමය සංවිධාන කළ සමස්ත ලංකා පාසල් අවුරුදු 15න් පහළ හොකී තරගාවලියේ බාලක සම ශූරතා හිමිකර ගැනීමට මාතලේ විජය ජාතික පාසල හා කොළඹ නාලන්ද විදුහල සමත්විය. තරගාවලියේ බාලිකා ශූරතාව මහනුවර සීතාදේවී සහ කොළඹ සිරිමාවෝ බණ්ඩාරනායක බාලිකා විදුහල්ට හිමිවිය.තරගාවලියේ අවසන් මහා තරග පැවැත්වීමට නොහැකි වු‍ හෙයින් ශූරතා සමව ප්‍රධානය කෙරිණි.බාලක තෙවැනි ස්ථානය ශ්‍රී සුමංගල විදුහලත්, බාලිකා තෙවැනි ස්ථානය නාවල ජනාධිපති බාලිකා විදුහල් හිමිකර ගත්තේය.තරගාවලියේ දක්ෂතම ක්‍රීඩක ක්‍රීඩිකාවන් ලෙස සසිත ප්‍රභාත් අබේකෝන් (මාතලේ විජය ජා.ප), බෝධික ඩයස් (කොළඹ නාලන්ද වි.), ප්‍රගති ශනිසා ජයවීර (කොළඹ සිරිමාවෝ බණ්ඩාරනායක බා.) සහ චාරුකා නිෂාදී අබේරත්න (මහනුවර සීතාදේවි බා.) සම්මාන ලැබුහ.තරගාවලිය බාලක කණ්ඩායම් 37ක් හා බාලිකා කණ්ඩායම් 31ක සහභාගිත්වයෙන් පසුගියදා මාතලේ නන්දිමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණය කෙන්ද්‍රකර ගනිමින් පැවැත්විණි.සමාරම්භක උළෙල ශ්‍රී ලංකා හොකී සම්මේලනයේ සභාපති නියෝජ්‍ය පොලිස්පති සුමිත් එදිරිසිංහ මහතාගේ ප්‍රධානත්වයෙන් පැවැති අතර ජය සංකේත ප්‍රදානය ශ්‍රී ලංකා පාසල් හොකී සංගමයේ සභාපති, මාතලේ සාන්ත තෝමස් විදුහල්පති දම්පිය වනසිංහ මහතාගේ ප්‍රධානත්තවයෙන් පැවැත්විණි. මේ අවස්ථාවට ශ්‍රී ලංකා පාසල් හොකී සංගමයේ ලේකම් ඉන්ද්‍රවංශ හේරත්, තරග කමිටු සභාපති මොහොමඩ් හනිෆි යන මහත්වරුන්ද එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=s1308288</link>
    <topic>මීගමුව සා.පීතර විදුහල අවසන් පූර්ව වටයට</topic>
    <author/>
    <content>චාමර ඩිල්ෂාන්, නායක උදිත් දිල්සාර, ඩිනන් ප්‍රමිල් හා උපනායක නිපුන රුක්ෂාන්ගේ සුපිරි දස්කම් හේතුවෙන් වාරියපොළ ශ්‍රී සුමංගල විදුහල සමග පැවැති අවුරුදු 17න් පහළ අන්තර් පාසල් ක්‍රිකට් තරගාවලියේ දෙවැනි කොටසේ අර්ධ අවසන් පූර්ව තරගයෙන් ලකුණු 105ක දැවැන්ත ජයක් වාර්තා කළ මීගමුව සාන්ත පීතර විදුහල් පිල අවසන් පූර්ව වටයට සුදුසුකම් ලැබීමට සමත්විය.‍කොටහේන සාන්ත බෙනඩික්ට් විදුහල් පිටියේ පැවැති මේ තරගයේ පළමුව පන්දුවට පහරදුන් සාන්ත පීතර විදුහල ඕවර 49.2කදී ලකුණු 161කට දැවීගිය අතර වාරියපොළ ශ්‍රී සුමංගල විදුහල් පිල ඕවර 20.4කදී ලකුණු 56කට දැවී ගියේය.සාන්ත පීතර විදුහල් පිලට ජය මාවත විවර කරදුන් ඩිනන් ප්‍රමිල් හා නිපුන රුක්ෂාන් කඩුලු 3බැගින් දවාලූහ.සාන්ත පීතර – 161 (ඕවර 49.2) චාමර ඩිල්ෂාන් 35, උදිත් දිල්සාර 33, නිපුන රුක්ෂාන් 20 (දිනූෂ ප්‍රමුදිත 2/3)ශ්‍රී සුමංගල – 56 (ඕවර 20.4) ඩිනන් ප්‍රමිල් 3/3, නිපුන රුක්ෂාන් 14/3, තරිඳු 17/2).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=f1308281</link>
    <topic>බලතල ඉල්ලන්න කලින් ජනතාවටවැඩකරන්න!</topic>
    <author>සාකච්ඡා ‍ෙකළේ චන්දන ජයවීර</author>
    <content>13 වෙනි ව්‍යවස්ථා සංශෝධනයෙන් ඇති කළ පළාත් සභා ක්‍රමය අවශ්‍ය වන්නේ කුමක් සදහා ද පොලිස් හා ඉඩම් බලතල වලින් තොරව සාර්ථකව පළාත් සභාවක් පාලනය කළහැකිද යන්න ගැන සිය අත්දැකීම් ආශ්‍රයෙන් ඌව පළාත් මහ ඇමැති ශෂින්ද්‍ර රාජපක්ෂ මහතා දැක්වූ අදහස් මෙසේ ය.* පළාත් සභාවල වලංගු භාවය ගැන රටේ මතුව ඇති සංවාදය ගැන ඔබේ අදහස කුමක්ද?හරියට ක්‍රියාත්මක වෙන්නේ නැත්නම් කිසිම ආයතනයකින් වැඩක් නැහැ. ආරම්භයේ දී පළාත් සභාවට බලපාන ජාතික ප්‍රතිපත්ති සකස් කිරීම මධ්‍යම රජයෙන් කළ යුතු බවටත්, පළාතට ගැළපෙන පරිදි වැඩසටහන් සකස් කිරීම පළාත් සභාව කළ යුතු බවටත් එකඟතාවක් තිබුණා. ඒ අනුව ක්‍රියාත්මක විය යුතුයි.13වෙනි ආණ්ඩුක්‍රම ව්‍යවස්ථාව යටතේ ජනතාව බලාපොරොත්තු වෙන සේවය ඉටු කරන්න පුළුවන් හොඳම යාන්ත්‍රණය පළාත් සභාවයි. ජනතාව නියෝජනය කරන මන්ත්‍රීවරයා පළාතේ සිටිය යුතුයි. මේ ක්‍රමය යටතේ බොරු කරන්න හෝ ජනතාවගෙන් පලා යන්න හැකියාවක් නැහැ. ඒ නිසා සංවර්ධනයට හොඳම පිළිතුර පළාත් සභාවයි.* පළාත් සභා ක්‍රමයෙන් බලාපොරාත්තු වන දේ ඉටුවෙනවාද?ඒ ගැන ගැටලු තිබෙන්න පුළුවන්. මම මහ ඇමැතිවරයෙක් හැටියට හිතන්නේ ජනතාව බලාපොරොත්තු වෙන සංවර්ධනය ඉටු කළ හැකි බවයි. අප එය කළොත් 100%ක් සාර්ථක වුණා වෙනවා.* ඒ සඳහා තිබෙන බලතල ප්‍රමාණවත්ද?කළින් කිව්ව විදිහට ජාතික ප්‍රතිපත්තිය සකස් කිරීම කළ යුත්තේ මධ්‍යම ආණ්ඩුවයි. නීති සකස් කරන්නේ පාර්ලිමේන්තුව නිසා අපිට ඕන ප්‍රතිපත්ති හදන්න බැහැ. අවශ්‍ය ප්‍රායෝගික තත්ත්වයන් සළකා බලා, ආයෝජනයන් ඇති කර ජාතික ප්‍රතිපත්තිය පළාතේ ක්‍රියාත්මක කිරීම පළාත් සභාව කළයුතු දෙයක්.* ප්‍රායෝගික තත්ත්වයන් කියලා ඔබ අදහස් කළේ කුමක්ද?ඌව එක අධ්‍යාපන ප්‍රතිපත්තියක්, උතුරට තව අධ්‍යාපන ප්‍රතිපත්තියක් තියෙන්න බැහැ. රටේම අධ්‍යාපන ප්‍රතිපත්තිය එකක් විය යුතුයි. ජාතික ප්‍රතිපත්තියක් ද ක්‍රියාත්මක කිරීමේදී උතුරු පළාතට ඔවුන්ට අවශ්‍ය පරිදි හැඩ ගස්වා ගැනීම කළ හැකියි. එය මධ්‍යම රජය අනුමත කළ යුතුයි. උතුරු පළාතේ ජනතාව හරි නියෝජිතයෙක් පත් කර ගත්තොත් විශාල සංවර්ධනයක් පළාතට ඉටු කරගත හැකියි.* ඔබ පළාත් සභා මහ ඇමැතිවරයෙක් වුවත් ඉඩම් හා පොලිස් බලතල එයට හිමිවනවාට විරුද්ධ වන්නේ ඇයි?අලුතින් බලතල ඉල්ලන්න කළින් තියෙන ටිකෙන් උපරිම කළහැකි දේ කරලා පෙන්විය යුතුයි. වැඩ නොකර අරක තිබුණා නම් කරන්න තිබුණා කියලා නිදහසට හේතු දක්වන්න සමහරු හුඟක් කැමැතියි. පොලිස් බලතල තියෙනවද නැද්ද කියන දේ පළාතේ සාමාන්‍ය ජනතාවට වැදගත් නැහැ.පොලිස් බලතල අවශ්‍යයි කියන ප්‍රකාශ වෙනත් විදිහකින් කිව්වොත් රට කඩන්න ඉඩ දෙන්න කියන ප්‍රකාශයම තමයි.* පළාත් සභාවල අපේ්ක්ෂාව පහළ මට්ටමින් බලය බෙදීම නිසා පොලිස් හා ඉඩම් බලතල එයට පැවරිය යුතුයි නේද?හරි එහෙනම් බලමු ඌව හා මධ්‍යම පළාත්වල වතු ජනතාව ජීවත් වෙනවා. කළුතර, ගාල්ල, මාතර වගේ ප්‍රදේශවල තවත් සුළු පිරිසක් ජීවත් වෙනවා. ඔවුන් අපිට ඉඩම් හා පොලිස් බලතල දෙන්න කියලා ඉල්ලීම කළැයි කියලා හිතමු. නමුත් ඔවුන්ට ඡන්දයකට ගිහින් පළාත් සභාවක බලය ලබා ගන්න හැකියාවක් නැහැ.ජාතිකත්ව පදනමකට ගිහින් පළාත් සභාවට බලතල ලබාදිය යුතුය කියන කතාව ප්‍රායෝගික නැහැ. එයින් අසාධාරණයක් වෙන්නේ බස්නාහිර පළාතේ එහෙම නැත්නම් මධ්‍යම කදුකරයේ දිවයිනේ අනෙකුත් පළාත්වල සුළු ජාතියක් හැටියට ජීවත් වන දෙමළ ජනතාවටයි.අපි විසඳුමක් දෙනවා නම් දිය යුත්තේ උතුරේ හෝ නැගෙනහිර ජීවත්වන දෙමළ ජනතාව ගැන පමණක් හිතලා නෙවෙයි. අනෙකුත් ප්‍රදේශවල ජීවත් වන දෙමළ ජනතාව ගැනත් සිතිය යුතුයි. මේ ප්‍රදේශවල ජීවත්වන දෙමළ ජනතාවගේ නියෝජනයක් පාර්ලිමේන්තුව තුළ දකින්න ලැබෙන නිසා ඔවුන්ගේ ප්‍රශ්න ජාතික තලයේ වඩාත් ප්‍රබල ලෙස නියෝජනය කරන්න අවස්ථාව ලැබෙනවා. ඒ නිසා පළාත් සභාව හා මධ්‍යම රජය එක සමානව වැදගත්. ඒ වගේම ඔවුන් අතර අන්‍යෝන්‍ය සහයෝගයක් පැවතිය යුතුයි.* සංස්කෘතික වශයෙන් හෝ දේශපාලනය අනුව වෙනස් අනන්‍යතාවක් තිබෙන පළාතකට වෙනස් මතයක් දැරීමට හැකියාවක් තිබෙනවාද?රටේ ජාතික ප්‍රතිපත්තියට පිටින් පළාතක් වෙනත් පියවරයන් ගන්න ගියොත් ගැටලු ඇති වෙනවා. දැන් බලන්න ඉන්දියාවට වෙලා තිබෙන දේ. තමිල්නාඩුව කරන බලපෑම නිසා ඔවුන්ට එරට ජාතික විදේශ ප්‍රතිපත්තිය ක්‍රියාත්මක කළ නොහැකි තත්ත්වයක් ඇතිවෙලා. ලංකාව මේ දෙබිඩි ප්‍රතිපත්තිය අන්තර්ජාතිකව සාර්ථකව පෙන්නුවොත් එක්සත් ජාතීන්ගේ සංවිධානය තුළ ඉන්දියාව ප්‍රශ්න කිරීමකට ලක්වෙනවා.තමිල්නාඩුවට අවශ්‍ය ඉන්දියාවේ විදේශ ප්‍රතිපත්තිය තීරණය කිරීමත් උතුරට අවශ්‍යයයි කියලා පළාත් සභාවට ඉඩම් හා පොලිස් බලතළ දීමත් දෙකක් නෙවෙයි එකක්. වෙනත් විදිහකින් කිව්වොත් වලිගය විසින් බල්ලා මෙහෙය වීමට උත්සාහ කිරීමක්.* පළාත් සභා ක්‍රමයට නැවත සංශෝධන එක් කළ යුතුයි කියලා ඔබ විශ්වාස කරනවාද?දැන් තියෙන්නේ 13 වෙනි ව්‍යවස්ථාව සංශෝධනය ඇති කරන විට තිබුණු තත්ත්වය නෙවෙයි. ඒ නිසා අනිවාර්යයෙන්ම පළාත් සභා ක්‍රමයට සංශෝධනයක් අවශ්‍යයි. මේ වනවිට ලෝකය වෙනස් වෙලා. රට වෙනස් වෙලා. අපි හිතන පතන විදිහ පවා වෙනස්. එදා පළාත් සභා ඇති කළේ ත්‍රස්තවාදීන් සමඟ කරන යුද්ධයක් ඇතුළෙයි. ඒ පසුබිම ඇතුළෙ සාමාන්‍ය ද්‍රවිඩ ජනතාවත් ත්‍රස්තවාදීන් හැටියට සළකා කටයුතු කළ යුගයක් තිබුණා. නමුත් දැන් එහෙම හිතන්නේ නහැ. ඒ නිසා නව තත්ත්වයන්ට ගැළපෙන පරිදි වෙනස් විය යුතු දේවල් ගැන සාකච්ඡාවක් ඇතිවිය යුතුයි.* එම සංශෝධන සඳහා මුල පිරීම ආරම්භ කළ යුත්තේ කොතනින්ද?උතුරු පළාත් සභාවට ඡන්දයක් පැවැත්වෙනවා. එහි ප්‍රතිඵලය අනුව ඒ පළාතට ප්‍රධාන ඇමැතිවරයෙක් පත්වේවි. පළාත් සභා ක්‍රමය ඇතුළේ ප්‍රධාන අමාත්‍යවරුන්ගේ සම්මේලන යෝජනා කර තිබෙනවා. එක් එක් පළාතට අදාළ ගැටලු විසඳගන්න අප භාවිතා කරන්නේ එම ක්‍රමවේදයයි. ජනාධිපති ලේකම්තුමාගේ සිට මුදල්, අධ්‍යාපන, සෞඛ්‍ය ඇතුළු සෑම අමාත්‍යාංශයක්ම වගකිව යුතු රාජ්‍ය නිලධාරීන් ප්‍රධාන අමාත්‍යවරුන්ගේ සම්මේලනයට සහභාගී වෙනවා. ඒ හරහා මහ ඇමැතිවරයාට ගැටලු ඉදිරිපත් කළ හැකියි. අපි ඒ හරහා සාකච්ඡාකර වෙනස් කරගත් බොහෝ දේවල් තිබෙනවා. උතුරු පළාතෙන් පත්වන ප්‍රධාන අමාත්‍යවරයාටත් මේ සංවාදයට සහභාගී විය හැකියි.* උතුරු පළාතේ ඡන්ද ප්‍රතිඵලය කුමක්වේවිද?අපි උතුර පළාතේ තිබුණ හැම ඡන්දයකින්ම පෙර අවස්ථාවට වඩා ක්‍රමානුකූ®ලව ඉදිරියට ඇවිත් තිබෙනවා. ඒකට හේතුව අපි එම පළාතේ සිදුකළ ශීඝ්‍ර සංවර්ධනයයි. උතුර සංවර්ධනය කරන්න මධ්‍යම රජය පමණක් නෙමෙයි අනෙකුත් පළාත් සභාත් උදව් කළා. ඒ විදිහට උතුර සංවර්ධනය කරන්න මුලින්ම උදව් කළ පළාත් සභාව මා නියෝජනය කරන ඌව පළාත් සභාවයි. අපි උතුරට ලබාදී තිබෙන සංවර්ධනය අනුව ඒ පළාතේ ජනමතය අපි සමඟ සිටිය යුතුයි. මේ සංවර්ධනය ඇත්තටම මට හිතෙනවා අපි අනිත් පළාත්වලට වැඩිය උතුරට වැඩියෙන් සළකනවද කියලා.* ඌව පළාත් සභාව තුළ සියලුම ජාතීන් නියෝජනය වන නිසා පළාත් සංවර්ධනයේ ප්‍රතිඵල සමව බෙදී යාමට කටයුතු කර තිබෙනවාද?අපේ පළාතේ සියලුම ජාතීන්, ආගමිකයන් නියෝජනය කරනවා. නමුත් අපි ඒ වෙනස් සංස්කෘතීන්ට ගරු කරන අතරම මූලිකත්වය දෙන්නේ මානවීය අවශ්‍යතාවයන්ටයි.වෙනත් විදිහකින් කිව්වොත් අපේ උත්සාහය වැඩ කිරීම පමණයි. ප්‍රචාරය අඩු නිසා අපි කරන වැඩ ජාතික තලයේ දී නොපෙනී යනවා වෙන්න පුළුවන්. වැඩ කරන කොට එයට ඉබේම ප්‍රචාරය ලැබෙනවා කියන මතේයි මම ඉන්නේ. කළින් තිබුණු රජයත් පොඩි දෙයක් කළා. ලොකු ප්‍රචාරයක් දුන්නා.මේ රජය කරන වැඩවල හැටියට අපිට ලොකු ප්‍රචාරයක් දෙන්න අවශ්‍යතාවයක් නැහැ. හැම ගමකම වැඩක් කෙරෙන බව මේ රටේ ජනතාව ඇස් දෙකෙන් දකිනවා.අපි ඡන්දය පවත්වන පළාත්වල පමණක් වැඩ කරනවා කියලා එකක් නැහැ. දැන් ඌවේ ඡන්දයක් නැහැ. නමුත් අපි දිගටම වැඩ කරගෙන යනවා. ඡන්දෙකට පමණක් මිනිස්සු ගාවට යනවනම් එවිට ගැටලු ඇති වෙන්න පුළුවන්. නමුත් මේ ආණ්ඩුව ඡන්දෙ බලාගෙන වැඩ නොකරන නිසා තියන තියන හැම ඡන්දයක්ම දිනනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=f1308282</link>
    <topic/>
    <author>සාකච්ඡා කළේ තිලානි ශානිකා විතානාච්චි ඡායාරූපය -සරත් පීරිස්</author>
    <content>‘තිරිසන් රාත්‍රිය’, ‘සරණාගත කඳවුරේ යුවතියගේ මල්වර මඟුල’, ‘නගරාන්තර ප්‍රේමය’ ආදී කෙටිකතා සංග්‍රහ ලියූ හෙන්රි වර්ණකුලසූරියගේ සිව්වැනි කෙටිකතා සංග්‍රහය වන්නේ ‘නෙත්මා දකිනු පිණිස ය’. කාලයක් ශ්‍රී ලංකාවේ ජීවත්ව සිටි ඔහු, වර්තමානයෙහි විදේශගතව සිය සුපුරුදු රැකියාවේ නිරත වෙමින් සිටී. ඒ කටයුතු අතර ඉඩහසර ලත් සැණින් නිර්මාණකරණයෙහි නියැළෙන හෙන්රි වර්ණකුලසූරිය සමඟ ඔහුගේ නවතම කෙටිකතා සංග්‍රහය පිළිබඳ කළ සාකච්ඡාවකි මේ.* වෘත්තියෙන් ඉංජිනේරුවරයකු වන ඔබ ලේඛනයට පිවිසීම ඇරැඹෙන්නේ කුමන අයුරින්ද?මුලින්ම අප විද්‍යා විෂයයන් තෝරා ගන්නේ අටවැනි පංතියේදී. ඒ ගණිත විෂයයට ලකුණු හැටපහකට වැඩිය තිබුණු නිසා. ඒත් මගේ කැමැත්ත තිබුණේ සාහිත්‍ය පැත්තට වුණත් නිවෙසින් තිබුණු බලපෑමත් සමඟ එතැනින් ගැලවිලා එන්න පුළුවන්කමක් තිබුණේ නෑ. මට ලේඛන කටයුතුවල නියැළීම සඳහා අවශ්‍ය නිදහස ලැබුණේ විශ්වවිද්‍යාලයට පිවිසියාට පස්සේයි. එතැනින් ඇරැඹුණු ඒ ගමන ස්වර්ණවාහිනියේ පටන් වී. එෆ්. එම්. දක්වාත් පැමිණියා.* ‘නෙත්මා දකිනු පිණිසය’ කෙටිකතා සංග්‍රහයෙහි ගොනු කරන්නේ ජීවිතයේදී ඔබ ලැබූ අත්දැකීම් ද?නිර්මාණකරුවකු තම නිර්මාණ සඳහා යොදා ගන්නා අත්දැකීම් ලබන ආකාර තුනක් මා දකිනවා. පළමු ආකාරය වන්නේ අතිශය පෞද්ගලිකව ලබන අත්දැකීම්. දෙවැන්න වන්නේ අවට වටපිටාවේ සිටින අපට මුණගැසෙන චරිත හරහා වටහා ලබාගන්නා අත්දැකීම්. තෙවනුව කවදාවත් දැකලා නැති නමුත් , යම් ආරංචි මාත්‍රයකින් ලබාගන්නා තොරතුරු ආශ්‍රයෙන් ලබාගන්නා අත්දැකීම් කියා වර්ග කළ හැකියි.මේ සියල්ලෙහිම සංකලනයක් ලෙසයි ‘නෙත්මා දකිනු පිණිසයි’ කෙටිකතා සංග්‍රහය මා දකින්නේ. ‘නෙත්මා දකිනු පිණිසය’ කියන්නේ මගේ පෞද්ගලික අත්දැකීමක් ආශ්‍රයෙන් ප්‍රතිනිර්මාණය වූවක්.එය මා ප්‍රතිනිර්මාණය කිරීමේදී විශ්වවිද්‍යාල මහාචාර්යවරයෙක් වටා ආරෝපණය කළා.අත්දැකීමක් ඒ ආකාරයෙන්ම ලිවීමෙන් බිහි වන්නේ කෙටිකතාවක් නෙමෙයි වාර්තාවක්. සමාජයේදී ඇතිවන ගැටීම්, සමාජ ඇසුරේදී ලබන බොහෝ දේ සමඟ සම්මිශ්‍රණයෙන්, පරිකල්පන ශක්තිය මෙහෙයවා අප නිර්මාණය වෙනම තලයකට රැගෙන යනවා. ඒ අයුරිනුයි මෙහි කෙටිකතා නිර්මාණය වුණේ. ඒ නිසා මෙහි තිබෙන්නේ එකම සිද්ධියක් කියලා කියන්න බැහැ. මේ කෙටිකතා සංග්‍රහය සිද්ධි ගණනාවක සංකලනයක්.* මේ කෙටිකතා සංග්‍රහයෙහි එන සමහර කථිකයන් සිය ජීවිතය පිළිබඳ හෙළිකරන්නේ ස්වයං විවේචනයක යෙදෙන්නන් ලෙසින්. ඒ අයුරින් චරිත හැසිරවිය යුතු යැයි ඔබ සිතුවේ ඇයි?එහිදී මූලික ලෙසම මා දකින්නේ මගේ විවෘත භාවයයි. මගේ ජීවිතයේ රහස් බොහොම අඩුයි. නැහැම කියලා කියන්නෙත් නෑ. මම එහෙම හිතන්නේ අපි කටුවක් ඇතුළේ හැංගිලා වගේ, වහගෙන ජීවත් වන්න අවශ්‍ය නැහැ. අපි බොහෝ දෙනා ජීවත්වන්නේ සදාචාරය කියන කුහක රෙදි කඩකින් ජීවිතය වසා ගෙනයි. ගොළු බෙල්ලෝ වගේ කටුවක් ඇතුළේ රිංග ගෙනයි. සදාචාරය කියන කඩතුරාවට මුවා වෙලා තමයි බොහෝ දෙනෙක් කරන තරමක් ජඩ වැඩ කරන්නේ.මේ ක්‍රමයට මම විරුද්ධයි. කෙටි කතා ලිවීමේදී මා සදාචාරය කියන රාමුවට කොටු වුණේ නෑ.එවැනි තැනකදී ලිංගිකත්වය කියන සාධකයත් මට පොදු කාරණයක් වුණා. සමහරු හිතන්නේ ලිංගිකත්වය කියන්නේ වසාගෙන, හංගගෙන කතා කළ යුතු දෙයක් බවයි. ඒ කාරණය එහෙම වසාගෙන කතා කළ යුතු දෙයක් නොවෙයි. අපි බොරු සදාචාරයක් පවත්වා ගත යුතු නැහැ. නමුත් ලේඛකයකුට ස්වයං විනයක් තිබිය යුතුයි. කථිකයා ස්වයං විවේචනයක යෙදෙන බවක් ඔබට පෙනෙන්නේ මේ නිසා වෙන්න ඇතැයි මා සිතනවා.* 'බාලාංශ ප්‍රේමයක්' කෙටිකතාවේ කථිකයා වෛද්‍යවරයෙක්. ඔහුගේ සිතුවිලි විවරණය පිළිබඳ ඔබ දරන මතයට, යම් වෛද්‍යවරයකුට චෝදනාවක් නැගිය හැකියි නේද?ඒ වෛද්‍යවරයා ප්‍රේම කළ කාන්තාව වසර ගණනාවකට පස්සේ තනිවම හමුවුණාට පස්සේ ඒ කෙනා කෙරෙහි ඇතිවන හැඟීම පිළිබඳ කිසිම වෛද්‍යවරයකුට මට අභියෝග කරන්න බෑ.එහෙම නොවෙනවා නම් ඔහු අමානුෂික යන්ත්‍රයක් විය යුතුයි. වෘත්තීය සදාචාරයක් තිබෙන බව ඇත්තයි. එතැන කවුරුත් හිරවෙන බව ඇත්තයි. ඒත් එවැනි සිදුවීමකදී තමා අතිශයින් ආදරය කළ කාන්තාව පිළිබඳ ආදරණීය බවක් ඇතිවෙන්නේ. නැත්නම් ඔහු මනුෂ්‍යයෙක් නොවේ. ඒ නිසා මම හිතන්නේ නෑ කිසිවෙක් ඒ ගැන ප්‍රශ්න කරයි කියලා.* ඔබ බොහෝ කෙටිකතා ගොඩනැඟීමේදී එකම ආකෘතියක සිරගත වූ බවක් දැ‍ෙනනවා. එහෙම වුණේ ඇයි?කෙටිකතා ලියන අතරතුරේදියි මට ශ්‍රව්‍ය දෘශ්‍ය මාධ්‍ය සමඟ ගනුදෙනු කිරීමට ලැබෙන්නේ. තිර රචනා ලිවීම ඇරැඹීමත් සමඟ මට නොදැනීම මගේ කෙටිකතාව වෙන සීමාවක් කරා ඇදී ගියා කිව්වොත් නිවැරැදියි. රූපය කියන්නේ බොහොම ප්‍රබල දෙයක්. රූපයත් සමඟ ගනුදෙනු කිරීමේදී මම ලියන කතාවලත් නිරායාසයෙන් රූපාවලියත් ඇහෙන්න ගත්තා. ඒ නිසා වෙන්න ඇති ආකෘතිය එක පැත්තකට යොමු වෙන්න හේතු වුණේ.මගේ කෙටිකතා කිසියම් රූපාවලියක් මවාගෙන කියව ගන්න යැයි පාඨකයන්ගෙන් මා ඉල්ලා සිටින්නේ මේ රූපාවලිය සමඟ මගේ තිබුණු ගනුදෙනුව නිසයි.ඒ වගේම මුල, මැද, අග කියන කතා ලියන්නත් මම කැමැති නැහැ. කෙටිකතාවක් කියන්නේ ජීවිතයෙන් පෙත්තක්. ජීවිතයේ නිමේෂයකදී අදාළ වූ චරිතයක් පෙර හැසුරුණු ආකාරයයි මා ආපස්සට යන්නේ. ඒක මගේ හැම කතාවකම තිබෙනවා කියලා කිව්වොත් ඉදිරියටත් ඒක එලෙසටම වේවි. ඒක මගේ රචනා ශෛලියේ විලාසිතාවයි.* ඔබ කෙටිකතාකරුවකු ලෙස කෙටිකතාවක භාෂාව පිළිබඳ දරන්නේ කුමන මතයක්ද?භාෂාව සම්බන්ධයෙන් සමස්තයක් ලෙස මා පිළිගන්නේ මෙතෙක් අප සම්මතව ගොඩනඟාගත් ව්‍යාකරණ හෝ අප මෙතෙක් ඉතිහාසයේ ගොඩනඟාගත් භාෂාව නොමරා ලිවිය යුතුය කියන තැනයි. කථන භාෂාවෙන් ලිව්වොත් ව්‍යාකරණයෙන් ලියන්න බැහැ නේ. ඒත් ඒ කථන භාෂාවෙන් ලිව්වත් ලියන වචන නිවැරැදි විය යුතුයි. නිවැරැදි භාෂාව භාවිත විය යුතුයි කියන තැනයි මා ඉන්නේ.* ඔබගේ කෙටිකතාවලදී දකින්නට ලැබෙන ලක්‍ෂණයක් වන්නේ ඉංග්‍රීසි වචන යොදා ගැනීමයි. ඊට යම් අයෙකුට චෝදනා කළ හැකි නේද?ඕනෑම චෝදනාවක් බාර ගැනීමට මම සූදානම්. මේ කාරණයට සරල පැහැදිලි හේතුවක් තිබුණා. සාමාන්‍ය ජීවිතයේදී අපි කතා කරන වචන සීයක් අතර ඉංග්‍රීසි වචන පනහකටත් වඩා වැඩියි. අපට ඒ වචනවලින් ගැලපීමක් නෑ. දුරකතනයට කවුරුවත් තෙලබනුව කියලා කතා කරන්නේ නෑ. සමහරු ඒක ඉල්ලන්නේ ටෙලිෆෝන් එක නැත්නම් මොබයිල් එක දෙන්න කියලයි. එතැනට අද අප ඇවිල්ලා ඉවරයි. ඒ වචනය අපට තේරෙනවා නම් ප්‍රශ්නයක් නෑ. මේ විදියට වෙන භාෂාවකින් අපට ආභාසය ලැබෙනවා. මමත් කලින් ටෙලිෆෝනය කියන වචනය සිංහල අකුරුවලින් තමයි ලිව්වේ. ඒ අතර මට හිතුණා, ඇයි අපි මේ ලියන වචන මුල් වචනයෙන් ලියන්නේ නැත්තේ කියලා. නිරන්තරයෙන් භාවිත කරන බොහෝ පොදු වුණු වචන ඒ ආකාරයෙන් ලියන්න මම උත්සහ කරනවා. මම ඒකෙ වරදක් දකින්නේ නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=f1308283</link>
    <topic/>
    <author>සමදරා දුලානි ජයසිංහ ඡායාරූපය-ගයාන් පුෂ්පික</author>
    <content>'පරවියෝ පණ අදිති' කෙටිකතා සංග්‍රහයෙන් 1987 දී ලේඛන කලාවට අත්පොත් තැබූ ඔහු, පසුව පාපිස්ස, පියස්ස, ඇමැති දියණිය ගේ ප්‍රේමය යන කෘති ද රචනා කළේය. ඉන් නොනැවතුණු ඔහු, ගජ මාළුවා, කපටි කුකුළා, හිරු කුමාරයා සහ කම්මැලි මිනිස්සු හරහා ළමා සාහිත්‍යකරණයට ද අවතීර්ණ විය. අනුර බී. සෙනවිරත්න නම් වන මේ ලේඛකයා සිය නවතම ළමා කෘතිය “සිංදු කියන බූරුවා සහ තවත් කතා” පසුගියදා එළිදක්වන ලදී. මේ ඒ පිළිබඳ ඔහු සමඟ කළ කතා බහකි.* “සිංදු කියන බූරුවා” රචනා වූයේ කෙසේ ද?මේ කෘතියට පාදක කර ගනු ලැබුයේ ඉන්දීය පඩිවරයකු වූ විෂ්ණු ෂර්මන් ගේ පංචචන්ත්‍රය නමැති කෘතිය. පංචතන්ත්‍රය උපයෝගී කර ගනිමින් නිර්මාණය කළ අත්රූකඩ කතා මාලාවේ තිර පිටපත් සංග්‍රහයක් ලෙසයි සිංදු කියන බූරුවා සහ තවත් කතා රචනා වන්නේ.ප්‍රවීණ මාධ්‍යවේදියකු වූ පාලිත ලක්ෂ්මන් ද සිල්වා නිෂ්පාදනය කළ, මා විසින් තිර රචනා කරන ලද පංචතන්ත්‍රය අත් රූකඩ කතා මාලාවට 2008 වසරේ හොඳම රූපවාහිනී ළමා නිර්මාණයට හිමි රාජ්‍ය සම්මානය හිමි වුණා.එදා පාලිත පංචතන්ත්‍රය පොත මගේ අතට දීලා කිව්වා අනුර මේකෙන් තිර පිටපතක් ලියලා දෙන්න කියලා. ඒ අනුව කතා 16ක් නිෂ්පාදනය කළා. පාලිත අත් රූකඩ කතා මාලාව තිරගත කළේ එළිමහනේ. බතලගොඩ වැව ආශ්‍රිත ගැමි පරිසරයක, විශාල පරිශ්‍රමයක් යොදලයි ඔහු මේ කතා මාලාව නිර්මාණය කළේ. ශ්‍රී ලංකාවේ සිටි ප්‍රවීණ මාධ්‍යවේදියෙක්, ශ්‍රව්‍ය දෘශ්‍ය සන්නිවේදකයෙක් වූ පාලිත 2010 දී අප අතරින් සමු ගත්තා.පාලිතට කරන ගෞරවයක් හා උපහාරයක් වශයෙන් පංචතන්ත්‍රය රූකඩ කතා මාලාවේ තිර පිටපත් සංග්‍රහයක් ලෙස “සිංදු කියන බූරුවා” ළමා කතා පොත පසුගියදා එළි දැක්වුවා. ඒ පාලිත ලක්ෂ්මන් සිල්වා ගේ තුන්වැනි ගුණ සමරුව නිමිත්තෙන්. මේ උළෙල සංවිධානය කළේ පහන් වැට නිර්මාණ කේන්ද්‍රයයි.* පංචතන්ත්‍රයෙන් නිර්මාණය වූ තිර පිටපත් සංග්‍රහයක් නැවත රචනා කිරීමත් අතර වෙනසක් නැහැ නේද?පංච තන්ත්‍රය කතා පෙළ දළ කතාන්තර බොහෝ ගණනක් තිබෙනවා. මෙහි එන කතා ඇතැම් ඒවා ඉතා සංකීර්ණයි. ඉන්දියානු සංස්කෘතියකට ගැළපෙන සේ රචනා වූ චරිත හා කතා නිසා ඒවා අපේ දරුවන්ට, අපේ සංස්කෘතියට ගැළපෙන සේ සරලව ඉදිරිපත් කළ යුතු වනවා. මන්ද යත් මේ පොත කියවන්නේ දරුවන් නිසා, ඔවුන්ට කියවීමට පහසු හා තේරුම් ගත හැකි අයුරින් තිබිය යුතු වනවා. පංචතන්ත්‍රය තුළ තිබෙන සංස්කෘතික වචන දරුවන්ට තේරුම් ගන්න බැහැ.ඒ නිසයි එහි අඩංගු කතා 22 ක් අපේ දරුවන්ට ගැළපෙන ආකාරයට රචනා කළේ.පළමුව තිර පිටපත් ලෙස සකස් වුණත් එයින් සෑහෙන කාලයට පසුයි පොතක් වශයෙන් රචනා වන්නේ. ළමා පරපුරට යම් වටිනා ආදර්ශයක් ලබා දිය හැකි නම් එකම දේ වුණත් නැවැත නැවත නිර්මාණය වීමේ වරදක් මා දකින්නේ නැහැ. මල් ගුඩි දවස, ගඟට තරහා ගිහින් වගේ වැනි ඉන්දියානු කෘති නාට්‍ය ලෙස වගේම සිංහලට පරිවර්තනය වුණා. සාහිත්‍යමය වශයෙන් විශාල ප්‍රමිතියක් ඒවායේ නැති වුණාට මේ කෘති අදටත් පාඨකයා අතර ජනප්‍රියයි. පංචතන්ත්‍රය කියන්නේ දැනුම, විනෝදය ආදර්ශය වගේම සාහිත්‍යමය වශයෙනුත් පළමු තැන තිබෙන කෘතියක්. එහි තිබෙන කතා නැවත රචනා කිරීමෙන් අවැඩක් සිදුවන්නේ නැහැ. ඒ වගේම මුල් කතාවට හානියක් නොවන ලෙසයි මෙය රචනා කළේ.* මේ කෘතිය හරහා ළමා පරපුරට ලබා දිය හැකි ආදර්ශය කුමක් ද?පංචතන්ත්‍රයේ සියලුම කතාවලින් යම් ආදර්ශයක් සමාජයට ලබා දෙනවා. පංචතන්ත්‍රය තුළ ළමයින්ට වගේම යොවුන්, වැඩිහිටි යන අයටත් ආදර්ශ ගත හැකි කතා තිබෙනවා. මේ හරහා දැනුම විනෝදය වගේම, අවිධිමත් අධ්‍යාපනයට ළමා පරපුර විශාල ආදර්ශයක් ලබා දෙනවා.දරුවන්ගේ භාෂා දැනුම වර්ධනය, රස විදීමේ හැකියාව වර්ධනයට මෙවැනි ආදර්ශවත් කතා රුකුලක් ‍ෙවනවා. ඒ වගේ ම පරිසරය අපේ සංස්කෘතියට ඔබින හා යහපත් ගුණ ධර්ම පිළිබඳ දරුවා තුළ යම් සාධනීය මට්ටමක් ඇති කිරීමට මා මෙහි දී උත්සාහ ගනු ලබනවා.ඒ නිසා දරුවාට සුදුසු ලෙස සරලව තේරුම් යන අයුරින් විවිධ සත්ත්ව චරිත උපයෝගී කර ගනිමින් මේ පොත සකස් කළා. පරිසරය හා බද්ධ වුණු කතා හරහා ළමා මනසට කතා කිරීමට මා හට අවශ්‍ය වුණා. සෑම කතාවකටම අදාළ චිත්‍ර දරුවන්ගේ ආකර්ෂණය හා කියවීමේ රුචිකත්වය වර්ධනය වන අයුරින් සිතුවම් කර තිබෙන්නේ ප්‍රසිද්ධ චිත්‍ර ශිල්පි හිඟුල්වල දිසානායක. කතාව දරුවන්ට සමීප කිරීමට මේ චිත්‍ර මනා පිටිවහලක් වේවි.* වර්තමාන ළමා සාහිත්‍යකරණය තුළ ඔබ දකින ප්‍රගතිය කෙසේ ද?මා දකින්නේ වත්මන් ළමා සාහිත්‍යකරණය තුළ කිසිදු ප්‍රමිතියක් නැහැ කියලයි. අද පදික වේදිකාවේ බස් රථවල අලෙවිකරන පොත්වල අක්ෂර වින්‍යාස පවා වැරැදියි. මෙය දරුවන්කේ භාෂා දැනුම විනාශ කිරීමක්. මෙයින් සිදුවන්නේ බුද්ධිමත් තමා පරපුර විනාශ කිරීමක්. මේ ගැන ජාතික සංවාදයක් ඇති විය යුතුයි. වගකිව යුතු අයගේ අවධානය ඊට යොමු විය යුතුයි.නවීන තාක්ෂණ හා රූපවාහිනිය ආගමනයත් එක්ක කියවීම අඩු වුණත්, මෑතක සිට නැවත කියවීමේ ප්‍රවණතාවක් දක්නට ලැබෙනවා. එය ඉදිරි ළමා සාහිත්‍යකරණයට සුබ ලකුණක්. අවශ්‍ය වන්නේ දරුවන්ට උචිත, නිර්මාණශීලි, ආදර්ශවත්, නිවැරැදි භාෂාවෙන් යුතු පොතක් රචනා කිරීමයි. මෙය මුල්‍යමය අපේක්ෂාව පමණක් පෙරදැරි නොකොට, සද්භාවයෙන් කළ යුතුයි. මන්ද අප මේ පොත දායාද කරන්නේ අපේ රටේ අනාගතයට වන නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>28</day>
    </date>
    <link>http://www.dinamina.lk/2013/08/28/_art.asp?fn=f1308284</link>
    <topic>ඇම්ම තිබුණත්; වැඩ බෑ!</topic>
    <author>රන්ජන් අමරරත්න</author>
    <content>උපාලි ලීලාරත්නගේ අභිනව කෘතිය “පොඩි සල්ලි” නමින් ප්‍රකාශයට පත් ව තිබේ. එය කෙටි නවකතා ගණයට වැටෙන ප්‍රබන්ධයෙකි. සමාජයේ ගර්හාවටත්, කොන් කිරීමටත් ලක් වූ වෘත්තීය කොට්ඨාසයක ජීවන විලාසය පසුබිම් කොට මේ කෘතිය රචනා වී ඇත.“අප රටේ වඩාත් ගැරහුම් ලබන සේවාවක් ඇත්නම් ඒ පෞද්ගලික මගී ප්‍රවාහන සේවයයි. කෙටියෙන් ම පවසන්නේ නම් මෙය සේවයක් ලෙස හැඳින්වීමටවත් නො හැකි තරමට අප රටේ ජනතාවගේ පිළිකුලට හා නින්දාවට ලක් වී ඇත.”(- පෙරවදන)ශ්‍රී ලංකාවේ මගී ප්‍රවාහන සේවයට සැලැකිය යුතු ඉතිහාසයක් තිබේ. දෝලාකාරයන්, කරත්තකාරයන් අතැ’ර බස් සේවාව වෙත ගමන් කළහොත්; 1956ට පෙර මෙරට මගී ප්‍රවාහනය මුදලාලිලා සතු විය. ජනසතු ව්‍යාපාරයෙන් පසු එය රාජ්‍ය අංශයට අයත් විය. 1977න් පසු එම සේවාව පෞද්ගලික අංශයේ ඒකාධිකාරයට යටත් විය. (මගී ප්‍රවාහන බස් සේවාව ආරම්භ වන්නේ 1905 පමණ කාලයේ ය. එය ජනසතු කරනුයේ 1958 ජනවාරි 01දා ය) අතීතයේ සිට ම බස් සේවකයන්ගේ ක්‍රියාකාරකම් හා බැඳුණු උප සංස්කෘතියක් පැවැතිණි. 1958ට පෙර එහි පැවැති විශේෂ ලක්ෂණය වූයේ “චණ්ඩිපාට්” හෙවත් බලහත්කාරයක් පැවැතීම ය.1977ට පසු එයම පාදඩකරණයකට ලක් වූ බවක් පෙනෙන්නට තිබේ. නූතන පෞද්ගලික බස් සේවකයා නින්දාවටත්, පිළිකුලටත් ලක් වී ඇතැ’යි කීම අතිශයෝක්තියෙකි. සැබෑවට ම අද එම සේවාව මාෆියාවක් ලෙස පවතින්නේ යැයි කීම වඩා නිවැරැදි ය.උපාලි ලීලාරත්න මහතා සිය නවකතාවෙන් වෘත්තීය කණ්ඩායම් දෙකක් කෙරෙහි අපගේ අවධානය යොමු කරවයි. පළමුවන්න පෞද්ගලික බස් සේවකයන් ය. දෙවන්න ඇඟලුම් සේවිකාවන් ය. 1977න් පසු බිහි වූ පෞද්ගලික බස් සේවක පන්තිය ද, 1990න් පසු බිහිවූ ඇඟලුම් සේවක පන්තිය ද රටේ ආර්ථිකයට මහා දායකත්වයක් සපයති.එහෙත් සාම්ප්‍රදායික නො වන මේ වෘත්තීන් දෙස යුක්ති සහගත ලෙස බැලීමේ දෘෂ්ටියක් මෙරට සමාජය තුළ නැත. උපාලිගේ “පොඩි සල්ලි” නවකතාව එබඳු දෘෂ්ටියක් ඇති කිරීමෙහි ලා ගනුලැබූ ප්‍රවේශයක් සේ ගිණිය හැකි ය.සමාජයක් විග්‍රහ කරගත හැකි එක් ක්‍රමවේදයක් වන්නේ; එම සමාජයෙහි නිෂ්පාදන ක්‍රියාවලිය නිරීක්ෂණය කිරීම යි. වහල් යුගයෙහි ශ්‍රමය කැප කරන්නා හෙවත් වහලා ප්‍රභූන්ගේ දේපොළක් ලෙස සැලකිණි. වහලා නීතිමය වශයෙන් පුද්ගලයකු ලෙස ගණන් නො ගැනිණි. ධනපති ක්‍රමයේ උච්ඡ අවස්ථාවේදී ද; එය වෙනත් විලාසයකින් ක්‍රියාත්මක වේ. ශ්‍රී ලංකාවේ බස් සේවාව තුළ ක්‍රියාත්මක වන්නේ ද, ඇඟලුම් ක්ෂේත්‍රය තුළ ක්‍රියාත්මක වන්නේ ද ඒ ටික ම ය. බොහෝ බස් හිමියෝ සිය සේවකයනට අර්ථසාධක නොගෙවති.ඒ සඳහා යොදාගනු ලබන උපාය මාර්ගය වන්නේ සේවකයන් මාරු කිරීම ය. මේ හැරෙන්නට පෞද්ගලික බස් සේවකයනට බලපාන තවත් බොහෝ ගැටලු තිබේ. කොටින් ම ඔවුන්ගේ ජීවිතය ම අවුලෙකි.මේ ජීවිත අවුල නිරූපණය කිරීමට කතුවරයා යම් ප්‍රයත්නයක් දරයි. මංජු බස් කොන්දොස්තර ය. එහෙත් ඔහු අ. පො. ස. උ/පෙ සමත් යම් පවුල් පසුබිමක් ද ඇති තරුණයෙකි. ඔහුගේ යෞවන බිරිය සිය සැමියා වෙතින් ඩීසල් ගඳ වහනය වන්නේ යැයි කියමින් ඔහු ප්‍රතික්ෂේප කරයි. උදේ සිට රාත්‍රිය වනතෙක් සුක්කානම කරකවා අධික තෙහෙට්ටුවට පත් වන සිරිල් අයියා බස් රියැදුරු ය. ඔහුගේ බිරිය කුටුම්භයෙන් පලා යන්නේ පූර්ණ ලිංගික ආස්වාදයක් නොමැතිකම නිසා ය. කරුණානායක මුදලාලි බස් හිමියා ය. ඔහු මංජුගේ තරුණ බිරිය හා අනියම් ඇසුරකට එක් වෙති.පෞද්ගලික බස් සේවාව තුළ ලිංගික සූරාකෑම පවා ඇති බව උපාලි අපට කියා දෙයි.“තමාගේ පවුල් දිවිය අවුල්වීමට මේ බස් සේවය හේතු වූ බව ඔහු විශ්වාස කළේ ය. එය සකස් වී ඇත්තේ එසේ ය. බස් හිමියන් සේවකයන්ගේ පැවැත්මටත්, ඔවුන්ගේ පවුල් ජීවිතවලටත් බලපෑම් කිරීම එහි නවත ම මුහුණුවර බව ඔහු වටහා ගත්තේ ය. මේ ආකාරයේ පසුබිමක් පවතින පුද්ගලික බස් සේවා ක්ෂේත්‍රයේ බස් සේවකයන්ගේ මානසික තත්ත්වය සාමාන්‍ය තත්ත්වයේ නො පවතී. නි‍ෙවසේ පවතින විවිධාකාර ප්‍රශ්න හේතුවෙන් තමන්ට සිදුවන පීඩනය, බස් මගීන් වෙත මුදාහරින්නට ඔවුන් පෙලඹෙනවා නොවේ දැ’යි සිරිල් සිතුවේ ය.”(පොඩි සල්ලි - පිටුව 94)“තමුසෙ කොන්දොස්තර මිසක් දොස්තර නොවෙයි. ඒක මතක තියා ගන්නවා! අට පාස්වෙලා එනව මෙතන කට ගහගෙන!” පෞද්ගලික බස් රථවල කොල්ලන් හා ගැටෙන කන්තෝරු නෝනලා එබඳු නොසරුප් වදනින් කොන්දොස්තරට බැණ වදිනු අපි අනන්තවත් දැක ඇත්තෙමු. කොන්දොස්තර කොලුවා ද පරාජය භාර ගන්නේ නැත. ඔහු ඇතැම්විට කුණුහරුපයක් දෙකක් ද කියයි. බස් සේවකයන් කෙරෙහි මගීන් දක්වන ආකල්පය සේ ම; බස් සේවකයන් කෙරෙහි බලපාන පීඩනය ද මෙබඳු අවස්ථාවලින් මනාව පැහැදිලි වේ.උපාලි සිය කෘතියෙහිලා නිරූපණය කරනු ලබන සිරිල් අයියා හා මංජු (ඩ්‍රැයිවර් හා ගෝලයා) යන දෙදෙනා ම සාමාන්‍ය බස් සේවකයන්ගෙන් වෙනස් වෙති. ඔවුන් ආදර්ශවත් චරිත ලෙස නිරූපණය වේ. එය පිළිගත හැකි ආදර්ශයෙකි. විශ්වාසදායක චරිත නිරූපණයෙකි. මංජු මාටියා ගැසීම ප්‍රතික්ෂේප කරන්නේ නැත. සිරිල් අයියා ද එය ප්‍රතික්ෂේප කරන්නේ නැත. පෞද්ගලික බස් රථවල දෛනික ආදායමෙන් 25%ක් මාටියා ගසතැ’යි සමහරු කියති. එය සත්‍යයක් වුව අසත්‍යයක් වුව මංජුට හා සිරිල් අයියාට ද තම දෛනික වුවමනාවන් සඳහා මාටියා ගැසීමට සිදු වේ. ඔව්හු එය එක්තරා ක්‍රමයකට කරති.සිරිල් අයියා හා මංජු පරිපූර්ණ චරිත බවට පත්වන්නේ සුචරිතවාදය නිසා නො ව; ජීවිතය ගෙන යෑමට දරන්නා වූ අප්‍රමාණ කැපකිරීම් හා ප්‍රයත්නයන් නිසා ය. සිරිල් අයියා තම දියණියගේ අනාගතය උදෙසා තම ජීවිතයේ බොහෝ දේ කැප කරයි. පාළුව - තනිකම - වේදනාව දරා ගනී. මංජු සිය බිරියගේ අනියම් සබඳතාව හෙළිදරව් කරගන්නේ වුව; ඇයට අඩන්තේට්ටම් කරන්නේ නැත. තර්ජනය කරන්නේ නැත. ඔහු නිවෙස හැර ගොස් තනියම ජීවිතයට මුහුණ දෙයි. මේ කතා ව එක අතකින්විරහ වේදනාවෙන් සමන්විතය.පීඩිත සමාජ කණ්ඩායම් හා පාදඩ සමාජ කණ්ඩායම් සමස්ත සමාජයේ ගර්හාවට ලක්වන්නා සේ ම, සිංහල නවකතාකරුවන්ගේ ද නොසැලකිල්ලට ලක් වී ඇත. එබඳු සමාජ කණ්ඩායමක් මූලික කොට නවකතාවක් රචනා කරනුයේ කලාතුරෙකින් ලේඛකයෙකි. 1962 දී නොබෙල් ත්‍යාගය හිමි කරගත් නවකතාකරුවා වූ ජෝන් ස්ටීන්බෙක් දිළිඳු හා නූගත් ජන කොටස් ගැන ලියන්නට උත්සාහ කළේය. “ද පර්ල්” වැනි නවකතාවකින් මතුවන්නේ දිළිඳු හා සමාජයෙන් කොන්කරන ලද ජනයා කෙරෙහි ස්ටීන්බෙක් හෙළූ සානුකම්පිත දෘෂ්ටිය ය. ජැක් ලැන්ඩන්, ජෝර්ජ් ඕවල් වැනි ලේඛකයෝ ද පහළ පන්තිය සමඟ ජීවිතාභ්‍යාසයෙහි යෙදෙන්නට මහත් වෙහෙසක් දැරූහ.සිංහල නවකතාවට මතු නොව; මෙරට අනෙකුත් කලා මාධ්‍යවලටද බහුල ලෙසින් විෂය වන්නේ ගම හා මධ්‍යම පන්තිය යි.එක ම කතා වස්තුව, එකම අනුභූතිය සුළු වෙනස්කම්වලින් යුතුව නැවත – නැවත කියනු ලැබේ. දැන් අපගේ කලාව තුළ එම ඒකාකාරී - වෙහෙස පවතී. සමස්තයක් ලෙස රටේ පවතින සමාජ - දේශපාලනික යථාර්ථය නිරූපණය කිරීමට නම්; දිළිඳු හා නොසලකා හරින ලද සමාජ ස්ථරයන් වෙත ද එබී බැලිය යුතුය. ඒ අතින් බලන විට උපාලි ලීලාරත්න මහතා අගය කළ යුතු ය.සභාපති මාඕ සේතුංගේ පාලනය යටතේ චීනයේ ජාතික අධ්‍යාපනයට නව මුහුණුවරක් ලැබිණි. එම අධ්‍යාපන ප්‍රතිසංස්කරණවල අරමුණ වූයේ දේශපාලනය මෙන් ම සංස්කෘතිය ද හඳුනන පෞරුෂයකින් හෙබි මිනිසකු බිහි කිරීම ය. මෙලෙස අධ්‍යාපනයෙන් ශික්ෂණය ලැබූ චීන කලාකරුවෝ වැඩවසම් චීන සමාජය තුළ ස්ත්‍රිය විඳි දුක් ගැහැට ප්‍රබන්ධ කථා මගින් ද, සිනමා කෘති මගින් ද අපූරුවට නිරූපණය කළහ. එය චීන සමාජයේ ඉදිරි ගමනට බෙහෙවින්ම බලපෑවේ ය. එබඳු වෙනසක් අපට ද අවශ්‍ය වේ. චීන කලාකරුවන් හා අපේ කලාකරුවන් අතර පරතරයක් මතුවන්නේ කලාත්මක ශික්ෂණය ඔස්සේ ය.උපාලි ලීලාරත්න මහතා අපූරු විෂය ක්ෂේත්‍රයක් තෝරාගෙන ප්‍රබල සමාජ සංවාදයක් ඇතිකළ හැකි තේමාවක් ඔස්සේ තම කථාන්දරය කියාගෙන යයි. ඔහුට නොවැටහෙන එකම කාරණය සූක්ෂ්ම හා සංකීර්ණ චරිත නිරූපණය යි. නිරූපණය අතහැර කතුවරයා ඉදිරියට පැන ඉදිරිපත් කරනු ලබන විග්‍රහවලින් නවකතාව පිරී ඇත.“ප්‍රිය මනාපව විකට වදන් පවසමින් මගී ජනතාව හා සුහදව සිය වෘත්තිය කරන මේ රියැදුරා සුන්දර මිනිසෙකැ’ යි යන්න බොහෝ දෙනාගේ හැඟීමයි. තමා අසලින් ම වාඩි වී සිටින ඕනෑම මගියෙක් හා සුහද ව කතා බහ කිරීමට පුරුදු වී සිටින සිරිල්ගේ ගති පැවතුම්වලට ඇලුම් කරන ඇතැම් මගීහු, ඔවුන්ගේ නිවෙස්වල පැවැත්වෙන විවිධ උත්සව හා පින්කම් සඳහා ඇරැයුම් කරති. නිවාඩු ඇති අවස්ථාවලදී හෝ වැඩ නිමාවූ පසු හෝ මධුසාද සඳහා මේ දෙදෙනා සහභාගී කර ගැනීමට ද ඔව්හු උනන්දු වෙති.”(පොඩි සල්ලි - 107 පිටුව)සිරිල් අයියාගේ මනුෂ්‍යත්වය හා අවංකභාවය නිරූපණය කළ යුත්තේ සිද්ධි හා චරිත නිරූපණ ඔස්සේ මිස කතුවරයා බැහැර සිට කරන විග්‍රහවලින් නොවේ. කොහොමටත් මේ කතුවරයා ප්‍රබල සිදුවීම් මතුකිරීමටත්; සියුම් ලෙස චරිතය නිරූපණය කිරීමටත් දන්නේ නැත. ඔහු උත්සුක වන්නේ කතුවරයා මැදිහත් වී වේගවත් කතාවක් ගෙතීමට ය. එය සාර්ථක නවකතාවක ලක්ෂණයක් නො වේ. කතුවරයා කෙළින් ම ඉදිරිපත් වී සිදුකරන විග්‍රහ මෙන් ම ඇතැම් චරිතවල මුවට නංවන දීර්ඝ සංවාද ඔස්සේ ද සමාජ විග්‍රහ ඉදිරිපත් කිරීමට කතුවරයා උත්සුක වේ. එම උපාය මාර්ග දෙක ම අසාර්ථක ය.“දිනක් රාත්‍රී බසයක ගමන් කරමින් සිටිය දී එහි රියැදුරා අසල සිටි හිවතකුට තම ජීවිතය ගැන කළ විස්තරයක් මට අසන්නට ලැබිණි. අනුන්ගේ කතාබහට සවන්දීම ශිෂ්ට සම්පන්න දෙයක් නොවන බව මම දනිමි. එහෙත් ඒ කතාව මට පමණක් නොව, රියැදුරු අසුන ආසන්නයේ සිටි කිහිප දෙනකුටම ඇසිණි. ඔහු සිය අත්දැකීම් පිරි පෞද්ගලික බස් සේවාවේ එක් අඳුරු පැත්තක් විස්තර කෙළේ එය අසා සිටි සැමට ඇසුණාට කමක් නැතැ’යි යන හැඟීමෙන් විය යුතු ය. මගේ සිතේ කම්පනයක් ඇති කර වූ ඒ කතාව ලිවිය යුතු යැයි මම ඒ අවස්ථාවේ දී ම තීරණය කෙළෙමි. මේ එහි ප්‍රතිඵලය ය.”(පොඩි සල්ලි - පෙරවදන)අර්නස්ට් හෙමිං වේ මහල්ලා සහ මුහුද කෘතිය ලියන්නේ ද මහලු කියුබන් ධීවරයකු වූ මැනුවෙල් කී කතාවක් පදනම් කරගෙන ය. එහෙත් එම කතාව සාර්ථක ප්‍රබන්ධයක් බවට පත්වූයේ කතුවරයා සතු වූ ගැඹුරු කාල්පනික ශක්තිය නිසා ය. ඊළඟට ඔහු සතු ජීවිතාවබෝධය නිසා ය. මැනුවෙල්ගේ කතාව ඒ හැටි දෙයක් නො වන බව හෙමිං වේ ම කියයි. උපාලි ලීලාරත්න අර්නස්ට් හෙමිංවේට සමාන කිරීමෙහි තේරුමක් නැත. එහෙත් ශ්‍රී ලංකාවේ නූතන පෞද්ගලික බස් සේවකයන්ගේ උප සංස්කෘතිය ගැන අප නො දන්නා අලුත් යමක් කීමට උපාලි අපොහොසත් ය. ඒ පමණක් නොව, සිරිල් අයියා හා මංජු පිළිබඳ ප්‍රබල හැඟීමක් මතු කරන ලෙස එම චරිත නිරූපණය කිරීමට ද කතුවරයා අසමත් ය. මේ ලේඛකයා කයිවාරුවේ තරමට වැඩ නැති නවකතාකරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308292</link>
    <topic>සාර්ථක සංචාරයකින් පසු ජනපති යළි දිවයිනට</topic>
    <author>ධනුෂ්ක ගොඩකුඹුර</author>
    <content>බෙලරුස් රාජ්‍යයේ සාර්ථක තෙදින නිල චාරිකාව නිමා කළ ජනාධිපති මහින්ද රාජපක්‍ෂ මහතා ඊ‍යේ (28) උදෑසන යළි මෙරටට පැමිණියේය. ශ්‍රී ලංකා රාජ්‍ය නායකයකු බෙලරුස් හි කළ ප්‍රථම නිල සංචාරය සනිටුහන් කරමින් ජනාධිපතිවරයා පසුගිය 25 වැනිදා බෙලරුස් බලා ගියේය.බෙලරුස් ජනාධිපති ඇලෙක්සැන්ඩර් ලූකෂෙන්කෝ, අගමැති මහාචාර්ය මිහායිල් මියස්නිකොවිච්, බෙලරුස් ජාතික මන්ත්‍රණ සභාවේ සභාපති ඇනටොලි රුබිනෝව් සහ බෙලරුස් ජාතික මන්ත්‍රණ සභාවේ නියෝජිත මන්ත්‍රී මණ්ඩලයේ සභාපති ව්ලැඞ්මීර් ඇන්ඩෘෂෙන්කෝ යන මහත්වරුන් සමඟ ජනාධිපතිවරයා ද්විපාර්ශ්වික සාකච්ඡාවල පැවැත්වීය.ශ්‍රී ලංකාවත් බෙලරුස් රාජ්‍යයත් අතර අ‍වබෝධතා ගිවිසුම් හා ගිවිසුම් 7කට ජනාධිපතිවරයාගේ මෙම සංචාරයේදී අස්සන් තැබිණ.ශ්‍රී ලංකාවේ සංචාරක ව්‍යාපරය ප්‍රවර්ධනය කිරීමේ අරමුණින් බෙලරුස් හි මින්සික් නුවර බෝල්ෂෝයි ඔපෙරා සහ බැලේ රඟහලේදි සංවිධාන කර තිබුණු ශ්‍රී ලංකා රාත්‍රිය ප්‍රසංගයට ද ජනාධිපතිවරයා එක් විය.විදේශ කටයුතු ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග මහත්වරු ද ජනාධිපතිවරයාගේ සංචාරයට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308293</link>
    <topic>කවුරු මොනවා කීවත් ඇත්ත-නැත්ත පිල්ලේ නෝනාටම දැක ගත හැකියි</topic>
    <author>සිතාරා සේනානි සහ නුවන් කොඩිකාර,</author>
    <content>ශ්‍රී ලංකාව සම්බන්ධයෙන් විරුද්ධවාදීන් පෙන්වා ඇති චිත්‍රයට වඩා වෙනස් චිත්‍රයක් සියැසින් දැක බලා ගැනීමේ අවස්ථාව මානව හිමිකම් කොමසාරිස් නවනීදන් පිල්ලේ මහත්මියට ලැබී තිබෙන නිසා ඇයගේ සංචාරය අප ලැබූ විශාල ජයග්‍රහණයක් බව ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, ඇමැති නිමල් සිරිපාල ද සිල්වා මහතා පෙන්වා දෙයි.රජයට සැඟවීමට කිසිවක් නොමැති බවත්, සෑම විටම විවෘතභාවයෙන් කටයුතු කැර ඇති බවත් කී ඒ මහතා, තමන්ට මෙරටදී මුණගැසීමට අවශ්‍ය යැයි කී සියලුදෙනා හමුවීමට නවනීදන් පිල්ලේ මහත්මියට රජය අවස්ථාව සලසා දුන්නේ ඒ නිසා බවත් අවධාරණය කළේය.එමෙන්ම ශ්‍රී ලංකා රජයට එරෙහි කේලාම්කරුවන්ට ද විවිධ තැන්වල නොගොස් කෙලින්ම ඇය මුණ ගැසී එම කේලාම් කීමේ අවස්ථාව රජය ලබා දී තිබෙන බවත් පැවැසී‍ය.ඇමැතිවරයා මේ බව පැවැසුවේ එක්සත් ජනතා නිදහස් සන්ධානය ඊයේ (28) පැවැත්වූ මාධ්‍ය හමුවේදී ය. ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ එම මාධ්‍ය හමුව පැවැත්විණි.නවනීදන් පිල්ලේ මහත්මියට කළ හැකි භූමිකාවක් තිබෙන බව කී ඇමැතිවරයා කිසිදු කරුණක් සම්බන්ධයෙන් රජයට නියෝග දීමට ඇයට කිසිදු අයිතියක් නොමැති බවත්, එවැනි නියෝග රජය කිසිසේත් පිළිනොගන්නා බවත් අවධාරණය කළේය.හමුදාව පරිහරණය කරන උතුරේ ඉඩම් ඒවායේ අයිතිකරුවන්ට යළි පැවරීම සම්බන්ධයෙන් පිල්ලේ මහත්මිය යාපනයේදී විමසීමක් කැර ඇතිදැයි මෙම මාධ්‍ය හමුවේදී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.බොහෝ රාජ්‍ය නොවන සංවිධාන ශ්‍රී ලංකා එරෙහිව එල්ල කරන අභූත චෝදනා ගැන රජය සැලෙන්නේ නැති බවද, ඒවාට දිය යුතු පිළිතුරු රජය සතුව පවතින බවද, මානවි හිමිකම් කොමසාරිස්වරියගේ සංචාරය එයට ලැබුණු හොඳ අවස්ථාවක් බවද අවධාරණය කළේය.එසේම තම සංචාරයේදී ශ්‍රී ලංකාව සම්බන්ධයෙන් සාධාරණ තීන්දුවකට එතුමිය එළැඹෙනු ඇතැයි යන්න රජයේ විශ්වාසය බව කී ඇමැතිවරයා, එතුමිය සර්ව සම්පූර්ණ ද, නිර්දෝෂී ද යන්න එකී වාර්තාව අනුව පිළිබිඹු වනු ඇතැයිද කීය.ඇමැතිවරයා එහිදී මෙසේද කීය. මානව හිමිකම් කොමසාරිස් නවනීදන් පිල්ලේ මහත්මියගේ ශ්‍රී ලංකා සංචාරය සම්බන්ධයෙන් විවිධ ජනමාධ්‍ය විවිධ අර්ථ නිරූපණ ඉදිරිපත් කර ‍තිබෙනවා.මේ අර්ථ නිරූපණ සියල්ල නිවැරැදි ඒවා නොවේ. යුද්ධයෙන් පසු රටේ ඇතිවූ තත්ත්වය පිළිබඳ කරුණු නිරීක්ෂණය කිරීමට මෙරටට පැමිණි පළමුවැනි ජාත්‍යන්තර නියෝජිතවරිය පිල්ලේ මහත්මිය නොවෙයි.අන්තර් පාර්ලිමේන්තු නියෝජිතවරුන්, පොදු රාජ්‍ය මණ්ඩලයීය පාර්ලිමේන්තු කණ්ඩායම් නියෝජිතවරුන් වැනි විවිධ කණ්ඩායම් පැමිණ තිබෙනවා. ඒ කිසිවකුට අප තහංචි දැම්මේ නෑ. විවෘතභාවයෙන් යුතුව ඕනෑම කණ්ඩායමක්, පුද්ගලයෙක් මුණ ගැසීමට අවස්ථාව ලබා දුන්නා.සමහරු ශ්‍රී ලංකාව සම්බන්ධයෙන් විවිධ වාර්තා, වීඩියෝ පෙන්වමින් පිල්ලේ මහත්මියට වැරැදි තොරතුරු ලබා දී තිබෙනවා. මේවා සමහර විට ඇයට දිරවා ගැනීමට අපහසු වෙන්නත් ඇති.යුද්ධයෙන් පසු උතුරු නැඟෙනහිර සිදුව තිබෙන සංවර්ධනය, සංහිඳියාව ඇතිකිරීම වෙනුවෙන් ගෙන තිබෙන පියවර, යළි පදිංචි කිරීම හා බිම් මට්ටමින් හා ගම් මට්ටමින් කර තිබෙන සංවර්ධනය ආදී සියල්ල සියැසින් දැකබලා ගැනීමෙන් පසු ඒ සම්බන්ධයෙන් නිවැරැදි චිත්‍රයක්, වැටහීමක් ලබා ගත හැකි වනු ඇතැයි යන්න අපගේ විශ්වාසයයි.එතුමිය ලබා දෙන වාර්තාව ගැන අපට කිසිවක් කියන්න බැහැ. ඇය මැති ඇමැතිවරුන් හා නිතිපති මුණ ගැසුණා. ජනාධිපතිතුමා හා අගවිනිසුරු හමුවීමටත් නියමිතයි. එතුමියට මෙරට සම්බන්ධයෙන් අවශ්‍ය විමර්ශන සිදු කිරීමට පූර්ණ නිදහස ලබා දී තිබෙනවා. එයින් අපගේ විනිවිදභාවය මුළු ලෝකයට ම පෙන්වා තිබෙනවා.ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන, මහජන එක්සත් පෙරමුණේ නායක, ඇමැති දිනේෂ් ගුණවර්ධන මහත්වරු ද මේ අවස්ථාවට සහභාගී වූහ.රජයට සැඟවීමට කිසිවක් නොමැති බවත්, සෑම විටම විවෘතභාවයෙන් කටයුතු කැර ඇති බවත් කී ඒ මහතා, තමන්ට මෙරටදී මුණගැසීමට අවශ්‍ය යැයි කී සියලුදෙනා හමුවීමට නවනීදන් පිල්ලේ මහත්මියට රජය අවස්ථාව සලසා දුන්නේ ඒ නිසා බවත් අවධාරණය කළේය.එමෙන්ම ශ්‍රී ලංකා රජයට එරෙහි කේලාම්කරුවන්ට ද විවිධ තැන්වල නොගොස් කෙලින්ම ඇය මුණ ගැසී එම කේලාම් කීමේ අවස්ථාව රජය ලබා දී තිබෙන බවත් පැවැසී‍ය.ඇමැතිවරයා මේ බව පැවැසුවේ එක්සත් ජනතා නිදහස් සන්ධානය ඊයේ (28) පැවැත්වූ මාධ්‍ය හමුවේදී ය. ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ එම මාධ්‍ය හමුව පැවැත්විණි. නවනීදන් පිල්ලේ මහත්මියට කළ හැකි භූමිකාවක් තිබෙන බව කී ඇමැතිවරයා කිසිදු කරුණක් සම්බන්ධයෙන් රජයට නියෝග දීමට ඇයට කිසිදු අයිතියක් නොමැති බවත්, එවැනි නියෝග රජය කිසිසේත් පිළිනොගන්නා බවත් අවධාරණය කළේය.හමුදාව පරිහරණය කරන උතුරේ ඉඩම් ඒවායේ අයිතිකරුවන්ට යළි පැවරීම සම්බන්ධයෙන් පිල්ලේ මහත්මිය යාපනයේදී විමසීමක් කැර ඇතිදැයි මෙම මාධ්‍ය හමුවේදී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.බොහෝ රාජ්‍ය නොවන සංවිධාන ශ්‍රී ලංකා එරෙහිව එල්ල කරන අභූත චෝදනා ගැන රජය සැලෙන්නේ නැති බවද, ඒවාට දිය යුතු පිළිතුරු රජය සතුව පවතින බවද, මානවි හිමිකම් කොමසාරිස්වරියගේ සංචාරය එයට ලැබුණු හොඳ අවස්ථාවක් බවද අවධාරණය කළේය.එසේම තම සංචාරයේදී ශ්‍රී ලංකාව සම්බන්ධයෙන් සාධාරණ තීන්දුවකට එතුමිය එළැඹෙනු ඇතැයි යන්න රජයේ විශ්වාසය බව කී ඇමැතිවරයා, එතුමිය සර්ව සම්පූර්ණ ද, නිර්දෝෂී ද යන්න එකී වාර්තාව අනුව පිළිබිඹු වනු ඇතැයිද කීය.ඇමැතිවරයා එහිදී මෙසේද කීය. මානව හිමිකම් කොමසාරිස් නවනීදන් පිල්ලේ මහත්මියගේ ශ්‍රී ලංකා සංචාරය සම්බන්ධයෙන් විවිධ ජනමාධ්‍ය විවිධ අර්ථ නිරූපණ ඉදිරිපත් කර ‍තිබෙනවා. මේ අර්ථ නිරූපණ සියල්ල නිවැරැදි ඒවා නොවේ.යුද්ධයෙන් පසු රටේ ඇතිවූ තත්ත්වය පිළිබඳ කරුණු නිරීක්ෂණය කිරීමට මෙරටට පැමිණි පළමුවැනි ජාත්‍යන්තර නියෝජිතවරිය පිල්ලේ මහත්මිය නොවෙයි. අන්තර් පාර්ලිමේන්තු නියෝජිතවරුන්, පොදු රාජ්‍ය මණ්ඩලයීය පාර්ලිමේන්තු කණ්ඩායම් නියෝජිතවරුන් වැනි විවිධ කණ්ඩායම් පැමිණ තිබෙනවා.ඒ කිසිවකුට අප තහංචි දැම්මේ නෑ. විවෘතභාවයෙන් යුතුව ඕනෑම කණ්ඩායමක්, පුද්ගලයෙක් මුණ ගැසීමට අවස්ථාව ලබා දුන්නා. සමහරු ශ්‍රී ලංකාව සම්බන්ධයෙන් විවිධ වාර්තා, වීඩියෝ පෙන්වමින් පිල්ලේ මහත්මියට වැරැදි තොරතුරු ලබා දී තිබෙනවා.මේවා සමහර විට ඇයට දිරවා ගැනීමට අපහසු වෙන්නත් ඇති. යුද්ධයෙන් පසු උතුරු නැඟෙනහිර සිදුව තිබෙන සංවර්ධනය, සංහිඳියාව ඇතිකිරීම වෙනුවෙන් ගෙන තිබෙන පියවර, යළි පදිංචි කිරීම හා බිම් මට්ටමින් හා ගම් මට්ටමින් කර තිබෙන සංවර්ධනය ආදී සියල්ල සියැසින් දැකබලා ගැනීමෙන් පසු ඒ සම්බන්ධයෙන් නිවැරැදි චිත්‍රයක්, වැටහීමක් ලබා ගත හැකි වනු ඇතැයි යන්න අපගේ විශ්වාසයයි.එතුමිය ලබා දෙන වාර්තාව ගැන අපට කිසිවක් කියන්න බැහැ. ඇය මැති ඇමැතිවරුන් හා නිතිපති මුණ ගැසුණා. ජනාධිපතිතුමා හා අගවිනිසුරු හමුවීමටත් නියමිතයි. එතුමියට මෙරට සම්බන්ධයෙන් අවශ්‍ය විමර්ශන සිදු කිරීමට පූර්ණ නිදහස ලබා දී තිබෙනවා. එයින් අපගේ විනිවිදභාවය මුළු ලෝකයට ම පෙන්වා තිබෙනවා.ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන, මහජන එක්සත් පෙරමුණේ නායක, ඇමැති දිනේෂ් ගුණවර්ධන මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308294</link>
    <topic>හෙළ සංස්කෘතිය ‍ලොවට පෙන්වීමට පොදු රද මඬුලු සමුළුව හොඳම අවස්ථාවක්</topic>
    <author>රක්ෂණ ශ්‍රියන්ත</author>
    <content>අධිරාජ්‍යවාදී යුගයේදී එවකට සිටි ලේඛකයින් අපේ රට 'ඉන්දියන් සාගරයේ මුතු ඇටය' 'පෙරදිග ධාන්‍යාගාරය' ආදී නම් වලින් හැඳින්වූ අතර එම තත්ත්වය වත්මන් නායකත්වය යටතේ යළි උදා වී ඇති බව ලෝකයට පෙන්වාදීමට පොදුරාජ්‍ය මණ්ඩලීය නායක සමුළුව මෙරටදී පැවැත්වීමෙන් හැකිවන බව ප්‍රවීණ සංගීතවේදී සංස්කෘතික හා කලා කටයුතු පිළිබඳ ජනාධිපති උපදේශක රෝහණ වීරසිංහ මහතා පවසයි.අධිරාජ්‍යවාදී යුගයේ සිටි ලේඛකයින් වන වෛද්‍ය ස්පිට්ල්, ලෙනාඩ් වුල්ෆ්, රොබට් නොක්ස්, සැමුවෙල් බේකර් වැන්නවුන් අපේ රට පිළිබඳ ඉතා ඉහළින් වර්ණනා කර ඇති බවද රෝහණ වීරසිංහ මහතා පෙන්වා දෙයි.එම ලේඛකයින් අපේකම, අපේ ජාතිය, අපේ සංස්කෘතිය ඉතා අගය කොට ඇති බවත් එය කිසිදු රටකට නොදෙවෙනි වන බවත් පෙන්වා දී තිබේ. එම ප්‍රෞඪ ඉතිහාසය අපේ කම නැවත ගොඩනැගීමට වත්මන් ජනාධිපති මහින්ද රාජපක්ෂ මහතා සමත්ව තිබෙන බවද වීරසිංහ මහතා පෙන්වා දෙයි.අපේ රට පිළිබඳ වසර තිස් ගණනක් පැවති කලු පැල්ලම් මකා දමා නැවතත් අතීත ලේඛකයින් කියූ පරිදි ඉන්දියන් සාගරයේ මුතු ඇටය බවට ශ්‍රී ලංකාව පත්ව ඇති බව පොදුරාජ්‍ය මණ්ඩල නායකයින් මේ සමුළුවෙන් පසු අවබෝධ කර ගනු නොඅනුමාන බව රෝහණ වීරසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308295</link>
    <topic>අවිධිමත්ව කටයුතු කළ නිලධාරීන්ට එරෙහිව පියවර ගන්න</topic>
    <author>විජයානි එදිරිසිංහ</author>
    <content>වී අලෙවි මණ්ඩලයේ වී තොග සහල් කිරීම සඳහා මෝල් හිමියන්ට ලබාදීමේදී යම් නිලධාරියෙක් හෝ කණ්ඩායමක් විසින් අවධිමත් ආකාරයට කටයුතු කර ඇත්නම් ඒ සම්බන්ධව ඔවුන්ට එරෙහිව විනයානුකූලව කටයුතු කරන ලෙස සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශයේ ලේකම් පී.කේ.සී. අමරවර්ධන මහතා වී අලෙවි මණ්ඩලයේ සභාපතිවරයාට දැනුම් දී තිබේ.මෝල්වලට දුන් වී වලින් සහල් ඇටයක්වත් මණ්ඩලයට ආපසු ලැබී නැති බවට දිනමිණ පසුගියදා පළ කළ ප්‍රවෘත්තිය දෙස අවධානය යොමු කරමින් මේ දැනුම්දීම කර තිබේ.  ඇමැති ජොන්ස්ටන් ප්‍රනාන්දු මහතාගේ උපදෙස් මත ලේකම්වරයා වී අලෙවි මණ්ඩලයේ සභාපතිවරයා වෙත එම දැනුම්දීම සිදු කර තිබේ.ලේකම්වරයා විසින් ලිඛිතව කර ඇති එම නියෝගයේ තවදුරටත් සඳහන් පරිදි පිටස්තර සහල් මෝල් මගින් වී සහල් කිරීමේ ක්‍රියාවලියේදී මෙතෙක් අයකර ගත නොහැකිව පවත්නා මුදල් සහල්වලින් ගෙවීම පිළිබඳ පසුගිය 31 දින දක්වා වූ ගනුදෙනුවලට අදාළ වාර්තාවක්ද ගෙවීම් පැහැර හැර ඇති මෝල් හිමියන් පිළිබඳ ගෙන ඇති නීත්‍යානුකූල පිළිබඳ සහ ඊට වගකිවයුතු නිලධාරීන් පිළිබඳ වාර්තාවක් ලබාගෙන ඉදිරිපත් කරන ලෙසද එහි සඳහන් වෙයි.වී අලෙවි මණ්ඩලයේ සාමාන්‍යාධිකාරී වජිර පෙරේරා මහතා විසින් මේ ක්‍රියාවලිය බාරගෙන ක්‍රියාකර තිබේ.මේ ගනුදෙනුවේදී INVOICE (ඉන්වොයිස්) කැඳවීමක් සිදු නොකර වාචිකව පමණක් ගනුදෙනුවේ බොහෝ දෑ සිදුවී ඇති බව විගණනය ‍මගින් අනාවරණය කර ගෙන තිබේ.‍තවද දැනට මේ ගනුදෙනු පිළිබඳ විගණනය සිදු කරගෙන යන පරීක්ෂණ වලදී රජයේ සංචිත වල ඇති ඉහළ මට්ටමේ හොඳ වී තොග මෝල් හිමියන්ට ලබාදී ඒ වෙනුවට සහල් මෝල් හිමියන්ගෙන් බාල සහල් ලබාගෙන ඇති බවද පැවසේ.වී අලෙවි මණ්ඩලයේ සාමාන්‍යාධිකාරීවරයා එම තනතුරට පත්වීමේදී වත්කම් බැරකම් ප්‍රකාශයක් ලබා නොදීම පිළිබඳ විගණනයේ දැඩි අවධානයට ලක්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308296</link>
    <topic>ඕමන්තේ-කිළිනොච්චි දුම්රිය මාර්ගය ලබන 14දා සිට වැඩ</topic>
    <author>ශීලා උඩුවර</author>
    <content>උතුරු දුම්රිය මාර්ගයේ ඕමන්තේ සිට කිළිනොච්චිය දක්වා දුම්රිය මාර්ගය සැප්තැම්බර් මස 14 වැනිදා විවෘත කෙරේ.විවෘත කිරීමේ උත්සවය කිළිනොච්චි දුම්රිය ස්ථානයේදී එදින පැවැත්වෙයි. ඕමන්ත සිට කිළිනොච්චි දක්වා දුර කිලෝමීටර් 62කි.මේ දුම්රිය මඟේ ඕම්න්ත, පුලියම්කුලම, මාන්කුලම, මුරුක්කණ්ඩි, කිළිනොච්චි ප්‍රදේශවල දුම්රිය ස්ථාන පිහාටුවා ඇත.ඉන්දියානු ණය ආධාර යටතේ යටතේ මෙය ඉදිකෙරෙන අතර ඉදිකිරීම් කටයුතු එරට ඉර්කෝන් සමාගම සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308297</link>
    <topic>රැකියාවට කටාර් ගිය ශ්‍රී ලාංකිකයෝ 16ක් අතරමං කරලා</topic>
    <author>මහින්ද අලුත්ගෙදර</author>
    <content>රැකියා සඳහා කටාර් ගිය පසු විදේශ රැකියා නියෝජිතායතනය මඟින් අතරමං කළ ශ්‍රී ලාංකිකයන් 16 දෙනකුගෙන් සමන්විත කණ්ඩායමක් අසීරුතා රැසකට මුහුණ දී සිටින බව වාර්තා වෙයි.කටාර් වෙත රැකියා සඳහා ගියපසු ඔවුන් රැගෙන ගිය විදේශ රැකියා නියෝජිතායතනය විසින් මෙලෙස අතරමංකර තිබෙන අතර මේ සිද්ධිය සම්බන්ධයෙන් අදාළ ශ්‍රී ලාංකිකයන් විසින් දැනුම් දී තිබෙන බව කටාර්හි ශ්‍රී ලංකා තානාපති කාර්යාලය පවසයි.රියදුරන් ලෙස මේ ශ්‍රී ලාංකිකයන් 16 දෙනා කටාර් රාජ්‍යය වෙත රැගෙන ගොස් තිබෙන අතර මාස තුනක පමණ කාලයක් ඔවුන්ට වැටුප් ගෙවා නොමැති බවද මේ වනවිට දැඩි අපහසුතාවන්ට පත්ව තිබෙන බවද වාර්තා වෙයි.කෙසේ වුවද මේ සම්බන්ධයෙන් අවධානය යොමුකළ ශ්‍රී ලංකා තානාපති කාර්යාලය දැනටමත් අදාළ සමාගමේ බලධාරීන් සමඟ සාකච්ඡා කොට මේ ශ්‍රී ලාංකිකයන් සඳහා සාධාරණය ඉටුකරන ලෙස දැනුම්දී තිබේ.මේ වනවිට ඔවුන් පිරිස අදාළ සමාගමේ පිටුපස ස්ථානයක තාවකාලිකව රැදී සිටින අතර එහි කිසිඳු පහසුකමක් නොමැති බවද දිනවල පවතින අධික උෂ්ණත්වය හේතුවෙන් කිහිපදෙනෙකු රෝගාතුරව රෝහල් ගතකර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308298</link>
    <topic>හොරොව්පතාන සිද්ධියට සම්බන්ධ සොල්දාදුවන්ගේ සේවය අත්හිටුවයි</topic>
    <author/>
    <content>හොරොව්පතාන ප්‍රදේශය ආශ්‍රිතව පසුගියදා සිදුවු සිද්ධිය සම්බන්ධයෙන් පොලිස් අත්අඩංගුවට පත් ශ්‍රී ලංකා ජාතික ආරක්ෂක බලමුළුවට අයත් සෙබළුන් හතරදෙනා සබැඳිව පැවැත්වෙන පරීක්ෂණ සඳහා සහ ඔවුන් නීතිය හමුවට පැමිණවීමට, පොලිසියට අවශ්‍ය උපරිම සහයෝගය ලබාදීමට යුද්ධ හමුදාපති ලුතිනන් ජෙනරාල් දයා රත්නායක මහතා සහතික විය.මේ සම්බන්ධව සියලු වග විභාගයන් කිරීම සඳහා මූලික පරීක්ෂණ උසාවියක් පත්කිරීමට යුද්ධ හමුදා නීති සේවා අධ්‍යක්ෂක වෙත උපදෙස් ලබාදෙන ලදී.මෙයට අමතරව එම පරීක්ෂණ අවසන් වන තෙක් එම සෙබළුන් හතරදෙනාගේ සේවය වහා අත්හිටුවීමට යුද හමුදා නීති සේවා අධ්‍යක්ෂ වෙතින් ශ්‍රී ලංකා ජාතික ආරක්ෂක බලමුළුවේ බලධාරින් වෙත දැනුම් දී ඇත.යුද්ධ හමුදාපතිවරයා මෙම සිද්ධිය සම්බන්ධව දැඩි අවධානය යොමුකර ඇති අතර, ඒ සබැඳිව අදාළ පොලිසියේ බලධාරින් සමඟ ඉතාමත් සහයෝගයෙන් කටයුතු කිරීමට සහතික වී ඇත.එසේම අදාළ පොලිසියේ බලධාරින් සමඟ සහයෝගයෙන් කටයුතු කරන ලෙසටද යුද්ධ හමුදාපතිවරයා අදාළ යුද්ධ හමුදා බලධාරින්ටද උපදෙස් ලබාදෙන ලදී.යුද්ධ හමුදා සාමාජිකයන්ගෙන් සිවිල් සමාජයට සිදුවන මෙවන් නීතිවිරෝධි කටයුතුවලදී තරා තිරම නොබලා දැඩි දඬුවම් ලබාදිය යුතු බැව් යුද්ධ හමුදාපති ලුතිනන් ජෙනරාල් දයා රත්නායක මහතා මෙහිදී දැඩිව අවධාරණය කරන ලදී.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n1308299</link>
    <topic>ෆොන්ටෙරා මෙහෙයුම් යළි අරඹයි</topic>
    <author/>
    <content>ෆොන්ටෙරා ශ්‍රී ලංකාවේ මෙහෙයුම් කටයුතු නැවත ආරම්භ කරයි.මේ පිළිබඳ අදහස් දක්වන එහි ප්‍රධාන විධායක නිලධාරි තියෝ ස්පියරිංස් මහතා ප්‍රකාශ කර සිටියේ “සිය සේවක මඬුල්ලේ සහ කිරි ගොවි කොටස්කරුවන්ගේ සම්පත්වල ආරක්ෂාව වෙනුවෙන් පසුගිය සතියේ සිකුරාදා ශ්‍රී ලංකාවේ මෙහෙයුම් කටයුතු තාවකාලිකව නතර කිරීමට සිදුවූ බවයි.”සේවක මඬුල්ලේ ආරක්ෂාව තහවුරු වී ඇති බවට තමාට විශ්වාස බවත් සෞඛ්‍ය ආරක්ෂිත හා ගුණාත්මක බවෙන් ඉතා ඉහළ කිරි නිෂ්පාදන නැවතත් ශ්‍රී ලාංකේය ප්‍රජාවට ලබාදීම සඳහා මෙහෙයුම් කටයුතු නැවත අරඹන බවත් ඒ මහතා තවදුරටත් ප්‍රකාශ කර සිටී.පසුගිය සිකුරාදා ෆොන්ටෙරා බ්‍රෑන්ඩ්ස් ලංකා (පුද්ගලික) සමාගමේ නිෂ්පාදන අලෙවිය තහනම් කරමින් පනවා තිබූ වාරණ නියෝගය ගම්පහ දිසා අධිකරණය විසින් ඉවත් කරන ලදී.“ශ්‍රී ලාංකේය ප්‍රජාවේ සහ කිරි කර්මාන්තයේ උන්නතිය වෙනුවෙන් දීර්ඝ කාලීන – තිරසාර විසඳුමක් ළඟාකර ගැනීම සඳහා ශ්‍රී ලංකා සහ නවසීලන්ත රජයන් සමඟ එක්ව දිගින් දිගටම කටයුතු කරන බව“ තියෝ ස්පියරිංස් මහතා අවසන් වශයෙන් ප්‍රකාශ කර සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082910</link>
    <topic>දුම් පානය 7%කින් පහළට</topic>
    <author/>
    <content>මේ වසරේ මුල් මාස හය තුළ දී දුම් පානය කිරීමේ ප්‍රතිශතය සියයට 7 කින් පහළ ගොස් ඇති බව සෞඛ්‍ය ඇමැති මෛත්‍රීපාල සිරිසේන මහතා පැවැසීය.දුම් පානය කිරීමට එරෙහිව රජය විසින් පැනවූ නීති රීති හා දැන්වත් කිරීමේ වැඩසටහන් හේතුවෙන් මෙලෙස දුම් පානය පහළ ගොස් ඇති බවට සමීක්ෂණ වාර්තා මඟින් තහවුරු කර ඇති බව හෙතෙම කීවේය.එහෙත් දුම්කොළ සමාගම් උපයන ආදායමේ වැඩිවීමක් පෙන්නුම් කරන බවත් ඊට හේතුව දුම්වැටිවල මිල ගණන් ඉහළ යෑම බවත් ඒ මහතා අවධාරණය කළේය.ශ්‍රී ලංකා පදනම් ආයතනයේ පෙරේදා (27) පැවැති මාධ්‍ය හමුවේ දී ඇමැතිවරයා එසේ ප්‍රකාශ කළේය.දුම්වැටි භාවිතය නිසා පුද්ගලයන් මිලියන හයක් වසරකට මියයන බව පවසන ඒ මහතා ඉන් මිලියන පහක්ම සක්‍රීය ලෙස දුම්පානය කිරීමෙන් ද අනෙකුත් ලක්ෂ දහය අනුන් උරන දුම් ආඝ්‍රාණය කිරීමෙන් ද මිය යන බව සිරිසේන මහතා පැවැසීය.සෑම තත්පර හයකටම දුම් පානය කිරීමෙන් ලෝකයේ කොතනක හෝ පුද්ගලයකු මරණයට පත්වන බවත් වැඩිහිටි මරණ දහයෙන් එක් අයකු දුම් පානය කිරීමෙන් මියයන බවත් සෞඛ්‍ය ඇමැතිවරයා කීවේය.දුම් පානය කිරීම හේතුවෙන් මෙරට දී ද දිනකට පුද්ගලයන් 54 දෙනකු මිය යන බව පවසන සෞඛ්‍ය ඇමැතිවරයා ඒ අනුව ගත්කළ වසරකට පුද්ගලයන් 20,000 අකාලයේ මියයන බව ප්‍රකාශ කළේය.මේ වසරේ දී ඖෂධ මිල දී ගැනීම සඳහා රුපියල් බිලියන 35 ක් වෙන්කර ඇති බවත් ‍නව තාක්ෂණික සෞඛ්‍ය උපකරණ මිල දී ගැනීමට රුපියල් මිලියන 12,000 ක් වෙන්කර ඇති බවත් මෛත්‍රීපාල සිරිසේන මහතා පැවැසීය.ඇමැතිවරයා මෙසේද කීවේය. දුම් ඉරීම නිසා ලෝකයට සිදුවූ විනාශය තේරුම්ගත් ලෝක සෞඛ්‍ය සංවිධානය මේ සම්බන්ධයෙන් ජාත්‍යන්තර සම්මුතියක් සකස් කළා. එම සම්මුතියට ආසියානු කළාපයෙන් මුලින්ම අස්සන් කළේ අපේ රට.ඒ වගේම ලෝකයෙන්ම හතරවන ස්ථානයට අස්සන් කළේ ශ්‍රි ලංකාව. ඒ යටතේ දුම්කොළ හා මධ්‍යසාර නිවාරණය සඳහා දැවැන්ත වැඩපිළිවළක් ක්‍රියාත්මක කරන්න අවස්ථාව උදාවුණා.එහි එක් පියවරක් ලෙස සෑම දුම්වැටි දවටනයකම සියයට 80 ක් ආවරණය වන පරිදි මුඛ පිළිකා රූප සටහනක් ඇතුළත් රූපමය අවවාද අන්තර්ගත කළයුතුය යන නීතිය ක්‍රියාත්මක කිරීමට පියවර ගත්තා. ඊට එරෙහිව දුම්කොළ කර්මාන්තකරුවෝ මට නඩු දැම්මා.අපේ රටේ දුම්පානයට එරෙහිව ගෙන ගිය වැඩපිළිවල් සැලකිල්ලට ගත්ත හාවර්ඩ් විශ්වවිද්‍යාලය මගින් 2013 හාවර්ඩ් සෞඛ්‍ය නායකත්ව සම්මානය මා හට පිරිනැමීම සිදුකළා.මම සියලුම මාධ්‍ය ආයතනවලින් ඉල්ලා සිටිනවා දුම්පානයේ ඇති වන අහිතකර ප්‍රතිපල නිරන්තරයෙන් පෙන්වන්න කියලා. මොකද අපිට තනිවම මීට සටන් කරන්න බැහැ. ඔබේ සහයත් ලැබුනොත් පහසුවෙන් මෙය අවම කරගන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082911</link>
    <topic>කෝටි ගණන් මුදල් වංචා කළ CIFL සමාගමට එරෙහි විමර්ශන</topic>
    <author>විජයානි එදිරිසිංහ</author>
    <content>ගනුදෙනුකරුවන්ට වැඩි පොලියක් ලබාදෙන බව පවසා රුපියල් කෝටි ගණනක මහා පරිමාණ මූල්‍ය වංචාවක් කර ඇතැයි CIFL (Central Investment Finance Limited) නමැති මූල්‍ය ආයතනයට එරෙහිව කොළඹ වංචා විමර්ශන අංශය මගින් පුළුල් පරීක්ෂණයක් ආරම්භ කර තිබේ.රුපියල් ලක්ෂ තිහ, පනහ, විස්ස, දහය ආදී වශයෙන් මෙම මූල්‍ය ආයතනයේ මුදල් තැන්පත් කළ ගනුදෙනුකරුවන් 30 දෙනෙක් පමණ කොළඹ වංචා විමර්ශන අංශයට පැමිණිලි කර තිබේ.මෙම මූල්‍ය ආයතනයේ අධ්‍යක්ෂ මණ්ඩලය කැඳවා මේ වන විටත් ප්‍රශ්න කර ඇත. ඔවුන් පවසා ඇත්තේ ඔවුන්ගේ නියම අධ්‍යක්ෂ මණ්ඩලය විදේශ ගත වී ඇති බවයි.ගනුදෙනුකරුවන් දිනපතා මෙම මූල්‍ය ආයතනය වෙත පැමිණ තැන්පත් මුදල් ඉල්ලා ආයතනය වට කර සිටිති. එහෙත් මෙම ආයතනයේ කිසිදු වගකිවයුතු නිලධාරියෙක් නොමැත. එහි සිටින සේවකයන්ද ගනුදෙනුකරුවන් මග හරිමින් සිටියි.මෙම මූල්‍ය ආයතනයේ මුදල් තැන්පත් කළ තවත් පිරිසක් ආයතනයට එරෙහිව නඩු මගට බැස තිබේ.කොළඹ වංචා විමර්ශන අංශයට අමතරව රහස් පොලිසියට සහ තවත් පොලිසි ගණනාවකට ආයතනයට එරෙහිව පැමිණිලි කර තිබේ.මහ බැංකුවේ ලියාපදිංචි මූල්‍ය ආයතනයක් බැවින් මේ පිළිබඳව ගනුදෙනුකරුවන් මහ බැංකුවටද දැනුම් දී ඇත.කොළඹ වංචා විමර්ශනයට ලැබී ඇති පැමිණිලි පිළිබඳව වැඩිදුර පරීක්ෂණ සඳහා නීතිපති අවසරයද ඉල්ලා තිබේ.කොළඹ වංචා විමර්ශන අංශයේ අධ්‍යක්ෂ ජ්‍යෙෂ්ඨ පොලිස් අධිකාරී පාලිත ප්‍රනාන්දු මහතාගේ අධීක්ෂණය යටතේ ප්‍රධාන පොලිස් පරීක්ෂක විජේනායක මහතා ප්‍රමුඛ නිලධාරීන් මේ පිළිබඳව පරීක්ෂණ පවත්වයි.මේ පිළිබඳව ඉහත සඳහන් මූල්‍ය ආයතනයට කතා කළ අතර එහි නිලධාරීන් ප්‍රකාශ කළේ එම ආයතනය තුළ මූල්‍ය ප්‍රශ්නයක් ඇතිවී තිබීම සත්‍යයක් බවත් අධ්‍යක්ෂ මණ්ඩලයේ නිලධාරියකු නොමැති නිසා වැඩි යමක් ප්‍රකාශ කළ නොහැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082912</link>
    <topic>හලාවත ගැඹුරු මුහුදේදී ධීවරයන්ට හඳුනා නොගත් කන්ටේනරයක් හමුවෙලා</topic>
    <author>මිහිර විජේසේකර මාරවිල සමූහ</author>
    <content>හලාවත කරුකපනේ (Karukapanei) ගැඹුරු මුහුදේ පාවෙමින් තිබූ හඳුනානොගත් විශාල ප්‍රමාණයේ කන්ටේනරයක් හමුවී ඇති බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා කියා සිටී.පෙරේදා (27) එම ප්‍රදේශයේ ධීවර කටයුතුවල නිරත වූ කරුකපනේ ප්‍රදේශයේ ධීවරයින් පිරිසකට මෙම කන්ටේනරය හමුවී තිබේ. පසුව ඔවුන් නාවික හමුදාවට දන්වා තිබේ.මෙම කන්ටේනරයේ පිටත කුඩා ප්‍රමාණයේ බෙල්ලන් විශාල ප්‍රමාණයක් දැකිය හැකි නිසා මාස ගණනාවක්ම කන්ටේනරය මුහුදේ පාවෙමින් තිබී ඇති බවට සැක කරයි.ඊයේ දිනයේ කුඩා ප්‍රමාණයේ බෝට්ටු මගින් මෙම කන්ටේනරය දියඹේ සිට ගොඩබිමට රැගෙන ඒමට උත්සාහ කළද එය ප්‍රමාණයෙන් විශාල නිසා එම උත්සාහය අසාර්ථක වූ බව කමාන්ඩර් කෝසල වර්ණකුලසූරිය මහතා ප්‍රකාශ කළේය.එම කන්ටේනරය ඩෝරා යාත්‍රා උපයෝගී කරගෙන ගොඩබිමට රැගෙන ඒමට කටයුතු යොදා ඇති බවද හෙතෙම කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082913</link>
    <topic>යතුරුපැදිය ඇළට වැටී මව-පුතු මරුට</topic>
    <author>පොළොන්නරුව විශේෂ ගාමිණී ඔබේසේකර සහ දිඹුලාගල සමූහ</author>
    <content>සිය කිරිකැටි දරුවා ඉදිරිපස වාඩි කරවාගෙන සැමියා සමග යතුරුපැදිය ධාවනය කළ මවක් මහවැලි බී කලාපයේ  ඇළට පෙරළීමෙන් පෙරේදා (27) රාත්‍රියේ සිදුවූ අනතුරින් මව සහ දරුවා ජලයේ ගසාගෙන ගොස් මිය ගොස් තිබේ.මේ අනතුරින් මියගොස් ඇත්තේ මහවැලි 'බී' කලාපයේ රත්මල්තැන්න ගම්මානයේ පදිංචිව සිටි යු.ජී.ඒ. මධුෂිකා රාජපක්ෂ (27) සහ ඇගේ දරුවා වන අවුරුදු 2 ක් වයසැති කේ. දුලාජ් සංදීප නැමති අය වේ.මෙම අනතුර සිදුවන අවස්ථාවේ යතුරුපැදිය පදවාගෙන පැමිණ ඇත්තේ මධුෂිකා වන අතර ඇගේ සැමියා පිටුපස ආසනයේ වාඩිවී සිටි බව පොලිස් පරීක්ෂණවලදී අනාවරණය වී ඇත.අනතුර සිදුවීමෙන් පසු මව සහ දරුවා දියේ ගසාගෙන ගොස් ඇති අතර සැමියාට කිසිදු අනතුරක් සිදුවී නැතැයි පැවසේ.සිද්ධියට පසු එම ස්ථානයට පැමිණි සිවිල් ආරක්ෂක භටයින් 10 දෙනෙකු අතුරුදහන් වූ මව සහ දරුවා ඇළේ සෙවීම ආරම්භ කොට ඇත.මෙහෙයුමේදී මවගේ සිරුර ‍හමුවී අති අතර දරුවාගේ සිරුර අලුත්වැව ප්‍රදේශයේදී ආරක්ෂක භටයින්ට හමුවී තිබේ.මේ සිද්ධිය විස්තර කළ සිවිල් ආරක්ෂක නියාමක ඩී.ඒ.එස්. කුලරත්න මහතා සිවිල් ආරක්ෂක බළකායේ අණ දෙන නිලධාරීතුමාගේ දැනුම්දීම මත පෙරේදා රාත්‍රි 8ට පමණ ඇළේ කිහිප දෙනෙකු ගිලී ඇති බව දැනුම් දුන්නා.ඒ අනුව භටයින් දහ දෙනෙකු  ඇළට බැස මෙහෙයුමක් කළා. එහිදී නිරුවත් කාන්තා මළ සිරුරක් හමුවුණා. ඒ සමගම අලුත්ඔය ප්‍රදේශයේ කුඩා දරුවකුගේ සිරුරක් හමු වුණා. මෙම සිරුරු ගොඩගන්නා විටත් මිය ගොස් තිබුණා. පසුව සිරුරු අරලගන්විල රෝහලට යවනු ලැබුවා.දැනගන්නට ඇති පරිදි මෙම යතුරු පැදිය ධාවනය කොට ඇත්තේ මෙම කාන්තාව විසින්ය. ඇගේ සැමියා බීමතින් සිටි බව පැවසෙනවා.සිද්ධිය සම්බන්ධයෙන් මිය ගිය කාන්තාවගේ පුරුෂයා සැකපිට අත්අඩංගුවට ගෙන පොලිස් රක්ෂිත බන්ධනාගාරගත කොට තිබේ.අරලගන්විල පොලිසිය සිද්ධිය සම්බන්ධයෙන් පරීක්ෂණ පවත්වති. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082914</link>
    <topic>එළවළු-පලතුරු ශීත ගබඩාවල තැබීමෙන් ගොවීන්ට සහනයක් සාධාරණ මිලක් ලැබෙනවා</topic>
    <author>මහින්ද අලුත්ගෙදර</author>
    <content>ශීතාගාරවල එළවළු, පලතුරු ගබඩාකර තැබීමෙන් රටේ ගොවි ජනතාවට සහනයක් ලබාදීම සේම සාධාරණ මිල ගණන් යටතේ වෙළෙඳ පොළට නිකුත් කිරීමේ හැකියාව පවතින බව කතානායක චමල් රාජපක්ෂ මහතා පවසයි.මේ වෙනුවෙන් රාජ්‍ය අංශයට සේම පෞද්ගලික අංශයට විශාල කාර්යභාරයක් පැවරෙන බව සදහන් කරන ඒ මහතා රටපුරා යටිතල පහසුකම් සංවර්ධනය වීමත් සමඟ පෞදිගලික අංශයට අවස්ථා රැසක් තිබෙන බවද ඒ වෙනුවෙන් රජයේ සහයෝගය ලබාදෙන බවද සදහන් කරයි.කතානායකවරයා මේ බව සදහන් කළේ වැලිසර ඉදිකර තිබෙන කූල් ගාර්ඩ්න් පුද්ගලික සමාගමේ ශීතාගාරය විවෘත කිරීමේ අවස්ථාවට සහභාගි වෙමිනි. එළවළු, පළතුරු, කිරි නිෂ්පාදන සහ මත්ස්‍ය නිෂ්පාදන මෙට්‍රික් ටොන් 7,500 ක් මෙහි ගබඩාකර තැබීමේ ඉඩකඩ පවතින අතර එය මහල් පහකින් සමන්විත වෙයි.මේ මඟින් වගාකරුවන්ට, අපනයනය කරන්නන්ට මෙන්ම බෙදාහරින්නන්ටද අනඟි අවස්ථා‍වක් උදාවන අතර මාස 6 කට වැඩි කාලයක් ගබඩා කිරීමේ හැකියාව පවතී.එහිදී වැඩිදුරටත් අදහස් දක්වමින් චමල් රාජපක්ෂ මහතා සදහන් කළේ "මෙය ශ්‍රී ලංකාවේ පළමු විශාලතම පෞද්ගලික ශීතාගාරය වෙනවා. පසුගිය වසර කිහිපයේදී ශ්‍රී ලංකාවේ කෘෂිකර්ම ක්ෂේත්‍රය තුළ විශාල වෙනසක් සිදුවුණා.මෙතරම් මුදලක් ආයෝජනය කර ශීතාගාර ඉදිකළද රාජ්‍ය අංශයට එය පවත්වාගෙන යාම අපහසු වෙනවා. ඇතැම් විට රාජ්‍ය අංශයේ ආයතන විවිධ හේතූන්මත අලාභ ලබන තත්ත්වයට පැමිණ තිබෙනවා.මේ ප්‍රදේශයේ තිබූ ටයර් කර්මාන්ත ශාලාව වඟේම ලෝහ කර්මාන්ත ශාලාවේ කටයුතු අඩාල තත්ත්වයට පත්වුණා. අද රටේ පවතින වාතාවරණය මත මෙවැන්නක් ඉතාම වැදගත් වෙනවා. හැම ප්‍රදේශයකම යටිතල පහසුකම් සංවර්ධනය වෙනවා.ඒ වඟේම රටට ඵලදායී ආයෝජන සිදුකරන්නට පෞද්ගලික අංශයට අවස්ථාව ලැබී තිබෙනවා. කෘෂිකර්ම ක්ෂේත්‍රයේ පැවැති අඩුවක් අද දවසේ සම්පූර්ණ කර තිබෙනවා.මෙවැනි ශීතාගාර ඉදිකිරීමෙන් ඒ ඒ ප්‍රදේශවල ගොවි ජනතාවට විශාල සහනයක් ලැබෙනවා. තම එළවළු, පළතුරු අවාර කාලයේදී ප්‍රයෝජනයට ගන්නට මේ අනුව අවස්ථාව සැළසෙනවා.ඒ වඟේම හොඳ සාධාරණ මිලක් ලබාදෙන්නට හැකියාව තිබෙනවා. ගොවීන් මහන්සි වී වගාකළද ඇතැම්විට හොඳ මිලක්, ඉහළ ඉල්ලුමක් නැහැ. අලෙවි කරගන්නත් ගැටළු තිබෙනවා. අස්වැන්න නෙලන කාලය වනවිට රජය මඟින් සහතික මිලක් නියම කරනවා.වෙළෙඳුන් විසින් සාධාරණ මිලකට මිලදී ගන්නේ නැහැ. වගාකරුවන්ට කිසිඳු සහනයක් ලැබෙන්නේ නැහැ. ඌව පළාතේද මෙවැනි ශීතාගාරයක් ආරම්භ කරන්න පියවර ගන්නවා.විවිධ ස්ථානවල වගාකරුවන්ට මේ මඟින් වාසි රැසක් අත්වෙනවා. රටේ මාර්ග පද්ධතියද මේ සඳහා බෙහෙවින්ම වැදගත් වෙනවා. අද වනවිට මාර්ග දියුණු තත්ත්වයකට පැමිණෙමින් තිබෙනවා කියන්න පුළුවන.විශේෂයෙන්ම අපේ අතිරික්ත නිෂ්පාදන විදේශ රටවලට යවන්නත් පුළුවන් වෙනවා. මෙවැනි ආයතන වෙනුවෙන් පසුකම් ලබාදෙන්නට රජය කටයුතු කළයුතු වෙනවා. ඒ මඟින් ආයෝජකයන් තවදුරටත් දිරිමත් වෙනවා ".කෘෂිකර්ම ඇමැති මහින්ද යාපා අබේවර්ධන මහතා, අපේ රටේ කෘෂිකර්ම ක්ෂේත්‍රයේ වර්ධනයක් සමඟ සෑම නිෂ්පාදනයකම අතිරික්තයක් පැවැතියා. සහල්, ඉරිඟු, ලොකු ළුණු ඇතුළු නිෂ්පාදන බොහොමයක අතිරික්තයන් තිබුණා.මේ නිෂ්පාදන විදේශ රටවලින් ගේන්න විශාල මුදලක් වැය වෙනවා. පසුගිය කාලයේදී ජනාධිපති මහින්ද රාජපක්ෂ මහතා ප්‍රමුඛ රජ‍ය කෘෂිකර්ම ක්ෂේත්‍රය වෙනුවෙන් දැවැන්ත වැඩපිළිවෙලක් ක්‍රියාත්මක කළා.සෑම ප්‍රදේශයකම විශාල ජලාශ ඇතිකළා. පවතින ඒවා ප්‍රතිසංස්කරණය කළා. අපේ රටේ නිෂ්පාදන අතිරික්තයන් පිටරට යවන්නට හැකිවෙනවා. ඒ වඟේම අවශ්‍ය අවස්ථාවලදී ප්‍රයෝජනයට ගන්න ශීතාගාරවල ගබඩා කරන්නත් පුළුවන්. මෙට්‍රික් ටොන් 7,500 ක් පමණ මෙහි ගබඩා කරන්නට හැකිවෙනවා.දේශීය වෙළෙඳපොල සාර්ථක ලෙස පාලනය කරන්නට මේ මඟින් හැකියාව ලැබෙනවා. ඉදිරි වසර දෙකක කාලයේදී මේ රටේ වැව් අමුණු, ජලාශ ප්‍රතිසංස්කරණය කිරීමෙන් වැඩි නිෂ්පාදනයක් කරන්න හැකි වෙනවා.මේ වනවිට අපේ රටේ නිෂ්පාදනයන් සිදුකරන්නේ අවහ්‍යතාවයෙන් සියයට 50 ක් පමණයි. එය සියයට 75 දක්වා ඉහළ නංවන්න අපිට හැකියාව ලැබෙනවා. ඒ වඟේම අපේ නිෂ්පාදන අවශ්‍යතාවය සියයට 100 දක්වා ඉහළ නංවා ගැනීම අපේ අරමුණ වෙනවා යැයි සදහන් කළේය.ඉදිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, වත්තල ප්‍රාදේශීය සභාවේ සභාපති ආර්.ඒ ත්‍යාගරත්න අල්විස්, කූල් ගාර්ඩ්න් පුද්ගලික සමාගමේ ප්‍රධාන විධායක නිලධාරී දීපාක් කුමාර් වසන්ජි මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082915</link>
    <topic>දැයට කිරුළ මුදල් වංචාවේ සැකකරුවෝ තවදුරටත් රිමාන්ඩ්</topic>
    <author>සිරිසේන රාජපක්ෂ</author>
    <content>පසුගිය වසරේ දැයට කිරුළ ප්‍රදර්ශන භූමියේ ඉදිකිරීම් කටයුතුවලදී සිදුවී ඇතැයි කියන මූල්‍ය වංචාවේ සැකකරුවන් දෙදෙනා තවදුරටත් රිමාන්ඩ්භාරයේ තැබීමට කොටුව ප්‍රධාන මහේස්ත්‍රාත් හා අතිරේක දිසාවිනිසුරු තිලිණ ගමගේ මහතා ඊයේ (28) නියෝග කළේය.මෙසේ රිමාන්ඩ්භාරයට පත්කෙරුණේ එවකට දැයට කිරුළ ප්‍රදර්ශන භූමියේ ඉදිකිරීම් කටයුතු භාර ලේකම්වරිය වශයෙන් කටයුතු කළ කාන්ති නමැත්තියක හා කොන්ත්‍රාත් කටයුතු භාරව සිටි හරිස්චන්ද්‍ර ඒකනායක නමැත්තෙකි.ඊයේ (28) මේ නඩුව අධිකරණය හමුවේ කතා කළ අවස්ථාවේ ප්‍රධාන සැකකාරිය වෙනුවෙන් පෙනී සිටි නීතිඥ මණ්ඩලය අධිකරණය වෙත කරුණු දක්වමින් මේ සැකකාරිය දීර්ඝ කාලයක සිට රිමාන්ඩ්භාරයේ පසුවීමේ හේතුවෙන් ඇගේ දරුවන්ගේ මානසික තත්ත්වයන් කඩා වැටීමකට ලක්වී ඇති බැවින් ඇයට ඇප ලබා දෙන ලෙස ඉල්ලා සිටියහ.ඒ පිළිබඳව ප්‍රමාණවත් සාධක ඉදිරිපත් කරන ලෙස නීතිඥවරුන්ට දැන්වූ මහේස්ත්‍රාත්වරයා එතෙක් සැකකාරිය රිමාන්ඩ් භාරයට පත් කළේය.පසුගිය වසරේ අම්පාරේ පැවති දැයට කිරුළ ප්‍රදර්ශන භූමියේ තාවකාලික වැසිකිළි අනූතුනක් ගොඩනැගීමට අදාළව රුපියල් තුන් කෝටි අනූහතර ලක්ෂයක මුදලක් වංචා කළැයි මෙම සැකකරුවන් දෙදෙනා අත්අඩංගුවට ගෙන දැනට රිමාන්ඩ්භාරයට පත්කර ඇත.තාවකාලික වැසිකිළි ඉදිරිකිරීම් කටයුතු කළ සමාගමේ හිමිකරු පළමුවන සැකකාරියගේ ඥාතියකු බවත්, සමාගම ලියාපදිංචි කර ඇත්තේ, කොන්ත්‍රාත්තුව අස්සන් කිරීමට ආසන්නයේ බවත්, සමාගමේ දෙවන පාර්ශ්වකරුවකු වශයෙන් පළමු සැකකාරියගේ පුතා කටයුතු කර ඇති බවත් අධිකරණයේදී හෙළි විය.සියලු ගෙවීම චෙක්පත් මගින්ම ගෙවීම් කළ යුතු යැයි පිළිගෙන තිබුණත් පළමු සැකකාරියගේ හිතුමතයට සමහර අවස්ථාවලදී මුදලින් ගෙවීම් සිදුකර ඇතැයිද තවදුරටත් හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082916</link>
    <topic>බස්නාහිර ඩෙංගු මර්දන ප්‍රචාරණයට මිලියන10ක් වෙන් කිරීම ප්‍රතිඵලදායක නෑ</topic>
    <author>සන්ධ්‍යා කරුණාරත්න</author>
    <content>බස්නාහිර පළාතේ ඩෙංගු මර්දන ප්‍රචාරණ වැඩසටහන සඳහා පළාත් සභාවෙන් රුපියල් මිලියන දහයක මුදලක් වෙන් කිරීම ප්‍රතිඵලදායක නොවන බව රජයේ වෛද්‍ය නිලධාරීන්ගේ සංගමය පවසයි.ලබන මස 3 වැනිදා ඩෙංගු මර්දන ප්‍රචාරණ වැඩපිළිවෙළක් ලෙස කොළඹ, කළුතර, ගම්පහ දිස්ත්‍රික්කවල පෙරහැරක් පවත්වා ඔවුන් කොළඹ නිදහස් චතුරස්‍රයට ගෙන්වා ඩෙංගු මර්දනය සම්බන්ධයෙන් දැනුවත් කිරීම සිදුකෙරෙන බවත් ඒ සඳහා මේ මුදල යොදවා ඇති බවත් සංගමය ප්‍රකාශ කරයි.බස්නාහිර පළාත් සභාවට අයත් සියලුම සෞඛ්‍ය වෛද්‍ය නිලධාරි කොට්ඨාසවල වෛද්‍යවරුන් සහ වාහන සහභාගී කර ගැනීමට නියමිත බවත් රජයේ වැඩකරන දිනයක් හේතුවෙන් ඔවුන් සහභාගී කර ගැනීම රෝගී සත්කාර සේවාවලට බාධාවක් බවත් එම සංගමය පවසයි.මේ වැඩපිළිවෙළ සම්බන්ධයෙන් තාක්ෂණික ඇගැයීමක් සිදු නොකිරීම බරපතල ගැටලුවක් බවත් වියදමට සාපේක්ෂව ප්‍රතිඵල නොලැබීම ජාතික අපරාධයක් බවත් සංගමය චෝදනා කරයි.ඖෂධ මිලදී ගැනීම සඳහා මුදල් ප්‍රතිපාදන නොමැතිව රජයේ රෝහල්වල ඖෂධ හිඟයක් පවතිද්දී තාක්ෂණික ඇගැයීම් කමිටුවක් ද නොමැතිව පළාත් සභාවක් මෙවැනි වැඩපිළිවෙළකට රුපියල් මිලියන 10 ක් වෙන් කිරීම සාධාරණ ද යන්න ගැටලුකාරි බව රජයේ වෛද්‍ය නිලධාරීන්ගේ සංගමය පවසයි.සෞඛ්‍ය වෛද්‍ය නිලධාරි කාර්යාලයන්හි සේවය කරන වෛද්‍යවරුන් සහ සායනවලට යොදවා ඇති වාහන සරසා මේ වැඩසටහනට යොදවන ලෙස කළ දැනුම්දීම පළාතේ සියලුම සෞඛ්‍ය වෛද්‍ය නිලධාරි කාර්යාල ප්‍රතික්ෂේප කරන බව ද රජයේ වෛද්‍ය නිලධාරින්ගේ සංගමය පවසයි.මේ වැඩසටහනට ප්‍රජාව සහභාගී වන්නේ ද යන්න ඔවුන් තීරණය කළ යුතු බවත් වියදමට සාපේක්ෂව ප්‍රතිඵල නොලැබෙන මෙවැනි වැඩසටහන් ක්‍රියාත්මක කිරීම සම්බන්ධයෙන් මීට වඩා අවධානය යොමු කළ යුතු බවත් එම සංගමය දැනුම් දෙයි.රජයේ වෛද්‍ය නිලධාරීන්ගේ සංගමය කරන මේ චෝදනාව සම්බන්ධයෙන් සෞඛ්‍ය අමාත්‍යාංශයේ අතිරේක ලේකම්, බස්නාහිර පළාත් සභාවේ වැඩබලන සෞඛ්‍ය සේවා අධ්‍යක්ෂ වෛද්‍ය හර්ෂ අමල් සිල්වා මහතාගෙන් විමසූ විට පළාතේ සෞඛ්‍ය වෛද්‍ය නිලධාරි කාර්යාල 70 ක් සහභාගි කරගෙන මේ වැඩසටහන ක්‍රියාත්මක කරන බවත් ඩෙංගු රෝග මර්දනය සඳහා මහජනතාව දැනුවත් කිරීම අවශ්‍ය බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082917</link>
    <topic>රතුපස්වල ජනතාවට සහන ක්‍රමයකට නළ ජලය</topic>
    <author>සිතාරා සේනානී සහ නුවන් කොඩිකාර</author>
    <content>රතුපස්වල ජනතාවට සුවිශේෂි සහන ක්‍රමවේදයක් යටතේ නළ ජලය ලබාදීමට රජය සාකච්ඡා කරමින් සිටින බව ජල සම්පාදන හා ජලප්‍රවාහන ඇමැති දිනේෂ් ගුණවර්ධන මහතා පැවසීය.ඒ අනුව එම ප්‍රදේශයේ වෙසෙන පුද්ගලයන්ගේ ආදායම් මට්ටම සළකා බලා නව ක්‍රමවේදය සකස් කිරීමට පියවර ගන්නා බව හෙතෙම කිවේය.මේ වන විටත් නළ එළීම සිදුකරමින් සිටින බව පැවසු ඒ මහතා මේ සතිය අවසන් වීමට ප්‍රථම නළ එළීම සම්පූර්ණයෙන් අවසන් කරන බව ප්‍රකාශ කළේය.ශ්‍රී ලංකා නිදහස් පක්ෂ මූලස්ථානයේ ඊයේ (28) පැවැති මාධ්‍ය හමුවේදි ඇමැතිවරයා එසේ පැවසීය.නව නළ එළීමත් සමඟ එම ප්‍රදේශයේ වෙසෙන පුද්ගලයන් දස දහසකට අධික ප්‍රමාණයකගේ පානීය ජල ප්‍රශ්නය විසදෙන බව ගුණවර්ධන මහතා ප්‍රකාශ කළේය.රතුපස්වල සිද්ධිය පිළිබඳ සිදුකරන පරික්ෂණවල තත්ත්වය කෙසේදැයි මාධ්‍යවේදියකු නැගු ප්‍රශ්නයකට පිළිතුරු දුන් ඇමැතිවරයා කියා සිටියේ මේ වන විටත් පාර්ශව කිහිපයකින් පරික්ෂණ සිදුවන බවත් එම වාර්තාවන්ට අනුව වැරැද්දක් සිදුවී ඇත්නම් ඊට අවශ්‍ය නිතීය ක්‍රියාත්මක කිරීමට පසුබට නොවන බවයි.මේ අවස්ථාවට ඇමැතිවරුන් වන මෛත්‍රීපාල සිරිසේන, නිමල් සිරිපාල ද සිල්වා මහත්වරුන්ද එක්ව සිටියහ..</content>
  </post></root>