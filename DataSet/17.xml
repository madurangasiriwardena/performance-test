<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007104</link>
    <topic>ජර්මනිය-උරුගුවේ තරගය අද</topic>
    <author>ජොහැනස්බර්ග් (ඒ.එෆ්.පී.)</author>
    <content>දෙවතාවක් ලෝක පාපන්දු කිරුළ හිමිකරගත් උරුගුවේ පිල සහ තුන් වතාවකදී කිරුළ දිනූ ජර්මනිය අතර මෙවර තරගමාලාවේ තුන්වැනි ස්ථානය සඳහා පැවැත්වෙන උණුසුම් තරගය අද (10) පැවැත්වේ.මේ තරගය ජර්මානු පිලේ මිරොස්ලව් ක්ලෝස්ට ඉතා වැදගත් තරගයක් වනු ඇත. ඒ ලෝක පාපන්දු තරගමාලා ඉතිහාසයේ වැඩිම ගෝල සංඛ්‍යාවක් හිමිකර ගනිමින් ලෝක වාර්තාවක් පිහිටුවනු ලැබූ බ්‍රසීලයේ රොනල්ඩෝග් ගෝල 16 ක වාර්තාව බිඳ දැමීමට ක්ලෝස්ට තව ගෝල දෙකක් ඉතිරිව ඇති බැවිණි.තරගමාලා 3 ක දී ගෝල 14 ක් රැස් කර සිටින ක්ලෝස්ට මීළඟ තරගමාලාව සඳහා තරග වැදීම අවිනිශ්චිත තත්ත්වයක පවතී.ජර්මනිය සහ උරුගුවේ මීට පෙර ලෝක පාපන්දු තරගමාලා ඉතිහාසයේ අවස්ථා 3 ක දී එකට හමුවී ඇත.1966 වසරේ අර්ධ අවසන් පූර්ව වටයේදී පැවැති තරගයෙන් ජර්මනිය ගෝල් 4 - 0 ක් ලෙස උරුගුවේ පරාජය කළ අතර 1970 තරගමාලාවේ තුන්වැනි ස්ථානය තේරීම සඳහා පැවැති තරගයෙන් ගේල 1 - 0 ක් ලෙස ජය හිමි වූයේ ද ජර්මනියටය.1986 තරගාමාලාවේ පළමු වටයේ දෙපිල අතර පැවැති තරගය ගෝල 1 - 1 ක් ලෙස ජය පරාජයෙන් තොරව නිමාවට පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007105</link>
    <topic>පාපන්දු නීති වෙනස් වෙයි</topic>
    <author>ජොහැනස්බර්ග් (ඒ. එෆ්. පී.)</author>
    <content>2014 වසරේ පැවැත්වීමට නියමිත ලෝක පාපන්දු සූරතාවලියේදී අතිරේක නිලධාරීහු යොදා ගනිමින් ගෝල් කණු සීමා ඉර දක්වා තාක්ෂණික ක්‍රමවේද (Goal – line - Technology) අනුගමනය කිරීමට ඉඩකඩ සැලසී ඇතැයි ජගත් පාපන්දු සම්මේලනයේ ඉහළ විධායක නිලධාරියෙකු සඳහන් කළේය.මෙවර පැවැති ලෝක පාපන්දු තරගමාලාවේ සිදුවූ ඇතැම් මතභේදාත්මක සිදුවීම් හේතුවෙන් ජගත් පාපන්දු සම්මේලනයට අතිරේක පීඩනයක් එල්ලවීම නිසා මීළඟ තරගමාලාවට එවැනි තාක්ෂණික ක්‍රමවේද භාවිතා කිරීමට සිදුවී ඇත.මෙවර තරගමාලාවේ එංගලන්තය සහ ජර්මනිය අතර පැවැති තරගයේදී එංගලන්තයේ ෆ‍්‍රෑන්ක් ලැම්පාඩ් වාර්තා කළ සම්පූර්ණ ගෝලය, ගෝලයක් ලෙස සලකුණු කිරීමට තරග විනිසුරු සහ ඔහුගේ සහායකයින් අසමත් වූයේ පන්දුව ගෝල් කණු සීමා ඉර පසුකිරීම පිළිබඳව තීරණයකට එළැඹීමට නොහැකි වූ නිසාවෙනි.එමෙන්ම මෙක්සිකෝව සහ ආර්ජන්ටිනාව අතර පැවැති තරගයේදී ආර්ජන්ටිනාව වෙනුවෙන් ක්‍රීඩා කළ කාර්ලෝස් ටිවේස් ගෝලයක් වාර්තා කරනු ලැබුවේ ඕෆ් සයිඩ් ස්ථානයකින් වුවද එය ගෝලයක් ලෙස පිළිගැනුණි.ජගත් පාපන්දු සම්මේලනයේ ලේකම් ජෙරොම් වැල්කේ එංගලන්ත පිලේ ලැම්පාඩ්ගේ සිදුවීම හැඳින්වූයේ එය තරග සංවිධායකයින්ට “නරක දිනයක්” ලෙසටය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007106</link>
    <topic>ශ්‍රී ලංකා ටෙස්ට් පිලටමාලිංග-දිල්හාර කැඳවයි</topic>
    <author/>
    <content>පි‍්‍රන්ස් ගුණසේකරමේ මාසයේ ඉන්දියාව සමග ශ්‍රී ලංකාවේ දී පැවැත්වෙන තරග 3 කින් සමන්විත ටෙස්ට් තරගාවලියට ලසිත් මාලිංග හා දිල්හාර ප්‍රනාන්දු කැඳවා ඇත. ශ්‍රී ලංකා ටෙස්ට් සංචිතයට තවමත් ටෙස්ට් වරම් දිනා නොමැති සුරාජ් රන්දිව්, තිළිණ කණ්ඩම්බි, හා ළහිරු තිරිමාන්න ද ඇතුළත් කර තිබීම විශේෂත්වයකි. මෙවර ශ්‍රී ලංකා ටෙස්ට් සංචිතයෙන් අජන්ත මෙන්ඩිස් හා කෞෂල්‍ය සිල්වා ඉවත් කර ඇත. ඒ දෙදෙනාම අවසන් වරට ශ්‍රී ලංකාව ඉන්දියාවේ දී මුහුණ දුන් ටෙස්ට් තරගාවලියේ දී ශ්‍රී ලංකා පිලට ඇතුළත්ව සිටියහ.ටෙස්ට් තරගාවලියේ ප්‍රථම තරගයෙන් සමුගන්නා මුරලිදරන් කණ්ඩායමේ උප නායකයා ලෙස නම් කර ඇත. ශ්‍රී ලංකාව හා ඉන්දියාව අතර ප්‍රථම ටෙස්ට් තරගය මේ 18 වැනිදා ගාල්ල ජාත්‍යන්තර ක්‍රීඩාංගණයේ දී ආරම්භ වේ.ශ්‍රී ලංකා ටෙස්ට් සංචිතය මෙසේ ය. - කුමාර සංගක්කාර (නායක), මුත්තයියා මුරලිදරන් (උප නායක), ටී. එම්. ඩිල්ෂාන්, තරංග පරණවිතාන, මහේල ජයවර්ධන, තිලාන් සමරවීර, ඇන්ජලෝ මැතිව්ස්, ප්‍රසන්න ජයවර්ධන, ලසිත් මාලිංග, රංගන හේරත්, දිල්හාර ප්‍රනාන්දු, ධම්මික ප්‍රසාද්, සුරාජ් රන්දිව්, තිළිණ කණ්ඩම්බි, චානක වෙළගෙදර, ළහිරු තිරිමාන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007107</link>
    <topic>මැසිනොද් ක්‍රීඩා දිනය හෙට</topic>
    <author/>
    <content>කඳාන ද මැසිනොද් විද්‍යාලයීය පාසල් සංවර්ධන සමිතියේ ක්‍රීඩා සහ බාහිර ක්‍රියාකාරකම් කමිටුව සංවිධානය කරනු ලබන විදුහල් ක්‍රීඩා දිනය හෙට ඉරුදින දවස පුරා පාසල් ක්‍රීඩා සංකීර්ණයේදී පැවැත්වේ.දෙමාපිය, ආදි ශිෂ්‍ය ශිෂ්‍යාවන් සහ පාසල් ආචාර්ය මණ්ඩලයද සහභාගිවන ක්‍රිකට් තරඟ ඇතුළු විවිධ විනෝද ක්‍රීඩා මෙදින දවස පුරා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007108</link>
    <topic>ගුවන් හමුදා මැරතන්, ඇවිදීමේ තරග අද</topic>
    <author/>
    <content>ශ්‍රී ලංකා ගුවන් හමුදාව වාර්ෂිකව පවත්වනු ලබන මැරතන් තරගය හා ඇවිදීමේ තරගය අද පෙ.ව. 6.45 ට ආරම්භ වීමට නියමිතය.මේ තරගාවලියේදී ක්‍රීඩක ක්‍රීඩිකාවන් ලබා ගන්නා දක්ෂතා ගුවන් හමුදා අන්තර් මලල ක්‍රීඩා තරගාවලියේ අවසන් තරගවලදී සැලකිල්ලට ගනු ලැබේ.අවසන් තරග මේ මස 28 හා 29 යන දිනවලදී ගුවන් හමුදාපති ආරක්ෂක මාණ්ඩලික ප්‍රධානි එයාර් චීෆ් මාර්ෂල් රොෂාන් ගුණතිලක මහතාගේ ප්‍රධානත්වයෙන් පැවැත්වීමට නියමිතය.ඇවිදීමේ තරගය බිසොප් විද්‍යාලය අසල සර් ජේම්ස් පීරිස් මාවත අසලින් පෙ.ව. 6.45 ට ආරම්භ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=f1007101</link>
    <topic>අද උද්ධමන වේගයතනි ඉලක්කමට ඇවිත්</topic>
    <author>සාකච්ඡා කළේ චන්දන ජයවීර ඡායාරූප: සමන් ශ්‍රී වෙදගේ</author>
    <content>2005 මහින්ද චින්තනයෙන් මෙරට ආර්ථිකය නව දිසාවකට යොමු කර ඇති ආකාරය පිළිබඳ හා 2010 අය වැයෙන් දිගු කාලීන ආර්ථික සංවර්ධන සඳහා දමා ඇති අඩිතාලම පිළිබඳ ආචාර්ය රංජිත් බණ්ඩාර දැක් වූ අදහස් මෙසේ ය.* මුලින්ම ඔබට කියන්න පුළුවන් ද අය වැය සකස් කරන ආකාරය කෙසේ ද යන්න!රටක අයවැය ලේඛනය සකසන ආකාරය ගත්තොත් ඒක ක්‍රියාදාමයක්. එම ක්‍රියාදාමයේ දී මුලින් කරන්නේ වියදම් ඇස්තමේන්තු කරන එකයි. ඊට පස්සෙ ඒ වියදම් පියවා ගැනීම සඳහා අවශ්‍ය ආදායම් උත්පාදන මාර්ග හඳුනාගෙන, ලබාගත හැකි ආදායම ඇස්තමේන්තු කරනවා.ආණ්ඩුව සාක්කුවෙ තියෙන සල්ලි ගානට වියදම් කරන්නේ නැහැ. ඒ වෙනුවට ආණ්ඩුවක් කරන්නේ ආදායම හා වියදම අතර පරතරයක් තියෙනව නම් ඒ පරතරය පියවා ගැනීමට අවශ්‍ය මුල්‍ය සම්පාදන මාර්ග හඳුනාගෙන ඒ යටතේ අවශ්‍ය කරන මුදල් හොයා ගැනීමයි.* මෙවර අයවැය ට එරෙහිව විපක්‍ෂය නඟන ප්‍රධාන චෝදනාව වන්නේ එහි අයවැය යෝජනා සඳහන්ව නොමැති බවයි.අය වැය යෝජනා නෙවෙයි නම් මොනවද ඔය කියන්නේ? අයවැය මඟින් එක් එක් අමාත්‍යංශය ක්‍රියාත්මක කිරීමට බලාපොරොත්තු වන විෂයන් පිළිබඳ මෙන්ම වෙන් වෙන්ව හඳුනාගත් ව්‍යාපෘති සඳහාත් කලින් ඇස්තමේන්තුවක් කර මුදල් වෙන්කර තිබෙනවා. අය වැය වාර්තා කරන ආකාරය පිළිබඳ යම්කිසි වෙනසක් තිබුණත් මෙතැන දී වෙන්නේ එකම දේ.රොනී ද මැල් මහතා මුදල් ඇමැති හැටියට කටයුතු කරන විට දවස පුරාම අය වැය ලේඛනය ඉදිරිපත් කළා. ප්‍රේමදාස මහතාගේ කාලයේ දී ඉදිරිපත් කළේ විනාඩි 45 ක කෙටි අය වැයක්. මෙතැනදී වෙන්නේ අය වැය ඉදිරිපත් කරන ක්‍රමය නෙමෙයි. එහි අභ්‍යන්තරය හා එම ගතිකයන් ක්‍රියාත්මක කරන ආකාරය යි.* මෙවර අය වැය හිඟය 8% දක්වා අඩුකර තිබෙනවා නේද?අය වැය හිඟය ගැන නෙමෙයි අපි කල්පනා කරන්න ඕන. රජය අය වැය හිඟය පියවගෙන තියෙන්නේ කවර මූලාශ්‍ර යටතේ ද කියලයි සොයා බලන්න ඕන. ආණ්ඩුව උද්ධමනය අඩුකර තිබෙන නිසා අය වැය හිඟය පියවා ගැනීමට අවශ්‍ය නම් උද්ධමනීය මූලාශ්‍ර යටතේ වුණත් මුදල් ලබා ගැනීමේ හැකියාව තිබුණා. නමුත් ආණ්ඩුව ඒ ක්‍රමය අනුගමනය කර නැහැ.* ආණ්ඩුව උද්ධමනය පාලනය කිරීමට උත්සාහ කරන්නේ මිල පාලනය කිරීම මගින් ද?මිල පාලනය කිරීම මඟින් පමණක් නෙවෙයි ඒ සඳහා ආණ්ඩුවට ක්‍රියාත්මක වැඩ පිළිවෙළක් තිබෙනවා. රටක බඩු මිල පාලනය කිරීම, පාලන මිලක් ඇති කිරීමෙන් පමණක් කරන්න බැහැ. ඒ සඳහා රට තුළ භාණ්ඩ හා සේවා නිෂ්පාදනය වැඩිකර, භාණ්ඩ සුලබවීම නිසා ඇතිවන තරඟය තුළින් බඩු මිල අඩු කිරීම සඳහා අවශ්‍යය වාතාවරණයක් ඇති කළ යුතුයි. ආණ්ඩුව ඒක කර තිබෙනවා.ඒ වගේම නිදහස් තරගයට අවශ්‍ය විදිහට භාණ්ඩ මිල තීරණය වීමට හැම අංශයකම ඉඩ දීලත් නැහැ. අත්‍යවශ්‍ය පාරිභෝගික භාණ්ඩවලට අවම මිලක් තීරණය කරනවා. ඒක හොඳ දෙයක්. ආණ්ඩුවට උද්ධමනය පාලනය කිරීමට වැඩපිළිවෙළක් තිබෙන නිසා තමයි යූ. එන්. පී. ආණ්ඩුව කාලේ ඉලක්කම් දෙකකට ගිහින් තිබුණ උද්ධමන වේගය අද තනි ඉලක්කමකට පහත වැටී තිබෙන්නේ.* ආණ්ඩුව මෙවර අය වැය හිඟය 8% ක් වැනි පහළ අගයකට ගෙනත් තිබෙනවා. එය හොඳ දෙයක්, නමුත් විපක්‍ෂය කියන්නේ මේ වෙනස ඇති වී තිබෙන්නේ ලෝක බැංකුවේ බලපෑම මත බවයි?ආණ්ඩුවට ලෝක බැංකුවේ හෝ ජාත්‍යන්තර මුල්‍ය අරමුදලේ නියමයන්ට අනුව වැඩ කිරීමට උවමනාවක් නැති විත්තිය රජය 2005 සිට කිහිප වතාවක් පෙන්නුම් කර තිබෙනවා.ආණ්ඩුව ජාත්‍යන්තර මුල්‍ය අරමුදල කියන දේවල් කළා නම් රාජ්‍ය සම්පත් කළමනාකරණය කියලා වෙනමම අමාත්‍යංශයක් ඇති කරන්නේ නැහැ. එහෙම නම් ආණ්ඩුව පසුගිය ආණ්ඩු අනුගමනය කළ පෞද්ගලිකකරණ මාවත දිගේම ඉදිරියට යනවා. මහින්ද රාජපක්‍ෂ මහතාගේ රජය යටතේ එකම රාජ්‍යය ආයතනයක්වත් අලෙවි කරලා නැහැ.පසුගිය කාලේ පුද්ගලික අංශයට දීපු රාජ්‍යය ආයතනත් ආපහු ගත්තා. ආණ්ඩුව ලෝක බැංකුව කියන දේවල් කරනව නම් එ.ජා.පය කාලේ කඩා වට්ටපු සතොස නැවත ඇති කරලා සමුපකාර ව්‍යාපාරය නඟා සිටුවයි ද? ෂෙල් ගෑස් සමාගමේ එයාර් ලංකා සමාගම්වල පුද්ගලික අංශය සතුව තිබුණ කොටස් ආපහු රජයට ගනියිද? ආණ්ඩුව කළේ ලෝක බැංකුව කියන දේ නෙමෙයි, ජනතාව කියන දේයි. ඒ නිසා තමයි ප්‍රවාහනය, නිදහස් සෞඛ්‍යය, අධ්‍යාපනය වැනි අංශ ශක්තිමත් කළේ.* රජය ආර්ථික සංවර්ධනය සඳහා පෞද්ගලික අංශයේ සහය ලබා ගැනීමට බලාපොරොත්තු වන්නේ කුමන ආකාරයට ද?පෞද්ගලික අංශය තමයි අද වන විටත් ජාතික ආර්ථිකයේ ප්‍රමුඛත්වය දරන්නේ. රජය ඉටු කරනු ලබන්නේ පෞද්ගලික අංශයට අවශ්‍යය මඟ පෙන්වීම ලබා දීමයි.* එහෙම නම් රජය අලුතින් ව්‍යවසායන් ඇති කරන්නේ ඇයි?රජය අලුතින් ව්‍යවසායන් ඇති කරන්නේ පෞද්ගලික අංශය නැති කිරීමේ අදහසින් නොවෙයි. රජය ආර්ථික කටයුතුවලට මැදිහත්ව ව්‍යවසාය පවත්වාගෙන යන්නේ සමාජ සුබසාධනය තහවුරු කිරීම සඳහායි. රජය කරන්නේ ඔවුන්ට තිබෙන තීරණාත්මක හැකියාව අනුව වෙළෙඳපොළ හැසිරවීම පමණයි.* මහින්ද චින්තනයෙන් ආර්ථිකයට දැක්මක් ලැබී තිබෙනවා ද?රට නිවැරදි දිශාවට යොමුවීම මෙයට දශක කිහිපයකට පෙර සිදුවිය යුත්තක්. නමුත් අවාසනාවකට වගේ 2005 මහින්ද රාජපක්ෂ මහතා බලයට පත්වන තුරුම එය සිදු වී තිබුණේ නැහැ. මම කියන්නේ නැහැ කොයි අවස්ථාවකවත් තිබුණේ නැහැ කියලා. ඒක අපට දිගට පවත්වාගෙන යන්න බැරි වෙලා තිබෙනවා.අපි නිදහස ලබා ගන්නා විට ක්‍රියාත්මක කළේ අපේ යටත් විජිත ස්වාමීන්ට අවශ්‍ය දේවල්. අපි එම ආර්ථික ප්‍රතිපත්තිය නව යටත් විජිත ආර්ථික ප්‍රතිපත්තිය ලෙස හඳුන්වනවා.ඊළඟට අපි 1956 දී ඇතිවූ දේශපාලන වෙනසක් සමඟ ආර්ථිකයේ සුවිශාල වෙනසක් ඇති කිරීමට පටන් ගන්නවා. නමුත් එය දීර්ඝ කාලයක් පවත්වාගෙන යාමට ඉඩ ලැබෙන්නේ නැහැ.අපේ ආර්ථිකය ලෝක බැංකුවට අවශ්‍ය විදිහට පාලනය වීමට පටන් ගත්තේ 1977 කාලයේ දී. ජයවර්ධන මහතා කොන්දේසි විරහිතව ඇති කළ විවෘත ආර්ථිකය නිසා රට තුළ ආර්ථික, සමාජීය, සංස්කෘතික, දේශපාලන ක්ෂේත්‍රවල බිඳ වැටීමක් ඇති වුණා. 88 – 89 කාලේ දී තරුණයන් ලක්‍ෂයක් ඝාතනය වුණා. ඒකට වග කියන්න ඕන ජේ. ආර්ගේ ආර්ථික ප්‍රතිපත්තියි.* යුද්ධය නිමා කොට ඇති නිසා ආරක්‍ෂක වියදම් සීමා කොට එම මුදල් සහන ලබාදීම සඳහා යෙදවිය යුතු බවට මතයක් ඉදිරිපත්ව තිබෙනවා?මේ ආණ්ඩුවේ තිබෙන එක් සුවිශේෂ ලක්‍ෂණයක් තමයි යුද්ධයක් කරන ගමන් ජනතාවට අවශ්‍යය සහන සැලසීම. දැනටත් රජයේ වියදමින් සැලකිය යුතු අගයක් වෙන්වන්නේ සහනාධාර සඳහායි.අනෙක් ලක්‍ෂණය තමයි ජාතික ආරක්‍ෂාව ප්‍රමුඛ කොට සැලකීම. ජාතික ආරක්‍ෂාව පිළිබඳ ප්‍රශ්නය යුද්ධය ඉවරවූ පමණින් අවසන් වෙනවා ද? සිංගප්පූරුව වගේ පොඩි රටක් ගත්තත් ආරක්‍ෂක වියදම් සඳහා ජාතික නිෂ්පාදනයෙන් 5% ක් වැය කරනවා. රටට අභ්‍යන්තරයෙන් හා බාහිර වශයෙන් ඇතිවන බලපෑම් පාලනය කරගත යුතුයි. දේශපාලන ස්ථාවරත්වය ඉස්සරහට ගෙනියන්න නම් ලබාගත් සාමය තහවුරු කරගත යුතුයි. මතක තියා ගන්න යුද්ධයට වගේම සාමයටත් මිලක් තියෙනවා.* මෙරට ආර්ථිකය ශක්තිමත් කළ හැක්කේ එ.ජා.ප යට ය යන මතය පිළිබඳ ඔබේ අදහස කුමක්ද?ලංකාවෙ ඉහළම අය වැය පරතරය තිබුණේ 1977 – 83 කාලයේදී. ඒක 17% ත් 35% ත් අතර තිබුණා. ලංකාවෙ ඉහළම උද්ධමනය වාර්තා වුණේ එ.ජා.පය රට පාලනය කරපු කාල සීමාවේ දී. 2004 වන විටත් ශ්‍රී ලංකාවේ උද්ධමනය ඉලක්කම් දෙකක අගයක් ගත්තා. විදේශ ණය සේවාකරණ අනුපාතය 101% ට තිබුණේ, අද 86% ට පහළට බැහැලා තිබෙනවා. අයවැය පරතරය 8% ට ඇවිල්ලා තිබෙනවා.මහා පරිමාණ සංවර්ධන ව්‍යාපෘති ගණනාවක් ඇතිකර තිබෙනවා. එ.ජා.ප ආණ්ඩු කාලයේ දී මහා පරිමාණ රජයේ දේපළ සියල්ලම පාහේ විකුණා දැම්මා.අය වැය පියවා ගන්න සල්ලි හොයා ගත්තේ රජයේ දේපළ විකුණලා. බැංකු ටික විකුණන්න උත්සාහ කළා. ගුවන් තොටුපොළ විකුණන්න උත්සාහ කළා. වරායෙන් කොටසක් විකුණන්න හැදුවා. අඩු ගානේ සාමාන්‍ය මිනිසුන්ට ඉන්න පුළුවන් කමක් තිබුණු සංචාරක මණ්ඩලයට අයත් තානායම් ටිකත් පෞද්ගලිකකරණය කළා. රාජ්‍ය වව්‍යවසාය 234 ක් පෞද්ගලිකරණය කළා.ශ්‍රී ලංකාව සඳහා වන ආර්ථික ප්‍රතිපත්තිය මෙරට නිර්මාණයක් විය යුතුයි. ශ්‍රී ලංකාව සිංගප්පූරුවක් හෝ වෙනත් රටක් වෙන්න බැහැ. ඒ දැක්ම අපි විසින් නිර්මාණය කරගත යුතුයි. අපි දැන් ඉන්නේ ඒ ගමනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=f1007102</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>දියවන්නාවට අලුත් මුහුණු විශාල ප්‍රමාණයක් පසුගිය මහ මැතිවරණයෙන් ජනතාව පත්කර එවා ඇත. පුත්තලම දිස්ත්‍රික්කයෙන්ද එවැනි විශේෂිත වූ අලුත් මුහුණක් එජනිස ඡන්ද දායකයන් මේ වන විට පත්කර එවා ඇත.හේ දේශපාලනයට අමුත්තෙකු හෝ ආගන්තුකයකු නොවේ. සිය මහප්පාගේ දේශපාලන උරුමය අතින් රැගෙන පළාත් සභාව හරහා පළාත් ඇමැති තනතුරු හරහා අද මේ වන විට ‘දියවන්නාවට’ ගොඩවීමට වරම් ලබා ඇත.නමින් ඔහු අරුන්දික ප්‍රනාන්දු ය. මේ අරුන්දික ප්‍රනාන්දු ‘දිනමිණ’ ‘දියවන්නාවේ නෑදෑයෝ’ පාඨකයන් වෙනුවෙන් අප සමඟ දොඩමළුවූ ආකාරයයි.* අප ඔබව දන්නේ අරුන්දික ප්‍රනාන්දු නමින්. ඔබේ සම්පූර්ණ නම කොහොමද...?“මගේ සම්පූර්ණ නම කච්චකඩුගේ අරුන්දික වික්‍රමාරච්චි ප්‍රනාන්දු. බොහෝ අය කියන්නේ අරුන්දික ප්‍රනාන්දු කියලා. ළඟම හිතවත්තු, ඥාතීන් ‘අරුණ’ කියලත් මාව අමතනවා...”* ඔබේ උපන්ගමඋපන් දිනය කවදාද...?“මගේ උපන් දිනය 1971 වර්ෂයේ සැප්තැම්බර් මස 15 වැනිදා. ඉපදුනේ කොළඹ කාසල් රෝහලේ. නමුත් මගේ උපන් ගම ලෙස මම සලකන්නේ දංකොටුව...”* ඔබේ මව්පියන් සහෝදර සහෝදරියන් පිළිබඳ තොරතුරු කොහොමද...?මගේ පියාගේ නම එරික් ප්‍රනාන්දු. දැන් තාත්තා ප්‍රංශයේ සිංහල සංගමයේ සභාපති ලෙස කටයුතු කරනවා. අම්මාගේ නම සුසිලා අබේගුණරත්න. අම්මත් දැන් ඉන්නේ ප්‍රංශයේ. මගේ තාත්තාගේ ගම දංකොටුව. අම්මා කොළඹ රාජගිරියේ. තාත්තා පාසල් ගියේ ශාන්ත බෙනඩික් විදුහලට. අම්මා මිලාගිරියේ ශාන්ත පාවුලු බාලිකා විදුහලට පාසල් ගියේ.අම්මලාගේ ගෙයක් තිබ්බ මරදානේ. තාත්තලාගේ කඩයක් තිබ්බා මරදානේ. මේ ගෙයයි කඩයයි තමයි තාත්තාගේ සහ මවගේ පේ‍්‍රම සම්බන්ධයට මුල. මවගේ පැත්තෙන් මේ සම්බන්ධයට මුලින් කැමැති වෙලා නෑ. මොකද තාත්තා කතෝලික කරාවේ. අම්මා බෞද්ධ උඩරට ගොවිගම. අම්මාගේ එක මහප්පා කෙනෙක් තමයි මරදානේ හිටපු නාගරික මන්ත්‍රී ජෝර්ජ් අබේගුණරත්න කියලා හිටියේ. දෘෂ්ඨි විශේෂඥයෙක්.* ඔබේ පියාගේ වැඩිමහල් සහෝදරයා වෙන්නප්පුව ආසනයේ හිටපු මන්ත්‍රී ගොඩ්පි‍්‍ර ජේ. ප්‍රනාන්දු. මේ මහප්පාගේ දේශපාලනය කුඩාකල ඔබට දැනුනේ කොහොමද...?1977 මහ ඡන්දයෙන් පැරැදිලා ශ්‍රී ලනිපය වැටුණු වෙලාවේ මගේ මහප්පා පුත්තලම දිස්ත්‍රික්කයේ වෙන්නප්පුව ආසනය ප්‍රධාන කොටගෙන යළිත් දැවැන්ත ලෙස දේශපාලනය කරන්න පටන් ගත්තා. ඒ වෙනකොට අපි කුඩා ළමුන්. මහප්පාගේ මේ දේශපාලන කටයුතු නිසා ළමා කාලයේ සිට අපට දේශපාලන පළිගැනීම්වලට හිරිහැරවලට ලක්වෙන්න සිදුවුණා. කුඩා කාලයේ සිට දේශපාලනය අපේ ඇඟට දැනුනේ ඒ ආකාරයටයි. එජාපය බලයේ සිටි සෑම අවස්ථාවකම ඉතා අශ්ලීල ලෙස අපෙන් පළිගත්තා.එක්වරක් මහප්පා පාරේ මෝටර් සයිකලයෙන් යද්දී තවත් වාහනයකින් ඇවිත් හප්පදාලා ගිහින් තිබුණා. එජාපය අපට කළ අඩන්තේට්ටම් සියල්ල මේ පුත්තලම් දිස්ත්‍රික්කයේ ජනතාව හොඳට දන්නවා. ඒ අනුව ගොඩ්පි‍්‍ර ජේ. ප්‍රනාන්දු නම් මගේ මහප්පාගේ කීර්තිය එන්න එන්නම වැඩිවුණා. එයාගේ සෑම ශතයක්ම වැය කෙළේ ශ්‍රීලනිපය යළි ගොඩනැගීමටයි. මේ සිදුවීම් සියල්ලම මගේ දේශපාලන ආගමනයට විශාල ලෙස හේතු වුණා කිව්වොත් වඩා නිවැරැදියි. 1994 වර්ෂයේදී මහප්පා හදිසි අනතුරකින් මියගියා.”* ඔබ කුඩා කාලයේ අකුරුකරවූයේ කොහේද...?“මම ප්‍රථමයෙන් අකුරු කරවූයේ වෙන්නප්පුව ශුද්ධවූ පවුලේ බාලිකා විදුහලෙන්. දෙවන ශ්‍රේණියේ සිට මම මීගමුව මාරිස්ටෙලා විදුහලට ගියා. හතරවන ශ්‍රේණියේ පටන් මම කොළඹ ශාන්ත පීතර විදුහලෙන් තමයි අධ්‍යාපනය ලැබූවේ. උසස් පෙළ විද්‍යා අංශයෙන් පාසල් අධ්‍යාපනය හමාර කරනකම් මම පාසල් ගියේ ශාන්ත පීතර විදුහලට...”* උසස් පෙළ අවසන්වීමත් සමඟ ඔබේ අවධානය අධ්‍යාපනයෙන් වෙනතකට යොමු වෙනවා. එහෙම නේද...?“ඔව්. 1989 වර්ෂයේදී උසස් පෙළ ඉන්න කාලේ මාත් එක්ක එක පංතියේ හිටිය යාළුවෙක්ගේ තාත්ත වැඩ කළේ ගුවන් හමුදාවේ. එතුමා එයාගේ පුතාටයි මටයි කිව්වා ගුවන් හමුදාවේ කැඩේට් නිලධාරීන් බඳවා ගන්නවා ඇයඳුම් පත්‍රයක් දාන්න කියලා.ඒ අනුව දැමූ අයදුම් පත්‍රයට 10,000ක් අතරින් තෝරාගත්ත 10 දෙනෙකු අතරට මාවත් තේරුණා. මම උසස් පෙළ විභාගය කරන්නත් ප්‍රථම තමයි ගුවන් හමුදා සේවයට එක්වුණේ. ඒ අනුව මම පියසර නිලධාරියෙක් ලෙස වැඩ කරන්න පුහුණු වෙද්දී මගේ ඇසක ආබාධයක් ආවා. මේ හේතුවෙන් ගුවන් යානා පදවන පියසර නිලධාරියෙක් ලෙස කටයුතු කරන්න මට වරම් නැතිවුණා. නමුත් මට ගුවන් හමුදාවේ වෙන නිලයක් දෙන්නම් කියා තිබියදී මම ගුවන් හමුදාවෙන් අස්වෙලා යළිත් උසස් පෙළ විභාගය 1991 වර්ෂයේදී කළා.උසස් පෙළ විභාගය සමත් වුණාට පසු මට සෙලාන් බැංකුවේ රැකියාවක් ලැබුණා. නමුත් මගේ හිතේ තිබුණේ පියසර නිලධාරියෙක් ලෙස කටයුතු කිරීමටයි. ඒ නිසාම යළිත් 1992 වර්ෂයේදී මම සෙලාන් බැංකුවෙන් අස්වෙලා එයාර් ලංකා ගුවන් සේවයට බැඳුණා. බැඳිලා එහි වෙළෙඳ අංශයේ විධායක නිලධාරියෙක් ලෙස 2004 වර්ෂය දක්වා එහි සේවය කළා. ඒ අතරතුර එයාර් ලංකා ආයතනයේ ශ්‍රීලනිපයට අනුබද්ධ මුල්ම වෘත්තිය සමිතිය මගේ මූලිකත්වයෙන් ආරම්භ කිරීමට හැකිවුණා. අනතුරුව එහි ප්‍රධාන සංවිධායක ධූරය දක්වා යාමට මට හැකිවුණා...”* ඔබ දේශපාලනයට ආවට පස්සෙද විවාහ වුණේ...?“නෑ. මම දේශපාලනයට එන්න ප්‍රථමයි විවාහවුණේ...”* කොහාමඳ ඔබේ බිරිය ඔබට හමුවන්නේ...?“මගේ බිරිය මගේ ඥාති සහෝදරියක්. ඇගේ නම දිනූකා ප්‍රනාන්දු. එයා උපාධිය සඳහා කොළඹ විශ්වවිද්‍යාලයේ අධ්‍යාපනය ලැබුවා. මම ඒ කාලයේ එයාර් ලංකා ආයතනයේ වැඩ කළා. ඒ කාලයේ තමයි අපි දෙදෙනා අතර ආදර සම්බන්ධයක් හටගත්තේ. ඒ පිළිබඳ හැඟීමක් ඇතිවූ පසු මම තීන්දු කළා ඇය මගේ සහකාරිය විය යුතුයි කියා. විශේෂයෙන් ඇය උගත්, ඉගෙනගත්ත තරුණියක්.එයට මගේ විශේෂ කැමැත්තක් තිබුණා. ඒ වගේම ඇය රූමත් තරුණියක් වුණා. එයටද මගේ අවධානයක් තිබුණා. ඒ වගේම ඇය හා කතා කිරීමේදී මගේ අදහස්වලට ඇයගේ අදහස් ගැළපෙන බවත් මට තේරුණා. ඒ වගේම අපේ පවුලට තිබූ දේශපාලන සම්බන්ධතාව ඇය හොඳින් දැන සිටියා ඥාතිවරියක් වීම නිසා.මගේ මහප්පා 1994 දී හදිසි අනතුරකින් මියගියා. ඔහු 1993 වයඹ පළාත් සභා අමාත්‍යවරයෙක් වුණා. 1994 මහ මැතිවරණයෙන් දිස්ත්‍රික්කයේ පළමු තැනට පත්වී මන්ත්‍රීධූරය දරද්දී තමයි මහප්පා නැතිවුණේ. මගේ නැන්දා ශි‍්‍රයානි ප්‍රනාන්දු පළාත් සභාව සහ පාර්ලිමේන්තුව නියෝජනය කළා. මේ සියලු දේශපාලන සබඳතා ගැන මගේ බිරිය විවාහවීමට ප්‍රථමයෙන් දන්නවා.ඒ අනුව 1998 වර්ෂයේ ජනවාරි මාසේ 24 වැනිදා අප දෙදෙනා විවාහ වුණා. දැන් අපට දරුවෝ දෙදෙනෙක් ඉන්නවා. වැඩිමහල් පුතා අවින්ද ප්‍රනාන්දු. ඉගෙන ගන්නේ ශාන්ත පීතර විදුහලේ. දුව රුවින්දි ප්‍රනාන්දු, එයා ශාන්ත බ්‍රිජට් කන්‍යාරාමයේ ඉගෙනුම ලබනවා...”* පුත්තලම දිස්ත්‍රික්කයෙන් ඔබ දේශපාලන ප්‍රවේශය හදාගත්තේ කොහොමද ක්‍රියාකාරී දේශපාලනයට එන්න...?“මහප්පාගේ මරණයෙන් පසු මම නැන්දාගේ දේශපාලන කටයුතුවලට උදව් කළා. 2000 වර්ෂයේ අපේ පක්‍ෂය පරාජයට පත්වූවාට පසු ශි‍්‍රයානි ප්‍රනාන්දු මැතිනිය දේශපාලනයෙන් ඉවත් වුණා. ඒ එක්කම පුත්තලම් දිස්ත්‍රික්කය තුළ ලොකු හිඩැසක් ඇතිවුණා. වෙන්නප්පුව ආසනයේ පුත්තලම් දිස්ත්‍රික්කයේ මහප්පත් එක්ක දේශපාලනය කරපු ජනතාව විශාල පිරිසක් නායකත්වයක් නැති තත්ත්වයට පත්වුණා. නමුත් ඔවුන් අපේ පවුල අත්හැරියේ නෑ.මේ නිසා මට තීන්දුවක් ගන්න සිද්ධ වුණා. ඒ අනුව තමයි මම 2004 වර්ෂයේදී මුල්වරට වයඹ පළාත් සභාවට තරග කෙළේ. එහිදී මන්ත්‍රීවරුන් 10 දෙනාගෙන් නමවැනි මන්ත්‍රීවරයා ලෙස මම මුල්වරට වයඹ පළාත් සභාවට පත්වුණා.2005 වර්ෂයේදී ජනාධිපති මහින්ද රාජපක්‍ෂ මැතිතුමා මට පුත්තලම ශ්‍රීලනිප දිස්ත්‍රික් සංවිධායක ධූරය පිරිනමනු ලැබූවා. 2009 පළාත් සභා මැතිවරණයෙන් මම පුත්තලම් දිස්ත්‍රික්කයේ වැඩිම මනාප ඡන්ද ලැබූ මන්ත්‍රීවරයා ලෙස තේරී පත්වී පළාත් සභාවේ මහාමාර්ග, විදුලිබල, නිවාස ඉදිකිරීම් සහ ධීවර කටයුතු ඇමැතිවරයා ලෙස පත්වුණා. මම එම ධූරයේ මාස 8ක පමණ කාලයක් තමයි වැඩ කටයුතු කෙළේ. මහ මැතිවරණය ආවා. එයට මුහුණදීලා පුත්තලම දිස්ත්‍රික්කයේ දෙවැනි තැනට මනාප ලැබූ මන්ත්‍රීවරයා ලෙස තේරී පත්වී පාර්ලිමේන්තුව නියෝජනය කරන්න අවස්ථාව ලබාගත්තා...”* ඔබේ ලග්නය මොකක්ද...?“මගේ ලග්නය කන්‍යා...”* කතෝලික ආගම අදහන අය මේ ලග්නය – නක්‍ෂත්‍රය පිළිපදිනවද...?“මගේ අම්මා බෞද්ධ. අනෙක අපේ පවුලේ අය ආගම් දෙකම (බෞද්ධ – කතෝලික) අදහනවා.අපි ඒ දවස්වල විභාගයකට වුණත් යද්දී අම්මා අපිව පන්සලට අරන් ගිහින් බෝධි පූජා තියනවා. දේශපාලන කටයුතුවලදී ‘හොඳ වෙලාවක්’ එහෙම බලනවා. මම නක්‍ෂත්‍රය පිළිගන්නවා. ඒකට කතෝලික ආගම මම ඇදහුවා කියා ප්‍රශ්නයක් නෑ. ජේසු ස්වාමි දරුවෝ ගවලෙනේ ඉපදුණු වෙලාවේ රජවරු එතුමන්ව බලන්න ගියේ නැකත් ශ්‍රස්ත්‍රය අනුව. ඒ කාලෙත් ඒවා බැලුවා. නක්‍ෂත්‍රය කියන දෙය ආගමකට සම්බන්ධ කටයුත්තක් නෙමෙයි...”* ඔබේ දරුවෝ දේශපාලනයට එන්න ඔබෙන් ඇහුවොත්...?“මේ දේශපාලන ක්‍රමය තුළ මගේ දරුවෝ දේශපාලනයට එනවාට මම කැමැති නෑ. අද අප රටේ තියෙන මැතිවරණ ක්‍රමය අපි වගේ දුප්පත් රටකට කොහෙත්ම ගැළපෙන්නේ නෑ. අද මුදල් නැත්නම් මේ දේශපාලන ක්‍රමය තුළ ඉහළට එන්න බෑ. අද දේශපාලනය කරන්න වෙලා තියෙන්නේ මුදල් බලය මතයි. මේ දෙයට මමත් මුහුණ දුන්නා...මේ දේශපාලන ක්‍රමය වෙනස්වූ දවසක මගේ දරුවෝ දේශපාලනය කරනවට මම කැමැතියි... මොකද තමන්ගේ තියෙන දෙය නැති කරගෙන දේශපාලනය කළොත් දේශපාලනයට ආවහම ඒ මුදල් සොයන්න හොරකම් කරන්න වෙනවා. මගේ දරුවෝ දේශපාලනයේ හොරු වෙනවා දකින්න මම කැමැති නෑ...”* ඔබේ දේශපාලන ඉලක්කය මොකක්ද?“මේ රට දියුණු කරන්න නම් කෘෂිකර්මාන්තය, ධීවර කර්මාන්තය සහ සංචාරක කර්මාන්තය දියුණු කළයුතුයි. ඒ අංශ තුනම තියෙන දිස්ත්‍රික්කයක් තමයි පුත්තලම. අන්න ඒ දිස්ත්‍රික්ක දියුණු කර අහිංසක අපේ මිනිස්සුන්ගේ ජන ජීවිතය නැංවීම මගේ මූලික ඉලක්කයයි. මම දේශපාලනයෙන් ඉවත් වනදාට අපි අපේ පළාතට රටට සේවයක් කළාය කියා හැඟීම හදවතට දැනෙනවා නම්, පළාතේ ජනතාව මේ මනුස්සයා මේ පළාතට විශාල සේවයක් කළා කියා කියන තත්ත්වයට ඒමට හැකි නම් එය තමයි දේශපාලනයේදී මම බලාපොරොත්තු වන ඉලක්කය...”“මම මේ පළාතේ කරන්නේ කන බොන දේශපාලනයක් නෙමෙයි. ඒ වගේම මම මළගෙවල් දේශපාලනය ප්‍රතික්‍ෂේප කරන්නෙක්. ඒ වගේම යාළුමිත්‍රකම් සම්බන්ධතාවලට දේශපාලනය කරන පුද්ගලයෙක් නෙමයි. දැක්මත් සමඟ ඉදිරි අනාගතය වෙනුවෙනුයි මම දේශපාලනය කරන්නේ...”* ‘දියවන්නාව‘ තුළ ඔබ මංගල කතාව කරන කොට මොකක්ද දැනුණු හැඟීම...?“ලොකු සතුටක් දැනුණා. පුත්තලම් දිස්ත්‍රික් ජනතාව මාව පාර්ලිමේන්තුවට එව්වා කියන සතුට මට තිබුණා. මුලින්ම කතා කරන කොට පොඩි බයක් තිබුණා. කතාව පටන් අරගෙන ටිකක් යනකොට ඒ බය නැතිවුණා. මොකද මම පළාත් සභාව තුළ හොඳ කථිකයෙක් ලෙස කටයුතු කර තිබෙන නිසා...”* දේශපාලනයේ ඔබ ගුරු කොට ගත්ත චරිත තියෙනවාද...?“කාල් මාක්ස් - එංගල්ස් වැනි උගතුන්ගේ පතපොත මම පරිශීලනය කර තිබෙනවා. එයට අපේ රට වශයෙන් ගත්කළ ආචාර්ය එන්. එම්. පෙරේරා, ආචාර්ය කොල්වින් ආර් ද සිල්වා, එස්. ඩබ්ලිව්. ආර්. ඩී. බණ්ඩාරනායක වැනි චරිතවලින් මම යම් යම් දේ ලබාගෙන තිබෙනවා. කොටින්ම ජේ. ආර්. ජයවර්ධන චරිතය තුළින්ද අපට යම් යම් දේ ගුරුකොට ගත හැකියි. වර්තමානයේ නම් අපේ අතිගරු ජනාධිපතිතුමාගේ චරිතය මගේ දේශපාලන ජීවිතයේ ගුරුකොට තබාගන්නා චරිතයයි...”* ඔබේ ජීවිතයේ කිසියම් පසුතැවෙන සිතුවිල්ලක් තිබෙනවාද...?“ඔව්. මගේ ජීවිතයේ දී දේශපාලනය කර අද මම පාර්ලිමේන්තු මන්ත්‍රීවරයෙක් වුණාට වඩා සතුටු වෙන දෙයක් තමයි ගුවන් හමුදාවේ පියසර නිලධාරියෙක් ලෙස දිගටම ඉන්න හම්බවුණා නම්. නමුත් ඒකේ වාසනාව මට තිබ්බේ නෑ. ඒ ගැන පමණයි මට යම් තැවුලක් ඇත්තේ...”</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=f1007103</link>
    <topic>මාගේ නව රාජ්‍යයට ප්‍රථමයෙන් පැමිණි ජනපති ඔබයි</topic>
    <author>අජන්ත රණසිංහ යුක්රේන් සංචාරයෙන් පසු</author>
    <content>සුහද චාරිකා රාජ්‍යය නායකයන්ගේ පාලන ක්‍රියාදාමයේ අත්‍යවශ්‍ය අංගයකි. දේශ දේශාන්තරයන්හි සංචාරයේ යෙදෙන රාජ්‍ය නායකයන් විසින් දියුණු කොට ගන්නා හිත මිතුරුකම්, ඒ පාලකයන්ගේ රාජ්‍යවල ප්‍රගතියට හා සංවර්ධනයට මහත් රුකුලකි. දෙරටක නායකයන් ඔවුනොවුන් හෘදයාංගම ලෙස හමුවී එළැඹෙන තීරණ ඇතැම් විටෙක නිල ගිවිසුම් හා සම්මුතිවලටත් වඩා ඵලදායි වේ.මහින්ද රාජපක්‍ෂ ජනාධිපතිතුමන්ගේ තෙදින යුක්රේනයේ චාරිකාව, ශ්‍රී ලංකාවේ මෑත ඉතිහාසයේ සිදුවූ විශිෂ්ටතම රාජ්‍ය නායක නිල සංචාරයකි. ජූනි මස විසිනව වන දා සිට ජූලි මස තුන්වන දා දක්වා පැවති ඒ ඓතිහාසික ගමන හේතු කොටගෙන ශ්‍රී ලංකාවේ ප්‍රගතිය පිළිබඳ කථාවට අලුත් වැදගත් පරිච්ඡේදයක් එකතු විය.මේ චාරිකාව ශ්‍රී ලංකා ඉතිහාසයෙහි මෙයට පෙර නොවූ ආකාරයේ ගමනකි. අපේ දේශයේ නායකයෙකු නිල සංචාරයක දී යුක්රේන් දේශයට ගිය ප්‍රථම වතාව මෙයයි. වර්ග සැතපුම් දෙලක්‍ෂ තිස්තුන්දහස් හැටදෙකක් පුරා විහිදි යුක්රේන් රාජ්‍යයේ ජනගහනය හාරකෝටි හැටලක්‍ෂයකටත් වැඩිය. (ශ්‍රී ලංකාවේ ප්‍රමාණය වර්ග සැතපුම් 25,332 ක් බවත්, මෙහි ජනගහනය එක්කෝටි අනූඅටලක්‍ෂයක් බවත් මෙහිදී සලකනු වටී)මහින්ද රාජපක්‍ෂ ජනාධිපතිතුමන් යුක්රේන් දේශයට මුලින්ම පා තැබූ තැන් පටන් පෙරලා ආ මොහොත දක්වාම මේ චාරිකාව අතිශය විභූතිමත් වූයේය.මෙයට ප්‍රධාන හේතුව වූයේ ශ්‍රී ලංකාව නියෝජනය කරමින් රුසියානු ජනරජයේ සිටින අපගේ තානාපති උදයංග වීරතුංග මහතාගේ කැපවීමයි. තානාපති වීරතුංග මහතා ඒ රාජ්‍යයේ අපගේ තානාපතිවරයා වශයෙන් සේවය කළ කෙටි කාල පරිච්ඡේදය තුළදී ඒ රාජ්‍ය දූතවරයා යුක්රේනයෙහි පාලකයන්ගේ සිත් දිනාගෙන සිටියේ ශ්‍රී ලංකාවට ද ඉමහත් ගෞරවයක් හිමිවන පරිද්දෙනි. උදයංග වීරතුංග මහතා ශ්‍රී ලංකාවේ කීර්ති නාමය වෙනුවෙන් ඉටුකෙරෙන මාහැඟි සේවය ගැන කිව යුතුව තිබෙන්නේ ඔහු ශ්‍රී ලංකාව විදේශයන්හි නියෝජනය කරන තානාපතිවරුන් අතර විශිෂ්ටයෙකු බවකි.මහින්ද රාජපක්‍ෂ ජනාධිපතිතුමා යුක්රේනයේ විශාලතම නගරය වන කිව්හි බොරිස් පෝල් ජාත්‍යන්තර ගුවන් තොටුපළට සම්ප්‍රාප්ත වූ තැන් පටන්ම ජනාධිපතිතුමාටත්, ජනාධිපති ආර්යා ශිරන්ති රාජපක්‍ෂ මැතිනිය ඇතුළු ව්‍යාපාරික පිරිසටත් ඉමහත් හරසර පිරිනැමිණි. යුක්රේන් රාජ්‍යයේ විදේශ අමාත්‍ය කොස්ටයන් ටෛන් ගී‍්‍රසෙස්කෝ මහතා විසින් පිළිගනු ලැබූ මහින්ද රාජපක්‍ෂ ජනාධිපතිතුමන්ට චාරිත්‍රානුකූල ගෞරවය පුදනු ලැබුවේය. ගුවන් යානයේ පඩිපෙළ පාමුලදී යුක්රේනයේ තරුණියන් තිදෙනෙක් සම්ප්‍රදායානුකූලව ජනාධිපතිතුමාට පාන් සහ ලුණු පිළිගැන්වූහ. මෙය සුහද පිළිගැනීමේ සංකේතයකි. යුක්රේනයේ තරුණියන් දෙදෙනකු ජනාධිපති ආර්යාවට මල් කළඹ පිරිනැමූහ. යුක්රේන් ජාතික තරුණියන් අතිශය සිත්ගන්නා සුළු දේශීය ඇඳුමෙන් පැළඳුමෙන් සැරසී සිටියහ.මහින්ද රාජපක්‍ෂ ජනාධිපතිතුමා යුක්රේනයේ ජනාධිපති වික්ටර් යනුකෝවිච් මහතා නිල වශයෙන් මුණගැසුණේ මහින්ද රාජපක්‍ෂ ජනාධිපතිතුමා “මහිම උද්‍යානයේ” නාඳුනන සොල්දාදුවාගේ ස්මාරකයට හරසර දැක්වීමේ උත්සවයෙන් පසුවයි. මහින්ද රාජපක්‍ෂ ජනාධිපතිතුමා එහිදී ඒ ස්මාරකයට හරසර පුදමින් තෙල් පහනක් දැල්වූයේය.මහින්ද රාජපක්‍ෂ ජනාධිපතිතුමන්ට යුක්රේනයේ ජනාධිපතිවරයා හමුවූයේ යුක්රේනයේ ජනාධිපතිතුමන්ගේ පරිපාලන කාර්යාලයේදීය. ශ්‍රී ලංකා ජනාධිපතිතුමන් පිළිගනිමින් කරන ලද දේශනයේදී යුක්රේනයේ ජනාධිපති වික්ටර් යනුකෝවිච් මහතා මෙසේ පැවසුවේය. “අපේ දෙරටේ ඉතිහාසයෙහි ප්‍රථම වරට සිදුවන මේ ඉහළ මට්ටමේ හමුවීම අතිශයින්ම ඉස්මතුව පෙනෙන සිද්ධියකි. මේ හමුවීම හේතු කොටගෙන අප දෙරට අතර අන්‍යොන්‍ය සබඳතා වර්ධනය වන්නේය. දෙරට අතර සහයෝගීතාව සඳහා අවස්ථා බහුල වන්නේය.අප දෙරට අතර සබඳතාව මා දකින්නේ හුදෙක් ශ්‍රී ලංකා යුක්රේනයේ සබඳතාවක් වශයෙන් පමණක් නොවේ. එය පෙරදිග හා අපරදිග අතර සුහද එකතුවක් වශයෙන් ද මම දකිමි. අප දෙරට අතර සහයෝගීතාව වර්ධනය වන ක්ෂේත්‍ර කිහිපයක් මම විශේෂයෙන් දකිමි. ඒවා නම් නෞකා තැනීමේ කර්මාන්තය. බලශක්ති, ධීවර කර්මාන්තය, කෘෂිකාර්මික සහ යටිතල පහසුකම් තැනීමේ අංගයන්ය.වාණිජ සම්බන්ධතාත් තහවුරු කොට ගත යුතු වේ. ආයෝජන පමණක් නොව, යුක්රේනයෙන් ශ්‍රී ලංකාවට ආහාර මාර්ග සම්පාදනය ද මෙයට ඇතුළු වේ. දෙරට අතර වෙළෙඳ කටයුතු හා ආර්ථික ව්‍යාපාර සඳහා ඒකාබද්ධ කොමිසමක් පිහිටුවා ගන්නට ද අප එකඟ වූයෙමු. යුක්රේනයේ ශ්‍රී ලංකා ව්‍යාපාරික මණ්ඩලයක් ස්ථාපිත කිරීමට ද අපි එකඟතාවය පළකළෙමු.ත්‍රස්තවාදය වැනි අභියෝගවලට ප්‍රතිවිරුද්ධතා දැක්වීමේ වැනි පාක්ෂික සංවිධානයන්හි අවශ්‍යතාවය ද අපි සලකා බැලුවෙමු. ඒ හමුවීමේදී මහින්ද රාජපක්‍ෂ ජනාධිපතිතුමා විසින් පවසන ලද අදහස මෙසේ සම්පිණ්ඩනය කළ හැකි වේ. යෝජිත ශ්‍රී ලංකා යුක්රේනයේ ව්‍යාපාරික මණ්ඩලය ඉතා වැදගත්ය. මේ හේතුකොටගෙන අපට රාජ්‍ය මට්ටමෙන් පමණක් නොව පෞද්ගලික ව්‍යාපාරික මට්ටමෙන් ද අන්‍යොන්‍ය සහයෝගීතාව පවත්වාගෙන යා හැකි වේ.ගෝලීයකරණයට නතු වූ මේ ඒකාබද්ධ අන්‍යොන්‍ය සබඳතා සහිත නවීන ලෝකයෙහි ජාතික ධන නිෂ්පාදනය හා දේශීය මට්ටමින් රැකියා ක්ෂේත්‍ර බහුල කිරීමත් අතිශයින්ම අවශ්‍යය. පෞද්ගලික අංශයේ ප්‍රධාන ආයතනයන්හි නියෝජිතයන් පිරිසක් ද මා මේ සංචාරයට සහභාගි කරවා ගත්තේ මෙවැනි ප්‍රශ්න පිළිබඳව ඉතා හොඳින් අන්‍යොන්‍ය සාකච්ඡා පවත්වාගෙන යා හැකිවනු පිණිසයි.අපගේ දේශයේ ස්ථාවරත්වය තහවුරු කොට තිබෙන බවත්, ආයෝජන ආරක්‍ෂා කෙරෙන බවට අපට සහතික විය හැකි බවත්, මම ප්‍රකාශ කොට සිටිමි. ශ්‍රී ලංකාවේ ප්‍රධාන පෙළේ සම්පතක් නම් අතිශය ඉහළ කුසලතා සහිත උගත් ශ්‍රම කණ්ඩායමක් අප දේශයේ සිටීමයි.අප දේශය දැන් වරාය, ගුවන් තොටුපොළ, ප්‍රවාහනය, බලශක්ති, වාණිජ කටයුතු හා දැනුමන් පිළිබඳ ක්ෂේත්‍රයන්හි දී ද දැවැන්ත පිම්මකින් ඉදිරි පිම්මක් පනින්නට සූදානම්ව සිටින බව අපට පැහැදිලිව පෙනෙන්නේය. ශ්‍රී ලංකාව ආසියාවේ විස්මය වන බව කවුරුත් එකඟ වෙති. සිය දේශනය අවසානයේ දී මහින්ද රාජපක්‍ෂ ජනාධිපතිතුමා යුක්රේනයේ ජනාධිපතිවරයාට ශ්‍රී ලංකාවට පැමිණෙන්න යැයි ආරාධනා කළේය. ඒ වන විට යුක්රේනයේ ව්‍යාපාරික නියෝජිතයන් පිරිසක් ද කැටුව එන්න යැයි ද මහින්ද රාජපක්‍ෂ මහතා කියා සිටියේය.මේ හමුවීමේ අතිශය ප්‍රත්‍යක්‍ෂ ප්‍රතිඵල කිහිපයක් තිබුණේය. ඉන් එකක් නම් ශ්‍රී ලංකාවේ නිෂ්පාදිත තේ තව තවත් බහුල වශයෙන් යුක්රේනයට ආනයනය කරන්නට තමන් සලස්සන බවට යුක්රේනයේ ජනාධිපතිවරයා විසින් දෙන ලද පොරොන්දුවයි. ශ්‍රී ලංකාවට ඉතාම සහනදායී මට්ටමකින් යූරියා පොහොර එවීමට ද යුක්රේනය කැමැත්ත දැක්වූයේය. මහින්ද රාජපක්‍ෂ ජනාධිපතිතුමාගේ සංචාරයෙහි වැදගත් අංගයක් වූයේ යුක්රේනයේ වාණිජ ව්‍යාපාරික ප්‍රජාව හා සමඟ පැවැත්වූ සුහද සාකච්ඡා මාලාවයි. මේ සංචාරය සතු අගය ඉතාම උච්ච අවස්ථාවකට පත් කළ සුවිශේෂී සිද්ධියක් තිබුණේය.එනම්, ජනාධිපති නිල ඡායාරූප ශිල්පී සුදත් සිල්වා මහතා විසින් සංවිධානය කෙරුණු ඡායාරූප ප්‍රදර්ශනයයි. “රජත දැක්ම” වශයෙන් නම් කෙරෙන මේ ප්‍රදර්ශනය යුක්රේනයේ මෙන්ම විදේශයන්ගෙන් එහි පැමිණි විශිෂ්ට අමුත්තන්ගේත් සිත් ගත්තේය.මේ ඡායාරූප ප්‍රදර්ශනයේ ඉතා උත්සවාකාරයෙන් ප්‍රකාශ කෙරුණේ මහින්ද රාජපක්‍ෂ ජනාධිපතිතුමන්ගේ උදාරතර පාලනයෙහි ප්‍රශස්ත ස්වභාවයයි. ගැඹුරු දර්ශනයකින් හෙබවූ අභීතව සිය දේශය නිසි මඟට යොමු කරන අචල නායකයෙකු වශයෙන් මහින්ද රාජපක්‍ෂ ජනාධිපතිතුමන් සතු උදාර ගුණ කදම්බය සුදත් සිල්වා ඡායාරූප ශිල්පියාගේ කතා තුළින් අති උත්කර්ෂවත් ලෙස ප්‍රකාශ වූයේය. මේ ඡායාරූප ශ්‍රී ලංකාවේ මෑත යුගයේ වංශ කථාව දෘෂ්‍ය මාධ්‍යයෙන් විදහා දැක්වෙන ඉතා අගයැති නිර්මාණ පද්ධතියකි.යුක්රේන - ශ්‍රී ලංකා ජනාධිපතිවරුන් දෙදෙනා අතර ඉතා සුහද සාකච්ඡා කිහිප විටක්ම පැවැත්විය. අදහස් - උදහස් හුවමාරු කොට ගැනීමට අතිරේක වශයෙන් නිල ගිවිසුම් කිහිපයකට ද අස්සන් තැබිණි. ඉන් එක් ගිවිසුමක අරමුණ වූයේ, තොරතුරු ආරක්‍ෂා කිරීමට දෙරට එකඟවන බව දක්වන සම්මුතියක් සකස් කොට ගැනීමයි.සංචාරක ව්‍යාපාර ක්ෂේත්‍රයෙහි දෙරට අතර සහයෝගීතාව සම්පාදනය කිරීමේ ගිවිසුමකට ද දෙරටේ නායකයන්ගේ එකඟතාවය පළ කළහ. යුද්ධමය හා ශිල්පීය ක්ෂේත්‍රයන්හී ද සහයෝගීතාව දැක්වෙන ගිවිසුමකට ද දෙරට නායකයන් අස්සන් තැබූහ. අජටාකාශ පර්යේෂණ ක්ෂේත්‍රයෙහි කෙරෙන පර්යේෂණයන්හි දී ශ්‍රී ලංකාවට සහාය සපයන්නට ද එකඟතාවය පළ කෙරිණි. ශ්‍රී ලංකා ජනාධිපතිතුමා යුක්රේනයේ පාර්ලිමේන්තුවට ද නිල ගමනක යෙදුනේය. එහිදී කථානායක වොලාසාමීර් ලිට්වින් මහතා විසින් ශ්‍රී ලංකා ජනාධිපතිවරයා පිළිගන්නා ලදී.මහින්ද රාජපක්‍ෂ ජනාධිපතිතුමාගේ යුක්රේන සංචාරය අතිශය කාර්ය බහුල ගමනක් වූයේය. ඒ අතරතුර ශ්‍රී ලංකා ජනාධිපතිවරයාට ලෝකයේ ඉතාම විචිත්‍ර සංගීත නාට්‍යයන් නැරඹීමට ද ආරාධනා ලැබුණේය. මෙහිදී රඟපාන ලද්දේ “කාමෙන්” නැමති සංගීත නාටකයකි. (ඔපෙරා) මේ රංගනය පැවැත්වූයේ යුක්රේනයේ ජාතික ඔපෙරා රඟහලේයි. “කාමෙන්” ලෝකයේ ඉතාම බහුල වශයෙන් රඟදක්වන ලද සංගීත නාටකයකි. ජනාධිපතිතුමා යුක්රේනයේ ආරක්‍ෂා කටයුතු පිළිබඳ විශ්වවිද්‍යාලයටත් ගියේය. ඒ විශ්වවිද්‍යාලයේ අධ්‍යයන කාමර හා එහි කෞතුකාගාරයත් නැරඹූ ශ්‍රී ලංකා ජනාධිපතිවරයා දේශනයක් ද පැවැත්වූයේය.මේ සංචාරයේ උච්චම අංගයක් වූයේ, ශ්‍රී ලංකා සංස්කෘතික සංදර්ශනයයි. එයට ආරාධිතයෝ පන්සියයක් පමණ දෙනා සහභාගි වූහ. යුක්රේනයේ ජනතාවට ශ්‍රී ලංකාවේ සංස්කෘතිය පිළිබඳ හැඟීමක් ඇතිකොට ගන්නට මේ සංස්කෘතික සංදර්ශනය විසින් ඉඟියක් සපයන ලදී.ඇන්ටොනොච් ගඟනගාමී විද්‍යා යානයට ගිය ජනාධිපතිතුමාට ලෝකයේ විශාලතම බඩු ගුවන් නෞකාව දැක බලා ගත හැකි විය.බඩු බාහිරාදිය ප්‍රවාහනය කරන ගුවන් නැව් අතරින් විශාලතම යානාව වන මෙය විශ්මය උපදවන තාක්ෂණයක ප්‍රතිඵලයයි. මේ සංචාරයේ දී ශ්‍රී ලංකා ජනාධිපතිතුමා නාවික යාත්‍රාවක ද නිරීක්‍ෂණයක යෙදුනේය. මහින්ද රාජපක්‍ෂ ජනාධිපතිතුමාගේ යුක්රේන චාරිකාවේ ප්‍රතිඵලයක් වශයෙන් ශ්‍රී ලංකාවේ ශිෂ්‍ය ශිෂ්‍යාවනට යුක්රේන රාජ්‍යයේ අධ්‍යාපන කටයුතුවල යෙදෙනු පිණිස ශිෂ්‍යත්ව පිරිනැමෙන්නේය.මේ චාරිකාව මුළුල්ලේ ම පිළිබිඹු වූයේ යුක්රේන් ශ්‍රී ලංකා ජනාධිපතිවරුන් දෙදෙනා අතර පවත්නා හෘදයාංගම සුහදතාවයි. වරක් යුක්රේනයේ ජනාධිපතිවරයා ශ්‍රී ලංකා ජනාධිපතිවරයාට මෙසේ කීවේය. මට දරුවන් දෙදෙනෙක් ඉන්නවා. ඔබට දරුවන් තිදෙනයි. යුක්රේනයේ පුහුණුව ලබන ඔබගේ පුත්‍රයාට රගර් බෝලය අතහැර මේ පුහුණුවට තියුණු ලෙස සිත් යොමු කරනු හැකි වනු පිණිස මම ඔහුට සිහිවටන නැවක් පරිත්‍යාග කරනවා.සුදත් සිල්වා ඡායාරූප ශිල්පියා විසින් පවත්වන ලද ප්‍රදර්ශනය නිසා මේ ජනාධිපති චාරිකාවට අමුතු දිදුලක් එකතු වූයේය. යුක්රේනයේ සිටින ශ්‍රී ලංකා තානාපති උදයංග වීරතුංග මහතා විසින් “ලීඩර්” (නායකයා) නමින් ලියන ලද ඉංගී‍්‍රසි ග්‍රන්ථයක් ද මේ සංචාරයේ දී ශ්‍රී ලංකා ජනාධිපතිතුමන්ට පිරිනැමිණි. රුසියානු බස හසුරුවීමේ චතුර බවක් සහිත උදයංග වීරතුංග තානාපතිවරයා මේ චාරිකාවේ සාර්ථකත්වයෙහි නිර්මාතෘවරුන් අතරෙහි මුල් තැන ගනී.මේ සංචාරයෙන් පසුව යුක්රේනය ශ්‍රී ලංකාවේ ඉතාම සුහද හිතවතකු බවට පත් වූයේය.මෙම අති සාර්ථක යුක්රේන් සංචාරයට පාර්ලිමේන්තු මන්ත්‍රී සචින් වාස් ගුණවර්ධන මහතා, ජනාධිපති ලේකම් ලලිත් වීරතුංග මහතා, ජනාධිපති කාර්ය මණ්ඩල ප්‍රධානී ගාමිණි සෙනරත් මහතා විශිෂ්ට සේවාවක් ඉටු කළහ. එසේම තේ කර්මාන්තයේ නියැලෙන ව්‍යාපාරිකයන්ට ද ඉතා සාර්ථක සංචාරයක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007121</link>
    <topic>වාහන ගෙන්වන ආයතනයකින්රේගුවට කෝටි 500ක පොල්ලක්</topic>
    <author>ජීවනී පතිරණ</author>
    <content>ව්‍යාජ තොරතුරු රේගුවට ඉදිරිපත්කර රුපියල් කෝටි 500කට අධික මහා පරිමාණ බදු වංචාවක් සිදුකරමින් වාහන රැසක් ආනයනය කළ මෙරට ප්‍රධාන පෙළේ වාහන ආනයන ආයතනයක් පිළිබඳ තොරතුරු අනාවරණය වී තිබේ.කැබ්රථ 117 ක් ගෙන්වීම සම්බන්ධයෙන් මෙම වාහන ආනයන ආයතනයට එරෙහිව දඩ මුදල් නියම කිරීමට ද ශ්‍රී ලංකා රේගුව කටයුතු කර තිබේ. තනිදොර කැබ්රථ ගෙන්වන මුවාවෙන් දොර දෙකේ කැබ්රථවලට සමාන පහසුකම් ඇති කැබ්රථ ගෙන්වීම නිසා රු. කෝටි 500ක් රේගුවට වංචාකර තිබේ.මෙම වංචාව සම්බන්ධයෙන් දඩමුදල් ලෙස රුපියල් කෝටි 1500ක් ගෙවීමට ද නියම කර තිබේ. දැනට මේ වාහන රේගුවේ රඳවා ඇති නමුත් දඩමුදල් ගෙවා වාහන නිදහස් කර ගැනීමට මෙම වාහන ආනයන ආයතනය පියවර ගෙන නොමැත.මීට හේතුවී ඇත්තේ දේශපාලන හස්තයක මැදිහත්වීමක් නිසා බවද රේගු ආරංචිමාර්ග වැඩිදුරටත් පෙන්වා දෙයි. ශ්‍රී ලංකා රේගු විමර්ශන ඒකකයේ පීකැබ් (Pcab) අංශය මගින් මේ වැටලීම සිදුකර ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007122</link>
    <topic>පේරාදෙණිය සරසවියේ කථිකාචාර්යවරයකු මාස 6කදී රු. ලක්‍ෂ 16ක වැටුප්-දීමනා අරගෙන</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ ජ්‍යෙෂ්ඨ කථිකාචාර්යවරයකු එම විශ්වවිද්‍යාලයට අනුබද්ධ මධ්‍යස්ථානයක අධ්‍යක්‍ෂධූරයක් දරමින් මාස 8කදී රු. ලක්‍ෂ 16කට ආසන්න මුදලක් වැටුප් සහ දීමනා ලෙස ලබාගෙන තිබේ.මෙම මුදල ලබාගෙන ඇත්තේ පේරාදෙණිය විශ්වවිද්‍යාලයේ කථිකාචාර්යවරයකු ලෙස සේවය කරමින් වැටුප් ලබන අතරතුරදීය.2008 ජූනි සිට 2009 ජනවාරි දක්වා කාලයේ මේ මහාචාර්යවරයා පේරාදෙණිය විශ්වවිද්‍යාලයෙන් රුපියල් නවලක්‍ෂ පනස්දහසක්ද එයට අනුබද්ධිත මධ්‍යස්ථානයෙන් රුපියල් ලක්‍ෂ හයක්ද ලබාගෙන තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007123</link>
    <topic>අමෙරිකාවේ ප්‍රකාශනයෙන්රනිල්ගේ ක්‍රියා කලාපය හෙළි වෙයි</topic>
    <author/>
    <content>ලංකාව සම්බන්ධයෙන් විපක්ෂ නායක රනිල් වික්‍රමසිංහ මහතා ක්‍රියා කරන ආකාරය පිළිබඳව විදේශ කටයුතු ඇමැති මහාචාර්ය ජී. එල්. පීරිස් මහතා සිය කනගාටුව පළ කර සිටී.ඕනෑම රාජ්‍ය තාන්ත්‍රිකයකු හමුවීමට විපක්ෂනායකයාට ඇති අයිතිය ගැන ආණ්ඩුවේ විරෝධයක් නැතැයි පවසන ජී. එල්. පීරිස් මහතා ඔවුන් සමඟ විපක්ෂ නායකයා පවත්වන සාකච්ඡා සම්බන්ධයෙන් රජයට ගැටලු ඇතැයි ද කීය.එක්සත් ජනපද රාජ්‍ය ආණ්ඩුව විසින් නිකුත් කරන ලද ප්‍රකාශනයක් උපුටා දක්වමින් විදේශ කටයුතු ඇමැතිවරයා මෙම කරුණු අනාවරණය කෙළේ පසුගියදා පාර්ලිමේන්තුවේදී ය.එම ප්‍රකාශනයට අනුව මානුෂීය මෙහෙයුමේ දී රණවිරුවන් ක්‍රියා කළ ආකාරය පිළිබඳව කරුණු හෙළි කරන ලෙස ශ්‍රී ලංකා රජයට බලපෑම් කරන්නැයි රනිල් වික්‍රමසිංහ මහතා ඉල්ලා ඇත. වික්‍රමසිංහ මහතාගේ මේ ඉල්ලීම අමෙරිකා ආණ්ඩුව නිකුත් කළ ප්‍රකාශනයේ ඉතා පැහැදිලිව සටහන්වන්නේ යැයි ද විදේශ කටයුතු ඇමතිවරයා කීය.ශ්‍රී ලංකාවේ නිදහසට හානි සිදුනොවන පරිදි විදේශ රාජ්‍යතාන්ත්‍රිකයන් සමඟ ගනුදෙනු කරන ලෙස මහාචාර්ය පීරිස් මහතා විපක්ෂ නායකවරයාගෙන් ඉල්ලා සිටියේ ය. විපක්ෂ නායකයාගේ ක්‍රියා කළාපය නිසා අපහසුතාවට පත්වන්නේ රට සහ ජනතාව බව ද මහාචාර්ය පීරිස් මහතා අවධාරණය කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007124</link>
    <topic>අද රෑට දුව බත් කෑවොත් තාත්තා හෙට ගෙදර එනවා</topic>
    <author>ධනුෂ්ක ගොඩකුඹුර</author>
    <content>ජාතික නිදහස් පෙරමුණේ සභාපති විමල් වීරවංශ මහතා ආරම්භ කළ මාරාන්තික උපවාසය ජනාධිපතිතුමාගේ මැදිහත් වීමෙන් පෙරේදා (10) පස්වරුවේ අත්හිටුවීය.ඔහුගේ සෞඛ්‍ය තත්ත්වය පිරිහෙමින් පවතින බවත් වකුගඩු අක්‍රීය වීමට ආසන්න බවත් වීරවංශ මහතාගේ සෞඛ්‍ය තත්ත්වය සොයා බැලූ වෛද්‍යවරු ජනාධිපතිතුමාට ප්‍රකාශ කළහ. මේ අතරතුර විමල් වීරවංශ මහාතාගේ බිරිය වන ශෂී වීරවංශ මහත්මියජනාධිපති මහින්ද රාජපක්ෂ මහතාට දුරකථනයෙන් කථා කොට දුක් ගැනවිලි දෙකක් ඉදිරිපත් කළාය. ඉන් එකක් වූයේ සිය සැමියාගේ පිරිහෙන සෞඛ්‍ය තත්ත්වයයි. තම පියා ආහාර ගැනීමෙන් වැළකී සිටිනු දුටු දියණිය විමාෂා ද ආහාර ගැනීම ප්‍රතික්ෂේප කිරීම දෙවැනි දුක්ගැනවිල්ලයි.එම දුරකථනයෙන්ම විමාෂා දියණිය ඇමැතූ ජනාධිපතිතුමා අද රෑට ඔයා කෑම ගත්තොත් හෙට තාත්තා ගෙදරට එවනවා යැයි පොරොන්දු විය. ඒ අනුව උදේ කාලය මහනුවර ගත කළ ජනාධිපතිතුමා පස්වරු 4.30 ට පමණ වීරවංශ මහතා උපවාස කළ ස්ථානයට ගියේ ය.ඒ අතර තුර වීරවංශ මහත්මිය සහ විමාෂා දියණියද එතනට පැමිණ සිටියහ. ජනාධිපතිතුමාගේ සිරුරට හේත්තු වූ විමාෂාගේ හිස අතගාමීන් ඇය සුරතල් කරනු සියලු දෙනා දැක ගත්හ.දියණියත් හවුල්කරගත් ජනාධිපතිතුමා වේදිකාවට නැගී වීරවංශ මහතාට තැඹිලි වතුර උගුරක් පෙව්වේ ය. ඒ සමඟම වීරවංශ මහතා ඔසවාගත් හමුදාවේ වෛද්‍ය කණ්ඩායමක් ඔහු ගිලන් රථයක දමාගෙන හමුදා රෝහලට ගෙන ගියහ.සෞඛ්‍ය තත්ත්වය පිරිහෙමින් වීරවංශ මහතාගේ ජීවිතයට එල්ල වී ඇති තර්ජනය ගැන දෙගිඩියාවෙන් පසු වූ වීරවංශ මහතාගේ ආධාරකරුවන් හා පාක්ෂිකයින් ජනාධිපතිගේ පැමිණීමෙන් උද්දාමයට පත්ව ජයඝෝෂා පවත්වනු දක්නට ලැබුණි.මේ අවස්ථාවට ආරක්ෂක ලේකම් ඝෝඨාභය රාජපක්ෂ මහතාද පැමිණ වීරවංශ මහතා අසළ වාඩි වී සිටුනු දක්නට ලැබුණි. විමල් වීරවංශ මහතා හමුවීමට යාමට පෙර සිටම ජනාධිපතිතුමා ඔහු ගැන විමසිල්ලෙන් සිටින වෛද්‍යවරුන්ට වරින්වර කථා කොට තොරතුරු විමසීමද විශේෂ සිද්ධියක් විය.මම විමල්ගේ දුවට තාත්තා ගෙදරට ගෙනවිත් දෙන බවට පොරොන්දු වුණා ඔයගොල්ලෝ කරුණාකර විමල්ට මේ ගැන කියන්නැයි ජනාධිපතිතුමා වෛද්‍යවරයාට දැනුම් දුන්නේ ය.තවත් පැය 12ක් යන්නට පෙර පියවරක් නොගත හොත් වීරවංශ මහතාගේ වකුගඩු අක්‍රිය විය හැකි බව වෛද්‍යවරයා දැනුම් දුන් පසු රාජපක්ෂ මහතා වීරවංශ මහතාට දුරකථනයෙන් කථා කෙළේ ය. ඔබතුමා පෞද්ගලිකව පැමිණියහොත් මිස මම මගේ සටන අත්නොහරිමියි වීරවංශ මහතා දැඩිව අවධාරණය කෙළේ</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007125</link>
    <topic>විමල්ගේ සුවදුක් විමසා බලන්නජනපති හමුදා රෝහලට යයි</topic>
    <author>වෙල්ලස්සේ බණ්ඩාර</author>
    <content>හමුදා රෝහලේ ප්‍රතිකාර ලබමින් සිටින ඇමැති විමල් වීරවංශ මහතාගේ සුවදුක් විමසා බැලීම සඳහා ජනාධිපති මහින්ද රාජපක්ෂ මහතා ඊයේ උදේ 10.00 ට පමණ හමුදා රෝහලට ගියේය.ආර්ථික සංවර්ධන ඇමැති බැසිල් රාජපක්ෂ මහතාද එම අවස්ථාවේදීම ඇමැති විමල් වීරවංශ මහතාගේ සුවදුක් සොයා බැලීමට රෝහලට ගොස් ඇත.මේ අතර ඇමැති විමල් වීරවංශ මහතාගේ සෞඛ්‍ය තත්ත්වය යහපත අතට හැරෙමින් පවතින බව වෛද්‍යවරු පවසති.ඔහුගේ ජීවිතයට අනතුරක් නැතැයිද රෝහල් ආරංචි මාර්ග සඳහන් කරයි.සියලු පහසුකම් සහිත හමුදා රෝහලට ප්‍රතිකාර ලබාදීම සඳහා ඇතුළත් කැර ඇත්තේ ආරක්ෂක හේතුන් මත බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007126</link>
    <topic>ඩෙංගු රෝගීන්ගේ කම්පන තත්ත්වය වළකන නව ඔසුවක් ළඟදීම</topic>
    <author/>
    <content>ඩෙංගු රෝගීන් මාරාන්තික තත්ත්වයට (කම්පන තත්ත්වයට) පත්වීම වළක්වාගත හැකි නව ඖෂධයක් හඳුන්වාදීමට සෞඛ්‍ය අමාත්‍යාංශය තීරණය කර ඇත.නව ඖෂධය මඟින් රුධිරයේ පට්ටිකා ප්‍රවර්ධනයක් (Plasma Expander)  කෙරෙන අතර, එමඟින් රෝගියා ඩෙංගු කම්පන තත්ත්වයට පත් වීම වළකා ගත හැකිය. මේ සඳහා දැනට භාවිතා කෙරෙන ඖෂධයට අමතරව මෙම නව ඖෂධයද ප්‍රතිකාර සඳහා යොදා ගැනේ.තායිලන්තයේ භාවිතා කරන එම ඖෂධය ශ්‍රී ලංකාවේ රෝහල් සඳහා ලබා දෙන ලෙසට සෞඛ්‍ය අමාත්‍යාංශය විසින් කරන ලද ඉල්ලීමකට ප්‍රතිචාරයක් වශයෙන් ලෝක සෞඛ්‍ය සංවිධානයේ දායකත්වය මේ සඳහා ලැබී තිබේ.සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා ලෝක සෞඛ්‍ය සංවිධානයේ ශ්‍රී ලංකා අධ්‍යක්ෂ වෛද්‍ය ෆීර්දෝසි රූස්ටම් මෙහෙතා සහ කායික රෝග විශේෂඥ වෛද්‍යවරුන් පිරිසක් සමග පසුගිය සතියේ ඩෙංගු රෝගය පිළිබඳ විශේෂ සාකච්ඡාවක් සෞඛ්‍ය අමාත්‍යාංශයේදී පවත්වන ලදී.විශේෂයෙන් ඩෙංගු රෝගයට ගොදුරු වූ රෝගීන් මරණයට පත්වීම සඳහා බලපාන කරුණු කිහිපයක් තිබේ. ඒවා අතර කිසියම් උණ රෝගයට ගොදුරු වී පැය 48 ක් ගතවීමට මත්තෙන් රජයේ රෝහලකට ඇතුළු වී ප්‍රතිකාර ගැනීම සඳහා යොමු නොවීම ප්‍රධාන කරුණකි.බොහෝ රෝගීන් තමන් කිසියම් උණ රෝගයකින් පෙළෙන්නේ නම් බොහෝ විට රෝහලකට ප්‍රතිකාර සඳහා යොමු වී තිබෙන්නේ පැය 48 ක් ගතවීමෙන් පසුවය. එවැනි රෝගීන් ඩෙංගු රෝගීන් බවට සනාථ කර ගැනීමෙන් අනතුරුව ප්‍රතිකාර ආරම්භ කළත් ඔවුන් ඩෙංගු කම්පන තත්ත්වයට හා ඩෙංගු රක්තපාතික තත්ත්වයට ගොදුරුවීමට තිබෙන ඉඩකඩ බොහෝ වැඩි බවත් ඒ නිසාම මරණයට පත්වීමේ ඉඩකඩ ඉහළ යන බවත් කායික රෝග විශේෂඥ වෛද්‍යවරු පෙන්වා දෙති.මීට අමතරව තායිලන්තය විසින් භාවිතා කරන තවත් එවැනිම ඖෂධයක් ශ්‍රී ලංකාවේ රෝහල් සඳහාද ලබාදෙන ලෙස විශේෂඥ වෛද්‍යවරුන්ගේ උපදෙස් මත එම ඖෂධය වහාම ලබාදීමට සෞඛ්‍ය අමාත්‍යාංශය විසින් කරන ලද ඉල්ලීමකට අනුව ලෝක සෞඛ්‍ය සංවිධානය තීරණය කර තිබේ.මේ හැර ඩෙංගු රෝගීන්ට රජයේ රෝහල් තුළදී ලබාදෙන ප්‍රතිකාර හා සෞඛ්‍ය පහසුකම් තවදුරටත් ඉහළ නැංවීමේ වැඩ පිළිවෙළක් ක්‍රියාත්මක කිරීමටද සෞඛ්‍ය අමාත්‍යාංශය තීරණය කර තිබේ.ඒ අනුව රෝහල්වල දැඩි සත්කාර ඒකකවල පහසුකම් නංවාලීම ඇතුළු ප්‍රතිකාර සේවාවන් නැංවීමේ වැඩපිළිවෙළක්ද අමාත්‍යාංශය විසින් ක්‍රියාත්මක කිරීමට නියමිත බව අතිරේක ලේකම් වෛද්‍ය පාලිත මහීපාල මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007127</link>
    <topic>නිවාස ව්‍යාපෘතිය යටතේ ඉදි වූ තව නිවාස 25ක් ජනපති පිරිනමයි</topic>
    <author>අසේල කුරුළුවංශ</author>
    <content>අපි වෙනුවෙන් අපි” රණවිරු නිවාස ව්‍යාපෘතියේ ප්‍රථම අදියර යටතේ ඉදි කෙරුණු නිවාස 25 ක් මහනුවර දිස්ත්‍රික්කයේ රණවිරුවන් වෙත ජනාධිපති මහින්ද රාජපක්ෂ මතා අතින් ඊයේ (11) පරිත්‍යාග කෙරිණි.මවුබිම නිදහස උදෙසා දිවිකැපකළ ඒ රණවිරුවන් වෙනුවෙන් ඔවුන්ගේ මවුපියන් හා බිරින්දෑවරුන් ජනාධිපති තුමන් අතින් එම නිවෙස්වල යතුරු බාර ගනුලැබිණි.‘අපි වෙනුවෙන් අපි’ අරමුදලේ මුල්‍ය දායකත්වයෙන් ඉදිකළ මෙම නිවාස රණවිරුවන්ට හා ඔවුන්ගේ පවුල්වලසාමාජිකයින්ට බාරදීමේ උත්සවය මහනුවර කටුගස්තොට සෙනරත්ගම කණිෂ්ඨ විදුහලේදී පැවැත්විණි. ත්‍රස්තවාදයෙන් රට මුදාගැනීමේ අවසන් සටනේදී මවුබිමේ හෙට දවස වෙනුවෙන් තම ජීවිතය පූජාකළ විශේෂ බළකායේ සමිත් කුමාර කරුණාවංශ රණවිරුවා වෙනුවෙන් සෙනරත්ගම සිරිධම්ම මාවතේ ඉදිකළ නිවස ජනපති මහින්ද රාජපක්ෂ මහතා විසින් මහා සංඝරත්නයේ පිරිත් සජ්ඣායනා මධ්‍යයේ විවෘත කර රණවිරු කරුණාවංශ මහතාගේ බිරිය හා දරුවාට එම නිවස බාර දෙනු ලැබීය.ඉන් අනතුරුව සෙනරත්ගම කණිෂ්ඨ විදුහලේ පැවති උත්සවයේදී ත්‍රස්තවාදය පරාජය කිරීමේ සටනේදී මියගිය හෝ ආබාධිත වූ දැනට සේවයේ නියුතු රණවිරුවන්ට හා ඔවුන්ගේ පවුල්වෙත ඔවුන් වෙනුවෙන් ඉදිකළ නිවාස වල යතුරු බාරදීම ජනපතිතුමන් අතින් සිදුකෙරිණි. ‘අපි වෙනුවෙන් අපි’ සංකල්පය යටතේ රණවිරුවන් උදෙසා නිවාස 700 ක් ඉදිකිරීමට යෝජිතය.ඒ යටතේ ඉදිකර අවසන් වූ ප්‍රථම නිවාස 25 රණවිරුවන් හා ඔවුන්ගේ පවුල්වෙත පවරාදීමේ ප්‍රථම අදියර මහනුවර දී මෙසේ ක්‍රියාවට නැංවූ අතර එය ඉදිරියේදී දිස්ත්‍රික් මට්ටමින් ක්‍රියාත්මක කිරීමට නියමිතය.ජනපති මහින්ද රාජපක්ෂ මහතාගේ සංකල්පයක් මත ආරක්ෂක ලේකම් ;ගීඨාභය රාජපක්ෂ මහතාගේ මූලිකත්වයෙන් මෙම නිවාස ව්‍යාපෘතිය මුළුමනින්ම ක්‍රියාවට නැගෙන්නේ අපි වෙනුවෙන් අපි අරමුදලේ මුල්‍ය දායකත්වයෙන් ආරක්ෂක අමාත්‍යාංශයේ සේවා වනිතා ඒකකයේ අධීක්ෂණය යටතේ මෙම නිවාස ඉදිකෙරේ. රණවිරු පවුල් සඳහා ගෘහ උපකරන කට්ටලයක් හා දරුවන්ට පාසල් උපකරණ ආදිය ලබාදීමද මෙහිදී සිදුකෙරිණි.මෙම “අපි වෙනුවෙන් අපි” රණවිරු නිවාස ව්‍යාපෘතියේ ප්‍රථම අදියර ක්‍රියාත්මක කිරීමේ අවස්ථාවට ආරක්ෂක ලේකම් ගෝඨාභය රාජපක්ෂ,, ජනමාධ්‍ය අමාත්‍ය කෙහෙලිය රඹුක්වැල්ල, මධ්‍යම පළාත් ආණ්ඩුකාර ටිකිරි කොබ්බෑකඩුව පළාත් ප්‍රධාන ඇමැති සරත් ඒකනායක, නියෝජ්‍ය අමාත්‍යවරුන්වන මහින්දානන්ද අලුත්ගමගේ, ෆයිසර් මුස්තාපා සේවා වනිතා ඒකකයේ සභාපතිනි අයෝමා රාජපක්ෂ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල යන මහත්ම මහත්මීන්ද ත්‍රිවිධ හමුදාපති වරුද, පොලිස්පති ඇතුළු විශාල පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007128</link>
    <topic>බන්ධනාගාර බසයෙන් පැන යාමට තැත් කළ සැකකරුට වෙඩි</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>බන්ධනාගාර බසයෙන් පැනයාමට තැත්කළ රැඳවුම් කරුවෙකුට නෙලුන්දෙනිය උඩුකුඹුරේදී බන්ධනාගාර නිලධරීන් විසින් කරන ලද වෙඩි තැබීමකින් බරපතළ ලෙස තුවාල ලැබ කෑගල්ල මූලික රෝහලට ඇතුළත් කර ඇත.කෑගල්ල දෙස සිට පැමිණි මෙම බන්ධනාගාර බසයේ රැඳවියන් පිරිසක් වැලිකඩ බන්ධනාගාරයට ගෙනයන අතරතුර එක් සැකකරුවෙකුට වැසිකිළියාමට අවශ්‍ය බව පවසා ඇත. එවිට බන්ධනාගාර නිලධාරීන් වතුර ඇති ස්ථානයක් වන නෙලුන්දෙනිය උඩුකුඹුර කඳුපාමුල බසය නවතාඔහුට ඇළ දෙසට යන ලෙසට පවසා ඇත. හමුදාවෙන් පැන ආ පුද්ගලයෙකු වන ඔහු ඇළ දෙසින් දුවන්නට පටන්ගෙන ඇත. වහා ක්‍රියාත්මකවූ බන්ධනාගාර නිලධාරීන් ඔහුට වෙඩි අටක් තබා ඇත.වෙඩි තුනක් ඔහුගේ කලවා දෙසට වැදුණු පසු බිමවැටී ඇත. බන්ධනාගාර නිලධාරීන් ඔහුව ඔසවාගෙන විත් බන්ධනාගාර රථයෙන්ම කෑගල්ල මූලික රෝහලට ඇතුළත් කර ඇත. සිද්ධිය පිළිබඳව පරීක්ෂණ කෑගල්ල සහ වරකාපොල පොලිසි විසින් පවත්වයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n1007129</link>
    <topic>හොර ගුවන් විදුලියක් වටලයි</topic>
    <author>මුන්නේෂ්වරම සමූහ ඊ.සී. ප්‍රනාන්දු</author>
    <content>නීතිවිරෝධීව පුත්තලම නගරයේ නිවසක පවත්වාගෙන ගිය ප්‍රාදේශීය ගුවන් විදුලි මධ්‍යස්ථානයක් පෙරේදා (10 දා) වැටලූ පුත්තලම පොලිසිය එහි තිබූ විකාශන කටයුතු කිරීමට යොදා ගත් උපකරණ තොගයක් අත්අඩංගුවට ගෙන ඇත.විදුලි සංදේශන නියාමක කොමිසම වෙත ප්‍රදේශවාසීන් විසින් කර තිබූ දැනුම් දීමක් අනුව එම නිලධාරින් විසින් පුත්තලම පොලිසියේ නිලධාරින් පිරිසකගේ සහයෝගය ඇතිව මෙම වැටලීම සිදුකරන ලදී.මෙම ගුවන් විදුලි සේවය මෑතක සිට ක්‍රියාත්මක කර ඇති අතර එය පුත්තලම ප්‍රදේශයේ කිලෝමීටර් 15 – 20 ත් අතර ආවරණය කරමින් පසුගිය දිනවල ප්‍රචාරක කටයුතු පවත්වාගෙන ගොස් තිබුණි. පොලිසිය මෙම නිවසට පැමිණෙන අතර එහි සිටි අය පළාගොස් තිබුණි.මෙයට මාස කිහිපයකට කලින්ද මෙවැනි ගුවන් විදුලියක් අත්අඩංගුවට ගත් අතර එය මෙන්ම මෙම සේවයද ප්‍රදේශයේ හිටපු නියෝජ්‍ය ඇමැතිවරයකුගේ රැකවරණය මත පවත්වාගෙන යන බව හෙළි වී ඇත. වැඩිදුර පරීක්ෂණ සිදුකෙරේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071210</link>
    <topic>සුනාමි පූර්ව දැනුම් දීමේපෙරහුරුවක් හෙට</topic>
    <author>උදුලා පීරිස්</author>
    <content>සුනාමි අනතුර පූර්ව දැනුම්දීමේ පෙරහුරුවක් හෙට (13 දා) ක්‍රියාත්මක කිරීමට ආපදා කළමනාකරණ මධ්‍යස්ථානය පියවර ගෙන ඇත.දිස්ත්‍රික්ක 14 ක තෝරාගත් ගම්මාන 14 ක් ඉලක්ක කැර ගනිමින් මේ පෙරහුරුව පැවැත්වීමටත් ඒ සම්බන්ධයෙන් ජනතාව දැනුම්වත් කිරීමටත් එම මධ්‍යස්ථානය බලාපොරොත්තු වේ.සුනාමියකදී සිදුවිය හැකි අනතුර අවම කිරීමේ අරමුණින් වෙරළ තීරයේ ස්ථාපිත කැර ඇති සුනාමි පූර්ව අනතුර දැනුම්දීමේ පද්ධතිය හරහා මෙය ක්‍රියාවට නංවා ඇත.ජාතික මට්ටමින් පැවැත්වෙන මෙම පෙරහුරුව අදියර හතරකින් සමන්විත වන අතර කාලගුණ විද්‍යා දෙපාර්තමේන්තුව වෙත ලැබෙන සුනාමි අනතුරු ඇඟවීමේ පණිවිඩය ආපදා කළමනාකරණ මධ්‍යස්ථානය වෙත ලබාදෙයි.අනතුරුව එම මධ්‍යස්ථානයෙන් අදාළ පණිවුඩය සුනාමි අනතුරු ඇඟවීමේ කුලුණු, දුරකථන, අන්තර්ජාලය, එස්.එම්.එස්.පණිවිඩ හා මාධ්‍ය යන විවිධ ක්‍රම ඔස්සේ ජනතාවට ලබාදෙයි.මේ පණිවිඩය ලැබුණු වහාම වෙරළබඩ ජනතාව ඉවත් කිරීමටත් ඔවුන් ආරක්ෂිත ස්ථාන කරා ගෙන යාමත් සිදුකෙරෙන අතර අනතුර අවසන් වූ වහාම ඔවුන් නැවත තම නිවෙස් කරා පැමිණීමද මේ පෙරහුරුව යටතේ සිදුවේ.මෙය සුනාමි අනතුරු ඇඟවීමේ පෙරහුරුවක් හැරෙන්නට බිය විය යුතු නැතැයිද ආපදා කළමනාකරණ මධ්‍යස්ථානය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071211</link>
    <topic>වීරවංශ මාතාවඅභාවප්‍රාප්ත වෙයි</topic>
    <author>මාතර විශේෂ ඡයාවික්‍රම සුරේන්ද්‍ර</author>
    <content>මාතර කැකණදුර පදිංචිව සිටි ඩබ්ලිව්. සැලිනෝනා මාතාව කොළඹ ජාතික රෝහලේ දී පෙරේදා (10) රාත්‍රී අභාවප්‍රාප්ත වූවාය. ඇය නිවාස ඉදිකිරීම් හා පොදු පහසුකම් සංවර්ධන අමාත්‍ය විමල් වීරවංශ මහතාගේ මෑණියන්ය.ඇය මියයන විට 78 වන වියේ පසුවූවාය. අභාවප්‍රාප්ත පී. වීරවංශ මහතාගේ බිරිය වූ සැලිනෝනා මහත්මිය ජාතික නිදහස් පෙරමුණේ මාතර දිස්ත්‍රික් සංවිධායක හිටපු ප්‍රාදේශීය සභා මන්ත්‍රී සරත් වීරවංශ මහතා ඇතුළු දියණියන් තිදෙනෙකුගේ මෑණියන් වේ.ඇයගේ දේහය බොරැල්ලේ ජයරත්න මල්ශාලාවේ තැන්පත් කර තිබූ අතර ඊයේ (11) සවස කොළඹ පිහිටි වීරවංශ මහතාගේ නිල නිවෙසට ගෙන ගියේ ය.ඇමැති විමල් වීරවංශ මහතාගේ මෑණියන් වූ අභාවප්‍රාප්ත ඩබ්ලිව්. සැලිනෝනා මහත්මියගේ දේහය පිළිබඳ අවසන් කටයුතු හෙට (13) අඟහරුවාදා සවස බොරැල්ල කනත්තේ දී සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071212</link>
    <topic>එජාප පිරිසක් ජනපති හමුවෙති</topic>
    <author>නිරූෂි විමලවීර සහ ධනුෂ්ක ගොඩකුඹුර</author>
    <content>යෝජිත ආණ්ඩුක්‍රම ව්‍යවස්ථා සංශෝධනය පිළිබඳ සාකච්ඡා කිරීමට එක්සත් ජාතික පක්ෂයේ නියෝජිත පිරිසක් අද (12) දා ජනාධිපති මහින්ද රාජපක්ෂ මහතා හමුවෙයි.අද සවස අරලියගහ මන්දිරයේ දී මේ විශේෂ හමුව පැවැත්වීමට නියමිත අතර ඒ සඳහා එජාපයේ සය සාමාජික නියෝජිත පිරිසක් සහභාගී වීමට නියමිතය ජනාධිපති මහින්ද රාජපක්ෂ මහතා හා විපක්ෂ නායක රනිල් වික්‍රමසිංහ මහත්වරු අතර පෙරේදා (10) දා පැවැති සාකච්ඡාවේ ප්‍රතිඵලයක් ලෙස මෙම හමුව පැවැත්වේ.යෝජිත ආණ්ඩුක්‍රම ව්‍යවස්ථා සංශෝධනය මඟින් විධායක අගමැති ක්‍රමය මෙරටට ස්ථාපිත කිරීම හා එය ජනාධිපති මහින්ද රාජපක්ෂ මහතාගේ දෙවන ධූර කාලය හමාරවීමෙන් පසු ක්‍රියාත්මක කිරීම ආදී යෝජනා පිළිබඳ මෙහි දී දීර්ඝ ලෙස සාකච්ඡා කිරීමට නියමිත බව එක්සත් ජාතික පක්ෂයේ මන්ත්‍රීවරයෙක් ‘දිනමිණ’ට සඳහන් කෙළේය.සිය පක්ෂයේ යෝජනා සම්බන්ධ ලියවිල්ලක් ජනාධිපතිතුමාට අද සාකච්ඡාවේ දී ලබා දෙන බවත්, මන්ත්‍රීවරයා වැඩිදුරටත් කීවේ ය.ජනාධිපති මහින්ද රාජපක්ෂ මහතා සමඟ අද පැවැත්වෙන විශේෂ හමුව සඳහා එක්සත් ජාතික පක්ෂ නියෝජ්‍ය නායක කරු ජයසූරිය මහතාගේ නායකත්වයෙන් යුතු පංච සාමාජික කමිටුවක් පක්ෂ නායකවරයා විසින් පත් කර තිබූ අතර මහ ලේකම් තිස්ස අත්තනායක, සභාපති ගාමිණී ජයවික්‍රම පෙරේරා, විපක්ෂයේ ප්‍රධාන සංවිධායක ජෝන් අමරතුංග, ජෝෂප් මයිකල් පෙරේරා හා රවුෆ් හකීම් මහත්වරු සෙසු සාමාජිකයෝ ලෙස නම් කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071213</link>
    <topic>මාරාන්තික උපවාසයෙන් බලාපොරොත්තු වූඅරමුණු බොහොමයක් ඉටුකරගත හැකි වුණා</topic>
    <author/>
    <content>මාරාන්තික උපවාසයට එළැඹීමේදී බලාපොරොත්තු වූ ප්‍රධාන අරමුණුවලින් බහුතරයක් ඉටුකර ගැනීමට විමල් වීරවංශ මහතා සමත් වූ බව ජාතික නිදහස් පෙරමුණේ ජාතික සංවිධායක ජයන්ත සමරවීර මහතා පැවැසීය.රණවිරුවන් යුද අධිකරණයට රැගෙන යාමේ භයානක ක්‍රියාවලිය පිළිබඳ සමාජයේ අවධානය යොමුකරවීමේ ප්‍රථම අරමුණ මෙමඟින් සාර්ථකව ජයගත් බව හෙතෙම පැවැසීය.එසේම අධිරාජ්‍යවාදී රටවල අතකොළු ලෙස ක්‍රියාත්මක එක්සත් ජාතීන්ගේ සංවිධානය වැනි ජාත්‍යන්තර සංවිධානවල බලපෑම්වලට එරෙහිව මහජන මතයක් ඇති කිරීමේ දෙවන අරමුණත් සාර්ථකව ජය ගත් බවත් ඒ මහතා පෙන්වා දෙයි.මේ අත්තනෝමතික කමිටුව පිළිබඳ ආරක්ෂක මණ්ඩලයේ ප්‍රගතිශීලි රටවල අවධානය යොමු කිරීම හා සහය ලබා ගැනීමට මෙන්ම රණවිරුවන් යුද අධිකරණයට කැඳවීම වළක්වා ගැනීමත් මෙමඟින් ඉටුවූ බව පෙන්වා දුන් හෙතෙම ඉටුකර ගත නොහැකි වූයේ කමිටුව විසුරුවා හැරීම පමණක් යැයිද කීවේය.ඒ මහතා මේ අදහස් පළ කළේ ජාතික නිදහස් පෙරමුණු ප්‍රධාන කාර්යාලයේදී පෙරේදා (10) පැවැති මාධ්‍ය හමුවකදීය.ජයන්ත සමරවීර මහතා මෙසේද අදහස් දක්වනු ලැබීය.එක්සත් ජාතීන්ගේ සංවිධානයේ මහලේකම් බෑන් කී මූන් මහතා විසින් ශ්‍රී ලංකාවට එරෙහිව අත්තනෝමතිකව පත්කරන ලද එක්සත් ජාතීන්ගේ අරමුණු හා ප්‍රතිපත්තිවලට අනුකූල නොවන විශේෂ උපදේශ කමිටුවට විරෝධය පළ කරමින් ජාතික නිදහස් පෙරමුණ විසින් ආරම්භ කරන ලද ජාතික විරෝධතා ව්‍යාපාරයේ අවසන් අදියර වුණේ අපගේ පක්ෂයේ නායක විමල් වීරවංශ මහතා විසින් සිදුකළ මාරාන්තික උපවාසයයි.යුද අපරාධඑක්සත් ජාතීන්ගේ මහලේකම් බෑන් කී මූන් විසින් ශ්‍රී ලංකාවේ සිදුව ඇතැයි කියන යුද අපරාධ චෝදනාව පිළිබඳව තමන්ට උපදෙස් ලබා ගැනීමට විශේෂ උපදේශක කමිටුවක් පත් කිරීම කොතරම් බරපතළ ද යන්න අප පක්ෂයක් ලෙස මුලසිටම ජනතාවට පෙන්වා දුන්නා.එය සේනාධිනායකයා ඇතුළු රණවිරුවන් ජාත්‍යන්තර යුද අධිකරණ දංගෙඩියට ගෙන යන කුමන්ත්‍රණයක මුල් පියවර බව අප ජනතාවට අවධාරණය කළා. එනමුත් එය සමාජය තුළ දැඩි ලෙස තහවුරු කිරීමට හැකියාවක් ලැබුණේ නැහැ.කෙසේ නමුත් මෙම විශේෂ උපදේශක කමිටුව කෙසේ හෝ අහෝසි කළ යුතුව තිබුණා. මෙවැනි ප්‍රබල අධිරාජ්‍යවාදී බලපෑම් ආරම්භක අවදියේම පරාජයට පත් නොකිරීම නිසා ලොව රටවල් ගණනාවක් මහා විනාශකාරී අත්දැකීම් ලැබූ බව ඔබ දන්නවා.හිටපු යුගෝස්ලාවියානු ජනාධිපති ස්ලොබොදාන් මිලොසෙවික්ට ජාත්‍යන්තර යුද අධිකරණයට යන්න වුණේ ඒ නිසයි. ඒ වගේම ඉරාකයේ රසායන අවි ඇති බවට චෝදනා කරමින් එක්සත් ජාතීන්ගේ සංවිධානය ගෙන ගිය ක්‍රියාදාමය අවසන් වුණේ එම රටත් එහි නායකයාත් විනාශයට පත් කරමින්.නමුත් රසායන අවි චෝදනාවෙන් ඉරාකය නිදහස් වුණා. එවැනි උදාහරණ ගණනාවක් තිබුණා. ඒ නිසා බිඳකුදු පමා නොවී දැවැන්ත විරෝධතා ව්‍යාපාරයක් ආරම්භ කළ යුතුව තිබුණා. අප පළමුව අඛණ්ඩව උපවාසයකට එළඹුණා.ඒ අතරතුර එක්සත් ජාතීන්ගේ සංවිධානයෙන් යහපත් ප්‍රතිචාරයක් ලබාදෙන ලෙස ඉල්ලීම් කළා. එහෙත් එය ඉටුනොවුණු තැන අප පක්ෂයේ නායක විමල් වීරවංශ මහතාට මාරාන්තික උපවාසයකට එළඹීමට සිදුවුණා.මාරාන්තික උපවාසයට වාඩි වන අයකු මුල් අවස්ථාවේදී ආහාර ගැනීමෙන් පමණයි වැළකී සිටින්නේ. නමුත් විමල් වීරවංශ මහතා පළමු තත්පරේ පටන්ම ජලය හෝ වෙනත් බීම වර්ග පානයෙන් ද වැළකී සිටියා.එසේ කළේ මෙම විශේෂ උපදේශක කමිටුවක් පත්කිරීමේ ක්‍රියාවේ ඇති බැරෑරුම්කම නිසයි. ආහාර හා ජලය නොමැතිව පැය 48 කට වැඩි කාලයක් ගත කිරීම මිනිසකුගේ ජීවිතයට දැවැන්ත අවදානමක් ගෙන එනවා.නමුත් විමල් වීරවංශ මහතා ඒ දැඩි ජීවිත අවදානම මැද්දේ පැය 56 කට වැඩි කාලයක් මාරාන්තික උපවාසයේ නිරතව සිටියා. ඔහුගේ සෞඛ්‍ය තත්ත්වය ඉතාමත් බරපතළ වුණා. වෛද්‍යවරුන් ඔහු රෝහල්ගත කිරීමට දැඩිව උපදෙස් දුන්නා. ඒත් ඔහු එකඟ වූයේ නැහැ.තානාපති අංශඅප විමල් වීරවංශ මහතා මාරාන්තික උපවාසයේ යෙදි සිටි කාලය තුළ බෑන් කී මූන්ගේ ඉහත කී විශේෂ උපදේශක කමිටුව පිළිබඳව තානාපති අංශ දැනුවත් කළා. එහි එක් පියවරක් ලෙස තමයි ශ්‍රී ලංකාවේ රුසියානු තානාපති කාර්යාලයේ නිලධාරින් සමඟ සාකච්ඡා කළේ. එක්සත් ජාතීන්ගේ සංවිධානයේ ආරක්ෂක මණ්ඩලයේ සාමාජිකත්වය දරන රුසියාවෙන් අප ඉල්ලා සිටියා.සංවිධානයේ අරමුණු හා ප්‍රතිපත්තිවලට අනුකූල නොවන ලෙස පත් කළ මේ කමිටුව අහෝසි කරන්න දායක වෙන්න කියලා. ඔවුන් අපට කියා සිටියා රුසියානු රජය සමඟ සාකච්ඡා කොට ඒ පිළිබඳව ශ්‍රී ලංකා රජයට දැනුම් දෙන බව.එසේම ශ්‍රී ලංකාවට හානිකර කිසිදු පියවරක් ගැනීමට ඉඩ නොදෙන බවත්, එවැනි ක්‍රියා නිෂේධ බලය යොදා නවතන බවත් රුසියානු රජය වෙනුවෙන් ඔවුන් අපට සහතික වුණා. එය මේ සටනේදී අප ලැබූ විශාල ජයග්‍රහණයක්.ඒ වගේම අප මේ කාලය තුළ විදේශ අමාත්‍යාංශය සමඟ එක්ව මේ ජාත්‍යන්තර නීතිය පවා උල්ලංඝනය වන අයුරින් පත්කර ඇති උපදේශක කමිටුව අහෝසි කරන ලෙස එක්සත් ජාතීන්ගේ මහලේකම්වරයාට බලපෑම් කළා. නමුත්, බෑන් කී මූන් මහතා නෝර්වේ, අමෙරිකා එක්සත් ජනපදය යන රාජ්‍යයන්වල බලපෑම් මත උපදේශක කමිටුව අහෝසි කිරීමට ක්‍රියා කළේ නැහැ.රෝහල් ගතවීපැය 48 ඉක්ම ගියාට පසු විමල් වීරවංශ මහතාගේ සෞඛ්‍ය තත්ත්වය එන්න එන්නම පිරිහුණා. වෛද්‍යවරුන් අපට පැවසුවා වහාම ඔහු රෝහල්ගත කරන ලෙස. ඒ අවස්ථාවේදී ජාතික නිදහස් පෙරමුණේ දේශපාලන මණ්ඩලය විසින් ජනාධිපතිවරයා සමඟ ද මේ පිළිබඳ සාකච්ඡා කිරීමට අවස්ථාවක් ලබා ගත්තා.එහිදී ජනාධිපතිවරයා ඔහු වෙනුවෙන් මේ ගැන සාකච්ඡා කිරීමට සුසිල් පේ‍්‍රමජයන්ත, ඩලස් අලහප්පෙරුම හා අනුර ප්‍රියදර්ශන යාපා යන මහත්වරුන් නම් කළා. එසේ පැවැති තීරණාත්මක සාකච්ඡාවේදී පහත සඳහන් එකඟතාවන්ට පැමිණියා.පළමුවැන්න ලෙස බෙදුම්වාදී කොටි ත්‍රස්තවාදය පැරදවීමට පෙරමුණ ගත් රණවිරුවන් කිසිදු ලෙසකින් ජාත්‍යන්තර යුද අධිකරණයට රැගෙන යාමට ඉඩ තබන්නේ නැති බවට රජය සහතික වුණා.දෙවැන්න, මේ විශේෂ උපදේශක කමිටුවට කිසිදු ආකාරයෙන් පහසුකම් සැපයීමක් හෝ කිසිදු ආකාරයක සහයෝගයක් ලබාදීමක් සිදුනොකරන බවට ලබාදුන් සහතිකයයි. තෙවැන්න, ජී.එස්.පී. ප්ලස් සහනය, ජාත්‍යන්තර මූල්‍ය අරමුදලේ ණය සහන ආදී කිසිදු ජාත්‍යන්තර බලපෑමක් හමුවේ වූවත් දෙවැනි එකඟතාව අනුව කටයුතු කරන බවට ඇතිවූ එකඟතාවයයි.ඒ වගේම අපි ඉල්ලා සිටියා මෙම කමිටුව අහෝසි කිරීමට අවශ්‍ය ඉදිරි ක්‍රියාමාර්ග සකස් කර ගැනීමට දේශපේ‍්‍රමී විද්වතුන්ගෙන් සමන්විත කමිටුවක් පත්කරන ලෙසට. ඔවුන් එම ඉල්ලීමටද එකඟවුණා.එකඟතාවඉහත කී ජනපති ලබාදුන් එකඟතාව මත තමයි ජාතික නිදහස් පෙරමුණේ දේශපාලන මණ්ඩලය තීරණය කළේ මාරාන්තික උපවාසය අත්හැරීමට.ඒ විතරක් නොවෙයි, මේ එකඟතා ඉටුකරන බවට සහතිකයක් ලබාදීම සංකේතවත් කරමින් උපවාස භූමියට පැමිණ මාරාන්තික උපවාසයේ යෙදී සිටි විමල් වීරවංශ මහතාට ජනාධිපතිතුමන් සංඝරත්නයේ ආශිර්වාදය මැද වතුර වීදුරුවක් ලබාදෙන බවටද දෙපාර්ශ්වය එකඟවුණා.දෙපාර්ශ්වය අතර ඇති වූ සාකච්ඡාව ඉහත කී එකඟතා මත අවසන් වන විට ජනාධිපතිතුමන් සිටියේ කලින් යොදාගත් මහනුවර පැවැති උත්සවයකට සහභාගි වෙමින්. ඒ අනුව ජනාධිපතිතුමන් උපවාස භූමියට පැමිණෙන තුරු විශේෂ වෛද්‍ය ප්‍රතිකාර සහිතව විමල් වීරවංශ මහතා උපවාස භූමියේ රඳවා ගැනීමට වෛද්‍යවරු එකඟවුණා.පක්ෂ සාමාජිකයන්, විද්වතුන්, කලාකරුවන්, ඇතුළු බොහෝ පිරිසකගේ ප්‍රබල ඉල්ලීම මත ජනාධිපතිතුමන්ගේ පැමිණීම තෙක් විමල් වීරවංශ මහතා උපවාස භූමියේ රඳවා ගැනීමට දේශපාලන මණ්ඩලය එකඟවුණා.ආරක්ෂක හේතුන් මත විමල් වීරවංශ මහතාගේ ජීවිතයට ඇති අවදානම පහවෙන තෙක් හමුදා රෝහලේ රඳවා තබාගෙන ප්‍රතිකාර කරන ලෙස අප ඉල්ලා සිටියා. ඒ අනුව එම රෝහල් ගත කිරීම සිදුකළා. මේ මාධ්‍ය හමුවට ජාතික නිදහස් පෙරමුණේ දේශපාලන මණ්ඩල සභිකයන් වන එහි මාධ්‍ය ප්‍රකාශක මොහොමඩ් මුසම්මිල් හා සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071214</link>
    <topic>තලාවට බලපෑ ‘ටොනේඩෝ’වෙන්ලක්ෂ 30ක දේපළ විනාශයි</topic>
    <author>අනුරාධපුර මධ්‍යම විශේෂ ඒ. ජී. පෙරේරාජයගග සමූහ නිරෝධනී වනසිංහ</author>
    <content>තලාව නගරයට බලපෑ ‘ටොනේඩෝ’ තත්ත්වයක් හේතුවෙන් තලාව නගරයේ කඩ කාමර රැසකට හා නිවාස රැසකට සිකුරාදා (9) සවස බරපතල හානි සිදුවිය.එදින සවස හදිසියේ ඇතිවූ ටොනේඩෝ තත්ත්වය නිසා නගරයේ වෙළෙඳසල් 50 කට, නිවාස 12 කට හානි සිදුව ඇති අතර කඩ කාමර තුනකටත්, එක් නිවසකටත් බරපතල හානි සිදුව ඇති බව අනුරාධපුර දිස්ත්‍රික් ආපදා කළමනාකරණ මධ්‍යස්ථානය කියයි. මෙම ටොනේඩෝ තත්ත්වය නිසා අනුරාධපුර, කුරුණෑගල 57 මාර්ගයේ ගමනා ගමනයටද දැඩි බාධා සිදුවිය.නගරයේ මාර්ග දෙපස තිබූ විශාල ගස් විදුලි රැහැන් උඩට පතිතවීම නිසා සෙනසුරාදා (10) දහවල් වනතුරුත් විදුලිය විසන්ධි වී තිබුණි. තලාව පොලිසියට හා තලාව රජයේ රෝහලට සැලකිය යුතු මට්ටමේ හානි සිදුවූ අතර එම ආයතන දෙකේ රාජකාරි කටයුතුවලට බාධා සිදුවිය.කඩසාප්පු බොහොමයක වහළවලට හානි සිදුව තිබූ අතර, වර්ෂාව පතිතවීම නිසා වෙළෙඳසල්වල තිබූ භාණ්ඩ විශාල ප්‍රමාණයක්ද විනාශ වී තිබුණි. තලාව බස් නැවතුමේ ඉදිකර තිබූ පොලිස් මුරපොළද විනාශ වී ගොස් තිබුණි.හදිසියේ ඇතිවු මේ තත්ත්වය සියසින් දුටු තලාව නගරයේ මාළු වෙළෙඳසැලක් පවත්වාගෙන යන නිෂාන්ත දිසානායක මහතා,සිකුරාදා (09) හවස ප.ව. 6.10 ට විතර එකපාරටම කලු වලාකුලක් වගේ විශාල සුළියක් නගරය දෙසට කැරකිලා ආවා. මම බයවෙලා දුවගෙන ආවා. මාළු වෙළෙඳසැල දෙසට තද සුළං පාරට ගස් කඩාගෙන වැටුණා. වෙළෙඳසැල්වල වහළ ගලවගෙන ගියා. අපිව අසුවුනානම් අපිවත් ගහගෙන යනවා.විනාඩි දෙකක්වත් තිබ්බේ නෑ. අහස උඩට ගිහින් නැතිවෙලා ගියා යැයි ඔහු පැවැසීය. සුළං, වර්ෂාව හා අයිස් කැටද පතිත වූ බව තවත් ප්‍රදේශවාසියකු පැවැසීය.මෙම සිද්ධියෙන් රාජ්‍ය ආයතන දෙකක් ඇතුළු නිවාස හා වෙළෙඳසල් 62 කට හානි සිදුව ඇති බව තලාව ප්‍රාදේශීය ලේකම් කාර්යාලය පවසයි. සෙනසුරාදා සවස වනවිට විදුලිය යථා තත්ත්වයට පත්කර ඇති බවත් වියළි සලාක ලබාදිය යුතු පවුල් හතරක් සඳහා එම ද්‍රව්‍ය ලබාදීමට කටයුතු කළ බවත් මෙම සුළං තත්ත්වයෙන් 255 දෙනෙකුපමණ පීඩාවට පත්ව ඇති බවත් මෙයින් ලක්ෂ 30 ක පමණ අලාභහානි සිදුවී ඇති බවත් වර්ග කිලෝමීටරයක පමණ ප්‍රදේශයකට මේ තත්ත්වය බලපා ඇති බවත් තලාව සහකාර ප්‍රාදේශීය ලේකම්වරයා පැවැසූහ.තලාව නගරයට ටොනේඩෝ තත්ත්වය පවතිද්දී ඇලයාපත්තුව, පුසියන්කුළම, කොක්කිච්චිය ප්‍රදේශ හරහා තද සුළං තත්ත්වයක් ඇතිවී නිවාස දොළහකට පමණ හානි සිදුව ඇති බව අනුරාධපුර මධ්‍යම නුවරගම් පළාත් ප්‍රාදේශීය ලේකම් කාර්යාලය පවසයි.හමාගිය තද සුළඟින් ප්‍රදේශයේ මාර්ග දෙපස තිබූ විශාල ගස් කඩා වැටීම නිසා ගමනා ගමනයට බාධා සිදුවූ අතර විදුලි රැහැන්මතට ගස් පතිත වීම නිසා විදුලියද විසන්ධි වී තිබුණි.සුළං තත්ත්වය හේතුවෙන් පීඩාවට පත්වූවන්ට සහන සැලසීමට කටයුතු කළ බව කී ප්‍රාදේශීය ලේකම් ඒ. ජී. කිත්සිරි මහතා, විදුලිය යථා තත්ත්වයට පත්කිරීමට දින ගණනාවක් ගතවිය හැකි බව කියා සිටියේය.    </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071215</link>
    <topic>“මගේ යාළු එක්කෙනා මට වස...”එච්චරයි මගේ දුවට කියන්න ලැබුණේ</topic>
    <author>බූස්ස සමූහ දේව. දෙව්නිස් ද සිල්වා</author>
    <content>“කවුරු හරි මගේ දරුවාට වස පොවලා දිවුලපිටියේ ප්‍රජා ශාලාවේ ගිහින් දමා තියෙනවා දෙවියනේ. පාන්දර හතරට විතර නිවසේ නිදා ගනිමින් සිටි අයෙකුට ළඟපාතින්කෙඳිරිලි හඬක් ඇසී තිබෙනවා. ඔහු ටෝච් එක ගහලා බැලුවත් කිසිවෙකු පේන්න ඉඳලා නැහැ.ගමේ මිනිස්සුත් එක්ක බැලුවාම කව්දෝ කෙඳිරි ගානවා දැකලා තියෙනවා. පසුව ග්‍රාම නිලධාරී මහත්තයාත් පොලීසියේ ලොකු මහත්තයාත් ඇවිත් ගම්මුන්ගේ සහාය ඇතිව වැටී සිටි මගේ දුව ත්‍රීවිලරයෙන් දිවුලපිටිය රෝහලට ගෙනිහින් තියෙනවා.දුව වාට්ටුවට ඇතුළුකරද්දී “මගේ යාළු එක්කෙනා මට වස...” එච්චරයි මගේ රත්තරන් දුවට කියා ගන්න හැකිවී තියෙන්නේ. දුව සිහි නැතිවී මියගිහින්.අලුත් රැකියාවක් බලාපොරොත්තුවෙන් සම්මුඛ පරීක්‍ෂණයකට යනවා කියා ගෙදරින් ගිය මගේ රත්තරන් දුව නර්මදා මේ විදියට පෙට්ටියකින් ඒවි යැයි අපි හීනෙකින්වත් හිතුවේ නැහැ දෙවියනේ” යැයි’ නර්මදාගේ මව හඬා වැටෙමින් කීවාය.ගාල්ල, වක්වැල්ල, හපුගල, රත්නායක වලව්ව වත්තේ පදිංචි වී සිටි, අක්මීමන ගමගේ නර්මදා ධනූකා දිල්හානි (26) නමැති අවිවාහක සුරූපී තරුණියගේ හදිසි වියෝවෙන් මුළු මහත් ප්‍රදේශයම කම්පාවට පත්ව ඇත.රූබර ඇයගේ නිසළ දේහය දකින කාගේත් නෙතට කඳුලු පිරෙනු දැකිය හැකිය. ඇයගේ පියා වූ සරත් සමරසිරි මහතා මියගොස්ය. මව එන්. ටී. ලීලාවතී (62) මහත්මියයි. මියගිය නර්මදාට සොයුරු සොයුරියන් තිදෙනෙකු සිටියි. ඇය පවුලේ දෙවැනියාය.ගාල්ල රිපන් බාලිකා විද්‍යාලයේ අ. පො. ස. උසස් පෙළ කලා අංශයෙන් සමත් මගේ දුවට ලොකු ආසාවක් තිබුණා ගේ ලස්සනට හදලා ඇයගේ විවාහ කටයුතු සිදු කරගන්න.” යැයි කියමින් මව හඬා වැටුණාය.දුව රාජගිරියේ කොම්පැණියක වැඩකළා. හය වැනිදා උදේ ගෙදරින් ගියේ අලුත් රැකියාවක් බලාපොරොත්තුවෙන් සම්මුඛ පරීක්‍ෂණයකට යනවා කියලයි අටවැනිදා උදේ 9.30 ට පමණ දිවුලපිටිය පොලීසියෙන් දුරකථන ඇමතුමක් ලැබුනා නර්මදාට අසනීපයි ඉක්මනට එන්න කියලා. අපි වහාම එහි ගියා.මීට දවස් කීපයකට කලින් නාවික හමුදාවේ අයෙක් මට දුරකතනයෙන් කතා කර කීවා “මම නර්මදාට ආදරෙයි, අම්මේ. මම තව අවුරුදු එකහමාරකින් එයාව බඳිනවා” කියලා.ඔහු සමඟ දුවගේ පේ‍්‍රම සම්බන්ධයක් තිබූ බව එයින් පේනවා. දුව අපට ඒ වගක් කීවේ නැහැ. දුවගේ මරණය සම්බන්ධයෙන් මට ඔහු ගැන දැන් සැකයි. ඔහුගේ ලිපිනය දුවගේ පර්ස් එකේ තිබුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071216</link>
    <topic>මෙහෙමත් අපරාධ...  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=n10071217</link>
    <topic> විවාහක ස්වාමිපුරුෂයාඅනියම් සැමියා වෙඩි තබා මරා දමයි</topic>
    <author>ලුණුගම්වෙහෙර සමූහ ඇඹිලිපිටිය විශේෂ</author>
    <content>උඩවලව කහතුඩුව පැපොල්වත්ත ප්‍රදේශයේ දී පෙරේදා (10) රාත්‍රි 10.30 ට පමණ විවාහක ස්වාමි පුරුෂයා විසින් අනියම් ස්වාමිපුරුෂයාට ගල්කටස් තුවක්කුවකින් වෙඩි තබා මරා දමා ඇත.මෙසේ මරණයට පත්ව ඇත්තේ පල්ලෙබැද්ද පදිංචි සිසිල කුමාර (24) නැමැති තරුණයෙකි. බිරිය සමඟ කාලයක් තිස්සේ අනියම් සබඳතාවයක් පවත්වාගෙන ගිය හෙයින් උරණ වූ විවාහක ස්වාමිපුරුෂයා විසින් මේ මරණය සිදු කරන්නට ඇතැයි පොලිසිය සැක කරයි.දැනට පරීක්ෂණ කටයුතු උඩවලව පොලිසිය මගින් සිදු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007121</link>
    <topic>හම්බන්තොටඅඩු ආදායම්ලාභීන්ගේ නිවාස ප්‍රශ්නයට විසඳුම්  </topic>
    <author>තංගල්ල විශේෂඇම්. පී. චන්ද්‍රපාල</author>
    <content>ජාතිය ගොඩනැඟීමේ හා වතු යටිතල පහසුකම් අමාත්‍යාංශයේ විශේෂ ප්‍රතිපාදන යටතේ හම්බන්තොට දිස්ත්‍රික්කයේ ගම්මානවල යටිතල පහසුකම් සංවර්ධනය කර, එම ගම්මානවල අඩු ආදායම්ලාභී පවුල්වල නිවාස ප්‍රශ්නය විසැඳීම සඳහා තෝරා ගත් පවුල් 1800කට නිවාස ඉදිකර දීමට පියවර ගෙන තිබේ.ඒ සඳහා ශ්‍රී ලංකා දක්ෂිණ සංවර්ධන අධිකාරියට රුපියල් මිලියන 109ක මුදලක් ලබාදී ඇත.මේ අනුව බෙලිඅත්ත, තංගල්ල, මුල්කිරිගල, තිස්සමහාරාම යන මැතිවරණ කොට්ඨාසවල නිවාස නොමැති අඩු ආදායම්ලාභී පවුල් 1500කට අධික සංඛ්‍යාවකට නිවාස ඉදිකර ලබාදී ඇත.ජීවිතයේ කිසිම දවසක හොඳ නිවෙසක ජීවත්වෙන්න සිහිනෙන්වත් නොසිතූ පවුල් මේ නිවාස වැඩ සටහන සඳහා තෝරාගෙන ඇත.නිවාස ලාභී පවුලක සාමාජිකයෙක් වූ කේ. ඩී. ආර්. දයානන්ද මහතා මෙසේ අදහස් දැක්වීය. අපි දරුවන් සමග ජීවත් වුණේ ඉතා කුඩා පොල්අතු මඩුවකයි. වැසි දිනවලදී නොයෙකුත් දුක් පීඩා වින්දා. මේ වගේ නිවෙසක් සාදාගෙන ඉන්න ලැබෙයි කියලා කිසිම දිනෙක සිතුවේ නෑ.යූ. ඇම්. දයාවතී මහත්මිය - ඉතා කුඩා පොල් අතු පැලක තමයි දරුවන් සමග ජීවත්වුණේ. ඉතාම දුක්ඛිත ජීවිතයක් තමයි ගත කෙළේ. ගෙදරට දොර ජනෙල් තිබුණේ නැහැ. පොල් අතුවලින් වහගෙන තමයි හිටියේ.ආරක්ෂාවක් තිබුණේ නැහැ. අලුත් නිවාසය හොඳයි. සතුටක් දැනෙනවා. අපට උදවු කළ ශ්‍රී ලංකා දක්ෂිණ සංවර්ධන අධිකාරියට ස්තුතිවවන්ත වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007122</link>
    <topic>කොම්පෝස්ට් පොහොර මධ්‍යස්ථානයවසා දමලා</topic>
    <author>මාතර දිස්ත්‍රික් සමූහ - ඩබ්ලිව්. කේ.උපසේන</author>
    <content>කිරින්ද පුහුල්ඇල්ල ප්‍රාදේශීය සභාවේ ආදායම වැඩිකරගැනීමේ අරමුණින් අපතේ යන කසළ භාවිතයෙන් කොම්පෝස්ට් පොහොර නිපදවීමේ මධ්‍යස්ථානයක් ආරම්භ කළත් අද වන විට ඒ අපේක්ෂිත අරමුණ පුස්සක් වී ඇත.වන සංරක්ෂණ දෙපාර්තමේන්තුවට අයත් වතු කොළකන්ද මහා යායෙන් කිරින්ද පුහුල් ඇල්ල ප්‍රාදේශීය සභාවට වෙන් කර දුන් ඉඩමක මේ කොම්පෝස්ට් පොහොර නිෂ්පාදන මධ්‍යස්ථානය ඉදි කර ඇත. ඒ සඳහා රුපියල් ලක්ෂ 56ක් ද වැයකර තිබේ.ප්‍රාදේශීය සභාව මගින්, එයට අවශ්‍ය වන, කුණු අට්ටිගැසීමේ විශාල ශාලාවක්, ගබඩා පද්ධතියක් සමග, කාර්යාල කාමර දෙකක්, නාන කාමර ඇතුළුව වැසිකිළි පද්ධතියක් , පොහොර නිපදවීමට අවශ්‍ය යන්ත්‍ර සවිකිරීමට අවශ්‍ය වන ශාලාවක්, සහ කුණු ඇඹරීමට සහ පොහොර පැකට් කිරීම සඳහා විශාල ශාලාවක්ද ඉදිකර තිබේ.දිනකට පොහොර කිලෝ දහසක්(1000) මෙම කම්හලේ නිපදවිය හැකිය. මේ ව්‍යාපෘතිය ක්‍රියාත්මක කිරීමෙන් පසු, රැකියා අවස්ථා 10ක් පමණ ලබාදිය හැකි බවත්, මින් ශ්‍රී ලංකාවේ තිබෙන පාරිසරික ගැටලුවලට නියම විසඳුමක් ලබාගැනීමට හැකි බවත්, කිරින්ද - පුහුල්වැල්ල ප්‍රාදේශීය සභාවේ සභාපති , සනත් හෙට්ටිආරච්චි මහතා පැවැසී ය.එහෙත් මේ ව්‍යාපෘතිය සඳහා, කිරින්ද - පුහුල් වැල්ල පොදු වෙළඳපොළෙන් කුණු ගෙනයාම , ගැන (වතුකොළකන්ද හරහා ) ප්‍රදේශවාසීන් විසින් විරෝධය පළකිරීම හේතුවෙනි. කොම්පෝස්ට් පොහොර කම්හල තාවකාලිකව වසා දමා ඇත.කුණු ඇඹරීමේ ක්‍රියාවලිය සඳහා අවශ්‍ය ‘තෙකලාවිදුලිය’ නොමැති කමත් කම්හල වැසීමට හේතුවී තිබේ. වතුකොළකන්ද - වලකන්ද ග්‍රාමවලට තෙකලාවිදුලිය ලබා දෙන ලෙසට කිරින්ද පුහුල්වැල්ල ප්‍රාදේශීය සභාවේ සභාපති බලධාරීන්ගෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007123</link>
    <topic>තුලාවල තිරිවානාකන්දේ කැණීම් ප්‍රදේශවාසීන්ට තර්ජනයක්</topic>
    <author>වෙන්නප්පුව විශේෂ සුනිල් ප්‍රනාන්දුපුල්ලේ</author>
    <content>වෙන්නප්පුව ප්‍රාදේශීය සභාවට අයත් තුලාවල ප්‍රදේශයේ තිරිවානාගල්කන්දේ අක්කර 5 1/2 ක් පමණ වන භූ®මිභාගය අක්‍රමවත්ව කැණීම් කිරීමෙන් අනතුරුදායක ස්ථානයක්වී ඇතැයි ප්‍රදේශවාසීහු චෝදනා කරති.මේ ස්ථානයට මේ තත්ත්වය උදා වී ඇත්තේ අක්‍රමවත්ව කැණීම් කිරීම් නිසා බව පෙන්වා දෙන ගම්වැසියෝ විශාල ගැඹුරු වළවල් ඇති හෙයින් වතුර බොන ළිං සිඳීයාමේ තර්ජනයකට හා සමහර ළිං ගිලා බැසීමේ තර්ජනයකට ලක් වී ඇතැයිද කියා සිටිති.මේ සම්බන්ධව වෙන්නප්පුව ප්‍රාදේශීය සභාවේ සභාපති ට්‍රෙවින් ප්‍රනාන්දු මහතා කීවේ වෙන්නප්පුව ප්‍රාදේශීය සභා බල ප්‍රදේශයට අයත් මාර්ග ප්‍රතිසංස්කරණය සඳහා අවශ්‍ය හා යෝග්‍ය ගල් පස් ඇත්තේ මෙම ස්ථානයේ වන හෙයින් ඒවා අවශ්‍ය අවස්ථාවලදී කැපීම හැර වෙනත් විකල්ප ක්‍රියාමාර්ගයක් නොමැති බවත්ය.මේ වන විට මෙම අක්කර 5 1/2 ක පමණ භූමිභාගයේ සමහර ස්ථාන වළවල් ලෙසත් සමහර ස්ථාන විශාල කඳු ලෙසත් ඇති හෙයින් මේ ස්ථානය යථා කාලයේදී සමතලා බිමක් ලෙස සකසා එය පොදු අවශ්‍යතා සඳහා ප්‍රයෝජනයට ගන්නා බවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007124</link>
    <topic>දුෂ්කර පාසලටනව ගොඩනැඟිල්ලක්</topic>
    <author>පොල්ගහවෙල සමූහ</author>
    <content>මහව අධ්‍යාපන කලාපයේ නක්වත්තාගම මහා විදුහලේ කලක සිට පොල් අතු මඩුවක පවත්වාගෙන ගිය පාසල් ගොඩනැගිල්ල වෙනුවට නව ගොඩනැගිල්ලක් ලබාදීමට වයඹ ප්‍රධාන ඇමැති අතුල විජේසිංහ මහතා ඉදිරිපත්ව ඇත.දුෂ්කර ප්‍රදේශයක පිහිටි මේ පාසලේ නිරීක්ෂණ චාරිකාවක නිරත වූ ප්‍රධාන ඇමැතිවරයාගේ අවධානයට මෙය යොමු විය. ප්‍රදේශයේ දරුවන්ට ඇති එකම පාසලද මෙය වේ.එහිදී තාවකාලිකව ඉදි කරනු ලැබූ මැටි ගැසූ පොල් අතු මඩු හතරක පවත්වාගෙන යන පන්ති හතරක්ද දක්නට ලැබිණි.අධ්‍යාපන නියෝජ්‍ය ඇමැති ටී. බී. ඒකනායක මහතා මේ ගොඩනැගිල්ලට අවශ්‍ය ලී බඩු ඇතුළු උපකරණ ලබාදීමට පොරොන්දු විය.මේ නිරීක්ෂණ චාරිකාවට අධ්‍යාපන නියෝජ්‍ය ඇමැති ටී. බී. ඒකනායක මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007125</link>
    <topic> වැලි ගොඩ දමන්න අවසර නැතිව කහටපිටිය අවට පවුල් රැසක් අසරණයි</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>කහටපිටිය, හංවැල්ල, අවිස්සාවේල්ල ප්‍රදේශවල කැලණි ගඟ ආශි‍්‍රතව වැලි ගොඩ දැමීමෙන් ජීවත්වන දහස් සංඛ්‍යාත පිරිසක් වැලිගොඩ දැමීම හා ප්‍රවාහනය සඳහා බලපත්‍ර නිකුත් නොකිරීම නිසා තම ජීවන වෘත්තිය කර ගැනීමට නොහැකිව අන්ත අසරණ තත්ත්වයකට පත්ව ඇත.භූ විද්‍යා හා පතල් කැණීම් දෙපාර්තමේන්තුවෙන් ලබා දෙන මේ වැලි ප්‍රවාහන බලපත්‍ර මාස කිහිපයක සිට අත්හිටුවා තිබුණු අතර මේ වන විට වැලි ගොඩදැමීම සඳහා ද ලබා දෙන බලපත්‍ර ද අවලංගු කළ බව ලිපි මගින් දැනුම් දී ඇත.මේ හේතුව නිසා වැලි ගොඩ දමා ජීවත්වූ අය වැලි පැටවීම, බෑම කරන අය මෙන්ම රියැදුරන්, ලොරි හිමියන්, තොටුපළ බදු ගත් අය, බෝට්ටු හිමියන් හා ඔවුන්ගේ පවුල්වල සාමාජිකයන් ජීවත්වීමට මඟක් නොමැතිව සුසුම්ලති.කහටපිටිය ප්‍රදේශයේ වැලි තොටුපළක් හිමි බුද්ධික සම්පත් මහතා මෙසේ කීවේය.මෙතෙක් කාලයක් අපේ ජීවිත ගැටගැසී තිබෙන්නේ මේ කැලණි ගඟ ආශි‍්‍රතවයි. මා දන්නා කාලයේ සිට අපේ පවුල්වල ප්‍රධාන ආදායම් මාර්ගය වූයේ මේ වැලි ව්‍යාපාරයයි. මට තොටුපළක් තිබෙනවා. එහි සේවකයින් දහ දොළොස් දෙනෙක් සේවයේ යෙදෙනවා.වැලි ගොඩදැමීම තහනම් කර ඇති නිසා මගේ ආදායම් මාර්ගය මෙන්ම ඔවුන්ගේ පවුල්වල ආදායමද නැතිවී ගොස් තියෙනවා. හැකි ඉක්මනින් මේ පිළිබඳව අවශ්‍ය පියවර නොගතහොත් වටිනා ජීවිත ද අහිමිවීමට ඉඩ තිබෙනවා.එල්. ඒ. ඩී. කරුණාතිලක මහතා - මගේ රැකියාව වැලි ගොඩදැමීමයි. වෙනත් රැකියාවක් කිරීමට දන්නේ නැහැ.අපි කාටවත් කරදරයක් නැතිව, කාගෙන්වත් ඉල්ලන්නේත් නැතිව අපේ පාඩුවේ ජීවත් වෙනවා.වැලි රක්ෂාව නැති වුණොත් අපේ පවුල් අසරණ වෙනවා. දරුවන් පාසල් යවන්නත් බැරි වේවි.ඉක්මනින් තීරණයක් දෙන්න කියා බලධාරීන්ගෙන් ඉල්ලා සිටිනවා.ලොරි රියැදුරකු වන ක්‍රිෂාන්ත සමන් දේවපි‍්‍රය මහතා - මේ ලොරිවලට ෆිනෑන්ස් තියෙනවා. වැලි නැති වුණොත් ෆිනෑන්ස් ගෙවන්න බැරි වේවි. එවිට අපිත් අමාරුවේ. ලොරි අයිති අයත් අමාරුවේ වැටෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007126</link>
    <topic>ගොතටුව “හාවර්ඩ් බැම්ම”තැනින්-තැන කැඩිලා</topic>
    <author>කොළොන්නාව සමූහඒ. සුමනසේන</author>
    <content>කැලණි ගඟ පිටාර ගලන ජලයෙන් කොළඹ නගරය යටවීම වළකාලන්නට ඉදිකරන ලද ගොතටුව “හාර්වඩ් බැම්ම” අනාරක්ෂිතව පවතී.එම නිසා කුමන අන්දමකින් හෝ නැවත කැලණි ගඟ පිටාර ගැලුවොත් එම බැම්මට උඩින් ජලය ගලාගෙන ගොස් නැවත කොළඹ නගරයම ජලයෙන් යට වෙන තත්ත්වයකට පත්වෙතැයි ප්‍රදේශවාසීහු කියති.කොළොන්නාව ගොතටුව පාරේ සිට අඩි 8 ක් පමණ උසට 12’’ය 1 ප්‍රමිතියට බොරළු පස් දමා ශක්තිමත්ව ඉදිකර තිබෙන එම බැම්ම මේ වන විට එහි සමහර තැන් අඩි එකහමාරක් පමණ අඩුවෙන තරමටම කැඩී වැසි ජලය සමඟ සේදී ගොස් ඇති අතර තවත් තැන් ඒ අවට පදිංචි සමහරුන් ගමන් කරන අතුරු මාර්ග බවට පත් වී ඇති බවද ඔවුහු පෙන්වා දෙති.පෘතුගීසි පාලන යුගයේ කෝට්ටේ දියවන්නා ඔය සිට කැලණි ගඟ දක්වා පාරු මගින් බඩු ප්‍රවාහන කිරීමට කපා ඇති දියවන්නා ඇළ මාර්ගය නිසා කැලණි ගං ජලය පිටාර ගලනවිට එමගින් කොළඹ නගරය යටවීම නතර කිරීමට සුදු අධිරාජ්‍යවාදීන් විසින් මේ බැම්ම ඉදිකර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007127</link>
    <topic>කළු ගඟ හොඳට හුරු දෙහිගහතොටුපළේ සන්දෝරිස් තොටියා</topic>
    <author>කටුකුරුන්ද සමූහ කපිල කුලසිංහ</author>
    <content>හොරණ යටවර පදිංචි ඇම්. ජී. සන්දෝරිස් දිනමිණ ට මුණ ගැසුනේ කළුතර තෙබුවන දෙහිගහ තොටුපළේ දීය. හෙතෙම වසර විසි දෙකක පමණ කාලයක සිට කළුතරින් තෙබුවනත්, හොරණින් යටවරත් සිය ඔරුව හා හබල යොදා ගනිමින් කළු ගඟ තරණය කරන තොටියාය.කළුතර නගරයටත් හොරණ නගරයටත් ගමන් කිරීම සඳහා එන ජනතාවට ඉතා ඉක්මනින් සිය කටයුතු කර ගැනීමට නගරයට ළං වීම පහසු කරන්නේ සන්දෝරිස්ගේඔරුවෙනි. ගම් වැසියෝ සන්දෝරිස්ට ආදරය කරන්නේ එනිසාය.දෙහිගහතොටුපළ සිට කළු ගඟ තරණය කර එගොඩ මෙගොඩ කරන මගීන්ගෙන් සන්දෝරිස් අය කරන්නේ එක් වතාවකට රුපියල් පහකි. මුදල එතරම් නොවුනත් සන්දෝරිස් ඉන් ලබන සතුට ඉහළය. මේ සන්දෝරිස් ගේ අදහසයි.“මම මේ රස්සාව දැන් අවුරුදු විසි ගණනක ඉදලා කරනවා. මේක මුදල බලාගෙන කරන රස්සාවක් නෙවෙයි. සමහර දාට දවසටම රුපියල් දෙසීයක් යොයාගන්න බැහැ. අද රුපියල් දෙසීයකින් කරන්න පුළුවන් මොනවද? ඒකට කමක් නැහැ.මට ඊට වඩා සතුටක් තියෙනවා. අනික මට වෙන රස්සාවක් කරන්න බැහැ. වයස නිසා. මේ රස්සාව හොඳට පුරුදුයි. මේ හබල ඔරුව මගේ ජීවිතය වගෙයි. මගෙත් එක්ක මිනිස්සු එගොඩ මෙගොඩ වෙන්න බය නැහැ.මට මේ කළු ගඟ හොඳට හුරුයි. මම ගඟට ආදරෙයි. මට ගඟ ආදරෙයි ඒ හින්දා මේ ගඟ මට කරදරයක් කරන්නෙ නැහැ. කළු ගඟ ගැලූ දාටත් මගේ සේවය මම කරනවා. උදේට ඉස්කෝල යන ළමයි රස්සාවලට යන අයත් මගෙත් එක්ක එගොඩ මෙගොඩ වෙනවා.මේ ඔරු පදින්න දැන් කවුරුවත් එන්නෙ නැහැ. හරියට අදායමක් නැතිකම ඒකට හේතුවයි. දරුවො නම් කියනවා මේ රස්සාව කරන්න එපා කියලා. ඒත් දැන් ජීවත්වෙන්න අමාරුයි.1939 දෙසැම්බර් දෙවන දින උපත ලද ඇම්. ජී. සන්දෝරිස් තම ජීවන රැකියාව කරන්නෙ ඉමහත් ආශාවෙනි. ජීවිතයේ සැදෑ සමයට එළැඹ තිබුනද මුදල ගැන නොසිතා ජීවිත සයුරේ හබල් ගසන සන්දෝරිස් අප කා හට වුවද ආදර්ශයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007128</link>
    <topic>බේරුවල වෙරළ ක්‍රීඩාංගණයවිනාශ වී යා නොදී රැකගන්න</topic>
    <author>කටුකුරුන්ද සමූහ – කපිල කුලසිංහ</author>
    <content>බේරුවල නගර මධ්‍යයේ ඇති වෙරළ ක්‍රීඩාංගණය බේරුවල නගර සභාවේ නිසි සොයා බැලීමක් නොමැතිකමින් විනාශයට පත්වෙමින් තිබේ.වෙරළ ක්‍රීඩාංගණය සංවර්ධනය කිරීම උදෙසා විවිධ වැඩසටහන් පසුගිය කාලසීමාව ඇතුළත සිදුවූ නමුත් මේ වන විට ඒ සියල්ල අතහැර දමා ඇත. මේ තත්ත්වය නිසා දැනට ඉදිකොට ඇති කූඩාරම් සියල්ල ද විනාශ වී ඇත.අලංකාර විදුලි පහන් සවිකොට ඇතත් ඒවා ද දැල්වීම නොකරන බැවින් ඒවාටද හානි සිදුවෙමින් පවතී.වෙරළ ක්‍රීඩාංගණය බේරුවල නගරයේ ඇති ප්‍රධානතම ක්‍රීඩා පිටිය මෙය වන බැවින් සියලු රැස්වීම් හා ක්‍රීඩා කටයුතු කෙරෙන්නේ ද බොහෝ විට මේ ක්‍රීඩා පිටියේය. එහෙත් ක්‍රීඩා පිටිය පිළිබඳ සැලකීමක් නොදැක්වීම කනගාටුවට කරුණක් බව ප්‍රදේශවාසීහු පවසති.පසුගිය කාලසීමාව ඇතුළත මේ ක්‍රීඩා පිටිය සංවර්ධනය කිරීම උදෙසා වැඩ කටයුතු රාශියක් කැර තිබේ. එහෙත් මූල්‍යමය ගැටලු මත එම වැඩ කටයුතු ද නතර වී ඇත. කෙසේ වුවද මේ වන විට ක්‍රීඩා පිටියේ අලංකාර කුටි කිහිපයක් හා විදුලි පහන් ද සවි කොට ඇත.එහෙත් ඒවා නිසි පරිදි නඩත්තු නොකිරීමෙන් විනාශ වී ගොසිනි ඉදිකොට ඇති කුටි කිහිපයක පවුල් කිහිපයක් පදිංචි වී සිටිති. ක්‍රීඩා පිටිය වල් වැදෙමින් පවතී. අයාලේ යන ගවයන් ක්‍රීඩා පිටියේ දක්නට ලැබේ.රාත්‍රී කාලයට විදුලි පහන් නොදැල්වීම නිසා විවිධ අපචාර ද සිදුවන බව ප්‍රදේශවාසීහු පවසති. ප්‍රදේශයේ ඇතැම් වෙළෙඳුන් විසින් අපද්‍රව්‍ය ගෙනැවිත් දමනු ලබන්නේ මේ ක්‍රීඩා පිටියටය. මේ නිසා අධික දුගඳක් ද පවතී.බේරුවල නගරයට අලංකාරයක් ගෙන දීමටත්, නගර සභාව සඳහා ආදායමක් ලබාගැනීමටත් සියලු සුදුසුකම් ඇති බේරුවල වෙරළ ක්‍රීඩාංගණය සංවර්ධනය කිරීම හා ක්‍රමවත් ලෙස පවත්වාගෙන යාම අදාළ බලධාරීන්ගේ යුතුකමක් බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=r1007129</link>
    <topic>දක්ෂිණ අධිවේගී මාර්ගය ඉදිකිරීමෙන් පසු හෝමාගම මාර්ග තදබදය අවම කිරීමට සැලැසුම්</topic>
    <author>පොල්ගස්ඕවිට සමූහඑස්. පන්නිල</author>
    <content>කඩිනමින් ඉදිවන දක්ෂිණ ලංකා අධිවේගී මාර්ගය කටයුතු නිමවීමත් සමඟ හෝමාගම හා කොට්ටාව නගරයන්හි ඇති වන මාර්ග තදබදය අවම කිරීමට මහාමාර්ග අමාත්‍යාංශය විධිමත් ක්‍රියාමාර්ගයක් ගැනීමට යයි.පිටත වටරවුම් මහා මාර්ග ව්‍යාපෘතිය ඊට විකල්ප විසඳුම වශයෙන් යෝජනා කර තිබේ.මේ ව්‍යාපෘතියේ මූලික අරමුණ වන්නේ අධිවේගී මාර්ගයේ පිවිසුම් දොරටු ආශ්‍රිත නගර ප්‍රවර්ධන ක්‍රියාවලිය ක්‍රමානුකූලව සැලසුම් කිරීම හා ඊට අදාළව යටිතල පහසුකම් සංවර්ධනය කිරීමයි. එහි මුල් අදියරේ ඉදිකිරීම් කටයුතු සඳහා ජපාන සහයෝගිතා ආයතනයේ (බ්ධ්ඛ්ඒ) මූල්‍යාධාර ලැබෙනු ඇත.මේ යටතේ මුලින්ම හෝමාගම නගර සංවර්ධන සැලැස්ම ක්‍රියාත්මක කිරීමට ප්‍රවේශයක් සලසමින් හයිලෙවල් මාර්ගයේ සිට කිරිවත්තුඩුව මාර්ගය දක්වා කි. මී. 1 1 / 2 ක විකල්ප මාර්ගයක් ඉදි කැරේ.මේ කරුණු අනාවරණය වූවේ පසුගියදා හෝමාගම ප්‍රාදේශීය සභාවේදී පැවති ඉදිරි මහාමාර්ග සංවර්ධන සැලැසුම් පිළිබඳව වූ අමාත්‍යාංශ නිලධාරීන්ගේ සාකච්ඡාවේදීය.අධිවේගී මාර්ගයට සමගාමීව මෙහි ඉදි කිරීම්ද නිම කිරීමේ අවශ්‍යතාව හෝමාගම ප්‍රාදේශීය සභා සභාපති රංග අබේසිංහ මහතා විසින් පෙන්වා දෙනු ලැබිණි. නගරයට විකල්ප මාර්ගයක් එකතු වීමට අමතරව නගරය අලංකාරවීම හා ප්‍රියජනක වීමද මෙමගින් අපේක්ෂා කරන බව අමාත්‍යාංශ නිලධාරීහු පෙන්වා දුන්හ.නව මාර්ගය නිසා මාතර, මහනුවර හා කටුනායක අධිවේගී මාර්ග එකිනෙකට සම්බන්ධ වන හෙයින් ගමනාගමනයේදී මෙතෙක් කොළඹ නගරය හරහා යෑමට තිබූ අවශ්‍යතාව මග හැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007121</link>
    <topic>හොංකොං ටෙනිස් පිලට පැරදුණු ශ්‍රී ලංකාව ඩේවිස් කුසලානයේ 3වැනි කාණ්ඩයට වැටෙයි</topic>
    <author>ප්‍රින්ස් ගුණසේකර</author>
    <content>ආසියානු ශාන්තිකර කළාපයේ දෙවැනි කොටසේ ඩේවිස් කුසලාන ටෙනිස් තරගාවලියේ හොංකොං පිලට තරග 3 – 2 කින් පරාජය වූ ශ්‍රී ලංකාව තුන්වැනි කොටස දක්වා පහළට වැටුණි.එබැවින් ලබන වසරේ මාර්තු මාසයේ දී ඇරඹෙන තුන්වැනි කොටසේ තරගවලදී ක්වේට් ලෙබනන් හා වියට්නාම් වැනි කණ්ඩායම් සමග තරග කර ජය ලබා දෙවැනි කොටස දක්වා නැවත ගමන් ආරම්භ කිරීමට ශ්‍රී ලංකාවට සිදුව තිබේ.පසුගිය වසරේදී ශ්‍රී ලංකාව ඩේවිස් කුසලාන ආසියා ශාන්තිකර කළාපයේ තුන්වැනි කාණ්ඩයේ සිට සිරියාව පරදා දෙවැනි කාණ්ඩයට සුදුසුකම් ලැබූ අතර වසරක් තුළදී නැවත පහළට වැටීමට සිදුවිය.හොංකොං - ශ්‍රී ලංකා තරග 5 කින් සමන්විත තරගාවලියේ ප්‍රථම දිනය නිමාවෙද්දී හොංකොං පිල තරග 2 - 1 ක් ලෙස පෙරමුණ ගත් අතර ඊයේ පැවැති තවත් තරග දෙකකින් දෙපිලම තරග 1 බැගින් ජය වාර්තා කළහ.ශ්‍රී ලංකා පිලේ ඉන්දීය ජාතික පුහුණු කරු එන්රිකෝ පිපර්නෝ ප්‍රථම දිනයේ රාත්‍රියේ හදිසියේම කණ්ඩායම අතහැර ඉන්දියාව බලා යෑම කාගේත් කතාබහට ලක්විය. ඊයේ අවසන් තරග දෙකේදී ශ්‍රී ලංකා පිලේ නායක ආසිරි ඉද්දමල්ගොඩ පුහුණුකරු ලෙස කටයුතු මෙහෙයවිය.ශ්‍රී ලංකා - හොංකොං ප්‍රථම ඒකල තරගය හර්ෂන ගොඩමාන්න 6 - 3 , 6 – 2 හා 6 – 0 ක් ලෙස ටැන්ග් හියු පරාජය කරමින් පහසුවෙන් ජයගත්තේය. දෙවැනි ඒකල තරගයේදී මාටින් සේයර් විසින් දිනේෂ්කාන්තන් තන්ගරාජ් 6 – 3 ,, 6 – 2 හා 6 – 0 කින් පරාජය කරන ලදී.හර්ෂන ගොඩමාන්න හා රජීව් රාජපක්ෂ 6 – 4 , 6 – 4 හා 6 – 0 කින් පැරදවූ හොංකොංහි මාටින් සේයර් හා ටැන්ග් හියු පෙරේදා හොංකොං පිල තරග 2 – 1 ක් ලෙස ඉදිරියට ගත්හ.හර්ෂන ගොඩමාන්න ඊයේ ප්‍රථම ඒකළ තරගයේදී මාටින් සේයර් සමග ක්‍රීඩා කළ අතර 6 – 4 , 3 – 6 , 6 – 3 හා 6 – 4 ක් ලෙස මාටින් සේයර් ජය ලැබීය. දිනේෂ්කාන්තන් තන්ගරාජ් හා ටෑන්ග් හියු අතර තරගයේදී 6 – 3 , 6 – 2 ක් ලෙස කාන්තන් පරාජයට පත්විය.හොංකොං සමග තරගාවලියේදී ශ්‍රී ලංකා පිල සාර්ථක ක්‍රීඩා විලාශයක් නොපෙන්වූ අතර පසුගිය මාර්තුවේ ශ්‍රී ලංකාවේදී නවසීලන්තය සමග පැවැති තරගාවලියට වඩා පහත් මට්ටමකට වැටී තිබුණි.නවසීලන්තයේ ප්‍රබල ක්‍රීඩක ඩැනියෙල් කිංග් ටර්නර් (ලෝක ශ්‍රේණිගත කිරීමේ 249 වැනි ක්‍රීඩකයා) පරාජය කළ හර්ෂන ගොඩමාන්න කෙරෙහි තබා තිබූ විශාල බලාපොරොත්තුව ද මෙවර සාර්ථක නොවුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007122</link>
    <topic>22වැනි යෞවන ක්‍රීඩා උළෙලමෙවර යාපනයේදී</topic>
    <author>මහරගම විශේෂවේහැල්ලේ පියතිලක</author>
    <content>තිස් වසරක ත්‍රස්තවාදී සාපයෙන් රට නිදහස් කර ගැනීමේ අභිමානය සනිටුහන් කිරීම සඳහාත් උතුර දකුණ අතර පැවැති විරසකභාවය අවසන් කර උතුර දකුණ නැගෙනහිර බස්නාහිර අතර මිත්‍රත්වයේ පාලම ගොඩනැගීම සඳහාත් ජනාධිපති මහින්ද රාජපක්ෂ මැතිතුමාගේ ඉල්ලීමක් අනුව 2010 වසරේ පැවැත්වෙන 22 වන ජාතික යෞවන ක්‍රීඩා උළෙල යාපනයේදී පැවැත්වීමට තරුණ කටයුතු ඇමැති ඩලස් අලහප්පෙරුම මහතා තීරණය කර ඇති බව ජාතික තරුණ සේවා සභාවේ සභාපති අධ්‍යක්‍ෂ ජනරාල් ලලිත් පියුම් පෙරේරා මහතා පැවසීය.ඒ මහතා මෙම අදහස් පළ කළේ 22 වන ජාතික යෞවන ක්‍රීඩා උළෙලේ කණ්ඩායම් තරග ඉකුත්දා මහරගම ජාතික තරුණ සේවා සභාවේදී ආරම්භ කළ අවස්ථාවේය.අමාත්‍යාංශයේ ලේකම් එස්. එස්. හේවාවිතාරණ මහතා අතින් ක්‍රීඩා උළෙල ඇරඹිණ.උතුරේ සහ නැගෙනහිර සියලුම දිස්ත්‍රික්ක නියෝජනය කරමින් පුරා 30 වසරකට පසු ක්‍රීඩා කණ්ඩායම් සහභාගීවීම විශේෂයකි.කබඩි, පාපන්දු, වොලිබෝල්, එල්ලේ සැහැල්ලු පන්දු ක්‍රිකට්, නෙට්බෝල් යන කණ්ඩායම් ක්‍රීඩා සඳහා දිස්ත්‍රික්ක 25 න් ක්‍රීඩක ක්‍රීඩිකාවන් 1000 ආසන්න පිරිසක් මෙයට සහභාගී වූහ.22 වන ජාතික යෞවන ක්‍රීඩා උලෙළ වසර තිහක ත්‍රස්තවාදී ශාපයෙන් මිදී උතුර දකුණ එක්ව නිදහසේ පැවැත්වෙන ප්‍රථම ජාතික ක්‍රීඩා උළෙල වෙයි. එය ඔක්තෝබර් මාසයේ යාපනයේදී පැවැත්වෙන අතර එය ජාතික තරුණ සේවා සභා ඉතිහාසයේ උතුරේ පැවැත්වූ ප්‍රථම ක්‍රීඩා උළෙල වෙයි.මෙය ක්‍රීඩා උලෙළක් පමණක් නොව ජාතීන් අතර මිත්‍රත්වය හා සහෝදරත්වය ප්‍රදර්ශනය කරනු ලබන ජාතික සංහිදියා මංගල්‍යයක් ලෙස පැවැත්වෙන බව අමාත්‍යාංශයේ ලේකම් එස්. එන්. හේවාපතිරණ මහතා පැවසීය.ක්‍රීඩා ඉසව් උපයෝගී කරගෙන ජාතික තරුණ සේවා සභාවේ නර්තන කණ්ඩායම ඉදිරිපත් කළ ක්‍රීඩා නර්තන සංදර්ශනය කාගේත් සිත් බැද ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007123</link>
    <topic>බ්‍රිතාන්‍ය මාධ්‍යවේදියාට දඩ</topic>
    <author/>
    <content>එංගලන්ත කණ්ඩායමේ කාමරයකට ලෝක පාපන්දු ක්‍රීඩා ලෝලියෙක් හොරෙන් ගෙනයාම සම්බන්ධයෙන් චෝදනා ලැබූ බ්‍රිතාන්‍යය මාධ්‍යවේදියකුට ඉකුත් සෙනසුරාදා දඩයක් ගෙවීමට නියම විය. ව්‍යාජ නාමයකින් මොහු ගෙන යාම සම්බන්ධයෙන් මේ මාධ්‍යවේදියාට ඩොලර් 100 ක පමණ දඩයක් ගෙවීමට සිදු විය.සංක්‍රමණ නීති උල්ලංඝණය කිරීම සම්බන්ධයෙන් ‘ඉරිදා මිරර්’ පත්‍රයේ පුවත්පත් කලාවේදියා වරද පිළිගෙන තිබේ. මෙසේ හොරෙන් ගෙන යනු ලැබූ ජොශප් නැමැත්තා ජුනි 18 දින එංගලන්ත ක්‍රීඩකයන්ගේ කාමරයට ගොස් හිටපු පාපන්දු නායක ඩේව්ඩ් බෙකම්ට ඇල්ජිරියාව සමග පැවැති තරගයේදී දුර්වල ලෙස ක්‍රීඩා කිරීම සම්බන්ධයෙන් දොස් පවරා තිබේ.හොඳ කතා පුවතක් පළ කිරීමේ අරමුණ ඇතිව මෙය සිදු කළබව බ්‍රිතාන්‍ය පුවත්පත් කලාවේදියා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007124</link>
    <topic>ආසියානු යොවුන් නෙට්බෝල්කිරුළ මලයාසියාවට</topic>
    <author>ප්‍රින්ස් ගුණසේකර</author>
    <content>ඉන්දියාවේ නවදිල්ලිනුවර පැවැති ආසියානු යොවුන් නෙට්බෝල් තරගාවලියේ සූරතාව මලයාසියාව දිනාගත් අතර අනුසූරතාව ශ්‍රී ලංකාවට හිමිවිය.මලයාසියාව පිට පිට සිවුවැනි වරටත් ආසියානු යොවුන් නෙට්බෝල් කිරුළ හිමිකරගත් අතර ශ්‍රී ලංකාව පිට පිට තෙවැනි වරටත් අනුසූරතාවට හිමිකම් කීවේය. ගතවූ වසර 8 ක කාලය තුලදී මලයාසියාව යොවුන් සූරතාව සිවුවරක් දිනා තිබීමද විශේෂත්වයකි.නවදිල්ලි නුවර ත්‍යාග රාජ් ක්‍රීඩා සංකීර්ණයේ ගෘහස්ථ ක්‍රීඩාංගණයේ පැවැති තරගාවලියේ අවසන් මහ තරගයේදී ලකුණු 63 – 39 කින් මලයාසියානු ක්‍රීඩාකාවෝ ජයග්‍රහණය වාර්තා කළහ. කාර්තු හතරේ ලකුණු තත්ත්වය වූයේ 16 – 7, 19 – 10, 14 – 13 හා 14 – 9 ක් ලෙසිනි.මේ තරගාවලියේ මූලික වටයේදී ශ්‍රීී ලංකාව හා මලයාසියාව අතර තරගයේදී ශ්‍රී ලංකා පිල පරාජය වූයේ 59 – 45 කින් වූවද අවසන් තරගයේ දී වැඩි ලකුණු පරතරයකින් ශ්‍රී ලංකාව පරාජය වීම කැපී පෙනුණි.ශ්‍රී ලංකාව අවසන් තරගයට සුදුසුකම් ලැබුවේ සිංගප්පූරුව ලකුණු 55 – 47 කින් පරාජය කරමිනි. මූලික වටයේ දී ශ්‍රී ලංකාව ලකුණු 69 – 49 කින් සිංගප්පූරුවට පරාජය වුණි.තෙවැනි ස්ථානය තෝරා ගැනීමේ තරගය ඉන්දියාව හා සිංගප්පූරුව අතර පැවැත්වුණි. එහිදී ලකුණ 56 – 38 කින් සිංගප්පූරුව ජය හිමිකරගත්තේය. ආසියානු නෙට්බෝල් තරගාවලියක ඉන්දියාව ප්‍රථම වරට අවසන් පූර්ව තරගයකට පැමිණීම කැපී පෙනුණි.ශ්‍රී ලංකාවේ හිටපු ජාතික පුහුණුකාරිනී ලූඩ්ස් ජයසේකර මහත්මිය ඉන්දියාවේ පුහුණුකාරිනිය ලෙස කටයුතු කරයි. මෙවර තරගාවලියේ සිවුවැනි ස්ථානය ඉන්දියාව, පස් වැනි ස්ථානය තායිලන්තය හා හයවැනි ස්ථානය හොංකොං දිනාගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007125</link>
    <topic>ලෝක පාපන්දු තෙවැනි තැන ජර්මනියට</topic>
    <author/>
    <content>82 වැනි මිනිත්තුවේ දී ජර්මන් ජාතික සාමි කෙයිරා හිසෙන් එල්ල කළ පහර හේතුවෙන් උරුගුවේ සහ ජර්මනිය අතර ඉකුත් සෙනසුරාදා පැවැති ලෝක පාපන්දු තරගාවලියේ තෙවැනි ස්ථානය තේරීමේ තරගයෙන් 3:2 ක ජයක් ජර්මනියට හිමි විය.හොලාන් ඉතා දක්‍ෂ ලෙස එල්ල කළ පහරක් හේතුවෙන් තරගයේ මුල් කාල පරිච්ඡේදය උරුගුවේ පිල 2-1 වශයෙන් ඉදිරියෙන් සිටියේ ය.මේ අතර ජර්මනියේ තෝමස් මුලර් 19 වන මිනිත්තුවේ දී ජර්මනිය ඉදිරියට ගෙන ඒමට සමත් විය. කෙසේ වෙතත් 28 වන මිනිත්තුවේ දී උරුගුවේ පිලේ එඩිසන් කවානි එල්ල කළ පහරකින් දෙපිළ සම තත්ත්වයට පත්විය.උරුගුවේ කණ්ඩායමට මීට වඩා හොඳ තරගයක් ලබා දීම ජර්මන් පිලේ අපේක්‍ෂාව වූ බව කෙයිරා පවසයි.අපගේ කණ්ඩායම තරුණ කණ්ඩායමක් වුවත් ලෝක පාපන්දු තරගාවලියේ දී කැපී පෙනෙන ජයග්‍රහණ අත්කර ගත හැකි වූ බව ද ඔහු වැඩිදුරටත් පවසයි. අනාගතයේ දී මීටත් වඩා වැඩි ජයග්‍රහණ අත්කර ගැනීම ජර්මනියේ බලාපොරොත්තුව බව ඔහු අවධාරණය කරයි.ඉරිදා දින පැවැත්වෙන අවසන් මහා තරගයේ දී ඩේවිඩ් විලා සහ ස්නෙයිජර් ජයග්‍රාහි පහර එල්ල කිරීමට අසමත් වුවහොත් තරගාවලියේ වැඩිම ගෝල ලබා ගත් තැනැත්තා බවට සාමි කෙයිරා පත්වනු ඇත.ජර්මන් කණ්ඩායම දෙවන වටයේ දී මන්දගාමි ලෙස ක්‍රීඩා කිරීම තුළින් උරුගුවේ කණ්ඩායම යම් වාසියක් අත්කර ගැනීමට ප්‍රයත්න දැරුවත් ගෝල් රකින ජර්මානු ක්‍රීඩක හන්ස් ජෝග් පිටියට පිවිසීමත් සමඟ ඔවුන් ගේ බලාපොරොත්තු සුන් විය. උරුගුවේ ගෝල 2 ක් ඉතා දක්‍ෂ ලෙස රැක ගැනීමට ඔහු සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007126</link>
    <topic>ටෙස්ට් තරග නරඹන්නන්40%කින් පහත වැටිලා</topic>
    <author/>
    <content>සියලුම ක්‍රිකට් කණ්ඩායම් වලට ජාත්‍යන්තර ක්‍රිකට් දින දර්ශනයේ තුලනාත්මක තත්ත්වයක් ලබාදීම තුළින් ටෙස්ට් සහ එක්දින ක්‍රිකට් තරග ක්‍රීඩා ලෝලීන් අතර වැඩි ආකර්ශණයකට ලක් කිරීමකට කටයුතු කරන ලෙස ශ්‍රී ලංකා ක්‍රිකට් නායක කුමාර් සංගක්කාර ලෝක ක්‍රිකට් බලධරයන් ගෙන් ඉල්ලා සිටී.පසුගිය වසර තුළ ක්‍රිකට් ක්‍රීඩා ලෝලීන්ගේ සංඛ්‍යාව කැපී පෙනෙන ලෙස අඩුවී තිබෙන බව සංගක්කාර කියයි. කෙසේ වෙතත් පසුගිය වසර තුළ ක්‍රිකට් ක්‍රීඩා දින දර්ශනය ටෙස්ට්, එක්දින මෙන්ම පන්දුවාර විස්සයි 20 තරගවලින් ග්‍රහණය වී තිබුණු බවත් ඔහු කියයි.ටෙස්ට් ක්‍රිකට් නරඹන්නන්ගේ සංඛ්‍යාව 40% කින් පහළ වැටී ඇති බවට තමාට දැන ගන්නට ලැබුණු බව ඒ. එෆ්. පී මාධ්‍ය සමග පැවැති සම්මුඛ සාකච්ඡාවක් සමග සංගක්කාර පවසා ඇත.පන්දුවාර විස්සයි 20 තරග හඳුන්වා දීම සමග පස්දින ටෙස්ට් තරග සහ එක්දින තරග විශේෂයෙන් ළමුන් අතර ජනපි‍්‍රයත්වයෙන් අඩු වී තිබේ. රාත්‍රි ටෙස්ට් තරග පැවැත්වීමෙන් හෝ ලෝක සූරතා තරගාවලියක් සංවිධානය කිරීමෙන් ටෙස්ට් ක්‍රිකට් තරග වඩා ජනපි‍්‍රය කළ හැකි බව සංගක්කාර විශ්වාසය පළ කරයි.ශ්‍රී ලංකා කණ්ඩායම වෙනුවෙන් ටෙස්ට් තරග ඉතා සුළු සංඛ්‍යාවක් ලබා දීම සම්බන්ධයෙන් සංගක්කාර සිය අසතුට පළ කර තිබේ.එම නිසා සියලුම ටෙස්ට් කණ්ඩායම්වලට සමාන අයිතිවාසිකම් ලබාදිය යුතු බව ඔහු ගේ අදහසයි.2007 වසරේ ඔස්ට්‍රේලියානු සංචාරයෙන් පසුව දකුණු ආසියාවෙන් බැහැරව ශ්‍රී ලංකාව කිසිදු ටෙස්ට් තරගයකට සහභාගි වී නැත.2002 සිට දකුණු අපි‍්‍රකාවේ ටෙස්ට් තරගයකට සහභාගි වී නැත. 2011 දී එංගලන්තය සමග ටෙස්ට් තරගයකට පිවිසෙන්නේ වසර 5 කට පසුවයි.ඉන්දීය පි‍්‍රමියර් ලීග් තරගාවලියේ 4 වන වටය ඕවර 50 ලෝක කුසලානය අවසානය වීමත් සමගම ඇරැඹෙනු ඇති හෙයින් එම තරගවලට ද සහභාගී වන ක්‍රීඩා ලෝලීන් අඩුවෙනු ඇතැයි සංගක්කාර විශ්වාස කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007127</link>
    <topic>පවෙල් ටයිසන්ට පරදී</topic>
    <author/>
    <content>බ්‍රිතාන්‍ය ග්‍රොන්ෆ්‍රි තරගාවලියේදී ලෝක සූර ටයිසන් ගේ අසාෆා පවෙල් පරදවා ජයග්‍රහණය අත්කර ගත්තේය.පාදයේ ආබාධයක් නිසා ක්‍රීඩා පිටියෙන් ඉවත්ව සිටි ටයිසන් ගේ ට ප්‍රථම වටයේ දී මීටර් 100 ඉසව්ව තත්පර 9.94 අවසන් කළේය.ජැමෙයිකානු ජාතික පවෙල් තත්පර 9.96 කදී තරගය නිම කරමින් දෙවෙනියා විය. තමා ඉතා හොඳ ආරම්භයක් ලබා ගත්තද පසුව එම වේගය දිගටම තබා ගැනීමට නොහැකි වූ බව පවෙල් පවසයි.මේ වාරය තුළදී ටයිසන් ගේ මෙන්ම තමාත් වරින් වර මීටර් 100 ඉසව්ව ජයග්‍රහණය කරනු ඇතැයි ඔහු විශ්වාසය පළ කළේය. ලබන සතියේ පැරීසියේදී තමා හුසේන් බෝල්ට් සමග තරග වැදීමට බලාපොරොත්තු වන බව පවෙල් කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007128</link>
    <topic>බංග්ලාදේශය මුල්වරට එංගලන්තය පරදවයි</topic>
    <author/>
    <content>බංග්ලාදේශය අන්තර්ජාතික ක්‍රිකට් තරගයකදී මුල්වරට එංගලන්තය පරාජය කිරීමට සමත් විය.බංග්ලාදේශය හා එංගලන්තය අතර එංගලන්තයේ බ්‍රිස්ටල්හි පැවැති එක්දින ක්‍රිකට් තරගයේ ලකුණු 5ක ජයක් ලබමින් බංග්ලාදේශ ක්‍රිකට් පිල මෙලෙස ඉතිහාසයට එක්විය.ලකුණු 237ක ඉලක්කයක් හඹා ගිය එංගලන්ත ක්‍රිකට් කණ්ඩායම ඕවර 49.3 කදී සියලු ක්‍රීඩකයන් දැවී රැස් කරගනු ලැබුවේ ලකුණු 231කි.එංගලන්ත ඉනිමේ විශිෂ්ට පිතිහරඹයක නියැළුනු ජොනතන් ට්‍රොට් අගනා ලකුණු 94ක් ලබා ගත්තේ හතරේ පහර 8 ක් සමගිනි.ඇන්ඩෲ ස්ට්‍රාස් 33, ක්‍රෙග් කීස්වෙටර් 20, ස්ටවුර්ට් බ්‍රෝඩ් 21, ලුක් රයිට් 15 ලෙස ලකුණු රැස් කළහ. බංග්ලාදේශ ක්‍රිකට් පිල නියමිත ඕවර 50 තුළ දී කඩුලු 7ක් දැවී ලකුණු 236 ක් රැස් කෙළේය. රඳවා ගත් ලකුණු වේගය 4.72 කි.බංග්ලාදේශය වෙනුවෙන් ඉම්රුල් කයේෂ් ලකුණු 76ක් රැස් කරගනු ලැබුවේ හතරේ පහර 4ක් ද සමඟිනි.විදුරුල් ඉස්ලාම් 40, මහමුදුල්ලා 24, මෂ්රෆි මොර්ටාසා 22, තමීම් ඉක්බාල් 18, ජුනයිඩ් සිද්දික් 21 ලෙස ලකුණු රැස් කළහ.පන්දු යැවීමේ දී අජ්මාල් ෂාහඩ් ලකුණු 41 කට කඩුලු 3ක් ද බිඳ හෙලීය.තරගයේ වීරයා සම්මානය මෂ්රෆි මොර්ටාසාට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=s1007129</link>
    <topic>ප්‍රංශ සවාරියේ7වැනි අදියරේජය සිල්වේන්ට</topic>
    <author>ප්‍රංශය ඒ. එෆ්. පී.</author>
    <content>ප්‍රංශ සවාරියේ 7 වන අදියර ප්‍රංශ පාපැදි සූර සිල්වේන් චැවනෙල් ජයග්‍රහණය අත්කර ගත්තේය. ඔහු අතින් පරාජයට පත් වූයේ ඉදිරි දිනදී පළමුවන ස්ථානයේ සිටි ෆේබියන් කැන්සලේරාය. මේ ජයග්‍රහණය හේතුවෙන් චැවනෙල්ට කහ ජර්සිය හිමි විය.මේ ජයග්‍රහණයත් සමග චැවනෙල් ඕස්ට්‍රේලියානු පාපැදි ක්‍රීඩක කැචෙල් ඉවෙන්ස්ට වඩා විනාඩි 1 යි තත්පර 25 ක් ඉදිරියෙන් සිටියි. ඔහුගේ කණ්ඩායමේ තවත් තරගකරුවෙකු වූ ඇන්ඩි ශෙලෙක්ට හිමි වූයේ 4 වන ස්ථානයයි. මේ අතර වත්මන් පාපැදි සූර ඇල්බටො කොන්ටාසෝට හිමි වී ඇත්තේ 6 වන ස්ථානයයි.7 වතාවක් පාපැදි සූරතාව දිනූ ලාන්ස් ආම්ස්ට්‍රොං පසුවන්නේ 14 වන ස්ථානයේය.තම කණ්ඩායමේ සගයා වූ ඇන්ඩි ශෙලෙක් අනතුරකට ලක්වීම නිසා මීළඟ තරග වටයේදී චැවනෙල්ට තනිවම තරග වැදීමට සිදුවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=f1007121</link>
    <topic> ලබන අය වැයෙන්සියලු ජනතා බලාපොරොත්තු සපුරනවා</topic>
    <author>සාකච්ඡා කෙළේ -උදිත ගුණවර්ධන</author>
    <content>2010 අයවැය මඟින් රටට ලැබී තිබෙන ප්‍රතිලාභ මොනවාද රටේ සංවර්ධනය සඳහා මෙවර අයවැය ඉටු කරන කාර්යභාරය කුමක්ද හා තවත් කාලීන හා දේශපාලන කරුණු පිළිබඳ නියෝජ්‍ය ඇමැති චන්ද්‍රසිරි ගජධීර මහතා සමඟ සිදු කළ සංවාදයකි මේ.2010 අයවැය පාර්ලිමේන්තුවට ඉදිරිපත් කිරීමෙන් පසු බහුතර මන්ත්‍රී අනුමැතිය ලැබී තිබෙනවා. මේ අයවැයේ පරමාර්ථ පිළිබඳ හඳුන්වාදීමක් කළ හැකි ද ?මෙවර අයවැය ඉදිරි සංවර්ධන සඳහා වූ මූලික පදනමක් විදිහට හඳුන්වා දීමට පුළුවන්. විපක්ෂය මොන විදිහේ චෝදනා එල්ල කළත් මෙවර අයවැයේ සුවිශේෂ වාසිදායක තත්ත්වයක් හා විශේෂ අරමුණු රාශියක් දැක ගැනීමට පුළුවන්.අපේ අරමුණු වී තිබෙන්නේ යුද වාතාවරණය නිමා වීම හා රටේ ආර්ථික තත්ත්වය යහපත් අතට පත්වීමේ ප්‍රතිලාභ ජනතාවට ලබා දීමටයි. ඒ නිසා අපට විපක්ෂය එල්ල කරන කුහක චෝදනා ප්‍රතික්ෂේප කරනවා හැර වෙන දෙයක් කියන්න නැහැ.මේ වන විට ප්‍රචලිත වී තිබෙන තවත් කාරණයක් වන්නේ ආණ්ඩුව ජාත්‍යන්තර මූල්‍ය අරමුදලේ බලපෑම්වලට යටත්වෙලා කියා කියලයි. මේ කතාවේ ඇත්තක් තිබෙනවාද ?අපි කොන්දේසිවලට යටත් වෙලා වැඩ කරන්නෙත් නැහැ. වැඩ කරලත් නැහැ. අපට ජාත්‍යන්තර මූල්‍ය අරමුදලින් මූල්‍ය ආධාර ලැබුණේ කොන්දේසි පිළිගත්ත නිසා නෙමෙයි. අපේ ආණ්ඩුවේ මූල්‍ය කළමනාකරණයේ ශක්තිමත්භාවය හා දක්ෂතාවය නිසයි.ඕනෑම රටකට මූල්‍ය කළමනාකරණය ශක්තිමත් නම් තමයි මූල්‍ය ආධාර ලබා දෙන්නේ. එහෙම නැතිව ආර්ථික වශයෙන් බංකොලොත්, නාස්තිකාර රටක් නම් මූල්‍ය අරමුදලින් ආධාර ලැබෙන්නේ නැහැ.ශ්‍රී ලංකාවට ජාත්‍යන්තර මූල්‍ය අරමුදලෙන් මූල්‍ය ආධාර ලබා දෙන්නේ කාලා බීලා නාස්ති කරන්නවත් සංවර්ධන කටයුතු කරන්නවත් නෙමෙයි. රටේ විදේශ සංචිත ශක්තිමත් කිරීම සඳහා යි. අපට ඒ දේ මේ වෙද්දි ඉටු කර ගැනීමට පුළුවන් වෙලා තිබෙන්නේ.හැබැයි මූල්‍ය අරමුදලෙන් ලබා ගත් මූල්‍ය ආධාරය හා 2010 අයවැය අතර කිසිම සම්බන්ධයක් නැහැ. එහෙම තියෙද්දි මූල්‍ය අරමුදලේ කීමට අප අයවැය ඉදිරිපත් කළා කියලා පෙන්වා දීමට සාධක නැහැ.ඒත් මීට පෙර මූල්‍ය අරමුදලේ කොන්දේසිවලට යටත් වී මූල්‍ය ආධාර ලබා ගත් අවස්ථා තිබෙනවාද ?අපෝ, වැඩි දුරකට යන්න දෙයක් නැහැ. 2003 අවුරුද්දෙ දී බලයේ සිටියේ එජාප ආණ්ඩුව. එදා 2003 අයවැය එජාප ආණ්ඩුව ඉදිරිපත් කළේ ම මූල්‍ය අරමුදලේ කොන්දේසිවලට යටත් වෙලා.යළි පුබුදුමු ශ්‍රී ලංකා කියලා වැඩපිළිවෙළක් ඉදිරිපත් වුණේ ම මේ කොන්දේසි නිසයි. එහි ඇතුළත් වෙලා තිබුණා සහනාධාර කැපීම, රාජ්‍ය ආයතන පුද්ගලිකකරණය වගේ රටටත් ජනතාවටත් අවාසිදායක කොන්දේසි රැසක්.අද වීරයෝ වගේ කතා කරන එජාපයේ මහත්වරුන්ට මේ මෑතකාලීන අතීතය අමතක වීම පුදුම සහගතයි. 2003 දී විතරක් නෙමෙයි එජාපය රට කර වූ අවුරුදු දාහතේ දීත් ඒ අය කෙළේ ඒ දේ ම තමයි. එහෙව් අතීතයක් සහිත එජාපය තමයි මිනිසුන් මුලා කරන්න එක් එක් දේවල් කියන්නේ.අපි මූල්‍ය අරමුදලෙන් ආධාර ලබා ගත්තේ එවැනි පාවා දීම් කරලා හෝ කොන්දේසිවලට යටත් වෙලා නෙමෙයි. මා එහෙම කියන්නේ සාධක ඇතිව.මෙවර අයවැයේ දී අපි සමෘද්ධි සහන ඉවත් කෙළේ නැහැ. අධ්‍යාපන, සෞඛ්‍ය, දීමනා ඉවත් කළෙත් නැහැ. එහෙම නම් අපි කොන්දේසිවලට යටත් වෙලා කියලා කියන්නේ කොහොමද ? එජාපයත් ජවිපෙත් තමන්ට ඔප්පු කර ගැනීමට නොහැකි දේ ප්‍රචාරය කරනවා.ශ්‍රී ලංකාව තුළ ක්‍රියාත්මක වන ආර්ථික ප්‍රතිපත්තියේ වැරැදි නිසා ඉදිරියේ දී රට ආර්ථික අර්බුදයක ගොදුරක් විය හැකි බවට ඇතැම් පාර්ශව අනතුරු අඟවනවාමේ කතාව කියන්නෙත් එජාපයට හිතවත් හා දක්ෂිනාංශයට බර නව ලිබරල්වාදී ආර්ථිකය පිළිගන්න පිරිස පමණයි. ඒත් මේ වෙද්දී නව ලිබරල්වාදී ප්‍රතිපත්ති ලෝකයේ බොහෝ තැන්වල දී ප්‍රතික්ෂේප වෙලා තිබෙන්නේ.අද වෙද්දී බටහිර යුරෝපීය ආර්ථික අර්බුදයකට ගිහින් ඉවරයි. එහි අලුත් ම තත්ත්වය තමයි ග්‍රීසියෙන් මතු වෙලා තිබෙන්නේ. එක්සත් ජනපදයෙත් එහෙමයි. ආර්ථිකය දිය වෙමින් තිබෙන්නේ. මේ සියලු රටවල් අනුගමනය කළේ නව ලිබරල්වාදී ආර්ථික ප්‍රතිපත්ති. එම ප්‍රතිපත්ති දැන්කාලයට ගැලපෙන්නේ නැහැ කියලා දැන් තහවුරු වෙලා ඉවරයි.ඔබට මතක ඇති පසුගිය අවුරුදු දෙකේ දී මුළුලෝකයේ ම ආර්ථික අර්බුද ඇති වුණා. ඒත් ශ්‍රී ලංකාවට පුළුවන් වුණා සියලු අර්බුද මැද ආර්ථිකය ශක්තිමත් ලෙස ඉදිරියට රැගෙන යාමට. අපේ රට ඒ වෙලාවේ දී බලවත් යුද්ධයකට මුහුණ දී තිබුණේ.එහෙම තියෙද්දී වෙනත් රටක් නම් ආර්ථික වශයෙන් ප්‍රබල පසු බෑමකට ලක්වෙනවා. ඒත් අපිට මේ ගිරිදුර්ග තරණය කරමින් ඉදිරියට යාමටත් ආර්ථිකය ශක්තිමත් කර ගැනීමටත් පුළුවන් වුණා.ඒ වගේ ම ලෝක ආහාර අර්බුදයටත් අපි රටක් විදියට මුහුණ දුන්නා. මොන ප්‍රශ්න ආවත් එක ශ්‍රී ලාංකිකයෙක්වත් බඩගින්නේ මිය ගියේ නැහැ. ඒ නිසා අපට සතුටු වෙන්න පුළුවන් ආර්ථිකයක් ගොඩනැඟීමට පුළුවන්කම ලැබී තිබෙනවා.අප අනුගමනය කරන ආර්ථික ප්‍රතිපත්තිය තමයි වර්තමානයට ගැලපෙන්නේ කියලා දැන් තහවුරු වෙලා ඉවරයි. ඒ නිසා අපට තව දුරටත් දියුණු වෙන්න ඕනෑ නම් මේ ආර්ථික ප්‍රතිපත්තියම ඉදිරියට රැගෙන යා යුතුයි.ශ්‍රී ලංකාවේ ආර්ථික වර්ධනය ඉහළ දැමීමට රජය ඉලක්ක කරගෙන තිබෙනවා. එම වර්ධන ඉලක්කය ජය ගැනීමට රජයට පුළුවන් කමක් තිබෙනවාද ?පසුගිය අවුරුද්දේ ශ්‍රී ලංකාවේ ආර්ථික වර්ධන වේගය තිබුණේ 3.5% ක. එම තත්ත්වය තිබුණේ යුද්ධය දරුණුවට තිබුණු අවස්ථාවේදී.ඒ අවස්ථාවේ දී තිබූ තත්ත්වය හා අද තත්ත්වය අතර විශාල වෙනසක් තිබෙනවා. අද යුද්ධය නැති නිසා ආර්ථිකයේ ස්ථාවරභාවයට හොඳ අවස්ථාවක් ලැබී තිබෙනවා.අද වෙද්දී ආර්ථික වර්ධන වේගය 7% ඉක්මවා තිබෙනවා. මෙය රටේ ආර්ථික ස්ථාවරත්වයට හොඳ ආරම්භයක් විදිහට හඳුන්වා දෙන්න පුළුවන්.මේ තත්ත්වයේ ම රටේ ආර්ථිකය පවත්වා ගෙන යාමට පුළුවන් වුණොත් තව අවුරුදු දෙකක් ඇතුළත දී අපේ රටේ ආර්ථික වර්ධන වේගයත් 9% , 10% තරම් ඉහළ මට්ටමකට අරගෙන යන්න පුළුවන්. මෙය තමයි රජයේ අරමුණ වෙලා තිබෙන්නේ.ජනතාව හිටියේ මෙවර අයවැය පිළිබඳ විශාල බලාපොරොත්තුවක් සහිතවයි. රජයේ සේවකයෝ වැටුප් ඉහළ යාමක් පිළිබඳ බලාපොරොත්තු පළ කළා. ඒත් මෙවර අයවැයේ දී එම සහන කිසිවක් ලැබුණේ නැහැ. මේ පිළිබඳ විපක්ෂය දිගින් දිගටම චෝදනා එල්ල කරනවා ?මෙවර අයවැයෙන් සහන ලබාදීමක් වැටුප්, වැඩිවීමක් නොලැබුනත් ඉදිරි අයවැය මගින් ජනතාව බලාපොරොත්තු සියල්ල සපුරා ලීමට බලාපොරොත්තු වෙනවා. ඒ සඳහා වූ සියලු කරුණු මේ වන විටත් සපුරාලමින් සිටින්නේ.රටේ සංවර්ධනය වගේ ම ජන ජීවිතයේ අවශ්‍යතා ද සපුරාලීමටත් අවශ්‍ය ආකාරයට තමයි කටයුතු කරන්නේ. රටක ආර්ථික තත්ත්වය ශක්තිමත් වෙද්දී එහි ප්‍රතිලාභ ජනතාවටත් අයිති විය යුතුයි.ඒ සඳහා තමයි අප කටයුතු කරමින් ඉන්නේ. අපි රජයක් විදිහට නිතර ම ජනතා යහපත ගැන තමයි සිතා බලන්නේ. ඒ නිසා මා ස්ථිරව ම සඳහන් කරනවා ඉදිරියේ දී සියලු සහන ජනතා බලාපොරොත්තු ඉෂ්ට කිරීමට පුළුවන් කියලා.එ. ජා. පයත් ජවිපෙත් මේ තත්ත්වය හොඳාකාරව ම දන්නවා. ඉදිරියේ දී රජය ජනතාවට අවශ්‍ය කරන සියලු සහන දීමනා ලබා දෙනවා කියලා එයාලා දන්නවා. ඒ නිසා තමයි විපක්ෂය කෙටි කාලීන විරෝධයක් විදියට මේ දේවල් ඉස්මතු කිරීමට උත්සාහ කරන්නේ.අපි කාලා බීලා විනෝද වෙලා විතරක් බැහැ. රටේ ආර්ථික ස්ථාවරත්වය ඇති වන විදිහටත් කටයුතු කළ යුතුයි. අප දැන් ඉෂ්ට කරමින් සිටින්නේ ඒ වගකීමයි.රට ඉදිරියේ විවිධ විදේශ බලපෑම් එල්ල වෙමින් තිබෙනවා. මෙය රටේ ආර්ථික සංවර්ධනයට හා ඉදිරි ගමනට බාධාවක් විය නොහැකි ද ?මේ ප්‍රශ්න සියල්ල කෙටි කාලීනව විසඳාගන්න පුළුවන්. රාජ්‍ය තාන්ත්‍රික මට්ටමින් සංවාදයට ගන්න පුළුවන් දේවල්. ඒ නිසා උද්ගත වෙලා තිබෙන මේ ගැටලු දීර්ඝ කාලීනව රටේ ආර්ථිකයට බලපාන දෙයක් විදිහට හඳුන්වන්න බැහැ. ඒ නිසා රටේ ආර්ථිකයට ආර්ථික ක්‍රියාකාරකම්වලට මෙයින් බාධාවක් ඇති වෙයි කියලා මා සිතන්නේ නැහැ.ඔබ මෙතෙක් දැරුවේ රාජ්‍ය පරිපාලන, ස්වදේශීය කටයුතු වගේ විෂයන්, මෙවර ඔබට භාර වී තිබෙන්නේ නියෝජ්‍ය මුදල් ඇමැතිධූරය, මේ අලුත් ඇමැති ධූරයේ වගකීම් ඔබට ඉටු කළ හැකි ද ?මා වෙත පවරන ලද මුදල් නියෝජ්‍ය ඇමැති ධූරයේ වගකීම ඉතාමත් හොඳින් ඉෂ්ට කිරීමට මා බලාපොරොත්තු වෙනවා. ජනාධිපති මහින්ද රාජපක්ෂ මහතා මේ වගකීම මා වෙත භාර දී තිබෙනවා.ජනාධිපතිතුමා ප්‍රධාන වගකීම දරන මේ අමාත්‍යාංශයේ මා වෙත පැවැරී තිබෙන යුතුකම් හා වගකීම් ඉෂ්ට කිරීමට මා සූදානම්.රට ආර්ථික වශයෙන් ශක්තිමත් කරන ආර්ථික සංග්‍රාමය ජය ගන්නා උත්සාහයේ දී මුදල් අමාත්‍යාංශයට විශාල වගකීමක් පැවැරී තිබෙනවා.එහි නායකත්වය ජනාධිපතිතුමා දරනවා. මාත් සරත් අමුණුගම ඇමැතිතුමාත් එතැනට අවශ්‍ය කරන සහයෝගය ලබා දෙනවා.යුද්ධය නිමා වී වසරකට වැඩි කාලයක් ගත වූවත් පවත්නා මිල පහළ හෙළීමට වැඩපිළිවෙළක් දක්නට නැහැ. බඩු මිල පාලනයකින් තොරව දිගින් දිගට ඉහළ යනවා. මේ ගැන චෝදනා එල්ල කරන්නේ ආණ්ඩුවට ?මේ චෝදනාවත් විපක්ෂය පුරුද්දට වගේ කරන දෙයක් මොන ආණ්ඩුව ආවත් හැමදාම අත්‍යවශ්‍ය බඩු මිල ඉහළ ගියා මිසක් මිල පහළ හෙළා නැහැ. ඒත් මේ ආණ්ඩුවට පුළුවන් වුණා බඩු මිල ඉහළ යන වේගය පාලනය කිරීමට. එයම පමණක් වුනත් ජයග්‍රහණයක් විදියට සඳහන් කළ හැකියි.මෙහෙමයි ජාත්‍යන්තරව බඩු මිල ඉහළ යද්දී අපිට දේශීය විදිහට එය පාලනය කරන්නවත් මිල අඩු කරන්නවත් බැහැ. එය ජාත්‍යන්තර වෙළෙඳපොළ සමඟ මතුවෙන තත්ත්වයක්.බලන්න ඉන්ධන මිල ජාත්‍යන්තරව ඉහළ යද්දී අපට දේශීය ඉන්ධන මිල පාලනය කරන්න බැහැ. මා ඒ සඳහන් කෙළේ ඒ එක් උදාහරණයක් පමණයි. හැම දෙයකටම මේ දේ අදාළ කර ගන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=f1007122</link>
    <topic> </topic>
    <author>ගවේෂණය මෙහෙයවූයේ නදීකා දිල්හානි ඩයස්</author>
    <content>පාසලක් ඇරෙන විට සිරගෙවල් දහයක් වැසේ යනු ප්‍රකට කියමනකි. එහෙත්, අධ්‍යාපන අමාත්‍යංශයේම සංඛ්‍යා ලේඛනවලින් පෙන්නුම් කෙරෙන පරිදි 2009 වසරේදී රජයේ පාසල් 61 ක් වසා දමා තිබේ.පසුගිය වර්ෂය ආරම්භ වන විට 9662 ක් වූ රජයේ පාසල් සංඛ්‍යාව වර්ෂාවසානය වනවිට 9601 දක්වා අඩු වී ඇත. එම පාසල් වසා දැමීමට විවිධ හේතූන් බලපාන්නට ඇතත් එසේ වීම කනගාටුදායක තත්ත්වයකි.අනෙක් අතට එපමණ පාසල් සංඛ්‍යාවක් වැසී ගොස් ඇත්තේ ශිෂ්‍ය සංඛ්‍යාව 4287 කින් වර්ධනය වී තිබියදීය. බැලු බැල්මට පෙනෙන්නේ පාසල් එකක්, දෙකක් නොව 61 ක් වැසී ඇත්තේ අඩුම තරමින් පාසලක් - දෙකක්වත් අලුතෙන් ඇරැඹිය යුතු තත්ත්වයක බවයි.2008 වසරේදී 3929234ක් වූ ශිෂ්‍ය සංඛ්‍යාව 2009 වසර වනවිට 3933521 දක්වා ඉහළ ගොසිනි. එනම් පාසල් අධ්‍යාපනය සඳහා සෑම වසරකම ප්‍රවේශ වන ශිෂ්‍ය සංඛ්‍යාවේ පැහැදිලි වර්ධනයක් පෙන්නුම් කරයි. එය සතුටුදායක කාරණයකි. නමුත්, එහිදී මතුවන ප්‍රශ්නය එම ඉල්ලුමට සරිලන ආකාරයේ සේවාවක් සැපයීමට අපේ පාසල් පද්ධතිය සමත් ද? යන්නයි.ගමේ පාසල අකැප ද?දිවයිනේ පාසල් 61ක් වැසීගොස් ඇත්තේ ‘ ජනපි‍්‍රය පාසල් ‘ යැයි හඳුනාගන්නා පාසල්වල තදබදයක් තිබියදී ය. ‘ ජාතික පාසල් ‘ යනුවෙන් හැඳින්වෙන පාසල් සඳහා සිසුන් ඇතුළත් කරගැනීමට දැඩි තරගකාරිත්වයක් තිබියදීය.මේ අයුරින් පාසල් වැසීයාමට අඩු ශිෂ්‍ය සංඛ්‍යාවක් සිටීමඳ හේතුවක් වෙයි. වත්මන් තරගකාරී අධ්‍යාපන රටාව තුළ බොහෝ දෙමව්පියනට ගමේ පාසල අමතකව ගොසිනි.ගමේ පාසල පළමු වසරට ඇතුළත් වන සිසුන් පිළිගැනීම සඳහා සෙනෙහසින් බලා සිටිය ද ගමේ ළමයි එය පසුකර වෙනත් පාසල් කරා ඇදෙන ප්‍රවණතාවක් දැන් ඇති වී තිබේ.මේ කාරණය ගැන දෙමව්පියන්ට පමණක් වරද පැටවීමට අපි නොකැමැති වෙමු.කවර දෙමව්පියකු වුව තමන්ගේ දරුවාට ඉහළ මට්ටමේ අධ්‍යාපනයක් ලබාදීමට කැමැතිවන බැවිනි. මෙහිදී අප කැමැති වුණත් නැතත් පිළිගතයුතු සත්‍යය වන්නේ සම්පත් නිසි ලෙස බෙදී නොයාමේ කාරණය මෙතැනට අදාළවන බවයි.ඉතා අඩු පහසුකම් සහිත පාසල් තවමත් කොතෙකුත් තිබේ. නගරයේ ප්‍රධාන පාසල් පිහිනුම් තටාක ඉදිකිරීම සඳහා දහස් ගණනින් මිල කළ ටිකට්පත් අලෙවි කරද්දී දෙමව්පියන්ගෙන් ලැබිය යුතු පහසුකම් ගාස්තුවවත් සම්පූර්ණයෙන් නොලැබෙන පාසල්, පානීය ජලය සපයා ගැනීම පිළිබඳ දුෂ්කරතා ඇති පාසල් තවමත් ඇත. එවැනි පසුබිමක බොහෝ විට ‘ ගමේ පාසල ‘ බොහෝ දෙනෙකුට මඟ හැරේ.ජාතික අධ්‍යාපන ප්‍රතිපත්තියක් ඇතිකර ගැනීමේදී අවශ්‍ය කරන්නා වූ මෙන්ම අගය කළ යුතු ප්‍රයත්නයක යෙදී සිටින අධ්‍යාපන ඇමැතිවරයාගේ අවධානය මෙවැනි කාරණා කෙරෙහිද යොමු වී තිබේය යන්න අපගේ විශ්වාසයයි.සිසුන් සංඛ්‍යාව අඩුවීම පිළිබඳ කාරණය හැරුණු විට තවත් පාසල්වල ගුරු හිඟය ද ඒවායේ පැවැත්ම කෙරෙහි බලපායි. දුෂ්කර පාසල් යනුවෙන් හඳුනාගන්නා පාසල් බොහෝ විට මේ කාරණය නිසා පීඩා විඳී .මේ පාසල්වල ඉගැන්වීම සඳහා කැමැත්තෙන් ඉදිරිපත්වන්නේ ගුරු භවතුන් අතළොස්සකි. එවැනි පාසලකට පත්වීම් ලද විට බොහෝ දෙනෙකු වෑයම් කරන්නේ එක්කෝ එහි නොයෑමටයි.නැතිනම් හැකිතාක් ඉක්මනින් වෙනත් පාසලකට ස්ථාන මාරුවක් ලබාගැනීමටයි. එවැනි ඇතැම් පාසල් ගුරු හිඟය නිසා අපහසුතාවට පත්ව ඇත්තේ තවත් සමහර පාසල්වල ගුරු අතිරික්තයක් තිබියදී විය හැකිය.පාසල් වැසීයාම පිළිබඳ කාරණයේ තවත් අඳුරු පැතිකඩක් නම්, එය බෙහෙවින්ම බලපා ඇත්තේ ප්‍රාථමික අධ්‍යාපනයට සහ අ.පො.ස සා/පෙළ මට්ටම දක්වා වීමයි. ප්‍රාථමික පංති පමණක් පැවැත්වූ පාසල් සංඛ්‍යාව ගිය වසරේදී 2861 සිට 2799 දක්වා පහත වැටී ඇත.සාමාන්‍ය පෙළ දක්වා පංති පැවැති පාසල් සංඛ්‍යාව 4166 පටන් 4116 දක්වා අඩු වී තිබේ. උසස් පෙළ හැදැරීම සඳහා ඇති ඉඩ ප්‍රස්ථා නම් තරමක් පුළුල් වී තිබේ. එය සතුටට කාරණයකි.උසස් පෙළ සියලු විෂයය ධාරා සහිත පාසල් සංඛ්‍යාව 698 පටන් 711 දක්වා 2009 දී වැඩි වී ඇත. උ/පෙළ කලා - වාණිජ විෂයය ධාරාවන් සහිත පාසල් සංඛ්‍යාව 1937 සිට 1975 දක්වා සතුටුදායක ලෙස වර්ධනය වී තිබේ.පාසල් අධ්‍යාපනය ලැබිය යුතු වයසේ සිටින සෑම දරුවකුටම පාසලක් ලැබිය යුතුය. අධ්‍යාපනය සඳහා ඇති අයිතිය ඉහළින්ම පිළිගැනේ. විශේෂයෙන් පළමු ශ්‍රේණියට ළමුන් ඇතුළත් කිරීම සම්බන්ධයෙන් පසුගිය වකවානුවේදී යම් ව්‍යාකූලත්වයක් නිර්මාණය වී තිබිණි.දැන් ක්‍රමයෙන් එය මඟ හැරෙමින් ඇති බවක් පෙනෙන්නට ඇත. ජාතික අධ්‍යාපන ප්‍රතිපත්තිය පිළියෙල වීමත් සමඟ ඒ කාරණය ද දිගුකාලීන ලෙස විසැඳෙනවා නම් හොඳය. එහිදී අවධානයට ගත හැකි අදහසක් නම්, මධ්‍ය මහ විද්‍යාල සඳහා ප්‍රාථමික අංශයට ළමුන් ඇතුළත් කර ගැනීම වෙනුවට අතීතයේදී පැවැති ආකාරයට 6 ශ්‍රේණියේ පටන් ඒවායේ පංති පැවැත්වීමයි.එවිට ශිෂ්‍යත්ව විභාගය සමත්වී ගමේ පාසලේ සිට නගරයේ පාසලට පැමිණෙන දක්‍ෂ දරුවන්ට ඇති අවස්ථා මඟ හැරෙන්නේ ද නැත. ගමේ පාසල බිඳ වැටෙන්නේ ද නැත. මධ්‍ය විද්‍යාල, ජාතික පාසල් යනුවෙන් හැඳින්වෙන පාසල් සඳහා ඇති අසාධාරණ මෙන්ම අප්‍රසන්න තරගය එවැනි තීරණයක් මඟින් පාලනය කළ හැකි වෙයි. එය අධ්‍යාපන ක්‍ෂේත්‍රයේ ප්‍රබෝධයක් ඇති කිරීමට ද හේතුවනු ඇත.මන්දයත්, පළමු ශ්‍රේණියේ පටන්ම දරුවා උසස් පාසලකට ඇතුළත් කිරීමෙන් පසු ඉගෙනීම සඳහා ඇතැම් දරුවන් මෙන්ම දෙමව්පියන් තුළ ද ඇති උද්යෝගය අඩුවීම සිදුවන බැවිනි. ජාතික අධ්‍යාපන ප්‍රතිපත්තිය පිළියෙල කිරීමේදී මෙවැනි අදහස් පුළුල් ලෙස සංවාදයට ලක්කර අදාළ කරගත හැකිය.අයවැයෙන් සතුටුදායක ප්‍රතිපාදනශ්‍රී ලංකාව සාක්‍ෂරතාවය පිළිබඳ නිර්ණායකය අනුව ඉදිරියෙන්ම සිටින රටකි. කලාපීය වශයෙන් අපේ මට්ටම ඉතාමත් යහපත්ය. නිදහස් අධ්‍යාපනය සඳහා ඇති අයිතිය කවර අභියෝග මධ්‍යයේ වුවද පවත්වා ගැනීමට ශ්‍රී ලංකා රාජ්‍යය සමත්වී ඇත.දශක තුනක් තිස්සේ යුද්ධයක පැටලී සිටියදී පවා අධ්‍යාපනය වෙනුවෙන් දැක්විය යුතු සැලකිල්ල රජය අත්හැරියේ නැත. දැන් යුද්ධය නිමා වීමෙන් පසු වත්මන් රජය අධ්‍යාපන ක්‍ෂේත්‍රය කෙරෙහි විශාල අවධානයක් යොමුකර තිබීම අගය කළ යුතුය. දැනුමේ කේÁද්‍රස්ථානයක් ලෙස ශ්‍රී ලංකාව ගොඩනැගීම පිළිබඳ කාරණය සමඟ ද එය සෘජුවම සම්බන්ධ වේ.මෙවර අය-වැයෙන් ද අධ්‍යාපනය සඳහා සතුටුදායක අන්දමින් ප්‍රතිපාදන ලබා දී තිබේ. එය තවත් වැඩිවනවා නම් වඩාත් හොඳයි. එහෙත් එසේ කරන්නට රටේ ආර්ථිකය තවත් ඉහළ මට්ටමකට පැමිණිය යුතුය.ඉදිරි සංවර්ධන ක්‍රියාවලින් සම්පූර්ණ වනවිට අධ්‍යාපනය, සෞඛ්‍යය ආදී ක්‍ෂේත්‍රවලට තවදුරටත් ප්‍රතිපාදන සැපයීමට හැකිවනු ඇත. පළමු ශ්‍රේණියේ පටන් විශ්වවිද්‍යාල අධ්‍යාපනය දක්වාම නොමිලේ අධ්‍යාපනය ලැබීමට ශ්‍රී ලංකාවේ දරුවන්ට ලැබී ඇති අයිතිය ඉතාමත් වටිනා දෙයක් බව ද කිව යුතුය. ලොව දියුණු රටවල පවා එවැනි තත්ත්වයක් නැත.එහෙයින් අධ්‍යාපනය වෙනුවෙන් රාජ්‍ය දරණ බර තමන්ගේ මෙන්ම රටේ ද අනාගත යහපත තකා උපරිම අන්දමින් දායක කරගැනීම පාසල් හා විශ්වවිද්‍යාල අධ්‍යාපනය ලබන දරු දැරියන්ගේ අභිලාෂය විය යුතුය.රාජ්‍යයේ අනාගත අපේක්‍ෂාවන් සැබෑකර ගැනීම පිළිබඳ කාරණයේදී දියුණු අධ්‍යාපන ක්‍රියාවලියක අවශ්‍යතාවය ද ඉහළින්ම තිබේ. ඉගෙනීම සඳහා ඇති විවිධ බාධා මුළුවනින් නිරාකරණය කළ හැකි නම් ඉතාමත් යහපත්ය. මෙහිදී අප අදහස් කරන්නේ ඉගෙනීම සඳහා ඇති ඉඩ ප්‍රස්ථා හැකිතාක් පුළුල් කිරීමයි.එහෙයින්, මේ වර්ෂය තුළදීවත් පාසල් වැසීයාමට ඉඩ නොදීමේ අපේක්‍ෂාව යථාර්ථයක් කරගත හැකි නම් බෙහෙවින්ම වැදගත්ය.එකම පාසලක් හෝ වැසී නොයන පරිදි ක්‍රියාකිරීම පිළිබඳ කාරණයේදී මධ්‍යම රජය, පළාත් සභා, ගුරුභවතුන්, දෙමව්පියන් හා දරුවන් තම තම වැඩකොටස සම්පූර්ණ කිරීම විය යුතුය. වැඩි වගකීම රජයට පැවරේ. ආසියාවේ දිදුලන රාජ්‍යයක් ලෙස පැවැතීමට නම් ‘ අධ්‍යාපනය ‘ පිළිබඳ කාරණය ඉහළින්ම සම්පූර්ණ විය යුතුය.පාසල් රාශියක් වැසී ඇත. සමහර පාසල් ගුරුවරුන් නැතුව වැසේ. තවත් ඒවා ළමයින් නගරයේ පාසල් පුරවන්නට එවීම නිසා වසා දමයි.මෙහි ප්‍රධාන හේතුව ලෙස අපි දකින්නේ නගරයේ පාසල්වලට ලබා දී ඇති පහසුකම්වලින් අරික්කාලක්වත් ගමේ පාසල්වලට නැති නිසාය. ගම්වාසීන්ගේ ද උදාසීන බව මෙයට තවත් හේතුවකි.පාසලක් වැසීම හිරගෙයක් විවෘත වීම බවට ඉතිහාසයේ පිළිගැනීමක් තිබුණ ද එය දැන් වෙනස් වී ඇත. ඒ නිසා රජයේ වගකීම වන්නේ පාසල් ළමයින්ගෙන් පුරවා අවශ්‍ය පහසුකම් ලබාදීමය.රජයක ප්‍රසාදය හෝ අප්‍රසාදය බොහෝ විට බලපාන්නේ අධ්‍යාපන අමාත්‍යාංශයෙහි ක්‍රියාදාමය අනුවය. මක් නිසාද මුළු පවුලටම සෘජුව හෝ වක්‍රව අධ්‍යාපනය බලපාන්නේ මේ රටේ ජනතාව අධ්‍යාපන ක්ෂේත්‍රයට දෙන ප්‍රමුඛත්වය මතය.නමුත් සෑම විටම අධ්‍යාපනය සම්බන්ධයෙන් රජය එතරම් සැලකිල්ලක් නොදක්වන හෙයින් බොහෝ අවස්ථාවලදී බුද්ධිමත් පුළුල් දැනුමක් ඇති පුද්ගලයන්ට එම අමාත්‍යාංශය භාර නොදී ගුරු ක්ෂේත්‍රයට සම්බන්ධ කෙනෙක් පත් කිරීමෙන් ඔහුට ආවේණික අධ්‍යාපන ක්‍රියාදාමයකට යොමුවේ. එතුළින් රටට අවශ්‍ය ජාතික මුහුණුවරක් සහිත අධ්‍යාපන පද්ධතියක් බිහි නොවේ.තවද ක්‍රම ක්‍රමයෙන් අධ්‍යාපනයට යොමු කරන මුදල් ප්‍රමාණය ද ශිෂ්‍ය සංඛ්‍යාව අනුව ප්‍රමාණවත් ලෙස වර්ධනය නොවන හෙයින් එතුළින් ද අධ්‍යාපනයේ දියුණුවට බාධා එල්ල වේ.අධ්‍යාපනය නිසි ලෙස පාසල්වලින් නොලැබෙන හෙයින් මවුපියන් තම දරුවන් උපකාරක පන්තිවලට යැවීමෙන් සිදුවන්නේ තමාගේ ආදායමෙන් අතිවිශාල කොටසක් ඒ සඳහා යෙදවීමටය. මෙය පාසල් අධ්‍යාපනයේ ඌනතාවය නිසා සිදුවන්නකි.අධ්‍යාපනය සම්බන්ධයෙන් රූපවාහිනිය හා ගුවන් විදුලියෙන් මීට වඩා ක්‍රමවත් අධ්‍යාපනය හැදෑරීමක් සිදු කළ හොත් උපකාරක පන්ති සැබවින්ම අනාථ වනු ඇත. පාසල් දරුවන්ගේ සංඛ්‍යාව සීග්‍රයෙන් වැඩිවන අවස්ථාවක පාසල් වැසී යාමට හේතුව අද බුද්ධිමතුන් ගුරුවරුන් වීමට ඇති අකමැතිතාවයයි.එදා මෙන් අද ගෞරවනීය ස්ථානයක් ගුරුවරුන්ට හිමි නොවේ. එයට ප්‍රධාන හේතුව ගුරුවරුන් තමන්ට හිමි ස්ථායේ ගෞරවනීයත්වය ආරක්ෂා නොකිරීමයි. මේ හේතුව නිසා ගුරුවරුන් හා සිසුන් අතර දුරස්ථභාවයක් ඇතිවේ.අනිවාර්යයෙන්ම මෙම වැසූ පාසල් නැවත විවෘත නොකළහොත් සිදුවන්නේ විශාල ළමුන් සංඛ්‍යාවකට අධ්‍යාපනය අහිමි වීමය. මෙය අනාගත පරපුරට විශාල හානියකි. ආසියාවේ වැඩිම අධ්‍යාපනය සහිත රටක් වූ ශ්‍රී ලංකාවට මෙවැනි අවාසනාවන්ත කාල පරිච්ඡේදයක් උදා වීමෙන් සිදුවන්නේ මුළු අධ්‍යාපන ක්ෂේත්‍රයම බංකොළොත්භාවයට පත් වීමයි. අප කළ යුත්තේ රජය අධ්‍යාපන ක්ෂේත්‍රයට විශිෂ්ට ස්ථානයක් දිය යුතු බවට බල කිරීමයි.මවුපියන්ට කන් නොදෙන රජයක් ඊළඟ මැතිවරණයේදී ලබන ප්‍රතිඵලය දරාගත නොහැකි නිසා නව පිළියමකට යොමුවන බව ප්‍රකාශ කළ හැකිය. මෙහිදී පාසල්වල ගුරුදෙගුරු, ආදි ශිෂ්‍ය හා ශිෂ්‍ය ආදී සංගම් මෙම අධ්‍යාපනයේ කඩා වැටීම මාධ්‍ය හරහා බලධාරීන් ශක්තිමත් නොකළහොත් අධ්‍යාපනයේ පහළ බැසීමේ සීමාව වැළැක්විය නොහැකිය.ඉංගී‍්‍රසි උගන්වන ගුරුවරුන්ගේ ප්‍රමාණය ඉතා සීමිත වූ අවස්ථාවකදී මුදලට ඔවුන් කොරියාවට නැව්ගත කිරීම මහා ඛේදවාචකයකි. නිදහස් අධ්‍යාපනයෙන් ලැබෙන වාසියත් මුදලට හා වරප්‍රසාදවලට වෙන රටකට විකිණීම ජාතික අපරාධයකි.ඇත්තටම මෙවැනි තත්ත්වයක් යටතේ මවුපියන් නිහඬව සිටීම තම දරුවන්ගේ අනාගතය කඩාකප්පල් කිරීමකි. මෙයින් පහර වදින්නේ දිළිඳු දරුවන්ට මිස ධනපති පන්තියේ දරුවන්ට නොවේ.ගම්බද පාසල්වලට ලබා දෙන පහසුකම් අඩුයි. නමුත් නගරබද පාසල්වලට ලබා දෙන පහසුකම් වැඩියි. එනිසා මවුපියන් තම ළමයින් ගම්බද පාසල්වලින් ඉවත්කර ගෙන නගරයේ පාසලකට ඇතුළු කරනවා.එවගේම ගුරුවරුන්ට පත්වීම් ලබාදීමේදී දේශපාලන හේතු මත හිතවත්කම් මත බහුතරයක් ගුරුවරුන්ට නගරයේ පාසල් ලබා දෙනවා. එසේ වු විට ගම්බද පාසල්වලට ඒමට ගුරුවරු නෑ. එවිට මවුපියන් ගුරුවරු සිටින නගරයේ පාසලට ළමයා ඇතුළු කිරීමට උත්සාහ කරනවා.සමස්තයක් ලෙස ගත් විට අධ්‍යාපන කලාපවල ගුරු හිඟයක් නෑ. සිදුවන්නේ නගරයේ පාසල්වලට ගුරුවරු ගොඩ ගැසෙන අතර ගම්බද පාසල්වලට යාමට ගුරුවරු නැතිවී යාමයි. මෙයට විසඳුමක් අත්‍යවශ්‍යයයි.තවද නගරවල පාසල්වලට ළමයින් ඇතුළත් කිරීමේදී එම නගරයට අදාල පෝෂක ප්‍රදේශයේ ළමයින් පමණයි එම පාසලට ඇතුළත් කර ගත හැක්කේ. නමුත් අද එම පාසල්වල සිටින ළමයින්ගෙන් සියයට හැත්තෑපහක්ම ඉන්නෙ පිට ප්‍රදේශවලින් ආ ළමයි.මෙය ගැටලුවක්. මෙහිදී හොඳාකාරවම පැහැදිලි වන දෙයක් වන්නේ නගරයේ විදුහල්පතිවරු ළමයි පාසලට ඇතුළත් කර ගන්නේ මුදල් මත බවයි.සාමාන්‍යයෙන් පන්තියකට ඇතුළත් කළ හැකි ළමයි ප්‍රමාණය තිහක් පමණ වෙනවා. නමුත් නගරයේ පාසල්වල පන්තියක ළමයි පනහටත් වැඩිය ඉන්නවා. මේවා ගැන සොයා බැලීම ඉතා වැදගත් .එනිසා අද ගම්බද පාසල් වැසී යාම දිනෙන් දින වැඩි වෙලා. මෙයට කඩිනමින් විසඳුමක් ලබා දිය යුතුමයි. එකම විසඳුම ගම්බද පාසලේ ළමයි රැඳවීමට නම්, එම පාසල්වලට අවශ්‍ය ගුරුවරු ලබා දීමයි.අනෙක නගරයේ පාසල්වලට ළමයින් ඇතුළත් කර ගැනීමේදී එම පාසලට අදාල පෝෂක ප්‍රදේශයේ හැර වෙනත් ප්‍රදේශවල ළමයි එම පාසලට ඇතුළත් කිරීම නතර කළ යුතුයි. මේ සඳහා කලාප අධ්‍යක්‍ෂවරු වග කිව යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>12</day>
    </date>
    <link>http://www.dinamina.lk/2010/07/12/_art.asp?fn=f1007123</link>
    <topic>නූතන මවුපියන්ටසැබෑ දරු සෙනෙහසේ අවබෝධයක් නෑ</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප: -සුලෝචන ගමගේ</author>
    <content>අතීතයට වඩා වර්තමානයේ සමාජ ගැටලු වෙනත් ස්වරූපයක් ගෙන තිබෙන අවස්ථා දැන් දැන් දැක ගැනීමට හැකි වී තිබේ. මෑත කාලයේ සිදු වූ දරුණු අපරාධ අතර ළමා ඝාතන හා ළමයින් හැරයාම අනාථ කිරීම ආදිය හා ඒ සඳහා ගත් උත්සාහයන් පිළිබඳවද ජනමාධ්‍ය මගින් රටට ම හෙළි කළේය. ජනමාධ්‍ය විසින් මේ පිළිබඳව තව තවත් විමසුම් ඇස යොමු කරමින් මෙවර ධර්ම සභාවේදී වත්මන් ළමා පරපුරේ මේ ඛේදය පිළිබඳව සාකච්ඡා කිරීමට අප ආරාධනා කළා, ගල්කිස්සේ ශ්‍රී ධර්මපාලාරාමාධිපති, ශ්‍රී ලංකා අමරපුර මහා සංඝසභාවේ සභාපති අග්ගමහා පණ්ඩිත කොටුගොඩ ධම්මාවාස අනුනායක ස්වාමින්ද්‍රයන් වහන්සේට.පසුගිය කාලයේ සිදු වූ ඇතැම් සිදුවීම් දෙස බලද්දි, විශේෂයෙන් ළමාපරපුර පිළිබඳව මීට වඩා සැලකිලිමත් වියයුතු බව පේන්න තිබෙනවා. සත්ත්ව ලෝකයේ බැලුවත් බිළිඳු කාලයේ අසරණම සත්ත්වයා මනුෂ්‍යයා නේද?බුදුරජාණන්වහන්සේ දේශනාකර තිබෙනවා “ පුත්තා වත්ථු මනුස්සානං “ කියලා . සෑම මනුෂ්‍යයෙකුට ම තිබෙන ප්‍රධාන ම වස්තුව දරුවන්. මනුෂ්‍යයන් පමණක් නොවෙයි, මනුෂ්‍යයාගේ පටන් තිරිසන් සතුන් දක්වා මෙය පොදු ධර්මතාවයක්. බලන්න, ලේනෙක් වුණත් කොච්චර උනන්දු වෙනවද කූඩු හදාගෙන දරුවාව ආරක්ෂා කරගන්න.දරුවෙක් බිහිවෙන අවස්ථාව ඉතා අහිංසක, පිළිසරණක් නැති අවස්ථාවක්. දරුවාට වයස අවුරුදු පහක් හයක් යනතුරු මවුපියන්ගේ ආභාසය, ආශිර්වාදය, දැඩි සැලකිල්ල යොමුවිය යුතුව තිබෙනවා.දරුවා හැම විටම කතා කරන හැටි, යන එන හැටි, කන බොන පිළිවෙළ, ගෙදර හැසිරීම, ගෙදරින් පිටත හැසිරීම, ආදි දේ දැනගන්නේ මවුපියන්ගෙන්. ඒ නිසා බුදුරජාණන් වහන්සේ මවුපියන්ට “ දෙගුරුන් “ කියල හඳුන්වනවා. “ පුබ්බාචරියාති උච්චරේ “ කීවේ ඒ නිසයි.ඔබ ඇසූ පරිදි බලන්න, වසු පැටවෙක් උපත ලද විගස රවුම් ගණනාවක්, සෑහෙන දුරක් දුව පැන ඇවිද මවු එළදෙන ළඟට එනවා. ඒත් මිනිස් දරුවෙකුට එබඳු පිළිසරණක් නෑ. උසස් වූ මනසක් ඇති සත්ත්වයා මිනිසායි.ඒ නිසා ඔහුට මේ මුල් අවස්ථාවේදී ලැබෙන මවුපිය සෙනෙහස, වැඩිහිටි සෙනෙහස අතිශයින් වැදගත්. ඒ නිසා කාටත් සලකන අතර අන් හැමදෙනාටම වඩා මිනිස් දරුවා පිළිබඳව සැලකිය යුතුව තිබෙනවා.අපේ දරු පරපුර කායික හා මානසික අතින් ශක්තිමත් නොකළොත් එය රටේ අනාගතයට විශාල ගැටලුවක් වෙනවානේද?කුඩා දරුවාට ලැබෙන සැලකිල්ල අනුව තමයි ඔහු මනසින් සතුටු වෙන්නේ. කුඩා කාලයේ ගැහැට, හිරිහැර, හිංසා, පීඩා, අනේකවිධ අගහිඟකම්වලට දරුවා මුහුණපෑමටත්, මවුපිය අනාදරයටත් පත්වීමට සිදුවුණොත්, කවදාවත් ඒ දරුවා රටට ප්‍රයෝජනවත් උසස් මිනිසෙකු වෙන්නේ නැහැ.වැඩිහිටිවියට පත් වූ මොහොතේ පටන් ඔහු හෝ ඇය මුළු සමාජයට ම ඊර්ෂ්‍යා කරනවා. පලිගැනීම, ක්‍රෝධය, හිංසා කිරීම, ආදි අකුසල ක්‍රියාවන්ට තරුණ පරපුර පෙළඹෙන්නේ මේ කරුණු නිසා යි.එබඳු දරුවන්ව ඕනෑම කෙනෙකුට කපටි බස් දොඩා නැති අනාගතයක් පෙන්වා පෙළපාළි, කලකෝලාහල, ගිනිතැබීම්, වහසිබස් දෙඩීම්, හොර මැරකම් ආදියට පමණක් නෙමෙයි මිනී මැරීම්වලට ද යොදවා ගැනීම අසීරු නැහැ.කුඩා කාලයේ පටන් මනස තුළ පැවතුන වේදනාත්මක හිංසනය ඔහුගේ සිතේ බලවත් ලෙස ම කැකෑරෙන නිසා ඕනෑම අපරාධයක් කරවා ගැනීමට ඒ අය පොළඹවන්න පහසුයි.පසුගිය 1971 භීෂණය, 1987 භීෂණය ගැන වුණත් කල්පනා කර බලද්දී පැහැදිලි වෙන්නේ ඉහත කාරණය මුල් වී මේ තරුණ පිරිස් නොමඟට පොළඹවා සාපරාධී දේශපාලන දෘෂ්ටි කවා ඔවුන් විනාශකාරීන් බවට පත් කළ වගයි.මේ සාපරාධී විපත නිසා මේ රටේ විපතට පත් තරුණ තරුණියන් ගණන කොතෙක් ද? ඒ වගේ ම ඔවුන් අතින් විනාශයට පත් ජීවිත ගණන කොපමණද? නැතිවී ගිය ධන සම්පත් කොපමණ ද? නියපොත්තෙන් කඩන්න හැකි දේ පොරවෙන් කපනතුරු ලියලන්න දෙන්න හොඳ නෑ.පසුගිය කාලයේ සිදුවු ළමා ඝාතන , ළමයින් හැරයාම් ආදිය සලකා බලනවිට, වර්තමානයේ විවාහ ප්‍රාප්තවන බොහෝ දෙනාට මාතෘත්වය හෝ පීතෘත්වය පිළිබඳ මනා අවබෝධයක් නැතැයි ඇතැමුන් නිගමනය කරනවා.ඔව්. අපි දැන් මේ දේවල්වලට හේතු සෙවිය යුතු වෙනවා. බුදුරජාණන්වහන්සේ දේශනා කළ චතුරාර්ය සත්‍යයේත් පළමුවැන්න ප්‍රශ්නය හඳුනාගැනීමයි. දෙවැන්න ඊට බලපෑ නානාවිධ හේතු හඳුනා ගැනීමයි.පසුගිය අවුරුදු තිහ හතලිහක පටන්, 1976 න් පසු නොබැඳි සමුළුවෙන් අනතුරුව මේ රටේ සාමාන්‍ය පවුල්වලට අයත් කාන්තාවන් දස දහස් ගණනින් රට අතහැර මැදපෙරදිග රට රාජ්‍යවල රැකී රක්ෂාවලට ගියා.වැඩිපුර යමක් හොයාගෙන ගේදොර හදාගෙන ළමයින්ට උගන්වන්නයි; සකලවිධ අවශ්‍යතා සපුරා ගන්නයි ඒ ජන්ම භූමියෙන් පිටත්වෙලා ගියේ. ඒත් ඒ යාමේ ප්‍රතිඵලයක් ලෙස දරුවන්ට අවශ්‍ය කාලයේදී අපි මුලින් කතා කළ පරිදි මවුපියන්ගේ සෙනෙහස නොලැබී ගියා.ඒ වගේම වර්තමාන සාමාන්‍ය පවුලක චර්යා රටාව ගත්තොත්, මවුපිය දෙපළ උදෑසන පිබිදී රැකියාවට පිටත්ව යනවා. නැවත ඔවුන් නිවසට එන්නේ රෑ බෝ වී. එතෙක් දරුවා මවුපිය සෙනෙහසින් තොරව වෙනත් වැඩිහිටියෙකු යටතේයි ජීවත් වෙන්නේ.මවුපියන්ට දරුවන්ට සෙනෙහස පෙන්වන්න කාලයක් නැහැ. මේ නිසා අපට අපේ මවුපියන් සෙනෙහසක් නැහැ කියන හැඟීමක් දරුවන්ට ඇති වෙනවා. ඒක තමයි ස්වභාවය. මෙය තමයි අපරාධ වැඩිවෙන්න ප්‍රමුඛ හේතුව.දරුවන් සමඟ වැඩි හුවමාරුවක් නැතිකම නිසා අතීතයේ මවුපියන්ට තරම් නූතන මවුපියන්ට නියම දරු සෙනෙහසක් නැති බවත් නොකියාම බැහැ.ඔබ වහන්සේ දේශනා කරන පරිදි දරුවන්ට මෙසේ නියම සෙනෙහසක් නොලැබීමට ඔවුන්ගේ කර්ම ශක්තියේ බලපෑමක් තිබෙනවා ද?බෞද්ධ කර්ම සංකල්පය පිළිබඳව බලද්දි එහි බලපෑමක් නැතැයි කියන්නත් බැහැ. සෝපාක වැනි සිඟිත්තන් විපතට වැටුනේ පූර්ව අකුසල කර්මයනුත් සමඟයි. ඒත් පුර්ව භවවලදී ඔහු විසින් ම කර කියාගත් උදාර කුසල බලයෙන් බුදුරදුන්ගේ අවදානයට යොමුවීමේ පින පහළව පැවිද්ද ලබා රහත්වීමේ අවස්ථාවක් උදාවුණා.අපි කාටත් පෙර කළ කුසල අකුසල කර්මවල විපාක විඳින්න සිදු වෙනවා. එහෙත් බුදුරජාණන්වහන්සේ සියල්ල සිදුවන්නේ කර්මයෙන් කියල පිළිගත්තේ නැහැ.ගිරිමානන්ද සූත්‍රයේ කවර පුද්ගලයකුගේ වුණත් මරණයක් සිදුවෙන්න හේතුවන කරුණු අටක් දක්වා තිබෙනවා. “ වාත සමුට්ඨානා ආබාධා” ශරීරයේ වාතය කුපිතවීමෙන් වැළඳෙන රෝගයක් උත්සන්න වී අපේ මරණය සිදුවෙන්න පුළුවන්.“ සෙම්හ සමුට්ඨානා ආබාධා” ශරීරගත සෙම කුපිත වීමෙන් වැළදෙන රෝගයකින් මරණය සිදුවෙන්න පුළුවන්. “ පිත්ත සමුට්ඨානා ආබාධා” පිත කුපිතවීමෙන් වැළඳෙන අධික රුධිර පීඩනය වැනි රෝගයක් උත්සන්න වී මරණය සිදුවෙන්න පුළුවන්.‘සන්නිපාතිකා” - වාතය, පිත , සෙම යන තුනම එකට කුපිත බවට පත්වීමෙන් වැළඳෙන සන්නිපාතය බඳු රෝගයක් අපේ මරණයට හේතු විය හැකි යි. “ උතු පරිනාමජා ආබාධා “ සෘතු විපර්යාස නිසා, පරිසර දූෂණය වීමෙන් වැළඳෙන රෝගාබාධයක් අපේ මරණයට හේතු විය හැකි යි.දිගු ඉඩෝරයක්, දිගු වර්ෂාවක් ඇති වූ විට විෂබීජ ඇතිවී මැසි මදුරුවන් බෝවී පරිසරය දූෂණය වෙනවා. ඒ නිසා සෑම කෙනෙක් ම තමන් ජීවත්වන පරිසරය තුළ ජලයත්, සුළඟත්, මහපොළොවත් මහත්සේ පිරිසුදුව තබාගත යුතු බව බුදුරජාණන් වහන්සේ දේශනා කළා කියල චුල්ලවග්ග මහාවග්ග වැනි විනය පොත්වල දක්වා තිබෙනවා.ගිරිමානන් ද සූත්‍රයේ එන හයවැනි කරුණ තමයි “ විසම පරිහාර ජා” තමන්ගේ නරක පැවැත්ම නැත්නම් චරිතය කැලල් කරගැනීමයි. ආහාරපාන, ව්‍යායාම - වෙහෙස මහන්සිවීම හා ඒවායේ කාල වේලාව, තත්ත්වය නොසලකා කටයුතු කිරීම, අනාචාරී පැවතුම්වලට ලක්වීමත් නිසා බරපතල රෝගවලට ගොදුරුව මරණයට පත්විය හැකි යි. හත්වැනි කරුණ “ ඕපක්ඛමිකා ආබාධා” ඒ කියන්නේ සතුරන්ගේ උපක්‍රම නිසා මරණයට පත්විය හැකි බව යි. පහර දීමෙන්, වසවිස කැවීම්, හදි හූනියම් බඳු ගුප්ත බලවේගවලින් කෙනෙකු විනාශ කළ හැකියි.කෙනෙක්ගේ මනසට වධ දීමෙන් ද ඝාතනය කළ හැකි බව බුදුරජාණන් වහන්සේ දක්වා තිබෙනවා. නඩු හබවලට පටලැවීම, කයිකතාන්තර හදා නින්දා අපහාස කිරීම, බොරු චෝදනා කිරීම ආදි හිතට වදදෙන ප්‍රශ්න මතුකර එමගින් ඔහු මානසික පීඩනයට යොමුකොට රෝගියෙක් බවට පත්කර මරණය සිදුකළ හැකියි.මේ ගිරිමානන්ද සූත්‍රයේ සඳහන් කළ කාරණා හත ම අපේ උපක්‍රම ශක්තිය නිසා, අපේ යහපත් හැසිරීම නිසා, නිසි පරිදි කටයුතු තේරුම් ගෙන ඉටු කිරීම නිසා වළක්වාගත හැකි විපත් බව සැලකිය යුතුයි.එහි අටවැනිව දක්වා ඇත්තේ “ කම්ම විපාකජා ආබාධා “ යන්නයි. පෙර පාප කර්මයන් නිසා මුහුණදීමට සිදුවන අකුසලයන්ගේ දුර්විපාකයන් නිසා අපට බලාපොරොත්තු නොවන බරපතල ගැටලුවලට - විපත්තිවලට මුහුණදීමට සිදුවෙනවා.බුදුරජාණන් වහන්සේ කෙලින්ම හැම දෙයක් ම සිදුවන්නේ පෙර කර්මය නිසාම නොවන බව මේ සූත්‍රයෙන් ද පෙන්වා දී තිබෙනවා. මේ නිසා අපට සිදුවන සියලු කරදර දුර්විපාක පෙර කළ කර්මයන්ට භාර නොකොට රටත් අපේ ජනතාවත් විශේෂයෙන් අපේ දරු පරපුරත් ආරක්ෂා කරගැනීමට හැම කෙනෙක්ම උත්සාහවන්ත වියයුතු වෙනවා.මේ අපරාධ වළක්වා නොගත්තොත් අඳුරුවන්නේ අපේ රටේ අනාගතයයි. මේ ගැටලු විසඳා ගැනීමට ඔබ වහන්සේ යෝජනා කරන්නේ මොනවිදියේ විසඳුම් ද?මේ සාපරාධී වාතාවරණය වළක්වා ගැනීම රජයට පමණක් කළ හැකි දෙයක් නෙවෙයි. මෙය ලොකු කුඩා සෑම රට වැසියෙක් ම තමන්ගේ ප්‍රශ්නයක් සේ තමාට ම පවරා ගත යුතුයි.මේ සදාචාර වර්ධනයට නම් අපේ ජනමාධ්‍යවලට කළ හැකි සේවාව අති විශාල යි. රූපවාහිනී,ගුවන්විදුලි, පුවත්පත්, සඟරා, නාට්‍ය , ගීත ආදී මේ සෑම අංශයක් ම මේ වැදගත් කරුණ පිළිබඳ ව අවදියෙන් ක්‍රියා කළ යුතු යි.දැනට අපේ ජනමාධ්‍ය අංශයන් මේ පිළිබඳව තරමක සැලකිල්ලකින් කටයුතු කරන බව පැහැදිලියි. එය තවත් දෙගුණ තෙගුණකර ක්‍රියාත්මකවීම රට වැසියා නිසිමගට යොමු කරවීමට හේතුවෙනවා.ඒ නිසා ජනමාධ්‍ය බලවේගය තව තවත් ඉදිරිපත් විය යුතු බව මහත් වූ බලාපොරොත්තු සහිතව ප්‍රකාශ කරනවා. ඒ වගේ ම ජීවිතවල තිබෙන වටිනාකම සෑම කෙනෙක්ම හිතට ගතයුතු වෙනවා.අතීතයේ පාසල් ඇරෙන වෙලාවට වාහන රියැදුරු මහත්තුරු බොහෝ ඉවසීමෙන් සැලකිල්ලෙන් තමයි වාහන පැදවූයේ. ඒත් දැන් මොනතරම් අහිංසක ළමා ජීවිතය විනාශ වෙනවාද රිය අනතුරුවලින්. මේ තත්ත්වය තේරුම් අරන් වඩාත් යහපත් සමාජයක් ගොඩනැගීමට කවුරුත් එකාවන්ව සිතට ගතයුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007131</link>
    <topic>යශෝධා ව්‍යාපාරයේ දේපළප්‍රසිද්ධ වෙන්දේසියේ විකුණයි</topic>
    <author>නෙල්කා මැදගෙදර</author>
    <content>ගෙවීම පැහැර හැර ඇති රුපියල් කෝටි දහසය හමාරකට අධික ණය මුදල ආපසු අයකර ගැනීම සඳහා යශෝධා සමූහ ව්‍යාපාරයේ සභාපති යසසිරි කස්තුරිආරච්චි මහතාට අයත් දේපළ ප්‍රසිද්ධ වෙන්දේසියේ විකිණීම සඳහා මහජන බැංකුවට අවසර ලබාදෙමින් ශ්‍රේෂ්ඨාධිකරණය නඩු තීන්දුවක් ප්‍රකාශයට පත් කෙළේය.එම දේපළ ප්‍රසිද්ධ වෙන්දේසියේ විකිණීම අත්හිටුවමින් අභියාචනාධිකරණය ලබාදී තිබූ අතුරු නියෝගයක්ද ශ්‍රේෂ්ඨාධිකරණය විසින් අවලංගු කරන ලදී.නඩු ගාස්තු වෙනුවෙන් රුපියල් ලක්ෂයක මුදලක් මහජන බැංකුව වෙත ගෙවන ලෙසද කස්තුරි ආරච්චි මහතාට නියම කෙරිණි.කේ. ශ්‍රීපවන් සහ පී. ඒ. රත්නායක යන ශ්‍රේෂ්ඨාධිකරණ විනිසුරුවරුන්ගේ එකඟත්වය මත ශ්‍රේෂ්ඨාධිකරණ විනිශ්චයකාරිනී ශිරාණී තිලකවර්ධන විසින් මෙම නඩු තීන්දුව විවෘත අධිකරණයේ දී කියවන ලදී.සැලසුම් කර ඇති පරිදි එම වෙන්දේසිය පැවැත්වීම සඳහා මහජන බැංකුවට පූර්ණ අයිතිය ඇති බව ශ්‍රේෂ්ඨාධිකරණය එමගින් තීන්දු කර තිබේ. යශෝධා සමූහ ව්‍යාපාරයේ සභාපති යසසිරි කස්තුරිආරච්චි මහතා උකස් බැඳුම්කර 4 ක් යටතේ මහජන බැංකුවෙන් ණය මුදල් ලබාගෙන ඇත.රුපියල් 165, 091, 129/35 ක් වූ එම ණය මුදල ගෙවීම පැහැර හැරීම නිසා එය ආපසු අයකර ගැනීම සඳහා මහජන බැංකුව විසින් පියවර ගනු ලැබිණි.ඒ අනුව කස්තුරි ආරච්චි මහතාගේ දේපළ ප්‍රසිද්ධ වෙන්දේසියෙහි විකිණීම සඳහා වන සම්මුතියක් බැංකු අධ්‍යක්ෂ මණ්ඩලය විසින් 1997 ජූලි මස 10 වැනි දින සම්මත කර ගන්නා ලදි. ඒ අනුව එම වෙන්දේසිය 2009 නොවැම්බර් මස 07 වැනිදා පැවැත්වීමට සැලසුම් කර තිබිණි.එම තීරණයට එරෙහිව අභියාචනාධිකරණයට රිටි පෙත්සමක් ගොනු කළ කස්තුරිආරච්චි මහතා එම වෙන්දේසිය අත්හිටුවන ලෙස අධිකරණයෙන් ඉල්ලා සිටියේය. එම පෙත්සම සලකා බැලූ අභියාචනාධිකරණය එම වෙන්දේසිය අත්හිටුවන අතුරු නියෝගයක් නිකුත් කෙළේය.එම නියෝගය බලරහිත කරන ලෙස ඉල්ලා මහජන බැංකුව, එහි සභාපති ඩබ්ලිව්. කරුණාජීව මහතා සහ අධ්‍යක්ෂ මණ්ඩලය විසින් මේ පෙත්සම ඉදිරිපත් කර තිබිණි. නීතිඥ ගෞරි සංගරී තවරාසා මහත්මියගේ උපදෙස් මත ජනාධිපති නීතිඥ ෆයිස් මුස්තාපා මහතා යසසිරි කස්තුරිආරච්චි මහතා වෙනුවෙන් පෙනී සිටියේය.ජනාධිපති නීතිඥ එස්. ඒ. පරතලිංගම් මහතා මහජන බැංකුව වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007132</link>
    <topic>හමුදා සෙබළුන් ළඟ තබා ගත්තැයි ජෙනරාල්ට එරෙහිව විමර්ශන</topic>
    <author>රන්ජිත් පද්මසිරි හා සිරිසේන රාජපක්ෂ</author>
    <content>යුද හමුදා සෙබළුන් රාජපාක්ෂික භාවයෙන් හෝ ඔවුන්ගේ රාජකාරියෙන් හෝ ඉවත් කර රජයට එරෙහිව කැරලි ගැසීමට අනුබල දීම සම්බන්ධයෙන් විශ්‍රාමික ජෙනරාල් සරත් ෆොන්සේකා හා ඔහුගේ ලේකම් ලෙස කටයුතු කළ කපිතාන් සේනක ද සිල්වා යන සැකකරුවන්ට එරෙහිව විමර්ශනයක් ආරම්භ කළ බව රහස් පොලිසිය කොළඹ ප්‍රධාන මහේස්ත්‍රාත් අධිකරණය වෙත ඊයේ (12) දන්වා සිටියේය.කරුණු දැක් වූ රහස් පොලිසියේ පොලිස් පරීක්ෂක අනුර ද සිල්වා මහතා ඒ පිළිබඳව තවදුරටත් විමර්ශනය කරන බව කීය. පසුගිය දෙසැම්බර් 23 වැනි දින රත්නපුරයේ පැවැති රැස්වීමකදී සැකකාර ජෙනරාල්වරයා සුදුකොඩි කතාව පිළිබඳව කළ සඳහන 24 දින දෙරණ රූපවාහිනියේ ප්‍රවෘත්ති විකාශනයේදී ප්‍රචාරය වී ඇති බවත් පසුගිය දෙසැම්බර් 17 වැනි දින කොළඹ දී සැකකාර ජෙනරාල්වරයා පැවැත් වූ ප්‍රවෘත්ති සාකච්ඡාවකදී කළ සඳහනක් එදිනම සිරස රූපවාහිනියේ ප්‍රවෘත්ති විකාශනයේදී ප්‍රචාරය වූ බවත් දන්වා සිටි රහස් පොලිසිය මෙයට අදාළ සංයුක්ත තැටි ලැබුණු බව කීය.මේ ප්‍රවෘත්ති විකාශනවලට අදාළව සිරස රූපවාහිනියේ කැමරා ශිල්පි නන්දන විමලසිරි ප්‍රවෘත්ති නිවේදිකාව වූ අරුණි ඔමායා කෝවිලගොඩගේ රත්නපුර දෙරණ ප්‍රාදේශීය මාධ්‍යවේදී ගයාන් කංචනමාල් හා නිවේදක චතුර අසංක හා දෙරණ ප්‍රවෘත්ති කර්තෘ තරංග දිනේෂ් ජයකොඩි යන අයවලුන්ගෙන් ප්‍රකාශ සටහන් කර ගත් බව දන්වා සිටි රහස් පොලිසිය විමර්ශනය අවසන් නොමැති නිසා සැකකරුවන් තවදුරටත් රිමාන්ඩ් භාරයේ තබන ලෙස ඉල්ලා සිටියේය.මෙහිදී නීතිපතිවරයා වෙනුවෙන් කරුණු දැක් වූ නියෝජ්‍ය සොලිසිටර් ජෙනරාල් වසන්ත නවරත්න බණ්ඩාර මහතා සුදුකොඩි කතාවට අදාළව සැකකාර ජෙනරාල්වරයාට එරෙහිව ඉදිරිපත් කරන අධිචෝදනා පත්‍රය විභාග කිරීම සඳහා ත්‍රිපුද්ගල මහාධිකරණ විනිසුරු මණ්ඩලයක් පත් කරන ලෙස නීතිපතිවරයා අගවිනිසුරුවරයාගෙන් ඉල්ලීමක් කර ඇති බව කීය.හමුදා භටයන් තමන් භාරයේ තබා ගැනීම පිළිබඳ පැමිණිල්ලේ සැකකරුවකු ලෙස නම් කර සිටින කපිතාන් සේනක හරිපි‍්‍රය ආනෝල්ඩ් ද සිල්වා නමැති අය සමඟ සරත් ෆොන්සේකා යළි අධිකරණයට ඉදිරිපත් කළ අවස්ථාවේදී එම විමර්ශනය තවදුරටත් පවත්වන බව රහස් පොලිසිය දන්වා සිටියේය. ජනාධිපතිවරණය සමයේ ජෙනරාල් ෆොන්සේකා සැකකරුගේ ලේකම් ලෙස කටයුතු කළ සැකකාර කපිතාන්වරයා රිමාන්ඩ් භාරයේ සිට අධිකරණය වෙත ඉදිරිපත් කර තිබිණි. ඔහු වෙනුවෙන් පෙනී සිටි ජනාධිපති නීතිඥ ටිරන්ත වලලියැද්ද මහතා තම සේවාදායකයා නීති විරෝධී ලෙස රඳවා තබා ගෙන සිටින බව කීය.සැකකාර ජෙනරාල් ෆොන්සේකා මහතා වෙනුවෙන් පෙනී සිටි ජ්‍යෙෂ්ඨ නීතිඥ නලීන් ලද්දුවහෙට්ටි මහතා තම සේවාදායකයාට විරුද්ධවාදීන් රැසක් සිටින නිසා අධිකරණය වෙත රැගෙන ඒමේදී හා යළි ගෙන යාමේදී ඔහුට පූර්ණ ආරක්ෂාව ලබාදෙන ලෙස ඉල්ලා සිටියේය. ඒ පිළිබඳව අදහස් දැක් වූ රජයේ ජ්‍යෙෂ්ඨ නීතිඥ දමිත් තොටවත්ත මහතා යම් සැකකරුවකු රිමාන්ඩ් භාරයට පත් කළ පසු ඔහු ලබන වරප්‍රසාද හීන වන බවත් සැකකරුට රැකවරණය සැපයීම පිළිගන්නා බවත් කීය.ඉදිරිපත් වූ කරුණු සලකා බලා සැකකරුවන් දෙදෙනා ලබන 26 වැනි දින දක්වා තවදුරටත් රිමාන්ඩ් භාරයේ තබන ලෙස නියම කළ ප්‍රධාන මහේස්ත්‍රාත් රශ්මි සිංගප්පුලි මහතා සැකකාර ජෙනරාල්වරයා යුද හමුදාව භාරයේ නාවික හමුදා මූලස්ථානයේ තබන ලෙස නියම කළේය.සැකකරුවන්ට අවශ්‍ය රැකවරණය ලබා දෙන ලෙසද ප්‍රධාන මහේස්ත්‍රාත් සිංගප්පුලි මහතා තවදුරටත් නියම කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007133</link>
    <topic>යුද හමුදාවට සිදු වූ අක්‍රමිකතා යටතේසරත් ෆොන්සේකා ඇතුළු 3කට නඩු</topic>
    <author>ශිරෝමි අබයසිංහ</author>
    <content>ලංකා යුද හමුදාවට අමෙරිකානු ඩොලර් ලක්ෂ 3 ක් වටිනා භාණ්ඩ මිලදී ගැනීමේදී සිදු කෙළේ යැයි කියන අක්‍රමිකතා සම්බන්ධයෙන් ජනරාල් සරත් ෆොන්සේකා, ඔහුගේ බෑනා වන ධනුන තිලකරත්න සහ වෙලින්ටන් ට්‍රෙන්ටන් ඩේගොට් යන අයට එරෙහිව නීතිපතිවරයා කොළඹ මහාධිකරණය හමුවේ ඊයේ (12) නඩු පැවැරීය. චෝදනා විසි එකක් වූ අධිචෝදනා පත්‍රයේ ෆොන්සේකා මහතාට එරෙහිව අධිචෝදනා දෙකක්ද, තිලකරත්න මහතාට එරෙහිව එක් අධිචෝදනාවක්ද අනෙක් විත්තිකරුට එරෙහිව අධිචෝදනා විස්සක් ද ඉදිරිපත් වී තිබේ.අධිචෝදනා ඉදිරිපත් වී ඇත්තේ පොදු දේපළ පනත යටතේය.2006 නොවැම්බර් මස 01 දා සහ 2009 මැයි මස 31 දා අතර කාලයේදී අමෙරිකාවේදී සහ කොළඹදී වෙලින්ටන් ඩේගොට්, ආරක්ෂක අමාත්‍යාංශයේ සැපයුම්කරුවෙකු ලෙස 2007 /08 වසර සඳහා ලියාපදිංචි ‘බ්‍රිටිෂ් බෝර්නියෝ ඩිෆෙන්ස්’ නැමැති ඕස්ට්‍රේලියානු සමාගමේ අවසරයක් නොමැතිව, එම සමාගමෙන් බලය පැවරෙන බව විදහා දැක්වෙන අයුරින් සකස් කළ කූඨ ලේඛන වූ ලංසු ලේඛන ශ්‍රී ලංකා යුධ හමුදාවේ නිලධාරීන්ට ඉදිරිපත් කර සමාගමට අයත් බව හැඟවෙන විදේශීය ගිණුමක් වෙත ශ්‍රී ලංකා යුධ හමුදාවට අයත් අමෙරිකානු ඩොලර් 299061.25 ක මුදලක් බැර කිරීමට හමුදා නිලධාරීන් පෙළැඹවීමට කුමන්ත්‍රණය කෙළේ යැයි විත්තිකරුවන් තිදෙනාටම එරෙහිව අධිචෝදනා ඉදිරිපත් වී තිබේ.හමුදාපති වශයෙන් සිටියදී තමාගේ ආධිපත්‍යයේ පැවති ශ්‍රී ලංකා යුධ හමුදාවට අයත් ඇ.ඩො. 299061.25 ක් එම මුදල් ලැබීමට අයිතියක් නැති පුද්ගලයෙකු වංක ලෙසින් සාවද්‍ය පරිහරණය කරන ලද බව දනිමින් එසේ කිරීමට ඉඩ හැරීමෙන් එම මුදල සම්බන්ධයෙන් සාපරාධී විශ්වාසය කඩ කරන ලදැයි ෆොන්සේකා මහතාට ඉදිරිපත් වී ඇති අනෙක් අධිචෝදනාවයි.ශ්‍රී ලංකා යුධ හමුදාවට 05  KVA විදුලි උත්පාදන යන්ත්‍ර 30ක්, 05  KVA විදුලි ජනක යන්ත්‍ර 50 ක්, වෝල්ට් 12 නඩත්තු රහිත බැටරි 50ක්, දිසා සෙවීමේ යන්ත්‍ර 05ක්,දිවා දුරදක්නයන් 250ක්, දිවා දුරදක්නයන් 234ක් මිලදී ගැනීම සඳහා බ්‍රිටිෂ් බෝර්නියෝ සමාගම වෙනුවෙන් ගිවිසුම් අස්සන් කිරීමට බලය ඇති බව අඟවා යුධ හමුදා නිලධාරීන් රවටා ගිවිසුම් අස්සන් කිරීමට පෙළඹවීම සහ බ්‍රිටිෂ් බෝර්නියෝ සමාගමේ බලය සහිතව ඉදිරිපත් කරන බව අඟවා කූඨ ලංසු ලේඛන සත්‍ය ලංසු ලේඛන ලෙස ඉදිරිපත් කර යුධ හමුදා නිලධාරීන් රවටා ඔවුන්ගේ කීර්තියට හානි සිදු කිරීම යන අධිචෝදනා වෙලින්ටන් ඩ්ගොට් ට එරෙහිව ඉදිරිපත් වී තිබේ.පැමිණිල්ල වෙනුවෙන් ඉදිරිපත් කිරීමට බලාපොරොත්තු වන සාක්කිකරුවන් 48 දෙනෙක්ගේ නාම ලේඛනයක්ද නඩු භාණ්ඩ සහ ලේඛන වශයෙන් ඉදිරිපත් කරන ලැයිස්තුවක්ද අධිචෝදනා පත්‍රය සමග අමුණා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007134</link>
    <topic>BTI බැක්ටීරියාවජූලි අගදී වෙළෙඳපොළට</topic>
    <author>සන්ධ්‍යා කරුණාරත්න</author>
    <content>දේශීය බී. ටී. අයි. බැක්ටීරියාව මේ මස අවසන් වීමට පෙර වෙළඳපොළට නිකුත් කිරීමට ශ්‍රී‍්‍ර ලංකා කාර්මික තාක්ෂණික ආයතනය කටයුතු යොදා ඇත.ඒ සඳහා අවශ්‍ය අනුමැතිය පළිබෝධනාශක ලියාපදිංචි කිරීමේ කාර්යාලයෙන් ඉකුත් සතියේ ලැබී ඇත.ලබන සතිය වන විට බී. ටී. අයි. බැක්ටීරියාව වෙළඳපොළට නිකුත් කිරීම සඳහා වන ලේබලය පළිබෝධනාශක ලියාපදිංචි කිරීමේ කාර්යාලයෙන් බයෝ පවර් ලංකා සමාගම වෙත එවීමට නියමිතය.බැක්ටීරියා ලීටර් 15,000ත් 18,000ත් අතර ප්‍රමාණයක් ප්‍රථමවතාවට වෙළඳපොළට නිකුත් කරන බවත්, ඉන්පසු මාස්පතා එම ප්‍රමාණය වෙළඳ පොළට නිකුත් කිරීමට බයෝ පවර් ලංකා සමාගමට හැකිවන බවත් ශ්‍රී ලංකා කාර්මික තාක්ෂණික ආයතනයේ පර්යේෂණ නිලධාරිනී වෛද්‍ය රාධිකා සමරසේකර මහත්මිය ප්‍රකාශ කළාය. මිලිලීටර් 50, 100, 200 බෝතල් වෙළඳ පොළට නිකුත් කරන අතර සහනදායී මිලට ජනතාවට අලෙවි කිරීමට කටයුතු යොදා ඇත.දේශීය බී. ටී. අයි. බැක්ටීරියාවේ නිෂ්පාදන කටයුතු වසර පහක් සඳහා බයෝ පවර් ලංකා සමාගමට නීතිමය ලියැවිල්ලක් මඟින් ශශ්‍රී ලංකා කාර්මික තාක්ෂණික ආයතනය විසින් පවරා දී ඇත. ඒ අනුව මෙම බැක්ටීරියාවේ නිෂ්පාදන කටයුතු බයෝ පවර් ලංකා සමාගම විසින් සිදුකරනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007135</link>
    <topic>රුපියල් 15ට හාල්පිටි නූඩ්ල්ස්විනාඩි තුනෙන් හදන්න පුළුවන්</topic>
    <author>ප්‍රාර්ථනා වීරසිංහ</author>
    <content>දේශීය සහල්පිටිවලින් නිෂ්පාදිත නව නූඩ්ල්ස් වර්ගයක්, වෙළෙඳ පොළට හඳුන්වා දීමට කෘෂිකර්ම අමාත්‍යාංශය පියවර ගෙන තිබේ.සියයට සියයක්ම සහල්පිටිවලින් නිෂ්පාදිත රුපියල් 15ක මිලට පාරිභෝගිකයන්ට ලබා දෙන බව, කෘෂිකර්ම ඇමැති මහින්ද යාපා අබේවර්ධන මහතා පැවැසීය.පාසල් පැමිණෙන ළමයින්ගෙන් සියයට 70%ක් පමණ නිරාහාරව පැමිණෙන බවත්, විශේෂයෙන්ම පාසල් ළමයින් අතර මේ පෝෂ්‍යදායි නූඩ්ල්ස් වර්ගය ප්‍රචලිත කිරීමට වැඩසටහනක් ක්‍රියාත්මක කරන බවත් හෙතෙම පැවැසීය.ළමයින්ට මෙන්ම වැඩිහිටියන්ටද සුදුසු නූඩ්ල්ස් වර්ගය, දියවැඩියාව, හෘද රෝග, ගැස්රයිටීස් වැනි රෝගවලට ද ඉතාමත් ගුණදායක බව, පසු අස්වනු තාක්ෂණ ආයතනයේ, අධ්‍යක්ෂ ආචාර්ය එස්. තිලකවර්ධන මහත්මිය පෙන්වා දුන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007136</link>
    <topic>පාසල් යමින් සිටි දැරියපැහැරගෙන යන්න හදලා</topic>
    <author>හැටන් සමූහ චන්දන ජයවීර</author>
    <content>නෝර්වුඩ් කර්කසෝඩ් වත්තේ පාසල් දැරියක ඊයේ උදෑසන (12) පැහැර ගැනීමට තැත්කළ බවට සැක පුද්ගලයකු වතුකම්කරුවන් විසින් අල්ලා පොලිසියට බාර දී තිබේ.කර්කසොල්ඩි විල්බොඩ දෙමළ විද්‍යාලයේ 7 ශ්‍රේණියේ ඉගෙනුම ලබන එකලොස් වියැති දැරියක සැකකරු විසින් පැහැරගෙන යාමට තැත්කළ බවත් යතුරු පැදියකින් පැමිණි සැකකරු පාසල් යමින් සිටියදී දැරිය පැහැරගෙන යාමට සැරසෙද්දී ඇය කෑ ගසා සැකකරුගේ අත සපා කා ඇති බවත් නෝර්වුඩ් පොලිසිය පවසයි.අනතුරුව ප්‍රදේශයේ වතු කම්කරුවන් විසින් සැඟවී සිටි සැකකරු අල්ලා පහර දී නෝර්වුඩ් පොලිසියට බාර දී තිබේ. ඔහු බලංගොඩ ප්‍රදේශයේ පදිංචිකරුවෙකි. පරීක්ෂණ වලින් අනතුරුව සැකකරු හැටන් දිසා අධිකරණයට ඉදිරිපත් කිරීමට නියමිත බව නෝර්වුඩ් පොලිස්ථානාධිපති පොලිස් පරීක්ෂක සමන් කුමාර මහතා පැවසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007137</link>
    <topic>පේරාදෙණි සරසවියේ උත්සවයටසිසුහු මීනී පෙට්ටියක් රැගෙන එති</topic>
    <author>දයා පෙරේරා හා නිහාල් ජයවර්ධන</author>
    <content>දේශපාලන අරමුණු වෙනුවෙන් විශ්ව විද්‍යාල කටයුතු අවුල් කරන සිසුන්ට එරෙහිව වහාම නීතිමය පියවර ගන්නැයි උසස් අධ්‍යාපන ඇමැති එස්.බී. දිසානායක මහතා පේරාදෙණිය විශ්වවිද්‍යාලයේ උපකුලපති වරයාට ඊයේ (12) උපදෙස් දුන්නේය.පේරාදෙණිය විශ්වවිද්‍යාලයේ විවෘත කිරීම් කිහිපයකට ඇමැතිවරයා ඊයේ එහි පැමිණි අවස්ථාවේ කලහකාරී ලෙස හැසිරුණු සිසුන්ගේ නියෝජිත පිරිසකට තමා හා සාකච්ඡාවකට එන්නැයි ද ඇමැතිවරයා ඒ මොහොතේම ඇරියුම් කළේය. ඇමැතිවරයාගේ සුහද ඇරියුම නොපිළිගෙන සිසු පිරිසක් මිනී පෙට්ටියක්ද රැගෙන උත්සව කටයුතු වලට බාධා වන අයුරින් හැසිරෙමින් සිටියහ.විශ්වවිද්‍යාලයේ නීති දෙපාර්තමේන්තුවේ නව ගොඩනැගිල්ල ශාස්ත්‍ර පීඨයේ පරිගණක තොරතුරු ඒකකයද ඇමැතිවරයා අතින් විවෘත විය.උපකුලපති මහාචාර්ය එස්. බී. එන්. අබේකෝන් මහතා ඇමතූ ඇමැතිවරයා සමස්ත රට වැසියන්ටම බලපාන ශ්‍රී ලංකාවේ නීතිය විශ්වවිද්‍යාලයන්හි උපකුලපතිගේ සිට අධ්‍යයන හා අනධ්‍යයන කාර්ය මණ්ඩලයට මෙන්ම සිසුන්ටත් එකසේ බලපාන බවද පැවැසීය. ඇමැතිවරයා මෙසේද කීවේය.දුරකථනයෙන් කථා කළොත් ශිෂ්‍ය සංගම් වල සිසුන්ට මා මුණ ගැසීමට අවස්ථාවක් ලබා දෙනවා. ඒ අනුව වෛද්‍ය පීඨයේ සිසුන් කිහිප දෙනෙකුට පහරදීමක් නවක වදය නිසා පන්ති තහනමක් පිළිබඳ ගැනත් ගැටලුවක් තිබෙනවා. එමෙන්ම පරිපූරක වෛද්‍ය පාඨමාලාව පිළිබඳ සුළු ගැටලු කිහිපයක් තිබෙනවා. මේවා උපකුලපති ලේඛකාධිකාරී පීඨාධිපතිවරුන් සමග සාකච්ඡා කරනවා. එමෙන්ම නොකඩවා ශිෂ්‍ය සංගම් සමග කතා කළා. ඒ නිසා හුඟක් ප්‍රශ්න විසඳාගත හැකි වුණා.මා නැගෙනහිර විශ්වවිද්‍යාලයටත් ගියා. අග්නිදිග විශ්වවිද්‍යාලයට හා ජයවර්ධනපුර විශ්වවිද්‍යාලයටත් ගියා. සිසුන් මෙන්ම අධ්‍යයන අනධ්‍යයන කාර්යමණ්ඩල සමගද සාකච්ඡා කළා. ඒ හැම තැනකම තිබූ ප්‍රශ්න විසඳුවා යැයිද ඇමැතිවරයා කීවේය.පේරාදෙණිය වෛද්‍ය පීඨය වගේම ශිෂ්‍ය සංගමයේ අය පරිපූරක වෛද්‍ය ශිෂ්‍ය නායකයන් සමග අපි නොකඩවා අවස්ථා ගණනාවක් සියයට අනූවක් ප්‍රශ්නවිසඳලා තිබෙනවා. මේ අතර මේ කෑ කෝ ගසන ශිෂ්‍යයන්ට මා පණිවුඩයක් යැවුවා අප සමග සාකච්ඡාවකට පැමිණෙන්නට කියා. මෙතන දී ඔබතුමන්ලා ගේ ප්‍රශ්න සාකච්ඡා කරන්නට හැකි බවත් මෙතන විෂය භාර අමාත්‍යවරයා ඒ වගේම රජයේ අමාත්‍යවරයෙක් පාර්ලිමේන්තු මන්ත්‍රීවරයෙක් පළාත් සභා මන්ත්‍රීවරුන් සිටිනවා.ඒ වගේම උපකුලපතිතුමා, පීඨාධිපතිවරු මෙන්ම අධ්‍යයන අංශාධිපතිවරු මෙන්ම සාකච්ඡා කළ හැකි සියලුම පාර්ශ්වයන් සිටිනවා. එසේ ම නුවර ප්‍රදේශය නියෝජනය කරන සියලුම නීතිඥවරු සිටිනවා. ඒ අය සමග සාකච්ඡා කරන්නටත් අවශ්‍ය වාද විවාද කිරීමටත් ගැටලු ඇත්නම් විසඳා ගන්නටත් හැකියි කියලා. නමුත් ඒ අය කිසිවෙක් ඉදිරියට ආවේ නැහැ. මේ අනුව පැහැදිලි වන්නේ අනෙකක් නොව ජනතා විමුක්ති පෙරමුණේ ක්‍රියාකාරීන් සිතනවා මේ ප්‍රදේශ මුදා නොගත් ප්‍රදේශ කියලා. මේ විශ්වවිද්‍යාලවලට වෙන ම නීතියක් තිබෙනවා කියා. නමුත් ඒ එසේ නොවෙයි.කිලිනොච්චියත් මුදාගත් ජනාධිපතිවරයෙක් සිටින රටක් මේක. ප්‍රභාකරන්ගෙන් රට ගලවාගත් නායකයෙක් සිටින රටක් බව අප අමතක නොකළ යුතුයි. මේ විශ්වවිද්‍යාල ඇතුළු හැම තැනක්ම මේ රටේ සාමාන්‍ය නීතියට යටයි.අද මේ විශ්වවිද්‍යාලයේ පරිගණක අංශයක් විවෘත කළා. නීති අධ්‍යයන අංශයක් විවෘත කළා. මේ වගේ අවස්ථාවකට පැමිණ සුහදව සාකච්ඡාවකට පැමිණීමට මේ අයට බැරි නම් මම උපකුලපතිතුමාට කියනවා මේ පිළිබඳ නීතිමය පියවර ගන්න. දේශපාලන උවමනා එපාකම් මත විශ්වවිද්‍යාල ශිෂ්‍යයන්ට හැසිරෙන්නට බැහැ යැයි ද ඇමැතිවරයා පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007138</link>
    <topic>මහනුවර රෝහලේ කාණුවකබිලිඳු මළ සිරුරක්</topic>
    <author>ඉන්දික පොල්කොටුව</author>
    <content>ඉපදුණු මොහොතේම දමාගිය බවට සැකකරන බිලිඳකුගේ මළ සිරුරක් මහනුවර මහ රෝහලේ කාණුවක තිබී ඊයේ (12) දහවල් හමු වී ඇත.මහනුවර මහ රෝහලේ පිළිකා වාට්ටු සංකීර්ණයේ පිටුපස කාණුවක තිබී මෙම බිලිඳු මළ සිරුර සොයා ගැනිණි.සායනයකට පැමිණි කාන්තාවක දරුවා ප්‍රසූත කොට අනතුරුව රෝහල් කාණුවේ දමා යන්නට ඇතැයි පොලිසිය සැක කරයි.මේ අතර සිද්ධියට සම්බන්ධ සැකකාර මව සොයා පොලිසිය පුළුල් පරීක්‍ෂණ ආරම්භ කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n1007139</link>
    <topic>දෙහිවල ඇනකොන්ඩා යුවළ යළි පැටවුන් බිහි කරති</topic>
    <author>දෙහිවල ගල්කිස්ස සමූහ හා බණ්ඩාරගම සමූහ</author>
    <content>දෙහිවල සතුන් වත්තේ ඇනකොන්ඩා යුවළ වසර දෙකකට පසු නැවත වතාවක් පැටවුන් 23 දෙනකු බිහි කර ඇත.2008 ජුලි 12 වැනිදා මුල් වතාවට මේ ග්‍රීන් ඇනකොන්ඩා යුවළ පැටවුන් 23 දෙනෙකු බිහි කළ අතර මෙවරද ඒ ආකාරයෙන්ම වසර දෙකකට පසු පසුගිය 11 වැනි දින අලුයම 3.00 ට පමණ පැටවුන් 23 දෙනෙකු බිහි කළ බව සත්ව උද්‍යාන උරග අංශ බාර නිලධාරී ප්‍රේමසිරි පිරිස් මහතා පැවසීය.දකුණු ආසියා රටක දී ඇනකොන්ඩා යුවළක් පැටවුන් බිහි කළ මුල්ම අවස්ථාව දෙහිවල සත්ව උද්‍යානයේදී වාර දෙකකදී පැටවුන් බිහි කිරීම බව උරග අංශ බාර නිලධාරියා පැවසීය.මෙවර බිහි වූ පැටවුන් 23 දෙනා නිරෝගිමත්ව ජීවත් වන බවත් එක් පැටවෙකු අඩි 2 ක පමණ දිගකින් සහ ග්‍රෑම් 300 පමණ බරකින් යුක්ත වන බවද ඒ මහතා කීය.දකුණු අමෙරිකානු රටවල ජීවත් වන ග්‍රීන් ඇනකොන්ඩා නමැති පිඹුරු විශේෂය ශ්‍රී ලංකාවේදී දැකිය හැක්කේ දෙහිවල සත්ව උද්‍යානයේදී පමණි. දෙහිවල සත්ව උද්‍යානයේ ජීවත් වන ඇනකොන්ඩා යුවළ 2003 වසරේ චෙක් රාජ්‍යයේ පිලිසන්සිටි සත්ව උද්‍යානයෙන් මෙරටට ලැබී ඇත්තේ දෙරටේ සත්ව හුවමාරු වැඩපිළිවෙළ යටතේ බව සත්ව උද්‍යාන නියෝජ්‍ය අධ්‍යක්ෂිකා ධම්මිකා මල්සිංහ මහත්මිය පැවසුවාය.මෙවැනි ග්‍රින් ඇනකොන්ඩා සතෙකු උපරිමය අඩි 30 ක් පමණ දිගකින් වැඩෙන බවත් දැනට දෙහිවල සත්ව උද්‍යානයේ ජීවත් වන යුවලගේ දිග අඩි 16 ක් පමණ බවද සත්ව උද්‍යානය පවසයි.පසුගිය 2008 වසරේ උපන් ඇනකොන්ඩා පැටවුන් 23 දෙනාගෙන් එක් පැටවෙකු හෝ ජීවතුන් අතර නොමැත. නොයෙක් හේතු මත ඉපදී වසර එකහමාරක් ඇතුළත සියලුම පැටවුන් මිය ගොස් ඇත.ඇනකොන්ඩා මවගේ කුස තුළදී වැඩෙන බිත්තර මාස 8 කට පමණ පසු කුස තුළදීම බිත්තර පුපුරා යාමෙන් පසු එළියට එන පැටවුන් බිහි කරන බවත් අනෙක් උරගයන්ට වඩා පැටවුන් බිහි කිරීමේදී ග්‍රින් ඇනකොන්ඩා පිඹුරු වර්ගය වෙනස් ආකාරයෙන් ක්‍රියා කරන බවත් සත්ව උද්‍යාන උරග අංශ නිලධාරීහු පවසති.පසුගිය 11 දින ඉපදුණු ඇනකොන්ඩා පැටවුන් ඊයේ වන විට මහජන ප්‍රදර්ශනය සඳහා කූඩු තුළට මුදා හැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n10071310</link>
    <topic>ගලකින් පහර දී මිනිසකු මැරූ සැකකරුවෝ අට වසරකට පසු දැලේ</topic>
    <author>අනුරාධපුර මධ්‍යම විශේෂ ඒ.ජී. පෙරේරා</author>
    <content>වසර අටකට ඉහතදී සිදුකළ මනුෂ්‍ය ඝාතනයකට සම්බන්ධ බවට සැකපිට අත්අඩංගුවට ගැනුණු විශේෂ කාර්ය බළකා සෙබළෙකු සහ ත්‍රිරෝද රථ රියදුරෙකු මේ මස 15 වැනි දින දක්වා රක්ෂිත බන්ධනාගාරගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය ප්‍රදේශයේ 21 පාසල අසලදී මොවුන් දෙදෙනා එක්ව මේ පුද්ගලයාගේ හිසට ගලකින් පහරදී ඝාතනය කර ගලෙන්බිඳුණුවැව නගරයේ මානසික ආබාධයකින් පෙළෙන පුද්ගලයෙකු සිටින තැනකට සිරුර ගෙනත් දමා නැවතත් ඔහුගේ හිසට ගලක් අතහැර පලාගොස් තිබිණි.මොවුන් මේ ඝාතනය සිදුකර සිද්ධිය වෙනත් අතකට යොමු කිරීමට මෙසේ සිදුකර ඇති බව පොලිස් පරීක්ෂණ වලදී අනාවරණය වී ඇත. පසුව පරීක්ෂණ සිදුකළ ගලෙන්බිඳුණුවැව පොලිසිය මානසික ආබාධයකින් පෙළුණු යාචකයා අත්අඩංගුවට ගෙන අධිකරණය හමුවට පැමිණවීමෙන් අනතුරුව රක්ෂිත බන්ධනාගාරගත කෙරුණු අතර ඔහුට මානසික වෛද්‍ය ප්‍රතිකාර ලබාදීම සඳහා පසුව යොමු කර ඇත.මේ ඝාතනය සම්බන්ධයෙන් ඔහුගේ ඥාතීන් විසින් දැඩි සැකයක් පවතින බව පොලිසියට පැමිණිලි කිරීමෙන් පසු කොට්ඨාස විශේෂ මෙහෙයුම් ඒකකය පුළුල් පරීක්ෂණයක් ආරම්භ කර ඇත.ඒ අනුව ඝාතනය සිදුකළ පුද්ගලයා කහටගස්දිගිලිය ප්‍රදේශයේ ලැගුම්හලක මත්පැන් පානය කරමින් ඔවුන් සිදුකළ ඝාතනය තවත් මිතුරන් කිහිප දෙනෙකුට පවසා ඇත. ඔත්තුකරුවෙකු ලබාදුන් ඔත්තුවක් මත ඝාතනය සිදු කළ බවට සැකකරන යුද හමුදා විශේෂ කාර්ය බළකායෙන් පැන ආ පුද්ගලයා හා ඔහුට සහාය දැක්වූ ත්‍රිරෝද රථ රියදුරා අත්අඩංගුවට ගෙන ඇත. අනුරාධපුර ජ්‍යෙෂ්ඨ පොලිස් අධිකාරි මර්වින් ජේ.කරුණාරත්න මහතාගේ උපදෙස්මත කොට්ඨාස විශේෂ මෙහෙයුම් ඒකකයේ ස්ථානාධිපති උ.පො.ප. ජේ.ඇලෝසියස් මහතා ඇතුළු කණ්ඩායමක් සැකකරුවන් අත්අඩංගුවට ගෙන තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n10071311</link>
    <topic>හොරෙන් විදුලිය ගත්තැයිග්‍රෑන්ඩ්පාස්හි 76ක් රිමාන්ඩ්</topic>
    <author>සිරන්ජනි කුමාරි</author>
    <content>අනවසරයෙන් විදුලිය ලබාගත් බව කියන කොළඹ ග්‍රෑන්ඩ්පාස් ප්‍රදේශයේ පුද්ගලයන් 76 දෙනකු රක්‍ෂිත බන්ධනාගාරගත කරන ලෙස මාලිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා නියෝග කළේය.කාලයක් තිස්සේ මේ ප්‍රදේශවාසීන් විදුලිය ලබාගෙන ඇති බවත්, මෙමඟින් ලංකා විදුලි බල මණ්ඩලයට සිදුව ඇති පාඩුව රුපියල් කෝටිය ඉක්මවන බවත් පොලිසිය අධිකරණයට දැන්වීය.රක්‍ෂිතබාරයේ තැබීමට මහේස්ත්‍රාත්වරයා නියම කළේය. විදුලිබල මණ්ඩලයට අයත් විදුලිය සැපයෙන ප්‍රධාන කුළුණකට අනවසර වයරයක් යොදා සැකකරුවන් විදුලිය ලබා ගෙන තිබේ.මෙසේ ලබාගන්නා විදුලිය මගින් නිවෙස්වල ඇති විදුලි භාණ්ඩ, විදුලි බල්බ ආදී භාවිතා කර ඇති බවත් මේ ප්‍රදේශවාසීන් මීට ප්‍රථම ද අත්අඩංගුවට ගෙන අධිකරණයට ඉදිරිපත් කර ඇති බවත් අධිකරණයේ දී අනාවරණය විය. ග්‍රෑන්ඩ්පාස් පොලිසියේ නිලධාරීන් හා විදුලිබල මණ්ඩලයේ නිලධාරීන් එක්ව මේ වැටලීම ඉකුත් 11 වැනි දින සිදු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n10071312</link>
    <topic>අතුරුගිරියේ දීරිය අනතුරකින් ළමයෙක් මරුට</topic>
    <author>අතුරුගිරිය විශේෂ වික්‍රම සමරසිංහ සහ කඩුවෙල සමූහ සමන්ති මීරියගල්ල</author>
    <content>අතුරුගිරිය පෝරේ වෙල් යායේ, මහාමාර්ගය හරහා වැටී ඇති අධිවේගී මාර්ගයේදී ගල් පිරවූ කැන්ටර් රථයක් සහ මෝපෙඩ් වර්ගයේ කුඩා යතුරුපැදියක් එකට ගැටීමෙන් යතුරුපැදියේ ගමන් ගත් අවුරුදු හයක් වයසැති ලියනගේ අවිශ්ක දිල්ෂාන් නමැති කුඩා දරුවෙකු එම ස්ථානයේදීම (12දා) මියගියේය. ඔහු මාලබේ ආදර්ශ පිරිමි විද්‍යාලයේ පළමු වසරේ ඉගෙනුම ලබමින් සිටියේය.මේ සිද්ධිය දුටු අවට පිරිස් ප්‍රකෝපවී කැන්ටර් රථයට ගිනි තැබීමට ක්‍රියාකර ඇතත්, අතුරුගිරිය පොලිසියේ ස්ථානාධිපති පොලිස් පරීක්‍ෂක අනිල් ජයන්ත, රථවාහන අංශයේ ස්ථානාධිපති උප පොලිස් පරීක්‍ෂක ක්‍රිස්ටෝපර්, පොලිස් කොස්තාපල් පී. එච්. ඩී. ආරියතිලක, දමිත් යන නිලධාරීන් පිරිස එක්ව වහා ක්‍රියාත්මකවී සිදුවීමට ගිය විනාශය වළක්වා ඇත. කඩුවෙල හදිසි මරණ පරීක්‍ෂක කේ. ආරියරත්න මහතා හදිසි මරණ පරීක්‍ෂණය පැවැත්වීය.කැන්ටර් රථයේ රියදුරු පොලිස් අත්අඩංගුවේ පසුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n10071313</link>
    <topic>පාලම් තියෙන නිසා ඇතුළට යන්නැයිහමුදාවේ අයියලා අපට කිව්වා</topic>
    <author>කොටදෙනියාව සමූහ – එම්. පී. කුමාර</author>
    <content>අනුරාධපුර පිච්ච මල් පූජාවට සහභාගිවීමට අනුරපුරය බලා දුම්රියෙන් යමින් සිටිය දී කලාඔය දුම්රිය පාලමේ ගැටී ඔයට ඇද වැටීමෙන් එක්දරු පියකු මිය යාමේ සිද්ධියකින් කල්එළිය හංසගිරිය ප්‍රදේශවාසීහු කම්පාවට පත්ව සිටිති.මේ අනතුරින් මිය ගියේ කල්එළිය හංසගිරියේ පදිංචිව සිටි ඒ. නිෂාන් කුමාර (25) මහතාය.ඒ. සෙනෙවිරත්න පෙරේරා (57) සහ ආර්. ඒ. චන්ද්‍රලතා (52) යුවළගේ බාල පුත් නිසාන් කුමාර කල්එළිය කනිටු විදුහලෙන් අධ්‍යාපනය ලැබීය. ඔහු ශාමා මධුෂාණි හා අතිනත ගත්තේ තුරුණු විය එළඹෙද්දී ඇති වූ ආදරය ජය ගැනීමෙනි. ආදරයේ ප්‍රතිඵලය හය මසකට ඉහත ඔවුනට ලැබිණි. ඒ එකම පුත් ශෂික දිල්ෂාන් ගේ උපතයි.ඔහු පාසල් සමයේ ද කාගේත් සිත් දිනාගත්තෙක් විය. කාටවත් බරක් නොවී ජීවිතය ජය ගැනීම අරමුණු කර ගත් නිෂාන් කුමාර ව්‍යාපාරික කටයුත්තක් පටන් ගත්තේ කුඩා කළ සිට ම ඔහු හා එකට හැදුනු වැඩුනු මිතුරකු මෙන් ම සමීප ඥාතියකු ද වන ජනක පුෂ්පකුමාර ගේ ද ආධාරය ඇතිවය.පිච්ච මල් පූජාවට සහභාගි වන්නට ඔහු පිටත්වූයේ ද මවුපියන්ගේ දෙපා නැමැද අවසර ගෙනය. රෝගීව සිටින ආදර බිරිය සුවපත් කර ගැනීම වෙනුවෙන් සිරිමා බෝ සමිඳුන් හමුවේ බාරයක් වීමේ අදහස ද ඔහුට තිබිණි.ගමේ මිතුරන් හා හිතවතුන් කීප දෙනකු ද සමග ගිය මේ ගමන තම ජීවිතයේ අවසන් ගමන බව ඔහු හෝ සෙසු පිරිස දැන සිටියේ නැත.ඔහුගේ වියෝව ආරංචියෙන් පැරණි මිතුරන් රැසක් ඔහුගේ නිවහනට පැමිණ සිටිනු දැකිය හැකි විය. මේ සිදුවීම විස්තර කළේ මිතුරු ජනක පුෂ්පකුමාර මහතා ය.මේ ගමන පිටත් වුනේ බාධා මැදයි. සියල්ල සූදානම් කර තිබියදීත් හදිසියේ ම නිසාන් මේ ගමන යන්න බැහැ කිව්වා. එදා (9) රාත්‍රි 8.30 ට පමණ යළි ඇවිත් කොහොම හරි මමත් යන්න එනවා කිව්වා. මම නිසාන් ගේ ගෙදරට ආවා. නිසාන් කලිසම් තුනක් ගලවා ඇන්දා. අම්මාටත් තාත්තාටත් වැදලා අපි යන්න පිටත් වුණා. දේවාලය ළඟට ආ නිසාන් කිව්වා සපත්තු දාගෙන මේ ගමන යන්න බැහැ. එසේ කියා යළි ගෙදර ගොස් සෙරෙප්පු දමාගෙන ආවා.වේයන්ගොඩින් පිටත් වුණේ රෑ 10.30 යි. අපි කට්ටිය සිංදු කියමින් විනෝදෙන් ගමන් කළා. හමුදාවේ අයියලා දෙන්නෙක් ද අප සමග එකතු වුණා. හමුදාවේ අයියලා අපෙන් සමු ගනිද්දී පාලම් තියෙන නිසා ඇතුළට වී යන්නැයි උපදෙස් දුන්නා. නිසාන් පාපුවරුවේ සිටි නිසා මමත් ඔහුට කිව්වා ඇතුළට එන්න කියා. එක පාලමක් පහු වුණා කියා නිසාන් කෑ ගසා කිව්වා.ටික වේලාවකට පසු නිසාන් වැටුනා කියා අප සමඟ ගිය අසාඩ් කෑ ගැසුවා. දුම්රියේ හදිසි දම්වැල ඇද්දත් නැවැත්තුවේ නැහැ. පෙට්ටියෙන් පෙට්ටියට ඉදිරියට ගොස් දුම්රිය නතර කර ගෙන මම සමන් හා අජිත් සමග පාලම ළඟට ආවා. දුම්රියත් පසුපසට ආවා. නිසාන් පේන්න හිටියේ නැහැ. මේ වන විට වේලාව පාන්දර දෙක හමාරට විතර ඇති.දුම්රියේ සිටි අයෙක් විදුලි පන්දමක් දුන්නා. ඔයට බහින්න එපා කිඹුල්ලු ඉන්නවා කියාත් කිව්වා. දුම්රිය ගියාට පස්සේ සමන්, අජිත් හා මම නතර වුණා. අපි ඔයට බැහැලා බැලුවා. කිසිවක් හොයා ගන්න බැරි වුණා. පසුව පාලම දිගේ එන විට සෙරෙප්පුවක් හමු වුණා. එතනින් ඔයට බැස බලන විට නිසාන් හමු වුණා. එතකොට වේලාව 3.30 යි.ඒ වෙලාවේ බඩු දුම්රියක් ආවා. කමිස වනලා කෑගහලා එය නවතාගෙන නිසාන් එහි ඇංජිමට පටවා ගෙන ගල්ගමුව දුම්රිය ස්ථානයට පසුව නිසාන් ගල්ගමුව රෝහලට ඇතුළු කළා. ඔහු මිය ගොස් ඇති බව එහි දී දැන ගත්තා.අකල් මරණයට පත් නිසාන්ගේ නිසල දේහය ඊයේ 12 සවස කල්එළිය පොදු සුසාන භූ®මියේදී මිහිදන් කෙරුණේ් පවුලේ ඥාතීන් මෙන් ම හිත මිතුරන්ගේ ද විලාප හා සෝ සුසුම් මැදය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n10071314</link>
    <topic>ව්‍යාපාරිකයන් දෙදෙනාගේ මළ සිරුරුඇල්ල වැටෙන ස්ථානයෙන් හමු වෙයි</topic>
    <author>බණ්ඩාරගම සමූහ</author>
    <content>බදුරලිය මාකෙළිඇල්ලේ පෙරේදා (11) දහවල් දියනාමින් සිටියදී දියේ ගිලි අතුරුදන් වූ ව්‍යාපාරිකයන් දෙදෙනාගේ මළසිරුරු ඇල්ල වැටෙන ස්ථානයේ වළ තුළ තිබී නාවික හමුදා කිමිදුම්කරුවන් විසින් ඊයේ (12) උදේ 7 ට පමණ සොයා ගනු ලැබූූ බව බදුරලිය පොලිසිය කියයි.මේ අවසනාවන්ත ඉරණමට මුහුණ පෑවේ බේරුවල පරණකඩේ පදිංචිව සිටි කරුණාකරගේ ඇල්ප්‍රඩ් ප්‍රනාන්දු නමැති (47) සිවුදරු පියකු හා බේරුවල නල්ලහේන පදිංචිව සිටි පී. නුවන් හසන්ත නමැති (30) එක්දරු පියෙකි.පෙරේදා (11) දහවල් බේරුවල සිට විනෝද චාරිකාවක් සඳහා මොවුන් මාකෙළිඇල්ලට පැමිණ ඇත.ඥාතින් හා හිතවතුන් පිරිසෙන් පස් දෙනකු දියනාමින් සිටියදී මරුමුවට පත් වූ දෙදෙනා අනෙක් අයගේ විරෝධතාව මැද ඇල්ල වැටෙන ස්ථානයට ගොස් සුළු වේලාවකින් දියගේ ගිලී ඇතුරුදන්ව ඇති බව පොලිස් පරීක්ෂණවලදී හෙළි වී තිබේ.ඔවුන් මියගිය ස්ථානය පරීක්ෂා කර බැලීම සඳහා මතුගම මහේස්ත්‍රාත් පැමිණීමට නියමිතව තිබූ අතර නාගොඩ රෝහලේදී මරණ පරීක්ෂණය පැවැත්වීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=n10071315</link>
    <topic>මගී ප්‍රවාහන අධිකාරියේදූෂිත නිලධාරීන්ට වැඩ වරදී</topic>
    <author>ජීවනී පතිරණ</author>
    <content>බස්නාහිර පළාත් මාර්ගස්ථ මගී ප්‍රවාහන අධිකාරියේ දූෂිත නිලධාරීන් පිළිබඳ සොයා බලා පරීක්ෂණවලින් පසු ඔවුන් පිළිබඳ නීතිමය ක්‍රියාමාර්ග ගැනීමට බස්නාහිර පළාත් ප්‍රවාහන අමාත්‍යාංශය කටයුතු කරයි.දැනට නිලධාරීන් 43 දෙනෙක් පමණ මෙසේ දූෂිත නිලධාරීන් ලෙස නම්කර ඇති මුත් ඒ සියල්ලෝම වැරැදිකරුවන් දැයි ස්ථිර වශයෙන්ම කීමට නොහැකි බව බස්නාහිර පළාත් ප්‍රවාහන ඇමැති උපාලි කොඩිකාර මහතා පැවැසීය.බස්නාහිර පළාතේ පමණක් නොව සමස්ත ශ්‍රී ලංකාවේම මගී ප්‍රවාහන ක්ෂේත්‍රයේ දූෂිත නිලධාරින් සිටින බව ද ඇමැතිවරයා කීය.දැනට මේ නිලධාරීන් සම්බන්ධයෙන් අමාත්‍යාංශය ගෙන ඇති පියවර කුමක් දැයි ඇසූ ප්‍රශ්නයට ඇමැතිවරයා කියා සිටියේ තවදුරටත් දූෂිත නිලධාරීන් පිළිබඳ සෙවීමට රහස් පොලිසියට උපදෙස් දී ඇති බවයි. එමෙන්ම කඩාපනින නිලධාරීන් ද මොවුන් පිළිබඳ සොයා බැලීමට බස්නාහිර පළාත පුරා යොදවා ඇති බවද ඇමැතිවරයා සඳහන් කෙළේ ය.බස් හිමියන්ගෙන් අයථා ලෙස මුදල් ලබා ගැනීම මේ නිලධාරීන්ට එරෙහි ප්‍රධාන චෝදනාව වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=r1007131</link>
    <topic>වැලිවේරිය පොදු වෙළෙඳපළමිහිපිට අපායක්</topic>
    <author>නිට්ටඹුව සමූහ, ජෙනට් ජයසිංහ</author>
    <content>ගම්පහ - ප්‍රාදේශීය ලේකම් කොට්ඨාසයට අයත් වැලිවේරිය උප නගරයේ පොදු වෙළෙඳ පළ අවට ප්‍රදේශය පිළිබඳව වග කිවයුත්තන් අවධානය යොමු නොකිරීමෙන් එම ප්‍රදේශය මිහිපිට අපායක් වී ඇත.විධිමත් සැලැස්මක් අනුව ඉදි නොකරන ලද නගරය වටා ඇති කාණු පද්ධති වසර ගණනාවකින් පිරිසිදු නොකිරීම නිසා එක්රැස් වී ඇති අපද්‍රව්‍ය නිසා ජලය බැස යෑමක් සිදු නොවේ. කාණුවලින් වහනය වන දුර්ගන්‍ධයට අමතරව අපිරිසුදු කාණු මුළු ප්‍රදේශයටම වසංගත රෝග බෝකරන මැසිමදුරුවන් බෝවන ස්ථාන බවට පත්වී තිබේ.මහා මාර්ගයේ පදික වේදිකාව පෙට්ටි කඩවලින් අවහිර වී තිබීම නිසා පදිකයෝ අසීරුවට පත්ව සිටිති. මේ නිසා රිය අනතුරු සංඛ්‍යාවද වැඩි වී ඇති බව මගීහු පවසති.කඩකාමර 50ක් පමණ පවත්වා ගෙනයන පොදු වෙළෙඳ පොළ පහත් ස්ථානයක පිහිටුවා තිබීම නිසා වැසි දිනවලදී අපවිත්‍ර ජලය එම භූමියෙන් ගලා බැසීම නිසා පායන දිනවලදී ද එම මඩවගුර වියළී යෑමක් සිදු නොවේ.ඇම්. දිලිප් ඩයස් මහතා - වැලිවේරිය නගරයට තිබෙන පොදු අඩුපාඩුව පානීය ජලය නැති කමයි. මෙහි වෙළෙඳුන්ට වගේම නගරයට යන එන අයටත් බොන්න වතුර නැහැ. නගරයටම වතුර බෙදා හරින්න විශාල ජල ටැංකියක් තිබෙනවා. ඒකට වතුර පුරවන්න මෝටරයක් නැහැ.ළිදක් තිබෙනවා. ඒක තියෙන්නේ මේ භූමියේ පහළ තැනක නගරය සෝදාගෙන එන අපිරිසුදු වතුර ඒකට වැටෙනවා. එයට අමතරව වෙළෙඳ පොළේ මාළු සහ මස් කඩවලින් ඉවත දමන අපද්‍රව්‍ය සත්තු ළිඳට දමනවා.සතිපොළට එන වෙළෙන්දෝ ගෙදරින් බොන්න වතුර අරගෙන එනවා. ඒක ඉවර වුණොත් හරි හැලුනොත් හරි බොන්න වතුර හොයන්න නගරෙ වටේම යන්න වෙනවා.නගරයට පොදු වැසිකිළියක් නැහැ. තියෙන ඒවා පිරිසුදු කරන්න වතුර නැහැ. කාණුවල කුණු රොඩු පිරිලා.රුපියල් ලක්‍ෂ ගණන් බැඳලා කුලියට ගත් කඩවල වහලවල් දිරිාපත් වෙලා.වහලෙට දමලා තිබුණු ආවරණ දිරාපත්වෙලා. සභාවට බලධාරීන්ට ඒ පිළිබඳව දැනුම් දුන්නත් කිසි පලක් නැහැ.ඡන්ද කාලයේදී මේ නගරය දියුණු කරන බවට පොරොන්දු දී අපෙන් ඡන්ද ලබා ගන්නවා. ඡන්දෙ ඉවර වෙනවාත් එක්කම ඒ එක්කොම සැලසුම් අමතක වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=r1007132</link>
    <topic>දොම්පේ පොලිසිය ජංගම සේවාවැඩසටහනක් පවත්වයි</topic>
    <author>මල්වාන සමූහ – මහානාම විතානගේ</author>
    <content>දොම්පේ පොලිසිය සංවිධානය කරන පළමුවන පොලිස් ජංගම සේවා වැඩසටහන පසුගියදා දොම්පේ විපුල ශ්‍රී ළමා නිවාස භූමියේදී පැවැත්විණි.මේ අවස්ථාවට සහභාගි වූ දොම්පේ ශශ්‍රී. ල. නි. පක්‍ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතා පැවැසුවේ පොලිස් නිලධාරීන්ට තම රාජකාරි කටයුතු අවංකව ඉටුකිරීමට හැකිවන්නේ දේශපාලකයන් ඒවාට ඇඟිලි නොගැසුවොත් පමණක් බවයි.මේ ජංගම සේවාවෙන් පොලිස් ස්ථානයකින් ඉටුවන සියලුම සේවාවන් ඉටුකර ගැනීමට ප්‍රදේශවාසීන්ට අවස්ථාව ලැබිණි.දහම් පාසල් අතර කථික තරගයක් හා ප්‍රදර්ශන වොලිබෝල් තරගයක් ද පැවැත්විණි.මේ අවස්ථාවට ගම්පහ පොලිස් අධිකාරි දිනේෂ් කරුණානායක, ගම්පහ සහකාර පොලිස් අධිකාරි නිශාන්ත චන්ද්‍රසේකර හා දොම්පේ ප්‍රාදේශීය සභාවේ සභාපති ජේ. ඒ. සනී ජයවර්ධන (එ. ජ. නි. ස.) මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=r1007133</link>
    <topic>රන් අරුණින් ගම්පහ කුඹුරුඅක්: 1800ක් අස්වද්දයි</topic>
    <author>අත්තනගල්ල විශේෂ ජයවීර සුගතපාල</author>
    <content>ආර්ථික සංවර්ධන ඇමැති බැසිල් රාජපක්ෂ මහතාගේ “රන් අරුණ” වැඩසටහන යටතේ ගම්පහ දිස්ත්‍රික්කයේ වාරිමාර්ග අංශයේ කෙටිකාලීන සංවර්ධන ව්‍යාපෘති 20 ක වැඩ මේ වසර අවසන් වීමට ප්‍රථම නිම කිරීමට සැලැසුම් කැර තිබේ.අත්තනගල්ල, මීරිගම, මිනුවන්ගොඩ, ගම්පහ, ජා-ඇළ සහ දොම්පේ යන ප්‍රාදේශීය ලේකම් කොට්ඨාශයන්හි මේ වන විට මෙකී ව්‍යාපෘති ක්‍රියාවට නැංවෙමින් පවතින බව ගම්පහ ප්‍රාදේශීය වාරිමාර්ග කාර්යාලය පවසයි.පුරන්ව පවතින කුඹුරු ඉඩම් නැවත වගාවට යොමු කිරීම ඉලක්ක කොට ගත් මේ කෙටිකාලීන වාරිමාර්ග සංවර්ධන ව්‍යාපෘති සඳහා රජය රු. මිලියන 15.5 ක් වෙන්කර ඇත.තවද සුළු වාරිමාර්ග යටතට ගැනෙන ග්‍රාමීය ඇළවේලී සහ කුඩා පරිමාණ ජලාශ ප්‍රතිසංස්කරණය සඳහා වෙන්කර ඇති මුදල රු. මි. 17.5 කි. වසර 50 කට ආසන්න කාලයක සිට වල්බිහි වී පවතින අත්තනගල්ල ප්‍රාදේශීය ලේකම් කොට්ඨාශයේ දඩගමුවේ රත්මල්ගහ ජලාශය (පාඩාකඩ) ද මේ යටතේ ප්‍රතිසංස්කරණය කෙරේ.යෝජිත වාරිමාර්ග ව්‍යාපෘති නිම කිරීමෙන් පසුව අලුතෙන් වගාවට එක් කිරීමට නියමිත කුඹුරු ඉඩම් ප්‍රමාණය අක්කර 1800 කි.එමගින් සෙත සැලසෙන ගොවි පවුල් සංඛ්‍යාව 1300 ක් පමණ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=r1007134</link>
    <topic>වයඹ පළාතේ මහා මාර්ග පද්ධතියකිලෝමීටර් 1577ක් වැඩි දියුණු කරයි</topic>
    <author>මිහිර විජේසේකර මාරවිල සමූහ</author>
    <content>වයඹ පළාතේ මාර්ග කිලෝමීටර 1577ක් රුපියල් දසලක්ෂ 1363ක වියදමකින් සංවර්ධනය කර ඇතැයි වයඹ පළාත් මාර්ග සංවර්ධන ඇමැති සනත් නිශාන්ත පෙරේරා මහතා සඳහන් කරයි.පළාත් මාර්ග කිලෝමීටර් 183 ක් අලුතෙන් සංවර්ධනය කිරීම ආරම්භ කළ බවද ඇමැතිවරයා පෙන්වා දෙයි.ආනමඩුව ප්‍රදේශයේ මාර්ග සංවර්ධන ව්‍යාපෘති රැසක් ආරම්භ කරමින් ඇමැතිවරයා පසුගියදා මේ බව සඳහන් කළේය.ආනමඩුව තට්ටෑව පලුගොල්ල – මහඋස්වැව, ඌරියාව - තෝනිගල, සහ සියඹලගස්හේන මාර්ග මේ යටතේ සංවර්ධන කටයුතු ආරම්භ කෙරිණි. මේ සඳහා වැය කළ මුළු වියදම ලක්ෂ 120 කි. වයඹ පළාතේ කෘෂිකාර්මික මාර්ග සංවර්ධනය සඳහා වැඩි අවධානයක් යොමු කිරීමට සැලසුම් කර ඇත. ග්‍රාමීය ජනතාවට ගොවි බිම් කරා පහසුවෙන් ප්‍රවේශ වීමේ හැකියාව මෙන්ම සුරක්ෂිතව ඔවුන්ගේ් නිෂ්පාදන ආර්ථිත මධ්‍යස්ථාන කරා ප්‍රවාහනය කිරීමට ඉඩ ප්‍රස්ථාව ලබාදීම මෙහි ප්‍රධාන අරමුණයි.රටේ සෞඛ්‍ය හා අධ්‍යාපන ක්‍ෂ්ත්‍රයේ වැඩි බරක් දරන්නේ පළාත් සභාව එසේම මාර්ග සංවර්ධනය සඳහා ද විශාල කාර්ය භාරයක් සිදු කෙරෙන බවද අමාත්‍යවරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=r1007135</link>
    <topic>ඝන දැව කඳින්රෑ රටා මවනපැල්මඩුල්ලේ සුරංග</topic>
    <author>රත්නපුර දිසා විශේෂ</author>
    <content>ඉවත දමන හැඩයක් නැති දැව වීදුරු කටු සහ ඊයම් වලින් රූ රටා මවමින් අපූරු නිර්මාණ සිදු කරන නිර්මාණකරුවෙකු පැල්මඩුල්ලේ ගොඩගම සිටියි.සිත්තරෙකුට පින්සල සේ මේ යොවුන් නිර්මාණකරුවාගේ මෙවලම නියතයි. ඝන දැව කොටස් වල නියනේ ආධාරයෙන් මොහු අසිරිමත් නිර්මාණ මවයි.සුරංග සංජීව පෙරේරා නම් මේ තරුණයා ජනපති සම්මාන ලැබුවේද ඔහු ජීවිතය කරගත් සොදුරු නිර්මාණ නිසාවෙනි.සුරංග ගේ ප්‍රථම නිර්මාණය දිය වී ගියේය. උත්සාහය අත් නොහල ඔහු දිරිමත් විය. පාසල් කාලයේදී මම කිරි මැටියෙන් නිර්මාණයක් කළා. එය දිය වුණා. එදා මම හිතුවා දියවෙන්නේ නැති නිර්මාණයක් කරන්න සුරංග ගේ ගමනේ ආරම්භය ඔහු සිහිපත් කළේය.කවුරුත් නොකරන දෙයක් කිරීමට මම කල්පනා කළා. ඊයම් උණුකර නිර්මාණ සිදු කළේ ඒ අනුවයි. වාහන බැටරි සොයාගෙන ඊයම් ලබා ගත්තා. අදවන විට ඊයම් මිල වැඩි වෙලා. ඒ නිසා ඊයම් වලින් නිර්මාණයක් කිරීම අමාරු දෙයක් වෙලා.මෙවර ජනාධිපති සම්මානය හිමි වුණේ සුරංගගේ වන අසිරිය, නම් නිර්මාණයටයි. කොස් දැව කඳන් යොදාගෙන එම අපූරු රුක් නිර්මාණය සිදු කර තිබේ. කුරුල්ලන්, සර්පයෙකු, මකුලුදැලක්, කොටියෙකු, වඳුරන්, පුස්වැලක් දෙල් ගසක අත්තක් ආදි විවිධ දේ එහි කැටයම් කර තිබේ’සුරංග සංජීව පෙරේරා, උඩගම්මැද්ද, ගොඩගම පැල්මඩුල්ල ඔහුගේ ලිපිනයයි. ඔහුගේ්නිර්මාණ කරණය දිරි ගැන්වීමට දායක විය හැකි නම් සුරංග තවත් අපූරු නිර්මාණ කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=r1007136</link>
    <topic>කන්තලේ සීනි සමාගමේවිදුලිය විසන්ධි කරලා</topic>
    <author>ත්‍රිකුණාමලය විශේෂ</author>
    <content>වසා දමා ඇති කන්තලේ සීනි කර්මාන්ත ශාලාවේ විදුලිය වෙනුවෙන් මුදල් නොගෙවීම නිසා විදුලිය විසන්ධි කිරීම හේතුවෙන් කම්හල සතු නිල නිවාස වල ජීවත්වන සේවකයන්ටද මාසයක කාලයක සිට අඳුරේ සිටීමට සිදුවී තිබේ.කන්තලේ සීනි කර්මාන්ත ශාලාවට සැපයෙන පොදු විදුලි පද්ධතියෙන් එම නිල නිවාස වලටද විදුලිය ලබාදී ඇති අතර ඔවුන් පරිභෝජනය කරන විදුලිය වෙනුවෙන් කර්මාන්ත ශාලාවට විදුලි ගාස්තු මාසිකව ගෙවා තිබියදී කර්මාන්ත ශාලාව කෝටි ගණනක හිඟ මුදල් නොගෙවීම නිසා විදුලිය විසන්ධි කිරීමට හේතුව වී ඇතැයි සේවකයෝ පවසති.මේ නිසා දැනට නිල නිවාස වල ජීවත්වන පවුල් 83 කට අයත් 337 ක පිරිසක් දැඩි අපහසුතාවකට පත්වී සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007131</link>
    <topic>මුරලිට සාධාරණය ඉටු කිරීමට නම්කඩුලු 800 ලබා ගැනීමට ඉඩ නොදිය යුතුයි</topic>
    <author>වර්නන් ගුණසේතර හා ජගත් ගුණවර්ධන</author>
    <content>ශ්‍රී ලංකාව සමග පැවැත්වෙන ත්‍රිත්ව ටෙස්ට් තරගමාලාවේ සෑම තරගයක්ම විසඳුමක් ඇතිව අවසන් වනු ඇති බව තම විශ්වාසය යැයි ලොව අංක 1 ටෙස්ට් නායක මහේන්ද්‍ර සිං දෝනි ඊයේ පැවැසීය.මේ තරග තුනේදී තමන්ගේ ක්‍රීඩා උපාය මාර්ගයන් එකින් එකට වෙනස් කිරීමට සිදු වීමට ඉඩ ඇතැයි ද ඉන්දීය ක්‍රිකට් නායකයා ප්‍රකාශ කළේය.ගාල්ලේ පැවැත්වෙන පළමු ටෙස්ට් තරගයෙන් පසුව ටෙස්ට් පිටියෙන් සමුගන්නා මුත්තයියා මුරලිදරන්ට ටෙස්ට් කඩුලු 800 සම්පූර්ණ කිරීමට තවත් අවශ්‍ය කඩුලු අට ලබා ගැනීමට ඔහුට අවස්ථාවක් ලබා දෙන්නේදැයි මාධ්‍ය වේදියකු ඇසූ ප්‍රශ්නයකට සිනාමුසුම පිළිතුරු දුන් එම්.එස්. දෝනි, එම කඩුලු අට ලබාගැනීමට ඔහුට ඉඩ නොදීම අපේ වෑයම බවත් මුරලිදරන්ට එම කඩුලු ලබා ගැනීම පහසු කළොත් එය අප විසින් ඔහුට සාධාරණය ඉටු නොකිරීමක් බවත් කියා සිටියේය.“මුරලි ශ්‍රේෂ්ඨ මනුස්සයෙක්. තරග බිමෙන් ඉවතට ගිය විට ඉතිරි වන්නේ එය පමණයි. ශ්‍රේෂ්ඨ මිනිසෙක් ලෙසින් මුරලි සැමදා සැමගේ මතකයේ රැඳී සිටීවි” යැයි දෝනි කීවේය.මේ තරගාවලිය සඳහා ශ්‍රී ලංකාවට පැමිණි ආරම්භක වේග පන්දු යවන ක්‍රීඩක ශ්‍රීසාන්ත් අයහපත් සෞඛ්‍ය තත්ත්වය මත පෙරලා ඉන්දියාවට ගිය බවත් ඔහු වෙනුවට එන ක්‍රීඩකයා තවමත් තමන් නොදන්නා බවත් දෝනි ප්‍රකාශ කළේය. මීට අමතරව ආබාධයක් හේතුවෙන් හර්බජන් සිං අද ඇරැඹෙන තුන්දින පුහුණු තරගයට සහභාගි නොවූවත් ලබන 18 වැනිදා ගාල්ලේ ඇරැඹෙන පළමු ටෙස්ට් තරගයට ඔහු සහභාගි වනු ඇතැයිද දෝනි හෙළි කළේය.මෙවර තරගමාලාවට සහභාගි නොවන සහීර් ඛාන් වෙනුවට කැඳවා තිබෙන වේග පන්දු යවන්නන්ට ඔහු තරම් අත්දැකීම් නැතත් මෙය ඔවුනට ජගත් ටෙස්ට් පිටියේ පෙළහර පෑමට ලැබෙන මහඟු අවස්ථාවක් වනු ඇති බවද ඉන්දීය ක්‍රිකට් නායකයා කීවේය.ශ්‍රී ලංකාව හා ඉන්දියාව අතර ත්‍රිත්ව ටෙස්ට් තරගමාලාවේ ජයග්‍රාහකයන්ට පිදෙන මයික්‍රොමැක්ස් කුසලානය නිරාවරණය කිරීම නිමිත්තෙන් කොළඹ ටාජ් සමුද්‍ර හෝටලයේදී ඊයේ සවස පැවැති මාධ්‍ය හමුවේදී දෝනි මේ අදහස් පළ කළේය.ලොව අංක 1 ටෙස්ට් කණ්ඩායම බවට පත් වීමට ආ ගමනේදී තමන් ක්‍රියාත්මක කළේ මහා ලොකු දේවල් නොව පොඩි පොඩි දේවල් පමණක් බව කී දෝනි ඉන් ප්‍රධාන වූයේ කනිෂ්ඨ ක්‍රීඩකයන්ට ඔවුන්ගේ මත නිදහසේ ප්‍රකාශ කිරීමට අවස්ථාව ලබා දීම බවද කියා සිටියේය.මෙහිදී අදහස් දැක්වූ ශ්‍රී ලංකා ක්‍රිකට් නායක කුමාර් සංගක්කාර, ක්‍රීඩකයන් විසින් තරග විනිසුරු තීරණවලට අභියෝග කරන ‘රෙෆරල් ක්‍රමය’ ඉන්දියාව එහිදී උපයෝගී කර නොගත් අයුරින් ම මෙහිදීද එය උපයෝගී කර නොගන්නා බවත් එහෙත් ලොව සෑම තැනකම ටෙස්ට් තරගාවලට රෙෆරල් ක්‍රමය උපයෝගී කර ගන්නවා නම් වඩා හොඳ බව තමාගේ මතය බවත් කියා සිටියේය.ශ්‍රී ලංකා ක්‍රිකට් අතුරු කමිටුවේ ප්‍රධාන විධායක නිලධාරී දුලිප් මෙන්ඩිස්, ලේකම් නිශාන්ත රණතුංග හා තරගාවලියේ කුසලානයේ අනුග්‍රාහක ප්ලෑන්මන් ස්ටාර්ස් ආයතනයේ ප්‍රධාන විධායක නිලධාරී වික්‍රම් තන්වර් යන මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007132</link>
    <topic>රාජ්‍ය සේවා ක්‍රීඩා තරගඅයැදුම්පත් භාර ගැනේ</topic>
    <author/>
    <content>ශ්‍රී ලංකා රාජ්‍ය සේවා ක්‍රීඩා සංගමය මෙහෙයවන 2010 ශ්‍රී ලංකා රාජ්‍ය සේවා ක්‍රීඩා තරග සඳහා ඉල්ලුම්පත් මෙම මස 20 වැනිදාට පෙර ඉදිරිපත් කරන ලෙස සංගමය ඉල්ලා සිටී.මෙම සංගමයට අනුබද්ධිත සියලුම දිස්ත්‍රික් රාජ්‍ය සේවා දිස්ත්‍රික් සංගම් පැවැත්වූ රාජ්‍ය සේවා තරගවලින් ජයගත් හා අනෙකුත් රාජ්‍ය සේවා අමාත්‍යාංශ/දෙපාර්තමේන්තුවල කණ්ඩායම්වලින් ඉල්ලුම්පත් කැඳවා ඇත. වොලිබෝල්, එල්ලේ, දැල්පන්දු, සැහැල්ලු පන්දු ක්‍රිකට්, කැරම්, පාපන්දු, බැඩ්මින්ටන්, ටේබල් ටෙනිස් හා චෙස් ක්‍රීඩා ඉසවු සඳහා ඉල්ලුම්පත් රාජ්‍ය සේවයේ නියුතු කාන්තා/පිරිමි කණ්ඩායම් සඳහා ඉදිරිපත් විය හැකිවේ.විස්තර හා ඉල්ලුම්පත් ජෝ ජයවර්ධන, පරිපාලන ලේකම්, ශ්‍රී ලංකා රාජ්‍ය සේවා ක්‍රීඩා සංගමය, 2/12, 2/16 පොල්හේන්ගොඩ පාර, නාරාහේන්පිට, කොළඹ 5 වෙත එවිය යුතුවේ. නැතහොත් 011 2513012 අමතන ලෙස ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007133</link>
    <topic>හසලක ගාමිණී අභියෝගතාසවි එසවීමේ තරග අගෝ. 1දා</topic>
    <author/>
    <content>රණවිරු හසලක ගාමිණී කුලරත්න අභියෝගිතා කුසලතා ආබාධිතයන්ගේ සවි එසවීමේ තරගාවලිය අගෝස්තු මස 1 වැනිදා පානදුර ශ්‍රී සුමංගල විද්‍යාලයේ දී පැවැත්වීමට නියමිත ය.මේ තරගාවලිය සඳහා අයැදුම්පත් මේ මස 20 දිනට පෙර වාද්දූව, මාලෑගම, මොරොන්තුඩුවේ අංක 42 ලිපිනයේ, “ශක්ති” ක්‍රීඩා සමාජයේ, අයි.පී. නන්දසේන මහතාට යොමු කරන මෙන් සංවිධායකයින් ඉල්ලා සිටිති. වැඩි විස්තර 0723467041 දුරකතන අංකයෙන් විමසිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007134</link>
    <topic>ක්‍රිකට් සභාපති පිල-ඉන්දීය පිල අතර තෙදින තරගය අද සිට</topic>
    <author/>
    <content>ශ්‍රී ලංකා ක්‍රිකට් සභාපතිගේ කණ්ඩායම සහ ඉන්දීය පිල අතර පැවැත්වෙන තුන්දින තරගය අද (13) සිට 15 වැනිදා දක්වා කොළඹ එන්. සී. සී. ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007135</link>
    <topic>ශ්‍රී ලංකා බොක්සිං පිලපිලිපීනයට යයි</topic>
    <author>ෆවුස් මොහොමඩ්</author>
    <content>මැනී වී පැන්ගිලිනාන් ජාත්‍යන්තර මිත්‍රත්ව බොක්සිං තරගාවලියට සහභාගි වන ශ්‍රී ලංකා බොක්සිං කණ්ඩායම අද (13) පිලිපීනය බලා පිටත්වෙයි.හෙට (14) සිට 19 වැනිදා දක්වා පිලිපීනයේ මැනිලා නුවර පැවැත්වීමට නියමිත මේ තරගාවලිය පවත්වනු ලබන්නේ ප්‍රථම වතාවටය.පිලිපීන ආධුනික බොක්සිං සංගමයේ සභාපති මැනී වී. පැන්ගිලිනාන්ගේ 64 වැනි උපන්දිනය නිමිත්තෙන් පැවැත්වෙන මේ එම්. වී. පී. බොක්සිං තරගාවලිය වාර්ෂිකව පැවැත්වීමට කටයුතු යොදා ඇත. ඔක්තෝබර් මස පැවැත්වීමට නියමිත පොදු රාජ්‍ය මණ්ඩලයීය උළෙලට සහ සැප්තැම්බර් මස බාබඩෝස් හී පැවැත්වීමට නියමිත ලෝක කාන්තා බොක්සිං සූරතාවලියට සහභාගි වන ශශ්‍රී ලංකා කාන්තා සහ පිරිමි බොක්සිං කණ්ඩායම්වලට කදිම පෙරහුරු තරගාවලියක් වනු ඇතැයි සැළකෙන එම්. වී. පී. මිත්‍රත්ව කුසලාන බොක්සිං තරගාවලිය රටවල් 8ක ක්‍රීඩක ක්‍රීඩිකාවෝ සහභාගි වෙති.චීනය, තායිවානය, තායිලන්තය, මැකාවෝ, හොංකොං, මොංගෝලියාව සහ සත්කාරක පිලිපීනය ඒ අතර වෙති. පිලිපීනය මේ තරගාවලියට කණ්ඩායම් 2ක් ඉදිරිපත් කර ඇත. පිරිමි තරග ඉසව් 7ක් සහ කාන්තා තරග ඉසව් 5ක් ඇතුළත් මේ තරගාවලියේ රන් පදක්කම් දිනා ගන්නා සෑම ක්‍රීඩක ක්‍රීඩිකාවකටම අමෙරිකානු ඩොලර් දහසක මුදල් ත්‍යාගයක් ද පිරිනැමීමට නියමිතය.ශ්‍රී ලංකාව නියෝජනය කරන පිරිමි කණ්ඩායමට ටී. එම්. තෙන්නකෝන් (යුද හමුදාව), ඩී. එම්. සමරසේකර (ස්ලිම්ලයින්), මන්ජු වන්නිආරච්චි (ස්ලිම්ලයින්), කමල් සමීර (ස්ලිම්ලයින්) සහ පී. ආර්. අයි. රාජපක්‍ෂ (ස්ලිම්ලයින්) ඇතුළත් වෙති.කාන්තා කණ්ඩායමට අනූෂා කොඩිතුවක්කු (ස්ලිම්ලයින්) නිල්මිණී ජයසිංහ (ස්ලිම්ලයින්) සහ නිලූකා කරුණාරත්න (යුද හමුදාව) ඇතුළත්ව සිටිති.රොහාන් අබේවර්ධන කණ්ඩායමේ කළමනාකරු වන අතර ටී. බී. හර්ෂ කුමාර සහ කියුබානු පුහුණුකරු ජූලියානා සන්තානෝ පුහුණුකරුවන් ලෙස කටයුතු කරති. කණ්ඩායම් වෛද්‍යවරයා වන්නේ එෆ්. ඒ. රාජකුලේන්ද්‍රන් මහතාය. ලසන්ත විජේසූරිය මහතා ද තරග තීරකවරයෙකු සහ විනිසුරුවරයෙකු ලෙස මේ තරගමාලාවට එක්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007136</link>
    <topic>නෙදර්ලන්තය හඬවමින් ස්පාඤ්ඤය ප්‍රථම වතාවට ලෝක සූරයෝ වෙති</topic>
    <author>ජොහැන්නස්බර්ග් (ඒ. එෆ්. පී)</author>
    <content>ඇන්ඩ්‍රිස් ඉනීස්ටා නෙදර්ලන්තයට එරෙහිව 116 වැනි මිනිත්තුවේ දී ලබාගත් ගෝලයෙන් යුරෝපීය පාපන්දු සූරයන් වන ස්පාඤ්ඤය ඉතිහාසයේ ප්‍රථම වතාවට ලෝක පාපන්දු කුසලානය ඊයේ දිනා ගත්තේ ය.ස්පාඤ්ඤයේ ප්‍රථම ලෝක කුසලාන ජයග්‍රහණය සිය කණ්ඩායම පාපන්දු ක්‍රීඩාවට කරනු ලැබූ අගනා දායකත්වය වෙනුවෙන් ඔවුනට ලැබිය යුතව තිබූ ත්‍යාගයක් බව ස්පාඤ්ඤ පුහුණුකරු විසෙන්ටි ඩෙල් බොස්ක් ප්‍රකාශ කර සිටියේ ය.‘අද දිනය අලංකාර පාපන්දු ක්‍රීඩාව වෙනුවෙන් ලැබුණු ත්‍යාගයකි’ ඩෙල් බොස්ක් ඊයේ ජයග්‍රහණයෙන් පසුව පැවැසීය. ‘ස්පාඤ්ඤය නැමැති රටට මේ ත්‍යාගය ලැබිය යුතු දෙයකි. මෙය ක්‍රීඩාවට එහා යනවා. අප මෙහි සැමරිය යුතුයි.ස්පාඤ්ඤයේ ජනතාවට මේ ජයග්‍රහණය පිළිගැන්වීමට ලැබීම ගැන අප ඉතාමත් සතුටු වනවා.‘2010 ලෝක කුසලාන පාපන්දු අවසාන මහා තරගය ප්‍රමෝදමත් එකක් වූවද නෙදර්ලන්තය විසින් යොදාගත් තර්ජනාත්මක උපාය මාර්ගයන් නිසා තරගයට අවලස්සනක් එක් කෙළේ ය.එම උපායමාර්ගයන්හි ප්‍රතිඵලය වූයේ එංගන්තය තරග විනිසුරු හොවාර්ඩ් වෙබ් විසින් ‘ සෙන්ටර්බෑක්’ ක්‍රීඩක ජොනී හෙයිටින්ගා පිටියෙන් ඉවත් කිරීම හා තවත් ක්‍රීඩකයන් හත් දෙනෙකුට කහ කාඩ් පත පෙන්වා අවවාද කිරීමය.එම උපාය මාර්ගයන් පිළිබඳව නඟන ලද ප්‍රශ්න හමුවේ ඉතාමත් කරුණාවන්ත අයුරින් කතා කළ ස්පාඤ්ඤ පුහුණුකරු කියා සිටියේ ‘ මා මෙතැනට පැමිණියේ පාපන්දු ක්‍රීඩාව ගැන අලංකාර දේවල් ගැන කතා කිරීමට’’ බවය.‘’නෙදර්ලන්තය හොඳින් ක්‍රීඩා කළා. එය සමබර තරගයක් වුණා. ඔව් සමහර අවස්ථාවලදී එහි රළු ගතියක් ඇති වුණා. නමුත් එය පාපන්දු ක්‍රීඩාවේ කොටසකි.’’සිය ක්‍රීඩකයන්ගේ උපාය මාර්ග සම්බන්ධයෙන් නෙදර්ලන්ත පුහුණුකරු බර්ට් වැන් මාර්විජ්ක් ඔවුන් ආරක්ෂා කරමින් කතා කෙළේ ය.‘’ස්පාඤ්ඤය පැරැදවීමට නම් අද දවසේ අප ඉතා හොඳින් ක්‍රීඩා කළ යුතුව ඇති බව අප දැන සිටියා. උපාය මාර්ග අතින් අපි හොඳ කාර්යයක් කළා. තරගයේ වැඩි වෙලාවක් අපි හිටියේ ඉතාමත් හොඳ තත්ත්වයකයි.’’ලෝක කුසලාන අවසාන තරගයකට මෙවැනි ‘කහ කාඩ් පත්’ ප්‍රමාණයක් ප්‍රදර්ශනය වීම කනගාටුවට කරුණක් බව මාර්විජ්ක් පිළිගත්තේ ය.මෙම තරගයේ දී ස්පාඤ්ඤ ක්‍රීඩකයන් පස් දෙනෙකුට ද ‘කහ කාඩ් පත’ පෙන්වන ලදී.එහෙත් එය තම කණ්ඩායමේ ක්‍රීඩා විලාශය නොවන බවත් නමුත් තරගයක් ක්‍රීඩා කරන්නේ එය ජය ගැනීමට බවත් නෙදර්ලන්ත, පුහුණුකරු කියා සිටියේ ය.‘’එය ලෝක කුසලාන අවසාන මහා තරගයයි. එය බලවත් හැඟීම්වලින් පිරී තිබුණු බව තරගය අවසානයේ කව්රුත් දුටුවා. එතරම් අලංකාර පාපන්දු ක්‍රීඩාවකින් තොරව හෝ තරගය දිනන්න තිබුණා නම් මා සතුටු වෙනවා ‘’ මාර්විජ්ක් කියා සිටියේ ය.තරගය පෙනල්ටි පහර දක්වා දුර ගියා නම් එය එසේ සිදුවීමට ඉඩ තිබිණි. එය එසේ නොවෙමින්, අතිරේක ක්‍රීඩක සෙස්ක් ෆැබ්රිගාස් ‘පාස්’ කළ පන්දුවෙන් ඉනීස්ටා එල්ල කළ නොනැවැත්විය හැකි ගොල් පහරින් අති මහත් උත්සවයක ආරම්භක සීනු නාද දෙන්නට පටන් ගැණිනි.1974 හා 1978 වසරවල අවසාන මහා තරගවල ලත් පරාජයන්ගේ මතකයන් මුලිනුපුටා දැමීමට බලාපොරොත්තුවෙන් සිටි නෙදර්ලන්ත කණ්ඩායමකට එය ඉතාමත් වේදනාකාරී පහරක් විය.‘’තරගයේ තවත් මිනිත්තු හතරක් පමණක් ඉතිරිව තිබියදී අවසාන තරගයකින් පරාජය වීම දරා ගත නොහැකි වේදනාවකි’’ වැන් මාර්විජ්ක් ප්‍රකාශ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007137</link>
    <topic>ක්ලිෆර්ඩ් කුසලාන රගර් 16 වැනිදා ඇරැඹේ</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලානය සඳහා වන කැල්ටෙක්ස් පිලිමලුන් පිටු දැකීමේ අන්තර් සමාජ රගර් තරගාවලිය මේ මස 16 වැනිදා ආරම්භ වේ.මහනුවර ක්‍රීඩා සමාජයට සූරතාව හිමි කර දෙමින් පසුගියදා නිමාවට පත්වූ කැල්ටෙක්ස් අන්තර් සමාජ ලීග් රගර් තරග මාලාවේ දෙවැනි අදියර ලෙස පැවැත්වෙන මේ තරග මාලාවට ලීග් තරගමාලාවට සහභාගි වූ කණ්ඩායම් අට තරග වදිති. ලීග් තරග මාලාවේදී කුසලානය සඳහා තරග වැදුණු කණ්ඩායම් අතර සිවුවැනි ස්ථානය හිමි කර ගත් ගුවන් හමුදාව සහ පළිහ සූරතාව දිනූ පොලිස් පිල අතර අර්ධ අවසන් පූර්ව තරගය 16 වැනිදා සී. ආර්. පිටියේදී පැවැත්වේ.16 වැනිදා සිට 31 වැනිදා දක්වා පැවැත්වෙන මේ තරග මාලාවේ පළමුවරට මධ්‍යස්ථ ක්‍රීඩා පිටිය භාවිතයට යොදා ගැනේ.අවසන් පූර්ව වටයේ සිට ජාත්‍යන්තර තරග විනිසුරුවන් යොදා ගැනීමටද නියමිතය.2007 වසරේ සිට පිට පිට තුන් වතාවක් ක්ලිෆර්ඩ් සූරතාව දිනූ මහනුවර ක්‍රීඩා සමාජය මේ වසරේද එම සූරතාව රැක ගැනීමේ අරමුණෙන් තරග වදින අතර එම තුන්වසරේදීම අනුසූරතාව හිමි කර ගත් සී. ආර්. පිල මෙවර සූරතාව දිනා ගැනීමේ අරමුණෙන් යුතුව තරග බිමට පිවිසෙනු ඇත.2007 වසරේදී මහනුවර පිල 16 – 5 ක් ලෙස සී. ආර්. පිල පරාජය කළ අතර 2008 වසරේදී 21 – 0 ක් ලෙස නැවත සී. ආර්. පිල පරදමින් සූරතාව හිමි කර ගැනීමට මහනුවර පිල සමත් විය. පසුගිය වසරේදී සී. ආර්. පිල 10 – 6 ක් ලෙස පිට පිට තුන් වැනි වතාවටත් පරදවා සූරතාව හිමි කර ගැනීමට මහනුවර පිලට හැකි විය.තරග කාල සටහනඅර්ධ අවසන් පූර්ව වටයජූලි 16 – ගුවන් - පොලිස් - සී. ආර්. පිටියේදී17 – මහනුවර පිල – හැව්ලොක්ස් - බෝගම්බර පිටියේදී17 - සී. ආර්. - සී. එච්. – රාජකීය විදුහල් ක්‍රීඩා පිටියේදී18 – නාවික හමුදාව - යුද හමුදාව - සී. ආර්. පිටියේදී24 - 25- අවසන් පූර්ව වටය31 – අවසන් මහා තරගය</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007138</link>
    <topic>ඩී. එස්. අයි. පාසල් වොලිබෝල් අවසන් වටයටමාදම්පේ සේනානායක විදුහලෙන් කණ්ඩායම් 4ක්</topic>
    <author>පි‍්‍රන්ස් ගුණසේකර</author>
    <content>ඩී. එස්. අයි. සුපර් ස්පෝර්ට්ස් පාසල් වොලිබෝල් තරගාවලියේ අවසන් මහා තරගවලට මාදම්පේ සේනානායක මධ්‍ය මහා විදුහලේ වොලිබෝල් කණ්ඩායම් හතරක් සුදුසුකම් ලබා තිබීම විශේෂත්වයකි.බදුල්ල වින්සන්ට් ඩයස් ක්‍රීඩාංගණයේදී නිමාවූ ජාතික මට්ටමේ තරගවලදී ජය ලැබූ මාදම්පේ සේනානායක විදුහලේ 14න් පහළ, 16න් පහළ හා 18න් පහළ පිරිමි කණ්ඩායම් තුනම හා 18න් පහළ කාන්තා කණ්ඩායම මේ මස 23 හා 24 දිනවල කොළඹදී පැවැත්වෙන අවසන් මහා තරගවලට එක්වෙති.එකම විදුහලකින් අවසන් මහා තරග සඳහා කණ්ඩායම් හතරක් සුදුසුකම් ලැබූ ප්‍රථම අවස්ථාව මෙය වේ.16න් පහළ හා 18න් පහළ කාන්තා අවසන් තරගවලට ආනමඩුව මධ්‍ය මහා විදුහලේ ක්‍රීඩිකාවෝද සුදුසුකම් ලැබූහ.14න් පහළ පිරිමි අවසන් තරගය සීදූව දවිසමර හා මාදම්පේ සේනානායක අතර පැවැත්වේ. එහි තෙවැනි ස්ථානය තොටගමුව විජයබාහු මහා විදුහල දිනාගත්තේ මහගමසේකර විදුහල තරග වට 2 – 1 කින් පරදවමිනි.14න් පහළ කාන්තා අවසන් තරගය ඇහැලියගොඩ ධර්මපාල හා ඉබ්බාගමුව ආදර්ශ මහා විදුහල අතර පැවැත්වේ. එහි තෙවැනි ස්ථානය කුමාරිගම මහා විදුහල දිනාගත්තේ සාන්ත බර්නදෙත් විදුහල තරගවට 2 – 0 කින් පරදවමිනි.16න් පහළ පිරිමි අවසන් තරගය රුවන්වැල්ල රාජසිංහ හා මාදම්පේ සේනානායක විදුහල් අතර පැවැත්වේ. තෙවැනි ස්ථානය ධම්මිස්සර මධ්‍ය මහා විදුහලට හිමිවූයේ තරග වට 2 – 0 කින් හුංගමුව විජයබා විදුහල පරාජය කරමිනි. 16න් පහළ කාන්තා අවසන් තරගය සාන්ත බර්නදෙත් හා ආනමඩුව මධ්‍ය මහා විදුහල් අතර පැවැත්වේ. තෙවැනි ස්ථානය මිහිදුපුර මහා විදුහල දිනාගත්තේ තරගවට 2 – 1 කින් අනුරාධපුර මධ්‍ය මහා විදුහල පරදවමිනි.18න් පහළ පිරිමි අවසන් තරගය මාදම්පේ සේනානායක හා ධම්මිස්සර මධ්‍ය මහා විදුහල් අතර පැවැත්වේ. එහි තෙවැනි ස්ථානය සීදූව දවිසමර විදුහල දිනාගත්තේ තරග වට 2 – 1 කින් දික්වැල්ල විජිත මධ්‍ය මහා විදුහල පරදවමිනි.18න් පහළ කාන්තා අවසන් තරගය මාදම්පේ සේනානායක හා ආනමඩුව මධ්‍ය මහා විදුහල් අතර පැවැත්වේ. තෙවැනි ස්ථානය කොට්ටාව ධර්මපාල විදුහල දිනා ගත්තේ තරගවට 2 – 1 කින් කඩුගන්නාව මධ්‍ය මහා විදුහල පරදවමිනි.ක්‍රීඩක ක්‍රීඩිකාවන් 60,000ක් පමණ සහභාගිවූ ඩී. එස්. අයි. සුපර් ස්පෝර්ට්ස් පාසල් වොලිබෝල් තරගාවලිය රට පුරා දිස්ත්‍රික්ක 21ක පසුගිය මැයි මාසයේ සිට ආරම්භ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=s1007139</link>
    <topic>සබරගමුව නෙට්බෝල් සූරතාපින්නවල ජාතික පාසලට</topic>
    <author>විපුල එස්. කුමාරතුංගරඹුක්කන උතුර සමූහ</author>
    <content>සබරගමුව පළාත් 15න් පහළ, 17න් පහළ, 19න් පහළ නෙට්බෝල් සූරතා තුනම දිනා ගැනීමට කෑගල්ල දිස්ත්‍රික්කයේ රඹුක්කන පින්නවල ජාතික පාසල සමත්ව තිබේ. රත්නපුර මද්දූව ක්‍රීඩාංගණයේ ඉකුත් 19 දා පැවැති මෙම තරගාවලියේ මෑත ඉතිහාසයේ සූරතා තුනම එකම පාසලකට හිමි වූ ප්‍රථම අවස්ථාව මෙය වේ.සබරගමු පළාතේ ජනප්‍රිය පාසල් කීපයක කණ්ඩායම් මෙම තරගය සඳහා ඉදිරිපත්ව සිටි අතර ඒ සියල්ල අභිබවා ජයග්‍රහණය කිරීමට පින්නවල ජාතික පාසල සමත් විය.රත්නපුර පර්ගියුෂන් බාලිකා, රත්නපුර ඇග්නස් බාලිකා, තෝලංගමුව ක්‍රීඩා පාසල, කෑගලු බාලිකා, කෑගල්ල සාන්ත ජෝසප් බාලිකා, බලංගොඩ ආනන්ද මෛත්‍රී, ඇහැලියගොඩ ධර්මපාල ආදී පාසල් කණ්ඩායම් අභිබවා සූරතා තුනම ජයග්‍රහණය කිරීමට පින්නවල ජාතික පාසලේ ක්‍රීඩිකාවෝ සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=f1007131</link>
    <topic>අසාර්ථක රාජ්‍ය ආයතන ගැනබලධාරීන්ටදැනුම් දෙන්න</topic>
    <author>සාකච්ඡා කෙළේ උදිත ගුණවර්ධන</author>
    <content>* රාජ්‍ය පරිපාලන අමාත්‍යාංශය විදිහට මේ ක්‍ෂේත්‍රයේ වගකීම් ඉෂ්ට කිරීමට ඔබට තිබෙන්නේ කුමන විදිහේ සැලසුමක්ද?රටක ප්‍රධාන ම වගකීම තිබෙන්නේ රාජ්‍ය පරිපාලන අමාත්‍යාංශයට කියතොත් එහි වරදක් නැත. අපිට තමයි රටක පරිපාලනය භාර වෙලා තියෙන්නේ. එවැනි වැදගත්කමක් තිබෙන අමාත්‍යාංශයක වගකීම් මා වෙත භාර කිරීම පිළිබඳ ජනාධිපති මහින්ද රාජපක්‍ෂ මහතාට ස්තුතිය පළ කළ යුතුයි.රටක් දියුණුවට යද්දි රාජ්‍ය පරිපාලන අංශය ශක්තිමත් විය යුතුයි. රාජ්‍ය පරිපාලන ක්‍ෂේත්‍රය ශක්තිමත් වීම මඟින් පමණයි ප්‍රාදේශීය දියුණුව වගේ ම රජයත්, මහජනයත් අතර සම්බන්ධතාව ගොඩනැෙඟන්නේ. එහි රාජ්‍ය පරිපාලන අමාත්‍යාංශයේ සරල වගකීම විදිහට පැහැදිලි කළ හැකියි. අප උත්සාහ කරමින් සිටින්නේ, මේ වගකීම් ඉෂ්ට කිරීමටයි. ඒ සඳහා අප අමාත්‍යාංශ මට්ටමින් විශාල වැඩ ප්‍රමාණයක් ඉටු කිරීමට සූදානමින් සිටින්නේ.* ඔබ ඔය විදිහට සඳහන් කළත් ප්‍රාදේශීය ලේකම් කාර්යාල, දිස්ත්‍රික් ලේකම් කාර්යාලවලින් ඉටුවන සේවය අකාර්යක්‍ෂමයි කියලා චෝදනාවක් එල්ල වෙනවා. මේ තත්ත්වය නිවැරැදි කර ගැනීමට නොහැකි ද?ඔබේ කතාව මට සම්පූර්ණයෙන් ම බැහැර කරන්න බැහැ. පසුගිය කාලයේ දී ඇතැම් තැන්වල යම් යම් අකාර්යක්‍ෂමතා තිබුණා. ඒත් මේ වෙද්දි අලුත් යුගයට ගැළපෙන විදිහට මේ ආයතන නවීකරණය කර තිබෙනවා. අපට පුළුවන් වෙලා තිබෙනවා බිම් මට්ටමත් අමාත්‍යංශයත් සම්බන්ධිකරණය කරනු ලබන ප්‍රාදේශීය ලේකම් කාර්යාල දිස්ත්‍රික් ලේකම් කාර්යාලවලට අලුත් ප්‍රවේශයක් ලබාදීමට.ආණ්ඩුවේ වැඩ මන්දගාමියි කියන මතය දශක ගණනාවක් පුරා සමාජගත වූ මතයක්. ඒ නිසා සමහරු නිකමටත් කියනවා ආණ්ඩුවේ කාර්යාල අකාර්යක්‍ෂමයි කියලා. ඒත් එහි ඇත්ත තත්ත්වය එහෙම නෙමෙයි. මා ඉල්ලා සිටිනවා ගිහින් බලන්න කියලා ප්‍රාදේශීය ලේකම් කාර්යාලයකට.එතකොට තේරෙනවා මේ කාර්යාල අකාර්යක්‍ෂම ද නැද්ද කියලා. මේ තැන්වල අඩුපාඩු තියේ නම් මහජනතාවට පුළුවන් අදාළ බලධාරීන් වෙත ඒවා යොමු කිරීමට. අප සූදානමින් ඉන්නේ මේ විදිහේ අඩුපාඩුකම්, දුර්වලකම් තිබේනම් ඒවා නිවැරැදි කිරීමට අවශ්‍ය පියවරක් ගැනීමට.* උතුරු, නැඟෙනහිර ප්‍රදේශවල තිබූ යුදමය තත්ත්වය නිසා එම ප්‍රදේශවල රාජ්‍ය පරිපාලන කටයුතු බිඳ වැටී තිබුණා. වර්තමාන සාමකාමී වාතාවරණය තුළ මේ තත්ත්වය නිවැරැදි කර රාජ්‍ය පරිපාලන ව්‍යූහය ශක්තිමත් කිරීමට මොන විදිහේ ක්‍රමවේදයක් ද අනුගමනය කර තිබෙන්නේ?උතුරු, නැඟෙනහිර ත්‍රස්තවාදය තිබූ ප්‍රදේශවල ප්‍රාදේශීය ලේකම් කාර්යාල තිබුණත් ඒ බොහොමයක් නාමිකවයි තිබුණේ. දැන් එහෙම නෙමෙයි රජයට මේ ප්‍රදේශවල වැඩවලට පූර්ණ ලෙස මැදිහත්වීමට පුළුවන්. ඒ නිසා අප මෙම ප්‍රදේශවල පරිපාලන කටයුතුවලට පූර්ණ ලෙස මැදිහත්ව සිටින්නේ. දැන් මේ ප්‍රදේශවල පරිපාලන කටයුතුත් සෙසු ප්‍රදේශවලට සමගාමීව ක්‍රියාත්මක වෙනවා යැයි සඳහන් කළොත් එය අතිශයෝක්තියක් නෙමෙයි.අප ඉදිරියේ දී මේ පරිපාලන කටයුතු තවදුරටත් ජනතාව අතරට ගෙන යාමටත්, ඒ කටයුතු විධිමත් කිරීමටත් කටයුතු කරනවා. මා විශ්වාස කරන ආකාරයට පසුගිය කාලයේ සිදු වූ අවාසනාවන්ත තත්ත්වයන්ට පරිපාලනය විධිමත්ව විමධ්‍යගත නොවීමත් බලපානු ලැබූවා. ඒත් අපට යළිත් එම දුර්වලතා ඇතිවන විදිහට කටයුතු කරන්න බැහැ.අප දැනටමත් උතුරු ප්‍රදේශය තුළ කොට්ඨාස සීමා නිර්ණය කරමින් සිටින්නේ. එම කටයුතු නිමා වූ විගස මේ ප්‍රාදේශීය ලේකම් කොට්ඨාසවලටත් අවශ්‍ය නිලධාරීන් පත්කර පරිපාලන කටයුතු සිදු කිරීමට කටයුතු කරනවා.* විශ්‍රාම වැටුප් මුලින් ම ලබා ගැනීමේ දී හා රජයේ සේවකයකු විශ්‍රාම ලබද්දී විවිධ අපහසුතාවලට ලක් වෙනවා. උදාහරණයක් විදිහට ගෙන බැලුවහොත් මේ මාසයේ විශ්‍රාම ලබන පුද්ගලයකුට තමන් ගේ් මුල් විශ්‍රාම වැටුප ලබා ගැනීමට මාස කිහිපයක් ගත වෙනවා. මේ තත්ත්වයට පිළියමක් නැද්ද?මෙහෙම දෙයක් වෙන්න පුළුවන්. එයට විවිධ හේතුසාධක බලපාන්න පුළුවන්. අප නිතර ම කටයුතු කළ යුත්තේ මේ විදිහේ දෙයක් සිදු නොවන විදිහටයි. මේ තත්ත්වය ඇතිවන්නේ ආයතනයෙන් ආයතනයට මාරු වෙමින් එද්දියි. එහි දී අතර මඟ ආයතනයක දී විශ්‍රාම ලැබූ පුද්ගලයාගේ පුද්ගලික ලිපි ගොනුවට කුමක් හෝ ප්‍රශ්නයක් ඇතිවෙන්න පුළුවන්. එහෙම වුණාම තමයි මේ විදිහේ තත්ත්වයක් ඇතිවීමට පුළුවන්කම ලැබෙන්නේ.ඒ නිසා අපට ආයතන මට්ටමින් මේ විදිහේ ප්‍රමාද දෝෂ ඇතිවන එක වළක්වන්න පුලුවන් කමක් තිබිය යුතුයි. ඒ සඳහා අලුත් වැඩපිළිවෙළක් ඇති කළ හැකියි. ඒ වගේ ම රාජ්‍ය සේවකයාටත් මෙවැනි ලිපිගොනු පිළිබඳ විශේෂ අවධානයකින් කටයුතු කිරීමට පුළුවන්කම තිබිය යුතුයි.* රජයේ විවිධ අංශවලට සේවක සේවිකාවන් බඳවා ගනිද් දී දේශපාලන බලපෑම් ඒ සඳහා යොමු වන බවට මතයක් තිබෙනවා. මේ පිළිබඳ විපක්‍ෂයත් විවිධ ආකාරයේ චෝදනා එල්ල කරනවා. මේ චෝදනාවල ඇත්ත නැත්ත කුමක්ද?මේ විදිහේ චෝදනාවක් කවුරුන් හෝ එල්ල කරනවානම් ඔහු හෝ ඇය රටේ සම්ප්‍රදාය පිළිබඳ පුංචි දැනුමක් හෝ නැති කෙනෙකු විය යුතුයි. රාජ්‍ය සේවයට සේවකයන් බඳවා ගන්නේ විධිමත් ක්‍රියා පටිපාටියකට අනුවයි. එයින් පිට බඳවා ගැනීම් කරන්න බැහැ. විපක්‍ෂය සමහර විට දේශපාලන වාසි ගන්න මේ විදිහේ දේවල් කියනවා ඇති. ඔන්න සංස්ථාවකට රජයේ සමාගමකට මෙහෙම දෙයක් කියනවා නම් එය පිළිගැනීමට පුළුවන්. ඒත් රාජ්‍ය සේවයට මේ විදිහේ බඳවා ගැනීම් කළ නොහැකියි.* ඔබේ අමාත්‍යාංශයට තමයි රජයේ සේවකයන් සැලකිය යුතු ප්‍රමාණයක් සම්බන්ධ වී සිටින්නේ. ඔවුන් ගේ විශාල ම බලාපොරොත්තුවක් වී තිබුණේ මෙවර අයවැය මගින් වැටුප් වර්ධක ලැබෙයි කියා. ඒත් එය ඒ ආකාරයට ඉෂ්ට වුණේ නැහැ. රජයේ සේවක වැටුප් ඉහළ යන්නේ කොයි කාලයේ දී ද?මෙවර ඉදිරිපත් වුණේ ඉදිරි මාස හය සඳහා වූ කෙටිකාලීන අයවැයක්. මෙම අයවැය මඟින් දීර්ඝ කාලීන අරමුණු සපුරාගැනීමට කටයුතු කරලා නැහැ. වෙනත් විදිහකට කියනවා නම් මේ අයවැය අතරමැදි කාලයකට පමණක් වූ අයවැයක් පමණයි.ඉදිරි නොවැම්බර් මාසයේ ඉදිරිපත් කරන අයවැය මගින් තමයි රටේ ඉදිරි සංවර්ධන කටයුතුවලට වගේ ම රජයේ සේවක වැටුප් ඉහළ දැමීම සඳහා වූ යෝජනා ඇතුළත් කරනු ලබන්නේ. ඉදිරි අයවැය මඟින් රජයේ සේවක සේවිකාවන් බලාපොරොත්තු වන එම වැටුප් වර්ධකය අනිවාර්යෙන් ම ලැබෙනවා කියලා කියන්න පුළුවන්.ඒ විතරක් නෙමෙයි, ශශ්‍රී ලංකාව ඉදිරි සංවර්ධන යුගයට ගෙන යන බොහෝ යෝජනා 2011 ඉදිරි අයවැයට ඇතුළත් කිරීමට නියමිතයි. මෙවර ඉදිරිපත් වූ 2010 අයවැය ඒ සඳහා වූ මූලික ප්‍රවේශයක් පමණයි.* ඒත් විපක්‍ෂය කියන්නේ ආණ්ඩුව ජාත්‍යන්තර මූල්‍ය අරමුදලට යටත් වෙලා මේ අයවැය ඉදිරිපත් කළා කියලා...?කියන අයට ඕනෑම දෙයක් කියන්න පුළුවන්. ඒත් රට ම දන්නවා මූල්‍ය අරමුදලේ කොන්දේසිවලට යටත් වෙලා ණය ගත්තේ කවුද කියලා. එදා එජාප ආණ්ඩු කාලයේ දී මෙ තත්ත්වය පැහැදිලිව දැක ගැනීමට තිබුණා. සහනාධාර කැපුවේ, රාජ්‍ය සම්පත් පුද්ගලීකරණය කළේ එජාප ආණ්ඩු විසිනුයි. වැඩිදුර යන්න ඕනේ නැහැ 2002 දී එජාපය බලයට පැමිණි පසු ඉදිරිපත් වූ අයවැය මඟිනුත් මේ තත්ත්වය දැක ගැනීමට තිබුණා. ඒත් ජනාධිපතිතුමා බලයට පත් වූ පසු එකදු සහනාධාරයක්වත් අඩු කරලා නැහැ. එක් රාජ්‍ය සම්පතක්වත් පුද්ගලීකරණය කරලා නැහැ. අපේ ආණ්ඩුව කටයුතු කරලා තිබෙන්නේ ඒ ආකාරයට.අපි මූල්‍ය අරමුදලෙන් ආධාර අරගෙන තිබෙන බව ඇත්ත. ඒ මුදල් අප සංචිත ශක්තිමත් කර ගැනීමටයි යොදවා තිබෙන්නේ. අප මේ ආධාර ලබාගනිද්දි ජාත්‍යන්තර මූල්‍ය අරමුදල කිසිදු කොන්දේසියක් පැනෙව්වෙත් නැහැ. අප කිසිදු කොන්දේසියකට යටත් වුණෙත් නැහැ.* ව්‍යවස්ථා සංශෝධනය පිළිබඳ පසු ගිය කාලයේ දී දිගින්දිගට ම සාකච්ඡා වුණා. මෙහි අලුත් තත්ත්වය මොනවගේද?මේ ව්‍යවස්ථාව සංශෝධනය විය යුතුයි කියන එක පාර්ලිමේන්තුව නියෝජනය කරන නොකරන පක්‍ෂ, විපක්‍ෂ සියලු දේශපාලන පක්‍ෂ හොදාකාරව පිළිඅරගෙන තිබෙන්නේ. රටේ මහජන මතයකුත් මේ පිළිබඳ ඇතිවී තිබෙන්නේ. පසුගිය මැතිවරණවල දී ආණ්ඩුවත් විපක්‍ෂයත් වේදිකා දෙකක සිටිමින් වුව ද පිළිගත් එක් දෙයක් වුණේ වර්තමාන ව්‍යවස්ථාව වෙනස් විය යුතු බවයි.අපි පසුගිය මහ මැතිවරණයේ දී ව්‍යවස්ථාව සංශෝධනය විය යුතු බව පැහැදිලිව සඳහන් කළා. ඒ දෙයටත් එක්ක තමයි ආණ්ඩුවට තුනෙන් දෙකකට ආසන්න බලයක් ලැබුණේ. ඒ නිසා අප මේ ජනමතය තේරුම් අරගෙන ඒ අනුව කටයුතු කළ යුතුයි.* ආණ්ඩුවත් විපක්‍ෂයත් අතර ඇති වූ සංවාදය ඉදිරි ව්‍යවස්ථා සංශෝධනයකට මොන විදිහට බලපායිද?ආණ්ඩුවත් විපක්‍ෂයත් මේ ජාතික කාරණයේ දී එක්ව සංවාද කිරීම හොඳයි. ඒ ආකාරයට කටයුතු කිරීමෙන් මුළු රට ම පිළිගත්තා අලුත් ව්‍යවස්ථාවකට අපට යොමුවීමට පුළුවන් කම තිබෙනවා. ඒ වගේ ම ආණ්ඩුව අත්තොනෝමතිකයි කියන මතයද මේ සංවාද නිසා අපට බැහැර කරන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=f1007132</link>
    <topic>කාන්හා වන උයනේසොඳුරු සැරිසරක්</topic>
    <author>කපිල කුමාර කාලිංග</author>
    <content>එය දෙසැම්බරයේ ශීතාධික උදෑසනකි. වන ගැබේ ඈත මීදුමින් වැසුණු කඳු මුදුන් වෙතින් මතුවන්නට හිරු වෙර දරයි. තුඟු සල් තුරු වියන මැදින් විහිදෙන ළහිරු රැස් තීරු, හරිත නිම්නයට පතිතව, එහි පිනි පලස මත දිගා වෙයි. සෙමින් සෙමින් දිව යන සුරංගනාවකගේ සුධාධවල සේලයක් බඳු සිහින් මීදුමක් තැනින් තැන මතුව, පාවී යයි. මෙය අසිරිමත් දසුනකි.නිම්නය කෙළවරේ, වන සීමාවේ පිහිටි මහ ගසෙකින් හැළෙන දඹරන් පැහැති මල් පෙති, පහත තණබිමේ අලංකාර කලාලයක් මවයි. එහි සිටින, සිහින් උස තරුණයෙක් තම දුර දක්නයෙන් ඈත දසුනක් නරඹයි. නමින් රාකේෂ් ෂුක්ලා වන ඔහු, ඉන්දියාවේ මධ්‍ය ප්‍රදේශ් හි කාන්හා වනෝද්‍යානය හි පර්යේෂණ නිලධාරියෙකි. රාකේෂ්ගේ දුර දක්නයට ඉලක්ක වන්නේ ළා තණපත් බුදිමින් සිටින භාරාසිංහ නමින් හැඳින්වෙන දුර්ලභ මුව රංචුවකි.සුප්‍රකට වන කතා රචක හා නවකතා කතුවර රඩ්යඩ් කිප්ලිං ගේ ‘’ද ජන්ගල් බුක්’’ නැමැති වනජීවී කතා එකතුවෙහි වර්ණනා කෙරෙන වනබිමකට පසුබිම්ව ඇත්තේ ද කාන්හා වනාන්තරයයි. කිප්ලිං ‘ජන්ගල් බුක්’ පළ කෙළේ 1895 දී ය. එකල මෙය ව්‍යාඝ්‍රයින් ප්‍රධාන වන සත්ත්වයින් දහස් ගණනකගේ නිදහස් වාසභූමියක් විය. වර්තමාන වන උද්‍යානය ප්‍රකාශයට පත් වන්නේ 1955 දී ය.ව්‍යාඝ්‍රයින්, භාරාසිංහ මුවන්, ගෝනුන්, බයිසාන් ගවයින් ඇතුළු ලොකු කුඩා සතුන්ගේ දිවි පෙවෙත නිදහසේ නිරීක්ෂණය කළ හැකි, සුන්දර වන උයනයක් ලෙස දෙස් විදෙස් සංචාරකයින් අතර ප්‍රසිද්ධියට පත් වූ ‘කාන්හා’ පිහිටියේ මධ්‍ය ප්‍රදේශයේ නාග්පූර් සිට කි. මී. 266 ක් දුරිනි. ගුවන් මගින් යන්නෙකුට වන උයනට ආසන්න ම ගුවන් තොටුපොළ වන්නේ ද නාග්පූර් ය. දුම්රියෙන් යන්නේ නම් ජාවාල්පූර් සිට කි. මී. 169 කි. බස් සේවාවක් ද ඇතත් දුම්රිය ගමන ‘ඇඟට ගුණය’ !මුහුදු මට්ටමින් මී. 600 - 900 ත් අතර උස් බිමක පිහිටි කාන්හා වන බිම වර්ග කි. මී. 1945ක් පුරා පැතිර ඇත. ජූලි - නොවැම්බර් අතර මෝසම් වර්ෂා සමයේ දී වන උයන වසා තැබෙයි.බන්ජාර් ගඟ අසළ හා ඊට සම්බන්ධ වැව් තීරයේ පිහිටි සුන්දර නවාතැන්පළ දෙකක් වන වයිල්ඩ් ෂැලේ රෙසෝට්ස් (Wild chelet Resorts) හා (Tuli Tiger Resorts) ටියුලි ටයිගර් රෙසෝට්ස් එහි වන සංචාරකයිනට අවශ්‍ය පහසුකම් සළසයි. ඊට අමතරව, වන උයන් දොරටුවට ඇවිද යා හැකි දුරින් පිහිටි කාන්හා ජගන්ලාල් ලොජ් නමැති තරු දෙකේ පන්තියේ හෝටලයකි. මේ සියලුම නවාතැන් වනාන්තරයට ඔබින පරිදිම ඉදිකොට තිබීම විශේෂයකි.කාන්හා වන බිම ‘’කටපාඩම් වූ මාර්ගෝපදේශකයින් ගේ සේවය ද මෙහි දී ලබාගත හැකි වෙයි. සතුන් ගැවසෙන තැන් හා දැකිය හැකි කාල වේලාවන් ඔවුන් ඔබට පවසනු ඇත.‘’ ඉර බැහැගෙන යන වෙලාවට තමයි, හුඟක් සත්තු එළියට එන්නෙ.. ඒ නිසා හවස් වේගෙන එනකොට ඩම්කි ඩාඩාර්වලට යන්න ඕන .. ‘’ඩම්කි ඩාඩාර් යනු ‘ සැඳෑ සක්මනට’ එන විවිධ සතුන් ඇස පුරා බලාගත හැකි තැනකි.‘’ 1938 දී කරපු සමීක්ෂණයකින් වාර්තා වුණේ කාන්හාවල ඉතිරි වෙලා ඉන්නෙ සතුන් 3000ක් විතරයි කියලා’’රාකේෂ් පවසයි.‘’ නොයෙකුත් හේතූන් නිසා, වන ගහණය බලා ඉද්දී අඩු වෙන්න ගත්තා. මේ තත්ත්වය කොතරම් භයානක වුණා ද කිව්වොත්, 1970 වෙන කොට භාරාසිංහ මුවන් ඉතුරු වුණේ හැට හය දෙනෙක් විතරයි’’බොහෝ විට වන උද්‍යානයන්ට මුහුණ පාන්නට වෙන ගැටලුවක් වන, වනගත ගෝත්‍රික ගම්මාන කාන්හා වන සත්ත්ව ජීවිතය කෙරෙහි ද අයහපත් බලපෑමක් කරන බව ඉන්දීය කැලෑ දෙපාර්තමේන්තුවට පෙනී ගියේ ය. ඔවුන් කළ සංගණයකට අනුව, කාන්හා වන ගැබ තුළ ගම්මාන 45ක් විය. සත්ත්ව පාලනය හා කෘෂිකර්මාන්තය ඔවුන්ගේ ප්‍රධාන ජීවිකා මාර්ගයන් වුවත් නීති විරෝධී දඩයම් වැඩි වීමට ද ගම්වාසීන් වගකිව යුතු බව දෙපාර්තමේන්තුවේ අදහස විය.එහෙයින්, ක්‍රම ක්‍රමයෙන්, ගම්මාන සංඛ්‍යාව 27 දක්වා අඩු කිරීමට ඔව්හු පියවර ගත්හ. අත්හැර දමන ලද ගම්මාන අද සළකුණකුදු ඉතිරි නොවූ වන බිම් ය. තණ බිම් ය.ආසියාවේ පිහිටි මනා කළමනාකාරීත්වයෙන් යුත් වනෝද්‍යාන අතුªරින් එකක් ලෙස පැසසුම් ලැබීමට කාන්හා වන උයනට හැකි වූයේ එහි නිලධාරින්ගේ කැපවීම නිසා බව රාකේෂ් ෂුක්ලා නොමසුරුව සඳහන් කරයි.‘’ ඇත්තෙන්ම ඔවුන්ට ප්‍රශ්න තියෙනවා. පිරිසුදු ජලය හිඟකම, මදුරු ප්‍රශ්නය, මැලේරියාව, පෝෂණීය ආහාර ද්‍රව්‍ය හිඟකම වගේ දේවල් විතරක් නොවෙයි. ගෙවල් දොරවල්වලින් දුරස් වෙලා කාලයක් ඉන්න කොට ඔවුන් මානසික ආතතීන්ටත් පත් වෙනවා’’එහෙත් මේ සියල්ල මැඩගෙන, මෙහි වන නිලධාරින් තම ‘’රාජකාරිය’’ ඉතා හොඳින් ඉටු කරන බව, රාකේෂ් කියා සිටී.සාමාන්‍යයෙන් වන උද්‍යානයක දී දක්නට නොලැබෙන කෞතුකාගාරයක් ද, කාන්හා තුළ වෙයි. ගෝත්‍රික සංස්කෘතිය හා වනෝද්‍යානයේ තොරතුරු, එහි දී සවිස්තරාත්මකව දැක දැනගත හැකි වෙයි.ව්‍යාඝ්‍රයා හෝ කොටියා, අද වන ජීවී ලෝකයේ රතු දත්ත ලැයිස්තුවට ඇතුළත් වූ, දුර්ලභ ගණයේ සත්ත්වයෙකි. ව්‍යාඝ්‍රයින් දැක ගත හැකි වනාන්තර ඇත්තේ ද කිහිපයකි. ඒ නිසා දෝ කාන්හා ජාතික වන උයන ද වඩාත් ප්‍රකටව ඇත්තේ ‘’ ව්‍යාඝ්‍ර අභය භූ®මියක් (Tiger Reserve) ලෙසිනි.වන සත්ත්ව ලෝලීන්, දැකීමට වඩාත්ම ප්‍රිය කරන සත්ත්වයා ද , ව්‍යාඝ්‍රයා ලෙස සැළකෙයි. බලය, තේජස, රෞද්‍රභාවය හා අලංකාරිත්වය සංකේතවත් කරන වනජීවියෙකු ලෙස අවධානය දිනා ගන්නා ව්‍යාඝ්‍රයා වටා ලියැවුණු කතා රැසකි. කියැවුණු මිථ්‍යා කථා, ජන කථා රාශියකි. විශේෂයෙන් ම වනාන්තර සීමාවන් හි දිවි ගෙවන මිනිසුන් පමණක් නොව, නම් දැරූ දඩයක්කාරයින් ද ව්‍යාඝ්‍රයාට දක්වන්නේ භය සම්ප්‍රයුක්ත ගෞරවයකි.කාන්හා වනාන්තරයට එන්නේ ද දුබල ගණයේ භාරාසිංහ මුව රංචු දැක සතුටට පත් වන අතරම, ව්‍යාඝ්‍රයෙකු දඩයම් පාරේ ඉවලමින් යනු දැක, එය තම ජීවිතයේ නොමැකෙන සටහන් අතර තැන්පත් කර ගනිති.සෑම වසරකම හය මාසයක් ඉන්දියාවේ උතුරු පෙදෙසේ වනාන්තරවල ගත කරන්නෙකු වන , හියූ ගැන්ට්සර් (Hugh gantzer) ‘’මිසුරියේ කළු වලහා’’ නමැති තම ග්‍රන්ථයෙහි පෙර වදනෙහි ලා මෙසේ පවසයි.‘’මම ජීවිතයේ බොහෝ කලක් බිහාරයේ සහ හිමාල අඩවියේ වනාන්තර ආශ්‍රිතව ගත කරන ඇත්තෙමි. එය මගේ ජීවිත දැක්ම වෙනස් කරන්නට හේතු විය. මගේ බොහෝ නාගරික මිතුරන් මෙන්, වන සතුන් මිනිසුන් නපුරුකම් කරන්නවුන් යැයි මම නොසිතමි. සිදු වී ඇත්තේ, මිනිසුන් සතුන්ගේ එදිරිවාදීන් බවට පත්වීමකි. එපමණක් නොව, ඔව්හු දිනෙන් දින සොබාදහමට ද එරෙහි වෙමින් සිටිති.වනසත්ත්ව ජීවිතය නැරැඹීමෙන්, නාගරිකයාගේ මානසික ආතතිය දුර කෙරෙයි. ඒ අතරම තවත් පණිවිඩයක් ද ගෙන දෙයි. මිහිතලය යනු මිනිසාගේ ආධිපත්‍යයට පමණක් ගොදුරු විය යුතු තැනක් නොවේ.කාන්හා වන උයන පුරා ලියැවී ඇති, නොනිල පණිවිඩය ද එයයි.රාකේෂ් ෂුක්ලා ගේ දුරදක්නය නැවතත් වන ගැබ දෙසට යොමු වෙයි.කළු වඳුරු රංචුවක් අනතුරු අඟවන හඬ පතුරමින් ගසින් ගසට පැන ජවති. මහේශාඛ්‍ය පෙනුමින් යුත් ව්‍යාඝ්‍රයෙකු අඳුරු වනාන්තරය තුළින් මතු වෙයි. බියපත් බෙංගාලි නරියෙක් සහ කැළෑ සුනඛයෙක් වන වදුලු අතරේ අතරේ සඟව බලා සිටිති.ගොදුරු ලුහුබැදීම් දෛනික චාරිත්‍රය ‘’මහ තැනකින්ම’’ ආරම්භ වෙයි. අනෙක් අතට එය කැළෑවේ පැවැත්මයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=f1007133</link>
    <topic>වන මැදින් ගලන සදහම් ගඟුල</topic>
    <author>සටහන සහ ඡායාරූප</author>
    <content>නීල වර්ණ කඳු පාමුල සොබාදම් අසිරිය මැදින් සඳහම් සිසිලස ගුවන සිසාරා යන්නට තරම් ඒ භූ®මිය උදාරතර වන්නේ ය. වන සතුන් අතර මැද නිසල ගල් පර්වතය පෞරාණික බවක් සොබාසිරි වන මැදට ගෙනවිත් දෙයි. වලගම්බා රජු සමය ඒ මහා පර්වතය දුහුලෙන් කරන ලද සේලයක් ලෙසින් රහතන් වහන්සේලාට සෙනසුනක් වූයේ පරිසරයේ නිසල බව ඔවුන් වඩම කරන ලද විශ්වකර්මීය නිමැවුමක් වූ නිසාවෙන් වන්නට ඇත.ඇතුගල්පුර නගරයේ සිට දඹුල්ල නගරය දෙසට ගමන් කරන විට හමුවන ඉබ්බාගමුව නගරයෙත් මඩගල්ල මාර්ගයේ කිලෝ මීටර් 10ක් පමණ ගමන් කළ විට හමුවන ගොඩගාල මංසන්ධියෙන් වමට හැරී කිලෝ මීටර් තුනක් පමණ ගමන් කරන විට හමුවන නිශ්ශබ්ද වන අරණ පවසන්නේ උතුම් වූ රහතන්වහන්සේලාගේ පා පහස ලද පුණ්‍ය භූමියකට පිවිසුණු වගයි.මේ ප්‍රදේශය නමින් අරත්කැලේ වන අතර ලක්දිව අවසන් මහ රහතන් වහන්සේ වන මලියදේව මහ රහතන් වහන්සේ භාවනා යෝගීව වැඩ සිටි කුටිය ඇතුළුව තවත් පෞරාණික නටබුන් රාශියකට උරුමකම් කියන මලියදේව අරහත්ත ආරණ්‍යය සේනාසනයයි.කඳු ගැටයේ තුරුලතා අතරට වත්තට නිමවුණු භාවනායෝගී කුටිවල ධර්මාවබෝධය පිණිස භාවනායෝගීව වැඩවසන ස්වාමින් වහන්සේලා වන්නේය.ප්‍රධාන සංඝාවාසය අසලින් ඇසෙන ගෙඩිගේ හඬින් භික්ෂුන් වහන්සේලාට වෙලාව දැනුම් දීමට භාවිත කරන දැවයෙන් නිමවා ඇති උපකරණය අනතුරුව භාවනායෝගී භික්ෂුන් වහන්සේලා කුටිවල සිට පිණ්ඩපාතය වඩින්නේ වර්තමානයේ ඉතා දුබල සැදැහසින් බුද්ධාලම්භන ප්‍රීතියෙන් සකසන දසුන් මවමිනි.මෙලෙසින් බුදු දහම හා බැදුණු සම්ප්‍රදායක වත් පිළිවෙත් රැසක් ම වත්මන් පරපුරට මේ පුණ්‍ය භූ®මියේ දී දැක බලා ගැනීමට හැකිය.සෙනසුනට පිවිසෙන විට ම දක්නට ලැබෙන බෝධීන් වහන්සේත්, තුරු ලතා මැදින් තේජාන්විතව බැබලෙන චෛත්‍ය රාජයාණන් වහන්සේත්, ඒ අසල බුදු මැදුරක් සැදැහවතුන්ට වන්දනාමාන කරන්න හැකි වෙයි.එතැන් සිට ප්‍රධාන සංඝාවාසය පසු කර වනයට පිවිසෙත් ම භාවනායෝගී භික්ෂුන් වහන්සේලාගේ භාවනා කුටි තැනින් තැන විසිරුණ දසුන් දක්නට හැකි වේ.සොබා සිසිලෙන් මෙන් ම සඳහම් සිසිලෙන් ද පෝෂිත වන මැදින් ගමන් ගන්නා විට මලියදේව මහ රහතන් වහන්සේ වැඩසිටි ගල්ලෙන දැක ගන්නට හැකි වේ.කටාරම් කොටා මැනවින් නිම වා ඇති මේ ගල්ලෙන ගල් පවුරු තුනකින් වට කර අගනා භාවනා කුටියක් ලෙස සකසා ඇත.එම ස්ථානයෙන් ඇරැඹෙන පෞරාණික විශාල ගල් පවුරුවලින් නිමවන ලද මාර්ගය අනුරාධපුරය දක්වා තිබෙන්නට ඇතැයි පැවැසේ.කෙසේ වෙතත් මේ මාර්ගය දිගේ මීටර් 500 ක් පමණ පුරා විද්‍යා දෙපාර්තමේන්තුව මඟින් හඳුනාගෙන පවතී. එම මාර්ගය දෙපස පිහිටි ඉපැරැණි විශාල ගස් වැල් භූ®මියේ පෞරාණික බව තවත් වැඩි කරන්නේය.මාර්ගය දිගේ ගමන් ගන්නා විට දකුණු පස තවත් එක් ගොඩනැඟිල්ලක ශෛලමය පාදම ඇතුළු නටබුන් දක්නට හැකිය. මේ නටබුන් පුරාවට ම දක්නට ලැබෙන සනීපාරක්ෂක පද්ධතියක්, දිය අගලක් එකල තාක්ෂණය හා ආරක්ෂක පද්ධතිය මැනවින් විස්තර කරයි.මාර්ගයේ තැනින් තැන විවිධාකර වැලි මලුවලින් සමන්විත වන අතර ඉන් පසු දක්නට ලැබෙන්නේ විශාල නටබුන් අතර ඇති පියගැට පෙළ සහිත දිය පොකුණකි.මේ වන විටත් මේ ආරණ්‍ය සේනාසනයට දිවයිනේ දසතින් පින් කැමැති බෞද්ධයන් පැමිණෙන අතර ඉපැරැණි වත්පිළිවෙත් රැක ගන්නට ඔවුන්ගෙන් ලැබෙන දායකත්වය අගය කළ යුතු වන්නේ ය.ප්‍රදේශය හරහා වන්දනාවේ යන ඔබත් පූජා භූමිය වැඳ පුදා ගනිමින් දුබල බෞද්ධ වත් පිළිවෙත්වලට සහභාගි වී වත්මන් පරපුරට ද දායාද කිරීමට ඔබ අප ඉදිරිපත් විය යුතුය. එසේ නොවුනහොත් තවත් නොබෝ දිනකින් ඒවා ඉතිහාස පොත් අතරට සීමාවන්නට පුළුවන.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=f1007134</link>
    <topic>මගේ ක්‍රිකට් ලෝකයට වැටුණු හෙවනැල්ලඅම්මා</topic>
    <author>සටහන සන්ධ්‍යා කරුණාරත්න</author>
    <content>‘අනේ පුතේ බැහැපං. උඹ වැටෙයි. හෙමිහිට බැහැපං මයෙ පුතේ. . . .’පොල් ගහ මුල ඉඳගෙන අම්මා කෑ ගහනවා. වළල්ලකුත් නැතිවයි මං ගහට නඟින්නේ. පොල් ගහේ මුදුනටම නැඟලා පොල් අතුවල ඉඳගෙන ගඟට පනිනවා. ඒක තමයි විනෝදාංශෙ. මං මේ කරන දේ දිහා බලාගෙන සිටින අම්මගේ ඇඟේ් ලේ නෑ. අම්මා ඉතිං දෙවියන්ට කියනවා, මගෙ කොල්ලව බේරලා දෙන්න කියලා.ගමේ කොල්ලො කුරුට්ටෝ ටික එක්වෙලා හවසට උණවටුන පාලම උඩට යනවා. රේල් පාරකුත් මේ ළඟ තියෙනවා. පාලම යටින් ගඟ. කොල්ලො එක්වෙලා ගඟට පනිනවා. ගඟ හරිම ගැඹුරුයි. මට පීනන්නත් බෑ. ඒත් මාත් පාලම උඩ ඉඳලා ගඟට පනිනවා. මෙහෙම පනින්න ගිහිං මාව ගඟේ ගිලෙන්න ගියා. යාළුවො ටික එක්වෙලා මාව ගොඩට ගත්තා. අනූනවයෙන් එදා මං නොමැරී බේරුණා.ගමේ පොල් රුප්පා අතරින් දුව පැන දඟකාරකම් කළ මේ දඟකාරයා ක්‍රිකට් ලෝකය ජය ගත්තෙකි. ශ්‍රී ලංකාවට ටෙස්ට් වරම් හිමිකර දෙමින් ක්‍රිකට් ලෝකයේ පෙරළිකාර චරිතයක් වූ ඔහු ඩී. එස්. ද සිල්වාය . එදා මෙදා තුර ඔහුගේ දිවියෙහි වු සුන්දර මෙන්ම අසුන්දර මතකයන් ඔහු අප හා පැවසුවේ මෙලෙසිනි.පේර කා ගුටි කෑම‘දවසක් රූමස්සල කන්දෙ පේර කඩන්න අපි ගියා. මායි මගෙ යාළුවයි ගියේ. මේ පේර ගස්වල ලොකු ගෙඩි තියෙනවා. හොරෙන් තමයි පේර කඩන්නෙ. ළමයි පේර කඩන හින්දා වතු අයිතිකාරයන් මේ පේර ගස් මුල ඇල්ෂේෂන් බල්ලන් බැඳලා තියෙනවා. ප්ලෑන් කරලයි අපි මේ ගමන ගියේ. බයිසිකලයකුත් අරගෙනයි ගියේ’ හරිම මහන්සියි බයිසිකලේ කන්ද උඩට තල්ලු කරගෙන යන්න.ඒත් මං යාළුවට කිව්වා ‘මචං මහන්සි බලන්නේ නැතුව බයිසිකලේ කොහොමහරි උඩට තල්ලු කරගෙන යං. එතකොට අපට සුදියෙ එන්න පුළුවන්නෙ’ කියලා. ඇල්ෂේෂන් බල්ලට දෙන්න මස් කෑල්ලකුත් අරගෙන ගියා. මස් කෑල්ල දීලා බල්ලව ෂේප් කරගෙන අපි පේර කඩා ගත්තා. කලිසම් සාක්කුවල පේර පුරවගෙන බයිසිකලේ පැදගෙන කන්ද බැස්සා’.මං තමයි බයිසිකලේ පැද්දේ. යාළුවා ඉස්සරහ වාඩිවෙලා. කන්දෙ පල්ලම පැදගෙන එනකොට බයිසිකලය මට පාලනය කරගන්න බැරි වුණා. එක තැනක ඉස්සරහින් වංගුවක් තිබුණා. කටුකම්බි වැටකුත් තිබුණා. බයිසිකලේ ගිහිං කටු කම්බි වැටේ ඇමිණිලා බයිසිකලය පැත්තකට විසිවෙලා අපි දෙන්නා පාරට වැටුණා. ‘මචං උඹට කොහොමද ?’ කියල මංයාළුවගෙන් ඇහුවා. ‘මං නං හොඳින්, උඹට කොහොමද ?’ කියලා යාළුවා මගෙන් ඇහුවා.‘මාත් හොඳින්’ කියලා මං නැගිට්ටා. යාළුවා හොඳින් කියලා කිව්වත් ඔහුට නැගිට ගන්න බැරිවුණා. බලන කොට ඔහුගෙ දණිස් කට්ට එළියට ඇවිත්. ඒත් ඔහුට දැනිලා නැහැ. ළඟම තියෙන ඉස්පිරිතාලෙට මං ඔහුව රැගෙන ගියා. හවස ගෙදර ගියාට පස්සෙ අයියගෙන් හොඳටම ගුªටි කෑවා. ඒ වෙනකොට මගෙ වයස අවුරුදු අටක් විතර ඇති.මගේ ක්‍රිකට් ජීවිතය ආරම්භ වුණේ පාසල් කාලයේදීමයි. මොරටුව වේල්ස් කුමාර විද්‍යාලයට ආවට පස්සෙ මං ක්‍රිකට් සෙල්ලම් කරන්න පුරුදු වුණා. අවුරුදු 13 න් පහළ 15 න් පාසල් ක්‍රිකට් කණ්ඩායම්වල මං සෙල්ලම් කළා. පාසලෙන් අස් වුණාට පසුව කොළඹ නගර සභා ක්‍රිකට් පුහුණුකරු විදියට කටයුතු කරන්න මට අවස්ථාව ලැබුණා.මේ කාලයේදීම මං කොළඹ නොමෑඩ්ස් ස්පෝර්ට්ස් ක්ලබ් එකේ සෙල්ලම් කරන්න ගත්තා. මගේ ක්‍රිකට් සෙල්ලම් ගොඩාක් දියුණු වුණේ මේ කාලයේදී. පිතිකරුවෙකු, පන්දු යවන්නෙකු, පන්දු රකින්නෙකු ලෙස තුන් ඉරියව්වෙන්ම මං ක්‍රිකට් ක්‍රීඩාවේ දක්ෂකම් පෙන්නුවා. මගේ් දක්ෂකම් නිසා මාව ලංකාවේ ජාතික ක්‍රිකට් කණ්ඩායමට තෝරා ගත්තා. පිතිකරුවෙකු ලෙස මාව තෝරා ගත්තා.1968 දී ශ්‍රී ලංකා ඉන්දියානු ක්‍රිකට් තරගාවලිය කොළඹ ඕවල් ක්‍රීඩාංගණයේදී පැවැත්වුණා. ශ්‍රී ලංකා ක්‍රිකට් කණ්ඩායමේ අංක හතර පිතිකරුවා විදියටයි මං සෙල්ලම් කළේ. අපේ අම්මා තමයි මාව මැච් එකට එක්කගෙන ආවේ. අනෙක් අයට වගේ් මට කාර් තිබුණෙ නෑ. ඒ දවස්වල අපි හරි දුප්පත්. අම්මයි මායි බස් එකේ ඇවිත් බොරැල්ල හන්දියේ බැහැලා ඕවල් එකට ඇවිදගෙන යනවා. අම්මා තමයි මගේ් බෑග් එක උස්සගෙන යන්නෙ. මගේ ක්‍රිකට් ජීවිතය පිටුපස අම්මත් හිටියා. මාව ක්‍රිකට් ක්‍රීඩාවට යොමු කරන්න අම්මාත් මහන්සි වුණා.ඉන්දියානු ක්‍රිකට් පිලේ සුනිල් ගවස්කාර්, බිෂන් බ්‍රේඩි, චන්ද්‍රසේකර, අබීඩ් අලී, විශ්වනාත් වගේ දක්ෂ ක්‍රීඩකයන් සෙල්ලම් කළා. පළමු ඉනිමේදී මං සෙල්ලම් කළා. ලකුණු බිංදුවකට දැවී ගියා. ඉතාම නිවැරදි ආකාරයට මං සෙල්ලම් කළත් දෙවැනි ඉනිමේදීත් ලකුණු නොලබාම මං දැවී ගියා. ක්‍රිකට් නැරඹූ බොහෝ දෙනෙකු මට ‘හූ’ කීවා. මං ෆැවිලියන් (ප්‍රේක්ෂකාගාරයට) එකට එන විට අම්මා හිටියා. අම්මගේ ඇස්වල කඳුළු පිරිලා. මටත් දුක හිතුණා.1972 එංගලන්ත - ශ්‍රී ලංකා ක්‍රිකට් තරගාවලිය තිබුණා. එදත් අම්මත් එක්ක තමයි මං මැච් එකට ගියේ. අම්මා ප්‍රේක්ෂකාගාරයේ සිට මං සෙල්ලම් කරන විදිහ බලා සිටිනවා. අම්මා සාරියත් ඇඳගෙන සීට් එක උඩට කකුල් දෙක අරගෙන එරමිණිය ගහගෙන බුලත් විට හප හපා බලා සිටිනවා.ඒ මැච් එකේදී ශ්‍රී ලංකා පිල ලකුණු 142 රැස් කළා. පළමු ඉනිමේදී නොදැවී ලකුණු 31 ක් මං රැස් කළා. මං තමයි වැඩිම ලකුණු. එංගලන්තය පිල බැට් කළා. එයාලා ලකුණු 112 ක් රැස්කර විකට් එකයි.හොර ටුවර් එකදෙවැනි දිනත් අප සෙල්ලම් කළා. අපේ පිලේ නායකයා විදියට සිටි මයිකල් තිසේරා පිටිය මැදට ගිහිං මට බෝලය විසි කළා. ඔහු මට බෝල් කරන්න කිව්වා. එංගලන්ත පිල ලකුණු 182 කින් සියලු දෙනා අවුට් කළා. විකට් හයක්ම ගත්තෙ මං. දෙවැනි ඉනිමේදී අපේ පිල 160 ක් ලකුණු රැස් කර ඕල් අවුට් වුණා.මං ලකුණු 38 ක් රැස් කළා. මැච් එක අවසන් වී ප්‍රේක්ෂකාගාරයට එන විට එදත් අම්මගේ් ඇස්වල කඳුළු. මං වැඩි ලකුණු රැස් කිරීම ගැන අම්මට සතුටුයි. එදා අම්මගේ ඇස්වල තිබුණෙ සතුටු කඳුළු. එදා සිට ලංකා පිලේ දක්ෂ ක්‍රීඩකයෙකු විදියට වසර 15 ක් මං සෙල්ලම් කළා.වෘත්තීය ක්‍රිකට් ක්‍රීඩකයෙකු ලෙස මං එංගලන්තයට ගියා. එංගලන්තයේ ලින්කන්ෂයර් නගර සභා ප්‍රදේශයේ ක්‍රිකට් පුහුණුකරු වීමේ අවස්ථාව මට ලැබුණා. 1981 වසර වන විටත් ලංකාවට ටෙස්ට් වරම් ලැබී තිබුණේ නැහැ. ඒ කාලෙ වන විට ලංකාවේ ක්‍රිකට් පාලක මණ්ඩලයේ සභාපති වුණේ ගාමිණි දිසානායක මහතා. ක්‍රීඩා ඇමැති වුණෙත් ඔහුමයි. ටෙස්ට් වරම් ලංකාවට ලබාගන්න එතුමාට ලොකු වුවමනාවක් තිබුණා.එතුමා මට ලංකාවට ඇවිත් තරගාවලි සඳහා ඉදිරිපත් වන ලෙස ආරාධනා කළා. ඒ වගේම එංගලන්තයේ දුන් වැටුපට සමාන වැටුපක් ලංකාවෙන් දෙන්නම් කියලත් පොරොන්දු වුණා. ඉතිං මං කැමැති වුණා. වැටුප් රහිත නිවාඩුවක් මට එංගලන්තයෙන් ලබා දුන්නා. මං ලංකාවට ඇවිත් ක්‍රිකට් සෙල්ලම් කළා.මේ කාලයේදී ලංකා පිලේ නායකයාව හිටියේ බන්දුල වර්ණපුර. ක්‍රිකට් පිලේ ක්‍රීඩකයන් අතර ඔහු බොරු ප්‍රචාරයක් කළා. ඩී. එස්. ලංකා පිල වෙනුවෙන් ක්‍රීඩා කරන්නෙ අපි හැමෝටම වඩා වැඩි වැටුපක් ලබාගෙන. ඒ නිසා අපිත් ක්‍රිකට් බෝඩ් එකෙන් අපේ වැටුප් වැඩි කරන්න කියලා ඉල්ලා සිටිය යුතුයි කියමින් එක බොරු ප්‍රචාරයක් කර තිබුණා. ‘මං මෙච්චර මුදලක වැටුපක් ගන්නවා. ඔයාලත් එහෙම වැටුපක් ඉල්ලන්න’ කියලා මං කණ්ඩායමේ ක්‍රීඩකයන්ව කුලප්පු කරල කියලා තව ප්‍රචාරයක් කරලා තිබුණා.ක්‍රිකට් බෝඩ් එක මේ ගැන බොහොම කලකිරීමෙන් හිටියා. ක්‍රිකට් පිලේ සියලුම ක්‍රීඩකයන් බෝඩ් එකට කැඳවා මේ ගැන විමසුවා. මේ ප්‍රශ්නයේදී බන්දුල වර්ණපුර නායකයා වැරදිකරු බවට පත් වුණා. ඔහු අසත්‍ය ප්‍රචාර ගෙන ගොස් කණ්ඩායම භේද කරන්න උත්සාහ කළ නිසා ගාමිණී දිසානායක ඇමැතිවරයා විසින් ඔහුව නායකත්වයෙන් ඉවත් කළා. එංගලන්තය සමග ප්‍රථම ටෙස්ට් තරගයට ලංකාව ඉදිරිපත් වුණා. ලංකාවේ ප්‍රථම ටෙස්ට් තරගයට මාත් සහභාගි වුණා. පසුව මං එංගලන්තයට ගියා.ගාමිණී දිසානායක ඇමැතිවරයා එංගලන්තයට ආවා. එතුමාව හමුවන ලෙස මට දන්වා තිබුණා. එංගලන්තයේදී මං ඔහුව මුණ ගැහුණා. ලංකා පිලේ නායකත්වය ලබා ගන්නා ලෙස මට කිව්වා. මේ කාලයේදී දුලිප් මෙන්ඩිස්, රෝයි ඩයස්, අනුර රණසිංහ, ලලිත් ද සිල්වා, ටෝනි ඕපාත ක්‍රිකට් ක්‍රීඩකයන් කට්ටියම දකුණු අප්‍රිකාවේ හොර ටුවර් එකක් යාමට සූදානම් කරල තිබුණා. දුලිප් මෙන්ඩිස් සහ රෝයි ඩයස් ලංකා පිලේ නායකත්වය මට ලබාදීමට සූදානමක් තිබෙන බව දැනගත්තා. ඒ නිසා ඔවුන් මේ හොර ටුවර් එක යන්න අස්සන් කළා.මං නායකත්වය භාරගැනීම ප්‍රතික්ෂේප කළා. ඔවුන් මේ බව දැන ගත්තා. ඒ නිසා හොර ටුවර් එක යන්නෙ නැතිව ඔවුන් නැවතුණා. ලංකා පිලේ නායකත්වය ලබා ගන්න තමයි ඔවුන් හොර ටුවර් එක යන එක නැවැත්තුවේ.ක්‍රිකට් ක්‍රීඩකයෙකු ලෙස පටන්ගත් මගේ ක්‍රිකට් ජීවිතය ක්‍රිකට් පුහුණුකරුවෙකුව සිට පිටියෙන් සමුගත්තා. ලංකාවේ සිට 2004 දී නැවතත් මං එංගලන්තය බලා ගියා. 2008 දී ජනාධිපති මහින්ද රාජපක්ෂ මහතා එංගලන්තයට පැමිණියා. එතුමාව හමුවන ලෙස එහිදී මට දැනුම් දුන්නා.ශ්‍රී ලංකාවේ පාසල්වල ක්‍රිකට් ක්‍රීඩාව දියුණු කරන මෙන් මට පවසා ලංකාවට පැමිණෙන ලෙස ද ආරාධනා කළා. ඒ අනුව මං ලංකාවට ආවා. ගම්බද පාසල්වලට පවා ගොස් තිබෙන අඩුපාඩු සොයා පාසල් අතර ක්‍රිකට් ක්‍රීඩාව දියුණු කිරීමට මං කටයුතු කළා.මේ කාලයේදී ක්‍රිකට් ආයතනයේ හිටපු සභාපති අර්ජුන රණතුංග මහතාට සභාපති ධුරයෙන් ඉල්ලා අස්වෙන්න සිදු වුණා. ක්‍රිකට් ආයතනයේ සභාපති ධුරය භාරගන්නා ලෙස මට ආරාධනා කළා. වර්තමානය වන විට ක්‍රිකට් ආයතනයේ සභාපතිවරයාව සිට ලංකාවේ ක්‍රිකට් ක්‍රීඩාව දියුණු කරන්න කටයුතු කරමින් සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=f1007135</link>
    <topic>දාස්වත්ත පාසලේහේනක් කළා</topic>
    <author>සටහන - කාරි ඡායාරූපය අමිල සම්පත්</author>
    <content>මම ඔහුගේ අතීතයට එබෙමි. එය දිගු නිහඬ කතාවකි. අදට වඩා හෙට අලුත් ලෙස ඔහු දකියි. ජීවිතයේ අපූර්වත්වය සැමදා එක ලෙසින් වින්දනය කරයි. ඔහු ගුරු වෘත්තියේ ලැබූ අත්දැකීම් වසර 39 කි. සමාජ සේවයේ වසර පනහකටත් වඩා දිගු එකකි.ජීවිතය හා බැඳුණු පාපැදිය එම ගමනේ අව්‍යාජත්වය මෙය යැයි කියන්නකි.එඩ්වඩ් කුමාරගම ගුරුතුªමා මා සමඟ සුපුරුදු කාලීන මාතෘකාවකට මුලපුරයි. නොදැනීම ඔහු සමඟම මා ඔහුගේ අතීතයට රැගෙන යයි......අලුත් වැඩක් කළේ නැද්ද ? මම ඇසුවෙමි. ඇයි නැත්තේ අපි මේ පොසොන් පෝයට අපේ මහවිල වරකාගොඩ ගමේ වැඩිහිටි උදවිය භක්ති ගීත ප්‍රසංගයක් තිබ්බා. හරිම ලස්සනයි... මම තමයි පටන් ගත්තේ. දවස් දෙකෙන් පුරුදු වුණා. හරිම සාර්ථකයි. මේ අලුත්වන ඔහුගේ ජීවිතයයි.යටියන්තොට මහවිල වරකාගොඩ ගමේ පොදු වැඩක මුලටම කියැවෙන නම ඔහුය. ඒ දේශපාලනය නිසා නොවන්නකි. බලපුළුවන්කාරකම්, සල්ලි භාගය නිසාද නොවන්නකි. ගැමි සුවඳ හා සහෝදරත්වයෙන් බැඳි නිහතමානීකමයි.කුමාරගම තම ජීවිතය අරඹන්නේ දිරියෙන් හා ශක්තියෙනි. ඉංගී‍්‍රසි පාලන සමයේ අධ්‍යාපනය වෙනුවෙන් ඉදිවෙන ශාන්ත ග්‍රේබ්‍රියල් විදුහලේ දිඳුළන සිසුවකු වන කුමාරගම පසුව එම විදු පියසේම ගුරුවරයකු ද වෙයි. ඒ කාලේ ග්‍රේබ්‍රියල් කියන්නේ මේ පළාතේම ලොකුම කොලේජ් එක. යකෝනා පියතුමා තමයි විදුහල්පති.ඔහු හරිම කරුණාවන්තයි. ගමේ මිනිස්සුන්ට උදව් කරන දරුවන්ට ආදරය කරපු පියතුමෙක්. ඒ කාලේ පාසල් ගාස්තුව රු. 3 යි. මේ මුදලවත් ගෙවා ගන්න බැරි ළමයි අනන්තවත් හිටියා. පියතුමා ඒ හැම කෙනෙකුටම උදව් කළා. ඉතාලියෙන් ආපු මේ පියතුමා වෙනත් පළාතකට යන්න සූදානම් වුණාම අපි තදින්ම විරුද්ධ වුණා.මේ කාලේ වමේ දේශපාලනය මේ පළාතේ පැතිරීගෙන ගිය කාලයක්. පියතුමා එක්ක යන්න වාහනයක් ආවා. ළමයි පාරට බැස්සා. බැහැල පාරේ බුදියගත්තා. පියතුමාට යන්න බැරි වුණා. ඒත් පස්සේ ඔහු වෙනත් පාරකින් රහසේ ගියා. ඇත්තටම මේ සිද්ධිය තවමත් අද වගේ මට මතකයි.ඔහුගේ කතාව වෙනස් මඟක් ගන්නේ් 60 දශකයේ පාසල් රජයට පවරා ගැනීමත් සමඟ. පාසල් කිහිපයකම සේවය කරනට ලැබෙන ඔහු මාවනැල්ලේ දාස්වත්ත විදුහලේ සේවය කරන්නේ් මහත් ආසාවෙනි. මේ ඉස්කෝලේ හේනක් තිබුණා. හැමදේම වගා කරන්නේ ළමයි. හරිම සුන්දර කාලයක් තමයි ඒ. ළමයි ඉස්කෝලේ ඇරුණු ගමන් ආපහු එනවා.මේ වගේ දුෂ්කර පාසල් රැසක සේවය කරලා තමයි මම රුවන්වැල්ල මැද විදුහල ආවේ. මම උගන්නපු විෂය සමාජ අධ්‍යයනය. ඒත් ගුරුවරයෙක් නැති වුණොත් ඒ අඩුව පුරවන්නේ මම තමයි. ඒ කාලේ පී. ටී. ගුරුවරයෙක් හිටියේ නෑ. මම දරුවන්ට පී. ටී., කැඩටින් බාලදක්ෂ හැමදේම ඉගැන්නුවා. බාලදක්ෂ දිසා කොමසාරිස්වරයකු ලෙසත් සේවය කරන්න ලැබුණා.කුමාරගම මහතා ග්‍රාමෝදය මණ්ඩලයේ සභාපති තනතුර, සමථ මණ්ඩලය, වැඩිහිටි සමිතිය ආදී රැසක ක්‍රියාකාරී සාමාජිකයකුවීමත් අගය කළ යුත්තකි.ලේඛන කලාවේද දස්කම් ඇති මේ සොඳුරු සිතැත්තා ඉංගී‍්‍රසි මාධ්‍යයෙන් සඟරා සඳහා ලිපි සපයන්නේ තම සැදෑ සමයේ පාළුව මකා ගන්නටය.කුමාරගම මහතා ජීවිතය තවමත් වින්දනය කරයි. ඔහුගේ දිවිගමනට වාරු දෙන දයාබර බිරිය ගුරුවෘත්තියේ මුණ ගැසුණු සහකාරියකි. තිදරු පියකු ලෙසින් ගුවන් හමුදාවට දක්ෂයකු ද තිළිණ කළ දයාබර ගුරු පියා සුපුරුදු පා පැදියට නඟියි. ඒ ඔහුගේ සුපුරුදු ගමනටය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>13</day>
    </date>
    <link>http://www.dinamina.lk/2010/07/13/_art.asp?fn=f1007136</link>
    <topic>රජ දවස සිහිකරන නිලමෙවරුන්ගේ නිවාස</topic>
    <author>දුමින්ද කාරියවසම්</author>
    <content>සෙංකඩගල පුරවරයේ තේජාන්විත බව අප අධ්‍යාත්මයම සුවපත් කරයි. මෙම අභිමානවත් දායාදය අපට උරුම කරදුන් රජවරුන්ගේ අප්‍රකට පසුබිම් කතාවන්ගේ ඇත්තේ ද සුන්දරත්වයකි. සෙංකඩගල පුරවරය ගැන කියැවෙන එම කතාවන්ගේ අපූර්වත්වයෙන් අද ද හැඩ වී ඇති සිද්ධීන් බොහෝය.මහනුවරට පිවිසෙන විට අප නෙත ගැටෙන වැව ඉදි වන්නේ මෙවන් කතාවක පසුබිමෙනි. මහනුවර වැව තැනීමට සූදානම් වූ රජු මල්වතු මහ විහාරයට පිවිසෙන්නේ මල්වතු මහනාහිමියන් ප්‍රමුඛ මහා සංඝරත්නය බැහැ දැකීමටයි.මම වැවක් තැනවීමට පටන් ගෙනයි තියෙන්නේ. මේ විහාරයේ පෝය ගෙය නිසා වැවේ රවුම හරි හැටි ගන්න බැහැ. මේ පෝය ගෙයත් විහාරයත් බිඳ වෙනත් තැනක තනවා දෙන්නම්” යැයි රජු පවසන්නේ තේජාන්විත ලෙසිනි.“ දෙයියෝ බුදුවන්ඩ ! මහ වාසලින් වැල් බෝධියත් පරනතල අනුනායක උන්නාන්සේලා තල්ලු වුණා. පොහොය ගෙයත්, විහාරයත් බිඳ දැමූ කල්හි මේ පිංකම් තුනම මහ වාසලට දෙව්ලෝ යාමට සෑහෙයි “ කියා නිර්භීතව පැවසුවේ කුංකුනාවේ ධම්මරක්ඛිත හිමියන්ය. රජුගේ අදහස් වෙනස්කර ගනිමින් නික්ම යන්නේ එම නිර්භීත හඬට අවනත වෙමිනි.1815 පෙබරවාරි 18 දින බෝඹුරේ අප්පුරාළආරච්චිගේ නිවෙසේදී ශ්‍රී වික්‍රම රාජසිංහ රජු අත්අඩංගුවට පත්වෙන සිද්ධිය ඉතාම දුක්මුසුය. සිංහලයේ ජනප්‍රධානීන් විසින් මා අල්ලා දීම පිළිබඳ දොස් තබමි. පිළිමතලාවේ ද්‍රෝහිකම් කළ බව බොහෝ කලක් යන තෙක්ම නොදැන සිටීම මම කනගාටු වෙමි. මහ නිලමේ විසින් ගතු කියා ඇරව්වෙල මරණයට මුහුණ පෑවේය.පිළිමතලාවේ නුවරවැව කැණවීමෙන් වැසියන්ට හිරිහැර වන බව සැල කරමින් සිංහල ජාතියේ සතුරෙක් බවට ඇඟවීමට වෑයම් කළ බව ඉතිහාසය හෙළි කරයි.ඇහැළේපොළ නිලමේ ද රජු සමඟ අමනාප කර මැරවීම ද සිදුවන්නේ මෙවැනි ගතු කේලම් කීමෙන් රජු නොමඟ යැවීමකිනි. 1816 ජනවාරි 25 දින උදෑසන රාජකීය පිරිස රැගත් කෝත්වැලිස් නෞකාව කොළඹ වරායෙන් මදුරාසිය බලා පිටත් වූයේ අපේ සිංහලයේ රජ පරපුරට තිත තබමිනි. මෙසේ අප රටේ නිලමේවරුන් ලෙස කටයුතු කළ බොහෝ දෙනකු සතු නිවාස අද ද එම ඉතිහාසය සිහි ගන්වයි.ඉංගී‍්‍රසි පාලන සමයත්, නිදහස ලැබීමෙන් පසුවත් මෙම පැරැණි නිවාසවල වටිනාකම අවබෝධ නොවීම හේතුවෙන් විනාශ වී ඇතත් නුවර සිරිය රටට කියන වලව් කිහිපයක් තවමත් අපට එලෙසින්ම දැකිය හැකිව තිබේ.ඇහැළේපොළ වලව්ව මහනුවර මාළිගා චතුරස්‍රයේ පිහිටා ඇත්තේ රජ වීදියේය.එය ඉංගී‍්‍රසින් රිමාන්ඩ් බන්ධනාගාරය ලෙස භාවිතා කළ අතර අද ද අධිකරණ අමාත්‍යාංශයට අයත්ව ඉතිරිව තිබේ. පිළිමතලාවේ වලව්ව ද අද ද එහි යන්නකුට නෙත ගැටෙන්නේ මහනුවර ජනාධිපති මන්දිරය ලෙසිනි. ඩී. එස්. සේනානායක වීදියේ දී අපට හමුවන රැජිණ හෝටලයේ භෝජනාගාරය එදා දුල්ලෑවේ සියපත්තුවේ වලව්ව විය.රත්වත්තේ වලව්වත්, ඇරැපොල වලව්වත්, මොල්ලිගොඩ වලව්වත් හෙට්ටිවීදියේ දී පිහිටා ඇත්තේ එදා රජ දවස අපට සිහියට නගන නුවර අසිරිය ලොවට කියන්නට ඉතිරි වූ වටිනා වස්තුවක් ලෙසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007141</link>
    <topic>ජී.එස්.පී+ නොලැබුණත් ඉදිරියට යනවා</topic>
    <author>ජයසිරි මුණසිංහ</author>
    <content>තිස් වසරක් මුළුල්ලේ පැවැති යුදමය වාතාවරණය අවසන්වීම, යුද අවදානමක් ඇති රටවල්වල නාම ලේඛණයෙන් ශ්‍රී ලංකාව ඉවත්වීම යනාදි කරුණු හේතුකොට රටේ ව්‍යාපාරික හා ආයෝජන අංශවල ඇති වී තිබෙන සුබවාදී තත්ත්වය නිසා ‘ජී. එස්. පී + සහනය’ නොලැබුණත් ශ්‍රී ලංකාවට ඉදිරියට යා හැකි යැයි ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කරයි.සමාජ, ආර්ථික සංවර්ධනයට සාමය පැවැතීම විශාල පිටුබලයක් බව කී කබ්රාල් මහතා එවැනි තත්ත්වයක් දැන් රටේ ඇති වී තිබෙන බව ද සඳහන් කෙළේ ය.රජය සහ එක්සත් ජාතික පෙරමුණ නායකයින් අතර නොබෝදා ඇරඹී සහයෝගිතා දේශපාලන ප්‍රවණතාවය හා සාකච්ඡා මෙන් ම මැතිවරණ ප්‍රතිඵල වලින් ලද දේශපාලන ස්ථාවර බව සැලකිල්ලට ගත් කළ නව ආයෝජකයින්ට විශ්වාසයකින් රටේ ආර්ථිකය පණගැන්වීමට ඉඩකඩ සැලැසී ඇතැයි ද මහ බැංකු අධිපතිවරයා පෙන්වා දුන්නේ ය.ජී. එස්. පී. + සහනය නොලැබුණහොත් අපේ ආයෝජකයින්ට අවාසි සිදුවන බවට නැඟෙන චෝදනාව බැහැර කළ කබ්රාල් මහතා,ගත වූ වසර පහ තුළ රටේ සර්ව ආර්ථිකයේ ඇති කළ පැහැදිලි වර්ධනය නිසා ඊට නොබියව මුහුණදීමට අපේ ආයෝජකයින්ට හැකියාව ලැබී ඇතැයි ද කීය.උද්ධමනය අඩු මට්ටමක පවත්වා ගැනීම නිසා යෙදවුම් පිරිවැය මත ඇති වන පීඩනය අඩුවීම, පොලී අනුපාත අඩු මට්ටමක පවතින නිසා ණය පිරිවැය අඩුවීම, විදේශ සංචිත ඉහළයෑම නිසා, ආයෝජකයින්ගේ විශ්වාසනීයත්වය වැඩිවීම සහ රුපියලේ අගය ස්ථාවරව පවත්වා ගැනීම නිසා විනිමය වෙළඳපොළේ පුරෝකථනය කිරීම පහසුවීම සිදු වී ඇතැයි අධිපතිවරයා පැහැදිලි කෙළේය.ජී. එස්. පී. + සහනය අහිමි වී අපට සිදුවන ආවාසිදායක තත්ත්වය මඟහැරලීමට මේ වන විටත් රජය විශාල වැඩකොටසක් සිදුකොට ඇත.ඒ වැඩපිළිවෙළ යටතේ මෙරට ආයෝජකයින්ට අවශ්‍ය නම් දෙස් විදෙස් මූල්‍ය වෙළඳපොළවලින් අඩු හා සරල කොන්දේසි යටතේ අරමුදල් සපයා ගැනීමට අවශ්‍ය වාතාවරණය සකස් කර දී තිබේ.රක්ෂණ අධිභාරය අහෝසි කිරීම, දේශපාලන ස්ථාවරත්වය ළඟාකරගෙන තිබෙන නිසා, ආයෝජකයින්ගේ විශ්වාසනීයත්වය වැඩිදියුණු වී තිබේ. ඒ අනුව ‘බය නැතිව‘ නව ආයෝජන සිදු කිරීමට ආයෝජකයින්ට ඉඩසලසාදී ඇත.මෙරට ආයෝජකයින්ගේ කර්මාන්ත ශාලාවල ඵලදායිතාවය ඉහළ නංවා ගැනීමට අවශ්‍ය පියවර ගණනාවක් රජය ක්‍රියාත්මක කොට ඇත. ඉකුත් වසරේ යුරෝපයට යැවූ ඇඟලුම්වල වටිනාකම සම්පූර්ණ ඇගලුම් වටිනාකමින් සියයට 50ක් වේ.මින් සියයට 60ක් බදු සහනය ලබාගෙන ඇත. ඉතිරි 40ට බදු සහනය ලැබී නොමැත. යුරෝපා සංගමයෙන් මෙරටට දළ වශයෙන් යූරෝ මිලියන 78ක ශුද්ධ වාසියක් ලැබී ඇතැයි ගණන් බලා තිබෙන බව ද මහ බැංකු අධිපතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007142</link>
    <topic>බැන් කී මූන්ගේ නිවේදනයේඋපදේශක කමිටු ගැන කියා නෑ</topic>
    <author/>
    <content>එක්සත් ජාතීන්ගේ සංවිධානයේ මහ ලේකම් බැන් කී මූන් මහතා ඉකුත් 2009 වසරේ මැයි මාසයේදී ශ්‍රී ලංකාව සම්බන්ධයෙන් නිකුත් කළ ඒකාබද්ධ නිවේදනයෙහි උපදේශක කමිටුවක් පිළිබඳ කිසිදු සඳහනක් නැති බව රජය අවධාරණය කරයි.ජගත් මහ ලේකම්වරයා විශේෂඥ කමිටුව පත්කර ඇත්තේ මේ ඒකාබද්ධ නිවේදනයෙහි ඇති කරගත් එකඟතාව අනුව බවට විවිධ පාර්ශ්ව කරන චෝදනා පදනම් විරහිත බව මින් පැහැදිලිවේ.ඉකුත් වසරේදී බැන් කී මූන් මහතා ශ්‍රී ලංකාවට පැමිණීමෙන් අනතුරුව, පරිච්ඡේද එකොළහකින් සමන්විත නිවේදනයක් නිකුත් කෙළේය. අවතැන්වූවන් යළි පදිංචි කිරීම සහ කොටි ත්‍රස්තවාදීන්පුරුත්ථාපනය කිරීම සම්බන්ධයෙන් ඒ නිවේදනයේ පුළුල් වශයෙන් කරුණු ඇතුළත් වූ බව රජය පෙන්වා දෙයි. මානව හිමිකම් සම්බන්ධයෙන් එහි සඳහන් වී ඇත්තේ රජය ඒ සඳහා පියවර ගන්නා බවක් පමණි.ජාත්‍යන්තර මැදිහත්වීමක් පිළිබඳ එකී පරිච්ඡේදයෙහි සඳහන් වන්නේ බිම් බෝම්බ ඉවත් කිරීමට අදාළව පමණක් බවද රජය වැඩිදුරටත් නිවේදනය කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007143</link>
    <topic>ඉදිරිපත් කර ඇති පෙත්සමට අදාළවකරුණු දක්වන ලෙසට නියම කෙරේ</topic>
    <author>ශිරෝමී අබයසිංහ</author>
    <content>ආණ්ඩුක්‍රම ව්‍යස්ථාවට අනුව සරත් ෆොන්සේකා මහතා පාර්ලිමේන්තු මන්ත්‍රි ධූරයක් දැරීමට සුදුස්සකු නොවන හෙයින් ඔහුගේ මන්ත්‍රීධූරය අවලංගු කරන ආඥාවක් නිකුත් කරන ලෙස ඉල්ලමින් හපුතලේ ආනන්දන් මොහන්දාස් මහතා ඉදිරිපත් කර ඇති පෙත්සම සම්බන්ධයෙන් අධිකරණය හමුවේ කරුණු ඉදිරිපත් කරන ලෙස අභියාචනාධිකරණය පෙත්සම්කරුගේ නීතිඥවරයාට ඊයේ (13) දැන්වීය. අභියාචනාධිකරණ සභාපති සත්‍ය හෙට්ටිගේ සහ අභියාචනාධිකරණ විනිසුරු අනිල් ගුණරත්න මහතා හමුවේ පෙත්සම ඊයේ කැඳවිණි.නාම යෝජනා බාර දෙන අවස්ථාව වන විට ෆොන්සේකා මහතා ඡන්දය හිමි ඡන්දදායකයෙකු නොවන හෙයින් ආණ්ඩුක්‍රම ව්‍යවස්ථාවේ 90 - ව්‍යවස්ථාවට අනුව ඔහු පාර්ලිමේන්තු මන්ත්‍රී ධූරයක් දැරීමට සුදුස්සෙකු නොවන බව සඳහන් කරමින් පෙත්සම ඉදිරිපත් කර තිබේ.ෆොන්සේකා මහතා පාර්ලිමේන්තු මන්ත්‍රීවරයෙකු ලෙස තෝරාපත් වූ බැව් මැතිවරණ කොමසාරිස්වරයා විසින් 2010 අපේ‍්‍රල් 12 දා ප්‍රකාශයට පත් කිරීම, බලරහිත කරන සර්ට්යෝරාරි රිට් ආඥාවක් නිකුත් කරන ලෙස මෙම පෙත්සමෙන් ඉල්ලා සිටී.මැතිවරණ කොමසාරිස් දයානන්ද දිශානායක, සරත් ෆොන්සේකා ප්‍රජාතන්ත්‍රවාදී ජාතික සන්ධානයේ ප්‍රධාන ලේකම් විජිත හේරත් මහත්වරුන් සහ</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007144</link>
    <topic>ධනුනගේ මවට එරෙහිවමහාධිකරණයේ නඩු පවරයි</topic>
    <author>ශිරෝමි අබයසිංහ</author>
    <content>නීති විරෝධී ක්‍රියාවකින් උපයා ගත් විදේශ විනිමය ශ්‍රී ලංකා මහ බැංකුවේ අවසරයකින් තොරව ළඟ තබා ගත්තේ යැයි ධනූන තිලකරත්නගේ මව වන අසෝකා තිලකරත්න මහත්මියට එරෙහිව නීතිපතිවරයා කොළඹ මහාධිකරණය හමුවේ ඊයේ (13) නඩු පැවරීය.අමෙරිකානු ඩොලර් පන්ලක්ෂ විසිහත් දහසක් සහ ස්ටර්ලින් පවුම් සියයක මුදලක් 2010 ජනවාරි 28 දින මහ බැංකුවේ අවසරයකින් තොරව තිඹිරිගස්යායේ පෞද්ගලික බැංකුවක තබා ගැනීම සම්බන්ධයෙන් විනිමය පාලන පනත යටතේඅධිචෝදනා ඉදිරිපත් වී තිබේ. නීති විරෝධි ක්‍රියාවකින් උපයා ගත් එම මුදල් ඔහු රුපියල් මිලියන පහළොවක් සන්තකයේ තබා ගත්තේ යැයි මුදල් විශුද්ධිකරණය වැළැක්වීමේ පනත යටතේ අධිචෝදනා දෙකක් ඉදිරිපත් වී තිබේ.දේශීය ආදායම් කොමසාරිස්, නියෝජ්‍ය විනිමය පාලක ඇතුළු දහහතර දෙනෙක් පැමිණිල්ලේ සාක්කිකරුවන් ලෙස නම් කර ඇති අතර අධිචෝදනා ඔප්පු කිරීම සඳහා ඉදිරිපත් කරනු ලබන ලේඛන දාහතරක්ද අධිචෝදනා පත්‍රයේ සටහන් කර තිබේ.අගෝස්තු 06 දා අධිකරණයේ පෙනී සිටින ලෙස දන්වා කොළඹ මහාධිකරණ විනිසුරු දීපාලි විජේසුන්දර මහත්මිය නොතිසි නිකුත් කළාය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007145</link>
    <topic>අමෙරිකා ‘පර්ල් හාබර්’ නෞකාවත්‍රී’ මලේ වරායේ සුහද චාරිකාවක</topic>
    <author>භක්ති ධර්මප්‍රිය මෙන්ඩිස් සහ ත්‍රිකුණාමලය විශේෂ</author>
    <content>අමෙරිකානු එක්සත් ජනපදයේ නාවික හමුදාවට අයත් ‘යූ. එස්. එස්. පර්ල් හාබර්’ (U . S. S Pearl Harbour)  නෞකාව ඊයේ (13) ත්‍රිකුණාමලය වරාය වෙත පැමිණි අතර ශ්‍රී ලංකා නාවික හමුදාව විසින් නාවික හමුදා සම්ප්‍රදායානුකූ®ලව එම නෞකාව සහ එහි නිලධාරින් හරසරින් පිළිගන්නා ලදී.කුඩා සහ මධ්‍යම ප්‍රමාණයේ ලෑන්ඩින් ක්‍රාෆ්ට් යාත්‍රා කිහිපයක්ද, නාවික සෙබළුන් 500ක්ද ප්‍රවාහනය කිරීමට හැකියාව ඇති ලෑන්ඩ්න් ඩොක්ස් ෂිප් ගණයට අයත්, දිගින් මීටර් 186ක් වන මෙම නෞකාව නිලධාරින් 24 දෙනෙකුගෙන් හා නැවියන් 328 දෙනෙකුගෙන් යුතු කාර්ය මණ්ඩලයකින් සමන්විතය.මේ නෞකාව දින කිහිපයක් ත්‍රිකුණාමලය වරායේ රැඳී සිටීමට නියමිතව ඇති අතර, දෙරටේ නාවික හමුදා අතර සුහදතාව තව දුරටත් වර්ධනය කිරීම සඳහා ශ්‍රී ලංකා නාවික හමුදාව මගින් සංවිධානය කරන ලද විශේෂ වැඩසටහන් මාලාවකට නෞකාවේ කාර්ය මණ්ඩලය ද සහභාගි වීමට නියමිතය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007146</link>
    <topic>ලක්ෂ 35ක් වටිනා ඉපැරැණිරන් සළුවක් බුද්ධගයාවටපූජා කිරීමට සැරැසේ</topic>
    <author>ජීවනී පතිරණ</author>
    <content>අත්තනගල්ල වික්‍රමසිංහ පරම්පරාවෙන් පැවත එන වසර 90කට වඩා ඉපැරණි රත්රන් සළුවක් බුද්ධගයාවට පූජාකිරීමට ලේක්හවුස් ආයතනයේ මිහිර කර්තෘ මණ්ඩලයේ සේවය කරන මාධ්‍යවේදී මොහොන් වික්‍රමසිංහ මහතා සූදානමින් සිටී.තම පිය පරම්පරාවෙන් ලද උරුමයක් ලෙස රත්තරන් කිලෝ එකකට ආසන්න බර ප්‍රමාණයකින් යුත් මෙම සළුව ලක්ෂ 35 ක පමණ වටිනාකමක් ඇති ඉන්දියාවේ බරණැසින් ගෙන්වූ එකක් බවද වික්‍රමසිංහ මහතා පවසයි.මෙම රත්රන් සාළුවත් සමග ඔහු තායිලන්තයේ අටපිරිකරක් ලෙස ගෙනා රත්රන් බෝල, සුදු රත්රන්, මුතු, මැණික්, එමරල්, රිදී, කොරල් සහ මුහුදු බෙල්ලන් යොදා ගනිමින් නිර්මාණය කළ තායි චීවරයද බුද්ධගයාවේ වජිරාසනයට පූජා කිරීමට නියමිතව ඇත. එය ලක්ෂ 16ක වටිනාකමකින් යුක්තය.මීට ඉහතදී කැලණිය රජමහා විහාරයට පවුම් 22 ක බරකින් යුත් රත්රන් බුද්ධ ප්‍රතිමාවක් ද, මහනුවර ශ්‍රී දළදා මාලිගාවට ලක්ෂ 30 ක වටිනාකමකින් යුත් මුතු මාලයක්ද, අනුරාධපුරයේ රුවන්වැලි සෑ මළුවේ පිහිටා ඇති දුටුගැමුණු පිළිරුවට රත්රන් ඔටුන්නක් ද මොහාන් වික්‍රමසිංහ මහතා විසින් පූජා කර තිබේ.භූතානයේ රජු සහ අස්ගිරි මල්වතු නාහිමිවරුන්ගේ ප්‍රධානත්වයෙන් එළඹෙන සැප්තැම්බර් 25 වැනි දින පැවැත්වෙන පින්කමකදී මෙම සිවුරු පිරිකර බුද්ධගයාවේ වජ්‍රාසනයට පූජා කිරීමට නියමිතව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007147</link>
    <topic>ඩෙංගු මර්දනය වැඩට ත්‍රිවිධ හමුදාව ඇතුළු ආරක්‍ෂක අංශවල සහායත්</topic>
    <author>භක්ති ධර්මපි‍්‍රය මෙන්ඩිස්</author>
    <content>ඩෙංගු වසංගතය මර්දනය කිරීම සඳහා ත්‍රිවිධ හමුදාව ඇතුළු ආරක්‍ෂක අංශවල සහාය ලබා ගැනීමට රජය පියවර ගෙන තිබේ.ඩෙංගු වසංගතය ශීඝ්‍රයෙන් වර්ධනය වීමත් සමඟ එය මැඬලීම සඳහා රජය මේ වන විට වැඩසටහන් රැසක් ක්‍රියාත්මක කර ඇත.ආරක්‍ෂක අංශ වල සහාය යොදා ගැනෙන්නේ මේ වැඩපිළිවෙළ යටතේ ය. ඩෙංගු මර්දනය සඳහා ත්‍රිවිධ හමුදාව ඇතුළු ආරක්ෂක අංශවල සහාය ලබාදෙන ලෙස සෞඛ්‍ය ඇමැති මෛත්‍රීපාල සිරිසේන මහතා විසින් රජයෙන් කරන ලද ඉල්ලීමකට අනුව රජය මෙම පියවර ගෙන තිබේ.ආරක්ෂක ලේකම් ගෝඨාභය රාජපක්ෂ මහතා සහ ත්‍රිවිධ හමුදාපතිවරුන්, පොලිස්පති, සිවිල් ආරක්ෂක දෙපාර්තමේන්තුවේ අධ්‍යක්ෂ වරයා මෙන්ම සෞඛ්‍ය ඇමැති මෛත්‍රීපාල සිරිසේන මහතා අතර මේ සම්බන්ධයෙන් දීර්ඝ සාකච්ඡාවක් පැවැත් වූ බව හමුදා ප්‍රධානියෙක් “දිනමිණ” ට ඊයේ (13) පැවසීය.ප්‍රාදේශීය මට්ටමින් කමිටු පිහිටුවා ඒ මගින් ඩෙංගු මර්දන වැඩසටහන් ක්‍රියාත්මක කිරීමටත්, ඒ සඳහා ත්‍රිවිධ හමුදාවේ පොලිසියේ සහාය ඍජුව ලබා දීමටත් මේ මගින් හැකි වී තිබේ.හමුදා සෙබළුන් රාජකාරියේ නිරත ප්‍රදේශවල ඩෙංගු මර්දන වැඩසටහන් ඍජුවම ක්‍රියාත්මක කිරීමට ද පියවර ගෙන ඇත. ජනතාවගේ සහාය ලබාගෙන කණ්ඩායම් වශයෙන් ක්‍රියාත්මක වෙමින් ඩෙංගු මදුරුවන් බෝ වන ස්ථාන විනාශ කිරීමට ද සැලසුම් සකස් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007148</link>
    <topic>ඓතිහාසික කැබිනට් රැස්වීමඅද කිලිනොච්චියේ දී</topic>
    <author>මහින්ද අලුත්ගෙදර</author>
    <content>ශ්‍රී ලාංකීය ඉතිහාසයේ පළමුවරට අමාත්‍ය මණ්ඩල රැස්වීම කිලිනොච්චියේ දී අද (14) පැවැත්වේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන මේ රැස්වීම කිලිනොච්චි බළසේනා මූලස්ථානයේ දී පැවැත්වීමට කටයුතු සංවිධානය කර ඇත.ජනාධිපතිවරයාගේ උපදෙස් මත දිවයිනේ සෑම දිස්ත්‍රික්කයක දීම අමාත්‍ය මණ්ඩල රැස්වීම පැවැත්වීමට පියවර ගෙන ඇති අතර එම වැඩපිළිවෙළ යටතේ මුල්ම රැස්වීම කිලිනොච්චියේ දී අද (14) පැවැත්වේ.කැබිනට් රැස්වීමට සහභාගි වන ජනාධිපති මහින්ද රාජපක්ෂ මහතාගේ සහ අමාත්‍යවරුන්ගේ ආරක්ෂාව වෙනුවෙන් යුදහමුදාව සහ පොලීසිය ඒකාබද්ධව විශේෂ ආරක්ෂක වැඩපිළිවෙළක් ක්‍රියාවට නංවා ඇත.කැබිනට් රැස්වීමෙන් අනතුරුව ජනාධිපතිවරයා ඇතුළු අමාත්‍යවරු කිලිනොච්චිය දිස්ත්‍රික්කයේ සංවර්ධන කටයුතු පිළිබඳව පැවැත්වෙන ප්‍රගති සමාලෝචන රැස්වීමකට ද සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n1007149</link>
    <topic>අලුත විවාහ වූ අඹු-සැමි යුවළට බරපතළ තුවාල</topic>
    <author>ඉන්දික පොල්කොටුව සහ සංජය මතුරට</author>
    <content>සිමෙන්ති ගල් ප්‍රවාහනය කළ ටිපර් රථයක් මහනුවර – නුවරවෙල ප්‍රදේශයේ දී මාර්ගයෙන් පහළ නිවෙසකට පෙරළීමෙන් අලුත විවාහ වූ තරුණ අඹුසැමි යුවළක් බරපතළතුවාල ලබා ඊයේ (13) මහනුවර මහ රෝහලට ඇතුළත් කැර තිබේ.බර වාහන ඇතුළු කිරීම තහනම් මාර්ගයක මෙම ටිපර් රථය ගමන් ගෙන තිබේ. මෙම කන්ටේනර් රථයේ සහායිකාවක ලෙස සේවය කළ බව කියන කාන්තාවක ද තුවාල ලබා රෝහල් ගත කැර ඇත.සිද්ධියෙන් තුවාල ලබා රෝහල් ගත කළ අඹුසැමි යුවළ වයස අවුරුදු 23, 19 වයස්වල පසු වන බවත් ඔවුන් මෙයට මාස 3කට පෙර විවාහ වී ඇති බවත් මහනුවර පොලිසියේ රථවාහන අංශය පවසයි.වේයන්ගොඩ ප්‍රදේශයේ සිට සිමෙන්ති ගල් ප්‍රවාහනය කරමින් තිබූ මෙම කන්ටේනරය අඩි හතළිහක පමණ ප්‍රපාතයකට පෙරළී ඇත. මේ අනතුරෙන් අඹු සැමි යුවළගේ නිවෙසට සහ වටිනා බඩු භාණ්ඩ හා යතුරු පැදියකට ද අලාභ හානි වී ඇත.සිද්ධියෙන් පසු අදාළ කන්ටේනරයේ රියදුරු පොලිස් අත්අඩංගුවට ගත් බැව් මහනුවර මූලස්ථාන පොලිසියේ රථවාහන අංශයේ ස්ථානාධිපති පොලිස් පරීක්ෂක ගාමිණී මීගම්මන මහතා පැවසීය.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත වැඩිදුර පරීක්ෂණ සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071410</link>
    <topic>ඩෙංගු මඬින බැක්ටීරියාඅද හෙටම රෝග මර්දන වැඩට</topic>
    <author>සන්ධ්‍යා කරුණාරත්න</author>
    <content>කියුබානු බී. ටී. අයි. බැක්ටීරියාව ලබන මස පළමු වැනිදාට පෙර ඩෙංගු මර්දන කටයුතු සඳහා යොදා ගැනීමට සෞඛ්‍ය අමාත්‍යාංශය පියවර ගෙන ඇත.දේශීය බී. ටී. අයි. බැක්ටීරියාව ඩෙංගු මර්දන කටයුතුවලට ඉදිරි දින දෙක, තුන තුළදී යොදා ගැනීමට ද සෞඛ්‍ය අමාත්‍යාංශය තීරණය කරයි.වයඹ පළාත් සභා ශ්‍රවණාගාරයේ ඊයේ (13) පැවැති සුව විශිෂ්ටතා සම්මාන උළෙලේදී සෞඛ්‍ය ඇමැති මෛත්‍රීපාල සිරිසේන මහතාමේ බව කියා සිටියේය. ඩෙංගු මර්දන කටයුතුවලදී යොදාගතහැකි එකම ක්‍රියාමාර්ගය මෙය නොවන්නේ යැයිද, මදුරුවන් බෝවන ස්ථාන මහජනතාව විසින් විනාශකර දැමීම ඩෙංගු මර්දන කටයුතු සඳහා වූ ඉතාම සාර්ථකම ක්‍රමවේදය වන්නේ යැයිද ඇමැතිවරයා කීය.විධිමත් පරිදි කැළිකසළ බැහැර නොකරන පළාත් පාලන ආයතන සඳහා ඉදිරියේදී නඩු පවරන බවද ඩෙංගු මර්දන පනත තදින්ම ක්‍රියාත්මක කරන බවද, ඇමැතිවරයා වැඩිදුරටත් පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071411</link>
    <topic>ව්‍යවස්ථා සංශෝධනය කාලෝචිතයි</topic>
    <author>සටහන - සමන්මලී ප්‍රියශාන්ති, ජීවනී පතිරණ, චමීර ඇල්ලදෙණිය, සහ ගන්දර සමූහ ජයසිරි පේදුරුආරච්චි</author>
    <content>ව්‍යවස්ථා සංශෝධනය පිළිබඳ රජය සහ විපක්ෂය අතර ඇති වෙමින් පවතින එකඟතාව රටේ අනාගත සුබ සිද්ධිය සඳහා බෙහෙවින් ඉවහල් වනු ඇතැයි මහා සංඝරත්නය දේශපාලඥයන් සහ මේ රටේ විද්වත්හු ප්‍රකාශ කරති.රජය සහ විපක්ෂය අතර ව්‍යවස්ථා සංශෝධනය සම්බන්ධයෙන් ඇරඹී ඇති සාකච්ඡා පිළිබඳව දිනමිණ කළ අදහස් විමසීමකි මේ.පාර්ලිමේන්තුවට වග කියන විධායක අගමැති ධූරයක් ඇති කරමින් ව්‍යවස්ථා සංශෝධනයක් සිදු කිරීම සම්බන්ධයෙන් රජය සහ විපක්‍ෂය අතර ඇතිවූ එකඟතාව රටේ අනාගතය වෙනුවෙන් තැබූ විශාල ඉදිරි පියවරක්.ඔවුනොවුන් අතර විශ්වාසය පළුඳු නොවන ආකාරයෙන් කටයුතු කරමින් ඉදිරි සංශෝධනය ද සිදු කර මෙතෙක් රටේ ජනතාව අපේක්‍ෂා කළ ජනතාවාදී ව්‍යවස්ථාව කඩිනමින් බිහි කළ යුතුයි.මේ පිළිබඳව තවදුරටත් අදහස් දැක්වූ මහ නාහිමියෝ මෙසේද පැවසූහ.ලෝකයේ ඇතැම් බලවතුන් හා එක්වී එක්සත් ජාතීන්ගේ සංවිධානය අපේ රටේ අභිමානයට එරෙහිව ක්‍රියාකරන්නට උත්සාහ කරද්දී සිදුවූ මෙම එකඟතාව ඉතා වටිනා එකක්.එමඟින් ලෝකයට හොඳ පණිවුඩයක් යනවා, අභියෝගයේදී අපි එකට එකමුතුව සිටින බවට. මෙවැනි තත්ත්වයක් මීට පෙර තිබුනේ නම් නරුම කුහකයින්ගේ අත්තනෝමතික ක්‍රියා සිදු නොවන්නත් ඉඩ තිබුණා.කාලයක් තිස්සේ අප පුන පුනා කියා සිටියේ රටට අසීමිතව ආරදය කරන මේ රාජ්‍ය නායකයා යටතේ රටේ බැබළීමක් සිදුවීම අනිවාර්ය බවයි.මේ තත්ත්වය යටතේ සිදුවන අනිටු දේ පිළිබඳවත් අප හොඳ අවධානයකින් සිටිය යුතුයි. රජය හා විපක්‍ෂය අතර ඇතිවූ එකඟතාව නොරිස්සන පිරිස් සිටිය හැකියි.ඔවුන් මේ අගනා තත්ත්වය නැතිකරන්න නොයෙකුත් කුමන්තුණ කෙනෙහිලිකම් ඇතිකළ හැකිව තිබෙනවා. එවැනි පිරිස් පිළිබඳ අප ඉතිහාසයේ සිට හඳුනාගෙන සිටින නිසාත් එවැනි සිදුවීම් අතීතයේ දී සිදුව ඇති නිසාත් කල්පනා කාරී විය යුතුය.පෙරේදා සන්ධ්‍යාවේ පක්ෂ විපක්ෂ නියෝජිත හමුවේ දී සිසු වූ දේ බුදු දහමේ ඉගෙනුමට අනුව සිදුවුවත් සමගිව රැස්වී සමඟිව විසිරයාම අප බලාපොරොත්තු වුණා. ඒ ආකාරයෙන්ම සිනහ මුසුව එකතුවී සිනාමුසුව එකඟතා අතිකරගෙන සිනාමුසුව විසිර යාම රට වැසියා ලැබූ විශාල ජයග්‍රහණයක්.පාර්ලිමේන්තුවට වගකියන අගමැති ධුරයක් ගෙන ඒම සහ ව්‍යවස්ථාව සංශෝධනය කිරීම ඉතාම වැදගත් කරුණක්. මේ සම්බන්ධයෙන් එක්සත් ජාතික පක්ෂය රජය සමග එකඟතාවයකට පැමිණ තිබීමත් ඉතාම හොඳයි.එක්සත් ජාතික පක්ෂය පමණක් නොවෙයි පාර්ලිමේන්තුව නියෝජනය කරන දෙමළ පක්ෂ වාමාංශික පක්ෂ සමග රජය සාකච්ඡා කළ යුතුයි.මොකද දශක තුනක් මේ රටේ යුද්ධයක් පැවතුණා. එම නිසා දෙමළ ජනතාවත් සමගත් සාකච්ඡා කරලා සියලු පක්ෂ පොදු එකඟතාවකින් සියලු දේ කරනවා නම් රටට යහපතක් වෙනවා.යුද්ධයක් නිමා කරලා සාමකාමී රටක් වශයෙන් ඉදිරියට යාමට සියලු පක්ෂවල එකමුතු කම ඉතාම වැදගත් වෙනවා.මේ රට වෙනුවෙන් යම් පියවරක් ගැනීමේදී එය රටට බලපාන ආකාරය පිළිබඳ හොඳ ඉවක් ජනාධිපතිතුමාට තිබෙනවා.රට වෙනුවෙන් පොදු අදහස් මතුවෙන එක හොඳයි. නමුත් එක්සත් ජාතික පක්ෂයේ න්‍යායපත්‍රය ගැන මට එතරම් විශ්වාසයක් නෑ.ඒ කෙසේ වෙතත් ජනාධිපතිතුමා ජාත්‍යන්තරය පිළිබඳ හොඳ පුහුණුවක් හා සහතිකයක් ලබාගත් පුද්ගලයෙක්. අනාගතයේදී මේ රටට වන යහපත උදෙසා සම්පූර්ණයෙන්ම විපක්ෂය සමග අදහස් හුවමාරු කිරීම හොඳයි.මම මේ පක්ෂයේ වසර 50 ක අත්දැකීම් ඇත්තෙක්. දෙයියන්ගේ නාමයට ජනාධිපතිතුමාට අවසන් තීරණය ගැනීමට ඉඩ දී මධ්‍යස්ථව උදව් කළා නම් හොඳයි.ආණ්ඩුක්‍රම ව්‍යවස්ථාව සංශෝධනය කිරීමට හා විධායක ජනාධිපතිධූරය අහෝසි කර පාර්ලිමේන්තුවට වග කියන විධායක අගමැතිවරයෙකු පත් කිරීමට අදහස් කිරීම රජය ගනු ලැබූ නිවැරදි තීරණයක්.මෙම තීරණය ජනතා අදහස්වලට ගරුකිරීමක්. විපක්ෂයත් ඊට සහයෝගය දීම හොඳ පෙර නිමිත්තක් වෙනවා.මේ යෝජනාව ප්‍රජාතන්ත්‍රවාදය ස්ථාපිත කිරීමට තබන හොඳ පියවරක්. පවතින ව්‍යවස්ථාවට අනුව වඩාත් අභියෝගයකට ලක් ව තිබෙන්නේ විධායක ජනාධිපතිවරයාගේ බලතලයි. එම බලතල ඉවත් කර විධායක අගමැතිධූරයක් ඇති කිරීමෙන් පාර්ලිමේන්තුවේ ස්ථාවරයට කිසිම හානියක් වන්නේ නැහැ.රජය ගනු ලබන මේ නිවැරදි තීන්දුව ක්‍රියාත්මක කිරීමට ජනතාවගේ සහයෝගය ද නොඅඩුව ලැබෙනු ඇතැයි විශ්වාස කරනවා.ජනාධිපතිතුමා දිගින් දිගටම කිව්වේ පවතින ව්‍යවස්ථාව ඉවත් කිරීමට කටයුතු කරනවා කියලයි. බරපතළ ගැටලු ගණනාවක් නිසා අපි එක්සත් ජාතික පක්ෂය හැටියට දිගින් දිගටම විධායක ජනාධිපති ක්‍රමයට එරෙහි වුණේ. අප සිටියේ විධායක අගමැතිවරයකු සිටිය යුතුය යන මතයේයි.ඒ වගේම මනාප ඡන්ද ක්‍රමයේ දුෂ්කරතාව පිළිබඳව අපේ එකඟත්වයක් තිබුණෙ නෑ. ඒ නිසා අපි පාරට බැහැල උද්ඝෝෂණ කරන්න සුදානම් වුණා.කෙසේ වුවත් මේ රටේ ප්‍රධාන පක්ෂ දෙක හැටියට රටට හිතකර ජනතාවාදී ආණ්ඩුක්‍රම ව්‍යවස්ථාවක් ඉදිරිපත් කිරීම යුගයේ අවශ්‍යතාවක්. එය මේ රටේ ඉදිරි දියුණුවට බෙහෙවින් උදව් වේවි.ජේ. ආර්. ජයවර්ධන මෙම ව්‍යවස්ථාව හැදුවේ මුළු රටටම හොරෙන් පැය විසි හතරක් ඇතුළතයි. මේ ව්‍යවස්ථාව ඉතාමත් බලගතුයි.මේ බලගතු බව නිසාම ඔහු මෙන්ම ඔහුගෙන් පසු ජනාධිපතිවරු පවා ව්‍යවස්ථාදායකය හා අධිකරණය තමන්ගේ අවශ්‍යතාවයන්ට අවශ්‍ය අයුරින් හසුරුවා ගත්තා. පාර්ලිමේන්තුව, විධායකය හා අධිකරණය යන අංශ තුන එක් අයකු අතට පත් වුණාම විවිධ ගැටලු මතු වෙනවා.මේ අංශ තුනෙන් අධිකරණය ස්වාධීන විය යුතුය. නිදහස් සමාජයක අධිකරණයක් නිදහස් විය යුතුයි.පවතින ව්‍යවස්ථාවේ බලතල වලට අනුව රටට හොඳ වගේම නරකත් සිදු වුණා. විශේෂයෙන් විධායක ජනාධිපතික්‍රමයේ බලතල නිසා ත්‍රස්තවාදය පරාජය කිරීමට හැකියාව ලැබුනා. රට විවෘත ආර්ථිකයට ගෙන ගියා.නමුත් රටේ ප්‍රජාතන්ත්‍රවාදය දුර්වල වුණා. රාජ්‍යයයි, ආණ්ඩුවයි කියන්නේ ආයතන 2 ක්. මේ ව්‍යවස්ථාවට අනුව එය එකක් ලෙස සලකන්න පුරුදු වෙලා. රාජ්‍ය ආණ්ඩුවට අවශ්‍ය අයුරින් හසුරවන්න ඉඩ ලැබිලා. මේ නිසා අපහසුතාවයට ලක් වෙන්නේ මහජනතාවයි.මේ සියල්ල සැලකිල්ලට ගැනීමේදී විධායක ජනාධිපති ක්‍රමය අහෝසි කර සිවිල් ජනතාවගේ අයිතිවාසිකම් ආරක්ෂා කිරීම සඳහා අගමැති ක්‍රමයකට යන එක හොඳයි. අගමැති බලය ඉක්මවා යන විට එම බලතල නාමික විධායකයට පවරා ගත හැකියි. අගමැති ජනතාවට වග කියන අයෙක් විය යුතුයි.විධායක ජනාධිපතික්‍රමය ඇති කළ දා සිට ම අපි ඊට විරුද්ධ වුණා. ගැහැනියෙක් මිනිහෙක් කරන්නත් මිනිහෙක් ගැහැනියක් කරන්නත් හැර අනෙකුත් ඕනෑම දෙයක් මේ ව්‍යවස්ථාවෙන් කරන්න පුළුවන් කියලා ජේ. ආර්. එදා කිව්වේ බලතල රැසක් ඇතිව මේ ව්‍යවස්ථාව හැදුව නිසයි.මේ නිසාම අපි එදා ඉදළම පාර්ලිමේන්තුවට වගකියන අගමැතිවරයෙක් අවශ්‍ය බව කිව්වා.අද ජනාධිපතිතුමා පක්ෂ සමඟ සාකච්ඡා කර විධායක අගමැතිවරයෙක් පිළිබඳ යෝජනාවක් ගෙනත් තිබෙනවා. ඒ පිළිබඳව අපි ප්‍රශංසාව පළ කරනවා.පවතින ව්‍යවස්ථාවේ තවත් වෙනස් කළ යුතු දේ බොහොමයක් තිබෙනවා. මේ ව්‍යවස්ථාව 17, 13 වශයෙන් විවිධ අවස්ථාවල සංශෝධනය වුණා. සමගි පෙරමුණ ආණ්ඩුව 72 දී අලුත් ව්‍යවස්ථාවක් ගෙනාවා.එය 77 දී නැවත වෙනස් වුණා. මේ අයුරින් පැළැස්තර අලවන්නේ නැතිව කාලයක් ක්‍රියාත්මක කළ හැකි අංග සම්පූර්ණ ව්‍යවස්ථාවක් සකස් කරන ලෙස ද අපි රජයෙන් ඉල්ලා සිටින්නට කැමැතියි.පාර්ලිමේන්තුවට වගකියන විධායක අග්‍රාමාත්‍යධුරයක් ස්ථාපනය කිරීම සම්බන්ධයෙන් ජනාධිපතිතුමා ප්‍රමුඛ රජය සහ එක්සත් ජාතික පක්ෂය අතර ඇතිවූ එකඟතා බුද්ධිමතුන්ගේ සහ ව්‍යාපාරික ප්‍රජාවගේ ඇගයීමට ලක් වී ඇත.මෙවැනි එකඟතා රටේ අනාගත සංවර්ධනයට බෙහෙවින් ඉවහල් වන බව ඇමති මෛත්‍රීපාල සිරිසේන මහතා පවසයි. රටක් ලෙස භේද ඉවතලා එක්වීමෙන් පවත්නා ගැටලු විසඳා ගැනීම පහසු කරයි.ඇමති ඩිව් ගුණසේකර මහතා පවසන්නේ ජනතාවට උපරිම සේවාවක් ඉටු කිරීම උදෙසා මෙවැනි එකඟතාවන්ට එළඹීම යහපත් ප්‍රවණතාවක් බවයි. ජනතාවගේ මානසිකත්වය උසස් මට්ටමකට ගෙන එමින් රට කෙරෙහි අභිමානයක් ඇති කිරීමට මෙවැනි එකඟතා ඉවහල් වන බව ඒ මහතා කියා සිටී.ඇමති ඩලස් අලහප්පෙරුම මහතා පවසන්නේ මෙය අනාගත දේශපාලනයට ආදර්ශයක් බවයි. ඉදිරියේදී රටේ මූලික ගැටලුවලදී ශ්‍රී ලාංකිකයන් ලෙස එක්ව කටයුතු කිරීමට සියලු දෙනා සහාය විය යුතුය.ශ්‍රී ලංකා වාණිජ මණ්ඩලයේ සභාපති ලාල් ද අල්විස් මහතා පවසන්නේ ජනාධිපතිතුමා විපක්ෂය සමග ව්‍යවස්ථා සංශෝධන සම්බන්ධයෙන් කරුණු සාකච්ඡා කිරීම ශ්‍රී ලංකාවේ දේශපාලන ස්ථාවර භාවයට මනා පිටිවහලක් බවයි. රටේ සංවර්ධනයටද මෙය විශාල දායකත්වයකි.ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අංශයේ කථිකාචාර්ය අනුරුද්ධ ප්‍රදීප් මහතා පවසන්නේ ව්‍යවස්ථා සංශෝධනයේ දී ජාතික එකඟතාවක් අත්‍යවශ්‍ය බවයි. පොදු එකඟතාවකින් කටයුතු කිරීම ගැටලු නිරාකරණයේ දී සුවිශේෂී බව ඒ මහතා කියා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071412</link>
    <topic>සුනාමියට පෙරහුරුවක්  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071413</link>
    <topic>හෙද ආචාර්යවරු අස්වෙති</topic>
    <author>සන්ධ්‍යා කරුණාරත්න</author>
    <content>හෙද ආචාර්යවරුන්ගේ ගැටලුවලට රජය විසැඳුමක් ලබානොදීම හේතුවෙන් සමස්ත හෙද ආචාර්ය මණ්ඩලයම රජයේ සේවයෙන් අද (14) දිනයේ දී ඉල්ලා අස්වීමට තීරණය කර ඇත. ඒ අනුව සමස්ත හෙද ආචාර්ය මණ්ඩලයම රජයේ සේවයෙන් ඉවත්ව පෞද්ගලික හෙද විදුහල්වල සේවයට අනුයුක්ත වීමට නියමිතය.දිවයිනේ පිහිටි හෙද පාසල් දහනවයේ ආචාර්යවරු 250ක් ඉගැන්වීම් කටයුතුවල යෙදෙති. දෙදහසක් පමණ හෙද සිසුන් පිරිසක් ඔවුන්ගෙන් ඉගෙනුම ලබන අතර ඉකුත් 02 වැනිදා සිට ඉගැන්වීම් කටයුතුවලින් ඉවත්වීමට හෙද ආචාර්යවරුන් ගත් තීරණයෙන් සිසුහු අපහසුතාවට පත්ව සිටිති.ලබන මාසයේදී තවත් සිසුන් 4000 ක් බඳවා ගැනීම සිදුකෙරේ.සෞඛ්‍ය අමාත්‍යාංශය විසින් නිකුත් කර ඇති 02/19/2009 චක්‍රලේඛය හේතුවෙන් හෙද ආචාර්යවරුන්ට අතිකාල දීමනා අහිමිවීම, සෙනසුරාදා දින හා රජයේ නිවාඩු දිනයන් සේවා අවශ්‍යතාව මත සේවාව සඳහා යොදා ගැනීමට තිබූ අයිතිය අහිමිවීම යනාදි අයිතීන් අහිමි වී ඇතැයි රාජ්‍ය සේවා හෙද ආචාර්ය සංගමයේ සභාපති මුරුත්තෙට්ටුවේ ආනන්ද හිමියෝ පැවැසූහ.මෙම ගැටලුව පිළිබඳව සෞඛ්‍ය නිලධාරීන් දැනුවත් කළද කිසිදු විසැඳුමක් මේ වන තෙක් ලබා නොදීම හේතුවෙන් මෙසේ සේවයෙන් ඉවත්වීමට තීරණය කර ඇතැයි උන්වහන්සේ ප්‍රකාශ කළහ.හෙද ආචාර්යවරුන් සේවයෙන් ඉවත්වීම සම්බන්ධයෙන් සෞඛ්‍ය අමාත්‍යාංශයේ ඉහළ නිලධරියෙකුගෙන් විමසූ විට ඔහු පැවසුවේ, මෙම ගැටලුව සම්බන්ධයෙන් මීට පෙර සාකච්ඡා වට දෙකක් පැවති බවත් මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා, කළමනාකරණ දෙපාර්තමේන්තුව හා සෞඛ්‍ය අමාත්‍යංශයේ නිලධාරීන් එක්ව අනිද්දා (16) තවත් සාකච්ඡාවක් පැවැත්වීමට නියමිත බවත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071414</link>
    <topic>උත්සව ශාලා සපයන මුවාවෙන් හෝමාගම ගණිකා නිවසක්</topic>
    <author>බණ්ඩාරගම සමූහ</author>
    <content>මංගල උත්සව සඳහා ආහාර පාන හා ශාලා පහසුකම් ලබා දෙන මුවාවෙන් කඩුවෙල - හෝමාගම පවත්වාගෙන ගිය ගණිකා නිවසක් වටලා එහි පාලිකාව - කළමනාකරු, කාන්තාවන් පස් දෙනෙකු හා ජෝඩු පහක් අත්අඩංගුවට ගත් බව මිරිහාන කොට්ඨාස බුද්ධි අංශය කියයි.මිරිහාන කොට්ඨාස බුද්ධි අංශයේ ස්ථානාධිපති උප පොලිස් පරීක්ෂක ප්‍රසාද් රත්නායක මහතා ට ලද තොරතුරකට අනුව කඩුවෙල අධිකරණයෙන් ලබාගත් සෝදිසි වරෙන්තුවක් මත පොලිස් සුනඛයෙකු මේ සඳහා යොදවා වැටලීම කර ඇත.වයස අවුරුදු 59 ක් වන පාලිකාව විසින් මෙහෙයවන ලද මේ ආයතනයේ වයස අවුරුදු (52) පුද්ගලයකු කළමනාකරු ලෙස සේවය කරන බව පොලිසිය කියයි.එම ස්ථානයේ රැඳී සිට අත්අඩංගුවට ගත් කාන්තාවන් පස් දෙනා කොත්මලේ - කොළඹ 13, අංගොඩ මල්වාන ප්‍රදේශවල පදිංචි වයස අවුරුදු 25 ත් 40 අතර පසුවන්නියක් බව පොලිසිය කියයි.අත් අඩංගුවට ගත් පාලිකාව කළමනාකරු, කාන්තාවන් පස් දෙනා කඩුවෙල අධිකරණයට ඉදිරිපත් කිරීමට නියමිතය.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ මිරිහාන කොට්ඨාස බුද්ධි අංශයේ ස්ථානාධිපති උප පොලිස් පරීක්ෂක ප්‍රසාද් රත්නායක කොට්ඨාස අපරාධ අංශයේ ස්ථානාධිපතිනි පොලිස් පරීක්ෂක අනෝමා දිසානායක, පොලිස් සැරයන් විජේසිරි, හේමන්ත, ඇල්වත්ත, කුමාරතුංග හා කාන්තා පොලිස් ;කාස්තාපල් දීපානි මහත්ම මහත්මීහු මේ වැටලීම කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071415</link>
    <topic>බහරේන්හි ශ්‍රී ලාංකික ශ්‍රමිකයන් ඇරැඹූ වැඩ වර්ජනය අවසන්</topic>
    <author>ස්වර්ණා විජේකෝන්</author>
    <content>බහරේන් හි ඇඟලුම් කර්මාන්ත ශාලාවක සේවය කළ ශ්‍රී ලාංකික ශ්‍රමිකයන් පිරිසක් ආරම්භ කර තිබූ වැඩ වර්ජනය ඊයේ (13) අවසන් විය.වර්ජනයට සම්බන්ධ වූ ශ්‍රී ලාංකිකයින් පිරිසගේ ඉල්ලීම් ලබා දීමට පාලනාධිකාරිය එකඟවීම හේතුවෙන් වර්ජනය අවසන් කිරීමට මෙම පිරිස තීරණය කර ඇත.බහරේන්හි රීසා නගරයෙහි පිහිටි අම්බතුර් ඇඟලුම් කර්මාන්ත ශාලාවෙහි සේවය කළ සේවයකයන් පිරිසක් මේ වැඩවර්ජනය ආරම්භ කර තිබූ අතර එම පිරිසගේ ඉල්ලීම් වූයේ ශ්‍රී ලාංකික කළමණාකරු ඉවත් කිරීම හා අතිකාල සීමා කිරීම ආදියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=n10071416</link>
    <topic>නාගොඩ රෝහලේඖෂධ ගබඩාවේ ගින්නක්</topic>
    <author>භක්ති ධර්මපි‍්‍රය මෙන්ඩිස් සහ කළුතර විශේෂ</author>
    <content>කළුතර නාගොඩ මහ රෝහලේ ඖෂධ ගබඩාවේ ඊයේ (13) පස්වරුවේ හටගත් ගින්න වහාම නිවා දැමීමට කළුතර නගර සභාවේ ගිනි නිවීමේ ඒකකය සහ රෝහල් කාර්ය මණ්ඩලය සමත් වූහ.ගබඩාවේ හටගත් ගින්න කෙටි කාලයක් තුළ නිවා දැමීම නිසා සිදුවන්නට ගිය මහා විනාශයක් නවතාලීමට හැකි වූ බව දකුණු කළුතර පොලිසිය පැවැසීය.ගින්න හට ගැනීමට හේතුව මෙතෙක් අනාවරණයවී නොමැති අතර විදුලි කාන්දුවක් ගින්න හට ගැනීමට හේතු වන්නට ඇතැයි සැක කෙරේ.දකුණු කළුතර පොලිසියේ විශේෂ පොලිස් කණ්ඩායමක් වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007141</link>
    <topic>රිටිගල වැසියෝ හැමදාම බැට කනවා</topic>
    <author>සටහන -සකුන්තලා ජයසිංහ ඡායාරූප -එස්. එම්. සියාම්</author>
    <content>අව් කාෂ්ටකේ ගත වෙහෙසා මුළු දවස පුරා හේනේ, කුඹුරේ කාලය ගෙවන ඔවුන් ගෙට ගොඩ වෙන්නේ ගත විඩා නිවා අස්වැසිල්ලේ ඇස් දෙක පියා ගන්නටය. එහෙත් ඒ වාසනාවට ඔවුනට ඉඩක් නැත.රිටිගල අරක්ගෙන සිටින වල් අලි රාත්‍රී කාලයේ ගම් වදිද්දී මුළු ගම්පිටින් නිදිවරා රැය පහන් කරති. ඒ විතරක් ද නොව රංචු පිටින් ගම්වලට එන වල් අලි ගොවි බිම් එක රැයින් විනාශ කරති.එදා වේල වෙනුවෙන් වෙහෙසන මේ අසරණ ජනතාව විසැඳුමක් නොමැති තැන අසරණ වී සිටිති. අසරණ ගැමියන්ට වින කරන මේ වල් අලි එක රැයින් ගම්බිම් වනසති. ඒ විතරක් ද නොව රිටිගල ජනතාවගේ මුළු ජීවිතයම හසුරුවන්නේ මේ සතුන්ය.රිටිගල අවට ගම්මුන්ගේ මේ දුක්බර අෙඳීනාව ඇසෙන්නේ අදක ඊයෙක සිට නොවේ. රිටිගල වන අඩවියේ සැරිසරන වල් අලි මිනිසුන්ට කරන හිරිහැර සහ පීඩාව නිමාවක් නොමැති තැන අද ගම්මු අසරණ වී සිටිති.සවස පහ හය වන විට තනියා (තනි අලියා) ගම්මැද්දට එන්නේ ගම්මු ගෙවල්වලට මැදි කරමිනි. රිටිගල කන්ද පාමුල පිහිටි උල්පත, ආසිරිගම, ගලපිටගල, හීනුක්කිරියාව, ආදී ගම්මාන අලින්ගේ රජදහනකි. මුළු ලෝකයක් නිදන මැදියමේ මේ ගම්මානවල අහිංසක වැසියෝ නිදි නොලබා රැය පහන් කරති.එක පැත්තකින් තමන්ගේත් තම පවුලේත් ජීවිත දරුණු වල්අලියාගෙන් කුඹුරු ආරක්‍ෂා කර ගැනීමත් ඔවුන් මුහුණ දෙන ද්වන්ධ සටනක් බඳුය. ඔවුන්ගේ දෛනික ජීවිතයේ මුල් තැන ලැබෙන්නේ ඉවක් බවක් නැතිව කඩාවදින වල් අලියා මගහැර ගැනීමටය.තම බිරියත්, දරු පැටවනුත් ගෙතුළට දමා නිවෙස මැදිකොට හතර පැත්තෙන් ගිනිමැළ ගසා ගොවියෝ ගොඩ වෙන්නේ ඈත පිහිටි හේනේ පැලටය. ඇතැම්දාට පාන්දරට හතරවටින් මහ කඳු මෙන් එළියට මතුවෙන සද්ධන්තයෝ පැලේ ගොවියාගේ හූ හඬ නොතකා පැල ගොයම නසති.හේන පාලු කරති. එදා රෑ සටනින් පැරදුණු ගොවියා නිවෙසට යන විට එතැනද අලින්ගෙන් සිදුවූ අලාභයකි. මුළු ජීවිත කාලයම හරිහම්බ කළ වත්තපිටියේ දෑ එක ඇසිල්ලෙන් සුනුවිසුණු කර දමා ඇත.නාමල්පුර, මහදිවුල්වැව පදිංචි ලාල් ෂෙල්ටන් මෙසේ කීවේය.මේ ගෙවුණු මාර්තු දහවෙනිදා මට මුහුණ දෙන්න වුණේ මරුවා සමඟ සටනක්. මම කුලී වැඩට ගිහින් හවස ගෙදර ඇවිත් නාගන්ඩ වැවට ගියා. වෙලාව රෑ 8.30ට විතර ඇවිත්. නාගෙන ගෙදර කිට්ටුවටම එනකොට සරබර ගාලා සද්දයක් ඇහුණා.මම උගුර පාදලා කතා කෙරුවා. සද්දෙ නැවතිලා ආයෙමත් මතුවුණා. මම ඔළුව හරවලා පිටිපස්ස බලනකොට අලියා මං දිහාවට දුවගෙන එනවා.ඒ වෙලාවේ මොකද කරන්නේ කියලවත් හිතාගන්න ඉඩක් ලැබුණේ නෑෑ. අලියා මට හොඬෙන් ගැහුවා. මම විසිවෙලා ගිහින් අපේ මිදුලටම වැටුණා. ආයෙත් අඩියට දෙකට අලියා මං ගාවට ඇවිත් මාව ඇද්දා. ඒත් හොඬට ඇහුවුණේ නෑ. මම මුණින් අතට පෙරලුනා. ඒත් එක්කම මං කෑගැහුවා.මගේ හඬට ගෙදර බල්ලා දුවගෙන ආවා. ඒත් එක්කම අලියා බල්ලව එලවාගෙන ගියා. ඊට පස්සෙයි ගෙදර අය එළියට පැනලා මම අරගෙන ඉස්පිරිතාලේ අරන් ගියේ. ඊට සතියකට පස්සේ දවසක් අපි නිදාගෙන ඉද්දි භූමිකම්පාවක් වගේ මුළු ගේම හෙලවුණා. අපි හැමෝම නැගිටලා බලද්දි අලියා ගේ ජනේලෙ ගලවන්ඩ හදනවා...”කේ. සත්තාර් – උල්පතදවසක් රෑ එකහමාරට විතර ගේ ඇතුළම මහ සද්දයක් ඇහුණා. අපි ඇහැරිලා බලනකොට අලියා ගේ ජනේලේ ගලවලා වී උර බොනවා. වී සුවඳට තමයි ඌ ඇවිත් තියෙන්නේ. අපි මේ අලි කරදරේ නිසා පුදුම වින්නැහියක වැටිලා ඉන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007142</link>
    <topic>කොළඹ-මාතර දුම්රිය මාර්ගයඅධිවේගී කිරීමේ කටයුතු ලහි-ලහියේ</topic>
    <author>සටහන හා ඡායාරූප - ගාල්ල උතුර විශේෂ කුසුම් තිරාණගම</author>
    <content>කොළඹ – මාතර දුම්රිය මාර්ගය අධිවේගී කිරීමේ කටයුතු දුම්රිය දෙපාර්තමේන්තුව මගින් ආරම්භ කොට ඇත.කඹුරුගමුව දුම්රිය ස්ථානයේ දුම්රිය මාර්ගයේ ඉදිකිරීම් අවසන් වී ඇති අතර, අහංගම දුම්රිය මාර්ගයේ ඉදි කිරීමේ කටයුතු සිදුකරගෙන යයි.ඉන්දියාවේ අපිකෝන් සමාගම සහාය ඇතිව දුම්රිය මාර්ගය නවීකරණය කිරීම සිදු කෙරේ.දුම්රිය මාර්ගය නවීකරණය කිරීම සඳහා රේල් පීළි සම්බන්ධ කිරීමේ කටයුතු අහංගම දුම්රිය ස්ථානය අසලදී සිදුකෙරේ.දුම්රිය මාර්ගය නවීකරණය කිරීම සඳහා අවශ්‍ය කොන්ක්‍රීට් සිල්පර කොට, මාර්ගයට යෙදීමට අවශ්‍ය ගල් ද ගාල්ල සිට මාතර දක්වා දුම්රිය ස්ථානවල හා දුම්රිය මාර්ගය අසල ගෙනත් ගොඩගසා ඇත.ප්‍රථම අදියරෙදි ගාල්ල මාතර දුම්රිය මාර්ගය නවීකරණ කෙරේ. අගෝස්තු මස 1 දින සිට ගාල්ල මාතර අතර දුම්රිය ධාවන නතර කොට දුම්රිය මාර්ගයේ නවීකරණය කිරීමේ කටයුතු කඩිනමින් ආරම්භ කිරීමට දුම්රිය දෙපාර්තමේන්තුව පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007143</link>
    <topic>දීඝවාපිය චෛත්‍ය වැඳ පුදා ගන්න මේ දිනවල මහ සෙනඟක්</topic>
    <author/>
    <content>සද්ධාතිස්ස රජතුමා විසින් සාදන ලද දීඝවාපිය චෛත්‍ය අම්පාර දීඝවාපිය ග්‍රාමයේ පිහිටා ඇත. දීඝවාපිය චෛත්‍යට සොළොස්මස්ථාන අතරින් ප්‍රමුඛ ස්ථානයක් හිමි වේ. දීඝවාපිය පුණ්‍ය භූමියේ ස්ථාපිත චෛත්‍යයේ බුදු පියාණන් වහන්සේගේ නියධාතු තැන්පත් කර ඇති බව ඉතිහාසයේ සඳහන්ව ඇත.දීඝවාපිය විහාර සීමා භූමිය වශයෙන් සලකනු ලබන අක්කර 600ක භූමි භාගයෙහි පැරැණි නෂ්ඨාවශේෂ දක්නට ලැබෙන අතර ඉන් පිටස්තර ලෙස සලකන විට දීඝවාපිය වටා අක්කර 12500ක ඉඩම් අයිතිය හා නටබුන් දක්නට ලැබේ. අනුරාධපුර අභයගිරි මහා විහාර භූමියට අනුව මේ දීඝවාපිය පුදබිම සකස් වී ඇති බවට සාධක පවතී.දීඝවාපිය පුරාවිද්‍යා දෙපාර්තමේන්තුවේ අධීක්ෂණය යටතේ සංරක්‍ෂණය වෙමින් පවතින අතර, නැඟෙනහිර පළාතේ අම්පාර දිස්ත්‍රික්කයේ පිහිටා ඇති වැදගත්ම පූජනීය ස්ථානය වේ.පසුගිය කාලයේ යුදමය වාතාවරණය සමඟ දීඝවාපිය පුදබිම නැරැඹීමට පැමිණෙන පිරිස අඩුවක් දක්නට ලැබුණත් වර්ථමානයේ සාමකාමී වාතාවරණයක් ඇති බැවින් විශාල පිරිසක් දීඝවාපිය වැඳ පුදා ගැනීමට පැමිණේ.දීඝවාපිය චෛත්‍ය සහ ඒ අවට පුදබිමේ ඇති පුරාවස්තු නටබුන් මෙහි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007144</link>
    <topic>බද්දේගම ආදාහනාගාරය පළාතට සේවයක්</topic>
    <author>සටහන හා ඡායාරූප -වඳුරඹ සමූහ වින්සර් මුණුගොඩ</author>
    <content>විදුලිය ක්‍රියා විරහිත වු විට මෘත දේහයක් අළු බවට පත්වන තෙක් දැවිය හැකි රු. 2,50000, ක් වටිනා විදුලි උත්පාදන යන්ත්‍රයක් (ජෙනරේටරයක්) සහිත අංග සම්පූර්ණ ආදාහනාගාරයක් ඇත්තේ දකුණු පළාතේ ගාලු දිස්ත්‍රික්කයේ බද්දේගම ප්‍රාදේශීය සභාව සතුවය.එය ඉදිකර ඇත්තේ 1972 බද්දේගම අසුන නියෝජනය කළ මන්ත්‍රී නීල් ද අල්විස් මහතා විසින් පවරා ගන්නා ලද ඉඩම් ප්‍රතිසංස්කරණ කොමිෂන් සභාව සතු අක්කර 05ක භූමියකය.ජනතාව කලක් තිස්සේ සොයාගත් භූමියක් ලෙස භාවිත කළ එම භුමිය වල් බිහිව කැලෑවට යට වීම නිසා බද්දේගම ප්‍රාදේශීය සභාව සතුකර ගෙන ආදාහනාගාරය ඉදිකිරීමට කටයුතු යොදා තිබේ.ආදාහනාගාරය ඉදිකිරීම සඳහා දකුණු පළාත් සභාවේ එවකට සිටි ප්‍රධාන ඇමැති මහින්ද යාපා අබේවර්ධන මහතා මුදලින් රුපියල් ලක්ෂයක්ද, එවකට දකුණු පළාත් සභා නියෝජ්‍ය සභාපති අම්බලන්ගොඩ ශ්‍රී. ල. නි. ප ප්‍රධාන සංවිධායකව සිටි දැන් එම පළාත් මහ ඇමැති ශාන් විජයලාල් ද සිල්වා මහතා රු. ලක්ෂ 05ක් ද, දකුණු පළාත් මන්ත්‍රී රත්ගම ශ්‍රී. ල. නි. ප ප්‍රධාන සංවිධායක මොහාන් ද සිල්වා මහතා රු. ලක්ෂ 03ක් ද දකුණු පළාත් මන්ත්‍රී ආනන්ද කාරියවසම් මහතා රු. ලක්ෂ 02ක් ද පළාත් සභා මන්ත්‍රී ආනන්ද අබේවික්‍රම මහතා රුපියල් ලක්ෂ 1 1/2 ක්ද කරන්දෙණිය එජාප සංවිධායක ජයන්ත ජයවීර මහතා ඔහුගේ ප්‍රතිපාදනවලින් ලක්ෂ 1ක්ද සහ බද්දේගම ප්‍රා. සභාවේ පොදු අරමුදලින් රුපියල් 2,550000ක් ද ඇතුළුව අනෙකුත් සියලු කටයුතු සඳහා රුපියල් ලක්ෂ 110 ක මුදලක් වැය කොට තිබේ.2001.02.18 දින දකුණු පළාත් ආණ්ඩුකාර ආනන්ද දසනායක මහතා අතින් මුල්ගල තබා ඉදිකළ ආදාහනාගාරය 2001.11.14 දින විවෘත කොට ඇත. ආදාහනාගාර භූමිය අවට අලංකාර ලෙස තබා ගැනීමට තේක්ක, මැහෝගනී, නැදුන් සහ හොර ආදී වටිනා ගස් කොළන් ඇතුළු විවිධ ගස්වර්ග රෝපණය කර තිබේ. එම ගස් වර්ග ගාල්ල දිස්ත්‍රික් වන රක්ෂණ දෙපාර්තමේන්තුව මගින් නොමිලයේ ලබා දී ඇත.ආදාහනාගාරය ආරම්භ කොට මෙතෙක් දවා ඇති මරණ සංඛ්‍යාව 3323 කි. බද්දේගම ප්‍රාදේශීය සභා බල ප්‍රදේශය ඇතුළත සිදුවෙන මරණයක් දැවීමට අය කරන ගාස්තුව රු. 4500කි. බල ප්‍රදේශයෙන් පිට අය කිරීම රු. 5000කි. මෙහි දිනකට මරණ 03ක් හෝ 04ක් ආදාහනය කිරීමට හැකි බවත් විදුලියට අමතරව ගෑස් භාවිතා වන බැවින් ඊට අවශ්‍ය පරිදි වැඩිපුර ගෑස් සිලින්ඩර 04ක් තිබේ.මෙහි සියලුම රාජකාරි සඳහා සේවකයන් 04 දෙනකු යොදවා තිබේ. එසේම ආදාහනාගාරය රක්ෂණය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007145</link>
    <topic>පස්සර ඓතිහාසික පුරාණ රජමහා විහාරයේ බිතු සිතුවම් විනාශ මුඛයේ</topic>
    <author>සටහන හා ඡායාරූප පස්සර සමූහ -උබයරත්න වනසිංහ</author>
    <content>දුටුගැමුණු රාජ්‍ය පාලන සමයේ ආරම්භ වූයේ යැයි සැලැකෙන පස්සර පුරාණ රජ මහා විහාරයේ ඇතැම් ගොඩනැඟිලි සහ බිතු සිතුවම් අදාළ බලධාරීන්ගේ අවධානය යොමු නොවීම නිසා විනාශ වෙමින් පවතී.මහනුවර යුගයේ වැලිවිට අසරණ සරණ සරණංකර සංඝ රාජ හිමියන් ගේ ශිෂ්‍යයෙක් වූ මුප්පනේ ධම්මානන්ද හිමිගේ නායකත්වයෙන් පාලනය වූ මේ විහාරස්ථානය අද ඌව පළාතේ ඓතිහාසික වටිනාකමින් යුත් සිද්ධස්ථානයක් බවට පත්ව ඇත.පුදබිමේ අතීතය සහ වර්තමාන තත්ත්වය පිළිබඳ කරුණු පැහැදිලි කළ පැලාවත්තේ විමලවංශ හිමියෝ මෙසේ පැවැසූහ.දුටුගැමුණු රජු සමයේ මෙම විහාරස්ථානය ආරම්භ වී ඇති බවට සාධක මෙහිම සොයා ගන්න පුළුවන්.මේ රජ මහ විහාරය මහනුවර යුගයේ දී විශාල පිබිදීමක් ඇති වී තිබෙනවා.ඒ අනුව ඉදිවූ ගොඩනැඟිලි හා චිත්‍ර අදටත් මහනුවර යුගයේ ප්‍රෙඪත්වය පිළිබිඹු කරනවා. එහෙත් වසර ගණනාවකින් මේවා අලුත්වැඩියා නොකිරීම නිසා විනාශවීමේ තත්ත්වයකට පත් වෙලා.ප්‍රධාන විහාර ගෙයි වහලය ඉතා අබලන්. වැසි දිනවල දී ජලය කාන්දු වී චිත්‍ර විනාශවීමේ තර්ජනයක් ඇතිවෙලා.මුල් රජ සමයට අයත් තොරණ, විහාර ගෙයි බිතුසිතුවම් හා මැද මිදුල සහිත පැරැණි පන්සල් ගොඩනැඟිල්ල ආදිය මේ අවාසනාවන්ත තත්ත්වයට පත් වී තිබේ.වගකිව යුතු බලධාරීන් ගේ අවධානය පස්සර පුරාණ රජ මහා විහාරය කෙරෙහි යොමු කරවන ලෙස ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007146</link>
    <topic>කාත් කවුරුත් නැතිඉන්න තැනක් නැතිඅපේ නිවෙස මහ මඟයි</topic>
    <author/>
    <content>ගාල්ල උඩුගම ප්‍රධාන මාර්ගයේ ඇති මගී ආවරණ බොහොමයක වයස්ගත පුද්ගලයන් සිය නවාතැන් සඳහා යොදාගෙන ඇති ආකාරය දැකගත හැකිය.ගාල්ල සිට උඩුගම දක්වා දිවෙන මාර්ගයේ මගී ආවරණ 30 ක් පමණ ඇති අතර ඒවායෙහි බොහොමයක ජීවත්වන පුද්ගලයන් තම ශරීර කෘත්‍යයන් කරන්නේද ඒ අවටමය.සිය ශරීරය පිරිසුදු කර ගැනීමට හෝ ශක්තියක් නොමැති මොවුන් අපිරිසුදු බවින් යුක්ත වන අතර භාවිතයට ගන්නා ඇඳුම් මෙන්ම වෙනත් උපකරණද අපිරිසුදුය. ඒ අනුව මොවුන් ජීවත් වන්නේ විෂ බීජ ගොඩකය.එබැවින් ඔවුන් නිතර ලෙඩ රෝග වලට ගොදුරු වේ. වැසි දිනවලදී මේ මගී ආවරණ වෙත පැමිණෙන මගීන් දැඩි අපහසුවට ලක්වේ. කඳු ප්‍රදේශවල ජීවත්වන පුද්ගලයන් මෙන්ම වයස්ගත වූ විට දරුවන් නොසලකන පියවරුන් මේ මගී ආවරණ වල බහුලව දැකිය හැකිය.කිසියම් හෝ පුද්ගලයකු ලබා දුන් ආහාර වේලකින් තම කුස පුරවාගෙන හෝ නිරාහාරව හිඳින මොවුන් වැස්සට පින්නට තෙමෙමින් සීතලට ගුලිවෙමින් සිටිනු දැකීම මොන තරම් අභාග්‍ය දසුනක්ද.එබැවින් වගකිවයුතු ආයතන හා නිලධාරීන් මේ පිළිබඳව යම් සොයා බැලීමක් කර මගීන්ට අසරණ ප්‍රජාවටද සහන සැලසිය යුතු බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007147</link>
    <topic>පින්නවල අලි බලන්න එනසංචාරකයන්ට පහසුකම් මදි</topic>
    <author>සටහන හා ඡායාරූප -රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන, පින්නවල අලි අනාථාගාරය නැරඹීමට දිනපතා පැමිණෙන දේශීය සංචාරකයන් සඳහා එහි ප්‍රමාණවත් පහසුකම් නොමැති බව සංචාරකයෝ කියති. මෙය නැරැඹීම සඳහා සංචාරකයන්ගෙන් ගාස්තුවක් අය කළද ඔවුන්ගේ මූලික අවශ්‍යතා වෙනුවෙන් පහසුකම් සැලසීමටත් එහි පාලනාධිකාරිය පියවර ගෙන නැතැයි ද ඔවුහු කියති.අලි අනාථාගාරයේ අලි ඇතුන් දිය කෙළිමින් සිටින අයුරු නැරඹීමට නැරඹුම් මැදිරියක් ඉදිකිරීමට වසර ගණනාවක සිට යෝජනා කළද මෙතෙක් එය ඉටුවී නැත. මේ නිසා සංචාරකයන්ට අව්වෙන් - වැස්සෙන් පීඩා විඳීමට සිදුවී තිබේ.විදේශීය සංචාරකයන් සඳහා අලි දිය නෑමේ යෙදෙන අයුරු නැරඹීමට හා සනීපාරක්ෂක පහසුකම් සංචාරක හෝටල්වලින් සැලසුනද දේශීය සංචාරකයන්ට එම පහසුකම් සැලසීමට අනාථාගාරයේ පාලකයන් ක්‍රියා කර නැතැයි දේශීය සංචාරකයෝ පවසති.මේ නිසා ඔවුහු මහත් අපහසුතාවකට පත්ව සිටිති. හදිසියේ හෝ අලියකු කුලප්පු වුවහොත් බේරීමට මේ සංචාරකයන්ට ආරක්ෂක ස්ථානයක් නොමැතිවීමද බලවත් ගැටලුවකි. අලි අනාථාගාරය තුළද දේශීය සංචාරකයන් සඳහා විවේක ගැනීමට සුදුසු ස්ථානයක් නොමැතිවීම කනගාටුවට කරුණකි. මීට වසර ගණනාවකට පෙර ඉදිකළ විවේකාගාරයද අබලන්ව පවතී. ඒ නිසා මහමඟ දෙපස පොලිතින් හා අපද්‍රව්‍ය එක්රැස්වීම ද ගැටලුවක් වී තිබේ.ප්‍රධාන මාර්ගය සමීපයේ තිබූ අලි මඩු අලි අනාථාගාර භූ®මියේ අනෙක් කෙළවරට පසුගිය කාලය තුළ ගෙනයාම නිසාද නරඹන්නෝ මහත් අපහසුවට පත්ව සිටිති. සංචාරකයන්ගේ වාහන නැවැතීමට ඇති භූ®මියද වළවල් සෑදී මැසි මදුරු රජදහන් බවට පත්ව තිබේ.මේ තත්ත්වයන් වළක්වා සංචාරකයන් සඳහා අවශ්‍ය පහසුකම් සලසන ලෙස ද අලි අනාථාගාරය දර්ශනීය හා සංචාරකයන්ට ආකර්ශනීය ස්ථානයක් ලෙස පවත්වා ගෙන යාමට කටයුතු කළයුතු බවද සංචාරකයෝ කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007148</link>
    <topic>බෙර හේවිසි සාස්තරේ ගැනපැරැන්නන් අදටත් භක්තිමත්</topic>
    <author>උඩුගම්පල බර්ටි ලයනල්</author>
    <content>සියනෑ කෝරලයේ උඩුගම්පල ප්‍රදේශයේ පිහිටි ගොවිගම වාසීන් ප්‍රාදේශීය රජකු ලෙසින් සිටි සකලකලවල්ලභ රජුගේ පාලනය කාලයේ සිටම බෙර හේවිසි නිෂ්පාදනය මෙන්ම ඒවා වාදනයෙහිද දේශීය නර්තනය පිළිබඳවද පාරම්පරිකව හසල බුද්ධියක් ඇත්තෝ වූහ.ඈත අතීතයේ සිටි මුතුන් මිත්තන් මෙම කලාව තම ජීවනෝපාය කර ගනිමින් මහත් භක්තියකින් රැකගත්හ. වත්මන් පරපුර මෙම කලාව පිළිබඳ සැලකිලිමත් නොවීම සැබවින්ම ඛේදජනකය.මෙලෙසින් අභාවයට යන මෙම කලාව වැළලී යෑමට ඉඩ නොදී රැකගන්නට වෙර දරන කලාකරුවකු ගොවිගම ප්‍රදේශයෙන් බිහිවී ඇත. ඔහු රතුනැකතිගේ ගුණදාසයි.කිරිඇල්ල ගමෙහි උපත ලැබූ ඔහු සාවුරුද්දක් මූලික අධ්‍යාපනය ලබාගෙන ඇත්තේ එල්ලාවල පහලගම මහා විදුහලෙනි. දේශීය නර්තනයට හා වාද්‍ය භාණ්ඩ පරිහරණ කිරීමට විශේෂ ඇල්මක් හා කුසලතාවක් ඔහු නිරන්තරයෙන්ම දැක්විය.මොහුගේ සහජ කුසලතා අවබෝධ කරගෙන ඔහුගේ මවුපියන් ගබිච්චි සහ මාටින් යන ගුරුන්නාන්සේ වෙත මොහුව භාරකර ඇත්තේ සබරගමු නැටුම් ඉගෙන ගැනීමටයි.මෙලෙස මූලික නර්තන අධ්‍යාපනය ලබාගත් ඔහු 1971 දී උඩුගම්පොළ ගොවිගම සිටි ඔහුගේ පුංචිඅම්මා වෙත ගෙනැවිත් බාරදී තවදුරටත් කලා අධ්‍යාපනය ඉගෙන ගැනීමට මග සලසා දී ඇත.මෙගම පදිංචි ඔහුගේම ඥාතීන් වන තේමිස් එදිරිසිංහ සීටින්ගා (සිද්ධිනා පනික්කලේ) සේතුංග වැනි දක්ෂ ගුරුන්නාන්සේලා ගුණදාසගේ කලා ජීවිතය ඔපමට්ටම් කිරීමේ වගකීම බාරගෙන ඇත.උපතේ පටන්ම දක්ෂ බෙර වාදකයෙක් මෙන්ම තාල භාණ්ඩ අලුත්වැඩියා කිරීමෙහි ප්‍රවීණයකු වූයේ විවිධ ආචාර්යවරුන්ගේ ගුරුහරුකම් මතය.වත්මනෙහි බස්නාහිර පළාතේ පමණක් නොව රට පුරාම මොහුගේ කලා කුසලතාවන් ප්‍රචලිත වී හමාරය. පුරා වසර ගණනාවක් රජයේ පාසල් ඇතුළු කලායතනයන්හි අධ්‍යාපනය ලබන සිසු දරුවනට බෙර වාදනය උගන්වමින් කරන ලද සේවයද සුළුපටු නොවේ.පාසල් කලායතන පමණක් නොව පොලිසිය ඇතුළු ත්‍රිවිධ හමුදාවන්ටද තූර්ය වාදන භාණ්ඩ බොහොමයක්ම ගුණදාස මහතා අතින් නිමවිය. තවද ඒවා අලුත්වැඩියා කළේද ඔහු විසිනි.මේ කලාව ඉතා මහන්සියෙන් රැකගැනීමට වෙර දරන ගුණදාසට ඥාතියකු වන එස්. පේමජෝති යන අයද සහය වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r1007149</link>
    <topic>දකුණු කොරියාවේ වෛද්‍යවරුන්ගෙන් තිඹිරිගස්කටුව අඩු ආදායම්ලාභීන්ට වෛද්‍ය සායනයක්</topic>
    <author>මීගමුව විශේෂ – එච්. ප්‍රනාන්දු</author>
    <content>මීගමුව තිඹිරිගස්කටුව ප්‍රදේශයේ අඩු ආදායම්ලාභීන්ට නොමිලේ ප්‍රතිකාර කරන වෛද්‍ය සායනයක් දකුණු කොරියාවේ සෝල් නුවර විශේෂඥ වෛද්‍ය කණ්ඩායමක් විසින් පසුගියදා පවත්වනු ලැබූහ.මේ වෛද්‍ය සායනය පවත්වන ලද්දේ මීගමුව බේස්ලයින් පාරේ තිඹිරිගස්කටුව ප්‍රදේශයේ පිහිටි ශ්‍රී විජයරාම විහාරස්ථානයේ පිහිටි ධර්ම ශාලාවේදීය.දකුණු කොරියාවේ සෝල් නුවර මහනායක හිමියන්ගේ නායකත්වයෙන් යුත් මේ වෛද්‍ය කණ්ඩායමට භික්ෂූන් වහන්සේ පස් නමක් ද, එරට වෛද්‍ය විශ්වවිද්‍යාල ශිෂ්‍ය ශිෂ්‍යාවෝ දහ දෙනෙක් ද, කටු චිකිත්සක වෛද්‍යවරු හා විශේෂඥ වෛද්‍යවරුන් පස් දෙනෙක් හා හෙද හෙදියො පිරිසක් ද සහභාගි වූහ.මේ වෛද්‍ය සායනය සංවිධානය කරන ලද්දේ මීගමුව තිඹිරිගස්කටුව බේස්ලයින් පාරේ ශ්‍රී විජයරාම විහාරස්ථානයේ විහාරාධිපති ආඬිඅම්බලමේ මහානාම හිමියන්ය.වෛද්‍ය සායනය දවස මුළුල්ලේ පැවැත්විණි.මේ අවස්ථාවට බෙරලිහෙල නන්දසාර, අත්තරගොඩ පියනන්ද, මීගමුව අඟුරුකාරමුල්ල අභයශේඛරාරාම විහාරාධිපති මීගමුවේ සුමේධ තිස්ස යන හිමිවරු ප්‍රධාන භික්ෂූන් වහන්සේ ද, කටාන ප්‍රාදේශීය සභා මන්ත්‍රී රෝහිත ජයනන්ද සිල්වා ඇතුළු විශාල පිරිසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=r10071410</link>
    <topic>බදුල්ලේ සංවර්ධන ව්‍යාපෘති රැසකට රජයෙන් රුපියල් දස ලක්‍ෂ 1448ක්</topic>
    <author>පස්සර සමූහ – බදුල්ල දිස්ත්‍රික් සමූහ මහියංගණ සමූහ – බදුල්ල දකුණ සමූහ</author>
    <content>බදුල්ල දිස්ත්‍රික්කයේ සංවර්ධන ව්‍යාපෘති රැසක් අලුතින් ආරම්භ කිරීම සඳහා රුපියල් දසලක්‍ෂ 1448 ක් වෙන්කළ බව ආර්ථික සංවර්ධන ඇමැති බැසිල් රාජපක්‍ෂ මහතා සඳහන් කරයි. බදුල්ල දිස්ත්‍රික් සම්බන්ධීකරණ කමිටුවට පෙරේදා (12) සහභාගි වෙමින් ඇමැතිවරයා මේ බව පළකෙළේය.බදුල්ල දිස්ත්‍රික් ලේකම් කාර්යාලයේදී රැස්වීම පැවැත්විණි.රටේ අනෙකුත් දියුණු වෙමින් පවතින පළාත් හා සැසැඳීමේදී බදුල්ල දිස්ත්‍රික්කයේ ප්‍රගතිය ගැන අපට සතුටුවෙන්න බැහැ. එහි යථාර්ථය අප දැන් හොඳින් හඳුනාගෙන තිබෙනවා.ඒ නිසා මෙහි මාර්ග කාපට් කිරීමට රුපියල් මිලියන 720 ක් ද, සමෘද්ධි වැඩසටහනට අයත් වන ග්‍රාම නිලධාරි වසම් 567 සඳහා රු. මිලියන 567 ක් ද, අන්තර් ගම්මාන වැඩපිළිවෙළ වෙනුවෙන් තවත් රුපියල් මිලියන 110 ක් ද, නව වාරිමාර්ග සඳහා ගොවිජන සංවර්ධන දෙපාර්තමේන්තුවට රුපියල් මිලියන 50 ක් ද වෙන්කළ බව ද ඇමැතිවරයා පැවැසීය.බදුල්ල ප්‍රදේශය සංවර්ධන කාර්යයේදී මෙතෙක් ප්‍රයෝජනයට නොගත් ඉඩම් හෙ. 39510 සම්බන්ධයෙන් ද, විශේෂ අවධානය යොමු කළ යුතුව ඇතැයි ද, මේ සම්පත්වලින් තවමත් ප්‍රයෝජනයක් නොගැනීම ගැන අවධානය යොමුවිය යුතු බවද ඇමැතිවරයා අවධාරණය කෙළේය.ඊට අමතරව පළාතේ වැවිලි කර්මාන්තය, පශු සම්පත් වැඩපිළිවෙළ මෙන්ම විශේෂයෙන් සංචාරක ව්‍යාපාරය ද දියුණු කළ යුතුව තිබෙනවා. ඒ සඳහා මේ කමිටු රැස්වීමට ප්‍රධාන වශයෙන් ඉදිරියට පැමිණීම ඉතා වැදගත්.රජයේ සේවකයින් සඳහා වසරකට විශාල මුදලක් වැය කරනවා. උදාහරණයක් ලෙස ගමක රජයේ නිලධාරීන් සඳහා වසරකට රුපියල් මිලියන 1.2 ක් වැය කරනවා. රජයේ සේවකයින් අප සලකන්නේ වැදගත්ම ශ්‍රම සම්පතක් ලෙසයි.මේ සම්පත සංවර්ධන ක්‍රියාවලියේදී උපරිම ලෙසින් ප්‍රයෝජනයට ගැනීමට ඉදිරියේදී අප උත්සාහ ගන්නවා. ඇමැති නිමල් සිරිපාල ද සිල්වා, රාජ්‍ය පරිපාලන හා ස්වදේශ කටයුතු ඇමැති ඩිලාන් පෙරේරා සහ දිසා ලේකම් රෝහණ කේ. දිසානායක යන මහත්වරුන් ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007141</link>
    <topic>ඉන්දියාවට එරෙහිවශ්‍රී ලංකාවෙන් ශතක 3ක්</topic>
    <author/>
    <content>සංචාරක ඉන්දීය පිල හා ශ්‍රී ලංකා ක්‍රිකට් සභාපතිගේ පිල අතර කොල්ට්ස් ක්‍රීඩාංගණයේ පැවැත්වෙන තුන්දින තරගයේ පළමු දිනයේදී ශ්‍රී ලංකා පිලේ ක්‍රීඩකයෝ තිදෙනෙක් ශතක වාර්තා කළහ.වර්ෂාව හේතුවෙන් තරමක් ප්‍රමාදවී ආරම්භ වූ මෙම තරගයේ කාසියේ වාසිය ශ්‍රී ලංකා පිලට හිමිවූ අතර උපුල් තරංග, තිළිණ කණ්ඩම්බි, තිලාන් සමරවීර ශතක වාර්තා කිරීමට සමත් වූහ.තරංග හා ළහිරු තිරිමාන්න ලකුණු 188ක සම්බන්ධතාවක් මුල් කඩුල්ලට ගොඩනැංවූහ.උපුල් තරංග ලකුණු 110ක් පන්දු 116කදී ලබාගත් අතර හතරේ පහර 20ක් හා හයේ පහර 2 ක් එයට ඇතුළත් විය. ළහිරු තිරිමාන්න පන්දු 110කදී හතරේ 8 ක් හා හයේ පහරක් සමඟ ලකුණු 66ක් ලබා ගත්තේය.තිළිණ කණ්ඩම්බි හා නායක තිලාන් සමරවීර තුන්වැනි කඩුල්ලට ලකුණු 180ක සම්බන්ධතාවක් ගොඩනැංවීමද කැපී පෙනුණි. කණ්ඩම්බි ලකුණු 101ක් හා සමරවීර ලකුණු 102ක් ලබාගත්හ.ඉන්දීය පන්දු යැවීමේ බලඇණියේ ඕජා කඩුලු 3ක් බිදහෙලීමට සමත්වූ අතර අනෙක් පන්දු යවන්නන්ට සාර්ථක දක්ෂතා පෙන්වීමට නොහැකි විය. ඉන්දීය පිලට මේ තරගයේ දී ෂෙවාග්, ඩ්‍රාවිඩ්, ගම්බීර්, තෙන්ඩුල්කාර්, ලක්ෂ්මන් , යුවරාජ් වැනි ප්‍රබල ක්‍රීඩකයන් එක්ව සිටිති.ශ්‍රී ලංකා සභාපතිගේ පිල කඩුලු 5 කට ලකුණු 432 (88.4)තරංග 110, තිරිමාන්න 66 යි, කණ්ඩම්බි 101, සමරවීර 102, අතිරේක 29 (ඕජා 133/3, මිර්ෂා 120/2)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007142</link>
    <topic>එක්දින තරගමාලාවේ ජය එංගලන්තයට</topic>
    <author>බර්මින්හැම් (ඒ. එෆ්. පී.)</author>
    <content>නායක ඇන්ඩි ස්ටෙ‍්‍රීස් සහ ජොනතන් ට්‍රොට්ගේ විශිෂ්ඨ පිතිහරඹය හේතුවෙන් බංග්ලාදේශය සමග පැවැති තුන්වැනි සහ අවසන් එක්දින තරගය ලකුණු 144 කින් ජය ගැනීමට එංගලන්ත පිල සමත් විය.ස්ට්‍රෝස් ලකුණු 154 ක් සහ ට්‍රෝට් ලකුණු 110 ක් රැස් කරමින් දෙවැනි කඩුල්ල සඳහා ලකුණු 250 ක සම්බන්ධතාවයක් ගොඩ නැංවූ අතර එංගලන්ත පිල ඕවර 50 අවසානයේ කඩුලු 7 කට ලකුණු 347 ක් රැස් කළේය.පිළිතුරු ඉනිම ක්‍රීඩා කළ බංග්ලාදේශය ඕවර 45 ක් තුළ ලකුණු 203 කට දැවී ගියේය. බංග්ලාදේශය වෙනුවෙන් වැඩිම ලකුණු ප්‍රමාණය වාර්තා වූයේ මහ්මුදුල්ලා ගෙනි. ඔහු ලකුණු 42 ක් රැස් කළේය.පන්දු යැවීමේදී රවී බෝපරා ලකුණු 38 කට කඩුලු 4 ක් දවා ගත්තේය. මේ අනුව තරග 3 කින් සමන්විත වූ එක්දින තරගාවලියේ ජය 2 – 1 ක් ලෙස එංගලන්තයට හිමි විය. තරගයේ සහ තරග මාලාවේ වීරයා ලෙස එංගලන්ත පිලේ නායක ඇන්ඩෘ ස්ට්‍රෝස් සම්මාන දිනා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007143</link>
    <topic>මාතලේ වොලිබෝල් සූරතාපල්ලෙපොළට හා නාඋලට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>මාතලේ දිසා අන්තර් ප්‍රාදේශීය ලේකම් කොට්ඨාස වොලිබෝල් තරගාවලියේදී 2010 වසරේ කාන්තා සූරතාව පල්ලේපොල ප්‍රා.ලේ. කොට්ඨාසය විසින්ද පිරිමි සූරතාවය නාඋල ප්‍රා.ලේ. කොට්ඨාසය විසින්ද හිමිකරගනු ලැබීය.තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙහිදී පිරිමි අවසන් මහා තරගයේදී දඹුල්ල ප්‍රා.ලේ. පිල පරදා නාඋල ප්‍රා.ලේ. පිල වට 3 -2ක ජයක් හිමිකර ගත්තේය. (ලකුණු තත්ත්වය 25 - 18, 20 - 25, 25 - 16, 21 - 25 සහ 25 - 20) සූරතාවය දිනූ නාඋල පිල ඩී. එම්. ඒ. එම්. බණ්ඩාර විසින් මෙහෙයවිය. අනු සූරතාව ගලේවෙල ප්‍රා.ලේ. පිලට හිමි විය.කාන්තා අවසන් මහා තරගයේදී යටවත්ත ප්‍රා.ලේ. පිල පරදා පල්ලේපොල ප්‍රා.ලේ. පිල වට 3 - 2 ක ජයක් ලැබුවාය. (ලකුණු තත්ත්වය 25 - 22, 8 - 25, 16 - 25, 25 - 21 සහ 10 - 15) සූරතාවය දිනූ පල්ලේපොල පිල ඉසංකා එරන්දි විසින් මෙහෙය වූවාය.අනු සූරතාව යටවත්ත පිලට හිමි වූවාය. මෙම අවසාන තරග ඩබ්. ජී. ගුණතිලක, කෙනඩි වීරසිංහ සහ රංජිත් අළුවිහාරේ යන විනිසුරුවන් විසින් විනිශ්චය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007144</link>
    <topic>සමුගන්නා මුරලිටමිලියන 2ක රන් සමරුවක්</topic>
    <author>ප්‍රින්ස් ගුණසේකර</author>
    <content>ටෙස්ට් පිටියෙන් සමුගන්නා මුත්තයියා මුරලිදරන්ට රුපියල් මිලියන 2 ක් වටිනා රන් සමරු සිහිවටනයක් ලබාදීමට ශ්‍රී ලංකා ක්‍රිකට් ආයතනය කටයුතු යොදා ඇත.මේ ඉරිදා ගාල්ලේදී ආරම්භවන ඉන්දියාව සමග පළමු ටෙස්ට් තරගයෙන් අනතුරුව මුරලි විශ්‍රාම ගැනීමට නියමිත අතර එම අවස්ථාව උසස් අයුරින් පැවැත්වීමට බලාපොරොත්තුවන බව ශ්‍රී ලංකා ක්‍රිකට් සභාපති ඩී. එස්. ද සිල්වා මහතා පැවැසීය.“මුරලි මිල කළ නොහැකි අගනා සම්පතක්. ටෙස්ට් පිටියෙන් සමුගන්නා දිනයේ කටයුතු සම්භාවනීය ලෙස හා ගෞරවාන්විතව කිරීමට ශ්‍රී ලංකා ක්‍රිකට් ආයතනය කටයුතු සංවිධානය කරනවා” සිල්වා මහතා පැවැසීය. ගාල්ල ජාත්‍යන්තර ක්‍රිකට් ක්‍රීඩාංගණයට පිවිසෙන ප්‍රධාන මාර්ගය අලංකාර ලෙස සැරසීමට හා තොරණ ඉදිකිරීමටද බලාපොරොත්තු වේ.ටෙස්ට් කඩුලු දඩයමේදී කඩුලු 800 ක් සම්පූර්ණ කිරීමට මුරලිට තවත් කඩුලු 8ක් අවශ්‍යව ඇත. අවසන් තරගයේදී එම කඩුලු 8 ලබා ගැනීමට හැකිවුවහොත් එයද ඉතිහාසගත වනු ඇත. දැනට ලොව ටෙස්ට් හා එක්දින අන්තර්ජාතික පිටියේ වැඩිම කඩුලු ලාභියා ද ඔහු වේ.මුරලි ටෙස්ට් තරග 132 කට හා එක්දින තරග 337 කට සහභාගීවී ඇත. මුල්ම ටෙස්ට් තරගය 1992 දී වූ අතර මුල්ම එක්දින තරගය 1993 දී විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007145</link>
    <topic>රන් සපත්තුව මුලර් ගෙන යයි</topic>
    <author/>
    <content>ලෝක පාපන්දු තරගාවලියේ දක්‍ෂතම ක්‍රීඩකයන් තෝරා සම්මාන පිරිනැමුණි. මේ සම්මාන ජර්මනිය, ඌරුගුවේ හා ස්පාඤ්ඤය අතර බෙදී ගියහ.වැඩිම ගෝල් ලාභියාගෝල්ඩන් බෝල් සම්මානය (Golden Ball)ඌරුගුවේ පිලේ ප්‍රහාරක ක්‍රීඩකයෙකි. තරගාවලියේ තරග 7 කදී මිනිත්තු 654 ක් ක්‍රීඩා කළ 31 හැවිරිදි ඔහු ගෝල් 5 ක් ලැබීය. යෙලෝ හා රෙඩ් කාඩ් අවවාද නොමැත.වැඩිම ගෝල් ලාභියාරන් සපත්තුව සම්මානය (Golden Boot)   හා හොඳම යොවුන් ක්‍රීඩකයාට හිමි සම්මානයජර්මනියේ මැද පෙළ ක්‍රීඩකයෙකු වූ මුලර් 21 වැනි වියෙහි පසුවෙයි. මෙවර තරග 7 කට එක්වූ ඔහු මිනිත්තු 473 කදී ගෝල් 5 ක් ලබා ගත්ත්ය. කහ කාඩ්පත් අවවාද 2 ක් ලැබීය.හොඳම ගෝල් රකින්නාරන් අත්වැසුම සම්මානය(Golden Glove)ස්පාඤ්ඤයේ ගෝල් රකින්නාගෙන් මෙවර තරග 7 කදී අත්හැරුණේ ගෝල් 2 ක් පමණි.ඔහු වෙත ආ සෑම පන්දුවක්ම ගෝලයක් නොවීමට වගබලා ගැනීම හේතුවෙන් මේ සම්මානය හිමිවිය. 29 හැවිරිදි ඔහු වසර 10 ක් ස්පාඤ්ඤ පිලේ ගෝල් රකින්නා ලෙස කටයුතු කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007146</link>
    <topic>වාස්ගෙන් වේගවත් ප්‍රහාරයක්</topic>
    <author/>
    <content>එංගලන්ත ප්‍රාන්ත තරග වාරයේ “ෆ්‍රෙන්ඩ්ස් ප්‍රොවිඩන්ට්” ඕවර විස්සයි – 20 තරගමාලාව සඳහා නොදම්ප්ටන්ෂයර් ප්‍රාන්තයට ක්‍රීඩා කරන චමින්ද වාස්ගේ විශිෂ්ට පිතිහරඹ දස්කම් හේතුවෙන් පසුගියදා නොටිංහැම්ෂයර් පිල සමඟ පැවැති තරගයේ දෙපිලෙහිම ලකුණු සමවීමෙන් නිමාවට පත්විය.නොදම්ප්ටන්ෂයර් පිලේ ආරම්භක පන්දු යවන්නා සහ ආරම්භක පිතිකරු ලෙස ක්‍රීඩා කරන වාස් පන්දු 30 කට මුහුණ දී වේගවත් ලකුණු 47 ක් රැස්කිරීමට සමත් විය.ඊට හතරේ පහර 6 ක් සහ හයේ පහරක් ඇතුළත් විය. තරගයේ වීරයා සම්මානය හිමිවූයේ ද වාස්ට ය.නොටිංහැම්ෂයර් පිල ප්‍රථමයෙන් පන්දුවට පහර දී ඕවර 20 අවසානයේ කඩුලු 7 කට ලකුණු 144 ක් රැස්කළ අතර නොදම්ප්ටන්ෂයර් පිල ඕවර 20 අවසානයේ කඩුලු 8 කට රැස්කරනු ලැබුවේද ලකුණු 144 කි.මේ අතර කෙන්ට් පිලට ක්‍රීඩා කරන මාලිංග බණ්ඩාරගේ විශිෂ්ට පන්දු යැවීමේ හේතුවෙන් ග්ලැමෝගන් පිලට එරෙහිව කඩුලු 6 ක ජයක් හිමිකර ගැනීමට කෙන්ට් පිල සමත් විය.ග්ලැමෝගන් පිල ඕවර 20 අවසානයේ කඩුලු 6 කට රැස්කරනු ලැබුවේ ලකුණු 126 ක් පමණි.මාලිංග බණ්ඩාර ලකුණු 15 කට කඩුලු 3 ක් දවාලීමට සමත් විය. කෙන්ට් පිල ඕවර 19.1 කදී කඩුලු 4 කට ලකුණු 130 ක් රැස්කරමින් තරගයේ ජයග්‍රහණය අත්කර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007147</link>
    <topic>බස්නාහිර පාසල් මැරතන් ජය කළුතර දිස්ත්‍රික්කයට</topic>
    <author>වාද්දුව සමූහ එස්. ආර්. පියදාස</author>
    <content>බස්නාහිර පළාත් අධ්‍යාපන දෙපාර්තමේන්තුවේ 2010 අන්තර් පාඨශාලීය මලල ක්‍රීඩා තරගාවලිය මිනි මැරතන් ධාවන තරගයේ බාලක හා බාලිකා ජයග්‍රහණයන් සියල්ලම කළුතර දිස්ත්‍රික්කයේ ක්‍රීඩක ක්‍රීඩිකාවන්ට හිමිවිය.බස්නාරි පළාතේ දිස්ත්‍රික්ක තුනේ අධ්‍යාපන කලාප එකොලහකින් ක්‍රීඩකයන් (65) ක්‍රීඩිකාවන් (15) 80 දෙනෙක් සහභාගිවූ මෙම මිනි මැරතන් තරගාවලිය පසුගියදා පානදුර මහානාම විදුහල අබියස සිට කළුතර කලාප අධ්‍යාපන කාර්යාලය අබියස දක්වා කිලෝ මීටර් 18 ක දුර ප්‍රමාණයක් සඳහා පැවැත්විණි.මෙම මිනි මැරතන් තරගයේ ජයග්‍රහාක ජයග්‍රාහිකාවන් පහත දැක්වේ.බාළිකා -ඉනෝකා දිල්රුක්ෂි (මතුගම ශාන්ත මේරි ම. වි.) අසන්ති ලංකා වාසනා (බේරුවල ම. වි.) පාදාගොඩ ම. වි., එල්. ඩී. ඉරේෂා ලක්මාලි (බුලත්සිංහල, පොලේගොඩ (ම. වි.)බාලක -කසුන් අකිරංග (බේරුවල පාදාගොඩ ම. වි.) බුද්ධික සමින්ත (පානදුර ශ්‍රී සුමංගල පිරිමි ම. වි.) අසංග (හොරණ තක්ෂිලා ම. ම. වි.)මෙම මැරතන් තරග අවසන් වූ අවස්ථාවේම බස්නාහිර පළාතේ සෞඛ්‍ය හා දේශීය වෛද්‍ය අමාත්‍ය ජගත් අංගගේ, බස්නාහිර පළාත් සභා මන්ත්‍රී විකුම් ගුණසේකර සහ බස්නාහිර අධ්‍යාපන දෙපාර්තමේන්තුවේ ක්‍රීඩා අධ්‍යක්ෂ උපාලි අමරතුංග යන මහත්වරුන් ජය සම්මාන සහතික පත් සහ ත්‍යාග ප්‍රදාන සිදු කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007148</link>
    <topic>මාතලේ පාසල් නෙට්බෝල් සූරතා සංඝමිත්තාවට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>නන්දිමිත්‍ර ඒකනායක අභියෝගතා කුසලාන මාතලේ අධ්‍යාපන කලාපීය අන්තර් විද්‍යාලයීය නෙට්බෝල් තරගාවලියේ දී සූරතා ත්‍රිත්වයම දිනාගනිමින් දස්කම් පෑමට මාතලේ ශ්‍රී සංඝමිත්තා බාලිකා ජාතික පාසලේ ක්‍රීඩිකාවෝ සමත් වූහ.මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේ දී පැවැත්විණි. මෙවර මුල් වරට මෙම තරගාවලිය සඳහා සූරතා කුසලාන සහ ජයග්‍රාහී ක්‍රීඩිකාවන්ට ජය සංකේත ප්‍රදානය කිරීමට පියවර ගෙන තිබුණි.මාතලේ අධ්‍යාපන කලාපීය ක්‍රීඩා ගුරු සංගමයේ ඉල්ලීම පරිදි උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා විසින් ජය සංකේත ප්‍රදානය සඳහා අනුග්‍රහය දක්වා තිබුණි.මෙම තරගාවලියේදී පැවති වයස අවුරුදු 15, 17 සහ 19 න් පහළ සූරතා තුනම මාතලේ ශ්‍රී සංඝමිත්තා බාලිකා ජාතික පාසලට හිමිවිය. සූරතාවන් දිනූ සංඝමිත්තාවේ වයස අවුරුදු 15 න් පහළ පිල අමායා රත්නායක, 17 න් පහළ පිල ඉන්දිවරි දිසානායක සහ 19 න් පහළ පිල හේෂාණි රත්නායක විසින් මෙහෙයවූවාය. සංඝමිත්තාවේ පුහුණුකාරිණි ශිරාණි කුමාරගේ මහත්මියයි.මෙම තරගාවලියේදී දක්‍ෂතම නෙට්බෝල් ක්‍රීඩිකාවන් ලෙස වයස අවුරුදු 15 න් පහළ නවෝදා කැකුලන්දර (ශ්‍රී සංඝමිත්තා) 17 න් පහළ මධුභාෂණි මාරපන (ශ්‍රී සංඝමිත්තා) සහ 19 න් පහළ චානකී ධනංජනි (විජයපාල) සම්මාන ලැබූහ.මුල්වරට මෙම තරගාවලියේ අනු සූරතා ත්‍රිත්වයම මාතලේ විජයපාල මහ විදුහල විසින් දිනාගැනීම ද විශේෂත්වයෙකි. එම විදුහලේ ක්‍රීඩා පුහුණුකාරිණි උදේශිකා රණසිංහ මහත්මියයි.මාතලේ අධ්‍යාපන කලාපීය සහකාර අධ්‍යාපන අධ්‍යක්‍ෂ (ක්‍රීඩා) ඒ. ඒ. එම්. මුජරිෆ් මහතාගේ උපදෙස් මත ක්‍රීඩා උපදේශිකා රම්‍යා හේන්දෙනිය මහත්මිය විසින් මෙම තරගාවලිය සංවිධානය කළාය.තරග ප්‍රතිඵල මෙසේයි.වයස අවුරුදු 15 න් පහළ සූරතාව -ශ්‍රී සංඝමිත්තා බා. ජාතික පාසල, අනුසූරතාව - විජයපාල ම. වි, තෙවන - ශ්‍රී පරාක්‍රම ම. වි, රත්තොට.වයස අවුරුදු 17 න් පහළ සූරතාව -ශ්‍රී සංඝමිත්තා බා. ජාතික පාසල, අනුසූරතාව - විජයපාල ම. වි, තෙවන – විද්‍යා විදුහල.වයස අවුරුදු 19 න් පහළ සූරතාව -ශ්‍රී සංඝමිත්තා බා. ජාතික පාසල, අනුසූරතාව - විජයපාල ම. වි, තෙවන – ලෑළිඅඹේ ම. වි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s1007149</link>
    <topic>ලෝක පාපන්දු අවසන් තරගයෙන් තවත් වාර්තාවක්</topic>
    <author/>
    <content>නෙදර්ලන්තය සහ ස්පාඤ්ඤය අතර පැවැති පාපන්දු ලෝක කුසලාන අවසන් මහා තරගය අමෙරිකානු රූපවාහිනී ඉතිහාසයට වාර්තාවක් එක් කරමින් පේ‍්‍රක්‍ෂකයින් මිලියන 24.3 ක් නැරැඹූ බව වාර්තා වේ.මීට පෙර එම වාර්තාව හිමිවී තිබුණේ මෙවර පාපන්දු තරගමාලාවේ පළමු වටයේදී පැවැති අමෙරිකානු ඝානා අතර තරගයටය. එම තරගය අමෙරිකානු ප්‍රේක්ෂකයින් මිලියන 19.4 ක් නරඹා තිබිණ.මේ වාර්තා සටහනේ තුන්වැනි ස්ථානය හිමිවී ඇත්තේ 1994 පාපන්දු ලෝක කුසලාන අවසන් මහා තරගයටය. ඉතාලිය සහ බ්‍රසීලය අතර පැවැති එම තරගය මිලියන 18.1 ක අමෙරිකානු ප්‍රේක්ෂක පිරිසක් නරඹා තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s10071410</link>
    <topic>ෂෙහාන්-මධුක දස්කම් දක්වති</topic>
    <author>ෆවුස් මොහොමඩ්</author>
    <content>මුවර්ස් ක්‍රීඩා සමාජයේ ෂෙහාන් ජයසූරිය බී.ආර්.සී. පිල සමඟ බී.ආර්.සී. පිටියේ පැවැති අන්තර් සමාජ 23න් පහළ ඒ කොටසේ ක්‍රිකට් තරගයකදී ලකුණු 124 ක් රැස් කරමින් මේ තරගමාලාවේ පිතිකරුවකු ඉනිමකදී රැස් කළ වැඩිම ලකුණු ප්‍රමාණයට හිමිකම් කීමට සමත් වූ අතර හලාවත මේරියන්ස් පිලේ මධුක ලියනපතිරණගේ බ්ලූමිෆීල්ඩ් පිල සමඟ බ්ලූම්ෆීල්ඩ් පිටියේ පැවැති තරගයේදී ලකුණු 58 කට කඩුලු 7ක් බිඳ හෙලමින් මේ තරගමාලාවේ පන්දු යවන්නෙකු විසින් ඉනිමක දවාගනු ලැබූ වැඩිම කඩුලු සංඛ්‍යාවට හිමිකම් කීමට සමත් වූවේ ය.පන්දු 235 කදී වාර්තා වූ ෂෙහාන්ගේ ශතකයට හතරේ පහර 12ක් සහ හයේ පහර 4ක් ඇතුලත් විය.මේ සතියේ නිමාවට පත්වූ තරගවලින් පළමු ඉනිමේ ජයග්‍රහණ වාර්තා කිරීමට රාගම පිල, මුවර්ස්, එන්.සී.සී. මොරටුව පිල සහ හලාවත මේරියන්ස් කණ්ඩායම සමත් වූහ.රාගම - කෝල්ට්ස්කෝල්ට්ස් - 214 (ඕවර 62.2) රොෂේන් සිල්වා 46(තිලංක ප්‍රේමරත්න 83/4) සහ 294/5 (ඕවර 69) කෞෂාල් පෙරේරා 119 , චතුරංග කුමාර 60රාගම - 292 (ඕවර 101) නලින් ජයමහ 87, විමංග පෙරේරා 57(ඉෂාන් ජයරත්න 42/3)බී.ආර්.සී. - මුවර්ස්බී.ආර්.සී. - 179 (ඕවර 54.1) අමිර රංබිල් 41 (සංජය ප්‍රනාන්දු 51/4) සහ 337 /8 (ඕවර 94) මොහොමඩ් සලීම් 73, දර්ශන චතුරංග 60(සංජය ප්‍රනාන්දු 103/3))මුවර්ස් – 387/9 (ඕවර 87) ෂෙහාන් ජයසූරිය 124 , ඉරෝෂ් සමරසූරිය 67 (රුවන් පෙරේරා 70/3)නාවික - එන්.සී.සී.නාවික - 259 (ඕවර 72.5) චානක රුවන්සිරි 77 (ඉමේෂ් උදයංග 63/5) සහ 203 (ඕවර 70.5) වින්දික චන්ද්‍රසිරි 45, චානක රුවන්සිරි 44 (රොෂාන් විජේනායක 33/5)එන්.සී.සී. - 353 (ඕවර 70.1) රිෂාන් කාවිංග 107, ඇන්ජලෝ පෙරේරා 85(දුලංජන මෙන්ඩිස් 70/4) සහ 109/6(ඕවර 14) ප්‍රබෝධ අර්ථවිදු 38මොරටුව - සීදූවසීදූව - 207 (ඕවර 70.4) ලක්ෂිත ද සිල්වා 66 (අනුක් ද අල්විස් 54/4) සහ 224/9 (ඕවර 79) කසුන් ඒකනායක 50(අනුක් ද අල්විස් 74/6)මොරටුව - 291/9 (ඕවර 87) චමේෂ් ප්‍රනාන්දු 75, සංක පීරිස් 65(ගෆූර් ආසිෆ් 91/3)බ්ලූම්ෆීල්ඩ් - මේරියන්ස්මේරියන්ස් - 259 (ඕවර 82) මධුක ලියනපතිරණගේ 46 (සුපුන් නාරංගොඩ 25/3, අමල් අතපත්තු 81/3) සහ 202/9 (ඕවර 56.4) ගීත් අල්විස් 68, රවිඳු ගුණසේකර 63(අමල් අතපත්තු 73/5)බ්ලූම්ෆීල්ඩ් - 222 (ඕවර 81. 1) ලහිරු ශ්‍රී ලක්මාල් 74 (මධුක ලියනපතිරණගේ 58/7)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=s10071411</link>
    <topic>ප්‍රංශ සවාරියේ අටවැනි අදියරේ ජය ශෙලෙක්ට</topic>
    <author/>
    <content>ප්‍රංශ සවාරියේ අටවන අදියරේ ජය තරගයේ අවසාන කිලෝමීටරයේදී ජය ගැනීමට ඔස්ට්‍රේලියාවේ ඇන්ඩි ශෙලෙක් සමත් විය.මේ අනුව සමස්ත තරගයේ කහ ජර්සිය දිනාගැනීමට පෙරමුණ ගෙන සිටින අටවන අදියරේ දෙවන ස්ථානය දිනූ ඔස්ට්‍රේලියාවේම ප්‍රතිවාදී ක්‍රීඩක කැඩෙල් ඉවෙන්ස් හා එක්වීමට ශෙලෙක්ට හැකි විය.පසුගිය වසරේ ප්‍රංශ සවාරිය ජය ගත් ස්පාඤ්ඤයේ ඇල්බටො කොන්ටාඩො තුන්වැනියා ලෙස අටවැනි අදියර නිම කළේය.ඉතා අසීරු කඳු, බෑවුම් සහ දුර්ග අතරින් ඇදී යන ප්‍රංශ සවාරියේ නවවන අදියර තරගකරුවන්ට දැඩි වෙහෙසක් ගෙන දෙනු ඇතැයි සැලකේ. කෙසේ වුවත් අටවන අදියරෙන් පසු මේ තරගය තිදෙනෙකු අතර තරගයක් බවට පෙරළී ඇත.7 වරක් ප්‍රංශ සවාරිය දිනූ ලාන්ස් ආම්ස්ට්‍රෝං මෙවර තරගයේ දරුණු පසුබෑමකට ලක්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=f1007141</link>
    <topic>අග නගරයට සීමා වූ සංවර්ධනයගමටත් ගෙනයනවා</topic>
    <author>සාකච්ඡා කෙළේ -ප්‍රාර්ථනා වීරසිංහ</author>
    <content>ගුවන් සේවා සහ වරාය සංවර්ධනය රටේ සංවර්ධනය සඳහා බලපාන්නේ කෙසේද සහ කාලීන දේශපාලන හා සමාජීය කරුණු පිළිබඳව වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන මහතා සමඟ කළ සංවාදයකි මේ.අලුත් නියෝජ්‍ය ඇමැතිධුරයේ වගකීම් පිළිබඳ මුලික හැදින්වීමක් කළ හැකිද ?මීට පෙර අමාත්‍යාංශ කිහිපයකම ඇමැතිධුර දරලා තිබෙනවා. ඒ අතුරින් ජාතිය ගොඩනැගීමේ අමාත්‍යාංශය යටතේ ඇමැතිවරුන් තිදෙනෙක් සිටියා. රටේ සංවර්ධනයට සෘජුවම දායක වූ අමාත්‍යාංශයක ඇමැතිධුරයක් ලැබීම පිළිබඳ මා සතුටු වෙනවා.ජනාධිපතිතුමන් යටතේ ඇති අමාත්‍යාංශයක නියෝජ්‍ය ඇමැතිවරයකු ලෙස කටයුතු කිරීමට ලැබීම මගේ ජීවිතේ ලබපු භාග්‍යයක් කියා මා සිතනවා.2005 වර්ෂයට පෙර වරාය හා ගුවන් සේවා අමාත්‍යාංශය තිබුණේ. සාම්ප්‍රදායික කටයුතුවල නිරත වූවා මිස රටේ ආර්ථිකයට සෘජුව මැදිහත් වූයේ නැහැ. යුද්ධය කරන අතරතුරේ අභියෝග මැද 2005 සිට රටේ සංවර්ධනය වෙනුවෙන් අවධානය යොමු කළා.එහි ප්‍රතිඵල අද ජනතාවට දැක බලා ගත හැකියි. ‘මහින්ද චින්තන ඉදිරි දැක්ම’ යටතේ පංචබල කේන්ද්‍රස්ථානයේ ප්‍රධාන කේන්ද්‍රස්ථාන 2 ක් ලෙස වරාය හා ගුවන් සේවයට විශේෂ තැනක් හිමිවෙනවා.වරාය ක්ෂේත්‍රයේ නව පිටුවක් පෙරළමින් ඉතිහාසයේ ප්‍රථම වතාවට එකවර වරාය පහක් සංවර්ධනය වෙනවා. මේ ව්‍යාපෘති පිළිබඳ ඉදිරියේ දී ඔබ ගේ අවධානය යොමු වන්නේ කෙසේද?කොළඹ වරාය සංවර්ධනය වන ආකාරය අද ගාලුමුවදොර පිටියට පැමිණි විට දැකබලා ගත හැකියි.ජනාධිපතිතුමාගේ නායකත්වය යටතේ වර්තමාන කථානායක හිටපු වාරිමාර්ග ජලකළමනාකරණ හා වරාය හා ගුවන් සේවා ඇමැති චමල් රාජපක්ෂ මහතාගේ මූලිකත්වයෙන් කොළඹ දකුණ වරාය, හම්බන්තොට වරාය, ගාල්ල සංචාරක වරාය, ඔලුවිල්, ත්‍රිකුණාමලය, කන්කසන්තුරේ වරාය සංවර්ධන ව්‍යාපෘති ආරම්භ කර තිබෙනවා.හම්බන්තොට වරායට ලබන නොවැම්බර් මාසය වනවිට වතුර පිරවීමට හැකි වෙනවා. වරාය ඉදිවීමත් සමඟ මොණරාගල, බදුල්ල, ඇඹිලිපිටිය, මාතර යන දිස්ත්‍රික්ක ආර්ථික වශයෙන් දියුණු වෙනවා. දකුණේ අහිංසක ජනතාවට රැකී රක්ෂා දහස් ගණනාවක් උදා වෙනවා.කොළඹ අග නගරයට පමණක් සීමා වී තිබූ වරප්‍රසාද ගමට ගෙන යෑමට මෙවැනි විශාල සංවර්ධන ව්‍යාපෘති මගින් හැකියාව ලැබෙනවා.යුද්ධය අවසන් වීමත් සමඟ ලංකාවට පැමිණෙන සංචාරකයන්ගේ ප්‍රමාණය ඉහළ ගොස් තිබෙනවා. ඒ වගේම කොළඹ වරායට පැමිණෙන නෞකා ප්‍රමාණයෙන් සැලකිය යුතු වර්ධනයක් ලබා තිබෙනවා. මේ අංශවල ප්‍රවර්ධනය සඳහා ඔබ ගන්නා ක්‍රියාමාර්ග මොනවාද?තිස් අවුරුද්දක යුද්ධය අවසන් වීමත් සමඟ ලංකාවේ ආරක්ෂාව පිළිබඳ ජාත්‍යන්තර පිිළිගැනීමක් ලැබී තිබෙනවා. එහි ප්‍රතිඵල සංචාරක කර්මාන්තයට මෙන්ම වරායටද යහපත් ලෙස බලපා තිබෙනවා.ලෝක ආර්ථික අර්බුදය හමුවේ පවා කොළඹ වරාය ඉතා සාර්ථකව මුහුණ දුන්නා. එසේ කිරීමට හැකිවූයේ වරාය සභාපතිතුමා ඇතුළු සියලුම සේවකයන්ගේ කැපවීම හා මනා කළමනාකරණය නිසයි.වරාය හා ගුවන් සේවා අමාත්‍යාංශයට අලුතින් එක් වූ වෙරළ සංරක්ෂණ දෙපාර්තමේන්තුව හරහා රටට පැමිණෙන සංචාරකයන් වෙනුවෙන් ආකර්ෂණිය පහසුකම් ලබාදීමට අවශ්‍ය කටයුතු කරනවා.අපේ රටට පැමිණෙන සංචාරකයන් ඉස්සරවෙලාම පිළිගනු ලබන්නේ ගුවන්තොටුපොළින්. වෙනදාට වඩා අද ගුවන්තොටුපළේ සේවාවන් පුළුල් වී තිබෙනවා. ගුවන්තොටුපළේ තදබදය අවම වෙලා. කටුනායක ගුවන්තොටුපළට අමතරව තවත් ගුවන්තොටුපළක් මත්තල ඉදිකෙරෙනවා.දේශීය විදේශීය සංචාරකයන් වෙනුවෙන් අභ්‍යන්තර ගුවන් ගමන් පුළුල් කිරීමට කටයුතු කරන අතරේ විදේශීය සංචාරකයන් වෙනුවෙන් තවත් පහසුකම් රැසක් ලබාදීමටත් බලාපොරොත්තු වෙනවා.වෙරළ සංරක්ෂණය පිළිබඳ ඉදිරියේ කුමන වැඩසටහන්ද ක්‍රියාත්මක කරන්නේ ?රටට පැමිණෙන සංචාරකයන්ගේ විශේෂ අවධානය යොමුවන්නේ අපේ සුන්දර වෙරළ තීරයටයි. මුහුදු තීරය ඉතා අලංකාර කොට වෙරළ උද්‍යාන කිහිපයක් ඇති කිරීමට කටයුතු කරනවා.වෙරළ සංරක්ෂණය විධිමත් කිරීම සඳහා අනවසර ඉදිකිරීම් සියල්ල ඉවත් කිරීමට පියවරගෙන තිබෙනවා. එසේම වෙරළ සංරක්ෂණය සඳහා අවශ්‍ය කරන වැඩපිළිවෙළවල් දිස්ත්‍රික්ක මට්ටමින් වාර්තා කරන ලෙස නිලධාරින්ට දැනුම් දී තිබෙනවා.ඔබ බලයට පත් කළ කළුතර ජනතාව වෙනුවෙන් ඉටුකරන සේවාවන් පිළිබඳ හැදින්විමක් කළ හැකිද ?කළුතර දිස්ත්‍රික්කය දේශපාලන පිතිකරුවන්ගේ හොඳම ක්‍රීඩාපිටියක් වෙලා. මෙවැනි ප්‍රබල පිතිකරුවන් අතුරින් ඡන්ද 77205 ක් ලබා දී මාව බලයට පත්කළා.මම බලාපොරොත්තු වෙනවා ඔවුන්ගේ ප්‍රශ්නවලට බිම් මට්ටමේ සිට පිළිතුරු ලබාදීමට. ඒ වගේ කළුතර දිස්ත්‍රික්කය සංවර්ධනය කොට ආර්ථිකයට ශක්තියක් වීමටත් කටයුතු කරනවා.කළුතර දිස්ත්‍රික්කයේ ජනතාව මා පිළිබඳවත් ජනාධිපතිතුමා පිළිබඳවත් විශාල විශ්වාසයක් තියලයි කටයුතු කළේ ඉදිරියටත් මා එම විශ්වාසය ආරක්ෂා වන විදිහට කටයුතු කිරීමට බලාපොරොත්තු වෙනවා.කළුතර දිස්ත්‍රික්කය බස්නාහිර පළාතට අයත්ව තිබුණත් එහි ඇතැම් ප්‍රදේශවලට දියුණුවේ අරුණලු වැටිලා තිබුණේ නැහැ. ජනාධිපතිතුමා බලයට පත්වූ පසු තමයි මේ ප්‍රදේශවලට සංවර්ධනය ලැබුණේ.ඉදිරියටත් කළුතර දිස්ත්‍රික්කයේ සංවර්ධන කටයුතු තව දුරටත් සැලැසුම් ගතව ඉදිරියට රැගෙන යාමට අප කටයුතු කරලා තිබෙනවා.දේශපාලන පිටිය යළිත් උණුසුම් වෙලා තිබෙන්නේ. එක්සත් ජාතීන්ගේ මණ්ඩලයේ උපදේශක කමිටුවක් පත් කිරීමට ගත් තීන්දුව නිසා. එමෙන්ම විදේශ රටවල් වලින් ද ශ්‍රී ලංකාවට විශාල ලෙස බලපෑම් එල්ල වෙමින් තිබෙනවා. මේ පිළිබඳව ඔබේ අදහස කුමක්ද ?විදේශ රටවලට ශ්‍රී ලංකාව පිළිබඳව අවධානය යොමු කිරීමට බලපෑම් එල්ල කිරීමට තිබෙන අයිතිය මොකක්ද ? ශ්‍රී ලංකාව සම්බන්ධයෙන් විදේශ රටවලට අත දැමීමට තිබෙන අයිතිය මොකක්ද කියන එක ගැටලුවක්.අපි රටක් විදිහට අවුරුදු තිහක් පුරා ඇදී ගිය යුද්ධය නිමා කළා. දේශපාලන වශයෙන් ස්ථාවර භාවයක් ඇති වෙමින් තිබෙන්නේ ආර්ථික වශයෙන් සංවර්ධනය ඇති වෙමින් තිබෙන්නේ.රට අලුත් මාවතකට පැමිණ තිබෙන්නේ. ඒ නිසා අපි වගේ රටකට දොස් කියන එක බාධා එල්ල කරන එක හොඳ දෙයක් නෙමෙයි. අද අපට බාධා එල්ල කරමින් ඇතැමුන් කුහක ප්‍රයත්නයක නියැලෙනවා. ඒත් ලෝකයේ බහුතර රටවල් ප්‍රමාණයක් අපත් එක්ක සිටින්නේ.බැන් කී මූන් මහතා අපට විරුද්ධව යම් යම් උත්සාහයන්හි නියැලෙනවා. ඒත් අපට මේ උත්සාහය එක්සත් ජාතීන්ගේ මණ්ඩලයේම උත්සාහය කියලා කවුරුන් හෝ කියනවා නම් එය වැරැදියි.ජනතාවාදී ආණ්ඩු ක්‍රම ව්‍යවස්ථාවක් සම්පාදනය කිරීම සඳහා ආණ්ඩුව හා විපක්ෂය එක්ව සංවාද කරන තැනකට පත්ව තිබෙනවා මේ ගැන ඔබේ මතය කුමක්ද ?මෙය ඉතාමත් හොඳ ප්‍රයත්නයක් විදිහට හඳුන්වන්න පුළුවන්. විපක්ෂයත් ආණ්ඩු පක්ෂයත් එකට එක්ව කටයුතු කිරීම මගින් රටටම පිළිගන්න පුළුවන් සියලු මතයන්ට එකඟ වෙන්න පුළුවන් ආණ්ඩුක්‍රම ව්‍යවස්ථාවක් ඇති කර ගැනීමට පුළුවන්කම තිබෙනවා.ඇත්තෙන්ම රට තුළ ඇති විය යුත්තේ මේ විදිහේ එකමුතු භාවයක් එකඟතාවයක් සහිතව කටයුතු කරන්න පුළුවන්නම් එය හොඳ දෙයක් විදිහට හඳුන්වන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=f1007142</link>
    <topic>   </topic>
    <author>සාකච්ඡා කෙළේ -බුද්ධිකා ඉඹුලාන ඡායාරූපය -රොෂාන් පිටිපන</author>
    <content>ළමා අපයෝජනයක් යනුවෙන් හැඳීන්වෙන්නේ .. ?ළමා අපයෝජනයක් මානසික, කායික සහ ලිංගික වශයෙන් කොටස් 03කට බෙදා දැක්විය හැකියි. ළමයා කෙරෙහි පෞරුෂමය වශයෙන් කායික හා අධ්‍යාත්මික වශයෙන් හෝ ළමයාගේ වර්ධනයට බාධා වන යමක් වී නම් එය ළමා අපයෝජනයක් යනුවෙන් හැඳින්විය හැකියි.මෙහිදී ළමා ආරක්ෂක අධිකාරියේ විෂය පතයට හසු වන්නේ ළමයිනට වන කායික දණ්ඩනය, ලිංගික අපයෝජනය සහ මානසික අපයෝජනය සිද්ධීන් පිළිබඳව ක්‍රියා කිරීමයිඑහි දී මානසික අපයෝජනය සිද්ධීන් සඳහා නීතිමය වශයෙන් ක්‍රියා කිරීමේ දී කෲරත්වයට පත් කිරීම යන කරුණු පදනම් කර ගැනෙනවා. උදාහරණයක් ලෙස ළමයකුට නිතර බනිනවා නම් නොසලකා හරිනවා නම් පහර දෙනවා නම් ඒවා මානසික පීඩාකාරී තත්ත්වයන් ලෙස අපට හඳුන්වන්න පුළුවන්.ළමා ශ්‍රමිකත්වය, ළමා සොල්දාදුවන් බිහිවීම බලහත්කාර ලෙස ශ්‍රමය ලබා ගැනීම ළමයින්ට එරෙහිව සිදුවන අපයෝජන ක්‍රියාවන්, ළමයින් පැහැරගෙන යාම, මරා දැමීම ළමා කුට්ටනය ළමයිනට එරෙහි අපරාධ ලෙස ද අර්ථ දක්වන්නටත් පුළුවන්.ළමා අපරාධ, ළමා අපයෝජන සමාජ ප්‍රශ්නයක් වී ඇත්තේ කෙසේ ද ?මෙය ඇත්තෙන් ම බැරෑරුම් ගැටලුවක්. ළමා අපයෝජන සිද්ධීන් බොහෝ විට වාර්තා වී ඇත්තේ 2000 - 2200 අතර ප්‍රමාණයක්. නමුත් ශ්‍රී ලංකාවේ ළමයින් ලක්ෂ 40කට ආසන්න ප්‍රමාණයක් සිටිනවා.ඒ අනුව බැලූ විට වාර්තා වන ළමා අපයෝජන සිද්ධීන් ඉතා ම අඩු යි. බොහෝ විට මෙවැනි අපයෝජන සිද්ධීන් වූ විට ඒවා වාර්තා නොවන්නේ ලජ්ජාව, බිය හා පැමිණිලි කිරිමට ඇති නොදැනුවත්කම නිසායි.ජාතික ළමා ආරක්ෂක අධිකාරියට වාර්තා වන්නේ වසරකට ශ්‍රී ලංකාවේ වන ළමා අපයෝජනයන්ගෙන් 1 / 3 ක් පමණයි. ළමා අපයෝජනයන්ගෙන් බහුතරයක් වාර්තා වන්නේ පියා විසින් දියණිය අපයෝජනය කළ සිදුවීම්. වැඩිහිටියකු විසින් කළ අපයෝජනයන් ද බහුලව වාර්තා වෙනවා.අප රටේ සිදුවන ළමා අපයෝජන සිද්ධීන් සියල්ල ම අද වාර්තා නොවුණත් ඒ වාර්තා වන සුළු ප්‍රමාණය පිළිබඳ මාධ්‍ය මගින් පුන පුනා වාර්තා කරනවා.මෙහි දී මා මාධ්‍යයට දොස් කියනවා නොවෙයි. එහෙත් මේ වගේ දේ නිතර දකින විට, ළමා ඇස ගැටෙන විට ඔවුන් සිතන්නේ අපට මේ සමාජය සුරක්ෂිත නොමැති බවයි. මේ තත්ත්වය පළුදු නොකර සිටීමයි වැදගත්.දරුවන් වෙනුවෙන් වැඩිහිටියන් කොතෙක් කැපවී වැඩ කරනව ද ? දිවි නොතකා වැඩ කරනවද ? ඒ පසුබිම මේ 2000 ගැන කතා කිරීමෙන් විනාශ වී යනවා.මෙසේ වාර්තා කිරීම බරපතළ වරදක් නොවෙයි. එහෙත් මේවා වඩ වඩාත් උළුප්පමින්, මාධ්‍ය තුළින් සමාජයට මුදා හැරීමෙන් අපි අපේ දරුවන්ගේ අනාගතයට පයින් ගසනවා.අනෙක් අතට දියණිය තම පියා දෙස සැකමුසුව බලන්නටත් සිතෙන තත්ත්වයක් උදා වෙනවා. පියා දියණිය දූෂණය කළා, අපයෝජනය කළා යැයි පුන පුනා ඇතැම් මාධ්‍ය ප්‍රචාරය කිරීමෙන් දියණියත් තම පියා පිළිබඳ අනියත බියකින් පසුවීමට පෙළඹෙනවා. මේ සිතුවිලි සමාජය තුළ 100%ක් ම පවතිනවා යැයි මා කියන්නේ නෑ. නමුත් යම් තරමක එසේ විය හැකිය.ඒ වගේම දරුවකුට ලිංගික අපයෝජනයක් සිදු කළේ ඥාතියකු නම්, පියා නම් ඒවා පොලිසියකට, ජාතික ළමා ආරක්ෂක අධිකාරියට පැමිණිලි කරන්නේ නැහැ. ගුරුවරයකු අතින් අපයෝජනයට ලක්වන සිසුවකු සිසුවියක ගැන දූෂණය වන දැරියක ගැන වාර්තා වූ විට සමාජය කොන් කරන්නේ ඒ දරුවා හෝ දැරියයි.තමන්ගේ දරුවනට කියන්නේ ඒ ළමයා ව ආශ්‍රය කරන්න නම් එපා කියලයි. ඇතැම් වෙලාවට ඒ අපයෝජනයට ලක් වූ දරුවා සිටින පවුලට නම් රටවල් ගෙවල් දොරවල් අත් ඇරලා යන්නට පවා සිදු වනවා.අවුරුදු 6 දී අපයෝජනයට ලක්වුණු දැරියක් නම් ඒ නඩුව ඇයට අවුරුදු 16 - 18 වන තෙක් ම ඇසෙනවා.ඇතැම් අය විවාහ දිවියට ඇතුළත් වෙලා ඉන්න කාලයේදීත් උසාවි කැඳවීමෙන් ඒ අයගේ පවුල් ජීවිතත් අවුල් වෙනවා.නමුත් මේ ප්‍රශ්න හුඟක් වාර්තා වන්නේ නැති බැරි දුප්පත් පවුල්, නැති නම් මධ්‍යම පන්තියේ පවුල්වලින්. බොහෝ දෙනා සිතන්නේ ඉහළ පැළැන්තියේ පවුල්වල මේවා නැතැයි කියා. නමුත් තත්ත්වය එය නොවේ. ඉහළ සමාජයේ මේ අපයෝජනයන් අනන්ත වෙනවා.ළමයිනට එරෙහිව සිදුවන කායික දණ්ඩනය හා මානසික අපයෝජනයේ බලපෑම කෙබඳුද ?අපේ සමාජයේ දරුවන්ව, මේ තත්ත්වයට පත්’ කරන්නේ සමාජය විසින් මය.අපේ ගුරුවරු කියන්නේ වැඩිහිටියන් කියන්නේ පහරක් නොගසා හදන දරුවා හැඳි නොගා හදන හොද්ද වගේ කියලයි. මම කියන්නේ ඒ - එදා. එම කාලයේ ළමා අයිතිවාසිකම් මානව අයිතිවාසිකම් නැහැ.එදා පවුල් සංස්ථාව තුළත් සැමියා බිරිඳට පහර දීම, දරුවනට පහර දීම ආදී සිදුවීම් තිබුණා. එහි නෂ්ටාවශේෂ ලෙස ‘පහරදීම’ අද සමාජයේ පවතිනවා. එහෙත් ඉන් ඇති වන මානසික විපර්යාසය, පෞරුෂ හානිය අප සිතුවේ නැහැ.සිදුකළ සමීක්ෂණයකින් හෙළිවී තිබෙන්නේ ඉංග්‍රීසි, ගණිතය, විද්‍යාව විෂයන්ගෙන් දරුවන් වැඩියෙන් අසමත් වන්නේ එම විෂයන් ඉගැන්වීමේදී අදාළ ගුරුවරුන් දැඩි දඬුවම් පමුණුවමින් විෂයන් ඉගැන්වීමෙන් වූ මානසික බිඳ වැටීමයි.නිවසේ දී අපේ දරුවනට අපි කොතෙක් සවන් දෙනව ද ? පාසල් නිමවෙලා එන දරුවා කියන දේට අපි ඇහුම්කන් දෙනවාද ? අපේ දූ දරු සම්බන්ධතාවය අද ප්‍රශ්න උත්තර කිහිපයකට සීමා වෙලා. දරුවා ගොළුවෙක් කරන්නේ අපි. ඇතැම් පවුල්වල දියණියට වඩා පුතාට සැලකිලි වැඩියි. මේ වැනි කරුණුවලදී ළමයාට සිදුවන මානසික බලපෑම ඉතා විශාලයි.ළමයා මානසිකව හිංසාවට, පීඩාවට ලක්වීම අප හිතන්නේ නෑ අපයෝජනයක් කියලා. බන්ධනාගාර ගත වූ පියවරුන් සිටින දරුවන් පාසලේ දී කොන් වනවා. දුප්පත් දරුවන්ව කොන් වනවා. මේවාත් ළමා අපයෝජන.මේ දේවල් ගැන අද මවුපිය, ගුරුවරු වැඩිහිටියන් කොපමණ දැනුවත් ද ? අඩුව වශයෙන් ඒවා ළමා අපයෝජන කියා දන්නවා ද යන්නත් ප්‍රශ්නයක්.මෙයින් ඇති වන අනාගත ගැටලු කෙබඳු ද ?පිරිමි දරුවකු ලිංගික අපයෝජනයකට ලක් වුණොත් ඒ දරුවා සමාජය තුළත්, ඇතැම් විට නිවස තුළත් හුදෙකලා වනවා. අපයෝජකයාට වඩා සමාජයෙන් පීඩා විඳින්නේ වින්දිත දරුවායි. බොහෝ විට එම දරුවාගේ විවාහ ජීවිතයට ම එය බලපානවා.අපයෝජකයා ඩ්ධ්ඍ රෝගයට ගොදුරු වූවෙක් නම් එම අපයෝජනයට ලක්වන දරුවාත් එම රෝග අවදානමට ගොදුරු වෙනවා.ගැහැනු දරුවකු අද ලිංගික අපයෝජනයකට ලක් වුවහොත් ඒ දරුවාගේ ඉරණම හෙට ගණිකා මඩමකින් ඉවර වන්නට පුළුවන්. ඒ දරුවාට වුණ සිද්ධියට වඩා දේවල් වටපිටාව විසින් පතුරුවා හැර ඇයගේ ජීවිතය තව තවත් අඳුරේ දමනවා.මෙයින් මේ දරුවන්ගේ අධ්‍යාපනය කඩාකප්පල් වෙනවා තමන්ගේ පෞරුෂය බිඳ වැටෙනවා. පෞරුෂය බිඳ වැටුණු ඉදිරි පරපුරක් පමණක් අපට ඉතිරි වෙනවා.ළමා අපයෝජන, ළමා අපරාධ සඳහා නීතිය ක්‍රියාත්මක වන ආකාරය කෙබඳුද ?ළමා අපයෝජනය සම්බන්ධයෙන් දඬුවම් පැමිණවීමේ දී වින්දිතයාට යුක්තිය ඉටු කිරීමට ප්‍රමාදයි. ඇතැම් නඩු වසර 10 ක් පමණ කාලයක් තිස්සේ අහනවා.ඉතා කුඩා අවධියේ දී අපයෝජන සිද්ධියකට ගොඳුරු වන දරුවා වසර 06 ක පමණ කාලයක් තුළ අසන තම නඩුවට එදා ලබාදුන් සාක්කි අද වන විට මතක නැහැ. එයට පස්සේ පැමිණිල්ල දුර්වල වෙනවා. එවිට විත්තිකරුවාට වාසියි. මේ තත්ත්වය වෙනස් විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=f1007143</link>
    <topic>සිංහල භාෂාව සහ වර්තමාන අභියෝග</topic>
    <author>එස්. ටී. නන්දසාර</author>
    <content>මානව ශිෂ්ටාචාරයේ ආරම්භයේ සිට ම මානවයා විසින් අදහස්, හැඟීම්, දැනීම් තවෙකකුට ප්‍රකාශ කිරීමේ දී විවිධ ක්‍රම භාවිත කරනු ලැබී ය. සත්ව කොට්ඨාස අතර බුද්ධිමත්ම සත්වයා වූ මානවයා සිය අදහස් ප්‍රකාශනයේ දී උසස් මට්ටමේ ක්‍රම සහ විධි අනුගමනය කළ අතර ඉන් ප්‍රධාන වශයෙන් ම අංගචලනය, චිත්‍ර සංකේත සහ රූපසටහන් භාවිතය විවිධ ශබ්ද උපයෝගි කර ගැනීම මෙහි ලා වැදගත් ලෙස පෙන්වා දිය හැකි ය.ආසියානු කලාපයේ භාවිත භාෂා අතුරින් සිංහල භාෂාවට හිමි ව ඇත්තේ අද්වීතිය තැනකි. සිංහලය කිසිදු භාෂාවකට නොදෙවෙනි වන අතර සිංහල භාෂාවටම ආවේණික වූ ලක්ෂණයන්ගෙන් පෝෂණය වූ අක්ෂර මාලාවකට හිමිකම් කියති.සිංහල හෝඩිය සංස්කෘත හෝඩියටත් වඩා පොහොසත් වූ අක්ෂර මාලාවකින් සමන්විත ය. ඇත්ත වශයෙන් පැවසුවහොත් සිංහල බස, හෙළ සහ සංස්කෘත හෝඩි දෙක මඟින් ම පෝෂණය වූ භාෂාවකි.වරෙක සිංහල හෝඩිය තුළ තවත් හෝඩියක් ඇති බව ද පැවසිය හැකි ය. ඒ තරමට ම සිංහල හෝඩිය වර්ධනය වූ අක්ෂර මාලාවකින් යුක්ත ය. සිංහලය ලෝකයේ සුවිශේෂ වූ භාෂාවක් බවත් ඒ හා සම කළ හැකි වෙනත් භාෂාවක් ලෝකයේ නොමැති බව ප්‍රකාශ කිරීම සඳහා සිංහල භාෂාව සතු ස්වර සංඛ්‍යාව ම ප්‍රමාණවත් ය. මෙතරම් වූ ස්වර සංඛ්‍යාවක් වෙනත් කිසිදු භාෂාවක් සතුව නැත. දේවනාගරී, ගුජරාටි, පංජාබි, බෙන්ගාලි, ඔරිය, තෙලිඟු, කණ්ණාඩ, දෙමළ, මලයාලම්, සිංහල සහ උර්දු භාෂා හා සංසන්දනය කිරීමේ දී මේ බව මනාව පැහැදිලි වේ.අක්ෂරසිංහල අක්ෂරයේ වටකුරු අලංකාර බව වෙනත් කිසිදු භාෂාවක අක්ෂරවල හැඩය හා සම කළ නොහැකි ය. එය එතරමට ම සිත් ගන්නා සුලු ය. බ්‍රිතාන්‍ය පාලන සමයේ යුද හමුදා වෛද්‍ය සේවයේ යෙදී සිටි ජෝන් ඩෙවි විසින් රචනා කර 1821 දී මුද්‍රණය කරන ලද “An Account of the Interior of Ceylon” නම් වූ කෘතියෙහි සිංහල අක්ෂර පිළිබඳව ඔහු මෙසේ සඳහන් කර ඇත. “ The Sinhalese write very neatly and expeditiously, with the sharp pointed style.”ක්‍රිස්තු පූර්ව 3 වන සියවසේ සිට ම ලක්දිව විවිධ වූ ජන කොටස්වල අවධානයට ලක් වූ දිවයිනකි. වරෙක දකුණු ඉන්දීය ජන කොටස් වන දෙමළ තෙලිඟු මලයාලම් වැනි අය සමඟ වෙළෙඳ, ආර්ථික, සමාජීය සහ සංස්කෘතික සබඳතා පැවැත් වූ අතර තවත් වරෙක ඔවුන් ආක්‍රමණශීලින් ලෙස ද කටයුතු කර ඇත.ක්‍රිස්තු වර්ෂ 1505 සිට පෘතුගීසින් විසින් ද 1658 සිට 1976 දක්වා ලන්දේසින් විසින් ද 1796 දී ඉංග්‍රීසින් විසින් ලන්දේසින්ගෙන් බලය උදුරා ගැනීමෙන් පසුව ලක්බිමෙහි සම්පූර්ණ බලය වර්ෂ 1815 දී ඉංග්‍රීසින් විසින් ද ලබා ගැනීමත් සමඟ ම ලක්දිවයින එංගලන්තයෙහි යටත් විජිතයක් බවට පත්විය.මෙම කාලවකවානු තුළ දී පෘතුගීසි, ලන්දේසි, ඉංග්‍රීසි ආදී විවිධ වූ භාෂාවන්ගෙන් විශාල වචන සංඛ්‍යාවන් සිංහල බසට එක්විය. එහෙත් එවැනි විදේශීය භාෂාවලින් එක් වූ වචන සිංහලයට ගැලපෙන අයුරින් උච්චාරණයට සුදුසු ආකාරයට සිංහලීකරණය කර ගැනීමට එදා විද්‍යාර්ථීහු ඉදිරිපත් වූහ.විදේශීය වචන ඈඳා ගැනීමේ දී මවු භාෂාවේ පවිත්‍ර බව ආරක්ෂා කළ යුතු ය. විදේශීය භාෂාවන් හි වචන දේශීය භාෂා ව්‍යවහාරයට ගැනීමේ දී භාෂාවේ මූලික ගුණාංගවලට පටහැනි නොවන ආකාරයට යොදාගත යුතු ය.පසුගිය දසක තුනක කාලයක සිට ශ්‍රී ලංකාව නව අධිරාජ්‍යවාදී බලවේගයන්ගේ ග්‍රහණයට නතුකර ගැනීමේ ප්‍රබල උත්සාහයක යෙදී ඇති අතර ම ඒ හා සමගාමීව සංස්කෘතික ආක්‍රමණයකට ද මේ වනවිට ශ්‍රී ලංකාව ගොදුරු කර ඇත.එහි ප්‍රධාන ආක්‍රමණික උපාය මාර්ගය ලෙස සිංහල බස විනාශ කරමින් ඉංගිරිසිය පමණක් රජ කරවීමට උත්සාහ ගනු ලබන පහත් ක්‍රියාවලියක් ක්‍රියාත්මක වෙමින් පවතින බවට ඉඟි පළ වේ.විදේශීය භාෂාතොරතුරු තාක්ෂණය හරහා තාක්ෂණය විෂය සිංහල බසින් කළ නොහැකි යැයි පවසමින්, සිංහල නොදන්නා බව වසන් කරමින් - (කුමරතුඟු මුනිදසුන් පැවසූ පරිදි ලොජි - තධඨර යන්නට මුවා වී) සිංහලය විනාශ කිරීමේ ප්‍රබල උත්සාහයක යෙදී ඇති බව ද නොරහසකි.එහෙත් මේ වන විට විදේශීය භාෂාවන් ගේ වචන විශේෂයෙන් ම ඉංග්‍රීසි භාෂාවේ වචන අමු අමුවේ සිංහලයට නොගැලපෙන ආකාරයට යොදා ගනිමින් කරනු ලබන වචන හරඹය ප්‍රසිද්ධ මාධ්‍යය හරහාද හිතා මතා සිදුකරමින් සිටී.භාෂාව විලාසිතාවක් කර ගනිමින් වෙළෙඳ දැන්වීම් ප්‍රචාරණය සඳහා යොදා ගැනීමෙන් කරනු ලබන විනාශකාරී ක්‍රියාවලිය පිළිකුලින් යුතුව හෙළා දැකිය යුතු ය. සමහර මාධ්‍ය නාලිකාවන්හි පෙනී සිටින ප්‍රබුද්ධ මාධ්‍යවේදීන් යයි කියා ගන්නා සමහර අය ද විලාසිතා වැඩසටහන් මෙහෙය වන්නන් ද රූපලාවන්‍යය වැඩසටහන් මෙහෙය වන්නන් ද මාධ්‍යය තුළ පෙනී සිටින විවිධ ක්ෂේත්‍රයන් හි සමහර විශේෂඥයන් විසින් ද කරනු ලබන භාෂා විනාශය පිළිකුලින් යුතුව හෙළා දැකිය යුතු ය.මෙවැනි විශේෂඥයින් වැඩසටහන් සඳහා සහභාගි කරගනු ලබන අවස්ථාවල දී මාධ්‍ය බලධාරින් හෝ වැඩසටහන් මෙහෙයවන්නන්ගේ වගකීම වනුයේ ඒවා නිවැරැදි කිරීම වූව ද එවැන්නක් සිදුවන අවස්ථා ඉතාමත් විරල ය. රජයේ ඉහළ පෙළේ ආයතනයක වැසිකිළියක “කරුණාකර පාවිච්චියෙන් පසු යුරිනල් එකේ බට්න් එක ජ්තභඵඩ කරන්න” ලෙස දැන්වීම් පුවරුක් මා දැක ඇත.ඉංග්‍රීසි ද සිංහල ද හරිහැටි නොදන්නා ජාතියක් අද අප සතුවී ඇති බවට මෙය කදිම නිදසුනකි. එසේම “ටී ස්පූන් එකෙන් සෝල්ට් හැඳි දෙකක් දාන්න”වැනි කියමන් ඔබ කොතෙකුත් රූපවාහිනි නාලිකා මගින් අසා ඇතිවාට සැකයක් නැත.රූපලාවන්‍ය, මෝස්තර කලාව, ප්‍රචාරණ මාධ්‍යය, වාස්තු විද්‍යාව, ඉවුම් පිහුම් වැනි රූපවාහිනි මාධ්‍ය වැඩසටහන් හරහා ඉංගිරිසිය නැතුව ම බැරි යැයි හුවා දක්වමින්, සිංහලුනට නොතේරෙන බස හසුරුවමින් කෙරෙන මාධ්‍ය ජවනිකා බෙහෙවින් ම දැකිය හැකි පසුබිමක සිංහල භාෂාව ආරක්ෂා කර ගැනීමටත් ඒ සමඟම ද්‍රවිඩ භාෂාව ඇතුළු අනෙකුත් භාෂාවන්ගේ අනන්‍යතාව ආරක්ෂා කර ගැනීමත් මවු බසට ඇලුම් කරන අප කාගේත් වගකීමක් බව අදිටන් කරගත යුතු ය.පරිගණක තාක්ෂණය1980 දශකයේ මුල් වකවානුවේ දී පරිගණකයට සිංහල හඳුන්වාදීමේදී මුහුණ දීමට සිදුවු ප්‍රධානතම අභියෝගය වූයේ වටකුරු බව ආරක්ෂා කරගනිමින් පරිගණක තිරය මත සිංහල අකුරු නිර්මාණය කිරීමයි.සිංහල බසෙහි ඇති අද්විතීය බව ද ප්‍රත්‍යක්ෂ විය. බටහිර බලපෑම් මගින් හෝ තාක්ෂණය මගින් හුදකලා කිරීමෙන් හෝ රාජ්‍ය අවධානය නිසිලෙස නොයෙදීමෙන් හෝ සිය මවුබස වනසා දැමීම ජාතික අපරාධයකි. එය ආරක්ෂා කිරීම ජාතික වගකීමකි.අලුත් ශ්‍රි ලංකාවක් බිහිකිරීමේ අරමුණින් ප්‍රකාශිත මහින්ද චින්තන ඉදිරි දැක්මෙහි මෙසේ සඳහන් වේ.“මවුබස ජාතියක අනන්‍යතාව සහ නිර්මාණශීලිත්වයේ උල්පත බැවින් අධ්‍යාපනයේ මාධ්‍යය මවුබස විය යුතු ය. එබැවින් මූලික අධ්‍යාපනයේ සිට උපාධිය දක්වා ස්වභාෂාවෙන් අධ්‍යාපනය ලැබීමට පුද්ගලයෙකුට ඇති අයිතිය මම තහවුරු කරමි.”මෙය මහින්ද චින්තන ඉදිරි දැක්ම මගින් පිළිගනු ලැබූත් අතිශයින් ම වැදගත් වූත් ප්‍රතිපත්තිමය ප්‍රකාශයකි. එමෙන්ම ස්වභාෂාවන් ආරක්ෂා කිරීම ශ්‍රී ලංකාවේ ජනාධිපති අතිගරු මහින්ද රාජපක්ෂ මැතිතුමා ඇතුළු වර්තමාන රජයේ වගකීමද වන්නේය.රට ද ජාතිය ද ආගම ද භාෂාව ද ප්‍රමුඛත්වයේ ලා සලකන ජනාධිපති අතිගරු මහින්ද රාජපක්ෂ මැතිතුමා විසින් සිංහල සහ දෙමළ භාෂාවන් ඒ ආකාරයෙන්ම ආරක්ෂා කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=f1007144</link>
    <topic>පවුලේ ආදරය දිනූ පුංචි කෙල්ල මමයි</topic>
    <author>සංවාද සටහන -උදිත ගුණවර්ධන ඡායාරූපය -රොෂාන් පිටිපන</author>
    <content>ඔබේ නම - සීතා විතානච්චිඔබේ උපන් දිනය – මම උපන්නේ 1950 වසරේ නොවැම්බර් විසිඑක් වෙනිදා.ඔබ ඉගෙනුම ලැබූ පාසල් - මගේ මුල්ම පාසල දෙබත්ගම කනිෂ්ඨ විද්‍යාලය. ඊට පස්සේ පත්ගම්පොල මහා විද්‍යාලයට ගියා. අවසානයේදී උස්සාපිටිය රිවිසඳ මධ්‍ය මහා විද්‍යාලයෙන් තමයි විශ්වවිද්‍යාල ප්‍රවේශ විභාගයට ඉදිරිපත් වුණේ.ඔබේ විශ්වවිද්‍යාලය - පේරාදෙණිය විශ්වවිද්‍යාලය.ඔබ විශ්වවිද්‍යාලයේදී හැදෑරුවේ – භූගෝල විද්‍යාව. එම විෂයට ගෞරව උපාධියක් දිනාගැනීමට මට හැකි වුණා.විශ්වවිද්‍යාල ජීවිතයේදී ලැබූ සුන්දර අත්දැකීම් සිහිපත් කළ හැකිද?එදා විශ්වවිද්‍යාලවල තිබුණේ අද වගේ වාතාවරණයක් නෙමෙයි. ඉතාමත් සුන්දර හා සහෝදරාත්මක පසුබිමක්.සුන්දර සහ සහෝදරාත්මක අත්දැකීම් ගැන වැඩිදුර විස්තරයක් කළ හැකි ද?එදා අපි සිංහල, දෙමළ, මුස්ලිම් භේදයක් නැතිව එක විශ්වවිද්‍යාලයක සිටියා. අපි අතර ජාති බේද හැඟීම් තිබුණේ නැහැ. කලාවට, එහි සුන්දරත්වයට අපි ආදරය කළා.අම්මා තාත්තා පිළිබඳ මතක් කළොත්? අපේ තාත්තා ගම්මුලාදෑනියෙක් විදිහටයි කටයුතු කළේ. තාත්තාගේ නම ඩී. ජේ. එදිරිසිංහ. අම්මාගේ නම සෝමාවති එදිරිසිංහ.පවුලේ සහෝදර සහෝදරියන් පිළිබඳ මතකය කෙබඳුද?මා තමයි පවුලේ බාලයා. මාත් එක්ක සහෝදර සහෝදරියන් හත්දෙනකු ඉන්නවා. මම පවුලේ බාලයා නිසා පවුලේ සියලු දෙනාගේ ආදරයත්, කරුණාවත් දිනාගත් පුංචි කෙල්ල වුණේ මම.පාසල් ජීවිතයේ අමතක නොවනම කාලය ගත වුණේ කොහෙදීද?උස්සාපිටිය රිවිසඳ විදුහලේ අධ්‍යාපනය හැදෑරූ කාලය තමයි ජීවිතයේ අමතක නොවන කාලය විදිහට සලකන්න පුළුවන්.ඔබේ පාසලෙන් ඔබ හැර රටම පිළිගත් තවත් චරිත බිහිවෙලා තිබෙනවාද?ඇයි ශ්‍රී ලංකාවේ ප්‍රථම දිසාපතිතුමිය බිහිවුණෙත් අපේ පාසලෙන් තමයි.පේරාදෙණිය විජයවර්ධන ශාලාවේ අත්දැකීම් සිහිපත් කළ හැකි ද?එතැන පුදුමාකාර සම්මිශ්‍රණයක් තිබුණේ මාතර ඉඳන් ආපු අය වගේම යාපනේ ඉඳන් ආපු අයත් එක පතේ බත් කෑවා.1971 කැරැල්ල වෙලාවේදීත් ඔබ විශ්වවිද්‍යාල ශිෂ්‍යාවක්. ඒ මොහොතේදී ඔබ ලැබුවේ මොන විදිහේ අත්දැකීමක් ද?මේ දේවල්වලට අපේ සම්බන්ධයක් හෝ දැනුවත් බවක් තිබුණේ නැහැ. හැබැයි අපේ උපාධි පාඨමාලාවේ කාලය අවුරුදු එකහමාරක් දික්වුණා.ඔබට විශ්වවිද්‍යාලය තුළින් ම රැකියාවක් ලැබුණා නේද?පේරාදෙණිය විශ්වවිද්‍යාලයේ සහකාර කථිකාචාර්යවරියක් විදිහට සිටියා. ඒ වගේම සංඝමිත්තා ශාලාවේ උප ශාලාධිපතිනිය විදිහටත් සිටියා. හැබැයි මේ රැකියා දෙකම තාවකාලික රැකියා විදිහටයි කළේ.ඔබ රාජ්‍ය පරිපාලන සේවයට එකතු වුණේ කොයි කාලයේදීද?1977 වසරේදී රාජ්‍ය පරිපාලන විභාගය තිබුණා. එයින් මා සමත් වී තමයි පරිපාලන සේවයට එකතු වුණේ.ලේකම්වරියක් බවට පත්වුණේ කොයි කාලයේදී ද?ම්... මම සැලැසුම් ක්‍රියාත්මක කිරීමේ අමාත්‍යාංශයේ සහකාර ලේකම්වරියක් විදිහට පත්වුණේ 1977 වසරේදීමයි. ඉන්පසු වෙළෙඳ අමාත්‍යාංශයේ සහකාර ලේකම්වරිය විදිහට කටයුතු කළා. ධීවර අමාත්‍යාංශයේ නියෝජ්‍ය අධ්‍යක්‍ෂවරිය විදිහටත් සේවය කළා.ඔබ උප දිසාපතිනියක් විදිහටත් කලක් කටයුතු කළා නේද?ඔව්. මම ගම්පහ දිස්ත්‍රික්කයේ මහර උප දිසාපති කොට්ඨාසයේ උප දිසාපතිනිය විදිහට කටයුතු කළා. එම කාලය මගේ සේවා ජීවිතයේ අමතක නොවන කාලයක් විදිහට හඳුන්වන්න පුළුවන්.පවුල පිළිබඳ තොරතුරු සඳහන් කළ හැකිද?මගේ ආදරණීය ස්වාමිපුරුෂයා ව්‍යාපාරිකයකු විදිහට කටයුතු කරනවා. පුතා පරිගණක උපාධියක් හදාරා පුද්ගලික ආයතනයක කටයුතු කරනවා.දියණිය ඕස්ට්‍රේලියාවේ පශ්චාත් උපාධියක් හදාරමින් සිටිනවා. මහත්තයාගේ නම සුමනවීර විතානච්චි. පුතා කසුන්. දියණිය තිළිණි.ඔබේ ගම් ප්‍රදේශය කෑගල්ල දිස්ත්‍රික්කය. වර්තමානයේදීත් ඔබ පදිංචියත් එහිමද?නැහැ. මම කැලණියේ තමයි ස්ථිර පදිංචියට ඇවිල්ලා සිටින්නේ. ඒත් එදා සිට අද දක්වාම මගේ සහෝදර සහෝදරියන් සමඟ වගේම ගම සමඟත් තිබූ සබඳතා තාමත් එදා වගේම ස්ථාවරව තිබෙනවා.උප දිසාපතිනිය විදිහට සමීපව කටයුතු කළ අය කවුද?ප්‍රධාන පෙළේ මහජන නියෝජිතයෝ රැසක් සමඟ සමීපව කටයුතු කරන්න ලැබුණා. බණ්ඩාරනායක මැතිනිය, අනුර බණ්ඩාරනායක, පෝල් පෙරේරා යන මහත්වරු ඒ අතර වනවා. අපට පක්‍ෂ විපක්‍ෂ භේදයක් නැතිව කටයුතු කිරීමට අවස්ථාව ලැබුණා.ඔබ වර්තමානයේදී පාර්ලිමේන්තු කටයුතු අමාත්‍යාංශයේ ලේකම්වරිය විදිහට කටයුතු කරනවා. මෙහිදී මහජන නියෝජිතයන් පිළිබඳ ඔබට ඇතිවූයේ කුමන විදිහේ අදහසක්ද?අපිට පිටින් බලද්දී පාර්ලිමේන්තු මන්ත්‍රීවරු, දේශපාලනඥයන් පිළිබඳ වැරැදි විදිහටයි සිතා සිටින්නේ. ඒත් ඔවුන් සමඟ ළඟින් වැඩ කරද්දී ඔවුන්ගේ ජීවිතවල තිබෙන හොඳ ලක්‍ෂණ දැකගැනීමට පුළුවන්කම ලැබුණා.ඔබේ පාර්ලිමේන්තු ලේකම් ධූර කාලයේදී සිත් ගත් දේශපාලනඥයා කවුද?මගේ ලේකම් ජීවිතය තුළ හමුවූ සිත් ගත්ම දේශපාලනඥයා තමයි ජනාධිපති මහින්ද රාජපක්‍ෂ මහතා.ඔහු අපට නිදහසේ හුස්ම ගන්න පුළුවන් රටක් බිහිකළා. ඒ වගේම පාර්ලිමේන්තු කටයුතු අමාත්‍යාංශයේ හිටපු ඇමැති එම්. එච්. මොහොමඩ් මහතාත් යහපත් මනුෂ්‍යයකු විදිහට සඳහන් කළ හැකියි.ඔබ ලේකම්වරියක් නොවුණා නම් මොන විදිහේ වෘත්තියකට යොමු වීමට ඉඩ තිබුණාද?මට ඒ ගැන නම් විශේෂයෙන් සඳහන් කරන්න දෙයක් නැහැ. එහෙම වුණා නම් මගේ විශ්වවිද්‍යාල අධ්‍යාපනයට ගැළපෙන වෙනත් රැකියාවක් කිරීමට ඉඩ තිබුණා.ඔබ සංගීතයට, කලාවට ඇල්මක් කැමැත්තක් දක්වනවාද?මම පුංචි කාලයේ සිටම කලාවට, සංගීතයට ආදරය කළා. අද මම කුමන තනතුරක් දැරුවත් ඒ ගැන තිබෙන උනන්දුව අඩුවෙලා නැහැ. ඔබට විවේකයක් ලැබුණාම මොකද කරන්නේ...?මම කලින් සඳහන් කළා වගේම සංගීතයට, කලාවට තමයි මගේ ආදරය කැමැත්ත තිබෙන්නේ. විවේකයක් ලැබුණාම ගීත අහන්න මම කැමැතියි.ගීත සොයා ගන්නේ කොහොමද?මට වෙළෙඳපොළට ගිහින් තැටි, පටි හොයන්න වෙලාවක් නැහැ. කාර්යාලයේ ළමයි මට ඕනෑ කරන සී. ඩී, කැසට් අරගෙන දෙනවා.මොන විදිහේ ගායක ගායිකාවන්ට ද ඔබ වඩාත් පි‍්‍රය කරන්නේ?නන්දා මාලිනිය, අමරදේවයන්, සුනිල් එදිරිසිංහයන්, සනත් නන්දසිරි වගේ ගායක ගායිකාවන්ට මා ඉතාමත් පි‍්‍රය කරනවා. වෙනත් විදිහකට කියනවා නම් 70, 80 දශකවල ගීතවලට තමයි මා වඩාත් පි‍්‍රය කරන්නේ.එතකොට වර්තමානයේ ඇසෙන අලුත් ගීතවලට, අලුත් ගායන ශිල්පීන්ව ඔබ පි‍්‍රය කරන්නේ නැද්ද?සියල්ලටම නෙමෙයි, අලුතින් ඇසෙන සමහර ගීතවලටත් මා පි‍්‍රය කරනවා. අලුත් ගායක ගායිකාවන් අතරත් හොඳ දක්‍ෂයෝ ඉන්නවා.නාට්‍ය, ටෙලිනාට්‍ය, චිත්‍රපටවලට ඔබ පි‍්‍රය කරනවාද?නාට්‍ය, ටෙලිනාට්‍ය, චිත්‍රපටවලට මා පි‍්‍රය කරනවා. ඒත් යෙදී තිබෙන කාර්ය බහුලත්වය නිසා මට මේ දේවල්වලට කාලය යෙදවීම දුෂ්කර වෙලා තිබෙනවා.ඔබ ආගම දහම කෙරෙහි දක්වන්නේ කුමනාකාරයේ නැඹුරුතාවක්ද?ගමෙන් ආපු කෙනෙක් විදිහට මගේ සිතේ බෞද්ධාගම පිළිබඳ විශාල විශ්වාසයක් හා ගෞරවයක් තිබෙනවා. විහාරයට ගියාම බෝ මළුවට ගියාම මට කියන්න බැරි තරමේ සැනසීමක් ලැබෙනවා. මට ඒ අධ්‍යාත්මික සැනසීම වෙන කොතැනදීවත් ලබාගන්න බැහැ.ඔබ අමාත්‍යාංශ ලේකම්වරියක් වුණාට ඔබ ලේඛිකාවක් නේද?බෞද්ධ සඟරාවකට ලිපි සැපයුවාට මා නම් දැරූ ලේඛිකාවක් නම් නෙමෙයි. ඒත් මගේ ආශාවක් තිබෙනවා ලේඛිකාවක් විදිහට කටයුතු කරන්න. ඒත් මේ කාර්යය බහුල තත්ත්වය නිසා මට එවැනි දේකට වෙලාව මදී.කාර්යාලයීය ජීවිතයේදී ඔබට සෙසු සගයන්ගෙන් ලැබෙන්නේ කොයි විදිහේ සහයෝගයක්ද?අප සියලු දෙනා ඉතාමත් සහයෝගයෙන් හා හිතවත්කමින් කටයුතු කරනවා. ඒ විදිහට රාජකාරි කටයුතු කිරීම මඟින් අපේ රාජකාරි පහසු කර ගැනීමට පුළුවන්කම ලැබෙනවා.අලුත් ඇමැතිතුමිය කොහොමද?මා කාන්තාවක් විදිහට අතිශය සතුටට පත්වෙනවා මෙවැනි බරපතළ වගකීමක් දැරීමට ඇමැතිතුමියක් පත්වීම පිළිබඳ. අපේ ඇමැතිතුමිය ඉතාමත් හොඳ යහපත් ගති පැවැතුම් ඇති අවංක ඇමැතිවරියක් විදිහටයි මා දකින්නේ.ඔබේ පරිපාලන ජීවිතයේ ස්වර්ණමය යුගය ලෙස සලකන්න පුළුවන් කොයි කාලය ද?මා සෞඛ්‍ය අමාත්‍යාංශයේ සිටි අවුරුදු දොළහ සුවිශේෂයි. මෙහිදී මා බොහෝ අත්දැකීම් ලැබුවා.ඔබේ සේවා කාලයෙන් පසු විශ්‍රාම ජීවිතය ගතකිරීමට බලාපොරොත්තු වෙන්නේ කොහොමද?සැනසීමේ නිස්කලංකව ඉදිරි ජීවිතය ගතකිරීමට පුළුවන්නම් ඒ මට ඇති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=f1007145</link>
    <topic/>
    <author>චන්දන ජයවීර</author>
    <content>ඔහුගේ කලාව වේදිකාව හා සාහිත්‍ය අතර දෝලනය වන්නකි. මෙම අරුමැසි සබැඳීයාව නිසා ලාංකීය සාහිත්‍යයට වේදිකා නාට්‍ය හා ගුවන්විදුලි නාට්‍ය කෘති කිහිපයක් දායාද විණි. චිත්‍රපට තිර රචනය, ගේය පද රචනය, කාව්‍යකරණය, කෙටිකතාකරණය යනාදී ක්ෂේත්‍ර ගණනාවක පැතිරුණු දක්ෂතා දැක්වූ නිර්මාණකරුවෙකු වූ කපිල කුමාර කාලිංගගේ “දහයට විතර” නමින් ඒකාංගික නාට්‍ය කෘතියක් පර්යේෂණාත්මක වේදිකා නාට්‍ය නිෂ්පාදනයක් මෑතකදී එළිදැක්විණ.නාට්‍යය පිටපත් කියැවීම සඳහා පේවුණු පාඨකයන් කොටසක් නොමැති පසුබිමක් තුළ ඔබ ඒකාංගික නාට්‍ය රචනා එකතුවක් සම්පාදනය කිරීමෙන් බලාපොරොත්තු වන්නේ කුමක්ද ?කෙටිකතා හැඳින්වීම සඳහා යොදන “ජීවිතයෙන් පැතිකඩක්” යන යෙදුම කෙටි නාට්‍ය සම්බන්ධයෙන්ද අදාළයි. වර්තමානය වන විට ලංකීය තරුණ නාට්‍යකරුවන් අතර කෙටිනාට්‍ය ප්‍රචලිතව ඇත්තේ වේදිකාවට පිවිසීම සඳහා භාවිතා කරන ‘හනමිටියක්’ නැතහොත් මල් මාවතක් ලෙසය..කෙටි නාට්‍යය කලාවේ මෙම සිසු ව්‍යාපෘතියේ කෙරෙහි බලපෑ අනෙක් සුවිශේෂ කරුණ ලෙස රාජ්‍ය, යෞවන සම්මාන සහ ප්‍රාදේශීය හා පළාත් මට්ටමෙන් පැවැත්වෙන නාට්‍ය උළෙල ද හැඳින්විය හැකිය.කෙටි නාට්‍ය කලාවට දිගු ඉතිහාසයක් තිබුණ ද මෙම උළෙල සඳහා ඉදිරිපත් වන තරුණ නාට්‍යකරුවන්ගේ නිර්මාණ අධ්‍යයනය කිරීමේදී පෙනීයන කරුණක් වන්නේ එම බොහෝ තරුණ නාට්‍යකරුවන් කෙටි නාට්‍ය මාධ්‍යයේ පවත්නා සුවිශේෂතාව හඳුනාගෙන නොමැති බවයි.කෙටිනාට්‍ය දිගු නාට්‍යයකින් වෙනස් වන්නේ කුමන කරුණු මතදකෙටි නාට්‍යයක මූලිකව ගත්විට යොදා ගැනෙන්නේ සීමිත චරිත සංඛ්‍යාවක් හා සිද්ධීන් සංඛ්‍යාවක්. එක් දිනයක හෝ එක් ස්ථානයක සිදුවීමක් කේන්ද්‍රකරගෙන නාට්‍ය ගොඩනංවා තිබෙනවා. එමනිසා ජවනිකා සංඛ්‍යාව අඩුයි.නමුත් කෙටිනාට්‍ය කලාව හඳුනා නොගත් සමහර නිර්මාණකරුවන්ගේ නාට්‍යවල ජවනිකා 8ක් 10ක් පමණ දක්නට ලැබෙනවා. මම කියන්නේ නැහැ නාට්‍යකරුවන්ට රාමුවකට කොටුවෙලා නිර්මාණ කරන්න කියලා. නමුත් අපි රාමුව බිඳින්න පෙර එහි සීමාවන් හැඳින ගත යුතුයි.ඔබ මේ දිනවල අමුතුම වර්ගයේ රංග කාර්යයකට අවතීර්ණ වී තිබෙන බව දැකගැනීමට ලැබුණා. ඒ පිළිබඳ යමක් පැවැසිය හැකි ද?නාට්‍යකලාවේ වර්ධනයට පර්යේෂණය වැදගත්. ඒ සඳහා නාට්‍යකරුවා වෙනත් තැන්වලට මාවත්වලට ගමන් කළයුතුයි. මම එවැනි පර්යේෂණාත්මක නාට්‍යයකට මේ දිනවල මුල පිරුවා.එම නාට්‍ය ජලජ ජීවීන් සමග කරන නාට්‍යයක්. ඒ නිසා එම නාට්‍යය සම්මත වේදිකාවක පෙන්විය නොහැකියි. ඒකට අපි කියන්නේ තටාක නාට්‍යය නධධත ඊඩඥචබඥප කියලා.තටාක නාට්‍යය වෙන්වන්නේ කොහේද ?මේ සඳහා අපි වතුර රහිත පිහිනුම් තටාකයක් නාට්‍ය ශාලාවක් ලෙස යොදා ගන්නවා. තටාකය ඉහලේ සිට නරඹන්නන් නාට්‍ය නරඹන අතර නළුවන් නාට්‍ය රඟදක්වන්නේ නාට්‍යය පත්ලේ සිටයි. මේ වගේ නාට්‍යයක් මෙයට පෙර ලෝකයේ වෙන කොතැනකවත් වේදිකාගතවී නැහැ.මේ නාට්‍යයේ මංගල දර්ශනය පසුගිය ජූලි 07 වෙනිදා මාතලේ නාලන්ද ජලාශයේ පැවැත්වුණා.ත කෙටිකතාකරුවෙක් ලෙස අනන්‍යතාවයක් සටහන් කළ ඔබ දැන් එම ක්ෂේත්‍රය අතහැර දමා තිබෙනවාද ?‘70 දශකයේ ප්‍රේමය’ කෙටිකතා පොත එළිදක්වා දැනට වසර 10ක් පමණ ගෙවී තිබෙනවා. ඒ අතර කාලය තුළ ලැබුණු ඉල්ලීම පරිදි රචනා කළ කෙටිකතා කිහිපයක් පසුගිය කාලයේදී පුවත්පත්වල පළවුණා. වැඩ අවසන් නොකළ නිර්මාණ කෘති තුනක් පමණ තිබෙනවා. ඒවා ලබන සැප්තැම්බරයේදී මුද්‍රණයෙන් නිකුත්වීමට නියමිතයි.වර්තමාන ලාංකීය කෙටිකතාව පිළිබඳ ඔබේ අදහස කුමක්ද ?අපේ කෙටිකතාව කලාපීය වශයෙන් ඉන්දියාවට වඩා ඉදිරියෙන් සිටිනවා. සමහර කෙටිකතාකරුවන්ගේ නිර්මාණ ජාත්‍යන්තර තලයෙහිලා සැළකිය හැකියි.නමුත් ඔවුන්ගේ නිර්මාණ ඉංග්‍රීසි භාෂාවට පරිවර්තනය නොවීම නිසා ඔවුන්ට අත්විය යුතු පිළිගැනීම ලැබී නැහැ. මේ අදහස වර්තමාන කවිය සම්බන්ධයෙන්ද අදාළයි.නමුත් මෙම නිර්මාණකරුවන්ට මගේ පොදු විවේචනයක් ද තිබෙනවා. දක්ෂතා දක්වන සමහර තරුණ නිර්මාණ කරුවන් උවමනාවට වඩා සංක්ෂිප්තභාවයට මුල් තැන දීම නිසා අත්දැකීම විකාශනය කිරීමේදී බාධා පමුණුවාගෙන තිබෙනවා.ඔබ කියන අවධානයට ලක්විය යුතු කෙටි කතාකරුවන් කවුරුන්ද ?පියල් කාරියවසම්, රංජිත් ධර්මකීර්ති, ටෙනිසර් පෙරේරාගේ කෙටිකතා නිර්මාණ අපේ කෙටිකතාවේ මීළඟ වර්ධනීය අවදිය සටහන් කරනවා. එම නිර්මාණ නවීනයි. ඒවාට ලෝකයේ වෙනත් නූතන සාහිත්‍ය ප්‍රවණතාවල ආභාසය ලැබී තිබෙනවා.ඒ වගේම සත්‍යපාල ගල්කැටියගේ “ඕලුවිල කැලඹිලා” කෘතිය නව පරම්පරාවේ වැඩි අවධානයට ලක් නොවූ නමුත් සාර්ථක සාහිත්‍ය කෘතියක් ලෙස සැළකිය හැකියි.සෑහෙන කලෙක සිට කෙටිකතා නිර්මාණකරණයේ යෙදෙන රංජිත් ධර්මකීර්තිගේ කෙටි කතා තුළ ගැඹුරු දේශපාලනයක් දැකිය හැකියි.නුවර ප්‍රාදේශීයව වර්ධනය වූ කලා හා සංස්කෘතික ක්‍රියාකාරීත්වයක් සහිත නගරයක්. එම ප්‍රජාව සමඟ සමීප සම්බන්ධයක් පවත්වන්නෙක් හැටියට ඔබ නුවර ජාත්‍යන්තර පොත් ප්‍රදර්ශනය දකින්නේ කෙසේ ද ?පොත් ප්‍රදර්ශනය නැරඹීමට විශාල ජනකායක් පැමිණි නිසා සමහර දිනවල ඇතුල්වීම සීමා කිරීමටත් සංවිධායකයන්ට සිදුවුණා. ඒ අනුව සාහිත්‍යය ඇසුරු කිරීමට ජනතාව තුළ උනන්දුවක් තිබෙන බව පෙනෙනවා.නමුත් එය වසරේ සෑම කළෙකම දකින්නට ලැබෙන්නේ නැහැ. ඊට සමාජ හා ආර්ථික හේතු බලපා තිබෙනවා. ඒ නිසා පොත් ප්‍රදර්ශනය විශාල සාහිත්‍ය ප්‍රබෝධයකට හේතුවේයයි විශ්වාස කළ නොහැකියි.පොත් ප්‍රදර්ශනය බලන්න එන පිරිස් පොතක් දෙකක් මිලදී ගන්නා සිරිතක් තිබෙනවා. පොත් ප්‍රදර්ශනයකින් ඊට වැඩිය දේවල් සිදුවේයයි අපේකෂා කළ නොහැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>14</day>
    </date>
    <link>http://www.dinamina.lk/2010/07/14/_art.asp?fn=f1007146</link>
    <topic/>
    <author>මනෝලි සුබසිංහ ඡායාරූපය - සමන් ශ්‍රී වෙදගේ</author>
    <content>අනුර හොරේෂස් මාධ්‍ය ලෝකයේ සුපතළ නමක්. පාතාල කතා ගැන ලියන්න ට අනුර තුළ වූයේ අපූරු කුසලතාවයකි. මෙනිසාම මාධ්‍ය ජීවිතයේ දී අනුර හොරේෂස් වඩාත් ප්‍රකටව සිටියේ ගවේෂණාත්මක පත්තරකාරයෙකු ලෙසිනි. නමුත් මෑත කාලයේ ඔහුගේ ලිපි අපට දකින්නට නොලැබුණේ අනුර හොරේෂස් විදෙස්ගත වූ බැවිනි. කෙටි නිවාඩුවකට මෙරටට පැමිණි අනුර හොරේෂස් ‘ලිවිසැරිය’ට අප එක් කරගත්තේ ඔහුගේ නවතම ලේඛන කටයුතු ගැන කතා කරන්නට ය.ඔබ ලියූ ‘ගිනිකෙළි සහ ගිනි අවි’ නවකතා පාඨකයන් අතර ඉතාම ජනප්‍රිය වුණා. ඒ අතීතය මතක් කළොත් ?මම මුලින්ම පළ කළේ ඔය කියන පොතයි. එය නවකතාවක් ලෙස මුද්‍රණයට පෙර ඉරිදා ජනප්‍රිය පුවත්පතක සතිපතා පළ වුණා. දීර්ඝ කාලයක් මම මේ ලිපිය පත්තරේට ලියන කොට පාඨකයිනුත් මේ ලිපි මාලාවට ලොකු කැමැත්තක් දැක්වූ බව මට තේරුණා.ඒනිසා ‘ගිනිකෙළි සහ ගිනි අවි’ නවකතාවක් විදියට මුද්‍රණය කෙරුණා. හිතුවටත් වඩා නවකතාවට ප්‍රතිචාර ලැබුණා. ඊට පස්සේ ඒ නමින්ම පොත් 4 ක් මුද්‍රණය වුණා.ඒ පොත් හතරෙම ඉංග්‍රීසි පරිවර්තනයක් විදිය Political murders in sri lanka  නමින් පළ වුණා. මේ රටේ ජනතාවට බලපෑ විශේෂ දේශපාලනික ප්‍රශ්න මතු කරමින් ‘ ලෝ දිය උල්පත්’ නමින් තවත් පොතක් ලීවා.දකුණු ප්‍රදේශ පාලනය කළ පාතාල කල්ලි පිළිබඳ අවධාරණය කරමින් ලියූ ‘රුහුණේ ගිනිකෙළි’ ත් හුඟක් ජනප්‍රිය වූ පොතක්. මුලින්ම මම ලියූ ‘ගිනිකෙළි සහ ගිනි අවි’ නවකතාව පස්සේ කාලේ දී උදයකාන්ත වර්ණසූරිය චිත්‍රපටයක් කළා.ඔබත් චිත්‍රපටයක් අධ්‍යක්ෂණය කළා නේද ?ඔව්, ‘සොඳුරු දඩබිම’ ඒ චිත්‍රපටයේ නමයි. භීෂණය, පාතාලය එක් වූ තේමාවක්. එහි පිටපත ලිව්වෙත් මම යි. මේ දවස්වලත් චිත්‍රපට තිරකතාවක් ලියාගෙන යනවා. ඒ මට අහන්න ලැබුණු අමුතුම අන්දමේ කතාවක්.දැන් ඔබ ලියන්නේ නැද්ද ?විදෙස්ගත වුණාට පස්සේ මම රැකියාව කරන අතරතුරේ පත්තරයක් පටන් ගත්තා. ඒ තමයි ‘රසකතා’ කියන පත්තරේ. ඒක සීමා වුණේ කලා කටයුතුවලට ප්‍රචාරය ලබා දීමට පමණයි.නමුත් අන්තර්ජාලය වැඩසටහන හරහා මීට වඩා පුළුල් සේවාවක් කළ හැකි බව මට විශාල විශ්වාසයක් තිබෙනවා. එතැන දී අපි අදහස් කළ මුද්‍රිත මාධ්‍යයෙන් සිඩ්නි නගරයට පමණක් සීමිත පිරිසකට නොමිලේ පත් කළ ‘රසකතා’ පත්තරය ලෝකෙටම නොමිලයේ ගෙනියන්න.විද්ත් තැපෑල හරහා ‘රසකතා’ මාධ්‍ය ප්‍රචාරය පුළුල් කරන්නට ඔබට අදහසක් පහළ වුණේ ඇයි ?අපට විශාල සංක්‍රමණික සාහිත්‍යයක් තියෙනවා. නමුත් මේ සංක්‍රමණිකයන් ගැන අවධානයක් හෝ අත්දැකීම් බෙදා හදා ගැනීමේ වැඩපිළිවෙලක් නැහැ. මට හිතුණා මුළු ලෝකයත් එක්ක සම්බන්ධ කර ගත හැකි විදියේ කටයුත්තක් කරන්නට.අන්තර්ජාලයේ පළවන ප්‍රවෘත්ති, සමහර ඡායාරූප, සිදුවීම් පාඨකයාට විවිධ මාධ්‍ය හරහා නොමසුරුව බෙදා හරිනවා. නමුත් මේ සංක්‍රමණික සාහිත්‍ය කටයුත්ත තුළ ගොඩනැඟුණු විශේෂසිදුවීම්, විශේෂ කතන්දර ලෝකය පුරාම බහුලයි. ඒ නිසා ඉදිරියේ දී ‘රසකතා’ පත්තරයක් විදියට මුද්‍රණය වන්නේ නැහැ.එය විද්්‍යුත් තැපෑල ඔස්සේ මුළු ලෝකයටම ව්‍යාප්ත කරනවා. එවගේම ජාත්‍යන්තරය තුළ සිටින ශ්‍රී ලාංකික සමාජය හා ශ්‍රී ලංකාව අතර සංස්කෘතිමය පාලමක් ගොඩනංවන තවත් එක් අවස්ථාවක් විදියට මේ විද්්‍යුත් තැපෑල නම් කළ හැකියි.රසකතා විද්්‍යුත් තැපෑල සංක්‍රමණික සාහිත්‍ය පිළිබඳ පුරෝගාමී සඟරාවක් බවට කවද හරි පත් වේ යැයි මට විශ්වාසයක් තිබෙනවා.මේ කටයුත්තෙදි මම විශේෂයෙන් සිහිපත් කළ යුතු පුද්ගලයෙක් ඉන්නවා. ඔහු ‘රසකතා’ පුවත්පතේ සම කර්තෘ සිඩ්නිවල පදිංචි සිසිල් පොන්සේකා මහතායි.ඔහු පරිගණක ක්ෂේත්‍රය පිළිබඳ විශේෂඥවරයෙක්. එවගේම සංක්‍රමණික සාහිත්‍ය පිළිබඳ විශේෂ ඇල්මක් තිබෙන අත්දැකීම් තිබෙන පුද්ගලයෙක්.සංක්‍රමණික සාහිත්‍ය විද්්‍යුත් තැපෑලට සම්බන්ධ විය හැක්කේ කොහොමද ?අපි මෙහෙම හිතමු. පසුගිය කාලයේ ඔස්ට්‍රේලියාවේ මෙල්බන් නුවර විශාල ගින්නක් ඇති වුණා. මේ ගින්න පිළිබඳ අන්තර්ජාලය හා ලෝකයේ සියලුම මාධ්‍ය වලින් තොරතුරු හෙළි වුණා. නමුත් කිසිම මාධ්‍යයක් කතා නොකළ අත්දැකීම් අපට තිබුණා.මේ මම කිව්වේ එක් උදාහරණයක්. මේ වගේ සිද්ධි ලෝකයේ කොතැනකත් සිද්ධ වෙනවා. ඒවා කලාව පැත්තෙන් විය හැකියි. ක්‍රීඩාව පැත්තෙන් විය හැකියි. සංවර්ධනය පැත්තෙන් වෙන්න පුළුවන්. දුර්ලභ ඝනයේ විස්තර ඡායාරූප අපගේ රසකතා විද්්‍යුත් තැපෑල හරහා දැන ගත හැකියි.මෙහි තොරතුරු සීමාරහිතයි. ඕනෑම කෙනෙකුට තමන්ගේ අත්දැකීම් ඉදිරිපත් කරන්නට පුළුවන්. එවගේම අපගේ විද්්‍යුත් තැපැල් ලිපිනයට සම්බනධ කර ගැනීමෙන් නොමිලයේ ඕනෑම කෙනෙකුට තමන්ගේ ගෙදරට තොරතුරු අන්තර්ජාලය ඔස්සේ ගෙන්වා ගත හැකියි.මෙම වෙබ් අඩවිය විස්තර, ඡායාරූප මෙරට මාධ්‍යවලටත් භාවිතා කිරීමේ පහසුකම් තියෙනව ද?නැහැ. අපගේ විද්්‍යුත් තැපෑල හරහා ප්‍රචාරය කරන තොරතුරු, ඡායාරූප කිසිම කෙනෙකුට පාවිච්චියට ගත නොහැකි විදියට අපි block  කරලා තියෙන්නේ. කාට හරි එහෙම මාධ්‍යකට පාවිච්චි කරන්න අවශ්‍ය නම් editor@rasakatha.com.au  ලිපිනයට ඇමැතිය යුතුයි.එවිට අපි ලබාදෙන්න ලැහැස්තියි. නමුත් එකම එක දෙයක් අප වෙනුවෙන් කළ යුතුයි. ඒ තමයි අපගේ රසකතා වෙබ් ලිපිනයේ අනුග්‍රහයෙන් බව පළ කිරීමයි.මෙම නවතම ‘රසකතා’ විද්්‍යුත් තැපෑල අපට දකින්න ලැබෙන්නේ කවදා ද?මේ වන විට සියල්ල සූදානම්. මම මේ මාසයේ අග නැවතත් ඕස්ට්‍රේලියාවට යනවා. ලබන මාසේ ඉඳල මෙය ක්‍රියාත්මක වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007151</link>
    <topic>ඊළාම් සිහින රාජ්‍යයේ අගනුවරදීඓතිහාසික කැබිනට් රැස්වීමක්</topic>
    <author>මහින්ද අලුත්ගෙදර කිළිනොච්චි සිට...</author>
    <content>ශ්‍රීලංකා ප්‍රජාතන්ත්‍රවාදී සමාජවාදී ජනරජයේ ඇමති මණ්ඩල රැස්වීමක් වේළුපිල්ලේ ප්‍රභාකරන්ගේ ඊළාම් සිහින දේ්ශයේ අගනුවරදී පැවැත්වීම ඓතිහාසික සිද්ධියක් ලෙස ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා හඳුන්වයි.වසර තිහක ත්‍රස්තවාදය නිමාවට පත්කොට ඒකීය රාජ්‍යයක් යටතේ කිලිනොච්චියේදී ඊයේ පෙරවරුවේ ඇමති මණ්ඩල රැස්වීම ඉරණමඩු වැව් ඉස්මත්තේ දී පැවැත්වූයේ රාජ්‍යනායක මහින්ද රාජපක්ෂ ජනාධිපතිතුමාගේ ප්‍රධානත්වයෙනි.සටන් විරාම ගිවිසුම අස්සන් කිරීමට ප්‍රභාකරන්ගේ න්‍යායාචාර්ය ඇන්ටන් බාලසිංහම් ගුවන් ගමන් බලපත්‍රය සහ වීසා නැතිව මුහුදු ගුවන් යානයකින් (Sea Plane) ගොඩබැස්සේද ඊයේ ඇමති මණ්ඩල රැස්වීම පැවැත් වූ ඉරණමඩු ඉස්මත්තේය.කොළඹට සහ අනුරාධපුරයට ප්‍රහාර එල්ල කළ සැහැල්ලු ගුවන් යානා ගුවන් පථය පිහිටි ස්ථානය පෙනි පෙනී ඇමතිවරුන් රැස්වීමද ඓතිහාසික සිද්ධියක්. රඹුක්වැල්ල මහතා මාධ්‍යවලට ප්‍රකාශ කළේය.රමණීය භූ®මි භාගයකට උරුමකම් කියන ඉරණමඩු වැව් ඉස්මත්තේ පිහිටි කිලිනොච්චිය ආරක්ෂක සේවා මූලස්ථානයේ පැවැති මේ ඇමැති මණ්ඩල රැස්වීම ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරවරු 10.15 ආරම්භ කෙරිණි.දශක තුනකට ආසන්න කාලයක් පැවැති රුදුරු ත්‍රස්තවාදයෙන් මේ රට මුදාගෙන සාමකාමී වාතාවරණයක් උදාකර වීමත් සම¼ඟ මෙවැනි සුවිශේෂී රැස්වීමක් උතුරේ පැවැත්වීමට හැකිවී තිබෙන අතර එය කොළඹ දී පැවැත්වෙනවාට වඩා අතිශය වෙනස් මුහුණුවරක් ගනිමින් ශ්‍රී ලාංකීය සැමට නැවුම් ආත්දැකීමක් එක්කෙළේය.ජනාධිපති මහින්ද රාජපක්ෂ මහතාගේ් උපදෙස් අනුව දිවයිනේ සෑම පළාතකම ඇමැති මණ්ඩල රැස්වීම් පැවැත්වීමට තීරණය කර තිබෙන අතර ඒ අනුව එහි මුල් පියවර ලෙස උතුරු පළාතේ කිලිනොච්චියේ දී මේ රැස්වීම පැවැත්විණි.ජනාධිපතිවරයා ප්‍රමුඛ ඇමැති මණ්ඩලය ශ්‍රී‍්‍ර ලංකාවේ ගුවන් හමුදාවේ සහයෝගය ඇතිව ගුවන් මඟින් කිලිනොච්චිය වෙත රැගෙන එන ලද අතර ඔවුන්ගේ ආරක්ෂාව වෙනුවෙන් ශ්‍රී ලංකා යුද හමුදාව සහ ශ්‍රී ලංකා පොලීසිය ඒකාබද්ධව විශේෂ ආරක්ෂක වැඩපිළිවෙළක් ක්‍රියාත්මක කර තිබිණි.ගුවනින් ඉරණමඩු ගුවන් පථයට පැමිණි ජනාධිපතිවරයා එහිදී උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා විසින් පිළිගනු ලැබීමෙන් අනතුරුව විශේෂ රථ පෙරහරකින් කිලිනොච්චිය ආරක්ෂක මූලස්ථානය වෙත කැඳවාගෙන එන ලදී.මේ අතර ඇමැතිවරුන් ඇතුළු ආරාධිතයින් කැඳවාගෙන ඒමටද විශේෂ ප්‍රවාහන සැලැස්මක් සකසා තිබිණි. ත්‍රස්තවාදී ක්‍රියාකාරකම් පැවැති කාල සීමාවේදී මෙවැනි රැස්වීමක් පැවැත්වීමට අවස්ථාව නොලැබුනද අද වනවිට ශ්‍රී ලංකාවේ පවතින සාමකාමී වාතාවරණය මත මෙවැනි වැදගත් රැස්වීමක් පැවැත්වීමට ඉඩකඩ ලැබී තිබෙන බව මෙහිදී ජනාධිපති මහින්ද රාජපක්ෂ මහතා කීය.ආගමික වතාවත්වලට මුල්තැනක් ලබාදෙමින් ඇරැඹි ඇමැති මණ්ඩල රැස්වීම මාධ්‍යවේදීන් සඳහා විවෘත කිරීමද සුවිශේෂී සිද්ධියකි. කැබිනට් රැස්වීමට අමතරව ජනාධිපති මහින්ද රාජපක්ෂ මහතාගේ ප්‍රධානත්වයෙන් කිලිනොච්චි දිස්ත්‍රික් සංවර්ධන කටයුතුවල ප්‍රගති සමාලෝචන රැස්වීමක්ද, රාජ්‍ය නිලධාරීන් සමඟ විශේෂ සාකච්ඡාවක්ද, ප්‍රදේශයේ ජනතාවගේ සහභාගිත්වයෙන් ජන හමුවක්ද පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007152</link>
    <topic>එප්පාවල එකම පවුලේ සිවු දෙනකු කපා කොටා මරා දාලා</topic>
    <author>භක්ති මෙන්ඩිස්, කිත්සිරි වනසිංහ, එච්.බී. ගයාන් රාජපක්ෂ අනුරාධපුර මධ්‍යම විශේෂ, එප්පාවල සමූහ</author>
    <content>එප්පාවල පොලිස් වසමේ සඳරැස්ගම පදිංචිව සිටි එකම පවුලේ මව, පියා හා දරු දෙදෙනා අභිරහස් ලෙස ඝාතනය කැර ඇත.මෙසේ අවාසනාවන්ත ලෙස මියගොස් ඇත්තේ එප්පාවල වෙළෙඳ ආයතනයක ලිපිකරුවකු ලෙස සේවය කරමින් සිටි හතළිස් අට හැවිරිදි කේ. බී. දයාරත්න මහතාත්, ඔහුගේ බිරිය වූ මාලනි ජයසිංහ (42) මහත්මිය හා දියණිය වූ අචිනි දීපිකා දයාරත්න (17) හා පුතණුවන් වූ නිශාන්ත දිල්හාර (13) නැමැති සිවුදෙනාය.මරා දමන ලද දියණිය හා පුතු එප්පාවල ජාතික සිද්ධාර්ථ පාසලේ අධ්‍යාපනය ලබමින් සිට ඇත.ඊයේ (14) නිවස අසල මාර්ගයේ ගමන් කරමින් සිටි ගම්වැසියකු මියගොස් සිටි අයගේ නිවස දෙසින් අධික දුර්ගන්ධයක් හමා එන බව එප්පාවල පොලිසියට දැනුම් දීමෙන් පසු එප්පාවල පොලිසිය එම නිවස වෙත පැමිණ දොර කඩා  නිවසට ඇතුළු වී ඇත. එහිදී මියගිය සිවුදෙනාගේ මළසිරුරු හමුවී ඇති අතර තිදෙනකුගේ ගෙල සිඳ ඇති බව පොලිසිය කියයි. රණයට පත් වූ සිවුදෙනාගේ මළසිරුරු නිවසේ තැනින් තැන වැටී තිබිණ.සිද්ධිය පිළිබඳව තඹුත්තේගම වැඩබලන මහේස්ත්‍රාත් කිත්සිරි ජයසේකර මහතා ඊයේ (14) පස්වරුවේ එම නිවසට පැමිණ මළසිරුරු පරීක්ෂා කැර බලා පශ්චාත් මරණ පරීක්ෂණ පවත්වන ලෙසට නියෝග කෙළේය. ඒ අනුව අනුරාධපුර රෝහලේ අධිකරණ වෛද්‍ය විශේ්ෂඥ වෛද්‍යරත්න මහතා එම ස්ථානයේදීම මූලික පරීක්ෂණය පවත්වා මළසිරුරු අනුරාධපුර රෝහලට වැඩිදුර පරීක්ෂණ සඳහා යැවීමට කටයුතු කෙළේය.මිනීමැරුම් සිදු වී ඇති නිවසේ පදිංචිව සිටියේ යැයි පැවසෙන මියගිය කාන්තාවගේ සහෝදරියකුගේ පුතකු වූ අවුරුදු 21 පමණ වූ තරුණයකු ද නිවසේ තිබූ යතුරු පැදියද මේ වන විට අතුරුදන්ව ඇති බව පොලීසිය කියයි. මෙම ශෝකජනක මරණ පිළිබඳ සැලවීමත් සමඟ ගම්වාසීන් දැඩි කම්පනයට පත් වී සිටින අයුරු දක්නට ලැබිණ.සිද්ධිය පිළිබඳ අනුරාධපුර අපරාධ විමර්ශන අංශයේ ස්ථානාධිපති පො.ප. ෆරීඩ්, එප්පාවල පොලිසියේ වැඩබලන ස්ථානාධිපති පො.ප. එදිරිසිංහ මහත්වරු ඇතුළු විශේෂ පොලිස් කණ්ඩායමක් පරීක්ෂණ පවත්වමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007153</link>
    <topic>යාපනයේ ඉන්ධන මිල පහතට</topic>
    <author>මහින්ද අලුත්ගෙදර සහ සුභාෂිනී සේනානායක</author>
    <content>කොළඹින් පිටත දී මුල්වරට කැබිනට් මණ්ඩලය කිළිනොච්චියේදී රැස්වී ගනු ලැබූ පළමුවැනි තීන්දුව මෙය වන්නේය. කිළිනොච්චියේ ඉරණමඩු වැව ඉස්මත්තේ රැස් වූ ඇමැති මණ්ඩලය හමුවට ඉදිරිපත් කළ ඇමැති මණ්ඩල සංදේශයකින් යාපනය අර්ධද්වීපය තුළ ඉන්ධන මිල වහාම ක්‍රියාත්මක වන පරිදි අඩුකොට ඇත.සුසිල් ප්‍රේමජයන්ත් මහතා ඉදිරිපත් කළ මේ සන්දේශයට අනුව රුපියල් 118ක්ව පැවති පෙට්‍රල් ලීටරයක මිල රුපියල් 115.60 දක්වා අඩු වේ. රුපියල් 75.50 ක් වූ ඩීසල් ලීටරයක මිල 73.60 දක්වා අඩුකර තිබේ. රුපියල් 53 – 50 වූ භූ®මිතෙල් ලීටරයක නව මිල රුපියල් 51. 60 කි.යාපනයේ ජනතාවට ඉන්ධන අවශ්‍යතා සම්පූර්ණ කිරීම සඳහා පැය 24 පුරා ක්‍රියාත්මක වන ඉන්ධන පිරවුම් හලක් ද පෙරේදා (13) කිළිනොච්චියේ දී ඇමැති සුසිල් ප්‍රේමජයන්ත් මහතා අතින් විවෘත විය. මේ අයුරින් යාපනයේ ජනතාවට සහන මිලට ඉන්ධන සැපැයීමට හැකි වූයේ දුම්රිය මාර්ගයෙන් ඉන්ධන ප්‍රවාහනය කොට ගාස්තු අඩුකරගැනීමට හැකි වූ නිසා බව ද ඇමැතිවරයා කීය.ප්‍රභාකරන් ඊළාම් සිහින රාජ්‍යය නිර්මාණය කරන්නට ත්‍රස්තවාදය ක්‍රියාත්මක කරන අවධියේ පෙට්‍රල් බෝතලයක මිල රුපියල් 400ක් වූ බව ද ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007154</link>
    <topic>ජනතා කඳුළු පිස දමමු</topic>
    <author>මහින්ද අලුත්ගෙදර කිළිනොච්චියේ සිට...</author>
    <content>දුකට පත් ජනතාවගේ කඳුළු පිසදමන්නට දේශපාලන භේද පසෙක ලා සියලු දෙනා එක්ව ක්‍රියා කළ යුතු බව ජනාධිපති මහින්ද රාජපක්ෂ මහතා උතුරු පළාත් රාජ්‍ය නිලධාරීන් අමතා ප්‍රකාශ කෙළේ ය.රුපියල් කෝටි ගණනින් මුදල් වියදම් කර උතුරේ සංවර්ධන කටයුතු සිදු කෙරෙන්නේ, වේළුපිල්ලේ ප්‍රභාකරන් විනාශ කළ පළාත් යළි ගොඩනැඟීමට බව සිහිපත් කළ ජනාධිපතිතුමා මෙවැනි සංවර්ධන කටයුතු සඳහා වෙන් කරන මුදල් උපයාදීමට රටේ සමස්ත ජනතාවම වෙහෙසෙන බවද ප්‍රකාශ කෙළේ ය.කිළිනොච්චිය ආරක්ෂක බළ සේනා මූලස්ථානයේ පැවැති රාජ්‍ය නිලධාරීන් හමුවේ දී ජනාධිපතිතුමා මේ බව පැවැසීය.මෙහි දී ජනාධිපතිතුමා සිංහලෙන්, දෙමළෙන් සහ ඉංග්‍රීසි බසින්ද රාජ්‍ය නිලධාරීන් ඇමතීය.  කිළිනොච්චියේ සිට රාජ්‍ය නායකයකු රාජ්‍ය නිලධාරින් අමතන ප්‍රථම ඓතිහාසික අවස්ථාව මෙය වන බවද රාජපක්ෂ මහතා කීය.ජනාධිපතිතුමා එහි දී මෙසේ ද කීය.උතුරු ප්‍රදේශයේ අද සුවිශාල සංවර්ධනයක් සිදු වෙලා. දේශපාලනය පසෙක තබා ජනතාවගේ කදුළු පිසදාන්න ඔබ සියලුදෙනා එක් විය යුතු කාලය අද එළැඹ තිබෙනවා. අපි ඔක්කොම ජනතාව වෙනුවෙන් වැඩ කරමු.අවුරුදු 30ක් පැවැති ත්‍රස්තවාදය හේතුවෙන් දුක් විඳි ජනතාවගේ ජීවිත ගොඩනඟන්න අපි කැප වෙන්න ඕන. එදා ත්‍රස්තවාදීන් අපගේ දරුවන් මරා දැම්මා. ගැබිනි මවුවරුන්, කිරිදෙන මවුවරුන් මරා දැම්මා. මේවා අපි දන්නවා. දැන් අපේ යුතුකම දුක්විඳපු මේ ජනතාවගේ ජීවිත ගොඩනඟන එකයි. ජනතාව උදෙසා වැඩ කරන එකයි. ජනතාව අතරට ගොස් ජනතාවගේ ප්‍රශ්න හඳුනාගෙන ඔවුන්ට සේවය කිරීමට දැන් අප සූදානම් වෙන්න ඕනෑ.මේ පළාතේ සංවර්ධන වැඩපිළිවෙළ ඉතා පැහැදිළියි. ලෝකයේ කොහේවත් සිදුනොවන ආකාරයෙන් මෙහි ජනතාව නැවත පදිංචි කිරීමේ කටයුතු අපි සිදු කළා. ඔවුන්ට අවශ්‍ය ආරක්ෂාව සපයනවා.තමන්ට නොයෙක් දේශපාලන මත තියෙන්න පුළුවන්. එහෙත් අද ඔබේ යුතුකම වෙන්නේ දේශපාලනය අමතක කර ජනතාවට සේවය කිරීමයි. ඔබේ ප්‍රදේශය සංවර්ධනය කිරීමට කැපවීමයි.මුළු මහත් උතුරු පළාතම පොදුවේ ජන ජීවිතයට හිතකර වටපිටාවක් බවට පරිවර්තනය වෙමින් පවත්නා මෙවන් අවධියකදී අද මෙසේ ඇමතීමට ලැබීම මට ඉමහත් සතුටක් බවද ජනාධිපතිතුමා කීවේය.ජනාධිපතිතුමා මෙසේද කීය.ඔබ සැම දෙනාම වගකීමෙන් යුතු රජයේ සේවකයන්. ඔබගේ සේවය රටේ ජනතාවට ඉතාමත් අත්‍යවශ්‍ය යි. ඒ කාලයේ අපේ දමිළ මිත්‍රවරුන් වැඩි පිරිසක් රජයේ සේවයේ නියැළී හිටියා. එය ගෞරවණීය සේවයක් හැටියටයි ජනතාව සැලකුවේ. ඒ අයගෙන් සමහර අය වැදගත් උසස් තනතුරු දැරුවා. ඒක කාටවත් නැහැ කියන්න බැහැ.උතුරු ප්‍රදේශයේ ජනතාවට දැන් සේවය කරන්න නැවතත් හොඳ වටපිටාවක් ඇතිවී තිබෙනවා. අහිංසක ජනතාව ඔබ වෙත එන විට ඒ අය කෙරෙහි කරුණාව දක්වන්න. හැකි පමණින් හොඳ විසඳුම් ලබාදෙන්න ඕනෑ. ඒ අය සතුටින් ආපසු යන්න ඕනෑ. එය තමයි වැදගත් වන්නේ.ජනතා සේවය කියන්නේ දෙවියන්ට කරන්නා වූ සේවයක් හා සමාන යි. මෙය කවරදාකවත් අමතක කරන්න එපා. අවුරුදු 30ක කාලයක් තිස්සේ උතුරු ප්‍රදේශයේ අහිංසක ජනතාවට මුළුමනින්ම ලබා ගත නොහැකි වූ පහසුකම් කඩිනමින් ලබා දෙන්න ඕනෑ. එය ඔබේ වගකීමයි. එය ඔබේ යුතුකම යි.ඔබ හමුවට පැමිණෙන ජනතාව බෙහෙවින්ම දුෂ්කරතාවලින් පීඩා විඳීන ලද පිරිසකි. ඔවුන්ට ඇති එකම සැනසීම ඔබයි. රජයේ නිලධාරීන් වශයෙන් ඔවුන්ට සැනසුම් සුසුමක් ළඟාකරදීමේ හැකියාව ඔබ සතුයි. උතුරු ප්‍රදේශයේ ජනතාව විඳි දුක් කම්කටොලු අප්‍රමාණ යි.මෙය හිතේ තබාගෙන ජනතාවත් සමග ඔබලා කථාබහ කළ යුතුයි.සංවර්ධන කටයුතු සඳහා සෑහෙන මුදලක් අපි වෙන් කර තිබෙනවා. ඒවායේ උපරිම ඵල අහිංසක ජනතාව වෙත ළඟා විය යුතුයි. මවක් හා පියෙක් තම දරුවන් ආරක්ෂා කරනවා වගේ ම ඔබලා ද ජනතාව ආරක්ෂා වන ආකාරයට සේවය කළ යුතුයි. රජයේ සේවය නමට නොව එය ජනතා සේවයක් ම විය යුතුයි.රජයේ නිලධාරීන් වශයෙන් ඔබේ ජනතාවට සහ එමඟින් මවුබිමට සේවය කිරීමට මෙය ඔබට කදිම අවස්ථාවක් වන බැවින් එය වරප්‍රසාදයක් මෙන් සැළකිය යුතුය.යටත් විජිත යුගයේ මෙන් නොව අද අප සැවොම එක සමානය. අප අතර පන්ති භේදයක් නැත. නිදහස් අධ්‍යාපනය ලැබීමේ අවස්ථාව ඔබට ලැබී තිබේ. එබැවින් ඉන් කොටසක් ස්වකීය මවුබිම වෙනුවෙන් කැපකිරීමට මෙය කදිම අවස්ථාවක් යැයි මම විශ්වාස කරමි. මෙම අහිංසක ජනතාවට සේවය කිරීම හැර වෙනත් ගතයුතු ක්‍රියාමාර්ගයක් නැත.ඔබගේ සේවය නිසියාකාරව ඉටු වේ නම් මම සැමවිටම ඔබව ආරක්ෂා කරනවා. විශ්වාසයෙන් යුතුව ඔබ සැවොම උපරිම සේවයක් ජනතාවට ලබා දෙයි කියා මා විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007155</link>
    <topic>ජනරාල් රත්වත්තට එරෙහි නඩුවයළි විභාගයට ගැනීමට නියෝග</topic>
    <author>ශිරෝමි අබයසිංහ</author>
    <content>ජනරාල් අනුරුද්ධ රත්වත්ත මහතාට එරෙහිව අල්ලස් හෝ දූෂණ විමර්ශන කොමිසම මගින් පවරා තිබූ නඩුවෙන් ඒ මහතා නිදහස් කරමින් කොළඹ මහාධිකරණය දී තිබූ තීන්දුව ඊයේ ඉවත දැමූ අභියාචනාධිකරණය, නඩුව වැඩිදුරටත් විභාගයට ගන්නා ලෙසට මහාධිකරණයට නියම කෙළේය.අභියාචනාධිකරණ විනිසුරු ඩී. එස්. සී. ලේකම්වසම් මහතා මෙකී තීන්දුව ප්‍රකාශයට පත් කෙළේය.සිය ආදායමෙන් උපයා ගත නොහැකි දේපළ සහ මුදල්වල හිමිකරු වූයේ යැයි අල්ලස් කොමිසම 2005 වර්ෂයේදී කොළඹ මහාධිකරණය හමුවේ නඩු පවරා තිබූ අතර, රත්වත්ත මහතාගේ නීතිඥවරයා වූ ජනාධිපති නීතිඥ  රියෙන්සි අර්සකුලරත්න මහතා ඉදිරිපත් කළ මූලික විරෝධතාවයක් පිළිගත් මහාධිකරණය රත්වත්ත මහතා අධිචෝදනාවලින් නිදහස් කෙළේය.මහාධිකරණයේ මෙම තීන්දුවට එරෙහිව අල්ලස් හෝ දූෂණ විමර්ශන කොමිසම අභියාචනාධිකරණය වෙත අභියාචනයක් ඉදිරිපත් කරමින්, මහාධිකරණ නඩු තීන්දුව ඉවත දමා විත්තිකරුට එරෙහිව නඩු විභාගය පැවැත්වීමට නියම කරන ලෙස ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007156</link>
    <topic>ලක්ෂ 60ක් වංචා කළ තවත් ‘සක්විත්තෙක්’</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකාවේ ප්‍රධාන බැංකුවක කළමනාකරුවකු විසින් කොළඹදී පුද්ගලයින්ගෙන් වංචනික ලෙස රුපියල් ලක්ෂ හැටක් ලබාගෙන තිබේ. මූල්‍ය ආයතනයක් සහ විදේශ මුදල් ආයෝජන කරන මුවාවෙන් සැකකරු පුද්ගලයන්ගෙන් වංචනික ලෙස මුදල් ලබාගෙන ඇතැයි පොලිස් විමර්ශන අංශය පවසයි.ආශ්‍රිතව සැකකරු මේ ජාවාරම කර ඇති බව අනාවරණය වී ඇත. සැකකරු අත්අඩංගුවට ගැනීම සඳහා පොලිස් වංචා විමර්ශන අංශය පරීක්ෂණ ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007157</link>
    <topic>රාජකාරිය පැහැර හරින ලදැයි බන්ධනාගාරනිලධාරීන් 5 දෙනකුට ලක්ෂ 10ක ශරීර ඇප</topic>
    <author>සිරන්ජනි කුමාරි</author>
    <content>මාළිගාකන්ද මහේස්ත්‍රාත් අධිකරණයේ සිරමැදිරියෙන් දරුණු ගණයේ අපරාධකරුවන් 11 දෙනකු පලායෑමේ සිද්ධිය සම්බන්ධයෙන් සිය රාජකාරිය පැහැර හැරීමේ චෝදනාව මත අධිකරණයට ඉදිරිපත් කළ බන්ධනාගාර ජේලර්වරයකු සහ නියාමකවරුන් හතර දෙනකු ලක්ෂ දහයක ශරීර ඇප මත මුදා හැරීමට මාළිගාකන්ද ප්‍රධාන මහේස්ත්‍රාත්  මෙලෙස ඇප නියම වූයේ වැඩබලන ජේලර්වරයකු වූ පී. විතානගේ නන්දසිරි, නියාමක ධර්මසිරි රණවක, නියාමක එරංග මධුශංක ගුණවර්ධන, නියාමක රවිද්‍රනාත් සමන්ත රණතුංග හා නියාමක ඉන්දික කුමාර ගනේගොඩ යන අයටය. මීට අමතරව මොවුන්ට සෑම දෙසතියකට වරක් මරදාන පොලිසියට වාර්තා කරන ලෙසට ද මහේස්ත්‍රාත්වරයා නියම කෙළේය.රජයේ සේවකයකුව සිටිමින් නොසැළකිළිමත් ලෙස ක්‍රි‍්‍රයාකොට සිරකරුවන්ට පලායෑමට ඉඩ හැරීමේ චෝදනාව මත දණ්ඩ නීති සංග්‍රහයේ 218 වැනි වගන්තිය යටතේ පොලිසිය විසින් මෙම බන්ධනාගාර නිලධාරීන් අධිකරණය වෙත ඉදිරිපත් කොට තිබිණි.මුදල් ලබාගෙන සිරකරුවන්ට පලායෑමට ඉඩ සැලසූ බවට පලාගොස් නැවත අත්අඩංගුවට ගනු ලැබූ සිරකරුවෙකු කළ ප්‍රකාශයක් පදනම් කර ගනිමින් මෙම බන්ධනාගාර නිලධාරීන් පොලිසිය විසින් අත්අඩංගුවට ගෙන තිබේ.පලාගිය සිරකරුවන් 11 දෙනා අතරින් පොලිසිය විසින් නැවත අත්අඩංගුවට ගනු ලැබූ සිරකරුවන්ගේ ප්‍රකාශ මත බන්ධනාගාර නිලධාරීන් සිරකරුවන්ට පලායෑමට ඉඩ සැලැස් වූ බවට පොලිසියට තොරතුරු ලැබී තිබේ.ඒ අනුව පොලිසිය විසින් මෙම බන්ධනාගාර නිලධාරීන් අත්අඩංගුවට ගනු ලැබ ලංකා දණ්ඩ නීති සංග්‍රහයේ 218 වැනි වගන්තිය අනුව, එනම් රජයේ සේවකයකුව සිටියදී සිරකරුවන්ට පලායෑමට ඉඩ සැලසීමේ චෝදනාව මත මොවුන් අධිකරණය වෙත ඉදිරිපත් කොට තිබිණි.මීට පෙර අධිකරණයෙන් ලද අවසර මත මරදාන පොලිසියේ නිලධාරීන් විසින් මැගසින් බන්ධනාගාර අධිකාරිවරයාගෙන් විශේෂ සිරකරුවන් 18 දෙනකු එකවර අධිකරණයට ගෙන ඒමට අවසර ලබාදුන් නිලධාරිවරයාගෙන් හා සිරකරුවන් බාරව කටයුතු කළ බන්ධනාගාර නිලධාරිවරයාගෙන්ද ප්‍රකාශ ලබාගෙන තිබිණි.ඔවුන්ගෙන් ලබාගත් ප්‍රකාශ අනුව සිරකරුවෙකු අධිකරණයට ඉදිරිපත් කිරීමේදී අනුගමනය කළයුතු ක්‍රියාපටිපාටිය නිසි පරිදි ඉටුවී නොමැති බවට කරුණු අනාවරණය වී යැයි පොලිසිය අධිකරණයට වාර්තා කොට තිබිණි.මීට අමතරව මෙම විශේෂ ගණයේ අපරාධකරුවන් නියමිත සිරමැදිරියේ නොරඳවා කාන්තාවන් රඳවන සිරමැදිරියේ රඳවා තබා ඇති බවටත්, එලෙස විශේෂ ගණයේ සිරකරුවන් අධිකරණය වෙත රැගෙන එන බවට මරදාන පොලිසිය දැනුවත් නොකිරීම හා එදින ජේලර්වරයෙකු සිරකරුවන් බාරව අධිකරණයට නොපැමිණීමත් යන කරුණු මෙම පලායෑමට හේතු වූ බවට අධිකරණයේදී කරුණු අනාවරණය විය.මෙනිසා සිරකරුවන්ගේ පලායෑම සංවිධානය වී සිදුකළ පලායෑමක් බවට සැක පහළ වන බවට පොලීසිය අධිකරණයට වැඩිදුරටත් කරුණු වාර්තා කොට තිබිණ.ඉකුත් (07) වැනි දින දහවල් කාලයේදී මාළිගාකන්ද අධිකරණයේ සිරමැදිරියේ ජනේලයක කම්බියක් කපා ඉවත් කර සිරකරුවෝ 11 දෙනෙක් පලා ගියහ.ජී. ඉසුරු සම්පත්, කේ. විදුල, ආර්. නදීෂන් ගුණරත්න, ක්‍රිස්ටි පෙරේරා, සුසන්ත පෙරේරා, රාමන් රවි, රංජිත් ප්‍රනාන්දු, උපුල් නිශාන්ත, උත්තමන් සිනාමනිකුජ්ජඩි, අජිත් ප්‍රනාන්දු, ලහිරු සේනක පෙරේරා යන අපරාධකරුවෝ මෙසේ පලා ගියහ.මොවුහු හෙරොයින් සම්බන්ධ නඩුවලදී මරණීය දණ්ඩනයට හා දීර්ඝ සිරදඬුවට ලක්වූවෝ වෙති.පලාගිය සිරකරුවන් 11 දෙනාගෙන් මේ වන විට පස්දෙනෙකු පොලීසිය විසින් අත්අඩංගුවට ගෙන නැවත අධිකරණයට ඉදිරිපත් කොට නීති්‍යානුකූල බාරකාරත්වයෙන් පලායෑමේ චෝදනාව මත රක්ෂිත බන්ධනාගාර ගත කර තිබේ.අදාළ කරුණු සැළකිල්ලට ගත් මහේස්ත්‍රාත්වරයා එක් සැකකරුවකුට ලක්ෂ දෙක බැගින් වූ ශරීර ඇපමත සැකකරුවන් මුදා හැරීමට නියෝග කෙළේය.සැකකරුවන් වෙනුවෙන් නීතිඥ අජිත් පතිරණ, නීතිඥ මධුර වෙල්ගම හා නීතිඥ රජිත ලක්මාල් යන මහත්වරු පෙනී සිටියහ.මරදාන පොලීසියේ ස්ථානාධිපති ප්‍රධාන පොලිස් පරීක්ෂක අමල් එදිරිමාන්න, අපරාධ විමර්ශන අංශයේ උප පොලිස් පරීක්ෂක ගුණසිංහ අධිකාරි, ස්ථානාධිපති ෆ්‍රැන්සිස් හා සැරයන් නිමල් යන නිලධාරීහු සැකකරුවන් අධිකරණයට ඉදිරිපත් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007158</link>
    <topic>පාතාලයේ කෙරුමකු ඇතුළු තවත් 4ක් අත්අඩංගුවට</topic>
    <author>බණ්ඩාරගම සමූහ</author>
    <content>මිනීමැරුම්, කොල්ලකෑම් හා අපරාධ ගණනාවක් සම්බන්ධයෙන් අවශ්‍යව සිටි ප්‍රබල පාතාල සාමාජිකයකු ඇතුළු4ක් පිස්තෝල දෙකක්, උණ්ඩ 7 ක්, ටී පනස් හයේ ගිනි අවියක් පතරොම් ගැබ් සමඟ අත්අඩංගුවට ගැනීමට මිරිහාන විශේ්ෂ පොලිස් කණ්ඩායමකට හැකි වී ඇත.අත්අඩංගුවට පත්වූවත් අතර යුද හමුදා විශේෂ කාර්ය බළකායේ හිටපු සෙබළෙක් ද වන බව පොලිසිය කියයි.පසුගිය මැතිවරණ සමයේ දී නවගමුව කොරතොට ප්‍රදේශයේ දී ප්‍රබල දේශපාලන පක්‍ෂයක ආධාරකරුවකු අවමංගල්‍ය නිවෙසක් වෙත යමින් සිටියදී වෙඩි තබා ඝාතනය කර තවත් පුද්ගලයකුට තුවාල සිදු කිරීම සම්බන්ධයෙන්ද මුල්ලේරියාව - අංගොඩ, වැල්ලම්පිටිය, අතුරුගිරිය හා කොලොන්නාව ආදී ප්‍රදේශවල සිදුවූ මිනීමැරුම්, තුවාල සිදුකිරීම් හා කොල්ලකෑම් සම්බන්ධයෙන් ද පොලීසියට අවශ්‍යව සිටි පුද්ගලයන් මොවුන් බව හෙළි වී ඇතැයි පොලිසිය කියයි.ජ්‍යෙෂ්ඨ නියෝාජ්‍ය පොලිස්පති කේ. පී. පී. පතිරණ හා බස්නාහිර පළාත් දකුණු සහකාර පොලිස් අධිකාරි නිශාන්ත සොයිසා නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහත්වරුන්ගේ අධීක්‍ෂණය යටතේ පත්කළ විශේෂ පොලිස් කණ්ඩායම මගින් මාතර දී අත්අඩංගුවට ගත් විශේෂ කාර්ය බළකායේ හිටපු සෙබළාගෙන් ප්‍රශ්න කිරීමේදී මේ අපරාධවලට සම්බන්ධ අනෙකුත් පුද්ගලයන් අත්අඩංගුවට ගැනීමට හැකි වී ඇත.2008 වසරේදී වැල්ලම්පිටිය මානික්කමුල්ල ප්‍රදේශයේ දී අධික වේගයෙන් ධාවනය වූ යතුරු පැදියේ පිටුපස සිට ටී පනස් හයේ ගිනි අවියකින් වෙඩිතබා පුද්ගලයකු ඝාතනය කිරීම හා නවගමුව කොරතොට දී කළ ඝාතනය එකම ආකාරයෙන් සිදුවූ ඝාතනයන් බව විශේෂ පොලිස් කණ්ඩායම කළ පරීක්‍ෂණ වලදී අනාවරණය වූ බැවින් අත්අඩංගුවට ගත් පුද්ගලයාගෙන් වැදගත් තොරතුරු රැසක් හෙළි කර ගැනීමට හැකි වූ බව පොලිසිය කියයි. සැකකාර විශේෂ කාර්ය බළකායේ හිටපු සෙබළා 2010 .03. 04 දින සිදු වූ ඝාතනයට කෙලින්ම සම්බන්ධ වී ඇති බවත් පොලිසිය සිදුකළ පරීක්‍ෂණවලදී හෙළිවී ඇත.එම සැකකරුගෙන් ප්‍රශ්න කිරීමේදී මේ ඝාතනවලට හා අපරාධවලට හවුල් වූ බව කියන තවත් පුද්ගලයකු මානික්කමුල්ලේ දී අත්අඩංගුවට ගැනීමට හැකි වී ඇත.මෙම සැකකරුවන් සිව්දෙනා කොලොන්නාව ප්‍රදේශයේ නිවාස දෙකකට ආයුධ සන්නද්ධව ගොස් පහර දී දේපළවලට අලාභ හානි කළ පුද්ගලයන් බව හෙළිවූ බවද පොලිසිය කියයි. සැකකරුවන් කඩුවෙල අධිකරණයට ඉදිරිපත් කිරීමට නියමිතය.බස්්නාහර පළාත් නියෝජ්‍ය පොලිස්පති කේ. පී. පී. පතිරණ, බස්නාහිර පළාත් දකුණු දිසාව භාර නියෝජ්‍ය පොලිස්පති දයා සමරවීර, සහකාර පොලිස් අධිකාරි (අපරාධ) නිශාන්ත සොයිසා නුගේගොඩ පොලිස් අධිකාරි දේශබන්දු තෙන්නකෝන්, ප්‍රධාන පොලිස් පරීක්‍ෂක ඕ. පී. අමරබන්දු, ජානක පෙරේරා, පොලිස් පරීක්‍ෂක අනුරුද්ධ දිලිප පෙරේරා, පොලිස් සැරයන් (28415) ශාන්ත ලක්‍ෂ්මන්, (56958) ප්‍රසන්න (51885) කරුණාතිස්ස (56951) සුනිල්, පොලිස් කොස්තාපල් (40248) ප්‍රසන්න, (51858) විපුල මහත්වරු පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n1007159</link>
    <topic>ඉන්දීය පොලිසිය වයිකෝ හානැදුමාරන් අත්අඩංගුවට ගනී</topic>
    <author/>
    <content>එල්.ටී.ටී.ඊ හිතවාදී තමිල්නාඩු දේශපාලනඥයන් දෙදෙනකු වන වයිකෝ සහ නැදුමාරන් නැවත වරක් ඉන්දීය පොලිසිය මගින් අත්අඩංගුවට ගෙන ඇත.චෙන්නායි නුවර පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය ඉදිරිපිට උද්ඝෝෂණයක යෙදී සිටි අවස්ථාවේදී මොවුන් දෙදෙනා අත්අඩංගුවට ගත් බව විදේශ ප්‍රවෘත්ති සේවා ඊයේ (14) වාර්තා කෙළේ ය. බෑන් කී මූන් මහතා පත් කළ  ශ්‍රී ලංකාවට පැමිණීමට ඉඩ ලබා දෙන ලෙස ඉල්ලමින් ඔවුන් මෙම උද්ඝෝෂණය පවත්වා ඇත.චෙන්නායිහි පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය වසා දමන ලෙසට සටන් පාඨ කියමින් ඔවුන් උද්ඝෝෂණය කර ඇත.යිකෝ සහ නැදුමාරන් වසර ගණනාවක සිට එල්. ටී. ටී. ඊ සංවිධානය සමඟ සමීප සබඳතා පැවැත් වූහ.වයිකෝ එල්. ටී. ටී. ඊ යෙන් අවි පුහුණුවද ලබා ඇති අතර ප්‍රභාකරන්ගේ සමීපතමයකු වන වයිකෝ අවසාන මොහොත දක්වා ප්‍රභාකරන් නිදහස් කර ගැනීමට උත්සාහ දැරුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n10071510</link>
    <topic>ලක්ෂ 7ක හොර නෝට්ටු බෙදා හළදෙදෙනෙක් කිළිනොච්චියේ දී දැලේ</topic>
    <author>භක්ති ධර්මප්‍රිය මෙන්ඩිස්</author>
    <content>රුපියල් ලක්ෂ හතක් පමණ වටිනා හොර නෝට්ටු මුද්‍රණය කර බෙදා හැරි බව කියන පුද්ගලයින් දෙදෙනකු කිළිනොච්චියේදී ඊයේ (14) රහස් පොලිසියේ නිලධාරීන් පිරිසක් විසින් අත්අඩංගුවට ගනු ලැබ ඇත.රුපියල් එක්ලක්ෂ හැත්තෑහත් දහසක් පමණ වටිනාකමකින් යුත් රුපියල් 2000 නෝට්ටු 85ක් සහ රුපියල් 1000 නෝට්ටු 7ක් සැකකරුවන් ළඟ තිබී රහස් පොලිසිය සොයා ගෙන තිබේ. සැකකරුවන් දෙදෙනා දෙමළ ජාතිකයන් වන අතර පරන්තන් සහ විශ්වමඩුවල පදිංචිකරුවන් බව රහස් පොලිසියේ නිලධාරියකු පැවැසීය.නෝට්ටු නිෂ්පාදනය වවුනියාවේ සිදුකර ඇති බවට තොරතුරු රහස් පොලිසිය වෙත ලැබී තිබේ. මේ ජාවාරමට සහයෝගය ලබාදුන් තවත් සැකකරුවන් කිහිප දෙනකු අත්අඩංගුවට ගැනීමට රහස් පොලිසිය පරීක්ෂණ ආරම්භ කර ඇත.සැකකරුවන් මුද්‍රණය කළ ව්‍යාජ රුපියල් දහසේ සහ දෙදහසේ නෝට්ටු අත්අඩංගුවට ගැනීමට පොලිසිය ජනතා සහය පතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n10071511</link>
    <topic>කුරුවිට නිලන්තිකොටුකර ගන්නමහජන සහාය ඕනෑ</topic>
    <author>රත්නපුර දිසා විශේෂ ලසන්ත නිරෝෂණ</author>
    <content>ගමන් කරමින් සිටි ත්‍රීරෝද රථයේ රියැදුරාට පැණි බීමක් සමඟ මත් ද්‍රව්‍යයක් බීමට දී මත්කර ඔහුගේ රන් මාලය පෙක්ඩනය හා ජංගම දුරකතන දෙකක් පැහැර ගැනීමට සම්බන්ධ කුරුවිට නිලන්ති නමින් පෙනී සිටි තරුණියක් අත් අඩංගුවට ගැනීමට රත්නපුර පොලීසිය මහජන සහාය අපේක්‍ෂා කරයි.මේ සිද්ධියේදී ඇයට සහාය දුන් පුද්ගලයා අත් අඩංගුවට ගෙන රත්නපුර මහේස්ත්‍රාත් අධිකරණයට ඉදිරිපත් කිරීමෙන් පසු රිමාන්ඩ් භාරයට පත් කර තිබේ.පෙම් යුවලක් ලෙසින් බෙරගලින් ත්‍රිරෝද රථයට ගොඩ වූ මේ දෙදෙනා බලංගොඩ දී රියදුරා මත් කැර ත්‍රිරෝද රථය රත්නපුර රෝහල අසලට ගෙනවිත් දමා පැනයාමට තැත් කර තිබේ. අඩ සිහියෙන් සිටි රියැදුරා කෑගැසීම නිසා අවට සිටි පිරිසක් තරුණයා අල්ලාගෙන පොලිසියට භාර දී ඇත. තරුණිය බස් රථයක නැඟී කුරුවිට දක්වා ගොස් එතැන් සිට යළි ත්‍රිරෝද රථයක නැඟී අවිස්සාවේල්ල ප්‍රදේශයට පැමිණ තිබේ.ඒ අතරමඟ දී රථයේ ඉන්ධන අවසන් වූ හෙයින් සැකකාර තරුණිය සොරා ගත් පෙන්ඩනය රුපියල් 10000කට උකස් කර රියදුරා ගේ ගාස්තු ගෙවා පළා ගොස් තිබේ. පසුව පොලීසිය උකස් කර තිබූ පෙන්ඩනය සොයා ගෙන ඇත.සැකකාරිය සමඟ මේ සොරකමට සම්බන්ධ තරුණයා ගල්ඇන්දලාගේ මංජුල සෝමරත්න යනුවෙන් හඳුනා ගෙන තිබේ.රත්නපුර පොලීසියේ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක අබේසිංහ මහතාගේ මෙහෙයවීමෙන් විමර්ශන කටයුතු සිදු කරයි</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n10071512</link>
    <topic>සේවය හැර ගිහින් 3 වසරක්මවැටුප් ලෙසලක්ෂ 6½ක් අරන්</topic>
    <author/>
    <content>සේවය අතහැර ගිය නිලධාරියකුට වසර තුනක් තිස්සේ වැටුප් ගෙවීමේ සිද්ධියක් මෝටර් රථ ප්‍රවාහන දෙපාර්තමේන්තුවෙන් වාර්තා වෙයි.මෙසේ නීති විරෝධී ලෙස වැටුප් ලබාගත් මෙම ජ්‍යෙෂ්ඨ නිලධාරියාට එරෙහිව දැන් පරීක්ෂණ අරඹා තිබේ.  සේවය අතහැර ගිය මෙම පුද්ගලයා ගත වූ වසර තුන තුළ වැටුප් වශයෙන් රුපියල් හය ලක්ෂ හැත්තෑ දෙදාස් එකසිය තිස් පහක මුදලක් ලබා ගෙන තිබේ. මේ මුදලට අමතරව වෙනත් දීමනාද ඔහුට ගෙවා තිබේ. දිනපතා සේවයට වාර්තා කළ බව සටහන් වන ඇඟිලි සලකුණ ද යොදා තිබේ.සේවය අතහැර ගියා සේ සලකා මෙම නිලධාරියා සේවයෙන් ඉවත් කරන නියෝගයක් ඒකාබද්ධ සේවා අධ්‍යක්ෂ ජෙනරාල්වරයා විසින් නිකුත් කරනු ලැබ තිබුණද එයට පටහැනිව තවදුරටත් සේවයේ තබා ගෙන ඇත.මෙසේ ව්‍යාජ ලෙස වැටුප් ලබාගත් නිලධාරියා 2007 දී ගොවිජන සංවර්ධන කොමසාරිස් දෙපාර්තමේන්තුවට මාරුකර යවා ඇත. එහෙත් ඔහු එම දෙපාර්තමේන්තුවට සේවය සඳහා වාර්තා කර නැත.ස්ථාන මාරුව අනුව සේවයට වාර්තා නොකළ බැවින් සේවය හැර ගියා සේ සලකා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n10071513</link>
    <topic>බෝ නොවන රෝග පාලනයටවිද්වත් කමිටුවක්</topic>
    <author>සන්ධ්‍යා කරුණාරත්න</author>
    <content>බෝනොවන රෝග පාලනය කිරීම සඳහා වූ ජාතික ප්‍රතිපත්තිය ක්‍රියාත්මක කිරීමට විසි දෙනකුගෙන් සමන්විත විද්වත් කමිටුවක් පිහිටුවීමට සෞඛ්‍ය අමාත්‍යාංශය කටයුතු යොදා ඇත. මේ ජාතික ප්‍රතිපත්තිය ක්‍රියාත්මක කිරීම සඳහා උපදෙස් ලබාගැනීම කමිටුව පිහිටුවීමේ අරමුණ වේ.සෞඛ්‍ය ලේකම්, අතිරේක ලේකම්(වෛද්‍ය සේවා) , කොළඹ විශ්වවිද්‍යාලයේ ප්‍රජා සෞඛ්‍ය පිළිබඳ මහාචාර්ය , බෝනොවන රෝග අංශයේ අධ්‍යක්, ලෝක සෞඛ්‍ය සංවිධානයේ ශ්‍රී ලංකා නේවාසික නියෝජිත ඇතුළු විද්වත්තුන් 20 දෙනකු මේ කමිටුවට ඇතුළත් වෙති.ශ්‍රී ලංකාව ඇතුළු සෑම රටකම පාහේ ඉදිරි දශකය තුළදී දැනට වඩා 50% කින් බෝනොවන රෝග ඉහළ යෑම ප්‍රවණතාවක් පවතී.බෝ නොවන රෝගවලින් දිනකට 300 - 400 පමණ දෙනා මිය යන බවටත්, වසර 2020 වන විට මේ රට ජනග්‍රහණයෙන් හරි අඩකට දියවැඩියා රෝගය වැළැදෙන බවත් සමීක්ෂණ වාර්තාවලින් හෙළිව තිබේ.බෝ නොවන රෝග අතරින් මේ වනවිට වැඩිම පිරිසක් වාර්තා වන්නේ හෘද, පිළිකා, අධි රුධිර පීඩනය, අඝාතය වැනි රෝගවලින්ය. ඊට අමතරව මාරාන්තික නොවන අක්ෂි හා දන්ත අබාධ සහිත වූවන්ද බහුලව වාර්තා වේ.බෝ නොවන රෝග පාලනය, වැඩ සටහන් ක්‍රියාත්මක කිරීම අමාත්‍යාංශයට උපදෙස් ලබාගැනීම මේ කමිටුව හරහා සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=n10071514</link>
    <topic>ඩෙංගු උණෙන් මිය ගිය වෛද්‍ය ලක්මාලිගේ මරණය ගැන ජනපති වාර්තාවක් ඉල්ලයි</topic>
    <author/>
    <content>ඩෙංගු රෝගයෙන් මියගිය බදුල්ල රෝහලේ ළමා රෝග අංශයේ වෛද්‍ය නදීකා ලක්මාලී විජේනායක මෙනවියගේ මරණය සම්බන්ධයෙන් වහාම වාර්තාවක් ඉදිරිපත් කරන්නැයි ජනාධිපති මහින්ද රාජපක්‍ෂ මහතා සෞඛ්‍ය අංශ නිලධාරීන්ට උපදෙස් දෙයි.මියගිය වෛද්‍ය නදීකා ලක්මාලි විජේනායක මෙනෙවියට බදුල්ල මහ රෝහලේ කාර්ය මණ්ඩලයෙන් නිසි ප්‍රතිකාර නොලැබුණු බව පවසමින් ඇගේ පියා පෙරේදා (13 දා) සවස ජනාධිපතිවරයා වෙත දුරකථන ඇමැතුමක් ලබාදීමෙන් පසුව ඒ පිළිබඳව අවධානය යොමු කරමින් ජනාධිපතිවරයා මෙසේ උපදෙස් ලබා දී ඇත.ඩෙංගු රෝගයෙන් පෙළෙන දරුවන් ප්‍රතිකාර ලබන වාට්ටුව භාරව කටයුතු කළ මේ වෛද්‍යවරිය එම රෝහලෙන්ම ඇගේ අසනීපයට ප්‍රතිකාර ලබාගැනීමට කටයුතු කර ඇත. එහිදී කාර්ය මණ්ඩලයේ නිසි අවධානය ඇය වෙත යොමු වී නැද්දැයි කඩිනමින් සොයා බැලිය යුතු බවට ජනාධිපතිවරයා විසින් සෞඛ්‍ය නිලධාරීන්ට දැනුම් දී ඇත.ජනාධිපති කාර්ය සාධක බළකාය මේ වන විටත් ඩෙංගු මර්දනය සඳහා කඩිනම් වැඩපිළිවෙළක් ආරම්භ කර තිබේ. අමාත්‍යංශ හා පළාත් පාලන ආයතන වෙත එහි වගකීම් පවරා ඇත. කිසිදු අයකුට එහි ක්‍රියාමාර්ග මඟ හැරිය නොහැකි බවත් ඩෙංගු උවදුර තුරන් කිරීම සඳහා සියලු දෙනා විමසිල්ලෙන් කටයුතු කළයුතු බවත් ජනාධිපතිවරයා පෙන්වා දෙයි.බී. ටී. අයි. බැක්ටීරියාව ඩෙංගු මර්දන කටයුතුවලට කඩිනමින් යොදාගන්නා ලෙසට සෞඛ්‍ය අමාත්‍යාංශයේ අතිරේක ලේකම්වරයාට ජනාධිපතිවරයා විසින් උපදෙස් දීමද සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=r1007151</link>
    <topic>ඉපැරැණි පුස්කොළ පොතකින් සිංහල වෙදකම</topic>
    <author>ඉමදුව සමූහ ඇම්. ජී. මුනිදාස</author>
    <content>‘වෙද සතර ආරක්ෂා කළෙන් මතු පරපුර දැනුවත් විය යුත්තේය’ යැයි සඳහන් පිටු පන්සිය අසූ අටකින් (588) යුත් මහා පුස්කොළ පොතක් ගෝනගලපුර දොඹගහවත්තේ බී. එම්. පද්මසිරි වෙද මහතා සතුව ඇත.මේ පුස්කොළ පොතේ මිනිසාගේ සර්වාංගයේ හට ගන්නා ඕනෑම රෝගයකට ප්‍රතිකාර මෙන්ම ඖෂධ මෙන්ම එම ඖෂධ නිවැරැදිව නිපදවා ගන්නා හැටිද සඳහන් වේ. ඒ අනුව ඖෂධ වර්ග නිපදවා තමන් වෙත පැමිණෙන රෝගී ජනතාවට නොමිලේ වෛද්‍ය ප්‍රතිකාර ලබාදීමට පද්මසිරි වෙද මහතාගේ ‘පද්මසිරි මැදුර’ දවසේ පැය විසි හතර පුරාම විවෘතව පවතී.විවිධ රෝගාබාධයන්ට ප්‍රතිකාර ලබාදීම පමණක් නොව දරුවන් නොමැතිව මානසික පීඩාවන්ට ලක් වී සිටින අයට දරු පල ලබාදීමට ඖෂධ හා වත් පිළිවෙත් මේ පුස්තකයෙහි ඇති බව ඔහු පවසයි. පාසල් දරුවන්ට ඥාාන ශක්තිය, මතක ශක්තිය හා ශරීර ශක්තිය වර්ධනය කර ගැනීමට තෙල් බේත් ප්‍රතිකාර හා පිළිවෙත්ද සර්වාංග රෝග හා දෝෂ අපල දුරුවීමට විවිධාකාර පිළිවෙත්ද එහි සඳහන්ව පවතී.පද්මසිරි වෙද මහතාගේ ගෙවත්තේද විවිධාකාර ඔසු පැළ වවා ඇත. පුස්තකයෙහි සඳහන් පරිදි අමු ඖෂධ පැළෑටි සොයා ගෙන ඒවා කපා කොටා වියළා ඖෂධ නිපදවන්නේද ඔහුගේ අනු දැනුම යටතේමය. බෙහෙත් හා තෙල් වර්ග ලබාදීමට අවශ්‍ය බෝතල්ද සිය වියදමෙන් ගෙන එන බවත් ඔහු පවසයි.යහපත් සමාජයකට ශක්තිමත් දූ දරුවන් අවශ්‍යයි. ඒ සඳහා ඔවුන්ට සිංහල ආහාර වර්ග මෙන්ම සිංහල බේත් හා ඖෂධ වර්ගද පුරුදු පුහුණු කළ යුතුයි. අරිෂ්ඨ, ආසව, කල්ක, තෙල් වර්ග මම නිපදවනවා. පොතු කබර, සුදු කබර, අර්ශස්, පීනස්, උඳු ගොව්වා කෑම වැනි ඕනෑම රෝගයක් සුවපත් කළ හැකි යැයි ඒ මහතා පැවසීය.පද්මසිරි මහතා කෘෂිකර්ම දෙපාර්තමේන්තුවේ ලියාපදිංචි වී ඇති ගොවියෙකි’ දකුණු පළාතේ ගොවි ජනතාවට යළ මහ දෙකන්නයටම නුමුහුන් පැරණි ගම්බද වී වර්ග බීජ ලෙස සකස් කර දීම 1965 සිට ඔහු අතින් සිදු වේ.අනුරුද්ධ පද්මසිරි මහතා මීට වර්ෂ හතකට පමණ පෙර වී වගා ආදර්ශන යායක් වපුරා වීකිලෝ එකකින් කිලෝ විස්සක වාර්තාගත අස්වැන්නක් ලබා ගත් අයෙකි. කාබනික පොහොර යෙදීමෙන් එම අස්වැන්න ලබා ඇති අතර ගොම පෝර කුකුළු පෝර හා දහයියා ඒ සඳහා යොදා ගෙන ඇත.මෙම ගෙවත්තේ පිටු පස ගොම යොදා නිපදවන ජීව වායු ඒකකයක්ද ඇත.වෛද්‍ය ශාස්ත්‍රය, කෘෂිකර්මය. නංවාලීම සඳහා ඇප කැප වී ක්‍රියා කරමින් වැදගත් සමාජ මෙහෙවරකද නිරත වන පද්මසිරි වෙද මහතා තමන්ට පිය උරුමයෙන් හිමි වී ඇති මහා පුස්කොළ පොත මගින් රට පුරා විශාල පිරිසකට සුව සෙත සලසා දීමට කටයුතු කිරීම ප්‍රශංසනීය ක්‍රියාවක් බව ඔහුගෙන් ප්‍රතිකාර ලබා සුවපත් වූ කීප දෙනෙක්ම පැවසුහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=r1007152</link>
    <topic>කරාටේ ක්‍රීඩාවෙන් රන් පදක්කම් දිනූමධුසංඛගේ දිවියට සවියක් වන්න</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව රතනාලංකාර මහ විදුහලේ දිනේශ් මධුසංඛ පතිරණ ශිෂ්‍යයා සිංගප්පූරුවේදී පවත්වන ලද 2010 කරාටේ ක්‍රීඩා තරගාවලියෙන් රටවල් 14 ක් පරදවා ප්‍රථම ස්ථානය හිමිකර ගනිමින් ඒ සඳහා වූ රන් පදක්කම දිනා ගැනීමට සමත් වූවේය.මධුසංඛ ඉතා දුප්පත් පවුලක ශිෂ්‍යයෙකි. පහළොස් හැවිරිදි ඔහු 11 වසරේ ඉගෙනුම ලබයි. ඔවුන් එදිනෙදා ජීවිතය ගෙන යනුයේ අලව්ව දුම්රිය ගේට්ටුව අසල වඩේ විකිණීමෙනි. අලව්ව දුම්රිය වේදිකාව කෙළවර පිහිටි මධුසංකගේ කටුමැටි ගැසූ නිවෙසද ඉතාමත් අබලන් තත්ත්වයක පවතී.එවන් දුප්පත් පවුලක ඉපිද තම පාසලට, ගමට, ප්‍රදේශයට සහ මුළු රටටම කීර්තියක් ගෙන දුන් මේ කරාටේ සූරයාට උපහාර පිදීමේ උත්සවයක් ගිරිඋල්ල කලාප සහකාර අධ්‍යාපන අධ්‍යක්‍ෂ සුනිල් ශාන්ත මහතාගේ ප්‍රධානත්වයෙන් එම විදුහලේදී පැවැත්විණ.මෙම ජයග්‍රහණය සඳහා මධුසංඛ පුහුණුව ලැබුවේ ජපානයේ ජපානයේ ‘හකුතොජී කරාතේ දෝ හෙන්ෂික් තාජ්’ ආයතනයේ ශ්‍රී ලංකාවේ ශාඛාව මගිනි. එම ශාඛාවේ උපදේශකවරුන් වන අශෝක නිශ්ශංක දයාන් ගුණසේකර මහත්වරු මේ අවස්ථාවට සහභාගී වූහ.මධුසංඛගේ් මව රසිකා තරංගනී පතිරණ සහ පියා අනුරගේ රාජා ‘අපි ජීවත් වෙන්නේ අලව්වේ දුම්රිය ගේට්ටුව ළඟ වඩේ විකුණලා. ළමයාගේ අධ්‍යාපනයටත් එදිනෙදා වියදමත් සරිකර ගන්නේ අමාරුවෙන්. ඉන්නේ රේල් පාර සීමාවේ කටු මැටි ගෙයක. පිං කැමති අයගෙන් දරුවාගේ හැකියාවන් තව තවත් වර්ධනය කර ගැනීමට ආධාරයක් කරන ලෙස ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=r1007153</link>
    <topic>වල් අලි පහරට ගොදුරු වීදිවි ගැලවුණේ අනූ නවයෙන්</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>පොසොන් සිරි නරඹන්නට නගරය කරා යමින් සිටි පියාත් මවත් තම කිරිකැටි දියණියත් රැගත් යතුරු පැදියට අතරමගදී වල් අලියකු පහරදීමෙන් විසිවී ගොස් අගලකට වැටුණු යුවළ හා සිඟිති දියණියද අනූ නවයෙන් දිවි බේරා ගත් පුවතක් වැවගම වඩුගෙදරින් අසන්නට ලැබේ.අලි ඇබැද්දියට මුහුණ පා ජීවිත බේරාගෙන ඇත්තේ කුලියාපිටියේ වැවගම වඩුගෙදර ප්‍රදේශයේ පදිංචි ඩබ්ලිව්. එම්. ඩී. පී. වික්‍රමසිංහ (28) ජේ. ඒ. නිශාන්ති ප්‍රදීපා (28) නැමැති තරුණ අඹු සැමි යුවළ හා අවුරුද්දකුත් මාසයක් වයසැති නෙත්මිණි මධුලෙක්ෂා වික්‍රමසිංහ නමැති කිරි කැටි දියණියත්ය.වික්‍රමසිංහ මහතා සිද්ධිය ගැන අප සමග මෙසේ පැවසුවේය.අවට ගම් ප්‍රදේශවලට වල් අලි රංචුවක් ඇවිල්ලය කියන ආරංචිය අපටත් දැන ගන්න ලැබිලා තිබුණා. ඒත් අපි ඒ ගැන එච්චර බරපතළ විදියට හිතල තිබුණේ නෑ. ඒ නිසයි පසුගිය 25 වැනිදා රාත්‍රියේ පොසොන් සිරි නරඹන්නට කුලියාපිටිය නගරයට යාමට අප තීරණය කළේ.අපි තුන්දෙනා යතුරු පැදියේ නැගිල ගෙදරින් පිටත් වුණේ රෑ 7.30 ට විතර. වැවගම කොස්ගහමුල හන්දිය හරහා අපි යමින් සිටියේ.එකපාරටම විශාල කලු ගුලියක් මං දැක්කා. ඒක හඳුනා ගත්තට පස්සෙ මට මොකවත්ම හිතා ගන්න බැරි වුණා. පාර මැද වල් අලියෙක්. අලියගෙ ඇෙඟ් කොහේ හරි යතුරු පැදිය වැදුන වගේ් මට මතකයි.අලිය කෑ ගහල එකවරම අප දිහාට හොඬවැල වේගයෙන් වැනුව. ඒ හොඬ වැල් පහර වැදුනෙ අපේ යතුරු පැදියේ ඉදිරිපස රෝදයට. යතුරු පැදියේ අපි දෙන්නට මැද්දෙන් හිටිය අපේ දුවත් සමග අපි තුන්දෙනා උඩින් වීසි වෙලා ගිහින් පාර අයිනෙ අගලකට වැටුණ. තුන් දෙනාම එතැන එක ගොඩේ.කෙඳිරියකින් වගේ බිරියට මං කීවා ‘කෑ ගහන්න එපා අලියා මේ කිට්ටුව ඉන්නව‘ කියල. අත පත ගාල බලන කොට දුවත් අප අතරම ඉන්නවා.ලබුයාය පැත්තෙ සිට එන වාහන කීපයක එළි පාරට වැටුණ. මගේ ඇඟට ලේ ටිකක් ඉනුවෙ එතකොට තමයි.වාහන එළියත් සද්දෙත් නිසා අලිය වැඩිය කලබලයක් නොකර ආපහු හැරී යන්න ගියා. මම ඉක්මනට නැගිටල දුවත් වඩාගෙන බිරියවත් වත්තන් කරගෙන පාරට ආවා.අපේ දුවගෙ නහයෙන් ලේ ටිකක් ඇවිල්ල තිබුණ. මං හිතන්නෙ ඒ කටු අත්තකට හීරිල වෙන්න පුළුවන්. බිරියගේ අත පයෙත් හීරිම් තුවාල කීපයක් තිබුණ. මට එහෙමවත් තුවාලයක්වෙලා තිබුණෙ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=r1007154</link>
    <topic>දුම්රිය හරස් මාර්ගයමරු කපොල්ලක්</topic>
    <author>හෝමාගම සංචාරක - මංජුල හිරිපිටිය</author>
    <content>කැලණිවැලි දුම්රිය මාර්ගයේ විශාල වංගු දෙක පිහිටි හෝමාගම ගොඩගමගේ වත්ත දුම්රිය හරස් මාර්ගයේ ආරක්‍ෂිත ගේට්ටුවක් නොමැති වීමෙන් සිදුවන අනතුරු සංඛ්‍යාව ඉහළ යන බව ගොඩගමගේ වත්ත ප්‍රදේශවාසීහු පවසති.ආසන්නතම සිදුවීම වී ඇත්තේ පසුගිය ජුනි තිස්වැනි දිනය. රැකියාවට ගොස් සවස්වරුවේ නිවෙස බලා යතුරු පැදියෙන් පැමිණමින් සිටි වනජීවි දෙපාර්තමේන්තුවේ සේවකයකු වන සී . එල්. අමරසේන නමැති අය දුම්රියේ ගැටීමෙන් ඔහුගේ එක් පාදයක් සම්පූර්ණයෙන් කපා ඉවත් කිරීමටත් ඉතිරි පාදය ද අර්ධ වශයෙන් කපා ඉවත් කර, කොළඹ ජාතික රෝහලේ හදිසි අනතුරු අංශයේ ප්‍රතිකාර ලබයි.ගොඩගමගේ වත්ත හරහා මාර්ගය හෙට්ටිගොඩ ඇතුළු ප්‍රදේශ රැසකට යාමට හැකි කෙටි මාර්ගයක් නිසා දිනකට විශාල රථ වාහන සංඛ්‍යාවක් ගමන් ගනී.මේ නිසා සිදුවන අනතුරු සංඛ්‍යාවද ඉහළ ගොස් තිබෙනවා.මේ වසරට පමණක් අනතුරු අටක් සිදු වී බරපතළ තුවාල ලබා ආබාධිත තත්ත්වයට පත් වූ පුද්ගලයන්ද සිටින බව ගොඩගමගේ වත්ත සුබ සාධක සංගමයේ ලේකම් යූ. එල්. චන්ද්‍රසේන මහතා පැවැසීය.තවත් අනතුරක් සිදුවීමට පෙර ගොඩගමගේ වත්ත දුම්රිය හරස් මාර්ගයට ආරක්‍ෂිත ගේට්ටුවක් හෝ ස්වයංක්‍රීය විදුලි සංඥා පද්ධතියක් සවිකරන මෙන් අදාළ බලධාරීන්ගෙන් ගොඩගමගේ වත්ත ප්‍රදේශවාසීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=r1007155</link>
    <topic>දිනමිණ හෙළිදරව්වෙන්මීගමුව රෝහලේ අඩුපාඩු සපිරුණා</topic>
    <author>කොච්චිකඩේ විශේෂ</author>
    <content>මීගමුව රෝහලේ අඩුපාඩු පෙන්වා දෙමින් බලධාරින්ගේ අවධානය ඒ සම්බන්ධව යොමු කිරීමට ‘දිනමිණ’ පුවත්පත ගන්නා ලද උත්සාහය නිසා එම අඩුපාඩු එකින් එක සම්පූර්ණවීමට පටන්ගෙන ඇතැයි මීගමුව දිසා මහ රෝහලේ විශේෂඥ අධිකරණ වෛද්‍ය නිලධාරි චන්න පෙරේරා මහතා පැවැසීය.රෝහලේ මෘත ශරීරාගාරයේ ශීතකරණ බොහෝ කාලයක් සිට අක්‍රියව තිබීම නිසා පශ්චාත් මරණ පරීක්ෂණ සිදු කිරීමට එය විශාල බාධාවක් වුණා.පුවත්පත් මඟින් කීප වතාවක් එම අඩුපාඩුව මතුකර පෙන්වාදීම නිසා වගකිව යුතු අය එම ශීතාගාර අලුත්වැඩියා කැර දීමට කටයුතු කළා.රෝහලේ පවතින වෙනත් අඩුපාඩු ද සම්පූර්ණ කිරීමට සැලැසුම් සකස් වෙමින් පවතිනවා.ඉදිරියේදීත් රෝහලේ දියුණුවට පුවත්පත්වල සහාය අපේක්ෂා කරන බව ඔහු වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=r1007156</link>
    <topic>පොල් ගෝනිය කරේ ඒත් හොරකම් කෙළේ නැතිලු</topic>
    <author>මිනුවන්ගොඩ සමූහ</author>
    <content>මිනුවන්ගොඩ මහේස්ත්‍රාත් අධිකරණයේ පසුගිය දිනෙක වයස අවුරුදු 18ක පමණ වූ තරුණයකු විත්ති කූඩුවේ සිට ගත්තේ තෝල්ක මුදලිතැන විසින් නම කථා කරනු ලැබූ බැවිනි. මේ තරුණයා විත්ති කූඩුවට නඟිද්දී පොලිස් සැරයන් ජයලත් මහතා මහේස්ත්‍රාත්තුමිය අමතමින් ස්වාමිනී ! මොහු පොල් හොරකමක් සඳහා අත්අඩංගුවට ගෙන ඉදිරිපත් කරනවා යැයි පැවැසීය.විත්තියේ නීතිඥ සරල කරුණාරත්න මහතාස්වාමීනි මොහු පොල් හොරකම් කෙළේ නැහැ. වත්තෙන් යනකොට අයිතිකරු අපිව අල්ලා පොල් එක්ක පොලිසියට භාර දීලයි තියෙන්නෙ. මෙය මුසාවක්.මහේස්ත්‍රාත් ඛේමා ස්වර්ණාධිපති මහත්මිය විත්තිකරු අමතමින්පුතා ඇයි ඔයා වත්ත මැදින් ගියේ.විත්තිකරු :- පාරේ හාමුදුරුවොයි තව දෙන්නෙක් හිටිය නිසයි.මහේස්ත්‍රාත් තුමිය :- ඇයි හාමුදුරුවන්ට බයේ ද අනුන්ගෙ වතුවල යන්නෙ නැතිව පාරේ ඇවිත් හාමුදුරුවන්ටත් වැඳල යන්න තිබුණනෙ.විත්තිකරු :- කථා නැත.මහේස්ත්‍රාත් තුමිය :- ඔයා වත්තෙන් ආවෙ මොනවා අරගෙනද ?විත්තිකරු :- පොල්ගෝනිය කරේ තියාගෙන (උසාවියේ හිනා)විත්තියේ නීතිඥ :- ස්වාමීනි මට උපදෙස් දෙන්න විත්තිකරු හමු වුණේ නැහැ. ඒකයි වැරැදුණේ.උසාවියේ තවත් හිනා.විත්තියේ නීතිඥ :- ස්වාමීනි විත්තිකරුට සාධාරණ ඇපයක් ලබා දෙන්න ඉල්ලා සිටිනවා.මෙහිදී මව ඇපකරු වශයෙන් ඉදිරියට පැමිණියාය.මහේස්ත්‍රාත්තුමිය :- රු. 75000ක ශරීර ඇප මත නිදහස්.විත්තිකරු මුදා හරින ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007151</link>
    <topic>මෙන්ඩිස්ගෙන් විශිෂ්ට දස්කම්</topic>
    <author/>
    <content>විශිෂ්ට පන්දු යැවීමක නිරත වූ අජන්ත මෙන්ඩිස් කඩුලු 6ක් දවා ගනිමින් සංචාරක ඉන්දිය පිල හා ශ්‍රී ලංකා ක්‍රිකට් සභාපතිගේ පිල අතර කෝල්ට්ස් පිටියේ පැවැත්වෙන තුන්දින තරගයේ දෙවැනි දිනය නිමාවෙද්දී ඉන්දීය පිල ලකුණු 291 කට සීමා කිරීමට සමත්විය. ඔහුට අනගි සහායක් ලබාදුන් චානක වෙලගෙදර සහ සචිත්‍ර සේනානායක කඩුලු 2 බැගින් දවා ගත්හ.ඉන්දීය පිල වෙනුවෙන් වාර්තා වූ එකම ශතකයට හිමිකම් කීවේ යුවරාජ් සිංය. ඔහු ලකුණු 118ක් රැස් කළ අතර ඊට හතරේ පහර 11 ක් සහ හයේ පහර 6ක් ඇතුළත් විය. ආරම්භක පිතිකරු ගෞතම් ගම්භීර් ලකුණු 89 ක් රැස් කරමින් යුවරාජ් සිං සමග 5 වන කඩුල්ලට ලකුණු 143 ක සබඳතාවක් ගොඩනැංවීමට සමත් විය.කඩුලු 5ක් අතැතිව ඊයේ පිටියට පිවිසි ශ්‍රී ලංකා සභාපතිගේ පිලේ පිතිකරුවෝ කඩුලු 9 කට ලකුණු 514 ක් රැස්කරමින් ඉනිම අත්හිටුවනු ලැබූහ.ඊයේ දිනයේදී ශ්‍රී ලංකා සභාපතිගේ පිලේ සාර්ථක පිතිහරඹයක නිරත වූයේ දිනේෂ් චන්දිමාල් පමණි. ඔහු නොදැවි ලකුණු 47 ක් රැස් කළේය. පන්දු යැවීමේදී ඕජා ලකුණු 153 කට කඩුලු 5ක් දවා ගැනීමට සමත් විය.ශ්‍රී ලංකා සභාපති පිල කඩුලු 9කට ලකුණු 514 (ඕවර 104.3) තරංග 110, තිරිමාන්න 66 , කණ්ඩම්බි 101 , සමරවීර 102 , චන්දිමාල් නොදැවි 47 , (ඕජා 153/5 , මිර්සා 125/2 )ඉන්දීය පිල 291 ( ඕවර 64.2) ගම්භීර් 89, යුවරාජ් සිං 118 (මෙන්ඩිස් 67/6, වෙලගෙදර 45/2, සේනානායක 94/2 )</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007152</link>
    <topic>ක්ලිෆර්ඩ් කුසලාන කැල්ටෙක්ස් රගර්හැව්ලොක්ස් පිල ඉවත් වෙයි</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලාන කැල්ටෙක්ස් අන්තර් සමාජ පිලිමලුන් පිටුදැකීමේ රගර් තරගාවලියේ අර්ධ අවසන්පූර්ව වටයේදී මහනුවර ක්‍රීඩා සමාජය සමඟ තරග වැදීමට නියමිතව සිටි හැව්ලොක්ස් ක්‍රීඩා සමාජය තරග මාලාවෙන් ඉවත් වීම හේතුවෙන් මහනුවර ක්‍රීඩා සමාජය නිතරගයෙන් අවසන් පූර්ව වටයට සුදුසුකම් ලබා ගත්තේය.හැව්ලොක්ස් පිලේ ක්‍රීඩකයන් ගණනාවක් විවිධ ආබාධයන්ට ලක්වී සිටීම නිසා අර්ධ අවසන් තරගයෙන් ඉවත් වීමට තීරණය කර ඇතැයි මේ පිළිබදව අප කළ විමසුමකදී ශ්‍රී ලංකා රගර් සංගමයේ උප සභාපති ලසිත ගුණරත්න මහතා ප්‍රකාශ කළේය.මේ අනුව නිතරගයෙන් අවසන් පූර්ව වටයට සුදුසුකම් ලැබූ මහනුවර පිල හෙට (16) පැවැත්වෙන ගුවන් හමුදාව සහ පොලිසිය අතර තරගයේ ජයග්‍රාහකයින් සමඟ 25 වැනිදා තරග වැදීමට නියමිතය.මෙවර ක්ලිෆර්ඩ් කුසලාන තරග මාලාවේ සියලු තරග මධ්‍යස්ථ ක්‍රීඩා පිටිවල පැවැත්වීමට ශ්‍රී ලංකා රගර් සංගමය තීරණය කර තිබූ අතර මහනුවර පිල සහභාගිවන තරග බෝගම්බර පිටියේ පැවැත්වීමට කටයුතු යොදා තිබිණි.නමුත් එළැඹෙන ජාතික මහා ක්‍රීඩා උළෙල සඳහා බෝගම්බර ක්‍රීඩාංගණයේ ප්‍රතිසංස්කරණ කටයතු ආරම්භ වන බැවින් එහි පැවැත්වීමට තිබූ තරග මහනුවර පිලේ ක්‍රීඩාංගණය වන නිත්තවල කී‍්‍රඩාංගණයේ පැවැත්වීමට සිදුවී ඇතැයි ගුණරත්න මහතා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007153</link>
    <topic>අන්තර් මධ්‍යම බොක්සිං තරගාවලියයුද හමුදාවට රන් පදක්කම් 7ක්</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් සංවිධානය කරනු ලැබූ අන්තර් මධ්‍යම බොක්සිං තරගාවලියේ වැඩි දස්කම් දැක්වීමට ශ්‍රී ලංකා යුද හමුදා ක්‍රීඩක ක්‍රීඩිකාවෝ සමත් වූහ.සුගතදාස ගෘහස්ත ක්‍රීඩාංගනයේ පැවැති මේ තරගාවලියට පොලිසිය, කොතලාවල ආරක්ෂක පීඨය, ගුවන් හමුදාව, යුද හමුදාව, නාවික හමුදාව ඇතුළු ක්‍රීඩා සමාජ ගණනාවකින් ක්‍රීඩකයින් 158 ක් ද ක්‍රීඩිකාවෝ 36ක් ද සහභාගි වූ අතර පිරිමි බර පංති ඉසව් 10 අතරින් රන් පදක්කම් හතරක් ද කාන්තා බර පංති ඉසව් 10 අතරින් රන් පදක්කම් 3 ක් ද දිනා ගැනීමට යුද හමුදාව සමත් විය.කොතලාවල ආරක්ෂක පීඨයේ කේ.ඒ.සරිකා තරගමාලාවේ දක්ෂතම ක්‍රීඩිකාව වූ අතර ගුවන් හමුදාවේ එච්.එස්. ධනුෂ්ක දක්ෂතම ක්‍රීඩකයා ලෙස සම්මාන දිනා ගත්තේ ය.හොඳම පරාජිත ක්‍රීඩිකාව වූයේ ලීනියා පිලේ එල්.කේ. පි‍්‍රයදර්ශනී ය. යුද හමුදාවේ එල්.පී.එස්. එල්.මධුසංඛ හොඳම පරාජිත ක්‍රීඩකයා බවට පත්විය.යුද හමුදා බොක්සිං කමිටුවේ සභාපති බ්‍රිගේඩියර් රුක්මල් ඩයස්ගේ ප්‍රධානත්වයෙන් අවසන් තරග පැවැත්විණි.තරග ප්‍රතිඵල මෙසේ ය.කාන්තාකි.ග්‍රෑ. 48 - ජේ.ඒ.ඩී.ඒ. ජයසිංහ (තුරුලී) කි.ග්‍රෑ. 51 - එම්.එම්. වී.ප්‍රබාදි (තුරුලී) කි.ග්‍රෑ. 54 - එම්.ඩී.මධුවන්ති(කොතලාවල) කි.ග්‍රෑ.57 - එම්.පී.කේ.සල්ගාදු (යුද හමුදාව) කි.ග්‍රෑ. 60 - ටී.එම්.බී.අයි.අබේවර්ධන(තුරුලී) කි.ග්‍රෑ.64 - කේ.ඒ.සාරිකා (කොතලාවල) කි.ග්‍රෑ. 69 - යූ.පී.ඩබ්. ජේ.රත්වත්ත(යුද හමුදාව) කි.ග්‍රෑ.75 - ටී.කේ. රාජපක්ෂ (ගන්දර ක්‍රි.ස.) කි.ග්‍රෑ.81 - වී.පී.ඩී. එස්. දක්ෂිකා (පොලිසිය) කි.ග්‍රෑ.81 ට වැඩි - ටී.එම්.වීරසිංහ (යුද හමුදාව)පිරිමිකි.ග්‍රෑ.49- බ්.ඒ.සී.අයි.පෙරේරා (යුද හමුදාව) කි.ග්‍රෑ.52 - එච්.එස්. ධනුෂ්ක (ගුවන් හමුදාව) කි.ග්‍රෑ.56 - ඩබ්.ආර්.ටී. වීරක්කොඩි (යුද හමුදාව) කි.ග්‍රෑ.60 - ඩී.එල්.පී.ආර්.කුමාර (නාවික හමුදාව) කි.ග්‍රෑ.64 - එන්.හීල්බත්දෙණිය (ලීනියා) කි.ග්‍රෑ.69 - එස්.ජී.සී.ද සිල්වා (යුද හමුදාව) කි.ග්‍රෑ.75 - ජේ.එන්.ඩී.නයනජිත් (පොලිසිය) කි.ග්‍රෑ.81 - ඩී.මධුසංඛ (යුද හමුදාව) කි.ග්‍රෑ.91 - ඒ.එම්.අයි.නිමේෂ් (ස්ලිම්ලයින්) කි.ග්‍රෑ.91 ට වැඩි - එල්.එස්. සඳුන් - (ගුවන් හමුදාව)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007154</link>
    <topic>ප්‍රංශ සවාරියේ නව වන අදියර ජය සැන්ඩි කේසර්ට</topic>
    <author>ප්‍රංශය (ඒ. එෆ්. පී.)</author>
    <content>ප්‍රංශ සවාරියේ නවවන අදියර සැන්ඩි කේසර් ජයග්‍රහණය කළ අතර කහ ජර්සිය හිමිකර ගත්තේ ඇන්ඩි ශෙලෙක්ය. මේ තරග වටයේදී කේසර්ට කිලෝ මීටර් 25.5 ක් වූ කඳුකර ප්‍රදේශයක ධාවනය කිරීමට සිදුවිය.අටවන වටයේ ප්‍රමුඛ ධාවකයා බවට පත්ව සිටි ඔස්ට්‍රේලියානු ජාතික කැඩෙල් ඉවාන්ස්ට මෙම වටයේදී අනපේක්ෂිත පසුබෑමකට ලක්විය. ඔහු සමස්ත මට්ටමින් විනාඩි 8 ක් පමණ පසුබා සිටියි.තම තරග ඉසව්ව අවසන් කරනාවත් සමග ලෝක සූර කැඩෙල් ඉවාන්ස් කඳුළු සැලීමට පටන් ගත් බව වාර්තාවේ. මේ තරග වටයේදී දෙවැනි තැන ස්පාඤ්ඤයේ ලුවිස් ලිවෝන් සැන්චෙස්ය. ඊට පසුව ඉතාලියේ ඩැමිනියානෝ කුනේගෝ සහ ප්‍රංශයේ කිස්ටෝපර් මොරේ හා ඇන්තනි වරාමිය.සැක්සෝ බෑන්ක් පිල වෙනුවෙන් තරගවදින කඳුකර ධාවනයේ විශේෂඥයකු වූ ශෙ ලෙක් මෙම වටය ආරම්භ කළේ ඉවෑන්ස්ට තත්පර 20 කට පසුවයි. අතේ ආබාධයකට ලක්වී සිටි ඉවෑන්ස් කඳු නැගීමේදී ශෙලක්ට කරටකර සිටීමට අසීරු වූ අතර කොන්ටාඩෝද පසුබා සිටිනු දක්නට ලැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007155</link>
    <topic>මහනුවර ක්‍රීඩා තරගාවලියේවැඩි දස්කම් මහමායා බාලිකාවෙන්</topic>
    <author>මහනුවර ක්‍රීඩා විශේෂ</author>
    <content>මහනුවර දිස්ත්‍රික්ක මලල ක්‍රීඩා සංගමය මෙහෙයවූ ක්‍රීඩා තරගාවලියේදී මහනුවර මහමායා බාලිකා විදුහල කණ්ඩායම් සූරතා 6 ක්ද මහනුවර ත්‍රිත්ව විදුහල කණ්ඩායම් සූරතා 4 ක්ද දිනා ගැනීමට සමත්විය. තරගාවලිය පසුගිය දින 4 තුල මහනුවර බෝගම්බර පිටියේදී පැවැත්විණි.එක් එක් වයස් සීමාවල කණ්ඩායම් සූරතා සහ අනු සූරතා දිනූ පාසැල් මෙසේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007156</link>
    <topic>ලොව පොහොසත් ක්‍රිකට් ක්‍රීඩක මහේන්ද්‍ර සිං දෝනි</topic>
    <author>නව දිල්ලිය (ඒ.එෆ්.පී.)</author>
    <content>ඉන්දීය ක්‍රිකට් පිලේ නායක මහේන්ද්‍ර සිං දෝනි අමෙරිකානු ඩොලර් මිලියන 42ක වටිනාකමකින් යුත් වෙළඳ ගිවිසුමකට වසර 2ක කාලයක් සඳහා අස්සන් කළ බව වාර්තාවකින් කියැවේ.29 හැවිරිදි දෝනි ඉන්දියාවේ ප්‍රකට ක්‍රීඩා කළමනාකරණ සමාගමක් වන ‘රිත් ‘ සමාගම සමඟ එළැඹුනු මේ ගිවිසුම මගින් දෝනිගේ සම්පූර්ණ අනුග්‍රාහකත්වය ඔවුනට හිමිවේ.මේ ගිවිසුම ඉන්දීය ක්‍රිකට් ක්‍ෂේත්‍රයේ වටිනාකමින් අධිකතම ගිවිසුම වන අතර එය මීට පෙර සුපිරි පිතිකරු සචින් තෙන්ඩුල්කාර් විසින් ඉන්දීය අයිකොනික්ස් ක්‍රීඩා කළමනාකරණ සමාගම සමඟ එළැඹි අමෙරිකානු ඩොලර් මිලියන 40ක වටිනාකමකින් යුත් තෙවසරක ගිවිසුම් වාර්තාව පසු කිරීමකි.පසුගිය වසරේ ෆෝබස් ශ්‍රේණිගත කිරීම් අනුව ලොව වඩාත්ම පොහොසත් ක්‍රිකට් ක්‍රීඩකයා වන්නේ ද මහේන්ද්‍ර සිං දෝනිය. ඔහුගේ වාර්ෂික ආදායම අමෙරිකානු ඩොලර් මිලියන 10 කි. දෙවැනි ස්ථානයට පත් සචින් තෙන්ඩුල්කාර්ගේ වාර්ෂික ආදායම අමෙරිකානු ඩොලර් මිලියන 8ක් වන අතර තෙවැනි ස්ථානයේ පසුවන්නේ අමෙරිකානු ඩොලර් මිලියන 5.5 ක වාර්ෂික ආදායමක් ලබන යුවරාජ් සිං ය. ඉන්දීය පිලේහිම රාහුල් ඩ්‍රාවිඩ් අමෙරිකානු ඩොලර් මිලියන 5ක වාර්ෂික ආදායමක් ලබමින් ශ්‍රේණිගත කිරීම්වල සිවුවැනි ස්ථානයේ පසුවෙයි.එංගලන්තයේ හිටපු තුන් ඉරියව් ක්‍රීඩක ඇන්ඩෲ ෆ්ලින්ටොෆ් අමෙරිකානු ඩොලර් මිලියන 4ක වාර්ෂික ආදායමක් උපයමින් ශ්‍රේණිගත කිරීම්වල පස්වැනි ස්ථානයේ පසුවන අතර ඕස්ට්‍රේලියානු ටෙස්ට් නායක රිකී පොන්ටින් සයවැනි ස්ථානයේ පසුවන්නේ අමෙරිකානු ඩොලර් මිලියන 3.5 ක වාර්ෂික ආදායමක් උපයා ගනිමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007157</link>
    <topic>සුපර්සන්-මායා පාපන්දු තරගය 18 වැනිදා</topic>
    <author/>
    <content>ශ්‍රී ලංකා පාපන්දු සම්මේලනය මෙහෙයවන අන්තර් සමාජ ප්‍රීමියර් ලීග් පාපන්දු තරගමාලාවේ දෙවන කොටසින් තරග වදින බේරුවල සුපර් සන් ක්‍රීඩා සමාජය සහ කෑගල්ල මායා ක්‍රීඩා සමාජය අතර පාපන්දු තරගය මේ මස 18 වැනිදා කෑගල්ල නගර සභා පිටියේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007158</link>
    <topic>රත්නසිරි වික්‍රමනායක කුසලානය පාණදුරට</topic>
    <author>අමල් යශෝමන් ජයසිංහ</author>
    <content>රත්නසිරි වික්‍රමනායක අභියෝගතා කුසලානය වෙනුවෙන් පැවැති ක්‍රිකට් තරගාවලියේ සූරතාවය පානදුර රාජකීය විදුහලේ ක්‍රිකට් පිලට හිමිවූ අතර එම අනුශූරතාවය කළුතර තිස්ස මධ්‍ය මහා විදුහලේ ක්‍රිකට් පිල විසින් දිනාගනු ලැබුවේය.මෙම තරගාවලියේ වීරයා වූයේ හොරණ තක්ෂිලා මධ්‍ය විද්‍යාලයේ ක්‍රිශාන්ත අරුණ කුමාරය. අවසන් තරගයේ වීරයා ලෙස පානදුර රාජකීය විදුහලේ අසංක අල්විස් සම්මාන දිනුවේය. අසංක අල්විස් අවසන් තරගයේ දී ලකුණු 15 කට කඩුලු 5 ක් දවාලමින්ද පිතිහරඹයෙන් දස්කම් දක්වා ලකුණු 32 ක් රැස් කරමින්ද සිය කණ්ඩායම ජයග්‍රහණය කරා රැගෙන ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s1007159</link>
    <topic>බොක්සිං සංගමයේ හිටපු සභාපතිටජගත් විනිසුරුවරයකු ලෙස උසස්වීමක්</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමයේ හිටපු සභාපතිවරයා වන උදේනි කිරිදෙන මහතා ජාත්‍යන්තර තරග විනිසුරු සහ තීරකවරයකු ලෙස ජගත් ආධුනික බොක්සිං සංගමය විසින් පසුගියදා ශ්‍රේණිගත කරනු ලැබුවේය.මේ අනුව ජාත්‍යන්තර තරග විනිසුරුවන් අතර සිටින ආසියානු තරග විනිසුරුවන් 16 දෙනා අතරට ඔහුද ඇතුළත් විය.මහනුවර ත්‍රිත්ව විදුහලෙන් අධ්‍යාපනය ලැබූ කිරිදෙන මහතා වයස අවුරුදු 11 දී මධ්‍යම පළාත් පින් බර පංතියේ සූරතාව දිනාගනිමින් බොක්සිං පිටියට පිවිසි අතර 1983 වසරේදී ත්‍රිත්ව විදුහල් බොක්සිං කණ්ඩායමේ නායකත්වයට පත්විය.ජාතික බොක්සිං පිටියේ ප්‍රවීණයකු සහ බොක්සිං ඉතිහාසඥයකු වූ ඩොනල්ඩ් මුණසිංහ මහතාගේ මඟපෙන්වීම හමුවේ ඉදිරියට පැමිණි කිරිදෙන මහතා ශශ්‍රී ලංකා බොක්සිං විනිසුරුවන්ගේ සහ තීරකවරුන්ගේ සංගමයේ භාණ්ඩාගාරික ලෙස වසර 5 ක් කටයුතු කළේය. අනතුරුව උප ලේකම් සහ උපසභාපති ධූරයට පත් වූ ඒ මහතා 2010 වසර ආරම්භය වනතුරු ශශ්‍රී ලංකා ආධුනික බොක්සිං සංගමයේ සභාපතිවරයා ලෙස කටයුතු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=s10071510</link>
    <topic>බස්නාහිර මේස පන්දු විවෘත සූරතාව කුලනකට</topic>
    <author>ජගත් ගුණවර්ධන</author>
    <content>බස්නාහිර පළාත් විවෘත ශ්‍රේණිගත මේස පන්දු තරගාවලියේ විවෘත පිරිමි සූරතාව කොළඹ රාජකීය විද්‍යාලයේ කුලනක හෙන්දහේවා හා කාන්තා සූරතාව කොළඹ මියුසියස් විද්‍යාලයේ රුවිනි කන්නංගර විසින් ද දිනා ගනු ලැබූහ. මෙහිදී අනු සූරතාවන් ඉසිපතන විදුහලේ දුෂාන් රණතුංග ද මියුසියස් විදුහලේ ගිත්මි ද සිල්වා ද දිනා ගත්හ. තරගාවලියේ දක්‍ෂතම ක්‍රීඩකයා ලෙස කුලනක හෙන්දහේවා සම්මානයට පාත්‍ර විය.පසුගියදා ගල්කිස්ස ශාන්ත තෝමස් විද්‍යාලයීය ගෘහස්ත ක්‍රීඩාංගණයේදී පැවැති අයි සහ ඩී මේස පන්දු ඇකඩමිය මෙහෙය වූ මේ බස්නාහිර පළාත් විවෘත මේස පන්දු තරගාවලියේ ත්‍යාග හා සහතික පත් ප්‍රදානය ජාතික ඔලිම්පික් කමිටුවේ හිටපු භාණ්ඩාගාරික රීසා ලතීෆ් මහතාගේ ප්‍රදානත්වයෙන් සිදු විය.තරග ප්‍රතිඵලඅවු. 8 න් පහළ පිරිමි සූරතාව දෙව්මින් වීරසේන (ලයිසියම් නුගේගොඩ, අනුසූරතාව ඒ. ඉසඩ් චිට්ටි (සාන්ත තෝමස් ගල්කිස්ස) කාන්තා සූරතාව උෂිරි පෙරේරා අනුසූරතාව ලිතාරා පෙරේරා (උසස් බාලිකා ගල්කිස්ස)අවු. 10 න් පහළ පිරිමි සූරතාව ලිත්ටින මහානාම (වෙස්ලි විදුහල) අනුසුරතාව නිමේෂ් රංචගෙඩ (රාජකීය) කාන්තා සූරතාව සචිනි අල්විස් අනුසූරතාව සයුරි පෙරේරා (උසස් බාලිකා ගල්කිස්ස)අවු. 12 න් පහළ පිරිමි සූරතාව රුමාල් ඉන්ටිකාබ් අනුසූරතාව සෙනෙල් රත්නායක (රාජකීය විදුහල) කාන්තා සූරතාව හසිනි කපුගීකියන (අනුලා විදුහල) අනුසූරතාව තනුරි ගයාරා (විශාඛා විදුහල)අවුරුදු 15 න් පහළ පිරිමි සූරතාව කුලනක හෙන්දහේවා (රාජකීය විදුහල) අනුසූරතාව රසික මනෝජ් (අනුර මධ්‍ය මහා විදුහල යක්කල) කාන්තා සූරතාව රුවිනි කන්නංගර (මියුසියස් විදුහල) ජීවිකා හන්සනි (දේවි බාලිකා විදුහල)අවු. 12 න් පහළ යුගල පිරිමි සූරතාව ලිත්මින මහානාම, සන්දේශ් නිස්සංක (වෙස්ලි විදුහල) අනුසූරතාව ඕජිත ගමගේ, නිමේෂ් රංචගොඩ (රාජකීය විදුහල) කාන්තා සූරතාව හසිනි ගුණසේකර, තනුරි ගයා (විශාඛා විදුහල) අනුසූරතාව එරෝනි ද සිල්වා, සෙනුරි ද සිල්වා (ශුද්ධ වූ පවුලේ කන්‍යාරාමය කලුතර)අවු. 15 න් පහළ යුගල පිරිමි සූරතාව කුලනක හෙන්දහේවා ඔසුර නවගමුව, අනුසූරතාව අබ්දුල් අසීස්, රෂීඩ් අසීස් (රාජකීය විදුහල) කාන්තා සූරතාව දෙව්මිණි වීරසේන, දෙනෙති විජේගුණවර්ධන, අනුසූරතාව රුවිනි කන්නංගර, ඩිල්මි ද සිල්වා (මියුසියස් විදුහල)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=f1007151</link>
    <topic>මූන්ගේ කමිටුව සහවිපක්ෂයේ හීන් කෙඳිරිය</topic>
    <author>රාමන්</author>
    <content>එක්සත් ජාතීන්ගේ සංවිධානයට අනුබද්ධ ආයතන සංවර්ධනය වන්නා වූ රටවල සක්‍රීයව ක්‍රියාත්මක වෙනවා. විශේෂයෙන් දුප්පත් කොටස්වලට ආධාර කිරීම, මන්දපෝෂණය තුරන් කිරීම, දුගී ජනතාව අතර හොඳ සෞඛ්‍ය පුරුදු ඇති කිරීම, ළමා මන්ද පෝෂණය දුරුකිරීම් පෝෂණ වැඩසටහන්, අඩු දියුණු ප්‍රදේශවල සෞඛ්‍ය පහසුකම් වැඩි දියුණු කිරීම, ජනයා නැවත පදිංචිකිරීමේ දී ආධාර කිරීම ආදී කාරනා මෙහි දී වැදගත්.විශේෂයෙන් ම යුද්ධයෙන් අනාථ වූ අයට ආධාර කිරීමේ දී ඉදිරියෙන් ම සිටින්නේ එක්සත් ජාතීන්ගේ සංවිධානයට අනුබද්ධ ආයතනයි. අපේ රටේත් විවිධ ක්ෂේත්‍රවල ඔවුන්ගේ සත්කාරක සේවාවක් ඉටු වෙනවා. එම සත්කාරක සේවාවන් සම්බන්ධයෙන් විවාදයක් නැහැ. ඒවා අපේ රටටත් ප්‍රයෝජනවත් වී තිබෙනවා.අනෙක් පැත්තෙන් මෙවන් සත්කාරක සේවාවක් පැවැත්වෙන සියලුම රටවල් එක්සත් ජාතීන්ගේ සාමාජිකයන්, ශ්‍රී ලංකාවත් එක්සත් ජාතීන්ගේ සංවිධානයේ සාමාජික රටක්. මේ නිසා සාමාජික රටවල අඩු දියුණු ජන කොටස්වලට විවිධ අයුරින් ආධාර කිරීම ඔවුන්ගේ වගකීමක් හා යුතුකමක්. ඊට අදාළ ගිවිසුම් එක්සත් ජාතීන්ගේ සංවිධානය හා ශ්‍රී ලංකාව අස්සන් තබා තිබෙනවා.මේ නිසා ඔවුන්ගේ ‘දේශපාලන ලයින් එක’ හා ලෝක සාමය වෙනුවෙන් ද ඔවුන් ගෙන යන වැඩපිළිවෙළ සම්පූර්ණයෙන් ම නිවැරැදියි කියන්න බැහැ. ඊට සහයෝගය දෙන්න එය නිවැරැදියි කියන්න බැහැ. ඊට සහයෝගය දෙන්න එය නිවැරැදියි කියන්න කෙනෙකුගේ දිව නැමෙන්නේ නැහැ. ඊට හේතු ඕනෑ තරම් තිබෙනවා. ඒ කාරණය සම්බන්ධයෙන් ඔවුන් ක්‍රියාකරන්නේ බටහිර යුරෝපීය ඛ්ා අමෙරිකානු න්‍යාය පත්‍රයට අනුව බවයි පෙනෙන්නේ. එය එතරම් හොඳ න්‍යාය පත්‍රයක් නොවෙයි.ශ්‍රී ලංකාව සම්බන්ධයෙන් මේ මොහොතේ ඔවුන්ට සැඟවුණු න්‍යාය පත්‍රයක් ඇති බව පෙනෙනවා. හිටපු මහා ලේකම් කොෆි අන්නන්ගේ කාලයේ සිට ම ඔවුන් එල්. ටී. ටී. ඊ. ඩයස් පෝරාවට යම් පක්ෂපාතිත්වයක් දක්වා තිබෙන බව දැන් පැහැදිලියි. ඊට එක්සත් ජාතීන්ගේ සංවිධානයේ ශ්‍රී ලංකා කාර්යාලයේ සමහර නිලධාරීන්ගේ අනුග්‍රහය ලැබී තිබෙන බවයි පෙනෙන්නේ. එල්. ටී. ටී. ඊ. ය ලෝකයට හැඳින්වන්නේ දරුණුතම ත්‍රස්තවාදී සංවිධානයක් විදියට. අල්කයිඩා, තලේබාන්, එල්.ටී. ටී. ඊ. එකම ගනයේ ත්‍රස්ත සංවිධාන.එහෙත් එ.ජා. සංවිධානයට එල්.ටී.ටී.ඊ ය සටන්කාමී සංවිධානයක් වෙලා. එහෙත් ඔවුන්ට අල්කයිඩා හා තලේබාන් ත්‍රස්තවාදීන් මේ විග්‍රහයට වැරදියි. ලෝකයේ විවිධ රටවල සිදුවන ත්‍රස්ත විරෝධී සටන් සම්බන්ධයෙන් එක්සත් ජාතීන් බලය කෝණය හා මනින කෝදුව වෙනස් වෙලා. ඇෆ්ගනිස්ථානයේ පසුගිය මාස හය තුළ පමණක් සිවිල් වැසියන් දහසකට වඩා අමෙරිකානු ප්‍රහාරයන් නිසා ජීවිතක්ෂයට පත් වුණා.ඊට අදාළ සංඛ්‍යා ලේඛන මේ වන විට හෙළි දරව් වී තිබෙනවා. පලස්තීනයේ ගාසා තීරයේ සිදුවන යුධ අපරාධවල කෙළවරක් නැහැ. එය හිට්ලර්ගේ සමයේ සිදු වූ ක්‍රියාකාරකම්වලට සමාන යැයි අන්තර්ජාල වාර්තාවල සඳහන් වෙනවා. ඉරාකයේ සිදුවන මිනිස් ඝාතනවල සීමාවක් නැහැ. මේවා සම්බන්ධයෙන් එක්සත් ජාතීන්ගේ සංවිධානය අනුගමනය කරන්නේ නිහ¼ඬ පිළිවෙතක්. නැති නම් දියාරු පිළිවෙතක්.එහෙත් ඔවුන් ශ්‍රී ලංකාවේ මානුෂික මෙහෙයුම් සිදු වූවා යැයි ඔවුන් උපකල්පනය කරන කාරණා සම්බන්ධයෙන් සංවේදී වෙලා. මහ ලේකම්වරයා ඔහුට උපදෙස් ගන්න කමිටු දානවා.මානුෂික මෙහෙයුම අවසන් වූ සැණින් ඔවුන් ශ්‍රී ලංකාවට එක්සත් ජාතීන් ගේ මානව හිමිකම් කවුන්සලය ඉදිරියට ගෙන යාමේ උත්සාහයක නිරත වුණා. එය අසාර්ථක වුණා. ශ්‍රී ලංකාව රැකගැනීමට එම සංවිධානයේ ම බහුතරය රාජ්‍ය ඉදිරිපත් වුණා. එතනින් හොට බිම ඇනගත් මහාලේකම්වරයා තවමත් පාඩමක් ඉගෙනගෙන නැහැ.මහලේකම්වරයා මේ සඳහා උනන්දු වෙන්නේ කාගේ උසි ගැන්වීමට ද යන ප්‍රශ්නය මතු කරගත් විට බළලා මල්ලෙන් එළියට පනිනවා. ඔහු පිටුපසින් සිට මේ සියල්ලට උසිගන්වන්නේ එල්. ටී. ටී. ඊ. යට උදව් දෙන දෙමළ ඩයස් පෝරාවයි. බෑන් කිං මූන් ඔවුන්ගේ බළල් අතක් වෙලා.එල්. ටී. ටී. ඊ. ය අවසන් වීම ඔවුන්ට උදව් දුන් ‘ඩයස් පෝරාව‘ට ඉවසුම් නොදෙන්නක්. ඔවුන්ට එය ගඟට කැපූ ඉනි වගෙයි. මේ නිසා තමන්ගේ සැනසීමට ඔවුන් ඡායා ඊලාම් ආණ්ඩුවක් පිහිටුවා ගැනීමේ උත්සාහයක නිරත වෙනවා. එක්සත් ජාතීන්ගේ මහලේකම්වරයාගේ ක්‍රියා කලාපය ඊට ද රුකුලක් වී තිබෙන බවයි පෙනෙන්නේ. මේ නිසා දෙමළ ඩයස් පෝරාවේ ලණු කන තැනට එක්සත් ජාතීන්ගේ සංවිධානය පත්වීම කනගාටුදායකයි. අද බෑන් කිං මූන් ගේ් කමිටුව සුබ පතන්නේ එල්. ටී. ටී. ඊ. ඩයස් පෝරාවටයි. මේ නිසා සිදුවන දේ පැහැදිලියි.මේ ක්‍රියාදාමය සම්බන්ධයෙන් අපේ තානාපති සේවා මීට වඩා උනන්දු වීමට තිබුණා. විශේෂයෙන් ම බටහිර තානාපති අංශ මීට එරෙහි ව අපේ මට්ටමින් ගත හැකිව තිබූ ක්‍රියා මාර්ගගෙන තිබේ ද කියා නැවත සොයා බැලිය යුතු වෙනවා. අමෙරිකාව හා යුරෝපා රටවල ලක්ෂ ගණනින් ශ්‍රී ලාංකිකයන් ජීවත් වෙනවා. ඔවුන් රට වෙනුවෙන් උනන්දු වන බව යුද්ධය පැවැති සමයේ පැහැදිලි වුණා.මෙම රටවල ජීවත්වන ශ්‍රී ලාංකිකයන් එල්. ටී. ටී. ඊ. විරෝධී උද්ඝෝෂණ හා ඩයස් පෝරාවේ ක්‍රියාකාරකම්වලට එරෙහි ව ක්‍රියාත්මක වූ ආකාරය අමුතුවෙන් විස්තර කළ යුතු නැහැ. එහෙත් ඔවුන් සමඟ සහයෝගයෙන් කටයුතු කරමින් මහලේකම්වරයාගේ ක්‍රියා කලාපයට එරෙහි ව ජාත්‍යන්තර වශයෙන් හඩක් නැගීමේ හැකියාවක් තිබෙනවා. ඊට සහායක් අපේ තානාපති අංශවලින් ලැබිය යුතුයි. එවැන්නකට තවමත් ඔවුන් යොමුවන පාටක් පෙනෙන්නට නැහැ. නොපෙනෙන්න තිබෙනවාද කියා කියන්න දන්නේ නැහැ.මේ අතර මහලේකම්වරයා පත්කළ උපදේශක කමිටුව ක්‍රියාත්මක වන බවයි එක්සත් ජාතීන්ගේ ආරංචි මාර්ග සඳහන් කරන්නේ. ඊට එරෙහිව ශ්‍රී ලංකාවේ එවැනි උද්ඝෝෂණ වැදගත් වන්නේ මෙවන් පසුබිමක් තුළයි. මේ සඳහා ‘සිහල උරුමය’ ප්‍රශස්ත ලෙස එම කාර්ය ඉටු කළා. ජාතික නිදහස් පෙරමුණ ද ප්‍රබල හඬක් නැගුවා. එහි නායක අමාත්‍ය විමල් වීරවංශ මහතාගේ මාරාන්තික උපවාසය ඇරඹෙන්නේ ඉන් අනතුරුවයි.එය ජාතික නිදහස් පෙරමුණේ උද්ඝෝෂණයේ ම දිගුවක් ලෙසයි සැලකෙන්නේ. විමල් වීරවංශ ඇමතිවරයාගේ උපවාසය ජාතික හා ජාත්‍යන්තර වශයෙන් මාධ්‍ය ලොකු ප්‍රසිද්ධියක් ලබා දී තිබුණා. එ. ජා. ස. මහ ලේකම් බෑන් කීං මූන්ට පවා ප්‍රකාශ නිකුත් කරන මට්ටමට එය දැනී තිබුණු බවයි පෙනෙන්නේ. මේ නිසා ශ්‍රී ලංකාව තුළ යම් හඬක් තම වැඩපිළිවෙළට එරෙහි ව ඇති වෙමින් පවතින බවට ඔවුන්ට යම් පණිවිඩයක් යන්න ඇති.අපේ රටට එරෙහි ව මෙවන් කමිටුවක් පත්වෙද්දී යම් අවදි කිරීමක් ඇති වීම වැදගත්. එම අවදි කිරීම ජාතික වශයෙන් ද වැදගත්. ඔවුන් ගෙනගිය උද්ඝෝෂණයට වඩා උපවාසයෙන් ලැබුණු පණිවිඩය ප්‍රශස්තයි.එක්සත් ජාතීන්ගේ ප්‍රඥප්තිවලට අනුව උද්ඝෝෂණය කිරීමේ අයිතිය ඕනෑම රටක ජනතාවට තිබෙනවා. මේ නිසා ඔවුන් කොළඹ කාර්යාලය වසා දැමුවෙත් නැහැ. ඊට පෙර සිටම බැංකොක් නගරයට ගෙනයාමට තීන්දුකර තිබූ කාර්යාලයක් එහි ගෙන යාමට මේ උද්ඝෝෂණ අස්සේම තීරණය කර තිබෙනවා.එක්සත් ජාතීන්ගේ සංවිධානයේ මහලේකම්වරයාගේ ප්‍රයත්නය හෙළා දැකිය යුතුයි. එය හෙළා දැකීමෙන් පමණක් නොනැවතී උද්ඝෝෂණයක යෙදීම ද වැදගත්. එහෙත් මෙහිදී අපේ සීමාවන් හඳුනා ගැනීමට සිදු වෙනවා. එය විය යුත්තේ එක්සත් ජාතීන්ගේ සංවිධානයේ මෙරට කාර්යාලවල නියෝජිතයන්ට හිරිහැරයක් නොවන අයුරින්. එහෙත් විවිධ රටවල දී ඔවුන්ට හිරිහැර වූ අවස්ථා තිබෙනවා. අපේ රටේ ද එල්. ටී. ටී.ඊ. ඔවුන්ට හිරිහැර කළා.ඔවුන්ගේ නියෝජිතයන් මරා දැම්මා. එය ත්‍රස්තවාදීන්ගේ ක්‍රියා ලෙස හෙළා දැකිය හැකියි. එහෙත් කොංගෝවේ ජනතාව එරටට පැමිණි එ. ජා. ගේ සාම හමුදාවේ ක්‍රියා කලාපයට එරෙහි ව එම කාර්යාලයට ගල් ගසා විනාශ කළා.අමෙරිකානු ජනතාවම ඉරාකයෙන් හමුදාව ඉවත් කර ගන්නා ලෙස ඉල්ලා සිටිමින් එ. ජා. මූලස්ථානය ඉදිරිපිට උද්ඝෝෂණය කළා. එල්. ටී. ටී. ඊ. දෙමළ ඩයස් පෝරාවද මානුෂික මෙහෙයුම් අතරතුරේ විවිධ උපවාස හා උද්ඝෝෂණ එක්සත් ජාතීන්ගේ කාර්යාල ඉදිරිපිට සංවිධාන කර තිබුණා.මේ නිසා එක්සත් ජාතීන්ගේ සංවිධානයේ කොළඹ කාර්යාලය ඉදිරිපිට උද්ඝෝෂණය කිරීමෙ වරදක් නැහැ. ඒ නිසා අපේ කිසිවක් අඩුවෙන්නේ ද නැහැ. විය යුත්තේ අපේ රටේ ගෞරවය ද ආරක්ෂාවන අයුරින් අපි විරෝධතා දැක්වීමයි. ප්‍රශස්ත විරෝධතාවයක් යනුවෙන් අදහස් කරන්නෙ එයයි.පසුගියදා ආණ්ඩුක්‍රම ව්‍යවස්ථා සංශෝධනයට එකතු වූ ආකාරයට මේ සම්බන්ධයෙන් රජය හා විපක්ෂය ඒකාබද්ධව නැගී සිටියා නම් එය රට වශයෙන් වැදගත්. එමගින් ලැබෙන පණිවිඩය ප්‍රබලයි. ඊට එක්සත් ජාතික පක්ෂයේ උනන්දුව අඩු වූයේ ඇයි දැයි තේරුම් ගැනීම අපහසුයි. මෙවන් ජාතික ප්‍රශ්නයක දී වුව ද ආණ්ඩුව රිදවීමේ යටි අරමුණක් ඔවුන්ට තිබුණා දැයි කියන්න දන්නේ නැහැ.නො එසේ නම් ආණ්ඩුව මෙහි දී අපහසුතාවයකට පත්වීමට ඉඩ හැර ඒ අනුසාරයෙන් තමන් ගොඩවීමට උත්සාහ කළා ද කියා කෙනෙකුට හැගී යන්න පුළුවන්. විපක්ෂ නායක රනිල් වික්‍රමසිංහ මහතා මේ සම්බන්ධයෙන් දැක් වූ විරෝධතාවය ද අපහැදිලියි. නිකම් හීන් කෙදිරියක් වගෙයි. එහෙත් සජිත් ප්‍රේමදාස මන්ත්‍රීවරයා පැහැදිලිව ම මීට විරෝධය දැක්වූවා. එමගින් ගම්‍ය වූයේ ද එක්සත් ජාතික පක්ෂය වුව ද ස්ථාවර දෙකක සිටින බවයි.ඔවුන්ට අවශ්‍ය වූයේ නම් මේ සිදු වීමේ දී වුව ද ඒකාබද්ධව නැගී සිට තමන් මේ මහ පොළොවේ පය ගසා දේශපාලනය කරන පක්ෂයක් බව පෙන්වීමට ඉඩ තිබුණා. පැරණි එක්සත් ජාතික පක්ෂය නම් එවන් පක්ෂයක් වුණා. මේ නිසා එක්සත් ජාතික පක්ෂය ඒකාබද්ධව හඩක් නැගිය යුතු ජාතික දේශපාලන තලයේ දේශපාලන සංසිද්ධියක් දියාරුවෙන් අත්හැර දැමූ බවයි මේ සිදුවීමෙන් ද හෙළිදරව් වුණේ එය ඔවුන්ගේ අනාගත දේශපාලනයටවත් යහපත් වේද නැද්ද යන්න දැන්ම කියන්න දන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=f1007152</link>
    <topic>තුම්පනේ කැලේ ටාසන් මමයි</topic>
    <author>නිවන්ති තිලකරත්න ඡායාරූප -තුෂාර ප්‍රනාන්දු</author>
    <content>* ඔබේ නම:මාෂල් ජනතා* මේ නම ඔබට උත්පත්තියෙන් ලැබුණු නමද?ඔව්. මේ නම මට මගේ තාත්තා දාපු නම. අපේ තාත්තා හරිම ජනතාවාදී මනුෂ්‍යයෙක්. ඉතින් අපේ අයියට ජනතා කියලා නම දැම්මා. තාත්තා කාලයක් විදෙස්ගත වෙලා ඉඳලා තියනවා. ඔහුට ජර්මන් හමුදාව ඇසුරු කරන්න ලැබුණලු. එහි දී ඔහු මාෂල් කියන නම අහුලගෙන තියනවා. ඒ අනුව තමයි මට මාෂල් ජනතා කියලා නම දාලා තියෙන්නේ.* ඔබේ උපන් දිනය: 1956 ජනවාරි 28* ඔබේ ගම් පළාත:මහනුවර දිස්ත්‍රික්කයේ කුළුගම්මන.* ඔබේ සහෝදර සහෝදරියන්-  මට සහෝදර සහෝදරියන් හය දෙනෙක් ඉන්නවා.අයියයි, නංගිලා තුන්දෙනයි මල්ලිලා දෙන්නයි.* ඔබේ අම්මා තාත්තා මොනවද කළේ?අම්මා රැකියාවක් කළේ නෑ. තාත්තා කලාකරුවෙක්. නාට්‍ය නිෂ්පාදනය කළා.* පවුලේ ඇසුර ඔබේ ළමා කාලයට බලපෑවේ කොහොමද?අපේ පවුල බොහොම දුප්පත් පවුලක්. ඒත් ඒක අපට කවදාවත් බාධාවක් වුණේ නෑ. ආර්ථික සරදම නොදැනෙන්න අපේ අම්මත් තාත්තත් කටයුතු කළා. ගෙදරදී අපි හැමෝම එකතු වෙලා නාට්‍ය රඟපෑවා. සින්දු කිව්වා. විරුදු කිව්වා.* ඔබ අධ්‍යාපනය ලැබූ පාසල් මොනවා ද?නුගවෙල කනිෂ්ඨ විද්‍යාලයයඉඩමේගම මහා විද්‍යාලයය* නුගවෙල මධ්‍ය මහා විද්‍යාලය ඔබේ ගම ආසන්නයේ තිබියදී ඉඩමේගම මහා විද්‍යාලයට ගියේ ඇයි?මාව නුගවෙල මධ්‍ය මහා විද්‍යාලයට දාන්න අපේ තාත්තට බල පුළුවන්කාරකමක් තිබුණේ නෑ. ඒ නිසා මට ගමේ ඉස්කෝලේ දිහා බල බලා හැතැප්ම අටක් පයින් යන්න සිදු වුණා.* අවුරුදු කීයක් ඒ විදිහට පයින් ගියා ද?අවුරුදු දෙකක් විතර පයින් ගියා. තුම්පනේ අපේ මාමා හිටියා. එහෙ ඉදලා ඉස්කෝලේ යන්න පටන් ගත්තා.* මාමලාගේ ගෙදර සිටියදී ඔබ ලැබූ අත්දැකීම් මොනවා ද?එහෙදි මට දැඩි හුදකලා බවක් දැනුණා. ඇසුරු කරන්න මගේ වයසේ කිසිම ළමයෙක් හිටියේ නෑ. මම පොත් කියවන්න ඇබ්බැහි වුණේ ඒ කාලෙදි. ඒ දවස්වල තුම්පනේ කැලෑබද ප්‍රදේශයක්. මම නිතර ම මේ කැලෑවට යනවා. පොත්වල හිටිය චරිත මම කැලේ ඇතුළෙදි රඟපෑවා. මම ඒ කාලේ කැලේ ජීවත් වුණේ ටාසන් වගේ. ගස් උඩ පැල්පත් හදා ගත්තා. දුනු ඊතල හදාගෙන සතුන්ට විද්දා.* කැලේ ඇතුළෙදි භයානක සිදුවීම්වලට මුහුණ දුන්නේ නැද්ද?අපේ සීයා වෙද මහත්තයෙක්. ඉතින් එයා මට බෙහෙත් වර්ග හොයා ගෙන එන්න දෙනවා. අල වර්ග හාරන්න ගිහිල්ලා සත්තු විදලා තියනවා. පැය දෙක තුනේ සිහි නැතිවෙලා කැලේ වැටිලා ඉදලා තියනවා. ඒත් මගේ ජීවිතේට හානියක් වුණේ නෑ. මම හිතන්නේ සොබා දහමෙන් මට රැකවරණය තියනවා කියලා.* පාසලේ දී ඔබේ චරිතය කෙබඳු ද?මගේ චරිතෙට පැතිකඩ දෙකක් තිබුණා. එකක් දක්ෂ චරිතයක්. අනෙක අකීකරු චරිතයක්. සමහර ගුරුවරු මට ගොඩාක් කැමැතියි. තවත් පිරිසක් මාත් එක්ක ගොඩාක් තරහයි.* ඔබේ චරිතෙට අකීකරු පැතිකඩක් තිබුණා කියන්නේ ඇයි?මේකට හොඳම උදාහරණ දෙකක් තියනවා. එතකොට මම සමාන්‍ය පෙළ පන්තියේ හිටියේ. මට හොඳට සින්දු කියන්න හැකියාවක් තිබුණා. ඉතින් පන්තියේ කවුරු සින්දු කිව්වත් අහුවෙන්නේ මම. ඒ වුණාට මම පන්තියේ දී සින්දු කියන්නේ නෑ. එක දවසක් මාත් එක්ක තරහින් හිටපු ගැහැනු ළමයෙක් මම සින්දු කියලා පන්තියේ කෑ ගැහුවා කියලා නියෝජ්‍ය විදුහල්පතිට කියලා තියනවා.* ඒ ගැහැනු ළමයා ඔබට බොරු චෝදනා කරන්න තරම් තරහින් හිටියේ ඇයි?අපේ පන්තියේ රැඩිකල් කල්ලියේ නායකයා මමයි. ඉතින් මේ රැඩිකල් කල්ලියේ විනෝදාංශය තමයි ගැහැනු ළමයි ප්‍රතික්ෂේප කරන එක. ඒ හින්දා අපේ පන්තියේ ගැහැනු ළමයි මට කැමති නෑ.* එදා නියෝජ්‍ය විදුහල්පති ඔබට දඬුවම් කළා ද?ඔව්. නියෝජ්‍ය විදුහල්පතිතුමා කිසිම සෙවිල්ලක් බැලිල්ලක් නැතිව මට වේවැලෙන් ගැහුවා. නොකළ දේකට දඬුවම් කරපු එකට මට තරහ ගියා. ‘මම සින්දු කිව්වේ නෑ සර්’ කියලා මම කෑගහලා කිව්වා. ඊට පස්සේ සර් නැගපිය පුටුව උඩට කිව්වා. මම පුටුව උඩට නැගලත් කෑ ගහලා කිව්වා මම එහෙම කළේ නෑ කියලා. ඊට පස්සේ සර් කිව්වා නැගපිය ඩෙස් එක උඩට කියලා. ඩෙස් එක උඩ නැගලත් මම කිව්වා මම කළේ නෑ කියලා.ඊට පස්සේ සර් කිව්වා, බැහැපිය බිමට කියලා. ඩෙස් එක උඩින් පුටුව තියලා ඒකට නඟින්න කිව්වා. මගේ ඔළුව ස්ලැබ් එකේ ගෑවෙනවා. ඒත් මම කිව්වා මම කළේ නෑ කියලා. මේ වන විට මම ගුටි හත අටක් කාලා. මට අර ගැහැනු ළමයත් එක්ක පුදුමාකාර වෛරයක් ඇති වුණේ. මේකට මොකක් හරි කරන්න ඕන කියලා මම හිතුවා.* ඉතින් ඔබ මොකද කළේ?ඒ දවස්වල පාසල් අතර ක්‍රීඩා උත්සවය තිබුණා. මම වෙනත් ඉස්කෝලෙක හිටපු මගේ යහළුවෙක් එක්ක එකතුවෙලා වැඩක් සෙට් කළා. අර ගැහැනු ළමයා එක්ක තනියෙන් කතා කර කර ඉන්න කියලා මගේ යහළුවට කිව්වා. එහෙම සෙට් කරලා තියලා මම විදුහල්පතිට වැඩේ අතට ම අහු කරලා දුන්නා. විදුහල්පති ඒ ගැහැනු ළමයට අවවාද කළා.ඒත් මම ඒකෙන් සෑහීමකට පත් වුණේ නෑ. මම මගේ යහළුවා ලියනවා වගේ ලියුමක් ලියලා අර ගැහැනු ළමය ගේ නමට ඉස්කෝලෙට ලියුම තැපැල් කළා. ඒකේ සඳහන් කරලා තිබ්බේ එදා ඇයට විදුහල්පති අවවාද දීපු එක ගැන. විදුහල්පති මේක කියවලා අර ගැහැනු ළමයට වේවැලෙන් ගැහුවා.* මේ වැඩේ කළේ ඔබයි කියලා හෙළි වුණේ නැද්ද?නෑ. ඒත් මට ඒක හිත ඇතුළෙ තියාගෙන ඉන්න බැරි වුණා. එතකොට අපි වගා සංග්‍රාමයට ඉස්කෝලේ අල, බතල, මඤ්ඤොක්කා වවමින් හිටියේ. එදා ළමයිනුයි ගුරුවරුයි අපි ඔක්කොම මඤ්ඤොක්කා තම්බලා කනවා. අර විදුහල්පති තුමාත් හිටියා. මම විස්තරේ ඔක්කොම ඔහුට කිව්වා. “සර් මම එදා සින්දු කිව්වේ නෑ. මම දඬුවම් වින්දේ වරදක් කරලා නෙමේ. එදා දැනුණු ද්වේෂයට තමයි අර ගැහැනු ළමයට එහෙම කළේ. දැන් සර් මට ඕන දඬුවමක් දෙන්න කියලා මම කිව්වා. සර්ට කට උත්තර නැතිව ගියා. සංවේදී විදිහට ඔළුව වනලා සද්ද නැතිව හිටියා.* ඔබ තවත් අකීකරුකමක් ගැන සඳහන් කළා. ඒ මොකක් ද?අපට ගණිතය උගන්වපු සර් ගණිතය උගන්වන්නේ පරිච්ඡේදයෙන් විනාඩි 10 ක් විතරයි. කළු ලෑල්ලේ චිත්‍රයක් අඳිනවා වගේ ගණන ලියලා පන්තියෙන් යනවා. කිසිම ළමයෙකුට තේරෙන්නේ නෑ. ඒ ගුරුවරයාට අපේ ඉස්කෝලේ ගුරුවරියක් එක්ක ප්‍රේම සම්බන්ධයක් තිබුණා.එයත් එක්ක කතා කර කර ඉන්න තමයි පන්තියෙන් ඉක්මනට යන්නේ. අපි ඉතින් මදාවියෝ නේ. අපි ඕවා අල්ලන්න පනිනවා. ඒ හින්දා මේ ගුරුවරයා අපිත් එක්ක තරහයි. පහුවදාට අපි ගණන් හදාගෙන ඇවිල්ල ද බලනවා. පන්තියේ දෙතුන් දෙනෙක් හැරෙන්න හැමෝම ගුටි කනවා.* ඔබත් ගුටි කෑවාද?අපේ රැඩිකල් කණ්ඩායම හිටියේ පිටිපස්සේ පේළියේ. අපේ කණ්ඩායමට වදින්නේ වේගවත් පහරවල්. මම හිටියේ පේළියේ දෙවැනියාට. පළමුවැනියාට හිටපු මගේ මිත්‍රයාට සර් ගැහුවා. ඔහු සර්ට අත දික් කරලා කිව්වා “සර් මට ගැහුවට කමක් නෑ මාෂල් ට විතරක් ගහන්න එපා” කියලා.* ඊට පස්සේ මොකද වුණේ...සර්ට මේකට තරහ ගියා. මිත්‍රයට වේගයෙන් තවත් පහරක් ගැහුවා. මිත්‍රයට එහෙම වුණේ මම වෙනුවෙන් කතා කරලා නේද කියලා මට හිතුණා.කැඩිච්ච පුටු කකුලක් පන්තියේ කොණක තිබුණා. මම ඒකෙන් සර්ට ගහලා තාප්පයෙන් පැනලා දිව්වා. මගේ පන්ති තහනම් කළා.* ඊට පස්සේ ඔබේ පාසල් ගමනට මොකද වුණේ?මේක මට ගෙදරට කියන්න පුළුවන්කමක් තිබුණේ නෑ. මම ගස් කපන මිනිහට අරක්කු කාලක් අරන් දෙන්න පොරොන්දු වුණා. අපේ තාත්තා වගේ ඉස්කෝලෙට ඇවිල්ලා මාව ඉස්කෝලෙට ගන්න කියලා විදුහල්පතිට කියන්න කියලා ඔහුට කිව්වා. ඔහු විදුහල්පති ළඟට ගිහින් බුදු සර් කියලා බැගෑපත් වුණා. “මගේ තවත් දරුවෝ ඉන්නවා. ඒත් මූ තමයි අංගපුලාවක් නැති එකා කියලා මගේ කම්මුලට වේගෙන් පහරක් ගැහුවා. රඟපෑම වඩාත් හොඳට කරන්න ඕන නිසයි ඔහු එහෙම කළේ. ඒත් මට ඒක දරා ගන්න සිදු වුණා. ඊට පස්සේ මාව ආයෙත් ඉස්කෝලෙට ගත්තා.* පාසල් කාලයේ දී බාහිර වැඩ කටයුතුවලට යොමු වුණේ නැද්ද?නාට්‍යවල රඟපෑවා, ගීත ගායනය දිගින් දිගට ම කළා. ඊට අමතරව ගෙදර තිබුණු ආර්ථික අපහසුකම්වලට උත්තර හොයන්න පටන් ගත්තා. හැතැප්ම අටක් විතර දුර පොල් උර ඔළුවෙ තියාගෙන ගෙනිහින් විකුණුවා.මම පින්තූර කඩයක් දැම්මා. කැලණියට ගිහින් බුදුපිළිම ගෙනාවා. එතකොට මට අවුරුදු 12 ක් විතර ඇති.දවසක් බඩු පෙට්ටි දෙකක් ගෙනාවා. මට උස්සාගෙන එන්න බෑ. බස් එකට පයින් එන්නත් ඕන. ඊට පස්සේ මම එක පෙට්ටියක් පේන තෙක් මානෙට ගෙනිහින් තියලා අනෙක් පෙට්ටිය ගේනවා. ඒ විදිහට ගෙනාවත් ගෙදර ඇවිත් බැලුව ම බුදුපිළිම තුනක බෙලි කැඩිලා. මට හරිම දුකක් දැනුණා.* බුදු පිළිම විකිණීම එතනින් ඉවර වුණාද?නෑ. මම සිරිසඟබෝ කතාව අහලා තිබුණා. තාත්තා කලාකාරයෙක් හින්දා ගෙදර ගෙනාපු තීන්ත තිබුණා. කැඩුණු බුදු පිළිමවල බෙල්ලේ රතු තීන්ත ගාලා ඇඟ පුරාම ලේ වැක්කෙරෙනවා වගේ තීන්ත දැම්මා. හිස පිළිමේ අත උඩ තිබ්බා. කඩේට ආවම ආච්චිලා ඇහුවා මේ මොකක්ද පුතේ කියලා. මම කිව්වා “ආච්චියේ දැන් සිරිසඟබෝ පිළිමත් තියනවා කියලා” ඒ විදිහට මම පිළිම ඔක්කොම වික්කා.* පාසලෙන් අස් වුණාට පස්සේ....“රුහුණු කලා සංවිධානයට සංගීත අධ්‍යක්‍ෂවරයෙක් ඕන කියලා පුවත්පත් දැන්වීමක් දාලා තිබුණා. මම ඒකට ඉල්ලුම් කළා. ඒ අනුව මම එහි සංගීත අධ්‍යක්‍ෂවරයා විදිහට වැඩ කළා. “දර්ශන රංගන” නමින් වැඩසටහනක් කළා. අපි ඒ වැඩසටහන් ඉන්දියාවටත් ගෙනිච්චා. ඉන්දියානු ගුවන් විදුලියෙන් අපි සංගීත වැඩසටහන් කළා. ඉතා ඉහළ ප්‍රතිචාර ලැබුණා.* ආදරය සම්බන්ධයෙන් ඔබ ලැබූ අත්දැකීම් මොනවා ද?මගේ බාහිර පෙනුම හින්දා ඒ දවස්වල කවුරුත් මගේ දිහා බැලුවෙත් නෑ. භද්‍ර යෞවනයේ පසු වුණත් පිළිවෙළකට අඳින්න පළඳින්න මට වත්කමක් තිබුණේ නෑ. මම ආදරය ප්‍රකාශ කරපු අවස්ථා තිබුණා. ඒත් ඒවා නිර්දය ලෙස විවේචනයට ලක් වුණා.ඒ මගේ දුප්පත්කම ගැන කියලා. අපි වෙහෙසුණේ දේපළ වර්ධනය කරන්න නෙමේ. අපේ අධ්‍යාපනය වෙනුවෙන්. දර්ශන රංගන වැඩසටහන කරන කාලේ එහි සිටි ගායිකාවක් ගැන මට යම් හැඟීමක් ඇතිවෙලා තිබුණා. ඒත් ඇය ඒ දවස්වල පාසල් යමින් හිටි නිසා මම ඒක යටපත් කර ගත්තා.* ඔබ තරුණ සේවා සභාවට යොමු වෙන්නේ කොහොම ද?එතකොට මම කොණකලගල කනිෂ්ඨ විද්‍යාලයේ අර්ධ කාලීන ගුරුවරයෙක් ලෙස උගන්වමින් හිටියා. තරුණ සේවා සභාවේ සංගීත කණ්ඩායමක් හදන බවත් ඒ සඳහා උපදේශකවරුන් හා අභ්‍යාස ලාභීන් බඳවා ගන්න බවත් පුවත්පතකින් මා දුටුවා. මම මේ අංශ දෙකටම අයදුම් කළා.* ඔබ තෙරී පත් වුණේ කුමන අංශයට ද?ඒ දවස්වල මම ටිකක් ජනපි‍්‍රය චරිතයක්. තරුණ සේවා සභාවේ හිටපු නියෝජ්‍ය අධ්‍යක්ෂවරයෙක් මගෙන් ඉල්ලීමක් කළා, උපදේ්ශකවරු සඳහා වූ සම්මුඛ පරීක්ෂණයට ඉදිරිපත් වෙන්න එපා කියලා.* ඔහු එවැනි ඉල්ලීමක් කළේ ඇයි?මාෂල් ඔයා තරුණයෙක්. ඉදිරියට යන්න අවස්ථාව තියනවා. මම දන්න කෙනෙක් මේකට ඉල්ලුම් කරලා තියනවා. ඔහු විවාහ වෙලා දරුවොත් ඉන්නවා. මාෂල් සම්මුඛ පරීක්ෂණයට ගියොත් එයාව තේරෙන්නේ නෑ.ඒ හින්දා මාෂල් අභ්‍යාසලාභී සම්මුඛ පරීක්ෂණයට යන්න කියලා ඒ නියෝජ්‍ය අධ්‍යක්‍ෂවරයා ඉල්ලීමක් කළා.* ඔබ තරුණ සේවා සභාවේ සංගීත කණ්ඩායමේ ශිල්පියෙක් ලෙස කටයුතු කළා නේද?එහිදී මම වාදකයෙක් ලෙසත් ගායකයෙක් ලෙසත් කටයුතු කළා. මේ ක්‍ෂේත්‍රවල මට තිබුණු අත්දැකීම් නිසාත් දක්ෂතා නිසාත් ඉබේට ම ඒ වාදන කණ්ඩායමේ නායකයා බවට පත් වුණා. ඒ කාලෙදි තරුණ සේවා සංගීත කණ්ඩායම රටේ ජනපි‍්‍රය වුණා. “දොර කවුළුවෙන්” ගීතය මගෙත් චන්ද්‍රලේඛාගේත් මුල්ම ගීතය ලෙස මේ රටේ ජනතාව අතරට ගියේ මේ යුගයේ දී.* ඔබට තරුණ සේවා සභාව හැර යාමට සිදු වුණේ ඇයි?‘දර්ශන රංගා’ වැඩසටහන කරන කාලෙදි මට හමු වූ ගායිකාව ඉතා අහඹු ලෙස තරුණ සේවා සභාවට එනවා. මට සතුටක් දැනුණා. දෛවය ඇයව රැගෙන ආවද කියලා හිතුණා. ඒත් එතනින් මුල පිරුණේ ඛේදවාචකයකට. ඇය සමඟ හටගත් ප්‍රේමයක් නිසා විවිධ ගැටුම් ඇති වුණා. පාලකයෝ දැක්්කේ මම අකීකරු මිනිහෙක් ලෙස. එක දවසක් මට කොළඹ සංගීත පටිගත කිරීමකට ගිහින් ආපසු බෙල්වුඩ් එකට ආවේ පාන්දර හතර හමාරට පහට විතර. උදේ හතට විතරත් මම තද නින්දේ හිටියේ. ඔවුන් මාව ඇහැරෙව්වා. ආයතනයෙන් මාව ඉවත් කළා කියලා ලියුමක් දුන්නා. දැන්ම පිටවෙන්න කිව්වා.* ඔබව ඉවත් කිරීමට හේතු ලෙස ලිපියේ දක්වා තිබුණේ මොනවා ද?කිසිම හේතුවක් සඳහන් කරලා තිබුණේ නෑ. මා එහි සිටි නිසා ඔවුන්ට ඉටු කර ගැනීමට නොහැකි වූ ගොදුරක් ඔවුන්ට විඳගන්න නොලැබුණු ද්වේශයේ හා වෛරයේ ප්‍රතිඵලයක් ලෙස එය සිදුවී තිබුණේ. පාලකයන් තමන්ගේ පුද්ගලික අවශ්‍යතා මත තමන්ගේ සුඛ විහරණය හේතු කරගෙන හෘදයාංගම තරුණයෙක් නොහඳුනා ගැනීමේ ප්‍රතිඵලයක් ලෙස මට ඒ දේ සිදු වුණේ. මට ඒක දැනුණේ අම්මගේ තුරුලේ කිරි බිබී හිටිය අත දරුවෙක් බෙල්ලෙන් අල්ලා විසි කරනවා වගේ. ඒ තරම්ම මම තරුණ සේවා සභාවට ආදරය කළා. ඒ වෙනුවෙන් කැප කිරීම් කළා.* ඔබට සිදුවුණු අසාධාරණය ගැන කවුරුත් කතා කළේ නැද්ද?රටේ ප්‍රධාන පුවත්පත්වල මේ අසාධාරණය ගැන ලිපි රැසක් පළවුණා. “උකුස්සා” වගේ ජනප්‍රිය තීරු ලිපිවල පවා මේ ගැන ලියවුණා.* තරුණ සේවා සභාවෙන් ඉවත් කළාට පසුව ඔබ නැවත ගමට ගියාද?නැහැ. මට ගමට ගිහින් මේ ගැන කියන්න පුළුවන්කමක් තිබුණේ නෑ. මම හුදකලා වුණා වගේ දැනුණා. තීරණයක් ගන්න බැරිව පාරට බැස්සා. දුම්රිය පළවල පදිකවේදිකාවේ දවස් ගණන් ගතකළා. දවසක් පදිකවේදිකාවේදී මගේ යහළුවෙක් හමුවුණා. ඔහු දඹුල්ලේ. ඔහුත් මම වගේම හුදකලා වුණු කෙනෙක්. අපි දෙන්නම දඹුලු ගියා.* දඹුල්ලෙදී ඔබේ ජීවිතය ගෙවුණේ කොහොමද?ඒ වෙනකොට මගේ කොණ්ඩෙයි රැවුලයි දෙකම වැවිලා. රූපවාහිනියේ මගේ සින්දු යනවා. ඒත් මගේ කොණ්ඩෙයි රැවුලයි නිසා මිනිස්සු මාව හඳුනා ගත්තේ නෑ. ඔය අතරෙදි මම කඩේක තේ ගහන්න පටන් ගත්තා. ඒ දවස්වල මට නිදාගන්නවත් තැනක් තිබුනේ නෑ. කුකුළු කොටුවක නිදා ගත්තේ. එක කුකුළයි හිටියේ. කුකුළා දඟලන හින්දා ඌව බිත්තියට හේත්තු කරලා ලෑල්ලක් තියනවා. මම බිමට බෙඩ්ෂීට් එකක් එළාගෙන නිදා ගන්නවා.* ඔබ මාෂල් ජනතා කියලා කිසිම කෙනෙක් හඳුනා ගත්තේ නැද්ද?කවුරුහරි මාව හඳුනාගෙන තියෙනවා. මම සැඟවිලා වෙස් වළාගෙන කඩේක තේ ගහනවා කියලා ප්‍රසිද්ධ පුවත්පතක ලියවිලා ලිපියක් පළ වී තිබුණා. මේ ලිපියත් සමඟ මගේ ජීවිතේට අනාරක්ෂිත බවක් ඇතිවුණා. මගේ විරුද්ධවාදීන් මාව හොයන්න පටන් ගත්තා. ඒ හින්දා කරමින් සිටි වැඩ ඔක්කොම නතර කරන්න සිදුවුණා.* නිස්කෝ අධ්‍යක්ෂවරයෙක් වශයෙන් ඔබ ඉටුකළ සේවය මතක් කළොත්...?නිස්කෝ සභාපතිව හිටියේ මාව තරුණ සේවා සභාවෙන් ඉවත් කරන්න කටයුතු කළ පාලනාධිකාරියෙම කෙනෙක්. ඉතින් ඒ පුද්ගලයාට රැස්වීම්වලදී මාත් එක්ක එකට වාඩිවෙන්න බැරිවුණා. ඒ පුද්ගලයා සභාපතිගේ වැඩ කටයුතු වෙන කෙනෙකුට පවරලා රැස්වීම් දෙකකටම ආවේ නෑ. මම තුන්වැනි රැස්වීමට එමින් හිටියා. කඩු කිනිසි අතින් ගත් දාමරිකයන් පිරිසක් කාරයකින් පැමිණ මාව කාරයට දමාගෙන ගියා. මට හොඳටම පහර දීලා කාණුවකට තල්ලු කරලා ඔවුන් ගියා. මගේ ළඟ තිබුණු සහතික බෑගය ඇතුළු සියලු දේ උදුර ගත්තා.* කේමදාස මාස්ටර් සමඟ කලා කටයුතුවලට සම්බන්ධ වී කටයුතුª කළ යුගය මතක් කළොත්...කේමදාස මාස්ටර් මගේ දක්ෂකම් දැකලා එතුමාගේ ‘මානස විල’ ඔපෙරාව ප්‍රධාන චරිතයක් වන කකුළුවාගේ චරිතයට මාව තෝරා ගත්තා. දවසක් සවස 3.30 දර්ශනයකට අපි ලයනල් වෙන්ඩ්ට් රඟහලේ සූදානම් වෙමින් හිටියා. ඒත් කොකාගේ චරිතය කළ පුද්ගලයා පැමිණ සිටියේ නෑ. නාට්‍යයට මොහොතකට කලින් පණිවිඩයක් එනවා ඔහු ආරක්ෂක හේතුන් මත විදෙස්ගත වෙනවා කියලා.* ඉතින් එදා නාට්‍ය රඟ දැක්වූයේ නැද්ද?මාස්ටර් හොඳට ම කලබල වෙලා හිටියේ. මම ඔහුව අස්වසලා මම කොකාගේ චරිතය කරන්නම් කිව්වා. එතකොට කකුළුවාගේ චරිතය කරන්නේ් කවුද කියලා ගැටලුවක් ආවා. මම මගේ චරිතය කරන්න තව කෙනෙක් පුහුණු කරලයි තිබුණේ. මාස්ටර්ට මගේ යෝජනාවට එකඟ වෙන්න සිදුවුණා. ඒත් කොකාගේ චරිතය කරන්න මාව උස මදිවුණා. ඊට පස්සේ පීටර් කෙනමන් මහත්තයගේ නෝනගේ අඟල් හතරක් විතර උස සපත්තු දෙක දාගෙන තමයි මම රඟපෑවේ. එදා කිසිම ගැටලුවකින් තොරව නාට්‍ය හොඳින් වේදිකාගත වුණා.* ඔබට ඔබේ බිරිය හමුවුණේ කොහොමද?එතකොට මට වයස අවුරුදු 32 විතර ඇති. එයා ගැන මට ආදරයක් ඇතිවුණත් කියා ගන්න බැරිව හිටියා. එයා ගොඩක් ලස්සන නිසා මාව ප්‍රතික්ෂේප කරයිද කියලත් හිතුණා. දවසක් එයාගේ යහළුවා කිව්වා ඒ ගැහැනු ළමයගේ බෑග් එකේ බඩුවක් තියනවා ඇරලා බලන්න කියලා. මම බෑග් එක අරිනකොටම එයා ආවා. මට හොඳටම බැන්නා. මම වැරැද්ද කරපු නිසා මම ඉවසුවා. ඒත් ඉවරයක් වුණේ නෑ. මට කේන්ති ගියා. තවත් මට බැන්නොත් ඇයට ගහනවා කියලා මම කිව්වා. ඇය කිව්වා මමත් ගහනවා කියලා. මම ඇයගෙන් ඇහුවා මම ඔයාට කරන කරන දේම ආපහු මටත් කරනවද කියලා. ඇය ඔව් කිව්වා. මම හිතුවා මේක තමයි ආදරය ප්‍රකාශ කරන්න හොඳම වේලාව කියලා. මම කිව්වා මම ඔයාට ආදරය කරනවා. පුළුවන්නම් අභියෝගය භාර ගන්න කියලා. ඒ විදිහට තමයි බිරිඳ හමුවුණේ.* විවාහයට බාධා එල්ල වුණේ නැද්ද?මගේ ජීවිතේ හැමදෙයක්ම අහඹු දේවල්. විවාහයත් එහෙමයි. විවාහයට කලින් දවසෙත් මම මෝටර් බයිසිකලයෙන් නැඟලා කාඩ් බෙදමින් හිටියේ. මාව ඇක්සිඩන්ට් වෙලා රෝහල්ගත කළා. මෝටර් බයිසිකලය විකුණලා හෝටලේ බිල ගෙවන්න හිටියේ. ඒකත් අසාර්ථක වුණා. මම හොඳටම තුවාල වෙලා හිටියේ’ දොස්තර මහත්තයා කිව්වා මාව යවන්න බෑ කියලා. ඔය අතරෙදි මගේ යහළුවෙක් හෝටලේ බිල ගෙවලා තිබුණා. මගේ මූණ තුවාල වෙලා නැති නිසා කොහොම හරි මඟුල කරමු කිව්වා. බලෙන්ම රෝහලෙන් පිටවුණා. ලෙඩෙක් තමයි එදා පෝරුවට නැග්ගේ. ඒත් පෝරුවට නැග්ගේ පෝරුවට නගින්න තිබුණු වෙලාවේ නෙමෙයි. පෝරුවෙන් බහින්න තිබුණු වේලාවෙයි.* විවාහයෙන් පසුව ඔබේ ජීවිතේ වෙනස් වුණේ කොහොමද?විවාහයෙන් පසුව මගේ ජීවිතේ ගොඩක් වෙනස් වුණා. ජීවිතේට තිබුණු හුදකලාව මැකී ගියා. දරුවන් සමඟ ගතකරන්න ලැබුණු ලෝකය ඉතාම සුන්දර එකක් වුණා. අපට දරුවෝ හතර දෙනෙක් ඉන්නවා. ලොකු පුතාට අවුරුදු 20 යි. ලොකු දුව උසස් පෙළ කරනවා. අනිත් දුව සා.පෙළ කරනවා. බාලම දුවට අවුරුදු පහයි.* ඔබ ජාතික මෝස්තර මධ්‍යස්ථානයේ සභාපති ලෙස පත්වී ආ ගමන් මඟ කොහොමද?1994 දී මම ශ්‍රී ලංකා නිදහස් පක්ෂ මූලස්ථානයත් සමඟ එකතු වුණා. එහි සංස්කෘතික වැඩ කටයුතුවලට දායක වුණා. ඊට පසුව මට මහින්ද රාජපක්ෂ මැතිතුමා හමුවෙනවා. අපි ප්‍රාර්ථනා කළ දේශපාලන ලෝකයට යන්න පුළුවන් එකම නායකයා ඔහු කියලා මම අවබෝධ කර ගත්තා. එතුමා මට ලොකු වගකීමක් අද පවරලා තිබෙන්නේ. මම ඒක හරියටම ඉටු කරනවා. එතුමා තමයි මගේ් ජීවිතේට වටිනාකමක් දුන්නේ.* ඔබේ අනාගත බලාපොරොත්තුව කුමක්ද?මට තියන ලොකුම බලාපොරොත්තුව තමයි අතීතය වර්තමානය විනිවිද යන මූර්ති නගරයක් නිර්මාණය කිරීම. අතීතයේ සිදුවූ අඩුපාඩුකම් නිවැරැදි කරන නගරයක් එතුලින් නිර්මාණය වෙන්න ඕන.මගේ අනෙක් බලාපොරොත්තුව තමයි ශබ්දය හා නාදය මිනිස් පරිණාමයට කරලා තියන බලපෑම ගැන පර්යේෂණයක් කිරීම.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=f1007153</link>
    <topic>සාමූහිකත්වයේ විශිෂ්ටජයග්‍රහණය</topic>
    <author>ධම්මික සෙනෙවිරත්න</author>
    <content>ස්පාඤ්ඤ ක්‍රීඩකයෝ ලෝක පාපන්දු කිරුළෙන් මවුබිම සැරසූහ. ඉතිහාසයේ පළමු වරට ලෝක පාපන්දු ශූරයන් වීමේ නිම් හිම් නැති ප්‍රීතිය ස්පාඤ්ඤ ජනතාව වීදි බැස සමරමින් සිටිති. ආර්ථික අර්බුදයේ බලපෑම්, බාස්ක් බෙදුම්වාදීන්ගේ තර්ජන වැනි ගැඹුරු හා අමිහිරි මාතෘකා ඔවුන් මඳකට බැහැර කර ඇති බව පෙනෙන්නට තිබේ.ස්පාඤ්ඤ ජනයා ප්‍රීතියෙන් ඉපිළ යන අතර නෙදර්ලන්ත වාසීන් අහිමි වූ ජයග්‍රහණය පිළිබඳව තවමත් කඳුළු සලමින් සිටී. ලෝක පාපන්දු කුසලානයේ උද්වේගී හැඟීම් සිරකර ගෙනම උගන්ඩාවේ කම්පාලා නුවර පාපන්දු ලෝලීන් රැසක් සිත් - පිත් නැති ත්‍රස්තවාදී බෝම්බ ප්‍රහාරයන්ගෙන් මරණය සොයා ගොසිනි. මේ ආදී සතුටුදායක මෙන්ම කනගාටුදායක සිදුවීම් අතර මෙවර ලෝක පාපන්දු කුසලානය වැදගත් අවස්ථා ගණනාවක්ම සටහන් කර තිබේ.ස්පාඤ්ඤ කණ්ඩායම මවුබිමට ළඟා වූ වහාම කළේ ජූ ආන් කාලෝස් රජතුමා බැහැදැකීමයි. තම රට ලැබූ ජයග්‍රහණය පිළිබඳ අතිශය සතුටට පත්ව සිටි කාලෝස් රජු ක්‍රීඩකයන් උණුසුම්ව වැළඳගනිමින් ඔවුන්ට සුබ පැතූහ. විශිෂ්ට ක්‍රීඩා කෞශල්‍ය මෙන්ම සාමුහිකත්වය ප්‍රකට කිරීම අතින් ද ඔබ සෙසු ක්‍රීඩකයන්ට හා ක්‍රීඩාවට ආදර්ශයක් වනු ඇතැයි ඔහු එහි දී කියා සිටියේ ය.පාපන්දු කණ්ඩායම හා පුහුණුකරු විසින් ජගත් පාපන්දු කුසලානය රජුට පිරිනැමූ මොහොතේ රජුගේ සිඟිති මිණිපිරියන් දෙදෙනා ද කැපී පෙනිණි. ඔවුන් ඇඳ සිටියේ රතු - කහ වර්ණ ස්පාඤ්ඤ පාපන්දු කණ්ඩායමේ නිල ඇඳුමයි. ජයග්‍රාහී පාපන්දු කණ්ඩායම ස්පාඤ්ඤ අගමැති ජොස් ලුවී රොඩ්රිගෝ සපතෙරෝ මුණ ගැසුණේ මැති - ඇමැතිවරුන්ගේ මෙන්ම සියගණන් වූ සිඟිති දරුවන් ගේ ද සහභාගිත්වයෙන් යුතුව ය. එහි දී අගමැති සපතෙරෝ උද්දාමයෙන් කීවේ ඔවුන් රැගෙන ආ කුසලානයේ අයිතිය සියලු ස්පාඤ්ඤ ජනයා අතර බෙදී යන බවයි.ස්පාඤ්ඤ කණ්ඩායමේ නායක හා දැල රකින්නා ද වන අයිකර් කැසිලාස් ජයග්‍රහණය පිළිබඳ අභිමානය පළ කරමින් කියන්නේ ඊළඟ වසර 4 තුළ (2014 දක්වා) ස්පාඤ්ඤයේ නාමය ලොව ඉහළින්ම බැබළෙනු ඇති බවයි.කවුළු විවර කළ බස් රියක නැඟී ස්පාඤ්ඤ කණ්ඩායම මැඩ්රිඩ් අගනුවර කි. මී. 5ක පමණ දුරක් ලක්ෂ සංඛ්‍යාත ක්‍රීඩා ලෝලීන් ද සමඟ එක්ව ජයග්‍රහණය සමරමින් ගමන් කළ බව ජාත්‍යන්තර මාධ්‍ය වාර්තා කෙළේ ය. ස්පාඤ්ඤ ගුවන් හමුදාවේ ප්‍රහාරක යානා මැඩ්රිඩ් නගරයට ඉහළ අහසේ විචිත්‍රවත් ලෙස ජාතික ධජයේ වර්ණ සිත්තම් කළහ. මේ දිනවල මැඩ්රිඩ් හි උෂ්ණත්වය සෙල්සියස් 36 ක් තරම් ඉහළ ය.අධික උණුසුම යටපත් කරන්නට ජයග්‍රහණයේ උණුසුම සමත්ව ඇති බව පැහැදිලිව පෙනෙන්නට තිබිණි. එහෙත් , රැස්ව සිටි ලක්ෂ සංඛ්‍යාත ජනතාවට සහනයක් වෙමින් ගිනි නිවන හමුදාව ඔවුන් අස්වසාලීය.පාපන්දු අනාවැකි හරියටම කී ‘පෝල්’ නම් බූවල්ලාටද ස්පාඤ්ඤ ජනයාගේ ගරු සැලකිලි ලැබෙමින් ඇත. ස්පාඤ්ඤ කණ්ඩායමේ නායක කැසිලස්, පෝල් ගේ රතු - කහ විශාල ඡායාරූපයක් රැගෙන යමින් පෝල්ට ස්තූතිය පුද කෙළේ ය.ස්පාඤ්ඤය දශක 4ක් තිස්සේ ETA බෙදුම්වාදීන් ගෙනයන ත්‍රස්තවාදී ව්‍යාපාරය නිසා පීඩා විඳිමින් සිටී. එරට හමුවේ ඇති ප්‍රමුඛ අභියෝගය වන්නේ ද රටේ ඒකීය භාවය රැක ගැනීමයි. ජයග්‍රහණය සැමරීමට බෙදුම්වාදීන්ගෙන් එල්ල විය හැකිව තිබූ බලපෑම් මධ්‍යයේ වුවද ජනතාව ඊට එක්ව තිබීම විශේෂ කාරණයකි.ස්පාඤ්ඤ ජනයාගේ එක්සත් භාවය මේ මඟින් පෙන්විය හැකි වූ නිසා එය වැදගත් පණිවිඩයක් වන බව ඇතැම් දෙනාගේ අදහස විය. මාධ්‍යයට අදහස් පළ කළ සාමාන්‍ය ජනයා පවා කියා සිටියේ, ආර්ථික අර්බුදය නිසා උද්ගතව ඇති ජීවින වියදම පිළිබඳ ප්‍රශ්න, බෙදුම්වාදයේ බලපෑම් වැනි කාරණා යම්තාක් අමතක කිරීමට මේ ජයග්‍රහණය සමත්ව ඇති බවයි.පාපන්දු ජයග්‍රහණය ලැබූ පරිදි ස්පාඤ්ඤය ජයගත යුතු තවත් අභියෝග කිහිපයක්ම ඇත. ඒ අතරින් ස්පාඤ්ඤය එක් ධජයක් යටතේ එක්සේසත් කිරීම, ණය අර්බුදයෙන් ගොඩ ඒම, 20% පමණ වන විරැකියා ප්‍රශ්නය ජය ගැනීම ප්‍රමුඛය. එවැනි අභියෝග ජය ගැනීම සඳහා අවශ්‍ය ජාතික ඒකාග්‍රතාව ලෝක පාපන්දු කිරුළ දිනා ගැනීමත් සමඟ ගොඩනඟා ගැනීමට ස්පාඤ්ඤයට හැකිනම් එය ද විශාල ජයග්‍රහණයක් වනු ඇත.මේ කාරණය දෙස බෙදුම්වාදී මතවාදයට පක්ෂ අය බලන්නේ වෙනත් අන්දමකිනි. ඊට අනුව ක්‍රීඩාව සහ දේශපාලනය පටලවාගත යුතු නැත. එහෙත් සමස්ත ජාතියම ජයග්‍රහණයෙන් උද්දාම වී සිටින මෙම වකවානුව දේශපාලන හා ආර්ථික අර්බුද විසඳා ගැනීම සඳහා යොමුකරගත හැකි නම් එය වඩාත් වැදගත් ය.පටු බෙදීම් සඳහා ඉඩක් නොතිබිය යුතු බවට ජයග්‍රාහී පාපන්දු කණ්ඩායම පවා හොඳම නිදසුනකි. දක්ෂතම ක්‍රීඩකයන් ලෙස සැලකෙන ශාවි හර්නැන්ඩස්, කාර්ලස් පයෝල්, ජෙරාඩ් පික්, ක්‍ර‍්‍රැටලෝනියා වෙන් එක් වූ අයයි. ශාබි අල්පොන්සෝ බාස්ක් ප්‍රදේශයෙන් පැමිණි අයෙකි.රට වෙනුවෙන් දිනාදුන් ජයග්‍රහණය මඟින් ඔවුහු සාමුහිකත්වයේ හැඟීම වඩාත් අර්ථවත් කළහ. ස්පාඤ්ඤය තමන් ලැබූ ජයග්‍රහණය විඳගන්නා අතර දකුණු අප්‍රිකාව ද 2010 ලෝක පාපන්දු කුසලාන තරගාවලිය සාර්ථක අන්දමින් පැවැත්වීමට හැකි වීම ගැන සතුටට පත්ව සිටී.FIFA සභාපති සෙප් බිලාටර් දකුණු අප්‍රිකාවට සහතිකයක් දෙමින් කීවේ, ලෝක ශූරතා තරගාවලියක් සාර්ථකව පැවැත්වීමට හැකි බව දකුණු අපි‍්‍රකාව සනාථ කළ බවයි. එය ඔවුන්ට ආඩම්බරවීමට කාරණයක් බවද ඔහු පවසා තිබිණි. ඒ ආඩම්බරය ලබා ගැනීම වෙනුවෙන් දකුණු අපි‍්‍රකාව ඩොලර් බිලියන 5 කට මඳක් වැඩි මුදලක් වැය කෙළේ ය.එහෙත් තම රටට සංචාරක වෙළෙඳ හා ආයෝජන ආදී ක්ෂේත්‍රවලින් ලැබෙන වර්ධනයත් සමඟ එය ආයෝජනයක් ලෙස සිතන බව දකුණු අප්‍රිකා ජනාධිපති ජාකොබ් ෂුවා පවසයි.ඊට අමතරව අප්‍රිකාව පීඩා විඳින ප්‍රශ්නයක් බවට පත්ව ඇති HIV ඒඩ්ස් අභියෝගය ජය ගැනීම දිළිඳුකමේ අභියෝගය ජය ගැනීම වැනි කාරණා සම්බන්ධයෙන් පුළුල් පණිවිඩයක් රැගෙන යාමේ අවස්ථාවද තරගාවලියට සමගාමීව උදා විය. එම වාසිදායක බලපෑම්වල ප්‍රතිඵල තවත් වැඩි වන්නේ ලෝක පාපන්දු ඉතිහාසයේ මෙතෙක් වැඩිම පේ‍්‍රක්ෂක සහභාගීත්වයක් සහිත වූ තරග අතර තෙවැනි තැන මෙවර දකුණු අප්‍රිකාවට ලැබීම නිසයි.පාපන්දු තරග 64 නැරැඹීම සඳහා ක්‍රීඩා පිටියට පැමිණි පේ‍්‍රක්ෂක සංඛ්‍යාව මිලියන 3.18 ක් බව ලෝක පාපන්දු සම්මේලනය වාර්තා කොට තිබේ. එක් තරගයක සාමාන්‍ය පේ‍්‍රක්ෂක සහභාගීත්වය 49,670 කි. මෙතෙක් වැඩිම පාපන්දු ලෝලීන් පිරිසක් සහභාගි වූයේ 1994 දී අමෙරිකාවේ පැවැති ලෝක කුසලාන පාපන්දු තරගාවලියටයි. එය මිලියන 3.59 කි. දෙවන වැඩිම සහභාගිත්වය 2006 වසරේ දී ජර්මනියේ පැවැති තරගාවලිය සඳහා ලැබිණි. ඒ මිලියන 3.36 ක් වශයෙනි.2010 ලෝක පාපන්දු ශූරතාවය රූපවාහිනී මාධ්‍යයන්ගෙන් ලොව මිලියන 6 ක පේ‍්‍රක්ෂකයෝ නැරැඹූහ. අවසන් මහා තරගය නැරැඹූ පිරිස මිලියන 15 ක් පමණ වේ. ස්පාඤ්ඤ පේ‍්‍රක්ෂකයන්ටත් වඩා උනන්දුවෙන් නෙදර්ලන්ත පේ‍්‍රක්ෂකයන් අවසන් තරගය නැරැඹීමට එක්ව සිටි බව මාධ්‍ය වාර්තා මඟින් පැහැදිළි වෙයි. එහෙත් නෙදර්ලන්තයේ ජයග්‍රාහී අපේක්ෂාව අවසන් මොහොතේ බොඳ වී ගියේ ය.ස්පාඤ්ඤය එක්සත් බවේ පණිවිඩය මෙම ජයග්‍රහණය මඟින් පිළිබිඹු කළ පරිදිම දකුණු අප්‍රිකාවද එය පළ කළ බව එරට තරගාවලි සංවිධායක කමිටුවේ සභාපති අර්වින් කොසා පවසා තිබිණි. ඔහු කියන පරිදි දකුණු අප්‍රිකානුවන් මෙතරම් සමඟි සම්පන්නව නැඟී සිටි තවත් අවස්ථාවක් නොමැති තරම් ය.තරගාවලිය පැවැත්වීමේ දී දකුණු අප්‍රිකාව තුළ මූලිකත්වය දරමින් ක්‍රියාකළ ඩැනී ජෝර්දාන් සඳහන් කරන පරිදි, මේ අවස්ථාවටද 1990 දී නෙල්සන් මැන්ඩෙලා සිරභාරයෙන් නිදහස් වූ අවස්ථාවට සහ 1994 දී එරට පළ මූ ප්‍රජාතන්ත්‍රවාදී මැතිවරණය පැවැත් වූ අවස්ථාවට සමකළ හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=f1007154</link>
    <topic>බොක්ස් ඔෆීස් වාර්තා තැබූ ඉක්ලිප්ස්</topic>
    <author>කාංචනා අමිලානි යාහු පුවත් ඇසුරිනි</author>
    <content>ට්වයිලයිට් යෞවන උන්මාදය වඩාත් තදින් ලබාගත් සිනමා පටයකි. ට්වයිලයිට් කතා මාලාවේ තෙවැන්න ‘ඉක්ලිප්ස් ’ සිනමා ශාලාවලට නිකුත් වූයේ ජුනි මස 30 වැනිදා ය. ඩේවිඩ් ස්ලේඩ් අධ්‍යක්ෂණය කළ මේ සිනමා පටය ප්‍රදර්ශනයට නිකුත් වී සති දෙකක් ඉක්මවා යාමටත් පෙර බොක්ස් ඔෆීස් වාර්තා පිහිටුවීමට සමත් වී ඇත. ඒ අමෙරිකානු ඩොලර් මිලියන 81.1ක් උපයා ගැනීම මඟිනි.පසුගිය දා නිකුත් වූ ත්‍රිමාණ සජීවීකරණ සිනමා පටයක් වූ “ෂ්‍රැක් ෆෝඑවර් ආෆ්ටර්” වාර්තා කර ඇති මුදල ඩොලර් මිලියන 56.2 කි. ‘ටෝයි ස්ටෝරි 3 “ ඩොලර් මිලියන 39.1 ක්ද “ප්‍රෙඩෙටර්ස්” ඩොලර් මිලියන 18 ක් මෙන් ම ද ‘කරාටේ කිඩ්’ ඩොලර් මිලියන 42 ක් ද උපයා ඇත.ඩොලර් මිලියන 68ක ඇස්තමේන්තු වියදමක් දරා නිර්මාණය කළ ඉක්ලිප්ස් ස්වකීය වියදම සපුරා ගැනීමට ගත කර ඇත්තේ සති දෙකක කාලයක් පමණක් වීම වඩාත් විශේෂිත කරුණයි. සිනමා විචාරකයන් ඉක්ලිප්ස් නිකුත් වීමට පෙර මෙතරම් පෙරළියක් බලාපොරොත්තු වූයේ නැත. ෂ්‍රැක් ෆොඑවර් ආෆ්ටර්, ප්‍රෙඩටර්ස්, වෝයි ස්ටෝරි 3 වැනි චිත්‍රපට පිළිබඳ බොහෝ බලාපොරොත්තු තබා සිටි ඔවුන්ට මේ අනපේක්ෂිත වෙනස සියලු අනාවැකි උඩු යටිකුරු කිරීමකි.සුප්‍රකට නවකතා වෙළුම් කිහිපයක් ඇසුරෙන් නිර්මාණය කරන ලද ට්වයිලයිට් කතා මාලාවේ රචිකාව ට්ටෙෆනී මේයර්ය. මේ කතා මාලාවේ පළමුවැන්න ලෙස 2005 දී ට්වයිලයිට් ප්‍රකාශයට පත් වූ අතර නිව් මූන් මුද්‍රණය කෙරුණේ 2006 දී ය. ඉක්ලිප්ස් මුද්‍රණය කෙරුණේ් 2007 දී ය. නවකතා මාලාවේ අවසන් වෙළුම වූයේ 2008 නිකුත් වූ බ්‍රේකින් ඩවුන් තවමත් විශාල පාඨක අවධානයක් දිනාගත් නවකතාවක් බවට පත් වී නොමැත.2008 නොවැම්බර් 21 වැනිදා නිකුත් වූ ට්වයිලයිට් සිනමාපටය අධ්‍යක්ෂණය කරනු ලැබුයේ කැත්රීන් හැඩ්වික් විසිනි. වැම්පයරයකු හා පෙමින් බැඳුණ යෞවනියක තම අවදානම් ප්‍රේමය සමඟ දිවි ගෙවන ආකාරයත්, නර වෘකයන්, වැම්පයරයන් සහ මිනිසුන් අතර පවතින ඓතිහාසික අරගලයකුත් මේ සිනමාපටය පුරා දිව යයි. ක්‍රිස්ටීන් ස්ටුවර්ට් වැම්පයරයාට පෙම් බැඳී තරුණිය ලෙසත් වැම්පයරයා ලෙසින් රොබර්ට් පැටින්සනුත් නර වෘකයා ලෙසින් ටේලර් ලැන්ට්නර් රඟන ට්වයිලයිට් සිනමා උළෙල 30ක දී සම්මාන 23ක් සහ නිර්දේශ වීම් 7 ක් හිමිකර ගෙන ඇත.ට්වයිලයිට් කතා මාලාවේ දෙවැන්න වූ නිව් මූන් තිරගත වූයේ 2009 නොවැම්බර් 20 වැනිදාය. ක්‍රිස් වෙයිට්ස් අධ්‍යක්ෂණය කළ නිව් මූන් හි තිර පිටපත රචනා කරන ලද්දේ මෙලීසා රොසන්බර්ග් විසින් මය. සිනමා උළෙල 15 ක් නියෝජනය කළ නිව් මූන් ඉන් එක් සම්මානයක් දිනා ගත් අතර 14 වතාවක් නොයෙකුත් අංශ යටතේ නිර්දේශ වී ඇත.සියල්ල පටන් ගන්නේ තෝරාගැනීමක් මතය” යන තේමා පාඨය යටතේ තිරගත වීම ආරම්භ කළ ඉක්ලිප්ස් සිනමාපටයට මිනිත්තු 124ක ධාවන කාලයක් හිමි ය. බෙල්කරා රීජිනල් පාක් හි වැඩි ප්‍රමාණයක් දර්ශන තිරගත කිරීම් කර ඇති ඉක්ලිප්ස් හි ත්‍රිමාණ සජීවීකරණ ප්‍රයෝග ද බොහෝ ය. විශේෂයෙන් ම පවනට බදු වේගයකින් ගස් මතින් දිව යන දර්ශන සඳහා උසස් මට්ටමේ ත්‍රිමාණ සජීවීකරණ ප්‍රයෝග යොදා ගෙන ඇත.සිනමා විචාරකයන් වැඩි බලාපොරොත්තුවක් තබාගෙන සිටි ඇලිස් ඉන් වොන්ඩර්ලන්ඩ් සහ ප්‍රින්ස් මගේ පර්ෂියා පසු පෙළට ඇදී වැඩි බලාපොරොත්තු නොතැබූ ඉක්ලිප්ස් වැනි සිනමාපටයක් බොක්ස් ඔෆීස් වාර්තා තැබීම එක් අතකින් දෛවෝපගතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=f1007155</link>
    <topic>හදිසියේ ආ අමුත්තා</topic>
    <author>කාංචනා අමිලානි අන්තර්ජාලය ඇසුරිනි</author>
    <content>කවුරුත් බලාපොරොත්තු නොවූ අමුත්තකු හදිසියේ ම පාපන්දු ක්‍රීඩාංගණයට පැමිණියේ ය. ප්‍රකට සිනාව සමඟින් ම පැමිණි මේ අමුත්තා දස දහස් ගණනක් වූ නරඹන්නෝ පිළිගත්තේ කන් බිහිරි කරවන අත්පොලසන් නාදයෙනි. දකුණු අප්‍රිකාවේ සොකර් සිටි ක්‍රීඩාංගණය ෆිෆා ලෝක පාපන්දු කුසලාන අවසාන තරගාවලියට මුහුණ දුන්නේ ස්පාඤ්ඤය සහ නෙදර්ලන්තය සමඟිනි.දකුණු අප්‍රිකාවේ හදවත බඳු නෙල්සන් මැන්ඩෙලා ගේ මේ හදිසි පැමිණීම මිලියන 700ක් වූ ප්‍රේක්ෂකයන් ගේ විශ්මයත්, කුතුහලයත් ඇවිලීමට සමත් විය. දකුණු අප්‍රිකාවේ ප්‍රථම කළු ජාතික ජනාධිපතිවරයා වූ නෙල්සන් මැන්ඩෙලා ක්‍රීඩා පිටියට පැමිණීමත් සමඟම හතර දෙසින් ම ඇසෙන්නට වූයේ මදීබා.....මදීබා.....යන්නයි. ඒ ඔහුගේ ගෞරවාන්විත නාමයයි.“සත්තකින්ම.....අපූරුයි”මෙහෙම කියන්නේ කේප්ටවුන් හි සිටි ෆෑන් උද්‍යානයේ ඇති පුළුල් තිරයෙන් තරගය නැරඹූ 59 හැවිරිදි චාලට් විලියම්ස් විසිනි. 92 වැනි විය සපුරන මැන්ඩෙලා පාපන්දු ලෝක කුසලාන තරගාවලියක් දකුණු අප්‍රිකාවට ගෙන ඒමට කරන ලද මෙහෙය සුළුපටු නොවේ.එහෙත් ෆිෆා පාපන්දු කුසලාන සමාරම්භ උළෙල මැන්ඩෙලාට ගෙන ආවේ අතිශය අහිමිරි මතකයකි. මැන්ඩෙලාගේ සුරතල් මිණිබිරිය හදිසි රිය අනතුරකින් මිය ගියේ ලෝක කුසලාන සමාරම්භක උළෙලට එමින් සිටිය දී ය. වයස 13 සම්පූර්ණ කර සිටි සෙනානි මැන්ඩෙලා ගේ හදිසි මරණයත් සමඟ අතිශය සංවේදී වූ මැන්ඩෙලා අතිශය කටුක අවස්ථාවන්වලදීත් සඟවා ගෙන උන් කදුළ පිටාර ගැලීය. සමාරම්භක උත්සවය අමතක කර දමා තම මිණිපිරියගේ අවමංගල්‍යයට සහභාගි වීමට ගිය මැන්ඩෙලා යළිත් පාපන්දු කුසලාන තරඟාවලිය නැරඹීමට පැමිණෙතැයි කිසිවකු අපේක්ෂා කළේ නැත.ෆිෆා තරඟාවලියේ අවසන් තරගයට මැන්ඩෙලා පැමිණෙතැ’යි ස්ථිර වූයේ ඔහුගේ පැමිණීමට පැය දෙකකට පමණ පෙරය. එහෙත් ඔහු ක්‍රීඩාංගණයේ රැඳී සිටියේ ඉතා කෙටි වේලාවකි. පසුව හෙතෙම නිවස බලා පිටත් වූයේ තරගය නිවසේ රූපවාහිනී යන්ත්‍රයෙන් නැරඹීමේ අපේක්ෂාවෙනි.නෙල්සන් මැන්ඩෙලාගේ හදිසි ආගමනය දකුණු අප්‍රිකානුවෝ සමාන කළේ “1995 දී දකුණු අප්‍රිකාව රග්බි ලෝක කුසලානය දිනාගැනීම”ටය. සොකර් සිටි ක්‍රීඩාංගණයට නෙල්සන් මැන්ඩෙලා පැමිණෙන විට සිහිපත් වූයේ ක්ලින්ට් ඊස්ට්වුඩ් ගේ ඉන්වික්ටස් සිනමාපටයේ දර්ශනයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>15</day>
    </date>
    <link>http://www.dinamina.lk/2010/07/15/_art.asp?fn=f1007156</link>
    <topic>ලස්සන දවසක්</topic>
    <author/>
    <content>මට දැන් අවුරුදු 64යි. නේපාලයේ රජතුමා හැටියට මට තිබෙන විවේකය අඩුයි. ඒත් අද වගේ දවසක පුංචි මිණිපිරියන් දෙන්න එක්ක ඉන්න එක වටිනව නේද ?</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007161</link>
    <topic>විභාග ප්‍රතිඵල අසත්‍ය බව දන්වා එවන නිර්දේශ සත්‍ය ප්‍රතිඵල බවට වෙනස් කරලා</topic>
    <author>දයා පෙරේරා</author>
    <content>විභාග සහතිකවල සත්‍ය අසත්‍ය භාවය පරීක්‍ෂා කිරීමෙන් පසු ඇතැම් ඒවා ව්‍යාජ සහතික බව දන්වා රාජ්‍ය දෙපාර්තමේන්තුවලට හා ආයතනවලට යවන ලිපි වෙනස්කොට අව්‍යාජ සහතික යැයි සඳහන් කරමින් සකස් කළ ලිපි පෞද්ගලික ලිපිගොනුවලට ඇතුළත් කිරීමේ මහා පරිමාණ වංචාවක් ගැන විභාග දෙපාර්තමේන්තුව පුළුල් පරීක්‍ෂණ අරඹයි.රාජ්‍ය අංශයේ සේවක සේවිකාවන්ගේ විභාග සහතික සනාථ කර ගැනීම පිණිස විභාග දෙපාර්තමේන්තුවට එවනු ලබයි.ඒවා පරීක්‍ෂා කොට ව්‍යාජ හෝ අව්‍යාජ බව සනාථ කර නියෝජ්‍ය විභාග කොමසාරිස්වරයකුගේ අස්සනින් යුතු ලිපියකින් එම ආයතනයට දැනුම් දීම විභාග දෙපාර්තමේන්තුවේ රාජකාරියකි.අධ්‍යයන පොදු සහතික පත්‍ර (සාමාන්‍ය පෙළ) සහ උසස් පෙළ විභාග සහතික මේ ආකාරයෙන් පරීක්ෂා කැරෙන ප්‍රධානතම සහතික බව දෙපාර්තමේන්තුව පවසයි. එවැනි සහතික අතර ව්‍යාජ සහතික සොයා ගන්නා ලද පසු ඒ බව සඳහන් කරමින් යවන ලද ලිපි වෙනස් කර එම සහතික අව්‍යාජ බව සනාථ කරමින් සකස් කළ වෙනත් ලිපි පෞද්ගලික ලිපිගොනු වලට ඇතුළත් කිරීම මෙම ජාවාරම බව දෙපාර්තමේන්තුව අනාවරණය කර ගෙන ඇත.එවැනි ව්‍යාජ ලිපි සැකසීමේ දී පරිගණක උපයෝගී කර ගන්නා බවත් පෞද්ගලික ලිපිගොනු බාර ලිපිකරුවන් මෙන්ම පරිපාලන නිලධාරීන් දක්වා පිරිසක් මේ ජාවාරමට සම්බන්ධ බවට සැක කැරේ. විභාග දෙපාර්තමේන්තුවෙන් යවන ලද ලිපියෙහි සහතිකය හොර සහතිකයකැයි දැක්වෙන ඡේදය ඉවත් කොට සහතිකය සත්‍ය යැයි සඳහන් අලුත් ඡේදයක් එක් කර අලුත් ලිපිය සකසන බව ද දැනට සිදුකරන ලද විමර්ශනවලදී සොයා ගෙන තිබේ.එහි දී නියෝජ්‍ය විභාග කොමසාරිස්වරයා ගේ අස්සන සහ ලිපියෙහි ඉතිරි කොටස් ඒ අයුරින් ම යොදා ගන්නා බව ද සොයා ගෙන ඇත. එමෙන්ම දෙපාර්තමේන්තුවේ පළමු ලිපිය අවලංගු කළ බව දක්වා නියෝජ්‍ය කොමසාරිස්වරයා ගේ අස්සනට බෙහෙවින් සමාන අස්සනක් යෙදූ ලිපියක් මගින් විභාග හොර සහතික සත්‍ය සහතික බව සනාථ කරන ලිපි ආයතන ප්‍රධානීන්ට ලබාදීමේ තවත් ක්‍රමයක් ගැනත් දෙපාර්තමේන්තුව දැනගෙන තිබේ.මෙවැනි ව්‍යාජ ලිපි හෝ සහතික යොදා ගෙන ඇති රජයේ දෙපාර්තමේන්තු, පළාත් අධ්‍යාපන කාර්යාල, හෙද විදුහල්, ආරක්‍ෂක අංශය වැනි ස්ථාන රැසක් ගැනත් මේ වනවිට හඳුනාගෙන ඇත.මේ ආකාරයට පෞද්ගලික ලිපිගොනු වෙනස් කිරීම සඳහා එම ආයතනවල ඇතැම් සේවකයන්ගේ සහයෝගය ලබාගෙන ඇතැයි ද දෙපාර්තමේන්තුව සඳහන් කරයි. මේ සියලු සිදුවීම් ගැන දෙපාර්තමේන්තු විමර්ෂණ වලින් පසු රහස් පොලිසියට වැඩිදුර පරීක්‍ෂණ සඳහා යොමු කිරීමට විභාග කොමසාරිස් ජනරාල් අනුර එදිරිසිංහ මහතා අපේක්‍ෂා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007162</link>
    <topic>ව්‍යවස්ථා සංශෝධන පිළිබද කතාබහටසියලු පක්ෂවලට සහභාගි විය හැකියි</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>ව්‍යවස්ථා සංශෝධනය සම්බන්ධයෙන් රජයත් විපක්ෂයත් අරඹා ඇති සාකච්ඡා සඳහා අනෙකුත් පක්ෂවලටත් සම්බන්ධ වීමට හැකියාව තිබෙන බව කැබිනට් ප්‍රකාශක ඇමැති කෙහෙළිය රඹුක්වැල්ල මහතා පැවැසීය.ව්‍යවස්ථා සංශෝධනය පිළිබඳ විවෘත සංවාදයකට අවස්ථාව දැන් උදා වී ඇතැයි ද ඇමැතිවරයා කීවේය.රනිල් වික්‍රමසිංහ මහතා විපක්ෂ නායකයා වශයෙන් රජය සමග සාකච්ඡා කිරීමට එකතු වී තිබෙන බව කී ඇමැති රඹුක්වැල්ල මහතා දෙමළ ජාතික සන්ධානයේ නායක ආර්. සම්බන්ධන් මහතා ඊට පෙරදී මේ පිළිබඳ සාකච්ඡා කිරීමට එකඟ වූ බව ද ප්‍රකාශ කෙළේය.ව්‍යවස්ථා සංශෝධනය සම්බන්ධයෙන් සියලු පක්ෂ එකඟතාවකට පැමිණීමට හැකි නම් වඩාත් හොඳ වුවද බහුතර පක්ෂවල කැමැත්ත ඇතිව ප්‍රජාතන්ත්‍රවාදීව එය සිදු කළ හැකි බව ද ඇමැතිවරයා කීවේය.කෙසේ වුවද විපක්‍ෂයේ සියලු පක්‍ෂ මේ සඳහා එකතු කරගැනීමේ වගකීම ඇත්තේ විපක්‍ෂ නායකයාට බව ද ඇමැති රඹුක්වැල්ල මහතා කීවේය. කැබිනට් තීරණ දැනුම් දීමේ මධ්‍ය හමුවේදී මාධ්‍යවේදියෙක් නැගූ ප්‍රශ්නයකට පිළිතුරු දෙමින් ඇමැති රඹුක්වැල්ල මහතා මේ බව පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007163</link>
    <topic>විදෙස් රටවලට යවන මුවාවෙන්සල්ලි ගැරූ කතක් සැකපිට</topic>
    <author>විජයානි එදිරිසිංහ</author>
    <content>රූපලාවන්‍ය රැකියා සඳහා විදේශ රටවලට යවන බව පවසා රුපියල් ලක්ෂ ගණනක් වංචා කළ කාන්තාව කොළඹ අපරාධ කොට්ඨාස මගින් අත්අඩංගුවට ගෙන තිබේ.වසරක පමණ කාලයක් තිස්සේ පොලිසියට කට්ටි පනිමින් සිටි ඇය පෙරේදා රාත්‍රියේ ගොතටුව ප්‍රදේශයේදී අත්අඩංගුවට ගෙන ඇත.දිවයිනේ ප්‍රදේශ ගණනාවක පුද්ගලයන් රවටමින් වංචාකර ඇති මුදල රුපියල් කෝටි ගණනක් විය හැකි බවද පොලිසිය කියයි. ඇය වසර 3 – 4 ක පමණ කාලයක් සිට මේ වංචාව සිදුකර ඇත. එහෙත් කිසිවකුත් විදේශ රටවලට යවා නැත.මේ කාන්තාව ඉහළ පෙළේ පිරිස් ඇසුරු කරමින් මේ ජාවාරමේ යෙදී ඇත. අනුරාධපුර , කොළඹ , නිට්ටඹුව, මහනුවර ඇතුලු ප්‍රදේශ ගණනාවක පිරිසක් ඇයගේ වංචාවලට හසුවී ඇතැයි පොලිසිය කියයි.කොළඹ නුගේගොඩ ප්‍රදේශයේ පාසලක අධ්‍යාපනය හදාරා ඇති ඇය දෙමාපිය හව්හරණක් නිසි ලෙස නොලැබූ තැනැත්තියක් බවද පරීක්ෂණවලින් හෙළි වී තිබේ. පොලිස් මූලස්ථාන අපරාධ අංශය බාර නියෝජ්‍ය පොලිස්පති අනුර සේනානායක මහතාට ලැබුණු පැමිණිල්ලක් මත කොළඹ අපරාධ කොට්ඨාසයේ අධ්‍යක්ෂ පොලිස් අධිකාරි රණවීර ස්ථානාධිපති හේමන්ත දික්ඕවිට මහත්වරුන්ගේ උපදෙස් මත පොලිස් පරීක්ෂක එම්.පී.සී. කුලසේකර මහතාගේ මෙහෙයවීමෙන් පොලිස් පරීක්ෂක නන්දන මලලසේකර, පොලිස් සැරයන් ජයනෙත්ති, කාන්තා පොලිස් සැරයන් ඉන්ද්‍රානි රණවීර ඇතුළු පිරිසක් පරීක්ෂණ සිදු කළහ. සැකකාරිය අද අධිකරණයට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007164</link>
    <topic>ආගමික හා වාර්ගික ගැටුම්පාසල් පෙළපොතින් ඉවතට</topic>
    <author>දයාපෙරේරා</author>
    <content>පාසල්පෙළපොත්වල ආගමික හා වාර්ගික ගැටුම් පැතිරෙන ආකාරයේ කරුණු ඇතුළත් වන්නේ දැයි සොයා බලා ඒවා සංශෝධනය කරන්නැයි ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට උපදෙස් දී ඇත.පෙළපොත්හි එවැනි කරුණු තිබේදැයි සොයා නිවැරදි කිරීම සඳහා විශේෂඥ කමිටුවක් පත්කොට ඇත. ඇතැම් පොත්වල එවැනි කරුණු ඇතුළත්වන බව ඔවුන් කරුණු දක්වා ඇති බවත් ඇමැතිවරයා පැවැසීය.බන වර්ෂයේ පෙළපොත් මුද්‍රණය සඳහා ටෙන්ඩරයට ඇමැතිමණ්ඩලය පෙරේදා (12) අනුමැතිය ලැබුණුබව සඳහන් කළ ඇමැතිවරයා ඒ අනුව 2011 වසරේ පෙළපොත් මුද්‍රණය වනවිට මේ කරුණු සංශෝධනය කරන ලද පෙළපොත් මුද්‍රණය කැරෙනු ඇති බව ද ඇමැතිවරයා සඳහන් කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007165</link>
    <topic>‘එක්ස් පෝ’ විවෘත කරන්නඅගමැති චීනයට</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>‘එක්ස් පෝ - 2010’ ප්‍රදර්ශනය විවෘත කිරීම සඳහා අගමැති දි. මු. ජයරත්න මහතා චීනය බලා අද (16) පිටත්ව යයි.මේ ප්‍රදර්ශනය අද (16) සිට 19 වැනිදා දක්වා චීනයේ ෂැන්හයි නුවරදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007166</link>
    <topic>ජෙනරාල්ට, බෑණාට සහ සගයාට අධිකරණයේ පෙනී සිටින්නැයි නොතීසි</topic>
    <author>ශිරෝමි අබයසිංහ</author>
    <content>ජෙනරාල් සරත් ෆොන්සේකා, ඔහුගේ බෑණා ධනුන තිලකරත්න සහ වෙලින්ටන් ට්‍රෙන්ටන් ඩේගොට් මහත්වරුන්ට අගෝස්තු 05 දා අධිකරණයේ පෙනී සිටින ලෙස දන්වා කොළඹ මහාධිකරණ විනිසුරු සුනිල් රාජපක්‍ෂ මහතා අපරාධ, පරීක්‍ෂණ දෙපාර්තමේන්තුව මගින් ඊයේ (15) නොතිසි නිකුත් කෙළේ ය.ශ්‍රී ලංකා යුද හමුදාවට අමෙරිකානු ඩොලර් ලක්‍ෂ 3කට ආසන්න මුදලක භාණ්ඩ මිලදී ගැනීමේ දී සිදු වූ අක්‍රමිකතා සම්බන්ධයෙන් මොවුන්ට එරෙහිව නීතිපතිවරයා අධිචෝදනා ඉදිරිපත් කර තිබේ.2006 නොවැම්බර් 01 සහ 2009 මැයි 31 අතර කාලයේ දී අමෙරිකාවේ දී සහ කොළඹ දී ආරක්‍ෂක අමාත්‍යාංශයේ 2007/08 වසර සඳහා ලියාපදිංචි සැපයුම්කරුවෙක් ලෙස ලියාපදිංචි බ්‍රිටිෂ් බෝර්නියෝ ඩිෆෙන්ස් නමැති ඕස්ට්‍රේලියානු සමාගමේ අවසරයකින් තොරව, එම සමාගමේ බලය පැවරෙන බව හැඟවෙන කූඨ ලෙස සැකසූ ලංසු ලේඛන යුද හමුදාවට ඉදිරිපත් කර හමුදාවට අයත් අමෙරිකානු ඩොලර් 299061.25 ක මුදලක් විදේශීය ගිණුමකට බැර කිරීමට කුමන්ත්‍රණය කෙළේ යැයි විත්තිකරුවන්ට එරෙහිව පොදු දේපළ පනත යටතේ නීතිපතිවරයා අධිචෝදනා ඉදිරිපත් කර තිබේ.හමුදාපති ලෙස සේවය කරමින් සිටියදී තමා ගේ භාරයේ තිබූ යුද හමුදාවට අයත් අමෙරිකානු ඩොලර් 299061.25 ක් වටිනා මුදල් එය ලැබීමට අයිතියක් නොමැති පුද්ගලයෙක් සාවද්‍ය පරිහරණය කරන බව දනිමින් එසේ කිරීමට ඉඩ හැරීමෙන් එම මුදල් සම්බන්ධයෙන් සාපරාධී විශ්වාසය කඩ කළේ යැයි පොදු දේපළ පනත යටතේ ෆොන්සේකා මහතාට එරෙහිව අධිචෝදනා ඉදිරිපත් වී තිබේ.බ්‍රිටිෂ් බෝර්නියෝ සමාගමේ බලය ලත් අයෙක් බව අඟවා යුද හමුදාවෙන් ඇ. ඩො. 299061.25 ක මුදලක් සඳහා සත්‍ය ලේඛන ලෙස සකස් කරන ලද ලංසු ලේඛන හමුදා නිලධාරීන්ට ඉදිරිපත් කිරීම සම්බන්ධයෙන් වෙලින්ටන් ට්‍රෙන්ටන් ට එරෙහිව අධිචෝදනා 19 ක් ඉදිරිපත් වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007167</link>
    <topic>විභාග පනත සංශෝධනයටඇමැතිගෙන්උපදෙස්</topic>
    <author>දයා පෙරේරා</author>
    <content>කාලයට ඔබින පරිදි විභාග පනත සංශෝධනය කිරීම සඳහා වහා පියවර ගන්නැයි අධ්‍යාපන ඇමැති බන්දුල ගුණවර්ධන මහතා විභාග කොමසාරිස් ජනරාල් අනුර එදිරිසිංහ මහතාට උපදෙස් දෙයි.නව අධ්‍යාපන පනත සමඟ ඒකාබද්ධව පාර්ලිමේන්තුවට ඉදිරිපත් කරනු පිණිස මේ පනතද සකස් කළ යුතු බවත් ඇමැතිවරයා වැඩිදුරටත් පැවැසීය.1968 අගෝස්තු අංක 25 දරණ විභාග පනත අනුව ශ්‍රී ලංකාවේ විභාග පැවැත්වේ.වත්මන් ලෝකයේ භාවිත වන නවීන තාක්ෂණය විභාග සඳහා යොදා ගැනීම මෙන්ම ප්‍රශ්න පත්‍ර ස්වභාවය පිළිබඳව නව ක්‍රමවේද සියල්ලම ඇතුළත් වන පරිදි විභාග පනත සංශෝධනය කළ යුතු බව ඇමැතිවරයා විභාග කොමසාරිස් ජනරාල්වරයා ඇතුළු විභාග දෙපාර්තමේන්තු නිලධාරින්ට අවධාරණය කෙළේය.විභාග දෙපාර්තමේන්තුවට ගොස් එහි කටයුතු පරීක්ෂා කළ ඇමැතිවරයා කලට වේලාවට විභාග පැවැත්වීම හා ප්‍රතිඵල නිකුත් කිරීම පිණිස එහි කාර්ය මණ්ඩලය සියලුදෙනාගේම කැපවීමද අගය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007168</link>
    <topic>රාජකීය විදුහල වසර 175සැමරීමට නව මුද්දරයක්</topic>
    <author>උපාලි කරුණාරත්න</author>
    <content>කොළඹ, රාජකීය විදුහලට වසර 175ක් පිරීම නිමිත්තෙන් රුපියල් 10.00 ක වටිනාකමින් යුත් නව තැපැල් මුද්දරයක් සහ මුල් දින කවරයක් තැපැල් දෙපාර්තමේන්තුවේ මුද්දර කාර්යාංශය අද (16) නිකුත් කරයි.එම මුද්දරය මත ප්‍රථම දින මුද්‍රා තැබීම අද පෙරවරු 9.00 ට කොළඹ රාජකීය විදුහල් ක්‍රීඩා සංකීර්ණයේදී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් සිදුවේ. මුද්දරය නිර්මාණය කර ඇත්තේ සනත් රෝහණ වික්‍රමසිංහ මහතා විසිනි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n1007169</link>
    <topic>අධ්‍යාපන අමාත්‍යාංශයෙන්සා. පෙළ සිසුන්ට සෙනසුරාදාපාසලේ දීම විෂය සම්මන්ත්‍රණ</topic>
    <author>දයා පෙරේරා</author>
    <content>මෙවර අධ්‍යයන පොදු සහතික පත්‍ර (සාමාන්‍ය පෙළ) විභාගයට පෙනී සිටින සිසුන් සඳහා සෙනසුරාදා දිනවල සෑම පාසලකම සම්මන්ත්‍රණ හා වැඩමුළු පැවැත්වීමට අධ්‍යාපන ඇමැති බන්දුල ගුණවර්ධන මහතා තීරණය කරයි.ලබන සැප්තැම්බර් 11 වැනිදා මේ වැඩසටහන ගණිතය විෂයය සඳහා පැවැත්වෙන සම්මන්ත්‍රණ වලින් ඇරැඹෙන බවත් ඇමැතිවරයා කියයි. විභාගයට පෙනී සිටින සිසුන්ට අතිරේක ශක්තියක් ලබා දීම පිණිස පවත්වන මේ වැඩසටහන සෑම ජාතික පාසලකම පැවැත්වෙන අතර, පළාත් පාසල් දරුවන්ට ද සහභාගි වීමට අවස්ථාව ලබාදෙන බවත් පැවැසූ ඇමැතිවරයා, මේ සම්මන්ත්‍රණ වලට සිසුන් සහභාගි වන්නේ තම ගුරුවරුන් ද සමගින් බවත් අවධාරණය කෙළේ ය.සැප්තැම්බර් 18 වැනිදා විද්‍යාව, සැප්තැම්බර් 25 වැනිදා මවුබස ආදී වශයෙන් සියලුම ප්‍රධාන විෂයයන් වෙනුවෙන් පිළිවෙළින් සෙනසුරාදා දිනවල සම්මන්ත්‍රණ හා වැඩමුළු පැවැත්වෙන්නේ යැයිද ඇමැතිවරයා කීවේය.සාමාන්‍ය දිනෙයක පාසල පැවැත්වෙන අයුරින් සෙනසුරාදා මේ වැඩ මුළු පැවැත්වෙන බවත්, ඒ සඳහා පාසලේ ප්‍රධාන ශාලාව යොදා ගැනෙන බවත් ඇමැතිවරයා කීය. මූලික විෂයයන් උගන්වන ගුරුවරුන්, ගුරු උපදේශකවරුන්, උත්තර පත්‍ර සමීක්‍ෂකවරුන් සහ විෂයානුබද්ධ විද්වතුන් ද මේවා ට සම්බන්ධ කර ගැනේ.ඇමැතිවරයා මේ බව සඳහන් කෙළේ අධ්‍යාපන අමාත්‍යාංශයේ දී ඊයේ (15) සවස පැවැති ජනමාධ්‍ය හමුවක දීය. අධ්‍යාපන අමාත්‍යාංශයේ ලේකම් සුනිල් එස්. සිරිසේන, අතිරේක ලේකම්වරුන් වන එස්. යූ. විජේරත්න, හේමන්ත ප්‍රේමතිලක, මොහොමඩ් තම්බි සහ විභාග කොමසාරිස් ජනරාල් අනුර එදිරිසිංහ යන මහත්වරුන් ද මේ අවස්ථාවට එක් වූහ.2011 වසරේ නව විෂය නිර්දේශ යටතේ උසස් පෙළ විභාගයට පෙනී සිටින සිසුන් සඳහාත් මේ ආකාරයට ම සම්මන්ත්‍රණ හා වැඩමුළු පැවැත්වීමට ද තීරණය කර ඇතැයි ඇමැතිවරයා කීවේය. එම වැඩසටහන් 2011 වසරේ පෙබරවාරියේ දී ඇරැඹීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071610</link>
    <topic>මුන්දලම වෙරළේදැවැන්ත ‘කොමඩුවෙක්’</topic>
    <author>මාරවිල සමූහ මිහිර විජේසේකර</author>
    <content>මුන්දලම – මුක්කුතොඩුවාව වෙරළ තීරයට සවස දැවැන්ත මත්ස්‍යයෙකු ගොඩගසා තිබේ. දිගින් අඩි 50 ක් පමණ වන අතර බරින් ටොන් 10ක් පමණ මෙම මත්ස්‍ය විශේෂය “කොමඩුවා” වශයෙන් ධීවරයින් හඳුන්වයි. මෙම මත්ස්‍යා තල්මසෙකුට සමානය. මේ මත්ස්‍ය විශේෂයේ “අම්බර” නමින් හැඳින්වෙන වටිනා ද්‍රව්‍යයක් අඩංගු බව විශ්වාස කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071611</link>
    <topic>කලහකාරීව හැසුරුණු සරසවි සිසුන්අත්අඩංගුවට ගැනීමට පරීක්ෂණ</topic>
    <author>නිහාල් ජයවර්ධන සහ එස්. කේ. සමරනායක</author>
    <content>පේරාදෙණිය විශ්වවිද්‍යාලයට උසස් අධ්‍යාපන ඇමැති එස්. බී. දිසානායක මහතා පැමිණි අවස්ථාවේ කලහකාරී ලෙස හැසිරුනු සිසුන් අත්අඩංගුවට ගෙන අධිකරණයට ඉදිරිපත් කිරීමට පොලිසිය කටයුතු කරගෙන යයි.අදාළ සිද්ධිය සම්බන්ධයෙන් සිසුන් කිහිපදෙනෙකු මේ වනවිට පොලිසිය හඳුනාගෙන තිබේ.පේරාදෙණිය පොලිසිය මඟින් එම සිද්ධිය සම්බන්ධයෙන් පුළුල් පරීක්ෂණ ආරම්භ කර ඇත.උසස් අධ්‍යාපන ඇමැතිවරයා පසුගිය 12 වැනි දින විශ්වවිද්‍යාලයට පැමිණි අවස්ථාවේ විශ්වවිද්‍යාලයේ සිසු පිරිසක් කලහකාරී ලෙස හැසිරෙමින් ඇමැතිවරයාගේ වැඩකටයුතුවලට බාධා කළහ.මේ සම්බන්ධයෙන් ඇමැතිවරයාගේ උපදෙස් මත පේරාදෙණිය විශ්වවිද්‍යාලයේ උපකුලපතිගේ මූලිකත්වයෙන් එහි විනය මණ්ඩලය මගින් අදාළ සිසුන් සම්බන්ධයෙන් පරීක්ෂණයක්ද අරඹා ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071612</link>
    <topic>සිසුවකුගෙන් පොලිස්පතිටඊ-මේල් පැමිණිල්ලක්</topic>
    <author>නිහාල් ජයවර්ධන</author>
    <content>තමනට අසභ්‍ය ලෙස බැන වදිමින් බලවත් අපහසුතාවට පත් කළැයි පවසා මහනුවර නගරයේ ජාත්‍යන්තර පාසලක 12 ශ්‍රේණියේ ඉගෙනුම ලබන සිසුවකු විසින් මහනුවර පොලිසියේ රථවාහන අංශයේ නිලධාරියකුට විරුද්ධව ඊ මේල් පණිවිඩයකින් පොලිස්පතිවරයාට පැමිණිලි කොට ඇත.සිසුවාට බැණ වැදුණු පසු ඔහු පැමිණිල්ලක් කිරීම සඳහා පළමුව පැමිණ ඇත්තේ මධ්‍යම නියෝජ්‍ය පොලිස්පති පූජිත් ජයසුන්දර මහතා හමුවීමට වුවද ඒ මහතා එම අවස්ථාවේ වෙනත් කටයුත්තක් සඳහා කාර්යාලයෙන් බැහැරව සිටි හෙයින් සිසුවා මෙසේ පොලිස්පතිවරයා වෙත ඊ මේල් පණිවුඩයක් යවා තිබේ.ඊ - මේල් මඟින් පැමිණිල්ල ලද විගස පොලිස්පතිවරයා මේ පිළිබඳව විශේෂ පරීක්‍ෂණයක් පවත්වන ලෙස ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා මගින් තමන් වෙත දැනුම් දුන් බවත් ඒ අනුව තමන්ද සිසුවාගෙන් පෞද්ගලිකව කරුණු විමසා බැලූ බවත් නියෝජ්‍ය පොලිස්පති පූජිත් ජයසුන්දර මහතා පවසයි.මේ සම්බන්ධයෙන් විශේෂ පරීක්‍ෂණයක් පැවැත්වීම සඳහා පොලිස් අධිකාරි රවී චන්ද්‍රසිංහ සියඹලාපිටිය මහතා වෙත යොමුකර ඇතැයි නියෝජ්‍ය පොලිස්පතිවරයා වැඩි දුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071613</link>
    <topic>රාමඤ්ඤ නිකායේඋපසම්පදා උළෙල අද</topic>
    <author>ධනුෂ්ක ගොඩකුඹුර</author>
    <content>ශ්‍රීලංකා රාමඤ්ඤ මහා නිකායේ 67 වැනි උපසම්පදා පුණ්‍යකර්මය ජනාධිපති මහින්ද රාජපක්ෂ මහතාගේ සහභාගීත්වයෙන් අනුරාධපුර මල්වතු ඔය අභියසදී අද (16) සවස පැවැත්වෙයි.සාමණේර භික්ෂූන් වහන්සේලා හාරසියය නමක් මෙහි දී උපසම්පදා ශීලයෙහි පිහිටුවති.වර්ෂ 1863 දී ඇරැඹි රාමඤ්ඤ නිකාය මේ වසරේ සිය 147 වැනි සංවත්සරය සමරයි. රාමඤ්ඤ මහා නිකායේ මහා නායක වේවැල්දෙණියේ මේධාලංකාර මාහිමිපාණන් ප්‍රමුඛ මහා සංඝරත්නයත් ඇතුළු මැති ඇමැතිවරුන් මේ අවස්ථාවට එක් වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071614</link>
    <topic>කකුල පසාරු කරගෙන ගිය අලවංගුව සැත්කමකින් ඉවතට</topic>
    <author>දිගාමඩුල්ල විශේෂ වසන්ත චන්ද්‍රපාල</author>
    <content>අඩි 6 ක් උස අලවංගුවක් දකුණු කකුල පසාකරගෙන ගිය පුද්ගලයෙක් පෙරේදා අම්පාර මහ රෝහලට ඇතුළත් කළ අතර සැත්කමකින් අලවංගුව ඉවත් කර රෝගියාගේ ජීවිතය බේරා ගැනීමට අම්පාර මහ රෝහලේ ශල්‍ය වෛද්‍ය අංශයට හැකි වූ බව අම්පාර මහ රෝහලේ වෛද්‍ය අධිකාරි ලංකාතිලක ජයසිංහ මහතා පැවැසීය.ඊයේ සවස 2.00 පමණ අම්පාර ප්‍රදේශයේ පදිංචිකරුවකු වූ සෝමරත්න නමැත්තා ගඩොල් වලක් අසල සිටියදී ඔහුට සිහිය නැතිව ගඩොල් වලට වැටී ඇත. ගඩොල් වල තුළ හිටවා තිබූ අලවංගුව ඔහුගේ දකුණු කලවය හිල් කරගෙන මතු වී ඇත.පසුව ගඩොල් වාඩියේ සිටි පිරිස් ඔහු ගොඩ ගෙන අම්පාර මහ රෝහලට ඇතුළත කර තිබේ. අම්පාර මහ රෝහලේ හදිසි ප්‍රතිකාර ඒකකයට ඇතුළත් කිරීමෙන් අනතුරුව ක්‍ෂණික ප්‍රතිකාර ලබා දී හදිසි ශල්‍යකර්මයකට රෝගියා භාජනය කර ඇත.අම්පාර මහ රෝහලේ ශල්‍ය වෛද්‍ය විශේෂඥ නිශාන්ත හල්පගමගේ, ශල්‍ය වෛද්‍ය වජිර රාජපක්‍ෂ, නිර්වින්දන වෛද්‍ය විශේෂඥ චන්දන ප්‍රනාන්දු ඇතුළු කාර්ය මණ්ඩලය විසින් මෙම ශල්‍යකර්මය කර ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071615</link>
    <topic>දුම්රිය මගේනඩත්තුවක්කොග්ගල-අහංගමදුම්රිය ගමන් නවතී</topic>
    <author/>
    <content>කොග්ගල අහංගම අතර දුම්රිය පාලම අලුත්වැඩියා කිරීම හේතුවෙන් මේ 17 වැනිදා පෙ.ව. 7 සිට 18 වැනිදා ප. ව. 6 දක්වා කාලය තුළදී එම මාර්ගය වසා තැබෙන බැවින් එම මාර්ගයේ දුම්රිය ධාවනය කොග්ගල දුම්රිය ස්ථානය දක්වා පමණක් සිදු කෙරෙන බව දුම්රිය දෙපාර්තමේන්තුව දැනුම් දෙයි.මේ කාලය තුළදී කොග්ගල මාතර අතර දුම්රිය ධාවනය නොවේ. දුර ගමන් දුම්රිය ගාල්, දුම්රිය ස්ථානය දක්වා පමණක් ධාවනය කෙරෙන අතර ගාල්ල සිට කොග්ගල දක්වා සම්බන්ධිත දුම්රියක් ධාවනය කෙරේ.18 වැනි දින ප. ව. 6 න් පසු දුම්රිය ධාවනය සාමාන්‍ය පරිදි සිදුකෙරෙන බව දුම්රිය වානිජ අධිකාරි විජය සමරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=n10071616</link>
    <topic>අපරාධය සැළවීමට දින දෙකකට කලින් අතුරුදන් ඥාති පුතා වැවක් ළඟ සිටියා</topic>
    <author>සටහන හා ඡායාරූප කිත්සිරි වනසිංහ</author>
    <content>එප්පාවල සඳරැස්ගම එකම පවුලේ පියා, මව, දරුවන් දෙදෙනා නිවස තුළ සාහසික ලෙස මරා දැමීමේ සිද්ධිය නිසා එප්පාවල ප්‍රදේශයම මහත් සේ කම්පනයට පත්ව සිටියි.මෙම පුවත කන වැකුණු සෑම කෙනෙකුම විලාප නගමින් ශාප කරමින් එහි රැස්ව සිටි අයුරු හද කම්පා කරවන දසුනක් විය. තියුණු ආයුධයකින් ගෙල කැපීම නිසා අවාසනාවන්ත ලෙස මිය ගොස් තිබුණේ කග්ගොඩ ආරච්චිගේ දයාරත්න (48), පතිරණලාගේ මාලිනි ජයසිංහ (42), අචනි උදේශිකා දයාරත්න (17) සහ නිශාන් දිල්හාර (13) යන සිවු දෙනාය.මෙම නිවසේ ජීවත් වූ මියගිය මාලනී ජයසිංහගේ ඥාති පුත්‍රයකු දැනට අතුරුදන්ව ඇත. වයස අවුරුදු 22ක් පමණ වෙතැයි කියන මෙම තරුණයා සොයා පොලිස් කණ්ඩායම් කිහිපයක් දැනටමත් පරීක්ෂණ ආරම්භ කර තිබේ.එප්පාවල නගරයේ පිහිටි සෞම්‍යා ට්‍රේඩ් සෙන්ටර් පෞද්ගලික ආයතනයේ වෙළෙඳ ලිපිකරුවකු ලෙස දයාරත්න මහතා සේවය කරමින් සිට ඇත. මාලනී තම නිවස ඉදිරිපිට ඉදිකළ කඩකාමරයක පුද්ගලික මැහුම් ආයතනයක් පවත්වාගෙන යමින් ජීවන අරගලයට උරදී තිබේ. අචිනි එප්පාවල සිද්ධාර්ථ මධ්‍ය මහා විද්‍යාලයේ 12 වසරේ වාණිජ අංශයේ අධ්‍යාපනය හදාරමින් සිටියාය. නිශාන් දිල්හාර ද එම විද්‍යාලයේම 8 වසරේ අධ්‍යාපනය ලබමින් සිටියේය. ගාල්ල ප්‍රදේශයේ පදිංචිකරුවකු වන දයාරත්න එප්පාවල ප්‍රදේශයට පැමිණ ඇත්තේ මීට වසර 27කට පමණ ඉහතදීය. මාලනී ජයසිංහ ඇදගල ප්‍රදේශයේ පදිංචිකාරියකි. විවාහයෙන් පසු ඇය ද එප්පාවල, සඳරැස්ගම පදිංචියට පැමිණ ඇත.සතා සිවුපාවෙකුටවත් හිරිහැරයක් නොවන සේ සුවඳවත් ජීවිත ගත කළ මේ සිවුදෙනාගේ නිවස තුළින් ඉකුත් 14 වනදා උදෑසන මහත් දුර්ගන්ධයක් පැතිර තිබේ. දොරගුළු ලා වසා තිබූ නිවසින් හමා එන ජර්ගන්ධය පිළිබඳව පවුලේ ඥාතියකු එප්පාවල පොලිසියට පැමිණිල්ලක් කර ඇත. ඒ පිළිබඳව අවධානය යොමුකළ පොලිසිය වහා එහි පැමිණ අලවංගු දමා දොර කඩා නිවසට ඇතුළු විය.එප්පාවල පොලිසියේ වැඩබලන ස්ථානාධිපති පොලිස් පරීක්ෂක ඊ. එම්. එදිරිසිංහ මහතා ඇතුළු පොලිස් කණ්ඩායමට දැකගන්නට ලැබී ඇත්තේ ගෙයි තැනින් තැන මරා දමා තිබූ මෙම සිවුදෙනාගේ සිරුරය. වහා ක්‍රියාත්මක වූ වැඩබලන පොලිස් ස්ථානාධිපතිවරයා මේ පිළිබඳව ඉහළ පොලිස් නිලධාරීන්ට ද දන්වා ඔවුන්ගේ උපදෙස් මත ඒකක කිහිපයක සහය ඇතිව ඉදිරි පරීක්ෂණ කටයුතු ක්‍රියාත්මක කිරීම ආරම්භ කළේය.අප එහි ළඟාවන විටත් සිය ගණනක් ජනයා එහි අතුරු සිදුරු නැතිව රැස්ව සිටියහ. ගේ තුළින් හමන දුර්ගන්ධය ඉවසා ගත නොහැකි තරම්ය. ප්‍රදේශවාසීහු හූල්ලමින් මෙම අහිංසකයින් මරා දැමූ කෲර පාපතරයනට ශාප කරමින් හැඬූ කඳුලින් සිටියහ.‘’මේ අපරාධය කරපු එකාට හෙන ගහන්න ඕනෑ.’’ බුලත් විටක් හපමින් සිටි වයසක කාන්තාවක් පැවසුවාය. මේ මිනිස්සුන්ට වෛරක්කාරයින් හිටියද? මේ අපරාධ අහස මහපොළොව කොහොම ඉවසන්නද? ඇගේ වචනයට සවන් දුන් තවත් කාන්තාවකගේ මුවින් පිටවුණි.මේ පිළිබඳව දිනමිණ වෙත අදහස් දැක්වූ දයාරත්න පවුලේ ඥාතියකු වූ රසික ජයසිංහ මහතා, මම ඉරිදා ඉඳලා දයාරත්න අයියලා දැක්කේ නැහැ. මම හිටියේ කට්ටියම කොහේ හරි ගමනක් ගිහිල්ලා කියලා. නිකමට වගේ අද උදේ මේ ගෙදර පැත්තට ආවා. එතකොට ගේ දිහාවෙන් අමුතු ගඳක් එනවා දැනුණා. මම දොරට උඩින් කවුළුවෙන් ගෙට එබිලා බලලා මේ ගැන ගමේ අයටත් කියලා එප්පාවල පොලිසියට ගිහිල්ලා කිව්වා. ඊට පස්සේ පොලිසියේ මහත්වරු මේ ඇවිත් අලවංගුවකින් දොර කඩලා ගෙට ඇතුළුවෙලා බලනකොට තමයි මේ අපරාධය දැක්කේ.දයාරත්න අයියලත් එක්ක එයාගේ නෝනගේ සහෝදරියකගේ ළමයෙකුත් මේ ගෙදර හිටියා. එයාට අවුරුදු 22ක් 21ක් විතර ඇති. එයා නැවතිලා හිටියේ එළියේ කාමරයේ. මට නම් හිතාගන්නවත් බෑ. ගෙවුණ කාලය තුළ අපි හරිම සමගියෙන් හිටියේ. ගමේ අනිත් අයත් මෙයාලට හරිම කැමැතියි.අසල්වැසියකු වූ එම්. ආර්. ඒ. ජයසිංහ මහතා, මෙයාලගෙන් කාටවත් හිරිහැරයක් තිබුණේ නෑ. ගමේ සමිති සමාගම්වලටත් බැඳිලා හිටියේ. මරණයකට, මඟුලකට ගමේ පොදු වැඩකට එකතු වෙනවා ඛ්ැරෙන්න අසල්වාසීන් එක්ක දැඩි සමීපකමක් ද තිබුණේ නැහැ. පාඩුවේ ජීවත් වුණා. හොඳට හිනාවෙලා කවුරුත් එක්ක කතා කරනවා. නෝනාත් දරුවෝ දෙන්නත් එහෙමයි. මේ මරණ ලොකු අභිරහසක්. අඬදබර නම් ඇහිලා දැකලාවත් නැහැ. අනේ මම දන්නේ නෑ මොන දේකට මේ වගේ අපරාධයක් කළාද කියලා.මියගිය අචිනි උදේශිකාගේ පන්තියේ යෙහෙළියක වන ගිම්හානි ඉරෝෂා ශිෂ්‍යාව මෙසේ ප්‍රකාශ කළාය. අචිනි මගේ පන්තියේ අපිත් එක්ක එකට හිටියේය. සාමාන්‍ය පෙළ විභාගයෙන් එකරවම විෂයන් නවයයි සම්මාන 7ක් ලබාගත්තා. හරිම දක්ෂ කෙනෙක්. අපි ඉගෙන ගත්තේ 12 වසරේ.වාණිජ අංශයෙන් උසස් පෙළ කළේ. එයා එක්ක කවුරුත් එකතුයි. ගුරුවරුත් අචිනිට හරිම කැමතියි. මල්ලීයි එයයි තමයි එකට ස්කෝලේ ආවේ. හොඳට උසස් පෙළ විභාගය පාස්වෙන එක තමයි එයාගේ බලාපොරොත්තුව වුණේ. “අනේ මගෙන් මොකවත් අහන්න එපා” කිව් ගිම්හානි හඬා වැටුණේය.දයාරත්න මහතා සේවය කළ එප්පාවල සෞම්‍ය ට්‍රේඩ් සෙන්ටර් පෞද්ගලික ආයතනයේ වර්තමාන හිමිකරු සේපාල පතිරණ මහතා කරුණු දක්වමින් දිනමිණට මෙසේ කීය. දයාරත්න කියන්නේ වැදගත් මනුෂ්‍යයෙක්. ඔහු හරිම අවංකයි. කාර්යශූරයි. මගේ ආයතනයේ වැඩ කළේ එයාගේම තැනක් වගෙයි. කවමදාකවත් සතයකවත් වංචාවක් කරලා නැහැ.ඉරිදා ඉඳලා වැඩට ආවේ නැති නිසා මම කිහිප විටක්ම කෝල් ගත්තා. කිසිම ප්‍රතිචාරයක් ලැබුණේ නැහැ. ගමනක් යන්ඩ තියෙනවා කියලා තිබුණ නිසා පවුලේ අයත් එක්ක කොහේ හරි යන්න ඇති කියලා මම හිතුවා. ඒ අතරේ තමයි අද උදේ මේ සිද්ධිය ආරංචි වුණේ.14 වැනිදා දහවල් තඹුත්තේගම වැඩබලන මහේස්ත්‍රාත් කිත්සිරි ජයසේකර මහතා එම ස්ථානයට පැමිණියේය. සිද්ධිය පිළිබඳ මහේස්ත්‍රාත් පරීක්ෂණ එම ස්ථානයේ දී සිදු කෙරිණි. සිවු දෙනාගේ සිරුරු අනුරාධපුර රෝහලට ගෙන ගොස් වෛද්‍ය පරීක්ෂණ පවත්වා අනතුරුව ඥාතීන් වෙත මරණ භාරදෙන ලෙස හෙතෙම පොලීසියට නියෝග දුන්නේය.මහේස්ත්‍රාත් පරීක්ෂණයේ දී හෙළි වූයේ තියුණු ආයුධයකින් ගෙල කැපීම නිසා මෙම මරණ සිදු වී ඇති බවකි. සඳරැස්ගම පොදු සුසාන භූමියේ මෙම මරණ භූමිදාන කරන ලෙසත් හදිසියේ ගොඩගැනීමකට එම භූමිදාන කටයුතු සිදු විය යුතු බවත් කිත්සිරි ජයසේකර මහතා ඥාතීන් වෙත නියෝග කළේය.අනුරාධපුර ජ්‍යෙෂ්ඨ පොලිස් අධිකාරී මර්වින් කරුණාරත්න මහතා ද සිද්ධිය වූ ස්ථානයට පැමිණ සිටියේය. විශේෂ පොලිස් කණ්ඩායම් කිහිපයක් යොදවා අපරාධකරුවන් නීතියේ රැහැනට හසුකර ගැනීමට අවශ්‍ය පියවර ගෙන ඇතැයි හෙතෙම දිනමිණ ට පැවසීය.පොලිස් සුනඛයින් ද ඇඟිලි සලකුණු අංශ හා අනුරාධපුර පොලිසියේ පොලිස් අපරාධ ස්ථාන පරීක්ෂණාගාරයේ ස්ථානාධිපති පොලිස් පරීක්ෂක ටී. අයි. ෆරීඩ් මහතා ඇතුළු විශේෂ පොලිස් කණ්ඩායම් කිහිපයක් මේ පිළිබඳ වැඩිදුර පරීක්ෂණ කටයුතු සිදු කරනු ලබයි.මේ අතර දයාරත්නගේ නිවසේ නැවතී සිටි බිරියගේ සහෝදරියගේ පුත්‍රයා මෙම අපරාධය හෙළි වූ දිනට දින දෙකකට පමණ කලින් මෙකී නිවසට මදක් දුරින් පිහිටි එප්පාවල තලාව මාර්ගය අසල පිහිටි වැවෙහි ගිමන් හරින ස්ථානයක ගලක්මත වාඩිවී සිටිනු ත්‍රීවිල රියැදුරකු විසින් දැක තිබේ. එම ස්ථානය ද පරීක්ෂා කළ පොලිසිය ඒ අසල තිබී ඔහු ගලවා දමන්නට ඇතැයි සැක කරන දිග කලිසමක්ද සොයා ගත්තේය. තඹුත්තේගම වැඩබලන මහේස්ත්‍රාත් කිත්සිරි ජයසේකර මහතාත් ජ්‍යෙෂ්ඨ පොලිස් අධිකාරී මර්වින් කරුණාරත්න මහතාත් එම ස්ථානයට ද ගොස් පරීක්ෂණ කටයුතු සිදු කළහ.එප්පාවල මිනිසුන්ගේ හදවත් කම්පා කළ මිනිස් ලොව ඉපදුන පාපතර කුරිරු ඝාතකයන් සොයා පොලිස් පරීක්ෂණ සිදු වෙමින් තිබේ. දයාරත්න, මාලනි, අචිනි, දිල්හාර අපි ද ඔබට සිදුවූ අවාසනාවන්ත ඉරණම පිළිබඳ දැඩිසේ කම්පා වන්නෙමු. මේ ජීවිත කතාව පිළිබඳව මහත් සංවේගයෙන් තබන මේ සටහන මතු දිනෙක අප සමාජයෙන් පෑන් තුඩට හසු නොවේවායි ද ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007161</link>
    <topic>අපේ රටේ කුරුඳුවලින්පිළිකා රෝගවලට පිළියම්</topic>
    <author>ධ මාතර විශේෂ – ජයා වික්‍රම සුරේන්දු සහමාතර සමූහ ඩබ්ලිව්. පී. ධර්මසේන</author>
    <content>පිළිකා රෝගයෙන් වාර්ෂිකව මිය යන සංඛ්‍යාව කිසියම් මට්ටමකින් අවම කර ගැනීමට හැකි ප්‍රත්‍යක්‍ෂ ඖෂධ පද්ධතියක් නිෂ්පාදනය සඳහා ශ්‍රී ලංකාවේ කුරුඳු භාවිතයට ගත හැකි යැයි එංගලන්තයේ වෛද්‍ය පර්යේෂණ විශේෂඥ වෛද්‍ය කණ්ඩායමක් මගින් කරනු ලැබූ පර්යේෂණ ගණනාවකින් අනාවරණය වී ඇත.මේ අනුව අනාගතයේ දී ලෝක වෙළෙඳපොළේ ශ්‍රී ලංකාවේ කුරුඳු සඳහා හොඳ ඉල්ලුමක් ඇතිවනු ඇතැයි විශ්වාස කළ හැකි බව ද රුහුණු විශ්වවිද්‍යාලයේ මාපලාන කෘෂි පීඨයේ මහාචාර්ය කේ. ඩී. එන්. වීරසිංහ මහතා සඳහන් කෙළේය.දැනට එංගලන්තයේ දරම් විශ්වවිද්‍යාලය මගින් ශ්‍රී ලංකාවේ කුරුඳු උපයෝගී කරගෙන සාර්ථක නිෂ්පාදන ගණනාවක් නිෂ්පාදනය කර ඇත්තේ වැඩි ආදායමක් ලැබෙන පරිදිය. ශ්‍රී ලංකාවේ කුරුඳු උපයෝගී කරගෙන නිෂ්පාදනය කෙරෙන දියවැඩියා මර්දන ඖෂධ පද්ධතියෙන් ශ්‍රී ලංකාවට ද සැලකිය යුතු විදේශ විනිමයක් ලබාගැනීමට ද හැකිවනු ඇත. ඒ අනුව එංගලන්තයේ ඖෂධීය නිෂ්පාදන සමාගම් ගණනාවකින්ම ශ්‍රී ලංකාවේ කුරුඳු සඳහා හොඳ ඉල්ලුමක් ලැබෙනු ඇත.එංගලන්තයට චීනයේ නිෂ්පාදිත කුරුඳු වර්ග ද ආනයනය කරති. එම කුරුඳුවලට වඩා වැඩි ඉල්ලුමක් ශ්‍රී ලංකාවේ කුරුඳු වෙනුවෙන් ලෝක වෙළෙඳපොළේ ඇතැයි , එංගලන්තයේ ශ්‍රී ලංකා ඉංජිනේරු වෛද්‍ය සහ විද්‍යාඥයින්ගේ සංගමය අදහස් කරයි.මේ තත්ත්වය යටතේ ශ්‍රී ලංකා කුරුඳු වෙනුවෙන් සැලකිය යුතු විදේශ විනිමයක් ලබාගැනීමට හැකිවන බැවින් කුරුඳු වගාකරුවන්ට අවශ්‍ය සහන හා පහසුකම් අදාළ රාජ්‍ය ආයතන මගින් කලට වේලාවට ලබාදිය යුතු යැයි මහාචාර්ය කේ. ඩී. එන්. වීරසිංහ මහතා අවධාරණය කරයි. රූපලාවන්‍ය ආලේපන නිෂ්පාදනයට ද ඖෂධීය බීම වර්ග නිෂ්පාදනයට ද ලංකාවේ කුරුඳු එංගලන්තයේ සමාගම් ගණනාවක් මගින් ප්‍රයෝජනයට ගන්නා බව ද වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007162</link>
    <topic>ගම් 150ක සංවර්ධන වැඩටරජයෙන් රුපියල් මිලියන 280ක්</topic>
    <author>මාතර සමූහ</author>
    <content>ජාතික සවිය ගම නැගුම යටතේ 2010 වර්ෂයේ ගම්මාන 150ක් සංවර්ධනය කිරීමට ශ්‍රී ලංකා දක්‍ෂිණ සංවර්ධන අධිකාරිය පියවරගෙන ඇත. මේ සඳහා රුපියල් මිලියන 280 ක මුදලක් ලබාගැනීමට අපේක්‍ෂිත වේ.අධිකාරියේ සභාපති අධ්‍යක්‍ෂක ජනරාල් නීතිඥ රංජිත් ගුණසේකර මහතාගේ මඟ පෙන්වීම යටතේ ගාල්ල, මාතර, හම්බන්තොට, මොණරාගල, යන දිස්ත්‍රික්කවල සහ ඇඹිලිපිටිය, කොලොන්න යන ප්‍රාදේශීය ලේකම් කොට්ඨාසවලත් මේ සංවර්ධන කටයුතු ඉටු කෙරේ.මේ වන විට ජනවාරි මාසයේ සිට ජූනි දක්වා සිදු කර සංවර්ධන ව්‍යාපෘති සඳහා රුපියල් මිලියන 50 ක මුදලක් වැයකර ඇති බවත් ඉතිරි මුදල් ජූලි මාසයේ සිට දෙසැම්බර් දක්වා සැලසුම් සහ ව්‍යාපෘති සඳහා වැය කිරීමට අපේක්‍ෂිත වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007163</link>
    <topic>මහනුවර-කුරුණෑගල මාර්ගයේරජයේ ඉඩම් බලෙන් අල්ලා ගෙන</topic>
    <author>ඉන්ද්‍රාණි තෝරදෙනිය</author>
    <content>මහනුවර – කුරුණෑගල මාර්ගය සංවර්ධනයේ දී කෝටි ගණන් වන්දි මුදල් ගෙවා රජය අත්පත් කරගත් ඉඩම් රජයට අහිමි වන තත්ත්වයට පත්ව තිබේ.අඩි 50ක් පමණ කාපට් දමා පුළුල් කොට සංවර්ධනය කර ඇති මේ මාර්ගයේ මායිම් ගල් දමා සළකුණු කොට ඇතත් කාණු පද්ධතිය සහ මායිම් ගල් අතර කොටස අනවසර අල්ලා ගැනීම් වලට නැවතත් ලක්ව තිබේ. මේ හේතුව නිසා වාහනත් ජනතාවත් ගමන් කරන කොටසක් බවට කාපට් කළ කොටස පමණක් පත්ව තිබේ.මාර්ග පුළුල් කිරීමේ කටයුතු වලදී රජයට පවරා ගත් ඉඩම් නැවත අල්ලා ගෙන ඇතැයි මධ්‍යම පළාත් ඉඩම් කොමසාරිස් අනෝමා එස්. පොල්වත්ත මහත්මිය අනාවරණය කළ අතර නුවර – කුරුණෑගල මේ මාර්ගය පිළිබඳව දැඩි අවධාන යොමු කළ යුතුව ඇතැයි ද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007164</link>
    <topic>වැල්ලවායේ පාසලකසිසුන් 2යිගුරුවරු 3යි</topic>
    <author>වැල්ලවාය සමූහ</author>
    <content>සිසුන් දෙදෙනෙක් හා ගුරුවරුන් තිදෙනෙක් සිටින පාසලක් පිළිබඳ වැල්ලවාය අධ්‍යාපන කලාපයෙන් වාර්තා වෙයි.වැසීයාමට ආසන්න මීදෙණිය ප්‍රාථමික විදුහලේ සිසුන් ක්‍රමයෙන් අඩු වී ගොස් සිසුන් දෙදෙනෙක් පමණක් සිටින පාසලක් බවට පත්ව ඇත. මේ විදුහලේ ශ්‍රේණිධාරි විදුහල්පතිනියක්ද සිටින අතර තවත් ගුරුවරු දෙදෙනකු සේවයේ යෙදී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007165</link>
    <topic>පෞරාණික වටිනාකමින් යුතු පුංචි සීගිරිය රැකගනිමු</topic>
    <author>සටහන හා ඡායාරූප දෙහිඅත්තකණ්ඩිය සමූහ ආරියලතා පොඩිමැණිකේ</author>
    <content>බැලූ බැල්මට මේ කඳු ගැටය පෙනෙනුයේ සීගිරිය වගේමය. මෙහි ඇති ගල් ලෙන්වල සීගිරි බිතු සිතුවම් මෙන් ලස්සන බිතු සිතුවම් තිබුණි. ඒ දැනට හරියටම අවුරුදු හතළිහකට පෙරය. ආචාර්ය සෙනරත් පරණවිතාරණ ශූරීන් එදා ඒ බිතු සිතුවම් දැක උදම් වී තිබේ. එදා සොයා ගත් කුඩා සීගිරිය සංරක්‍ෂණය කර ආරක්‍ෂා කර ගත්තා නම් ලෝක උරුම පුංචි සීගිරියකුත් අපට උරුම වන්නට තිබුණි.1968 වසරේ සෙනරත් පරණවිතාරණ ශූ®රීන් දුටු සුන්දර බිතු සිතුවම් දැකගන්නට අද අපට පුළුවන්කමක් නැත.නැඟෙනහිර පළාතේ අම්පාර දිස්ත්‍රික්කයේ දෙහිඅත්තකණ්ඩිය ප්‍රාදේශීය ලේකම් කොට්ඨාසයට අයත් මේ ස්ථානය දෙහිඅත්තකණ්ඩිය නගරයේ සිට අරලගංවිල මාර්ගයේ කිලෝමීටර් 6 ක් පමණ ගිය පසු අලුත්කඩේ හන්දියෙන් හැරී තුවාරගල, කුඩාගල පසුකර ගෙන කිලෝමීටර් දහයක් පමණ ගිය පසු සීගිරිය නැමැති පුදබිම හමුවේ.කුඩා සීගිරි ගල්ලෙන්වල දක්නට ඇති සමහර සිතුවම්වලින් දැක්වෙන රූප ස්ත්‍රී රූප ලෙස පෙනුණත් ඒවා පිරිමි රූප විය හැකි යැයි පරණවිතාන සූරීන් එදා සඳහන් කර තිබිණ.එදා තිබූ සියලු බිතු සිතුවම් අද විනාශ වී ගොස්ය. සිතුවම් ඇඳීමට ලෙන් බිත්ති මත ගාන ලද පැහැපත් බදාම අදත් දැකගත හැකිය. මේ චිත්‍ර අනුරාධපුර, පොලොන්නරු යුගයටත් අතර කාලයේ ඇඳපු චිත්‍ර විය හැකි බව එදා ආචාර්ය සෙනරත් පරණවිතාන මහතාගේ මතය විය. මේ කඳුවැටියේද වටිනා දැව වර්ග දැකගත හැකිය. කළුවර, කළුමැදිරිය, හල්මිල්ල, ගල්සියඹලා ආදී රූස්ස ගස් මෙහි තිබේ.අඩක් විනාශ වී ගිය පැරැණි බිතු සිතුවම් අදටත් දැකගත හැකි නිසා දැන්වත් මේ පුංචි සීගිරියේ සංරක්‍ෂණ කටයුතු අරඹා පෞරාණික ස්ථාන රැකගැනීමට කටයුතු යොදන්නැයි ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007166</link>
    <topic>මැදවච්චිය-ගෝනමැරියාව උල්පතෙන් ජලය ගැනීම සීමා කිරීමෙන්ප්‍රදේශවාසීහු අසීරුවේ</topic>
    <author>සටහන සහ ඡායාරූප මැදවච්චිය සමූහ ජයසූරිය දිසානායක</author>
    <content>මැදවච්චිය ප්‍රදේශයේ පැතිර යන වකුගඩු රෝගයට බියට පත් ජනතාව ජලයෙන් පිළිසරණක් සොයා ගෝනමැරියාව ජල උල්පතේ ජලය පානය කිරීමට පුරුදුව සිටි මුත් ඊට සීමා පැනවීමත් සමඟම ඔවුහු අසීරුතාවකට පත්ව සිටී.කැබිතිගොල්ලෑව ප්‍රදේශයේ ජල උල්පත් කිහිපයක් පවතී. ඉන් ගෝනමැරියාවේ ජල උල්පතේ ජලය බීමට ඉතාම සුදුසු තත්ත්වයේ ඇති බැවින් එම ජලය කිලෝමීටර් 50 – 60 තරම් දුර ගෙවා ජනතාව රැගෙන යාමට පැමිණෙති. ඇතැම් පිරිස් වෑන්, ලොරි, ට්‍රැක්ටර්, ත්‍රීරෝද රථ මගින් එකවර විශාල ජල ප්‍රමාණයක් රැගෙන යාමට පුරුදුව සිට ඇත. මේ නිසා ශීඝ්‍රයෙන් උල්පතේ ජලය හිඟවන්නට විය.ඇතැම් අය මේ ජලය ගෙන ගොස් බෝතල් කර විකුණන බවටත් ආරංචි පැතිර යයි. මේ තත්ත්වයත් සමඟ යුද හමුදාව හා සිවිල් ආරක්‍ෂක බළකාය මගින් ජල උල්පත ආසන්නයේ මුරපොළක් දමා ජලය ගැනීම සීමා කර ඇත.එක් වාහනයකට ජලය කෑන් 3 ක් පමණක් නිකුත් කිරීමට කටයුතු යොදා ඇත. මේ නිසා දුර බැහැර සිට රථවාහනවලින් පැමිණෙන ඇතැම් පිරිස්වලට එය හිරිහැරයක් බව ජලය පාරිභෝගිකයන් පවසා සිටී. ගම්මුන් පවසා සිටින්නේ ගමේ අයටත් ජලය බීමට නැතිවන තරමට ඇතැම් පිරිස් ලොරිවලින් ජලය විශාල ප්‍රමාණයක් රැගෙන යන බවකි.මැදවච්චිය, කැබිතිගොල්ලෑව, පදවිය යන ප්‍රදේශවල වකුගඩු රෝගය ශීඝ්‍ර ලෙස පැතිර යමින් පවතී. වකුගඩු රෝගය වැළඳීමට ප්‍රධාන හේතුව ජලය බව විශ්වාස කරන ජනතාව ඉතා පිරිසුදු ජලය පානය කිරීමට උනන්දුවක් දක්වති. ඇතැම් අය බෝතල් කළ පානීය ජලය පමණක් පානය කරන අතර ඇතැම් අය උල්පත් ජලය පමණක් පානය කරයි. කිසිවක් කරකියාගත නොහැකි ජනතාව කුමන ස්ථානයකින් හෝ ජලය බීමට ගනියි.උල්පතේ ජලය ගෙන යාම සීමා කිරීම පිළිබඳ පාරිභෝගිකයන් දක්වන්නේ මෙවන් අදහස්.අටමුණ මහත්මිය - අපි කිලෝමීටර් 30 ට වැඩි දුරක සිට එන්නෙ.අපේ ප්‍රදේශයේ පැතිර යන වකුගඩු රෝගයට බිය නිසයි අපි මේ ජලය බීමට ගන්නෙ. මම රැකියාවක් කරනවා. ඒ නිසාත් ඈත වැඩි නිසාත් දින 2 – 3 ට වරක් ජලය ගෙන යාම අපහසුයි. සති 2 – 3 ට ඇතිවෙන්න ජලය එකවර ගෙනයන්න අපි පුරුදුවෙලා හිටියෙ. ඒත් දැන් ජලය කෑන් 03 ක් පමණක් ලබාදීම නිසා අපිට උල්පතේ ජලය බීමට ගන්න හැකියාවක් නැතිවෙනවා. අනවශ්‍ය ලෙස ජලය ගෙන යන අයට සීමා පනවා අපි වගේ අය කෙරෙහි සහනයක් සලසා දෙන ලෙස ඉල්ලනවා.විජේදාස මහතා - අපි දුර බැහැර ඉඳලා ජලය ගන්න එන්නෙ වකුගඩු රෝගයට බයේ. බීමට ගන්නා ජලය නිසා මේ රෝගය වැළඳෙන බවට මතයක් තියෙනවා. ඒ නිසා මේ උල්පත් ජලය අපි කලක සිට බොනවා. ජලය ගෙන යාමට තහංචි දැම්මාම අපිට එය බලපානවා.ටී. ජනක මහතා - මම ගුරුවරයෙක්. මේ ජලය අරපිරිමැස්මෙන් පාවිච්චි කළ යුතුයි. උල්පත් ජලය අනවශ්‍ය ලෙස ගෙන යන අයට සීමා පැනවිය යුතුයි. එසේ වුවත් නිවැරැදි තොරතුරු මත පාරිභෝගික ජනතාවටත් සහනයක් සැලසිය යුතුයි. ජලය කෑන් 05 ක් වත් ගෙන යාමට වැඩපිළිවෙළක් සකසනවා නම් එය වැදගත් වේවි.කැබිතිගොල්ලෑව ප්‍රාදේශීය ලේකම් චම්පික ධර්මදාස මහතා - කැබිතිගොල්ලෑව ප්‍රදේශයේ ජල උල්පත් මේ වන විට සිඳී යාමේ තර්ජනයක් ඇති වී තිබෙනවා. එයට හේතුව වනාන්තර එළිකිරීම, කඳුවැටි කැපීම ආදී හේතු මෙයට බලපානවා. ගෝනමැරියාව ජල උල්පතේ ජලය කිලෝමීටර් 50 – 60 හා ඊට වැඩි දුර පළාත්වලටත් ගෙනියනවා. මේ නිසා මේ උල්පතේ ජලයත් සිඳී යාම පටන්ගෙන තිබෙනවා.ප්‍රමාණවත් තරම් වැසි නොලැබීමත් මෙයට හේතුවක්. මේ නිසා අපේ මැදිහත්වීමෙන් කෙටි කාලයක් සඳහා සීමා පනවා තිබෙනවා. එය උල්පතේ ආරක්‍ෂාවට මෙන්ම සෑම ජල පාරිභෝගිකයෙකුටම ජලය පානය කිරීමට අවස්ථාව සලසා දීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007167</link>
    <topic>අම්පාරේ නාරංගහ පල්ලමවෙල්යායට ජලය නෑ</topic>
    <author>සටහන හා ඡායාරූප අම්පාර සමූහ රවීන්ද්‍ර මැදගෙදර</author>
    <content>අම්පාර දමන ප්‍රාදේශීය ලේකම් කොට්ඨාසයේ කීණවත්ත නාරංගහ පල්ලම වෙල්යායේ පිහිටි කුඹුරුවලට ජලය ලබාගැනීමට නොහැකිව ගොවීහු දැඩි දුෂ්කරතාවකට පත්වී සිටිති.මේ වෙල්යායේ යල මහ වැඩ කරන කුඹුරු අක්කර සියයකට අධික සංඛ්‍යාවක් ඇති අතර මේ සඳහා ජලය ලබා ගැනීමට ඇති එකම වාරිමාර්ග ඇළ කිහිප තැනකින්ම කඩාගෙන ජලය අපතේ යයි. මේ කැඩෙන ස්ථාන ගොවියන් එක්වී වැලි කොට්ට ගසා පිළිසකර කළත් එය දින දෙක තුනකට වඩා නොතිබේ.මීට වසරකට පමණ පෙර මේ ස්ථානයේ කොන්ක්‍රීට් වලින් ඇළක් සකස් කර ජලය ලබා ගැනීමට කටයුතු කෙරිණි. නමුත් ටික දිනකින්ම එම කොන්ක්‍රීට් කාණුව ආරම්භ කළ ස්ථානයට මෙහා ඇති පස් වේල්ල කැඩී යෑමට පටන් ගෙන ඇත. ඒ නිසා රුපියල් ලක්ෂ හතරක් පමණ වැය කර ඉදි කළ කොන්ක්‍රීට් කාණුවෙන්ද පලක් නොවූ බව ගොවීහු පවසති. වෙල්යායට යෑමට ඇති පාරද එකම මඩ වගුරක්බවට පත්වී ඇත.පවතින දුෂ්කරතාවයන් පිළිබඳ අදහස් දැක්වූ ගොවි මහතකු වන කේ. ඒ. රත්නතුංග මහතා මෙසේ සඳහන් කළේය.අවුරුදු ගණනක් තිස්සේ අපි මේ ගැන ගොවි සංවිධානයට කියනවා. කොහෙන්දෝ ලැබුණු ආධාර මුදල් වගයක් කියල රුපියල් ලක්ෂ හතරක් විතර වියදම් කරල මේ කාණුව බැන්දා. ඒකෙන් වැඩක් වුණේ නැහැ. දැන් කාණුව ළඟ ඉඳලා ඉස්සරහට පස්වේල්ල කැඩි කැඩී යනවා. කොච්චර බැන්දත් ඔරොත්තු දෙන්නේ නැහැ. ගොවි සංවිධානය කිසිම වැඩක් කර දෙන්නේ නැහැ.කේ. ජී. ප්‍රේමදාස මහතා අපිට තියෙන්නෙත් වතුර ගන්න බැරි ප්‍රශ්නේ. ගොවි සංවිධානයට කන්නයකට රු. 180ක් විතර දෙනවා. ඒත් අපට සේවයක් නැහැ. මගේ කුඹුරට වතුර ගන්න බැහැ බට කෑල්ලක් දාල දෙන්න කිව්වා දාල දුන්නේ නැහැ.ඩී. එම්. සරත් චන්ද්‍රසිරි මහතා කුඹුරු යායට වතුර ගන්න බෝක්කුව අවුරුදු හතක් විතර වෙනවා. මම තනියම පස්කපලා පුරවලා තමයි වතුර ගත්තේ. ගොවි සංවිධානයට කිව්වට වැඩක් වුණේ නැහැ. අක්කර බදු වශයෙන් ගත්ත මුදලින් හරි මේක හදල දෙන්න කිව්වා. වැඩක් වුණේ නැහැ. වතුර ගන්න බැරුව අපේ කුඹුරු මැරිලා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007168</link>
    <topic>ජංගම දුරකථන සොරාගන්නා කතක් අලුත්ගම කන්දේ විහාරයේදී දැලේ</topic>
    <author>වාද්දුව සමූහ එස්. ආර්. පියදාස</author>
    <content>අළුත්ගම කන්දෙවිහාර පූජා භූමියට පැමිණෙන බැතිමතුන්ගේ ජංගම දුරකථන සොරකමේ යෙදෙන සහ කුඩා දරුවන්ගේ රත්‍රන් දම්වැල් කඩන කණ්ඩායමකට අයත් කාන්තාවක් කන්දෙවිහාර පූජා භූමි පොලිස් මුරපොළ නිලධාරීන් විසින් අත්අඩංගුවට ගෙන තිබේ.මේ තැනැත්තිය එම පොලිස් නිලධාරින් විසින් අත්අඩංගුවට ගෙන ඇත්තේ මතුගම ප්‍රදේශයේ සිට කන්දෙ විහාර පූජා භූමියට පැමිණි බැතිමතෙකුගේ ජංගම දුරකථනය සොරකම් කිරීම පිළිබඳව ලැබුණ පැමිණිල්ලක් අනුව පරීක්ෂණ පැවැත්වීමෙනි. සැකකාරිය දොඩන්දූව ප්‍රදේශයේ පදිංචිකාරියක් වන හැට හැවිරිදි කාන්තාවක් බවත් ඇයගේ දූ දරුවන් වැදගත් රැකියා කරන අය බවත් කන්ද විහාර පොලිස් මුරපොළ ස්ථානාධිපති පොලිස් පරීක්ෂක ධම්මික ද සිල්වා මහතා පවසයි.ඇය අත්අඩංගුවට ගැනීමෙන් පසු කරන ලද පරීක්ෂණයේදී ඇය විසින් එදින සොරකම් කරන ලද ජංගම දුරකථනය පූජා භූමියට නුදුරුව ඇති මඩ ගොහොරුවක සඟවා තිබියදී සොයාගත් බවද පොලිස් ස්ථානාධිපතිවරයා පැවැසීය.කන්ද විහාර පූජා භූමියේ මෙවැනි සොරකම් කෙරෙන බව බොහෝ පැමිණිලි ලැබී ඇති අතර එම සොරකම් වලට කාන්තාවන් තුන් දෙනෙක් සම්බන්ධ බවත් අනෙක් කාන්තාවන් දෙදෙනා අත්අඩංගුවට ගැනීම සඳහා පරීක්ෂණ පවත්වන බවද පොලිස් මුරපොළ ස්ථානාධිපතිවරයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r1007169</link>
    <topic>රාජගිරිය ආයුර්වේද රෝහල සහ මැතිවරණ කාර්යාලය අතර මාර්ගය පටුයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරිය ආයුර්වේද මහ රෝහල අසල සිට රාජගිරිය මැතිවරණ මහ ලේකම් කාර්යාලය දක්වාවූ ප්‍රධාන මාර්ගයේ මීටර් භාගයකට ආසන්න වූ කොටස පළල් කිරීමට මහාමාර්ග දෙපාර්තමේන්තුව හෝ මාර්ග සංවර්ධන අධිකාරිය පියවර නොගැනීම පිළිබඳව ජනතාව දැඩි අප්‍රසාදය පළකර සිටිති.මාර්ග සංවර්ධන අධිකාරිය මඟින් මාර්ගය දෙපස සීමා මායිම් සලකුණු කොට තිබීමෙන් පසු, මාර්ගය දෙපස පදිංචිකරුවන් අවශ්‍ය ඉඩ ප්‍රමාණය ලබාදී අලුතින් තාප්ප හා ගේට්ටු දමා දැනට වසර පහකට ආසන්න කාලයක් ගතවී තිබේ. මේ ප්‍රධාන මාර්ගය ඔස්සේ මාර්ග අංක 190, 170, 274, 177 , 176, 168, 175, 150 හා තවත් බස් රථ ධාවනය කෙරේ.පාර පටුවීම හේතුවෙන් දවසේ වැඩි කාලයක් මාර්ග තදබදය පවතින නිසා, මහජනයාට නියමිත වේලාවට තම තමන්ගේ රාජකාරි කටයුතු හා අවශ්‍යතා සඳහා යෑමට නොහැකිවී තිබේ.විශේෂයෙන් උදෑසන හා දවල් කාලයට පාසල් වෑන් රථ හා පෞද්ගලික වාහන දහස් ගණනක්ද මේ මාර්ගය ඔස්සේ ධාවනය වේ.අදාළ අංශවල අවධානය මේ මාර්ගය පළල් කිරීමේ කාර්ය කෙරෙහි යොමු කරවන ලෙසට සිය දහස් ගණනක් වූ මහජනතාව ඉල්ලා සිටිති.උබේසේකර පුර හංදියද මේ පළල් නොකළ කොටසට අයත් බැවින්, එම හංදියේද නිරතුරුවම වාහන තදබදය පවති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=r10071610</link>
    <topic>සීදූව ඩෙංගු රෝගීන් 15ක්</topic>
    <author>සීදුව සමූහ</author>
    <content>කටුනායක සීදුව නගර සභා බල ප්‍රදේශයේ ඩෙංගු රෝගීන් වැඩිවෙමින් පවතී. නගර සභා බල ප්‍රදේශයේ ඩෙංගු රෝගීන් 15 දෙනකු සිටින බව සීදුව සෞඛ්‍ය වෛද්‍ය කාර්යාලයෙන් වාර්තා වේ.සීදුව නගර සභා බල ප්‍රදේශයේ වැසි ජලය බැස යෑමට සකස් කර තියෙන කාණු වලට අපවිත්‍ර ජලය යොමු කිරීමෙන් ඩෙංගු මදුරුවන් බහුලව බෝවෙන බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007161</link>
    <topic>නදිනිට වසර 2ක තරග තහනමක්</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කරමින් තරග වැදීමේ චෝදනාවට වැරදිකාරිය වූ බර ඉසිලීමේ ක්‍රීඩිකා නදිනි ගුණසේතර ඊයේ වසර දෙකක දෙස් විදෙස් තරග තහනමකට ලක්වූවාය.ක්‍රීඩා වෛද්‍ය ඒකකයේ පැවැති පරීක්ෂණයේදී සිවු පුද්ගල විනය කමිටුවේ තීරණයක් මත තරග තහනම පැනවිණි.මැලේසියාවේ පැවැති පොදු රාජ්‍ය මණ්ඩල සූරතාවලියේදී කි.ග්‍රෑ. 53 බර පන්තියෙන් ලෝකඩ පදක්කමක් දිනා ශ්‍රී ලංකාවට බර ඉසිලීමේ ක්‍රීඩාවෙන් ප්‍රථම පදක්කම දිනා දුන් ක්‍රීඩිකාව ලෙස ඉතිහාසයට එක්වූ ඇය වසර 8ක් පිට පිටම ජාතික බර ඉසිලීමේ සූරිය ලෙස සම්මානයට පාත්‍රවූ දක්ෂ ක්‍රීඩිකාවකි.පසුගිය දා බර ඉසිලීමේ මූලස්ථාන ක්‍රීඩාගාරයේ පැවැති ආසියානු හා පොදු රාජ්‍ය මණ්ඩලීය ක්‍රීඩා තරගාවලියට සුදුස්සන් තේරීමේදී ඇය තහනම් උත්තේජන පරීක්ෂාවට ලක් වූවාය. එහිදී ලබා ගත් ඇයගේ මුත්‍ර සාම්පල ඉන්දියාවේ පිහිටි රසායනාගාරයකදී පරීක්ෂාවට ලක් කෙරුණු අතර ‘ඒ’ හා ‘බී’ මුත්‍රා සාම්පල දෙකේම නැන්ඩ්‍රලෝන් ව්චදඤපධතධදඥ තහනම් ඖෂධ සංඝටකට අඩංගු බවට වෛද්‍ය වාර්තාවේ දැක්විණි.එහෙත් ඇය එම චෝදනාව දිගින් දිගටම ප්‍රතික්ෂේප කළ හෙයින් විනය කමිටුව මඟින් රුධිර හා ස්කෑන් පරීක්ෂාවක් සඳහා නියෝග කළේය. ඊයේ රැස්වූ විනය කමිටුව එම වාර්තාද සැලකිල්ලට ගෙන අවසන් තීන්දුව ප්‍රකාශ කිරීමට පියවර ගත්තේය.සිවු පුද්ගල විනය කමිටුවට විශේෂඥ වෛද්‍ය ගීතාංජන මෙන්ඩිස්, විශේෂඥ වෛද්‍ය මයියා ගුණසේකර, මහාචාර්ය රෝහිනී ප්‍රනාන්දුපුල්ලේ හා මහාචාර්ය චන්ද්‍රිකා විජේරත්න යන මහත්ම මහත්මීහු ඇතුළත් වූහ.මේ පිළිබඳව බර ඉසිලීමේ ක්‍රීඩිකා නදිනි ගුණසේකරගෙන් කළ විමසීමකදී ප්‍රකාශ කළේ තහනම් උත්තේජක චෝදනාව ගැන තමා පුදුමයට පත්වන බවයි.“මා 2006 සිට බර ඉසිලීමේ ක්‍රීඩාවේ නිරත වෙනවා. වාර්තා පිට වාර්තා තබා ජයග්‍රහණ දිනාගත්තා. තහනම් උත්තේජක අරන් තරග කරන්න මට අවශ්‍ය නෑ. මා දිගටම පුහුණුවීම් කරනවා” නදිනි ගුණසේකර පැවැසුවාය.ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවැසුවේ නැන්ඩ්‍රලෝන් තහනම් ඖෂධය ශරීර ගතවීම එන්නතක් මගින් සිදුවිය යුතු බවයි. සියලුම වෛද්‍ය වාර්තා සැකයකින් තොරව තහවුරු කර තිබෙනවා” යැයි මෙන්ඩිස් මහතා පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007162</link>
    <topic>ඉන්දියාව සමඟ තෙදින තරගය ජය පරාජ නෑ</topic>
    <author/>
    <content>සංචාරක ඉන්දීය පිල හා ශ්‍රී ලංකා ක්‍රිකට් සභාපතිගේ පිල අතර කෝල්ට්ස් ක්‍රීඩාංගණයේ පැවැති තුන්දින ක්‍රිකට් තරගය ජය පැරදුමෙන් තොරව නිමාවට පත් විය.ශ්‍රී ලංකා ක්‍රිකට් සභාපතිගේ පිල පළමු ඉනිම කඩුලු 9 ක් දැවී ලකුණු 514 උපුල් තරංග 110, ළහිරු තිරිමාන්න 66, තිළිණ කන්ඩම්බි 101, තිලාන් සමරවීර 102 (ඕජා 153/5, අමිත් මිස්රා 125/2)ඉන්දීය පිල සියලු ක්‍රීඩකයින් දැවී ලකුණු 291. ගෞතම් ගම්භීර් 89, යුවරාජ් සිං 118, (අජන්ත මෙන්ඩිස් 67/6, චානක වෙලගෙදර 45/2, සචිත්‍ර සේනානායක 94/2)ශ්‍රී ලංකා කි‍්‍රකට් සභාපතිගේ පිල දෙවැනි ඉනිම කඩුලු 6 ක් දැවී 260 ළහිරු තිරිමාන්න 102, දිනේෂ් චන්දිමාල් 69 (ඕජා 85/3, ඉසාන්ට් ෂර්මා 26/1, අමිත් මිස්රා 55/1, විවේන්ද්‍ර ෂෙවාග් 52/1)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007163</link>
    <topic>ගුවන්-පොලිසියරගර් තරගය අද</topic>
    <author/>
    <content>ෆවුස් මොහොමඩ්ක්ලිෆර්ඩ් කුසලානය සඳහා වන කැල්ටෙක්ස් පිළිමලුන් පිටුදැකීමේ අන්තර් සමාජ රගර් තරගමාලාවේ අර්ධ අවසන් පූර්ව වටය ආරම්භ කරමින් ගුවන් හමුදාව සහ පොලිසිය අතර තරගය සී.ආර්.පිටියේදී අද (16) පැවැත්වේ.කැල්ටෙක්ස් ලීග් රගර් තරගමාලාවේ පළිහ සූරතාව දිනූ පොලීසිය සහ එම තරගමාලාවේ කුසලානය සඳහා තරග වැදුනු සුපර් සිවු කණ්ඩායම් අතර සිවුවැනි ස්ථානය ලැබූ ගුවන් හමුදාව අතර අද පැවැත්වෙන තීරණාත්මක තරගයේ ජයග්‍රහණය ලබා ගන්නා කණ්ඩායම 25 වැනිදා මහනුවර ක්‍රීඩා සමාජය සමඟ අවසන් පූර්ව වටයේ තරග වැදීමට නියමිතය.හැව්ලොක්ස් පිල තරගමාලාවෙන් ඉවත්වීමේ හේතුවෙන් නිතරග ජයක් ලබා ගනිමින් මහනුවර ක්‍රීඩා සමාජය දැනටමත් අවසන් පූර්ව වටයට පිවිසී සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007164</link>
    <topic>මහවැලි ක්‍රීඩා මහ ඉහළින්මෙවර ගිරාඳුරු කෝට්ටේ දී</topic>
    <author/>
    <content>මහවැලි කලාපීය යෞවන යෞවනියන්ගේ ක්‍රීඩා කුසලතා එළි දක්වන මහවැලි ක්‍රීඩා 2010 උළෙල 24 වන වරට සැප්තැම්බර් මස 11, 12 දෙදින පුරා ගිරාදුරුකේට්ටේ මහවැලි ක්‍රීඩාංගණයේදී අති උත්කර්ශවත් අයුරින් පැවැත්වීමට කටයුතු යොදා ඇත.වාරි මාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතාගේ ප්‍රධානත්වයෙන් සහ ක්‍රීඩා අමාත්‍ය සී. බී. රත්නායක, ඌව ප්‍රධාන අමාත්‍ය ශෂින්ද්‍ර රාජපක්‍ෂ, වාරිමාර්ග හා ජල සම්පත් කළමනාකරණ නියෝජ්‍ය අමාත්‍ය එස්. එම්. චන්ද්‍රසේන යන මහත්වරුන්ගේ සහභාගිත්වයෙන් පැවැත්වෙන මෙම ක්‍රීඩා උළෙල සඳහා මහවැලි කලාප 09 ක ක්‍රීඩක ක්‍රීඩිකාවෝ සහභාගී වෙති.1986 වසරෙන් ඇරඹුන මහවැලි ක්‍රීඩා උළෙල මෙවර පැවැත්වෙන්නේ 24 වන වරටයි. මෙවර ක්‍රීඩා උළෙලෙහි ජවන හා පිටිය තරග ඉසව් 40 කට පමණ ක්‍රීඩක ක්‍රීඩිකාවෝ සහභාගී වෙති. මහවැලි කලාප මට්ටමින් ජයග්‍රහණය ලැබූ ක්‍රීඩක ක්‍රීඩිකාවන් 1500 ක් මේ සඳහා සහභාගී වනු ඇතැයි මහවැලි ක්‍රීඩා සංවිධායක කමිටුව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007165</link>
    <topic>ගල්මුල් ප්‍රහාරයෙන් නවතා දැමූ ඉසිපතන-පීතර තරගය හෙට</topic>
    <author>පි‍්‍රන්ස් ගුණසේකර</author>
    <content>විනිසුරුවන්ට ගල්මුල් ගසා පේ‍්‍රක්ෂකයන් විරෝධය පළ කිරීම හේතුවෙන් අතරමග නවතා දැමූ ඉසිපතන-සාන්ත පීතර් රගර් තරගය හෙට සී. ආර්. පිටියේදී නැවැත පැවැත්වීමට ශ්‍රී ලංකා පාසල් රගර් සංගමය ඊයේ තීරණය කළේය.මේ තරගයේ ආරක්ෂාවට යුද හමුදාව, පොලිසිය හා පෞද්ගලික ආරක්ෂක සේවයක සහාය ලබා ගැනීමට බලාපොරොත්තු වේ.ඉසිපතන-සාන්ත පීතර් අතර තරගයේ පළමු භාගය නිමාවීමට පෙර ප්‍රධාන විනිසුරු හා පැති විනිසුරුට ගල්මුල් ප්‍රහාර එල්ල වූ අතර එවිට සාන්ත පීතර් විදුහල ලකුණු 14-0 ක් ලෙස ඉදිරියෙන් සිටියේය. තරග විනිසුරුවන්ගේ ක්‍රියා කළාපය පක්ෂග්‍රාහී බවට ඉසිපතන ආධාරකරුවන් චෝදනා නැගූ අතර එවැන්නක් සිදු නොවූ බවට සාන්ත පීතර් ආධාරකරුවන්ගේ මතය විය.සී. ආර්. පිටිය මැදට ප්‍රේක්ෂකයන් කඩා පැනීමට උත්සාහ ගනිද්දී පොලිසිය කැඳ වූ අතර විනිසුරුවන් දැඩි ආරක්ෂාව මැද පිටියෙන් ඉවත් කළේය.ශ්‍රී ලංකා පාසල් රගර් සංගමයේ නිලධාරීන් හා ඉසිපතන, සාන්ත පීතර් විදුහල් දෙකේ නියෝජිතයන් ඊයේ පැවැති රැස්වීමට සහභාගී වූහ. එහිදී විදුහල් දෙකේ නියෝජිතයන්ගේ එකඟතාවද නැවැත තරගය පැවැත්වීමට ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007166</link>
    <topic>කලකට පසු බෝල්ට්-පවෙල් අද තරග බිමේ</topic>
    <author/>
    <content>අද පැවැත්වෙන අන්තර් ජාතික ඩයමන්ඩ් ලීග් තරගයේදී උසේන් බෝල්ට් මුල්වරට මීටර් 100 ධාවන ඉසව්වේදී ජැමෙයිකානු ජාතික අසාෆා පවෙල් සමග තරග වදිනු ඇත. මීටර් 100 සහ 200 යන තරග ඉසව් දෙකේම ලෝක වාර්තාවලට හිමිකම් කියන බෝල්ට් මෙවර මුලින්ම තත්පර 9.86 කදී මීටර් 100 ඉසව්ව නිම කිරීමට සමත් විය.කෙසේ වෙතත් පාදයේ ආබාධයක් නිසා ඉන් අනතුරුව පැවති තරගාවලි කිහිපයකටම ඔහුට සහභාගීවීමට නොහැකි විය. ගිය සතියේදී ලොස් ඇන්ජලීස්හිදි ඔහු මීටර 100 ඉසව්ව තත්පර 9.82 කින් නිම කළේය.දැනට තමන් සිය ශක්තියෙන් 80 % පමණක් ප්‍රයෝජනයට ගන්නා බව ඔහු කියයි. අද පැවැත්වෙන තරගයේදී මීටර් 100 ඉසව්ව තත්පර 9.70 කින් නිම කිරීමට ඔහු බලාපොරොත්තු වේ. හිටපු ධාවන සූරයකු වන පවෙල් ද මේ ක්‍රීඩා වාරයේදී අත්පත් කරගත් හොඳම කාලය ලෙස තත්පර 9.82 සටහන් විය.අද පැවැත්වෙන තරගයේදී තමන් පටෙල්ට තියුණු තරගයක් ලබා දෙන බව බෝල්ට් පවසයි. ඔහු මේ ක්‍රීඩා වාරයේදී පවෙල් සමග තරග වැදී නැත. මීට වසර දෙකකට ඉහතදී ස්ටොක් හෝම්හිදි පැවැති මීටර් 100 ඉසව්වේදී පවෙල්, බෝල්ට් පරාජය කිරීමට සමත් විය. ඉන් අනතුරුව මිටර් 100 සහ 200 ඉසව්වල බෝල්ට් කිසිදා පරාජයට පත්වී නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007167</link>
    <topic>තෙන්නකෝන් විවෘත ජූඩෝ 24දා සිට</topic>
    <author/>
    <content>එම්. එන්. තෙන්නකෝන් ජූඩෝ සම්මේලනය සමඟින් ශ්‍රී ලංකා ජූඩෝ සම්මේලනය එක්ව සංවිධානය කරන 5 වැනි එම්. එන්. තෙන්නකෝන් විවෘත ජූඩෝ සූරතාව ජූලි 24 සහ 25 යන දෙදින සුගතදාස ක්‍රීඩා සංකීර්ණයේ දී පැවැත්වීමට කටයුතු යොදා ඇත.ජූඩෝ ක්‍රීඩාවේ උන්නතිය උදෙසා විශිෂ්ට කැපවීමක් කළ ප්‍රවීණ ආචාර්යවරයෙකු වන එම්. එන්. තෙන්නකෝන් මහතාට උපහාර පිදීමක් වශයෙන් මෙම තරගාවලිය පවත්වනු ලබයි. මෙම තරගාවලිය සියළුම වෘත්තිය මට්ටමේ ජූඩෝ ක්‍රීඩකයන් සඳහා විවෘතව පැවැත්වේ. කේවල බරපන්ති සඳහා මෙන්ම විවෘත බරපන්ති සඳහාත් කාන්තා සහ පිරිමි වශයෙන් ජයග්‍රාහකයන් තෝරා ගැනෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=s1007168</link>
    <topic>පෝලිනෝට තියුණු ජයක්</topic>
    <author/>
    <content>ප්‍රංශ සවාරියේ 10 වන අදියර පෘතුගාලයේ සර්ජියෝ පෝලිනෝ, අවසාන මොහොතේ ජයග්‍රහණය හිමිකර ගැනීමට සමත් විය. අවසාන මීටර් 300 දී තියුණු තරගයකින් අනතුරුව ප්‍රතිවාදී ක්‍රීඩක කායිසි ඩි ප්‍රග්නි සෙන්ටි මීටර් කිහිපයකින් පරාජය කිරීමට ඔහු සමත් විය.මෙවැනි ජයග්‍රහණයක් අත්කර ගැනීමට කුඩා අවදියේ සිට සිහින මැවූ බව පෝලිනෝ කියයි. 2004 ඇතෑන්ස් ඔලිම්පික් තරගයේදී ඔහු ඉතාලි ජාතික පවලෝ බෙකිනිට පරාජය වී දෙවන ස්ථානය අත්කර ගත්තේය.තම කණ්ඩායමේ ප්‍රථම ජයග්‍රහණය කණ්ඩයාමේ සෙසු සාමාජිකයන් සමග භුක්ති විදීමට කටයුතු කරන බවද ඔහු පවසයි. ලක්ස්ම්බර්ග් පාපැදි නායක ඇන්ඩි ශෙලෙක්ට මේ වටය නිම කළ හැකි වූයේ විනාඩි 17 ක් පිටුපසිනි. ශෙලෙක් 2009 තරගාවලියේදී අනුසූරතාව දිනා ගනු ලැබීය. ඔහු දැනට සූරතාව හිමිකර ගෙන සිටින ඇල්බටෝ කොන්ටාඩෝට වඩා තත්පර 41 ක් ඉදිරියෙන් සිටී. මේ අතර තුන්වන ස්ථානය හිමිකර ගෙන ඇත්තේ තවත් ස්පාඤ්ඤ ජාතිකයකු වන සැමුවෙල් සැන්චෙස්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=f1007161</link>
    <topic>ප්‍රමාදවී හෝ විපක්ෂයට සත්‍ය වැටහුණා</topic>
    <author>සාකච්ඡා කළේ උදිත ගුණවර්ධන</author>
    <content>අය වැයෙන් ජනතාවට ලැබුණ ප්‍රතිලාභ මොනවාද? රජය හා විපක්ෂය අතර දේශපාලන සංවාදය, ආපදා කළමනාකරණ විෂය පිළිබඳ අමාත්‍යාංශයේ ඉදිරි සැලසුම් හා තවත් දේශපාලන හා සමාජීය කරුණු පිළිබඳ ඇමැති ඒ. එච්. එම්. ෆවුසි මහතා සමඟ සිදු කළ සංවාදයකි මේ.* මෙතෙක් කල් මාධ්‍ය ක්ෂේත්‍රයේත් සමාජය තුළත් නිල නොවන ලෙස කතා බහට ලක්වූ ව්‍යවස්ථා සංශෝධනය පිළිබඳ කතා බහ දැන් නිල වශයෙන් ආරම්භ වී තිබෙනවා. ව්‍යවස්ථා සංශෝධනය කිරීමේ වැඩපිළිවෙළෙහි අලුත් තත්ත්වය මොන වගේ ද ?අලුත් ආණ්ඩු ක්‍රම ව්‍යවස්ථාවක් පිළිබඳ අවශ්‍යතාවය ජනතාවට දැනිල බොහෝ කල්. ජනතාව මෙවැනි වෙනසක් බලාපොරොත්තුවෙන් තමයි සිටියේ. ඒත් මේ සංශෝධනය පිළිබඳ ඇති කිරීමට තිබූ සංශෝධන දිනෙන් දිනම කල් ගියා. එයට ප්‍රධාන හේතුව වුණේ මෙවැනි අලුත් ආණ්ඩු ක්‍රම වෙනසක් සඳහා අවශ්‍ය කරන දේශපාලන එකඟතාවක් ඇති කර ගැනීමට පුළුවන්කම නොලැබීමයි. ඒ නිසා තමයි දිගින් දිගටම ව්‍යවස්ථා සංශෝධනය කියන කාරණය කල් ගියේ.එහෙත් මෙවර ව්‍යවස්ථා සංශෝධනයක් සඳහා අවශ්‍ය කරන 2 / 3 බලයට ආසන්න බලයක් අපිට ලැබිල තිබෙනවා. මේ නිසා මෙවර අපට ජනතාවගේ බලාපොරොත්තු හා අපේක්ෂා සඵල කර වීමට පුළුවන්කම ලැබී තිබෙනවා.2 / 3 බලයට අපට අඩු වී තියෙන්නේ මන්ත්‍රීවරු ස්වල්පයක අඩුවක් පමණයි. අපට ඒ අඩුව අවශ්‍යනම් සපුරා ගැනීමට පුළුවන්කමක් තිබෙනවා. ඒත් අපට අවශ්‍ය කරලා තිබෙන්නේ එවැනි දෙයක් නෙමෙයි. සියලු පාර්ශ්ව සමඟ එකඟතාවක් සහිත සමාජය සමඟ සංවාදයකට පැමිණීමට හැකි ආකාරයකුයි.* 1978 දී මේ ව්‍යවස්ථාව ඇති කළ අයුරු ඔබට මතකද ?ඇයි අමතක. එදා එජාප ආණ්ඩුවත් ජයවර්ධන ජනාධිපතිතුමාත් අලුත් ආණ්ඩු ක්‍රම ව්‍යවස්ථාව ඉදිරිපත් කරද්දී හැසිරුණ විදිහ. ඔහු ඔහුට ඕනෑ විදිහටයි වැඩ කළේ. සෙසු පක්ෂවලින් තබා තමන්ගේ ඇමැති මණ්ඩලයේ සාමාජිකයන්ගෙන්වත් අදහස් විමසීමක් කළේ නැහැ. එදා වර්තමාන ආණ්ඩුක්‍රම ව්‍යවස්ථාව සම්පාදන වුණේ ඔය විදිහටයි. ඒත් අද අපි ඒ විදිහට කටයුතු කරන්නේ නෑ. සියලු පාර්ශ්ව සමඟ අදහස් හුවමාරු කරගෙන තමයි වැඩ කරන්නේ.එදා ජයවර්ධන මහතා ගේ රජය මැදහත් ලෙස සියල්ල සමඟ අදහස් හුවමාරු කර ගෙන වැඩ කළා නම් මේ වර්තමාන ව්‍යවස්ථාව මීට වඩා ජනතාවාදී ව්‍යවස්ථාවක් වීමට ඉඩ තිබුණා. ඒත් ඒ දේ ඒ ආකාරයට සිදු වුණේ නැහැ. එහි පාඩුව තමයි අප තවමත් විඳවමින් සිටින්නේ. එවකට තිබූ එජාප රජයට 5 / 6 තරම් අති විශාල බලයක් තිබුණා. ඒ නිසා ඔවුන් විපක්ෂය පිළිබඳ තැකීමක් කළේ නැහැ. විපක්ෂය මර්දනය කළා. ඒත් අද එහෙම නෙමෙයි. විපක්ෂය සමඟ මතවාදීමය වශයෙන් අදහස් හුවමාරු කර ගැනීමට තමයි මේ ආණ්ඩුව කටයුතු කරන්නේ. ඒත් ඒ නිහතමානී ගුණය එදා එජාප ආණ්ඩුවට තිබුණේ නැහැ.* එජාපය සමඟ ව්‍යවස්ථා සංශෝධනය පිළිබඳ අදහස් හුවමාරු කර ගැනීමට ආණ්ඩුව කටයුතු කර තිබෙනවා. මේ සංවාද වැඩපිළිවෙළ පිළිබඳ ඔබේ අදහස කුමක්ද ?මේ සාකච්ඡා ප්‍රවේශය ඉතාමත් හොඳ දෙයක් විදිහට පෙන්වා දීමට පුළුවන්. ව්‍යවස්ථා සංශෝධනයට පෙර මේ විදිහේ සංවාද මගින් රටේ අලුත් ව්‍යවස්ථාවට අවශ්‍ය කරුණු සම්පාදනය කිරීමට පුළුවන්කමක් තිබෙනවා. ඒ නිසා විපක්ෂය සමඟ සිදු කරනු ලබන මේ සංවාදය යහපත් දෙයක් විදිහට හඳුන්වාදීමට පුළුවන්කමක් තිබෙනවා.ජනතාවත් මේ විදිහේ තත්ත්වයක් බලාපොරොත්තුවෙනුයි සිටියේ. ඔවුන්ට මේ පිළිබඳ විශාල ආශාවක් තිබුණා. එකමුතුවෙන් එකඟතාවයෙන් රට ගොඩනැගීම තමයි යහපත් දෙයක් විදිහට සඳහන් කරන්න පුළුවන්කම තිබෙන්නේ.රටේ දැන් ඇතිවී තිබෙන්නේ අලුත් දේශපාලන තත්ත්වයත් යුද්ධයේ නිමාවෙන් පසු ජනතාව තුළ විශාල බලාපොරොත්තුවක් ඇතිවී තිබෙනවා. රටේ අනාගතය පිළිබඳ සංවර්ධනය, ආර්ථික සංවර්ධන ස්ථාවරත්වය ඇති කළ හැකි වාතාවරණයකුයි අද ඇතිවෙලා තිබෙන්නේ. ඒ සඳහා තමයි මේ වෙලාවේදී රජය උත්සාහ කරමින් සිටින්නේ. මෙතෙක්කල් විපක්ෂය වැඩ කළේ එකඟතාවක් ඇති වන ආකාරයට නෙමෙයි. එකඟතා බිඳ වැටෙන ආකාරයටයි. එහෙත් ප්‍රමාද වී හෝ විපක්ෂයට සත්‍ය වැටහුණා නම් හොඳයි.* ඔබ සිතනවාද මේ එකඟතාවය දීර්ඝ කාලීන එකඟතාවක් වෙයි කියලා ?රජයත් එජාපයත් මේ සංවාදය ආරම්භ කරලා තිබෙන්නේ ව්‍යවස්ථා සංශෝධනය පිළිබඳ අදහස් හුවමාරු කර ගැනීමටයි. ඒ පිළිබඳ දැනටමත් යම් යම් එකඟතාවලට පැමිණ තිබෙනවා. එය හොඳ දෙයක්. අපටත් තිබුණා විපක්ෂය සමඟ කතා නොකර හිතුමතේ වැඩ කරන්න. ඒත් අප එහෙම වැඩ කරන්නේ නැහැ.අප නිතරම රට ගැන හිතලයි වැඩ කරන්නේ. ව්‍යවස්ථා සංශෝධනය සිදු කිරීමට සැලැසුම් කර තිබෙන්නේත් ඒ ආකාරයටයි. මේ සංශෝධනය එජාපයේ අදහස් උදහස් ද සමඟ අලුත් ව්‍යවස්ථාව ලබන අවුරුද්ද වෙද්දී ඉදිරිපත් කිරීමට පුළුවන්කම තිබෙනවා.* ආණ්ඩුවත් එජාපයත් අතර ඇතිවී තිබෙන මේ එකඟතාව රටේ සැබෑ ප්‍රශ්න සැඟවීමට ආණ්ඩුව ගන්නා උත්සාහයක් ලෙස විපක්ෂයේම ඇතැම් පිරිස් චෝදනා එල්ල කරනවා ?මේක පුුදුම කතාවක්නේ. සාකච්ඡා නොකරද්දී එක කතාවක් කියනවා. දැන් තවත් දෙයක් කියනවා. මා සිතන විදිහට සියයට සියයක් එකඟ වෙන වැඩපිළිවෙළක් කිසිවකුට ඉදිරිපත් කරන්න බැහැ.අද ඔබ සඳහන් කළ විදිහේ චෝදනා එල්ල කරන්නේ ප්‍රධාන විපක්ෂය නෙමෙයි. ජනතා පදනමක් නැති අවලංගු දේශපාලන පක්ෂ කිහිපයක් පමණයි. විපක්ෂ නායකතුමා ඇතුළු විපක්ෂයේ බහුතරයක් මේ සංවාදයට එකඟතාවය පළ කර සංවාදයට එළැඹී සිටිනවා. ඒ නිසා සුළුතරයක්ගේ විවේචන පිළිබඳ අපට ප්‍රශ්නයක් නැහැ.* ඔබ කියන්නේ සුළු දේශපාලන පක්ෂ සමඟ අදහස් හුවමාරු කර ගත යුතු නැති බවද ?නැහැ. මා එහෙම කියනවා නෙමෙයි. මූලික වශයෙන් අදහස් හුවමාරු කර ගත යුත්තේ බහුතර බලයක් ඇති ප්‍රධාන විපක්ෂය සමගයි. ඉන් පසු අපට පුළුවන් සෙසු අයත් එක්ක කතා බහ කිරීමට. දැන් රජය සිදු කරමින් සිටින්නේ එම කාර්යභාරයයි.* ඉතිහාසයේ නොවූ විරූ තරමේ ප්‍රබල ජාත්‍යන්තර පීඩනයක් ශ්‍රී ලංකාවට එල්ල වී තිබෙනවා. මේ තත්ත්වය කළමනාකරණය කර ගැනීමට ආණ්ඩුවට සැලැසුමක් තිබෙනවාද ?අපිට පීඩනයක් එල්ල කිරීමට උත්සාහ කරන්නේ යුරෝපයේ රටවල් කිහිපයක් පමණයි. ලොව වටා බහුතර රටවල් ප්‍රමාණයක් සිටින්නේ අප සමගයි. ඒ නිසා අප මේ තත්ත්වය පිළිබඳ බරපතළව කල්පනා කරලා සිත රිදවා ගත යුතු නැහැ. එක්සත් ජාතීන්ගේ මණ්ඩලයේ රටවල් වල බහුතර සහය කාටද කියලා ඡන්දයක් තිබ්බොත් අප රටට 2 / 3 කිට්ටු බහුතර බලයකින් ජයගන්න පුළුවන්.අප දැන් රාජ්‍ය තාන්ත්‍රික මට්ටමින් ශ්‍රී ලංකාව වෙත ජාත්‍යන්තරය දිනා ගැනීමේ මෙහෙයුම ආරම්භ කරලා තිබෙන්නේ. ඒ නිසා අපට ලොකු විශ්වාසයක් තිබෙනවා අප පිළිබඳ වැරැදියට තේරුම් අරගෙන තිබෙන රාජ්‍යයන් පවා ඇත්ත යථාර්ථය තේරුම් ගනීවි කියලා.මේ සියලු දේවල් පිළිබඳ විමර්ශනය කර බලපුවාම අප රටේ අනාගතය ඇතැම් අය කියන විදිහේ අඳුරු බවක් ඇති වෙන්නේ නැහැ.* 2010 අය වැය පිළිබඳ ජනතාව මහත් බලාපොරොත්තු සහිතවයි සිටියේ. ඒත් ජනතාව බලාපොරොත්තු වූ ආකාරයේ සහනයක් ලැබුණේ නැහැ. මෙය ආණ්ඩු විරෝධීන්ගේ ප්‍රධාන සටන් පාඨයක් වෙලා ?විපක්ෂයේ සිටියදී ඕනෑම දෙයක් කියන්න පහසුයි. ඒත් දේ දේවල් යථාර්ථයක් බවට පත් කර ගැනීම තමයි දුෂ්කර වෙන්නේ. අද විපක්ෂයට ඕනෑම දෙයක් කියන්න පහසුයි. ඒ වගේම විපක්ෂයක පැවැත්ම තිබෙන්නේත් විවේචන හා සටන් පාඨ එල්ල කිරීම මතයි. අද අය වැයට මේ විදිහේ පදනම් විරහිත චෝදනා එල්ල කරන්නේ ඒ නිසයි.ඒත් ආණ්ඩුව මෙහි අය වැය ඉදිරිපත් කළේ ජනතා අපේක්ෂා ඉටු කිරීමටයි. දැන් පත්වෙමින් තිබෙන්නේ දේශපාලන සංක්‍රාන්ති කාලයක්.ලබන නොවැම්බර් ඉදිරිපත් කරන 2011 අය වැය මගින් වැඩි සහන ප්‍රමාණයක් හා රටේ ආර්ථික හා සමාජීය සංවර්ධනයට අවශ්‍ය යෝජනා රැසක් ද ඇතුළත්ව තිබෙනවා. ඒ නිසා ඉදිරි අවුරුද්ද තුළ රටේ ගමන් මග අලුත් මගකට පිවිසෙනවා එය ස්ථිරයි.ජනාධිපතිතුමාට පුළුවන් වුණා තිස් අවුරුදු යුද්ධය සිව් වසරක් තුළ නිමා කරන්න. ඒ නිසා එතුමාට පුළුවන් කම තිබෙනවා සංවර්ධන ඉලක්කයන් ජය ගැනීමට. ජනතාව ජනාධිපතිතුමාටත් මේ ආණ්ඩුවටත් බලය ලබා දුන්නේ විශාල බලාපොරොත්තුවක් සහිතව. එම බලාපොරොත්තු යථාර්ථයක් කිරීමට අප සූදානමින් ඉන්නේ.* ආපදා කළමනාකරණ අමාත්‍යාංශය ඉදිරියේදී ඇතිවිය හැකි ආපදා තත්ත්වයකට මුහුණ දීමට මොන විදිහේ සූදානමක්ද තබෙන්නේ ?ආපදා කළමනාකරණ අමාත්‍යාංශය තිබෙන්නේ ආපදාවක් වුණාම පිහිටට එන්න නෙමෙයි. ආපදාවක් වෙන්න කලින් එය පාලනය කිරීමට නැතිනම් විපතක් වුණාම එහි හානිය අවම කර ගැනීමට. අප දැනටමත් ඒ පිළිබඳව අවධානය යොමු කිරීමට අමාත්‍යාංශය සැලැසුම් සකස් කර තිබෙන්නේ.අප පසුගියදා සුනාමි පෙර සූදානමක් සඳහා ජනතාව සූදානම් කළා. ඒ වගේම සුනාමි අනතුරු හැඟවීම් මධ්‍යස්ථාන රාශියක් දිවයින වටා පිහිටුවා තිබෙනවා. ඒ නිසා ඉදිරියේදී ඇතිවන සුනාමි වගේ විපතකදී එයින් සිදු වන හානිය අවම කර ගැනීමට පුළුවන්කම ලැබී තිබෙනවා.* ගංවතුර අවදානමට අප පසුගිය කාලයේදී මුහුණ දුන්නා වගේම එයින් ප්‍රබල හානියකුත් ඇති වුණා. මේ ජල ගැලීම් වලට මූලික වුණේ කාණු පද්ධතියේ හා පරිසරයේ අවහිරතා, මේ පිළිබඳව ඔබේ අමාත්‍යංශය අවධානය යොමු කර නැද්ද ?ගංවතුරක් ඇති වුණා කියලා කියනවා නම් එය වැරැදියි. ජල ගැලීම් නිසා ඇති වුණා. එයට හේතු වුණේ අප විසින්ම පරිසරයට සිදු කරන ලද හානි. පහත් බිම් ගොඩ කිරීම් ජල මාර්ග අවහිර කිරීම් ආදිය බලපානු ලැබුවා. ඒ නිසා අප උත්සාහ කරන්නේ මේ තත්ත්වය පාලනය කිරීමටත් ඒ විදිහට පාලනය කරන්න බැරි නම් නීති මගින් එම ක්‍රියා පාලනය කිරීමටත් කටයුතු කරනවා.* ඩෙංගු වැනි උවදුරු පාලනය කරන්නත් ආපදා කළමනාකරණ අමාත්‍යාශයට පුළුවන්නේද ?එහි වැඩි වගකීම අපට නැතත් අපට තිබෙන වගකීම් අතහැරීමට අප සූදානම් නැහැ. මෙතැනදී මදුරුවන් බෝවන ස්ථාන මර්දනය කිරීම වගේ වැඩ එම මදුරුවන් බෝවන ස්ථාන පාලනය කිරීමටත් අප කටයුතු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=f1007162</link>
    <topic>මා යැයි රැවටී මගේ සහෝදරයාට වෙඩි තැබුවා</topic>
    <author>සංවාද සටහන හා ඡායාරූපය චිත්‍රාරත්න කළුආරච්චි හිදෝගම සමූහ</author>
    <content>දිර්ඝ කාලයක් උතුරු මැද පළාත් සභාවේ කෘෂිකර්ම ඇමැතිවරයා ලෙස කටයුතු කළ සරත් චන්ද්‍රසිරි මුතුකුමාරණ මහතා පසුගිය මහ මැතිවරණයේදී අනුරාධපුර දිස්ත්‍රික්කයෙන් ඉහළ මනාප ප්‍රමාණයක් ලබා පාර්ලිමේන්තුවට පිවිසුනේය. මුතු කුමාරණ මහතාගේ ජීවන වෘත්තිය වී තිබෙන්නේ ගොවිතැනය. නිතරම පොදු ජනතාව සමඟ ගත කරණ ඔහු ගමේ කඩපිලට, නගරයට යන්නේ යතුරු පැදියෙනි. සැබෑ මහජන නියෝජිතයෙකුගේ රුව ගුණ ඔහු තුළින් පෙන්නුම් කරයි. අද අප අලුත් මුහුණු විශේෂාංගයට එක් කර ගත්නේ ඔහුය.* ඔබේ සම්පූර්ණ නමමගේ සම්පූර්ණ නම “සරත් චන්ද්‍රසිරි මුතුකුමාරණ”* ඔබේ උපන් දිනය සඳහන් කළ හැකිද?මගේ උපන් දිනය 1953 පෙබරවාරි මාසේ විසි හතර වනදා. මම එප්පාවල රෝහලේ දී උපන්නේ.* ඔබ පාසල් ගියේ කුමන පාසලටද?කාගම යාය 9 විදුහලේ ඉගෙනුම ලබා උසස් පෙළ හැදෑරීමට අනුරාධපුර මධ්‍ය මහා විදුහලට ඇතුලු වුණා.* ඔබේ තාත්තා අම්මා තාත්තා ගැන සදහන් කළොත්?මගේ තාත්තා එස්. සී. ෆැන්සිස් අප්පුහාමි අම්මා ටී. එම්. බංඩාර මැණිකේ. මගේ පියා මා පුංචිකාලේදීම මිය ගියා. අම්මා තමයි අපිව හදා වඩා ගත්තේ. මගේ පවුලේ මල්ලි හිටියා. අක්කා තවම ජීවත් වෙනවා. අක්කා නන්දාවතී 89 භීෂණ කාලයේ දී මම කියලා හිතලා මගේ මල්ලිව මැරුවා. 88 - 89 භීෂණය වේලාවේ මගේ ළඟ හිටපු මගේ සමීපතම මිතුරන් අටම දෙනෙක්ම මරා දැම්මා.උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක මහතා ඔහුගේ නිවසට එක්කරගෙන ගොස් මා ආරක්ෂා කළා. ඒ නිසා මට මොකුත් කරදරයක් කරන්න බැරිවුණා. ඇත්තම කියනවා නම් බර්ටි මහතා නොහිටින්න මම අද ජීවතුන් අතර නැහැ.* ඔබගේ පාසල් කාලයේ සුන්දර අත්දැකීම් පිළිබඳව සිහිපත් කළොත්?මගේ පාසල් කාලය හරිම සුන්දරයි. අපි පාසල් කාලයේදී විෂයක් හැටියට කෘෂිකර්මය ඉගෙන ගත්තා. හැබැයි පොතෙන් පමණක් නොවෙයි. කෘෂිකර්මය විෂයට අපි ප්‍රායෝගිකව වැඩ කරන්නට සිද්ධවුණා. එය ජීවිතය ගොඩනගා ගැනීමට ඉවහල් වුණා. පාසල් කාලයේ එක් දවසක් යහළුවන් සමඟ කලාවැවෙන් නාලා “පළු” කැඩීමට කැලේට ගියා.ගියේ සවස හත් අට දෙනෙක් අපේ කණ්ඩායමේ හිටියා. පළු කඩ කඩා ඉන්නකොට වල්අලි අපව වට කළා. කරන්න දෙයක් නැහැ පළුගහ උඩට හැමෝම නැග්ගා. අප සමඟ වැඩිහිටියකු වන පුංචිබංඩා මාමාත් හිටියා. අප ගොඩවූ ගස යට තල කාලා පොතු රොඩු ටික තිබුණා. දැන් අපි ගහ උඩ. වල් අලි ගහ යට අපගේ එක යාළුවෙක් ගිනිකූරක් ගහලා අර තල රොඩු උඩට දැම්මා. ටික වේලාවකින් ගහ යට ලොකු ගින්දරක් මතුවුණා. අලි ටික නම් ඈතට ගියා.* ගෙදර ගියාම මොකද වුණේ?දැන් හොදටම රෑවෙලා. ගින්දර රස්නය ගසට දැනෙනවා. දැන් කරන්නම දෙයක් නැහැ. පුංචි බංඩා මාමා ඇඳ සිටි සරම ඉරා එම පටිවලින් ගසේ ලොකු අතු වලට තබා අපි බැන්දා ගහෙන් වැටෙයි කියා. උදේ වුනාම අර රෙදි වලින් බැද සිටි අපි ලිහලා ගහෙන් බිමට ගත්තා. ගෙදර යන විට එකම කාලගෝට්ටියයි. මුළු ගමම අපේ ගෙදර. රාත්‍රිය පුරාවට අපි හොයලා. එදා අම්මා හොදටෝම ගැහැව්වා. පාසල් කාලයේදීම තමයි මම ළසදා සමඟ යාළුවුණේ. ඒ ප්‍රේම සම්බන්ධයක් නිසා තමයි අපේ විවාහය සිදුවුණේ.* ඔබ දේශපාලනයට පිවිසීමට පෙර රැකියාවක් කළාද?ඔව් මම සමූපකාර කළමණාකරු හැටියට ඉදලා සමූපකාර සංගමයේ අධ්‍යක්‍ෂ තනතුරට පත්වුණා.* ඔබ දේශපාලනයට පිවිසෙන්නේ කොහොමද?1970 ඉදලාම මම ශ්‍රී ලංකා නිදහස් පක්‍ෂයේ සාමාජිකයෙක්. 1977 දී අපි පරාජයට පත්වෙනවා. ඒ වෙලාවේ අපේ ශ්‍රී ලංකා නිදහස් පක්‍ෂ අයගේ ගෙවල් විනාශ කළා. බොහෝ තර්ජන තිබුණා මා ඒවාට විරුද්ධව නැගී සිටියා. ඊට පසු කලාවැව මධ්‍යම බල මංඩලයේ භාණ්ඩාගාරික වුණා. වර්තමාන ප්‍රධාන ඇමැතිතුමා බර්ටි මහතා වර්තමාන නියෝජ්‍ය අමාත්‍ය එස්. එම්. චන්ද්‍රසේන යන මහත්වරුන් සමඟ දේශපාලන කටයුතු කළා. මා කලා වැව ආසනයේ දේශපාලන ප්‍රබල චරිතයක් වුණා. පක්‍ෂයේ ඉහළ නායකත්වය මට හැම විටම උදව් කළා. 88 - 89 භීෂණ සමයේ මගේ ගෙවල් ගිනි තිබ්බා. මාව මරන්න ආවා. මගේ ජීවිතයම ආපස්සට හැරුණා. ජීවිතයේ අමතක නොවන බිහිසුණුම යුගය ඒ කාලය . මගේ සහෝදරයා මරා දමා ඒ පවුල අසරණ කළා. මම ඒ සෙයුරාගේ දුව හදා වඩා උගන්වා මගේ දරුවන්ට වාගේම ඇයටත් මා ආදරෙයි.* මුතු ළසදා ප්‍රේමසම්බන්ධය නිසා විවාහ වූ ඔබ යුවල ගැන කීවොත්ඇත්තටම ඒ කාලය හරිම මිහිරියි. අපගේ සම්බන්ධයට ගෙවල් දෙකේම විරුද්ධ වුණා. මගේ බිරිඳ එච්. ඊ.එම්. ළසදා, ඉතිං ගෙවල්වල සහයෝගය ගන්නම බැරිවුණා. අපී තීරණය කළා කසාද බැදීමට කසාද බැඳලා යාය 10 කටියාවේ පදිංචි වුණා. එදා පාසලේදී අප දෙදෙනාම එකට පන්තියේ එකම පාසලේ එකම ගමේ. ඉතිං අපි දෙදෙනාම ගොවිතැන් වැඩපිළිඳව හොඳට එදා පාසැලේදී දැනගෙන හිටියා.* විවාහයෙන් පස්සේ ජීවිතය ආරම්භ කළේ නොහොමද?ප්‍රථමයෙන්ම මිරිස් වගා කළා. එදා වියළි මිරිස් රාත්තලක් රුපියල් 35 -40 ට මිළ වුණා. හොද ආදායමක් අපි දෙන්නා ලැබුවා. එදා සිට අදත් අපි දෙන්නා හොඳට ගොවිතැන් කරනවා. ගෙදරට අවශ්‍ය වී ටික ඉහලා හාල් ටික, ඒවගෙම එළවළු ටික අපි හදා ගන්නවා. ගියවර මහ ඡන්දයට එන ජනතාවට ආහාර සඳහා මාළු මිරිස් - තක්කාලි - බටු අපි වවාගත්ත ඒවා මයි ප්‍රයෝජනයට ගත්තේ. දැන් අපි දෙදෙනා ගස්ලබු, කෙසෙල්, බටු, ආදී දේ ව්‍යාපාර වශයෙන්ද වගාකර අස්වැන්න වාගේම ආදායමත් ලබා ගන්නවා.යොවුන් වියේ ඉකිබිඳින ආදර පැතුම් සනාතන සුවදෙන මිහිදන් හසරැලි කුසුමින් සරසා සෙනෙහසේ සුවද හමන වේලාවක තමයි දැන් “මුතු ළසදා” සිටින්නේ* ඔබ කැමැතිම ආහාරය කීවොත්?.මම කැමතිම පොලොස් වලට. ඒවා ගේම බටු ව්‍යාංජනයටත් ආසයි* ඔබගේ දරුවන් ගැන කීවොත්.අපේ දරුවන් තුන්දෙනයි. නමුත් මගේ මිය ගිය සොයුරාගේ දරුවත් දැන් අපේ. ඒ නිසා දරුවන් හතර දෙනයි. පුතාලා දෙදෙනා ඉන්දික නිශාන්ත, සුනේත්‍රාංගන මුතුකුමාරණ, දුව ඉනෝකා ලසන්ති, උදයන්ති කුමාරි* ඔබගේ ලග්නය ගැන කීවොත්මගේ ලග්නය - මකර* ඔබ මෙවර පාර්ලිමේන්තු මන්ත්‍රී ලෙස පත්වුනාම ඔබගේ ඉදිරි සැලසුම් මොනවාද?මම හැමදාම ජනතාව සමඟ හිටියේ. පාර්ලිමේන්තු නොගියොත් ඒ හැම වේලාවකට ජනතාව වෙනුවෙන් කැපකිරීම් කරනවා. මාගෙන් උදව් ඉල්ලන හැමෝටම මා ඒ දේ කර දීමට උනන්දු වෙනවා. රෑ දවල් කියලා වෙනසක් නැහැ. රෑ 12 ට ආවත් මම හමුවන්න පුළුවන්.* රජ රට සම්පත් රජරට දියුණුවට යොදා ගන්න බැරිද?මෙම පළාත තුළ දිවුල්, අඹ, සියඹලා, ඕන තරම් තිබෙනවා. මොන තරම් අපතේ යනවාද? අනුරාධපුරයේ අපට බැරිවුණ තවම සියඹලා ටොපියක් වත් හදන්න. මගේ අදහස පළතුරු ජූස් එක හදන කර්මාන්ත ශාලාවක් ආරම්භ කිරීමට මා ළඟදීම කාර්මික සංවර්ධන මංඩලයේ උපදෙස් ලබා ගෙන මෙම පළතුරු ජූස් එක හදන කර්මාන්ත ශාලාවක් හැදීමට උපදෙස් ලබා ගන්නවා. ආර්ථික සංවර්ධන අමාත්‍ය බැසිල් රාජපක්‍ෂ මහතාට මේ යෝජනාව බාරදී මෙය ආරම්භ කිරීමට සිතා සිටිනවා.ඒ වගේම මෙම පළාතේ පළතුරු , එළවළු විශාල ලෙස විනාශ වනවා.ජනාධිපති මහින්ද රාජපක්‍ෂ මැතිතුමාට කියලා එළවළු විජලනය කිරිමේ මධ්‍යස්ථානයක් ආරම්භ කරනවා. මා ඉල්ලන්නේ එපමණයි. ඒ කර්මාන්ත ශාලා දෙක මේ පාළාතේ පිහිටුවා ගත්තොත් මේ ජනතාවට විශාල සේවයක් සිදුවනවා.අපතේ යන විශාල මුදල් ප්‍රමාණයක් අප රටේ ආදායමට එකතු කර දෙන්න පුළුවන් වනවා. ජනාධිපතිතුමා බැසිල් රාජපක්‍ෂ මහතා මේ කර්මාන්ත ශාලා දෙක හදා දුන්නොත් ඒ සඳහා යන වියදම වසර දෙකකදී සම්පූර්ණයෙන්ම නැවත රජයට ලබාදෙනවා. ඒ සැලසුමේ ඉද වැඩ කරනවා. ඊළඟ පරම්පරාවට රැකියා විශාල ප්‍රමාණයක් ලබා දෙන්න පුළුවන්.* ජනාධිපතිතුමා සඳහන් කරන විදියට ඔබ ගෙවතු වගා වැඩසටහන් ඔබගේ ජනතාවට හඳුන්වා දෙන්නේ කොහොමද?ඇත්තටම අපි එදා ඉදලම ගෙදර හදා ගත්තු එළවළු පරිභෝජනය කළේ. බලන්න ගෙදරක පස් දෙනෙක් හිටියොත් සතියකට එළවළුවලට සුළුමුදලක් පමණයි වැය වෙන්නේ.* මේ මුදල් ඉතිරිකර ගැනීම කොහොමද කරන්නේහැම ගෙදරකම ගෙවතු වගාව කරන්න ඕන. මෙය මහා වියදමක් යන වැඩක් නෙවෙයි. හාල් කිලෝ දහය දමනා හිස් උර 100ක් අරගෙන (එක නිවසක අය) එම බෑග් ටික කොම්පෝස්ට් - ගොමපෝර – කොලපෝර – දිරාගිය පිදුරු ආදිය දේ දමා පුරවාගන්න. එම කොම්පෝස්ට් පුරවන ලද බෑග් 100 තුළ එළවළු සහ කොළ වර්ග සිටුවාගන්න. මාස 1 1/2 යන විට මේවයේ අස්වැන්න ලබා ගන්න පුළුවන්.* මේ ක්‍රමය සමඟ ඔබ ගොවියෙක් හැටියට තවත් එයට එකතු කරන දේ තිබෙනවාද?ඔව්, මේ ගෙවතු හැම ගෙදරකම හදන ගමන් මා දන්නා හඳුනන පිට පළාත්වල ඉන්න අයගෙන් උදව් ලබාගෙන පුවක් පැල ලබා ගන්නවා. මගේ ඡන්දදායකයින් හැමෝම එක ගෙදරකට පුවක් පැල පහක් ලබාදෙනවා. එය වගා කර ගන්න ඕන. පුවක් ගස් පහක් ගෙදරක හදන්න වැඩි ඉඩ ඕන නැහැ. වත්තට ලස්සනකුත් එනවා.* අපේ රටේ ගොවියා අතීතයේ සිට ම කුරහන් වගාවට සහ භාවිතයට ඇබ්බැහි වී සිටිති. ඔබ මේ ගැන මොකද කියන්නේ?විශේෂයෙන් ම රජරට ද, රුහුණේ ප්‍රධාන ආහාරයක් ලෙස කුරහන් භාවිතා කළ බවට සාධක තියෙනවා. අද ලංකාවේ කුරහන් තලප – හැලප – පිට්ටු රොටිවලට අමතරව කුරහන්වලින් රස කැවිලි හදන්නත් පුළුවන්. මේ ක්‍රම තාක්ෂණ ක්‍රම අපි ගොවි ජනතාවට කියලා දෙන්න ඕන. මගේ අදහස තියෙන්නේ අනුරාධපුර කාර්මික සංවර්ධන මණ්ඩලය සම්බන්ධ කරගෙන මේ සඳහා උපදෙස් ලබාගෙන එම වැඩ සටහන්වලට ගොවිජනතාව යොමු කිරීමට දැන් බලන්න කුරහන් කැඳ රටපුරා හරිම ජනප්‍රියයි.* ඔබ ගොවියෙක් නිසා රටට එහෙම නැත්නම් රටේ දියුණුවට මොන වාගේ යෝජනාවක් කරනවාද?මම කියන්නේ මෙවර ජයග්‍රහණය කළ හැම මන්ත්‍රීවරයෙක් ම තම පළාත එහෙම නැත්නම් ආසනය තුල ගෙවතු පන්දාහ බැගින් හදන්න ඕන. 2011 වසරේ එය දහදාහ දක්වා වැඩිකර වසරෙන් වසර මෙය වැඩි කර තම ඡන්ද දායකයින් දැනුවත් කර කෘෂිකර්මය අතින් අපි ඉහළට එන්න ඕන. ඒ වගේ ම නීරෝගී පරපුරක් හදන්න නම් ලංකාවේ හැම ගෙදරකම ගෙවතු වගාව, පළතුරු වගාව කරන්නම ඕන. වසරකදී තම ආදායම දෙගුණ කර ගැනීමට ඇති හොඳ මාර්ගය වෙනවා.* ඔබ මාධ්‍යට කෙතරම් සමීපද?ඔව් මාධ්‍ය නැතිව අපට කිසිත් කරන්න බැහැ. අප දියුණුවන්න නම් මාධ්‍ය ආශ්‍රය කරන්න ඕන. ඔවුන් අපගේ වැරදි පෙන්වා දෙන විට අපි ශක්තිමත් වනවා. අපගේ හොඳ කියන විට අපට පුංචි පිබිදීමක් ඇතිවෙනවා. මාධ්‍ය තුළින් රටතුළ ප්‍රසිද්ධියක් ලබාගන්න හොඳම දේ තමයි මේ ගෙවතු ටික හැදීම. මට උදව් කරන මට ආදරය කරන හැම දෙනාගෙන් ම මම ඉල්ලන්නේ ඔබ නිවාස ආශ්‍රිතව ගෙවත්තක් හදාගන්න කියලා.* ඔබ පැරණි දේශපාලන නායකයෙක් හැටියට යෝජනා කරන්නේ කුමක්ද?මම නම් කියන්නේ මන්ත්‍රීවරුන් ඇමැතිවරුන් හැමෝම ජනතාවට කියන්ට ඉස්සෙල්ලා ඒ අය ඉන්නෙ නිවාස ආශි‍්‍රතව ප්‍රථමයෙන්ම එලවළු වර්‍ග 10 ක් අඩුම ගානේ හදන්න ඕන කියලා ජනාධිපතිතුමාට ආදරය කරනවා නම් ගෞරව කරනවානම් සියළු දෙනාම තමන්ගේ කෑමට ගන්නා එළවළු සහ පළතුරු ටික ගෙදරම හදාගන්න ඕන. එවිට තමයි මේ රටට නීරෝගී පරපුරක් බිහිකිරීමට හැකි වන්නේ. අනෙක හැමෝම හොද මානසික සුවයකින් ඉන්නා පිරිසක් බවට පත්වේවි. රසායනික තෙල් පොහොර නොයොදා එවිට හොද ආහාර වේලක් ආහාරයට ගත හැකි වෙනවා. රටට ආදායමකුත් ලැබෙනවා. මන්තී‍්‍රකම ලැබුණා කියලා බැහැ මට නම් වගා කටයුතු ටික කරන්නම ඕන. විවේක ලද හැම විටම මම යන්නේ ගොවිපලවල් වලට.* මන්ත්‍රී ධූරය ලැබූ පසුත් ඔබ දිගටම ගොවිතැන අත නොහැර සිදු කරනවාද ?මම ගොවිතැන මුල්කරගත් මිනිසෙක්. ඒ නිසා අපිට දේශපාලනය අත හැරියත් ගොවිතැන අත හරින්න බැහැ. මා ජීවිතය ආරම්භ කෙළේ ගොවිතැනෙන්. මගේ ජීවිතයේ වැදගත් දේවල්වලට මුල් වුණේ ගොවිතැන. ඒ නිසා ගොවිතැන සමඟ මගේ සම්බන්ධය මොන තානාත්තර ලැබුණත් වෙනස් වෙන්නේ නැහැ.* දේශපාලනඥයට ඉහළ ඉලක්ක තිබෙනවා. ඔබේ අවසාන දේශපාලන ඉලක්කය මොකක්ද ?ජනතාවට උපරිමයකින් සේවය කිරීම තමයි මගේ ඉහළම බලාපොරොත්තුව හා ඉලක්කය වී තිබෙන්නේ. මම පොදු ජනතාව අතරින් මතු වී ආපු දේශපාලනඥයෙක් නිසා මට ජනතා ඇසුර පරම සැපතක් විදිහට සඳහන් කරන්න පුලුවන්.* ඔබ පාර්ලිමේන්තු මන්ත්‍රීවරයකු බවට පත් වූ දවසේ මොන විදිහේ හැඟීමක්ද ඇති වුණේ ?මා කෙරේ විශ්වාසය තැබූ දස දහස් සංඛ්‍යාත ජනතාව පිළිබඳ විශාල ආදරයක් හා භක්තියක් ඇති වුණා. මේ ජනතාවගේ බලාපොරොත්තු ඉටු කළ යුතුයි කියලා මහා වගකීම් සහගත බවකුත් සිතට ඇති වුණා.* ඔබේ ප්‍රදේශයේ යුද්ධයේ බලපෑම්වලට විටෙන් විට හසු වු ප්‍රදේශයක්, ඒ යුද්ධය නිමා වූ මොහොතේ දී ඔබට මොන විදිහේ හැඟීමක් ද ඇති වුණේමහා සැනසිල්ලක් ඇති වුණා. අපි දැන් නිදහස් කියලා. ඒ ගැන ජනාධිපතිතුමා ඇතුළු රණවිරුවන්ට ස්තූතිය පළ කළ යුතුයි.* ඇතැම් දේශපාලනඥයන් මැතිවරණයෙන් පසු කොළඹ පදිංචියට යනවා ඔබත් පසු කාලයක එවැනි තීරණයක් ගනීවිද ?කිසිසේත්ම නැහැ මා ගමත් සමඟ තිබුණ සම්බන්ධය කොහාම ගියත් බිදෙන්නේ නැහැ. අනුරාධපුර දිස්ත්‍රික්කයෙ සමඟ ගම සමඟ තිබුණ සම්බන්ධය අතහරින්නෙ නැහැ. මම ඉතාම සරල ජීවිතයක් ගතකරන මෙම මන්ත්‍රීවරයා ගම හැම තැනම කුඹුරට ඇලට දොළට ආරක්ෂක නිලධාරීන් නොමැතිව යමින් ජනතාව සමඟ සිටින උදාර ගතිගුණ ඇති බිරිඳට දරුවන්ට වාගේම ජනතාවට රටට ආදරය කරන නායකයකු බව අපටද පෙනී ගියේය. මුතු ළසදා ඇතුළු දරුවන්ගෙන් සමුගත්තේ තවත් යළි දිනෙක හමුවීමේ බලාපොරොත්තුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=f1007163</link>
    <topic/>
    <author>චන්දන ජයවීර චිත්‍රය : අරවින්ද සේනාධීර</author>
    <content>‘ස්වයංජාත’ මේ දිනවල ස්වාධීන රූපවාහිනි සේවය ඔස්සේ විකාශය වන වෙනස් මගක් ගත් ටෙලි නිර්මාණයකි. එහි අධ්‍යක්‍ෂක සුදත් රෝහණ, මාර්ටින් වික්‍රමසිංහ ඇතුළු ලාංකීය විශිෂ්ට සාහිත්‍යකරුවන් රැසකගේ නිර්මාණ ශ්‍රව්‍ය දෘෂ්‍ය මාධ්‍යයට නැගූ නිර්මාණකරුවාය. ටෙලි නිර්මාණවේදීන්ගේ හිටපු සභාපතිවරයා වූ ඒ මහතා සමඟ අපි ටෙලි නිර්මාණ කර්මාන්තයේ හෙට දවස පිළිබඳ හා සාහිත්‍ය කෘති රූප මාධ්‍යයට නැඟීම පිළිබඳ කතා බහකට මෙලෙස මුල පිරුවෙමු.* තිස්ස අබේසේකර මහතාගේ ඇසුර ඔබගේ නිර්මාණ දිවියට විශාල බලපෑමක් ඇති කොට ඇති බව පසුකාලීන නිර්මාණ දෙස බැලීමේදී පෙනී යනවා. ඔබ එම මතයට එකඟද ?සත්තිකුම්භ ජාතකයේ ගිරා පෝතකයෝ දෙන්නා ස්ථාන දෙකකට වැටුණා වගේ මාව වැටුණේ තිස්ස අබේසේකර මහතාගේ ඇසුරටයි. ඔහුගේ ‘විරාගය’ චිත්‍රපටයට සහය වීමෙන් මට නිර්මාණකරණය පිළිබඳ විශාල දැනුමක් ලැබුණා.නමුත් අද නිර්මාණකරණයට පිවිසෙන තරුණයන්ට යන්න ආයතනයක් නෑ. එනිසා ඔවුන් වැටෙන්නේ හොරා හිටපු තැනටයි. එතුමාගේ ඇසුර නිසා මට හොඳ සිනමාව හා හරි දේ තෝරා ගත හැකි වුණා.අද ක්ෂේත්‍රයට පිවිසෙන තරුණ තරුණියන් රූපකායක් තිබෙනවා නම් දෙබස් කිහිපයක් මතක තබාගෙන කියවන්න පුළුවන් නම් ඔහු හෝ ඇය සිතනවා තමන් නළුවෙක් හෝ නිළියක් කියලා. ඒකට අද ටෙලි නාට්‍ය ක්ෂේත්‍රයේ රැඳී සිටින අධ්‍යක්‍ෂවරුනුත් වගකිව යුතුයි. මම කියන්නේ සියලු දෙනා ගැන නොවෙයි.අද රූපවාහිනි නාලිකා රාශියක් තිබුණත් මේවායේ පෙන්වන දේවල් වල ගුණාත්මක වටිනාකමක් තිබෙනවද කියා කල්පනා කිරීමට සිදුවී තිබෙනවා.* ඔබගේ බොහෝ නිර්මාණයන් බිහිවී තිබෙන්නේ සාහිත්‍ය කෘති පාදක කරගෙන නොවේද ?මගේ පළවෙනි ඒකාංගික නාට්‍ය සඳහා තෝරා ගත්තේ කමල් පෙරේරා මහතාගේ කෙටි කතාවක්. එතැන් සිට සරත් විජේසුරිය, ජයසේන ජයකොඩි, ස්වර්ණලතා කිරිවත්තුඩුව, සරත් ධර්මසිරි, පියසේන කහඳගමගේ, මාර්ටින් ෂක්‍රමසිංහ ශූරීන් යනාදී ප්‍රවීණ සාහිත්‍යකරුවන්ගේ නිර්මාණ පාදක කරගෙන ටෙලි නාට්‍ය නිෂ්පාදනය කර තිබෙනවා.ඊට අමතරව ඇන්. ටී. කරුණාතිලක මහතාගේ ‘උළු ගෙදර ආරච්චිල’ නවකතාව ආශ්‍රයෙන් ‘සුදු කළුවර’ නමින් සිනමා පටයක් නිර්මාණය කළා. මේ දිනවල විකාශනය වන ‘ස්වයංජාත’ ටෙලි නාට්‍යය නිර්මාණය කරනු ලැබුවේ සමරවීර විජයසිංහ මහතාගේ එම නවකතාව ආශ්‍රය කොට ගෙනයි. ඒ අනුව සමහර අය මා හඳුන්වන්නේ වැඩිම සාහිත්‍ය කෘති සංඛ්‍යාවක් ටෙලි මාධ්‍යයට නැංවූ නිර්මාණකරුවා ලෙසයි.* ඔබගේ නිර්මාණ සඳහා සාහිත්‍යය කෘති යොදා ගැනීමට බලපෑ විශේෂ හේතුවක් තිබෙනවද ?අද වන විට පත පොත කියැවීම සමාජයෙන් බොහෝ ඈතට ගොස් තිබෙනවා. මේකට කෑකෝ ගහලා දෝෂාරෝපණය කරලා වැඩක් නැහැ. සමාජය ඥානනය කළ හැක්කේ කෙසේද යන්න අපි සොයා බැලිය යුතුයි.සම්භාව්‍ය සාහිත්‍යය සඳහා දොරගුළු විවෘත කිරීමෙන් මිනිසුන්ගේ රස වින්දන ශක්තිය වර්ධනය වෙනවා. ඊට අමතරව සාහිත්‍ය කෘති පාදක කරගෙන දෘෂ්‍ය නිර්මාණ බිහි කිරීමෙන් එම මුල් කෘතීන් කියැවීමට රසිකයන් තුළ උනන්දුවක් ඇති වෙනවා. මෙමගින් සාහිත්‍යයට වක්‍රව මිනිසුන් නැඹුරු කිරීමක් සිදු වෙනවා.* ටෙලි නිර්මාණයක් සඳහා සාහිත්‍යය කෘතියක් තෝරා ගැනීමේදී ඔබ සැලකිලිමත් වන්නේ කුමන කරුණු කෙරෙහිද ?ටෙලි නිර්මාණයක් සඳහා සාහිත්‍ය කෘතියක් තෝරා ගැනීමේදී එම කෘතිය කොතෙක් දුරට සමාජය සමග සහ සම්බන්ධයක් ගොඩනගා ගත හැක්කක්ද යන්න තෝරා සලකා බලනවා.* ඒ සඳහා ඔබ අතීත සිදුවීම් පාදක කර ගත් සාහිත්‍ය නිර්මාණ වෙත යන්නේ ඇයි ?අද ඕනෑම නාලිකාවක තිරගත වෙන ටෙලි නාට්‍යයක් බැලුවොත් ඒ සෑම එකක්ම පසුබිම් වෙලා තිබෙන්නේ වර්තමාන ටෙලි නාට්‍යයයි. වර්තමාන සමාජයට දැනෙන්න ටෙලි නාට්‍යයක් නිර්මාණය කිරීම සඳහා වර්තමාන කාලයම පසුබිම් කරගත යුතු නැහැ.ඒ වගේම අතීතය ගොඩනැගුණේ කෙසේද යන්න පිළිබඳ විමසා බැලීමකින් තොරව වර්තමානය ගොඩනගා ගන්න බැහැ. ඒ නිසා එම දැනුමෙන් අද සමාජයට උගත හැකි පාඩම් තිබෙනවා.‘ස්වයංජාත’ ටෙලි නාට්‍යය ගත්තොත් ඒ සඳහා 1926 සිට 1976 දක්වා විශාල කාල පරාසයක සිදුවූ සිදුවීම් විකාශනය වෙනවා. අද වගේ සමාජයක් තුළ එවැනි නිර්මාණයක් බිහි කිරීමට උත්සාහ කිරීම නිර්මාණකරුවෙකුට ප්‍රබල අභියෝගයක්.* සාහිත්‍ය කෘතියක් රූප මාධ්‍යයට නැගීම දුෂ්කර අභියෝගයක්. ඔබ කොහොමද ඒ අභියෝගය ජය ගත්තේ ?ස්වතන්ත්‍ර නිර්මාණයක් ශ්‍රව්‍ය, දෘෂ්‍ය මාර්ගයට නැගීමට වඩා සාහිත්‍ය නිර්මාණයක් දෘෂ්‍ය මාර්ගයට ගෙන ඒම අසීරු කටයුත්තක්. උදාහරණයක් හැටියට මා විසින් අධ්‍යක්ෂණය කරන ලද ‘ස්වයංජාත’ නවකතාව ගතහොත් එය කියවන පාඨකයන්ගේ මනස තුළ විභූතිරත්න කොයි වගේ පුද්ගලයෙක් කියලා ඇඳී තිබෙනවා. පුද්ගලයන් දාහකගේ මනසේ ඇඳී තිබෙන්නේ දහසක් දෙනෙකුගේ රූප.ඒ නිසා අධ්‍යක්‍ෂවරයාට එම චරිතය ගොඩනැගීමට සිදු වන්නේ ඔවුන්ගේ මනස් සිතුවමට හානි නොවන ලෙසයි. වාසනාවකට වගේ මම එදා මෙදාතුර කරවූ කිසිම නිර්මාණයකට දෝෂාරෝපණයක් ඇවිත් නැහැ.සාහිත්‍ය මාධ්‍යයේ එන දේවල් ඒ විදිහටම රූප මාධ්‍යයට ගෙන එන්න බැහැ. සමහර දේවල් අත්හරින්න සිදු වෙනවා. සමහර දේවල් අලුතෙන් එකතු කරන්න සිදු වෙනවා. නමුත් එමගින් මුඛ්‍ය කථා තේමාවට හානියක් සිදු නොවිය යුතුයි.* වර්තමාන ටෙලි නාට්‍ය කලාව පිළිබඳ ඔබේ අදහස කුමක්ද ?අද තිබෙන රුපියල් ශත සමාජයක් තුළ සැබෑ නිර්මාණ කරන නිර්මාණකරුවෝ අතක ඇඟිලි ගණනටවත් නැහැ. බහුතරයක් නිර්මාණ හරසුන් ඒවා. ඒ නිසා රූපවාහිනි කලාවේ ප්‍රගමනයක් සිදුවී ඇතැයි කියන්න බැහැ. 90 දශකය රූපවාහිනියේ දීප්තිමත්ම යුගය ලෙස සැලකිය හැකියි.ඒ අවදියේ රූපවාහිනි ටෙලි නාට්‍යයක් විකාශය කළේ අනුග්‍රාහක ආයතනයක් හරහා. ඔවුන් ප්‍රේක්‍ෂක වින්දනය පිළිබඳවත් සැලකිලිමත් වූවා. ටෙලි නාට්‍යයට අනුග්‍රහය දක්වන ඕනෑ තරම් ආයතන තිබුණා. අද රූපවාහිනී ආයතන ටෙලි නාට්‍යය හරහා යැපෙන්න පටන් ගෙන තිබෙනවා. ටෙලි නාට්‍ය කර්මාන්තය කඩා වැටීමට එය ප්‍රධාන වශයෙන්ම බලපා තිබෙනවා.* ‘සුදු කළුවර’ ඔබගේ ප්‍රථම සිනමා නිර්මාණය තිරගත වී දැන් දශකයක පමණ කාලයක් ගතවී තිබෙනවා. අලුතින් නිර්මාණාත්මක කටයුත්තකට අවතීර්ණ නොවන්නේ ඇයි ?තිස්ස අබේසේකර මහතා චිත්‍රපට සංස්ථාවේ සභාපතිවරයා වශයෙන් කටයුතු කළ අවදියේ ආරම්භ කරන ලද සිනමා සංවර්ධන වැඩසටහන නිසා මා හා ජයන්ත චන්ද්‍රසිරි, ඉනෝකා සත්‍යාංගනි, සත්‍යජිත් මාඉටිපේ, ලින්ටන් සේමගේ, ඇතුළු නවක සිනමාකරුවන් දස දෙනෙකුට සිනමාවට ප්‍රවිශ්ඨ වීමට හැකි වුණා.එතැනදී චිත්‍රපට සංස්ථාව බලාපොරොත්තු වුණේ රුපියල් ශත ගාන වැඩි කර ගන්න නෙවෙයි. ගුණාත්මක සිනමාව ගොඩනගන්න චිත්‍රපට සංස්ථාවේ දායකත්වයස ලැබිය යුතුයි. දැන් සංස්ථාවේ සභාපති ධුරයට පරිපාලන සේවයේ අත්දැකීම් සහිත නිලධාරියෙක් වූ කුමාර් අබේසිංහ මහතා පත්කොට තිබෙනවා. ඒ නිසා අපට ඉදිරියේදී සිනමාව ගැන බලාපොරොත්තු තියාගත හැකියි.* ටෙලි නාට්‍යය විචාර කලාවක් නොමැතිවීම ටෙලි කර්මාන්තයේ අනාගතයට කෙසේ බලපෑ හැකිද ?දැන් විචාරයක් කළ හැකි නිර්මාණ බිහි වන්නේ කීයෙන් කීයද ? තව ඉස්සරහට යනකොට සම්මාන උළෙලක් පවා පවත්වන්න බැරි වේවි. හරවත් නිර්මාණ බිහි වන්නේ නැත්නම් සම්මාන උළෙලක් පවත්වලා වැඩක් නැහැනේ. නාට්‍ය දෙක තුනක් අතර තරගයක් ඇති කරන්න සම්මාන උළෙලක් පැවැත්වීම තේරුමක් නැහැ.* හරවත් ටෙලි නාට්‍යය කලාවක් බිහි කිරීම සඳහා ඔබ ඇති විය යුතු යැයි යෝජනා කරන වෙනස්කම් මොනවාද ?මෙගා ටෙලි නාට්‍යය උවදුර නිසා ටෙලි කර්මාන්තයේ ඇතිවී තිබෙන උවදුරට තවමත් නිසි විසඳුමක් ලැබී නැහැ. ඒ සඳහා අපි ටෙලි නිර්මාණවේදීන්ගේ සංසදය විදිහට රජයට යෝජනා කිහිපයක් ඉදිරිපත් කොට තිබෙනවා. රජය පැත්තෙන් යහපත් ප්‍රතිචාරයක් ඊට ලැබී තිබෙනවා. පොදුවේ විද්‍යුත් මාධ්‍ය ක්‍රියාවලිය පිළිබඳ මෙන් මහජනයාට විශාල බලපෑමක් සිදු කරන ටෙලි නිර්මාණ පිළිබඳවත් අධීක්ෂණ ආයතනයක් අවශ්‍යයි.සිනමා නිර්මාණ, වේදිකා නිර්මාණ රැ ගුම් පාලක මණ්ඩලය අධීක්ෂණය කරනවා. නමුත් ටෙලි නිර්මාණ කර්මාන්තය බිහි වන්නේ එම ආයතනය ස්ථාපිත කිරීමට පසුව නිසා රැඟුම් පාලක මණ්ඩලය යටතට එම නිර්මාණ ඇතුළු වී නැහැ. මම හිතනවා ටෙලි නිර්මාණ අධීක්ෂණය කිරීම රැඟුම් පාලක මණ්ඩලය යටතට පැවරීමෙන් අපිට හරවත් නිර්මාණ කලාවක් බලාපොරොත්තු විය හැකිය කියා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>16</day>
    </date>
    <link>http://www.dinamina.lk/2010/07/16/_art.asp?fn=f1007164</link>
    <topic/>
    <author>බුද්ධික සමන්</author>
    <content>චන්දන වික්‍රමසිංහ නම් ප්‍රවීණ නර්තන ආචාර්යවරයා මේ දිනවල ඔහුගෙන් සිදුවිය යුතු යුතුකම් ලෙස සලකා සමාජ සත්කාර කීපයකට හවුල් වී සිටිනවා. ඒ අතර වීරෝදාර ආබාධිත රණවිරුවන් වෙනුවෙන් ඉදිවන අබිමංසල නිවාඩු නිකේතනයේ ඉදිකිරීම් සඳහා මූල්‍ය ආධාර පතා සිදු කෙරෙන “තරු දිලෙන රැයක්” ප්‍රසංගයේ පුහුණුවීම් සිදුකරන අතර අප චන්දන වික්‍රමසිංහයන් සමග කළ කතාබහකි මේ.* ඔබ මේ දිනවල ඉතා කාර්යය බහුල බව ආරංචි වුණා. ඒ අතර දැවැන්ත ප්‍රසංගයකටත් සූදානම් වෙනවා නේද?නර්තන ශිල්පියෙක් විදියට ඉතා කාර්යය බහුල ජීවිතයක් තමයි මේ දවස්වල ගත කරන්නේ. ජුනි 17 වැනිදා සුගතදාස ගෘහස්ථ ක්‍රීඩාංගනයේ දී “තරු දිලෙන රැයක්” ප්‍රසංගය පැවැත්වීමට මේ දිනවල පුහුණුවීම් කටයුතු කරනවා. මෙහි සංවිධාන කටයුතු කරන්නේ යුද හමුදා සේවා වනිතා අංශයේ සභාපතිනි මංජුලිකා ජයසූරිය මහත්මිය ගේ පූර්ණ අධික්ෂණය යටතේ යුද හමුදා සේවා වනිතා අංශය යි. මේ ප්‍රසංගයේ නර්තන අංග 22 ක් රඟ දක්වනවා.ශිල්පීන්, ශිල්පිනියන් තුන්සීයක් පමණ සහභාගි වෙනවා. චන්දන වික්‍රමසිංහ රංගායතනයේ සිසු සිසුවියන් දෙසීයක් පමණ ත්, යුද හමුදා නර්තන කණ්ඩායමේ සාමාජික සාමාජිකාවන් පනහක් විතරත්, ප්‍රසිද්ධ සිනමා තාරකා රාශියකුත් මීට සහභාගි වෙනවා. සබීතා, දමිතා, අනෝජා, නෙහාරා, අනුෂා, දුලානි, නිලන්ති, රොෂාන් රණවන, පබෝධා, සාරංග දිසාසේකර, චන්න පෙරේරා, ඇන්ටන් ජූඩ් වැනි අය මෙහිදී නර්තන අංග සඳහා ඉදිරිපත් වී සිටිනවා.අපි මේ දේවල් කරන්නේ ස්වෙච්ඡාවෙන්. අපේ රටේ ආබාධිත රණවිරුවන් සඳහා ජීවිත කාලයේ ම ජීවත්විය හැකි ‘අබිමංසල’ කියන නිවාඩු නිකේතනය සෑදීම සඳහා අවශ්‍ය මුදල් හොයා ගන්නයි මේ ප්‍රසංගය පවත්වන්නේ. මේ ප්‍රසංගයට මෙතෙක් ලංකාවේ භාවිතා නොවූ දැවැන්ත ප්‍රාසාංගික ප්‍රයෝග භාවිතා වෙනවා. අශ්වයො නැව් වගේ දේවල් එදාට වේදිකාවේ දී ඔබට දැකගන්න ලැබේවි.ඊට පස්සෙ දෙරණ ලිට්ල් ස්ටාර් අවසන් ප්‍රසංගයත් පැවැත්වෙන නිසා එහිත් නර්තන අධ්‍යක්ෂණ කටයුතු මට පැවරිලා තියනවා. ඒ වගේ ම අගෝස්තු 02 වැනිදා “සළඹ” කියලා මගේ නිර්මාණාත්මක නර්තන ප්‍රසංගය මහානාම විද්‍යාලයීය ශ්‍රවණාගාරයේ පැවැත්වෙනවා. එය පවත්වන්නේත් මහානාම විද්‍යාලයට ආධාර පිණිසයි. මේ කාර්ය බහුල බව මගෙන් විය යුතු වගකීම් ඉටුකිරීම සඳහා යොදාගත් වැඩ නිසා මිසක් මගේ පෞද්ගලික වැඩ සඳහා යොමුවීමට නෙවෙයි.* ඔබ බුදවත්තයන් යටතේ වෙස් බැඳි පළමු ගෝලයා යි. එසේ සාම්ප්‍රදායික නර්තනයෙන් පටන් අරන් ඒවා හරහා නිර්මාණාත්මක වේදිකාවට නර්තනය රැගෙන ඒමේ අමුතු ප්‍රතිභාවක් ඔබට තිබෙනවා.මම සම්ප්‍රදායික නර්තනයෙන් නර්තනය ආරම්භ කළාට ඒ තුළම ඉන්න සූදානමක් නැහැ. මම ගුරුවරයා කියනදේ ම ඉගෙන ගෙන එයම කර කර ඉන්න නැට්ටුවෙක් නෙමෙයි. එය ම නැවත ප්‍රති නිර්මාණය කිරීමෙන් ඉතිහාසගත වෙන්න බැහැ. අපි අපට අනන්‍ය වෙනත් ශෛලියක් ගොඩනගන්න යි ඕනෑ. මම බුදවත්තයන් ගෙන් ඉගෙනගෙන නර්තනයේ වෘත්තීය මට්ටමක් හඳුනාගෙන ශාන්ති නිකේතනයට ගිහින් ඉගෙන ගන්නේ අන්‍ය ලක්ෂණ සොයා යා යුතු නිසා යි. නර්තන ශිල්පයේ ඊළඟ යුගය හදන්නයි මට අවශ්‍ය. මට ඒකට අවශ්‍ය අඩිතාලම ලැබිල තියනවා.මයුර සන්දේශය, රාමායනය, ශාකුන්තලය, ආදී සම්භාව්‍ය කෘති නර්තනයෙන් ප්‍රති නිර්මාණය කරන්න මට අවස්ථාව ලැබුණා. තමන් ඉගෙන ගත් දේ ඔළුවෙ තියාගෙන ඊට එහා ගිය දෙයක් ගැන හිතන්න හැකියාව මට තියනවා. ඒ දේ තමයි ඔබ මේ කියන දේට හේතුව. කවදාවත් දැකල නැති දිය කිඳුරියො, මුහුදු අශ්වයෝ, වගේම ගින්නේ තියන ලාලිත්‍යයත් ප්‍රචණ්ඩත්වයත් කියන දෙකම එකවර නර්තනයෙන් නිරූපණය කිරීමේ අවස්ථාව මට ලැබෙන්නේ ඒ හරහා යි. හැමෝම හංසයන් නටනකොට මම තාරාවන් නැටුවේ ඒ හැකියාව නිසයි. ඒ වගේ ම මම හිතනව මට මොකක්දෝ නොපෙනෙන බලවේගයක් උදව් කරනවා කියලා.* මහැදුරු සරච්චන්ද්‍රයන් සිංහල නාට්‍යයේ නව පිටුවක් පෙරළුවා. ඒ වගේ ම චිත්‍රසේනයන් නර්තනයේ නව යුගයක් ඇති කළා. ඔබ ඇති කරනවා කියන ඒ යුගයේ අනන්‍යතා ලක්ෂණ කොයි විදියෙ වේවි ද?මම දූපත් මානසිකත්වයෙන් මිදුන කෙනෙක්. හැබැයි අපේකම මැද තියාගෙන තමයි හැම දේම කරන්නේ. චිත්‍රසේනයන් මුද්‍රා නාට්‍ය හරහා විශාල නිර්මාණාත්මක යුගයක් ඇති කළා. චන්න විජේවර්ධනයන් කාන්තාව මගින් වඩාත් සුනම්‍ය ලාලිත්‍යයක් වේදිකාවට ගෙනාවා. මම යන්නේ රියැටිලිවලට යි. තවත් වසර දහයක දී මට ඒ යුගය ඇතිකරන්න හැකි වේවි.කංකාරිත් නටන්න ඕනෑ, ගම්මඩුත් නටන්න ඕනෑ, නැත්නම් ඒවා අභාවයට යනවා. ඒ එක්කම අපි නව නිර්මාණයක් කරන්න අවශ්‍ය යි. අන්‍ය ලක්ෂණ හඳුනාගෙන ඒවා සමඟ අපිත් එකතු වෙන්න අවශ්‍ය යි. නිර්මාණ කරණයේ දී මම මේ දිනවල තරුන් භට්ටාචාර්ය කියන භාරතීය සුප්‍රකට සන්තුර් වාද්‍ය ශිල්පියා, හරි ප්‍රසාද් චෞරසියා කියන සුප්‍රකට බටනලා ශිල්පියා වගේම පණ්ඩිත් ජසරාජ්, නන්දනී මුත්තුසාමි, සුභා ලක්ෂ්මි මුත්තුසාමි, හරිහරන් වැනි අය සමඟ නිර්මාණාත්මක කටයුතු කරගෙන යනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007171</link>
    <topic>නමට රාජකීය වී පලක් නෑ:සැබැවින්ම රාජකීයයන් වන්න</topic>
    <author>නුවන් කොඩිකාර</author>
    <content>වෙනත් පාසලක දරුවකුට රාජකීයයෙක් වන්නට නම් බොහෝ දුක් විඳින්නට සිදුවෙන නමුත් කොළඹ රාජකීය විද්‍යාලයේ ඉගෙනීමට ආ සිසුවකුට රාජකීය නාමය නිතැතින්ම ලැබේ. එහෙත් නාමමාත්‍රික රාජකීයයෙක් නොවී සියලු පහසුකම් ප්‍රයෝජනයට ගෙන සැබෑ රාජකීයයෙක් වන්නැයි ජනාධිපති මහින්ද රාජපක්‍ෂ මහතා ඉල්ලා සිටී.රාජකීය විද්‍යාලයේ ආදර්ශ පාඨය “උගනිවු නැතහොත් පිටවෙවු” යන්නය. රාජකීය විද්‍යාලයට ඇතුළුවීමේ අවස්ථාව ලැබී අධ්‍යාපනය සාර්ථක කර ගන්නට නොහැකි නම් අපට කියන්නට ඇත්තේ උගනිවු නැතහොත් පිටවෙවු යන්න බව ජනාධිපතිවරයා කීය.කොළඹ රාජකීය විද්‍යාලයේ 175 වැනි සමරු උත්සවයේ විශේෂ ආරාධිතයා ලෙස සහභාගි වෙමින් ජනාධිපති මහින්ද රාජපක්‍ෂ මහතා මේ අදහස් ප්‍රකාශ කළේය. 1835 දරුවන් 20 ට පෞද්ගලික අධ්‍යාපනය ලබා දීමට කොළඹ ඇකඩමිය නමින් ආරම්භ කළ මේ පාසල මේ රටේ ඇති ප්‍රධාන පාසල බවට පත්වී ඇතැයි රාජපක්‍ෂ මහතා කීය.අනගාරික ධර්මපාලතුමා, ඊ. ඩබ්ලිව්. පෙරේරා, සර් ජේම්ස් පීරිස් වැනි බෞද්ධ නායකයන් මෙන්ම සර් පොන්නම්බලම් අරුණාචලම්, පොන්නම්බලම් රාමනාදන් වැනි දෙමළ නායකයන් ද එදා කොළඹ ඇකඩමියේ ඉගෙන ගත් බව පැවසූ ජනාධිපතිවරයා, ශ්‍රී ලංකාවට ජනාධිපතිවරයෙක්, අගමැතිවරුන්, විපක්‍ෂනායකවරුන් පමණක්නොව මාලදිවයිනේ හිටපු ජනාධිපති අබ්දුල් ගයුම් මහතා ද ඉගෙන ගත්තේ රාජකීය විද්‍යාලයේ බව සිහිපත් කළේය.මහා ධන සිටුවරයෙකුට වුවත් ඉගෙන ගැනීමට වෙහෙසෙන්නට සිදු වේ. ඒ නිසා අධ්‍යාපන පහසුකම් තිබෙන්නේ ශිෂ්‍ය ජීවිතයේ සැප විඳින්නට නොව වඩා වැඩි වැඩ කොටසක් ඉටුකිරීමට බව ජනාධිපතිවරයා පෙන්වා දුන්නේය. පොතපත දැනුමෙන් පමණක් විශිෂ්ටයකු නොවේ. පන්ති කාමරයට වෙලා ඉන්නා අයගේ සාර්ථක භාවය අඩුයි. ගෙදරට ගැරඬියෙක් ආ විට ඌ පන්නා ගැනීමට 119 කතා කරන්නේ පන්ති කාමරවලට කොටුවෙලා හිටි අයයි.මිනිසකු වූ විට අභියෝග බාර ගත යුතු බව ජනාධිපතිවරයා පෙන්වා දුන්නේය. අතීත සිද්ධියක් සිහිපත් කළ ජනාධිපති මහින්ද රාජපක්‍ෂ මහතා මෙසේ කීය. රාජකීය විද්‍යාලයට ආ ජෝර්ජ් රාජපක්‍ෂ මහතා ක්‍රිකට් තරගයකදී ශතක දෙකක් ලබා ගත්තා. ඒ ජෝර්ජ් රාජපක්‍ෂ බලන්න රෙද්ද බැනියම ඇඳගෙන ආ ජෝර්ජ් රාජපක්‍ෂ මහතාගේ තාත්තට රාජකීයේ හිටපු අය හිනා වුණා. හොඳ ක්‍රීඩකයෙක් නිසා ජෝර්ජ් රාජපක්‍ෂට එය දරාගන්න හැකි වුණා. ක්‍රීඩාවේ නිරත අයෙකුට ජය වගේම පරාජය උහුලගන්න පුරුදු වෙනවා. අභියෝග බාරගන්න වගේම අභියෝග කරන්නත් ඉගෙන ගන්නවා.මේ විද්‍යාලයේම ආදි ශිෂ්‍යයෙකු වූ ජේ. ආර්. ජයවර්ධන මහතාත් හොඳ ක්‍රීඩකයෙක්. දවසක් මේ විද්‍යාලයේ උත්සවයකට පැමිණි ජේ. ආර්. මහත්මයා මේ විද්‍යාලයේම ආදි ශිෂ්‍යයෙකු වූ මගේ හිතවත් අනුර බණ්ඩාරනායකට සුබ පැතුවා.ඔබට සදාකල් විපක්‍ෂනායක ධූරයේ ඉන්න වාසනාව ලැබේවා කියලයි සුබ පැතුවේ. අනුර මහත්තයා පසු කාලයක ඒ කථාව මට කියලා හිනා වුණා.මෙම සමරු උත්සවයේදී විශේෂ සමරු මුද්දරයක්, මුල් දින කවරයක් ද නිකුත් කෙරිණි. එම මුද්දරය සහ මුල් දින කවරය තැපැල්පති එම්. කේ. බී. දිසානායක මහතා ජනාධිපති මහින්ද රාජපක්‍ෂ මහතාට පිළිගැන්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007172</link>
    <topic>කොතලාවල පැය 12ක්නිවාස අඩස්සියේ</topic>
    <author>භක්ති ධර්මපි‍්‍රය මෙන්ඩිස්</author>
    <content>සෙලින්කෝ ව්‍යාපාරයේ සභාපති ලලිත් කොතලාවල මහතා බම්බලපිටියේ පිහිටි ඔහුගේ නිවසේ පෙරේදා (15) පැය දොළහකට ආසන්න කාලයක් සිර කරගෙන සිට ඇත.එම නිවස වට කර ඇති විස්සකට අධික පිරිසක් කොතලාවල මහතාට නිවසින් පිටව යාමට නොදී ඇතැයි බම්බලපිටිය පොලිසිය පවසයි.කොතලාවල මහතා තමන්ගෙන් වංචනික ලෙස ලබා ගත් මුදල් වහාම ලබාදෙන ලෙස ඉල්ලමින් මේ පිරිස නිවස ඉදිරිපිට උපවාසයක නිරත වීමටද උත්සහා දරා ඇත.පසුව මේ පිළිබඳව කොතලාවල මහතා බම්බලපිටිය පොලිසියට දැන්වීමෙන් පසු පොලිසිය එම ස්ථානයට පැමිණ පුද්ගලයන් පස් දෙනකු අත්අඩංගුවට ගෙන තිබේ. සෙසු පිරිස පලාගොස් ඇත. සිද්ධිය සම්බන්ධයෙන් බම්බලපිටිය පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007173</link>
    <topic>සම්මානනීය ලේඛකජයසේන ජයකොඩිඅභාවප්‍රාප්ත වෙයි</topic>
    <author>බන්දුල ආර්. ගුලවත්ත</author>
    <content>රාජ්‍ය සාහිත්‍ය සම්මානයෙන් තෙවරක් පිදුම් ලැබූ ප්‍රවීණ ලේඛක ජයසේන ජයකොඩි මහතා අභාවප්‍රාප්ත විය. 1935 දෙසැ. 17 දින හොරණ කහටපිටියේ උපන් ජයකොඩි මහතා, කහටපිටිය බෞද්ධ මිශ්‍ර පාසලෙන් මූලික අධ්‍යාපනය ලැබීය. පසුව හොරණ විද්‍යාරතන පිරිවෙනට ඇතුළත්ව ද්විතීක අධ්‍යාපනය සම්පූර්ණ කළේය.ඔහුගේ “පිච්චමල” නවකතාවෙන් ඇරැඹි බෞද්ධ සාහිත්‍යය පදනම් කරගත් නවකතා මාලාව මෙරට සාහිත්‍ය පාඨකයන් අතර අතිශයින් ජනාදරයට පත් විය. දේහය දැනට හොරණ කනන්විල, කයිකාවිල නිවසෙහි තැන්පත් කොට ඇති අතර අවසන් කටයුතු 18 වැනිදා (ඉරිදා) සවස 3.00 ට කනන්විල පොදු සුසාන භූමියේදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007174</link>
    <topic>ශ්‍රී ලාංකික ඉංජිනේරුවෙක් ඇතුළු 30ක් මරුට: 42කට තුවාල</topic>
    <author>භක්ති ධර්මපි‍්‍රය මෙන්ඩිස්</author>
    <content>ඉරාකයේ සුලෙයිමානියා නගරයේ ‘සෝමා’ හෝටලයේ පෙරේදා (15) රාත්‍රි ඇති වූ හදිසි ගින්නකින් ශ්‍රී ලාංකික ඉංජිනේරුවකු ඇතුළු 30 දෙනකු මියගොස් තවත් 42 දෙනකු තුවාල ලබා තිබේ. මියගිය ශ්‍රී ලාංකිකයා සම්බන්ධයෙන් මේ වනවිට තොරතුරු රැස් කරමින් සිටින බව විදේශ කටයුතු අමාත්‍යාංශයේ නිලධාරියෙක් ‘දිනමිණ’ ට පැවසීය.බැග්ඩැඩ් අග නගරයෙන් කි.මී. 270 ක් උතුරින් පිහිටි සුලෙයිමානියා නගරයේ පිහිටි සයමහල් හෝටලයේ දෙවැනි මහලින් ඇරැඹුණු ගින්න පාලනය කිරීමට මත්තෙන් පැය 7ක පමණ කාලයක් ඇවිළෙමින් තිබූ බව විදෙස් වාර්තා පවසයි.සිද්ධියෙන් මියගිය 29 දෙනා අතර ඉරාකයේ ‘ ඒසියාසෙල්’ නම් ජංගම සන්නිවේදන සමාගමේ සේවයේ නියැළිශ්‍රී ලාංකික ඉංජිනේරුවකු සහ පිලිපීන, කාම්බෝජ හා ඉරාක ඉංජිනේරුවන් තිදෙනකු සිටින බව එම සමාගමේ සභාපතිවරයා ප්‍රකාශ කර ඇත. මියගිය 29 දෙනාගෙන් තිදෙනකු පණ බේරා ගැනීමට බිමට පැනීමෙන් මියගොස් ඇත. සෙසු පිරිස දුම නිසා හුස්ම ගැනීමට නොහැකිවීමෙන් මියගොස් තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007175</link>
    <topic>රාමඤ්ඤ නිකායේ 67වැනි උපසම්පදාවිනයකර්මය ජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර, කිත්සිරි වනසිංහ සහ තෙන්නකෝන් කුලසේකර</author>
    <content>ශ්‍රී ලංකා රාමඤ්ඤ මහා නිකායේ 67 වැනි උපසම්පදා විනයකර්මය ජනාධිපති මහින්ද රාජපක්ෂ මහතාගේ සහභාගීත්වයෙන් අනුරාධපුර ඓතිහාසික පුද බිමේදී ඊයේ (16) ඇරඹිණි.දස දිනක් මුළුල්ලේ අනුරපුර මල්වතු ඔය ආශි‍්‍රතව ඉදිකෙරුණු සීමා මාලකයේදී පැවැත්වෙන මේ උපසම්පදා විනයකර්මයෙන් සාමණේර භික්ෂුන්වහන්සේ හාරසියනමක් උපසම්පදා ශීලයෙහි පිහිටුවනු ලැබෙති. විනයකර්මය අරඹමින් ත්‍රිපිටක විශාරද මකුලෑවේ විමල හිමියෝ සමාරම්භක ප්‍රකාශය ඉදිරිපත් කළහ.අනතුරුව අත්තංගනේ ශාසනරතන හිමිපාණන් සහ මහාචාර්ය චන්දන අබේරත්න මහතා පටිපදා සංග්‍රහය ජනාධිපතිතුමන් වෙත පිළිගැන්වූ අතර උපසම්පදාපේක්ෂක පරීක්ෂණයේදී ප්‍රවීණතා ලැබූ සාමණේරයන් වහන්සේ ජනාධිපතිතුමා අතින් සහතිත ලබා ගත්හ.ජනාධිපතිතුමා භික්ෂුන්වහන්සේ වෙත ගෞරව නාම ප්‍රදානය කිරීමෙන් අනතුරුව ප්‍රකාශ කර සිටියේ අතීතයේ ශ්‍රී ලංකාවේ පැවැති ශාසනික ප්‍රබෝධය නැවත ඇති කිරීමේ වගකීම නොපිරිහෙළා ඉටු කරන බවයි.වසර තිහකට පසු මල්වතු නදිය අභියස පැවැති උපසම්පදා විනයකර්මයට සහභාගී වීමට ලැබීම පිළිබඳව සතුට පළ කළ ජනාධිපතිතුමා අද අනුරාධපුරයේ පමණක් නොව නාගදීපයේ දී උපසම්පදා පැවැත්විය හැකි වාතාවරණයක් ගොඩනැඟී ඇති බව පැවැසීය.ශ්‍රී ලංකා රාමඤ්ඤ මහා නිකායේ මහා නායක වේවැල්දෙණියේ මේධාලංකාර නාහිමියෝද, අනුනායක ගිරාඹේ අනන්දාභිදාන අනුනා හිමියන් සහ විපක්ෂ නායක රනිල් වික්‍රමසිංහ, නිකායාරක්ෂක සභාවේ සභාපති පාර්ලිමේන්තු මන්ත්‍රී කරු ජයසූරිය, උතුරු මැද මහ ඇමැති බර්ටි ප්‍රේමලාල් දිසානායක මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007176</link>
    <topic>ප්‍රාදේශීය ලේකම් කොට්ඨාස 70කඩෙංගු මඬින වැඩ වේගවත් කරයි</topic>
    <author>උපාලි කරුණාරත්න</author>
    <content>ඩෙංගු රෝගය වැඩි වශයෙන් පවතින ප්‍රාදේශීය ලේකම් කොට්ඨාස හැත්තෑවක ඩෙංගු මර්දන කටයුතු වේගවත් කිරීමට සෞඛ්‍ය අමාත්‍යාංශය පියවර ගෙන තිබේ.ලබන අගෝස්තු පළමු සතියේ සහ දෙවැනි සතියේ සඳුදා දිනවලද තුන්වැනි සහ හතරවැනි සතියේ සෙනසුරාදා දිනවලද විශේෂ ඩෙංගු මර්දන වැඩසටහන් ක්‍රියාත්මක වන බව සෞඛ්‍ය ඇමැති මෛත්‍රීපාල සිරිසේන මහතා පැවසීය.බී. ටී. අයි. සහ බී. ටී. බැක්ටීරියා ඉදිරි සති දෙක තුන තුළ ඩෙංගු මර්දන කාර්යය සඳහා යොදා ගත හැකි වනු ඇති බවද ප්‍රකාශ කළ මෛත්‍රීපාල සිරිසේන ඇමැතිවරයා ඩෙංගු උණ ව්‍යාප්තිය සම්බන්ධයෙන් එකිනෙකාට චෝදනා කර නොගෙන සියලු දෙනා එකට එකතු වී ඩෙංගු මර්දන කටයුතු වේගවත් කළ යුතු බව ප්‍රකාශ කෙළේය.රාජ්‍ය ආරක්‍ෂක ලේකම් ගෝඨාභය රාජපක්‍ෂ මහතා ප්‍රමුඛ ආරක්‍ෂක අංශ ප්‍රධානීන්ද මේ සම්බන්ධයෙන් අදාළ බලධාරීන් දැනුවත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007177</link>
    <topic>බන්ධනාගාර නාමයත්සිරකාර ඇඳුමත් වෙනස් වෙයි</topic>
    <author>උදුලා පීරිස්</author>
    <content>ඉදිරියේදී “බන්ධනාගාරය” යන නමත්, සිරකරුවන්ට නියමිත ඇඳුමත් වෙනස් කිරීමට බන්ධනාගාර දෙපාර්තමේන්තුව කටයුතු යොදා ඇත.නිදහස ලැබීමෙන් පසු මේ වන තෙක් බන්ධනාගාර ක්ෂේත්‍රයේ ප්‍රතිසංස්කරණය වීමක් සිදුවී නොමැති බැවින් පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා මෙම තීරණය ගෙන තිබේ.ඊයේට (16) යෙදුණු බන්ධනාගාර දිනය නිමිත්තෙන් වැලිකඩ බන්ධනාගාර ක්‍රීඩා මණ්ඩපයේ පැවැති ලේ දන්දීමේ උත්සවයේදී ඇමැතිවරයා ඒ බව හෙළිකෙළේය. පොළොන්නරුව බන්ධනාගාර රැඳවියන් විසින් පොළොන්නරුව වී පර්යේෂණ ආයතනයේ ගොවිපළෙහි පුරන්ව පැවැති අක්කර හතළිහක භූමි භාගයක් තුළ වගා කරන ලද වී වලින් ලබාගත් සහල් නිල වශයෙන් බන්ධනාගාර දෙපාර්තමේන්තුවට භාරදීම ද මෙදින සිදුකෙරිණි.බන්ධනාගාර දෙපාර්තමේන්තුවේ සේවය කරමින් සිටියදී මියගිය බන්ධනාගාර නිලධාරීන් අනුස්මරණය කොට ගෞරව දැක්වීමද වැලිකඩ බන්ධනාගාරය ඉදිරිපිට ඇති ස්මාරකය අභියසදී සිදුකෙරිණි.එසේම ක්‍රීඩා අංශයෙන් දක්‍ෂතා පෙන්වා ඇති බන්ධනාගාර නිලධාරීන් වෙත වර්ණ ප්‍රදානයක් ද සංවිධානය කැර තිබිණි. ඇමැති ඩිව් ගුණසේකර මහතා එහිදී මෙසේ ද කීය. බන්ධනාගාර ගතවූවන්ගේ නම් ලැයිස්තුවට ජනාධිපති, අගමැති, මා සහ නියෝජ්‍ය ඇමැති අයත් වෙනවා. මේ නිසා අපි හැමෝම බන්ධනාගාරය තුළ පවතින අඩුපාඩු හොඳින් තේරුම්ගෙන තියෙනවා.බන්ධනාගාරවල පවතින තදබදය, නිලධාරීන්ට හා සිරකරුවන්ට ඇති ප්‍රශ්න අපි හඳුනාගෙන තියෙනවා. මේ නිසා ඉදිරියේදී නවීන ලෝකයට ගැළපෙන පරිදි නිලධාරීන්ට ලබාදෙන පුහුණුව වැඩිකිරීමටත්, ඔවුන් දේශීය හා විදේශීය පුහුණුව සඳහා යොමුකිරීමටත් සැලසුම් කර තියෙනවා.  එසේම බන්ධනාගාරය තුළ ආකල්පමය වෙනසක් ඇතිකරවීමටත් විධිවිධාන යොදා තිබෙනවා යැයි අමාත්‍යවරයා වැඩිදුරටත් කියා සිටියේය.බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා මහතා - බන්ධනාගාර දිනයේදී සියලුම බන්ධනාගාරවල ආයතන මට්ටමින් ආගමික වැඩසටහන් ක්‍රියාත්මක කිරීම සඳහා මූලිකත්වය දී තියෙනවා. එහෙත් ප්‍රධාන උත්සවය ලෙස වැලිකඩ බන්ධනාගාරය තුළ අනුස්මරණ වැඩසටහන පැවැත්වීමට බන්ධනාගාර දෙපාර්තමේන්තුව සැලසුම් කළා.මෙම අවස්ථාවට අමාත්‍යාංශය ලේකම් ඒ. දිසානායක මහතා ඇතුළු බන්ධනාගාරයේ උසස් නිලධාරීහු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007178</link>
    <topic>වැටුප් නොගෙවා පුරා වසර 13ක්කුවේට්හී නිවසක සිරකරන් ඉඳලා</topic>
    <author>ස්වර්ණා විජේකෝන්</author>
    <content>පුරා වසර දහතුනක් තිස්සේ කුවේට් රටේ තමා සේවය කළ නිවසේ හාම්පුතා වැටුප් නොගෙවා තමන් රඳවා තබාගෙන සිටි බව කියන ශ්‍රී ලාංකික කාන්තාවක් ඔවුන් කෙරෙන් මිදී එරට පිහිටි ශ්‍රී ලංකා තානාපති කාර්යාලයට භාර වී ඇත.එම නිවසේ සේවය සඳහා පැමිණි තවත් කාන්තාවක් සමඟ පැන ඇවිත් මෙම කාන්තාව කුවේට් හී ශ්‍රී ලංකා තානාපති කාර්යාලයට මෙසේ භාර වී තිබේ. අවිස්සාවේල්ල ප්‍රදේශයේ පදිංචි කමලාවතී නමැති මෙම කාන්තාව ගෘහ සේවිකාවක ලෙස කුවේට් රටට ගොස් ඇත්තේ එක්දහස් නවසිය අනූහත වසරේදීය.එතැන් සිට නිවසින් පැන යන තෙක්ම වැටුප හෝ කිසිදු මුදලක් ඇයට ලබාදී නොමැති අතර නිවසින් එළියට යෑමට හෝ ඉඩ ප්‍රස්ථා ඇති නොවන අයුරින් අවහිරතා ඇතිකොට ඇය රඳවා තබාගෙන සිටි බවද මෙම කාන්තාව හෙළිකර ඇත.පනස් අටවැනි වියේ පසුවන මෙම කාන්තාව කුවේට් හී පිහිටි ශ්‍රී ලංකා තානාපති කාර්යාලයේ මේ වනවිට රැඳී සිටින අතර, තානාපති කාර්යාලය එරට හාම්පුතාට එරෙහිව නීතිමය පියවර ගැනීමට කටයුතු යොදා ඇත.ශ්‍රී ලංකා තානාපති කාර්යාලය විසින් මෙම සිද්ධිය පිළිබඳව එරට අභ්‍යන්තර කටයුතු අමාත්‍යාංශයට ද දැනුම් දී ඇති අතර මෙම කාන්තාවට හිමි වසර දහතුනක වැටුප් හා වන්දි ලබා ගැනීම සඳහා ගත හැකි උපරිම ක්‍රියාමාර්ග ගැනීම කෙරෙහිද විදේශ කටයුතු අමාත්‍යාංශය හා ශ්‍රී ලංකා විදේශ සේවා නියුක්ති කාර්යාංශයේ අවධානය යොමු වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n1007179</link>
    <topic>මොරටුවේදී වාද බයිලා ප්‍රසංගයක්</topic>
    <author/>
    <content>මොරටුව ලක්‍ෂපතියේ ජනජය කවය ප්‍රථම වරට ඉදිරිපත් කරන මහා වාද බයිලා ප්‍රසංගය (අද) 17 දින රාත්‍රි 7.00 ට මොරටුව ලක්‍ෂපතියේ ෆොන්සේකා පාරේ ට්‍රෙන්පේමර් හන්දිය ඉදිරිපිටදී පැවැත්වීමට සංවිධානය කර ඇත. දිවයිනේ නමගිය වාද බයිලා කණ්ඩායමක් මේ සඳහා ඉදිරිපත්වී ඇත. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071710</link>
    <topic>අත්අඩංගුවට ගත් කතගේ තොරතුරුපළවීමෙන් පසු රට වටෙන්ම පැමිණිලි</topic>
    <author>විජයානි එදිරිසිංහ</author>
    <content>පුද්ගලයන් විදෙස්ගත කරන බවට රවටා මුදල් වංචා කිරීම සම්බන්ධයෙන් කොළඹ අපරාධ කොට්ඨාසය මගින් පෙරේදා (15) අත්අඩංගුවට ගත් කාන්තාව සිදුකර ඇති මුදල් වංචාව රුපියල් කෝටි පහකට ආසන්න වෙමින් පවතින බව කොළඹ අපරාධ කොට්ඨාසය පවසයි.මේ කාන්තාව අත්අඩංගුවට ගත් බව ඊයේ (16) මාධ්‍යවල පළවීමත් සමඟම බොහෝ ප්‍රදේශවලින් කොළඹ අපරාධ කොට්ඨාසයට පැමිණිලි විශාල ප්‍රමාණයක් ලැබී තිබේ.එම පැමිණිලිවලට අනුව මේ කාන්තාව වංචනිකව ලබාගෙන ඇති මුදල් ප්‍රමාණය කෝටි පහකට ආසන්නව ඇත.අනුරාධපුරයේ ප්‍රභූවරයකුගේ නිවෙසේ රැඳී සිටින කාලයේ ඇය එම පළාතේ ජනතාව රවටා ලබාගෙන ඇති මුදල් ප්‍රමාණය කෝටිය ඉක්මවයි.මෙම සිද්ධිය සම්බන්ධව මේ වන විට පුළුල් පරීක්‍ෂණයක් ආරම්භ කර තිබේ. එම කාන්තාව මෙසේ ලබාගෙන ඇති කෝටි ගණනක මුදල් තැන්පත් කර තිබෙන්නේ කෙබඳු ස්ථානයකද යන්න සොයා ගැනීමටද පරීක්‍ෂණ සිදු කෙරෙයි.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරී රණවීර මහතාගේ අධීක්‍ෂණය යටතේ ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට, පොලිස් පරීක්‍ෂක එම්. පී. සී. කුලසේකර ඇතුලු පිරිසක් පරීක්‍ෂණ සිදුකරති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071716</link>
    <topic>කෙබඳු ආකල්ප මතවාද පැතිරී ගියදදරුවන්ට අපේකම රැක ගැනීමට උගන්වමු</topic>
    <author>නුවන් කොඩිකාර</author>
    <content>කුමණ ආකල්ප, අදහස්, උදහස්, මතවාද පැමිණියද අපේකම රැකගැනීමට දරුවන් පෙළඹවිය යුතු යැයි ජනාධිපති මහින්ද රාජපක්‍ෂ මහතා පැවසීය.අධ්‍යාපන දැනුමෙන් පමණක් නොව කර්මාන්ත , භාෂා දැනුමෙන්ද දරුවන් පෝෂණය කළ යුතු යැයිද ජනපතිවරයා කීය.කොළඹ රාජකීය විද්‍යාලයේ ඊයේ (16) පැවැති 175 වන සියවස් සමරු උළෙලට එක්වෙමින් ජනාධිපති මහින්ද රාජපක්‍ෂ මහතා එසේ සඳහන් කළේය.අතීතයේ සිට අපට උරුම වූ සභ්‍යත්වය, සදාචාර සම්පන්න බව අභියෝග බාර ගැනීමේ හැකියාව වත්මන් දරු පරපුරටද ඉගැන්විය යුතු යැයිද ? ජනාධිපති මහින්ද රාජපක්‍ෂ මහතා පැවසීය.අතීතය ගැන ආඩම්බරවන අපට අනාගතයේදීත් ආඩම්බර විය හැක්කේ වර්තමානය ඵලදායිව ගත කළ හොත් පමණක් යැයිද පැවසීය.අතීතය ගැනමේ රට ආසියාවේ අශ්චර්යය කරා ගෙන යන ගමනේ දී නාවික, ගුවන්, වානිජ, සංචාරක සේම දැනුමේ කේන්ද්‍රස්ථානයක් බවට මාතෘ භූමිය පත්කිරීමට රාජකීයන්නේ සහාය ලබා දෙන්නැයිද ජනාධිපතිවරයා මෙහිදී ඉල්ලා සිටියේය.ජනාධිපති මහින්ද රාජපක්‍ෂ මහතා මෙසේද පැවසීය.කොළඹ රාජකීය විද්‍යාලය වසර 175ක් සම්පූර්ණ කරනවා. එක් දහස් අටසිය තිස්පහේ දරුවන් විස්සකට පෞද්ගලික අධ්‍යාපනය ලබා දෙන්න “ කොළඹ ඇකඩමිය “ නමින් ආරම්භ කළ මේ පාසල මේ රටේ තිබෙන ප්‍රධාන පාසල බවට පත් වුණා. ඒ වගේම රාජකීය පාසල ඉතිහාසයේ ඉතා වැදගත් සලකුණු රාශියක් තැබූ පාසලක්.අනගාරික ධර්මපාල තුමා, ඊ. ඩබ්ලිව්. පෙරේරා, සර් ජේම්ස් පීරිස් වගේ බෞද්ධ නායකයෝ වගේම සර් පොන්නම්බලම් අරුනාචලම්, පොන්නම්බලම් රාමනාදන්, වගේ දෙමළ ජන නායකයොත් එදා කොළඹ ඇකඩමියෙන් ඉගෙන ගත්තා. ශ්‍රී ලංකාවට ජනාධිපතිවරයෙක්, අගමැතිවරු, විපක්ෂනායකවරු විතරක් නෙවෙයි මාලදිවයිනේ හිටපු ජනාධිපති අබ්දුල් ගයුම් මහතාත් ඉගෙන ගත්තේ රාජකීය විද්‍යාලයේයි.ජාත්‍යන්තර කීර්තියඒ වගේම ජාත්‍යන්තර කීර්තියත් ලංකාවට ලබා දෙන්න පුළුවන් විශිෂ්ටයන් රැසක් රාජකීය විද්‍යාලය දායාද කර තිබෙනවා.මේ ගැන රාජකීයේ ඔබට ආඩම්බර වන බව මා දන්නවා. අතීතය ගැන ආඩම්බර වන බව මා දන්නවා. අතීතය ගැන ආඩම්බර වන ඔබ, අනාගතයෙත් ආඩම්බර වෙන්න පුළුවන් වෙන්නේ, වර්තමානය ඉතා වැඩදායක අයුරින් ගත කළොත් පමණයි.රාජකීය විද්‍යාලයෙන් බිහිවුණ සියලුම විශිෂ්ටයෝ තමන්ගේ ශිෂ්‍ය අවධියේ ඉතාම ඵලදායක අයුරින් ගත කළ උදවිය ලෙස මා හඳුනාගෙන තිබෙනවා. රාජකීයේ දරුවකුට, තමන්ගේ ශිෂ්‍ය ජීවිතය අර්ථවත්ව ගත කරන්න අවශ්‍ය, සෑම දෙයක්ම පාසල සතුව තිබෙනවා. පරිගණකයේ සිට ගොවිතැන දක්වා ඉගෙන ගන්න පහසුකම් තියෙනවා.ඒ වගේම භාෂාවන් රාශියක් වගේම ඕනෑම දක්‍ෂතාවයක් දියුණුකර ගන්න අවශ්‍ය සම්පත් රාජකීය සතුව තියෙනවා.මේ විද්‍යාලයේ ආදර්ශපාඨය “ උගනිව් නැතහොත් පිටවෙව්” යන්නයි. වරප්‍රසාද රැසක් හා අවස්ථාවන් රැසක් තිබියදී අධ්‍යාපනය සාර්ථක කර ගන්න බැරි නම් “ උගනිව් නැතිනම් පිටවෙව් කියලා තමයි කියන්න වෙන්නේ. ලෝකයේ ඉගෙන ගන්න සෑම කෙනෙක්ම ඉගෙන ගන්න දුක් විඳලා තිබෙනවා. එහෙත් කෙනෙකුට හිතන්න පුළුවන් පහසුකම් තිබේ නම් දුක් විදින්න ඕනේ නෑ කියලා . මොන තරම් පහසුකම් තිබුණත් ඉගෙන ගන්න නම් දුක් විඳින්න වෙනවා. නිදිමරන්න, ඇස්, ඉස් වෙහෙසවන්න වෙනවා.මහා ධන සිටුවරයෙකුට වුණත්, ඉගෙන ගන්න වෙහෙසෙන්න වෙනවා. එම නිසා අධ්‍යාපන පහසුකම් තියෙන්නේ ශිෂ්‍ය ජීවිතයේ සැප විදින්න නෙවෙයි. වඩා වැඩි වැඩ කොටසක් ඉටු කරන්නයි.මහන්සියෙන් උගනිමුකෙනෙක් රාජකීයෙක් වෙන්නේ දිවි නොතකා සම්ප්‍රදාය රකින, ඒ වගේම බොහෝ විෂයන්වල දක්‍ෂතා පෙන්නුවොත් විතරයි. වෙනත් පාසල් දරුවෙක් රාජකීයෙක් වෙන්න නම් බොහෝ දුක්විදින්න වෙනවා. නමුත් රාජකීය විද්‍යාලයේ ඉගෙන ගන්න රාජකීය විද්‍යාලයට ආ පමණින් රාජකීය නාමය ලැබෙනවා.නමුත් ඔබ නාමමාත්‍ර රාජකීයෙක් නොවී සැබෑ රාජකීයයෙක් වෙන්න මේ පහසුකම් ප්‍රයෝජනයට ගන්න කියා මා ඉල්ලා සිටිනවා. ලංකාවේ මුල්ම පාසල වගේම ලංකාවේ ප්‍රධානම පාසලක් හැටියටත් රාජකීය විද්‍යාලයට ඒ වගකීම පැවරෙනවා. ඒ වගකීම ඉටු කරන්න රාජකීය විද්‍යාලයට පුළුවන් බව පසුගිය වකවානුවේ ඔප්පුකර පෙන්නලා තියෙනවා.පරිගණකයත්, අන්තර්ජාල භාවිතයත් නිසා මේ රටේ දරුවන් සහ මවුපියන් අතර සබඳතාව දුරස් වෙනවා කියා විශ්වාසයක් තිබෙනවා. නමුත් රාජකීය විද්‍යාලය ඒ අභියෝගය ජය අරගෙන තිබෙනවා. සෑම දරුවකුටම හැදුනුම්පතක් ලබා දී පාසලට ඇතුළත් වෙනකොට ඒ හැදුනුම්පත පරිගණකයේ සටහන් කළාම අම්මා, තාත්තාට පුළුවන් දරුවා වේලාවට පාසලට ආවද කියා ගෙදර ඉඳන්ම දැන ගන්න.ගුරු සිත නොරිදවා වේලාව නොවරදවා බැතිපෙම් උපදවා අකුරු උගනී කුමරු සොඳවාකියලයි එදා උපදෙස් දුන්නේ. ඒකට අවශ්‍ය පහසුකම් තමයි පරිගණකය හරහා ලබා දී තියෙන්නේ. ඒ වගේම ගුරුවරු දරුවන් පිළිබඳව කරන ඇගයුම් මවුපියන්ට ඕනෑම වෙලාවක ගෙදර ඉඳන් පරිගණකයෙන් දැක බලා ගන්න පුළුවන්.පරිගණකයඅපිට ඕනේ පරිගණක භාවිතය නිසා රොබෝ පරපුරක් බිහි කරන්න නෙමෙයි. පරිගණකයට වහලෙක් නොවී අපේ දරුවන්ට ආචාරධර්ම රකින හැටි කියාදිය යුතුයි.අපේ රට දැනුමේ කේන්ද්‍රස්ථානයක් කරන කොට මෙහි අනිත් පැත්ත බලන්නත් ඕනෑ. අපි පරිගණකයෙන් දැනුම ලබා ගන්නවා පමණක් නොවෙයි ඒ හරහා දැනුම ලෝකයට දෙන්නත් කටයුතු කළ යුතුයි. අපේ ථෙරවාදි බුදු දහම, ආයුර්වේදය, දේශීය වෙදකම, කර්මාන්ත, ඉතිහාසය, ජනප්‍රවාද , කලාවන් ආදිය පරිගණකයෙන් ලෝකයට ලබා දිය යුතුයි. අපි සුළුවෙන් සැලකිය යුතු රටක් නෙවෙයි. අපි ලෝකයේ ඕනෑම වැදගත් පුටුවක ඉද ගැනීමට හැකි රාජකීයෝ බව ලෝකයාට පෙන්වා දෙන්න පුළුවන් එතකොටයි.රටේ අනාගතය බාර ගැනීමට ඉන්න සිසු දරුවන් මතක තබාගත යුතු වදන් දෙකක් තිබෙනවා. පොතපත දැනුමෙන් පමණක් විශිෂ්ටයෙක් වෙන්න බැහැ. පන්ති කාමරයට වෙලා ඉන්න අයගේ සාර්ථකත්වය අඩුයි. ගෙදරට ගැරඩියෙක් ආවම පන්න ගන්න 119ට කතා කරන්නේ පන්තිකාමරවලට කොටු වෙලා හිටි අයයි. මනුෂ්‍යයෙක් වුණාම අභියෝග බාරගත යුතුයි.රාජකීය විද්‍යාලයේ රගර්, ක්‍රිකට් වල ඉඳලා සෑම ක්‍රීඩාවක්ම තිබෙනවා. මට මතකයි එදා ගිරුවායේ ඉදන් රාජකීය විද්‍යාලයට ආව ජෝර්ජ් රාජපක්‍ෂ මහත්තයා ක්‍රිකට් තරගයක දී ශතක දෙකක් ලබා ගත්තා. ඒ ජෝර්ජ් රාජපක්‍ෂ බලන්න රෙද්ද බැනියම ඇදගෙන ආපු ජොර්ජ් රාජපක්‍ෂ මහත්තයගේ තාත්තට රාජකීයේ හිටපු අය හිනා වුණා.හොඳ ක්‍රීඩකයෙක් නිසා ජෝර්ජ් රාජපක්‍ෂට මේක දරා ගන්න පුළුවන් වුණා. ක්‍රීඩාවේ යෙදෙන අය ජය වගේම පරාජයත් උහුලන්න පුරුදු විය යුතුයි. අභියෝග බාර ගන්න වගේම, අභියෝග කරන්නත් ඉගෙන ගන්නවා. මේ විද්‍යාලයේම ආදි ශිෂ්‍යයෙක් වුණ ජේ. ආර්. ජයවර්ධන මහතාත් හොඳ ක්‍රීඩකයෙක් .දවසක් මේ විද්‍යාලයේ උත්සවයකට පැමිණි ජේ. ආර්. මහත්තයා මේ විද්‍යාලයේම ආදී ශිෂ්‍යයෙක් වුණ මගේ හිතවත් අනුර බණ්ඩාරනායකට සුබ පැතුවා. “ ඔබට සදාකල් විපක්ෂ නායකධූරයේ ඉන්න වාසනාව ලැබේවා “ කියලා. අනුර පසු කාලෙක මේ බව මට කියලා හිනා වුණා. ලෝකයේ මොන ආකල්ප අදහස් ආවත් අපි අපේකම රැක ගන්න ඕන. අපේ උරුමය සුළඟට ගහගෙන යනව නම් ඒ මත බරක් තැබුවා වගේ රාජකීය පවතින්න ඕන.රාජකීය විද්‍යාලයත් දේශීය දේ ආරක්‍ෂා කළ යුතුයි. මම දන්නවා කොළඹ හතේ උදවිය විතරක් නෙවෙයි රාජකීයෝ වෙන්නේ. මුළු රටේ ම නොයෙක් ජාතීන්ට, ආගම්වලට, තරා-තිරම්වලට අයත් දරුවෝ රාජකීය විද්‍යාලයේ ඉගෙන ගන්නවා. ඒ නිසා පොදු උරුමය රාජකීයෝ ආරක්‍ෂාකර ගත යුතුයි.ඉතිහාසයරාජකීය විද්‍යාලයේ හොඳම ගෙවත්ත බිහි කරලා තිබෙනවා. රාජකීයන් ගොවිතැනට නැඹුරු වුණා. කිව්වම මට හැගෙන්නේ අපේ උරුමය රකින පිරිසක් රාජකීයේ ඉන්නවා කියලයි.ලංකාවේ ශ්‍රේෂ්ඨ රජ කෙනෙක් වන දුටුගැමුණු රජතුමා ගොවිතැන් කළා. පණ්ඩුකාභය කුමාරයට මාමා මුණගැසුනේ කුඹුරකදීයි. ඒ නිසා මේ රට ගොඩ නගන්න අපි අපේ ආකල්පවල විශාල වෙනසක් කරන්න වෙනවා.විදේශවල අධ්‍යාපනය හදාරන්න යන දරුවන් බොහෝ වේලාවට අධ්‍යාපනය ලබන අතරතුර සාමාන්‍ය රැකියාවක යෙදෙනවා. වෛද්‍ය, නීති, ඉංජිනේරු, ගුවන් යානා තාක්‍ෂණය ඉගෙන ගන්න ගමන් සාමාන්‍ය වෘත්තියක යෙදෙනවා.සෑම මට්ටමකම වෘත්තීන් රටට අවශ්‍යයි. එහෙම වුණොත් අපට දියුණු විය හැකියි. රාජකීයෝ දැනුම පමණක් නෙවෙයි, දෑතේ කර්මාන්තත් ඉගෙන ගත යුතුයි. ගොවිතැන, ගෙවතුවගාව වඩු වැඩ ගමේ ස්කොලෙට , කොළඹ ස්කොලේට පරිගණක, විද්‍යා - තාක්‍ෂණය කියලා බේදා වෙන්කරගත් කාලය ඉවරයි.දුප්පතුන්ට, පොහොසතුන්ට උරුම වැඩ කියලා දෙකක් නැහැ. රාජකීයෝ වෙන්න නම් බොහෝ දේ දැන ගන්න ඕනෑ. අතීතයේ හිටපු රාජකීයෝ භාෂා ශාස්ත්‍රය වගේම කඩු, දුණු සටන්, අසුන්පිට යාම ඉදන් ගොවිතැන දක්වා බොහෝ දේ දැන ගත්තා.ඔබගේ ජීවිතයට බලපාපු විශාල ප්‍රශ්නයක් දැන් නිරාකරණය වෙලා ඉවරයි. පැරණි කියමනක් තියෙනවා “ වළක වැටෙන එක මොළයට” හොඳයි කියලා.වළකට වැටුණ කෙනා ඒ වලෙන් ගොඩ එන්න විවිධ උපක්‍රම සිතිය යුතුයි. ඉන් පස්සේ ධෛර්යය ඇතිව ක්‍රියා කරලා ගොඩ එන්න ඕනෑ. වළෙන් ගොඩ එනකොට, මොළයත්, ශරීරයත් වෙහෙසෙන නිසා ඒ අංශ දෙකම, දියුණු වෙනවා .දියුණුවීමමේ දෙයින් අදහස් කරන්නේ නැහැ මිනිස්සු කරදරයට පත්වීම හොඳයි කියලා. ඛේදවාචකය ජය ගන්න තරමටම ඉරණම සමඟ පොර බැදුණු තරමට ඒ ජාතිය දැනුවත් වෙනවා. ශක්තිමත් වෙනවා.අපි වසර තිහක් තිබුණු ලෝකයේ දරුණුම ත්‍රස්තවාදය සමඟ සටන් කිරීමේ අභියෝගය බාර ගත්තා. දැන් අපට ලෝකයේ කිසිඳු රටකට නැති අත්දැකීම් දැනීම ධෛර්යය තිබෙනවා.ඒ දැනුම, ධෛර්යය යොදාගෙන ලෝකය ජයගත යුතුයි. රටට ආදරය කරන රාජකීයන්ගේ වගකීම එයයි.විපක්ෂනායක රනිල් වික්‍රමසිංහ ජනාධිපති ලේකම් ලලිත් වීරතුංග , මැති ඇමැතිවරුන්වන බන්දුල ගුණවර්ධන, දිනේෂ් ගුණවර්ධන, රංජිත් සියඹලාපිටිය, ඩිලාන් පෙරේරා , පයිසර් මුස්තාපා, තිලංග සුමතිපාල, ලක්ෂ්මන් කිරිඇල්ල, ගයන්ත කරුණාතිලක, රාවුෆ් හකීම් යුද හමුදාපති ලුතිනන් ජනරාල් ජගත් ඩයස්, නාවික හමුදාපති වයිස් අද්මිරාල් තිසර සමරසිංහ, විදුහල්පති උපාලි ගුණසේකර , මහත්වරුන් ආදි සිසුන් දෙමවුපියන් ගුරුවරුන් සිසුදරුවන් ඇතුළු විශාල පිිරිසක් මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071720</link>
    <topic>ලේක්හවුසියට ආදරය කරන සේවක සේවිකාවන්ට කෘතගුණ දැක්වීමට අප නිරතුරුව සූදානම්</topic>
    <author>සිතාරා සේනානි</author>
    <content>ලේක්හවුස් ආයතනයට ආදරය කරන, එය තම ජීවිතයේ කොටසක් සේ සලකා කටයුතු කරන සේවකයන්ට මෙන්ම ඔවුන්ගේ දූ දරුවන්ට ද ආයතනය පෙරළා සැලකිලි දක්වන බව ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා පැවැසීය.සභාපතිවරයා මෙසේ පැවැසුවේ ලේක්හවුස් ආයතනයේ සේවක සේවිකාවන්ගේ 2009 වසරේ 5 වසර ශිෂ්‍යත්ව විභාගය සමත් දූ දරුවන් වෙනුවෙන් ශිෂ්‍යත්ව හා තිළිණ ප්‍රදානය කිරීමේ අවස්ථාවට සහභාගි වෙමිනි.ලේක්හවුස් ප්‍රතිපාදන අරමුදල එම ආයතනයේ කළමනාකාරීත්වය හා එක්ව ශිෂ්‍යත්ව ප්‍රදානය මෙවර පවත්වන ලද්දේ 11 වැනි වරටය. ශිෂ්‍යත්ව ප්‍රදානය ලේක්හවුස් ආයතනයේදී ඊයේ (16) පැවැත්විණි.ලේක්හවුස් ආයතනයේ සභාපති ප්‍රවීණ මාධ්‍යවේදී බන්දුල පද්මකුමාර මහතා එහිදී මෙසේ ද කීවේය.මේ සුවිශේෂී අවස්ථාවට සහභාගි වන විට මටත් මගේ අතීතය සිහිපත් වුණා. මමත් එදා මේ දරුවන් වගේ කොට කලිසමක් ඇඳගෙන මාතර සිට කොළඹට ආවා. ඒ කොළඹ ආනන්ද විදුහලට ඇතුළත් වෙන්නයි.අප සියලු දෙනාම නිදහස් අධ්‍යාපනයේ සහායෙන් මේ තැනට පැමිණි අයයි. ඒ නිසා අප නිදහස් අධ්‍යාපනයට ණයගැතියි. විදේශ ගතවූ අවස්ථාවල නිදහස් අධ්‍යාපනය කියන දේ මොන තරම් දෙයක් දැයි අපට වටහා ගත හැකියි. නිදහස් අධ්‍යාපනය කෙතරම් ශ්‍රේෂ්ඨ දැයි නිරතුරු සිහිපත් කළ යුතුයි. ඔබ වෙත ලැබුණු මේ නිදහස් අධ්‍යාපන වරම ඔබේත්, රටේත්, ජාතියේත් අනාගත යහපත වෙනුවෙන් ඉවහල් කර ගන්නා මෙන් මේ දරු දැරියන්ගෙන් මා ඉල්ලා සිටිනවා.ලේක්හවුස් ආයතනය කියන්නේ මෙරට සුවිශේෂී ආයතනයක්. වෙනත් කිසිම ආයතනයක නැති අන්දමින් මේ ආයතනය සේවක සුබසාධනය වෙනුවෙන් කැපවී කටයුතු කරනවා. ගිය මාසයේ සේවකයන්ගේ පාරිතෝෂික දීමනාව වෙනුවෙන් රුපියල් ලක්‍ෂ 320 ක් වැය කළා. පසුගිය මාස හයක කාල සීමාවේ නොයෙකුත් ආර්ථික අර්බුද මධ්‍යයේ වුවත් ආයතනයේ දියුණුව වෙනුවෙන් පියවර රැසක් ගත්තා. ඒවා සඳහා මුදල් ද වෙන් කළා.වත්මන් අධ්‍යක්‍ෂ මණ්ඩලය පත්වීමෙන් පසු කිසිම සේවක වරප්‍රසාදයක් අහිමි නොකරන බව ප්‍රකාශ කළා. ඒ ප්‍රකාශයම මා අදත් කියනවා. එසේ වුවත් ආයතනයේ දියුණුව සඳහා ගත යුතු හැම පියවරක්ම අපි ගන්නවා. මා මෙසේ කියන්නේ මේ දරුවන්ට අද දින ලබා දෙන තෑගිවලට අමතරව සේවක යහපත සඳහා ආයතනය විවිධ සද්ක්‍රියාවල නිරතවන බව මතක් කළ යුතු නිසයි.අප එක් ආකල්පයක් දරනවා. ලේක්හවුස් ආයතනයට පෙරළා ආදරය කරන, එය තම ජීවිතයේ කොටසක් ලෙසත් ප්‍රදීපස්ථම්භයක් ලෙසත් සලකන සේවකයන්ට අපද පෙරළා සලකනවා. ඔවුන්ට ධෛර්යය දෙනවා. ඔවුන්ගේ දරුවන් අපගේත් දරුවන් සේ සලකා කටයුතු කරනවා.ලේක්හවුස් ආයතනය ලබා දෙන වරප්‍රසාද ලබාගන්නා අතරේ ඒ වෙනුවෙන් තමන් ආයතනයට ණයගැති සේ සලකා තමන්ගේ සේවය උපරිමයෙන් ලබා දෙන සේවකයන්ට ආයතනය ද පෙරළා ආදරය දක්වනවා.අප ලබා දෙන තිළිණයේ වටිනාකම ඔබ මතක තබා ගන්න. මේ තිළිණය ඔබගේ අනාගත ජීවිතයට ආලෝකයක් බවට පත් කර ගන්න.ලේක්හවුස් ප්‍රතිපාදන අරමුදලේ ලේකම් සරත් මණ්ඩලවත්ත මහතා -  සේවකයන්ගේ දූ දරුවන්ට ශිෂ්‍යත්ව ප්‍රදානය කිරීම 1999 වසරේ ආරම්භ කළා. එදා සිට වසර 11 ක් එය නොකඩවා පවත්වාගෙන ඒමට හැකි වුණා. මෙසේ ශිෂ්‍යත්ව ප්‍රදානය කිරීමේ අරමුණ වන්නේ සේවක සේවිකාවන්ගේ දූ දරුවන් අගය කරමින් ඔවුන් දිරිමත් කිරීමයි.මේ සද්කාර්යය වෙනුවෙන් අත හිත දෙන සභාපතිතුමා ඇතුළු අධ්‍යක්‍ෂ මණ්ඩලය උපරිම සහාය ලබා දෙනවා. සභාපතිතුමා ගිය වසරේත්, මේ වසරේත් මේ අවස්ථාවට සහභාගි වුණා. සේවක සේවිකාවන්ගේ දූ දරුවන් දිරිගැන්වීමට අප තවදුරටත් කටයුතු කරනවා.පසුගිය වසරට වඩා අපි තෑගි ප්‍රමාණය වැඩි කර තිබෙනවා. රුපියල් 3000 ක් වටිනා පොත් වවුචරයක්, ආයතනයේ ප්‍රතිපාදන අරමුදලෙන් රුපියල් තුන්දහසක් පිරිනමනවා. “මිහිර” පුවත්පත වසරක් වෙනුවෙන් නොමිලේ ලබා දීමටත්, ලේක්හවුස් ග්‍රන්ථ ප්‍රකාශන අංශයේ අනුග්‍රහයෙන් පොත් ඇතුළත් පාර්සලයක්, නිවාස සංවර්ධන මූල්‍ය බැංකුවේ ඉතුරුම් ගිණුමක් ලබා දීමටත් කටයුතු කරනවා.ලේක්හවුස් දැන්වීම් අංශයේ ප්‍රධානි වරුණ මල්ලවාරච්චි මහතා ඩී. එස්. අයි. ආයතනයෙන් සපත්තු සඳහා වවුචරයක් ලබා දීමටත්, සහකාර සාමාන්‍යාධිකාරි සුභාෂ් කරුණාරත්න මහතා, එච්. ඩී. එෆ්. සී. බැංකුවෙන් ගිණුම බැගින් ලබා දීමටත්, තරුණි ප්‍රධාන කර්තෘ ගාමිණී සමරසිංහ මහතා, මල්පියලි ආයතනයෙන් පොත් පාර්සලය බැගින් ලබා දීමටත්, සිළුමිණ දැන්වීම් කළමනාකාර ස්ටැන්ලි තිලකරත්න මහතා, රිචඩ් ආයතනයෙන් අභ්‍යාස පොත් ලබාදීමටත් අනුග්‍රහය දක්වා තිබෙනවා.සිළුමිණ කර්තෘ කරුණාදාස සූරියආරච්චි මහතා - මිනිසකු හදන ප්‍රධානතම දෙය ඉගෙනුමයි. අද අප ඉගෙන ගතහොත් අනාගතයේ ඉහළ තැනකට යන්න පුළුවන්. මවුපියන් නිරතුරුව හිතන්නේ තම දරුවන්ගේ දියුණුවයි. ඒ නිසා මේ දරුවන් ඉතා වාසනාවන්තයි. ඒ ගැන ලේක්හවුස් සේවකයන් ලෙස අප ඉතාමත් ම සතුටු වෙනවා. මෙතරම් සේවකයන්ගේ දූ දරුවන්ට සලකන වෙනත් ආයතනයක් නැති තරම්.ප්‍රතිපාදන අරමුදලේ සභාපති ධම්මික ගුණසිංහ මහතා ද කතා කෙළේය.දරු දැරියන්ට ශිෂ්‍යත්ව ප්‍රදානය කිරීම ලේක්හවුස් සභාපති බන්දුල පද්මකුමාර, මූල්‍ය අධ්‍යක්‍ෂ ශාන් ෂන්මුගනාදන්, මෙහෙයුම් අධ්‍යක්‍ෂ උපුල් දිසානායක, කර්තෘ මණ්ඩල අධ්‍යක්‍ෂ සීලරත්න සෙනරත්, නීති හා පරිපාලන අධ්‍යක්‍ෂ රසාංග හරිස්චන්ද්‍ර, සිළුමිණ කර්තෘ කරුණාදාස සූරියආරච්චි හා දිනමිණ ප්‍රධාන කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහත්වරුන් අතින් සිදුකැරිණි.එච්. ඩී. එච්. ද සිල්වා, එච්. එම්. කේ. ජයන්ත, කේ. එම්. එන්. රන්කැකුළු, ඩී. එම්. පී. යූ. කරුණාසේකර, ජේ. ආර්. එස්. ජයසිංහ, ජේ. ඒ. ආර්. ඩී. අමරසිංහ, ආර්. ඒ. කේ. එස්. දිව්‍යාංගා, බී. ඒ. ඩී. ඩී. හර්ෂණ, ඩබ්ලිව්. ඕ. කේ. පී. එල්. විජේසිංහ, එම්. ඩබ්ලිව්. එල්. එස්. ජයබාහු, ඊ. ඒ. ටී. එම්. ආර්. සමරවික්‍රම, ඒ. ටී. නිමේෂා, අයි. එම්. එස්. විලාසා, එච්. ඩී. අලුත්ගේ, ඒ. ඩී. ඒ. සිල්වා, එච්. කේ. පරණවිතාරණගේ, කේ. එම්. විතානගේ, ජී. ජී. බී. එස්. ගොඩමුන්න, ඩබ්ලිව්. ඊ. එස්. ප්‍රබෝධා, ඩබ්ලිව්. ටී. සී. පෙරේරා, සී. එන්. සිල්වා, එස්. එස්. බණ්ඩාරනායක, එස්. එස්. හේවාවිතාරණ, ඩී. එම්. එම්. සී. අයි. දසනායක, බී. ඩී. ගමගේ, ඩබ්ලිව්. එම්. ඩී. වීරසිංහ සහ එච්. ඒ. කේ. පී. දිලුක්ෂණ දරු දැරියෝ මෙහිදී තිළිණ හා ශිෂ්‍යත්ව ලැබූහ.ශිෂ්‍යත්වලාභී දරු දැරියන්ගේ මවුපියන් වෙනුවෙන් සමන්ත කරුණාසේකර මහතා ද, ශිෂ්‍යත්වලාභීන් වෙනුවෙන් දරු දැරියෝ කීප දෙනෙක් ද අදහස් දැක්වූහ.ලේක්හවුස් නියෝජ්‍ය සාමාන්‍යාධිකාරී, මානව සම්පත් කළමනාකරණ නාරද සුමනරත්න, දැන්වීම් අංශ ප්‍රධානී වරුණ මල්ලවආරච්චි සහ කර්තෘ මණ්ඩල පරිපාලන නිලධාරි රෝහණ ආර්යරත්න මහත්වරු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071711</link>
    <topic>සිරුරේ සඟවාගෙනහෙරොයින් අලෙවි කළ අයෙක් දැලේ</topic>
    <author>භක්ති ධර්මපි‍්‍රය මෙන්ඩිස්</author>
    <content>සිරුරේ රහස් ප්‍රදේශයේ සඟවාගෙන හෙරොයින් අලෙවි කළ පුද්ගලයකු හෙරොයින් පැකට් 40ක් සමඟ පාණදුර පොලිසියේ විශේෂ පොලිස් කණ්ඩායමක් ඊයේ (17) අත්අඩංගුවට ගෙන තිබේ.සැකකරු වසරකට වැඩි කාලයක සිට මේ ආකාරයෙන් හෙරොයින් අලෙවි කළ බව පරීක්ෂණ වලින් අනාවරණය වී ඇත.සැකකරු දෙහිවල සහ ගල්කිස්ස ප්‍රදේශවලින් හෙරොයින් ගෙනවිත් පාණදුර නගරයේ අලෙවි කර ඇතැයි පොලිසිය පවසයි.හෙරොයින් පැකට්ටුවක් රුපියල් 300 සිට 500 දක්වා මිලකට අලෙවි කර තිබේ.ජ්‍යෙෂ්ඨ පොලිස් අධිකාරී සුමිත් එදිරිසිංහ මහතාගේ උපදෙස් පරිදි උප පොලිස් පරීක්ෂක ඒ. ඒ. එම්. මිහිලාන් මහතාගේ මෙහෙයවීමෙන් මේ වැටලීම සිදු කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071712</link>
    <topic>අසැබි රූප නරඹමින් සිටිළමයින් 20ක් කුරුණෑගලදී අල්ලයි</topic>
    <author>විජයානි එදිරිසිංහ</author>
    <content>පාසල් දරුවන්ට මත්ද්‍රව්‍ය අලෙවි කරන සහ ඉන්ටර් නෙට් කැෆේ හරහා අසභ්‍ය රූප රාමු පෙන්වන පිරිසක් අත්අඩංගුවට ගැනීමට කුරුණෑගල ප්‍රදේශයේ දැවැන්ත මෙහෙයුමක් සිදුකෙරිණි.එහිදී ළමයින්ට ගංජා අලෙවි කරන ජාවාරම්කරුවන් පිරිසක් ගංජා කිලෝ 12ක් සමඟින්ද, අසභ්‍ය රූප රාමු නරඹමින් සිටි ළමයින් 20 ක්ද අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071713</link>
    <topic>ජලයේ ෆ්ලෝරයිඩ් ඉවත් කරන්නඅලුත් ජල පෙරනයක්</topic>
    <author>ශීලා උඩුවර</author>
    <content>උතුරු මැද පළාතේ භූ®ගත ජලයේ තිබෙන අධික ෆ්ලෝරයිඩ් ඉවත් කිරීම සඳහා හන්තාන මූලික අධ්‍යාපන ආයතනය ජල පෙරනයක් හඳුන්වා දී තිබේ.මේ ජල පෙරනය එම ප්‍රදේශයේ ජනතාවට නොමිලේ බෙදා දී තිබේ.පී. වී. සී. නලයක් හා අලුතින් පිච්චූ ගඩොල් කැට භාවිතයෙන් නිර්මාණය කර ඇති මේ ජල පෙරණය ඉතා අඩු මුදලකින් නිපදවා තිබේ.ලංකාවේ අධික ෆ්ලෝරයිඩ් සහිත ජලය ඇති අනිකුත් ප්‍රදේශවල ජනතාවටද පානීය ජලය පිරිසිදු කර ගැනීමට මේ ජල පෙරහනය යොදාගත හැකිය.ඉතා සාධාරණ මිලකට මෙම ජල පෙරහනය ලබාගත හැකි අතර 081-2232002 දුරකතන අංකයෙන් විස්තර ලබාගත හැකිය.අධික ෆ්ලෝරයිඩ් සාන්ද්‍රණය සහිත ජලය පානය කිරීමෙන් වකුගඩු ආශි‍්‍රත රෝග මෙන්ම දත් හා අස්ථි ආශි‍්‍රත රෝගවලට ගොදුරුවීමේ අවදානමක් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071714</link>
    <topic>අග්නිදිග ආසියාවේ රටවල් අතුරින්අඩුම ළදරු හා මාතෘ මරණ ශ්‍රී ලංකාවේ</topic>
    <author>සන්ධ්‍යා කරුණාරත්න</author>
    <content>අග්නිදිග ආසියාවේ රටවල් අතරින් අඩුම ළදරු හා මාතෘ මරණ අනුපාතය ශ්‍රී ලංකාවෙන් වාර්තා වේ.උපරිම ආයු අපේක්‍ෂාව ද මෙරටින් වාර්තා වන අතර මේ වාර්තාවීම්වලට ජාතික ප්‍රතිශක්තිකරණ වැඩසටහන උපකාරී වී ඇත.රජය වසරකට රුපියල් කෝටි 55 ක මුදලක් ජාතික ප්‍රතිශක්තිකරණ වැඩසටහන සඳහා වැය කරයි.ක්ෂය රෝගය, රුබෙල්ලා, සරම්ප, පිටගැස්ම, ගලපටලය, පෝලියෝ වැනි දරුණු රෝග දහයකින් ජනතාව ආරක්‍ෂා කර ගැනීම මේ වැඩසටහන යටතේ සිදුකෙරේ.”තිරසාර ප්‍රතිශක්තිකරණ වැඩපිළිවෙළක් උදෙසා මුදල් ආයෝජන කිරීම” තේමාව යටතේ පාර්ලිමේන්තු නියෝජිතයන් දැනුම්වත් කරමින් බත්තරමුල්ල වෝටර්ස් එජ් හෝටලයේ පැවැති දෙවැනි උප කලාපීය සමුළුව අමතමින් සෞඛ්‍ය ඇමැති මෛත්‍රීපාල සිරිසේන මහතා මේ බව ඊයේ (15) පැවැසුවේය.රෝග නිවාරණය සඳහා ලාභදායිම සහ සාර්ථකම ක්‍රමවේදය ප්‍රතිශක්තිකරණ වැඩසටහන යැයි ද ඇමැතිවරයා කීය. මේ වැඩසටහනට මුදල් ආයෝජනය කිරීමෙන් දිගුකාලීන ප්‍රතිඵල ලැබිය හැකි බවද ඇමැතිවරයා අවධාරණය කළේය.ඉකුත් කාලයේ දී මේ වැඩසටහන සම්බන්ධයෙන් නොයෙකුත් විවේචන එල්ල වුවද වර්තමානය වන විට එය යථා තත්ත්වයට පත්ව ප්‍රතිශක්තිකරණ වැඩසටහන සාමාන්‍ය මට්ටමෙන් ක්‍රියාත්මක වන්නේ යැයි ඇමැතිවරයා පැවැසුවේය.සෞඛ්‍ය ක්‍ෂේත්‍රයේ සංවර්ධනය උදෙසා ජාතික හා ජාත්‍යන්තර ලෙස ඕනෑම ආයතනයකට ගොස් සහාය ඉල්ලා සිටීමට සෞඛ්‍ය ඇමැතිවරයා ලෙස තමා කැපවී සිටින බව ද ඇමැතිවරයා ප්‍රකාශ කළේය.සහස්‍රක සංවර්ධන ඉලක්කයක් ලෙස වසර 2015 වන විට ප්‍රතිශක්තිකරණ වැඩසටහන ජය ගත යුතු බව ද, ඒ සඳහා ශ්‍රී ලංකාව සූදානමින් සිටින බව ද ලෝක සෞඛ්‍ය සංවිධානයේ ශ්‍රී ලංකාවේ නේවාසික නියෝජිත වෛද්‍ය ෆිර්දෝසි මෙහෙතා මහතා කීය.ප්‍රතිශක්තිකරණ වැඩසටහන ක්‍රියාත්මක කිරීමෙන් රෝගවලින් දරුවන් ආරක්‍ෂා කළද මහාමාර්ග අනතුරුවලින් බොහෝ පිරිසක් මිය යන්නේ යැයි ද, මේ ගැටලුව කෙරෙහි විශේෂ අවධානයක් යොමු කළ යුත්තේ යැයි ද හෙතෙම පැවැසීය. සෞඛ්‍ය අමාත්‍යාංශය සහ සබින් (Sabin) එන්නත් ආයතනය එක්ව මේ සමුළුව සංවිධානය කරනු ලැබීය.පාර්ලිමේන්තු මහලේකම් ධම්මික කිතුල්ගොඩ, සෞඛ්‍ය ලේකම් වෛද්‍ය රවීන්ද්‍ර රුබේරු, අතිරේක ලේකම් වෛද්‍ය පාලිත මහීපාල, වසංගත රෝග විද්‍යා අංශයේ වැඩබලන අධ්‍යක්‍ෂ වෛද්‍ය සුදත් පීරිස්, කාම්බෝජයේ සෞඛ්‍ය ඇමැති ස්වේ සරත්, නේපාලයේ සෞඛ්‍ය හා ජනගහන පිළිබඳ ඇමැති වී. ප්‍රධාන්, නේපාලයේ කාන්තා, ළමා සහ සමාජ සුබසාධන ඇමැති සන්ධ්‍යා දේවි, කාම්බෝජයේ පාර්ලිමේන්තු මන්ත්‍රී ලෝක් ඛෙන් මහත්ම මහත්මීහු ද මේ සමුළුවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071715</link>
    <topic>පාසල් වෑන් රිය ලොරියේ ගැටීසිසුවියකට බරපතළ තුවාල</topic>
    <author>ඩී. මිහිඳුකුල - කොච්චිකඩේ විශේෂ</author>
    <content>පාසල් වෑන් රථයක් ලොරියක ගැටීමෙන් වෑන් රථයේ සිටි පාසල් දැරියක බරපතළ තුවාල ලබා කොළඹ ජාතික රෝහලේ දැඩි සත්කාර ඒකකයට ඇතුළත් කර ඇත. රෝහල් ගතකර ඇත්තේ කටාන ඇත්ගාල පදිංචි ඉඳුමිණි ප්‍රසාදිකා රණසිංහ නැමැති මීගමුව ආවේ මරියා කන්‍යාරාමයේ ඉගෙනුම ලබන වයස අවුරුදු 8 ක දැරියකි.වෑන් රථය කටාන පැත්තේ සිට පාසල් ළමුන් රැගෙන මීගමු නගරය කරා එමින් සිටියදී කටාන මීරිගම පාරේ නික්ලස් විදුහල ඉදිරිපිටදී ඊයේ (16) පෙරවරුවේ මේ අනතුර සිදුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071717</link>
    <topic>විශ්‍රාම වැටුප් වියදමරු. බිලියන 103 දක්වා වැඩිවේ</topic>
    <author>චන්දිමා එදිරිමාන්න</author>
    <content>වසර දහයක් ඇතුළත රුපියල් බිලියන 20 සිට බිලියන 103 දක්වා විශ්‍රාම වැටුප් වියදම වැඩිවී ඇතැයි, විශ්‍රාම වැටුප් දෙපාර්තමේන්තුව අනාවරණය කරයි.රාජ්‍ය සේවාව ව්‍යාප්තවීම, විශ්‍රාම ගැන්වීමේ නව විධිවිධාන, විශ්‍රාමිකයනටද ජීවන වියදම් දීමනාව ගෙවීම, රාජ්‍ය සේවයේ වැටුප් වැඩිවීම, විශ්‍රාම වැටුප් ප්‍රතිලාභ වැඩි වීම, වැන්දඹුවනගේ සංඛ්‍යාව ඉහළ යාම, විශ්‍රාම වැටුප් විෂමතාවයන් ඉවත් කිරීම යන කාරණා විශ්‍රාම වැටුප් වියදම ඉහළ යාමට බලපා ඇතැයිද එම දෙපාර්තමේන්තුව පෙන්වා දෙයි.මීට අමතරව විශ්‍රාමිකයින්ගේ ප්‍රමාණය හා එහි සමස්ත පිරිවැය ඉදිරියේදී තවදුරටත් වර්ධනය වීමේ හැකියාව පවතින හෙයින් රටේ සංවර්ධනයටද මෙය බාධාවක් වීමට ඉඩ ඇත.මේ අනුව බලන විට තිරසාර විශ්‍රාම වැටුප් ක්‍රමයක් සඳහා ප්‍රතිසංස්කරණ ක්‍රියාවලියක් අවශ්‍යය බවත් විශ්‍රාම වැටුප් දෙපාර්තමේන්තුව නව ප්‍රතිසංස්කරණ යෝජනාවලියක් ඉතා ඉක්මනින් ඉදිරිපත් කරන බවත් විශ්‍රාම වැටුප් අධ්‍යක්‍ෂක ජනරාල් කේ. ඒ. තිලකරත්න මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071718</link>
    <topic>ශ්‍රී ලංකා ආර්ථිකයේමේ වන විට 7%ක වර්ධනයක්</topic>
    <author>සුභාෂිනි සේනානායක</author>
    <content>ශ්‍රී ලංකා ආර්ථිකය 2010 වසරේ පළමු කාර්තුව තුළදී 7% ක වර්ධනයක් ලබා තිබෙන බව ජාතික සංවර්ධන මාධ්‍ය මධ්‍යස්ථානය පවසයි.කෘෂිකාර්මික, කාර්මික සහ සේවා අංශයෙන් පිළිවෙළින් 9% ක්, 6.9% ක් සහ 6.7% ක වර්ධනයක් ලබා තිබෙන බව පවසන ජාතික සංවර්ධන මාධ්‍ය මධ්‍යස්ථානය යුද්ධය නිමා වී දේශපාලනික වශයෙන් රට තුළ ස්ථායිතාවක් ඇතිවීම හේතුකොටගෙන ආර්ථිකයේ වර්ධනයක් සිදු වී තිබෙන බව පවසයි.2009 වසරේ අවසන් කාර්තුවේදී 6.2% ක් වූ ආර්ථික වර්ධනය 2010 වසර අවසාන වන විට සියයට 7 – 8 ක් අතර තත්ත්වයකට ඉහළ ගිය බවත්, 2010 වසරේ මුල් කාර්තුවේදී කෘෂිකර්ම, වන හා ධීවර අංශයන්හි දළ දේශීය නිෂ්පාදනය සඳහා 14% ක දායකත්වයක් ලබා දී ඇති බවත් පවසන මාධ්‍ය මධ්‍යස්ථානය මෙකී අංශයන් 2009 වසරේ අවසන් කාර්තුවේ සිට අඛණ්ඩ වර්ධනීය තත්ත්වයක් පෙන්නුම් කර තිබෙන බව ද පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=n10071719</link>
    <topic>සටහන් වූ දත්ත මැකූ ප්‍රධාන ආරක්ෂක නිලධාරියාට එරෙහිව නීතිමය පියවර</topic>
    <author>කුමුදු හෙට්ටිආරච්චි</author>
    <content>ජනාධිපතිවරණයෙන් පසු සැලසුම් සහගත ලෙස රජය පෙරළීමට කුමන්ත්‍රණය කළ බව කියන පුද්ගලයන් රැඳී සිටි සිනමන් ලේක් සයිඩ් හෝටලයේ ආරක්ෂක කැමරාවන්හි සටහන් දත්ත මකාදැමීම සම්බන්ධයෙන් එම හෝටලයේ ප්‍රධාන ආරක්ෂක නිලධාරියාට විරුද්ධව ගත යුතු නීතිමය පියවර සඳහා නීතිපතිවරයාගෙන් උපදෙස් පතා ඇතැයි රහස් පොලිසිය කොළඹ කොටුව මහේස්ත්‍රාත් ලංකා ජයරත්න මෙනෙවියට දැන්වීය.පසුගිය ජනවාරි 26 හා 27 දිනයන්හි හෝටලයේ ආරක්ෂක කැමරා පද්ධතියේ සටහන් එම දත්ත මකා දැමීම සම්බන්ධව අධිකරණයට ඉදිරිපත් කෙරුණු එහි ප්‍රධාන ආරක්ෂක නිලධාරී දොන් ජූඩ් රංජිත් දයාරත්න දැනට අධිකරණ ඇප මත මුදා හැර සිටියි.ජනාධිපතිවරණ පොදු අපේක්ෂකයා වූ විශ්‍රාමික ජෙනරාල් සරත් ෆොන්සේකාගේ මූලිකත්වයෙන් කලක සිට සැලසුම් කොට තිබූ රජය පෙරළීමේ කුමන්ත්‍රණය ක්‍රියාවට නැංවීම සඳහා ඉහත දෙදින තුළ හෝටලයේ රැඳී සිටි බවට අත්අඩංගුවට ගත් පොදු අපේක්ෂකයාගේ ආධාරකරුවන් යැයි කියන විශ්‍රාමික යුද හමුදා නිලධාරීන් දෙදෙනෙක් හා තවත් පුද්ගලයෙක් නීතිපතිවරයා ගේ උපදෙස් මත අධිකරණය මගින් නිදහස් කරන ලදී.පසුගිය ජනවාරි 26 හා 27 යන දෙදිනෙහි අදාළ හෝටලයේ ආරක්ෂක කැමරා පද්ධතියේ දත්ත ගබඩාව අධිකරණ නියෝග මත කොළඹ විශ්ව විද්‍යාලයේ පරිගණක පාසල විසින් නිරීක්ෂණයට ලක් කිරීමෙන් පසු එම දෙදිනෙහි සටහන් දත්තයන් මකා දමා ඇති බවට අධිකරණය වෙත වාර්තාවක් ඉදිරිපත් කැර තිබුණි.යම් අපරාධයක් කරන බවට හෝ පූර්වෝපාය යොදන බවට යුද හමුදා මේජර් ජෙනරාල් මානවඩුගේ මහතා විසින් රහස් පොලිසියට කළ පැමිණිල්ලක් මත රහස් පොලිසිය සිද්ධිය සම්බන්ධව පරීක්ෂණ ආරම්භ කැර තිබුණි.රහස් පොලිසිය විසින් සිදු කළ පරීක්ෂණවලදී සිනමන් ලේක් සයිඩ් හෝටලය අසල නවතා තිබූ කාර් රථයක් වැඩිදුර පරීක්ෂණ සඳහා පසුගිය ජනවාරි 27 වැනිදා අත්අඩංගුවට ගෙන තිබුණි.එම කාර් රථය යම් අපරාධයක් සිදු කිරීම සඳහා යොදාගත් බවට හෙළිදරව් නොවන බව ඊයේ (16) අධිකරණයට දන්වා සිටි රහස් පොලීසිය රථය එහි ලියාපදිංචි අයිතිකරු වෙත මුදාහැරීමට අවසර ඉල්ලා සිටියේය.කරුණු සලකා බැලූ මහේස්ත්‍රාත්වරිය කාර් රථය එහි ලියාපදිංචි අයිතිකරු වෙත මුදා හැරීමට ඊයේ (16) නියෝග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007171</link>
    <topic>‘මුතූර් - කිලි වේඩ්ඩි රෝහලටකඩිනමින් වෛද්‍යවරයකු දෙන්න’</topic>
    <author>ත්‍රිකුණාමලය විශේෂ</author>
    <content>මූතූර්, කිලිවෙඩ්ඩි ග්‍රාමීය රෝහලේ සිටින එකම වෛද්‍යවරයා නිවාඩු ලබා රෝහලෙන් බැහැරව යනවිට අනුප්‍රාප්තික වෛද්‍යවරයකු එයට අනුයුක්ත නොකිරීම නිසා ඉන් පසුව රෝහල වසා දමන බව ප්‍රදේශවාසීහු පවසති.පිරිමි හා කාන්තා රෝගීන් සඳහා රෝහලේ වෙනමම වාට්ටු දෙකක් ක්‍රියාත්මක වන අතර එකම වෛද්‍යවරයා නිවාඩු ලබන විට නේවාසික රෝගීන් අවට රෝහල්වලට මාරු කර යවන අතර සාමාන්‍ය රෝගීන්ට ප්‍රතිකාර ලබාදී නිවෙස්වලට යවන බව ප්‍රදේශවාසීහු චෝදනා කරති.මේ නිසා බාහිර රෝගී අංශයද ක්‍රියාත්මක නොවේ. හදිසි සේවා වාට්ටු හා බාහිර රෝගී අංශය සඳහා සිටිනුයේ එකම වෛද්‍යවරයෙකි. අවට ප්‍රදේශවාසීන් රැසකට සෙත සලසන මෙම රෝහල වසා දමන අවස්ථාවලදී කිලෝ මීටර් පහක් දුරගෙවා සේරුනුවර රෝහලට හෝ කිලෝ මීටර් අටක් දුර ගෙවා මූතූර් රෝහලට පැමිණිය යුතුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007172</link>
    <topic>මඩකළපුවෙන්පුරාවස්තු රැසක්හමුවෙයි</topic>
    <author>මඩකළපු සමූහ</author>
    <content>මඩකළපු වාකරේ ප්‍රාදේශීය ලේකම් කොට්ඨාසයට අයත් කායංකේනි කෝපාපුරම් කැලෑ ප්‍රදේශයෙන් පුරා වස්තු හොයා ගැනීමෙන් අනතුරුව එම ප්‍රද්ශ පුරාතන පුරාවස්තු කලාපයක් බවට ප්‍රකාශයට පත් කර ඇත.නිධන් හොරුන් මේ ස්ථානයට හානි කර ඇතැයි පොලිසිය කියයි.මේ සිද්ධිය සම්බන්ධයෙන් පරීක්ෂණ පැවැත්වේ. වාකරේ පොලිසිය විසින් සැකපිට පුද්ගලයන් දෙදෙනෙකු අත්අඩංගුවට ගෙන ඇත.පුරාවිද්‍යා නිලධාරීන් කණ්ඩායමක් එම ස්ථානය පසුගියදා පරීක්ෂා කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007173</link>
    <topic>හීලෑ අලි ඇතුන්ගණන 99කට බසී</topic>
    <author>අසේල කුරුළුවංශ</author>
    <content>මෙරට හීලෑ අලි ඇතුන්ගේ සංඛ්‍යාව අනූනව දෙනකු දක්වා අඩුවී තිබේ.පසුගිය මහනුවර ඇසළ පෙරහර මංගල්‍යයේ සිට මේ දක්වා ගෙවුනු වසරකට ආසන්න කාලය තුළ හීලෑ අලි ඇතුන් 12 දෙනකු මියගොස් තිබෙන බව අලි අයිතිකරුවන්ගේ සංගමයේ ලේකම් දම්සිරි කරුණාරත්න මහතා පවසයි.දැනට ජීවත්වන හීලෑ අලි ඇතුන් අතර දළ ඇතුන් සිටිනුයේ 19 දෙනකු පමණක් බවත් ඒ අතරින් පෙරහර කරඬුව වැඩම කිරීමට සුදුසු තත්ත්වයේ ඇතුන් සිටිනුයේ හත්දෙනකු පමණ බවත් ඒ මහතා කීය. ජීවත්ව සිටින හීලෑ අලි ඇතුන් අතරින් 75% ක් පමණම වයස අවුරුදු 60 ඉක්මවා ජීවිතයේ සැඳෑ සමය ගෙවමින් සිටින බවත් මේ නිසා එම සතුන්ද ඉදිරි වසර 05 තුළ මියයෑමේ තත්ත්වයක් පවතින බවත් කී ඒ මහතා පෙරහර මංගල්‍යයන් පැවැත්වීමේදී මේ කාරණය ප්‍රබලව මතුවනු ඇති බවද අවධාරණය කළේය. මෙයට දෙසතියට පෙර කරුණා නැමති හීලෑ ඇතින්න තිස්සමහාරාමයේ පෙරහරට සහභාගිවී පැමිණි පසු මියගිය බවද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007174</link>
    <topic>වැඩිමිලට බඩු විකුණූවෙළෙන්දෝ 61ක් දැලේ</topic>
    <author>කෑගල්ල සමූහ</author>
    <content>කෑගල්ල දිස්ත්‍රික්කය තුළ ගතවූ මාස 6 තුළදී වැඩිමිලට අත්‍යඅවශ්‍ය භාණ්ඩ විකිණීම කල්ගතවූ ආහාර ද්‍රව්‍ය විකිණීම, මිල ප්‍රදර්ශනය නොකිරීම ආදී චෝදනාවලට වෙළෙදුන් 61 දෙනෙක් පාරිභෝගික කටයුතු අධිකාරියේ නිලධාරින් විසින් කරන ලද වැටලීම් වලදී අල්ලාගෙන ඇත.මේ වෙළෙඳුන් අල්ලා ගෙන ඇත්තේ කෑගල්ල, රුවන්වැල්ල , මාවනැල්ල, අරණායක, වරකාපොළ යන ප්‍රදේශවලිනි.මෙසේ අල්ලාගත් වෙළෙඳුන් මහේස්ත්‍රාත් අධිකරණ වලට ඉදිරිපත් කිරීමෙන් රුපියල් තුන්ලක්‍ෂ හැටඑක්දාහක මුදලක් දඩ නියම කර ඇත.මේ වැටලීම් පාරිභෝගික කටයුතු පළාත් අධිකාරියේ කෑගල්ල දිස්ති‍්‍රක් නිලධාරි එම්. ඒ. ගුණරත්න මහතා ඇතුළු කණ්ඩායමක් විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007175</link>
    <topic>ඥාති සහෝදරයාගෙන් දස වියැති පාසල් සිසුවියකට අතවර</topic>
    <author>වාද්දුව සමූහ එස්. ආර්. පියදාස</author>
    <content>දස හැවිරිදි පාසල් ශිෂ්‍යාවකට අතරවයක් කළ බව කියන එම දැරියගේ ලොකු අම්මාගේ පුතකු බව කියන ඥාති තරුණයකු අත්අඩංගුවට ගැනීම සඳහා පාණදුර පොලසීය පරීක්ෂණ පවත්වයි.මේ අතවරයට මුහුණ පා ඇත්තේ පාණදුර අළුබෝමුල්ල ප්‍රදේශයේ ශිෂ්‍යාවකි.අතවරයට පත් ඒ දැරියගේ නිවසේ නතර වී සිටි සැකකාර තරුණයා සිද්ධිය වූ දින උදයවරුවේ ඇය ඉගෙන ගන්නා පාසලට ගොස් අගේ පියාව පොලිසියෙන් ගෙන ගිය බව පවසා ඇයව කැඳවාගෙන විත් නිවසේ කිසිවෙක් නොසිටි අවස්ථාවේ මේ අතවරය කර ඇතැයි පාණදුර පොලිසියට ලැබී ඇති පැමිණිල්ලේ සඳහන් වේ.පසුව එම දැරියගේ මව නිවෙසට පැමිණි අවස්ථාවේ ඇය මේ බව තම මෑණියන්ට පැවැසීමෙන් මව ඒ සම්බන්ධව පාණදුර පොලිසියට පැමිණිලි කර තිබේ.අතවරයට පත් බාලිකාව වෛද්‍ය පරීක්‍ෂණය සඳහා පාණදුර කේතුමතී රෝහලට ඇතුළත් කර ඇති අතර සැකකාර තරුණයා අත් අඩංගුවට ගැනීම සඳහා පාණදුර පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007176</link>
    <topic>මාරගහ හන්දියේ අපද්‍රව්‍යදැමීමෙන් පාරිසරික ගැටලු</topic>
    <author>බදුරලිය සමූහ රත්නසිරි ගමඇතිගේ</author>
    <content>ලත්පඳුර මාරගහදෙණිය ඔයිල් පාම් කර්මාන්ත ශාලාවේ අපද්‍රව්‍ය තැනින් තැනට මුදා හැරීමේ ක්‍රියාවලිය තවමත් නතර කොට දමා නැති බවත් මේ හේතුවෙන් තමන් දැඩි දුෂ්කරතාවට පත්ව ඇතැයි ප්‍රදේශවාසීහු පවසති.මෙම අපද්‍රව්‍ය ගඟටද මුසුවී ඇති අතර මේ හේතුවෙන් ගඟේ ජලය භාවිතයට ගත නොහැකි තත්ත්වයක් මතුව තිබේ. ගෙ¼ඟ් ජලය ස්නානය කරන අයගේ ශරීරයේ කැසීම් තත්ත්වයක් ඇතිවී කුඩා බිබිලි හටගන්නා බවද කියැවේ.කර්මාන්ත ශාලාවේ පාලනාධිකාරිය සඳහන් කරනුයේ කර්මාන්තශාලා භූමියට යාබදව තනා ඇති වළවල් කීපයකට තමන් අපද්‍රව්‍ය බැහැර කරන බවත් එබැවින් ඒවා තැනින් තැනට දැමීමට තමන්ට කිසිදු අවශ්‍යතාවයක් නොමැති බවයි.පසුගිය මස පැවැති ප්‍රාදේශීය සභා රැස්වීමේදී පාලින්දනුවර ප්‍රාදේශීය සභා මන්ත්‍රී රවීන්ද්‍ර ගුණතිලක මහතා කියා සිටියේ කර්මාන්ත ශාලාවේ අපද්‍රව්‍ය මෝල්කාව හා කරව්ව යන ප්‍රදේශවල මහා මාර්ග දෙපස ඒවා දමා තිබුණු බවය. ඔහු තවදුරටත් කියා සිටියේ මෙසේ මග දෙපස අපද්‍රව්‍ය බැහැර කිරීමේ කටයුත්තට කර්මාන්ත ශාලාවේ සේවකයන් රාත්‍රී දොළහට පමණ පැමිණෙන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007177</link>
    <topic>දෙල්ගොඩ - පිටකොටුව බස් සේවයරාත්‍රී 7න් පසු දුර්වලයි</topic>
    <author>කැලණිය සමූහ එඩ්ඩව් වීරසිංහ</author>
    <content>කොළඹ, පිටකොටුව සිට කිරිබත්ගොඩ, මාකොළ, මාවරමණ්ඩිය හරහා දෙල්ගොඩ දක්වා ධාවනය කෙරෙන මාර්ග අංක 234 පිටකොටුව දෙල්ගොඩ බස් සේවාව රාත්‍රී 7 න් පසු දුර්වල තත්ත්වයක පවතින හෙයින් මගීන්ට පැය ගණන් මහ මඟ රස්තියාදු වීමට සිදුවන බව කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007178</link>
    <topic>බොරැල්ල ආයුර්වේද ඇළේජලය බැස නොයෑමෙන් ගැටලු</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>බොරැල්ල ආයුර්වේද රෝහල අසලින් යන ආයුර්වේද ඇළේ ඇතැම් ස්ථාන ගොඩවීම නිසා ජලය ගලායෑම නිසි ලෙස සිදු නොවේ.ඇළ දෙපස පදිංචි පුද්ගලයන් ඇළට කුණු දැමීම නිසා එම ස්ථාන ගොඩවී ඇත. මේ නිසා මැසි මදුරුවන් බෝවීම වැඩි වී ඇත.බොරැල්ල ආයුර්වේද රෝහලේ රෝගීන්ගේ මෙන්ම, අවට ජනතාවගේ සෞඛ්‍යයට මෙය තර්ජනයක් බව ඔවුහු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r1007179</link>
    <topic>කිරින්ද පුහුල්වැල්ල ජල ව්‍යාපෘතියේපොම්ප දෙකක් කැඩිලා</topic>
    <author>මාතර දිස්ත්‍රික් සමූහ - ඩබ්ලිව්. කේ. උපසේන</author>
    <content>මාතර දිස්ත්‍රික්කයේ ග්‍රාමීය ජනතාවට පානීය ජලය ලබාගැනීමේ ප්‍රශ්නය දශක ගනණාවක් තිස්සේ තදින් බලපෑවේය. එයට වඩාත් හේතුවූයේ නිල්වලා යෝජනා ක්‍රමයයි. ජන ජීවිතවලට බලපෑ මෙම ජීවන ගැටලුවලට විසඳුම් ලබාදීමට, මාතර ප්‍රජා ජලසම්පාදන හා සනීපාරක්‍ෂක ව්‍යාපෘතිය මගින්, කිරින්ද පුහුල්වැල්ල ප්‍රදේශයට, පානීය ජල ව්‍යාපෘතියක් ආරම්භ කෙරිණි.ලෝක බැංකු ආධාර ක්‍රමය යටතේ, ශ්‍රී ලංකා රජයේ අනුග්‍රහයෙන්, ප්‍රජා දායකත්වයද මුල්කරගෙන ඉදිකළ මෙම ව්‍යාපෘතියට, රුපියල් 1,49,00000 /-ක් වැය කෙරිණි. ඒ අනුව එම පානීය ජල ව්‍යාපෘතිය 1997 දී ආරම්භ කෙරිණි.ඉන්පසු මේ කුඩානගර ජලසම්පාදන ව්‍යාපෘතිය ප්‍රදේශයේ ග්‍රාමසේවා වසම් හතකම පානීය ජල අවශ්‍යතාව සැපුරුවේය.2010 ජුනි මාසය තුළ ඇති වූ, හදිසි විදුලි දෝෂයකින් පසු, වතුර පොම්ප කරන යන්ත්‍ර තුනෙන් යන්ත්‍ර දෙකක්ම ක්‍රියා විරහිත විය. ඒ අනුව දැනට, ජලය එක්රැස් කිරීම සඳහා ඉතිරිව ඇත්තේ එක වතුර පොම්පයක් පමණි. එය දැනට දවසේ පැය 24න් පැය 20ක් පුරාම ක්‍රියාකළත්, ඉන් ජලය ලැබෙන්නේ නිවාස 600කට පමණි.මේ ජල පොම්පයද අක්‍රීය වුවහොත් මුළු ප්‍රදේශයටම ජලය සැපයීම අඩාළ වේ.මේ සඳහා අලුත් පොම්පයක් මිලදී ගැනීමට රුපියල් ලක්‍ෂ පහක් පමණ වැයවේ. එහෙත් ප්‍රජා සංවර්ධන පදනමේ ඉතිරිව ඇත්තේ, රුපියල් ලක්‍ෂ දෙකක් පමණ වූ මුදලකි. අදාළ පාරිභෝගිකයන් නිසිපරිදි තම බිල්පත්ගෙවා, අවසන් කරන්නේ නම්, ඉහත ප්‍රශ්නය නිරාකරණය කිරීමට අපහසු නොවේ.උදාවී ඇති තත්ත්වය අනුව, අදාළ අංශවලට දැනුම් දුන්නත් ඉන් ප්‍රතිඵලයක් මෙතෙක් ලැබී නැත. අදාළ පාරිභෝගිකයන්ට ලැබෙන මාසික බිල්පත් හැකි පමණ ඉක්මණින් ගෙවා අවසන් කරන්නේනම්, මෙම ප්‍රශ්නය නිරාකරණය කරගැනීමට හැකිවනු ඇතැයි, කිරින්ද - පුහුල්වැල්ල ප්‍රජා මූල සංවිධානයේ, සභාපති, ජෝතිපාල අබේපිටිය මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r10071710</link>
    <topic>පෝනියන් අයාලේ යැව්වොත් දඩ</topic>
    <author>නුවරඑළිය මධ්‍යම සමූහ</author>
    <content>නුවරඑළිය සංචාරක පුරවරයේ නාගරික සීමාව තුළ නිදැල්ලේ යාමට අතහැර දමා සිටින පෝනියන් අල්ලා, ගාල්කර තබා ඔවුන්ගේ අයිතිකරුවනට දඩ ගැසීමට නුවරඑළිය මහ නගර සභාව පියවර ගෙන තිබේ.නුවරඑළිය නගර සීමාවට පැමිණෙන සංචාරකයිනට හා එහි ජනතාවට හිරිහැර වන අන්දමට හැසිරීම, එළවළු වගාවන්ට හා මල් වගාවන්ට හානි සිදුකිරීම, රථවාහන ධාවනයන්ට අවහිර වන අන්දමින් හා අනතුරුදායක ලෙස අයාලේ යෑම යන කරුණු අවධානයට ගනිමින් මේ පියවර ගෙන ඇති බව නුවරඑළිය නාගරික කොමසාරිස් ජේ. එම්. ජේ. කේ. ජයසුන්දර මහතා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=r10071711</link>
    <topic>බණ්ඩාරවෙලටජල යෝජනා ක්‍රමයක්</topic>
    <author>බණ්ඩාරවෙල විශේෂ</author>
    <content>බණ්ඩාරවෙල මැතිවරණ කොට්ඨාසයේ දිගනතැන්න, වැවතැන්න, වටගමුව, කිරිඔරුව, ඇත්තලපිටිය ආදී ගම්මානවල වෙසෙන පවුල් 600ක් සඳහා පානීය ජල යෝජනා ක්‍රමයක් ඇරැඹීමට කටයුතු යොදා ඇතැයි බණ්ඩාරවෙල ප්‍රාදේශීය සභාවේ සභාපති චමින්ද විජේසිරි මහතා පවසයි.කේෂන්වත්ත ජල යෝජනා ක්‍රමය නමින් හැඳින්වෙන මේ ව්‍යාපෘතිය සඳහා රුපියල් මිලියන හාරසිය පහළොවක (415) මුදලක් ආසියානු සංවර්ධන බැංකුවේ සහන ණය හා සෘජු ආධාර ක්‍රම දෙක යටතේ ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007171</link>
    <topic>අවසන් ටෙස්ට් තරගයට මුරලිහෙට ගාලු පිටියට</topic>
    <author/>
    <content>ශ්‍රී ලංකාව හා ඉන්දියාව අතර ත්‍රිත්ව ටෙස්ට් ක්‍රිකට් තරග මාලාවේ පළමු තරගය ගාල්ල ජාත්‍යන්තර ක්‍රිකට් ක්‍රීඩාංගණයේදී හෙට (18) ඇරැඹේ.මෙය දෙපිල අතර පැවැත්වෙන 33 වැනි ටෙස්ට් තරගයයි. මෙතෙක් පැවැති තරගවලදී ඉන්දියාව තරග 13ක් ජයග්‍රහණය කර ඇති අතර ශ්‍රී ලංකාව ජයගෙන ඇත්තේ තරග පහකින් පමණි. ඉතිරි තරග 14 ජය පැරදුමින් තොරව කෙළවර වී තිබේ. දෙරට අතර ටෙස්ට් තරග ආරම්භ වූයේ 1982 වසරේ ය.දෙපිල අතර අවසන් වරට ටෙස්ට් තරගමාලාවක් පැවතියේ 2009 වසර අගදීය. ඉන්දියාවේ පැවැති එම තරග මාලාවේදී ඉන්දියාව තරග 2 - 0 ක ජයක් වාර්තා කළේ ය. එක් තරගයක් ජය පැරදුමින් තොරව අවසන් විය.ඉන්දියාව හා ශ්‍රී ලංකාව අතර ටෙස්ට් තරග මාලාවක් ශ්‍රී ලංකාවේදී අවසන් වරට පැවතියේ 2008 වසරේදී ය. ශ්‍රී ලංකාව තරග 2 - 1 කින් එම තරගමාලාව ජය ගැනීමට සමත් විය.හෙට ඇරැඹෙන තරගය දෙපිල අතර ගාල්ලේදී පැවැත්වෙන තෙවැනි තරගය වෙයි. මීට පෙර 2001 හා 2008 වසරවලදී එහි තරග පැවැත්විණි. පළමු තරගය ශ්‍රී ලංකාව කඩුලු 10කින් ජය ගත් අතර දෙවැනි තරගය ඉන්දියාව ලකුණු 170 කින් ජය ගත්තේ ය.මේ තරගයේදී ඉන්දියාව ජයග්‍රහණය කරා ගෙන ගියේ හර්බජන් සිං ය. ඔහු එම තරගයේ දී කඩුලු 10ක් ලබා ගත් අතර දඟ පන්දු යවන්නන්ට හිතකර වූ ඒ තණතිල්ලේ අජන්ත මෙන්ඩිස් ද කඩුලු 10ක් ලබා ගැනීමට සමත් විය.හෙට ඇරැඹෙන තරගය ටෙස්ට් තරග බිමෙන් සමුගැනීමට යන මුත්තයියා මුරලිදරන්ගේ අවසාන තරගය වෙයි. දැනට ටෙස්ට් කඩුලු 792 ක් ලබාගෙන සිටින මුරලි මේ තරගයේදී කඩුලු 800 සම්පූර්ණ කරනු ඇතැයි ක්‍රීඩා ලෝලීහු බලාපොරොත්තු වෙති.ශ්‍රී ලංකාව හා අනෙකුත් රටවල් අතර ගාල්ලේ දී පැවැති තරග අතුරින් තරග 14කට මුරලිදරන් සහභාගි වී තිබේ. ඉනිම 26කට ක්‍රීඩා කර තිබේ. ඔහු ගාල්ලේදී ඕවර 892.5ක් යවා ඇති අතර එයින් ඕවර 241ක් ලකුණු ලබා නොදුන් (මේඩ්න්) ඕවර වෙති. එහිදී මුරලි ලකුණු 1863ක් ලබා දෙමින් කඩුලු 103ක් බිඳ හෙලා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007172</link>
    <topic>තියරි හෙන්රිජාත්‍යන්තර පිටියෙන් සමුගනී</topic>
    <author>නිව් ජර්සි ඒ. එෆ්. පි</author>
    <content>ජාත්‍යන්තර පාපන්දු තරග 123 කට සහභාගි වී ගෝල් 51ක් රැස් කර සිටින ප්‍රංශයේ ප්‍රහාරාත්මක ක්‍රීඩක තියරි හෙන්රි ජාත්‍යන්තර පාපන්දු පිටියෙන් සමුගන්නා බව ප්‍රකාශ කර සිටී.නිව්යෝක් නුවර ප්‍රධාන පෙළේ පාපන්දු ක්‍රීඩා සමාජයක් වන රෙඩ් බුල් ක්‍රීඩා සමාජය සමඟ තරග ගිවිසුමකට එළැඹී හෙන්රි එහිදී පැවැති මාධ්‍ය හමුවකදී මේ බව ප්‍රකාශ කළේය. “123 වතාවක් මම ප්‍රංශ පිල වෙනුවෙන් ක්‍රීඩා කළා.නමුත් තරුණ ක්‍රීඩකයින් ඉදිරියට පැමිණීමේදී අප දැනගත යුතුයි කණ්ඩායමෙන් ඉවත්වීමට.” ජගත් පාපන්දු පිටියෙන් සමුගැනීමට හේතුව සඳහන් කරමින් 32 හැවිරිදි හෙන්රි එසේ ප්‍රකාශ කළේය. 1997 වසරේ ප්‍රංශය වෙනුවෙන් දකුණු අපි‍්‍රකාව සමඟ තරග බිමට පිවිසෙමින් ජගත් පිටියට සේන්දු වූ හෙන්රි 1998 ප්‍රංශයට ලෝක පාපන්දු කිරුළ හිමිකර දුන් කණ්ඩායමේ ප්‍රබල සාමාජිකයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007173</link>
    <topic>සූරියවැව ජගත් ක්‍රිකට් පිටියේමුල්ම තරගය මේ මස 28 දා</topic>
    <author>පි‍්‍රන්ස් ගුණසේකර</author>
    <content>ලබන වසරේ පැවැත්වෙන ලෝක කුසලාන තරගාවලිය වෙනුවෙන් අලුතින්ම ඉදිකරන ලද හම්බන්තොට සූරියවැව ජාත්‍යන්තර ක්‍රීඩාංගණයේ ප්‍රථම ක්‍රිකට් තරගය මේ 28 වැනිදා පැවැත්වේ.වයස 21න් පහළ ක්‍රිකට් තරගාවලියේ අවසන් මහා තරගය සූරියවැව ක්‍රීඩාංගණයේදී පැවැත්වීමට ශ්‍රී ලංකා ක්‍රිකට් තීරණය කර ඇත.සූරියවැව ක්‍රීඩාංගණයේ පෙරේදා ක්‍රිකට් පුහුණුවීම් ආරම්භ කළ අතර හම්බන්තොට දිස්ත්‍රික්කයේ ක්‍රීඩකයන් පුහුණුවීම්වල නිරත වූහ.හම්බන්තොට සූරියවැව ක්‍රීඩාංගණයේ ක්‍රීඩා පිටිය හා තණතිල්ල ඉදිකිරීමට රුපියල් මිලියන 100ක් පමණ වැය කර ඇත. පසුගියදා ජාත්‍යන්තර ක්‍රිකට් සමුළුවේ නිරීක්‍ෂකයෝ පැමිණ සූරියවැව ක්‍රීඩාංගණය පරීක්‍ෂා කළ අතර තණතිල්ල හා ක්‍රීඩාංගණය ඉදිවීම් පිළිබඳ ප්‍රසංශා කළහ. මෙහි ගොඩනැඟිලි ඉදිකිරීම් කඩිනමින් ඉටු කිරීමට බලාපොරොත්තු වන බව ශ්‍රී ලංකා ක්‍රිකට් අතුරු කමිටු සභාපති ඩී. එස්. ද. සිල්වා මහතා පැවැසීය.සූරියවැව ක්‍රීඩාංගණයට අමතරව ඛෙත්තාරාම හා පල්ලේකැලේ ක්‍රීඩාංගණවලදී ලෝක කුසලාන ක්‍රිකට් තරග පැවැත්වීමට නියමිතය.වසර 2011 දී පැවැත්වෙන ලෝක කුසලාන ක්‍රිකට් තරගාවලියේ සත්කාරකත්වය ශ්‍රී ලංකාවට, බංග්ලාදේශයට හා ඉන්දියාවට හිමිව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007174</link>
    <topic>අයර්ලන්තය කඩුලු 7කින් බංග්ලාදේශය පරදවයි</topic>
    <author>බෙල්ෆාස්ට් (ඒ. එෆ්. පී.)</author>
    <content>බංග්ලාදේශය සමඟ පැවැති එක්දින තරගයෙන් කඩුලු 7ක විශිෂ්ට ජයක් ලබා ගැනීමට අයර්ලන්ත පිල සමත් වූ අතර ටෙස්ට් ක්‍රීඩාවේ නිරතවන රටකට එරෙහිව තවත් වතාවක් සාර්ථක ප්‍රතිඵල අත්කර ගැනීමට හැකිවීම සම්බන්ධයෙන් අයර්ලන්ත නායක විලියම් පෝටර්ෆීල්ඩ් සිය කණ්ඩායම ගැන උදම් ඇනුවේය.දක්‍ෂ පිති හරඹයක නිරත වූ පෝටර්ෆීල්ඩ් පන්දු 116 කදී ලකුණු 108 ක් රැස් කළ අතර බංගලදේශය කඩුලු 9කට වාර්තා කළ ලකුණු 234 සීමාව ඉක්මවීමට අයර්ලන්ත ක්‍රීඩකයින්ට වැය වූයේ කඩුලු 3 ක් පමණි.2007 ලෝක කුසලාන තරග මාලාවේදී පාකිස්තානයද පරාජය කිරීමට අයර්ලන්තය සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007175</link>
    <topic>13න් පහළ ජාතික පාසල් පාපන්දු අද සිට</topic>
    <author/>
    <content>සමපෝෂ අනුග්‍රහයෙන් දෙවන වරටත් පැවැත්වෙන වයස අවුරුදු 13න් පහළ ජාතික පාසල් පාපන්දු තරගාවලියේ අවසන් වටයේ තරඟ මේ මස 17, 18 සහ 19 යන දිනවල බදුල්ලේ දී පැවැත්වේ. අවසන් වටය සඳහා පාසල් 26ක් සුදුසුකම් ලබා ඇත.බදුල්ල පාපන්දු සම්මේලන ක්‍රීඩා සංකීර්ණයේ දී සහ වින්සන්ට් ඩයස් ක්‍රීඩාංගණයේ දී අවසන් තරඟ පැවැත්වේ.මෙවර තරගාවලිය සඳහා බාළක පාසල් 187ක් සහ බාළිකා පාසල් 45ක් ප්‍රථම වටය සඳහා තරග වැදුනේය. අධ්‍යාපන කලාප 18 ක් යටතේ එම තරග පැවැත්විය.යාපනය, අම්පාර, මහනුවර, නුවරඑළිය, පොළොන්නරුව, මාවනැල්ල, අනුරාධපුරය, ත්‍රිකුණාමලය, පුත්තලම, බදුල්ල, කුරුණෑගල, කලුතර, මන්නාරම, මාතර, මීගමුව, ගම්පොළ, කෑගල්ල සහ වත්තල එම අධ්‍යාපන කළාපයි.පාපන්දු ක්‍රීඩාව ග්‍රාමීයව ප්‍රචලිත කිරීමේ අරමුණෙන්, ශ්‍රී ලංකා පාපන්දු සම්මේලනය විසින් සංවිධානය කරන මෙම තරඟාවලියට අනුග්‍රහය දක්වන්නේ සිලෝන් බිස්කට්ස් සමාගමේ අනුබද්ධ සමාගමක් වන ප්ලෙන්ටි ෆුඩ්ස් සමාගම විසින් නිෂ්පාදනය කරන ‘සමපෝෂ’ ඒ සඳහා දක්වන අනුග්‍රහය රුපියල් ලක්‍ෂ 35 ක්.තරඟාවලියට අනුග්‍රහය දැක්වීම පිළිබඳව අදහස් දක්වමින් සිලෝන් බිස්කට්ස් සමාගමේ සමූහ අධ්‍යක්ෂ සහ අළෙවි ප්‍රධානි නන්දන වික්‍රමගේ මහතා පැවසුවේ “පාපන්දු කියන්නේ ශරීර ශක්තිය සහ ජවය උපරිමයෙන් අවශ්‍ය වන ක්‍රීඩාවක්. සමපෝෂ කියන්නේ පෝෂණය විශිෂ්ට ලෙස සපයන පෝෂ්‍යදායී ආහාරයක්. මම, පාපන්දු ක්‍රීඩාවේ හා සමපෝෂ අතර හොඳ ගැලපීමක් දකිනවා” යන්නයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007176</link>
    <topic>සිටිලීග් පාපන්දු අද ඇරඹේ</topic>
    <author>මහින්ද ජිනදාස</author>
    <content>සිටිලීග් පාපන්දු සංගමය මෙහෙයවන යූෂුප් කුසලාන පාපන්දු තරගාවලිය මේ මස 17 වැනිදා සිට ලබන මස 7 වැනිදා දක්වා පැවැත්වේ.පරාජිතයන් පිටු දැකීමේ ක්‍රමයට පැවැත්වෙන මෙම තරග මාලාවට සිටිලීග් පාපන්දු සංගමයේ ලියාපදිංචි ක්‍රීඩා සමාජ 16ක් සහභාගි වෙති.ප්‍රථම වතාවට පැවැත්වෙන මෙම තරගාවලිය සඳහා දෙවැනි කාණ්ඩයේ ක්‍රීඩා සමාජ වන වික්ටරි, නිව් සන්රයිස්, යුනයිටඩ්, සනිමවුන්ට්, බ්ලැක්ස්වෙයාර්, ස්ලෙවයිලන් ලෙවන්, හේනමුල්ල ක්‍රී.ස. බඩෝවිට යුනයිටඩ්, මොරගස්මුල්ල ක්‍රී.ස. කොල්ලුපිටිය යුනයිටඩ්, කලම්බු වෙට්ටුන්ස්, එවරෙඩි, ජාවාලේන්, කොළඹ ක්‍රී.ස., කොලන්ස් ක්‍රී. ස. යෝර්ක් ක්‍රී.ස.සහභාගි වෙති.මූලික වටයේ තරග මෙම මස 17 , 18 යන දිනවල ක්‍රීඩා පිටි හතරක පැවැත්වේ. අර්ධ අවසන් පූර්ව වටය මෙම 24, 25 පැවැත්වෙන අතර, අවසාන පූර්ව තරග ලබන අගෝස්තු මස 1 සහ 4 යන දිනවල පැවැත්වීමට කටයුතු යොදා ඇත. අවසාන මහා තරගය ලබන මස 7 වැනිදා සිටිලීග් ක්‍රීඩා පිටියේදී පැවැත්වේ.තරග මාලාවේ ජයග්‍රාහි පිලට සූරතා කුසලානය සමග මුදලින් රුපියල් 25, 000 ක් පිරිනැමේ. අනුසූරතාව දිනා ගන්නා පිලට අනුසූරතා කුසලානය සමග මුදලින් රුපියල් 15,000ක් ප්‍රදානය කැරේ. මීට අමතරව අවසාන තරගයට සහභාගිවූ ක්‍රීඩකයන්ට පදක්කම් පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007177</link>
    <topic>කැන්වේ මෝටර් රථ තරගාවලිය හෙට මීරිගම දී</topic>
    <author>ෆවුස් මොහොමඩ්</author>
    <content>ශ්‍රී ලංකා යතුරුපැදි ධාවකයින්ගේ සංගමය සංවිධානය කරනු ලබන “කැන්වේ ඔටෝ ඩ්‍රොම්” මෝටර් රථ සහ යතුරුපැදි ධාවන තරගාවලිය හෙට (18) මීරිගම කැන්වේ ඔටෝඩ්‍රොම් ධාවන පථයේදී පැවැත්වේ.ශ්‍රී ලංකා යුද හමුදාවේ මීරිගම සිංහ රෙජිමේන්තු කඳවුරේ සහයෝගය ඇතිව පවත්වනු ලබන මේ තරගාවලියට දිවයිනේ ප්‍රවීන මෝටර් රථ සහ යතුරුපැදි ධාවකයින් 100 කට අධික සංඛ්‍යාවක් තරග වැදීමට නියමිතය.යතුරුපැදි ධාවන තරග ඉසව් 10 ක් සහ මෝටර් රථ ධාවන තරග ඉසව් 10 ක් මේ තරගාවලියට ඇතුළත්ය. මේ අතරට අවුරුදු 13 න් පහළ සහ අවුරුදු 16 න් පහළ තරග ඉසව් ද ඇතුළත් වන බැව් ශ්‍රී ලංකා යතුරුපැදි සංගමයේ ලේකම් අනිල් ජයකොඩි මහතා ප්‍රකාශ කළේය.තරගාවලිය සම්බන්ධයෙන් ඔටර්ස් ඇක්වාටික් ක්ලබ් හි පැවැති ප්‍රවෘත්ති සාකච්ඡාවේදී වැඩිදුරටත් කරුණු දැක්වූ ජයකොඩි මහතා, ශ්‍රී ලංකා යුද හමුදා සිංහ රෙජිමේන්තුවේ නිලධාරීහු ප්‍රථම වරට මේ තරගාවලියේ වංගු පාලනය (කෝනර් මාෂල්) කිරීමේ කටයුතුවල නිරත වන බව සඳහන් කළේය. ඒ සඳහා එම නිලධාරීන්ට විශේෂ පුහුණුවක් ද ලබා දී ඇත.මීරිගම සිට කිලෝමීටරයක් දුරින් අක්කර 60 ක භූමි භාගයක පිහිටා තිබෙන කැන්වේ ඔටෝඩ්‍රොම් ධාවන පථය ලංකාවේ ප්‍රථම වතාවට කාපට් මාර්ග ධාවන පථයක තරග වැදීමේ අවස්ථාව තරගකරුවන්ට ලබා දී ඇතැයි කැන්වේ ඔටෝඩ්‍රොම් ධාවන පථයේ නිර්මාතෘ දේශබන්දු ජයන්ත පෙරේරා මහතා සඳහන් කළේය. 2007 වසරේ ඇරැඹි කැන්වේ ධාවන පථයේ මේ දක්වා තරගාවලි 3 ක් පවත්වා ඇත. ප්‍රේක්‍ෂකයින් 500 කට අසුන් ගත හැකි මහල් 3 කින් සමන්විත ප්‍රේක්‍ෂකාගාරයක් ද මෙහි පිහිටා තිබේ.මේ තරගාවලියේදී ප්‍රේක්‍ෂකයින් මිලදී ගන්නා සෑම ප්‍රවේශ පතකින්ම සිංහ රෙජිමේන්තුවේ ආබාධිත රණවිරුවන්ගේ සුබසාධන අරමුදලට දායකත්වයක් සැපයෙන බව පෙරේරා මහතා වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007178</link>
    <topic>ප්‍රංශ සවාරියේ ශෙලෙක් ඉදිරියෙන්</topic>
    <author/>
    <content>ප්‍රංශ සවාරියේ කහ ජර්සිය සඳහා ප්‍රබල සටනක නිරතව සිටින ස්පාඤ්ඤයේ ඇල්බටෝ කොන්ටාඩෝ සහ ඇන්ඩි ශෙලෙක් අතර 11 වන අදියරේ පැවැති උණුසුම් තරගයකින් අනතුරුව ඉදිරියෙන් සිටීමට ඇන්ඩි ශෙලෙක් සමත් විය.බ්‍රිතාන්‍යයේ මාර්ක් කැවෙන්ඩිස් ට ජය හිමිකර දෙමින් නිමාවට පත්වූ 11 වන අදියරේ කිලෝ මීටර් 184.5 දුර ප්‍රමාණයේ ඒ වන විට පෙරමුණේ සිටි කොන්ටාඩෝ අභිබවා යමින් ශෙලෙක් පෙරමුණට පැමිණියේ ය.පසුගිය වසරේ කහ ජර්සිය හිමිකර ගත් කොන්ටාඩෝ 11 වන අදියර ආරම්භ කළේ ශෙලෙක්ට වඩා තත්පර 41 ක් ප්‍රමාදව ය. මේ අතර කොළ ජර්සිය සඳහා තරග වදින ස්පි‍්‍රන්ට් ප්‍රතිවාදීන් වන ඉතාලියේ ඇලෙක්සැන්ඩර් පිතාචි සහ තෝර් හස්හුක් අතර මේ අදියරේ දී දැඩි තරගකාරීත්වයක් පැවතිය ද කොළ ජර්සිය සඳහා වන ලකුණු සටහනේ පෙරමුණේ සිටීමට පිතාචි සමත් විය.මේ වන විටත් ප්‍රංශ සවාරියේ අදියර දෙකක ජය හිමිකර ගත් පිතාචි දෙවතාවක් කහ ජර්සිය දිනු හස්හුක් ප්‍රසාද ලකුණු සටහනේ 7 වන ස්ථානයට ඇද දැමී ය. 11 වන අදියරේ දෙවන ස්ථානය හිමි වූයේ ද පිතාචිට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s1007179</link>
    <topic>සෙමෙන්යායළිත් පිටියට</topic>
    <author/>
    <content>දකුණු අපි‍්‍රකානු ලෝක සූරි කැස්ටර් සෙමෙන්යා ඉකුත් බ්‍රහස්පතින්දා ෆින්ලන්තයේ දී පැවැති මීටර් 800 තරගයේ ජයග්‍රහණය අත්කර ගත්තා ය.සෙමෙන්යා තරග පිටියට පිවිසියේ මාස එකොළහකට පසුව ය. ඇය කාන්තාවක් ද යන්න පිළිබඳ ආන්දෝලනයක් මතු වී තිබීම ඊට හේතුවයි. සෙමෙන්යා තරගය ජයග්‍රහණය කළේ මිනිත්තු 2 යි තත්පර 4 යි දශම 22 කිනි. මෙය ඇය වාර්තා කළ හොඳම කාලය වන විනාඩි 1 යි තත්පර 55 දශම 45 ට සෑහෙන තරම් අඩු වේගයකි.සෙමෙන්යා ඇයගේ හොඳම කාලය වාර්තා කළේ 2009 අගෝස්තු වල බර්ලින්වලදී පැවැති ලෝක සූරතා තරගාවලියේ දීය.මේ අතර ෆින්ලන්තයේ මාරි ඩර්වෙන් පීස් විනාඩි 2 යි තත්පර 4 යි දශම 71 ක් වාර්තා කරමින් දෙවැනි තැනටත් යුක්රේනයේ ඔල්ගා ජර්කි මෙන්කො විනාඩි 2 යි තත්පර 5 ක් වාර්තා කරමින් තෙවැනි තැනත් ලබා ගත්තා ය.නැවතත් තරග පිටියට පිවිසීමට හැකිවීම ගැන තමන් සතුටට පත්වන බව සෙමෙන්යා පැවසීය. තමාට අත් විදීමට සිදුවූ ආන්දෝලනාත්මක ප්‍රශ්න තමා අමතක කර ඇතැයි ද සෙමෙන්යා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=s10071710</link>
    <topic>සී. ආර්. - සී. එච්. ගැටුම අද</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලානය සඳහා පවත්වනු ලබන කැල්ටෙක්ස් පිළිමලුන් පිටුදැකීමේ රගර් අර්ධ අවසන් පූර්ව වටයේ සී. ආර්. සහ සී. එච්. පිල අතර තරගය අද (17) කොළඹ රාජකීය විදුහල් පිටියේදී පැවැත්වේ.පසුගිය වසරේ අනුසූරයින් වන සී. ආර්. පිල කැල්ටෙක්ස් ලීග් රගර් තරගමාලාවේ දී ද අනු සූරතාව හිමි කර ගත්තේය. මේ අතර ලීග් තරගමාලාවේ කුසලානය සඳහා පැවැති ‘සුපිරි 4’ වටයේ තෙවැනි ස්ථානය දිනූ නාවික හමුදාව සහ පළිහ සූරතා වටයේ දෙවැනි ස්ථානය ලැබූ යුද හමුදාව අතර අර්ධ අවසන් පූර්ව තරගය හෙට (18) සී. ආර්. පිටියේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=f1007171</link>
    <topic>මේ අය-වැයඅනාගත සංවර්ධනයේපුරුකක්</topic>
    <author>සාකච්ඡා කළේ අසේල කුරුලුවංශ ඡායාරූප ගාමිණි රාමනායක</author>
    <content>මෙවර අය වැය පිළිබඳ පේරාදෙණිය විශ්වවිද්‍යාලයේ ආර්ථික විද්‍යා අංශයේ ජ්‍යෙෂ්ඨ කථිකාචාර්ය ආචාර්ය මාලක රණතිලක මහතා සමඟ කළ සාකච්ඡාවකි මේ* මේ වසරේ ඉදිරි මාස හය සඳහා රජය අය වැය ලේඛනයක් ඉදිරිපත් කර තිබෙනවා. වසර 2011 අයවැය ලේඛනය සඳහා අවශ්‍ය පසුබිම මේ අයවැයෙන් සකස් කර ගැනීම රජයේ අරමුණ වී තිබෙනවා. අය වැය පිළිබඳ ඔබගේ අදහස කුමක් ද?මේ අය වැය රජයේ ඉදිරි සංවර්ධන ඉලක්ක සපුරා ගැනීමේ එක් අවස්ථාවක් ලෙස පෙන්වා දිය හැකියි. රජය සංවර්ධන ඉලක්ක වෙත ළඟා වීම සඳහා සිදු කිරීමට අපේක්ෂිත වියදම් හා ඒ මුදල් සොයා ගන්නා ආකාරය මේ තුළ අන්තර්ගතයි. ජනපතිවරණයේදී මහින්ද රාජපක්ෂ මහතා ඉදිරිපත් කළ මහින්ද චින්තන ඉදිරි දැක්මේ සඳහන් පරිදි ශ්‍රී ලංකාව ආසියාවේ ආශ්චර්යය බවට පත්කිරීම තමයි රජයේ අරමුණ වූයේ.ශ්‍රී ලංකාව මූලික වශයෙන් නාවික කේන්ද්‍රයක් ගුවන් කේන්ද්‍රයක්, බලශක්ති කේන්ද්‍රයක්, වෙළෙඳ කේන්ද්‍රයක් ඒ වගේම දැනුම පිළිබඳ කේන්ද්‍රයක් කිරීමට මහින්ද චින්තන ඉදිරි දැක්ම මගින් යෝජනා වී තිබුණා. මේ ඉදිරිපත් කර තිබෙන අය වැය ලේඛනය මගින් රජය උත්සහ කර තිබෙන්නේ මේ ප්‍රධාන අරමුණු සාක්ෂාත් කර ගැනීමටයි.* රටේ ඉදිරි සංවර්ධන වැඩපිළිවෙළ පිළිබඳ විශේෂ අවධානයක් මෙවර අයවැයෙන් රජය යොමුකර තිබෙන බව ඔබ පවසනවා. මෙය ඔබ තහවුරු කරන්නේ කුමක් පදනම් කරගෙන ද?මෙවර අයවැයේ ප්‍රාග්ධන වියදම රුපියල් බිලියන 352.1 කි. එය දළ දේශීය නිෂ්පාදනයෙන් 6% - 7% අතර සංඛ්‍යාවකි. කොළඹ වරාය ආසන්නයේ මුහුද ගොඩකරලා අක්කර 4450ක ප්‍රමාණයක නව නගරයක් නිර්මාණය කිරීම අපේක්ෂිතයි. වරායේ දකුණු කොටස සංවර්ධනය කිරීමේ වැඩපිළිවෙළට අමතරවයි මෙය ක්‍රියාත්මක කෙරෙන්නේ. මෙය දිගු කාලීන වැඩසටහනක්. නමුත් මේ සඳහා අඩිතාලමක් ලෙස මෙම වසරේ වැයකළ යුතු මුදල් ප්‍රමාණය මෙවර අයවැයෙන් වෙන්කර තිබෙනවා.හම්බන්තොට වරාය, ජාත්‍යන්තර සම්මන්ත්‍රණ ශාලා, ජාත්‍යන්තර ගුවන් තොටුපොළ, අධිවේගී මාර්ග, ගුවන් පාලම් ඇති කිරීමට අයවැයෙන් මුදල් වෙන්කරන අතර මෙරට ඒක පුද්ගල ආදායම ඩොලර් 4000 ඉලක්කය සපුරාලීමත් සමඟ අනාගතයේ ඇතිවන ජල හා විදුලි ඉල්ලුම කෙරෙහිත් විශේෂ අවධානයක් මෙමඟින් යොමුකර තිබෙනවා. නව විදුලි හා ජල ව්‍යාපෘති දියත් කිරීමට මුදල් වෙන්කිරීමෙන් මෙය පැහැදිලියි. මෙම වසරේ වැයකිරීමට අපේක්ෂිත රුපියල් බිලියන 352.1 ප්‍රාග්ධන වියදම 2011 වනවිට මෙයට වඩා වැඩිකරමින් සංවර්ධන ක්‍රියාදාමය තවත් කාර්යක්ෂම කළ හැකියි. රජයේ බලාපොරොත්තුව එයයි.* ඔබ කියන්නේ මෙය ජනතාවට ක්ෂණික සහන දෙනවාට වඩා සමස්ත රට ජත්‍යන්තරය තුළ ඔසවා තැබීම අරමුණු කරගනිමින් දීර්ඝ කාලීන සැලැස්මක් ඇතිව රජය මෙම අය වැය ඉදිරිපත් කර තිබෙන බවද?ඔව්. ඒ සැලැසුම මා මෙම අයවැය තුළ දකිනවා. තවත් වසර 05ක් තුළ මෙරට ඒකපුද්ගල ආදායම අමෙරිකානු ඩොලර් 4000ක් බවට පත්කිරීමේ උත්සහයක රජය නියැලෙනවා. එසේ වුවහොත් තමයි අපිට රටක් ලෙස ආසියාවේ ආශ්චර්යය බවට පත්විය හැක්කේ. රජය ඉදිරිපත් කළ මෙම අයවැයේ මුදල් වැය කිරීම ආරම්භ වෙන්නේ 2010 ජනවාරි සිටයි. රටේ උද්ධමනය පසුගිය මාසය වනවිට 4.6% දක්වා අඩුවී තිබෙනවා.කෘෂිකර්ම , පශු සම්පත්, ධීවර, වැවිලි හා සංචාරක යන අංශවල වර්ධනය හේතුවෙන් පළමු කාර්තුව තුළ පමණක් දළ දේශීය නිෂ්පාදිතය 7.1% කින් වැඩි වී තිබෙනවා. මෙම වසර තුළ දළ දේශීය නිෂ්පාදිතයේ 6% - 7% අතර ප්‍රමාණයක වර්ධනයක් වෙතැයි අපේක්ෂා කරන අතර එම ඉලක්කය ඉක්මවා යන්න පළමු කාර්තුව තුළ අපට හැකි වී තිබෙනවා. ප්‍රාග්ධන වියදම පෙර වසරට වඩා 5.5% කින් වර්ධනය කරගෙන තිබෙනවා. රටේ අනාගතය සුබවාදී බව මෙයින් පැහැදිලියි.අය වැය හිඟය දළ දේශීය නිෂ්පාදිතයෙන් 8% ක් දක්වා පහතට ගෙනඒමට හැකිවීම විශාල ජයග්‍රහණයක්. 2009 වසරේ 9.6% ක් වූ මෙම අගය මෙම වසරේ 8% දක්වාත් 2011 දී 6.8% ලෙසත් 2012 දී 5% දක්වාත් අඩුකර ගන්න යෝජනා කර තිබෙනවා. මෙය සංවර්ධන ක්‍රියාවලියේ වැදගත්ම සංධිස්ථානයක්. ආදායම් විනිමය හිඟය පසුගිය වසරේ 3.7% ක් වුවත් මෙම වසරේ එය 2.1% දක්වා පහලට ගෙන ඒමට අපට හැකිවී තිබෙනවා. ආදායම් හිඟය අඩුකර ගැනීම නිසා තමයි අපිට අය වැය පරතරය අවම කර ගැනීමට පුළුවන් වී තිබෙන්නේ.* ඔබ එසේ පැවසුවත් මේ ජනතාව අපේක්ෂා කරන්නේ ක්ෂණික සහනයි. . .ජනතාව මේ අය වැය පිළිබඳ විශාල බලාපොරොත්තු තබාගෙන සිටියා. රජයේ සේවකයන් රුපියල් 2500/- ක වැටුප් වැඩිවීමක් අපේක්ෂා කළා. එය ජනතාවගේ පැත්තෙන් බැලුවොත් වැරැදි නැහැ. මේ රටේ මෙතෙක් පැවතියේ සාම්ප්‍රදායික අයවැය ක්‍රමයක්. ඒ තුළින් සෑම අවස්ථාවකම ජනතාවට දැනෙන යම් සහනයක් සැපවූවා. අපේ රටේ අයවැය ලේඛනය බොහෝවිට ගත්තේ සුබ සාධන තත්ත්වයක්.අය වැය පරතරය වැඩිවුවත් සුබ සාධන ක්‍රියාවලිය ඒ ලෙසම පවත්වාගෙන ආවේ දේශපාලන උප්පරවැට්ටියක් ලෙසින් යැයි කීම නිවැරැදියි. වැටුප් ප්‍රශ්නය අමතක කළත් යම් යම් භාණ්ඩවල මිල අඩුකිරීම් වැනි සහන නොලැබීම තුළ මෙම අයවැය නරකයි කියන හැඟීමක් ජනතාව තුළ ඇතිකරන්න විරුද්ධ පක්ෂයට පුළුවන්කම තිබෙනවා. ක්ෂණිකව සංතෘප්ත වියහැකි සහන මෙහි අඩු බව මමත් පිළිගන්නවා. එසේ නමුත් මෙම අය වැය නිසි අයුරින් ක්‍රියාත්මක කිරීමේදී අනාගතයේදී තමන්ට ලැබෙන වාසි පිළිබඳ අප කල්පනාකර බැලිය යුතුයි.ත්‍රස්තවාදය පරාජය කිරීමෙන් පසු රජය පුන පුනා කිව්වා මින්පසු අපට තිබෙන්නේ ආර්ථික යුද්ධයක් බව. එම ප්‍රකාශයෙන්ම පැහැදිලි වෙනවා ඉදිරියේදී සහන ලබාදෙන අතරතුර රජය සංවර්ධන ක්‍රියාවලිය කෙරෙහි විශේෂ අවධානයක් යොමුකරන බව. රජය දැන් වඩා ස්ථාවරයි. විශේෂයෙන්ම ජනාධිපතිතුමා කෙරෙහි ජනතාව තුළ විශාල විශ්වාසයක් තිබෙනවා.මේ විශ්වාසය නිසාම ඔහු වටා ජනතාව මීට පෙර බලයේ සිටි නායකයකුට වඩා රොක් වී සිටිනවා. මේ නිසාම විපක්ෂය අද පෙනෙන්නේ නැති තත්ත්වයට පත්වෙලා. මේ තමයි සුබ සාධන තත්ත්වයෙන් යම් ප්‍රමාණයකට මිදිලා අනාගත සංවර්ධනය ඉලක්ක කර රට මෙහෙයවන්න අවශ්‍ය අඩිතාලම දමන්න හොඳම වෙලාව. එය තමයි රජය සිදුකර තිබෙන්නේ.ටොෆියක් දී රවටනු වෙනුවට අනාගතයේදී හොඳ ආහාර වේලක් ජනතාවට ලබාදීමේ අරමුණ මේ අය වැය තුළ අන්තර්ගතයි. පාසල් ළමයින් වෙනුවෙන් රුපියල් මිලියන 7363 ක් වෙන්කර තිබෙනවා. ගැබිණි හා කිරිදෙන මවුවරුන්ගේත් කුඩා ළමයින්ගේත් පෝෂණය වැඩිකරන්න රුපියල් මිලියන 2500ක් වෙන්කරලා තිබෙනවා. සුබ සාධන කඳවුරුවල ජීවත්වන 25000ක් පමණ පිරිසගේ ජීවන තත්ත්වය නඟා සිටුවන්න වෙන්කළ මුදල රුපියල් මිලියන 7500 යි. සමෘද්ධි වැඩපිළිවෙළට රුපියල් මිලියන 9300ක් වෙන්කර තිබෙනවා.* එක්සත් ජාතික පක්ෂය ප්‍රමුඛ විපක්ෂය නඟන චෝදනාවක් තමයි මෙය ජාත්‍යන්තර මූල්‍ය අරමුදලේ කොන්දේසිවලට යටත්ව රජය ඉදිරිපත් කළ අය වැයක් බව, මේ චෝදනාව පිළිගත හැකිද?මා පෙර කිවූ පරිදි මෙය සම්ප්‍රදායික අය වැයක් නොවන නිසාත් අමු අමුවේ මින් ජනතාවට සහන නොලැබී නැති නිසාත් යමෙකුට කියන්න පුළුවන් දේශපාලන වාසි සඳහා මෙම අයවැය ජත්‍යන්තර මූල්‍ය අරමුදලේ කාබන් කොපියක් කියලා. එය කෙතරම් දුරට පිළිගත හැකි ප්‍රකාශයක්ද යන්න අපි විශ්ලේෂණය කැර බැලිය යුතුයි. අයි.එම්.එෆ්. එකේ යෝජනා මොනවද කියලා අපි මුලින් බැලිය යුතුයි.ඔවුන්ගේ ප්‍රධාන යෝජනාව තමයි විදුලිබල මණ්ඩලය හා ඛනිජ තෙල් නීතිගත සංස්ථාව පවත්වාගෙන යෑම සඳහා රජය වැයකරන මුදල් අඩුකළ යුතුය යන්න. මේ අයවැයෙන් එහෙම කරලා නැහැ. මේ අයවැයෙන් විදුලි බල මණ්ඩලයේ සංවර්ධනය සඳහා රුපියල් මිලියන 15700ක් වෙන්කරලා තිබෙනවා. තෙල් සංස්ථාවට අයත් ආයතන අනාගතයට සරිලන ලෙස නවීකරණය කිරීමට යෝජනා කැර මුදල් වෙන්කිරීම මේතුළ අන්තර්ගතයි. ජාත්‍යන්තර මූල්‍ය අරමුදල ඉවත්කළ යුතු සහනාධාර රැසක් පිළිබඳ කියනවා.පොහොර සහනාධාරයට ඔවුන් කැමැති නැහැ. 2001 වසරේදී මේ සහනාධාරය ඉවත් කළා. ඒත් මෙවර අයවැයෙන් එම සහනාධාරය ලබාදෙනවා. වී මිලදී ගැනීමට රජය මැදිහත් වී තිබෙනවා. අයි.එම්. එෆ්. මේකට කැමැති නැහැ.ගමනා ගමන මණ්ඩලය හා දුම්රිය අංශයට රුපියල් මිලියන 6650ක් වෙන්කරලා තිබෙනවා. රජයේ වියදම්වලින් මේවා ඉවත් කරන්න කියලයි අයි.එම්.එෆ්. කියන්නේ. සමෘද්ධි වැඩසටහන, මවුවරුන්ට පෝෂ්‍යදායි ආහාර වේලක් ලබාදීම නවත්වන්න කියල ඔවුන් කියනවා. අය වැය පරතරය පියවා ගන්න රජයේ මෙවැනි වියදම් කපා හරින්න කියන එකයි ඔවුන්ගේ යෝජනාව. රජය මේ යෝජනා ක්‍රියාත්මක කරලා නැහැ. විපක්ෂය සාක්ෂි නොමැතිව කිසිදු පදනමකින් තොරව ඉදිරිපත් කරන ප්‍රකාශයක් මේක. ඔවුන්ට වැඩිකල් මේ බොරු ප්‍රකාශය කරන්න බැහැ. හේතුව ජනතාව සත්‍යය මේ වනවිටත් අවබෝධ කරගෙන සිටින නිසයි.* අය වැයට පෙර ආණ්ඩුව කිරිපිටි හා පාන්පිටි මිල වැඩිකළා. මේ නිසා අය වැය ලේඛනය තුළින් ජනතාවට ක්ෂණිකව දැනෙන සහන නොදුන්නත් වක්‍රාකාරව ආණ්ඩුව තමන්ගේ අවශ්‍යතා ඉෂ්ටකරගත් බවට චෝදනා එල්ල වෙනවාපාන්පිටි මේ රටේ නිෂ්පාදනය කරන්නේ නැහැ. ජාත්‍යන්තර වෙළෙඳ පොළේ තීරණය වන මිල ගණන්වලට අනුව තමයි පිටි ආනයනය කෙරෙන්නේ. අනිත් කාරණය මේ සඳහා යොමුව සිටින්නේ පෞද්ගලික අංශයයි. මේ නිසා පිටි ගෙන්වීමේ දී යම් ආකාරයක බලයක් පෞද්ගලික අංශයට පවතිනවා. ජාත්‍යන්තර වෙළෙඳ පොළේ ඇතිවන මිල මට්ටම්වල වෙනස්වීම් අකමැත්තෙන් හෝ අපට දරන්න වෙනවා. පාන්පිටි, කිරිපිටි, තෙල්වල මිල ගණන් අපට අවශ්‍ය ලෙස වෙනස් කළ නොහැකියි.සිංහල අලුත් අවුරුද්දට පෙර සිටම රජය කිරිපිටි, පාන්පිටි ඇතුළු භාණ්ඩ කිහිපයක මිල ඉහළ යෑම වළක්වාගෙන හිටියා. පසුගිය දවස්වල ගෑස්මිල අඩුකළා. ඒ ජාත්‍යන්තර වෙළෙඳ පොළේ ගෑස් මිල අඩුවීමේ ප්‍රතිලාභය ජනතාවට දෙන්නයි. රජය ආදායම් ලබන්නේ බදු සහ වෙනත් ක්‍රම වලින්.කිසියම් ආකාරයකට සහනාධාරයක් දෙනවා නම් රජයට සිදුවෙනවා, එම මුදල වෙනත් ආකාරයකින් සොයා ගන්න. දේශීය වශයෙන් අපි සමහර භාණ්ඩ පරිභෝජනයෙන් වැළැකීම වැදගත්. පාන් සඳහා ආදේශකයක් ලෙස තිරිඟු වගාව ව්‍යාප්ත කිරීම පෙන්වා දිය හැකියි.* මේ අවස්ථාවේ විපක්ෂයේ කාර්යභාරය කෙබඳු විය යැයි යුතුද?රජයේ මෙම අය වැය අයි.එම්.එෆ්.කොපියක් කියමින් කෑ ගසමින් සිටීම නොවෙයි ඔවුන් කරන්න ඕන. මේ අයවැය අනාගත සංවර්ධනයේ එක් පුරුකක්. එමඟින් යෝජනා කර තිබෙන සංවර්ධන වැඩපිළිවෙළ නිසියාකාරව ක්‍රියාත්මක වෙනවද කියන එක විපක්ෂය අවංකව අධ්‍යයනය කළ යුතුයි. මේ තුළ වංචා දූෂණ සිදුවෙනවද කියලා විමර්ශනය කිරීම ජනතාව විපක්ෂයෙන් අපේක්ෂා කරනවා.අඩුපාඩු පෙන්වාදී සංවර්ධන ක්‍රියාවලිය නිවැරැදි දිශාවට යොමු කිරීමට ඔවුන් උනන්දු විය යුතුයි. යුද්ධයේදී විපක්ෂය කළේ අවශ්‍ය සහාය නොදී රජය කොයි මොහොතේ හෝ ඇන ගනියි කියලා බලාගෙන හිටපු එකයි. අවසානයේ රජය යුද ජයග්‍රහණය ලද පසු විපක්ෂයට එහි කොටස්කරුවන් වෙන්නට බැරි වුණා.ඒ සඳහා පසුව යම් යම් උත්සාහයන් ගත්තත් ජනතාව එය හාස්‍යයට ලක්කර විපක්ෂය ප්‍රතික්ෂේප කළා. බරපතළ මැතිවරණ පරාජයන් ඔවුන්ට අත්වූයේ ඒ නිසයි. රජය යුද්ධය ජයගත් සේ ආර්ථිකය ජයගැනීමේ සටනත් සාර්ථකව ඉදිරියට ගෙනයාවි. මෙහිදීත් පෙර මෙන් රජය ඇන ගන්නා තුරු බලා නොසිට ඊට එක්වී ක්‍රියාකර අනාගත සංවර්ධනයේ කොටස්කරුවන් ලෙස ජනතාව ඉදිරියේ පිළිගන්න මට්ටමට විපක්ෂය කටයුතු කළොත් ඔවුන්ගේ දේශපාලන අනාගතය තවත් පල්ලම් නොබසින බව මගේ හැඟීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=f1007172</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>“රතු දේශපාලනය” හරහා දේශපාලනයේ ‘අ’ යන්න කියූ රංජිත් ද සොයිසා ප්‍රාදේශීය සභාව, පළාත් සභාව හරහා පාර්ලිමේන්තුවට සපැමිණි මහජන නියෝජිතයෙකි. විශේෂයෙන්ම රත්නපුර දිස්ත්‍රික්කයේ දුෂ්කරම ප්‍රදේශයක් වූ රක්වාන තම දේශපාලන නිජ භූමිය කර ගත් අප කතානායකයා පසුගිය දා පැවැති මහ මැතිවරණයෙන් “දියවන්නාව“ තරණය කෙළේ දේශපාලනයේ තවත් දුර ගමනකට අනාවැකි ද පළකරමින්. මෙවර දිනමිණ “දියවන්නාවේ නෑදෑයෝ” විශේෂාංගය ඔස්සේ සිය ජීවිතය පිළිබඳව රංජිත් ද සොයිසා අපට තොරතුරු හෙළිකෙළේ මේ අයුරිනි...* ප්‍රථමයෙන් ඔබේ සම්පූර්ණ නම කිව්වොත්...?”මගේ සම්පූර්ණ නම තිරිමාදුර රංජිත් ද සොයිසා...”* ඔබේ උපන් දිනය, උපන් ගම පිළිබඳව විස්තර කොහොමද...?”මගේ උපන් දිනය 1962 වර්ෂයේ මැයි මස 3 වැනිදා. උපන් ගම රත්නපුර දිස්ත්‍රික්කයේ ගොඩකවෙල ගලහිටිය කියන සුන්දර ගම...”* ඔබේ මව්පියන් සහ සහෝදර සහෝදරියන් පිළිබඳව කතා කළොත්...?”මගේ පියාගේ නම ඩී. ඊ. ද සොයිසා. අම්මාගේ නම එච්. එන්. බී. සේනානායක. දෙන්නම තවම ජීවතුන් අතර ඉන්නවා. මගේ පියාගේ උපන් ගම දකුණේ අම්බලන්ගොඩ. මගේ සීයා අම්බලන්ගොඩ ඉඳලා තමයි රත්නපුරයට ඇවිත් තියෙන්නේ. සීයා රක්වාන ප්‍රදේශයේ තියෙන තේ වතුවල පැක්ටරිවලට තේ පෙට්ටි හදා දෙන වඩු බාස් කෙනෙක් විදිහට තමයි ප්‍රථමයෙන් ජීවිකාව කරගෙන තියෙන්නේ. ආත්තම්මාගේ ගම රත්නපුරය. අපි රත්නපුරේ දෙවැනි පරම්පරාව. මගේ අම්මාගේ ගම රත්නපුරේ කෝම්පිටිය. විවාහ යෝජනාවක් අනුව තමයි මගේ තාත්තා සහ අම්මා විවාහ වෙන්නේ. මගේ තාත්තා වෘත්තියෙන් ගොවියෙක්. අම්මා රැකියාවක් කෙළේ නෑ. අපේ පවුලේ ගෑනු සහෝදරියෝ දෙන්නයි. පිරිමි සහෝදරයෝ පස්දෙනයි. ඔක්කොම හත්දෙනයි. මම පවුලේ තුන්වෙනියා. අම්මයි – තාත්තයි ඔක්කොම පවුලේ නමදෙනයි...”* ඔබේ පාසල් කාලය ගෙවෙන්නේ කොහොමද...?”මගේ ප්‍රාථමික අධ්‍යාපනය අල්පිටිය සිද්ධාර්ථ මහ විදුහලේ තමයි සිදුවුණේ. ගලහිටියේ අපේ නිවෙස්වල ඉඳලා සැතැපුමක් පමණ එහායින් තමයි අල්පිටිය සිද්ධාර්ථ මහ විදුහල පිහිටියේ. උසස් පෙළ අධ්‍යාපනය සඳහා මම ගියේ ගොඩකවෙල රාහුල ජාතික පාසලට. ඒ 1978 වර්ෂයේ පමණ.* ඔබ තරුණ කාලය ගත කළ අයුරු දැන් මතකද...?ඇත්තටම මගේ තරුණ කාලය ගෙවුණේ දේශපාලන ක්‍රියාදාමයක් එක්කයි. ඒ වෙනකොට මම ගොඩකවෙල රාහුල ජාතික පාසලේ. එවකට රටේ බලයට පත්ව තිබුණේ එජාප ආණ්ඩුවක්. සමඟි පෙරමුණ ආණ්ඩුව බිඳවැටිලා 1979 බලයට පත්වූ එජාපය රට තුළ ක්‍රියාත්මක කෙළේ රටට අහිතකර, රට ප්‍රපාතයට ඇදගෙන යන ක්‍රියාදාමයක්. රාජ්‍ය දේපොළ විකුණා දැමීම, තම ගජ මිතුරන් අතරේ රටේ ධනය බෙදා හදා ගැනීම, සමඟි පෙරමුණ ආණ්ඩුව ජනසතු කළ රන් පවුම් සහ රුපියල් වතු අක්කරය රුපියල් 2.50 ට එදා එජාප ආණ්ඩුව කොල්ල කන්න පටන් ගත්තා.එදා 1980 වර්ෂයේදී මම උසස් පෙළ හදාරණ පාසල් සිසුවෙක්. රුපියල් 10 කින් පඩි වැඩිකරන්න කියලා රටේ රාජ්‍ය සේවකයෝ අරඹපු වැඩ වර්ජනයේ දී රාජ්‍ය සේවකයන් ලක්‍ෂ ගණනක් මහ පාරට ඇද දමලා, සෝමපාල වැනි කම්කරු නායකයන් මරා දමන තත්ත්වයට එදා ආණ්ඩුව පත්ව තිබුණා. රටේ උගතුන්ට බුද්ධිමතුන්ට පහර දුන්නා. මහාචාර්ය එදිරිවීර සරච්චන්ද්‍රයන් වැනි වටිනා ජන නායකයන්, කලාකරුවන්ට පහර දුන්නේ කාණුවල දාලා.අද විපක්‍ෂනායකයා ලෙස ඉන්න රනිල් වික්‍රමසිංහ මහතා එදා ආණ්ඩුවේ අධ්‍යාපන ඇමැති. ඔහු එදා අධ්‍යාපන ධවල පත්‍රිකාවක් ගෙනාවා. එයට විරුද්ධව විශ්ව විද්‍යාලවල, පාසල්වල, කාර්මික විදුහල්වල විශාල උද්ඝෝෂණ රැල්ලක් ඇතිවුණා. අන්න ඒ කාලයේ තමයි ශිෂ්‍ය සංගම් හරහා අප ධවල පත්‍රිකාවට එරෙහිව යූ. එන්. පී. විරෝධී දේශපාලනයකට අවතීර්ණ වුණේ.”* ඔබ පක්‍ෂ දේශපාලනයට නැඹුරු වන්නේ...?”ඔය කාලයත් සමඟ 1983 කලු ජූලිය නිර්මාණය වුණා. ඒ එක්කම මේ රටේ වාමාංශික ප්‍රගතිශීලී පක්‍ෂ තුනක් එජාප ආණ්ඩුව තහනම් කළා. ජවිපෙ - ශ්‍රීලකොප – ලසසප එසේ තහනම් කළ පක්‍ෂ තුනයි. එසේ තහනම් කර ඒ පක්‍ෂ නායකයන් අත්අඩංගුවට ගන්න කටයුතු කළා. ඒ වෙනකොට මම ජනතා විමුක්ති පෙරමුණට සම්බන්ධ සමාජවාදී ශිෂ්‍ය සංගමයේ දිස්ත්‍රික් නායකයෙක් ලෙස කටයුතු කළා. ජවිපෙ තහනම් කිරීමත් සමඟ අප තව තවත් වේගයෙන් රහසිගතව අපේ දේශපාලන කටයුතු කරමින් පක්‍ෂය අතහරින්නේ නැතුව හිටියා. ඒ යටිබිම්ගත දේශපාලනය තමයි මගේ පක්‍ෂ දේශපාලනයේ ආරම්භය...”* ඒ යටිබිම්ගත දේශපාලන කරනවා යනු තමුන්ගේ ජීවිතය පරදුවට තබා කරන පරිත්‍යාගයක්. කොහොමද ආරක්‍ෂක අංශවල ඇසට වැලි ගසා මේ කටයුතු කෙළේ...?”ඔය කාලය වන විට මම ජවිපෙ රත්නපුර දිස්ත්‍රික්කයේ ශිෂ්‍ය නායකයෙක් ලෙස එළිදරව් වෙලා තිබුණේ. ඔය වෙනකොට අපේ ක්‍රියාකාරකයන් එජාප ආණ්ඩුව අත්අඩංගුවට ගනිමිනුයි හිටියේ. පක්‍ෂයෙන් අපට උපදෙස් ලැබුණා ආරක්‍ෂිත ක්‍රම උපයෝගී කරන්න කියා. ඒ අනුව අප උපන්දා ජීවත් වූ ගම් ප්‍රදේශවලින් ඉවත් වුණා. අපේ පවුල උපතින්ම ශ්‍රී. ල. නි. ප. පාක්ෂිකයන්. මගේ තාත්තා ප්‍රදේශයේ ප්‍රබල ශ්‍රී. ල. නි. පාක්ෂිකයෙක්. ක්‍රියාකාරිකයෙක්.නමුත් මම ශ්‍රී. ල. නි. ප. දේශපාලනය පැත්තක තියලා තමයි ජ. වි. පෙ. දේශපාලනය කෙළේ. මොකද ජේ. ආර්. ගේ වැඩපිළිවෙළට විරුද්ධ ශ්‍රී. ල. නි. ප. ය එදා අනුගමනය කෙළේ මන්දගාමී වැඩපිළිවෙලක්. එය අපට සතුටුවිය හැකි දේශපාලනයක් නොවූ බැවින් අපි අනෙක් අන්තයට ඇරිලා ගියා. ජ. වි. පෙ. තුළ සැබැවින්ම මම කෙළේ අවංක දේශපාලනයක්. රටේ විවිධ පළාත්වල මම පක්‍ෂයේ ප්‍රචාරක අංශය වෙනුවෙන් වැඩ කළා. 1989 නොවැම්බර් 13 වැනිදා රෝහණ විජේවීර සහෝදරයාව අල්ලා ඝාතනය කරන විටත් මම ජ. වි. පෙ. ක්‍රියාකාරී දේශපාලනය කරමිනුයි හිටියේ.මම පක්‍ෂයේ පූර්ණ කාලීන සාමාජිකයෙක්. දේශපාලන ක්‍රියාකාරීත්වය විනාශ වන විට පක්‍ෂයේ සියල්ල නැති වුණා. නායකයෝ නෑ. උපදෙස් දෙන්න කෙනෙක් නෑ. අඳුරන කෙනෙක් නෑ. ගමට එන්න බෑ. සැබැවින්ම අපි මංමුලා වූ තත්ත්වයට පත්වුණා. නමුත් ඒ වෙන කොටත් මම ඒ පක්‍ෂයේ මතේ හිටියා. නමුත් ජීවිතාරක්‍ෂාව පතා පහු බැහැලා නිහඬව සිටීමේ ප්‍රතිපත්තියක් අනුගමනය කළා. සිංහරාජ වනාන්තරය ආසන්නයේ තියෙනවා ලොකු වතු යායක්. ඒ වතු යායේ සේවකයෙක් ලෙස අනතුරුව මම සේවයට ගියා...”* පහු කාලයේ ඔබ ශ්‍රී. ල. නි. ප. සාමාජිකයෙක් වෙනවා...?”ඔව්. 1994 වර්ෂයට ප්‍රථම පැවැති දකුණු පළාත් සභා ඡන්දයේදී මම අප්‍රකටව ශ්‍රී. ල. නි. ප. යට උදව් කළා. අනතුරුව 1993 මැයි මාසයේ මගේ ගමේ ශ්‍රී. ල. නි. ප. ශාඛාවේ ලේකම් බවට පත්වෙනවා. ඒ එක්කම මම යළිත් ප්‍රසිද්ධ දේශපාලනයට අවතීර්ණ වෙනවා. එය සමඟ 1994 මහ මැතිවරණයට අපේ සියලුම ශක්තීන් පොදුජන එක්සත් පෙරමුණ වෙනුවෙන් මුදාහරිනවා. එවකට රක්වාන ශ්‍රී. ල. නි. ප. සංවිධායකයා ලෙස හිටියේ හීන් මහත්තයා ලියනගේ.ඔහු වෙනුවෙන් මම උපරිමව වැඩ කර 1994 මහ මැතිවරණය අප ජය ගන්නවා. 1994 වර්ෂයේ ඔක්තෝබර් 18 වැනිදා රක්වාන ආසනයේ හැම ග්‍රාම නිලධාරි වසමක්ම ආවරණය වන අයුරින් ශ්‍රී. ල. නි. ප. යට අනුබද්ධ ගොවි සංවිධානය පිහිටුවලා එහි ලේකම් බවට පත්වෙනවා. 1997 ප්‍රාදේශීය සභා මැතිවරණයේදී අටකලන්පන්න ප්‍රාදේශීය සභාවට පොදු පෙරමුණෙන් තරග කර වැඩිම මනාප ලබාගනිමින් එහි සභාපතිවරයා ලෙස පත්වෙනවා. 2002 ප්‍රාදේශීය සභා මැතිවරණයට යළි මා ඉදිරිපත් වී රටෙන්ම වැඩිම මනාප ප්‍රතිශතය ලබා ගත් අපේක්‍ෂකයා බවට පත්වෙනවා.2004 අගෝස්තු මාසයේ පැවැති පළාත් සභා මැතිවරණයට මම ඉදිරිපත් වෙලා ශ්‍රී. ල. නි. ප. අපේක්‍ෂකයෙක් ගත් වැඩිම ඡන්ද ලබාගෙන පළාත් සභාවට තේරී පත්වෙනවා. එහිදී මට ඇමැති ධුරයක් ද හිමිවෙනවා. 2005 වර්ෂයේ පෙබරවාරි මාසේ 3 වැනිදා ජනාධිපති මහින්ද රාජපක්‍ෂ මැතිතුමා රක්වාන ශ්‍රී. ල. නි. ප. ආසන සංවිධායක ධුරය ලබා දුන්නා. ඒ අනුව 2008 පළාත් සභා ඡන්දයේදී අපි වැඩි ඡන්ද 5636 කින් රක්වාන පළමු වතාවට ශ්‍රී. ල. නි. ප. ය ප්‍රමුඛ සන්ධානය දිනාගනු ලැබුවා.කවදාවක්වත් රක්වාන අපි එහෙම දිනලා නෑ. අනතුරුව මම පළාත් සභාවේ සෞඛ්‍ය, දේශීය වෛද්‍ය, වනිතා කටයුතු ඇමැතිවරයා ලෙස දෙවැනි වරටත් පත් වුණා. අනතුරුව 2010 ජනාධිපතිවරණයේදී වාර්තාවක් තියලා අපි රක්වාන වැඩි ඡන්ද 16303 කින් දිනාගත්තා. එය ජනාධිපතිතුමාගේ විශේෂ ජයග්‍රහණයක් වුණා. ඒ වගේම ඒ සමඟ පැවැති පාර්ලිමේන්තු මැතිවරණයේ දී අපි වැඩි ඡන්ද 20,000 කින් යළිත් තෙවැනි වතාවටත් රක්වාන ජයග්‍රහණය කර මට පාර්ලිමේන්තුවට එන්න අවස්ථාව ලැබුණා...”* ඔබේ බිරිය ඔබට හමුවීම සහ ඇය හා ඔබ අතර පැවැති ආදරය පිළිබඳ වගතුග කොහොමද?”මගේ බිරියගේ නම මුදිතා පිශාන්ති පියදාස. ඇගේ ගම රක්වාන ඕපනායක, හුණුවල. එයාගේ මාමා වැලිගපොල ප්‍රාදේශීය සභාවේ විපක්‍ෂනායක. මම අටකලන්පන්න ප්‍රාදේශීය සභාවේ සභාපති. අප අතර දේශපාලන කටයුතුවලදී නිරන්තර සම්බන්ධයක් තිබුණා. ඔහුගේ නිවෙසට යනවා එනවා ඒ යන අතරතුරදී මුදිතාව මම දකින්න ඇති. නමුත් ඇය සමඟ ආදර සම්බන්ධතාවකින් නෙමෙයි මම විවාහ වුණේ. විවාහ යෝජනාවකින්.විවාහ වෙනකොටත් මට අවුරුදු 35 ක් පමණ ඇති. මම විවාහයේදී බැලුවේ මුදිතා මගේ දේශපාලන ගමනට අත්වැලක් වේවිද කියලා පමණයි. මොකද එහෙම නොවුණොත් මගේ දේශපාලනය මට අතරමඟ නතර කරන්න වෙනවා. ඕනෑම කාන්තාවක් කැමැති නෑ වගේ මගේ බිරියත් මම දේශපාලනය කරනවට මුලින් කැමැත්තක් තිබුණේ නෑ. මොකද මම කරපු දේශපාලනය අනුප්‍රාප්තිකයකුට කළ හැකි දේශපාලනයක් නෙමෙයි. මට තියෙන්නේ බෝම්බ – හිරගෙවල් - වෙඩි උණ්ඩ හරහා ආපු දේශපාලනයක්.මට කොතරම් දේශපාලන අකරතැබ්බ වුණා කියා මගේ බිරිය මාව දේශපාලනයෙන් අයින් කරවන්න උත්සාහ ගත්තේ නෑ. දේශපාලන වශයෙන් ගහන හැම පාරකටම මට ශක්තියක් වුණේ මගේ බිරිය. ඒ අනුව අපි 1998 ඔක්තෝබර් 17 වැනිදා අප දෙදෙනා විවාහ වුණා. මේ වෙනකොට අපි දෙන්නට දරුවෝ දෙන්නෙක් ඉන්නවා. වැඩිමහල් පුතා ලඛිත් සංකජ ද සොයිසා. 6 වන ශ්‍රේණියේ රත්නපුර ශාන්ත ඇලෝසියස් විදුහලේ ඉගෙනුම ලබනවා. දුව තමෝදි නිහිංසා ද සොයිසා. 5 වන ශ්‍රේණියේ රත්නපුර පර්ගියුසන් බාලිකා විදුහලේ ඉගෙනුම ලබනවා...”* ඔබේ දරු දෙදෙනා ගැන ඔබ තුළ ඇති බලාපොරොත්තු මොනවාද...?”මම ගියේ මගේ මව්පියන්ට හුරු නැති ගමනක්. මගේ බලාපොරොත්තු මට නොලැබී ගිය යම් දෙයක් ඇද්ද ඒ දේ දරුවන්ට උරුම කර දීලා , දරුවෝ කැමැති මාර්ගයක යන්න ඉඩකඩ සලසා දීමයි. මගේ දරුවකුට හිතෙනවා නම් තාත්තා කරපු දේශපාලනය කරන්න ඕනෑය කියා එයාගේ කැමැත්ත ඒක නම් මම එයට බාධා කරන්නේ නෑ.* ඔබ අද දේශපාලනඥයකු නොවුණා නම්...?”එහෙම වුණා නම් මමත් අද සාමාන්‍ය රාජ්‍ය සේවකයෙක් බවට පත්වෙන්නට ඉඩ තිබුණා...”* ඔබේ ආගම...?”මම හොඳ බෞද්ධයෙක්...”* ඔබේ ලග්නය...?”මම ධනු ලග්නයේ”* දේශපාලනඥයෝ නක්‍ෂත්‍රය සමඟ ඉතා සමීපව බැඳෙන කොට්ඨාසයක්. ඔබත් එහෙමද...?”මගේ භාවිතාව නම් නක්‍ෂත්‍රය පිළිබඳව මගේ ඒ තරම් ලොකු විශ්වාසයක් නෑ. මම කවදාවක්වත් නැකත්වලට, හොඳ වෙලාවල්වලට, රාහු කාලයට වැඩ කරන කෙනෙක් නෙමෙයි. හැබැයි මගේ බිරිය ඉතා දැඩි ලෙස නක්‍ෂත්‍රය පිළිබඳව විශ්වාසයක් තියෙනවා. මට උපදෙස්, අවවාද, අනුශාසනා කරන අය මේ පිළිබඳව සැලකිල්ලක් දක්වනවා. ඒ අය කිව්වොත් මේ වෙලාවට වැඩ කරමු කියා මම වැඩ කරනවා. ඒ තියෙන සම්මතයට මම අගරු කරන්නේ නෑ. මම විශ්වාස කරන්නේ මගේ ශක්තිය ගැන පමණයි...”* දේශපාලනඥයෝ දෙවිවරු සමඟ ළඟින් ඇසුරක් ඇති අය. ඔබත් එසේ දෙවිවරු සමඟ ඇසුරක් ඇති මහජන නියෝජිතයෙක්ද?”සබරගමුවට – රත්නපුරයට අධිගෘහිත සුමන සමන් දෙවියන්ට අපි හැමෝම ගෞරවයෙන් සලකනවා. ඒ වගේම අප සිටින පළාතේ මායිමේ සිට පැය 1 1/2 කින් යා හැකි කතරගමට අධිගෘහිත කතරගම දෙවියන්ව අප ගෞරවයෙන් සලකනවා. ඒ වගේ දෙවිවරුන්ට මගේ පුද්ගලික සැලකීමක්, ගරුකිරීමක් තියෙනවා. මොකද ජීවිතේ මම මුහුණ දුන්න බොහෝ අත්දැකීම්වල දී, ජීවිතය පිළිබඳ තීන්දු තීරණවලදී මා ආරක්‍ෂා කරන නොපෙනෙන අදෘෂ්‍යමාන බලවේගයක් මා වටා තිබෙනවා කියා මම විශ්වාස කරනවා.2001 දෙසැම්බර් මාසේ 31 වැනිදා මම නිදාගෙන හිටපු කාමරයට වෙඩි පහරවල් 195 ක් එ. ජා. ප. මැරයන් තිබ්බා. විනාඩි 20 ක් නොනවත්වා ටී – 56 තුවක්කු දෙකකින් ඒ කාමරයට වෙඩි තිබ්බා. මගේ පාක්ෂිකයන් දෙන්නෙක් මැරුණා. ඒත් මගේ මවිල් ගහකටවත් හානියක් වුණේ නෑ. ඒක අදෘෂ්‍යමාන බලයක් වෙන්න බැරිද...? ඒ වගේම මගේ ජීවිතය ඝාතනය කරන අවස්ථා ගණනාවකින් මම බේරිලා තියෙනවා...”* පාර්ලිමේන්තුවට හා හා පුරා කියා පැමිණි දවසේ ඔබ පැවැත්වූ මංගල කතාවේදී ඔබට මොනවද දැනුණේ...?”මංගල කතාව කරන්න මම හොඳට සූදානම් වෙලා ආවෙ. මට අවශ්‍ය වුණා රක්වානෙ සිංහල, දෙමළ, මුස්ලිම් ජනතාවට ස්තූ®ති කරන්න. නමුත් විපක්‍ෂයේ මන්ත්‍රීවරු මට ඒ කතාව කරන්න ඉඩ දුන්නේ නෑ. විශේෂයෙන් එ. ජා. ප. – ජ. වි. පෙ. මන්ත්‍රීවරු. දැවැන්ත කෑ කෝ ගැසීමක් කළා. පාර්ලිමේන්තුවේ සම්ප්‍රදායක් තියෙනවා නවක මන්ත්‍රීවරයකුගේ මංගල කතාවට බාධා කරන්නේ නෑ කියා. ඒ සම්ප්‍රදායවත් විපක්‍ෂය ගරු කළේ නෑ. හදාගෙන ආපු කතාව පැත්තක තියලා විපක්‍ෂයේ ඝෝෂාවට හරි යන කතාවක් මගේ මංගල කතාව ලෙස කළා...”</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>17</day>
    </date>
    <link>http://www.dinamina.lk/2010/07/17/_art.asp?fn=f1007173</link>
    <topic>දෙවැනි ජාත්‍යන්තර ගුවන් තොටුපළ සිහිනය සැබෑ වුණා</topic>
    <author>සාකච්ඡා කෙළේ ප්‍රසාද් පූර්ණමාල්</author>
    <content>*ශ්‍රී ලංකාව වැනි කුඩා රටකට දෙවැනි ජාත්‍යන්තර ගුවන් තොටුපළක අවශ්‍යතාවය කුමක්ද?ශ්‍රී ලංකාව කුඩා රටක් තමයි. ලෝකයේ අනෙක් රටවල් දිහා බලලා අපි පුංචියි කියලා පැත්තකට වෙලා ඉඳලා හරියන්නේ නෑ. ඒ රටවල් සමඟ තරග කළ යුතුයි. අනෙක් ප්‍රධාන කාරණය තමයි මේ අපේ පුංචි රට අද ලෝකයටම හොඳ පාඩමක් උගන්වලා තියෙනවා. යුද්ධය නිමා කරලා සැබෑ සාමයක් උදාකරගෙන තිබෙනවා. අපේ ශක්තිය ලෝකයටම පෙන්වලා තියෙනවා.නමුත් දෙවැනි ජාත්‍යන්තර ගුවන් තොටුපළක් නොමැති නිසා ලෝකය ඉදිරියේ අපි අසරණ වූ අවස්ථා රැසක් තිබෙනවා. පසුගිය යුද සමයේ වගේම මේ මෑතකදී ඇතිවූ වර්ෂාව නිසාත් ගුවන් යානා කීපයක් වෙනත් රටවලට හරවා යවන්න සිදුවුණා. මේ තත්ත්වය රටකට හොඳ තත්ත්වයක් නෙමෙයි. ජාත්‍යන්තරව අප කෙරෙහි ඇති විශ්වාසය කඩවීමක්. මෙන්න මේ තත්ත්වය අවබෝධ කරගෙන තමයි දැනට වසර ගණනාවකට පෙර සිටම දෙවන ජාත්‍යන්තර ගුවන් තොටුපළක් ඉදිකරන්න සිහින මැව්වේ.හැබැයි මෙය සිහිනයකට සීමා වුණා. නමුත් “මහින්ද චින්තන” වැඩපිළිවෙළ යටතේ “නිල් අහස ජය ගනිමු” යන තේමාව යටතේ දෙවැනි ජාත්‍යන්තර ගුවන් තොටුපළ සිහිනය සැබෑ වුණා. එක් ජාත්‍යන්තර ගුවන් තොටුපළකට, වරායකට සීමා වෙලා රටක් දියුණු කරන්න බෑ. මොකද රටක දියුණුව රඳා පවතින්නේ වරාය හා ගුවන් තොටුපළ මගින් ලෝකයට විවෘත වීම මතයි.*දෙවැනි ජාත්‍යන්තර ගුවන් තොටුපළක් ඉදිකිරීම සඳහා හම්බන්තොට තෝරාගත්තේ ඇයි?ශ්‍රී ලංකාවේ නිදහසින් පසු අඩුවෙන්ම සංවර්ධනය වූ දිස්ත්‍රික්කයන් ලෙස මොනරාගල, හම්බන්තොට හැඳින්විය හැකියි. ඒ නිසා මේ ප්‍රදේශවලට ඌන සංවර්ධිත ප්‍රදේශ කිව්වා. ජනාධිපතිතුමාගේ ප්‍රතිපත්ති ප්‍රකාශනයේ විශේෂ අවධානයක් යොමු වුණේ මේ ඌන සංවර්ධිත ප්‍රදේශ සංවර්ධනයට. විශේෂයෙන්ම යුද්ධය පැවැති ප්‍රදේශවලට “උතුරු වසන්තය”, “නැඟෙනහිර නවෝදය” ආදී වැඩසටහන් හඳුන්වා දුන්නා. හම්බන්තොට මත්තල ගුවන් තොටුපොළ ඉදිකරන්න බලපෑ තවත් ප්‍රධාන කාරණයක් තමයි ශ්‍රී ලංකාවේ දෙවැනි ජාත්‍යන්තර වරාය හම්බන්තොට ඉදිකිරීම. ඒ අනුව හම්බන්තොට ආර්ථික කලාපයක් ලෙස සංවර්ධනය කරනවා.*ආර්ථික කලාපයක් ලෙස හම්බන්තොට සංවර්ධනය කරද්දී ඒ සඳහා මත්තල ගුවන් තොටුපළ දායකත්වය කෙබඳුද?ගුවන් තොටුපළකින් සිදුවන්නේ මගීන් ප්‍රවාහනය, භාණ්ඩ ප්‍රවාහනය යන ප්‍රධාන කරුණු දෙකයි. ආර්ථික කලාපයක් ලෙස හම්බන්තොට සංවර්ධනය වෙද්දි හම්බන්තොට මෙන්ම අවට දිස්ත්‍රික්කවල ජනතාවටත් තම අවශ්‍යතා සපුරාගත හැකියි. විශේෂයෙන්ම ගොවි ජනතාවට තමන්ගේ නිෂ්පාදන ප්‍රවාහනය කළ හැකියි. අද වන විට සංචාරක කර්මාන්තය සීඝ්‍ර දියුණුවක් ලබාගෙන තිබෙනවා. රක්ෂණ අධිභාරය ඉවත් කරගෙන තිබෙනවා. මේ තත්ත්වයන් තුළ හම්බන්තොට මත්තල ඉදිකරන ගුවන් තොටුපළට සුවිශේෂී කාර්යභාරයක් ඉටුකරන්න පුළුවන්.*මේ ගුවන් තොටුපළ ඉදිකිරීම්වල වර්තමාන තත්ත්වය කෙබඳුද?ප්‍රධාන ගුවන් ධාවන පථයේ වැඩ මේ වන විට ආරම්භ කරලා තිබෙනවා. ඊට අමතරව ආරක්‍ෂක කටයුතු සඳහා අවශ්‍ය වැඩපිළිවෙළ ක්‍රියාත්මක කර අවසන්. ප්‍රධාන ගුවන් ධාවන පථය ඉදිකිරීමට සමගාමීව මූලික ගොඩනැගිලි ඉදිකරගෙන යනවා. ඊට අමතරව අනෙකුත් කාර්යයන් සඳහා අවශ්‍ය මූලික කටයුතු සිදුවෙමින් පවතිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007191</link>
    <topic>එප්පාවලඝාතකයාපිටකොටුවේදී අල්ලයි</topic>
    <author>විජයානි එදිරිසිංහ, තෙන්නකෝන් කුලසේකර, සම්පත් සංජීව, චිත්‍රාරත්න කළුආරච්චි සහ අමිල ප්‍රභාත් වනසිංහ</author>
    <content>එප්පාවල එකම පවුලේ සිවු දෙනකු පොරවෙන් කපා මරා දැමූ සැකකරු මානසික ආබාධයකට ගොදුරු වී කීප වතාවක් වෛද්‍ය ප්‍රතිකාර ලබාදී ඇතැයි පරීක්ෂණවලින් හෙළි වී තිබේ.මෙම සැකකරු පොලිසියට ප්‍රකාශයක් කරමින් ලොකු තාත්තා සහ ලොකු අම්මා සමග තමා කේන්තියෙන් සිටි බව දන්වා ඇත.සිවු මිනිස් ඝාතනයේ සැකකරු බව කියන 21 හැවිරිදි තරුණයකු කොටුව දුම්රිය ස්ථානයේ රැඳී සිටියදී පිටකොටුව පොලිසිය මගින් ඉකුත්දා අත් අඩංගුවට ගත් බව අනුරාධපුර දිසා භාර නියෝජ්‍ය පොලිස්පති ජයන්ත ගමගේ මහතා ’දිනමිණ’ ට පැවසීය.මොහු ඝාතනයට ලක්වූවන්ගේ නිවසේ පදිංචිව සිටි දිනේෂ් සඳරුවන් නමැති ඥාති පුත්‍රයෙකි.තමා මිතුරන් සමග එක්වී ගංජා උරන්නට පුරුදු වී සිටි බවත් මිතුරන් සමග තැනින් තැන රස්තියාදු වීම ගැන ලොකු තාත්තා සහ ලොකු අම්මා නිතර නිතර අවවාද කළ බවත් අත්අඩංගුවට ගත් මෙම තරුණයා පොලිසියට ප්‍රකාශ කර තිබේ.දොස් කීම කන්දොස්කිරියාවක් වූ බැවින් තමා ඔවුන් සමග කේන්තියෙන් පසු වූ බවද සැකකරු කියා තිබේ.‘සිද්ධිය වූ දින මම ලොකු තාත්තා සමග රාත්‍රී 11 පමණ වන තුරු රූපවාහිනී බලමින් සිටියා. මම ඔවුන් සමග තරහ වී සිටි නිසා නිවසේ තිබූ පොරව රැගෙන ලොකු තාත්තාගේ බෙල්ලට පොරෝ පහරක් දී මරා දැමුවා.ඒ වෙලාවේ පැමිණි ලොකු අම්මාවත් ඒ පොරවෙන්ම පහර දී මැරුවා. මදුරු දැලක් දමා නිදා සිටි මල්ලීට පොරවෙන් පහර දෙද්දී නංගී ඇවිත් මා සමග පොර බදමින් මරන්න එපා යැයි කියා පැන යන්න හැදුවා. මා ඇයට ද පොරෝ පහරක් දුන්නා’ යැයි සැකකරු පැවසූ බව නියෝජ්‍ය පොලිස්පතිවරයා කීය.සැකකරුගේ පියා රෙදි වෙළෙන්දෙකි. මවත් පියාත් අතර ඇති වූ මතබේදයකින් පවුල් ආරවුලක් හට ගෙන තිබේ. සැකකරුගේ අක්කාත් මවත් ඝාතනයට ලක්වූවන්ගේ නිවසේ කලක් රැකවරණය ලබමින් සිටියහ.පසුව මව කොළඹ ප්‍රදේශයේ රැකියාවට ගොස් තිබේ. සැකකරුගේ අක්කා ඝාතනයට ලක්වූ ලොකු තාත්තා සේවය කළ වෙළෙඳ සලේ රැකියාවකට ගිය බවද පොලිස් පරීක්ෂණ වලින් හෙළිවී තිබේ.සැකකරු මානසික ආබාධයකට ගොදුරු වීමෙන් කීප වතාවක් ඔහුට වෛද්‍ය ප්‍රතිකාර ලබාදී ඇති අතර සැකකරු අනුරාධපුර ප්‍රසිද්ධ මැදි මහ විදුහලක උසස් අධ්‍යාපනය ලැබූ දක්ෂ ශිෂ්‍යයකු බව අනාවරණය වූ බව ද පැවසීය.තමන් වෙත ලැබුණු තොරතුරක් අනුව කොළඹ නියෝජ්‍ය පොලිස්පති මගින් පිටකොටුව පොලිසිය දැනුවත් කොට සැකකරු කොටුව දුම්රිය ස්ථානයේ සිටියදී අත්අඩංගුවට ගැනීමට හැකි වූ බව නියෝජ්‍ය පොලිස්පතිවරයා කියයි.සැකකරු මිනිස් ඝාතනය සිදු කළ පොරොව වැව් ඉස්මත්තේ සඟවා තිබියදී පොලිසිය විසින් සොයා ගෙන ඇති අතර ඝාතනයට ලක්වූවන්ගේ නිවසේ දොර අගුල්ලා ළිඳට දමා තිබූ යතුරු ද පොලිසිය සොයා ගෙන ඇත. මිනිස් ඝාතනයෙන් පසු සැකකරු පලා ආ යතුරුපැදිය අනුරාධපුර කඩ පනහ (50) ප්‍රදේශයේ තිබියදී සොයා ගෙන ඇත.සැකකරු පිටකොටුව පොලිසිය මගින් එප්පාවල පොලිස් භාරයට පත්කැර ඇති අතර ඊයේ (18) සැකකරු තඹුත්තේගම මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබිණි.සිද්ධියෙන් ඝාතනයට ලක්වූයේ එප්පාවල සඳරැස්ගම පදිංචිව සිටි එකම පවුලේ කේ. ඩී. දයාරත්න (48), මාලිනි ජයසිංහ (42), අචිනි දීපිකා දයාරත්න (17), නිශාන් දිල්හාර (13) යන අයයි.සිද්ධිය පිළිබඳ අනුරාධපුර දිසා හතර බාර නියෝජ්‍ය පොලිස්පති ජයන්ත ගමගේ මහතාගේ උපදෙස් අනුව සහකාර පොලිස් අධිකාරී ජයවර්ධන මහතා ප්‍රමුඛ විශේෂ පොලිස්කණ්ඩායමක් වැඩිදුර පරීක්ෂණ පවත්වමින් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007192</link>
    <topic>ෆොන්සේකාගේ පක්‍ෂය තනි වෙයි: විරෝධතාවට ජවිපෙ විතරයි</topic>
    <author>නිරූෂි විමලවීර</author>
    <content>සරත් ෆොන්සේකා ගේ නායකත්වයෙන් යුතු ප්‍රජාතන්ත්‍රවාදී ජාතික සන්ධානය හුදකලා වීමේ ප්‍රවණතාවක් දක්නට තිබේ.මේ තත්ත්වය යටතේ අනිද්දා (21) පැවැත්වීමට නියමව තිබූ විරෝධතා ව්‍යාපාරය ද අසාර්ථක වන ලකුණු පහළ වී ඇති අතර එයට ජනතා විමුක්ති පෙරමුණ පමණක් සහභාගි වන බවද වාර්තා වේ.ප්‍රජාතන්ත්‍රවාදී ජාතික සන්ධානයේ දේශපාලන ක්‍රියාකාරකම් වලට ජ.වි.පෙ. හැර වෙනත් කිසිම පක්‍ෂයක් සහභාගි නොවන බව ද කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007193</link>
    <topic>කළුතර මුහුදේ නාමින් සිටිවිදේශිකයෙක් අතුරුදන්</topic>
    <author>විජයානි එදිරිසිංහ</author>
    <content>දිය නෑම අනතුරුදායකයි යනුවෙන් සඳහන් කර තිබියදීත් මුහුදට බැස දිය නාමින් සිටි විදේශිකයකු අතුරුදන් වී තිබේ.කළුතර මොරගල්ල ආසන්න මුහුදේදී එම අනතුර පෙරේදා (17) පස්වරුවේ සිදුවී තිබේ.මීට සති දෙකකට පමණ පෙර ශ්‍රී ලංකාවට පැමිණි රුසියානු ජාතිකයකු වූ ඇලෙක්සැන්ඩර් නැමැත්තා බිරිය සහ දියණිය කළුතර හෝටලයක නැවතී සිටියදී මෙසේ දිය නෑමට ගොස් අනතුරට ලක්වී ඇත.නාවික හමුදාව සහ පොලිසිය එක්ව ඔහුගේ සිරුර සොයා ගැනීමට මෙහෙයුම් සිදු කලත් ඊයේ පස්වරු වනතෙක් සොයා ගැනීමට නොහැකි වූ බවත් වාර්තා වෙයි. මොරගල්ල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007194</link>
    <topic>අරක්කු බෝතල්දෙකක් සමග සිසුවෝ 2ක් දැලේ</topic>
    <author>ගාමිණී ඔබේසේකර පොළොන්නරුව විශේෂ</author>
    <content>කදුරුවෙල නගරයේ මත්පැන් හලකින් බෝතල් දෙකක් මිලදී ගෙන යමින් සිටි බාල වයස්කාර සිසුන් තිදෙනකු පොළොන්නරුව පොලිසියේ නිලධාරී කණ්ඩායමක් මගින් සැක පිට අත් අඩංගුවට ගෙන තිබේ.පොළොන්නරුව නගරයට පැමිණි මෙම සිසුන් තිදෙනා මත්පැන් ලබා ගැනීමට ත්‍රිරෝද රියැදුරෙකු යොදවා සිටි අතර මෙම සිද්ධිය සම්බන්ධයෙන් ඔහුද අත් අඩංගුවට ගෙන ඇත.මෙම සිද්ධිය සම්බන්ධයෙන් පාසල් සිසුන් තිදෙනා පොළොන්නරුව සහකාර පොලිස් අධිකාරී ජයන්ත ප්‍රේමසිරි මහතා වෙත ඉදිරිපත් කිරීමෙන් පසු දැඩි ලෙස අවවාද කොට නිදහස් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007195</link>
    <topic>‘චන්දිමා මරා දමා ඇත්තේ ටයි පටියෙන් ගෙල සිරකිරීමෙන්’</topic>
    <author>වැලිමඩ සමූහ කේ.ආර්.ආර්. රාජමන්ත්‍රී</author>
    <content>ඌවපරණගම කෝට්ටගොඩ පදිංචිව සිටි චන්දිමා උදයංගනී තරුණිය මිය ගොස් ඇත්තේ කිසියම් අයකු ටයි පටියකින් ගෙල සිර කිරීමෙන් බවට බදුල්ල මහරෝහලේ අධිකරණ වෛද්‍ය නිලධාරී එම්.එන්. රුහුල් හක් මහතා තීන්දු කර තිබේ.ඉකුත් ජූලි 15 වැනි රාත්‍රියේ තම දියණිය නිදන කාමරයේ ටයිපටියකින් ගෙල සිරකරගෙන සිටියදී ඌවපරණගම රෝහලට ඇතුළු කිරීමෙන් පසු මියගිය බවට එම තරුණිය ගේ පියාවන කේ.පී. වික්‍රමසිංහ මහතා ඌවපරණගම පොලිසියට පැමිණිලිකර ඇත.මෙම මරණය පිළිබඳව මහෙස්ත්‍රාත් මරණ පරීක්ෂණය පැවැත්වූ වැලිමඩ මහේස්ත්‍රාත් දුමින්ද ප්‍රභාත් මුදුන්කොටුව මහතා පශ්චාත් මරණ පරීක්ෂණය පවත්වන ලෙස බදුල්ල මහ රෝහලේ අධිකරණ වෛද්‍ය නිලධාරියාට නියෝග කර තිබේ.ඒ අනුව පැවැත්වූ පශශ්චාත් මරණ පරීක්ෂණයේදී අධිකරණ වෛද්‍ය නිලධාරීවරයා නිගමනය කර ඇත්තේ කිසියම් අයකු ඇයගේ ගෙල ටයිපටියකින් සිර කර ඇති බවය.මේ පිළිබඳව ඌව පරණගම පොලිස් ස්ථානාධිපති පොලිස් පරීක්ෂක ඩී.එම්. වසන්ත දිසානායක මහතා ඇතුළු නිලධාරීහු පිරිසක් පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007196</link>
    <topic>බැන් කී මූන්ගේ පණිවිඩයක්රැගෙන නීල් බූනේ යළි එයි</topic>
    <author>මහින්ද අලුත්ගෙදර</author>
    <content>ජගත් මහලේකම්වරයාගේ විශේෂ පණිවිඩයක්ද රැගෙන එක්සත් ජාතීන්ගේ ශ්‍රී ලංකා නේවාසික නියෝජිත නීල් බූනේ මහතා මේ සතිය තුළ දිවයිනට පැමිණීමට නියමිතයි.නිව්යෝර්ක් සංචාරයෙන් අනතුරුව ශ්‍රී ලංකාවට පැමිණෙන නීල් බූනේ මහතා ජගත් මහලේකම් බැන් කී මූන් මහතාගේ එම විශේෂ පණිවිඩය, ශ්‍රී ලංකා රජයට බාර දීමට ද නියමිතව ඇත.කරුණු කීපයක්මුල් කරගනිමින් සකස් වී ඇති බැන් කී මූන් මහතාගේ විශේෂ පණිවිඩය මගින් ශ්‍රී ලංකා රජය වෙත ඉල්ලීම් කිහිපයක් ඉදිරිපත් කර ඇතැයි විශ්වාස කරන අතර අභ්‍යන්තර වශයෙන් අවතැන් වූවන් යළි පදිංචි කිරීම, දේශපාලන ප්‍රතිසංවිධානය හා වගකීම් ආදිය ඒ අතර ඇති බව කියති.පසුගිය දිනවල ඇති වූ ගැටලු සියල්ල නිරාකරණය වී ඇති හෙයින් එක්සත් ජාතීන්ගේ කොළඹ කාර්යාලයට සහ එහි කාර්ය මණ්ඩලයට බාධාවකින් තොරව සාමාන්‍ය පරිදි කටයුතු සිදු කැරගෙන යාමට අවස්ථාව ලැබීම හේතුවෙන් එක්සත් ජාතීන්ගේ ශ්‍රී ලංකා නේවාසික නියෝජිතයා යළි දිවයිනට පැමිණෙන බව එක්සත් ජාතීන්ගේ සම ප්‍රකාශක ෆර්හාන් හැක් මාධ්‍ය අමතමින් නිව්යෝර්ක් නුවරදී ප්‍රකාශ කැර ඇත. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007197</link>
    <topic>ජගත් මහ ලේකම්ගේ කමිටුවේසහායට තව අටේ කල්ලියකුත්</topic>
    <author/>
    <content>ශ්‍රීලංකාව පිළිබඳව විමර්ශනය කාරීමට ජගත් මහලේකම්වරයා පත්කළ ත්‍රිපුද්ගල කමිටුවේ සහායට තවත් අට දෙනෙකුගෙන් යුත් කණ්ඩායමක් පත්කැර ඇතැයි වාර්තාවේ.යුද සමයේදී ශ්‍රී ලංකාවේ සිදුවූවා යැයි කියන යුද අපරාධ සම්බන්ධයෙන් විමර්ශනයට ජගත් මහ ලේකම් බෑන් කී මූන් මහතා මේ කමිටුව පත්කැර ඇති අතර දකුණු අපි‍්‍රකානු ජාතික ජෙසිකා නිව්වරත් එහි ප්‍රධානියා වශයෙන් කටයුතු කරන බව සඳහන් වේ.තවද ඇය එක්සත් ජාතීන්ගේ සංවිධානයේ මානව හිමිකම් නිලධාරිනියක ලෙසද සේවය කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007198</link>
    <topic>රට පුරා ඩෙංගුමඬින්න S.T.F.</topic>
    <author/>
    <content>ඩෙංගු මදුරුවන් බෝවන ස්ථාන විනාශ කිරීමේ දීප ව්‍යාප්ත මෙහෙයුමක් පොලිස් විශේෂ කාර්ය බලකාය මගින් ආරම්භ කර තිබේ.විශේෂ කාර්ය බලකා කඳවුර ආශ්‍රිත සියලුම නගර සභා ගම්මානවල ඩෙංගු මදුරුවන් බෝවෙන ස්ථාන විනාශ කිරීම පෙරේදා (17) සිට ආරම්භ කෙරිණි.කොළඹ විශේෂ කාර්ය බලකා මූලස්ථානයේ නිලධාරීහු කොළඹ නගර සභාව සමග එක්ව කොළඹ විශ්වවිද්‍යාල භූමි පරිශ්‍රය මෙහෙයුමට ලක් කළහ.ඊට අමතර ගෝනහේන කඳවුර මගින් ඇල්දෙණිය ඔබේසේකර පුර ඇතුළු ප්‍රදේශවල ද මෙහෙයුම් සිදු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n1007199</link>
    <topic>හෙට්ටිපොළදී කපා කොටා හිමිනමක ඝාතනය කරලා</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>හෙට්ටිපොල ගිරාතලාව මදුල්ල විහාරස්ථානයේ අධිපති හිමියන් කපා කොටා ඝාතනය කර තිබිය දී හමුවූ බව හෙට්ටිපොල පොලිසිය කියයි.ඝාතනය කර ඇත්තේ හඳගම විමලරතන (53) හිමියන් ය. උන්වහන්සේ රඹාවැව රජයේ විදුහලේ ගුරුවරයෙකු ලෙසත් සේවය කර තිබේ.උන්වහන්සේ මෙම විහාරස්ථානයේ තනිවම වැඩ වාසය කළ අතර පෙරේදා (17) රාත්‍රී ආයුධ සන්නද්ධව පැමිණි පිරිසක් උන්වහන්සේ සමඟ බහින් බස්වීමක් ඇතිකර ගෙන පසුව මෙම ඝාතනය සිදු කර පලා ගොස් තිබූ බවත් පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071910</link>
    <topic>සීමාවාසික වෛද්‍යවරුන් 276කට අද පත්වීම්</topic>
    <author/>
    <content>සීමාවාසික වෛද්‍යවරුන් 276 දෙනෙකුට පත්වීම් ලිපි ප්‍රදානය කිරීම සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් නාරාහේන්පිට ජාතික රුධිර මධ්‍යස්ථානයේදී අද (19) සිදුකෙරේ.ඉකුත් ජනවාරි 14 වැනිදා සීමාවාසික පුහුණුව සම්පූර්ණ කළ වෛද්‍යවරුන්ට මෙසේ පත්වීම් ලිපි ප්‍රදානය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071911</link>
    <topic>මාර්ග දෙපස කැළි කසළ දමන අයඅල්ලා ගන්න පොලීසිය සිවිල් පිට</topic>
    <author>විජයානි එදිරිසිංහ</author>
    <content>මහාමාර්ග දෙපස කැළිකසළ මලු දමා පරිසරයට හානිකරන පිරිස අත්අඩංගුවට ගැනීම සඳහා දැන් සිවිල් ඇඳුමෙන් සැරසුණු පොලිස් බළකායක් යොදවා ඇත.පොලිස්පති මහින්ද බලසූරිය මහතාගේ උපදෙස් මත සෑම පොලිසියකම අනුයුක්තව පිහිටුවා ඇති පරිසරය සුරැකීමේ පොලිස් ඒකකය යටතේ එම නිලධාරීහු කටයුතු කරති.පොලිස් මූලස්ථානයේ අපරාධ විමර්ශන අංශය සහ කොළඹ අපරාද කොට්ඨාශය භාර නියෝජ්‍ය පොලිස්පති අනුර සේනානායක මහතාට එම භාරදූර කාර්යය බාර වී තිබේ. කොළඹ හා ඒ අවට පමණක් දිනපතා නිවෙස්වලින් බැහැර කරන කැළිකසළ මහ මග දමා යන පුද්ගලයන් සංඛ්‍යාව දෙදහසකට වැඩි බව හෙළි වී තිබේ.එවැනි පිරිස් අත්අඩංගුවට ගැනීම සහ ඔවුන්ට එරෙහිව නීතිය ක්‍රියාත්මක කිරීම සඳහා මෙම විශේෂ පොලිස් බළකා පිහිටුවා ඇත.දිනපතා උදේ වරුවේ සහ සවස් කාලයේදී එම පොලිස් නිලධාරීන් මෙහෙයුම් කටයුතුවල යොදවති.පසුගිය දින කිහිපය තුළ එසේ මහ මග කැළිකසළ දමාගිය 300 ක් පමණ දෙනා අත්අඩංගුවට ගත් බව පොලිස් මාධ්‍ය ප්‍රකාශක පි‍්‍රශාන්ත ජයකොඩි මහතා පැවසීය. අධිකරණය හමුවේ ඔවුන්ට එරෙහිව නඩු පවරා ඇත.   </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071912</link>
    <topic>නැව්වල සිට දවසේ පැය 24 පුරාම ඛනිජ තෙල් පොම්ප කිරීමෙන් මසකට මිලියන 12 ක ඉතිරියක්</topic>
    <author>සුභාෂිනි සේනානායක</author>
    <content>නෞකාවල සිට පැය 24 පුරා තෙල් පොම්ප කිරීම මගින් මසකට රුපියල් මිලියන 12 ක් ඛනිජ තෙල් සංස්ථාවට ඉතිරි කර ගැනීමට හැකි වී තිබේ.ඛනිජ තෙල් කර්මාන්ත සංවර්ධන ඇමැති සුසිල් ප්‍රේමජයන්ත් මහතාගේ තීරණයකට අනුව පැය 24 පුරා තෙල් පොම්ප කිරීම සිදු කෙරේ.ඊට පෙර ආරක්ෂක හේතූන් මත තෙල් පොම්ප කිරීම සිදු කෙළේ උදේ 6.00 සිට සවස 6.00 දක්වා බවත් රාජ්‍ය ආරක්ෂක අමාත්‍යාංශයේ උපදෙස් අනුව පැය 24 පුරා තෙල් පොම්ප කිරීම සඳහා නාවික හමුදාව ආරක්ෂාව ලබා දෙන බවත් ඛනිජ තෙල් කර්මාන්ත සංවර්ධන ඇමැති සුසිල් පේ‍්‍රමජයන්ත් මහතා පැවසීය.මේ අනුව බොර තෙල් සපුගස්කන්දටත් පිරිපහදු තෙල් කොලොන්නාව දක්වාත් පැය 24 පුරාත් පොම්ප කිරීම සිදු කරන බව කී ඇමැතිවරයා මසකට නැව් සමාගම් වලට ප්‍රමාද ගාස්තු වශයෙන් ගෙවන රුපියල් මිලියන 12 ඉතිරි කර ගැනීමට හැකි වී තිබෙන බවද පැවසීය.ඇමැතිවරයා මේ අදහස් පළ කෙළේ ඊයේ (18) කොළඹ වරායේ සිට නාවික සැතපුම් නවය හමාරක් දුරින් ගැඹුරු මුහුදේ නවතා තිබූ යුනයිටඩ් ලේඩි නෞකාවෙන් සපුගස්කන්දට සහ කොලොන්නාවට තෙල් පොම්ප කිරීම පරීක්ෂා කිරීමෙන් අනතුරුව ගැඹුරු මුහුදේ නාවික යාත්‍රාවක පැවැති මාධ්‍ය හමුවකදීය.   </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071913</link>
    <topic>‘තාරුණ්‍යයට හෙටක්’ මුවාවෙන්ශිෂ්‍යත්ව වැඩ මුළුවකට මුදල් ගරලා</topic>
    <author>අසේල කුරුළුවංශ හා එස්. කේ. සමරනායක</author>
    <content>ජනාධිපති කාර්ය සාධක බළකායේ හා ‘තාරුණ්‍යයට හෙටක්’ සංවිධානයේ සහාය ඇතිව ශිෂ්‍යත්ව වැඩමුළුවක් පවත්වන බව කියමින් ඊට සහභාගි වූ ළමයින්ට රුපියල් 300/= ක මුදලකට ප්‍රශ්න පත්‍ර අලෙවි කළ සිවු දෙනකු සම්බන්ධව තෙල්දෙණිය පොලිසිය විශේෂ පරීක්ෂණයක් ආරම්භ කැර තිබේ. තෙල්දෙණිය ජාතික පාසලේ දීඊයේ (18) පෙරවරු 8.00 සිට පස්වරු 12.30 දක්වා මෙම සම්මන්ත්‍රණය තිබී ඇති අතර ඊට ළමයින් දහසක් පමණ සහභාගි වී ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාට ලැබුණු තොරතුරක් මත විශේෂ පොලිස් කණ්ඩායමක් සිද්ධිය පිළිබඳ සොයා බැලීමට අදාළ ස්ථානයට යවා ඇති අතර ඒ වනවිටත් සම්මන්ත්‍රණ මෙහෙයවූ පිරිස් එම ස්ථානයෙන් පිටව ගොස් තිබේ.මෙවැනි සම්මන්ත්‍රණයක් අදාළ පාසලේ පවත්වන බවට තමන් දැනුවත්වී නොසිටි බව මධ්‍යම පළාත් අධ්‍යාපන අධ්‍යක්ෂ විජයසිරි හේරත් මහතා පැවසීය.ජනාධිපති කාර්යසාධක බළකායේ හෝ තාරුණ්‍යයට හෙටක් සංවිධානයේ නමට මුවාවී මෙම පිරිස් ජනතාව රැවටීම සඳහා ප්‍රෝඩාවක් කළේද යන්න පිළිබඳ සොයා තෙල්දෙණිය පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071914</link>
    <topic>ගුවන් හමුදාවෙන්නව ගුවන් සේවාවක්</topic>
    <author/>
    <content>මෙරටට පැමිණෙන විදේශිකයන්ගේ සහ දේශීය සංචාරකයන්ගේ ගමන් පහසුව සඳහා ශ්‍රී ලංකා ගුවන් හමුදාව “හෙලිටුවර්ස්” නමින් ගුවන් සේවාවක් ආරම්භ කරයි. හෙලිටුවර්ස් කාර්යාල කටුනායක ජාත්‍යන්තර ගුවන් තොටුපොළ - ගුවන් හමුදා මූලස්ථානය, යාපනය, රත්මලාන හා ත්‍රිකුණාමලය 395 ගාලුපාර කොළඹ 03 ස්ථානවල පිහිටුවා තිබේ.විදේශ රටක සිට පැමිණෙන සංචාරකයන් සඳහා කටුනායක ගුවන් තොටුපොළේ ඇති හෙලිටුවර්ස් හරහා කොළඹ, ගාල්ල, මහනුවර, නුවරඑළිය, සීගිරිය ස්ථානවලටද රත්මලාන ගුවන් තොටුපොළ සිට චීන වරාය, මඩකළපුව, පලාලි, අම්පාර, අනුරාධපුර ප්‍රදේශවලට ද දිනපතා ගුවන් ගමන් සිදු කරයි.තවද තමන් සිටින ස්ථානයටද හෙලිටුවර්ස් අමතා ගුවන් යානයක් ලබා ගැනීමේ අවස්ථාවද ඇති අතර, භාණ්ඩ ප්‍රවාහන පහසුකම් ද මෙමඟින් සලසා ගත හැකි බව ගුවන් හමුදාව ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071915</link>
    <topic>මීතොටමුල්ල කුණු කන්දමුහුදු වැලිවලින් වැසීමට උපදෙස්</topic>
    <author>ධනුෂ්ක ගොඩකුඹුර සහජීවනී පතිරණ</author>
    <content>මීතොටමුල්ල කුණු කන්ද පස් සහ මුහුදු වැලි අතුරා වසාදැමීමට ආරක්‍ෂක ලේකම් ගෝඨාභය රාජපක්‍ෂ මහතා කොළඹ මහා නගර සභාවට උපදෙස් දී තිබේ.අක්කර 2ක වපසරියකින් යුත් මේ කුණු කන්ද සඳහා නාගරික සංවර්ධන අධිකාරිය මගින් තවත් ඉඩ ප්‍රමාණයක් ලබා දීමට පියවර ගෙන ඇත.දැනට මට්ටක්කුලිය කාක දූපතේ සිට වැලි ටිපර් 30ක් පමණ මීතොටමුල්ලට ප්‍රවාහනය කර ඇති අතර, පොලිසිය හා හමුදාවේ සහයෝගයෙන් මේ ව්‍යාපෘතිය ක්‍රියාත්මක කැරේ.මේ වන විටත් කොලොන්නාව ඇතුළු අවට ප්‍රදේශවල පැවති අධික දුර්ගන්ධය 50%කින් පහව ගොස් ඇතැයි කොළඹ මහා නගර සභාවේ විශේෂ කොමසාරිස් ඔමාර් කාමීල් මහතා පවසයි.මේ අතර කොළඹ මහා නගර සභාව මගින් අවට නිවාස සඳහා අඛණ්ඩව දුම් ගැසීමට පියවර ගෙන ඇති අතර, මැසි මදුරු උවදුර ද බෙහෙවින් අඩුවී ඇති බවත් සඳහන්ය.ආරක්ෂක ලේකම් ගෝඨාභය රාජපක්‍ෂ මහතාගේ යෝජනාවකට අනුව ක්‍රියාත්මක කළ මේ ව්‍යාපෘතිය දැනට ඉතා සාර්ථක අන්දමින් ක්‍රියාත්මක වන බවත් අඩු පිරිවැයක් යටතේ මේ ව්‍යාපෘතිය ක්‍රියාත්මක කැරෙන බවත් කොමසාරිස්වරයා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071916</link>
    <topic>නැදුන්කේනි රක්ෂිතයේ වනසතුන්දඩයම් කිරීමේ ජාවාරමක්</topic>
    <author>ති‍්‍රකුණාමලය විශේෂඒ. ටී. එම්. ගුණානන්ද</author>
    <content>ත්‍රිකුණාමලය, වෙල්ගම වෙහෙර නැදුන්කේනි රක්‍ෂිතයේ ආරක්ෂක අංශ සමඟ එක්වී කෙරෙන වනසතුන් දඩයම් කිරීමේ ජාවාරමක තොරතුරු හෙළිකර ගැනීමට හැකිවී ඇතැයි වනජීවී සංරක්ෂණ දෙපාර්තමේන්තුව කියයි.ස්වයංක්‍රීය ගිණිඅවියකින් වෙඩි තබා මරණ ලද තිත් මුවෙකු ට්‍රැක්ටරයකින් ප්‍රවාහනය කළ පුද්ගලයෙකු වනජීවී සංරක්ෂණ දෙපාර්තමේන්තුවේ ත්‍රිකුණාමලය පරෙවිදූපත ජාතික උද්‍යානයේ වනජීවී නිලධාරීන් විසින් අත්අඩංගුවට ගැනීමත් සමඟ මෙම තොරතුරු අනාවරණය කර ගැනීමට හැකිවිය.නැදුන්කේනි රක්‍ෂිතයේ කලක සිට වනසතුන් දඩයම් කරන බවට ලැබුණු තොරතුරු මත රක්‍ෂිතයේ රැකසිට කළ වැටලීමකදී මරාදැමූ තිත් මුවකුගේ සිරුරක් කොල අතුවලින් වසා ට්‍රැක්ටරයකින් රැගෙනයද්දී මෙසේ අත්අඩංගුවට පත්වී තිබේ. ස්වයංක්‍රීය ගිණිඅවිවලින් සතුන් දඩයම් කිරීමේ කටයුතුවලට සෘජුවම ආරක්‍ෂක අංශ සම්බන්ධ බවට මේ සමඟ අනාවරණය කරගෙන තිබේ.වන සත්ව හා වෘක්‍ෂලතා ආරක්‍ෂක ආඥාපනත යටතේ සැකකරු අධිකරණය වෙත ඉදිරිපත් කිරීමට නියමිතය. වනජීවී සංරක්‍ෂණ දෙපාර්තමේන්තුවේ පරෙවිදූපත ජාතික උද්‍යානයේ වනජීවී අඩවි සහකාරවරුන් වන පී. ඩී. ලලිත් විජිතානන්ද, කේ. ඩබ්. ඩී. ජයලාල්, වනසත්ව නියාමක ජී. එන්. කුමාර යන මහත්වරු වැටලීම සිදුකර මෙම තොරතුරු අනාවරණය කරගැනීමට සමත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071917</link>
    <topic>සාමණේර භික්ෂුණීන් වහන්සේ 31 නමක් උපසපන් වෙති</topic>
    <author>ඡායාරූප හා සටහනදඹුල්ල සමූහ ආනන්ද දසනායක</author>
    <content>රංගිරි දඹුල්ල මංගල උපෝසථාගාරයේදී පෙරේදා 17දා සාමණේර භික්‍ෂූණීන් වහන්සේලා 31 නමක් උපසම්පදා ශීලයෙහි පිහිටුවන ලදී.ඉනාමලුවේ සිරි සුමංගල නාහිමියන්ගේ අනුශාසකත්වයෙන් මේ සාමණේර භික්‍ෂුණීන් වහන්සේලා උපසම්පදා ශීලයෙහි පිහිටුවිණි.උපසම්පදා අධිශීලයෙහි පිහිටුවන ලද 31 දෙනා අතර මහාචාර්යවරියක සහ ශ්‍රී ජයවර්ධනපුර විශ්ව විද්‍යාලයේ ජන සන්නිවේදනය පිළිබඳ කථිකාචාර්යවරියක වන නාවලපිටියේ අනුරාධා සුදධම්මිකා සාමණේර භික්ෂුණිය ද වූවාය.ශ්‍යාමොපාලි සියම් මහා නිකායේ රංගිරි දඹුලු පාර්ශ්වයේ සීමා මාලකයේදී මෙසේ අධිශීලයෙහි පිහිටුවන ලද්දේ 18 වන වතාවටය.ලංකාව පුරා සෑම දිස්ත්‍රික්කයකින්ම වැඩම කරන ලද සාමණේර භික්‍ෂුණීන් වහන්සේලා දඹුල්ල කලුන්දෑව භික්‍ෂුණී අධ්‍යාපන පීඨයට ඇතුළත් කර පුරා මාස තුනක් පමණ කාලයකදී සියලු බණ දහම් ප්‍රගුණ කොට පසුව ලිඛිත හා වාචික පරීක්‍ෂණයකට යොමු කිරීමෙන් අනතුරුව එම පරීක්‍ෂණවලින් සමත් භික්‍ෂුණීන් වහන්සේලා පළමුව භික්‍ෂූන් වහන්සේලාගෙන් ද දෙවනුව භික්‍ෂුණීන් වහන්සේලාගෙන්ද සමන්විතව අධිශීලයෙහි පිහිටවනු ලැබූහ.ලංකාවේ මෙහෙනි සසුන අවස්ථා දෙකකදී ආරම්භ වී තිබේ. පළමු අවස්ථාව ක්‍රි. පූ. තෙවන සියවසේදී සංඝමිත්තා මහරහත් මෙහෙනින් වහන්සේගේද මගපෙන්වීමෙන් පිහිටුවීය.දෙවනුව 1998 වසරේදී මේ රටේ උගත් භික්‍ෂුණීන් වහන්සේලාගේ ද විශේෂ කැපවීම මත 1998 පෙබරවාරි මස 21 වෙනි දින ලංකාව ඇතුලු රටවල් 27ක් නියෝජනයෙන් ඉන්දියාවේ බුද්ධගයාවේ පොක්ස්මාන් බෞද්ධ සංවිධානය මගින් ජාත්‍යන්තර උපසම්පදා උත්සවය පවත්වන ලදී.ථෙරවාදී සම්ප්‍රදායානුකූලව උපසම්පදා වූ භික්‍ෂුණීන් වහන්සේලා මෙරටට වැඩම කර රංගිරි දඹුලු මංගල උපෝසථාගාරයේදී 1998. 03. 18 දින සාමණේර භික්‍ෂුනීන් වහන්සේලා නැවැත උපසම්පදා ශීලයෙහි පිහිටවනු ලැබූහ. ඒ දින පටන් ලංකාවේ භික්‍ෂුණී සමාජය ආරම්භ විය.එදින පටන් සෑම වසරකම ජූලි මාසයේදී අධ්‍යාපන පීඨයෙන් පිටවන ධර්‍මධර විනයධර සාමණේර භික්‍ෂූණීන් වහන්සේලා උපසම්පදා ශීලයෙහි පිහිටුවනු ලැබේ.නාවලපිටියේ අනුරාධා සුදම්මිකා සිල්මෑණියෝ පේරාදෙනිය විශ්වවිද්‍යාලයෙන් ජනසන්නිවේදනය පිළිබඳ උපාධිය ලබාගනිමින් දැනට ශ්‍රී ජයවර්ධනපුර විශ්වවිද්‍යාලයේ ජනසන්නිවේදනය පිළිබඳ කථිකාචාර්ය ලෙසද සේවය කරන්නීය.පියසේන වික්‍රමාරච්චි මහතාට සහ කමලාවතී වික්‍රමාරච්චි මහත්මියට දාව උපන් ධම්මිකා වික්‍රමාරච්චි වයස අවුරුදු 24දී පැවිදි දිවියට ඇතුළත් වූවාය. පවුලේ දෙවැනි ගැහැනු දරුවාය.ඊළඟට අපට හමුවූයේ පානබොක්කේ සීවලී සිල්මාතාවය.මහාචාර්ය උපාධියක් ලැබ ස්වීඩනයේ පදිංචිව සිට ලංකාවට පැමිණ පැවිදිව මෙම උපසම්පදා උත්සවයේදී අධි ශීලයෙහි පිහිටුවනු ලැබුවාය.පානබොක්කේ සිල් මාතාවට ගිහි ජීවිතයේ දරුවන් දෙදෙනකු ද සිටී. එක් දියණියක් මහනුවර නෙත් ළමා සහන පදනම නමින් සංවිධානයක් පිහිටුවාගෙන අහිංසක දරුවන් සඳහා විශාල සේවාවක් කරන බවද අප සමඟ පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071918</link>
    <topic> උතුරු කොළඹ, මැද කොළඹ ඩෙංගු බෝකරන ස්ථාන 1563ක් හඳුනා ගනී</topic>
    <author>සන්ධ්‍යා කරුණාරත්න</author>
    <content>උතුරු කොළඹ සහ මැද කොළඹ ප්‍රදේශයන්හි ඩෙංගු මදුරුවන් බෝ කරන ස්ථාන 1563 ක් හඳුනාගෙන ඇත.නිවාස 10,200 ක් මුල් කර ගනිමින් කොළඹ නගර සභාව සිදු කළ ඩෙංගු මර්දන වැඩසටහනේ දී මේ ස්ථාන හඳුනාගෙන තිබේ.මේ නිවාස 10,200 න් ඩෙංගු මදුරුවන් බෝ නොවිය හැකි ස්ථාන පැවතියේ 642 ක් පමණක් බවද කොළඹ නගර සභා ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා පැවසුවේය.මෝදර, මට්ටක්කුලිය, කොටහේන, තොටළඟ, මාලිගාවත්ත, නිව් බසාර්, ජින්තුපිටිය ප්‍රද්ශවලට වැඩි අවදානයක් යොමු කරමින් මේ ඩෙංගු මර්දන වැඩසටහන පෙරේදා (17 දා) ක්‍රියාත්මක කෙරිණි. මේ සඳහා කොළඹ නගර සභා සෞඛ්‍ය දෙපාර්තමේන්තුව, රොටරි සමාජයේ සාමාජිකයන්, පොලිසිය, පාසල් ළමුන් ඇතුළු 2500 ක පමණ පිරිසක් සහභාගී වූහ.ඩෙංගු මදුරුවන් බෝවිය හැකි යැයි හඳුනාගත් ස්ථානවලට එරෙහිව නොතීසි නිකුත් කරන බවත් එසේ නිකුත් කළ ස්ථානවලට ගොස් නැවත පරීක්ෂා කිරීම් වලදී පිරිසිදු කිරීම් නොකර පැවතියොත් නඩු පවරන බවත් වෛද්‍ය කාරියවසම් මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071919</link>
    <topic>තැපෑලේ පුරප්පාඩු රැසක්</topic>
    <author>උපාලි කරුණාරත්න</author>
    <content>රට පුරා පිහිටි සියලු තැපැල් කාර්යාල, කොළඹ මධ්‍යම තැපැල් හුවමාරුව, තැපැල් පාලන කාර්යාල යනාදිය ඉදිරිපිට එම ස්ථානයන්හි පවතින පුරප්පාඩු දැක්වෙන ඩිජිටල් බැනර්, ප්‍රදර්ශනය කරන බව තැපැල් හා විදුලි සංදේශ නිලධාරීන්ගේ සංගමයේ ප්‍රධාන ලේකම් කේ.එස්. වීරසේකර මහතා ප්‍රකාශ කෙළේය.තැපැල් දෙපාර්තමේන්තුවේ පුරප්පාඩු විශාල සංඛ්‍යාවක් පවතින බවත් ඒවා නොපිරවීම තැපෑලේ බොහෝ ගැටලුවලට හේතු සාධක වී ඇති බවත් ඒ මහතා සඳහන් කෙළේය.1994 වර්ෂයේ සිට තැපැල් දෙපාර්තමේන්තුවේ පුරප්පාඩු පිරවීමට පියවර නොගෙන ඇති බව චෝදනා කරන ප්‍රධාන ලේකම්වරයා පුරප්පාඩු පිරවීමට පියවර නොගන්නේ නම් ඉදිරියේදී විරෝධතාවන්වලට යාමට සිදුවන බවද පැවැසීය.දෙවැනි පෙළ තැපැල් ස්ථානාධිපතිවරුන් 1300කගේ පමණ සහ පළමු පෙළ තැපැල් ස්ථානාධිපතිවරුන් 595කගේ පුරප්පාඩු ද තැපැල් දෙපාර්තමේන්තුවේ පවතින බවත් පළමු පෙළ පුරප්පාඩු පිරවීමට නොහැකි වී තිබෙන්නේ දෙවැනිපෙළ පුරප්පාඩු නොපිරවීම නිසා බවත් ඒ මහතා කීය.තැපැල් හා විදුලි සංදේශ නිලධාරීන්ගේ සංගමය පසුගිය කාලයේ වෘත්තීය ක්‍රියාමාර්ගවලට නොගියේ පැවැති ත්‍රස්තවාදී අර්බුධය හමුවේ රජය තව තවත් අපහසුවට පත් වන නිසා බවද කේ.එස්. වීරසේකර මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071920</link>
    <topic>ලාංකික ක්‍රෙඩිට් කාඩ් වංචාකාරයකු මෙහෙය වූ කල්ලියක් ඉන්දීය පොලිසියෙන් අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයෙකු මෙහෙය වූ ක්‍රෙඩිට් කාඩ්පත් වංචාවකට සම්බන්ධ පුද්ගලයන් දෙදෙනෙකු සහ ක්‍රෙඩිට් කාඩ්පත් 205 ක් ඉන්දීය පොලීසිය මගින් අත්අඩංගුවට ගෙන ඇත.මේ ශ්‍රී ලාංකිකයා කැනඩාවේ පදිංචි වී සිටිමින් අත්අඩංගුවට ගනු ලැබූ පුද්ගලයන්ට ක්‍රෙඩිට් කාඩ්පත් වංචා සඳහා උපදෙස් ලබා දී ඇති බවට වාර්තා වේ. මොවුන් පසුගිය වසර දෙකක කාලය තුළ වංචා කැර ඇති මුදල ඉන්දීය රුපියල් මිලියන 5 කට අධික බව ඉන්දීය පොලීසිය මගින් අනාවරණය කැරගෙන ඇත.පොලීසිය මගින් අත්අඩංගුවට ගත් ක්‍රෙඩිට් කාඩ්පත් ඉන්දියාවට අයත් මෙන්ම ජාත්‍යන්තර මට්ටමේ බැංකු කීපයකට අයත් බව සඳහන් වන අතර අයි.සී.අයි.සී. අයි. බැංකුව, සිටි බැංකුව, එච්.එස්.බී.සී, ච්.ඩී.එෆ්.සී. බැංකුව, ඇත්සිස් බැංකුව, ස්ටෑන්ඩර්ඩ් චාර්ටඩ් බැංකුව, එස්.බී.අයි. බැංකුව කොටැක් මහේන්ද්‍ර බැංකු ආදිය ද ඒ අතර වේ.පොලීසිය මඟින් අත් අඩංගුවට ගත් සැකකරුවන් දෙදෙනාගෙන් එක් අයෙකු චෙන්නායි අපරාධ විමර්ශන අංශයට අවශ්‍ය වූ පුද්ගලයෙකු වන අතර සෙසු පුද්ගලයා හයිද්‍රාබාද් පොලීසියට අවශ්‍ය වී තිබිණි.මේ සැකකරුවන් අත් අඩංගුවට ගන්නා අවස්ථාවේ දී ඔවුන් සතුවූ මෝටර් රථයක්ද පොලීසිය මගින් සොයා ගෙන ඇති අතර එය ද සොරකම් කරන ලද එකක් බවට වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=n10071921</link>
    <topic>දිනමිණ උප කර්තෘ ජනක සමුගෙන අදට වසරයි</topic>
    <author/>
    <content>“දිනමිණ” කර්තෘ මණ්ඩලයේ උප කර්තෘ වරයෙකු වශයෙන් සේවය කළ ජනක විජේරත්න මහතා අභාවප්‍රාප්ත වී අදට (19) වසරක් පිරෙයි.ඒ නිමිත්තෙන් කැලණිය විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය ඉඳුරුගාරේ ධම්මරතන හිමියන් මෙහෙයවන ධර්ම දේශනයක් අද (19) “දිනමිණ” කර්තෘ මණ්ඩල පරිශ්‍රයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007191</link>
    <topic>කපුදූව පෙහෙකම්හලට පණ දෙන්න</topic>
    <author>තිහගොඩ විශේෂ කැලුම් බෝධිමාන</author>
    <content>මාතර දිස්ත්‍රික්කයේ තිහගොඩ කපුදූව පේෂකර්මාන්තශාලාව මේ වන විට විනාශයට පත් වෙමින් පවතී. වසර දහයකට අධික කාලයක් ගත වී ඇතත් කිසිදු ප්‍රයෝජනයක් නොගෙන එය අතහැර දමා තිබේ.දැනට ගොඩනැඟිල්ලේ වහලේ පියස්ස පවා දිරාපත් වී කඩා වැටී ඇති අතර ගොඩනැඟිල්ලේ ඇතුළත ගස් පවා වැවී ඇත.මෙහි තිබූ බොහෝ බඩු බාහිරාදිය අතුරුදන් වී තිබේ.මේ පේෂකර්ම මධ්‍යස්ථානය ශ්‍රී ලංකාවේ දේශීය රෙදි පිළි ඉල්ලුම වෙනුවෙන් සුවිශාල දායකත්වයක් දැක්වූ ආයතනයකි.පළාතේ ජනතාව මේ ආයතනයේ රැකියා අවස්ථා ලබා යහපත් ජීවිතයක් ගෙවනු ලැබීය.එහෙත් අද වන විට මේ සියලු දේ ඇනහිට පවතී.මේ කපුදුව පේෂකර්ම මධ්‍යස්ථානය රැකගෙන ජනතාවට වැඩදායි ලෙස පවත්වාගෙන යෑමට කටයුතු කිරීම කාලෝචිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007192</link>
    <topic>හම්බන්තොට වාරිමාර්ග ව්‍යාපෘති 14කටදක්ෂිණ සංවර්ධන අධිකාරියෙන් උදවු</topic>
    <author>තංගල්ල විශේෂ ඇම්. පී. චන්ද්‍රපාල</author>
    <content>හම්බන්තොට දිස්ත්‍රික්කයේ ජනතාවගේ වගා කටයුතු සඳහා අවශ්‍ය ජලය ලබා දීම සඳහා ශ්‍රී ලංකා දක්ෂිණ සංවර්ධන අධිකාරිය වාරිමාර්ග ව්‍යාපෘති 14ක් සඳහා රුපියල් ලක්ෂ 31ක මුදලක් ලබා දී ඇත.බෙලිඅත්ත, තංගල්ල මුල්කිරිගල, තිස්සමහාරාම යන මැතිවරණ කොට්ඨාසවල මේ වාරිමාර්ග ව්‍යාපෘති ක්‍රියාත්මක වෙමින් පවතී.අබලන් වී ඇති වැව් අමුණු ප්‍රතිසංස්කරණය කිරීම, පානීය ජලය සැපයීම ඇළ මාර්ග මඟින් ජලය ගොවිබිම් වෙත ගෙන යෑම පානීය ජලය සඳහා ළිං හෑරීම, වැනි වාරි මාර්ග ව්‍යාපෘති දැන් ක්‍රියාත්මක වෙමින් පවතී.බෙලිඅත්තේ මහාහීල්ල බෙලිගහවෙල වැව අලුතෙන් ඉදිකර ඇත. අවුරුදු 20කට පසු ඕකේවෙල අමුණත් තලුන්න කොකුන්ආර වැවත් මේ යටතේ ප්‍රතිසංස්කරණය කර ඇත.මේ ව්‍යාපෘති මගින් පහසුකම් සැලසෙන ප්‍රතිලාභ ගොවි පවුල් සංඛ්‍යාව 11,000කි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007193</link>
    <topic>නයින්දනාව විහාරයේ පුරාවස්තු අනතුරේ</topic>
    <author>ඉබ්බාගමුව විශේෂ චන්ද්‍රතිලක රත්නායක</author>
    <content>ජනශූන්‍ය ඉතා දුෂ්කර ප්‍රදේශයක පිහිටි ඓතිහාසික ‘නයින්දනාව‘ රජ මහා විහාරයට අයත් පුරාවස්තු රැසක්ම වගකිවයුත්තන්ගේ අවධානයට ලක් නොවීමෙන් හානියට පත්වෙමින් පවතී.‘නයිපෙන’ හතකින් යුතු ඉතා දුර්ලභ ගණයේ දැවැන්ත නාග රුවක් නිසා ‘නයින්දනාව’ යන නම ලැබූ මෙකී විහාරය යාපහුව මැතිවරණ කොට්ඨාසයට අයත් පොල්පිතිගම ප්‍රාදේශීය ලේකම් කොට්ඨාසයේ මකුල්පොත, පාලගම පිහිටා තිබේ. මේ ස්ථානයේ ඓතිහාසික වශයෙන් තොරතුරු රැසක් සැඟවී ඇත. ඒ පිළිබඳව තවමත් විධිමත් වූ පුරා විද්‍යාත්මක ගවේෂණයක් සිදු කර නොමැත.දෙවන පෑතිස් රජ සමයේ මේ විහාරස්ථානය ආරම්භවී ඇතැයි විශ්වාස කෙරේ.මිහිදු මහ රහතන් වහන්සේ වෙතින් පැවිද්ද ලබාගත් ප්‍රථම භික්ෂූන් හැට දෙනා අතුරින් එක් හිමි නමක් මේ විහාරස්ථානය ආරම්භ කිරීමට මූලිකවී වැඩ වාසය කරමින් ධර්ම ප්‍රචාරක කටයුතුවල නිරත ව සිටි බවට පිළිගත හැකි සාක්ෂි තිබේ යැයි පේරාදෙණිය විශ්ව විද්‍යාලයේ පුරාවිද්‍යා කථිකාචාර්යවරයකු මෙහි පැමිණ සොයා බලා ප්‍රකාශ කළ බව විහාරාධිපති පොහොරවත්තේ සුමනසාර හිමිපාණෝ පවසති.මහා වංශය, විශුද්ධි මාර්ගය, මනෝරථපුරාණය යන පැරැණි ග්‍රන්ථවලද නයින්දනාව රජමහා විහාරය ගැන තොරතුරු සඳහන්ව ඇත. මෙහි පොළොන්නරු යුගයට අයත් දොළොස් රියන් බුදු පිළිමයක්, මහනුවර යුගයට අයත් අටරියන් බුදු පිළිමයක්, ගිරිලිපි දෙකක්, සෙල්ලිපියක්, ගලින් නෙළු බහිරව රූප දෙකක් දක්නට ලැබේ. විහාර භූමිය පුරා සිරිපතුල් නෙළුම්මල් කෙටූ ගල්ලෑලි විසිර තිබෙනු දැකිය හැකිය.විහාර භූමියෙහි ඇති පැරැණි දාගැබ දෙවන පෑතිස් රජු විසින් කරවන ලද්දකි. සිරිසඟබෝ රජු රාජකීය කමිටුවක් මගින් මේ විහාරය වරින් වර ප්‍රතිසංස්කරණය කර ඇති බව මෙහි ඇති එක් සෙල්ලිපියක සඳහන්ව ඇත.නමුත් එම සෙල්ලිපියේ අකුරු මැකී ගොස් ගිලා බසිමින් පවතී. නයිපෙණ හතකින් යුත් දැවැන්ත නාගරුව මහසෙන් රජ දවස කළ එකක් බව සැලකේ. එවැනි දැවැන්ත නාග රුවක් දිවයිනේ කිසිදු ස්ථානයක දක්නට නැතැයි ද කියති.මේ පුරාවස්තුවලට ඇති අනාරක්ෂිත බව නිසාම ප්‍රධාන නාග හිසින් කොටසක් කැඩීගොස් තිබේ. නාග රුව වර්ණවත්ව තිබූ බවට සලකුණු ඇතත් එහි වර්ණ ද මේ වන විටත් මැකී ගොස් ඇත. පූර්ණ උත්තරාව නිමවන ලද බහිරව රූප දෙක කැඩී ගොස් මේ වන විට විනාශවී තිබේ.කුජ්ජිතිස්ස මහ රහතන් වහන්සේට ගෝඨයිම්බර නැමැත්තකු විසින් කටාරම් කොටා මෙම විහාරස්ථානයේ ලෙන් විහාරය පූජා කරන ලදැයි මෙහි ඇති තවත් සෙල්ලිපියක සඳහන්ව පවතී. එම සෙල්ලිපිය අසල කුජ්ජිතිස්ස රහතන් වහන්සේගේ බවට සැලකෙන ප්‍රතිමාවක්ද නෙළා ඇත. මේ වන විට එය ද කෘමි උවදුරට ලක්වී විනාශවී යමින් පවතී.විහාර භූමිය පුරා නෙළුම්, මානෙල්, ඕලු මල් පිපි කුඩා පොකුණු පහකි.මේ වන විටත් විහාරස්ථානයට අයත් ඉඩම් රැසක් පෞද්ගලික අයිතියට ගොස් ඇති අතර එම ඉඩම් වලද වටිනා පුරාවස්තු ඇති බව පැවසේ.මෙහි ඇති පුරාවිද්‍යාත්මක තත්ත්වය ගවේෂණය කර වටිනා තොරතුරු රැසක් හෙළි කර ගත හැකි බවත් ඒ පිළිබඳව තවමත් බලධාරීන්ගේ අවධානය මෙතෙක් යොමු නොවීම කනගාටුවට කරුණක් බවත් පොහොරවත්තේ සුමනසාර හිමිපාණෝ කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007194</link>
    <topic>නාය යෑමෙන් උන්හිටිතැන් අහිමිව මහජන බැංකුගම පදිංචිවූවන්ට පොදු පහසුකම් නෑ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>1989 වර්ෂයේදී අධික වර්ෂාවත් සමඟ නාය යෑමෙන් උන්හිටි තැන් අහිමි වූ කෑගල්ල ප්‍රාදේශීය ලේකම් කොට්ඨාසයේ පවුල්වලට කෑගල්ලේ වැවතැන්න වත්තෙන් අක්කර 1/4 බැගින් ලබා දී “මහජන බැංකුගම” නමින් ගම්මානයක් පිහිටුවා එම පිරිස් පදිංචි කරවා ඇතත් ඔවුනට ජල පහසුකම් ලබාදී නැත.නියඟය පවතින කාලවලදී සැතපුම් ගණන් ජලය සොයා යෑමට ඔවුනට සිදුවේ. විදුලිය කනාමැදිරි එළියක් මෙනි.නාය යෑම්වලට ලක්වී රොටුව, හාල්මැස්ස, හුංගම්පොළ, ගන්තුන, මලවිට, කෙසෙල්වත්ත, ඌනමුණවත්ත ගම්මානවල පවුල් 46කට අක්කර කාල බැගින් බෙදාදී මෙම ගම්මානය පිහිටුවා ඇත.මෙම පවුල්වල අයගේ දූ දරුවන් නිවාස ඉදිකර ගෙන පදිංචි වීම නිසා දැනට පවුල් 61 දක්වා වැඩි වී ඇත.මේ පිළිබඳව මෙහි පදිංචි වී සිටින අයි. පී. සිරිපින් මහතා අදහස් දක්වමින්.බැංකු ගමේ මුලින්ම පවුල් 46ක් පමණ පදිංචි කළා. මෙම අයගේ පවුල්වල දූ දරුවන්ද එම ඉඩම්වලම නිවාස ඉදිකරගෙන ඇති නිසා දැන් වැසිකිළියක් කපා ගැනීමට තරම්වත් ඉඩ පහසුකම් නෑ. මේ නිසා උග්‍ර ඉඩම් හිඟයකට මුහුණ පානවා.ඩබ්ලිව්. සීලවතී මහත්මිය - මහජන බැංකු ගමේ පදිංචි වෙලා දැනට වසර 21 කට ආසන්න කාලයක් ගතවෙලා. දැනට අපට උග්‍ර ජල හිඟයකට මුහුණපාන්නට සිදුව තිබෙනවා.නෑමට හා බීමට ජලය බිඳක් සොයාගැනීමට නොහැකි තත්ත්වයක් උදාවෙලා. මෙහි ඇත්තේ අඩි 3 ක පමණ විශ්කම්භයකින් යුත් කුඩා ළිඳක්. සුළු ඉඩෝරයකට පවා එය සිඳී යනවා. එම නිසා ජලය සොයා සැතපුම් 1 1/2ක් පමණ දුර යෑමට සිදුවී තිබෙනවා.වී. එච්. සුනිල් ජයලත් මහතා - මෙම මහජන බැංකු ගම පිහිටා ඇත්තේ කෑගල්ල හා ගල්ගමුව ප්‍රාදේශීය ලේකම් කොට්ඨාස දෙකට මායිමේය.ග්‍රාම නිලධාරි වසම හා සමුපකාර ප්‍රාදේශිකය ඇත්තේ මලවිට ග්‍රාමයේය. එහි යෑමට ඇති මාර්ගය වසර 30කින්වත් සාදා නැත. වල්බිහි වී ගොස්ය. සැතපුම් 3ක් 4 ක් යෑමට ඇත්තේ පයින්මය. මෙය විශාල ප්‍රශ්නයක් බවට පත්වී ඇත.මෙම ගම්මානයට පවත්නා උග්‍ර ජල හිඟයට විසඳුමක් ලබාදීම සඳහා සමෘද්ධි අංශය මගින් රුපියල් ලක්ෂ ගණනක් වියදම් කර ජල ටැංකියක් ඉදිකැර ඇත. එහෙත් එම ජල ටැංකියට ජලය ලබාදෙන ක්‍රමයක් තවම සකස් කැර නැත. දැන් එය වල්බිහි වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007195</link>
    <topic>හත්තොට මහඅමුණ නටබුන් කැළෑවේ සැඟවිලා</topic>
    <author>රත්තොට සමූහ - කිංස්ලි රිචඩ් සිල්වා</author>
    <content>ලග්ගල හත්තොට අමුණ ප්‍රදේශයේ මහා වනය මැද, ඓතිහාසික වටිනාකමකින් යුක්ත නටබුන් විශාල ප්‍රමාණයක් විනාශ වෙමින් පවතී.එම ප්‍රදේශයට අයත් ආකරහැඩිය ග්‍රාම සේවක වසමේ නාගොල්ල ප්‍රදේශයේ අක්කර 7, 8ක භූ®මියක මෙකී නටබුන් තැන, තැන විසිරී ඇත. මහ වන මැද කිලෝමීටර, හතරක පමණ දුරක් පා ගමනින් ගොස් මේ ස්ථානයට අපි ළඟා වූයෙමු.එහිදී හේන් වගාව සඳහා කලකට පෙර යොදාගත් බිමක මෙම නටබුන් විසිර තිබිණි. අඩි 3 , 3 1/2 ප්‍රමාණයේ ගල්කණු සිය ගණනක් අඩි 15 ක් පමණ දිගින් යුක්ත බාල්ක යැයි සැලකිය හැකි ගල්කණු කීපයක් දාගැබක් තිබූ බවට සාධක සපයන ගර්භයක කොටසක්, බෙහෙත් ඔරුවක කොටසක් බවට සාධක වන කොටසක් පැරෑණි ගෙපළක කොටසක් හා ගල්වෙඩි දමන ලද ගල්තලා දෙකක් මෙම භූමියේදී දැක බලා ගන්නට හැකි විය.දෙවැනි අග්බෝ හා වලගම්බා රජ දවස මේ ස්ථානයේ ආගමික මධ්‍යස්ථානයක්වූ බව පුරා වෘත්තවල සඳහන් වේ. නටබුන් අතර පැරැණි ගඩොල්වල කැබැලි කිහිපයක් ද ඇත.ලේල්ඔය ශ්‍රී නිකේතාරාම විහාරස්ථානයේ අධිපති යටවත්තේ රතනසාර හිමියන් මේ පිළිබඳව අදහස් දක්වමින් ලග්ගල කියන්නේ රාවණා යුගයේ සිට පැවත එන දීර්ඝ ඉතිහාසයකට නෑකම් කියන තැනක් .අනුරාධපුර යුගයේ රජවරුන් විවිධ කර්මාන්ත , මාලිගා වෙහෙර විහාර මෙහෙ හැදුවා. දෙවැනි අග්බෝ වළගම්බා , මහා පරාක්‍රමබාහු වගේ රජවරුන් ඒවා කළේ .ඒත් අද ඒවා මහ කැලයෙන් වැහිලා. පොළවට පස් වෙලා. ඒ උරුමය අපි ගොඩ ගන්න ඕන. ප්‍රාදේශීය සභා මන්ත්‍රී ඩී. ඊ. එම් කපිලරත්න බණ්ඩා මහතා අදහස් දක්වමින් ලග්ගල කියන්නේ ඓතිහාසික වශයෙන් ඉහළ වටිනාකමක් තියෙන තැනක්.ලක්දිව කියන අප රටේ නාමය ලග්ගල මුල් කරගෙන හැදුන බවයි අපි අහලා තියෙන්නේ. වැලලිලා තියෙන ලග්ගල පුරාණය එළියට ගත යුතුයි. මේ ප්‍රදේශයට ආදරය කරන අය එකතු වුණොත් මේ නටබුන්වල ඉතිහාසය අපට දැනගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007196</link>
    <topic>සුනාමියට හේදුණ සංචාරක හෝටල්ගොඩගන්න බැරි වෙලා</topic>
    <author>කැලුම් බෝධිමානතිහගොඩ විශේෂ</author>
    <content>යුද්ධය නිමාවීමත් සමඟ විදේශීය සංචාරකයන්ගේ වැඩිවීමක් හික්කඩුව පුරවරයෙන් දැකගත හැකිය. එහෙත් මේ වන විට හික්කඩුවේ සංචාරක හෝටල්වල පවතින අඩු පහසුකම් හේතු කොට ගෙන විදේශීය සංචාරකයන් නොරැඳෙන ස්වභාවයකට පත්වී ඇති බව හෝටල් හිමියෝ මැසිවිලි නඟති.මේ සම්බන්ධයෙන් හෝටල් හිමියන් දක්වන්නේ සුනාමි ව්‍යසනයත් සමඟ සිය හෝටල් විනාශයට පත්වූ අතර ඒවා නැවත ගොඩනැගීම සඳහා අති විශාල මුදලක් බැංකුවලින් ලබාගැනීමට සිදුවූ අතර අදවන විට එම බැංකු ණය පවා ගෙවා ගත නොහැකි තත්ත්වයට පත්වී ඇති බවය.කේ. ඩබ්ලිව්. ගාමිණී (රිචි රෙස්ටුරන්ට්)“අද එක් පැත්තකින් ණය ගෙවා ගන්න බැරි වෙනවා වාගේම සුරාබදු බලපත්‍රය නොගත් අය හොරෙන් ඉතා අඩු මුදලට අරක්කු, බියර් අලෙවි කරනවා.අප රජයට බදු ගෙවා ගෙන කරන එකෙන් අපිට වැඩක් නම් නොවෙන ස්වභාවයට පත් වෙලා තිබෙනවා. මේ සම්බන්ධයෙන් නීතිය ක්‍රියාත්මක කළ යුතුව පවතිනවා.නිශාන්ත සිල්වා (සංචාරකයන් සඳහා මඟ පෙන්වන්නෙක්)“අපේ රටේ යුරෝපීය සංචාරකයන් වැඩි කර ගැනීමට සැලැසුමක් නෑ. කළ යුතු වන්නේ මාසයකට ලංකාවේ කිසියම් ප්‍රදේශයක් තෝරාගෙන සංචාරකයන් ආකර්ශනය කරන පිහිනුම්, ක්‍රීඩා, අලි ඇතුන් සංදර්ශන වැනි දේ පැවැත්වීමයි.ඒ වාගේම අපේ ස්වභාවික පරිසරය එයට සම්බන්ධ කරගත යුතුයි.එම්. කේ. උපාලි (හෝටල් හිමියෙක්)“යුද්ධයෙන් පසුව අපිට අද වෙලා තියෙන්නේ එන සංචාරකයන්ට හරියට සේවයක් සලසා ගැනීමට අවශ්‍ය වන අයුරෙන් හෝටල් හදාගැනීමට නොහැකි වීමයි. මේ සඳහා අපිට මේ අවස්ථාවේදී උදවු අවශ්‍ය වෙලා ති;බනවා රජයෙන්.කපිල තාබ්රල් (කොරල්ෆස් බීච් රෙස්ටුරන්ට්)අපි විසින් සංචාරකයන් පිනවීම සඳහා බෝට්ටු සේවයක් ආරම්භ කළා. එහෙත් ඒ වැඩෙන් අද පාඩු වෙලා තිබෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007197</link>
    <topic>කළුතර පුරන් කුඹුරු අස්වද්දන්න පලාතොට ඇළ මාර්ගප්‍රතිසංස්කරණයට</topic>
    <author>නාගොඩ විශේෂඑන්. විජේරත්න</author>
    <content>ගොවිජන සංවර්ධන දෙපාර්තමේන්තු ප්‍රතිපාදන යටතේ පලාතොට ගොවි සංවිධානයේ මූලිකත්වයෙන් අගාරේ ඇළ මාර්ගයත් බෝගහ උඩුමුල්ල දෙපා ඇළ මාර්ගයත්ප්‍රතිසංස්කරණය කර ඇත. මේ සඳහා රුපියල් ලක්ෂ 3ක් පමණ වැය කර තිබේ.කළුතර දිස්ත්‍රික් ගොවිජන සංවර්ධන සහකාර කොමසාරිස් ඒ. ඇම්. ආරිෆ් මහතා මේ සඳහා විශාල දායකත්වයක් ලබා දුන් බව පලාතොට ගොවි සංවිධානයේ භාණ්ඩාගාරික ධර්මසිරි ජයවර්ධන මහතා පැවැසීය.යල කන්නයේදී බෝගහඋඩුමුල්ල දෙපා ඇළ ප්‍රතිසංස්කරණය කිරීමත් සමඟ පුරන්වූ කුඹුරු අක්කර 25 ක් අක්කර 10 ක් වී වගාවට යොදාගෙන තිබේ.අගාරේ ඇළ මාර්ගය ප්‍රතිසංස්කරණය කිරීමෙන් පසු වසර 10 ක් 15ක් පුරන්ව පැවැති අක්කර 75ක් මහ කන්නයේදී වගා කිරීමට නියමිතය.බෝගහඋඩුමුල්ල දෙපා ඇළ ප්‍රතිසංස්කරණය කිරීම බෝගහඋඩුමුල්ල යායේ පුරන්ව පවතින කුඹුරු අක්කර 15ද මහ කන්නයේ දී වී වගා කරන බව ධර්මසිරි ජයවර්ධන මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007198</link>
    <topic> පාණදුර හඩ්සන් ළමා උද්‍යානයනවීකරණය කෙරේ</topic>
    <author>පාණදුර සමූහ කපිල සෝමරත්න</author>
    <content>බස්නාහිර පළාත් සභාවේ සෞඛ්‍ය දේශීය වෛද්‍ය වනිතා කටයුතු සහ ළමා රක්ෂණ ඇමැති ජගත් අංගගේ මහතාගේ යෝජනාවක් අනුව පාණදුර ගඟබඩ හඩ්සන් ළමා උද්‍යානය නවීකරණය කර ඇත.පාණදුර නගර සභාවට අයත් මෙය නවීකරණය කිරීමට රුපියල් ලක්ෂ 13 ක් වැය කැර ඇත.පාණදුර ප්‍රදේශයේ දූ දරුවන්ට විනෝද වීමට ඇති මේ ළමා උද්‍යානය නවීකරණය කිරීමට සැලැසුම් සූදානම් කළ බස්නාහිර පළාත් සභාවේ සෞඛ්‍ය වනිතා කටයුතු දේශීය වෛද්‍ය වනිතා සහ ළමා රක්ෂණ ඇමැති ජගත් අංගගේ මහතා පාණදුර නාගරික විශේෂ කොමසාරිස් ඇස්. එම්. ඩබ්ලිව්. විජේසේකර මහතා සමඟ කරුණු සාකච්ඡා කර හඩ්සන් උද්‍යානය නවීකරණය කිරීමට කටයුතු කෙළේය.මේ ළමා උද්‍යානයට පැමිණෙන දරුවන්ට පාණදුර ගඟේ බෝට්ටු සවාරි යෑමට අවස්ථාවක් ද ලැබේ. ලබන මාසයේ දී මේ උද්‍යානය විවෘත කිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r1007199</link>
    <topic>කෙටිකලකින් පල දරනපලතුරු පැළ නිපදවන</topic>
    <author>හෝමාගම සංචාරක මංජුල හිරිපිටිය</author>
    <content>ගෙවතු වගාව සඳහා නවීන විද්‍යාත්මකව පලතුරු ගස් බද්ධ කර සිටුවා , කෙටි කාලයක් ඇතුළත අස්වනු ලබා ගත හැකි ක්‍රමවේදයක් පොල්ගස්ඕවිට යල මහ ආයතනය හඳුන්වා දී තිබේ.හෝමාගම ප්‍රාදේශීය ලේකම් කොට්ඨාසයේ පොල්ගස්ඕවිට හා ඒ අවට ප්‍රදේශවල කෘෂිකාර්මික කටයුතුවල නිරත වන තරුණ කණ්ඩායමක් විසින් පිහිටුවා ගෙන ඇති මේ ආයතනය මගින් අඹ, රඹුටන්, පේර, මිටි ඇඹරැල්ලා, දූරියන්, කෙසෙල්, කටු අනෝදා, වැලි අනෝදා, අලිපේර, කාමරංගා, නස්නාරං, ලෙමන්, ජමනාරං හා මැංගුස් ආදී පලතුරු ගස් වර්ග විද්‍යාත්මකව බද්ධ කිරීම සිදු කෙරේ.ඝන කැළෑ ප්‍රදේශවල සරුවට සැදෙන පලතුරු වර්ගයක් වන “මසං” වර්තමාන වෙළෙඳ පොළේ ජනපි‍්‍රය හා ඉහළ ඉල්ලුමක් පවතින ඇපල් හා සමාන රසකින් සමන්විත දෙහි ගෙඩියක් හා සමාන පලතරු වර්ගයකි .මේ පලතුරු වර්ගයේ පැළ සිටුවා මාස නවයක් වැනි කාලය සිට පලදාව ලබා ගැනීමට හැකිවේ.ගුණාත්මක භාවයෙන් ඉහළින් පවතින වර්තමාන වෙළෙඳ පොළේ ඉහළ ඉල්ලුමක් පවතින පලතුරු වර්ග තම ගෙවත්තේ වගා කර එමගින් අමතර ආදායමක් ලබා ගැනීමට අස්ථාව උදා වේ.මේ ආයතනය මඟින් ලබා ගතහැකි පලතුරු ගස් වර්ග සිටු වීමෙන් අනතුරුව අවශ්‍ය කාක්ෂණ දැනුම හා උපදෙස් නොමිලේ ලබා දීම සිදු කරේ.මේ සඳහා විස්තර යල මහ අංක 157/ ඒ හොරණ පාර පිළියන්දල කාර්යාලයෙන් ලබා ගත හැකිය.     </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=r10071910</link>
    <topic>කිරිබත්ගොඩ පොළ පවත්වන දිනවල පදික වෙළෙඳුන්ගෙන් බාධා</topic>
    <author>කැලණිය සමූහ</author>
    <content>කිරිබත්ගොඩ සතියේ පොළ පවතින දිනයන් හි සෙසු දිනවලට වඩා පාර දෙපස පදික වෙළෙඳුන්ගේ වෙළෙඳ කුටි නිසා ගමනා ගමනයට මහත් බාධා ඇති වන බව නගරවාසීහු පවසති.සතියේ පොළ දිනයන් හි දී වාහනයකින් තබා පයින්වත් ගමන් කිරීමට වත් ඉඩකඩ නැති අතර කිරිබත්ගොඩ නගරයේ (කොළඹ – මහනුවර මහා මාර්ගයේ) වාහන තදබදයට ද මහත් හේතුවක් වී තිබේ.කිරිබත්ගොඩ විහාර මහා දේවි බාලිකා විදුහල, දළුගම රාමසිංහ මහ විදුහල, කරා යන එන සිසු දරු දැරියන්ට මෙය මහත් බාධාවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007191</link>
    <topic>ඉන්දීය පන්දු යවන්නන්ට බැට දෙයි:</topic>
    <author>වර්නන් ගුණසේකර ගාල්ලේ සිට</author>
    <content>ඉන්දියාවට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ ආරම්භක දිනයේ සිය අණසක පැතිරවීමට සමත් වූ ශ්‍රී ලංකාව ආලෝකය මඳවීම හේතුවෙන් ඊයේ පස්වරු 4.16 ට පමණ තරගය නතර කරන විට කඩුලු 2 ක් පමණක් දැවී ලකුණු 256 ක් රැස්කර ගෙන සිටියේ ය.නායක කුමාර් සංගක්කාර හා ආරම්භක පිතිකරු තරංග පරණවිතාන ශතක වාර්තා කළහ. සංගක්කාර ලකුණු 103 කට දැවී ගිය අතර සිය මංගල ටෙස්ට් ශතකය වාර්තා කළ පරණවිතාන ලකුණු 110 ක් ලබා ගෙන නොදැවී ක්‍රිඩා කරමින් සිටියේ ය. අනෙක් අන්තයේ පිතිකරු මහේල ජයවර්ධන නොදැවී ලකුණු 8 ක් ලබා ගෙන සිටියේ ය.ඊයේ මිනිත්තු 283 ක් තිස්සේ පන්දු 229කට මුහුණ පරණවිතාන හතරේ පහර 12 ක් එල්ල කළේය.සවස තේ පානයෙන් පසුව යැවුනු සිවුවැනි ඕවරයේ දී සංගක්කාර දැවී ගියේ ය. විරේන්ද්‍ර සෙවාග්ගේ පන්දුවකට ‘ඩීප් මිඩ් විකට්’ හි සචින් ටෙන්ඩුල්කාර් අතට උඩ පන්දුවක් දෙමින් ‘සංගා’ දැවී යාමත් සමග ඔහු සහ තරංග පරනවිතාන අතර තිබූ අගනා දෙවැනි කඩුලු සබඳතාව ලකුණු 181 කින් අවසන් විය.පැය තුනකට වැඩි කාලයක් (මිනිත්තු 198ක්) පන්දු 145 කට මුහුණ දුන් සංගක්කාර ලකුණු 103කට දැවී ගියේ ය. ශ්‍රී ලංකාව කඩුලු 2ට 236 යි.ආරම්භක පිතිකරු තිලකරත්න ඩිල්ෂාන් පිතිකරණයේ දුර්වල වෙමින් ඊයේ උදය වරුවේ ම දැවී ගියද ඉන් නොසැළුනු ශ්‍රී ලංකාව සවස තේ පානය සඳහා තරඟය නතර කරන විට තවත් එක් කඩුල්ලක් හෝ අහිමි කර නොගෙන සිය මුළු ලකුණු සංඛ්‍යාව 228 දක්වා ඉහළ නංවා ගෙන සිටියේය.අනෙක් ආරම්භක පිතිකරු තරංග පරණවිතාන (නොදැවී 95) හා නායක කුමාර් සංගක්කාර (නොදැවී 100) දෙවැනි කඩුල්ල වෙනුවෙන් ලකුණු 173ක නොබිඳි සබඳතාවයක් ගොඩනගා ගෙන සිටියහ.සංගක්කාර ඊයේ වාර්තා කළේ ඔහුගේ 22 වැනි ටෙස්ට් ශතකයයි. තරගයේ 57 වැනි ඕවරයේ ඉෂාන්ඩ් ෂර්මාගේ පන්දුවකට පහරක් එල්ල කරමින් සංගක්කාර එම ශතකය වාර්තා කළේය. මෙය ඔහු ඉන්දියාවට එරෙහිව ලබා ගත් සිවුවැනි ශතකය වූ අතර ගාල්ලේ දී වාර්තා කළ තෙවැනි ශතකය විය. පන්දු 136ක එම ශතකයට හතරේ පහර 12 ක් ඇතුළත්ව තිබිණි.සිය 11 වැනි ටෙස්ට් තරගයට සහභාගි වෙමින් සිටින පරණවිතාන ඔහු මෙතෙක් වාර්තා කළ වැඩිම ලකුණු සංඛ්‍යාව කරා ගියේය. මීට කළින් ඔහුගේ හොඳම ලකුණු සංඛ්‍යාව වූයේ පසුගිය වසරේ එස්.එස්.සී.පිටියේදී පාකිස්තානයට එරෙහිව ලබා ගත් ලකුණු 73 යි.කාසියේ වාසිය දිනාගෙන පළමුව පන්දුවට පහර දීමට තීරණය කළ ශ්‍රී ලංකා පිලේ එක් කඩුල්ලක් ලකුණු 91 කට දිවා ආහාරය වන විට බිඳ වැටී තිබිණි. එම කඩුල්ල ලබා ගත්තේ සිය මංගල ටෙස්ට් තරගයට සහභාගි වෙමින් සිටින ආරම්භක වේග පන්දු යවන අභිමාන්යු මිතුන් ය.හුගේ පළමු ටෙස්ට් ‘ගොදුර’ බවට පත්වූයේ තිලකරත්න ඩිල්ෂාන් ය. තරගයේ 11 වැනි ඕවරයේ මිතුන්ගේ පළමු පන්දුව පිට ඉන්න පෙදෙසේ ‘බවුන්ස්’ වී පා ඉන්න පෙදෙසට හැරී ආ අතර ඩිල්ෂාන්ගේ අත් ආවරණයේ වැදුනු උඩ පන්දුව කඩුලු රකින මහේන්ද්‍ර සිං දෝනි රැක ගත්තේය.ඩිල්ෂාන් පන්දු 24 කින් ලකුණු 25 ක් ලබා ගත් අතර ඉන් ලකුණු 24ක්ම වාර්තා වී තිබුණේ හතරේ පහරවලිනි. ඩිල්ෂාන් දැවී යන විට මුළු ලකුණු සංඛ්‍යාව 55ක් විය.පෙර දින වර්ෂාවෙන් පිටිය තෙත්ව තිබීම හේතුවෙන් තරගය ආරම්භ වූයේ පැය භාගයක ප්‍රමාදයකින් පසුව පෙරවරු 10.30ට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007192</link>
    <topic>මුරලි කාසියේ වාසියට</topic>
    <author>වර්නන් ගුණසේකර ගාල්ලේ සිට</author>
    <content>ශ්‍රී ලංකාව හා ඉන්දියාව අතර ගාල්ල ජාත්‍යන්තර ක්‍රිකට් ක්‍රීඩාංගණයේ දී ඊයේ ආරම්භ වූ පළමු ටෙස්ට් තරගයේ ප්‍රථමයෙන් පන්දුවට පහර දෙන්නේ කවුරුන් ද කියා තීරණය කිරීම සඳහා යොදා ගනු ලැබුවේ විශේෂ කාසියකි.එය රත්තරං කාසියක් විය. සිය අවසාන ටෙස්ට් තරගයට සහභාගි වන මුත්තයියා මුරලිදරන්ගේ මුහුණ එහි එක් පැත්තකත් ඔහුගේ සුවිශේෂ හපන්කම්වලින් බිඳක් කාසියේ අනෙක් පැත්තේ සටහන්ව තිබිණි.මේ විශේෂ කාසියේ වාසිය ලබා ගත්තේ ශ්‍රී ලංකා නායක කුමාර් සංගක්කාරය. ඉන්දියා පිලේ ක්‍රීඩකයෝ පන්දු රැකීම සඳහා පිටියට යාමට පෙර මුරලිට සුභ පැතූහ.ක්‍රීඩාංගණය පුරා මුරලි අගයමින් බැනර් එල්ලා තිබිණි. ‘ලොව බිහිවූ ශ්‍රේෂ්ඨතම පන්දු යවන්නා,’ ‘සහශ්‍රයේ ශ්‍රේෂ්ඨයා’, ‘දඟ පන්දු විශාරදයා’, ‘මුරලි නමැති විජ්ජාකරු,’ ‘වන් ඇන්ඩ් ඔන්ලි මුරලි’, ‘ඉන්ද්‍රඛීලය ඔබයි’, ‘මට බැට් කරන්නත් පුළුවනි’, ‘මුරලි ඔබට ස්තූතිය’ හා ‘ආයුබෝවන් මුරලි’ යනුවෙන් එම බැනර්වල සඳහන්ව තිබිණි.ගාල්ල නගර මධ්‍යයේ ද මුරලිදරන්ගේ දැවැන්ත ‘කටවුට්’ ප්‍රදර්ශනය කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007193</link>
    <topic>බෝල්ට්ගෙන්නව තරග වාර්තාවක්</topic>
    <author>පැරිස් (ඒ. එෆ්. පී.)</author>
    <content>ඉකුත් දා පැරීසියේ පැවැති මීටර් 100 ධාවන ඉසව්වේ ජයග්‍රහණය අත්කර ගත් ධාවන සූර හුසේන් බෝල්ට් දෙසතියක පුහුණුවක් සඳහා ජැමෙයිකාවට පැමිණීමට නියමිතය.දැනට මීටර් 100 සහ 200 ඉසව්වල ලෝක වාර්තා ලාභියා වන බෝල්ට් සිකුරාදා පැවැති පැරිස් ඩයමන් ලීග් තරගාවලියේ දී තත්පර 9.84 කදී මීටර 100 ඉසව්ව අවසන් කළේ ය. මෙය නව තරග වාර්තාවක් ලෙස සටහන් විය.මේ අතර අසාෆා පවෙල් තත්පර 0.07 ක පසු පසින් දෙවැනි තැනද ජැමෙයිකාවේම ක්‍රීඩක යොහාන් බ්ලේක් විසින් තුන්වන තැන දිනාගනු ලැබුවේ තත්පර 9.95 කිනි.කෙසේ වෙතත් බෝල්ට් මෙම තරගයේ දී උපරිම මට්ටමින් තරග නොකළ අතර ඉදිරියට පැමිණියේ අවසාන මීටර විස්සේ දීය.අනතුරකට භාජනය නොවී තරගය නිම කිරීමට ලැබීම සම්බන්ධයෙන් තමන් සතුටට පත්වන බව බෝල්ට් කියයි.පාදයේ ආබාධයක් නිසා බෝල්ට් පසුගිය කාලයේ දී තරග පිටියෙන් ඉවත්ව සිටියේ ය. ජැමෙයිකාවේ දී සති 2 ක පුහුණුවෙන් අනතුරුව වඩා වේගවත් තරග ආරම්භයක් ලබා ගැනීමට හැකි වෙනු ඇතැයි බෝල්ට් බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007194</link>
    <topic>ඉසිපතනය උසාවි යයි : සා. පීතර අවසන් ගැටුමට එයි</topic>
    <author>පි‍්‍රන්ස් ගුණසේකර</author>
    <content>අන්තර් පාසල් පිලිමළුන් පිටු දැකීමේ රගර් තරගාවලියේ අවසන් පූර්ව තරගයේ දී ඉසිපතන ක්‍රීඩකයෝ තරගය වර්ජනය කිරීම හේතුවෙන් සාන්ත පීතර් විදුහලට නිතරග ජයක් හිමිවිය.කළහකාරී තත්ත්වයක් මත මෙයට කලින් නවතා දැමූ තරගය නැවැත පැවැත්වීමේ දී සම්පූර්ණයෙන්ම නොපවත්වා නැවැතූ තැන සිට ආරම්භ කිරීම මේ විරෝධයට හේතුවිය.එමෙන්ම ශ්‍රී ලංකා පාසල් රගර් සංගමයට එරෙහිව අධිකරණ ක්‍රියාමාර්ගයක් ගැනීමට ද ඉසිපතන විදුහල සූදානම් වෙමින් පවතී.ඉසිපතන - සාන්ත පීතර් අතර පසුගිය බදාදා පැවැති තරගය ඇතිවූ කළහකාරී තත්ත්වයක් මත අතරමගදී නවතා දැමුණි. පෙරේදා එම තරගය නැවැත්වූ තැන් සිට ආරම්භ කිරීමට තරග විනිසුරු තීරණය කළේය.සී. ආර්. පිටියේ දී දෙවැනි වරට පැවැති මේ තරගය ආරම්භයේ දී විනිසුරු නියෝගයක් මත ලකුණු පුවරුව 14-0 ක් ලෙස සටහන් කෙරුණි. ඒ සමගම තරග ආරම්භක සංඥාව නිකුත් වුව ද ඉසිපතන ක්‍රීඩකයෝ ක්‍රීඩාගාරයෙන් පිටතට පැමිණියේ නැත.ඉසිපතන විදුහලේ නියෝජිතයෙකු සඳහන් කළේ ක්‍රීඩා ඇමැති සී. බී. රත්නායක මහතා ගේ ලිඛිත නියෝගයක් ද ශ්‍රී ලංකා පාසල් රගර් සංගමයට ලබාදී තිබියදී එය නොසලකා නවතා දැමූ තැන් සිට තරගය පැවැත්වීම අසාධාරණ බවයි. ක්‍රීඩා ඇමැති සී. බී. රත්නායක මහතා ගේ නියෝගයෙන් දක්වා ඇත්තේ තරගය සම්පූර්ණයෙන් ම පවත්වන ලෙසයි.එහෙත් ශ්‍රී ලංකා පාසල් රගර් සංගමය සඳහන් කරන්නේ තරග නීති රීති අනුව එසේ කළ නොහැකි බවයි. තරග කමිටුවේ තීන්දුවක් අනුව පැවැත්වූ තැන සිට තරගය පැවැත්වීම විනිසුරුගේ වගකීමක් බවද හෙතෙම පෙන්වා දුන්නේ ය.සාන්ත පීතර් හා රාජකීය අතර අවසන් මහා තරගය පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007195</link>
    <topic>චමින්ද විජේකෝන්ගෙන්නව ශ්‍රී ලංකා වාර්තාවක්</topic>
    <author>පි‍්‍රන්ස් ගුණසේකර</author>
    <content>මලල ක්‍රීඩක චමින්ද විජේකෝන් මී. 1500 ධාවන ඉසව්වේ නව ශ්‍රී ලංකා වාර්තාවක් බිහි කිරීමට සමත්විය. ඉතාලියේ පැවැති මලල ක්‍රීඩා තරගයක දී විජේකෝන් විනාඩි 3: 41. 07 කින් තරගය නිමකර මේ වාර්තාව පිහිටුවූයේ ඔහු විසින් ම තබා තිබූ විනාඩි 3: 43. 82 ක වාර්තාව මකා දමමිණි.නිමාවට පත්වූ දකුණු ආසියානු ක්‍රීඩා උළෙලේ ශ්‍රී ලංකා කණ්ඩායමේ නායකයා වූ ඔහු පසුගිය දිනවල කෙන්යාවේ පුහුණු කටයුතුවල නිරත විය.චමින්ද විජේකෝන් හෙට ශ්‍රී ලංකාවට පැමිණීමට නියමිත අතර මේ 29 දා දිල්ලි හිදී ආරම්භවන ආසියානු සුපිරි තරු සහභාගී වන ක්‍රීඩා උළෙලට එක්වීමට නියමිත ය.මේ තරගාවලියට ෂෙහාන් අඹේපිටිය (මී. 100), චමින්ද විජේකෝන් (මී. 1500), මංජුල විජේසේකර (උස පැනීම), චන්ද්‍රිකා සුභාෂිනී (මී. 400), ප්‍රසන්න අමරසේකර (මී. 400) හා එන්. සී. පී. පි‍්‍රයදර්ශනී (දුර පැනීම) සහභාගි වෙති.ඉදිරි කාලයේ දී පැවැත්වෙන පොදු රාජ්‍ය මණ්ඩලීය හා ආසියානු තරගාවලි සඳහා හොඳ පෙරහුරුවක් ලෙස ඉන්දීය සුපිරි තරු ක්‍රීඩා උළෙල සැලකේ. සුනිල් ගුණවර්ධන මහතා ශ්‍රී ලංකා පිලේ කළමනාකරු වේ. ක්‍රීඩා උළෙල ජුලි 29 හා 30 දිනවල පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007196</link>
    <topic>අෆ්රිඩි ටෙස්ට්පිටියෙන් සමුගනී</topic>
    <author/>
    <content>ලබන සතියේදී හෙඩිම්බිහිදී පැවැත්වෙන පාකිස්තාන – ඔස්ට්‍රේලියා ටෙස්ට් තරගයෙන් අනතුරුව තමන් ටෙස්ට් ක්‍රීඩාවෙන් සමුගන්නා බව පාකිස්තාන ක්‍රිකට් නායක සහීඩ් අෆ්රිඩි පවසයි.තමන්ගේ මානසික තත්ත්වය ටෙස්ට් ක්‍රීඩාවට සුදුසු නොවන හෙයින් ලීඩ්ස් ටෙස්ට් තරගයෙන් අනතුරුව ටෙස්ට් ක්‍රීඩා පිටියෙන් ඉවත්වන බව ඔහු පවසයි.ප්‍රහාරාත්මක පිතිකරුවකු වන අෆ්රිඩි සීමිත ඕවර තරගවල සූරයකු බව පැවැසේ. ඉකුත් සිකුරාදා ලෝඩ්ස්හි පැවැති ටෙස්ට් තරගයේදී පාකිස්තානය ලකුණු 150 පරාජයක් ලැබීමත් සමඟ අෆ්රිඩි මෙම තීරණය ප්‍රකාශයට පත්කළේය.පාකිස්තානය මීළඟට එංගලන්තයේ තරග 4කින් සමන්විත ටෙස්ට් තරගාවලියකට සහභාගි වීමට නියමිතය. මෙම තරගාවලිය සඳහා නව ක්‍රිකට් නායකයකු සොයාගැනීමට තමා ඉඩකඩ සැලැස්වූ බව ඔහු පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=s1007197</link>
    <topic>ප්‍රංශ සවාරියේ13 වැනි අදියරේ ජය ඇලෙක්සැන්ඩ්‍රිට</topic>
    <author>ප්‍රංශ (ඒ. එෆ්. පී)</author>
    <content>ප්‍රංශ සවාරියේ 13 වන අදියරේ දී ඇලෙක්සැන්ඩ්‍රි විනොකොරොව් අනපේක්ෂිත ජයග්‍රහණයක් අත්පත් කර ගත්තේය. මේ අතර සැක්සෝ බැංකුව වෙනුවෙන් තරගවැදි ලක්සම්බර්ග් හි ඇන්ඩි ශෙලෙක් තරග නායකයාට හිමි කහ ජර්සිය දිනාගත්තේය.පිරනීස්හි ඉකුත් සඳුදා පැවැති මුල්වටයේ තරගයෙන් ශෙලෙක් දැනට කිරුළ දරන ඇල්බටො කොන්ටාඩෝ පරාජය කිරීමට සමත්විය. කොන්ටාඩො අවසාන මොහොතේ ස්පාඤ්ඤ ජාතික ජොකිං රොඩ්‍රිගොස් පරාජය කළේය.විනොකොරොව් කඳු බැසීමේ විශේෂ දක්‍ෂතා පෙන්නුම් කළ අතර ප්‍රතිවාදීන්ගෙන් අවසානයේදී ජයග්‍රහණය හිමිකරගනු ලැබීය. මේ අතර බ්‍රිතාන්‍යයේ මාර්ක් කැවෙන්ඩිස් ස්පි‍්‍රන් වටයේ දෙවන ස්ථානය හිමිකර ගනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=f1007191</link>
    <topic>අද එළැඹිලා තියෙන්නේඑක්වෙලා වැඩ කරන යුගයයි</topic>
    <author>සාකච්ඡා කළේ -උදිත ගුණවර්ධන</author>
    <content>ආණ්ඩුව හා විපක්ෂය අතර ආරම්භ වී තිබෙන දේශපාලන සංවාදය, රජයේ සංවර්ධන කටයුතුවල ඉදිරිය, ඉඩම් අමාත්‍යාංශයේ ඉදිරි කටයුතු හා තවත් කාලීන, දේශපාලන, සමාජීය කරුණු පිළිබඳ ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත් මහතා සමඟ සිදුකළ සංවාදයකි මේ.ආණ්ඩු පක්ෂය හා විපක්ෂය අතර දේශපාලන සංවාදයක් ආරම්භ වී තිබෙනවා. මේ දේශපාලන සංවාදය පිළිබඳ ඔබේ අදහස කුමක් ද?අද එළැඹිලා තිබෙන්නේ වෙන්වෙලා ගහ ගත්ත යුගය නෙමෙයි. එක් වෙලා වැඩකරන යුගයයි. ඒ නිසා ආණ්ඩුවත් විපක්ෂයත් අතර සංවාදශීලිත්වයක් තිබිය යුතුයි. එමගින් තමයි රටේ දියුණුවට මංපෙත් විවෘත කර ගැනීමට පුළුවන්කම ලැබෙන්නේ.අද රට ලෝකය ඉදිරියේ මහා අභියෝගයකට ලක් වෙලා සිටින්නේ. එම අභියෝගය ශ්‍රී ලංකා නිදහස් පක්ෂයටත් සන්ධානයටත් එල්ල වූ අභියෝගයක් නෙමෙයි. මුළු රටට ම එල්ල වූ අභියෝගයක්. ඒ නිසා අප එක්ව මේ අභියෝගයට මුහුණ දිය යුතුයි. ඒ සඳහා තමයි මේ මොහොතේ දී එකට එක්විය යුතුයි කියන්නේ.එජාපයත් පසු වී හෝ මේ යථාර්ථය තේරුම් ගැනීම හොඳ දෙයක්. අද අපත් ජාතියක් විදිහට එකතු වෙලා මේ අභියෝගයට මුහුණදිය යුතුයි.එමෙන් ම ව්‍යවස්ථා සංශෝධනය පිළිබඳත් මේ සංවාදයේ දී අපට අදහස් හුවමාරු කර ගැනීමට පුළුවන්කම ලැබිලා තිබෙනවා.ව්‍යවස්ථා සංශෝධනයට පසුගිය මහ මැතිවරණයේ දී විශාල ජනමතයක් අපට ලැබිලා තිබෙනවා. ජනතාවටත් අවශ්‍ය වෙලා තිබෙනවා වර්තමානයේ ක්‍රියාත්මක ආණ්ඩු ක්‍රමයේ වෙනසක් දැකීමට.ආණ්ඩුවත්, එජාපයත් පසුගිය කාලයේදී ප්‍රකාශ කළා ව්‍යවස්ථාව වෙනස් විය යුතු බවට. ඒ සඳහා දැන් හොඳ ම අවස්ථාව ලැබිලා තිබෙනවා.ඒ නිසා ආණ්ඩුවටත්, විපක්ෂයටත් ව්‍යවස්ථා සංශෝධනය පිළිබඳ සාකච්ඡා කිරීමටත්, බහුතර සම්මුතියකින් වැඩ කිරීමටත්, ව්‍යවස්ථා සංශෝධනය සිදුකිරීමටත් අවස්ථාව උදාවෙලා තිබෙන්නේ.මේ සංවාදයත් මීට කලින් තිබූ සංවාද වගේ අතරමගින් බිඳවැටෙන සංවාදයක් වෙයි ද?ඒ ගැන මට මේ මොහොතේ දී වැඩිදුර යමක් කියන්න බැහැ. ජනතාව ගේ බලාපොරොත්තුව වෙලා තිබෙන්නේ සියලු පාර්ශ්ව එකමුතුව කටයුතු කිරීමයි. මේ ජනමතයට පිටුපාලා කටයුතු කරන්න අපට බැහැ.ත ආණ්ඩුවේ මූලික ප්‍රතිපත්තිය වෙලා තිබෙන්නේ කෘෂිකර්මාන්තය ප්‍රමුඛත්වයේ තැබීමයි. ගොවියෝ ප්‍රමුඛ වූ ප්‍රදේශයක මහජන නියෝජිතයකු විදිහට ඔබ මේ තත්ත්වය දකින්නේ කොහොමද?මෙය ඉතාමත් වැදගත් ප්‍රතිපත්තියක් විදිහට හඳුන්වන්න පුලුවන්. අපට රටක් විදිහට ඉදිරියට යාමට අවශ්‍ය නම් ගොවිතැනට ප්‍රමුඛත්වය දිය යුතුයි. ඒත් අපේ නායකයෝ පසුගිය කාලයේ දී මේ ප්‍රතිපත්තියෙන් බැහැර වෙලයි වැඩ කළේ.ඒ නිසා තමයි ගොවිතැනට නරක කාලයක් උදාවුණේ. අන්තිමට ගොවියෙක් කියන එක ලැජ්ජාවට කාරණයක් බවට පත්වෙලා තිබුණේ. ඒ තත්ත්වය යළිත් හොඳ අතට හැරුණේ ජනාධිපතිතුමා බලයට පත්වූ පසුයි.මහින්ද චින්තන ප්‍රතිපත්ති ප්‍රකාශනය තුළ පවා ගොවියාට හොඳ අනාගතයක් ඇති කරන බවට තහවුරු කරලා තිබෙනවා. මෙතෙක් කල් බලයේ සිටි නායකයෝ විවිධාකාරයේ පොරොන්දු ලබා දුන්නත් ඒවා නිසි විදිහට ඉෂ්ට කළේ නැහැ. ඒත් ජනාධිපතිතුමා මේ ප්‍රතිපත්තිය ඉතාමත් හොඳින් ඉෂ්ට කරලා තිබෙනවා.මා ගොවිතැන මුල් කරගත් ප්‍රදේශයක මහජන නියෝජිතයකු විදිහට මේ කාරණය පිළිබඳ හොඳ අවබෝධයක් තිබෙනවා. එදා ගොවියෝ වගාවලින් පාඩු ලබලා වසපානය කළා. අද එහෙම නැහැ. ගොවියා ගේ ආර්ථිකය ශක්තිමත් මට්ටමක තිබෙනවා. මා මේ දේ කියන්නේ නිකම් නෙමෙයි අත්දැකීම් සහිතවයි.මේ වෙද්දි සහල් අතිරික්තයක් පවා තිබෙනවා. වෙනත් විදිහකින් කියනවා නම් අපේ රට අද වෙද්දි සහලින් ස්වයංපෝෂිත වෙලා තිබෙන්නේ. මෙයට මුල්වුණේ ජනාධිපතිතුමා ගේ කෘෂි ප්‍රතිපත්තිය යැයි සඳහන් කිරීම අතිශෝක්තියෙන් කියන දෙයක් නෙමෙයි.ඒත් අද වෙද්දි වී කිලෝවකට වී අලෙවි මණ්ඩලයෙන් ලැබුණ සහතික මිලට වඩා අඩුවෙන් වී අලෙවි කිරීමට ගොවියාට සිදුවී තිබෙනවා නේද?එයට ප්‍රධාන කාරණය වෙලා තිබෙන්නේ සහල්වලින් ස්වයංපෝෂිත වීමට පුලුවන්කම ලැබී තිබීමයි. ඒ නිසා තමයි වී මිල යම් ප්‍රමාණයකට පහළ ගොස් තිබෙන්නේ. ඉදිරියේ දී මේ තත්ත්වය පාලනය කිරීමට පුලුවන්කම තිබෙනවා.කොහොමත් ගොවියා අසරණ වීමට රජය කිසිසේත් ම ඉඩ තබන්නේ නැහැ. අප හැම වෙලාවේදීම ගොවියාට සලකන, ගොවියා ගේ ප්‍රශ්න පිළිබඳව අවධානය යොමු කරන ආණ්ඩුවක්.ග්‍රාමීය සංවර්ධනය යටතේ ග්‍රාමීය ප්‍රාදේශවල යටිතල පහසුකම් සංවර්ධනය කිරීමට ආණ්ඩුව කටයුතු කරනවා. ඒත් විපක්ෂය කියන්නේ ආණ්ඩුව මේ වගකීම් නිසි විදිහට ඉටුනොකරන බවයි. මේ පිළිබඳ ඔබේ අදහස කුමක් ද?විපක්ෂය හැම වෙලාවේදී ම උත්සහ කරන්නේ ආණ්ඩුව වැඩක් නොකළ බව තහවුරු කිරීමටයි. ඒ චෝදනා විපක්ෂය විදිහට එල්ල කරන දුෂ්ට චෝදනා පමණයි. ඒ නිසා මේ පිළිබඳව අපි විශේෂ අවධානයක් යොමු කළ යුතු නැහැ.ආණ්ඩුව පසුගිය අවුරුදු පහේ දී සිදුකළ සංවර්ධනය මොකක්ද කියලා මුළු රට ම දන්නවා. මෙයට රටේ දෙකෝටියකට ආසන්න ජනතාව සාක්ෂි දරනවා. මෙතෙක් කල් මෝටර් රථයකින්, ත්‍රිරෝද රථයකින් නෙමෙයි පයින්වත් යන්න බැරි ගම් අපේ පළාත්වල තිබුණා.තවත් ප්‍රදේශවල අලිනාවන වතුර වළවල් තිබුණා. මහාමාර්ග අබලන් පාරවල්. මේ අවුරුදු පහට අපට පුළුවන් වුණා අබලන් පාරවල් රැසක් ප්‍රතිසංස්කරණය කරන්න.ඒ විතරක් නෙමෙයි අලුත් පාරවල්, පාලම් රාශියක්ද පසුගිය කාලයේ දී ඉදිකළා. එහෙම බලද්දී විපක්ෂය මේ ආණ්ඩුව රටේ සංවර්ධනයට මොකුත් කළේ නැහැ කියලා කියන්නේ කොහොමද?ඔබ කියන සංවර්ධනය රටපුරා සිදුවුණත් තාමත් මාර්ග අබලන් විදුලිය නැති, ගංගා තරණය කර පාගමනකින් යා යුතු ගම්මානත් රට පුරා තිබෙනවා. මේ ගම්වලට සංවර්ධනයේ ප්‍රතිලාභ ලැබෙන්නේ කවදාද?මාත් පිළිගන්නවා එහෙම තැන් තිබෙනවා කියලා. මම මුලින් කතා කළේ සමස්තය පිළිබඳවයි. මා නියෝජනය කරන පොළොන්නරුව දිස්ත්‍රික්කයේ පවා පුරාණ ගම්මාන තිබෙනවා.විදුලිය නොලැබුන මේ ගම්මානවලටත් ඉක්මනින් ම විදුලිය ලැබිය යුතුයි. රට පුරා ම එවැනි ගම්මාන තිබෙනවා.මා විශ්වාස කරනවා එවැනි ගම්වලටත් ඉදිරියේ දී සංවර්ධනයේ ප්‍රතිලාභ නිසි විදිහට ලැබෙයි කියලා. ඒ සඳහා ආණ්ඩුව ප්‍රාදේශීය සංවර්ධනය සඳහා ප්‍රතිලාභ රාශියක් මෙවර අයවැය මගින් වෙන්කරලා තිබෙන්නේ.ප්‍රාදේශීය සංවර්ධනයට ප්‍රතිලාභ වෙන්කරද්දී ආණ්ඩුව වැරැදි විදිහට එම ප්‍රතිලාභ වෙන්කරලා කියලා චෝදනාවක් තිබෙනවා?මා නම් එහෙම චෝදනාවක් ගැන දන්නේ නැහැ. රජය සියලු ප්‍රදේශවලට, සියලු ජන කොටස්වලට සමාන විදිහට සලකන එකතමයි රජයේ ප්‍රතිපත්තිය වෙලා තිබෙන්නේ.යුද්ධය නිමා වී වසරක්ද ඉක්මවා ගොස් තිබෙනවා. ඒත් ජනතාවට එම ජයග්‍රහණයේ ප්‍රතිලාභ නිසි විදිහට ලැබී නැතැයි විපක්ෂය ආණ්ඩුවට චෝදනා එල්ල කරනවා. මේ ගැන ඔබේ අදහස කුමක්ද?යුද්ධය නිමා වී මාස දාහතරක් ගතවෙද්දි විශ්මිත වෙනස්කම් පෙන්වීමටත්, මැජික් සංදර්ශනයක වගේ වැඩ කරන්නත් බැහැ. ක්‍රමානුකූලව වැඩ කළ යුතුයි. එසේ කිරීම මගින් පමණයි යුද ජයග්‍රහණයේ ප්‍රතිලාභ ජනතාවට ලබාදිය හැක්කේ.රටකට සහනාධාර ලබාදීමෙන්වත් ජනතාවට ආධාර කිරීමේ ප්‍රතිපත්තියෙන්වත් රටක්, සමාජයක් දියුණු කරන්න බැහැ. ඒ නිසා අද ආණ්ඩුවේ ප්‍රතිපත්තිය විය යුත්තේ ආර්ථිකය ශක්තිමත් කිරීමයි.එමගින් අපට පුළුවන්කම තිබෙනවා එම ආර්ථික සංවර්ධනයේ ප්‍රතිලාභ ජනතාවට ලබාදීමට. රටක් සංවර්ධනය වෙනවා කියන්නේ ඒකටයි. අප කටයුතු කරන්නේ ඒ සඳහායි.මෙතෙක් කල් කොළඹ නගරයේ දී පමණක් රැස් වූ කැබිනට් මණ්ඩලය දැන් ප්‍රාදේශීය මට්ටමින් රැස්වීම ආරම්භ කර තිබෙනවා. මේ පිළිබඳ අදහස් පළකරන ඇතැම් අය කියන්නේ මෙය මාධ්‍ය සංදර්ශනයක් බවයි. මේ ගැන ඔබේ අදහස කුමක් ද?ඕනෑම දෙයක් කළා ම එයට විරුද්ධව මත පළකරන අය ඉන්නවා. ඒක තමයි රටේ සාමාන්‍ය ස්වභාවය බවට පත්වෙලා තිබෙන්නේ. අමාත්‍ය මණ්ඩලය ගම් මට්ටමට ප්‍රාදේශීය මට්ටමට යා යුතුයි.එමගින් ගමේ මිනිහට පුලුවන් කොළඹට නොපැමිණ තමන්ගේ ප්‍රශ්න විසඳා ගැනීමට. මා යෝජනා කරනවා එම ඇමැති මණ්ඩල රැස්වීමට අමතරව ජංගම සේවයක් වගේ දෙයකුත් ඇති කළ යුතුයි කියලා. ගමත් ආණ්ඩුවත් අතර සමීප සබඳතාවයක් ඇතිකර ගන්න පුළුවන් එහෙම කළොත් පමණයි.ඒ වගේ ම මෙවැනි අලුත් දේවල්වලට චෝදනා එල්ල කරන්නේ අලුත් දැක්මක් ගැන කල්පනා කරන්නේ නැති සුලු පිරිසක් පමණයි.ඉඩම් හා ඉඩම් සංවර්ධන අමාත්‍යාංශයේ ඉදිරි සැලැසුම් පිළිබඳ හැඳින්වීමක් කළ හැකිද?ඉඩම් අමාත්‍යාංශය හරහා විශාල වැඩ ප්‍රමාණයක් ඉටුකරන්න පුළුවන්. අපේ ඇමැතිතුමා වන ජනක බණ්ඩාර තෙන්නකෝන් මහතා මේ විෂය පිළිබඳ හොඳ අවබෝධයකින් කටයුතු කරනවා.අපේ අරමුණ වෙලා තිබෙන්නේ ඉඩම් ක්ෂේත්‍රය පිළිබඳ ආරවුල් තත්ත්වයන් ඉවත් කිරීමට කටයුතු කිරීමයි. ඉඩම් නිරවුල් කිරීම ඉඩම් අහිමි පිරිස් සඳහා රජයේ ඉඩම් ලබාදීමත්, ඒ සඳහා බලපත්‍ර ලබාදීමටත් කටයුතුª කරනවා. ඉඩම් කට්ටි දස දහසක් පමණ මෙම වැඩපිළිවෙළ යටතේ ලබාදිය හැකියි.ඒ වගේම ඉඩම් නිරවුල් කිරීමත් මේ අමාත්‍යාංශයේ වගකීමක් විදිහට හඳුන්වා දෙන්න පුළුවන්. ඒ සඳහා පසුගිය ඇමැතිතුමා ගේ කාලයේ දී බිම් සවිය නමින් අලුත් වැඩපිළිවෙළක් ආරම්භ වුණා.එම වැඩසටහන දැනුත් ක්‍රියාත්මකව තිබෙනවා. අප දැනට ප්‍රාදේශීය ලේකම් කොට්ඨාස දහ අටක වැඩ අවසන් කරලා තිබෙන්නේ. ඉඩම් නිරවුල් කිරීම යළිත් ඉඩම් මැන අයිතින් තහවුරු කිරීම ඇතුළු බොහෝ දේවල් සිදුකරන්න පුළුවන්. ඉඩම් අමාත්‍යාංශය දැන් ක්‍රියාත්මක වන්නේ එම අරමුණු ජයගැනීම සඳහායි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=f1007192</link>
    <topic/>
    <author/>
    <content>බස්නාහිර පළාත තුළ සිටින දිළිඳු අසරණ ජන කොටස් සඳහා සහන සැලසීම, බරපතළ දරුණු රෝගාබාධවලින් පෙළෙන්නවුන් සඳහා ආධාර සැපයීම අනාථ සහ අන්ත දිළිඳු පවුල් පුනරුත්ථාපනය, ආබාධිත සුභ සාධනය, අබලතාවය නිසා රැකියාවක නිරත විය නොහැකි තැනැත්තන්ට, අන්ත අසරණ වියපත් අයට නේවාසික පහසුකම් සලසා අයාල ආඥා පනත යටතේ අධිකරණය මඟින් යොමු කරන කාන්තාවන් රඳවා පුනරුත්ථාපනය කිරීම ඇතුළු සුභ සාධන සේවා කාර්යක්‍ෂමව පවත්වාගෙන යනු ලැබේ.මෙම දෙපාර්තමේන්තුව මගින් සෘජුව පාලනය වන “ මිත් සෙවණ “ , “ මෙත් සෙවණ “ හා “ සෙත් සෙවණ “ නමින් ආයතන 03ක් පවතී.“මිත් සෙවණ’’සෙමෙන් මනස වැඩෙන විවිධ වයස් මට්ටමේ මන්ද මානසික ගැහැනු ළමුන් 63ක් සඳහා එම ආයතනය යටතේ රැකවරණය, පුනරුත්ථාපනය, අධ්‍යාපනික හා සමාජීය දැනුම ලබාදෙනු ලැබේ.“මෙත් සෙවණ’’1841 අංක 4 දරන අයාල ආඥා පනත හා 1907 අංක 5 දරන නිවර්තන නිවාස ආඥා පනත යටතේ දිවයිනේ අධිකරණයන් මගින් යොමු කරනු ලබන විවිධ සමාජ විෂමතාවයන්ට නැඹුරු වූ හා අන්පිළිසරණක් නොමැතිව අනාථභාවයට පත් වූ කාන්තාවන් පුනරුත්ථාපනය කර ආකල්පමය වර්ධනයක් ඇති කර යහපත් මානසික ඒකාග්‍රතාවයකින් සමාජගත කිරීම සඳහා පවත්වා ගෙන යනු ලබන කාන්තාවන් 250ක් පමණ නේවාසිකව සිටින නිවර්ථන නිවාසයකි.“සෙත් සෙවණ’’වියපත් මාපියවරු 300ක පමණ සංඛ්‍යාවක් රැකවරණය ලබන බස්නාහිර පළාත තුළ රජයේ පාලනය යටතේ පවතින එකම ආයතනය “ සෙත් සෙවණ “ වැඩිහිටි නිවාසයයි.වයෝවෘද්ධව හුදකලාව නිවාස තුළ ඒකාකාරි ජීවිතයක් ගත කරන මෙම ජ්‍යෙෂ්ඨ පුරවැසියන් තුළ යහපත් සිතුවිලි තුළින් මානසික ප්‍රබෝධයක් ඇති කරලීම උදෙසාත්, දහම් සිතුවිලි මඟින් ආගමානුකූල ජීවිත රටාවන්ට හුරු කිරීම සඳහාත්, නිවාස අභ්‍යන්තර සන්නිවේදන ඇමතුම් කට්ටලයක් ස්ථාපිත කිරීමට ක්‍රියා කර ඇත. දිනපතා ඔවුන්ට අවශ්‍ය වන පරිදි හා උචිත වැඩසටහන් ශ්‍රවණය කිරීමට මෙමගින් ඔවුනට අවස්ථාව උදා වී ඇත.බස්නාහිර පළාත තුළ නඩත්තු ආධාර ලබන ලියාපදිංචි ආබාධිත නිවාස 22 කි. එහි ගැහැනු නේවාසිකාවන් 655ක් සහ පිරිමි නේවාසිකයින් 716ක් රැකවරණය ලබති. බස්නාහිර පළාත තුළ නඩත්තු ආධාර ලබන ලියාපදිංචි වැඩිහිටි නිවාස සංඛ්‍යාව 28 කි.එහි ගැහැනු නේවාසිකාවන් 917ක් සහ පිරිමි නේවාසිකයින් 419ක් රැකවරණය ලබති. නිත්‍ය වශයෙන් කෙරෙන මෙම සේවාවන්ට වැඩිමනක්ම මෙම විෂය හරහා සමාජ සංවර්ධනයට මැදිහත් වීමේ හා දායකවීමේ අවශ්‍යතාවය එදාටත් වඩා අද දැඩිව ඉස්මතු වී තිබෙනවා.අපගේ නේවාසික රැඳවියන් නිවාසවල දී නඩත්තු කිරීම හා පුනරුත්ථාපනයට එහා ගිය සේවාවන් අප දෙපාර්තමේන්තුව මේ වන විට සිදු කිරීමට සැලසුම් කරමින් පවතිනවා. ආබාධිත තත්ත්වයට පත්වීමත් අනාථ අසරණ තත්Àවයට පත් වූවන්ගෙන් වැඩිහිටි නිවාස පිරී ඉතිරීයාමත් සංකීර්ණ වූ සමාජ ගැටලුවකි.යාන්ත්‍රීකරණය, කාර්මිකරණය, බටහිරකරණය, සජීවිකරණය, ගෝලීකරණය සහ විශ්ව ගම්මාන සංකල්පය තුළ ශ්‍රී ලාංකීය සමාජයෙහි ඇති වූ අනවශ්‍ය අහිතකර පීඩාකාරිත්වය හා තරඟකාරිත්වය ආධ්‍යාත්මික සංවර්ධනය පරයා භෞතික සංවර්ධනය කෙරෙහි පමණක් බොහෝ සමාජ කොටස් පෙළඹවීමට හේතු සාධක වී තිබේ. එබැවින් සමාජ තුළ අපේ කම, බැඳීම් , සෙනෙහස, පරෝපකාරය වැනි උතුම් ගුණාංග සමාජය තුළ නැවත ස්ථාපිත කිරීමේ අවශ්‍යතාවය පැන නැඟී ඇත.සමාජ ශෝධන කාර්ය සඳහා ස්ථාපිත සියලුම රාජ්‍ය හා රාජ්‍ය නොවන ස්වෙච්ඡා පෞද්ගලික ආයතන ඒකාබද්ධව කටයුතු කිරීම සඳහා පෙළ ගැසිය යුතු කාලය එළැඹ ඇති බව මාගේ විශ්වාසයයි.කටුම්භය තුළ තිබූ අන්‍යෝන්‍ය බැඳීම් සහ කම්පනයන්ගෙන් විතැත් වෙමින් එකිනෙකා අවිශ්වාස කරන ආත්මාර්ථකාමිත්වයක් ගොඩනැඟෙමින් පැවැත්වීමට හේතු සාධක බැලු බැල්මට ඇස් මට්ටමට නොව පර්යේෂණාත්මකව සොයා බලා ඊට විකල්ප විසඳුම් සෙවීම ප්‍රබල අවශ්‍යතාවයක් බවට පත්වී ඇත.දෙදෙනෙකු විවාහ වන මොහොතේ සිට දරු ප්‍රසූතියේ පටන් මියයන තෙක්ම විවිධ මට්ටමින් සමාජ ශෝධන වැඩසටහන් අඛණ්ඩ විධිමත් හා දැනෙන පරිදි කිරීමේ අවශ්‍යතාවය පැන නැඟී ඇත. මේ සඳහා අවශ්‍ය ප්‍රමාණයටත් වඩා ආයතන අප රටේ පවතී.එම සමස්ත ආයතන ඒකාබද්ධව රටේ සමස්ත තිරසාර සංවර්ධනය සඳහා සමාජ සංවර්ධනය පැත්තෙන් මැදිහත් වීමේ අවශ්‍යතාවය ප්‍රබලව පැන නැඟී ඇත.මෙම අවශ්‍යතා පර්යේෂණාත්මකව සොයා බැලීමට විශ්වවිද්‍යාල ඇතුළු අදාළ පර්යේෂණ ආයතන බල ගැන්විය හැකිය. ඒ සඳහා දැනටමත් අප දෙපාර්තමේන්තුව මූලික කටයුතු සූදානම් කරමින් සිටී.මනා කළමනාකරණයකින් යුතුව සැලසුම් සහගතව කාල රාමුවකට අනුව විද්‍යානුකූල ක්‍රමවේදයක් පිහිටා කටයුතු කිරීමෙන් අප බලාපොරොත්තු වන අරමුණ ළඟා කරගැනීම පහසු වේ.විශේෂයෙන්ම නේවාසික නිවාසවල සිටින ආබාධිතයින් හා වැඩිහිටියන් සඳහා පමණක් නොව නිවාසවල පදිංචිව තම පවුලේ සමාජිකයින් සමඟ සිටියද මානසිකව අනාථ අසරණ පිරිස් කෙරෙහිද අවධානය යොමු කරන තරමට අපගේ සේවාව පුළුල් විය යුතුය.අප ආයතන විසින් සපයනු ලබන රෝද පුටු , ඇස් කණ්ණාඩි, ශ්‍රවණ උපකරණ වැනි උපකරණ සහ රෝගාධාර ඉල්ලුම් කරන පිරිස් අප වෙත ඒමට වඩා අප බලාපොරොත්තුවන්නේ එම අවශ්‍යතාවය ඇති පිරිස් හඳුනාගෙන එම සේවාවන් ඔවුන් වෙත සැපයීමයි. මේ සඳහා ලබන වසරේ සිට ONLINE SERVICE මගින් එකී සේවාවන් කඩිනම් කිරීමේ කටයුතු දැනට සූදානම් කරමින් පවතී.අනාථ අසරණ ආබාධිත පිරිස සම්බන්ධ සියලුම ජනමාධ්‍ය හරහා පුළුල් කථිකාවතක් ගොඩනඟමින් ජන සමාජය තුළ සිරස්වත් තිරස්වත් දැනුවත් භාවයක් ඇති කළ හැකියි. එයින් දෙයාකාර වූ ප්‍රතිඵල අපට අත්කර ගත හැකිය.ප්‍රධාන කාරණය වන්නේ මේ සම්බන්ධව හැඟීම් දැනීම් ඇති එමෙන්ම අවාසනාවන්ත තත්ත්වයන් සංජානනය වන පිරිසක් හා සමාජය තුළ ස්ථාපිත කරවීමට හැකිවීමයි. ඉදිරියේ අනාථ අසරණ වන පිරිස් ප්‍රමාණාත්මකව අඩු කිරීමත් එවන් අනාථ අසරණ ආබාධිත පුද්ගලයන් කෙරෙහි දයාව, සෙනෙහස තුළින් ඔවුන්ගේ ජීවිතයට අනුග්‍රහයක් අත්වැලක්වීමට ජන සමාජය බල ගැන්වීමත්ය.ශ්‍රී ලංකා ජන සමාජය ප්‍රබලව සජීවීකරණය විය යුතු බව මා විශ්වාස කරමි. අපේ රටේ අද පවතින දුප්පත්කමට ප්‍රධාන හේතුව මානසික දිළිඳු බව හා කම්මැලිකමයි. මෙම ලක්‍ෂණයන්ගෙන් බැහැරවීමට මවුකුස තුළ සිට ප්‍රතිශෝධනයන් වියයුතු බව සමාජ ක්‍රියා හා ප්‍රතික්‍රියා අනුව පැහැදිලි වේ.කාලන්තරයක් මුළුල්ලේ ලාංකීය සමාජය නගරබද සහ ග්‍රාමීය වශයෙන් යාචකයින් යම් ප්‍රජාවක් ලෙස හඳුනාගෙන තිබේ. විශේෂයෙන්ම අපේ සංස්කෘතිය තුළ ගෙයින් ගෙට හිගමනේ ගොස් යමක් ඉල්ලාගෙන ඒ අනුව තමන්ගේ ජීවිකාව සකස් කර ගත් එක්තරා කොටසක් ජීවත් විය.ඔවුන් සමාජයේ මෙතෙක් ඇති වූ නවීකරණයත් සමඟ නවීකරණය වී ඔවුන්ගේ ජීවන පිළිවෙල වෙනස් කර ගෙන තිබේ. ඒ තුළින් අධ්‍යාපනය ඇතුළු අනෙකුත් සමාජ ප්‍රවාහයන් ඔස්සේ ආර්ථික, සමාජීය වශයෙන් වැදගත් වන තනතුරුවලට පැමිණ තිබේ.තවද ඔවුන් කරගෙන ගිය ඇතැම් දේවල් අද වන විට වාණිජමය ස්වරූපයක්ද ගනී. උදාහරණයක් ලෙස යන්ත්‍ර මන්ත්‍ර ගුරුකම් ආදිය කර ගනිමින් ජීවත්වීම පෙන්වා දිය හැකිය.නමුත් පසුගිය දශක ගණනාවක් තුළ නගරාන්තරව සිදුවූ වෙනසත් ඒ ආශි‍්‍රතව සිදුවූ නාගරීකරණයත් සමඟ ඇතිවූ ප්‍රතිඵලයක් ලෙස පහළ සමාජ පන්තීන් නගර ආශි‍්‍රතව බිහිවීම සිදු විය. ( මුඩුක්කු හා පැල්පත් නිවාස ) එසේම සමාජය තුළ විවිධ නොසලකා හැරීම්වලට ලක්වන ජනකොටස් අවසානයේ නගරය තුළ යාචකයින් බවට පත්වී තිබේ. මීට දශක කිහිපයකට පෙර සිටම ලාංකීය සමාජය තුළ මෙය සමාජ ප්‍රශ්නයක් බවට පත්වී ඇත. සැබවින්ම මෙය වෘත්තියකි.නගරාශි‍්‍රතව පැහැදිලිවම යාචකයින්ගේ සංඛ්‍යාව විටින් විට වෙනස් වේ. නමුත් යම් යම් පුද්ගල කොටස් නගරාශි‍්‍රතව මෙය වෘත්තියක් ලෙස පවත්වා ගෙන යාමේදී එම වෘත්තියටත් පිටින් ගිය ජාවාරමක් බවට මෙම යාචක වෘත්තිය පත්ව ඇති බව විවිධ පර්යේෂණවලින් හෙළි දරව් වී තිබේ.මේ පිළිබඳව මුලින්ම පර්යේෂණ කළ ශ්‍රී ලාංකීක සමාජ විද්‍යාඥයා වන්නේ මහාචාර්ය නන්දසේන රත්නපාල මහතාය. හැත්තෑව දශකයේ මුල් භාගය තුළ පළවු The begger in Sri Lanka‘ යන කෘතිය ඔහුගේ පර්යේෂණවල ප්‍රතිඵලයකි.ඒ පර්යේෂණය තුළින් හඳුනාගත් කරුණු සේම එයින් පෙන්වා දුන් ඇතැම් කාරණා මේ වනවිට තවදුරටත් ක්‍රියාත්මක වෙමින් පවතී. මේ පිටුපස එක්තරා කණ්ඩායමක් යාචක සමාජය තුළම ජාවාරම්කරුවන් පිරිසක් ලෙස යොදා ගනී. එය මුදල් උපයන ව්‍යාපාරයකි. තවද මෙය සංවිධානාත්මකව සිදුවන්නකි. මෙය සමාජීය වශයෙන් හෝ නීතිමය වශයෙන් තහනමට ලක්වී තිබේ, නම් එය පැහැදිලිවම සංවිධානාත්මක අපරාධයකි. නමුත් අපි යාචක වෘත්තියේ යෙදෙන පුද්ගලයන් දෙස අපරාධකරුවන් ලෙස නොබලයි.නමුත් මෙය සංවිධානාත්මක ව්‍යාපාරයක් බවට පත්වී හමාරයි. එයට හේතුව එම ප්‍රජාව තුළම බිහිවී සිටින එක්තරා නායකයෙක් ඔහු යටතට මේ පුද්ගල කොටස් ගොනු කර ගනිමින් ඔවුන් හරහා මුදල් උපයා ගැනීම ජාවාරමක් බවට පත් කරගෙන සිටීමයි.මෙය එක්තරා ආකාරයක සමාජ ගැටලුවකි. එය අප පිළිගත යුතුය. එමෙන්ම කාන්තාවන් හා ළමයින් මෙම වෘත්තියෙහි යෙදවීම නිසා එම පිරිසට යම් කිසි ආකාරයේ පීඩනයක් ඇති වේ.ඒ නිසා පොලිසියේ කාන්තා හා ළමුන් පිළිබඳ කාර්යාංශය නීතිය යටතේ හඳුනා ගෙන ඒ අය සඳහා වෙනම පුනරුත්ථාපන ක්‍රියාවලියක් පවත්වා ගෙන යාමට යම් යම් අවස්ථාවල සාකච්ඡා කළ ද මේ ජාවාරම් තත්ත්වය නිසා මෙය තව ම ක්‍රියාත්මක නොවේ.එවගේම සියලු ආගමික කණ්ඩායම් විසින් ආගමික වශයෙන් වැදගත් වන සෑම අවස්ථාවකම යාචකයින් සඳහා දානමාන දීම් ආදිය ක්‍රියාවට නැගීම හේතුවෙන් ඒවා අද සංස්කෘතියේ අංගයක් බවටත් පත්වී තිබේ.මේ අනුව පැහැදිලි වන දෙයක් නම් සමාජයේ සෙසු අය ළඟ තිබෙන අනුකම්පාව, දයාව, මත මෙම යාචක පිරිස එය වෘත්තියක් බවට පත්කර ගෙන තිබීමයි.නමුත් මෙය දියුණු වන රටක් ලෙස ශ්‍රී ලංකාවට කොතෙක් දුරට මෙම ප්‍රශ්නය ගැලපේද යන්න විමර්ශනය කර බැලුවහොත් මෙය අවම කර ගැනීම සඳහා සමාජ සේවා දෙපාර්තමේන්තුව ඇතුළු ඒ හා සම්බන්ධ අනෙකුත් ආයතන ක්‍රියාත්මක විය යුතුයි. ඒ අනුව යම් කිසි ප්‍රමාණයකින් මේ යාචක සංඛ්‍යාව අඩුකර ගැනීමට එම පිරිසට වෙනත් ජීවිකාවක් හඳුන්වා දෙමින් ඔවුන්ට සමාජය තුළ වඩාත් පහසුවෙන් ජීවත්වීමට අවශ්‍ය මාර්ග සලසා දිය හැකිය. එවගේම මෙය විටින් විට මතුවන ප්‍රශ්නයක් නිසා ඒ පිළිබඳ සොයා බැලීමද කාලීන අවශ්‍යතාවයක්ව පවතී.මෙම යාචක වෘත්තිය ආශි‍්‍රතව සිදුවන ජාවාරම නිසා යම් කිසි ආකාරයකට එකිනෙකා අතර තරගකාරීත්වයක් ඇතිවීමට ද හැකියාව පවතී. එතුළින් ගැටුම්ද නිර්මාණය විය හැකිය. පසුගිය මාසය තුළ අසන්නට ලැබුණු කරුණක් වන්නේ මේ යාචකයින්ව ඉතාමත් කෲර ලෙස ඝාතනයට ලක් කිරීමයි. මෙයට එක් හේතුවක් වන්නේ යාචක වෘත්තිය තුළම සිටින නායකයෙක් හෝ කල්ලියක් විය හැකිය.එසේත් නැත්නම් ඇතැම් විට යාචක සමාජයට එකතු වූ කුමන හෝ මානසික ව්‍යාධි තත්ත්වයකින් පසුවන පුද්ගලයෙක් ද විය හැකිය. නොමැතිනම් හෙරෝයින් ඇතුළු මත්ද්‍රව්‍යවලට යොමු වූ තත්ත්වයක් විය හැකිය.තවද යාචකයින් එකතු කර ගත් මිල මුදල් පිළිබඳ හෝඩුවාවක් තිබී එම මුදල් පැහැර ගැනීම සඳහා මේ ආකාරයේ අපරාධ සිදු කරනවා වන්නටද පුළුවන. එය හෙළිදරව් කිරීම පොලිසිය හෝ නීතිය ක්‍රියාත්මක කරන නිලධාරීන්ගේ වගකීමකි.යාචකයෙකු වුවත් ඔහුට මේ සමාජයේ ජීවත් වීමට ඇති අයිතිය තහවුරු කළ යුතුයි. යාචක වෘත්තිය තුළ අඛණ්ඩව නිරත වන බොහෝ දෙනා ගසක් යට පදික වේදිකාවේ නිදා ගන්නේ නැත. එසේ සිටින්නේ ඉතාමත් අසරණ පුද්ගලයන්ය.අනෙක් පිරිස ජීවත් වන්නේ නගරයේ පැල්පත් නිවාස ආශි‍්‍රතවයි. මෙම යාචක පිරිස සමාජයේ සෙසු අයට විශාල බලපෑමක් සිදු නොකරයිි. එම නිසාම මෙවැනි සිදුවීම් අවතක්සේරුවට ලක් කරනවා නම් එය වැරැදිය.අද ඇතිවී තිබෙන ගැටලුව වන්නේ යාචකයින් යාචකයින් අතර හෝ යාචකයින් හා තවත් පිරිසක් අතර ඇති වී තිබෙන ඝට්ටනයයි. එම නිසා මෙම යාචක වෘත්තිය සම්පූර්ණයෙන්ම බැහැර කළ යුතුයි, කියා තර්ක කළ නොහැකිය.කළ හැක්කේ කිසියම් පාලනයක් පමණි.මට දරුවො හතර දෙනෙක් ඉන්නවා. මගෙ මනුස්සයා නෑ මැරිලා. දරුවො දෙන්නෙක් ඉස්කෝලෙ යනවා. මාත් එක්ක මේ ඉන්නෙ පොඩිම ළමයා. දැනට අවුරුදු තුනක් වෙනවා හිඟා කන්න පටන් ගෙන.අපිත් හිඟා කන්න කැමැති නෑ. ඒත් කරන්නම දෙයක් නැති හින්දා දරුවො බඩ ගින්නෙ තියන්න බැරි හින්දා හිඟා කනවා. මට වැඩක් පලක් කරන්න බෑ. අතයි කකුලයි කැඩිලා. බෙහෙත් කරාට ඒවා හොඳ වෙන්නෙත් නෑ.අපි පදිංචි වෙලා ඉන්නෙ සේදවත්තෙ. ගෙදර වැස්ස දවසට හොඳටම තෙමෙනවා. ළමයින්ට කන්න දෙනවා ඇරෙන්න මට වෙන කරන්න දෙයක් නෑ. එක දවසකට රුපියල් තුන්සීයක් විතර හම්බ වෙනවා. ඒකෙන් කොහොම හරි ජීවත් වෙනවා.දැන් පාරවල් අයිනෙ හිඟා කන්න දෙන්නෙත් නෑ. පොලිසියෙන් අල්ලනවා. ඒත් මොනවා කරන්න ද?හිඟන්නාට හිඟන්නා යැයි නොකියා අපි යාචක සහෝදරයා යන්න භාවිත කරමු. ඔවුහු සමාජයට බරක් වූ මිනිස් කොට්ඨාසයක්ව පවතී. අතීතයේ ගමේ ගෙන් ගෙට ගොස් හාල් මිටක් ඉල්ලා සිය වෘත්තියේ යෙදුණු අය දැන් නැත.ඒ වෙනුවට ඉතිරිවී ඇත්තේ විදුලි සංඥා ළඟ බස්රිය දුම්රිය තුළ සහ පදික වේදිකාව තුළ හිඟමන් ඉල්ලන යාචක සහෝදරයන් ය.දැන් අපට අවශ්‍ය වන්නේ යාචකයන් ගේ සුබ සාධනය ඔවුන් ගේ හැසිරීම් විලාසය ගැන කතා කිරීමට නොව යාචකයන් මරා දැමීම ගැන සොයා බැලීමට ය. එය අපි පොලිසියට පවරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=f1007193</link>
    <topic>අද ළමා ලෝකයේ වීරයෝ‘ස්පයිඩර් මෑන්ලා’</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප - නිශානි ලියනගේ</author>
    <content>රටක ඉදිරි ගමන තීරණය වන්නේ බාල පරපුරේ ඉදිරි ගමන මතයි. ඔවුන්ගේ ඉදිරි ගමන තීරණය වන්නේ දැනුම මතයි. ඒ නිසා රටේ අධ්‍යාපනය යනු මුළුමහත් අනාගතයක් පාලනය කරන්නකි. අතීතයේ තිබූ අධ්‍යාපන රටාවන්ගෙන් මිදීමේ ප්‍රතිවිපාක විඳින වත්මන් සමාජයට නැවත ඒ අධ්‍යාපන රටාවන් මතක්කර දීමටත් අප යායුතු දිශානතින් පිළිබඳ බුදු දහමට අනුව අනුශාසනා ලබන්නත් මෙවර ධර්ම සභාවට ආරාධනා කළේ ශ්‍රී ජයවර්ධනපුර විශ්වවිද්‍යාලයේ පාලි හා බෞද්ධ අධ්‍යයන අංශයේ බෞද්ධ දර්ශනය පිළිබඳ බාහිර කථිකාචාර්ය, නුගේගොඩ සුභද්‍රාරාම පිරිවෙන් විද්‍යායතනයේ ආචාර්ය දියගම නාරද හිමිපාණන් වහන්සේටයි.රටක අධ්‍යාපන ක්‍රමය ඒ රටේ අනාගතයට විශාල බලපෑමක් කරනවා. අපේ ස්වයංපෝෂිත අතීත යුගයන් සලකා බලද්දී ඒ කාලවල විධිමත් වූ අධ්‍යාපන රටාවක් දැකගත නොහැකි වුණත් යම් ආකාරයක අධ්‍යාපනයක් සමාජගතවී තිබුණා නේද?ඔව්. ඒ යුගයේ දකින්න ලැබුණේ මිහිදු මහරහතන්වහන්සේ හඳුන්වාදුන් අධ්‍යාපන රටාවයි. ඒ කියන්නේ බුදුරජාණන්වහන්සේගේ අධ්‍යාපන ප්‍රතිපත්තියයි. බුද්ධ කාලීන භාරතයේ තව තවත් රටා තිබුණා. බ්‍රාහ්මණ ආගමේ ‘බ්‍රහ්මචාරී’ අවස්ථාව කිව්වේ අධ්‍යාපනය ලබන අවදියට යි.ඒ වගේම දිසාපාමොක් වැනි ප්‍රකට ආචාර්යය පරම්පරා භාරතයේ සිටියා. මේ අයගෙන් අධ්‍යාපනය ලබන්න දහසින් බැඳි පියල්ලක් අරන් යන්න වුණා.ඒ අතර ලෝකයේ නිදහස් අධ්‍යාපනය ලබාදුන් එකම ශාස්තෘවරයා වුණේ බුදුරජාණන්වහන්සේ යි. කිසිම මිල මුදලකට හෝ පොරොන්දුවලට යටත් නොවී උන්වහන්සේගෙන් අධ්‍යාපනය ලබාගන්න හැකියාව ලැබුණා.ඒ අධ්‍යාපනය අද වගේ සහතිකයක් හෝ රැකියාවක් ලබාගැනීම සඳහා වූ අධ්‍යාපනයක් නෙවෙයි. ගුණ, නැණ, බල වර්ධනය කරගැනීම සඳහා වූවක්, වෙනත් කිසිදු අධ්‍යාපන ක්‍රමයක මේ ගුණාංග ත්‍රිත්වයම වර්ධනය කරන්නෙ නැහැ.බොහෝවිට අද තිබෙන්නේ එක්කෝ ‘නැණ’ නැත්නම් ‘බල’ වර්ධනය කරන අධ්‍යාපන රටාවන්. ඒ හැමෙකකම ‘ගුණ’ වගාවක් පිළිබඳ සඳහනක් නෑ.බෞද්ධ අධ්‍යාපන ක්‍රමයේ අවසන් හිනිපෙත්ත වුණේ නිර්මාණය නිසා එහි ගුණ, නැණ, බල නැත්නම් ගුණධර්ම, ඥානය හා කුසලතා යන හැමෙකක්ම වර්ධනය කිරීමක් සිදු වුණා. අපේ රට කෘෂිකාර්මික රටක් විදියට මේ අධ්‍යාපන ක්‍රමය සමාජගතවීමත් සමඟ හොඳින් ස්වයංපෝෂිත වුණා.කව්රුන් හෝ බොරු නොකර වැඩ කළා. මොකද කාතුළත් ගුණ, නැණ, බල හොඳින් තිබුණා. ඒ ශික්ෂණය නිසාම විශාල කලා ශිල්ප සම්ප්‍රදායක්, වාරි සම්ප්‍රදායක් ආදී ප්‍රශස්ත සමාජයකට අවශ්‍ය සාධක නිර්මාණය වෙන්න පටන්ගත්තා. ඒවා අදත් අපට නිරූපණය කරන්නේ බෞද්ධ අධ්‍යාපන රටාවක සංහිඳියාව යි.මේ අධ්‍යාපන රාමුව තුළ බිහිවූ පන්සල කේන්ද්‍ර කරගත් අධ්‍යාපන ක්‍රමය පාසල් දක්වාත් විශ්වවිද්‍යාල දක්වාත් වර්ධනය වෙනවා නේද?අතීතයේ මහාවිහාරය, අභයගිරිය, ජේතවනාරාමය කේන්ද්‍රකරගෙනයි පන්සලේ අධ්‍යාපන රටාව නිර්මාණය වුණේ, එතන අර කලින් සඳහන් කළා වගේ ලොකු සංහිදියාවක් ඇති වුණා. හැමෝම අකුරු ලියුවේ වැලි පොළොවේයි. රජතුමාගේ දරුවාත්, සිටුතුමාගේ දරුවත් සාමාන්‍ය දරුවාත් වැලි පොළොවේ ඉඳගෙන අකුරු ලියද්දී එතන යම් ශික්ෂණයක් ඇතිවෙනවා. බේද නොසලකාහැරලයි අධ්‍යාපනය ලැබුවේ. අධ්‍යාපනයෙන් මුලින්ම ඉගැන්වූ පාඩම එයයි.ඒ වගේම ඒ අධ්‍යාපන ක්‍රමයේ සමාජයට අවශ්‍ය හැම අරගලයක්ම තිබුණා. උදාහරණ විදියට වෙදකම තිබුණා. අතීතයේ වෙදකම තිබුණෙත් පන්සලේ. හාමුදුරුවරු ගොඩ දෙනාට වෙද හාමුදුරුවො කියල අතීතයෙ කිව්වේ මේ වෙදකම දැන සිටිය නිසායි. විදේශීය ආක්‍රමණ සමඟ මේ පන්සලේ අධ්‍යාපනය පාසල් වැනි ආයතනවලට පත් වුණා.විදේශිකයන් ඒක කළේ සද්භාවයකින් නම් නෙවෙයි. මේ වෛද්‍ය ක්‍රමය පන්සලෙන් ගලවාගෙන රෝහල්වලට පැවරුවා. අධ්‍යාපනය මිෂනාරී පාසල් බිහිකරලා ඒවාට පැවරුවා. එහෙත් අධ්‍යාපනයයි පන්සලයි අතර තිබූ බැඳීම කඩන්න ඒ තරම් ලේසි වුණේ නෑ. අද වුණත් දරුවෙකුට අකුරු කියන්න යන්නේ පන්සලටයි.ලංකාවේ මෑතක් වනතුරු දියුණුතම අධ්‍යාපන ක්‍රමය තිබුණේ පිරිවෙන්වල යි. ඒ අතර විද්‍යාලංකාර, විද්‍යෝදය පිරිවෙන් ඉතා ඉහළ තැනක තිබුණා. විද්‍යාලංකාර පිරිවෙන කැලණිය විශ්වවිද්‍යාලය ලෙසත් විද්‍යෝදය පිරිවෙන ශ්‍රී ජයවර්ධනපුර විශ්වවිද්‍යාලය ලෙසත් පසුව විශ්වවිද්‍යාල බවට පත් වුණා. මේවායේ බෞද්ධ අනන්‍යතාව තාමත් තියෙනවා. මේ විශ්වවිද්‍යාල කුලපති ධූරය දරන්නේ අදටත් භික්ෂුන්වහන්සේලායි.වර්තමානය වන විට අධ්‍යාපනයෙන් ඉහළටම ගිය විශ්වවිද්‍යාල සිසුන් පවා විශ්වවිද්‍යාල තුළ ගැටුම් ඇතිකරගැනීම් දකින්න ලැබෙනවා. අතීත අධ්‍යාපන ක්‍රමයෙන් ඉවත්වීමේ විපාක ද මේ දකින්න තිබෙන්නේ?අපේ රටට කාලෙන් කාලෙට අධ්‍යාපන ප්‍රතිපත්ති එනවා. දැන් සාමාන්‍යපෙළට විෂය නවයයි. ඒ වයසෙ දරුවන්ට මේක දරන්න අමාරුයි. ඒ විශාල පොත් බෑගය උස්සන් යන්නවත් බැහැ. ඒ වගේම තමයි ටියුෂන් සංස්කෘතිය.පවතින තරගකාරී අධ්‍යාපන රටාව තුළ ටියුෂන් දැන් අත්‍යවශ්‍ය දෙයක් වෙලා. ඒ නිසා ළමයි දැන් යාන්ත්‍රික වෙලා. අම්ම, තාත්තා, වටපිටාව, පන්සලේ හාමුදුරුවො, බෝමළුව වගේ දේවල් දරුවාට මුණගැහෙන්නෙ කලාතුරකින්. දරුවා මේ දේවල්වලින් බැහැරවූ විෂය මාලාවකට වී වැඩ කරන්නේ.ටියුෂන්වලින් ළමයි තවත් මොට වෙනවා. අර විශාල විෂය නිර්දේශයක් සතියකට දවසගානෙ ටියුෂන් කරල කොහොමද ඉවර කරන්නෙ? ටියුෂන් ගුරවරයා ඔක්කොම ටයිප්කරලා ටියුට් විදියට (නිබන්ධන) දෙනවා.ළමයාගේ ලිවීමේ හැකියාව වර්ධනය වෙන්නේ නැහැ. බුද්ධ ධර්මයට විශිෂ්ට සම්මාන ලබන දරුවාට දානෙ ටිකක් බෙදාගන්න දන්නෙ නැහැ. පන්සිල් ගැන වාක්‍ය පහක් ලියන්න බෑ. කෝ කුසලතා වර්ධනයක් වෙලා නැහැ.බලන්න නගරයේ පාසල්වල දරුවාට ලැබෙන අධ්‍යාපනයේ ගුණාත්මක බවයි ගමේ දරුවාට ලැබෙන අධ්‍යාපනයේ ගුණාත්මක බවයි අතර ලොකු පරතරයක් තියෙනවා. ඒත් අවසානයේ ලැබෙන ප්‍රශ්න පත්‍රයේ හෝ ලකුණු ලැබෙන පටිපාටියේ වෙනසක් නැහැ. විදේශ රටවල පොකුරු පාසල් ක්‍රමයක් තිබෙන්නේ මේ අසාධාරණය වළක්වාගන්නයි.මේ විදියට ඉගෙන ගන්න ළමයි තමයි විශ්වවිද්‍යාලයට යන්නේ. වැරදිලා තියෙන්නේ කොතනද? අපි විශ්වවිද්‍යාලයට පමණක් චෝදනා කරල බෑ. දරුවා ගුණධර්ම හා කුසලතාවලින් පෝෂණය කරන අධ්‍යාපනයක් ඇති නොවනතුරු මේ ප්‍රශ්න තියේවි.ළමයා විශ්වවිද්‍යාලයට යන්නේ පළමු පන්තියේ සාමර්ථයක් සහිතව උපාධියක් ලබාගන්නයි. ඒ සඳහා ඔහු හැකි සෑම දෙයක් ම කරනවා. එතනදී මනුස්සකං යාළුමිත්‍රකම් මානුෂික හැඟීම් යටපත් වෙන්න පුළුවන්. මොකද ඔහු ගුණධර්ම ප්‍රගුණ කරල නැති නිසා.රජය මෑතකදී පෞද්ගලික විශ්වවිද්‍යාල ඇති කිරීමට පියවර ගැනීමට කටයුතු කළා. මෙය අධ්‍යාපනය පෞද්ගලීකරණය කිරීමක් ලෙස ඇතැමුන් චෝදනා කළා. මේ ආන්දෝලනාත්මක අධ්‍යාපන ප්‍රතිපත්තිය පිළිබඳ ඔබවහන්සේගේ මතය කුමක්ද?අද දැවැන්තව තියෙන ටියුෂන් පන්ති ගැනත් මෙතනදි සඳහන් කළ යුතුයි. පෞද්ගලික හැකි නොහැකිකම් පාසල් අධ්‍යාපනයටත් බලපෑමක් වෙලයි තියෙන්නේ. පාසලේ ගුරුවරයා පෞද්ගලික පන්ති කරනවානම් ඔහු පාසලේදී ටිකක් අඩුවෙන් තමයි උගන්වන්නේ. ඒ වගේම තමන්ගේ පන්තියට එන ළමයාට වැඩි සැලකිල්ලක් දක්වනවා. ඒ විදියට ළමයින් ටියුෂන්වලට පොළඹවන්නේත් ගුරවරුමයි.දැන් ඉරිදා දිනයේ ටියුෂන් පන්ති තහනමක් කරන්න යනවා. එය යහපත් දෙයක්. ඒත් ඒ දිනයට විතරක් නෙවෙයි බොහෝ දෙනෙක් දැන් අනුගමනය කරන්නේ නිවසට ගුරුවරු ගෙන්වාගෙන පන්ති කරවා ගැනීමක්. දැනට වුණත් ටියුෂන් යන්නේ සාමාන්‍ය ළමයි.ඒ ප්‍රතිපත්තියෙන් සාමාන්‍ය ළමයින්ගේ Qයුෂන් යාම නැවතුනත් ටියුෂන් ක්‍රමය වළක්වන්න බැරිතරම් දැන් එය මුල්බැස තියෙනවා. මේවාට ඔය කියන විදියෙ කතාවක් ඇති නොවෙන්නේ ඇයි?බලන්න අපේ රටේ ළමයි කෝටි ගණන් වියදම් කරලා පිටරට ගිහින් උපාධි ලබාගෙන එනවා. ඊට පස්සේ ලංකාව ඒ උපාධිය පිළිගන්නවානම් අදාල විභාග කලාට පස්සෙ රැකියා ලබාදෙනවා. මේ මුදල ඉතිරි කරන් රට තුළට උපාධියක් ලබාදෙන්න හැකිනම් ඒක හොඳයි.කවුරුත් අධ්‍යාපනය ලැබීම හොඳ දෙයක්. දැනට උපාධි තිබෙන අය බොහෝ දෙනාටත් රැකියා නැහැ. තවත් උපාධිධාරින් බිහිකරන්නට නම් ඔවුන් වෙනුවෙන් අලුත් වැඩපිළිවෙළක් දියත් කළ යුතුයි.එක්කෝ විදේශ රැකියා ඉලක්කගත විය යුතුයි. රජය මේ දැනුමට හොඳ වෙළඳපළක් තැනිය යුතුයි. එවිට කවුරුත් හොඳ අධ්‍යාපනයක් ලබා හොඳ ජීවන තත්ත්වයක් ඇතිකරගනී. ඒ වගේම රට දැනුමෙන් සන්නද්ධ වෙයි.හාමුරුවනේ, අනාගතය යහපත් වන අධ්‍යාපනයක් උදෙසා අනුගමනය කළ යුතු වෙන්නේ කුමන ආකාරයේ ප්‍රතිපත්තියක් ද?බලන්න, එදා අද වගේ අධ්‍යාපනය සහතිකවලට සීමාවෙලා නො තිබුණාට ඒ අධ්‍යාපනය ලැබූ අය සතුටින් ජීවත් වුණා. රටට විශාල ලෙස යහපත් දේ කළා. අධ්‍යාපනයේ වෙනස්වීමත් සමඟ මේ ක්‍රමය වෙනස් වුණා.අද ළමයින්ගේ වීරවරු “ස්පයිඩර් මෑන්”ලා යි. දුටුගැමුණු රජතුමා, පරාක්‍රමබාහු රජතුමා, පුරන් අප්පු ආදී අය නෙවෙයි. ඉතිහාසය සංස්කෘතිය ගැන දැනීම අඩුයි. ඒ දේවල් නැතුව අධ්‍යාපනයෙන් වැඩක් නෑ. ආගම සංස්කෘතිය සාරධර්ම මේ හැම එකක්ම අධ්‍යාපනයට අතුළත්වී දරුවාගේ ගුණ, නැණ, බල කියන ගුණාංග සමබරව වර්ධනය කරන්න ඕනෑ.ඒ වගේම නව සමාජය හා මුසුවීමට තොරතුරු තාක්ෂණය පරිගණක දැනුම ඉංගී‍්‍රසි භාෂාව වගේම අපේ රටේ තවත් විශාල පිරිසක් කතාකරන දෙමළ භාෂාවත් හැම කෙනෙක්ටම ඉගෙන ගැනීම අනිවාර්ය කළ යුතුයි.මේ මොන අධ්‍යාපනයත් වැඩක් නැති වෙනවා දරුවා ආකල්ප අතින් වර්ධනය නොකළොත්. කාගේත් රැකියාවන්වල තිබෙන ගරුත්වය ආරක්‍ෂා කළ යුතුයි. ඒවායේ උස් පහත්කම් ගැන සලකන්න හොඳ නෑ.පොල් කඩන කෙනාගෙ රැකියාව මට කරන්න බැහැ. නාට්ටාමි කෙනෙක්ගෙ වැඩක් තවකෙනෙක්ට බැහැ. ලියන කියන වැඩ ඒ අයට බැරිවෙන්න පුළුවන්. මේ එක එකකට ගැලපෙන අය නිර්මාණය නොවුණොත් සමාජය බිඳවැටෙනවා.මේ දේවල් අපි තේරුම් ගත්තොත් සමාජයේ රැකියාවලට තිබෙන තත්ත්වවල වෙනසක් දකින්නෙ නැහැ. මේ විදියට ආකල්පවලත් වෙනසක් ඇති කරන්න සමත් අධ්‍යාපනයකුයි අවශ්‍ය වෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=f1007194</link>
    <topic> </topic>
    <author>කතරගම, කිරිවෙහෙර රාජමහා විහාරාධිපති, රුහුණු මාගම්පත්තුවේ ප්‍රධාන සංඝනායක, ඌව - වෙල්ලස්ස විශ්වවිද්‍යාලයේ කුලපති, උපාධ්‍යාය, ආචාර්ය, අලුත්වැව සෝරත නාහිමි</author>
    <content>ශ්‍රී ලාංකේය බෞද්ධ මහා ජනතාවගේ අති මහත් ගෞරවාදරයට පාත්‍රව ඇති, සොළොස්මස්ථාන අතුරින් එකක් වන කතරගම, ලක්දිව දකුණු කෙළවරේ පිහිටි ශාන්ත බිම් පෙදෙසකි.අතීතයේ දී “කප්පකන්දර නදී” නමින් ද වාර්තමානයේ දී “මැණික් ගඟ” නමින් ද හැඳින්වෙන ස්වාභාවික ගංගාධාරය ආශි‍්‍රත ව පිහිටි මේ බිම ශත වර්ෂ විසි පහකටත් අධික අඛණ්ඩ ඉතිහාසයකට උරුමකම් කියන්නකි. එදා මෙදාතුර බොදු බැතිමතුන්ගේත්, දෙව් බැතිමතුන්ගේත් ගෞරවයටත්, වන්දන මානනයටත් පාත්‍ර වී ඇති කතරගම පිළිබඳ ඉතිහාසය දේශීය හා විදේශීය වාර්තා ආශ්‍රයෙන් විමසා බැලීම මේ ලිපියෙහි අරමුණයි.මෙහිදී මහාවංසය, ධාතුවංසය, සීහලවත්ථුප්පකරණය, විසුද්ධිමාර්ගය, කන්දමාලය, ජිනකාලමාලී වැනි කෘති ද, ශිලා ලේඛන හා සාහිත්‍යමය නිර්මාණ ද දේශීය වාර්තා ලෙස ගිණිය හැකිය.විදේශීය වාර්තා ලෙස අදහස් කරන්නේ විදේශීය ලේඛකයන් විසින් කතරගම සම්බන්ධව ලියා ඇති සටහන්ය. ඒවා අතර රුබයිරෝ වාර්තාව, හියු නෙවිල් ගේ කෘති එකතුව, පෝල් වර්ස්ගේ “Kataragama die heiligste Statte Ceylons”   (සිංහල පරිවර්තනය කතරගම 1968) සහ බදුල්ල හා හම්බන්තොට දිසාපතිවරුන් ලෙස සේවය කළ ඉංගී‍්‍රසි ජාතික නිලධාරීන් විසින් ක්‍රි. ව. 1816 සිට රාජකාරි දින සටහන් ලෙස ලියා ඇති වාර්තා සටහන් බෙහෙවින් ප්‍රයෝජනවත් වෙයි.මේ සියලු වාර්තා විශ්ලේෂණය කිරීමෙන් පූජා භූමියක් ලෙස කතරගම ඇරඹුණු දා සිට වර්තමානය දක්වා නැගීම්, බැසීම් මෙන් ම පියවරෙන් පියවර යෝධ සංවර්ධනයක් දක්වා විකාශනය වූ ආකාරය ද මැනවින් අවබෝධ කර ගන්නට පිළිවන.කතරගම පිළිබඳ ව සිද්ධිමය වශයෙන් පැරණිතම තොරතුර වාර්තා වන්නේ ධාතුවංසයෙනි. ඒ බුදුරජාණන් වහන්සේ සිය තුන්වැනි ලංකා ගමනයේදී කතරගමට වැඩමවා, එහි වූ කිහිරි උයනෙහි වැඩ සිටි බවයි.එය පූජනීයත්වයට පත් වූ බිමක් වූයෙන්, උන්වහන්සේ එහි ආරක්‍ෂාව මහාඝෝෂ නම් දිව්‍යපුත්‍රයාට පැවරූ බව ද, එහි ම සඳහන් වෙයි.රචිත වකවානුව අනුව ධාතුවංසය, දඹදෙණි යුගයට අයත් වුවත්, ගුණපාල සේනාධීර සූරීන් පෙන්වා දෙන අන්දමට ඊට මූලාශ්‍ර වූ කරුණු සපයාගෙන ඇත්තේ දිගු කලක් තිස්සේ සුරැකිව පැවැති වෘත්තාන්තයන් ගෙනි.එහෙත් ඒ පැරණි මූලාශ්‍ර දැනට අවිද්‍යාමානය. මහාවංස, දීපවංස වැනි පැරණි වංස කථාව හෝ වෙනත් පැරණි මූලාශ්‍රවල දක්නට නැති ඉතා වැදගත් ඓතිහාසික කරුණු රැසක් ම ධාතු වංසයෙහි අන්තර්ගත වීමෙන් ඒ බව තහවුරු වේ.මීළඟට වැදගත් වන ඓතිහාසික වාර්තාව අපට හමුවන්නේ, ඉන්දියාවේ දී සංස්කෘත භාෂාවෙන් ලියැවී ඇති දිව්‍යාවදානයෙහි එන “පූර්ණාව දානය” නම් කථා ප්‍රවෘත්තියෙනි. ධාතුවංසයෙහි එන කිහිරිවනය හා සම්බන්ධ කරුණු දිව්‍යාවදානයේ කථා පුවතට සැසඳේ. දිව්‍යාවදානය ක්‍රි. ව. 3 – 4 සියවස් අතර කාලයක ලියැවුණක් බව සැලකේ. ඒ අනුව එය මහාවංසයට පෙරාතුව ලියැවුණකි.කතරගම සම්බන්ධව, මහාවංසයෙහි එන පැරණි ම ප්‍රවෘත්තිය, ශ්‍රී මහා බෝධිය රෝපණය කිරීම පිළිබඳ වූවකි. මහින්දාගමනයෙන් මාස පහකට පමණ පසු සංඝමිත්තා මෙහෙණිය මෙරටට වැඩමවන්නේ මෙහෙණි සසුන ස්ථාපනය කිරීමට ය.ඒ එන ගමනේ දී එතුමිය දඹදිව ජය ශ්‍රී මහා බෝධි ශාඛාවක් ද රැගෙන ආවා. දෙවන පෑතිස් රජතුමා, මිහිඳු මාහිමියන්ගේ අනුශාසනා පරිදි එම ශාඛාව රෝපණය කරවූයේ මහමෙව්නා උයනෙහි ය. රාජකීය මහෝත්සවයක් ලෙසින් පැවැත්වුණු බෝධි රෝපණ මංගල්‍යයට සහභාගි වූ ආරාධිත අමුත්තන් අතර කතරගම ක්‍ෂත්‍රියයන් ද විණැයි මහා වංසයේ 19 වන පරිච්ඡේදයෙහි සඳහන් වෙයි.මේ සිදුවීම ක්‍රි. පූ. තුන්වැනි සියවස හා සම්බන්ධ වූවකි. ඒ අනුව, බුදු දහම ලක්දිවට පැමිණෙන විටත්, අනුරාධපුර අගනුවර කර ගනිමින් ප්‍රධාන රාජ්‍යය පවතින විටත්, රෝහණ රාජ්‍යය ආරම්භ වීමට පෙරාතුවත්, කතරගම වෙන ම ස්වාධීන රාජ්‍යයක් පැවැති බව තහවුරු වෙයි. එය බුද්ධ කාලයටත් ප්‍රථම ආරම්භ වූවක් බව පිළිගැනේ.වර්තමානයේ දී කතරගමට අමිල වටිනාකමක් හා පිළිගැනීමක් මෙන් ම ආකර්ෂණයක් ලැබී ඇත්තේ රුහුණු කතරගම මහසෙන් දේවාලය නිසා ය. වර්තමාන මහා දේවාලය පිළිබඳ අපට හමුවන වාර්තාව නම් “කන්ද මාලය” නමැති කාව්‍ය ග්‍රන්ථයයි. එය රචනා වී ඇත්තේ මහනුවර යුගයේ දී වුවද ඊට ප්‍රස්තුත වූ ජනශ්‍රැති, වසර දහස් ගණනක් තිස්සේ පරම්පරාගතව පැවත ආ ඒවාය. ඉංගී‍්‍රසි ජාතිකයකු වූ හියු නෙවිල් මහතාගේ “ඡ්බඩධදධතධඨර” නම් කෘතියෙහි තුන්වැනි කණ්ඩයෙහි “කන්ද මාලය” අන්තර්ගතව තිබේ.කන්ද මාලයෙහි සඳහන් වන අන්දමට වර්තමාන කතරගම මහා දේවාලය ඉදිකරවන ලද්දේ දුටුගැමුණු මහරජතුමන් විසිනි. සම්බුද්ධ ශාසනය පර සතුරු උවදුරින් බේරාගැනීමේ අරමුණින් ද්‍රවිඩයන් හා සටනට එළැඹුණු දුටුගැමුණු, තම ජයග්‍රහණය පතා කතරගම දෙවියන්ට භාරයක් වූ බවත්, අපේක්‍ෂිත අරමුණ ඉටුවීම නිසා බාරයෙන් නිදහස් වීම සඳහා වර්තමානයේ ;ද්වාලය පිහිටා ඇති ස්ථානයෙහි දේව මන්දිරය ඉදිකළ බවත්, කන්ද මාලයෙහි සඳහන් වෙයි. ඒ වන විට කතරගම දෙවිඳුන්ගේ වාසස්ථානය වී ඇත්තේ වැඩසිටි කන්දයි.එම කන්දට ඒ නම ලැබීමට හේතුව ද කතරගම දෙවියන් එහි වැඩ සිටීමය. දුටුගැමුණු රජුගේ සිතැඟි අනුව දේව මන්දිරය ඉදිකිරීමට සූදානම් වූ අවස්ථාවේදී ඊට සුදුසු ම ස්ථානය පෙන්වා දී ඇත්තේ ද කතරගම සුරිඳුන් විසිනි. ඒ වැඩසිටි කන්දේ සිට ඊතලයක් විදීමෙනි. වර්තමාන දේව මන්දිරය ඉදිවී ඇත්තේ එම ඊතලය පතිත වූ ස්ථානයෙහි ය.මෙම වාර්තාවෙන් වැදගත් කරුණු දෙකක් හෙළිදරව් වෙයි. එකක් මහා දේවාලයේ උපත පිළිබඳව ය. අනික දුටුගැමුණු අවධිය වන විටත් කතරගම දෙවියන් සහ එතුමාගේ බල පරාක්‍රමය පිළිබඳ විශ්වාසය ලාංකේය ජනතාව අතර ප්‍රචලිත ව පැවති බව ය.අපේ වාර්තා අනුව කතරගම දෙවියන් ලෙස ප්‍රසිද්ධියට පත් වී ඇත්තේ තෙරුවන් සරණ ගිය, සෝවාන් ඵලයට පත් මහාඝෝෂ යි. මරණින් පසු මහසෙන් නමින් දේවත්වයෙන් පිදුම් ලද ඔහු කතරගම කිරිවෙහෙරට හා අෂ්ටඵල රූහබෝධියට අධිගෘහිත සම්‍යග් දෘෂ්ටික බෞද්ධ දේවතාවෙකි. ලක්දිව බුදු සසුන සුරකින සතර වරම් දෙවිවරුන්ගෙන් කෙනෙකි. එතුමා බිහිවූයේත්, වාසය කළේත් කතරගම ප්‍රදේශයෙහි වීම නිසා “කතරගම දෙවියන්” නමින් හැඳින්වෙන්නට විය.මහාවංසයේ එන කරුණු අනුව කතරගම ඇතුළු සමස්ත රෝහණ රාජ්‍යයට ම අඳුරු කාලපරිච්ඡේදයක් උදාවන්නේ මහා පරාක්‍රමබාහුගේ ක්‍රියා කලාපය නිසා ය. තම රාජකීය උරුමය තහවුරු කර ගැනීම සඳහා ඒ වන විට රුහුණේ විසූ සුගලා දේවිය සතුව පැවැති “පාත්‍රා ධාතුව“ අයිති කර ගැනීමේ අපේක්‍ෂාවෙන් සුගලා දේවිය හා සටන් වැදුණු මහා පරාක්‍රමබාහු රජතුමා ඒ සඳහා යෙදවූයේ වේලක්කාර කුලී හමුදාවන් ය. පරාක්‍රමබාහු දැනුවත්ව හෝ නොදැනුවත්ව හෝ එයින් සිදුවුණේ අති විශාල විනාශයකි. ඔහු “පාත්‍ර ධාතුව“ අත්පත් කර ගන්නා විට රුහුණ විනාශ වී හමාරය.රුහුණේ පැවැති අතීත ශ්‍රී විභූතිය යළි දකින්නට නොහැකි වුවත්, බටහිර ජාතීන්ගේ ආක්‍රමණවලින් පසු රුහුණ පිළිබඳ උනන්දුවක් ඇති වූ බව පෙනේ.පෘතුගීසීන් කතරගම පිළිබඳව උනන්දු වූයේ මහා දේවාලය සතු වස්තුව කොල්ලකෑමට ය. පෝල් වර්ස් සඳහන් කරන අන්දමට, “කතරගම දෙවොල කොල්ල කෑමට ඔවුන් යෙදූ හැම උපායක් ම යම් කිසි ගුප්ත බලවේගයකින් වැරදී ගියේ ය.”ඉංගී‍්‍රසි ආණ්ඩුව, කතරගම ඇසළ උළෙල සඳහා සංවිධායකත්වයෙන් මැදිහත් වුවද කතරගම ප්‍රදේශයේ හෝ පූජා භූමියේ හෝ සංවර්ධනයට කිසිදු දායකත්වයක් දරා නැත. සංවිධාන කටයුතු උදෙසා කිසියම් මුදලක් වැය කළ ද, ටිකට් විකිණීමෙන්, දඩ අය කිරීමෙන් හා දඩ ගෙවිය නොහැකි අයගෙන් ඊට සරිලන සේ ශ්‍රමය ලබා ගැනීමෙන් ඔවුන් ආයෝජනය කළ මුදල් ආපසු ලබාගෙන ඇත. අඩු ම තරමින් කතරගමට යාම් – ඊම් සඳහා මාර්ගයක් ඉදිකිරීමට හෝ ඔවුහු කටයුතු නොකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>19</day>
    </date>
    <link>http://www.dinamina.lk/2010/07/19/_art.asp?fn=f1007195</link>
    <topic> </topic>
    <author>ඌව වෙල්ලස්ස විශ්ව විද්‍යාලයේ කථිකාචාර්ය පොලොම්මාරුව වාචිස්සර හිමි</author>
    <content>කතරගම, බෞද්ධ පූජා භූ®මියක් වුවද, වර්තමානය වන විට ඒ ආශි‍්‍රත ව නිර්මාණය වී ඇත්තේ දේව සංස්කෘතියකි. සමහර අවස්ථාවල එය බෞද්ධ සංස්කෘතිය අභිබවා යන තරමට ප්‍රබල වී ඇති බවක් ද පෙනෙන්නට තිබේ.කතරගම දෙවියාත් කතරගම දේවාලය ආශි‍්‍රත සාම්ප්‍රදායික පූජා චාරිත්‍රත්, කතරගම මහා දේවාලයේ ව්‍යුහයත් බුද්ධිමත් ව විමසා බලන්නකුට ඉතා ම පැහැදිලි ව පෙනී යන්නේ, කතරගම දේවාලය තුළ තහවුරු වී ඇත්තේ බෞද්ධ සංස්කෘතිය බවයි.දේව සංස්කෘතිය ගොඩනැඟී ඇත්තේ ද බෞද්ධ සංස්කෘතිය මත බවයි. මේ පිළිබඳ ව අනවබෝධයෙන් කටයුතු කරන්නන්ගේ දැන ගැනීම සඳහා මේ පිළිබඳ ව කරුණු ස්වල්පයක් සිහිපත් කර දීම කාලෝචිත ය.බුදුරජාණන් වහන්සේ කතරගමට වැඩම කළ අවස්ථාවේ දී සමවත් සුව විඳිමින් කල් ගෙවූයේ මහාඝෝෂ නම් තත්කාලීන ග්‍රාමණීවරයාට අයත් කිහිරි උයනෙහි ය. බුදුරදුන්ගෙන් බණ අසා තෙරුවන් සරණ ගියේ මහාඝෝෂ ඇතුළු ඔහුගේ පිරිසයි.බෞද්ධ පොතපතට අනුව මහාඝෝෂ යනු බුදු බණ අසා සෝවාන් ඵලයට පත් වූවෙකි. ඔහු බෝධිසත්වයකු බවට පිළිගැනීමක් ද වෙයි. එසේ ම බුදුරදුන් විසින් කතරගම ආරක්ෂාව භාර කලේ ද මහාඝෝෂට යි.ජනතා හිතවාදියකු මෙන් ම උදාර සත්පුරුෂයකු වූ මහාඝෝෂ, මරණින් පසු මහාසේන නමින් දේවත්වයෙන් පිදුම් ලබන්නට විය. කතරගම ප්‍රදේශයේ ආරක්ෂාව භාර වීම නිසා, කතරගම දෙවියන් යන අපර නාමයෙන් ද එතුමා හැඳින්වෙන්නට වූ බව සිතිය හැකිය. කෙසේ වුවද වර්තමානයේ පවා කතරගම මහා දේවාලය හඳුන්වන්නේ “රුහුණු කතරගම මහසෙන් මහා දේවාලය” නමින් බව අමතක නොකළ යුතුය.එසේ සලකන විට, “මහසෙන් දෙවියන්” හෙවත් “කතරගම දෙවියන්” නමින් හඳුන්වන්නේ සම්‍යක්දෘෂ්ටිය බෞද්ධ දේවතාවකු බව පැහැදිලි වෙයි.අනිත් අතට, කතරම දෙවියන් උදෙසා දේව මන්දිරය ඉදිකළේ ශ්‍රේෂ්ඨතම සිංහල බෞද්ධ නරපතියා වූ දුටුගැමුණු මහ රජතුමා ය. කතරගම දෙවියන් මිථ්‍යා දෘෂ්ටික දේවතාවකු විණි නම්, එවන් දෙවි කෙනකුගෙන් බුදු සසුන බේරාගැනීමේ සටනට දුටුගැමුණු වැනි සැබෑ බෞද්ධයකු පිහිට නොපතනු පමණක් නොව, එවන් දෙවියකු උදෙසා දේව මන්දිරයක් ඉදිකිරීම ද කිසිසේත් අපේක්‍ෂා කළ නොහේ. දේව මන්දිරය ඉදිකළේ අති පූජනීය බෞද්ධ සංකේතයක් වූ අෂ්ට ඵල රුහ බෝධිය ආශ්‍රයෙහි වීම ද විශේෂත්වයකි.ඉහත සඳහන් කළ අන්දමට කතරගම මහසෙන් දේවාලය හා සම්බන්ද පුද සිරිත් රාජකීය නියමයන්ට අනුකූ®ලව සම්මත කොට අඛණ්ඩ ව පවත්වා ගෙන එන ඒවා වෙයි. දේවාලය ආශි‍්‍රත ව පැවැත්වෙන දෛනික හා වාර්ෂික සියලු පුද සිරිත්වල දී අනිවාර්යයෙන් ම ප්‍රමුඛත්වය දී ඇත්තේ රත්නත්‍රයටය. සියලු දේව පූජාවන් පැවැත්වීමට ප්‍රථම බෞද්ධ ආගමික වතාවත් පැවැත්වීම රාජ නියෝගයයි.ඒ සඳහා ම මහා දේවාලය ආශි‍්‍රත ව “කිරි විහාරය” නමින් ප්‍රතිමා ගෘහයක් තිබේ. රාජ නියමය අනුව, සියලු බෞද්ධ චාරිත්‍ර ඉටු කිරීමේ වගකීම කිරිවෙහෙර විහාරස්ථානයට පැවරෙන අතර, එය “පිරිත් නිලය” නමින් දේවාලයේ කාර්ය මණ්ඩලයට ද එක් කර ඇත. පිරිත් නිලය සම්බන්ධ වගකීම් වෙන ම ලිපියකින් විස්තර කළ යුතු තරමට පුළුල් ය. පිරිත් නිලය වෙනුවෙන් දේවාලයෙන් නියමිත දීමනාවක් ද සම්මත කර තිබේ.කතරගම මහා දේවාලයේ තේවා මඩුල්ල සපුරා ම සමන්විත වන්නේ සිංහල බෞද්ධයන්ගෙනි. ඉන් පරිබාහිර කිසිදු පුද්ගලයකු කාර්ය මණ්ඩලයට පත්කර ගනු නොලැබේ. බස්නායක නිලමේතුමා ඇතුළු සියලු ම කපු මහතුන් පාරම්පරිකව ඊට සුදුසුකම් ලද්දෝ වෙති. ඔවුන්ගේ චර්යා රටාව, පුද සිරිත් පැවැත්වීමේ පටිපාටිය පුරා විද්‍යාමාන වන්නේ බෞද්ධ සංස්කෘතියේ අංග ලක්‍ෂණයන් ය. මහා දේවාලය තුළ පිරිත් දෙසීමත්, පිරිත් පැන් ඉසීමත් විශේෂයෙන් සඳහන් කළ යුත්තකි.කතරගම පූජා භූමියේ මුදුන් මල්කඩ මෙන් සැලකිය හැකි කිරිවෙහෙර, අද වන විට අතිශයින් සංවර්ධිත වූ විහාරස්ථානයකි. ජරාවාසව පැවැති කිරිවෙහෙර සෑ රදුන් ප්‍රතිසංස්කරණය කිරීම ඇරඹුණේ ක්‍රි. ව. 1970 දීය.ඊට ප්‍රථම කරන ලද ප්‍රතිසංස්කරණයන් නිසා එහි පෞරාණිකත්වයට සිදු වී තිබුණු හානි ද ඉවත් කරමින් පුරා විද්‍යා දෙපාර්තමේන්තුවේ අනුග්‍රහය මත කිරිවෙහෙර චෛත්‍ය සංවර්ධන මණ්ඩලය විසින් කරන ලද වර්තමාන ප්‍රතිසංස්කරණයෙන් පසු, මේ වන විට සකලවිධ විහාරාංගවලින් සමන්විත පූජනීය ස්ථානයක් බවට පත්ව තිබේ. කතරගම, පූජා නගරයක් ලෙස නීතිගත කිරීම නිසා සමස්ත පරිසරය ම ක්‍රමවත් සැලසුමක් මත නිර්මාණය වී තිබේ.ඒ සඳහා රාජ්‍ය මට්ටමින් මෙන් ම පෞද්ගලික මට්ටමින් ද ලැබුණු හා ලැබෙන අනුග්‍රහය අති විශාල ය.ලංකාවේ වෙනත් කිසිදු ආගමික සිද්ධස්ථානයකට නැති තරම් සම්පත් දායකයන් පිරිසක් කිරිවෙහෙරට සිටිති. කිරි වෙහෙර සංවර්ධනය උදෙසා නොමසුරු ව ධන පරිත්‍යාග කිරීමට ස්වේච්ඡාවෙන් ඉදිරිපත් වන පිරිස අති විශාලය. ඒ අතර රජයේ මෙන් ම විපක්‍ෂයේ දේශපාලන බලවත්හු ද වෙති.රිවෙහෙර සංවර්ධනයේ ප්‍රධාන සාධකය බවට පත්ව සිටින්නේ කතරගම මහසෙන් දෙවිඳුන් බව කිව යුතුය. ඊට හේතුව වර්තමානයේ කතරගමට ඇදී එන දසලක්‍ෂ සංඛ්‍යාත බැතිමතුන් විශ්වාසය තබා ඇත්තේ මහසෙන් දෙවිඳුන් වෙත වීම නිසා ය.මේ රටේ දස දිසාවේ පමණක් නොව විදේශයන්හි සිට පවා දෛනිකවත්, වාර්ෂිකවත් පැමිණෙන බැතිමතුන්ගේ ප්‍රධාන අරමුණ කතරගම සුරිඳුන්ගෙන් දේවාශිර්වාද ලබාගැනීම යි. කතරගම දෙවිඳුන් නොසිටින්නට, එතුමන්ගේ මහිමය පිළිබඳව ජනතාව අතර මේ තරම් බැරෑරුම් විශ්වාසයක් නොතිබෙන්නට මේ සා විශාල ජනතාවක් කතරගමට ඇදී නොඑනු ඇත.තම තමන්ගේ විවිධ අභිප්‍රායයන් සඵල කර ගැනීමට කතරගම දෙවියන්ගේ පිහිට පතන බැතිමත්හු, අපේක්‍ෂිත පිහිට ඒකාන්ත වශයෙන් ම ලැබෙන බව දැඩි ව විශ්වාස කරති. පිහිට පතන්නෝ දෙවියන්ට බාර වෙති.පිහිට ලැබුවෝ බාර නිදහස් වීමට විවිධාකාරයේ පුද පූජා පවත්වති. පුද්ගලයන්ගේ තරාතිරම අනුව බාර නිදහස් වීමට කරන කටයුතු සරල හා සංකීර්ණ වෙයි. කතරගම මහා දේවාලයට දෛනික ව හා වාර්ෂික ව ලැබෙන මහා වස්තු සම්භාරය ඊට හොඳම නිදසුනයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007201</link>
    <topic>ස්වේච්ඡා සෙබළුන් 80,000කටජාතික රක්‍ෂණ අරමුදලෙන් සහන</topic>
    <author>ජීවනී පතිරණ</author>
    <content>ශ්‍රීලංකා යුද හමුදා ස්වේච්ඡා බළසේනාවේ සෙබළුන් 80,000කට ජාතික රක්ෂණ භාර අරමුදලේ සාමාජිකත්වය හිමිවී තිබේ. මාසිකව රුපියල් 180ක මුදලකට යටත්ව මෙම රක්ෂණ භාර අරමුදල ක්‍රියාත්මක කැරෙන අතර, වාර්ෂිකව රුපියල් 2000ක් වැනි මුදලක් ගෙවීමෙන් එහි සාමාජිකත්වය ලබාගත හැක.ශ්‍රී ලංකා ස්වෙච්ඡා බළසේනා ප්‍රධානීන් හා ජාතික රක්ෂණ භාර අරමුදලේ සභාපති එස්.ඩී. අබේගුණසේකර යන මහත්වරුන් අතර මේ සඳහා වන අවබෝධතා ගිවිසුම ජාතික රක්ෂණ භාර අරමුදලේ ප්‍රධාන කාර්යාලයේ දී ඊයේ (19) අස්සන් තැබිණි.මෙම රක්ෂණයේ හිමිකරුවන් හට ප්‍රතිලාභ හිමිවීමේදී රෝහල් ශල්‍යකර්මයකදී රුපියල් 1,50,000ක් ද හදවත් සැත්කමකදී රුපියල් 3,50,000 ක් ද, හදිසි අනතුරකින් මියගිය විටෙකදී රුපියල් 600,000ක් ද වෙනත් සැත්කමක දී රුපියල් ලක්ෂයක් හා සාමාන්‍ය මරණයක දී රුපියල් 50,000ක් ද ගෙවීමට අරමුදල බැඳී සිටී. ශ්‍රී ලංකා යුද හමුදා ස්වෙච්ඡා බළසේනාවේ සුබසාධක සංගමය මගින් මෙම රක්ෂණ භාර අරමුදලේ සංවිධාන කටයුතු සිදු කෙරේ.වසරකට රුපියල් මිලියන 75ක් ශ්‍රී ලංකා යුද්ධ හමුදා ස්වෙච්ඡා බළසේනාවෙන් වාර්ෂිකව ජාතික රක්ෂණ භාර අරමුදලට බැර වන බව අරමුදලේ සභාපති එස්.ඩී. අබේගුණසේකර මහතා ‘දිනමිණ’ ට පැවසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007202</link>
    <topic>සිරිමා බෝ සමිඳුන් අබියෙස ත්‍රිපිටක සජ්ඣායනාවක්</topic>
    <author>චූල බණ්ඩාර කුලසේකර සකුන්තලා ජයසිංහ</author>
    <content>ඉතිහාසයේ ප්‍රථම වතාවට අනුරාධපුර ශ්‍රී මහා බෝධීන් වහන්සේ අබියස භික්ෂූන් වහන්සේ තුන්සිය නමකගේ සහභාගීත්වයෙන් ත්‍රිපිටක සජ්ඣායනාවක් පැවැත්වේ. ජුලි 22, 23, 24 යන තෙදින තුළ ශ්‍රී මහා බෝධිය අභියස පැවැත්වෙන මෙම ත්‍රිපිටක සජ්ඣායනාවට රටේ නන් දෙසින් වැඩම කරවන භික්‍ෂූන් වහන්සේ 300 නමක් සහභාගි වෙති.එහිදී ත්‍රිපිටකයේ මූල පන්නාසකයේ පළමු වැනි කොටස සජ්ඣායනා කරනු ලැබේ. පෙරවරු 6.00 සිට සවස 6.00 දක්වා නොකඩවා සිදු කැරෙන මෙම ත්‍රිපිටක සජ්ඣායනාවෙන් රටට සෙත් ශාන්තිය ප්‍රාර්ථනා කෙරේ.අමෙරිකාවේ පදිංචි මැන්වෝ ඩික්ඩි මහත්මියගේ සම්පත් දායකත්වයෙන් සිදු කැරෙන මේ පුණ්‍ය කටයුත්ත ලක්‍ෂපාන චන්දවිමල හිමි සහ තායිලන්තයේ බෞද්ධ කටයුතු කොමසාරිස් කාර්යාලයේ කුමාර සිරිවර්ධන මහතා විසින් සම්බන්ධීකරණය කරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007203</link>
    <topic>මාධ්‍ය නිර්මාණශීලීත්වයනැංවීමට නව අධිකාරියක්</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>මාධ්‍ය සංවර්ධන අධිකාරියක් පිහිටුවීම සඳහා මූලික අදියරේ කටයුතු මේ වන විටත් ජනමාධ්‍ය අමාත්‍යාංශය මගින් අවසන් කොට තිබේ.ජනමාධ්‍ය ඇමැති කෙහෙළිය රඹුක්වැල්ල මහතා ඊයේ (19) මහනුවර ස්විස් හෝටලයේ පැවැති මහනුවර දිස්ත්‍රික් ජනමාධ්‍යවේදීන්ගේ හමුවකදී මේ බව අනාවරණය කෙළේය. රජයේ ප්‍රවෘත්ති දෙපාර්තමේන්තුව මගින් මෙය සංවිධානය කැර තිබිණි..එහිදී අදහස් දැක්වූ ඇමැතිවරයා ජනමාධ්‍යවේදීන්ගේ වෘත්තිය සංවර්ධනය සිදු කිරීමත් මාධ්‍යයන්හි නිර්මාණශීලීත්වය හා ගුණාත්මකභාවය වර්ධනය කිරීමත් කර්මාන්තයේ පවතින අවස්ථා ප්‍රමාණය වැඩි කිරීමත් අරමුණු කරමින් මෙම අධිකාරිය ක්‍රියාත්මක කරන බව කීය.මේ සම්බන්ධයෙන් අදහස් දැක්වූ රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල මහතා මාධ්‍ය සංවර්ධන අධිකාරිය පිහිටුවීම හරහා කිසිදු ආකාරයක මාධ්‍ය මර්දනය කිරීමේ හෝ ඊට වැට කඩුළු බැඳීමේ කිසිදු සූදානමක් නොමැති බවද අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007204</link>
    <topic>මා කවුරුන්වත් සුරතල් කරන්නේ නෑ:වැඩ බැරි නම් ඒ අය ගෙදර යවනවා</topic>
    <author>ශීලා උඩුවර</author>
    <content>දේශපාලන වශයෙන් කිසිවකු සුරතල් කිරීමට තමා සූදානම් නොවන බවත්, වැඩ බැරිනම් ඒ අය ගෙදර යවන බවත් ප්‍රවාහන ඇමැති කුමාර වෙල්ගම මහතා ප්‍රකාශ කරයි.ඩිපෝවලට ටයර්, එන්ජින්, බැටරි ආදිය නොමිලයේ ලබා දීලත් ලංගම දියුණු කිරීමට බැරිනම් වරද තිබෙන්නේ කළමනාකරුවන් අත බවත් ඇමැතිවරයා පවසයි.ලීසිං ක්‍රමයට ගන්නා දොර දෙකේ බස් රථ 1000ක් ධාවනයට යෙදවීමට ශ්‍රී ලංගමය සැලැසුම් කර තිබෙනවා. එයින් ප්‍රථම බස් රථ 100 අගෝස්තුවේ ලැබෙන බවද ප්‍රවාහන ඇමැතිවරයා කීය. ඇමැතිවරයා එම අදහස් පළ කෙළේ නාරාහේන්පිට ලංගම ප්‍රධාන කාර්යාලයේ දී ඩිපෝ කළමනාකරුවන් මුණ ගැසුණු අවස්ථාවේ දීය.සේවක පඩි ගෙවීමට පවා නොහැකි, පාඩු ලබන ඩිපෝවල කළමනාකරුවෝ මෙම අවස්ථාවට පැමිණ සිටියහ.ලංගමයේ ඇති පුරප්පාඩු අනුව ලංකා ජර්මානු කාර්මික අභ්‍යාස විද්‍යාලයෙන් පිටවන කාර්මිකයන් පමණක් මින් ඉදිරියට බඳවා ගන්නා බවද වෙල්ගම මහතා කීය.ලංගමය කෙසේ හෝ ගොඩ ගන්නා බවද ඒ මහතා කීය.ලංගම සභාපති එම්. ඩී. චන්ද්‍රසේන උප සභාපති එල්. ඒ. විමලරත්න යන මහත්වරුද සාකච්ඡාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007205</link>
    <topic>‘කඩුව පොලිෂ්’ කිරීමටසහතික පත්‍ර විභාගයක්</topic>
    <author>ධනුෂ්ක ගොඩකුඹුර</author>
    <content>ශ්‍රීලංකාවේ ඉංග්‍රීසි භාෂා කථනය තවදුරටත් ප්‍රචලිත කිරීමේ අරමුණෙන් මූලික ඉංග්‍රීසි සහතික පත්‍ර විභාගයක් පැවැත්වීමට රජය තීරණය කර තිබේ.දේශීය ඉංග්‍රීසි භාෂා පුහුණුකරුවන් විසින් සකසන ලද විෂයය මාලාවකට අනුව පවත්වන මූලික ඉංග්‍රීසි සහතික පත්‍ර පාඨමාලාව අවසානයේ දී මේ ප්‍රසිද්ධ විභාගය පැවත්වීමට නියමිතය.විභාග කොමසාරිස් ජෙනරාල් අනුර එදිරිසිංහ මහතා මේ විභාගය පැවැත්වීම සම්බන්ධව ජනාධිපති මහින්ද රාජපක්ෂ මහතා වෙත ඊයේ (19) දැනුම් දුන්නේය.ඒ ඉංග්‍රීසි හා තොරතුරු තාක්ෂණ පිළිබඳ ජනාධිපති කාර්ය සාධක බළකාය විසින් ක්‍රියාවට නංවන ලද “ජීවන කුසලතාවක් ලෙස ඉංග්‍රීසි” වැඩසටහනේ දෙවැනි අදියර ඇරඹීම වෙනුවෙන් අරලියගහ මන්දිරයේදී පැවැති උත්සවයකදීය.විශේෂ ශාස්ත්‍රීය කණ්ඩායමක් විසින් සකසන ලද පැය සියයක මූලික ඉංග්‍රීසි පාඨමාලා සංග්‍රහයේ පළමු පිටපතද මෙහිදී ජනාධිපතිවරයා වෙත පිළිගැන්විණි.ජීවන කුසලතාවක් ලෙස ඉංග්‍රීසි වැඩසටහනේ දෙවැනි අදියර ලෙස මෙය ක්‍රියාත්මක අතර පාසල් හැර යන්නන්, රජයේ සේවකයන්, ගුරුවරුන්, සේවා නියුක්තිකයන්, රැකියා අපේක්ෂකයන් හා ඉංග්‍රීසි කථනය පිළිබඳ අවධානය යොමු කරන්නන් මෙමඟින් ඉලක්ක කෙරේ. පළමු වැනි අදියරේ දී පාසල් සිසුන් කෙරෙහි අවධානය යොමුකෙරුණු අතර පළමු අදියරේ නිමාව සහ දෙවැනි අදියරේ ඇරඹුම මේ උත්සවයේදී ප්‍රකාශයට පත්කෙරිණි.අධ්‍යාපන ඇමැති බන්දුල ගුණවර්ධන, නියෝජ්‍ය ඇමැති ටී. බී. ඒකනායක, ජනාධිපති ලේකම් ලලිත් වීරතුංග, ඉංග්‍රීසි හා තොරතුරු තාක්ෂණ ජනාධිපති කාර්ය සාධක බළකායේ කැඳවුරුම්කරු ආචාර්ය සුනිමල් ප්‍රනාන්දු මහත්වරු ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007206</link>
    <topic>ඉංග්‍රීසි භාෂා කුසලතාව මතසා.පෙළට ලකුණු ක්‍රමයක්</topic>
    <author>ධනුෂ්ක ගොඩකුඹුර</author>
    <content>සිසුන්ගේ ඉංග්‍රීසි භාෂා දැනුම කථනය හා සන්නිවේදන කුසලතාව අගයමින් ලකුණු ලබාදීමේ ක්‍රමයක් 2012 වසරේ සිට සාමාන්‍ය පෙළ විභාගය සඳහා ක්‍රියාවට නැංවෙයි.කියවීම හා ලිවීම මඟින් ඉංග්‍රීසි භාෂාව ඉගැන්වීමේ සම්ප්‍රදායික ක්‍රමයෙන් බැහැරව “ජීවන කුසලතාවක් ලෙස ඉංග්‍රීසි” ඉගැන්වීම සඳහා ක්‍රියාත්මක කෙරෙන නව වැඩපිළිවෙළ යටතේ මේ ඇගයීම් ක්‍රමය හඳුන්වා දීමට නියමිතය. ජනාධිපති මහින්ද රාජපක්ෂ මහතාගේ උපදෙස් මත, ඉංග්‍රීසි භාෂාව හා තොරතුරු තාක්ෂණය පිළිබඳ ජනාධිපති කාර්ය සාධක බළකාය “ජීවන කුසලතාවක් ලෙස ඉංග්‍රීසි” වැඩසටහන ක්‍රියාත්මක කර ඇත.අධ්‍යාපන අමාත්‍යාංශයට අයත් ආයතන සහ ජනාධිපති කාර්ය සාධක බළකාය එක්ව සිසුන්ගේ ඉංග්‍රීසි කථන කුසලතාව මැන බැලීමේ ක්‍රමවේදයන් ක්‍රියාත්මක කරන බව අධ්‍යාපන ඇමැති බන්දුල ගුණවර්ධන මහතා ප්‍රකාශ කෙළේය.ඇමැතිවරයා මේ අදහස් පළ කළේ “ජීවන කුසලතාවක් ලෙස ඉංග්‍රීසි” වැඩසටහනේ දෙවැනි අදියර ක්‍රියාත්මක කිරීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (19) පැවැති උත්සවයකදීය.ජාතික අධ්‍යාපන ආයතනය හා ශ්‍රී ලංකා ඉන්දියා ඉංග්‍රීසි භාෂා පුහුණු මධ්‍යස්ථානය, විභාග කොමසාරිස්වරයාගේ සහයෝගය ඇතිව සකස් කරන ලද පරීක්ෂණ මෙවලම් උපයෝගීී කරගෙන සිසුන්ගේ කුසලතා මැන බලනු ඇත. ජාතික අධ්‍යාපන ආයතනය විභාග කොමසාරිස් ජෙනරාල්වරයාගේ, විද්වතුන්ගේ සහ ප්‍රධාන ගුරුභවතුන්ගේ සහය ඇතිව ශ්‍රී ලංකාවේ පාසල් ඉංග්‍රීසි විෂයය මාලාව සංශෝධනය කිරීමේ කටයුතු මේ වනවිටත් අරඹා තිබේ.ඉන්දියාවේ හයිද්‍රාබාද් විශ්වවිද්‍යාලයේ ඉගෙනුම ලැබූ ඉංග්‍රීසි භාෂා ගුරුවරුන් විසින් මේ නව ක්‍රමවේදය යටතේ ඉංග්‍රීසි ඉගැන්වීම සඳහා අවශ්‍ය ගුරු අත්පොතක්ද පිළියෙළ කර තිබේ.“ඉංග්‍රීසි ප්‍රමිති ශබ්ද විද්‍යාව, වාග් මාලාව, වාක්‍ය වින්‍යාසය” සම්බන්ධයෙන් ගුරු අත්පොතක් සැකසීමේ කටයුතු විද්වත් කමිටුවක් වෙත පවරන ලද අතර එම කටයුත්ත ලබන මසදී නිම කිරීමට නියමිතය.ජාතික භාෂා සහ සමාජ ඒකාබද්ධතා ඇමැති එස්. බී. නාවින්න, අධ්‍යාපන නියෝජ්‍ය ඇමැති ටී. බී. ඒකනායක, උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක, ජනාධිපති ලේකම් ලලිත් වීරතුංග, ඉංග්‍රීසි හා තොරතුරු තාක්ෂණය පිළිබඳ ජනාධිපති කාර්ය සාධක බළකායේ කැඳවුම්කරු ආචාර්ය සුනිමල් ප්‍රනාන්දු මහත්වරුන් ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007207</link>
    <topic>බී.ටී.අයි. බැක්ටීරියා ගෙන්වීමේ දීකොමිස් ගන්නා කතාව වැරැදියි</topic>
    <author>වෙල්ලස්සේ බණ්ඩාර සහ සන්ධ්‍යා කරුණාරත්න</author>
    <content>කියුබානු බී.ටී.අයි. බැක්ටීරියාව ගෙන්වීමේදී සෞඛ්‍ය අමාත්‍යාංශයේ නිලධාරින් කොමිස් ලබා ගන්නා බවට ඇතැම් මාධ්‍ය මගින් පළකෙරුණු වාර්තා රජය ප්‍රතික්ෂේප කරයි.මේ බැක්ටීරියාව ගෙන්වා ඩෙංගු මර්දන කටයුතු විධිමත්ව හා සාර්ථකව සිදුකිරීමට සිය අමාත්‍යාංශයේ නිලධාරින් අවංකව හා කැපවීමෙන් ක්‍රියාකරන බව සෞඛ්‍ය ඇමැති මෛත්‍රීපාල සිරිසේන මහතා අවධාරණය කරයි.එසේ අවංකව හා කැපවීමෙන් ක්‍රියාකරන නිලධාරින් මෙවැනි වාර්තා පළවීමෙන් මානසිකව පීඩාවට පත්වන බව පෙන්වා දෙන ඇමැතිවරයා, ඇත්ත වශයෙන්ම වංචා දූෂණ හා අක්‍රමිකතා සිදුකෙරෙන අවස්ථා හෙළිදරව් කරන ලෙස මාධ්‍යයට ආරාධනා කරන බවද සඳහන් කරයි.එවැනි අක්‍රමිකතා සිදුකරන නිලධාරින් පිළිබඳව පෙන්වා දෙන ලෙසද ඇමැතිවරයා මාධ්‍යයෙන් ඉල්ලා සිටී.සීමාවාසික වෛද්‍යවරුන් පිරිසකට පත්වීම් ලිපි ප්‍රදානය කිරීම නිමිත්තෙන් ජාතික රුධිර මධ්‍යස්ථානයේ පැවැති උත්සවයකදී ඇමැතිවරයා මේ බව සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007208</link>
    <topic>හුරුළු රක්ෂිතයේ මහ ගින්නක්</topic>
    <author>සීගිරිය විශේෂ</author>
    <content>හබරණ හුරුළු පාරිසරික උද්‍යානයේ ඊයේ (19) හටගත් ගින්නෙන් එහි අක්කර 250ක් පමණ සම්පූර්ණයෙන් දැවී ගොස් ඇතැයි වන සංරක්ෂණ නිලධාරීහු කියති.ගින්න මැඩපැවැත්වීම සඳහා සීගිරිය ගුවන් හමුදා කඳවුරේ හෙලිකොප්ටර් යානා දෙකකින් වතුර ඉසීමට කටයුතු කෙරිණි. ඊයේ (19) පස්වරු 6 පමණ වන විටත් ගින්න සම්පූර්ණයෙන් නිවා දැමීමට නොහැකි විය.මෙය කිසියම් පිරිසකගේ කඩාකප්පල්කාරී ක්‍රියාවක් බව වනසංරක්ෂණ නිලධාරීහු විශ්වාසය පළකරති. හබරණ පොලිසිය සිවිල් ආරක්ෂක සෙබළුන් සහ වන සංරක්ෂණ නිලධාරීහු ගින්න මැඩ පැවැත්වීම සඳහා දැඩි උත්සාහයක නිරතවී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n1007209</link>
    <topic>ශ්‍රී ලාංකික සංක්‍රමණිකයන් 219ක්රැගත් නැවේ දැන් ගමන කැනඩාව දෙසට</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන් 219 දෙනෙකු ඇතුළු සංක්‍රමණිකයන් පිරිසක් රැගත් “සන්.සී” නෞකාව කැනඩාවේ වැන්කුවර් ප්‍රදේශය බලා යාත්‍රා කරමින් සිටින බව වාර්තා වෙයි.පසුගිය (16) දා එම නෞකාව බ්‍්‍රටිෂ් කොළොම්බියා මුහුදු සීමාව පසුකර ගමන් කැර ඇති අතර ඊයේ (19) දහවල් වනවිට කැනඩාවේ වැන්කුවර් ප්‍රදේශය වෙත ළඟා වෙමින් සිටි බව කැනඩාවේ ශ්‍රී ලංකා මහ කොමසාරිස් කාර්යාලය සඳහන් කරයි.මීට මාස දෙකකට ඉහත දී තායිලන්තයෙන් ගමන් අරඹා ඇති මේ නෞකාව මුලදී ඕස්ට්‍රේලියාව බලා ගමන් ගත්තද පසුව ඕස්ට්‍රේලියානු රජයෙන් එල්ල වූ බලපෑම් හේතුකොටගෙන ගමන් මඟ වෙනස් කැර කැනඩාව දෙසට ගමන් ආරම්භ කැර තිබෙන බැව් අනාවරණය කැරගෙන ඇතැයි කැනඩාවේ ශ්‍රී ලංකා මහ කොමසාරිස් චිත්‍රාංගනී වාගිෂ්වර මහත්මිය සඳහන් කරයි.‘සන්.සී’ නැමැති මෙම නෞකාවේ ශ්‍රී ලාංකිකයන්ට අමතරව ඉන්දීය සංක්‍රමණිකයන් 12 දෙනෙකුද සිටින බව වාර්තා වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072010</link>
    <topic>ජාත්‍යන්තරය සමඟ කටයුතු කළ හැකි අධ්‍යාපන ක්‍රමයක් රජය සකස් කරනවා</topic>
    <author>ධනුෂ්ක ගොඩකුඹුර</author>
    <content>ඈත එපිට දුෂ්කර ගම්මානවල දුදරුවන්ටත් ජාත්‍යන්තරය සමඟ නොපැකිලිව කටයුතුª කළ හැකි අධ්‍යාපන ක්‍රමයක් සකසන බව අධ්‍යාපන ඇමැති බන්දුල ගුණවර්ධන මහතා පැවැසීය.දීර්ඝ කාලයක් තිස්සේ සිංහල හා දෙමළ ස්වභාෂා වශයෙන් භාවිතා කිරීමත් විශ්වවිද්‍යාලවල පාඨමාලා ස්වභාෂාවලින් පැවැත්වීමත් නිසා අපේ දරුවන් ජාත්‍යන්තරයට ගැලපෙන අයුරින් සැකසීමට නොහැකි වූ බවත් ඇමැතිවරයා ප්‍රකාශ කෙළේය.ඇමැතිවරයා මේ අදහස් පළ කෙළේ ඉංග්‍රීසි හා තොරතුරු තාක්ෂණය පිළිබඳ ජනාධිපති කාර්ය සාධක බළකාය විසින් ක්‍රියාත්මක කරන ලද “ජීවන කුසලතාවක් ලෙස ඉංග්‍රීසි” වැඩසටහනේ දෙවැනි අදියර ඇරඹීම සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී ඊයේ (19) පැවැති උත්සවයක දීය.ඇමැතිවරයා එහිදී වැඩිදුරටත් මෙසේද ප්‍රකාශ කෙළේය.අද දිනයේ අපේ රටේ ඉතිහාසයේ ගමන් මඟට අලුත් අගයක් එකතු කරන දිනයක්. අපේ රටේ දීර්ඝ කාලයක් ස්වභාෂා වශයෙන් සිංහල දෙමළ භාෂා භාවිතා කිරීමත්, විශ්වවිද්‍යාල තුළ ස්වභාෂාවලින් පමණක් පාඨමාලා පැවැත්වීම හේතුකොටගෙන ජාත්‍යන්තරයට ගැලපෙන දූදරුවන් නිර්මාණය කරන්න නොහැකි වුණා. දශක තුනක් තිස්සේ තිබූ යුද්ධය නිසා සංස්කෘතිකමය පිරිහීමක් සමඟ අලුත් අදහස් ඉදිරියට ඒමේ අඩුවක් තිබුණා.ජනාධිපතිතුමා බලයට පත්වූ පසු රටේ ගමන් මඟ වෙනස් වුණා. දශක තුනක් තිස්සේ දකුණේ අපිට උතුරට යන්නත්, උතුරේ දරුවන්ට දකුණට එන්නත් වරම් ලැබුණේ නැහැ. මහපොළොවෙන් තුනෙන් එකක්, මහමුහුදෙන් තුනෙන් දෙකක් අහිමිව තිබුණා. ජනාධිපතිතුමාගේ දූරදර්ශී නායකත්වය යටතේ මේ තත්ත්වය වෙනස් වුණා.එතුමා නිදහස් කර ගත් රටේ අලුත් ශ්‍රී ලංකාව ගොඩනඟද්දී දැනුම කේන්ද්‍රීය කොටගත් සංවර්ධන ප්‍රතිපත්තියක් ක්‍රියාවට නැංවුවා. එතුමා අවශ්‍ය පරිදි ප්‍රතිපාදන වෙන්කළා. ඒ අනුව ඉංග්‍රීසි හා තොරතුරු තාක්ෂණය සඳහා ජනාධිපති කාර්ය සාධක බළකායක් ස්ථාපිත කෙරුණා. රට තුළ ඉංග්‍රීසි භාෂා මාධ්‍ය ගුරුවරුන්ගේ හිඟය පිරවීමට උසස් පෙළ ඉංග්‍රීසි ඉගැන්වීමට ගුරුවරුන් 554 දෙනෙකු බඳවා ගැනීමට ජනාධිපතිවරයා අවසර දුන්නා.මේ කාර්ය සාධක බළකාය අමාත්‍යාංශය සමඟ ඒකාබද්ධව ඉදිරියේදී විභාගවලදී අපේ දූදරුවන්ගේ ඉංග්‍රීසි කථනය සොයා බලන්න ක්‍රමයක් යෝජනා කර තිබෙනවා. මේ වැඩපිළිවෙළේ පූර්ණ ගෞරවය ජනපතිට හිමිවෙනවා. ඈත එපිට ගම්මානවල, ඉඩකඩම් අහිමි මාපියන්ගේ දූදරුවන්ට ජාත්‍යන්තරයට ගැලපෙන අයුරින් අධ්‍යාපන ක්‍රමයක් සැකසිය යුතුයි.බස්නාහිර පළාත් වැඩබලන මහ ඇමැති ජගත් අංගගේ මහතා - ජනාධිපතිතුමාගේ අදහසකට අනුව මේ වැඩසටහන ක්‍රියාත්මකයි. මේ වැඩපිළිවෙළ ඇරඹීමට පෙර එතුමා අපගේත් අප දරුවන්ගේත් ජීවත්වීමේ අයිතිය තහවුරු කළා. ඒ පිළිබඳව අපි ගෞරවය පුද කරනවා. ජීවන කුසලතාවක් ලෙස ඉංග්‍රීසි භාෂාව රට තුළ ව්‍යාප්ත කිරීම තවත් නිදහස් අරගලයක ඇරැඹුමක් ලෙස මා දකිනවා.මුළු ලෝකය විශ්ව ගම්මානයක් වන මේ යුගයේ විදේශ රැකියා වෙළෙඳපොළ ජයගත හැක්කේ ඉංග්‍රීසි භාෂාව ඉගෙනීමෙන් පමණයි. ත්‍රස්තවාදය ජය ගත්තා වගේම අපේ දරුවන් තුළ නව නිර්මාණාත්මක හැඟීම් බිහිකරලන්නට ජනාධිපතිතුමා දරන උත්සාහය අපි අගය කරනවා. අද තොරතුරු තාක්ෂණය ජනප්‍රිය වෙමින් පවතිනවා. ඉංග්‍රීසි භාෂාව තිබේ නම් විශ්ව දැනුම ලබා ගැනීම එතරම් අපහසු නැහැ.ඉංග්‍රීසි සහ තොරතුරු තාක්ෂණය පිළිබඳ ජනාධිපති කාර්ය සාධක බළකායේ කැඳවුම්කරු සුනිමල් ප්‍රනාන්දු මහතා - භාෂාමය පැත්තෙන් ගත්තම අපේ රටේ කොටස් තුනක් ඉන්නවා. සිංහල පමණක් කථාකරන දෙමළ නොදත් කොටසක් ඉන්නවා. ඒ වගේම දෙමළ පමණක් කථා කරන සිංහල නොදත් තව කොටසක් ඉන්නවා. මේ හැර අපේ භාෂාවන සිංහල හා දෙමළ පාච්චලයට ලක් කරමින් ඉංග්‍රීසිය උසස් කොට සළකන තවත් කොටසක් ඉන්නවා.ජනාධිපතිතුමා උත්සාහ ගන්නේ අපේ රට තෛ‍්‍රභාෂික රටක් බවට පත්කරන වැඩපිළිවෙළ 2011 දී අරඹන්න. මේ උදාර වැඩසටහනේ එක කොටසක් තමයි ජීවන කුසලතාවක් ලෙස ඉංග්‍රීසි කියන්නේ. ජනාධිපතිතුමා මේ වැඩපිළිවෙළ මට භාර දුන්නා. එතුමා ඒ පිළිබඳ අදහස් උදහස්, අත්දැකීම් මට තේරුම් කර දුන්නා.මම එතුමාගෙන් ඇහුවා මේ කියන්නේ ඉංග්‍රීසිය ජනසතුª කරන්න නේද කියලා එතුමා ඔව් කිව්වා. අපි රටේ ඇවිද්දා. අවිධිමත් ගුරු කණ්ඩායම් හමුවුණා. අවිධිමත්ව උගන්වන ගුරුවරුන් හමුවුණා. එතැනින් අපි සාධක 3 ක් හොයා ගත්තා. පළමුවැන්න තමයි විදේශිකයාගේ් දරුවා පාසලට යන්නේ ඉංග්‍රීසි ඉගෙන ගෙන. ඔවුන් කථා කරන්න දන්නවා. පාසලෙන් ලියන්න කියවන්න ඉගෙන ගන්නවා. සුද්දාගේ අධ්‍යාපනය ගෙඩිය පිටින් ගත්තු අපි අපේ දරුවන්ට ඉගැන්නුවේ ලියන්න කියන්න මිසක් කථා කරන්න නොවෙයි.අධ්‍යාපන ක්‍රමය තුළින් අපේ දරුවන් තුළ ඉංග්‍රීසියට බයක් ඇති කළා. ඒ නිසා අපි තීරණය කළා අපේ අරමුණ විය යුත්තේ ඉංග්‍රීසිය කෙරෙහි පවතින බිය දුරු කිරීමේ ක්‍රමවේදය ක්‍රියාත්මක කිරීම බව. ඒ නිසා අපි ගුරුවරුන් හයිද්‍රාබාදයේ විශ්වවිද්‍යාලයට පිටත් කළා. ඒ අය ඉගෙන ගෙන ඇවිත් ඒ මෙවලම් ශ්‍රී ලංකාවට ගැලපෙන විදියට වෙනස් කළා.භාෂණයෙන් නොව කථනයෙන් තමයි දරුවන්ට භාෂාවක් ඉගැන්විය යුත්තේ. ඉංග්‍රීසිය උගන්වන ක්‍රමය අපි කණපිට හැරෙව්වා. දෙවැනි කාරණය තමයි ඉංග්‍රීසි ඉගැන්වීමේ බලය හුඟක් දුරට අයත් වී තිබුණේ සුද්දාගේ විදියටම ඉංග්‍රීසි දන්නවා කියා හිතාගෙන හිටපු සුළුතරයකට. අපි ඒ බලය ඒ අයගෙන් ඈත් කළා.අපි කවුරුත් ඉංග්‍රීසි කතා කරනවා. අපි ඉංග්‍රීසි උච්ඡාරණය කරන ක්‍රමයක් තිබෙනවා. ඒ අපේ ශ්‍රී ලාංකේය ඉංග්‍රීසියේ ප්‍රමිතිය. ළමයාව ඉංග්‍රීසියෙන් ඈත් කරන්නේ අධ්‍යාපන ක්‍රමය, භාෂණ කර්මාන්තය කියලා මුදල් ගරන කථා කරන පන්ති ක්‍රමයක් අපේ රටේ තියෙනවා. අපිට ශ්‍රී ලාංකිකයා විදියට ඉංග්‍රීසි කථා කරන්න දෙන්නේ නෑ. අපිට විතරයි අපේ ක්‍රමයට ඉංග්‍රීසි කථා කරන්න නොදෙන්නේ. ඒ නිසා අපේ ක්‍රමයට ඉංග්‍රීසි කථා කරමු. ඒක තමයි තුන්වෙනි සාධකය.අපේ රටේ තියෙන්නේ විභාගය ඉලක්ක කර ගත් අධ්‍යාපන ක්‍රමයක්. ඉංග්‍රීසි කථනය පැත්තක තියලා විභාගය පාස්කර ගන්නට ඕනේ. ඒ නිසා අධ්‍යාපන ඇමැතිවරයා, තීරණය කර තිබෙනවා 2012 සිට ඉංග්‍රීසි කථනය පරීක්ෂා කර යම්කිසි ලකුණු ප්‍රමාණයක් සාමාන්‍ය පෙළ විභාගයේ දී ලබා දෙන්න. ඉංග්‍රීසි නොදත් ග්‍රාමීය පරපුර දෙස බලන්නේ දැනුමක් නොමැති අය දෙස බලනවා වගෙයි.1956 වනවිට යම් යම් පිරිස්වලට හිමිව තිබූ ඉඩම් බලය, ඉඩම් ජනසතු වූ නිසා සියලුදෙනා අතර බෙදී ගියා. දේශපාලන බලයත් එහෙමයි. එහෙත් අධිරාජ්‍ය යුගයෙන් ආ ඉංග්‍රීසි අයිතිය පිළිබඳ බලය තවමත් ජනතාව අතරට තුනී වී ගොස් නැහැ. ඒ කටයුත්ත සඳහායි අපි උත්සාහ කරන්නේ. ව්‍යාපෘතියක් සඳහා නොව 1956 පෙරැළිය සම්පූර්ණ කිරීම සඳහායි අපි ඔබගේ සහය පතන්නේ. ඒ නිසා අනිවාර්යෙන්ම ඒ කර්තව්‍යයට සහය ලැබෙයි කියා බලාපොරොත්තු වෙනවා.ජාතික භාෂා සහ සමාජ ඒකාබද්ධතා ඇමැති එස්. බී. නාවින්න, අධ්‍යාපන නියෝජ්‍ය ඇමැති ටී. බී. ඒකනායක, උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක, ජනාධිපති ලේකම් ලලිත් වීරතුංග මහත්වරු ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072011</link>
    <topic> ‘බස්නාහිර පළාතේ ඩෙංගු රෝගයේ වර්ධනයක්’</topic>
    <author>ජීවනී පතිරණ</author>
    <content>බස්නාහිර පළාතේ ඩෙංගු රෝගය වර්ධනය වෙමින් පවතින්නේ යැයි බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් ශර්ෂද සිල්වා මහතා අනතුරු අඟවයි.කඩින් කඩ ඇතිවන වර්ෂාව මීට ප්‍රධාන හේතුව වී ඇතැයි හෙතෙම පවසයි.ඩෙංගු රෝගයේ අවදානම මෙතෙක් දුරට හෝ පාලනය කර ගැනීමට හැකි වී ඇත්තේ සෞඛ්‍ය අංශ එකමුතුවී වැඩ කිරීමත්, ප්‍රජාව දැනුම්වත් කිරීමත් නිසා යැයි වෛද්‍යවරයා පෙන්වා දෙයි. බස්නාහිර පළාතෙන් පමණක් දැනට රෝගීන් 4800ක් වාර්තා වී ඇති අතර, ඩෙංගු රෝගයෙන් පුද්ගලයන් 50දෙනෙක් මරණයට පත් වී තිබේ.දැනට දැවැන්ත ව්‍යාපෘතියක් ලෙස ක්‍රියාත්මක කෙරෙන ජනාධිපති කාර්ය සාධක බළකාය හා බස්නාහිර පළාත් සෞඛ්‍ය සේවා අංශ එක්ව ඩෙංගු මදුරුවන් පමණක් නොව අනෙකුත් සියලුම මදුරු වසංගත විනාශ කිරීම සඳහා අඛණ්ඩ මෙහෙයුමක් දියත් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072012</link>
    <topic>සරත් ෆොන්සේකා ගෙනා පෙත්සමේ වග උත්තරකරුවන් මතුකළ විරෝධතාවලට උත්තර සැපයීමට කල් දෙයි</topic>
    <author>ශිරෝමි අබයසිංහ</author>
    <content>පළමු යුද අධිකරණය බල රහිත කරන ලෙස ඉල්ලමින් ජනරාල් සරත් ෆොන්සේකා මහතා ඉදිරිපත් කර ඇති පෙත්සමට වගඋත්තරකරුවන් ගොනු කර ඇති විරෝධතා සඳහා උත්තර සැපයීමට අභියාචනාධිකරණය ඊයේ (19) අවසන් වතාවට ෆොන්සේකා මහතාට කල්දෙනු ලැබිණි.ප්‍රති විරෝධතා ගොනු කිරීම සඳහා ඊයේට දින නියම වී තිබූ අතර ඒ සඳහා කල් ලබා දෙන ලෙසට ෆොන්සේකා මහතාගේ නීතිඥවරයා අධිකරණයෙන් ඉල්ලීය.ජූලි 26 දක්වා කල් ලැබිණි.අභියාචනාධිකරණ සභාපති සත්‍ය හෙට්ටිගේ සහ විනිසුරුවරුන් වන රංජිත් සිල්වා සහ අනිල් ගුණරත්න මහත්වරුන්ගෙන් සමන්විත විනිශ්චය මණ්ඩලය හමුවේ පෙත්සම කැඳවිණි.යුද හමුදාපති ලුතිනන් ජනරාල් ජගත් ජයසූරිය, මේජර් ජනරාල්වරුන් වන එච්. එල්. වීරතුංග, ඒ. එල්. ආර්. විජේතුංග, ඩී. ආර්. ජයතිලක, රියර් අද්මිරාල් ඩබ්. ජේ. එස්. ප්‍රනාන්දු සහ නීතිපතිවරයා වගඋත්තරකරුවෝ වෙති.මේ පෙත්සම මගින් ඉල්ලීම් කිහිපයක් ඉල්ලා තිබූ නමුදු විභාගයට ගැනීම සඳහා අධිකරණය වගඋත්තරකරුවන්ට නොතිසි නිකුත් කර ඇත්තේ යුද අධිකරණය පවත්වාගෙන යෑම අභියෝගයට ලක්කර ඇති ඉල්ලීම් තුනක් සම්බන්ධයෙන් පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072013</link>
    <topic>සැකකරුවන් අධිකරණයට ඉදිරිපත් කරන්නැයිමහේස්ත්‍රාත්වරියගෙන් පොලීසියට නියෝග</topic>
    <author>කුමුදු හෙට්ටිආරච්චි</author>
    <content>කොළඹ බේබෲක් පෙදෙසේ පිහිටි මහාරාජා ආයතනය ඉදිරියේ උද්ඝෝෂණ ව්‍යාපාරයක් පවත්වා එම ආයතනයේ සේවකයනට පහරදී දේපලවලට අලාභ කිරීමේ සිද්ධියට සම්බන්ධ බවට නම් අනාවරණය වන අනෙකුත් සැකකරුවන් වහා අත්අඩංගුවට ගෙන අධිකරණයට ඉදිරිපත් කරන්නැයි කොළඹ කොටුව මහේස්ත්‍රාත් ලංකා ජයරත්න මෙනෙවිය කොම්පඤ්ඤවීදිය පොලීසියට ඊයේ (19) නියෝග කළාය.සිද්ධිය සම්බන්ධයෙන් කොම්පඤ්ඤවීදිය පොලිසිය විසින් අත්අඩංගුවට ගත් සැකකරුවන් 17 දෙනෙකු දැනට ඇප මත මුදාහැර සිටිති.සිද්ධිය වූ අවස්ථාවේ පටිගත කළ වීඩියෝ දර්ශන හා ඡායාරූපවලින් හඳුනාගෙන ඇති තවත් සැකකරුවන් 15 දෙනෙකුගේ නම් මහාරාජා ආයතනය විසින් කොම්පඤ්ඤවීදිය පොලිසිය වෙත භාර දී තිබුණි.එම නම් සඳහන් පුද්ගලයන් අත්අඩංගුවට ගැනීමට පරීක්ෂණ සිදුකළ බවත් ඇතැම් පුද්ගලයන් අදාළ ලිපිනයන්හි නොමැති බව හා ඇතැම් නම් සඳහන් පුද්ගලයන්ද නොවන බව කොම්පඤ්ඤවීදිය පොලිසිය මහේස්ත්‍රාත්වරියට ඊයේ (19) දැන්වීය.ඇප මත මුදාහැර සිටින සැකකරුවන් 17 දෙනාගෙන් ඊයේ (19) අධිකරණයට නොපැමිණි සැකකරුවන් දෙදෙනෙකුට වරෙන්තු නිකුත් කළ මහේස්ත්‍රාත්වරිය නම් ගම් සඳහන් වන අනෙකුත් සැකකරුවන් වහා අත්අඩංගුවට ගැනීමට නියෝග කළාය.සිද්ධිය පිළිබඳව සිදුකළ විමර්ශනයේ උධෘත නීතිපතිවරයා වෙත යොමු කැර අවශ්‍ය උපදෙස් ලබාගෙන සැකකරුවනට විරුද්ධව ඉදිරි දිනයේදී නඩු පැවරීමට කටයුතු කරන ලෙසද මහේස්ත්‍රාත්වරිය කොම්පඤ්ඤවීදිය පොලීසියට ඊයේ (19) තවදුරටත් නියෝග කළාය.පසුගිය මාර්තු මස 22 වැනි දින සවස සියයකට ආසන්න පිරිසක් කොම්පඤ්ඤවීදිය බේබෲක් වීදියේ පිහිටි මහාරාජා ආයතනය ඉදිරියට රැස් වී කෑකෝ ගසමින් විනාශකාරී ලෙස හැසිරෙමින් ගල්මුල් හා පොලුවලින් ආයතනය දෙසට ප්‍රහාර එල්ල කැර තිබුණි. තවත් පිරිසක් බස්රථ දෙකින් පැමිණ මේ ප්‍රහාරවලට එක්වූ බව මහාරාජා ආයතනය කොම්පඤ්ඤවීදිය පොලිසියට පැමිණිලි කරමින් පවසා තිබුණි.මේ ප්‍රහාරවලින් මහාරාජා ආයතනයේ ගොඩනැගිලි හා සේවකයන්ගේ වාහනවලට අලාභ සිදු වූ අතර සේවකයන් පිිරිසක්ද තුවාල ලැබූහ.සිද්ධිය පිළිබඳ පැමිණිල්ල නැවත කැඳවීම ලබන ඔක්තෝබර් 18 වැනිදාට කල් තැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072014</link>
    <topic>අසල්වැසියකු සමඟ ඉඩම් ආරවුලක් තිබුණා:ඒ තරහට දුවගෙන් පළිගත්තාද දන්නේ නෑ</topic>
    <author>වැලිමඩ සමූහ</author>
    <content>තම මවුපියන් වයස්ගතවන විට ආදරයෙන් රැකබලා ගැනීමේ සිහින දකිමින් සිටි ඌවපරණගම කෝට්ටගොඩ ජීවත්වූ චන්දිමා උදයාංගනී (18) තරුණියගේ එම සිහින බොඳකරමින් කුරිරු මිනිසෙකු විසින් ඇය නිවසේ කාමරයක් තුළදීම ටයිපටියකින් ගෙල සිර කර මරා දැමීමෙන් අවට ගම්වැසියෝ කම්පාවට පත්ව සිටිති.ඇය පන්නලවෙල මහ විද්‍යාලයෙන් අධ්‍යාපනය හදාරා ඇත. ගමේ කා සමගත් ලෙන්ගතුකමින් ඇසුරු කර ඇති ඇයගේ නිසල දේහය දැකගන්නට සියගණන් නිවස වෙත පැමිණෙන කවුරුත් හඬා වැලපෙති.තම දියණියගේ අකල් මරණයෙන් කම්පිතව සිටින කේ. පී. වික්‍රමසිංහ මහතා අපිට ගැහැණු ළමයි තුන්දෙනකු සිටිනවා. වැඩිමහල් දුවලා දෙන්නා විවාහ වෙලා වෙනම පදිංචිවෙලා. අපිත් එකක් ජීවත් වුනේ මියගිය චන්දිමා බාල දුවයි. ඇය අපිට හරිම ආදරයකින් හිටියේ. අපි මේ ඉන්න ගෙදර ඇයට තමයි දෙන්න හිටියේ. ඇය අපිි වයසට ගියාම ආදරයෙන් රැක බලා ගන්න බවට නිතරම කීවා. ඉතින් අපිත් දුවගැන අහස උසට බලාපොරොත්තු තබාගෙන ජීවත් වුණේ. අහල පහළ අයත් සමඟ දුව සමීපව ඇසුරු කළේ.එදා මේ අපේ ජීවිතයට මූසල දවස උදාවුනේ 15 වැනිදා රාත්‍රියේ. මම මිදුලේ හිටියේ. බිරිඳ රාත්‍රී 8 ට විතර රූපවාහිනිය බලමින් සිටියා. මම නිවස ඇතුළට ආවේ කුස්සිය පැත්තෙන් පිටවීමට ඇති දොරත් වහගෙනයි. දුව පේන්න නොසිටි නිසා මම බිරිඳගෙන් විමසුවා. බිරිඳ කීවා දුව නිදාගන්න ගියා කියා. මම දුව නිදාගන්නා කාමරයේ වසා තිබූ ;ඟරට තට්ටුකර කථා කළා. නමුත් දුව කථා කළේ නෑ. බිරිඳත් දුවට කථා කළත් ශබ්දයක් නැති නිසා අපි දොර කඩාගන ඇතුළට ගියා.අපිට අදහාගන්න බැරි විදිහට දුව බිම වැටිලා සිටියා. දුව පාසල් යද්දී ගෙල බැඳී ටයි පටියෙන් බෙල්ල හිරවෙලා. අහළ පහළ අයට කථා කර ඇය ඉක්මනට ඌව පරණගම රෝහලට අරගන ගියා. දුව ඒ වන විටත් මිය ගිහිල්ලා. අපිට මේක පුදුමයක් මොකද අපිව වයසට ගිහින් මැරෙන කම් ආදරයෙන් බලාගන්න බව කියපු දුව අපිටත් කලින් සියලුම දෙනාට වේදනාව දීලා හොරෙන්ම ගිහිල්ලා.මාත් බිරිඳත් සමග අසල පදිංචි කරුවන් ඉඩම් ආරවුලක් තියෙනවා. ඒ අය හදන්නේ කොහොම හරි අපි පදිංචි ඉඩම අල්ලා ගන්නයි. අපි දෙන්නා මරා ගන්න බැරිනිසා දුව මරා දමා පළිගත්තාද දන්නෑ. කුස්සිය පැත්තෙන් පිටවන දොර ඇරලා තිබුනේ. එම කුස්සියට යාබද කාමරේ තමයි දුව නිදාගන්නේ. එම දොරෙන් ඇතුළුවන පිටවන අය නිවසේ සාලයට පෙන්නේ නෑ. නොපෙනී ඇතුළු වෙලා දුවට මේ අපරාධය කරලා කාමර දොරත් වහගන මිනිමරුවා පිටුපස දොරෙන් යන්න ඇති කියා සැකකරනවා.බදුල්ල මහ රෝහලේ අධිකරණ වෛද්‍ය නිලධාරි එම්.එන්. රුහුල් හක් මහතා කීවෙත් කවුරුහරි බාහිර අයකු විසින් ටයිපටියෙන් බෙල්ල හිරකරන්න ඇති කියා. අපිත් ඒක දැන් විශ්වාස කරනවා. කඩිනමින් දුවට මේ අපරාධය කළ පුද්ගලයා නීතිය හමුවට ගෙනවිත් දඬුවම් කර දුවට සාධාරණයක් කරන ලෙසට වගකිවයුතු අයගෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072015</link>
    <topic>ලොකු ලූනු කිලෝ 45,000කනිෂ්පාදන ඉලක්කයක්</topic>
    <author>සකුන්තලා ජයසිංහ</author>
    <content>දේශීය ලොකු ලූනු අවශ්‍යතාව සපුරාලනු පිණිස වසර 2013 වන විට ලොකුලූනු කිලෝ ග්‍රෑම් 45000ක නිෂ්පාදන ඉලක්කය ජයගැනීමට මහඉලුප්පල්ලම පර්යේෂණ ආයතනය සූදානම් වෙයි.දැනට ලංකාවේ පාරිභෝගිකයන් අතර ලොකු ලූනු සඳහා පවතින ඉහළ ඉල්ලුමට යහපත් සැපයුමක් දේශීය වශයෙන් සැපයීම සඳහා ලොකු ලූනු බීජ නිෂ්පාදනය මේ ඉලක්කය සඳහා මහ ඉලුප්පල්ලම පර්යේෂණ ආයතනය තෝරාගෙන ඇති ආසන්නතම ප්‍රවේශයයි. ඒ අනුව පර්යේෂණ ආයතනය මගින් බී ලූනු නව ප්‍රභේදයක් ද හඳුන්වා දී තිබේ. “දඹුල්ල වරණය” නමැති මෙම ප්‍රභේදය බී ලූනු වගාකරන ලංකාවේ ඕනෑම ප්‍රදේශයකට සුදුසු බැව් පර්යේෂණ මගින් තහවුරු කරගෙන තිබේ. මහඉලුප්පල්ලම බීජ ගොවිපොළ, කෘෂිකර්ම දෙපාර්තමේන්තුව, සේවා සංරක්ෂණ අභ්‍යාස ආයතනය සහ මහඉලුප්පල්ලම ක්ෂේත්‍ර බෝග පර්යේෂණ ආයතනය බීජ නිෂ්පාදනය සඳහා සම්බන්ධ වී සිටී.මීට අමතරව පෞද්ගලික සමාගම් කිහිපයක් ද බීජ නිෂ්පාදනයට සම්බන්ධ වී ඇත.ලොකු ලූනු නිෂ්පාදනය දේශීය වශයෙන් ප්‍රචලිත කිරීමේ මේ පුළුල් වැඩපිළිවෙළ යටතේ “ලොකු ලූනු වසන්තීකරණය” කිරීමේ පර්යේෂණ ද සාර්ථක මට්ටමින් ක්‍රියාවට නැංවේ. ලොකු ලූනු වසන්තිකරණය මගින් සිදුකරන්නේ ලොකු ලූනු පැළය මල් පිපීම සඳහා උත්තේජනය කිරීමයි.ඒ සඳහා රිවර්ස්ටන් ප්‍රදේශයේ දේශගුණික තත්ත්වයේ යෝග්‍යතාව සොයාබැලෙන පර්යේෂණ මේ වන විට සිදු කැරෙන බව කෘෂි බෝග පර්යේෂණ ආයතනයේ වැඩබලන අධ්‍යක්ෂික ආචාර්ය මාලිමා පෙරේරා මහත්මිය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072016</link>
    <topic>කුඹුරේ හබයට මිතුරා මැරූවිත්තිකරුවකුට මරණ දඬුවම</topic>
    <author>ගම්පහ සංචාරක නිමල් ජයසිංහ</author>
    <content>කුඹුරක සී සෑමට ගෙවිය යුතු මුදලක් පිළිබඳව බහින් බස් වී සිය මිතුරකුට පිහියෙන් ඇණ ඝාතනය කිරීම සම්බන්ධයෙන් මිනීමැරුම් අධිචෝදනාවට වරදකරු වූ විත්තිකරුවකුට ගම්පහ මහාධිකරණ විනිසුරු විමල් නම්බුවසම් මහතා මරණීය දණ්ඩනය නියම කෙළේය.මෙසේ මරණීය දඬුවම නියම වූයේ සුමිත් ගිහාන් පෙරේරා නමැති විත්තිකරුටය.මේ සිද්ධිය සිදුවී ඇත්තේ 2001 වසරේ දෙසැම්බර් 31 වැනි දින රාගම කැන්දලියැද්දපාළුවේදීය.නඩු විභාගයේදී පැමිණිල්ල වෙනුවෙන් සාක්කි 07 ඉදිරිපත් කෙරිණි. ඉදිරිපත් වූ සියලු සාක්කිවලට අනුව අධිචෝදනාව ඔප්පු කිරීමට පැමිණිල්ල සමත් වී ඇතැයි නිගමනය කළ මහාධිකරණ විනිසුරු නම්බුවසම් මහතා විත්තිකරු මිනීමැරීමේ අධිචෝදනාවට වරදකරු කෙළේය.මේ සිද්ධියෙන් ඝාතනය වී තිබුණේ කනුගලවත්තගේ සෝමරත්න නමැත්තෙකි. ඔහු පදිංචිව සිට ඇත්තේ රාගම බටුවත්ත ප්‍රදේශයේ. විත්තිකාර සුමිත් ගිහාන් පෙරේරා අය සමඟ මිත්‍රව සිටි ඝාතනය වූ සෝමරත්න නැමැත්තා වී ගොවිතැන් කිරීම, කුඹුරු සී සෑම එක්ව කළ අතර කුඹුරු වැඩ සඳහා තම ගවයන්ද හුවමාරු කර ගෙන ඇත.ඉකුත් 2001.12.31 දින රාත්‍රී හතට පමණ මේ පුද්ගලයින් දෙදෙනා තවත් අය සමඟද එකතුව මත්පැන් පානය කර ඇති අතර එම අවස්ථාවේදී චූදිත මගෙන් ඕවිට හාන්න ගත්තු මුදල් දුන්නේ නැතැයිද, දෙදෙනා බහින්බස් වී ඇති අතර එහිදී මේ අපරාධය සිදුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=n10072017</link>
    <topic>මුහුදට ඇද වැටුණ සරසවි සිසුවියසෙබළුන්ගේ පිහිටෙන් ගොඩ එයි</topic>
    <author/>
    <content>වැල්ලවත්ත සාගල මාවත අසලදී ඊයේ (19) උදේ මුහුදට වැටී සිටි කැලණිය විශ්වවිද්‍යාලයේ ශිෂ්‍යාවක් ඒ අසල යුද හමුදා මාර්ග බාධකයේ සේවයේ යෙදී සිටි හමුදා සෙබළුන් විසින් බේරාගෙන තිබේ. ඇය කළුබෝවිල රෝහලට ඇතුළත් කර ඇති අතර ඇයගේ තත්ත්වය අසාධ්‍ය නොවන බව වාර්තා වේ.මේ විශ්වවිද්‍යාල ශිෂ්‍යාව ජා - ඇළ පදිංචි 22 හැවිරිදි තරුණියකි. ඊයේ (19) පෙරවරුවේ මාර්ග බාධකය ආසන්නයේ තනිවම රැඳී සිටි තරුණිය හදිසියේ ම අතුරුදන් වීම පිළිබඳ සොයා බැලීමේ දී ඇය මුහුදට වැටී සිටිනු දැක ගොඩට ගෙන ඒමේ දී ඒ අසලින් ගමන් ගත් හමුදා වෛද්‍යවරියක් ඇයට ක්ෂණික ප්‍රතිකාර ලබා දීමෙන් අනතුරුව රෝහල් ගත කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007201</link>
    <topic>වැලි කර්මාන්තයෙන් දිවි සරි කරගත්දොම්පේ අවට වැසියෝ ළතැවෙති</topic>
    <author>මල්වාන සමූහ – මහානාම විතානගේ</author>
    <content>භූ විද්‍යා සමීක්ෂණ හා පතල් කාර්යාංශය මගින් දොම්පේ ප්‍රාදේශීය ලේකම් කොට්ඨාසයේ හා කැලණි ගඟ ආශ්‍රිතව වැලි ගොඩ දැමීම හා ප්‍රවාහනය සඳහා බලපත්‍ර නිකුත් කිරීම තාවකාලිකව අත්හිටුවා තිබෙන නිසා වැලි ගොඩ දමා දිවි රැක ගන්නා පිරිස් ඉතාමත්ම අසරණ තත්ත්වයකට පත්වී සිටිති.මේ සම්බන්ධව භූ විද්‍යා සමීක්ෂණ හා පතල් කාර්යාංශයෙන් විමසූ විට පැවැසුවේ වැලි ගොඩ දැමීම හේතුවෙන් කැලණි ගඟ ආශ්‍රිත හංවැල්ල ප්‍රදේශයේ හා ඉන් පහළ කොටසේ ගං ඉවුරු කඩා වැටීම හේතුකොටගෙන පාරිසරික හානි සිදුවී තිබෙන හෙයින් ඒ පිළිබඳව සාකච්ඡා කර නැවත තීරණයක් ගන්නා තෙක් එම බලපත්‍ර නිකුත් කිරීම තාවකාලිකව අත්හිටවූ බවය.වැලි ගොඩ දමන්නන් බලාපොරොත්තු නොවූ අවස්ථාවක එම කාර්යාංශය මගින් ගත් මේ තීරණය නිසා වැලි ගොඩ දමා එදිනෙදා ජීවනෝපාය ගෙන ගිය කම්කරුවන්, වැලිතොටුපළ හිමියන්, එම තොටුපළවල් බදු ගත් ගැණුම්කරුවන්, බෝට්ටු හිමියන්, ලොරි රථ හිමියන් මෙන්ම ඔවුන්ගේ පවුල්වල සාමාජික සාමාජිකාවන්ට ජීවත්වීමට මගක් නැතිව ළතැවෙති.වැලි ගොඩ දැමීමේ කර්මාන්තයේ නියැලී සිටින්නන්ගෙන් කීපදෙනෙක් මෙසේ කීහ.පූගොඩ ප්‍රදේශයේ වැලි තොටුපළක් කරන පූගොඩ පදිංචි එම්. වයි. එම්. නසාර්ඩීන් මහතා - මා වසර 28 ක පමණ කාලයක සිටම මේ කර්මාන්තයේ නියැලී සිටිනවා. මෑතක් වනතුරුම අපි කිසිම ගැටලුවක් නැතිව වැලි ගොඩ දැම්මා. නමුත් 2002 වසරේ සතියකට දින 03 ක් පමණක් වැලි ගොඩ දමන්නට කියලා නීතියක්ද ගෙනාවා. එය අපට ඇති. දැන් ඒකත් අහෝසියි. ඒ හේතුවෙන් පසුගිය දිනවල රුපියල් පන් දහසකට තිබූ වැලි කියුබ් එක දැන් රුපියල් අට දහස දක්වා ඉහළ නැගලා.වැලි ගොඩ දමන්නකු වන කඳනගොඩ පදිංචි කේ. තිලකරත්න මහතා - මා වසර 20 ක පමණ කාලයක සිට වැලි ගොඩ දමනවා. අපේ පවුල් නඩත්තු කරන්නේ මේ රැකියාවෙන්.සතියකට දින කීපයක් වැලි ගොඩ දැම්මොත් තමයි අපිට ජීවත් වන්නට පුලුවන් මුදලක් අතට ගන්නට ලැබෙන්නේ. නමුත් වැලි ගොඩ දමන්නට බලපත්‍ර නොදුන්නොත් අපේ දරු පවුල් අසරණයි.දොම්පේ ප්‍රාදේශීය සභා මන්ත්‍රී වැලිතොටුපළක් හිමි කේ. කේ. ඩී. අජිත් සිසිර කුමාර මහතා - වැලි ගොඩ දැමීමෙන් දොම්පේ ආසනයේ නව දහසක් පමණ ජීවත් වෙනවා. බහුතරයක් වයස අවුරුදු 45 ට වැඩි අයයි.ඉතින් මේ අයට මේ රැකියාව නැතිවී ගියහොත් ඔවුන්ට වෙන රැකියාවක් සොයා ගන්නට බැහැ. මේ වෘත්තියට තරුණයන් එන්නේ නැහැ. මේ ආසනය පුරා වැලි තොටුපළවල් 116 ක් තිබෙනවා. අපි කිසිම අවස්ථාවක නීති උල්ලංඝනය කරලා නැහැ.මේ බලපත්‍ර තාවකාලිකව අත්හිටුවා තිබීම ගැන අපි ප්‍රදේශයේ ආණ්ඩු පක්ෂ ප්‍රධාන සංවිධායක උපාලි ගුණරත්න පළාත් සභා මන්ත්‍රීවරයා දැනුවත් කළා. ඔහු අපගේ එම දුක්ගැනවිල්ලට ඇහුම්කන් දීලා අපට සහනයක් ලබාදීමට කටයුතු කරගෙන යනවා. ඒ නිසා මේ ගැන වගකිවයුත්තන්ගේ අවධානය යොමු වී ඉක්මනින්ම යහපත් ප්‍රතිචාරයක් ලැබෙයි කියලා අපි විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007202</link>
    <topic>අගරු චෙක් පතක් දීපාපැදි තොගයක් මිලදී ගෙන</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ යක්කල නගරයේ පිහිටි බෙම්මුල්ලේ පදිංචි චන්දන ශ්‍රීනාත් වික්‍රමරත්නට සහ මීරිගම පදිංචි ක්‍රිස්ට්‍රෝපර් ජෙරමි හාර්ට් යන දෙදෙනාට හිමිව තිබූ එම සයිකල් ආයතනය වසා දමා සත්ව ගොවි පොළක් ඇරඹීමට මුදල් ලබා ගැනීම සඳහා එම ආයතනයේ අලෙවිය සඳහා තිබූ පාපැදි තොගය විකිණීමට පුවත් පතක දැන්වීමක් පළ කර ඇත.ඒ අනුව පා පැදි තොගය මිලදී ගැනීම සඳහා ඕෂන් ලීඩර්ස් විෂන් ඇග්‍රෝ ඩිවොලප්මන්ට් සමාගමෙන් යැයි කියා ගන්නා පිරිසක් මේ ආයතනය වෙත පැමිණ ඇත.ඉතා වටිනා නවීන පන්නයේ අලුත් කැබ් රථයකින් පැමිණ ඇති මේ පිරිසෙහි සිටි භාණ්ඩ පරීක්ෂක මිලදී ගැනීම් සහ තක්සේරුකාර නිලධාරී යනුවෙන් පෙනී සිටි ඒ. ඒ. එස්. සිල්වා නමැති පුද්ගලයා පා පැදි තොගය පරීක්ෂා කර බලා ඇත.මේ සංවිධානාත්මක හොරු කල්ලිය අනුරාධපුරය පොළොන්නරුව වැනි ඈත ප්‍රදේශවලද පුවත්පත් දැන්වීම් අනුව වංචා සිදු කිරීම කාලාන්තරයක් සිදු කර ඇති බව පොලිස් ආරංචි මාර්ග පවසයි.මේ කණ්ඩායම සෙවීම සඳහා පොලිස් පරීක්ෂණ, ගම්පහ ජ්‍යෙෂ්ඨ පොලිස් අධිකාරී එච්. ඒ. ඒ. සරත් කුමාර මහතාගේ උපදෙස් මත ගම්පහ විශේෂ අපරාධ අංශයේ ස්ථානාධිපති පොලිස් පරීක්ෂක වයි. ඇම්. විජේරත්න මහතාගේ අධීක්ෂණය යටතේ පොලිස් සැරයන් 57431 මහින්ද ඇතුළු නිලධාරී කණ්ඩායමක් විසින් සිදු කරනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007203</link>
    <topic>බණ්ඩාරගම තෙල් පිරවුම් හලේජයන්තාගේ සේවය හරි කඩිසරයි</topic>
    <author>හල්තොට සමූහ – විනිතා මානෙල් ගමගේ</author>
    <content>බණ්ඩාරගම නගරයට පැමිණෙන බොහෝ දෙනෙක් ඇය සමඟ සුහදව කතා බහ කිරීමට අමතක නොකරති. ඇය කාටත් හිතවත් පි‍්‍රය මනාප තැනැත්තියකි. බණ්ඩාරගම තෙල් පිරවුම් හලේ සේවය කරන ජයන්තා අමරසිංහ මහත්මිය වසර 25ක් පුරා අවංකවත් කඩිසරවත් තම සේවය ලබාදෙමින් ඉටු කරන්නේ මිල කළ නොහැකි කාර්ය භාරයකි.බණ්ඩාරගම මැදගම පදිංචි ජයන්තා වැල්මිල්ල සාරාලංකාර මහා විද්‍යාලයෙන් 5 වන ශ්‍රේණිය සමත්ව බණ්ඩාරගම ස්වදේශීය ආයතනය මගින් පවත්වා ගෙන ගිය රෙදි පාසලට පැමිණියේ තව දුරටත් අධ්‍යාපන කටයුතු කර ගැනීමට මවුපියන් ට වියදම් කිරීමට නොහැකි වූ බැවිනි. ටික කලක් එහි සේවය කිරීමෙන් අනතුරුව වල්ගම රජයේ රෙදි පාසලට ඇතුළත්ව රෙදි විවීම කරගෙන ගිය ජයන්තා ඉන් ලැබෙන ආදායමෙන් මවුපියන්ට ද සැලකුවාය.වසරක් පමණ එහි සේවය කරන විට බණ්ඩාරගම සමුපකාර ආයතනයේ බඩු පැකට් අංශයට ඇයව රැකියාවට තෝරා ගැනුනේ එවකට සභාපතිව සිටි දයාවංශ මහතා විසිනි. වසර දෙකක සේවයෙන් පසුව සමුපකාර තෙල් පිරවුම්හලේ රැකියා තෝරා ගත් ජයන්තා අද වන තුරුම සතුටින් සිය රැකියාව කරන්නීය.වසර 25 ක් පුරා සභාපතිවරු පස්දෙනෙක් යටතේ සේවය කර ඇති ජයන්තා අමරසිංහ මෙතෙක් කරන ලද සේවය වෙනුවෙන් අගැයීමකට ද ලක් වුවාය.හෘදයාබාධයකින් සැමියා මිය ගිය පසුව ඇය දරු තිදෙනා රැකබලා ගන්නේ මේ රැකියාවේ පිහිටෙන් බව ඇය පවසන්නේ හද පිරි බැතියෙනි. පොම්ප දෙකක් ක්‍රියා කරවන ජයන්තා බණ්ඩාරගම තෙල් පිරවුම් හලේ අනෙකුත් සේවකයන් හා කරට කර රැකියාව කරනු දැකීම සුලභ සිද්ධියකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007204</link>
    <topic>මීගොඩ ආයුර්වේද රෝහලඅද දේශීය වෛද්‍ය ක්‍රමයේ කේන්ද්‍රස්ථානයක්</topic>
    <author>හෝමාගම විශේෂ ජිනදාස ගමගේ</author>
    <content>වසර කීපයකට පෙර පෞද්ගලික අංශයට විකිණීමට සූදානම් කැර තිබී, ජනාධිපතිතුමාගේ මැදිහත්වීමෙන් බේරාගත් මීගොඩ ආයුර්වේද රෝහල සහ ඔසුඋයන අද දේශීය වෛද්‍ය ක්‍රමයේ කේන්ද්‍රස්ථානයක් බවට පත් වී ඇති අතර දිවයිනේ ඈත පළාත් වලින් පවා දිනකට 500කට අධික බාහිර රෝගීන් සංඛ්‍යාවක් ප්‍රතිකාර ලබති.හිටපු ඇමැතිවරයෙකු වූ අභාවප්‍රාප්ත ගාමිණී ජයසූරිය මහතාගේ මැදිහත්වීමෙන් 1982 දී පිහිටුවනු ලැබූ මේ ආයුර්වේද රෝහල අක්කර 6 භූ®මි ප්‍රමාණයක තිබෙන අතර ඔසු උයන අක්කර 9 කින් යුක්තය.නේවාසික රෝගීන් සඳහා ඇඳන් 98 ක් ඇති අතර දැනට ස්ත්‍රී පුරුෂ දෙපක්ෂයේම 75 දෙනෙක් පමණ නේවාසිකව ප්‍රතිකාර ලබමින් සිටිති. ඔවුන් සියලුදෙනාටම රෝහල් කමිටු අධීක්ෂණය යටතේ ආහාර නොමිලේ සපයයි.කැඩුම්බිඳුම්, හන්දි රෝග, ස්ත්‍රී රෝග, ළමා රෝග, ගුද රෝග, අංශභාග, හෘද රෝග, සමේ රෝග, ශීර්ෂ රෝග, සර්වාංග රෝග, දියවැඩියා, කොලොස්ට්‍රෝල් ආදී රෝග සඳහා ප්‍රතිකාර කරන අතර චීන කටු චිකිත්සාවද, කොරියන් කටු චිකිත්සාවද කැරේ. එයට අමතරව පංචකර්ම චිකිත්සාවද මෙහිදී සිදුකරනු ලැබේ.බස්නාහිර පළාත් සෞඛ්‍ය දෙපාර්තමේන්තුව යටතේ පාලනය වන මේ රෝහල විවිධාංගකරණය යටතේ ජංගම සායනයක් මහරගම, පිළියන්දල, හොරණ ආදී ප්‍රදේශවල පවත්වන අතර උසස් පෙළ සිසුන් සඳහා දැනුම ලබාදීමේ විවිධ වැඩ පංති පවත්වනු ලැබේ.චූර්ණ, අරිෂ්ඨ, කල්ක ගුලි, තෙල්, ක්වාත ආදිය නිෂ්පාදනය කරන අතර ඒවා බස්නාහිර පළාතේ අනෙකුත් ආයුර්වේද රෝහල් වෙතද සපයනු ලබයි.රෝහලට යාබදව ඇති ඔසු උයනේ ඉතා දුර්ලභ ගණයේ ඖෂධ පැළෑටි රෝපණය කර ඇති අතර, අරුළු, බුළු, නෙල්ලි, ඇද්දෙමට, පලොල්, සුදුහඳුන්, රත්හඳුන්, තොටිල කරඳ, කුඹුරු කුබුක්, කොහොඹ ආදි වෘක්ෂයන්ද ඒ අතර වේ.බස්නාහිර පළාත් පාසල් අතර බෙදාදීම සඳහා ඖෂධ පැළ 50000 ක් රෝපණය කිරීමේ ව්‍යාපෘතියක් ආරම්භ කර ඇති අතර දැනට පැළ 10000 ක් රෝපණය කර ඇත.රෝහලේ දියුණුවට ආයුර්වේද කොමසාරිස්තුමාගෙන්ද රෝහලේ කාර්ය මණ්ඩලයෙන්ද, රෝහල් කමිටුවෙන්ද ලද සහයෝගය ඉතා අගේ කරන බව රෝහලේ ප්‍රධාන කාර්යභාර නිලධාරිනී වෛද්‍ය පී. වී. දයාවතී මහත්මිය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007205</link>
    <topic>රථය තුළ සිටියදීමආදායම් බලපත්‍රය විනාඩියකින්</topic>
    <author/>
    <content>මහරගම ප්‍රාදේශීය ලේකම් කාර්යාලය මෝටර් රථ ආදායම් බලපත්‍රය සිය පාරිභෝගිකයා රථය තුළ රැදී සිටියදීම කාර්යාලයේ කවුලුවක් හරහා විනාඩියක කාලයකදී ලබාදීමේ වැඩපිළිවෙළක් නොබෝදා ආරම්භ කෙළේය.ප්‍රාදේශීය ලේකම් කාර්යාලයක් මෙවැනි වැඩ පිළිවෙලක් ආරම්භ කෙළේ දිවයිනේ ප්‍රථම වතාවටයි.මෝටර් රථ ප්‍රවාහන දෙපාර්තමේන්තුව මගින් ආරම්භ කළ මේ ක්‍රමවේදය දිවයිනේ අනිකුත් ප්‍රාදේශීය ලේකම් කාර්යාල වෙත හදුන්වාදීමට අදහස් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007206</link>
    <topic>කඳවල විදුහල් බිමේ කුඹුරක් අස්වද්දයි</topic>
    <author>කොළඹ දකුණු සමූහ ගාමිණී රූපානන්ද</author>
    <content>රත්මලාන කඳවල මහා විද්‍යාලයේ විදුහල්පති ධූරය දැරූ උන්වහන්සේ සිසුන්ගේ අධ්‍යයන කටයුතු පොත පතට සීමා නොකොට බාහිර ක්‍රියාකාරකම් වලටද මග පෙන්වීය. ඒ අනුව කොළඹ දිස්ත්‍රික්කයේ බස්නාහිර පිළියන්දල-රත්මලාන අධ්‍යාපන කලාපයේ පිහිටි පාසලේ ඉතා කුඩා බිම් තීරුවක කුඹුරක් අස්වැද්දීමට පියවර ගත්හ.උන්වහන්සේ විසින් කඳවල වැව ඉස්මත්තේ පිහිටි පාසල් බිමේ සකස් කරන ලද මේ කුඩා වෙල්යාය අධ්‍යාපන බලධාරීන්ගේ නොමඳ ප්‍රශංසාව හා ගෞරවයට ලක්වූහ.කෘෂි උපදේශීකා එම්. ඒ. චන්ද්‍රලතා විදුහල්පති සරත් ධීරසේකර මහත්වරුන්ගේ මඟපෙන්වීම මත සිසු සිසුවියන් ඉතා කැපවීමකින් මේ කාර්යයට දායකත්වය ඉසුලූහ.මෙය දිවියිනේ අනෙක් පාසල්වලද ව්‍යාප්ත කරන්නේ නම් ඉතාමත් අගනා බව ගුරු දෙගුරුහු පවසති.මෙවන් මහඟු සේවාවක් කළ විදුහල්පති වස්කඩුවේ රතනසිරි නාහිමි ගත වූ සති අන්තයක අපෙන් හා දැයෙන් සමුගත්හ.වාරැලි ගුවනට හමායයි. සිසු ගුරුවරුන් මවුපියන් ඉතාම කනගාටුවෙන් උන්වහන්සේ අස්වැද්දූ වෙල්යාය දෙස බලා සුසුම් හෙළති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=r1007207</link>
    <topic>කලවිටිගොඩැල්ල විහාරයේඉපැරැණි ප්‍රතිමා රැක ගනිමු</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව ප්‍රාදේශීය ලේකම් බල ප්‍රදේශයට අයත් වැල්ලම්පිටිය කලවිටිගොඩැල්ල ශ්‍රී සම්බුද්ධ රාජ විහාරය එම ප්‍රදේශයේ සම්භාවනීය පුදබිමක් වන අතර, එම විහාරස්ථානයේ ඉදිකැර ඇති නුවර යුගයට සමානකම් දැක්වෙන බුදුපිළිම වහන්සේ හා ඓතිහාසික වටිනාකමකින් යුක්ත ශ්‍රී විෂ්ණු දේව ප්‍රතිමාව, සමන් දෙවි ප්‍රතිමාව ඇතුළු ඉපැරණි චිත්‍රද විනාශ මුඛයට පත් වන තත්ත්වයක පවතී.මේ විහාරයට තල්විටිගොඩැල්ල යන නාමය ව්‍යවහාර වී තිබෙන්නේ. එකල මේ විහාරස්ථානය වටා සරුසාර කෙත්වත් තිබීම හේතුවෙන් (කමතක් තිබූ උස් ස්ථානය) යන අරුත ඇතිව විය හැකි බව එහි වත්මන් විහාරාධිපති කිව්පති නාහල්ලේ පඤ්ඤානන්ද හිමියෝ පවසති.අස්වනු නෙළන කාලය වන විට ඉෂ්ට දේවතානුස්සතිය හා ආගමික වතාවත් සඳහා මේ විහාරස්ථානය ඉදිකරන්නට ඇතැයිද පවසන එම හිමියෝ මේ විහාරස්ථානයෙහි පුරාණ කාලයේ විශාල වශයෙන් පිරිත් දේශනා පින්කම් සිදුකොට ඇති අතර විහාරස්ථානයේ පිහිටුවා ඇති සුවිශාල ධර්ම මන්දිරය මැද සුවිශේෂි ලෙස ඉදිකොට තිබෙන සුවිශේෂී පිරිත් මණ්ඩපය දෙස බලන කල එය සනාථ වන බවද පවසති.විද්‍යෝදය පිරිවෙණේ නිර්මාතෘ හික්කඩුවේ ශ්‍රී සුමංගල නාහිමි පවා මේ විහාරස්ථානයේ එකල පැවැති පින්කම්වලට සහභාගීව ඇති බව යගිරල පඤ්ඤානන්ද නාහිමිපාණන් වහන්සේ විසින් රචිත ශ්‍රී සුමංගල චරිතාපාදනයේ සඳහන් වී ඇති අතර අනගාරික ධර්මපාලතුමා ශ්‍රී වලිසිංහ හරිස්චන්ද්‍ර මැතිතුමා වැනි ප්‍රභූ®න්වරුන් පවා මෙම විහාරස්ථානය හා සම්බන්ධව සිටි බව කටවහරේ පවතින බවද විහාරාධිපති හිමියෝ පැවසූහ.දැනට ඉතාමත්ම අබලන් තත්ත්වයක පවතින මේ විහාරයේ බුදුගෙය හා ධර්මශාලාව තුළට වැසි දිනවලදී වැසි දිය කාන්දු වන අතර ඒවා ප්‍රතිසංස්කරණය කිරීම, බෝමලුව සඳහා රන්වැටක් ඉදිකිරීම පවතින වාතාවරණය මැද විහාර භූමිය වටා ආරක්ෂක බැම්මක් (තාප්පයක්) ඉදිකිරීම මෙන්ම මේ ඓතිහාසික සිද්ධස්ථානය සංරක්ෂණය කිරීම ද විහාරාධිපතීන් වහන්සේගේ එකම අරමුණ වන අතර මේ පිළිබඳ වගකිව යුත්තන්ගේ අවධානය යොමුවේවායි එම හිමියෝ ප්‍රාර්ථනා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007201</link>
    <topic>ශ්‍රී ලංකා - ඉන්දියා පළමු ටෙස්ට් තරගය</topic>
    <author>වර්නන් ගුණසේකර ගාල්ලේ සිට</author>
    <content>ශ්‍රී ලංකාව හා ඉන්දියාව අතර ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ දෙවැනි දිනය සම්පූර්ණයෙන් ම වැස්සට සේදී ගියේ ය.ගාල්ලට ඊයේ හිරු රැස් පතිත වූයේ ස්වල්ප වේලාවකට පමණි. පස්වරු 1.40 ට පමණ හිරු එළිය වැටීමත් සමග ක්‍රීඩාංගණය වසා තිබූ ආවරණ ඉවත් කෙරිණි. පස්වරු 2.30 ට තරග විනිසුරුවන් විසින් පිටිය පරීක්ෂා කිරීමෙන් පසුව තරගය ආරම්භ කරන බව ඒ අවස්ථාවේ නිවේදනය කෙරිණි. එහෙත් පස්වරු 2.15 ට යළිත් වැසි පතිත විය.අවසානයේ, තරග තීරක ඇන්ඩ් පයික්‍රොෆ්ට් විසින් ඊයේ තරගය අහෝසි කිරීමට තීරණය කළ බව පස්වරු 3.15 ට නිවේදනය කෙරිණි.අද තෙවැනි දින තරගය පෙරවරු 9.30 ට ආරම්භ වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007202</link>
    <topic>දිස්ත්‍රික්-ප්‍රාදේශීය ක්‍රීඩා සංචිතපිහිටුවීමට ඇමැතිගෙන් නියෝගයක්</topic>
    <author>ප්‍රින්ස් ගුණසේකර</author>
    <content>ග්‍රාමීය ක්‍රීඩක ක්‍රීඩිකාවන් ජාතික තලයට ගෙන ඒම උදෙසා දිස්ත්‍රික් හා ප්‍රාදේශීය ක්‍රීඩා සංචිත ඇති කිරීමට ක්‍රීඩා ඇමැති සී. බී. රත්නායක මහතා නියෝග කළේය.පළාත් ක්‍රීඩා ඇමැතිවරු හා ක්‍රීඩා නිලධාරින් සමඟ ඊයේ ක්‍රීඩා අමාත්‍යාංශයේ පැවැති හමුවකදී ඇමැතිවරයා මේ නියෝගය කළේය. ඒ අනුව කඩිනමින් දිස්ත්‍රික් හා පළාත් ක්‍රීඩා සංචිත ඇති කිරීමට බලාපොරොත්තු වේ.දිස්ත්‍රික් ක්‍රීඩා සංචිත දිසාපතිවරුන්ගේ ප්‍රධානත්වයෙන් හා ප්‍රාදේශීය ක්‍රීඩා සංචිත ප්‍රාදේශීය ලේකම්වරුන්ගේ ප්‍රධානත්වයෙන් ඇති කිරීමට සැලසුම් කොට ඇත.ජාතික ක්‍රීඩා සංචිතයට ක්‍රීඩක ක්‍රීඩිකාවන් තෝරා ගැනීමේදී ප්‍රාදේශීය හා දිස්ත්‍රික් ක්‍රීඩා සංචිතවල නිර්දේශ සැලකිල්ලට ගැනීම වඩාත් යෝග්‍ය බව ක්‍රීඩා ඇමැතිවරයාගේ් මතය වී ඇත. ග්‍රාමීය ක්‍රීඩක ක්‍රීඩිකාවන්ගේ දක්ෂතා හඳුනා ගැනීමට හා ඉදිරියට ගැනීමට පහසුම මඟ එවැනි ක්‍රීඩා සංචිත බිහිකිරීම බව ක්‍රීඩා ඇමැති සී. බී. රත්නායක මහතා පළාත් ක්‍රීඩා ඇමැතිවරුන්ට පෙන්වා දී ඇත. මේ සඳහා අවශ්‍ය ප්‍රතිපාදන අනුග්‍රාහකයන් මගින් හා ක්‍රීඩා අමාත්‍යාංශය මගින් සැපයීමට බලාපොරොත්තු වේ.දිස්ත්‍රික් ක්‍රීඩා සංචිත ඇති කිරීම හා ක්‍රියාත්මක කිරීමට දිසාපතිවරුන්ට අමතරව එම දිස්ත්‍රික්කයට අදාළ පොලිස් ප්‍රධානීන් අධ්‍යාපන අධ්‍යක්ෂවරු හා දිස්ත්‍රික් ක්‍රීඩා නිලධාරින් හා අනුග්‍රාහක ආයතන ප්‍රධානීන්ද, ප්‍රාදේශීය ක්‍රීඩා සංචිත, ප්‍රාදේශීය ලේකම් පොලිස් ස්ථානයේ ප්‍රධානීන්, ප්‍රාදේශීය ක්‍රීඩා නිලධාරි හා කලාප අධ්‍යාපන අධ්‍යක්ෂවරුද ඇතුලත් කරගන්නා ලෙස දන්වා ඇත. මේ ක්‍රීඩා සංචිත පිළිබඳ සොයා බැලීම පළාත් ක්‍රීඩා ඇමැතිවරුන්ගේ වගකීමක් වේ.මෙයට අමතරව පළාත් නමයේම ක්‍රීඩා වෛද්‍ය ඒකක පිහිටුවීමත් ජාතික ක්‍රීඩා ප්‍රතිපත්තියට පළාත් සභාවල අදහස් හා යෝජනා ලබා ගැනීමටත් තීරණය විය.ක්‍රීඩා අමාත්‍යාංශය හා පළාත් සභා අතර ක්‍රීඩා දියුණුව උදෙසා තීරණ ගැනීමේදී සහයෝගයෙන් ක්‍රියාකිරීමේ වැදගත්කමද මේ සාකච්ඡාවේදී ක්‍රීඩා ඇමැතිවරයා අවධාරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007203</link>
    <topic>ගුවන් - සී. ආර් - නාවික - මහනුවර පිල්අවසන් පූර්ව වටයට</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලාන අන්තර් සමාජ කැල්ටෙක්ස් පිලිමලුන් පිටු දැකීමේ රගර් තරගාවලියේ අර්ධ අවසන් පූර්ව වටයේදී යුද හමුදාව සමග තරග වැදුණු නාවික හමුදාව ලකුණු 32 – 22 ක විශිෂට ජයක් අත් කර ගනිමින් අවසන් පූර්ව වටයට පිවිසීමට සමත් විය.කොළඹ ලොන්ඩන් පෙදෙසේ පැවැති මේ තරගයේ පළමු භාගය නිමාවන විට ලකුණු 27 – 8 ක් ලෙස පෙරමුණ ගත් නාවික හමුදාව දෙවැනි භාගයේදී තවත් ලකුණු 5 ක් හිමි කර ගත්තේය.නාවික හමුදාව ලැබූ ලකුණු 32 ට ගෝලයක්, උත්සාහක දිනුම් 2 ක්, ඩ්‍රොප් ගෝල 2 ක් සහ දඬුවම් පහර 3 ක් ඇතුළත් වූ අතර යුද හමුදාව ලැබූ ලකුණු 22 ට ගෝල 2 ක් උත්සාහක දිනුමක් සහ දඬුවම් පහරක් ඇතුලත් විය.සී. ආර්. සහ සී. එච්. කණ්ඩායම් අතර පැවැති තවත් අර්ධ අවසන් පූර්ව තරගයකින් ලකුණු 32 – 13 ක දැවැන්ත ජයග්‍රහණයක් වාර්තා කළ සී. ආර්. පිල අවසන් පූර්ව වටයට සුදුසුකම් ලබා ගත්තේය. 24 වැනිදා සී. ආර්. පිල නාවික හමුදාව සමග අවසන් පූර්ව තරගයට මුහුණ දීමට නියමිතය. තරගයේ පළමු භාගය නිමා වන විට සී. ආර්. පිල ලකුණු 5 – 3 ක් ලෙස ඉදිරියෙන් සිටියේය.මේ අතර ගුවන් හමුදාව සහ පොලිසිය අතර පැවැති අර්ධ අවසන් පූර්ව වටයේ තරගයෙන් ලකුණු 11 – 6 ක විශිෂ්ට ජයග්‍රහණයක් හිමි කර ගැනීමට ගුවන් හමුදාව සමත් විය.තරගයේ පළමු භාගය අවසන් වන විට ලකුණු 11 – 3 ක් ලෙස පෙරමුණ ගත් ගුවන් හමුදාව තියුණු තරගයක් ලබාදීමට පොලිසිය සමත් වුවද අවසන් පූර්ව වටයට පිවිසීමට පොලිසිය දැරූ උත්සාහය ව්‍යර්ථ කළ ගුවන් හමුදාව මහනුවර ක්‍රීඩා සමාජය සමග 25 වැනිදා පැවැත්වෙන අවසන් පූර්ව තරගයට සුදුසුකම් ලබා ගත්තේය.ගුවන් හමුදාව ලැබූ ලකුණු 11 ට දඬුවම් පහර 2 ක් සහ උත්සාහක දිනුමක් ඇතුලත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007204</link>
    <topic>මුරලිගේ ‘දුස්රාව’ක්‍රිකට් ක්‍රීඩාවේ දියුණුවක්</topic>
    <author>වර්නන් ගුණසේකර ගාල්ලේ සිට</author>
    <content>මුත්තයියා මුරලිදරන්ගේ ‘දුස්රා’ පන්දුව ජාත්‍යන්තර ක්‍රිකට් ක්‍රීඩාව වැඩි දියුණු කිරීමට සමත් වූ බව හිටපු එංගලන්ත ක්‍රිකට් නායක හා ක්‍රිකට් විස්තර විචාරක ටෝනි ග්‍රෙග් පවසයි. ටෙස්ට් ක්‍රිකට් පිටියෙන් සමු ගැනීමට යන මුරලිදරන් පිළිබඳව සිය අදහස් ප්‍රකාශ කළ ටෝනි ග්‍රෙග්, මුරලි අඩියක පමණ ප්‍රමාණයක් පන්දුව දඟ කවන බවත් පිතිකරුවන් පැරදවීමට මෙතරම් සමත් වෙනත් පන්දු යවන්නෙක් තමා දැක නැති බවත් කියයි.‘අවිවාදයෙන් ම ඔහු ලොව අංක 1 පන්දු යවන්නායි. ඔහු ප්‍රශ්න හමුවේ සිනාවෙමින් නොසැලී සිටීම මම ඉතාමත් අගය කරනවා’ යැයිද ටෝනි ග්‍රෙග් ප්‍රකාශ කරයි. ‘මුරලි කිසි විටෙකත් පන්දුව දමා ගසන්නේ නැහැ’ ටෝනි ග්‍රෙග් අවධාරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007205</link>
    <topic>ඉරාක පාපන්දු සංගමය වටලයි</topic>
    <author>බැග්ඩෑඩ් (ඒ. එෆ්. පී)</author>
    <content>ජගත් පාපන්දු සම්මේලනයේ අධීක්‍ෂණය යටතේ ඉරාක පාපන්දු සංගමයේ නිළවරණය පවත්වා සතියක් ගතවීමටත් පෙර එම සංගමයේ මූලස්ථානය යුද සෙබළුන් විසින් වටලනු ලැබූ බැව් ඉරාක පාපන්දු සංගමයේ නිළධාරියෙක් ප්‍රකාශ කළේය.එම සංගමයේ ප්‍රධානී හුසේන් සෙයිඩ් සහ තවත් ජ්‍යෙෂ්ඨ නිළධාරීහු තිදෙනෙකු අත්අඩංගුවට ගැනීමේ පත්‍රිකා රැගෙන සෙබළුන් 20 දෙනෙකු පමණ සංගම් කාර්යාලයට පැමිණ තිබේ.අත්අඩංගුවට ගැනීමට සූදානම් වූ නිළධාරීහු කිසිවෙකු ඒ අවස්ථාවේදී කාර්යාලයේ නොසිටි බැවින් පැය භාගයකට පසුව ඔවුහු පිටව ගිය බව සංගමයේ නිළධාරියෙකු පැවසුවේය.සංගම් කාර්යාලය වටලනු ලැබීම හේතුවෙන් උරණවූ ඉරාක පාපන්දු සංගමය එරට දේශීය පාපන්දු සූරතාවලිය වහාම තහනම් කිරීමට කටයුතු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007206</link>
    <topic>ක්‍රීඩා වෛද්‍ය විද්‍යාපාඨමාලාවට අයැදුම්පත්</topic>
    <author/>
    <content>ජාතික ඔලිම්පික් කමිටුව මෙහෙයවන වෛද්‍යවරුන්, සඳහා වන ක්‍රීඩා වෛද්‍ය විද්‍යා වැඩමුළු මාලාවක් සැප්තැම්බර් මස 10,11,12 යන තෙදින තුළ ඔලිම්පික් නිවහන ශ්‍රවණාගාරයේ දී පැවැත්වීමට කටයුතු යොදා ඇත.ක්‍රීඩා වෛද්‍ය විද්‍යාව පිළිබඳ මූලධර්ම, ප්‍රායෝගික දැනුම, නවීන තාක්ෂණික ක්‍රමවේදයන්ට අනුව විද්‍යානුකූල ප්‍රතිකාර ක්‍රම හඳුන්වාදීම සහ තවත් තේමාවන් රැසක් යටතේ මෙම වැඩමුළුව පවත්වනු ලබන අතර එමගින් මෙරට ක්‍රීඩාවේ සංවර්ධනයට දායකවීම මෙහි මූලික අරමුණ වේ.මෙම වැඩමුළුව මෙහයවීම සඳහා දේශීය හා විදේශීය විශේෂඥ වෛද්‍යවරුන් රැසක් සහභාගි වේ.සියලුම දිස්ත්‍රික්ක ආවරණය වන පරිදි වෛද්‍යවරුන් තෝරා ගැනීමට නියමිතය. ඒ ඒ දිස්ත්‍රික්ක වලට අනුයුක්තව සේවය කරනු ලබන වෛද්‍යවරුන් තෝරා ගන්නා අතර, වැඩමුළුවෙන් පසු ඔවුන් සේවය කරනු ලබන ප්‍රදේශවල ක්‍රීඩක, ක්‍රීඩිකාවන්ට ක්‍රීඩා වෛද්‍ය විද්‍යා පහසුකම් ලබාදීම සිදු කෙරේ.මේ පාඨමාලාවේ ප්‍රමුඛතාවය ග්‍රාමීය ප්‍රදේශවල සේවය කරනු ලබන වෛද්‍යවරුන්ට ලබාදෙන බව ජාතික ඔලිම්පික් කමිටු සභාපති හේමසිරි ප්‍රනාන්දු මහතා ප්‍රකාශකර සිටී. මෙම වැඩමුළුව ඔලිම්පික් කමිටුවේ වෛද්‍ය අනු කමිටුව, එහි සභාපති විශේෂඥ වෛද්‍ය තුරෙයිරාජා මහතා යටතේ සංවිධානය කරයි.ඔලිම්පික් කමිටුව 011 – 2684420 (චේතනා) මගින් විස්තර ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007207</link>
    <topic>ඇසළ පාපැදි තරගය 25දා</topic>
    <author/>
    <content>කඳාන ශා. සෙබස්තියන් විදුහල ආදි ශිෂ්‍ය සංගමය සංවිධානය කරන ශා. සෙබස්තියන් ඇසළ පාපැදි තරගය මේ මස 25 වැනි දින පෙරවරු 8.00 ට කඳාන ශා. සෙබස්තියන් විදුහල අසලින් ආරම්භ වේ.ගම්පහ දිස්ත්‍රික් පාපැදි සංගමය මෙහෙයවන මෙම විවෘත රේසිං පාපැදි තරගය එදින කඳානෙන් ආරම්භ කර මහබාගේ රාගම කඩවත මිරිස්වත්ත, ගම්පහ, උඩුගම්පොල, කොටුගොඩ, ඒකල, ජාඇල ඔස්සේ කඳාන දක්වා වට දෙකක් පවත්වා අනතුරුව වත්තල හංදිය දක්වා මීගමු පාරේ ගොස් නැවත කඳානට පැමිණෙයි.තරගයේ ජයග්‍රාහකයාට මුදලින් රුපියල් 50,000ක් ද, දෙවැන්නාට 30,000ක් ද, තෙවැන්නාට 10,000ක් ද බැගින් ජයග්‍රාහකයින් පහළොස් දෙනෙක් දක්වා තිළිණ පිරිනැමෙයි. තරගයට අයදුම්පත් සහ වැඩි විස්තර සඳහා ප්‍රධාන සංවිධායක සනත් වීරප්පෙරුම 071 8122038 වෙතින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007208</link>
    <topic>කෝල්ට්ස් - බ්ලූම්ෆීල්ඩ් ජය ගනිති</topic>
    <author>ෆවුස් මොහොමඩ්</author>
    <content>චතුරංග කුමාරගේ විශිෂ්ට තුන් ඉරියව් දස්කම් හේතුවෙන් සී. සී. සී. පිලට එරෙහිව අන්තර් සමාජ 23 න් පහළ ක්‍රිකට් තරග මාලාවේ ප්‍රථම ජයග්‍රහණය වාර්තා කිරීමට කෝල්ට්ස් පිල සමත් විය.සී. සී. සී. පිටියේ පැවැති මේ තරගයෙන් කෝල්ට්ස් පිලට ලකුණු 236 ක දැවැන්ත ජයක් හිමි වූ අතර චතුරංග කුමාර කෝල්ට්ස් පිලේ ඉනිම් දෙකෙහිදීම අර්ධ ශතක රැස් කරමින් කඩුලු 6 ක්ද බිඳ හෙළමින් දස්කම් දැක්වීය.මේ අතර නාවික හමුදාව සමග වැලිසර නාවික හමුදා ක්‍රීඩා පිටියේදී තරග වැදුණු බ්ලුම්ෆීල්ඩ් පිලට කඩුලු 5 ක ජයක් හිමි විය.බී. ආර්. සී. පිලට එරෙහිව ගුවන් හමුදාව පළමු ඉනිමේ ජයක් වාර්තා කළ අතර රාගම ක්‍රී. සමාජයට එරෙහිව ද්‍රවිඩ සංගම් පිලද එන්. සී. සී. පිලට එරෙහිව හලාවත මේරියන්ස් පිල ද පළමු ඉනිමේ ජය වාර්තා කළහ.කෝල්ට්ස් - සී. සී. සී.කෝල්ට්ස් - පළමු ඉනිම 164 (ඕවර 40.3) චතුරංග කුමාර 64 (ප්‍රභාත් ප්‍රියංකර 26 / 3, ලසන්ත මනෝජ් 26 / 3) සහ දෙවැනි ඉනිම – 310 / 5 (ඕවර 62) කෞෂාල් පෙරේරා 87, රොෂේන් සිල්වා 80, ඕෂධ ප්‍රනාන්දු 52, චතුරංග කුමාර 52 (ගයාන් ද සිල්වා 89 / 4)සී. සී. සී. – පළමු ඉනිම 127 (ඕවර 36.1) සචිත් පතිරණ 38 (චතුරංග කුමාර 27 / 4, තිසර පෙරේරා 60 / 3) සහ දෙවැනි ඉනිම – 111 (ඕවර 35) ගයාන් ද සිල්වා 53 (රජීව වීරසිංහ 28 / 4, දිලංක ඔවාර්ඩ් 38 / 4 චතුරංග කුමාර 22 / 2)නාවික – බ්ලුම්ෆීල්ඩ්නාවික හමුදාව පළමු ඉනිම – 135 (ඕවර 64.3) බුද්ධික ද අල්විස් 35, (ඩිල්ෂාන් මුණවීර 34 / 4) සහ දෙවැනි ඉනිම – 274 (ඕවර 86.3) උදාර ජයසුන්දර 89, චන්දිම සිල්වා 71 (අමල් අතපත්තු 48 / 4, මාධව වර්ණපුර 19 / 3)බ්ලුම්ෆීල්ඩ් පළමු ඉනිම – 216 (ඕවර 60.3) නිලූෂාන් නෝනිස් 69, චේතන් ද අල්විස් 55 (දුලාංජන මෙන්ඩිස් 71 / 5) සහ දෙවැනි ඉනිම – 196 / 5 (ඕවර 54.2) දිමිත්‍රි රත්නායක නොදැවී 97 (දුලංජන මෙන්ඩිස් 56 / 3)ගුවන් – බී. ආර්. සී.බී. ආර්. සී. පළමු ඉනිම – 302 (ඕවර 86.3) ප්‍රනීත් ජයසිංහ 59, අමිර රබේල් 54 (අකිල ඉසංක 83 / 4, අසංක සිල්වා 94 / 4) සහ දෙවැනි ඉනිම – 183 / 8 ඕවර (53.4) ඇන්ඩි සොලමන්ස් 78 (අකිල ඉසංක 53 / 4)ගුවන් – 323 (ඕවර 92.1) සංජීව බුලත්වෙල 134, පසන් සමරසේකර 59 (රුවන් පෙරේරා 64 / 3) සහ දෙවැනි ඉනිම – 49 / 6 (ඕවර 14) මාලන් මධුසංඛ 9 / 5රාගම – ද්‍රවිඩ සංගම්ද්‍රවිඩ සංගම් පළමු ඉනිම – 300 (ඕවර 82.4) අශාන් ප්‍රියන්ජන් 89, ලහිරු ගමගේ 52 (කෞෂල්‍ය ගජසිංහ 38 / 3) සහ දෙවැනි ඉනිම – 116 / 7 (ඕවර 42) ඉසුරු උදාන 40රාගම ක්‍රි. ස. – පළමු ඉනිම – 229 (ඕවර 87.5) විමංග පෙරේරා 91 (නවීන් කොඩිකාර 32 / 3)මේරියන්ස් - එන්. සී. සී.මේරියන්ස් පළමු ඉනිම – 400 / 7 (ඕවර 122.4) ගීත් කුමාර 99, උමේෂ් කරුණාරත්න 98, බුද්ධි සමරවික්‍රම 52 (ඉමේෂ් උදයංග 103 / 3)එන්. සී. සී. පළමු ඉනිම – 209 (ඕවර 71.1) ෂශ්‍රික පුස්සෙගොල්ල 75, ඇන්ජලෝ පෙරේරා 63 (උමේෂ් කරුණාරත්න 31 / 6) සහ දෙවැනි ඉනිම – 251 / 4 (ඕවර 56) ප්‍රබෝධ අර්තවිදු 70, රිෂාන් කාවිංග 54 ඇන්ජලෝ පෙරේරා 55 (උමේෂ් කරුණාරත්න 62 / 2)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s1007209</link>
    <topic>ප්‍රංශ සවාරියේ14 වැනි අදියර සත්කාරක ප්‍රංශයට</topic>
    <author>ප්‍රංශය (ඒ. එෆ්. පී.)</author>
    <content>දකුණු ප්‍රංශයේ පයිරෙනීස් කලාපයේ රිවෙල් සහ ඇක්ස්ට්‍රොයිස් ඩොමෙයිනීස් හරහා දුෂ්කර මාර්ගයක් හරහා වැටී තිබුණු ප්‍රංශ සවාරියේ 14 වැනි අදියර තියුණු සටනකින් අනතුරුව ජය ගැනීමට සත්කාරක ප්‍රංශයේ ක්‍රිස්ටෝපේ රිබ්ලෝන් සමත් විය.රිබ්ලෝන්ගේ ජයග්‍රහණය මේ වසරේ ප්‍රංශය සත්කාරකත්වය දැරූ තරග 4 අතර ප්‍රථම ජයග්‍රහණයද වේ. එමෙන්ම මේ ජයග්‍රහණය සත්කාරක ප්‍රංශයේ සෙසු ක්‍රීඩකයින්ගේ මානසිකත්වය වර්ධනය කිරීමට ද සමත් වී තිබිණි.කෙසේ වූවත් 1985 වසරේ කහ ජර්සිය හිමිකරගත් බර්නාඩ් හිනෝල්ට්ගෙන් පසුව මේ දක්වා කහ ජර්සිය දිනා ගැනීමට ප්‍රංශ ක්‍රීඩකයකු සමත් නොවීමේ ශෝකය තුරන් කර ගැනීමට ප්‍රංශයට රිබ්ලෝන් කදිම උත්තේජකයක් විය.29 හැවිරිදි රිබ්ලෝන් මෙවර ප්‍රංශ සවාරියට සහභාගී වූයේ තරගයේ ප්‍රථම 10 දෙනා අතර ස්ථානයක් හිමි කර ගැනීමේ බලාපොරොත්තුවෙනි. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=s10072010</link>
    <topic>‘නාගරික තරුණයාට’යොවුන් නෙට්බෝල් සූරතාව</topic>
    <author>මහරගම විශේෂ –වේහැල්ලේ පියතිලක</author>
    <content>22 වන ජාතික යෞවන ක්‍රීඩා උලෙළේ පිරිමි නෙට්බෝල් තරගාවලියේදී නාගරික තරුණයා කණ්ඩායම සූරතාව හිමිකරගනී.දිවයිනේ සෑම පළාතක්ම නියෝජනය කරමින් කණ්ඩායම් 15ක් සහභාගිවූ අතර, අවසන් මහා තරගය සඳහා සුදුසුකම් ලැබුණේ නාගරික තරුණයා සහ කෑගල්ල දිස්ත්‍රික් කණ්ඩායම්වලටය.මෙහිදී නාගරික තරුණයා කණ්ඩායම 22 වන ජාතික ක්‍රීඩා උලෙළේ පිරිමි නෙට්බෝල් ශූරතාවය හිමිකර ගැනීමට සමත් විය. අනුශූරතාවය කෑගල්ල දිස්ත්‍රික් කණ්ඩායමත් තෙවන ස්ථානය පුත්තලම දිස්ත්‍රික් කණ්ඩායමටත් හිමිවිය.ඔක්තෝබර මාසයේ යාපනයේදී පැවැත්වෙන 22 වන ජාතික යෞවන ක්‍රීඩා උලෙළේදී ජය සංකේත ප්‍රදානය කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=f1007201</link>
    <topic>රණවිරුවන්ට වැඩියෙන්ම සැලකුවේ අපේ රජයයි</topic>
    <author>සාකච්ඡා කළේ චන්දන ජයවීර</author>
    <content>* සමාජසේවා අමාත්‍යාංශය යටතේ රටට ප්‍රයෝජනවත් වැඩ කොටසක් කළ හැකියැයි ඔබ විශ්වාස කරනවාද?සමහරු හිතන් ඉන්නේ සමාජ සේවා අමාත්‍යංශය වැඩක් කරන්න බැරි අමාත්‍යාංශයක් හැටියටයි. නමුත් මේ අමාත්‍යංශයට පැමිණියාම මට පෙනුණා මේ අමාත්‍යාංශය තුළින් විශාල වැඩ කොටසක් කළ හැකි බව. ඒ වගේම පින් රැස්කරගන්න පුළුවන් අමාත්‍යාංශයක් මට ලැබිලා තිබෙන්නේ.* පොදුවේ ගත්විට ආබාධිතයන් සම්බන්ධයෙන් සමාජයේ පවත්නා ආකාල්පය පිළිබඳ සෑහීමකට පත්විය හැකිද?උපතින්ම ආබාධිත බවට ලක්වූවන් හා පසුකාලීනව නොයෙකුත් රෝගාබාධයන්ට ගොදුරුවීම නිසා හා වයසට යාම නිසා ආබාධිතභාවයට ලක්වූවන් ලෙස ආබාධිතයන් දෙපිරිසක් හඳුනා ගතහැකියි.අද සමාජයේ බොහෝ දෙනෙක් ආබාධිතයන් කෙරෙහි දක්වන ආකල්පය සතුටුදායක නැහැ. කෙටියෙන්ම කිව්වොත් පාර්ලිමේන්තුවෙ මන්ත්‍රීවරු පවා ප්‍රතිවිරුද්ධ පක්‍ෂවල මන්තී‍්‍රවරුට බණින්න පාවිච්චි කරන්නේ කොරා, බීරා, පොට්ටයා වගේ වචන. පාර්ලිමේන්තුව සමාජයට පූර්වාදර්ශ සපයන ආයතනයක් නිසා, ආබාධිතයන් පිළිබඳ සමාජ ආකල්පය වෙනස් කරන්නත් පෙරමුණ ගත යුත්තේ එතැනයි.* ආබාධිතයන් සම්බන්ධ එක්සත් ජාතීන්ගේ සංවිධානය විසින් ප්‍රකාශයට පත් කරන ලද ජාත්‍යන්තර ප්‍රඥප්තියට ශ්‍රී ලංකාව අස්සන් කර තිබුණත් ප්‍රායෝගිකව ඒවා ක්‍රියාත්මක නොවන්නේ ඇයි?1996 අංක 28 දරණ පණතින් ආබාධිත වූවන්ගේ අයිතීන් ආරක්‍ෂා කිරීම සඳහා අවශ්‍යය නෛතික ක්‍රියාමාර්ග යෝජනා කර තිබෙනවා. එම නීතිය ප්‍රායෝගිකව ක්‍රියාත්මක කිරීමේදී මතුව ඇති ගැටලු සහගත තත්ත්වයක් නිවැරදි කරගන්නත් අපි මැදිහත් වෙනවා.* ආබාධිතයන්ට බලපාන ප්‍රධාන ප්‍රශ්නයක් තමයි පොදු ස්ථානවලට ගමන් කිරීමට ප්‍රවේශ පහසුකම් නොමැතිවීම. සමහර රජයේ ගොඩනැගිලිවලත් මේ තත්ත්වය දක්නට ලැබෙනවා. ඒ සඳහා අමාත්‍යාංශය පැත්තෙන් ගෙන ඇති ක්‍රියාමාර්ග මොනවාද?ඉදිරියේදී ගොඩනැඟීමට නියමිත සියලුම රජයේ ගොඩනැඟිලි සඳහා ආබාධිතයන්ටත් ප්‍රවේශ පහසුකම් සැලසෙන පරිදි ඉදිකිරීමට තීරණයක් ගෙන තිබෙනවා. ඒවගේ පෞද්ගලික අංශයේ ව්‍යාපාරික ආයතන හා සේවා ආයතන ඉදිකරන ගොඩනැඟිලි සඳහාත් ප්‍රවේශ පහසුකම් සැලසීමේදී ආබාධිතයන් පිළිබඳවත් සැළකිලිමත් වන ලෙස අපි ඉල්ලා සිටිනවා.මෙයට අමතරව දැනට ඉදිකොට ඇති පොදු ගොඩනැඟිලි සඳහා ප්‍රවේශ පහසුකම් සැලසෙන ලෙස ප්‍රතිසංස්කරණ කටයුතු කිරීමටත් යෝජනා කර තිබෙනවා.* වැඩිහිටියන්ගේ අයිතිවාසිකම් ආරක්‍ෂා කිරීම සඳහා හා ඔවුන්ගේ රැකවරණය සඳහා සමාජසේවා අමාත්‍යංශය විදිහට ගනු ලබන ක්‍රියාමාර්ග මොනවාද?දකුණු ආසියාතික රටවල් අතරින් ඉතා ශීඝ්‍රයෙන් වර්ධනය වන වැඩිහිටියන් සංඛ්‍යාවක් සිටින රටක් ලෙස අපේ රට හඳුන්වන්න පුළුවන්. නමුත් මේ තත්ත්වය අපි ගැටලුවක් විදිහට දකින්නේ නැහැ. සංවර්ධනය හා මානුෂික යන ක්ෂේත්‍ර දෙකටම අභියෝග එල්ල කරන මේ තත්ත්වයට රාජ්‍යය මට්ටමෙන් මැදිහත්වීමෙන් විසඳුමක් සෙවීමට අපි අදහස් කරනවා. වැඩිහිටි මහලේකම් කාර්යාලය ස්ථාපිත කර තිබෙන්නේ ඒ සඳහායි.ගම්බද ප්‍රදේශවල එතරම් දක්නට නැතත් නාගරිකව බොහෝ වැඩිහිටියන් අද වන විට හුදෙකලා වන තත්ත්වයක් දක්නට ලැබෙනවා. දරුවන් විදේශ රටවලට පදිංචියට යාම හා රැකියාවලට යාම එම තත්ත්වයට හේතුවී තිබෙනවා. අමාත්‍යංශය විසින් ඔවුන්ගේ ජීවිතයේ හුදෙකලා භාවය නැතිකිරීම සඳහා සමවයස් කාණ්ඩවල වැඩිහිටියන් සිටින මධ්‍යස්ථාන නාගරිකව ඇති කොට තිබෙනවා.* ග්‍රාමීයව වැඩිහිටියන් සඳහා සැලසෙන සුබසාධන සේවාවන් මොනවාද?ග්‍රාමීය පන්සල් හෝ වෙනත් එවැනි පොදු ස්ථාන කේන්ද්‍රකරගෙන වැඩිහිටියන් සඳහා දිවා සුරැකුම් මධ්‍යස්ථාන ඇති කර තිබෙනවා. එම ස්ථානවලට රැස්වන වැඩිහිටියන් සරල මට්ටමේ ස්වයං රැකියා සඳහා යොමු කරනවා. මෙතැනදී අපි බලාපොරොත්තු වෙන්නේ ඔවුන් රැකියාවක යෙදවීමට වඩා ඔවුන් කිසියම් කාර්යයක යෙදවීම හා ඔවුන්ට එකතුවීමට අවස්ථාවක් ලබාදීමයි. මේ වගේ මධ්‍යස්ථාන 1000ක් පමණ දැනට දීපව්‍යාප්තව ඇතිකොට තිබෙනවා.* ආබාධිත රණවිරුවන් පුනරුත්ථාපනය සඳහා ඇති කොට ඇති බොහෝ ආයතනවල අවධානය ද එම පිරිස් වෙත යොමුව ඇති බවට අනෙකුත් ආබාධිතයන්ගෙන් චෝදනාවක් නැඟෙනවා!යුද්ධය හේතුවෙන් ආබාධයන්ට ගොදුරුවූ රණවිරුවන්ට අවශ්‍යය සේවාවන් සැලසීම සඳහා ඔවුන් පුනරුත්ථාපනය කිරීම සඳහා රණවිරු සේවා අධිකාරිය නමින් වෙනමම ආයතනයක් ඇති කොට තිබෙනවා. රණවිරුවන්ට වැඩියෙන්ම සැලකුවේ අපේ රජයයි.ඊට අමතරව අනෙකුත් ආබාධිතයන් පුනරුත්ථාපනය කිරීම සඳහා ආබාධිත මහලේකම් කාර්යාලය නමින් වෙනමම ආයතනයක් ඇති කොට තිබෙනවා. ඒ ආයතනයෙන් ආබාධිතයන්ට නිවාස සාදා ගැනීම සඳහා 100,000ක ණය මුදලක් ලබා දෙනවා.* මෙම වැඩසටහන හොඳයි. නමුත් සමහර කූට පුද්ගලයන් ණය මුදල ලබාගැනීමෙන් පසු ආබාධිතයන් පවුල්වලින් එලවා දැමූ අවස්ථා වාර්තා වෙනවා. ආබාධිතයනට පවුල තුළ තිබෙන තත්ත්වය තහවුරු කරන්න අමාත්‍යාංශය පැත්තෙන් තිබෙන යෝජනා මොනවාද?ආබාධිතයන් පෙන්නලා ගේ හදාගෙන ඔහුව එලවා දමපු අවස්ථා අපිටත් වාර්තා වුණා. ඒ නිසා දැන් අපි මේ ආධාර මුදල දෙන්නේ අනිවාර්යෙන්ම ආබාධිතයනට නිවසේ දෙවන අයිතිය හෝ තිබෙනවා නම් පමණයි.* සමාජසේවා අමාත්‍යංශය යටතේ පාලනය වන ජාතික සමාජ සංවර්ධන ආයතනය පසුගියදා උපාධි පිරිනමන ආයතනයක තත්ත්වයට උසස් කරනු ලැබූවා. එම ආයතනය ගැන යමක් කිව හැකිද?ජාතික සමාජ සංවර්ධන ආයතනය දීර්ඝ ඉතිහාසයක් තිබෙන ආයතනයක්. වෘත්තීය හා සමාජ වැඩ පිළිබඳ දැනුම ලබාදීම සඳහා 1952 දී ආරම්භ කරන ලද සමාජ වැඩ ආයතනය 1992 දී පාර්ලිමේන්තු පණතකින් ජාතික සමාජ සංවර්ධන ආයතනය ලෙස නැවත නම් කළා.1808 දී මහින්ද රාජපක්‍ෂ මහතාගේ රජයෙන් සමාජ සංවර්ධන ක්ෂේත්‍රයේ විශාල කාර්යභාරයක් මෙම ආයතනයට කළහැකි බව හැඳිනගෙන උපාධී පිරිනමන ආයතනයක් බවට පත්කළා.* උපාධිධාරීන්ට සුදුසු රැකියා නොලැබීම සහ රැකියා සඳහා අවශ්‍ය ප්‍රායෝගික දැනුම ලබා දීමට මෙම ආයතනය ගෙන ඇති පියවර මොනවාද?ලංකාවේ සමාජ හා සංස්කෘතික ක්ෂේත්‍රය වර්ධනය වන ආකාරය අනුව ඉදිරියේදී සමාජ සේවා අංශයේ විශාල ඉල්ලුමක් ඇතිවීමට නියමිතයි. ඒ වගේම සමාජ සේවා නිලධාරීන් බඳවා ගැනීමේදී මේ පිරිස ඒ පිළිබඳ විශේෂ නිපුණතාවයක් දක්වන නිසා ඔවුන්ට ප්‍රමුඛතාව දෙනවා.දේශීයව රාජ්‍යය නොවන සංවිධාන රාශියක් ක්‍රියාත්මකව තිබෙන නිසා ඔවුන්ට ක්ෂේත්‍ර නිලධාරීන් රැසකගේ සේවය අවශ්‍යය වෙනවා. ඉස්සර මේ සඳහා බඳවා ගත්තේ වෙනත් විෂයන් සඳහා උපාධි ලබාගත් අයයි. නමුත් මේ පිරිසට සමාජසේවා විෂය පිළිබඳ විශේෂ දැනුමක් තිබෙන නිසා ඔවුන්ට විශාල ඉල්ලුමක් ඇති විය හැකියි.* අමාත්‍යංශය විසින් ආබාධිතයන්ට හා මහලු උදවියට ලබාදෙන මහජනාධාර දීමනාව (පිං පඩිය) අද රටේ තිබෙන ජීවන වියදමට සරිලන්නේ නැහැ නේද?දැනට ගෙවන මහජනාධාර දීමනාව කොහෙත්ම සෑහෙන්නේ නැති බව මමත් පිළිගන්නවා. එය වැඩිකළ යුතුයි. නමුත් මහජනාධාරය ගෙවන්නේ අපේ අමාත්‍යංශය යටතේ නෙවෙයි, පළාත් සභාව මගිනුයි. අමාත්‍යංශය විදිහට අපි එම මුදල වැඩි කරන්න කියලා ඉදිරියේදී යෝජනා කරනවා.* මහින්ද චින්තනය යටතේ වෘත්තීය පුහුණු ක්ෂේත්‍රය නඟාසිටුවීමට ක්‍රියාමාර්ග රැසක් යෝජනා කර තිබෙනවා. ඒ අනුව ආබාධිත පුද්ගලයන් සඳහා වෘත්තීය පුහුණුව ක්ෂේත්‍ර වර්ධනය වන්නේ කොයි ආකාරයකටද?ආබාධිත දරුවන්ට වෘත්තීය පුහුණුව ලබාදෙන ආයතන කිහිපයක් සමාජසේවා අමාත්‍යාංශය යටතේ ඇති කොට තිබෙනවා. එම ආයතනවල ජලනල කාර්මික විද්‍යාව, පෙදරේරු ශිල්පය, වඩු ශිල්පය, ඇදුම් මැසීම, විදුලි රැහැන් ඇදීම, පරිගණක පුහුණුව වගේ ක්ෂේත්‍ර රැසක නේවාසික පාඨමාලා පවත්වනවා. මීට අමතර පාඨමාලාවට සහභාගී වන ශිෂ්‍යයන් වෙනුවෙන් දීමනාවක් ද ලබා දෙනවා.පුහුණුව අවසන් කරන ශිෂ්‍යයන්ට ජාත්‍යන්තරව පිළිගන්නා සහතිකයක් හා කර්මාන්තයක් ආරම්භ කිරීමට අවශ්‍ය උපකරණ කට්ටලයක් ලබා දෙනවා. නමුත් දෙමව්පියන් ආබාධිත ළමයි මේ වගේ පුහුණුවක් සඳහා එවන්න බයයි. ඔවුන්ට අවශ්‍යය සියලුම පහසුකම් හා ආරක්ෂාව සලසා තිබෙන නිසා කිසිම බයක් සැකයක් නැතිව ඔවුන් පුහුණුව සඳහා යොමු කරන්න කියලා අපි ඉල්ලා සිටිනවා.* ආබාධිතයන්ට රැකියා වෙළඳපළේ තිබෙන්නේ කොයිවගේ ඉල්ලුමක්ද?අපිට ආබාධිත දරුවන් සිටින දෙමව්පියන්ට කියන්න තියෙන්නේ ඔබේ දරුවන් ආබාධිතයි කියලා මුළුගන්වා තියාගන්න එපා.වෘත්තීය පුහුණුවක් තිබෙන ආබාධිතයන්ට රැකියා වෙළඳපළේ හොඳ ඉල්ලුමක් තිබෙනවා. ඒ නිසා ඔවුන් වෘත්තිය පුහුණුවකට යොමු කරන්නැයි දෙමවුපියන්ගෙන් ඉල්ලනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=f1007202</link>
    <topic>සිරිලක අසිරිමත් සිරිකත</topic>
    <author>මෛත්‍රීපාල සිරිසේන සෞඛ්‍ය අමාත්‍ය මහලේකම් - ශ්‍රී ලංකා නිදහස් පක්ෂය</author>
    <content>මීට පනස් වසරකට පෙර අද වැනි ජූලි 20 වැනිදාවක ශ්‍රී ලංකාවේ අපට පමණක් නොව මුළු ලෝකයටම ඉතා විශේෂ වැදගත්කමක් එකතු කළා වූ දේශපාලන සංසිද්ධියක් ඇතිවිය. ඒ ලෝක දේශපාලන සංසිද්ධිය ශ්‍රී ලංකාව මූලික කරගෙන ඇතිවූවකි. 1960 ජූලියේදී ශ්‍රී ලංකාවේ පවත්වන ලද මැතිවරණයෙන් ජයගත් ශ්‍රී ලංකා නිදහස් පක්ෂයේ නායිකාව ලෙස පත්වූ සිරිමාවෝ රත්වත්තේ ඩයස් බණ්ඩාරනායක මැතිණිය ශ්‍රී ලංකාවේ පමණක් නොව ලෝකයේද පළමුවන අග්‍රාමාත්‍යවරිය ලෙස තේරීපත් වූවාය.මේ පත්වීමත් සමඟම මුළු ලෝකයේම දෙනෙත් යොමු වූයේ ශ්‍රී ලංකාව වෙතයි. කාන්තාවක් රාජ්‍ය නායකත්වයට පත්වීම කාන්තා අයිතිවාසිකම් හා කාන්තා විමුක්තිය ගැන කතා කරමින් සිටි බටහිර ලෝකයට පවා එම යුගයේදී යථාර්ථයක් නොවී තිබූ කරුණකි. එම හේතුව නිසා සිරිමාවෝ බණ්ඩාරනායක මැතිණිය ශ්‍රී ලංකාවේ රාජ්‍ය නායකත්වයට පත්වූයේ මුළු ලෝකයම අවදි කරමිනි. එය ලංකා දේශපාලනයේ අසිරිමත් සිදුවීමක් වන්නේ එබැවිනි.පිහිටුවා යන්තම් වසර 10 ක් ගතවූ පක්ෂයක හදිසියේ භාර ගැනීමට තිබූ නායකත්ව වගකීමේ අභියෝගයද, ඝාතනය කරන ලද තම රාජ්‍ය නායක සැමියාගේ වියෝව නිසා තම පවුලත් ඒ වගේම රටත් මුහුණ දුන් දේශපාලන කැළඹීම කළමනාකරණය කිරීමද, ශ්‍රීී ලංකාව රටක් හැටියට ඒ වනවිට මුහුණ දෙමින් සිටි දේශීය සහ ජාත්‍යන්තර මට්ටමේ අනේක විධ දේශපාලන අභියෝග සියල්ලමද මේ නව නායිකාවගේ කරමතට එක්වනම කඩා වැටිණි.සෝවියට් - අමෙරිකන් යුද්ධයඇය ඒ සියල්ලට ඉතා සූර නායිකාවක ලෙසින් මුහුණ දුන්නේ කෙසේද යන්න විමසා බැලීම යහපත් දේශපාලනය ගැන උනන්දු වන කාටත් විපුල ඵල ප්‍රයෝජන ගෙන දෙන ක්‍රියාවකි. සිරිමාවෝ මැතිණිය අගමැති ධූරයට පත්වී පනස් වසරක් පිරීම නිමිති කරගෙන ලියවෙන මේ සටහනේ අරමුණ වන්නේ ඇගේ ඒ අසිරිමත් දේශපාලන ජීවිතය පිළිබඳ මතකය යළි අවදි කරමින් එතුමියගේ දේශපාලන භාවිතාව අපට අද දවසටත් කෙතරම් අදාළ වන්නේද යන්න විමසා බැලීමයි.සිරිමාවෝ බණ්ඩාරනායක මැතිණිය ශ්‍රී ලංකා නිදහස් පක්ෂයේ නායකත්වයට පත්වූයේ 1960 මාර්තු මස 07 වනදායි. නායකත්වයට පත්වූ විගසම ඇයට තම පක්ෂය මැතිවරණ ජයග්‍රහණය කරා ගෙනයාමේ වගකීම පැවරිණි. ඇය එම කටයුත්ත ඉටුකළේ විස්මිත සාර්ථකත්වයක් විදහා දක්වමිනි. බණ්ඩාරනායක අග්‍රාමාත්‍යතුමාගේ ඝාතනයෙන් පසු කැඩී බිඳී විසිරී යාමේ තර්ජනයට මුහුණ දුන් ශ්‍රී ලංකා නිදහස් පක්ෂය නැවුම් පන්නරයකින් යුතුව ඒකරාශී කිරීමට ඇයට වැඩි කලක් ගතවූයේ නැත.ඒ වගේම විවිධ අර්බුධ මතබේද නිසා එක්තැන් කළ නොහැකිව තිබූ වාමාංශික කඳවුර ඒකරාශී කිරීමේ වගකීමද ඇයගෙන් බලාපොරොත්තු වූ දේශපාලන කර්තව්‍යයකි. ඒ සම්බන්ධයෙන් සාර්ථක ඉදිරි පියවර කිහිපයක් තැබූ ඇය ලෝකයේ පළමුවෙනි අග්‍රාමාත්‍යවරිය වශයෙන් ඇගේ පළමුවන ධූර කාලයේදීම සුවිශාල වූ දේශපාලන ආර්ථික වාසි රැසක් අප රටට අත්පත් කරදීමට සමත් වූවාය.ඉන්දියානු සාගරයේ කුඩා දූපතක්ව තිබූ ශ්‍රී ලංකාව ජාත්‍යන්තර දේශපාලනයේ දිදුලන රාජ්‍යයක් බවට පත්කිරීමේ පුරෝගාමී කටයුත්ත බණ්ඩාරනායක අගමැතිතුමියගේ මුලිකත්වයෙන් සිදුවිය. ඒ සඳහා ඇයට උපකාර වූයේ පළමු ලෝක අගමැතිවරිය වීම නිසා ඇය කෙරෙහි යොමු වූයේ ක්ෂණික අවධානය පමණක් නොවේ. ඒ අවධානය අභිබවා යන විචක්ෂන බවක් දූරදර්ශී බවක්, සහජ ඥානයක් සහ අසීමිත දේශපේ‍්‍රමයක් ඔස්සේ රටේ ජාතික න්‍යාය පත්‍රය හසුරුවන්නට පටන් ගත්තාය.යටත් විජිත නිදහස ලබා ගනිමින් නිදහස් ප්‍රජාතන්ත්‍රවාදී රාජ්‍යයක් ලෙස ආර්ථික සමෘද්ධිය අත්පත් කර ගැනීමට වෙර දරන මේ රාජ්‍යයේ නැගිටීම කළ යුතුව තිබුණේ එකල ලෝක දේශපාලන පර්යායේ ප්‍රධාන ලක්ෂණයක් වූ සෝවියට් අමෙරිකන් සීතල යුද්ධයේ දේශපාලන බල රටාවන් කළමනාකරණය කර ගැනීමෙනි.රටේ ආර්ථික සංවර්ධනය දෙස ශ්‍රී ලංකා නිදහස් පක්ෂය පිළිගත් ආර්ථික දර්ශනය ඉදිරියට ගෙන යාම සඳහා නිර්භීත තීරණ ගත යුතුව තිබිණි. ඒ සඳහා හරස් වූයේ දේශීය ප්‍රතිගාමී බලවේගවලටත් වඩා ජාත්‍යන්තර බල දේශපාලනයයි. තෙල් සමාගම් ජනසතු කිරීමේ අභියෝගය ඒ සඳහා දැක්විය හැකි හොඳම උදාහරණයයි. අමෙරිකානු කඳවුරේ ආධිපත්‍යයට නතුවූ ශ්‍රී ලංකාවේ තෙල් සමාගම් ජනසතු කිරීම වනාහී අමෙරිකානු බල දේශපාලනය කිසිසේත් කැමති වූ කටයුත්තක් නොවේ.බණ්ඩාරනායක මැතිණිය එම තීන්දුව ගන්නට සැරසෙන විට ශ්‍රී ලංකාවට තෙල් බිංදුවක්වත් නොදෙන්නේ් යැයි තර්ජනය කරමින් මේ රට දේශපාලන වශයෙන් හුදෙකලා කරන බවටද තර්ජනය කරමින් ඇමරිකාව ප්‍රමුඛ ධනේෂ්වර ලෝකය බණ්ඩාරනායක මැතිණිය බියගන්වන්නට පටන් ගති..මැතිණිය බය වූයේ වැරදි ප්‍රතිපත්ති වලට මිස වැරැදි දේශපාලනයට නොවේ. ලෝක වලවතුන්ගේ තර්ජන ගර්ජන කෙතරම් තිබුණද ඊජිප්තුව, චීනය, රුසියාව, ඉන්දියාව වැනි මිත්‍ර පාර්ශ්වික රටවල් කෙරෙහි විශ්වාසය තබමින් ඇය තෙල් සමාගම් ජනසතු කිරීමෙන් අභීත තීන්දුවට එළඹුනාය.ශ්‍රී ලංකාව හා ජාත්‍යන්තර දේශපාලනය ගැන සලකා බලනවිට ලංකා ඉන්දියානු සම්බන්ධතා න්‍යාය පත්‍රයේ පළමුවන අංකයට වැටෙන්නේය. ඇගේ පළමු ධූර කාලයේ දී ශ්‍රී ලංකාව හා ඉන්දියාව සම්බන්ධ ප්‍රධාන ගැටලු දෙකක් අප රටට වැඩි වාසි ලැබෙන පරිදි විසඳීමට ඇය සමත් වූවාය. පළමුවැන්න කච්චතිව් දූපත ප්‍රශ්නය විසඳා ගැනීමයි. ඉන්දියාව හිමිකම් කියමින් සිටි කච්චතිව් දූපත ශ්‍රී ලංකාවට අයත් දූපතක් බව දෙරට අතර ගැටුමකින් තොරව විසඳා ගැනීමට හැකිවිය.බ්‍රිතාන්‍ය අධිරාජ්‍යවාදීන් ඉතිරිකර ගිය ශ්‍රී ලංකාවේ සිටින ඉන්දියානු පුරවැසියන්ගේ ප්‍රශ්නය විසඳාලීම සඳහා ශ්‍රී ලංකාවත් ඉන්දියාවත් අතර කාටත් පිළිගත හැකි ගිවිසුමක් ඇතිකර ගැනීමට ඇය සමත්වූවාය. ඒ සිරිමා ශාස්ත්‍රී ගිවිසුමයි. එමගින් රටක් අහිමි ඉන්දියානු පුරවැසියන්ගේ පුරවැසි ප්‍රශ්නය ඉන්දියාව හා ශ්‍රී ලංකාව කෙසේ විසඳාගත යුතුද යන්න පිළිබඳව මූලික ප්‍රතිපත්ති ඇතිකර ගන්නා ලදී.1956 ජනතා ජයග්‍රහණයෙන් පිහිට වූ ආණ්ඩුව හඳුන්වා දුන් නව සමාජ ආර්ථික ප්‍රතිපත්ති අඛණ්ඩව ඉදිරියට ගෙන යාම දේශීය වශයෙන් සිරිමාවෝ බණ්ඩාරනායක මැතිණිය වෙත පැවරුණ දේශපාලන වගකීමයි. වරාය, තෙල් සමාගම්, ප්‍රවාහන ආදී ක්ෂේත්‍රවලින් පටන් ගත් ජනසතු කිරීමේ ව්‍යාපාර පුළුල් කිරීම ඇය මුහුණදුන් ප්‍රධාන අභියෝගයයි.මේ කටයුත්ත කරගෙන යාමේ දී ඇයගේ් ජීවිතයද අවදානමකට ලක්විය. පාසල් ජනසතු කිරීමට ඇය ගත් තීරණය නිසා කැළඹීමට පත් ප්‍රතිගාමී බලවේග ඇය ඝාතනය කොට ඇයගේ ආණ්ඩුව පෙරළා දැමීම සඳහා කුප්‍රසිද්ධ වෑයමක නියලුණු බව අපි දනිමු.ගැමි තරුණ කැරැල්ලඑම දුෂ්ට කුමන්ත්‍රණය පරාජය කිරීමෙන් ඇය ලද දේශපාලනික අත්දැකීම් ඊට පසුව ඇය ඉදිරියට පැමිණි 1971 කැරැල්ල වැනි සිවිල් යුද තත්ත්වයන්වලට මුහුණ දීමටද ඉවහල් විය.දස අවුරුදු සැලැස්ම ඉදිරියට ගෙන යමින් ආර්ථික නවීකරණයක් කිරීම, රටේ බදු ප්‍රතිපත්තිය නවීකරණය කිරීම, විද්‍යෝදය විද්‍යාලංකාර පිරිවෙන් පූර්ණ විශ්වවිද්‍යාල, බවට පරිවර්තන කිරීම, ආයුර්වේද දෙපාර්තමේන්තු ගම් මට්ටමින් පිහිටුවීම, බුද්ධ ශාසන කොමිසම පිහිටුවීම, කුඹුරු ඉඩම් පනත ක්‍රියාත්මක කිරීම, ජාතික වැටුප් ප්‍රතිපත්තිය සම්පාදන කිරීම, කම්කරු විනිශ්චය සභා පිහිටුවීම, ආයුර්වේද පර්යේෂණාගාරය පිහිටුවීම, පළාත් නිවාස යෝජනා ක්‍රම ඇරඹීම, උඩරට ගොවි පුනරුත්ථාපන කොමිසමේ නිර්දේශ ක්‍රියාත්මක කිරීම අශ්ව රේස් සූදු තහනම් කිරීම, සමූපකාර සංවර්ධන බැංකුව පිිහිටුවීම ආදිය 1956 න් පසු ඇරඹි මේ සමාජ ආර්ථික ප්‍රතිසංස්කරණය ක්‍රියාවලියේ මූලිකාංගයි.ඒවා මූලික ලෙස ක්‍රියාත්මක කිරීම සඳහා දේශපාලන අංශයත් රාජ්‍ය සේවයත් මෙහෙයවීමෙහිලා සිරිමාවෝ බණ්ඩාරනායක මැතිණිය කිසිසේත් ආධුනික ලක්ෂණ පෙන්නුම් කළේ නැත. තම සැමියාගේ වියෝවෙන් ලද ජන අනුකම්පාව ඔස්සේ රටේ පාලනය භාරගත් වැන්දඹු කාන්තාවක් පමණක් ලෙස ඇය සුළුකොට තකන්නට ඉදිරිපත් වූ ඇතැමුන් ගල් ගැසී නිරුත්තර වී යන ආකාරයට ඇය රාජ්‍ය පාලනයෙහි ලා විචක්ෂනභාවයක් පෙන්නුම් කළාය.ඉන්දියාව සහ චීනය අතර ඇවිලෙන්නට ගිය මහා යුද ගින්න නිවා දැමීමට සිරිමාවෝ මැතිණිය ඉතා විශිෂ්ඨ රාජතාන්ත්‍රික මෙහෙවරක් ඉටු කළාය. ආසියාවේ මහා බලවතුන් දෙදෙනා වන මේ දෙරට අතර ඇති වන්නට ගිය යුද්ධය ඇවිලී ගියේ නම් දෙවන ලෝක යුද්ධයෙන් යුරෝපය අත්වින්දාට වඩා දැඩි මානව වේදනාවක් මේ කලාපයේ අපට හිමිවන්නට ඉඩ තිබිණි. එම යුද්ධය වළක්වාලමින් ඉන්දු චීන අර්බුදය විසඳා ගැනීමට ඇය ක්‍රියා කළේ මේ දෙරටේම ගෞරවය ලබා ගනිමින්ය.1965 මැතිවරණ පරාජයෙන් පසු සිරිමාවෝ බණ්ඩාරනායක මැතිණිය විපක්ෂයේ නායිකාව ලෙස ගත කළ කාල පරිච්ඡේදය ඉතා වැදගත්ය. ලිහිල් බලවේගයක් ලෙස ගම් මට්ටමින් ඒකරාශි වී සිටි ශ්‍රී.ලං. නිදහස් පක්ෂය ප්‍රජාතන්ත්‍රවාදය ඔස්සේ ක්‍රියාත්මක වන සංවිධිත පක්ෂයක් බවට පත් කරන්නට ඇය කටයුතු කළාය.ක්‍රියාශීලී තරුණ නායකයන්ට පක්ෂයේ දොරටු විවෘත කරමින් රටේ අනාගත නායිකයින් සඳහා දේශපාලනික මධ්‍යස්ථානයක් ලෙස ශ්‍රී ලංකා නිදහස් පක්ෂය ගොඩ නැගුවාය. පක්ෂය වටා ඒකරාශි වූ විවිධ බහුජන බලවේග විසිර යා නොදී ඒවා ශක්තිමත් ජනතා බලවේගයක් ලෙස පක්ෂ ඇතුලෙහි තහවුරු කිරීමට ඇය කටයුතු කළේ පක්ෂයට ඒකරාශී වූ නොයෙක් තරුණ නායකයන්ට පක්ෂය ගොඩනැගීමේ වගකීම පිරි නමමිනි.1970 දී ලද විශිෂ්ට මැතිවරණ ජයග්‍රහණයෙන් පසු නැවත වතාවක් අග්‍රාමාත්‍යධූරයට පත්වූ ඇය එහිදී තම පළමු ධූර කාලයේ දී ඉටුකළ ජනතා මෙහෙවරට නොදෙවෙනි ජනතා මෙහෙවරක් උදෙසා කැපවූවාය. නිදහස ලබාගෙන තිබුණද ඒ වනවිටත් යටත් විජිත හැව ඉවත දමා ගැනීමට අපට නොහැකිව තිබිණි.ශ්‍රී ලංකාව මුළුමනින්ම ජනරජයක් බවට පත්කරමින් අපේ රටේ ස්වාධීනත්වය ඉහළින් ඔසවා තබන්නට ඇය පෙරමුණ ගත්තේ ජනරජ ආණ්ඩු ක්‍රම ව්‍යවස්ථාව සකස් කිරීමට නායකත්වය දීමෙනි. එම ආණ්ඩු ක්‍රම ව්‍යවස්ථාව ක්‍රියාත්මක වූයේ ඉතා කෙටි කලක් බව සැබෑය. එහෙත් ඒ වනාහි ස්වදේශීය ජනතාවගේ අධිකාරියෙන් පැනනැගූ ප්‍රථම ආණ්ඩුක්‍රම ව්‍යවස්ථාවයි.එකල පැවැති ආර්ථික දර්ශනයට අනුව සිරිමාවෝ මැතිණිය ඉතා දුෂ්කර ආර්ථික මාවතක් තෝරා ගත්තාය. අපේ නිෂ්පාදන කර්මාන්ත දියුණු කරමින් කෘෂිකර්මය කෙරෙහි මූලික විශ්වාසය තබමින් ජාතික ආර්ථිකයක් ගොඩනැගීම ඇය තෝරාගත් මාර්ගයයි. ඒ මාර්ගයට බාධක පැමිණියේ දේශීය හේතුවලටත් වඩා විදේශීය හේතු නිසාය. 70 දශකයේ ඇතිවූ ලෝක ආර්ථික අර්බුදය හා තෙල් අර්බුදය නොවන්නට ඒ ජාතික නිෂ්පාදිත ආර්ථික මාවත බොහෝ සාර්ථක වන්නට ඉඩ තිබිණි.දැන් අප බොහෝ දුරක් ගොස් නැවත පැමිණ සිටින්නේ අපේ පුරන් කුඹුරු වගාකර ගනිමින්, අපේ කර්මාන්ත ශාලා ගොඩනගමින්, අපේ වරාය ගුවන් සේවා තහවුරු කරගනිමින් ජාත්‍යන්තර ආර්ථිකය තුළ රටක් හැටියට දෙපයින්් නැගී හිටීමේ ක්‍රියාදාමය වෙතටයි. අප යමින් සිටින මේ ගමනේ ප්‍රථම දුෂ්කර පියවර සියල්ලම ඉදිරියට තැබුවේ සිරිමාවෝ බණ්ඩාරනායක මැතිණියයි.ගැමි පීඩිත තරුණයන් කෙරෙන් මතු වූ 1971 කැරැල්ලට ඇය මුහුණ දුන්නේ ඒ කැරැලිකරුවන් කෙරෙහි වූ වෛරයකින් නොවේ. ඒ සිවිල් කැරැල්ලෙන් රට ගලවා ගැනීම සඳහා අවශ්‍ය කරන ආරක්ෂක ක්‍රියාමාර්ග උපරිම ලෙසට ගන්නා අතරම මේ තරුණ කැරලිකරුවන් පුනරුත්ථාපනය කරමින් කැරැල්ලට හේතුවූ සමාජ ආර්ථික ප්‍රශ්න සොයා බලා ඒවාට පිළියම් යොදන්නට ඇය කටයුතු කළේ මහා මානව වාදී මාතාවක් වශයෙනි.ජාත්‍යන්තර දේශපාලනයේ සිරිමාවෝ බණ්ඩාරනායක ලකුණ ඉතා දිදුලන සලකුණකි. සීතල යුද්ධයේ බල කඳවුරු දෙකට නොබෙදී තුන්වන ලෝකයේ රටවල් ස්වාධීන අනන්‍යතාවකින් යුතුව නැගී සිටීමේ නොබැඳි විදේශ ප්‍රතිපත්තිය ඉදිරියට ගෙන යාම නොබැඳි ව්‍යාපාරයට ජීවය දුන් තුන්වන ලෝකයේ රාජ්‍ය නායිකාව වූයේ සිරිමාවෝ මැතිණියයි. නොබැඳි ජාතීන්ගේ සමුළුව ශ්‍රී ලංකාවේ පවත්වමින් ශ්‍රී ලංකාව ජාත්‍යන්තර අවධානය කෙරෙහි රැගෙන යාමට ඇය සමත් වූවාය.අනගාරික දේශපාලනජය පරාජය දෙකෙහිදීම සිරිමාවෝ මැතිණිය ඇයට හුරුපුරුදු බෞද්ධ ජීවන ප්‍රතිපදාවේ පිහිටමින් උපේක්ෂා සහගතව අකම්පිතව කටයුතු කළාය. ඇය තරම් දේශපාලන පළිගැනීම්වලට ලක්වුණු නායිකාවක් ශ්‍රී ලංකාවේ මෑත ඉතිහාසයේ දක්නට නැත. ඇයගේ් ප්‍රජා අයිතිය තහනම් විය. විවිධ දූෂණ චෝදනා ගෙන එමින් ඇයට එරෙහිව මඩ ප්‍රචාර ගෙනයමින් ඇගේ චරිත ඝාතනය කරමින් මේ විශිෂ්ට කාන්තාවගේ කීර්තිනාමය විනාශ කිරීමට දුෂ්ට බලවේග නොකළා වූ දෙයක් නැත. ඇය දිවි හිමියෙන් රැකගත් පක්ෂය කඩා බිඳ දැමීම සඳහා පක්ෂයේ අභ්‍යන්තරයෙනුත් බාහිරිනුත් විවිධ කුමන්ත්‍රණ කලකෝලාහල පණගැන්විණි.ඒවා තම පවුල් අභ්‍යන්තරයෙන්ද මතුවීම විශේෂ කරුණකි. එහෙත් ඒ සියල්ලට ඈ මුහුණ දුන්නේ අධිරාජ්‍යයක් පාලනය කරන්නා වූ පාලකයෙකුට වඩා ගැඹුරු වූ, බලවත් වූ දේශපාලන පෞරුෂයක් පෙන්නුම් කරමිනි.තමා හැදී වැඩුණු සංස්කෘතිය ජීවන රටාව කිසිවිටෙකත් අවතක්සේරු නොකළ ඇය ඒ සංස්කෘතික උරුමය රැකගනිමින් පෝෂණය කිරීමට ආදර්ශවත් චර්යාවක නියැලුණි. ඇය තුන්වන වරටද ශ්‍රී ලංකා අග්‍රාමාත්‍ය ධූරයට පත්වන විට ඇය සිටියේ තම ජීවිතයේ වයෝවෘද්ධ සමයේය. ඇයගේ අවසානම කාලය ඇය ගතකළේ මහා ආධ්‍යාත්මික සාමයක ප්‍රීතිය භුක්ති වඳිමිනි.තම යුග මෙහෙවර ඉටුකළ ඇය දේශපාලන වශයෙන් පසුතැවුනේ නැත. ඒ මේ රටටත් ලෝකයටත් තමා නිෂ්පාදනය කළ පක්ෂයටත් කිසිදු අවැඩක් ඇයගෙන් සිදුනොවූ බැවිනි. රත්නපුරයේ ඈත පිටිසර ගම්මානයක ඉපදී හැදී වැඩී අගනුවරට පැමිණ අනගාරික දේශපාලන සංස්කෘතියට එක්වෙමින් රටේ ඉතිහාසය වෙනස් කළ රාජ්‍ය නායකයකුගේ බිරිය වී එම නායකයාගේ දේශපාලන උරුමය ඔස්සේ ඉදිරියට යමින් ලෝක කාන්තා දේශපාලනය දිග්විජය කළ ලෝකයේ පළමු අග්‍රාමාත්‍යවරිය වූ සිරිමාවෝ බණ්ඩාරනායක මැතිණියගේ අසිරිමත් ජීවිතය සද්් දේශපාලනය හදාරණ කිසිවෙකුටත් මගහැර යා හැකි ජීවිතයක් නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=f1007203</link>
    <topic>මැලේසියාව නම් විනෝදකාමී නගරය</topic>
    <author>සටහන හා ඡායාරූප මහානාම ගලහිටියාව මහනුවර උතුර විශේෂ</author>
    <content>අහස් කුසෙහි අඩි දහස් ගණනක් ඉහළින් දැන් අපි පියාසර කරමින් හිඳිමු. මධ්‍යම රාත්‍රියේ ගමන් ඇරඹූ නිසා ඝන අන්ධකාරය මිසක් අවට කිසිවක් නොපෙනේ. ගුවන් තලයේ පැය හතරක පමණ කාලයක් නිමා වෙද්දී වටින් ගොඩින් එළිය වැටෙන අලුයම් වේලෙහි නිල්ල පිරුණු සරුසාර කෙත් වතු සමූහයක් ගුවන් යානයෙන් පිටත බලද්දී දැක ගත හැකි විය. පැය හතර හමාරක පමණ ගුවන් කාලයක් නිම කොට අපි ගොඩ බැස්සේ අසිරිමත් මැලේසියාවේ ක්වාලාලාම්පූර් ජාත්‍යන්තර ගුවන් තොටුපොළටයි.මැලේසියාව නෙත් සිත් ඇඳ ගන්නා සුන්දර දසුන් පිරි අසිරිමත් දේශයකි. ඒ අසිරිමත් දේශය බලා ගිය ගමන අපි ක්වාලාලාම්පූර් ජාත්‍යන්තර ගුවන් තොටුපළින් ආරම්භ කළෙමු. සැබවින් ම ගුවන් තොටුපොළ සිත් වශීකරන තැනක් විය. එහි ඇත්තේ අති පිරිසිදු බවකි.ගුවන් තොටුපළේ පැය භාගයක් පමණ ගත කළ අප එහි සිට කි. මී. 75 ක පමණ ඈතින් පිහිටි අපේ නවාතැන වූ “ ග්‍රෑන්ඩ් කොන්ටිනෙන්ටල් “ හෝටලය වෙත ළඟා වීමු. කි. මී. 75 ක පමණ දුරක් යාමට ගතවූයේ පැයකට ආසන්න කාලයකි.ගමන් විඩාව හරිමින් මොහොතක් එහි ගත කළ අප උදේ ආහාරයෙන් සප්පායම් වී නැවතත් සංචාරය ආරම්භ කළෙමු. “ ජෙන්ටින් හයිලන්ඩ් “ යනු මැලේසියාවේ පිහිටි අනගිතම විනෝදකාමී නගරයයි. උස් කඳු සහිත ප්‍රදේශයක පිහිටි මේ නගරය මැලේසියාවේ සංචාරය කරන්නන් ගේ ප්‍රමුඛ නැරඹුම් ස්ථානයකි. ක්වාලාලාම්පූර් අගනුවර සිට කි.මී. 50 ක් පමණ ඈතින් පිහිටි ජෙන්ටින් හයිලන්ඩ් සැබවින්ම විනෝදකාමී නගරයෙකි.නගරයට ළඟා වීම සඳහා කඳු , හෙල්, පල්ලම් ඔස්සේ මහ වනය මැද්දෙන් දිවෙන කේබල් රථ සේවයකි. කේබල් රථයේ ගමන් කරන විට ඈතින් දිස්වන්නේ ගොඩනැගිලි හෝ මහා මාර්ග හෝ වෙනත් කිසිවක් නොව කඳු හෙල් පසුකොට මහ වනය මැදින් එහාට මෙහාට ගමන් කරන කේබල් රථ සමූහයම පමණි. වනය මැදින් ගමන් කරන විට සිතට දැනෙනුයේ අසීමිත බියකි. එහෙත් බිය මැඬගෙනම කි.මී. 5 කට අධික දුරක් කේබල් රථයෙන් ගමන් කළ අපි “ ජෙන්ටින් හයිලන්ඩ්” වෙත ළඟා වීමු.“ ජෙන්ටින් හයිලන්ඩ් “ යනු කලාතුරකින් දැකිය හැකි සුන්දරත්වයන් උරුම කරගත් දැකුම්කළු නගරයකි. ක්‍රීඩාගාර, මනරම් උද්‍යාන, ජල ක්‍රීඩාගාර, අවන්හල් , සුපිරි වෙළෙඳ සංකීර්ණ , දූපත්, ජලාශ හා විවිධ මාදිලියේ ක්‍රීඩා පද්ධති රාශියකින් සමන්විත ය.නගරයට ඇතුළු වන විට ලබා ගන්නා ප්‍රවේශපතකින් මේ සියල්ලට ම සහභාගී වීමට ලැබීම මෙහි විශේෂත්වයකි. එමෙන් ම අති බිහිසුණු විනෝදාංශ රැසකි. බාල, මහළු, තරුණ , වැඩිහිටි, ස්ත්‍රී , පුරුෂ කාටත් සහභාගි විය හැකි විනෝදාංශ ද බොහෝ ය.සන්ධ්‍යා කාලය එළඹෙත් ම විදුලි බුබුළුවලින් ආලෝකමත් වූ ජෙන්ටින් නගරය සංගීතයට චමත්කාර ජනක පසුතලයක් සපයයි. වතුර මල්වල රළ තරංග නැටුම් දක්වන විලාශයක් ගනී.අවදානම හැම අවස්ථාවකදීම ජීවිතයට එක් කරනුයේ නැවුම් බවකි. ආශ්වාදයකි. දෛනිකව ඒකාකාරී දිවියක් ගෙවද්දී විඩා බරින් රෝගාතුර වන මනසට යම් අස්වැසිල්ලක් ගෙන දීමට ක්‍රීඩාව ඔබට සහාය වනු ඇත.මේ සුන්දරත්වයන් සියල්ල එක්කර ගනිමින්, ත්‍රාසය, භීතිය හා අවිනිශ්චිත බව කැටිකර ගත් අපූර්වතම ගමනකි බෝට්ටු සවාරිය. මේ ත්‍රාසජනක බෝට්ටු සවාරියට යොදා ඇත්තේ අඩි 3 ක් පමණ පළලැති, අඩි 10 ක් පමණ දිගැති බෝට්ටු විශේෂයකි. ගමන් කළ හැක්කේ එක් එක් කෙනාට පසු පසින් සිවු දෙනෙකුට පමණි.ආරක්ෂාකාරී බව තම තමන් ම තහවුරු කර ගත යුතු ය. ඉතාමත් පටු දිය දහරාවක් දිගේ ඉදිරියට ඇදෙන බෝට්ටුව එක් ස්ථානයක දී දියෙන් වෙන් වී විදුලියෙන් උස් ස්ථානයකට නැඟ එක්වර ම ගමන් කරන්නන් මරහඬ දෙද්දී ජලාශයකට පතිත වේ.වැඩිදියුණු කළ තාක්ෂණ ක්‍රමවේදය නිසා කිසිවෙකුටත් අනතුරක් සිදු නොවේ. මෙවන් ත්‍රාසජනක හැඟීම් දනවන දුම්රිය සේවාවක් හා මෝටර් රථ සේවාවක් ද ක්‍රියාත්මක වේ.දුම්රියේ වාඩි වූවා පමණි. බඳ පටි තදකර ගන්නැයි අණ ලැබිණි. එන්ජිම ක්‍රියාත්මක විණි. සෙමින් සෙමින් ගමන් ගත් දුම්රිය ඉතා අධික වේගයෙන් අඳුරු ගුහා මැදින් ගමන් කරන්නට විණි.ජීවිත ආශාව නැති කරමින් දුම්රියේ බියකරු ගමනට කෑ කෝ ගැසීම් ඇති විය. මේ ත්‍රාසජනක ගමනේ ආරම්භක ස්ථානයට ළඟා විනි. ඇඟට ලේ ඉණුවේ ඉන් පසුවයි. මේ ගමන හදවත් රෝගීන්ට තහනම් බවට දැන්වීමක් ද ප්‍රදර්ශනය කර ඇත.සිත පුරා වෙළීගිය බලාපොරොත්තුවේ හැඟීම් සමුදාය, ත්‍රාසජනක බෝට්ටු පැදීම හා දුම්රිය ගමනේ යෙදීම හැම අතින් ම සිත් පාරන්නක් විය. කෙසේ හෝ මෙම ක්‍රීඩාවල අවිනිශ්චිත බව සමඟ මෙන් ම අපූරුත ම සුන්දරත්වයේ ද ආශ්වාදය ලැබ හිරු කෙමෙන් අවරට යද් දී නවාතැනට සේන්දු වීමු.මගේ නැරඹුම් ලේඛණයේ ඊළඟට සඳහන් වූයේ මීට පෙර ශ්‍රී ලංකාවේ දී දින දර්ශන මගින්, පොත්පත් සඟරා හා ඡායාරූප මගින් දැක තිබූ මැලේසියාවේ “ මොනරා” කුලුන නැරඹීමයි. මීටර් 421 ක් උසැති මෙම කුලුන ලෝකයේ සිවු වැනි උස ම කුළුණයි. ඉහළ වෘත්තාකාර කොටස මහල් 10 කින් යුක්ත ය.අවන්හල්, සම්මන්ත්‍රණ ශාලා, ගුවන් විදුලි මධ්‍යස්ථානයක් හා විදුලි සන්දේශ සේවා මධ්‍යස්ථානයකින් ද සමන්විත ය. කුලුනෙහි ඉහළ කොටසට ගිය විට ක්වාලාලාම්පූර් නගරය ඉතාමත් දර්ශනීයවත් අලංකාරවත් ලෙසත් දිස් වේ.මෙනාරා කුලුනෙන් නික්මුණු අප ඊළඟට ගියේ ක්වාලාලාම්පූර් නගරයේ ම පිහිටි “ පෙට්‍රොනාස් “ කුලුනු දෙක නැරඹීමට ය. පෙට්‍රොනාස් අරුම පුදුම නිමැවුමකි. උස අඩි 1453 කි. සුපිරි වෙළෙඳ සංකීර්ණ, සංගීත මණ්ඩප, කලා මණ්ඩප රැසකි, ක්වාලාලාම්පූර් හි වැදගත් ස්ථානයක් වන පෙට්‍රොනාස් විවේකය විනෝදයෙන් ගත කිරීමට කැමැති සංචාරකයින්ට අනගි තැනකි. අසීමිත සුන්දර දසුන් නොමිලේම නැරඹීමට පුළුවන.අහස උසට ඉදිවුණු ගොඩනැගිලි නගරයේ ක්ෂිතිජය නිශ්චය කර ගැනීමට සංචාරකයන්ට උදව් කරන්නා වැනි ය. ඒවා ඒ තරම් උස ගොඩනැගිලි ය. අධිවේගී මාර්ග පද්ධතිය ඉතාමත් දැකුම්කළු ය. මැලේසියාවේ අලංකාරය දර්ශනීයත්වය මොනවට කියාපාන මාර්ග පද්ධතියකි.ඔබටත් මැලේසියාවේ සංචාරය කිරීමට අවස්ථාව උදාවුවහොත් ක්වාලාලාම්පූර්හි “ මෙනාරා” කුලුන, “ ජෙන්ටින් හයිලන්ඩ්” විනෝදකාමී නගරය අමතක නොකරන්න. එය ඔබ ගේ ජීවිතයේ කිසිදා අත් නොවිඳි අත්දැකීමක මතක සටහන් වනු ඒකාන්ත ය. අතිශය දීර්ගවූත්, සුන්දරවූත් මැලේසියානු සංචාරයට නැවතීමේ තිත තබා අපි සුපුරුදු ගුවන් යානයෙන් සියරට බලා ගමන් ඇරඹුවෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>20</day>
    </date>
    <link>http://www.dinamina.lk/2010/07/20/_art.asp?fn=f1007204</link>
    <topic>සමගියෙන් වෙළුණු තුරුවැල් සොයා සිංහරාජයට</topic>
    <author>සටහන පාඨලී රෝහණ ජයන්ත ඡායාරූප ප්‍රදීප් පත්මපෙරුම</author>
    <content>සිංහරාජ වන අඩවියට යාන්තමින් පිය සටහන් තබන විට හිරු කුමරු වළා කැටිති ඉරා ගෙන තුරුවැල් මතින් හිරු කිරණ පොළොව සිප ගැනීමට මාන බලමින් සිටියහ.දිගු කලක් තිස්සේ හමා ගිය කුරිරු ත්‍රස්තවාදය නිමා කර රට එක්සේසත් කළ පසු සිංහරාජය බලා පියවර ඔසවන මේ ගමන විටක ත්‍රාසජනකය, තවත් විටක සුන්දරත්වයෙන් අනූන යි. පාරිසරික හා භූගෝ්ලීය තත්ත්වයන් සැලකීමේ දී සිංහරාජ වනාන්තරය පහතරට වැසි වනාන්තරයක් ලෙස හෝ නිවර්තන තෙත් සදාහරිත වනාන්තරයක් ලෙස හැඳින්විය හැකිය.ගාල්ල, මාතර, රත්නපුර යන දිස්ත්‍රික්ක තුනකට මායිම්ව පිහිටි සිංහරාජ වනාන්තරය හෙක්ටයාර 11187 ක විශාලත්වයෙන් යුක්ත ය. මේ සොඳුරු වන භූමිය දිගින් කිලෝමීටර 21 ක්ද පළලින් කිලෝමීටර 7 ක්ද අවම පළල ස්ථානය කිලෝමීටර 3 ක් ලෙසද පිහිටයි. ජෛව විවිධත්වයේ කොදු නාරටිය බදු මේ භූමිය වන සංරක්ෂණ දෙපාර්තමේන්තුව යටතේ පාලනය වේ.බ්‍රිතාන්‍ය යටත් විජිත සමයේ දී ‘Waste Lands ordinance’ නම් ආඥා පනත යටතේ 1875 මැයි මස 08 වන දින අංක 4046 දරණ ගැසට් නිවේදනයට අනුව සිංහරාජය හෙක්ටයාර 2428.1 ක වනාන්තර ප්‍රමාණයක් ‘සිංහරාජ මූකලාන’ ලෙස නම් කෙරුණි. ඉන් අනතුරුව 1926 මැයි 21 වන දින තවත් හෙක්ටයාර 3724.6 ක් ඊට එක්කර තිබේ. 1972 – 1977 සිංහරාජයේ අඳුරු වකවානුව ආරම්භ වීමත් සමග විවිධ මාර්ග ඔස්සේ සිංහරාජය තුළට මාර්ග තනා තුනී ලෑලි සංස්ථාව සඳහා දැව හෙළීම් සිදු කරන ලදී.1978 වර්ෂයේදී සිංහරාජය ආරක්ෂා කර ගැනීමේ අරමණින් ‘මිනිසා සහ ජෛව ගෝල රක්ෂිතයක්’ ලෙස නම් කරන ලදී. ඉන් පසුව 1988 අංක 4 දරණ ජාතික වන භූමි පනත යටතේ 1988 ඔක්තෝබර් 21 වන දින අංක 528 / 14 දරණ ගැසට් නිවේදනය මගින් සිංහරාජ වනාන්තරයෙහි හෙක්ටයාර 11187 ක වන භූමි ප්‍රමාණයක් ජාතික උරුම වන භූමියක්’ ලෙස ප්‍රකාශයට පත් කරන ලදී.මෙසේ සිංහරාජයේ වැදගත්කම අවබෝධ කර ගනිමින් එය ආරක්ෂා කිරීම සඳහා ක්‍රියාත්මක කරන ලද විවිධ ක්‍රියාමාර්ගයන්ට සාපේක්ෂව ජාත්‍යන්තර වශයෙන්ද වැඩි අවධානයක් යොමු කෙරිණි.එහි ප්‍රතිඵලයක් වශයෙන් සිංහරාජයේ ජෛව විද්‍යාත්මක සහ පාරිසරික අගය අවබෝධ කර ගනිමින් 1989 වසරේ දී යුනෙස්කෝව මගින් සිංහරාජය ලෝක උරුමයක් ලෙස නම් කරන ලදී. එය ජාත්‍යන්තර වශයෙන් සිංහරාජය ආරක්ෂා කර ගැනීමට මහත් පිටුවහලක් වූවා සේම මේ කුඩා දිවයින තුළ පිහිටි සිංහරාජ වන අඩවිය මුළු මහත් ලෝකයාගේම අවධානය යොමු වීමටද හේතු විය.පහතරට තෙත් කලාපයේ පිහිටි අති රමණීය සිංහරාජ වන අඩවිය නිවර්තන වැසි වනාන්තරයකි. මෙම වනපෙතට අවුරුද්ද මුළුල්ලේ නිරිත දිග සහ ඊසාන දිග මෝසමෙන් වර්ෂාව ලැබෙන අතර නිරිත දිග මෝසම් මගින් වැඩි වර්ෂාපතනයක් මැයි සැප්තැම්බර් මාසවලදී ලැබේ.සිංහරාජයේ සාමාන්‍ය වාර්ෂික වර්ෂාපතනය මිලිමීටර 3500 මිලිමීටර 5000 දක්වා ඉතා ඉහළ අගයක් ගනු ලැබේ. එමෙන්ම වර්ෂය පුරාම පැතිරුණු වර්ෂාපතනයක් ලැබීම හේතුවෙන් සිංහරාජය ආශ්‍රිතව උෂ්ණත්වය පහළ අගයක් ගැනීමට හේතු පාදක වී ඇත. මෙහි වාර්ෂික උෂ්ණත්වය සෙල්සියස් අංශක 18 – 27 අගයක් ගන්නා අතර වාතයේ සාපේක්ෂ ආර්ද්‍රතාවය ඉතා ඉහළ අගයක් ගනී. එනම් 75 % - 80 % පමණ වේ.ඉහළ වර්ෂාපතනයත් සමග සිංහරාජය ඉතා හොඳ ජල පෝෂක ප්‍රදේශයක් බවට කටයුතු කරයි. සිංහරාජයෙන් පෝෂණය වන ප්‍රධාන ගංගා දෙකකි. එනම් දකුණු ප්‍රදේශයෙන් ගලායන ගිං ගඟ සහ උතුරු ප්‍රදේශයෙන් ගලා යන කළු ගඟයි. මේ ප්‍රධාන ගංගා දෙකට අමතරව එම ගංගාවන් පෝෂණය වන රමණීය වූ ශාඛා කීපයකි.උතුරු ප්‍රදේශයේ ඇති නාපොළ දොළ, කොස් ගුලන ගඟ, පිටකැලේ ගඟ, කළු ගඟ පෝෂණය කරන අතර මහදොළ කලුකන්දාව ඇළ, ආරනුවදොළ, සිංහරාජයේ වටිනාකම ලොවට කියා පාමින් ගිං ගඟ පෝෂණය කරයි.ශ්‍රී ලංකාවට ආවේණික සපුෂ්ප ශාක විශේෂ 926 ක්ද වේවැල් විශේෂ 10 අතරින් විශේෂ 9 ක් සිංහරාජය ආශ්‍රිතව වාර්තා වේ. එමෙන්ම උඩවැඩියා ශාක විශේෂ 173 ක් ශ්‍රී ලංකාව තුළ වාර්තා වන අතර ඉන් 80 කට ආසන්න සංඛ්‍යාවක් සිංහරාජ වන අඩවියෙන් වාර්තාවීම සුවිශේෂත්වයකි. සත්ව සංතතිය දෙස බැලීමේදී සත්ව කාණ්ඩ 06 කට අයත් සත්ව විශේෂ 450 කට ආසන්න සංඛ්‍යාවක් සිංහරාජය ආශ්‍රිතව වාර්තාවන අතර ඉන් විශේෂ 137 ක් ලංකාවට ආවේනික වේ.එසේම පරිසර පද්ධතීන් හා සසඳා බලන කළ ශ්‍රී ලංකාවේ වාර්තාවන මුළු සමනල විශේෂ 243 ක් අතරින් විශේෂ 100 ක් පමණ මේ රමණීය වන පෙත ආශ්‍රිතව වාර්තා වේ.මෙහි තවත් වැදගත් කමක් උසුලන්නේ ජලජ පරිසර පද්ධතීන්වල වාසය කරන මත්ස්‍ය විශේෂ 82 ක අතරින් 26 ක් සිංහරාජය තම වාස භූමිය කර වාසය කිරීමයි.එමෙන්ම උභය ජීවීන් විශේෂ 91 ක්ද උරග විශේෂ 105 ක්ද පක්ෂි විශේෂ 154 ක් වශයෙන්ද ක්ෂිරපායි විශේෂ 45 ක්ද මේ අති රමණීය වූ සොබාදම් දිනිතියගේ පිහිට පතාගෙන වාසය කිරීම පුදුම දනවන සුළුය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007211</link>
    <topic>ජගත් මූල්‍ය ආයතනයෙන් රුපියල් කෝටි 11,000ක් ගනී</topic>
    <author/>
    <content>යටිතල පහසුකම් ජාලය පුළුල්කොට සංවර්ධනය කිරීම සඳහා ජගත් මූල්‍ය ආයතනයෙන් රුපියල් කෝටි 11,000ක මුදලක් ලබාගැනීමට රජය සූදානම් වේ.මේ මුදලේ වටිනාකම අමෙරිකානු ඩොලර් බිලියනයකි. අධිවේගී මාර්්ග, වරාය, ගුවන්තොටුපළ සංවර්ධනය සඳහා මේ මුදල යොදවනු ඇත. වසර 2005 වන විට අඩු ආදායම්ලාභී රටවල් ලේඛනයේ සිටි ශ්‍රී ලංකාව දැන් පහළ මධ්‍යම ආදායම් ලබන රටක් ලෙස ඉදිරියට ගොස් තිබේ.ජගත් මූල්‍ය ආයතනයෙන් මේ මුදල ලබාගැනීමට හැකි වී ඇත්තේ ශ්‍රී ලංකාව ලැබූ එම ආර්ථික ජයග්‍රහණය නිසා බව ශ්‍රී ලංකා මහ බැංකුවේ ජ්‍යෙෂ්ඨ නියෝජ්‍ය අධිපති ධර්මා ධීරසිංහ මහතා දිනමිණට පැවැසී ය.2004 දී අමෙරිකානු ඩොලර් 1000ට වඩා අඩු මට්ටමක පැවැති ඒක පුද්ගල ආදායම මේ වනවිට ඩොලර් 2060 දක්වා ඉහළ ගොස් ඇත. තව වසර හතරකින් එය ඩොලර් 4000 දක්වා වැඩි කිරීම රජයේ ඉලක්කය වී තිබේ.ශ්‍රී ලංකාවේ සමස්ත ආර්ථික වර්ධන වේගය ශීඝ්‍ර ලෙස ඉහළ යෑම, උද්ධමනය, පොලී අනුපාත, අයවැය පරතරය යනාදිය පහළ යෑම සහ රුපියලේ ස්ථායිතාව සුරක්ෂිතවීම යනාදී කරුණු මුල්කොට ජාත්‍යන්තර මුල්‍ය අරමුදල මෑතකදී ප්‍රකාශයට පත් කෙළේ, තවදුරටත් අඩු ආදායම් ලාභී නාමලේඛණයේ රැඳී සිටීමට මෙරටට සිදු නොවන බව යැයි ද ධීරසිංහ මහතා ප්‍රකාශ කෙළේ ය.ජාත්‍යන්තර මූල්‍ය වෙළෙඳපොළින් අරමුදල් ලබා ගැනීම පහසු කිරීම සඳහා ශ්‍රී ලංකාව මේ වනවිට තම ණය ගෙවීම් පිළිබඳ පැහැදිලි ශ්‍රේණිගත කිරීමක් ලබා ගැනීමට පියවර ගෙන තිබේ. ඒ අනුව ස්වෛරිත්ව ශ්‍රේණීගත කිරීම් ලබා ගැනීම සඳහා අප කෙසේ ක්‍රියා කළ යුතු දැයි නිර්දේශ කිරීමට හා උපදෙස් ලබා ගැනීමට ලොව පිළිගත් බැංකු හා අයෝජන ආයතන තුනක උපදේශක මඩුල්ලක්ද පත්කොට ගෙන ඇත.වසර 2014 වනවිට ආයෝජන ශ්‍රේණිය දක්වා ඉහළ ශ්‍රේණිගත කිරීමක් අපේක්ෂාවෙන් ඒ අරමුණට ළඟාවීමට මඟපෙන්වීම් හා සහයෝගය ලබා ගැනීමට ජාත්‍යන්තර බැංකු 3ක් වන එච්.එස්.බී.සී. (හොංකොං ඇන්ඩ් ෂැංහයි බෑන්කින් කෝපරේෂන් ලිමිටඩ් )බෑන්ක් ඔෆ් අමෙරිකා, මෙරිල් ලින්ඩ් සහ ද රෝයල් බෑන්ක් ඔෆ් ස්කොට්ලන්ඩ් ආයතන තුනේ සහාය මෙරටට ලබා ගැනීමට තීරණයකොට තිබේ.ශ්‍රී ලංකාවේ ස්වෛරීත්ව ශ්‍රේණිගත කිරීම පිළිබඳ සොයා බැලීමට ශ්‍රී ලංකා මහ බැංකුවේ මුල්‍ය මණ්ඩලය කමිටුවක්ද පත්කොට තිබුණි. මේ වැඩපිළිවෙළ වසර 2014 වනවිට සාර්ථකව ක්‍රියාත්මකකොට අවසන් කිරීම එහි අරමුණ වී ඇත.මෙලෙස ඉතා දුරදිග බලා ආර්ථික සහ සාමාජයීය අංශ සංවර්ධනයට මුලපුරා සිටින ශ්‍රී ලංකාව, ආසියාවේ දියුණුම රටක්වීම වැළැක්විය නොහැකි බවට සාධක පහළ වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007212</link>
    <topic>ඛනිජ තෙල් සංස්ථාවෙන්මුළු රටටම එල්. පී. ගෑස්</topic>
    <author>සුභාෂිනී සේනානායක</author>
    <content>ලංකාවට අවශ්‍ය සම්පූර්ණ එල්.පී. ගෑස් ප්‍රමාණය තව මාස 42කින් ශ්‍රී ලංකාවේම නිෂ්පාදනය කිරීමට ලංකා ඛනිජ තෙල් සංස්ථාව සූදානම් වේ. ඒ සඳහා සපුගස්කන්ද තෙල් පිරිපහදුව රුපියල් කෝටි 1500ක වියදමින් පුළුල් කිරීමටත් නවීකරණය කිරීමටත් පියවර ගනු ඇත.ඛනිජ තෙල් සංස්ථාව ආරම්භ කර ඇති මේ නව ව්‍යාපෘතිය යටතේ ශ්‍රී ලංකාවට අවශ්‍ය ගෘහස්ථ සහ කර්මාන්ත සඳහා අවශ්‍ය එල්.පී. ගෑස් ලබාදීමට ඉඩකඩ සැලසේ.ඛනිජ තෙල් සංස්ථාවේ මේ නව වැඩපිළිවෙළ යටතේ අමෙරිකානු ඩොලර් මිලියන 120ක වියදමින් කෙරවළපිටියේ ඉදිකළ ගෑස් පර්යන්තය මුළුමනින්ම වසා දැමීමට සිදුවනු ඇතැයි තෙල් සංස්ථා ආරංචි මාර්ග අනාවරණය කරයි.මේ අනුව එම පර්යන්තයේ අබලිද්‍රව්‍යවල වටිනාකම පමණක් ඉතිරිවනු ඇතැයි ද එම ආරංචි මාර්ග පවසයි. මේ අතර ශ්‍රී ලංකාවේ එල්.පී. ගෑස් පරිභෝජනය මෙට්‍රික් ටොන් 130,000ක් වන අතර එය 2014 වනවිට 1, 50, 000 දක්වා වැඩිවනු ඇත.ශ්‍රී ලංකාවට අවශ්‍ය ගෑස් ශ්‍රී ලංකාවේම නිෂ්පාදනය කර ගැනීම නිසා රුපියල් කෝටි 9750 ක් ඉතිරි කර ගැනීමට හැකි වේ. මේ නිසා පිරිපහදු කළ පෙට්‍රල් සහ ඩීසල් ආනයනයද මුළුමනින්ම නතර වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007213</link>
    <topic>ජාතික සන්ධානය පවත්වනඋද්ඝෝෂණයට ජවිපෙ විතරයි</topic>
    <author>වෙල්ලස්සේ බණ්ඩාර සහ නිරූෂි විමලවීර</author>
    <content>ප්‍රජාතන්ත්‍රවාදී ජාතික සන්ධානය අද පැවැත්වීමට සැලැසුම් කැර තිබෙන උද්ඝෝෂණයට, ජනතා විමුක්ති පෙරමුණ හැරුණු කොට සෙසු පක්‍ෂ කිසිවක් සහභාගි නොවන බව එම පක්‍ෂවල නායකයෝ ප්‍රකාශ කරති.”පවුල්වාදයට” එරෙහිව උද්ඝෝෂණයක් පැවැත්වීමට ප්‍රජාතන්ත්‍රවාදී ජාතික සන්ධානය එකඟතාවකට පැමිණ නැතැයි එම සන්ධානයේ නියෝජ්‍ය නායක හා නව සිහළ උරුමයේ නායක සරත් මනමේන්ද්‍ර මහතා පවසයි.අද පැවැත්වෙන උද්ඝෝෂණය ප්‍රජාතන්ත්‍රවාදී ජාතික සන්ධානයේ උද්ඝෝෂණයක් නොව එය හුදෙක් ජනතා විමුක්ති පෙරමුණේ උද්ඝෝෂණයක් පමණක් වන බව ද, ඒ මහතා අවධාරණය කරයි. ”ජෙනරාල් වහා නිදහස් කරනු” යන තේමාව යටතේ සාමකාමී උද්ඝෝෂණයක් පැවැත්වීමටත්, සාමකාමී පෙළපාළියක් යෑමටත් ප්‍රජාතන්ත්‍රවාදී ජාතික සන්ධානය මුලින් තීරණය කර තිබූ බව පවසන සරත් මනමේන්ද්‍ර මහතා, ඒ අරමුණින් පරිභාහිර වූ වෙනත් අරමුණක් යටතේ උද්ඝෝෂණයක් පැවැත්වීමට තම පක්‍ෂය එකඟ නොවූ බව ද ඒ මහතා කියා සිටී.එමනිසා අද (21) පැවැත්වෙන උද්ඝෝෂණයට ජනතා විමුක්ති පෙරමුණ හැරුණුකොට ප්‍රජාතන්ත්‍රවාදී ජාතික සන්ධානයේ සෙසු පක්‍ෂ සහභාගි නොවන බවත්, මේ උද්ඝෝෂණය තමන් වර්ජනය කිරීමට තීරණය කැර ඇති බවත් සන්ධානයේ නියෝජ්‍ය නායක සරත් මනමේන්ද්‍ර මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007214</link>
    <topic>සරත් ෆොන්සේකා ගෙනා ජනාධිපතිවරණ පෙත්සම විභාගයට නොගෙන ඉවත දමන්න</topic>
    <author>නෙල්කා මැදගෙදර</author>
    <content>ජනාධිපති මහින්ද රාජපක්ෂ මහතා ජනාධිපති ධූරයට පත්වීමට එරෙහිව, විශ්‍රාමික ජෙනරාල් සරත් ෆොන්සේකා මහතා ගොනු කළ ජනාධිපතිවරණ පෙත්සම විභාගයට නොගෙන මුල් අවස්ථාවේදීම ප්‍රතික්ෂේප කරන්නැයි මැතිවරණ කොමසාරිස් දයානන්ද දිශානායක මහතා ඊයේ (20) ශ්‍රේෂ්ඨාධිකරණයෙන් ඉල්ලා සිටියේය.ජනාධිපති මැතිවරණ පෙත්සම සම්බන්ධයෙන් මූලික විරෝධතා ගොනු කරමින් මැතිවරණ කොමසාරිස්වරයා මෙම ඉල්ලීම කළේය.මෙම පෙත්සම ඉදිරියට ගෙන යාමට තරම් ප්‍රමාණවත් කරුණු සාධක සහිතව ඉදිරිපත් කිරීමට ෆොන්සේකා මහතා අපොහොසත් වී ඇතැයි මැතිවරණ කොමසාරිස්වරයා එම විරෝධතා මගින් පෙන්වා දී තිබේ.මැතිවරණ කොමසාරිස්වරයා සඳහන් කරන අන්දමට, විශ්‍රාමික ජෙනරාල් සරත් ෆොන්සේකා මහතා, අංක 1981 අංක දරන ජනාධිපති මැතිවරණ පෙත්සම් පනතට පරිබාහිරව යමින් මෙම පෙත්සම ඉදිරිපත් කර ඇත.එම පනත අනුව ජනාධිපති මැතිවරණ පෙත්සමක් ගොනු කළ විගස ඒ පිළිබඳව නොතිසි අදාළ සියලු පාර්ශ්වයන් වෙත ලබාදිය යුතුයි.එහෙත්, පෙත්සම ගොනු කළ බවට නොතිසි තමන්ට ලැබුණේ පෙත්සම ගොනුකොට දින 10 ක් ගතවීමෙන් පසුව බව මැතිවරණ කොමසාරිස්වරයා සඳහන් කරයි. එසේම මැතිවරණ දිනයෙහි පෙත්සම්කාර ෆොන්සේකා මහතා ඡන්දය ප්‍රකාශ නොකළ බව ප්‍රකාශ වීමත් සමඟ රජයේ මාධ්‍ය මගින් පෙත්සම්කරුට එරෙහිව විවිධ ප්‍රකාශ ප්‍රචාරය කළ බව ඡන්ද පෙත්සමේ සඳහන් කර ඇත.එම ප්‍රකාශයන් සිදුකළ බව පවසන හඩ්සන් සමරසිංහ, සරත් කෝන්ගහගේ, විමල් වීරවංශ නීතිඥ කාලිංග ඉන්ද්‍රතිස්ස සහ ජනාධිපති නීතිඥ රසික් සරූක් යන අය මහින්ද රාජපක්ෂ මහතාගේ නියෝජිතයන් බවට පෙත්සම්කරු චෝදනා කර ඇත.එහෙත් එම චෝදනා තහවුරු කළ හැකි සාධක පෙත්සම්කරු විසින් ඉදිරිපත් කර නැතැයි මැතිවරණ කොමසාරිස්වරයා සඳහන් කර ඇත.එසේම පෙත්සම්කාර ජෙනරාල් ෆොන්සේකා මහතා ටී.එන්.ඒ. සංවිධානය සමඟ සම්බන්ධතා පවත්වන බවට මාධ්‍ය මගින් සාවද්‍ය ප්‍රකාශ කරන ලදැයි එම ඡන්ද පෙත්සම මගින් චෝදනා කර තිබිණි.ඡන්ද පෙත්සමකදී ඉදිරිපත් කරන එබඳු චෝදනා ඔප්පු කිරීම සඳහා සාධක ඉදිරිපත් කළ යුතු බව ජනාධිපතිවරණ පෙත්සම් පනතෙහි 91 (බී) වගන්තියෙහි දැක්වේ. එහෙත් පෙත්සම්කරු එම කරුණු සාධක සහිතව ඉදිරිපත් කර නැත.ඒ අනුව පෙත්සම පවත්වාගෙන යාමේ හැකියාවක් පෙත්සම්කරුට නොමැති බැවින්, එම පෙත්සම ඉවත දමන්නැයි මැතිවරණ කොමසාරිස්වරයා අධිකරණයෙන් ඉල්ලා සිටී. ජනාධිපතිවරණයේ දී විවිධ දූෂණ සහ අක්‍රමිකතා සිදුවී ඇති බැවින් ජනාධිපති ධූරයට මහින්ද රාජපක්ෂ මහතා පත්වීම බලරහිත කරන්නැයි ඉල්ලා විශ්‍රාමික ජෙනරාල්වරයා මෙම ඡන්ද පෙත්සම ඉදිරිපත් කර ඇත.නියමාකාරයෙන් පත්වූ ජනාධිපතිවරයා සරත් ෆොන්සේකා මහතා බව ප්‍රකාශ කරන්නැයිද පෙත්සම මගින් අධිකරණයෙන් ඉල්ලා තිබේ. ැතිවරණ කොමසාරිස්වරයා හැර සෙසු සියලු වගඋත්තරකරුවන් විසින් පෙත්සමට සම්බන්ධ මූලික විරෝධතා මීට පෙර ඉදිරිපත් කර තිබිණි. ජනාධිපතිවරණයට ඉදිරිපත් වූ අපේක්ෂකයන් විසිඑක් දෙනාත්, මැතිවරණ කොමසාරිස්වරයා ඇතුළු පිරිසකුත්, මෙහි වගඋත්තරකරුවෝ වෙති.මෙම ඡන්ද පෙත්සම සැප්තැම්බර් මස 13, 14 සහ 15 යන දිනයන්හිදී පංච පුද්ගල ශ්‍රේෂ්ඨාධිකරණ විනිසුරු මඩුල්ලක් හමුවෙහි කැඳවීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007215</link>
    <topic>රොබට් ඕ බ්ලේක්අද දිවයිනට</topic>
    <author>මහින්ද අලුත්ගෙදර</author>
    <content>ශ්‍රීලංකා රජය සමඟ විශේෂ සාකච්ඡාවක් සඳහා දකුණු හා මධ්‍යම ආසියානු සබඳතා පිළිබඳ අමෙරිකානු සහකාර රාජ්‍ය ලේකම් රොබට් ඕ බ්ලේක් මහතා අද (21) දිවයිනට පැමිණේ.යුද ජයග්‍රහණයෙන් වසරකට පසුව ඇති වී තිබෙන ප්‍රගතිය පිළිබඳව ශ්‍රී ලංකා රජය සමඟ සාකච්ඡා කිරීම ඔහුගේ මේ සංචාරයේ අරමුණ බව ශ්‍රී ලංකාවේ අමෙරිකානු තානාපති කාර්යාලය සඳහන් කරයි.ශ්‍රී ලංකා රජය සමඟ මෙන්ම ඒ මහතා ඊට අමතරව සෙසු දේශපාලන පක්ෂ නියෝජිතයන්, ව්‍යාපාරික නායකයන් හා සිවිල් සමාජ නියෝජිතයින් ද හමු වී සාකච්ඡා කිරීමට නියමිත බවද අමෙරිකා තානාපති කාර්යාලය පවසයි.අමෙරිකානු උප රාජ්‍ය ලේකම්වරයාගේ ශ්‍රී ලකා සංචාරය අතරතුර මාලදිවයිනේ සංචාරය කිරීමටද බලාපොරොත්තු වන බව ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007216</link>
    <topic>ඇස් කණ්ණාඩියක් ලබාගෙනයාපනය නොමිලේ බලාගන්න</topic>
    <author>සුභාෂිනි සේනානායක</author>
    <content>එරික් රාජපක්ෂ සමාගමක ඇස් කණ්ණාඩියක් මිලදී ගන්නා ඕනෑම අයකුට අද (20) සිට “තිනකරන්” සුඛෝපභෝගි බස් සේවාව මගින් යාපනයට යාමට හෝ කොළඹ ඒමට නොමිලේ ටිකට් පතක් ලබාදීමට තීරණය කර තිබේ.එරික් රාජපක්ෂ ඇස් කණ්ණාඩි සමාගම මෙම සේවාව ලබාදීමට තීරණය කර ඇත්තේ යාපනයේ සිට කොළඹට ඇස් කණ්ණාඩි ලබා ගැනීම සඳහා විශාල පිරිසක් පැමිණීම හේතුකොට ගෙන බවඑරික් රාජපක්ෂ සමාගමේ අධ්‍යක්ෂ රජිව් රාජපක්ෂ මහතා “දිනමිණ”ට පැවසීය. ලේක්හවුස් ආයතනය මගින් දිනපතා යාපනය දක්වා ධාවනය කරන සුඛෝපභෝගි බස් සේවාව මේ සඳහා යොදා ගත්තේ යාපනය දක්වා ගමන් කරන හොඳම බස් සේවාව එය නිසා බව රාජපක්ෂ මහතා පැවසීය.වසර 1980 දක්වාම යාපනය නගරයේ තම සමාගමට අයත් ඇස් කණ්ණාඩි සාප්පුවක් තිබූ බව ප්‍රකාශ කළ ඒ මහතා 1917 වසරේ ආරම්භ කළ තම සමාගම කෙරෙහි ශ්‍රී ලාංකීය ජනතාවගේ විශාල ප්‍රසාදයක් පවතින බවද කීය.මේ අනුව කොළඹ දිස්ත්‍රික්කය තුළ ඇස් කණ්ණාඩි සාප්පු 04 ක් පිහිටුවා තිබෙන බවත්, එමගින් ඇස් කණ්ණාඩි මිලදී ගැනීමට පැමිණෙන ඕනෑම අයකුට මෙම ප්‍රවේශ පතක් නොමිලේ පිරිනමන බවත් ඒ මහතා කීය.මේ මගින් යාපනයේ සිට නොමිලේ පැමිණ ඇස් කණ්ණාඩි මිලදී ගැනීමටත් කොළඹ සිටින අයට ඇස් කණ්ණාඩි මිලදී ගෙන නොමිලේ යාපනය සංචාරය කිරීමටත් හැකියාව ලැබේ.මෙම සේවාව ලබාදීමට අදාළ ගිවිසුමට සීමාසහිත එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක මහතා සහ එරික් රාජපක්ෂ සමාගමේ අධ්‍යක්ෂ රජීව රාජපක්ෂ මහතා ලේක්හවුස් ආයතනයේ දී ඊයේ (20) අත්සන් කෙළේය.ලේක්හවුස් ආයතනයේ දී ඊයේ (20) මෙම ගිවිසුමට අස්සන් තැබූ අවස්ථාවට ප්‍රවාහන සහ ශාඛා කාර්යාල ප්‍රධානී සුනිල් සෙන්දනායක මහතාද, එරික් රාජපක්ෂ සමාගමේ මූල්‍ය කළමනාකාරිනී නිලුෂිකා කොලොම්බගේ මහත්මියද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007217</link>
    <topic>මවට හා පුතුන් දෙදෙනාට මරණ දඬුවම</topic>
    <author>දිගාමඩුල්ල විශේෂ වසන්ත චÁද්‍රපාල</author>
    <content>ඔලුවිල් ප්‍රදේශයේදී සිවිල් ආරක්‍ෂක භටයකු ඝාතනය කොට වරදකරු වූ මවකට සහ පුතුන් දෙදෙනෙකුට කල්මුනේ මහාධිකරණ විනිසුරු වී. චන්ද්‍රමනී මහත්මිය විසින් ඊයේ මරණ දණ්ඩනය නියම කරනු ලැබුවාය.2004.04.05 වෙනි දින ඔලුවිල් ප්‍රදේශයේදී සින්න තම්බි පාකීර් නැමැති ග්‍රාම ආරක්‍ෂකයාට පහර දී මරණය සිදුකළ බවට ඔවුන්ට චෝදනා එල්ල වී තිබිණි. මිය ගිය අයගේ නැගනියගේ ඇසින් දුටු සාක්කිය මවට සහ පුතුන් දෙදෙනාට මරණ දණ්ඩනයට හේතුවිය.මිනීමැරීමේ චෝදනාවට මෙසේ වරදකරුවන් වූයේ උදුම් ලෙබ්බේ සෙවිලියන් (45) මව, ආදම් ලෙබ්බේ මොහොමඩ් පයිසාල් (26) පුතා සහ ආදම් ලෙබ්බේ ස්මයිල් නොහොත් රියාස් 24 පුතා යන අයටය.පැමිණිල්ල වෙනුවෙන් රජයේ නීතිඥ සුගන්දි කන්දසාමි මහත්මිය පෙනී සිටියාය. අක්කරපත්තුව පොලිස් ස්ථානාධිපති ප්‍රධාන පොලිස් පරීක්‍ෂක එම්. පී. රෂීඩ් මොහොමඩ් මහතා සාක්කි මෙහෙයවනු ලැබිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007218</link>
    <topic>‘කුණු’ කුණු කරනආයතනවලට නඩු</topic>
    <author>ශීලා උඩුවර</author>
    <content>විධිමත් ලෙස කැළි කසළ කළමනාකරණය නොකරන පළාත් පාලන ආයතනවලට එරෙහිව නඩු පැවරීමට මධ්‍යම පරිසර අධිකාරිය පියවර ගෙන ඇත.මංමාවත් හෝ වෙනත් එවැනි ස්ථානයන්හි ගොඩගසා ඇති කැළි කසළ ක්‍රමවත් පරිදි ඉවත් කරන ලෙසත්, කැළි කසළ බැහැර කිරීමේදී සෞඛ්‍ය ආරක්ෂණ හා පරිසර හිතකාමි ක්‍රමවේද ඔස්සේ බැහැර කිරීමට නොපමාව කටයුතු කරන ලෙසත් මධ්‍යම පරිසර අධිකාරියේ සභාපතිවරයා පළාත් පාලන ආයතන ප්‍රධානීන්ට ලිඛිතව දැනුම් දී තිබේ.කැළි කසළ අක්‍රමවත්ව බැහැර කරන පළාත් පාලන ආයතනවලට එරෙහිව පියවර ගැනීමේ බලය 1980 අංක 47 දරණ ජාතික පාරිසරික පනතින් මධ්‍යම පරිසර අධිකාරියට ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n1007219</link>
    <topic>සරසවි ආචාර්යවරයකුට වැටුප රු. 72,000යි: ජ්‍යෙෂ්ඨ මහාචාර්යවරයකුට රු. ලක්‍ෂ දෙකයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>විශ්වවිද්‍යාල ආධුනික කථිකාචාර්යවරුන්ගේ වැටුප රුපියල් 20,750/- සිට රුපියල් 72,000/- ක් දක්වාත්, ජ්‍යෙෂ්ඨ මහාචාර්යවරයකුගේ වැටුප රුපියල් 57,755/- සිට රුපියල් දෙලක්‍ෂය දක්වාත් වැඩි කිරීම සඳහා රජය වැඩකටයුතු කරගෙන යන බව උසස් අධ්‍යාපන ඇමැති එස්. බී. දිසානායක මහතා පාර්ලිමේන්තුවේදී ඊයේ (20) ප්‍රකාශ කෙළේය.විශ්වවිද්‍යාල ආචාර්යවරුන් සඳහා ලැබෙන්නේ අඩු වැටුපක් බව පිළිගන්නේ යැයි සඳහන් කළ ඇමැතිවරයා ඔවුන් මෙරට රඳවා ගැනීමට මෙන්ම විදේශගතව සිටින ආචාර්ය මහාචාර්යවරුන් මෙහි ගෙන්වා ගැනීමටත් වැටුප් වැඩි කළ යුතුව ඇතැයි ද පැවැසීය.විශ්වවිද්‍යාල ආචාර්යවරුන්ට අවශ්‍ය නම් මීට වඩා හත් අට ගුණයකට වැඩි වැටුපකට ලෝකයේ ඕනෑම රටකට යා හැකි වුවත් එසේ නොකොට දරුවන් හා රට වෙනුවෙන් මෙහිම රැඳී සේවය කරන ආචාර්ය – මහාචාර්යවරුන්ට සිය ගෞරව ප්‍රණාමය පුද කරන බව ද ඇමැතිවරයා පැවසීය.ඇමැතිවරයා එසේ පැවසුවේ පත් කළ මන්ත්‍රී අනුර කුමාර දිසානායක මහතා (ප්‍ර. ජා. ස.) ඇසූ ප්‍රශ්නයකට පිළිතුරු වශයෙනි. ”විශ්වවිද්‍යාල අධ්‍යයන කාර්ය මණ්ඩල වැටුප් වැඩිකිරිමේ ප්‍රශ්නය ගැන ජනාධිපතිතුමා සමඟත් කිහිප වතාවක්ම සාකච්ඡා කළා.ඒ සඳහා අවශ්‍ය කඩිනම් පියවර ගන්නැයි ජනාධිපතිතුමා උපදෙස් දුන්නා. මෙහි බරපතළම ප්‍රශ්නය බවට පත්වී තිබෙන්නේ රජයේ සියලු සේවකයන් සහ විශ්වවිද්‍යාල ආචාර්යවරුන් එකම ගොඩක රැඳවීමයි.අධ්‍යයන හා අනධ්‍යයන කාර්ය මණ්ඩල වෙන්කර ගත යුතුයි. මේ කාර්ය මණ්ඩල දෙක වෙන්කර ගන්න උදව් කරන්නැයි අනුර කුමාර දිසානායක මහතාගෙන් ඉල්ලනවා” යැයි ද ඇමැතිවරයා කීවේය.විදේශගතව සිටින ආචාර්ය මහාචාර්යවරුන් පවා මෙහි ගෙන්වා ගත හැකි ආකර්ෂණීය වැටුපක් සකස් කිරීමට ජනාධිපතිතුමා උපදෙස් දී තිබෙනවා” යැයි ද ඇමැතිවරයා පැවැසීය.විශ්වවිද්‍යාල ආචාර්යවරුන්ගේ වැටුප් සංශෝධනයකට තීරණයක් ගෙන තිබේද, එසේ නම් ක්‍රියාත්මක කාල රාමුව කුමක්ද යනාදී වශයෙන් අනුර කුමාර දිසානායක මහතා සිය ප්‍රශ්නයෙන් විමසා සිටියේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072110</link>
    <topic>අක්කර 800කින් යුත් එළිමහන් සිර කඳවුරක්</topic>
    <author>චමීර ඇල්ලදෙණිය</author>
    <content>බන්ධනාගාර රැඳවියන්ගේ සුභ සාධන සඳහා නවීන පහසුකම්වලින් යුත් අක්කර 800 ක භූමි භාගයක එළිමහන් සිර කඳවුරක් ඉදිකිරීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය පියවර ගෙන තිබේ.දැනට බන්ධනාගාර 22 ක් පවතින අතර, එහි රැඳවියන් සිටිය හැකි ප්‍රමාණය 8,291 ක් වූවත් දැනට එම බන්ධනාගාරවලට රැඳවියන් 22,076ක් සිටිති. මේ තත්වයට කඩිනමින් විසඳුම් ලබාදීමට පියවර ගන්නා බව පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමති විජිත් විජයමුණි සොයිසා මහතා පවසයි.මේ බන්ධනාගාරවල සිටින වැඩි පිරිසක් රිමාන්ඩ් බන්ධනාගාර ගතවූවන් බවත්, ඔවුන්ට දඩ මුදල් ගෙවීමට නොහැකිවීම මෙසේ බන්ධනාගාරගත කර ඇති අතර, එවැනි සිරකරුවන් කඩිනමින් නිදහස් කිරීමේ වැඩපිළිවෙළක් ක්‍රියාත්මක කිරීමට අමාත්‍යාංශය බලාපොරොත්තු වේ.බන්ධනාගාර ගතවී පිටවී යන රැඳවියන් පිටවී ගිය පසුව ඔවුන් පිළිබඳ පසුවිපරම් වැඩසටහනක් ක්‍රියාත්මක කිරීමට ද අමාත්‍යාංශය පියවර ගෙන තිබේ. බන්ධනාගාර රැඳවියන් බන්ධනාගාර ගතව සිටින කාලය තුළ වෘත්තිය පුහුණුව ලබාදීමට හා සිරකඳවුරුවලින් පිටවන මිනිසා ඵලදායි මිනිසකු බවට පත්කිරීමට මේ මගින් අපේක්ෂා කෙරේ.අධිකරණ, සංකීර්ණ හා සිරකඳවුරු බල ප්‍රදේශවල ප්‍රජා විශෝධන කමිටු පිහිටුවා සිරකරුවන්ගේ අඩුපාඩු හා අවශ්‍යතා සොයා බැලීමට කටයුතු කිරීමට ද පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය බලාපොරොත්තුª වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072111</link>
    <topic>වැදි බස ශ්‍රී ලංකාවේ පිළිගත්භාෂාවක් බවට පත් කරන්න</topic>
    <author>චන්දිමා එදිරිමාන්න</author>
    <content>වැදි භාෂාව ශ්‍රී ලංකාවේ පිළිගත් භාෂාවක් බවට පත් කරන්නැයි ආදිවාසී නායක ඌරුවරිගේ වන්නිලැත්තෝ ඉල්ලා සිටිති.ජන සංගණන වලදී ජාතිය ලෙස “වැදි” යන නාමය යොදා තමන්ට රට තුළ නීත්‍යානුකූල පිළිගැනීමක් ලබා දෙන්නැයිද හෙතෙම පවසයි.ආදිවාසී නායකයා මේ බව පැවසුවේ ඊයේ (20) සෙත්සිරිපාය ජාතික උරුමයන් හා සංස්කෘතික කටයුතු අමාත්‍යාංශයේ පැවැති සාකච්ඡාවට සහභාගී වෙමිනි.2010.08.09 දිනට ලෝක යෙදෙන ආදිවාසි දිනය නිමිත්තෙන් දැනුම්වත් වීම සඳහා පැවැති මේ විශේෂ සාකච්ඡාවට සහභාගි වෙමින් ආදිවාසි නායකයා කරුණු 20 කින් සමන්විත ඉල්ලීම් ඇතුළත් ලියවිල්ලක් විෂයභාර ඇමැතිනී පවිත්‍රා වන්නිආරච්චි මහත්මිය වෙත ඉදිරිපත් කෙළේය. එම ඉල්ලීම් අතර ආදිවාසී ජනතාවගේ සංස්කෘතික හා ජන ජීවිතය නඟාසිටුවීම සඳහා ගත යුතු පියවර රැසක් ඉදිරිපත් කර තිබුණි.ඒ අතර ආදිවාසී ගම්මාන උදෙසා පානීය ජලය හා වාරිමාර්ග ව්‍යාපෘති සම්පාදනය කිරීම කෘෂිකර්මය නගාසිටුවීම, නිවාස හා ඉඩම් අවශ්‍යතාවය සපුරාලීම, වනපෙත ආශි‍්‍රත රැකියා ලබාදීමේදී ආදිවාසීන්ට ප්‍රමුඛතාවය ලබාදීම, ආදිවාසි ගම්මාන මූලික කර ගනිමින් ජන උරුම කේන්ද්‍ර පිහිටුවීම, සෞඛ්‍ය පහසුකම් නංවාලීම, ගම්මාන ආශි‍්‍රතව, පාසැල්, පෙර පාසල් ව්‍යාප්ත කිරීම, වාර්ෂික අයවැයෙන් කිසියම් ප්‍රමාණයක් අඛණ්ඩව ආදිවාසීන් වෙනුවෙන් වෙන් කිරීම, යන කරුණු ඇතුළත් වේ. ආදිවාසි ජනතාව වෙනුවෙන් රජය මීට වඩා අවධානයෙන් කටයුතු කළයුතු බවද හෙතෙම මෙහිදී අවධාරණය කෙළේය.ඉහත කාරනා ඉටුකරදීම පිළිබඳව අමාත්‍යාංශ 18 ක නිලධාරීන් ගෙන්වා ඇමැතිනි පවිත්‍රා වන්නිආරච්චි මහත්මිය විශේෂ සාකච්ඡාවක්ද පැවැත් වූ අතර එහිදී කඩිනමින් ඉටුකළ හැකි දේ ඉටුකර දීමට පොරොන්දු වූවාය.මීට අමතරව ආදිවාසීන්ගේ ගැටලු ඉදිරිපත් කිරීමටත් සහන සැලසීමටත් වෙනම “ආදිවාසි’ ලේකම් කාර්යාලයක්” පිහිටුවනු ලබන බවද කී ඇමැතිවරිය, ආදිවාසී කටයුතු සම්බන්ධයෙන් සොයා බලන “විද්වත් උපදේශක සභාවක්ද” පිිහිටුවීම කෙරෙහි අවධානය යොමුකරන බවද කීවාය.ලෝක ආදිවාසි දිනය උත්කර්ෂවත්ව සැමරීමට ජනාධිපති මහින්ද රාජපක්ෂ මහතා උපදෙස් ලබා දී ඇති බැවින් ඒ පිළිබඳව විශේෂ අවධානය යොමු කර ආදිවාසී ගැටලු වලට විසඳුම් කඩිනමින් ලබාදීමට පියවර ගන්නා බවද මෙහිදී ඇය වැඩිදුරටත් සඳහන් කළාය.මේ අවස්ථාවට නියෝජ්‍ය ඇමැති ගුණරත්න වීරකෝන්, ජනාධිපති මහජන සම්බන්ධතා අධ්‍යක්ෂ වජිර ඉරුගල් බණ්ඩාර යන මහත්වරු ඇතුළු අමාත්‍යංශ 18 ක නිලධාරීන් රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072112</link>
    <topic>ඔලුවිල් වරායේ සංචාරක රුවල් බෝට්ටු හා කුඩා නෞකා නවතා තැබීමට පහසුකම්</topic>
    <author>ප්‍රාර්ථනා වීරසිංහ</author>
    <content>ලොව වටා සංචාරය කරන කුඩා නෞකා සහ රුවල් බෝට්ටු, නවතාලීමට වරායේ පහසුකම් පුළුල් කිරීමට වරාය හා ගුවන් සේවා අමාත්‍යාංශය තීරණය කර තිබේ.රුවල් බෝට්ටු මගින් මෙරටට පැමිණෙන සංචාරකයන් වෙනුවෙන් දැනට පහසුකම් ලබා දෙනු ලබන්නේ ගාලු වරාය තුළ පමණි.මේ වසර අවසන් වීමට පෙර ඔලුවිල් වරාය ව්‍යාපෘතියේ පළමු අදියරේ වැඩ අවසන් වීමත් සමඟ ඔලුවිල් වරායේ සංචාරක රුවල් බෝට්ටු සහ කුඩා නෞකා නැවැත්වීමේ පහසුකම් ලබා දෙන බව වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන මහතා පැවැසීය.මෙරටට පැමිණෙන සංචාරකයන්ගේ ප්‍රමාණය ඉහළ නැංවීමේ අරමුණින් සහ ඔවුන්ට අවශ්‍ය අයුරින් පහසුකම් ලබා දීම අමාත්‍යාංශයේ වගකීම බව ද හෙතෙම කීය.නවීන රුවල් බෝට්ටු හිමිකරුවන් බලාපොරොත්තු වන ආකාරයේ ආරක්‍ෂිත නවාතැන්පොළවල් ලංකාව තුළ ලබාදීමෙන්, ලොව වටා සංචාරකයන්ගේ විශ්වාසය දිනාගෙන මෙරටට පැමිණෙන සංචාරකයන්ගේ ප්‍රමාණය ද ඉහළ දැමිය හැකි බව වරාය හා ගුවන් සේවා අමාත්‍යාංශ ලේකම් රංජිත් ද සිල්වා මහතා පෙන්වා දුන්නේය.හෙතෙම මේ අදහස් පළකළේ ඔලුවිල් වරාය නිරීක්‍ෂණ චාරිකාවට පසුගියදා (16) සහභාගි වූ අවස්ථාවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072113</link>
    <topic>දස හැවිරිදි පුංචි රිකී මොරටු පුරවරය හඬවයි</topic>
    <author>රාවතාවත්ත සමූහ - රෝහණ ද සිල්වා</author>
    <content>ඩෙංගු උණට ගොදුරු වීමෙන් රත්මලාන 2 වන පටුමගේ අංක 11/1 නිවසේ පදිංචි දස හැවිරිදි රිකී ප්‍රනාන්දු නමැති පාසල් ශිෂ්‍යයා සිය ජීවිතයෙන් සමුගත්තේය. සුප්‍රකට චිත්‍රපට නිෂ්පාදක සුනිල් ටී. ප්‍රනාන්දු මහතාගේ පුතණුවන් වූ රිකී, කොළඹ ශාන්ත පීතර විදුහලේ 5 වන වසරේ ඉගෙනුම ලබන ශිෂ්‍යයෙකි.ඩෙංගු උණ වැළඳීමෙන් පසු පසුගිය බ්‍රහස්පතින්දා ඔහු කොළඹ රිජ්වේ ආර්යා ළමා රෝහලට ඇතුළත් කිරීමෙන් අනතුරුව එහි ප්‍රතිකාර ලබමින් සිටියදී 20 දා (ඊයේ) උදෑසන මිය ගියේය.සුනිල් ටී. ප්‍රනාන්දු මහතාගේ දරුවන් දෙදෙනාගෙන් වැඩිමහල් දරුවා වූයේ රිකීය. බාල දියණිය වූ ක්‍රිස්ටිනා බම්බලපිටිය ශුද්ධවූ පවුලේ කන්‍යාරාමයේ ඉගෙනුම ලබයි. රිකීගේ මව වූ ඉලංගිකා ප්‍රනාන්දු මහත්මිය කිසා සිටියේ, මම මගේ පුතාගේ මරණය ගැන කිසි කෙනෙකු දිහාට අත් දික්කරන්නේ නැහැ.නමුත් මේ විනාශය ඉක්මනින් නතර කරන්න ඕනි. මගේ පුතා වගේ දරු දැරියන් තව කොපමණ දෙනෙක් මෙම ඩෙංගු මදුරුවා බිළිගනීද? එම නිසා මේකට මොකක් හරි ඉක්මනට කරන්න කියලා රජයෙන් මා ඉතා ඕනෑකමින් ඉල්ලා සිටිනවා.පුංචි රිකීගේ මරණයෙන් ප්‍රදේශයම කම්පාවට පත්ව සිටියි. පාසලේදී මෙන්ම ගෙදරදීත් සුවිශේෂ දක්‍ෂතා දැක්වූ රිකීගේ අවසන් කටයුතු 22 බ්‍රහස්පතින්දා සවස මොරටුව ශාන්ත සෙබස්තියන් මුනිඳුන්ගේ දේවස්ථාන භූ®මියේදී සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072114</link>
    <topic>බස් රථයේ ගමන් ගත් තරුණියකගේ ඩෙනිම් කලිසම කැපු තරුණයා රිමාන්ඩ්</topic>
    <author>කුමුදු හෙට්ටිආරච්චි</author>
    <content>බස්රථයක ගමන් කරමින් සිටි තරුණියක් ඇඳ සිටි “ ඩෙනිම් “ කලිසම බ්ලේඩ් තලයකින් කැපූ බව කියන තරුණයෙක් ලබන 29 වැනිදා තෙක් රක්‍ෂිත බන්‍ධනාගාර ගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (20) නියෝග කළාය.කොල්ලුපිටිය පොලිසිය විසින් සැකපිට අත්අඩංගුවට ගෙන අධිකරණයට ඉදිරිපත් කැර සිටි කළුතර ප්‍රදේශයේ පදිංචි තරුණයෙකු එසේ රක්‍ෂිත බන්‍ධනාගාරගත කෙරුණි.පෞද්ගලික ආයතනයක සේවය කරන මෙම තරුණිය ගල්කිස්සේ සිට කොල්ලුපිටිය බලා ධාවනය වන බස් රථයකින් ගමන් කරමින් සිටියදී මෙම සිද්ධියට මුහුණපා ඇති බව කියයි. තරුණිය බස් රථයේදී මෙම සිද්ධිය කොන්දොස්තරවරයාට දැන්වීමෙන් පසු කොල්ලුපිටියේදී රාජකාරියේ යෙදී සිටි පොලිස් නිලධාරියකු වෙත සැකකරු ඉදිරිපත් කැර ඇති බව කියයි.සැකකරු පරීක්‍ෂා කිරීමේදී සැකකරු ඇඳ සිටි කලිසම් සාක්කුවේ තිබී බ්ලේඩ් තලයක් සෛායාගත් බව කොල්ලුපිටිය පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072115</link>
    <topic>රෝහල්ගත කළ සරසවි සිසුවිය අතුරුදන්</topic>
    <author/>
    <content>වැල්ලවත්ත සාගර මාවතේදී මුහුදට වැටී හමුදා සෙබළුන් විසින් බේරාගෙන රෝහල්ගත කළ සරසවි සිසුවිය පෙරේදා (19) සවස සිට අතුරුදන්ව ඇතැයි දකුණු කොළඹ මහ රෝහලේ වෛද්‍ය අධ්‍යක්ෂ අනිල් ජාසිංහ මහතා පවසයි.මෙසේ අතුරුදන්ව ඇත්තේ කැලණි විශ්වවිද්‍යාලයේ අධ්‍යාපනය ලබන බව කියන ජාඇල පදිංචි 22 හැවිරිදි තරුණියකි.පෙරේදා (19) පෙරවරුවේ වැල්ලවත්ත සාගර මාවතේ හමුදා මුරපළ ආසන්නයේ රැඳී සිටි මේ තරුණිය මුහුදට වැටුණු අවස්ථාවේදී ඇය බේරාගෙන ක්ෂණික ප්‍රතිකාර ලබාදී හමුදා සෙබළුන් දකුණු කොළඹ මහ රෝහලට ඇතුළත් කරනු ලැබීය.අතුරුදන් වනවිට ඇය හතරවන වාට්ටුවේ ප්‍රතිකාර ලැබ ඇත. පෙරේදා (19) සවස රෝගීන් බැලීමට අමුත්තන් පැමිණෙන වේලාව තෙක් වාට්ටුවේ රැඳී සිටි තරුණිය සවස 6.00 න් පසු අතුරුදන්ව ඇති බවට දැනගන්නට ලැබී ඇත.තරුණියගේ අතුරුදන් වීම සම්බන්ධයෙන් රෝහල් පොලිසියට පැමිණිලි කළ බව වෛද්‍ය අධ්‍යක්ෂක ජාසිංහ මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=n10072116</link>
    <topic>ස්වේච්ඡා බළ සේනාවල සෙබළුන්ටත් වැන්දඹු අනත් දරු විශ්‍රාම වැටුපට හිමිකම්</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>වැන්දඹු අනත්දරු විශ්‍රාම වැටුපට හිමිකම් නොතිබූ ස්වේච්ඡා බලසේනාවල 1981 සිට මේ දක්වා මියගිය අය වෙනුවෙන් හිඟ මුදල්ද සහිතව විශ්‍රාම වැටුප් ප්‍රතිලාභ ලබාදීමට රජයට හැකිවූ බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පාර්ලිමේන්තුවේදී ඊයේ (20) ප්‍රකාශ කෙළේය.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් පසු කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (20) පස්වරු 1.00 ට රැස්විය.නිවේදන ඉදිරිපත් කිරීමෙන් පසු ලිපි ලේඛනාදිය හා වාර්තා පිළිගන්වන ලදී. මන්ත්‍රීවරුන් පිළිගන්වන ලද මහජන පෙත්සම්, පෙත්සම් කාරක සභාවට ගොනු කැරිණි.වාචික පිළිතුරු අපේක්ෂාවෙන් මන්ත්‍රීවරුන් අසා තිබූ ප්‍රශ්න සඳහා ඇමැතිවරු පිළිතුරු ලබා දුන්හ.පත්කළ මන්ත්‍රී අනුර කුමාර දිසානායක මහතා විශේෂ ප්‍රකාශයක් ඉදිරිපත් කෙළේය. උසස් අධ්‍යාපන ඇමැති එස්. බී. දිසානායක මහතා ඉහත ප්‍රකාශයට පිළිතුරු දුන්නේය.වැන්දඹු සහ අනත් දරු විශ්‍රාම අරමුදල් (සංශෝධන) පනත් කෙටුම්පත සහ වැන්දඹු පුරුෂ සහ අනත් දරු විශ්‍රාම වැටුප් සංශෝධන පනත් කෙටුම්පත ඉදිරිපත් කරමින් රාජ්‍ය පරිපාලන හා ස්වදේශ කටයුතු ඇමැති ජෝන් සෙනවිරත්න මහතා:-වැන්දඹු අනත්දරු හා වැන්දඹු පුරුෂ අනත් දරු පනත් දෙක බොහෝ කාලයකින් සංශෝධනය වී නැහැ. මේ පනත් දෙක සංශෝධනය සඳහා විෂය භාර ඇමැතිවරුන් බොහෝ සේ උත්සාහ කළා. එහෙත් අද ඒ සඳහා සංශෝධන ගෙන ඒමට හැකිව තිබෙනවා.පසුගිය කාලයේදී සමස්ත රාජ්‍ය සේවයට, සන්නද්ධ අංශවලට වැටුප් වැඩිකිරීම හා ප්‍රතිලාභ රැසක් ලබාදී තිබෙනවා. ඒ වගේම අද ඉදිරිපත් කරන පනත් දෙක මගින්ද රාජ්‍ය සේවකයනට ප්‍රතිලාභ රැසක් හිමිවෙනවා.වැන්දඹු අනත් දරුවන් එක්ලක්ෂ විසිදහසක් පමණ සිටිනවා. වැන්දඹු පුරුෂ අනත් දරුවන්ට අහිමි වූ ප්‍රතිලාභ ලබා දීමත් මේ පනත් මගින් සිදු කෙරෙනවා.ත්‍රස්තවාදී හා ස්වභාවික ආපදාවලින් මියගිය රාජ්‍ය සේවයේ අනියම් හා ආදේශක සේවකයන්ටද ප්‍රතිලාභ ලැබෙනසේ මේ පනත් සංශෝධනය කර තිබෙනවා. ඒ වගේම මේ සංශෝධන මඟින් අවුරුදු විසිහයට අඩු ගැහැණු පිරිමි අනත් දරුවන්ට ප්‍රතිලාභ ලබා දෙනවා. රැකියා විරහිත දරුවන්ට මෙන්ම අවුරුදු විසිහයට අඩු විවාහක දියණියන්ටත් මේ ප්‍රතිලාභ හිමිවන ලෙස සංශෝධනය ඉදිරිපත් කර තිබෙනවා.නිදහසින් පසුව කාන්තාවන් විශාල පිරිසක් රාජ්‍ය සේවයට හා රැකියා සඳහා ඇතුළත් වුණා. වඩාත් පැහැදිලි හා කාර්යක්ෂම රාජ්‍ය සේවාවක් පවත්වාගෙන යා හැකි පරිදි හා රාජ්‍ය සේවකයාට ප්‍රතිලාභ රැසක් ලබාදිය හැකි පරිදි පනත් සඳහා සංශෝධන ඉදිරිපත් කර තිබෙනවා.ස්වාමියා හෝ බිරිය සේවය අවසන් කරන විට ලැබූ අවසන් වැටුප් පරිමාවට අනුව විශ්‍රාම වැටුප් සකස් කරනවා. වැන්දඹු හා අනත් දරුවන්ගේ ප්‍රතිලාභ හා හිමිකම් ආරක්ෂා කිරීමත් මෙහි අරමුණක්.ත්‍රස්තවාදය පරාජය කිරීමට දායක වූ නිත්‍ය හමුදා සාමාජිකයින් මෙන්ම ස්වේච්ඡා බළසේනා සාමාජික සාමාජිකාවන්ටද මේ වැන්දඹු අනත්දරු විශ්‍රාම වැටුප් ක්‍රමයේ ප්‍රතිලාභ ලබාදීමට අපගේ රජයට හැකිවුණා.ත්‍රස්තවාදී හේතු මත හා ස්වභාවික ආපදා මත මියයන අය වෙනුවෙන් වැටªුප පදනම් කරගෙන විශ්‍රාම වැටුප් ක්‍රමයේ ප්‍රතිලාභ ලබාදීමට සංශෝධන ඉදිරිපත් කර තිබෙනවා.ඒ වගේම ත්‍රස්තවාදී හේතු හෝ ස්වභාවික ආපදා මත මියයන රජයේ සේවයේ නියුතු අනියම් හා තාවකාලික තනතුරු දරන අයටත් විශ්‍රාම වැටුප් ප්‍රතිලාභ ලැබෙනවා. ඒ සඳහා සංශෝධන ඉදිරිපත් කර තිබෙනවා.ඇමැතිවරුන්ගේ පෞද්ගලික ලේකම්, සම්බන්ධීකරණ ලේකම් ආදි වශයෙන් වූ විවිධ තනතුරුවල අවුරුදු පහක කාලයක් සේවය දැරු අයටත් වැන්දඹු අනත්දරු හා පුරුෂ අනත්දරු පනත්වල ප්‍රතිලාභ ලැබිය හැකි පරිදි සංශෝධන ගෙනවිත් තිබෙනවා. මීට පෙර මේ ප්‍රතිලාභ ඔවුන්ට හිමිවූයේ නැහැ.ඒ වගේම යම් නිලධාරියෙක් විශ්‍රාම ලැබීමෙන් පසුව විවාහ වුවහොත් දායක මුදල් අයකොට විශ්‍රාම වැටුප් ක්‍රමයේ ප්‍රතිලාභ ලබාගත හැකි පරිදි සංශෝධන ඉදිරිපත් කර තිබෙනවා.සිය ස්වාමියා හෝ බිරිය මියගියහොත් නැවත විවාහවන තරුණ බිරියට හෝ සැමියාට විශ්‍රාම වැටුප් ලබා ගත හැකි පරිදි සංශෝධන ගෙනවිත් තිබෙනවා.ඒ වගේම වැන්දඹු අනත්දරු විශ්‍රාම වැටුප් හිමිකමක් නොතිබුණ 1981 සිට මේ දක්වා මියගිය ස්වේච්ඡා බලසේනා සාමාජිකයින්ගේ භාර්යාවන්ට, අනත් දරුවන්ට හි¼ඟ මුදල් සහිතව වැන්දඹු අනත්දරු විශ්‍රාම වැටුප් හිමිකම ලබාදීමට හැකිවුණා.ගම්පහ දිස්ත්‍රික් මන්ත්‍රී කරූ ජයසූරිය මහතා (එ.ජා.ප.):- මේ පනත ඉතාම වැදගත් එකක්. එය සංශෝධනය කර අඩුපාඩුකම් සැකසීම පැසසිය යුතු දෙයක්. සමාජයේ අසාධාරණයට ලක්වන පිරිසකට සාධාරණත්වය ඉටු කිරීමටයි මෙම සංශෝධනවලින් බලාපොරොත්තු වන්නේ.මෙම කාලෝචිත සංශෝධන ගෙන ඒම පිළිබඳ විෂය භාර ඇමැතිතුමාට ස්තුතිවන්ත වෙනවා.විශේෂයෙන්ම පසුගිය වකවානුවේ ත්‍රස්තවාදය නිසා මියගිය අයගේ පවුල්වල සාමාජිකයන්ට මෙමගින් විශාල සහනයක් ලැබෙනවා.එසේම රජයේ සේවය කළ තාවකාලික හා අනියම් සේවකයන්ටත් සහනයක් ලැබෙනවා. අපි එ.ජා.ප.ය වශයෙන් මේ පනත් සංශෝධනයට පූර්ණ සහයෝගය ලබා දෙනවා.එදා විශ්‍රාම වැටුප් අංශයට කිවිවේ සයිබීරියාව කියලයි. මේ විශ්‍රාම වැටුප් අංශයට යන්න කව්රුවත් කැමති නෑ. එහෙත් අද මේ විශ්‍රාම වැටුප් අංශය විශාල දියුණුවක් ලබා තිබෙනවා. එයත් අප සිහිපත් කළ යුතුයි.(නියෝජ්‍ය කාරක සභා සභාපති චන්ද්‍රකුමාර් මුරුගේසු මහතා මුලසුනට පැමිණියේය.)විද්‍යා, තාක්ෂණ හා පර්යේෂණ කටයුතු නියෝජ්‍ය ඇමැති ලලිත් දිසානායක මහතා:– රාජ්‍ය සේවය ලක්ෂ 06කට අඩුකොට විශ්‍රාම වැටුප කපා දැමීමට කටයුතු කළ කාලයකුත් මේ රටේ තිබුණා. ජාත්‍යන්තර වුවමනාවන්ට අනුව මෙවැනි ජනතාවට හානිකර ක්‍රියා නතර කිරීමට වත්මන් රජයට හැකිවුණා.අද රාජ්‍ය සේවය ලක්ෂ 12 දක්වා පුළුල් කර තිබෙනවා.ජනතාවාදී රජයක් වශයෙන් අපි නිරන්තරයෙන් ජනතාවට හිතකර තීන්දු, තීරණ තමයි ගත්තේ. මේ පනත් සංශෝධනයත් එවැන්නක්. රජයේ සේවය කර ජීවිතක්ෂයට පත්වූවන්ගේ භාර්යාවන්ට දූ දරුවන්ට මෙමඟින් විශාල සේවයක් සිදු වෙනවා. ස්ථිර රාජ්‍ය සේවයේ සිටි අයට පමණක් නොව අනියම් සේවයේ යෙදී සිටි අයගේ පවුල්වලටත් මෙමඟින් සහන සැලසෙනවා. එය අගය කළ යුතු කාර්යයක්.අපේ ජාතික ආදායමෙන් සියයට 42ක්ම වැය වන්නේ රජයේ සේවකයන්ගේ වැටුප් හා විශ්‍රාම වැටුප්වලටයි. සුබසාධක රාජ්‍යයක් වශයෙන් ජාතික ආදායමෙන් වැඩි කොටසක් ජනතාවගේ සුබසාධනය සඳහා වෙන් කිරීමට හැකිවීම ගැන අපි සතුටු වෙනවා.යාපනය දිස්ත්‍රික් මන්ත්‍රී එස්. විනයාගමූර්ති මහතා (දෙ.ජා.ස.):- මේ පනත් සංශෝධනවලට දෙමළ ජාතික සන්ධානයේ පූර්ණ සහාය පළ කරනවා. විශේෂයෙන්ම වයස අවුරුදු 26ට අඩු දරුවන්ට ගැහැනු පිරිමි භේදය නොසලකා විශ්‍රාම වැටුප් හිමිකම ලබා දීම පිළිබඳ අපි සතුටු වෙනවා.විදේශගතව සිටින අයට විශ්‍රාම වැටුප් ලබා ගැනීමට නව ගිණුමක් ඇරඹීමට රජය නිර්දේශ කරලා තිබෙනවා. මේ නිසා විදේශගතව සිටින විශ්‍රාමිකයන් විශාල අසාධාරණයකට ලක්ව තිබෙනවා.ඩිලාන් පෙරේරා මහතා:– නොයෙකුත් අක්‍රමිකතාවන් සිදු වී ඇති නිසා මෙවැනි තීන්දුවක් ගැනීමට සිදුවුණා.විනයාගමූර්ති මහතා:- මහජන බැංකුව රැජින වීදියේ ශාඛාවේ ගිණුමක් ඇරඹිය යුතු බවටයි පවසා ඇත්තේ. ඕනෑම බැංකුවක ගිණුමකින් විශ්‍රාම වැටුප් ලබා ගැනීමට ඔවුන්ට අයිතිය ලබාදෙන ලෙස මා ඉල්ලා සිටිනවා.ඩිලාන් පෙරේරා මහතා:- මුල් චක්‍රලේඛයේ මහජන බැංකු රැජින වීදිය ශාඛාව නම් කර තිබුණත් ඕනෑම රජයේ බැංකුවක ගිණුමක් හරහා ඔවුන්ට විශ්‍රාම වැටුප ලබා ගත හැකියි. එහි කිසිදු අපහසුතාවක් නැහැ.සමාජසේවා ඇමැති ෆීලික්ස් පෙරේරා මහතා:– යුද්ධයෙන් මියගිය රණවිරුවන්ගේ බිරියන්ට සහ දරුවන්ට මේ පනත් සංශෝධනයෙන් විශාල සෙතක් සැලසෙනවා.අනියම් හා තාවකාලික සේවයේ යෙදී සිටි රජයේ සේවකයන්ගේ බිරියන්ට සහ දරුවන්ට හිමිවන සහනය විශේෂයෙන් අගය කළ යුතුයි. එසේම වයස අවුරුදු 26ට අඩු හැම දරුවෙකුටම ප්‍රතිලාභ අත්වන පරිදි සංශෝධනයක් එක් කර තිබෙනවා. මේ සඳහා රජයට විශාල වියදමක් දැරීමට සිදු වෙනවා.එහෙත් සුබසාධන රාජ්‍යයක් වශයෙන් අපි තව තවත් මෙවැනි ජනතාවාදී තීරණ ගන්නවා. එයයි අපේ රජයේ ස්වභාවය.වැන්දඹු ජනගහණයෙන් වැඩි ප්‍රමාණයක් කාන්තාවන්. ඒ අතරින් ද අවුරුදු 25 ත් 40 ත් අතර ප්‍රතිශතය ඉහළයි. එවන් පිරිසකටයි මෙමගින් සහන සැලසෙන්නේ. දැන් අපි පෞද්ගලික අංශයටත් විශ්‍රාම වැටුප් ක්‍රමයක් හදන්න යනවා. මෙවැනි සුබසාධන කටයුතුවල නිරතවන රටකටයි බෑන් කී මූන් පහර එල්ල කරන්නේ.ගම්පහ දිස්ත්‍රික් මන්ත්‍රී ජෝශප් මයිකල් පෙරේරා මහතා (එ.ජා.ප.):- මේ පනත් සංශෝධන අපි අගය කරනවා. මොකද මෙතරම් කාලයක් අසාධාරණයක් සිදුවූ පිරිසකට මෙමඟින් සෙතක් සැළසෙනවා. සුළු අපැහැදිලිකම් කිහිපයක් තිබුණත් මෙම සංශෝධන සියල්ල අගය කළ යුතුයි.රජයේ සේවකයා ශක්තිමත් කිරීම කාලීන අවශ්‍යතාවක්. රටේ සංවර්ධනයක් ඇති වන්නේ එවිටයි. රජයේ සේවකයන් සඳහා අඩු පොලියට නිවාස ණයක් ඉල්ලා සිටින්නේ බොහෝ කාලයක සිටයි. එහෙත් තවම මේ ඉල්ලීම ඉටුවී නැහැ.රජයේ සේවකයකුට හෘදයාබාධයක් හැදුනොත් ජනාධිපති අරමුදලින් මුදල් ඉල්ලා පෝලීමේ සිටින්නට සිදුවෙනවා. මොවුන්ට පිහිටවීමේ ක්‍රමයක් හදන්න.පෞද්ගලික විශ්වවිද්‍යාල ඇතිකරන විට මේ රටේ විශ්වවිද්‍යාල නැති නොවෙනවා නම් හොඳයි. අපේ විශ්වවිද්‍යාල ආරක්‍ෂා වන විදිහට කෙරෙනවා නම් හොඳයි. රාජ්‍ය හා පෞද්ගලික අංශ සේවකයන්ගේ දරුවන්ටත් ඒ විද්‍යාලවලට යැවීමට මේ මුදල්වලින් වැයකරන්න පුළුවන්දැයි බලන්න.දිගාමඩුල්ල දිස්ත්‍රික් මන්ත්‍රී ශි‍්‍රයානි විජේවික්‍රම මහත්මිය (එ. ජ. නි. ස.) - ඇත්තටම කාන්තාවක් විදිහට මේ පනත් දෙකෙන් රැකවරණය ලැබෙන්නේ කාන්තාවන්ට බව මා දකිනවා. මේ පනත් කෙටුම්පත් ඉදිරිපත් කිරීම ගැන රජයට ස්තූ®තිවන්ත වෙනවා. සමාජීය ප්‍රශ්න කිහිපයක් විසඳා ගැනීමට මේ පනත් උපකාරි වෙනවා.පත්කළ මන්ත්‍රී ආර්. යෝගරාජන් මහතා (එ. ජා. පෙ.) - යම් යම් විෂමතාවන් ඉවත් කිරීම සඳහා මේ පනත් ඉදිරිපත් කර තිබෙනවා. වැන්දඹුවන්ට ප්‍රතිලාභ ලබාදීම මෙයින් සිදුවන වැදගත් සේවයක්.ස්වාමියා මියගිය පසු තරුණ කාන්තාවන් විවාහ වෙනවා. එලෙස විවාහ වන කාන්තාවන්ට විශ්‍රාම වැටුපෙන් අඩක් ලැබෙන පරිදි සංශෝධන ගෙන ඒම වැදගත්. (යෝගරාජන් මහතා සර්ව පාක්ෂික කමිටුවට අදාළ ලියවිල්ලක් පෙන්වමින් කතා කරයි.)ඒ. එච්. එම්. අෂ්වර් මහතා - සර්ව පාක්ෂික කමිටුවේ ලියවිල්ලක් පිළිබඳව මෙතුමා කතා කරනවා. ඒ සඳහා සභාපතිතුමාගෙන් අවසර ගත්තද?දිනේෂ් ගුණවර්ධන මහතා - අවසන් ලියවිල්ලක් වීමට නම් සියලු පක්‍ෂ අස්සන් කළ යුතුයි. යෝගරාජන් මහතා කම්කරු කොංග්‍රසයේ සාමාජිකයෙක් නෙවෙයි. ඒ නිසා එවැනි වාර්තාවක් කියවන්නට ඔහුට බැහැ.මූලාසනය - ස්ථාවර නියෝගවලට පටහැනි සියල්ල ඉවත් කරන්න.පත්කළ මන්ත්‍රී ඒ. එච්. එම්. අෂ්වර් මහතා (එ. ජ. නි. ස.) - එ. ජා. ප. යේ ක්‍රියාකලාපය විහිළු සහගතයි. එතුමා මැරුණ මිනිසුන්ටත් උපන් දින සුබ පැතුම්පත් යවනවා. රණවිරුවන් අපහාසයට ලක්කරන මෙවැනි විපක්‍ෂයක් සමග රට හදන්න පුළුවන්ද? රාජපක්‍ෂ පවුල රට හදනවා. එ. ජා. ප. යට ඕනෙ රට විනාශ කරන්න. බැන් කී මූන්ලව ලංකාවට ගේන්න.ඔම්බුඩ්ස්මන්වරයාගේ තනතුර පිහිටවූයේ 1971 දී. ඒ වන විට ලෝකයේ එවැනි තනතුරක් තිබුණෙ නැහැ. රටේ ඉහළතම පරිපාලන ක්‍රමයක් ඇතිකිරීම සඳහායි මේ තනතුර පිහිටවූයේ.වර්තමානයේදී නෝර්වේ, ;ඩන්මාර්කය, ස්වීඩනය වැනි රටවලත් මෙම තනතුර ක්‍රියාත්මකයි. මේ තනතුර පිළිබඳව ආණ්ඩුක්‍රම ව්‍යවස්ථාවේ 156 වැනි වගන්තියේ සඳහන් අපේ රටේ ප්‍රථම ඔම්බුඩ්ස්මන්වරයා සෑම් විජේසිංහ මහතායි. ඔම්බුඩ්ස්මන්වරයාගෙන් ජනතාව සහන අපේක්‍ෂා කරනවා.වැන්දඹුවන්ට සළකන රජයක් අපගෙ රජය. වැන්දඹුවන්ට සහන ලබාදිය යුතු බව නබිතුමාත් ප්‍රකාශ කර තිබෙනවා.පුත්තලම දිස්ත්‍රික් මන්ත්‍රී වික්ටර් පෙරේරා මහතා (එ. ජ. නි. ස.) - විශ්‍රාම වැටුප පවා අහිමි කරන්නට උත්සාහ කළ රජයන් අප රටේ තිබුණා. රාජ්‍ය සේවය බල්ලට දැමූ කාලයක් අපේ රටේ තිබුණා. සෞඛ්‍ය කම්කරු තනතුරක්වත් එජාප රජය කාලේ දුන්නෙ නැහැ. රාජ්‍ය සේවයට හොඳ කලක් මේ පනත් හරහා උදාවෙනවා. මිය යන විශ්‍රාමිකයාටත් මේ පනත් මගින් උපහාරය පුද කෙරෙනවා.මානුෂිය පදනම මත සළකා බලා මේ පනත්වලට සංශෝධන ගෙනවිත් ඇති බවයි මගෙ හැඟීම. මේ සඳහා වැදගත් වූ සංශෝධන ගණනාවක් ගෙනවිත් තිබෙනවා.කළුතර දිස්ත්‍රික් මන්ත්‍රී අජිත් බී. පෙරේරා මහතා (එ. ජා. ප.) - අලුතින් පත්වූ ඔම්බුඩ්ස්මන්වරයාට සුබ පතනවා. තිස්ස ඒකනායක මහතා යනු ඒ තනතුරට සුදුසුම තැනැත්තායි.ඔම්බුඩ්ස්මන්වරයාගෙ තනතුර හා ජනතාව අතර දුරස්ථභාවක් තිබෙනවා. ඔම්බුඩ්ස්මන්වරයාගේ වැටුප් වැඩි කිරීමේ යෝජනාව ඉදිරිපත් කරන සේම ඔහුගේ කාර්යක්‍ෂමතාව ද වැඩි කළ යුතුයි.ගම්පහ දිස්ත්‍රික් මන්ත්‍රිනී සුදර්ශිනී ප්‍රනාන්දුපුල්ලේ මහත්මිය - යුද්ධය නිසා වැන්දඹුවක් බවට පත්වූ මා මේ පනත් සංශෝධනය මගින් වැන්දඹු කාන්තාවන්ට ලැබෙන සහනය පිළිබඳ සතුටු වෙනවා.2006 වනවිට මේ රටේ වැන්දඹු කාන්තාවන් ලක්ෂ 06 ක් පමණ සිටියා. වැන්දඹු පුරුෂයන්ට වඩා වැන්දඹු කාන්තාවන් තමයි සමාජයේ වැඩි. උතුරු නැඟෙනහිර පැවැති ගැටුම් නිසා උතුරේත් දකුණේත් වැන්දඹු කාන්තාවන් සහ පිරිමින් ප්‍රමාණය වැඩිවුණා.සුනාමිය වැනි ස්වභාවික විපත් මෙය තව තවත් වර්ධනය වීමට හේතුවුණා. වැන්දඹු කාන්තාවන් මුහුණපාන ප්‍රධාන ප්‍රශ්නය ආර්ථික ප්‍රශ්නයි. සමාජීය ගැටලුවලටත් ඔවුන් මුහුණ පානවා.මේ පනත් සංශෝධනය කාලීන අවශ්‍යතාවක්. ආර්ථික ප්‍රශ්නය විසඳීමට මෙන්ම වැන්දඹු තරුණ කාන්තාවන්ට නැවත විවාහ දිවියට පිවිසීමට තිබූ බාධාවක් ඉවත්ව තිබෙනවා. දරුවන්ටත් මෙමගින් සෙත සැලසෙනවා.වතුකරයේ ජීවත්වන කාන්තාවන්ටත් මෙවැනි වරප්‍රසාදයන් හිමිකර දෙනවා නම් ඉතාම වටිනවා. එසේම ආබාධිත පුද්ගලයන් දෙසත් අපි කාරුණික අවධානය යොමු කළ යුතුයි.(පත්කළ මන්ත්‍රී ඒ. එච්. එම්. අස්වර් මහතා මුලසුනට පැමිණියේය)හම්බන්තොට දිස්ත්‍රික් මන්ත්‍රී සජිත් පේ‍්‍රමදාස මහතා (එ.ජා.ප.) - මේ ක්ෂේත්‍රයේ පැවැති ගැටලු රැසකට ධනාත්මක විසඳුම් මේ පනත් සංශෝධන වලින් ලබාදෙනවා. එම නිසා මේ යහපත් ක්‍රියාවලියට අපගේ ප්‍රශංසාව පළ කරනවා.මෙමගින් අපේ රටේ දුක්විඳින ලක්ෂ සංඛ්‍යාත පිරිසකට සෙත සැලසෙනවා. මෙවැනි යහපත් ක්‍රියාවන්ට දේශපාලන භේදයකින් තොරව අප හැමගේ සහය ලබාදිය යුතුයි.ත්‍රිවිධ හමුදාවේ සහ පොලිසියේ නිලධාරින් මේ රටට සාමය උදාකිරීමට විශාල සේවයක් ඉටුකළා. මේ පනත් සංශෝධනය මගින් යුද්ධයේදී ජීවිත පරිත්‍යාග කළ රණවිරුවන්ගේ බිරියන්ට සහ දරුවන්ට සිදුවන උපකාරය ඉතා විශේෂයි. එය සමාජමය වගකීමක් ඉටුකිරීමක්.රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා මහතා - මේ පනත් සංශෝධනයේ මූලික අරමුණු ඇමැතිතුමා විස්තර කළා. ;වනදා මේ සභාවේ නොදුටු ආකාරයේ සුසංයෝගයක් අද දක්නට ලැබුණා. විපක්ෂයේ මන්ත්‍රීවරුන්ද මේ සංශෝධන අගය කළා.මේවාට පක්ෂව කතා කළා. ජනතා විමුක්ති පෙරමුණේ මන්ත්‍රීවරුන් නම් පක්ෂව හෝ විපක්ෂව මේ විවාදයට සහභාගි වුණේ නැහැ. ඔවුන් මේ සහයෝගීතාවට කැමැත්තක් නැද්ද කියා මා දන්නේ නෑ.මේ පනත් සංශෝධනයෙන් පිළිබිඹු වන්නේ රජයේ සුබසාධනවාදී ප්‍රතිපත්තියයි. සමාජයේ යම්කිසි සාධාරණත්වයක් ඉටුනොවූ පිරිසකට මේ මගින් සාධාරණත්වය ඉටුවී තිබෙනවා. ඒ පිළිබඳ අපි සතුටු වෙනවා.අපේ ආණ්ඩුව බොහෝවිට ධනාත්මක පියවර තබනවා. විරුද්ධ පක්ෂය වශයෙන් රජයේ මේ ධනාත්මක ක්‍රියාවන්ට දක්වන සහයෝගය අප අගය කරනවා. විපක්ෂය අද මේ ලබාදුන් සහයෝගයම ව්‍යවස්ථා සංශෝධනය සඳහා ආරම්භ කර ඇති සාකච්ඡාවලදීද ලබාදෙනු ඇතැයි අප විශ්වාස කරනවා. විපක්ෂයේ ජෝශප් මයිකල් පෙරේරා මහතා ඉල්ලා සිටි සුළු සංශෝධනයද අපි පිළිගන්නවා.ලෝකයේ වෙනත් රටවල විශ්‍රාම යවන වයස් සීමාව වැඩිකරන බව අජිත් පෙරේරා මන්ත්‍රීතුමා කිව්වා. මමත් විශ්වාස කරනවා රාජ්‍ය සේවයේ විශ්‍රාම යෑමේ වයස තවත් වැඩි කිරීම හොඳ දෙයක් කියලා. ඒ පිළිබඳවත් අපි සාකච්ඡා කරමු.දිගාමඩුල්ල දිස්ත්‍රික් මන්ත්‍රී ඒ. එච්. එම්. ෆාරිස් මහතා:- (එ.ජා.පෙ.) - නැඟනහිර පළාතේ වැන්දඹු කාන්තාවන් හතලිස්දහසක් පමණ සිටිනවා. උතුරේත් වැන්දඹුවන් ඊට වඩා වැඩි ප්‍රමාණයක් සිටිනවා.ත්‍රස්තවාදී ප්‍රශ්නය මෙන්ම සුනාමියත් වැන්දඹු ප්‍රතිශතය ඉහළ යෑමට හේතුවුණා. ඔවුන්ට ගැටලු රැසක් තිබෙනවා. ආර්ථික ප්‍රශ්නය තමයි ප්‍රධාන. ස්වයං රැකියා සඳහා ඔවුන්ට ආධාර උපකාර කළ යුතුයි. එය රජයේ වගකීමක්.නුවරඑළිය දිස්ත්‍රික් මන්තී‍්‍ර ජේ. ශ්‍රී. රංගා මහතා (එ.ජා.ප.):- අද මේ සභාවේ සහයෝගයක් දක්නට ලැබුණා. මේ පනත් සංශෝධනය රටේ යහපතට හේතුවන නිසා සියලු දෙනාගේම සහයෝගය ලැබෙනවා. අද මේ සභාව තුළත් වැන්දඹු කාන්තාවන් කිහිප දෙනෙක්ම සිටිනවා. වැන්දඹු කාන්තාවන්ට පිහිට වීම සමාජයේ වගකීමක්.ඩබ්ලිව්. ඩී. ජේ. සෙනෙවිරත්න මහතා:- ඉතා වැදගත් යෝජනා රැසක් ගැබ්වූ පනතට විපක්ෂයත් සහාය දුන්නා. එකඟතාවෙන් කටයුතු කළහැකි නම් ජනතාවගේ විමුක්තිය සුබසාධනය වෙනුවෙන් බොහෝ දේ ඉටු කළ හැකියි. විවේචනය ම ප්‍රතිපත්තිය කර නොගෙන විපක්ෂය දක්වන ලද සහයෝගය අගය කරනවා.විශ්‍රාමිකයන් වෙනුවෙන් විශාල වැඩකොටසක් මහින්ද චින්තනය යටතේ සිදුවුණා.දායකත්ව විශ්‍රාම වැටුප් ක්‍රමය අවලංගුකර රජයේ සේවක සියලු දෙනාටම විශ්‍රාම වැටුප හිමිකර දීමට මහින්ද චින්තනය යටතේ හැකිවුණා.විශ්‍රාමිකයන්ට පසුගිය පස් වසරේ දී විශාල සේවයක් කළා. විශ්‍රාම වැටුප් වෙනස්කම් හා ඌනතා නැති කිරීමට හැකිවුණා. මෙතෙක් විශ්‍රාම නීති පද්ධතියේ අඩුපාඩු සකස් කිරීමට අද ඉදිරිපත් කළ සංශෝධනවලින් අවස්ථාව ලැබුණා.පනත් කෙටුම්පත් සංශෝධන සහිතව සම්මත විය.පාර්ලිමේන්තුව අගෝස්තු 03 වැනිදාපස්වරු 1.00 ට යළි රැස්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007211</link>
    <topic>නොච්චියාගමහැලඹෑව විදුහලවැසීයන්න ළඟයි</topic>
    <author>සටහන හා ඡායාරූප -උතුරුමැද පළාත් සංචාරක සමන් කුමාර</author>
    <content>අනුරාධපුර අධ්‍යාපන කලාප බලප්‍රදේශයට අයත් නොච්චියාගම හැලඹෑව විද්‍යාලය වැසීයාමේ ලැයිස්තුවට ඇතුළත්වීමට පෙරනිමිති කියන පාසලකි.මහවැලි යෝජනා ක්‍රමය ආරම්භවී ජනතාව පදිංචි කිරීමත් සමඟ මේ විද්‍යාලය ආරම්භ කර තිබේ. පළමුවැනි ශ්‍රේණියේ සිට එකොළොස් වැනි ශ්‍රේණිය දක්වා තිබුණු මේ විද්‍යාලය එවකට ප්‍රදේශයේ සිසුන් අතර ජනපි‍්‍රය වී තිබූ පාසලකි.නමුත් 98 වර්ෂයේ අධ්‍යාපන අමාත්‍යංශය මඟින් කරන ලද අධ්‍යාපන ප්‍රතිසංස්කරණ නිසා නමවැනි වසර දක්වා පංති අඩුකිරීමක් සිදුවිය. පන්ති අඩුකිරීමට පෙර සිසු සිසුවියන් 500කට ආසන්න පිරිසක් අධ්‍යාපනය ලැබූ අතර මේ වන විට අධ්‍යාපන ප්‍රතිසංස්කරණයේ හාස්කමින් සිසු සිසුවියන් 55 දෙනකු දක්වා අඩුවී තිබේ.අඩුම සිසුන් සංඛ්‍යාවක් අධ්‍යාපනය ලබනු පංති වන්නේ තුන්වන ශ්‍රේණිය වන අතර එහි සිටින්නේ සිසුන් දෙදෙනකු පමණි. ශිෂ්‍යත්ව පංතියේ සිටිනුයේ සිසුන් තිදෙනෙකි.පසුගිය ශිෂ්‍යත්ව විභාගය සඳහා මේ විද්‍යාලයෙන් සිසුන් 14 දෙනකු පෙනී සිට ඇති අතර ඒ අතරින් සියයට වඩා වැඩි ලකුණු ලබාගැනීමට සිසුන් පස්දෙනෙකු සමත්වී තිබේ. සසිකලා සංජීවනී ශිෂ්‍යාව ලකුණු 137ක් ලබාගෙන තිබේ.හැලඹෑව විද්‍යාලයේ ප්‍රධාන ශිෂ්‍ය නායක ප්‍රදීප් චතුරංග - මෙසේ කීවේය. අපට ළඟම තියෙන පාසල තමා මේ. ඒත් නමය ශ්‍රේණිය දක්වා පමණක් තිබීම නිසා වෙනත් පාසලක් සොයාගන්න වෙනවා. ඒ සඳහා විශාල දුරක් යන්න වෙනවා.ගමේ ගොඩාක් අයියලා අක්කලා මේ පාසලට ඇවිල්ලා නමය ශ්‍රේණියෙන් අයින්වෙලා ගෙවල්වලට වෙලා ඉන්නවා.දුර පාසල්වලට යන්න වියදම් කරන්න මවුපියන්ට සල්ලි නැති නිසයි එහෙම වෙන්නේ. ඒ නිසා අපට සාමාන්‍ය පෙළ දක්වා පංති වැඩිකරලා දෙනවා නම් ලොකු උදව්වක්.ප්‍රධාන ශිෂ්‍ය නායිකා රන්දිකා චතුරානිමෙසේ කීවාය. මම නවය පන්තියෙ ඉන්නේ ලබන අවුරුද්දෙන් පස්සෙ වෙන ඉස්කෝලයක් තෝරාගන්න ඕනේ. ඒත් නොච්චියාගම වගේ දුර ඉස්කෝලවලට යන්න අපේ අම්මලාට වියදම් කරන්න සල්ලි නැහැ. ඉස්සර ඉගෙනගත්ත අයියලා අක්කලා මේ පාසලෙන් හොඳ ප්‍රතිඵල පෙන්නලා තියනවා.අපට උගන්වන්න ගුරුවරු ඉන්නවා. අපි ඉල්ලන්නෙ සාමාන්‍ය පෙළ දක්වා හැලඹෑව විද්‍යාලයෙන්ම ඉගනගන්න අවස්ථාව ලබලා දෙන්න කියලයි.හැලඹෑව කනිෂ්ඨ විද්‍යාලයට අවශ්‍ය තරමටත් වඩා ගොඩනැඟිලි තිබේ. විද්‍යාගාර හා ක්‍රීඩා පහසුකම්ද ඇත. නමුත් ඉහළ තැන්වල සිටි නිලධාරීන්ගේ දුර්වලතා නිසා හැලඹෑව විද්‍යාලය අද වැසීයාමේ තත්ත්වයට පත්ව ඇත.හැලඹෑව විද්‍යාලයට මුලින්ම ඇතුළත්වූ ශිෂ්‍යාව වූයේ ධම්මිකා චන්ද්‍රසේකර මහත්මියයි. ඇය පාසලට අද අත්වී ඇති ඉරණම පිළිබඳව කනගාටුවෙන් යුතුව මෙසේ කීවාය.මම තමා මුලින්ම 84 වසරේ පාසලට ඇතුළත් වුණේ. සාමාන්‍ය පෙළ දක්වා මේ විද්‍යාලයෙන් ඉගෙනගත්තා. අද මේ පාසලට උදාවෙලා තියෙන තත්ත්වය ගැන හරිම වේදනයි.කතිකාචාර්යවරු, වෛද්‍යවරු ඉන්නවා මේ පාසලෙන් ඉගෙනගත්තු. ඒත් අද පංති අඩුකරල තියන නිසා මවුපියන්, දරුවන් මේ විද්‍යාලයට ඇතුළත් කරන්නේ නැහැ.දේවිකා දමයන්ති මහත්මිය මෙසේ කීවාය. මගේ දරුවත් මේ පාසලේ තමා ඉගෙන ගන්නේ. මේක ගමට සම්පතක්. ඒක පෙනි පෙනී විනාශ වෙනවා දකින්න අපට බැහැ.හොඳ බුද්ධිමත් පිරිසක් බිහිකරවූ සිසුන් අතර ආදරය දිනාගත් හැලඹෑව විද්‍යාලයට සිදුවී තිබෙන දේ ගැන හරිම දුකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007212</link>
    <topic>මිනිපේමනන්නා ඔය හරහාපාලම කඩා වැටිලා</topic>
    <author>සටහන සහ ඡායාරූප -හසලක සමූහ බන්දුල ගොඩකුඹුර</author>
    <content>මිනිපේ ප්‍රාදේශීය ලේකම් කොට්ඨාසයේ (කපුවත්ත) මොරයාය ගගේවත්ත මැදින් ගලා බසිනා මනන්නා ඔය හරහා පසුගිය අවුරුද්දේ අගභාගයේ ඉදිරි කිරීමට පටන් ගත් පාලමේ 2010 වසරේ මුල් මාසයේ ඇද හැළුණු වර්ෂාපතනයෙන් ගලා ආ ජල කඳ හේතුවෙන් පැතිබැම්ම මනන්නා ඔයට පෙරළිණි.මේ ඔය හරහා පාලමක් ලැබීම ප්‍රදේශවාසීන් එක්ව වගකිවයුතු බලධාරීන්ට ලිපි මගින් ඉල්ලීම් කර ලබාගත් ජයග්‍රහණයකි.නමුත් මෙහි පැති බැම්ම පෙරළීමෙන් පසු ප්‍රදේශවාසීන්ට දැක ගන්නට ලැබී ඇත්තේ කොන්ක්‍රීට් එක මැදට යකඩ කම්බි නොයොදා, කළුගල් පමණක් දමා මහජන මුදල් අයථා ලෙස පරිහරණය කර ඇති බවකි.කොන්ක්‍රීට් බදාමෙන් ශක්තිමත් සම්පන්නව ඉදිකළ යුතු පාලමේ පැතිබැමි විශාල කළුගල් යොදා ඇති බව බැම්ම පෙරළීමෙන් දැක ගත හැකි විය.මෙම පාලමට ප්‍රදේශවාසීන් පවසන ආකාරයට රුපියල් ලක්ෂ තිස් පහක මුදලක් වෙන් වී ඇති අතර එයින් ලක්ෂ විසිතුනක් මෙයට වියදම් කර ඇත.ජී.ජී.ධර්මරත්න මහතාමනන්නා ඔය හරහා පාලමක් අවශ්‍ය බව අපි අවුරුදු ගානක ඉඳලා වගකිවයුතු නිලධාරීන්ට කියලා තමයි සල්ලි ලබාගත්තේ.ඒත් එය නියම ආකාරයෙන් හදලා ඉවර කරලා අපේ ගමේ අයට ප්‍රයෝජනයක් ගන්න අවස්ථාවක් උදා කරලා දෙන්න වගකිවයුතු නිලධාරීන්ට බැරිවුණා.දැන් උදේට ළමයින් එක්කරගෙන යනකොට මනන්නා ඔයෙන් එගොඩ කරන්න මවුපියන්ට එන්න වෙනවා.ඒක හරිම කටුක අත්දැකීමක්. මේ පාලම හදන්න කලින් අපි උණ බට ගස් යොදලා පාලමක් හදාගෙන හිටියා.මේ පාලම හදන්න පටන්ගත්තාම එය එහෙම විනාශවෙලා ගියා. දැන් ඒ පාලමත් නෑ මේ පාලමත් නෑ.කේ.ඇම්.ජී.මුතුබංඩා මහතාකවුරු මොනවා කිව්වත් පාලමේ වැඩ කටයුතු ප්‍රමිතියකට කෙරුණේ නැහැ. පාලමක් හදන්නේ ඕනෑම වතුරකට ඔරොත්තු දෙන්න. මේක කැඩිලා ගියා කියන්නේ ප්‍රමිතියේ බාල නිසා.ඒක හරියටම දැක ගන්න පුළුවන් මේ පාලම ළඟට ඇවිල්ලා බැලුවාම. කොන්ක්‍රීට් වෙනුවට තියෙන්නේ කළුගල්. අපි කියන්නේ වෙච්ච දේ වුණා. කොහොමහරි පාලම හදලා අපිට සහනයක් සලසා දෙන්න කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007213</link>
    <topic>මහ පොළොවේ පය ගහන්නවරම් අහිමිවූ වසන්තිටඔබේ පිහිට ඕනෑ</topic>
    <author>සටහන හා ඡායාරූප රත්නපුර දිසා විශේෂඑස්. ඒ. එල්. නිරෝෂන</author>
    <content>තම දරුවා පාසලෙන් රැගෙන එමින් සිටි තරුණ මවකගේ ශරීරය මතට පාසල ඉදිරිපිට බස්නැවතුම්පොළේ මගී ආවරණය කඩාවැටීම නිසා ඇය එක්තැන්ව අසරණවී සිටින්නීය.රත්නපුර - සීවලී මධ්‍ය මහා විද්‍යාලය ඉදිරිපිට තහඩුවලින් ඉදිකර තිබූ මගී ආවරණය මෙලෙස කඩා වැටී තිබේ.එල්. ඒ. වසන්ති මංගලා නම් 33 හැවිරිදි දෙදරු මව සතියක පමණ කාලයක් රත්නපුර මහ රෝහලේ ප්‍රතිකාර ලැබීමෙන් පසු දැන් නිවෙසේ ඇඳ මත සිටී.ඇයගේ තුනටිය ප්‍රදේශයේ සහ සුසුම්නාවට හානි සිදුවී ඇති නිසා ඇඳෙන් නැගිටීමට තවමත් නොහැකිය.වසන්ති මංගලිකා අකාරුණික ඉරණමකට මුහුණ පෑවත් ඇයට නැගිට ගැනීමට බැරිව සිටියත් වගකිවයුතු බලධාරින්ගෙන් කිසිදු පිළිසරණක් ඇයට මෙතෙක් ලැබී නැත.වසන්තිගේ පියාගේ දෑස් නොපෙනේ. මව අසනීපව සිටී.සැමියා පවුල නඩත්තු කරන්නේ කුලී වැඩ කරමිනි. දරු දෙදෙනා පාසල් රැගෙන යමින් පවුලේ කටයුතු බලාගත් වසන්ති දැන් අසරණය. ඇද මත සිටින වසන්ති මෙසේ පැවැසුවාය.ගිය මාසයේ 11 වැනිදා මේ සිද්ධිය වුණේ මම දුව රැගෙන ඒමට ගිය විටදියි. දුව හවස ශිෂ්‍යත්ව පන්තියට සහභාගිවී සිටියා.පාසලේ තිබූ එම පන්තිය අවසන් වුණාම මගේ දුවත් මගේ යාළුවන් දෙදෙනකුගේ දරුවන් දෙදෙනාත් රැගෙන මම පාරෙන් පැන්නා.ඒ වන විට වර්ෂාව තිබුණා. කහ ඉරෙන් පැන බස් නැවතුම්පොළ ළඟට එමින් සිටියා. මම මහපාර අයිනේ හිටියේ. දරුවන් තිදෙනා මා පිටුපසින් සිටියා.බස් නැවතුම්පොළේ තහඩුව එකවරම වැටුණා. මගේ ඇඟට එය වැටෙනවිට මම බිම ඇද වැටුණා. මම දැක්කේ නැහැ එය වැටෙන බව.තහඩුව වැටුනු පසු දරුවන් රැගෙන යෑමට ඇවිත් සිටි අම්මා කෙනකු සහ ආපදා කළමනාකරණ කාර්යාලයේ මහත්මයෙක් මා රැගෙන ආවා.දරු තිදෙනාට හානියක් වුණේ නැහැ. පසුව මම රෝහල් ගත වුණා.තවත් කාලයක් යනතෙක් ඇයට නැගිටීමට බැරි බව වෛද්‍යවරුන් පවසා තිබේ.“මට පොළොවේ පය ගහන්න පුලුවන් වනතෙක් උදව්වක් උපකාරයක් කරන්න පුළුවන්නම් එය පිනක්” වසන්ති අප සමඟ කීවේ හැඬූ කඳුළින්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007214</link>
    <topic>ඔලබොඩුව විශේෂ ගම්මානයේසංවර්ධන වැඩ අතරමඟ</topic>
    <author>හොරණ සමූහ – බන්ධුල ආර්. ගුලවත්ත</author>
    <content>ජාතිය ගොඩනැගීමේ අමාත්‍යාංශය පසුගිය වසරේ විශේෂ ගම්මාන ගොඩනැගීමේ සංවර්ධන වැඩසටහනින් ඔලබොඩුව උතුර ග්‍රාම සේවක වසම සංවර්ධනය කිරීමට සැලසුම් කෙළේය. හිටපු අගමැති වත්මන් රාජ්‍ය කළමනාකරණ ඇමැති රත්නසිරි වික්‍රමනායක මහතා එයට මගපෙන්වීය.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ සම්බන්ධීකරණයෙන් හොරණ ප්‍රාදේශීය ලේකම් කාර්යාලයේ කළමනාකරණයෙන් මේ විශේෂ ගම්මාන ව්‍යාපෘතිය ක්‍රියාත්මක කෙරිණි. ජාතිය ගොඩනැගීමේ අමාත්‍යාංශය විසින් රු. එක් කෝටි හැත්තෑ ලක්ෂයක් මේ ව්‍යාපෘතියට වෙන්කරන ලදී.අඩු ආදායම්ලාභී බහුතරයක් ජීවත්වන ඔලබොඩුව උතුරු කන්ද ජනපදයේ සංවර්ධනය වේගවත් කිරීමට ව්‍යාපෘති කීපයක් ක්‍රියාත්මක කෙරිණි.පොල්කොටුව අසලින් යන මාර්ගය බෝක්කු තුනක් සහිතවත් ඔලබොඩුව කන්දමැද පාරත් තොටුපළ අසල පාරත් කොන්ක්‍රීට් දමා සංවර්ධනය කෙරිණි.ඔලබොඩුව උතුර විශේෂ ගම්මානයේ කුඹුරු ඉඩම් ගොවිතැන් කිරීම සඳහා අමුණු ඉදිකිරීමේ ව්‍යාපෘතියක් ක්‍රියාත්මක කෙරිණි. ඔලබොඩුව කන්දේ වැසියන්ට පානීය ජලය ලබාදීමේ ව්‍යාපෘතියක් ක්‍රියාත්මක වෙමින් පවතී.හොරණ ප්‍රාදේශීය ලේකම් කාර්යාලයේ සමෘද්ධි අංශය මගින් සනීපාරක්ෂාව උදෙසා වැසිකිළි 43 ක් අඩුආදායම්ලාභීන් වෙත ලබා දී ඇත.අවිධිමත් ලෙස සකස් කරගෙන සිටි නිවාස වෙනුවට නිවාස 29 ක් ගොඩ නැගීමට මූල්‍ය පහසුකම් ලබාදී ඇත.ඔලබොඩුව කන්ද ජනපදයට ප්‍රවේශවන ස්ථානයෙහි ගොඩනගා ඇති ජන සභා ලේකම් කාර්යාලය රජය ක්‍රියාත්මක කළ විශිෂ්ට මෙහෙවරක් ලෙස ප්‍රදේශවාසීහු හඳුන්වති.ඔලබොඩුව උතුර ග්‍රාම සේවා නිලධාරි, පවුල් සෞඛ්‍ය සේවිකාව, සමෘද්ධි නිලධාරි, කෘෂිකර්ම පර්යේෂණ නිෂ්පාදන සහයක නිලධාරින් සඳහා මේ ජන සභා ලේකම් කාර්යාලයේ පහසුකම් සපයා ඇත.ආදර්ශ ගම්මානයේ පාසල් දරුවන්ට අතිරේක කියවීම් සඳහා පුස්තකාල පොත් ලබාදීමේ වැඩපිළිවෙළක් උදෙසා ග්‍රාම සේවා නිලධාරිනිය ගන්නා උත්සාහය ගැන ප්‍රදේශවාසීහු කෘතඥතාව පළ කරති.පුස්තකාලීය උපකරණ සහ පොත් ලබාදීමට පරිත්‍යාගශීලින්ගේ සහයෝගය අත්‍යවශ්‍ය යැයි ගම්මානයේ සිසු දරුවෝ පවසති.විශේෂ ගම්මානයේ ජනතාවගේ ක්‍රීඩා කෞශල්‍ය වර්ධනය කිරීමට තරුණ සේවා සභාව මගින් වොල්බෝල් ක්‍රීඩාංගණයක් ස්ථාපිත කර ඇතත් එහි අඩුපාඩු තවමත් විසඳී නැත.කොඩිගහකන්දට පිවිසෙන මාර්ගයේ ස්ථාන කීපයක් කොන්ක්‍රීට් දමා සංවර්ධනය කර ඇතත් සංවර්ධන කටයුතු නිමවී නැත.කොඩිගහකන්ද රක්ෂිතය සංරක්ෂණය කිරීමද විශේෂ ගම්මාන ව්‍යාපෘතියට ඇතුළත්ව ඇතත් තවම එය ක්‍රියාත්මක වී නැත.ඔලබොඩුව කන්ද ප්‍රදේශයට තැපැල් පහසුකම් ලබා ගැනීම දුෂ්කර බව ගම්වාසීහු කියති. ඔලබොඩුව මහ අමුණට පැති බැම්මක් අවශ්‍ය බවද ගොවීහු කියති. මාර්ග සංවර්ධනය සිදුවූවත් කන්දේ ජනතාවට පොදු ප්‍රවාහන පහසුකම් නොමැතිවීමද ගැටලුවකි.කොඩිගහකන්ද රක්ෂිතයේ කාර්යයන් ද මේ විශේෂ ගම්මාන සංවර්ධන ව්‍යාපෘතියට ඇතුළත් බවත් එම ඉඩම් කොටස දැනට පෞද්ගලික අයකුට අයත් බවත් හොරණ ප්‍රාදේශීය ලේකම් නිශාන්ති ජයසිංහ මහත්මිය පැවැසුවාය.අදාළ ව්‍යාපෘතිය ක්‍රියාත්මක කිරීම සඳහා එම භූමි ප්‍රමාණය රජයට පවරා ගත යුතු හෙයින් මේ ගැන සාකච්ඡාමය තීරණයක් ගැනීමට අදාළ අංශවලට දැන්වූවත් මෙතෙක් ප්‍රතිචාරයක් නොලැබුණු බව ප්‍රාදේශීය ලේකම් මහත්මිය කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007215</link>
    <topic>ගොහාගොඩ ප්‍රාථමික විදුහල වසා දමා වසර තුනයි</topic>
    <author>ගොහාගොඩ ජයන්ති ආදර්ශ ප්‍රාථමික විදුහල වසා දමා වසර තුනකටත් වැඩි කාලයක් ගතවී ගොස් ඇත.</author>
    <content>මේ නිසා පාසලට අයත් රුපියල් ලක්ෂ හැටකට වැඩි වටිනාකමක් ඇති ගොඩනැගිලි දෙක හා ගුරු නිවාසය ගණ කැලෑවට වැසී ගොස් ඇති අයුරු දක්නට ලැබේ. පාසලටඅයත්ව තිබුණ භූ®මියද අද වනවිට විවිධ පාර්ශව මගින් ආක්‍රමණය කර ඇත.විදුහලේ කාර්යාලය පවත්වාගන ගිය කාමරයේ දොර ජනෙල් කඩා බිඳ දමා ඇත. පාසලට අයත්ව තිබුණ බුදු මැදුරේ බුදුපිළිමය ද මේ වනවිට දැක ගන්නට නොලැබේ.අනාරක්ෂිතව හා විවෘතව පවතින මේ ගොඩනැගිලි සමාජ විරෝධි කටයුතු සඳහා යොදා ගැනීමට ඇති ඉඩකඩද වැඩිය.ගොහාගොඩ මහ විදුහලට නුදුරුව පිහිටා ඇති මේ විදුහල් භූමිය හා ගොඩනැඟිලි එයට පවරා දීමට අදාළ වගකිවයුතු අංශ පියවර ගන්නේ නම් එම ගොඩනැගිලි උපයෝගි කරගන පාසල් හැර යන ශිෂයන් සඳහා කාර්මික පුහුණු මධ්‍යස්ථානයක් ආරම්භ කිරීමට තමා සූදානමින් සිටින බව ගොහාගොඩ මහ විදුහලේ විදුහල්පති ගාමිණී සමරවීර මහතා පැවැසීය.මෙම විදුහල් භූමිය හා ගොඩනැගිලි වෘත්තීය පුහුණු මධ්‍යස්ථානයක් සඳහා යොදා ගන්නා ලෙස ගොහාගොඩ, මඩපොත, කොටුවේගෙදර ගම්වාසීහුද ඉල්ලා සිටිති. හාරිස්පත්තුව ප්‍රාදේශීය ලේකම්වරයාගේ අවධානය මේ කෙරෙහි යොමු කරවන ලෙස ද ඔවුහු ඉල්ලා සිටිති.විවිධ අපචාර කටයුතු සඳහා මෙම ගොඩනැගිල්ලද යොදා ගන්නා බව ජනතා මතය වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007216</link>
    <topic>ප්‍රියංකාගේ ප්‍රාණයකුකුල්කටුව වැවේ සැඟවුණා</topic>
    <author>සටහන හා ඡායාරූප අනුරාධපුර මධ්‍යම විශේෂඒ.ජී.පෙරේරා</author>
    <content>තම කුසේ වැඩෙනා දෙවැනි දරුවාගේ මුහුණ බලන්නට ඇය ඇඟිලි ගනිමින් සිටියාය. තම කුසේ සිටිනා දරුවා මෙලොවට බිහිකරන්නට සිටි ඇයට මෙලොව එළිය නොදුටු සිඟිත්තා සමගම ජීවිතයෙන් සමුගන්නට සිදුවූයේ ඇය නොසිතු මොහොතකය.පසුගිය 17 වැනිදා නෙළුගොල්ලෑව, කුකුල් කටුව ගම්මානයේ සිදුවූ අභාග්‍ය සම්පන්න සිදුවීමෙන් කුමුදු ප්‍රියංකා දිසානායක (31) නමැති එක්දරු මව ජීවිතක්ෂයට පත්වූවාය.වසර හතකට ආසන්න කාලයක් එකට ජීවත් වූ ඇයගේ සැමියා විසින්ම නිවෙසට පෙනෙන නොපෙනෙනා දුරින් පිහිටා ඇති කුකුල්කටුව වැවේ නොගැඹුරු නානමංකඩක ඔබ්බවා ඝාතනය කර ඇති බවට ඒ පිළිබඳව පරීක්ෂණය සිදුකරන නොච්චියාගම පොලීසිය කරුණු අනාවරණය කර ගෙන ඇත.ප්‍රියංකා මියයන තුරුම වසර ගණනාවක් තිස්සේ නිතර දෙවේලේම රණ්ඩු සරුවල් ඇතිවූ බව ප්‍රියංකාගේ ඥාතිහු පවසති. ඊට හේතුවූයේ කුමාරගේ නොමනා හැසිරීම් රටාවය.කාන්තාවන් තුන් හතර දෙනෙකුගේ ඇසුර නිසා ඔවුන් නඩත්තු කරන්නට සිදුවූයේ ද කුමාරටය. ඔහුට මේ හේතුවෙන් දහ අතේ ණය වෙන්නට ද සිදුවිය.මන්නාරම පෙරියකාඩු හමුදා කඳවුරේ සේවයකළ කුමාර හදිසියේම හයවැනිදා මධ්‍යම රාත්‍රියේ නිවෙසට පැමිණියේය. පසුදින අවදි වූ කුමාර වෙනදාටත් වඩා ප්‍රියංකාට ආල ලීල කම් පෑවේය.අනියම් ඇසුර නිසා ලක්ෂ ගණනක් ණයවී සිටි කුමාරගේ ණය පියවීම සඳහා නොච්චියාගම බැංකුවකින් ණය මුදලක් ඉල්ලා තිබූ ප්‍රියංකාත් එදින කුමාරත් ණය මුදල ලබාගැනීම සඳහා අත්සන් තැබීමට ගොස් නැවතත් උදෑසන 10.15 පමණ වනවිට නිවෙසට පැමිණ ඇත.ප්‍රියංකාගේ මහගෙදරට පැමිණි කුමාරගේ වෙනදාට වඩා අමුත්තක් ඇති බව ප්‍රියංකාගේ නැගණියට පෙනුණි.දහවල් 10.30ට පමණ රෙදි සේදීමට ගිය කුමාරත්, ප්‍රියංකත් රෙදි සෝදන්නට දියට බැස සුළු වේලාවක් ගතවද්දී බහින් බස් වීමක් සිදුවී ඇත. ප්‍රියංකාගේ අවසන් හුස්ම පොදත් වාතලයට මුසුවූ පසු කුමාර ගොඩට ආවේය.ගොඩට ආ කුමාර යතුරු පැදිය සෝදන්නට විය. යතුරුපැදිය සේදූ ස්ථානයේ ඇති ඥාතියකුගේ නිවෙසටගිය කුමාර ෂැම්පු පැකට්ටුවක් ඇත්දැයි විමසීය. එහෙත් එමනිවසේ ඥාතියා පැවසුවේ ෂැම්පු නැති බවයි.මම ප්‍රියංකාගෙන් ෂැම්පු එකක් ඉල්ලගෙන එන්නම් යැයි කියා පිටවුණු කුමාර වැව අසලට පැමිණ මහ හයියෙන් මොරදෙන්නට විය. වැවදෙසින් කෑගසන ශබ්දයක් ඇසුණ නිසා ප්‍රදේශවාසීන් විශාල පිරිසක් එම ස්ථානයට පැමිණියහ.ඔවුන්ට දෙනෙත් අදහාගන්නට නොහැකිවිය. ගිලෙන්නට තරම් වතුර නොතිබූ කුකුල් කටුව වැවේ ගිලී ප්‍රියංකා උඩුබැලි අතට ජලයේ පාවෙමින් සිටියාය.කඩිනමින් ඇය ජලයෙන් ගොඩට ගෙන නොච්චියාගම රෝහල කරා ගෙන ගියත් ඒ වනවිටත් ඇය මෙලොවින් සමුගෙන පැය ගණනාවක් ගතව තිබුණු බව වෛද්‍යවරුන් පවසා ඇත. කුමාරට දින දෙක තුනකට වඩා නිදැල්ලේ සිටින්නට නොහැකිවිය. ඔහු පොලිස් අත්අඩංගුවට පත්විය. පොලිස් අත්අඩංගුවට පත්වූ ප්‍රියංකාගේ සැමියා සියලු තතු හෙළිකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007217</link>
    <topic>බටකැත්තර ඓතිහාසික ගොනා බැඳි දේවාලය වගකිවයුතු අංශවල අවධානයට තවම යොමුවී නෑ</topic>
    <author>පිළියන්දල විශේෂ ෂෙල්ටන් විදිරිසිංහ</author>
    <content>පිළියන්දල – මඩපාත මාර්ගයේ බටකැත්තර පොල්ගහකොට්ටනුව ග්‍රාමයේ රජයේ වගකිවයුතු අංශවල අවධානයට මෙතෙක් යොමුවී නැති ඓතිහාසික ගොනා බැඳී දේවාලය ඉතා දිගු ඉතිහාසයකට නෑකම් කියන පැරැණි දේවාලයකි.පුරාවිද්‍යාත්මක වටිනාකමකින් යුත් මේ ඓතිහාසික නෂ්ඨාවශේෂ සහිත දේවාලයේ ඈත අතීතයේ සිට මේ දක්වා නොකඩවා වර්ෂයක් පාසා පෞරාණික චාරිත්‍ර අනුව දේව මංගල්‍ය හා පෙරහර පවත්වාගෙන යනු ලබයි.පරම්පරා 4 ක කපු මහත්වරුන් වන ඩී.ඩී. හෙන්ද්‍රික්, ඩී.ඩී.ඩේවිට්, ඩී.ඩී. වීරසේන හා වර්තමාන කපු මහතා වන ඩී.ඩී. විපුල් ඉරෝෂණ මහතා මේ කටයුතු නොකඩවා චාරිත්‍රානුකූලව කරගෙන යයි.දේවාලය බස්නාහිර පළාතේ කොළඹ දිස්ත්‍රික්කයේ සල්පිටි කෝරලයේ බටකැත්තර පොල්ගහකොට්ටනුව නම් රමණීය ගම්පියසින් වටව ගොනා බැඳී දේවාලය පිහිටා ඇත.කෝට්ටේ සිය රාජධානිය කරගෙන මේ ප්‍රදේශය පාලනය කළ සත්වන බුවනෙකබාහු රජතුමා සහ ඔහුගේ මහාමාත්‍යාදීන් සමඟ කතරගම සංචාරය කරන අවස්ථාවේ එම පිරිස ගමන්කළ ගැල් ගාල් කොට ගවයන් බැඳ තැබූ ස්ථානයේ ඉන් පසු එම රජතුමා විසින් ගොඩනගන ලද දේවාලය ගොනාබැඳී දේවාලය ලෙස ප්‍රචලිත වීයැයි ජනප්‍රවාදයේ පවතී.කෙසේවුවද මෙය ඓතිහාසික රාජකීය ස්ථානයකට තිබූ බවට සාධක මේ ස්ථානයේ අද දක්නට ඇත.විශාල කලුගල් තලාවක් මත ගොඩනගා ඇති මේ දේවාලය මැද තිබෙන ගලින් කළ රහස් පොකුණ හා එයට බැසීමට තිබූ පඩිපෙළත්, එය වටේට පිහිටා තිබෙන පරිවාර පොකුණු කීපයත් මේ ඓතිහාසික සිද්ධස්ථානයේ ගෞරවනීයභාවයත්, තේජස්වීභාවයත්, ගුප්ත ස්වභාවයත් වැඩි දියුණු කිරීමට හේතුවී ඇත.ඉන් එක් පොකුණක් සැමදා ජලයෙන් පිරී තිබීම විශේෂ සිද්ධියකි.ඓතිහාසික ගොනාබැඳී දේවාලය රජයේ, පුරාවිද්‍යා කොමසාරිස්වරයාගේ අවධානය යොමු කොට මතුපරපුර සඳහා සංරක්ෂණය කරන ලෙස වර්තමාන කපු ඩී.ඩී. විපුල් ඉරෝෂණ මහතාත් ප්‍රදේශයේ ජනතාවත් වගකිවයුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007218</link>
    <topic>අවිස්සාවේල්ල ඉලුක්ඕවිට ඉදි කැරෙන සීතාවක උද්භිද උද්‍යානය</topic>
    <author>බෝපේ සමූහ</author>
    <content>ශ්‍රී ලංකාවේ උද්භිද උද්‍යාන 03 සිට 10 දක්වා වැඩි කිරීමේ ජාතික වැඩසටහන යටතේ අවිස්සාවේල්ල මැතිවරණ කොට්ඨාසයේ ඉලුක්ඕවිට ඉදිවන සීතාවක තෙත් කලාපීය උද්භිද උද්‍යානයේ දර්ශනයයි මේ.මේ වනවිට අක්කර 73 ක ඉදිවන මේ භූ®මි භාගයේ ශ්‍රී ලංකාවට ආවේණික ශාක වර්ග සංරක්ෂණය කිරීමද විසිතුරු මල් වගා ජනතාව සහභාගි කැර ගනිමින් ආරම්භ කිරීමට සහාය වීම සඳහා කොරියානු කොයිකා සංවිධානයේ එකඟත්වය පළවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r1007219</link>
    <topic> වකුගඩු රෝග මර්දනයට උතුරු මැදවෛද්‍ය පර්යේෂණ වැඩ සටහනක්</topic>
    <author>සම්පත් සංජීව සහ එප්පාවල සමූහ</author>
    <content>උතුරුමැද පළාතෙන් වකුගඩු රෝගය තුරන් කිරීම පිණිස ආයුර්වේද සහ බටහිර විශේෂඥ වෛද්‍යවරුන් ඒකාබද්ධවී පර්යේෂණ වැඩසටහන් ආරම්භ කිරීමට කටයුතු යොදා ඇත.ඒ පිළිබඳ නිල උත්සවය අනුරාධපුර පළාත් සමූපකාර අමාත්‍යාංශ ශ්‍රවණාගාරයේදී දේශීය වෛද්‍ය ඇමැති පියසේන ගමගේ මහතාගේ ප්‍රධානත්වයෙන් පසුගියදා ආරම්භ කැරිණි.ආයුර්වේද විශේෂඥ වෛද්‍යවරු පිරිසක් වකුගඩු රෝග නිවාරණය පිණිස දැනට හඳුනාගෙන ඇති දේශීය ෙඖෂධ අනුරාධපුර මැදවච්චිය පදවිය වෛද්‍ය සායන වලදී රෝගීනට ලබාදෙන බව ඇමැති පියසේන ගමගේ මහතා මෙහිදී සඳහන් කෙළේය.උතුරුමැද පළාතේ වකුගඩු රෝගීන් පිළිබඳ නිශ්චිත තොරතුරු අනාවරණය කැරගැනීම පිණිස සකස්කළ ක්ෂේත්‍ර අධ්‍යාපන ප්‍රශ්ණපත්‍රයක් රෝගීන් අතර බෙදාදීමට නියමිතය.මෙතෙක් සිදුකළ පර්යේෂණ වල ප්‍රගතිය පිළිබඳව ප්‍රගති සමාලෝචනය මෙහිදී සිදුකැරිණි.උතුරුමැද පළාතේ ප්‍රජා සෞඛ්‍ය වෛද්‍ය නිලධාරීන් හා ප්‍රජා සෞඛ්‍ය සංවර්ධන නිලධාරීන් විසින් මේ ක්ෂේත්‍ර අධ්‍යයන ප්‍රශ්නාවලිය පිළිබඳ තොරතුරු රැස්කිරීමට නියමිතය. වකුගඩු රෝගයට ගොදුරුවූවන්ගේ ජීවන රටාවේ සෑම අංශයක්ම නියෝජනය වන පරිදි ප්‍රශ්නාවලිය සැකසීමට පියවර ගෙන තිබේ.පර්යේෂණ වල ප්‍රගතිය පිළිබඳව බණ්ඩාරනායක ආයුර්වේද පර්යේෂණායතනයේ වෛද්‍ය පරාක්‍රම හේමචන්ද්‍ර මහතා කරුණු ඉදිරිපත් කළේය.වකුගඩු රෝගීන් අටදහසක් 2003 වසරේදී අනුරාධපුර දිස්ත්‍රික්කයෙන් වාර්තාවී ඇත. ඉන් 250 කට ආසන්න පිරිසක් ජීවිතක්ෂයට පත් වූහ. 2009 වසරේ සෞඛ්‍ය සඳහා වියදම්කළ මුදලින් 46%ක් වැයවී ඇත්තේ වකුගඩු රෝගීන් සඳහාය. 2009 වසරේ වාර්තා වූ රෝගීන් සංඛ්‍යාව 8409කි.ඉදිරි මාස හය තුළ ආයුර්වේදය ජාතික මට්ටමට පත්කිරීමේ දීපව්‍යාප්ත වැඩසටහනක් ක්‍රියාත්මක කරන බවද ඇමැති පියසේන ගමගේ මහතා සඳහන් කෙළේය.ජනතාව අතර මේ පිළිබඳව අවබෝධයක් ඇතිකිරීම සඳහා අගෝස්තු 01දින සිට 07වෙනි දින දක්වා ආයුර්වේද සතියක් ලෙස නම්කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=r10072110</link>
    <topic>නුවරඑළිය රෝහලේවෛද්‍ය හිඟය උග්‍ර අතට</topic>
    <author>නුවරඑළිය මධ්‍යම සමූහ</author>
    <content>නුවරඑළිය මහ රෝහලෙහි වසර කිහිපයක සිට පවතින වෛද්‍ය හිඟය මේ වන විට උග්‍ර අතට පත්ව ඇතැයි වාර්තා වේ.මේ නිසා එහි අංශ කිහිපයක ප්‍රතිකාර කටයුතු නතර කර දැමීමේ අවධානමක් මතුව ඇත. මේ මහ රෝහලට අනුමත වෛද්‍යවරුන්ගේ සංඛ්‍යාව 110 කි. එහෙත් මේ වන විට එහි සේවය කරන්නේ වෛද්‍යවරු 57 කි.මේ නිසා දන්ත වෛද්‍ය අංශය, කායික රෝගී අංශය, විකිරණවේදී අංශය, හා බාහිර රෝගී අංශය ඇතුළු තවත් අංශ කිහිපයක ප්‍රතිකාර කටයුතු හා අනෙකුත් සේවාවන් ඇන හිටින තත්ත්වයක් මතුව ඇති බව වෛද්‍යවරු පවසති.දිනපතා බාහිර රෝගීන් හත් අට සියයක පිරිසක් පැමිණෙන මේ රෝහලෙහි බාහිර රෝගී අංශයේ ප්‍රතිකාර කටයුතු සඳහා යෙදවීමට හැකිව තිබෙන්නේ වෛද්‍යවරු (4) දෙනෙකු පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=s1007211</link>
    <topic>ශ්‍රී ලංකාව කඩුලු 8 ට 520 යි: ඉන්දියාව කඩුලු 3 ට 140 යි</topic>
    <author>වර්නන් ගුණසේකර ගාල්ලේ සිට</author>
    <content>ඉන්දියාවට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ තෙවැනි දිනයේදී කඩුලු 8 කට ලකුණු 520 ක් වාර්තා කළ ශ්‍රී ලංකාව අනතුරුව ඉන්දියාව පිලේ කඩුලු 3 ක් ලකුණු 140 කට බිඳ දැමීමට සමත් විය.ශ්‍රී ලංකාව පළමු ඉනිමේදී තරග පරණවිතාන (111) හා කුමාර් සංගක්කාර (103) ශතක ද, රංගන හේරත් (නොදැවී 80) හා ලසිත් මාලිංග (64) අර්ධ ශතක ද වාර්තා කළහ.විරේන්ද්‍ර සේවාග් ඊයේ ඉන්දියා පිලේ සාර්ථක පිතිකරුවා වෙමින් නොදැවී ලකුණු 85 ක් රැස්කළේය. හතරේ පහර 14 ක් හා හයේ පහරක් ඔහුගේ නොදැවුණු ඉනිමට ඇතුළත්ව තිබිණි. වී. වී. එස්’ ලක්‍ෂ්මන් නොදැවී ලකුණු 18 ක් ලබාගෙන සිටියේය.ඉන්දියා ඉනිමේ දෙවැනි පන්දුවේදීම ඔවුන්ගේ පළමු කඩුල්ල බිඳ වැටිණි. ලසිත් මාලිංගගේ ඒ පන්දුවට කඩුල්ල මුවා කිරීමේ වරදට හසුව ගෞතම් ගම්භීර් (2) දැවී ගියේය.විරේන්ද්‍ර සෙවාග් හා රාහුල් ඩ්‍රාවිඩ් දෙවැනි කඩුල්ල වෙනුවෙන් ලකුණු 66 ක් එක්කරමින් සිටියදී අනවශ්‍ය ලකුණක් කරා දුව යද්දී ඩ්‍රාවිඩ් (18) දැවී ගියේය.ඇන්ජලෝ මැතිව්ස්ගේ පන්දුවකට සෙවාග් “මිඩ් ඕෆ්” ස්ථානයට පහරක් එල්ල කළ අතර පන්දුව එකවර රැකගැනීමට මාලිංගට නොහැකි විය.ඒ සැනින් ඩ්‍රාවිඩ් තවත් ලකුණක් කරා දිව එද්දී මාලිංග පන්දුව රැගෙන මැතිව්ස් අතට වීසි කළේය. මැතිව්ස් කඩුල්ල බිඳ දැමුවේය.ඉන්දියා සුපිරි පිතිකරු සචින් ටෙන්ඩුල්කාර් ඊයේ ශ්‍රී ලංකා සුපිරි පන්දු යවන්නා වන මුත්තයියා මුරලිදරන්ට පරාජය විය. මුරලිගේ පන්දුවකට “ස්වීප්” පහරක් එල්ල කිරීමට ගත් අසාර්ථක උත්සාහයේදී කඩුල්ල මුවා කිරීමේ වරදට හසුව ටෙන්ඩුල්කාර් ලකුණු 8 කට දැවී ගියේය. ඔහු මේ ලකුණු ලබා ගත්තේ පන්දු 21 කට මුහුණ දෙමිනි.පිටියේ තෙතමනය හේතුවෙන් ඊයේ තරගය පමා වී (පෙරවරු 10.30) ආරම්භ කිරීමෙන් පසුව ඉන්දියා වේග පන්දු යවන්නී පිට පිට ඕවර දෙකක් ඇතුළත කඩුලු 2ක් බිඳ හෙලූහ. පළමුව දැවී ගියේ ආරම්භක පිතිකරු තරංග පරණවිතානය.පළමු දින තරගය නතර කරන විට නොදැවී ලකුණු 110 ක් රැස්කර ගෙන සිටි ඔහුට ඊයේ තවත් ලබා ගත හැකි වූයේ එක් ලකුණක් පමණි. ඊයේ යැවුනු දෙවැනි ඕවරයේදී ඉෂාන්ට් ෂර්මාගේ පන්දුවකට කඩුලු රකින ද්‍රෝනි අතට උඩ පන්දුවක් දෙමින් පරණවිතාන මුළු ලකුණු 259 දී දැවී ගියේය.මිනිත්තු 289 ක කාලයක් තුළ පන්දු 233 කට මුහුණ දෙමින් ඔහු ලබා ගත් ලකුණු 111 ට හතරේ පහර 12 ක්ද ඇතුළත්ව තිබිණි.ඊළඟ ඕවරයේදී තිලාන් සමරවීර ‘බින්දුවට’ දැවී ගියේය. ඔහු මුහුණ දුන්නේ පන්දු 7කට පමණි. අභිමාන්යු මිතුන්ගේ පන්දුවකට කඩුල්ල මුවා කිරීමේ වරදට හසුව ඔහු දැවී යන විට මුළු ලකුණු ප්‍රමාණය 260 ක් විය.ඊට පන්දු 2කට පෙර මිතුන්ගේ පන්දුවකට ඔහු දුන් උඩ පන්දුව ‘ස්ලිප්’හී රාහුල් ඩ්‍රාවිඩ් අතින් ගිලිහිණි.ඕවර 83 කට පසුව මුළු ලකුණු ප්‍රමාණය කඩුලු 4ට 306 ක්ව තිබියදී දෙවැනි නව පන්දුව යොදා ගැණිනි.මහේල ජයවර්ධන හා ඇන්ජලෝ මැතිව්ස් එක්ව පන්දු 103 කින් ලකුණු 62 ක් පස්වැනි කඩුල්ල වෙනුවෙන් එක් කරමින් සිටියදී මහේල දැවී ගියේය.ෂර්මාගේ පන්දුවකට කඩුල්ල මුවා කරමින් ඔහු දැවී ගියේ සිය අර්ධ ශතකය පෙනි පෙනී තිබියදීය. පන්දු 78 කට මුහුණ දුන් මහේල හතරේ පහර හයක් සමඟ ලකුණු 48 ක් වාර්තා කළේය.මුළු ලකුණු 344 දී ඇන්ජලෝ මැතිව්ස් ෂර්මාගේ පන්දුවකට ‘ස්ලිප්’හි වී. වී. එස්. ලක්ෂ්මන් අතට උඩ පන්දුවක් දෙමින් දැවී ගියේය. ඔහු හතරේ පහර හයක් සමඟ ලකුණු 41ක් රැස් කළේය.දිවා ආහාරය සඳහා ඊයේ තරගය නතර කරන විට ශ්‍රී ලංකාව කඩුලු හයකට ලකුණු 361 ක් රැස්කර ගෙන සිටියේය. ඊයේ උදය වරුවේ යැවුනු ඕවර 25 තුළ ලකුණු 105 කට කඩුලු 4 ක් බිඳ වැටිණි.දිවා ආහාරය හා සවස තේ පානය අතර තරගයේදී අණසක පැතිර වූයේ ශ්‍රී ලංකාවයි. රංගන හේරත් හා ලසිත් මාලිංග මේ කාලය තුළදී ඔවුන්ගේ මංගල ටෙස්ට් අර්ධ ශතක වාර්තා කළහ.මේ දෙදෙනා 8 වැනි කඩුල්ල වෙනුවෙන් අගනා ලකුණු 115 ක් රැස් කළ අතර එය ඉන්දියාටව එරෙහිව එම කඩුල්ල වෙනුවෙන් වාර්තා වූ වැඩිම සබඳතාවය විය.හේරත් පන්දු 93 කට මුහුණ දෙමින් හතරේ පහර 10 ක් හා හයේ පහරක් සමග නොදැවී ලකුණු 80 ක් රැස් කළේය. මාලිංග, ප්‍රගසාත් ඕජාට එරෙහිව පිට පිට හයේ පහර 2 ක්ද, හතරේ පහර 9 ක්ද සමග ලකුණු 64 ක් ලබා ගත්තේය.ප්‍රසන්න ජයවර්ධන තරගයේ ප්‍රථම හයේ පහර හා හතරේ පහර 2 ක් සමග ලකුණු 27 ක් ලබා ගත්තේය.පන්දු 10 කට පමණක් මුහුණ දුන් මුරලි නොදැවී ලකුණු 5 ක් ලබා ගත්තේය.සිය අවසන් ටෙස්ට් තරගයට සහභාගි වෙමින් සිටින මුත්තයියා මුරලිදරන් ඊයේ පස්වරු 3.11 ට පිත්ත රැගෙන පිටියට පිවිසියේ ආචාර වෙඩි මුර මධ්‍යයේය.ඉන්දියා ක්‍රීඩකයෝ පේලි දෙකකට වී මුරලිව ඉතාමත් උණුසුම් අයුරින් පිළිගත්හ. පන්දු රැකීම සඳහා ශ්‍රී ලංකා පිල පිටියට පිවිසියේද මුරලිදරන් පෙරටු කර ගෙනය.සවස තේ පානය සඳහා තරගය නතර කරන විට ශ්‍රී ලංකාව කඩුල් 8 කට ලකුණු 520 ක් ලබාගෙන ඔවුන්ගේ පළමු ඉනිම නතර කළහ.</content>
  </post></root>