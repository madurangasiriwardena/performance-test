<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203045</link>
    <topic>නෙළුම් විල</topic>
    <author/>
    <content>නෙළුම් විලයෙහෙළියන් ගේලෝකයනයනා, පී. ජී. ඩී. එම්. ප්‍රතිඵල අවුට් කරලා” උදෑසන ම රාජකාරි කටයුතු ආරම්භ කර කිසියම් කාර්යයක යෙදී සිටිය දී ම’වෙත ලැබුණු පණිවුඩයෙන් තරමක කම්පනයකට පත්වීමි.පසුව ප්‍රතිඵල විමසිය යුතු යැයි සිතූ මම නැවතත් සුපුරුදු කාර්යයෙහි නිරත වීමි. ඉහත පණිවුඩය හිතවතුන් කිහිප දෙනෙකු ගෙන් ම ලැබෙන විට මට ද සැබෑ ප්‍රතිඵලය දැන ගැනීමේ කුහුල වැඩි විය. ජාතික අධ්‍යාපන ආයතනයේ විභාග අංශයට ඇමතුමක් ලබා ගත් මම අදාළ අංකය පවසා ප්‍රතිඵල විමසීමි.“ඔයාට මෙරිට් පාස් එකක් තියෙනවා” ඇමතුමට ලැබුණු ප්‍රතිචාරයෙන් මම මහත් සේ සතුටටත්, තරමක කුහුලටත් පත්වීමි. එබැවින් නැවත වරක් ප්‍රතිඵල නිවැරදි ව තහවුරු කර ගැනීම සඳහා අදාළ ආයතනයේ හිතවතකු ගේ සහාය පැතීමි.මොහොතකින් මගේ ජංගම දුරකථනයට ඉහත හිතවතා ගෙන් ඇමතුමක් ලැබිණ.“කියන්න කනගාටුයි”“ඇයි?”“ඔයාට මෙරිට් පාස් එකක්. මගේ සුබ පැතුම්”හිතවතා ගේ විහිළුවත් සමඟ මගේ ප්‍රතිඵල නිවැරදි බව තහවුරු කර ගතිමි.ප්‍රතිඵල පිළිබඳ විශ්වාසයක් තිබුණත් තරමක සැකයක් ඇති වූයේ ඇයි? මගේ සිත මීට වසරකට පමණ පෙර වූ එක්තරා සිදුවීමක් කෙරෙහි යොමු වූයේ නිරායාසයෙනි.පශ්චාත් උපාධි අධ්‍යාපන ඩිප්ලෝමා කළමනාකරණ පාඨමාලාව හදාරා සම්පූර්ණ කිරීමෙන් පසු විභාගයට පෙනී සිටීම සඳහා සූදානම් වීමි. විභාගය වෙනුවෙන් ලද අධ්‍යයන නිවාඩු දිනවල ආයතනයේ නේවාසිකාගාරයේ නවාතැන් ගෙන විභාගයට පාඩම් කළෙමි.වැඩි දෙනකු කණ්ඩායම් වශයෙන් එක්වී පාඩම් කළ අතර මා පුරුදු වී සිටියේ හුදෙකලාව පාඩම් කිරීමට ය.පළමු දින ප්‍රශ්න පත්‍ර දෙකට සාර්ථක ව පිළිතුරු සැපයීමි. දෙවන දිනට නියමිත ප්‍රශ්න පත්‍ර දෙකෙන් එකක් වූ ‘අධ්‍යාපන ප්‍රතිපත්ති සැලසුම්කරණය’ ප්‍රශ්න පත්‍රයට ගණිතමය ගැටලු සහිත ප්‍රශ්න ද ඇතුළත් වන බැවින් පෙර දින සවස් වරුවේ සිට ම එවැනි ප්‍රශ්න කිහිපයකට විසඳුම් ලියන අයුරු හුරු වීමි.එහි දී ඇති වූ ගැටලු සහගත ප්‍රශ්නයකට විසඳුම ලබා ගන්නා අයුරු එක්තරා යෙහෙළියක ගෙන් විමසීමි.“ඔයා රෑට අපි පාඩම් කරනකොට අපේ කාමරයට එන්න. මම කියලා දෙන්නම්”ඇය ගේ පිළිතුරෙන් සතුටට පත් මම ඊට විසඳුම දැන ගැනීමේ අපේක්ෂාවෙන් අනෙක් ප්‍රශ්නවලට සූදානම් වීමි. පහත ම මාලයේ කාමරයක සිටි මා තෙවන මහලේ සිටි ‘යෙහෙළිය ගේ කාමරයට යන විට එහි තවත් යෙහෙළියෝ කීපදෙනෙක් පාඩම් කරමින් සිටිය හ. මම ඔවුන්ට බාධා නොවන අයුරින් ගැටලු සහගත ප්‍රශ්නය විසඳා ගැනීමට තීරණය කළෙමි.මට උදව් කිරීමට ඉදිරිපත් වූ යෙහෙළිය මා යන විටත් දුරකථන ඇමතුමක නිරත ව සිටියා ය.තරමක වේලාවක් ගත කරමින් සිටිය දී ඇය පැමිණ ගැටලුව තවත් ගැටලුවක් බවට පත් කළා ය.‘ඔයාට පුළුවන්නම් මට ඔය වගේ ගැටලුවක් විසඳන්න පුළුවන් සරල ම ක්‍රමය පැහැදිලි කරලා දෙන්න.’ මා පැවසුවේ එපමණකි.වහා කෝපයට පත් ඇය තදබල වාග් ප්‍රහාරයක් මා වෙත එල්ල කරන්නට වූවා ය.“මම බැඳිලා නැහැ ඔයාට කියලා දෙන්න.” අවසනදී ඇය පැවසුවාය. ඇගේ වදනින් මා මෙන් ම කාමරයේ පාඩම් කරමින් සිටි සියල්ලෝ ම පුදුමයටත්, කලකිරීමටත් පත් වූහ.මම කිසිදු වදනක් හෝ නොපවසා මගේ කාමරය වෙත ගියෙමි.ඇති වූ කලකිරීමත්, වේදනාවත් නිසා මගේ දෙනෙත් කඳුළින් තෙත් විය. සිදුවීමෙන් කම්පනයට පත් පාඩම් කරමින් සිටි යෙහෙළියෝ පැමිණ දොරට ගසමින් මා හා කතා කිරීමට උත්සාහ කළහ. මම නිහඬ ව ම දුක දරාගෙන සිටියෙමි.තවත් මොහොතකින් මා වෙත පැමිණ යෙහෙළියෝ දොර අරින ලෙසට ඇවිටිලි කළහ.මහත් අපහසුතාවකට පත් මම කාමරයේ දොර හැර ඔවුන් කැඳවීමි. යෙහෙළියන්ගේ දෑස් ද කඳුළින් බර ව තිබිණ. ඔවුන් මා සනසන්නට බොහෝ සේ උත්සාහ කළ ද එය සාර්ථක නොවීය. ඔවුන් කාරුණික ව ආපසු යැවූ මම නැවත පාඩම් කටයුතුවල නිරත වීමට තරම් සුදුසු මානසිකත්වයක් නොතිබු බැවින් පසුදින විභාගයට හොඳින් මුහුණ දීමට ශක්තිය, ධෛර්යය ලැබේවා! යි පතමින් යහනට වී දෑස් පියා ගතිමි.මා අපහසුතාවට පත් කළ යෙහෙළිය පසුදින පැමිණ සමාව ගැනීමට උත්සාහ කළ ද ඇය දෙස බැලීමටවත් කැමැත්තක් නොතිබු මම කෙසේ හෝ විභාගය ජය ගත යුතු යැයි අදිටනින් හිත හදාගෙන විභාගයේ ඉතිරි ප්‍රශ්න පත්‍ර හතරට අදාළ දින දෙකෙහි දී පෙනී සිටියෙමි.ප්‍රතිඵල පිටවූ බව දැනගත් මොහොතේ මා සිතේ කම්පනයක්, සැකයක් ඇතිවූයේ මෙම සිදුවීම හේතුවෙනි. ප්‍රතිඵල දැනගත් යෙහෙළියෝ, “ඇති යන්තම්, අපි බයේ හිටියේ. ඊට පස්සේ ඔයා පාඩම් නොකළ නිසා” යනුවෙන් පැවසූහ. ඔවුන් ගේ ළෙන්ගතුකම මට නිරතුරු ව සිහිපත් වේ.කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.  ම’පුතු ගේ විවා මඟුල හොඳින් පැවැත්විණි.මනාලිය කැන්දාගෙන ඒමේ ‘හෝම් කමින්’ උත්සවය ද පැවතියේ ප්‍රකට හෝටලයක ය.මම මධුවිත පිළිකෙව් කරන්නෙක්මි. එහෙත් උත්සව කටයුත්තට යම් අඩුපාඩුවක් වෙති’යි සලකා ඊට අවනත වීමට මට සිදු විය.දිවා භෝජනයට පෙර වෙන ම කොටසක මධුවිත සැපයීමි. සංගීත කණ්ඩායමේ ගී අනුවාදන රස විඳිමින් අමුත්තෝ මධුවිත තොල ගෑහ, ඒවා ඔවුන් ළඟට ගොස් දීමට මගේ හිතවතුන් කිහිප දෙනකු ඉදිරිපත්ව තිබිණ.‘අන්න අර දෙන්න බෝතල් දෙකක් උස්සන්න හදනව‘ කෙනෙක් මගේ කනේ ආරංචියක් තිබ්බේ ය.මම නිහඬ ව සිටියෙමි.මා වෙනුවෙන් ඉදිරිපත් වූ දෙවැන්නෙක් එහි ගොස් ‘වැඩේ හරි නෑ නේදැ’යි ඇසුවේ ය. එවිට දෙදෙනා සැලසුම අතහැර ලිස්සා ගියහ.‘කොහොමද වැඩේ රටට නං පෙන්නන්නෙ උපාසකකම’ කවුදෝ කීවේ ය.සාමාන්‍ය ජීවිතයේ දී අප නරකැයි බැහැර කරන ඇතැම් දේ විශේෂ අවස්ථාවලදී සංස්කෘතික විලාසිතා ලෙස බාර ගත් විට අපි එක්තරා අතරමං වීමකට ලක්වෙමු. මධුවිතට අකැමැති මට, ඊට අනුමතිය දීමට සිදුවීමත්, අර දෙන්නා උපාසකකම් බිඳ ගැනීමත් එකම කාසියේ දෙපැත්ත ලෙස පෙනේ.වේයන්ගොඩ, වදුරව විනී පේ‍්‍රමරත්න මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203046</link>
    <topic>රාමෝජි බලා පිටත්වීමි</topic>
    <author/>
    <content>රාමෝජි බලා පිටත්වීමි2012 පෙබරවාරි 10 වන දින කටුනායක බණ්ඩාරනායක ජාත්‍යන්තර ගුවන් තොටුපොළ වෙත ගිය මම අලුයම 4.30 ට ගුවන් ගත වූ “ජෙට් එයාර්” ගුවන් යානයකින් ඉන්දියාව බලා ගමන් ගතිමි. කටුනායක ගුවන් තොටුපළේ මගීන් පිළිබඳ වග කියන නිලධාරී මහත්ම මහත්මීහු මා හොඳින් හඳුනති. එහෙයින් ගුවන් යානයේ රිසි අසුන තෝරා ගැනීම සඳහා මට අවසර තිබේ.කටුනායකින් ගුවන් ගත වන යානයක නම් මගේ රිසි අසුන වන්නේ ගුවන් යානයේ ඉදිරිපෙළ දකුණු කෙළවර කවුළු ආසනයයි. මේ කවුළුව අසල හිඳගත් කල මට ගුවනේ සිට මගේ මව් රට හොඳින් නිරීක්ෂණය කළ හැක.මෙවර ගුවන් තොටුපළ කාර්ය මණ්ඩල නිලධාරියකු වන චාමර මහතා මට මගේ රිසි අසුන සම්පාදනය කර දුන්නේ ය. එහෙත් ගුවන් ගමන අලුයමින් ආරම්භ වූ හේතුවෙන් පාන්දර ඇට කළුවරේ මට මගේ මව් රටේ වාපී සංස්කෘතිය හොඳින් නො පෙනිණි. දිවා කාලයක ගුවන් ගත වූ දිනවල මම මේ ඓශ්චර්යවත් දසුන හැමදාකම වගේ දැක බලා ගතිමි.ගුවන් යානය හලාවත, පුත්තලම පසු වූ සැණින් අතීත වන්නි ප්‍රදේශවල ස්වයං පෝෂණය ලබා තිබු රාජකාරී වාපී පිළිවෙත මම හොඳින් දැක ඇත්තෙමි. අවානාකාර බණ්ඩාරගම් සංකල්පය පිළිබඳ නිවැරැදි චිත්‍රයක් මට සකසා ගත හැක. අතීත රාජකාරී පිළිවෙත් මත සකස් වී තිබුණු බණ්ඩාරගම් සංකල්පය වනාහී අවානක හැඩයෙන් යුතු ස්වාභාවික කෘෂි ව්‍යාපෘතියකි. මුලින් ම වැව, වැව් කණ්ඩියට පහළින් කුඹුරු යාය; ඊළඟට ගොඩ ඉඩම්; අනතුරුව ගම්මානය; ගමෙන් පසු කැලයයි. වැව, කුඹුර, ගම, කැලය යන සිව් ආකාර තලයන් අවානක හැඩයට පිහිටා තිබේ. විශ්ව විද්‍යාලයේ සමාජ විද්‍යාවට බණ්ඩාරගම් ඉගෙන ගනිද්දී මා ඒවා ඇඳ ගත්තේ තේරුම් ගැනීමේ පහසුව සලකා පමණි. නමුත් දැන් ගුවන් යානයකින් උඩු ගුවනේ සිට මෙය දකින කල සිතට දැනෙන්නේ ගරු ගාම්භීර ආඩම්බරයකි; දුකකි.ආඩම්බරය නම් අපේ අතීත සංස්කෘතියේ ඉතා ම ප්‍රායෝගික සහ ස්වාභාවික කෘෂි රටාවක් තිබී ඇති බව ඔප්පු වීමයි. දුක නම් අද මේ සංස්කෘතිය වල් බිහි වී, ජරපත් වී, නැත්තට නැති වී ඇති අයුර දැකීමයි. අද විල්පත්තු වනාන්තරය විසින් ගිලගෙන ඇත්තේ අතීතයේ ඉසුරුමත් කෘෂි කලාපයයි. මම මහා සංචාරය සඳහා මේ වයඹ කලාපයේ කරක් ගෑවෙමි. උඩු ගුවනට විල්පත්තුවේ වැව් සහ ගම් දිස් වූවාට මහ පොළොවෙන් එහි සැරිසරන කල හමුවන්නේ. වලසුන්, දිවියන් සහ අලින් ගහණ වූ සුන්දරතර කාෂ්ඨ වනය පමණි. විල්පත්තුවට ඒ නම වැටී ඇත්තේ විල් දහයක් (පත්තු යනු දෙමළ භාෂාවෙන් දහයට කියන නමයි) එකතු වීමෙන් යැයි මතයක් තිබේ. මේ විල් යනු ස්වාභාවික විල්ලු නොව අතීතයේ තිබු විශාල වැව් අත්හැර දැමීමෙන් පසු විල්ලු බවට පත්වී තිබීම යැයි මට විල්පත්තු කැලයේදී ඔප්පු විය. ඒ ඔප්පු කිරීමට මා සාධක සපයා ගත්තේ ඊට පෙර මා උඩු ගුවනේ සිට දැක තිබු බණ්ඩාගම් වාපී සංස්කෘතියේ ස්වාභාව රූපයයි.මහ පොළොවට වඩා ඉක්මනින් උඩු ගුවනට හිරු පායයි. ලංකාවේ බටහිර වෙරළට වඩා ඉක්මනින් නැගෙනහිර වෙරළට හිරු දර්ශනය වෙයි. මේ දෙ පසට ම පෙර සිරීපාදේදී ඉර සේවය දැකිය හැකිය. එලිෆන්ට්පාස් කලපු ආසන්නව මහ පාරේ සිටගත් කල නැග එන හිරුත්, බැස යන හිරුත් එක තරමින් ම දැක ගත හැක. පාන්දර යාමයේ ගුවන් යානයක ගමන් කරන කල නැගෙනහිර අහසේ දර්ශනය වන ප්‍රභාතය අත්‍යලංකාර ජීවිත අත්දැකීමකි. මම පෙරඹර ප්‍රභාතයන් අවරඹර සැඳෑ පීතයත් දෙ අයුර ම උඩු ගුවනේ සිට දැක අත්තෙමි. මද්දහනේ පුලුන් වලා වියනට උඩින් පියාසර කරන කල හිරු දීප්තිය කරණකොට ගෙන ධවල වර්ණව බබලන ස්වේත වලා රිදී පැහැයෙන් යුක්තව මම දැක ඇත්තෙමි. ඝණ නීල වැහි වලාවකට උඩින් ගහන ගත වූ කල වැහි වලාවේ විදුලිය හටගැනීම මා තුළ අත්භූත සුන්දරත්වය රැගෙන ආවේය. ඒ සියල්ලට ම වඩා මගේ මතකයේ රැඳී ඇත්තේ වලාකුළු මැදින් ගමන් කරන ගුවන් යානය වායු රික්තයකට මැදි වූ කල සිදුවන බියජනක අත්දැකීමයි. මේ වායු රික්තය තුළ ගුවන් යානයට වායු ගෝලයේ සමබරතාව රඳවාගත නො හැකි වෙයි. එවිට ගුවන් යානය තාවකාලික කඩා වැටීමකට ලක්වෙයි. එවිට මගීනට දැනෙන්නේ කතුරු ඔංචිල්ලාවේ පහළට එන විට සිදුවන හෑල්ලු වීමට සමාන හැඟීමක් ය.ලංකාවේ සිට ඉන්දියාව බලා පිටත් වන මා සහිත ජෙට් එයාර් ගුවන් යානයට දැන් දර්ශනය වන්නේ තලෙයි මන්නාරම් අර්ධද්වීපයයි. මහා සංචාරය සඳහා මම තලෙයි මන්නාරම පසුකොට ඉන්දියාවත් ලංකාවත් අතර වැටී ඇති ස්වාභාවික වැලි වැටි දූපත්වල ද ඇවිද ඇත්තෙමි. අතීතයේ රාම කුමාරයාට ලංකාපුරයට ඒමට හනුමන්තා විසින් පාලමක් හදා දුන්නේ මේ වැලි වැටි හරහා යැයි දකුණු ඉන්දියාවේ රාමේෂ්වරමේ පිහිටුවා ඇති ඉන්දීය සෙල්ලිපියක ද දක්වා ඇත. එහෙත් වර්තමාන සිතියම්වල මේ පාලම හඳුන්වා ඇත්තේ “ආදම්ගේ පාලම” කියාය. මම හනුමන්තාගේ පාලමේ පාදම් වැලි වැටි බලන්නට තලෙයි මන්නාරම් අර්ධද්වීපයෙන් බෝට්ටුවකට නැග්ගෙමි. අද නාවුක හමුදාවේ දියුණු “ජෙට්” සහ “ඇරෝ” නමැති වේග බෝට්ටු ගාල් කර ඇත්තේ අතීතයේ තලෙයි මන්නාරම් දුම්රිය ජැටියේ ය. 1990 දී ත්‍රස්තවාදීන් විසින් පාලම් පුපුරුවා මේ දුම්රිය මාර්ගය අඩාල කරන ලදි.මම උඩු ගුවනේ සිට අලුයම් අඳුර මැදින් තලෙයි මන්නාරම් අර්ධද්වීපය පිරික්සන්නට උත්සාහ කෙරුවෙමි. අද මට එහි අරුමය හොඳින් නො පෙනුණ ද මීට පෙර කිහිප වතාවකදී ම ගුවන් කවුළුවෙන් එය නරඹා ඇත. ලංකාවේ තලෙයි මන්නාරමේ සිට ඉන්දියාවේ රාමේෂ්වරමේ දනුස් කොඩියට ඇත්තේ නාවුක හැතැප්ම 24 කි. මේ සැතැප්ම 24 අතර කුඩා වැලි දූපත් 18 ක් පිහිටා තිබේ. හොඳින් පිහිනිය හැකි අයෙකු මේ වැලි වැටි අතරැති කුඩා මූදු පරතරය පීනා දැමිය හැකි නම් ඔහුට ලංකාවේ සිට ඉන්දියාවට දෙපයින් ගමන් කළ හැකිය. අතීතයේදී ඉන්දියාවේ සිට ලංකාවට මූදු තරණය කරගෙන පැමිණි “කල්ලතෝනින්ගේ” කතන්දර අප අසා තිබුණි. ඔවුන් ලංකාවට එන්නට ඇත්තේ මේ වැලි වැටි හරහා යැයි මට දැන් සිතේ.මම වැලි වැටි 08 ක් තරණය කෙරුවෙමි. 09 වැනි වැලි වැටියේ “ඉන්දියාව“ කියා බෝඩ් ලෑල්ලක් ගසා තිබේ. වීසා අවසර නැතිව මට මේ බෝඩ් ලෑල්ල පසු කළ නොහැකිය.එහෙත් ලංකාවේ සිට ඉන්දියාවට යෑම සඳහා ලෙහෙසි ම ප්‍රවාහන සේවාවක් සකස් කරනු ලැබුවේ ලංකා දුම්රිය දෙපාර්තමේන්තුවයි. මහාචාර්ය සනත් නන්දසිරි මා සමඟ පවසා ඇති පරිදි 1955 දී එතුමන් රුපියල් 40 කට කොටුවේ ඉස්ටේසමෙන් ඉන්දියාවට ටිකට් පතක් ගෙන මදුරාසිය බලා පිටත් වී තිබුණේ තලෙයි මන්නාරම් දුම්රියෙන් ය. තලෙයි මන්නාරමේදී දුම්රිය ජැටියට ගනු ලබයි. එය නැව නවත්වන ජැටියයි. ඒ ජැටියට දුම්රිය ඇල්ලු කළ දුම්රියේ ඇති බඩු මුට්ටු සහ මගීන් නැවට නගිනු ලැබේ. මේ නැව ගොස් ඉන්දියාවේ රාමේෂ්වරමේදී වෙනත් ඉන්දීය දුම්රියකට සම්බන්ධ කෙරේ. ඉන්දියාවත් ලංකාවත් අතර තිබු පහසු ම සහ ලාභදායී ම ප්‍රවාහන සේවය රුදුරු ත්‍රස්තවාදය විසින් නවතා දැමු අයුරු මට පෙනී නොපෙනී යන කවුරු දොර මතක් කර දෙයි.අද මා ඉන්දියාව බලා යන්නේ අතිවිශාල වියදමක් දැරිය යුතු ගමනකින් ය. මා මේ ගුවන් යානයෙන් බසින්නේ මදුරාසියේ චෙන්නායි ගුවන් තොටුපළෙනි. එහෙත් මගේ ගමනාන්තය වන්නේ ආන්ද්‍රා ප්‍රදේශයේ හයිද්‍රාබාද් නගරයයි. එහෙයින් මට චෙන්නායි සිට හයිද්‍රාබාද් දක්වා ද තවත් අභ්‍යන්තරික ගුවන් ගමනක් යෙදී තිබේ. ඉන්දියාවේ හයිද්‍රාබාද් නගරයේ ලෝකයේ විශාලතම සිනමා උද්‍යානය ඉදි වී තිබේ. සමස්ත ඉන්දියාවේ ම සිනමා කෘති සඳහා පමණක් නොව සමහර බටහිර චිත්‍රපට සඳහා ද හයිද්‍රාබාද් හි රාමෝජී චිත්‍රාගාරය ප්‍රකට සිනමා පහසුකමක් බවට අද පත්ව ඇත. මා ලංකාවේ සිට රාමෝජී චිත්‍රාගාරය දක්වා ගමන් කරන්නේ වර්තමාන සිංහල චිත්‍රපටයක රූපගත කිරීමක් එහි යෙදී ඇති නිසා ය.දැනට වැඩ නිමවා ප්‍රදර්ශනය සඳහා සූදානම් කර ඇති “සුපර් සික්ස්” නම් සිංහල චිත්‍රපටයේ නිෂ්පාදකවරයා වන්නේ සදේශ් කුමාර් නම් තරුණයා ය. පිය උරුමයෙන් ම චිත්‍රපට නිෂ්පාදනයට බට සදේශ් පළමු චිත්‍රපටයේ වැඩ ඬමවා එය ප්‍රදර්ශනය වීමටත් පෙර තම දෙවැනි චිත්‍රපටය සඳහා අත තැබුවේ ය. තම පළමු සුපර් සික්ස් චිත්‍රපටයේ ද දර්ශන කිහිපයක් ම වෙනුවෙන් හේ රටවල් කීපයක ම සම්බන්ධතා තනා ගත්තේ ය. තම දෙවැනි චිත්‍රපටයේ සටන් ජවනිකා සඳහා ද ඉන්දියාවේ ඇති පොහොසත් ම රාමෝජී චිත්‍රාගාරය යොදා ගත යුතු යැයි ඔහු තීරණය කළෙන් මම මෙසේ ගුවන් ගත වී සිටිමි.මේ චිත්‍රපටයේ මම “බැන්ඩූ” නම් යුක්ති ගරුක චණ්ඩියාගේ භූමිකාව නිරූපණය කරමි. කුස පබා චිත්‍රපටයෙන් පසු මා ශ්‍රී ලංකාව තුළ පසුගිය කාලය පුරා ම ගත කළේ මේ චිත්‍රපටයේ රූපගත කිරීම් සඳහා ය. මා මීට පෙර ද “ගිනි අවි සහ ගිනි කෙළි” චිත්‍රපටයේ “තුම්මුල්ලේ පද්මේ” නම් පාතාල මැර නායකයාගේ චරිතය රඟපා ඇත්තෙමි. මේ චිත්‍රපටයේ මා නිරූපණය කරන බැන්ඩූ නම් චණ්ඩියා තුම්මුල්ලේ පද්මේට වඩා නූතනයට යාවත්කාලීන වූ මැර නායකයෙකි. චිත්‍රපටයේ අවසාන කුළුගැන්වීමේ දී බැන්ඩූ මාරාන්තික සටනකට යොමු වෙයි. කෙසේවත් විනාශ කළ නො හැකි මේ සටන්කරුවාව වැනසීම සඳහා විශාල පාතාල සැලැස්මක් ක්‍රියාත්මක වේ. අවසානයේ බැන්ඩූ තියුණු අවි ගත් මැරයින් පහළොස් දෙනෙකුගෙන් සමන්විත පිරිසක් සමඟ වීරත්වයෙන් යුතු සටනක නිමග්න වෙයි. මේ සටන සඳහා ඉන්දියාවේ ප්‍රකට ක්‍රියාදාම සටන් අධ්‍යක්ෂවරයකු යටතේ වේගවත් රූපාවලියක් සකසා ගැනීම සඳහා සදේශ් කුමාර් ලංකාවේ ඊට අදාළ නළුවන් කිහිප දෙනා ද සමඟ ඉන්දියාවට යෑමට තීරණය කළේ ය.මම දැන් ඉන්දියන් සාගරයට උඩින් පියාසර කරමි. තලෙයි මන්නාරම් දුම්රිය මාර්ගයෙන් ලංකාවේ සිට ඉන්දියාවට ගිය බොහෝ මගීන් අතර 1946 ජූනි 26 වැනි දා පැමිණි කණ්ඩායම වනාහී මට බොහෝ කාලයකට පෙර ලංකාවේ සිට ඉන්දියාවේ චිත්‍රාගාර බලා පිටත් වූ පළමු පුරෝගාමී කණ්ඩායමයි. ලාංකීය සිනමා කර්මාන්තයට බොහෝ මෙහෙයක් කළ එම් නායගම් මහතා, බී. ඒ. ඩබ්ලිව්. ජයමාන්න, එඩී ජයමාන්න සහ රුක්මණී දේවී ප්‍රමුඛ මිනර්වා නාට්‍ය කණ්ඩායම ඉන්දියාවේ මදුරාසි නගරයේ චිත්‍රකලා චිත්‍රාගාරය වෙත රැගෙන ගියේ “කඩවුණු පොරොන්දුව“ නම් ලංකාවේ පළමු චිත්‍රපටය නිෂ්පාදනය කිරීම සඳහා ය. එතැන් සිට වසර 66 ක් ගත වූ පසු 2012 පෙබරවාරි 10 වන දා සදේශ් කුමාර් නම් තරුණ නිෂ්පාදකවරයා අනාගත ලාංකේය සිනමාවේ නව නැම්මක ආරම්භය සඳහා යළිත් ඉන්දියාව බලා පිටත් වී ඇත.කිසිවක් සිදු වී අවසාන වන්නේ නැත. සියල්ල සෑම විට ම සිදු වෙමින් පවතින්නේ ය.ලබන සතියේ :- රාමෝජී සෙල්ලම්...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=as1203047</link>
    <topic>රජ සැපද රජ බයද දෙන රවි</topic>
    <author>සටහන - කේ.සී.ජේ</author>
    <content>රජ සැපද රජ බයද දෙන රවි“ගන රන් පැහැයට වාහන තුරඟුටඉඳුර දිසාවට ඉඹුල් විමානෙටපිරිසුම් බැල්මට සිංහ ලග්නයටරිවි හෝරාවට රිවි ගේ දසාවට කැති තුරුසලසට තුරුපල නැකතටසිංහ ලග්නයට දසාව ලැබු විටසයක් වරුසයට පැමිණුනු රෝගෙටමේ ආතුර හට සෙත් දෙන් හැම විට”ග්‍රහ මණ්ඩලයේ අධිපති රවි ග්‍රහයා සම්බන්ධයෙන් සම්මතයේ එන කවි කියමනකි ඒ. රවි ග්‍රහයා පිළිබඳව මෙවරත් අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතා ය.රවි ග්‍රහයා ජීවිතයට සම්බන්ධ වන ආකාරය විග්‍රහ කරද්දී රවි ගේ මහා දසා, අතුරු දසා සහ රවි සමඟ අනෙකුත් ග්‍රහයන් සංයෝග වන ආකාරය බැලීම ඉතා වැදගත්, මුලින් ම රවි ගේ මහා දසා ගැන බලමු.රවි ග්‍රහයාගේ මහ දසාවේ රවි අන්තරය යෙදුණු විට එය උච්ච හෝ නීච බලයෙන් පිහිටන ආකාරය මත ප්‍රතිවිපාක වෙනස් වන බව සැලකිය යුතුයි.ග්‍රහයින් පිහිටන භාවය මත තබා පලාපල වෙනස් වන බව සිහි තබා ගන්න. ඒ නියමයට යටත් ව මේ ප්‍රතිඵල බලමු. රවි මහා දසාවේ රවි අන්තරය කාලයේදී වෙළෙඳාම, ලාබ ඉපයීම, වස්තු ලාබ, යනාදිය ලබා දෙනවා. එය නරකට යෙදුණත් වෙළෙඳාම, වස්තු ලාබ, කීර්තිය යනාදිය විනාශ කරනවා. ලේ විසවීම්, උණ රෝග, වාත රෝග වගේ රෝග තත්ත්වයන් වගේ ම රාජ භය හට ගැනීම් දකින්න ලැබෙනවා.රවි මහ දසාවේ සඳුගේ අන්තරය ලැබූ විට සතුරු බය, ලෙඩ දුක් රෝග නසනවා. වාද - විවාදයෙහි ජය ලබා දෙනවා. රන් - රිදී වස්තු ලාබ ගෙන දෙනවා. මෙය නරකට යෙදුණොත් තිබෙන වස්තුව පවා නැති කරවන්න පුළුවනි.රවි මහ දසාවේ අඟහරු අතුරු දසා කාලයේදී මැණික්, රන් රිදී වස්තු සම්පත් ලබා දෙනවා. ජයග්‍රහණ ඇති කරවනවා. පිත් රෝග, දැවිල්ල, කුෂ්ඨ, ගඩු ආදී රෝග හට ගන්නත් ඉඩ තියෙනවා.රවි මහා දසාවේ රාහු අතුරු දසාව යෙදුණහොත් වස්තු සම්පත් විනාශ කරවනවා. නිෂ්ඵල ගමන් ඇති කරවනවා. රෝග, ශෝක හටගන්වනවා. වසවීම් හා සර්පයන් ගෙන් හානි ඇති වන්න පුළුවන්. අනතුරු ඇති කරන්න ප්‍රවණතාව ඉහළ යනවා.රවි ගේ මහ දසාව ගෙවෙද්දී එළඹෙන ගුරු අතුරු දසා කාලය වාසනාවන්තයි. ස්ත්‍රී ලාබ ගෙන දෙන අතරම ශාස්ත්‍රීය කටයුතුවලට හොඳ කාලයක් උදා වෙනවා. ජයග්‍රහණ හා ප්‍රසිද්ධිය, රාජකීය අනුග්‍රහය, නම්බු නාම, යනාදිය ලැබෙනවා. ඒ වගේ ම සතුරු බලය විනාශ වෙනවා. ධර්මය රකින ස්වභාවයක් හට ගන්නවා.රවි මහා දසාවේ ශානි අන්තර් දසා කාලය නම් තරමක් වෙනස් විපාක ගෙන දෙනවා. මේ කාලයේ දී කෙනෙකුට තිබෙන තනතුරු නම්බු නාම පවා නැතිව යන්න ඉඩ තියෙනවා. නිවට නියාලු ගති ඇති කරවන අතරම යදින්නෙක් බවට පත් කරවනවා. ඥාතීන් - මිතුරන් දුරස්ථ කරනවා වගේ ම දුගී භාවය ප්‍රකට කරවන කාලයකි. හීනමානය, අසරණ ගතිය, පළ කරවන බවත් දකින්න පුළුවන්.රවි මහා දසාවේ බුධගේ අන්තරය සුවිශේෂ අවස්ථාවකි. ස්ත්‍රී ලාබ, භූ®මි ලාබ ආදිය ඇති කරවන්න මේ කාලය හොඳයි. ඒ වගේ ම කුෂ්ඨ රෝග යනාදියත් සතුරන් ඇති වීමටත් ඉඩ තිබෙනවා.රවි මහ දසාවේ කේතු අතුරු දසා කාලයේදී පුද්ගලයාව සමාජයේ කොන් කරවන මුළු ගන්වන ගතියක් පළ කරනවා. පදිංචි ස්ථානයෙන් තබා බැහැර කරවන්න පුළුවන්. වස්තුව - ධනය විනාශ කරවනවා. ශරීරය දිරාපත් කරවන රෝගාබාධ පළ කරනවා.රවි මහා දසාවේ සිකුරු අතුරු දසා කාලය ශිල්ප ශාස්ත්‍ර ඥානය ලැබීමට ඉතා හොඳයි, විවාහ අවස්ථා ඇති කරවන්නත්, විදේශ සංචාර, වාද - විවාද ජයග්‍රහණ, යනාදිය යහපත් ඵල විපාක හැටියට හඳුන්වන්න පුළුවනි.මේ සාමාන්‍ය විස්තරය ඉදිරිපත් කෙළේ ඡ්‍යොතිෂය හා දෛනික ජීවිතයේ විවිධ කාල වකවානු පිළිබඳව යම් අදහසක් ඇති කරවන්නයි. සමහර කාල හොඳයි. සමහර කාල නරකයි. කොයි තරම් නරක කාලයක වුණත් හොඳ ප්‍රතිඵලත් භුක්ති විඳීන්න ලැබෙනවා. ඒ දේ සිදු වන්නේ පෙර භවයෙන් රැගෙන එන කුසල් අකුසල් සහ මේ භවයේ අප කරන කියන දේ මතයි. ජීවිතයේ උපරිම සතුටු කාලයක වුණත් කෙනෙක් නිහතමානී වන්න ඕනේ. මොකද දුක් විඳින්න වෙන කාලයකුත් තිබෙන බව දැන ගෙන. ඉතාම දුක් විඳින කාලයක වුණත් පුද්ගලයා ඉවසීමෙන් කටයුතු කළ යුතු වන්නේ ප්‍රීතිමත් කාලයකුත් ඉදිරියට ගෙවන්න වෙන බව දැන ගෙනයි. උපේක්ෂාව ජීවිතයට වැදගත් ම දෙයකි. අපේක්ෂාවන් සහ අපේක්ෂාවන් ඉෂ්ට සිද්ධ කර ගන්න තිබෙන උත්සාහය, වීර්යය ඊටත් වඩා ජීවිතයට අත්‍යවශ්‍යයි. අන්න ඒ ජීවිත පාඩම යම් විදිහකට වටහා ගන්න මේ මහා දසා අතුරු දසා කාලයත් ප්‍රයෝජනයට ගැනීම වැදගත්.අපි මීළඟට බලමු රවි සමඟ සංයෝග වෙලා එන අනිකුත් ග්‍රහයින් ජීවිතයට සම්බන්ධ වෙන හැටි. රවි සහ අනෙක් ග්‍රහ සංයෝග ඒවා පිහිටන භාවය, එනම් ජන්ම පත්‍රයේ කුමන ස්ථානයක ද කියන කාරණය මත සුබ - අසුබ පලාඵල වෙනස් වෙනවා. නමුත් සාමාන්‍යයෙන් අදහසක් ඇති කර ගන්න පහත විස්තරය රුකුලක් වෙයි.රවි සහ සඳු සංයෝගය, සම්බන්ධයෙන් ගත් විට ඒ පුද්ගලයා තුළ ස්ත්‍රීන් කෙරෙහි ලොල් බව හට ගන්නවා. ඒ වගේ ම ආත්මාර්ථ කාමී හැඟීම් ඉස්මතු කරවනවා. යන්ත්‍ර - මන්ත්‍ර ගුප්ත කටයුතු කෙරෙහි උනන්දුව ඇති කරවනවා.වි - කුජ යෝගය යෙදුණු විට එය බලපාන්නේ මේ ආකාරයෙනුයි. මේ ග්‍රහයින් දෙදෙනාම ඌෂ්ණාධික බව මතක තබා ගන්න. රුධිරය ආශ්‍රිත රෝග, හෘද රෝග, ස්නායු රෝග ඉහළ නංවන්න පුළුවනි. මේ යෝගය 6 හෝ 8 යන භාවයක යෙදුණොත් තත්ත්වය තවත් අයහපත් වෙන්න පුළුවනි. මේ ග්‍රහයින් දෙදෙනාම සිතට අධිපති ග්‍රහයින්. ඒ නිසා ම හිත බලගතු කරවනවා. වනවාසීව භාවනා කරන ශ්‍රමණ භික්ෂූන් මේ කාලයේදී තම අරමුණු කරා වේගයෙන් ගමන් ගන්නා බවත් දකින්න පුළුවන්. රවි - බුධ තවත් යෝගයකි. බුධ කියන්නේ සෞම්‍ය ග්‍රහයෙක්. නමුත් බුධ ගන්නේ රවි ගේ ස්වරූපයයි. කුමන භාවයකට ගියත් මෙතනදී බුධ රවි ගේ භූමිකාව ආරෝපණය කර ගන්නවා. බුධ විද්‍යාවන්ට අධිපති ග්‍රහයා. ඒ අනුව රවි - බුධ යෝගය බුද්ධි යෝගයක්, අධ්‍යාපනයට ඉතා හොඳයි. ඒ වගේ ම නොයෙකුත් විෂයයන් ඉගෙන ගැනීමටත් හොඳ ග්‍රහ සංයෝගයක්.රවි සහ ගුරු සංයෝගය සුවිශේෂයි. මේ ග්‍රහ යෝගය ඇති අය රාජ්‍ය අනුග්‍රහය ලබනවා. කීර්තිමත් දේශපාලනඥයින්ට මේ රවි - ගුරු සංයෝගය යෙදෙනවා. ඒ වගේ ම බුද්ධිමතුන්, දක්ෂ ක්‍රීඩකයන් යනාදීන්ටත් මේ ප්‍රබල යෝගය යෙදෙනවා.රවි - ශනි යෝගය තරමක් මත භේදාත්මකයි. මේ යෝගය තියෙන අය නීති විරෝධී කටයුතුවලට පැටලෙන්න ඉඩ තියෙනවා. හිරේ විලංගුවේ තපින්නත් වැඩි ඉඩක් තියෙනවා. බොහෝ විට මනෝරාජිත විප්ලවවාදීන්ට මේ රවි - ශනි යෝගය තියෙනවා. ප්‍රායෝගික නොවන බොහෝ දේ කිරීමට මොවුන් නිරර්ථක උත්සාහයන් ගන්නවා.සටහන - කේ.සී.ජේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203041</link>
    <topic>යාත්‍රා</topic>
    <author>තුෂාරි වික්‍රමසිංහ</author>
    <content>යාත්‍රාපසුගිය වසරේ පැවැති ‘රසඳුන’ පහළොස්වන සැමැරුම් උලෙළේ දී ප්‍රවීණ ගායක හරූන් ලන්ත්‍රාට උපහාර පුදා ඔහුට මූල්‍යමය තිළිණ ලබාදුන්නා ඔබට මතක ඇති. එහිදී තමන්ගේ නිවෙසට ඔප්පුවක් නොමැති බවත් ඒ සඳහා ඔප්පුවක් ලබාදෙන ලෙසටත් හරූන් ලන්ත්‍රා යුවළ ඉල්ලා සිටියා. ඒ ඉල්ලීම ගැන ‘රසඳුන’ අතිරේකයේ පළවූවා.මේ ඉල්ලීම සපුරා දැනගත් ප්‍රවීණ නළු සනත් ගුණතිලකයන් මේ පිළිබඳ ඉතාම ඕනෑකමින් සොයා බලමින් මේ ගැන නිවාස ඇමැති විමල් වීරවංශ මහතා දැනුම්වත් කළා. ඒ වනවිටත් නිවාස ඇමැතිගේ අවධානය මේ සඳහා යොමු වී තිබුණු බව සනත් ගුණතිලකයන් ‘රසඳුන’ට ප්‍රකාශ කර සිටියේ ඉතාම සතුටින්.කොහොමින් හරි පසුගිය දිනෙක හරූන් ලන්ත්‍රා යුවළගේ මේ ඉල්ලීම ඉටුවුණා. ඒ ජනකලා කේන්ද්‍රයේ පැවැති සාහිත්‍ය උත්සවයකදී ප්‍රවීණ නළු රොජර් සෙනෙවිරත්නයන් හරූන් ලන්ත්‍රා යුවළ මේ උලෙළට කැඳවා ගෙනවිත් ඔවුන්ගේ නිවෙසට හිමි ඔප්පුව ලබාදුන්නා. මේ ගැන ප්‍රවීණ නළු සනත් ගුණතිලකයන් අපිත් එක්ක කීමට විශේෂ හේතුවකුත් තියෙනවා.ඒ තමයි මේ නිවෙස හරූන් ලන්ත්‍රා යුවළට ලබාදීමට මූලික වී කටයුතු කළේ සනත් වීමයි. ඒ බව හරූන් ලන්ත්‍රා ප්‍රිය බිරිය අතාරිත් ලන්ත්‍රා වරක් ‘රසඳුන’ට පවසා සිටියා. කලාකරුවන් ගේ දුක හඳුනන හැමදාමත් හැමෝටම එක විදියට සලකන ප්‍රවීණ කලාකරුවෙක් වන සනත් ගුණතිලකයන්ට මෙවැනි අසරණ කලාකරුවන්ට තව තවත් පිහිට වෙන්නට ශක්තිය ධෛර්යය ලැබේවා කියල අපිත් ප්‍රාර්ථනා කරනවා.හිමාලි සයුරංගිටසුබ මංගලම්හිමාලි සයුරංගි අපිට සිටින නව පරපුරේ ප්‍රතිභාසම්පන්න කලාකාරියක් කිව්වොත් නිවැරැදියි. ඇයගේ දක්ෂතා නිවේදකාවක රංගන ශිල්පිනියක, ගායිකාවක එමතු නොව හඬ කැවීම් ශිල්පිනියක ලෙස ඉහළ තලයක තිබෙනවා. තිරගතවන ‘කුසපබා’ සිනමාපටයේ දී ‘පබා’ ගේ චරිතයට තම හඬ මුසු කරමින් ඇය සිය දක්ෂතා මනාව පෙන්වනවා.ඇත්තටම මේ දක්ෂ යොවුන් තාරකාවගේ ජීවිතයේ සුවිශේෂී සිදුවීමක් පසුගිය දා සිදුවුණා. ඒ ඇය පතිකුලයට පිවිසීමෙන්. හිමාලි අතගත් මනාලයා වුණේ අසංගයි.අසංග සමඟ ඇය අතිනත ගත්තේ ආදර සම්බන්ධයක සොඳුරු ප්‍රතිඵලයක් ලෙසටයි. අසංග වෘත්තියෙන් වෙළෙඳ ප්‍රචාරණ ආයතනයක හිමිකරුවෙක් වගේම තවත් ව්‍යාපාර ගණනාවකම හිමිකරුවෙක්. හිමාලි අසංග ඔබ දෙපළට අපෙනුත් සුබ පැතුම්.ඉනෝකාගේ දැනුමනව පරපුර වෙතටඉනෝකා සත්‍යාංගනී කීර්තිනන්ද කිව්වහම අපිට මතක් වෙන්නේ දුර්ලභ සිනමාකාරිනියන් අතර අපිට සිටින අනර්ඝතම සිනමා අධ්‍යක්ෂිකාවක්.ඉනෝකා තමාගේ සිනමා දැනුම ආධුනික, සිනමා කර්මාන්තයට එක්වන්නට කැමැති, ඒ පිළිබඳ දැනුම ලබාගන්නට කැමැති සියල්ලන්ටම ලබාදෙන්න සූදානම් වෙනවාය කියන ආරංචිය අපිට දැනගන්නට ලැබුණා. මේ ගැන ඉනෝකා ගෙන්ම විමසා බලන්න අපි අදහස් කළා.”ඇත්තටම මෙය සිනමා අධ්‍යක්ෂණය පිළිබඳ දෑ අවුරුදු උසස් ඩිප්ලෝමා පාඨමාලාවක්. මේ ඔස්සේ අපි බලාපාරොත්තුවෙන්නේ, සිනමා අධ්‍යක්ෂණය ප්‍රමුඛව සිනමා තිර රචනය, සංස්කරණය, කැමරාකරණය, කලා අධ්‍යක්ෂණය, සිනමා සංගීතය වැනි සිනමාව සමඟ සෘජුව හා වක්‍රව සම්බන්ධ සිනමා විෂයානුබද්ධ කාරණා ප්‍රායෝගික පුහුණුව සමඟ ලබාදීමයි.මෙහි දී මමත් අපේ පරම්පරාවේ ප්‍රවීණ හා දක්ෂ සිනමා කරුවන් රැසකුත් ශිල්ප ලබාදීම සිදුකෙරෙනවා. ප්‍රවීණයන් රැසක් මෙහිදී මා සමඟ අත්වැල් බැඳ ගන්නවා.මේ සඳහා ඉල්ලුම් පත්‍ර මාර්තු මස මැද දක්වා දීර්ඝ කර තිබෙනවා. මේ ගැන ඇල්මක් කැමැත්තක් දක්වන අයට ශ්‍රී ලංකා රූපවාහිනී අභ්‍යාස ආයතනය, නො. 100/ඒ, ශ්‍රී ලංකා පදනම් මාවත, කොළඹ 7 ලිපිනයට ඉල්ලුම්පත් යොමු කළ හැකියි.රංගනයට තවත්ගලගෙදර කෙනෙක්ජයරත්න ගලගෙදර කියන්නේ මාධ්‍ය ලෝකයේ අපට සමීපතම හිතවතෙක්. ඊ.ඒ.පී. සමූහ ව්‍යාපාරයේ මෙහෙයුම් විධායකවරයෙක් ලෙස කටයුතු කරන ඔහු මේ දිනවල නාලන් මෙන්දිස්ගේ නවතම ටෙලිනාට්‍යය වන ‘දූවරු’ හි ප්‍රචාරක ආයතනයක හිමිකරු ලෙස රංගනයෙන් දායක වෙනවා.මෙය කොටස් සියයකින් යුක්ත ටෙලිනාට්‍යයක්.මාලනී, යශෝධා, අයිරාංගනී සේරසිංහ ප්‍රථම වරට එකම ටෙලිනාට්‍යයක රංගනයෙහි නිරත වන ‘දූවරු’ ටෙලි සිත්තම සඳුදා සිට සිකුරාදා දක්වා රාත්‍රි 8.30ට ස්වර්ණවාහිනියේ විකාශය වන බව ජයරත්න ගලගෙදර අප සමඟ පැවැසුවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203042</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාපාරේ යමින් සිටි සරණපාල හදිසියේම දුටුවේ පාසල් සමයේ තම අඹ යහළුවකු වූ සිරිපාල ඉදිරියෙන් යමින් සිටින බවය. බොහෝ කලකට පසු තම පැරණි මිතුරා දැකීමෙන් පී‍්‍රතියෙන් පිනා ගිය හෙතෙම වහා දිව ගොස් තම මිතුරාගේ පිටට වැරෙන් පහරක් ගැසීය.දිරියෙන් ගිය තැනැත්තා තිගැස්සී, වහා පිටුපස හැරී බැලුවේ කෝපයෙන් මුහුණ අඳුරුකර ගනිමිනි. ඒ සිරිපාල නොවේ. නන්නාඳුනන අයෙකි. ලැජ්ජාවට පත් සරණපාල බයාදු ලෙස සිනාසී මෙසේ කීවේය.”අනේ වෙරි සොරි! මම හිතුවේ ඔහේ මගෙ අඹ යාළුවා, ‘සිරී’ කියල.”’යාළුවෙකුට වුණත් එහෙම හෙණ ගහනවා වගෙ ගහනවද ඕයි.’ අනෙකා කීවේ වේදනාවෙන් පිට අතගාමිනි.’හරි වැඩක් නෙ! මම ගැහැව්වේ අපේ සිරීටනෙ.’ සරණපාල නොරිස්සුමෙන් හිස ගස්සා කීවේය.සම්මානය කාටද?ඇය මුල් යුගයේ චිත්‍රපට කීපයක රඟපෑ පැරණි නිළියකි. සිංහල සිනමාවට වසර 50 ක් පිරීම නිමිත්තෙන් පැවැත්වෙන උපහාර උළෙලක් සඳහා ඇයට ආරාධනා කිරීමට අදාළ සංස්ථා නිලධාරියෙක් ඇගේ නිවෙසට ගොස් ඇය හමුවිය.’ඔන්න ඔබතුමියටත් මේ උළෙලේ දී උපහාරයක් පිරිනැමෙනවා.’ ආරාධනා පත ඇයට පිළිගැන්වූ නිලධාරියා ළෙන්ගතු සිනාවකින් යුතුව කීවේය.’මෙයාගෙන් සිංහල සිනමාවට වුණු සේවයට හරි නම් සම්මානයක් දෙන්ඩ ඕනෙ මට.’ සියල්ල අසා සිටි ඇගේ සැමියා පැවසීය.’ඇයි අයිසෙ කසාද බැන්දයින් පස්සෙ මෙයාව රඟපෑමෙන් අයින් කර ගත්තෙ මමනෙ.’ සැමියා පිළිතුරු දුන්නේය.තමන්ගෙම එකද?කපිතන්වරයා පුහුණු වෙමින් සිටි භටයකු හට තම අතේ තිබූ රයිෆලය පෙන්වා මෙසේ ඇසීය.’මේ රයිෆල් එක තමන් පාවිච්චි කරන ආයුධය කියල හිතනවා. මේක සතියකට සැරයක් ශුද්ධ කරන්ඩ ඕනෙ. එහෙම කරද්දි මොකක්ද මුලින්ම කරන්නෙ?’’මේකෙ නොම්මරේ මොකක්ද කියල බලන්ඩ ඕනෙ.’ ආධුනික භටයා සීරුවෙන් සිටිමින් ම පිළිතුරු දුන්නේය.’මොන මඟුලකටද ඕයි නොම්මරේ බලන්නෙ.’ වැරදි පිළිතුරෙන් කෝපයට පත් කපිතන් වරයා බෙරිහන් දී ඇසීය.’ශුද්ධ කරන්නෙ තමන්ගෙම රයිෆලයද කියල සහසුද්දෙන් ම දැන ගන්ඩ.’ භටයා කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203043</link>
    <topic>ඕපාදූප හොයන්නේ මානසික රෝගීන්</topic>
    <author>ගාමිණී සුසන්ත</author>
    <content>ඕපාදූප හොයන්නේ මානසික රෝගීන්සේමිණි ඉද්දමල්ගොඩකලා ක්ෂේත්‍රයේ මොන වාගෙ වැඩවලද ඔබ මේ දිනවල යෙදිල ඉන්නේ?මේ දවස්වල මම ජී. සිවගුරුනාදන්ගේ අලුත්ම චිත්‍රපටයේ වැඩවලට සම්බන්ධ වෙලා ඉන්නව.ඉදිරි කාලයේ විකාශය වීමට නියමිත ඔබ රංගනයෙන් දායක වූ නිර්මාණ මොනවාද?මම රංගනයෙන් දායක වුණු ටෙලිනාට්‍ය හතක් අටක් පමණ විකාශය වෙන්න තියෙනව. ‘යකඩ පහන් තිර’, ‘නෙතුª පියෙන තුරා’, ‘දමයන්ති’ කියන ටෙලිනාට්‍ය ඒ අතර වෙනවා. ඒ වගේම මොහාන් නියාස්ගේ අලුත්ම චිත්‍රපටයටත් මම රංගනයෙන් දායක වුණා. එයත් ඉදිරියේදී තිරගත වේවි.ඔබේ රංගනය පිළිබඳ ආන්දෝලනයක් ඇති කළ “නෙතු පියෙන තුරා” ටෙලි නාට්‍යය ළඟදී තිරගතවේවිද?මේ ටෙලි නාට්‍යයේ වැඩ නිමවෙලා දැන් අවුරුදු එක හමාරක් විතර ඇති. එය අධ්‍යක්‍ෂණය කළේ මිෂෙල් ෆොන්සේකා. රූපවාහිනී නාළිකාවල දීර්ඝ ටෙලි නාට්‍යවලට ඉඩ වෙන්වෙලා තියෙන නිසා මේ ටෙලි නාට්‍යයට විකාශය කරගන්න කාලයක් නැතිවයි ඉන්නෙ. ඒකයි “නෙතු පියෙන තුරා” විකාශය වීම ප්‍රමාද. දීර්ඝ ටෙලි නාට්‍ය නිසා, ක්ෂේත්‍රයට වන හානියක් මේක. කොටස් විස්සක් තිහක් තියෙන හොඳ ටෙලි නාට්‍යයක් විකාශය කරගන්න අමාරුයි.”නෙතු පියෙන තුරා” ටෙලි නාට්‍යයේ රංගනය ඔබට සුවිශේෂයි නේද?ඔව්. මේ ටෙලිනාට්‍යයේ රඟපෑමට මම සම්පූර්ණයෙන් ම හිස මුඩු කළා. මේ ටෙලිනාට්‍යයේ රංගනයට හිස මුඩු කිරීම අත්‍යවශ්‍ය දෙයක් වුණේ නෑ. නමුත් ඒක අවශ්‍ය දෙයක්. ඒ කියන්නෙ හිස මුඩු නොකර මේ චරිතය කරන්න අවස්ථාව තිබුණා. ඒ වුණත් මම මෙහිදී හිස මුඩු කළේ කාරණා දෙකක් නිසා. එකක් තමයි මේ චරිතය හොඳින් නිරූපණය කිරීමට හිස මුඩු කිරීම ප්‍රයෝජනවත් වීම. අනෙක් කාරණය තමයි ඒ දිනවල තරමක් දුර්වල තත්ත්වයේ තිබුණු මගේ හිස කෙස් නැවත හොඳින් පවත්වා ගැනීමට තිබුණු වුවමනාව. කොණ්ඩෙ දුර්වලව තිබුණු නිසා කොණ්ඩෙ බූ ගාල මුලපටන් වැවෙන කෙස්වලට සාත්තු කරන්න මට අවශ්‍ය වුණා. මේ කාරණා දෙකම නිසයි මම හිස මුඩු කළේ.ඔබ රඟපාන චරිතය වෙනුවෙන් ඕනෑම කැප කිරීමක් කරන්න සූදානම්ද?මගෙ සීමාවෙ ඉඳල ඒ කැප කිරීම කරන්න මම සූදානම්. ගොඩක් දෙනෙක් ඇහුව ටෙලි නාට්‍යයකට හිස මුඩු කළේ ඇයි කියල. මම කලින් දුන් පිළිතුරේත් එයට උත්තර තියෙනව. ඒ වගේම නිර්මාණයක් වෙනුවෙන් කිසියම් කැප කිරීමක් කරන්න අවශ්‍ය නම් ඒක ටෙලි නාට්‍යයක් ද වේදිකා නාට්‍යයක් ද චිත්‍රපටයක් ද කියන එක මට ප්‍රශ්නයක් නෙමෙයි. මම සලකන්නේ නිර්මාණයේ ප්‍රබලකම විතරයි.මේ දිනවල වේදිකා නාට්‍යවලට ප්‍රේක්ෂකයින් වැඩියි නේද?ඇත්තෙන්ම ඔව්. ඒක හොඳ ප්‍රවණතාවයක්. හොඳ ටෙලි නාට්‍ය නැති නිසා ප්‍රේක්ෂකයින් වේදිකා නාට්‍ය වලටයි සිනමාවටයි යොමුවෙලා.2000 වසරේ හොඳම වේදිකා නිළිය ලෙස සම්මාන ලැබූ ඔබ දැන් වේදිකාවේ දකින්න නැත්තේ ඇයි?මම වේදිකා නාට්‍ය ගණනාවක රඟපාල තියෙනව. වේදිකාවට මම හරිම ආසයි. වේදිකාවෙන් රංගනය ගැන ගොඩක් දේවල් ඉගෙන ගන්න පුළුවනි. ඒ වගේම වේදිකා නාට්‍යයකට සම්බන්ධ වුණාම අපේ කාලය කැප කරන්න වෙනවා. වෙනත් වැඩ අතපසු වෙනවා. රඟපාන්න හොඳ චරිතයක් ලැබෙනවා නම් එවැනි කැප කිරීමක් කරන්න මම සූදානම්. නමුත් පසුගිය කාලෙ මට ලැබුණු චරිතවල කරන්න යමක් තිබුණේ නෑ. ඒකයි මම වේදිකාවේ දකින්න නැති වුණේ.”යර්ස් බොස්” වැනි හාස්‍යෝත්පාදක කතාවලට ඉදිරියටත් දායක වෙනවද?මම කැමැති නැහැ එකම විදියේ චරිතවලට කොටු වෙන්න. විවිධත්වයෙන් යුතු චරිත නිරූපණයටයි මම කැමැති. මෙහිදී එක දෙයක් කියන්න ඕන. ඒ තමයි විකට රංගනය තමයි අමාරුම කියන එක.ඔබේ පවුලේ තොරතුරු...?මමයි මගෙ දුවයි මහත්තයයි ඉතාම සතුටින් ඉන්නව. දුව දැන් 5 වසරේ. මගෙ සැමියා පොලිස් නිලධාරියෙක්.ඔබේ දියණිය “කුමලී” කලාවට යොමු වෙනවාට ඔබ කැමැතිද?කැමැතියි. නමුත් කලාවට බලෙන් යොමු කරන්න අදහසක් අපේ නෑ. දැන් අපේ උත්සාහය දුවට හොඳ අධ්‍යාපනයක් ලබාදීම.දියණිය කලාවට රංගනයට යොමු වුණොත් ඔබ ඊට උදව් කරනවද?ඔව්. නමුත් මම එයාගෙ පස්සෙන් ඉන්නෙ නෑ. තමා තෝරාගත් ක්ෂේත්‍රයේ පරිස්සමින් ගමන් කරන්න එයා දැනගන්න ඕන.පොලිස් නිලධාරියෙක් වන ඔබේ සැමියා ගෙදරදීත් නීතියට වැඩ කරන කෙනෙක් ද?මගෙ මහත්තය පොලිස් නිලධාරියෙක් විදියට හැසිරෙන්නෙ පොලිසියෙදි; රාජකාරියෙදි. ගෙදරදි එයා මට හොඳ සැමියෙක්. දුවට හොඳ තාත්ත කෙනෙක්.ඔබ වෘත්තියෙන් රංගන ශිල්පිනියක්ද? ව්‍යාපාරිකාවක්ද?මම වෘත්තීය රංගන ශිල්පිනියක් නෙමෙයි. නමුත් සිනමාව වේදිකාව ටෙලිනාට්‍ය කියන මාධ්‍ය තුනේම හොඳ චරිතාංග නිළියක් ලෙස වැඩ කරන්න මම කැමැතියි.ඔබ ආඩම්බර කෙනෙක් ද?ඔව් කාන්තාවක තුළ තියෙන්න ඕන ආඩම්බරකම මා තුළ තියෙනවා.ජනපි‍්‍රය නළු නිළියන් පිළිබඳ වෙබ් අඩවිවල පළවන දේවල් ගැන ඔබේ මතය..?සමාජයක ජනපි‍්‍රය චරිත වටා තමයි කටකතා හැදෙන්නෙ; ඔවුන්ට තමයි මඩ ගහන්නෙ. වෙබ් අඩවිවල පළවන දේවල් පිළිබඳව මම එතරම් ගණන් ගන්නෙ නෑ. මා පිළිබඳ මොනව හරි පළ වුනත් මම කලබල වෙන්නෙ නෑ. ඒවට විරුද්ධව පියවර ගන්න යන්නෙ නෑ. වෙබ් අඩවිවල තියන කුණු අවුස්සන්නෙ ඕපාදූප සොයන්නෙ මානසික රෝගීන්. අනෙක් කාරණය තමයි ඔය වෙබ් අඩවි නරඹන්නෙ මේ සමාජයේ ඉතාම ටික දෙනයි. ඒවට උත්තර දෙන්න ගියොත් මුළු සමාජයම ඒකට අවධානය යොමු කරනව. ඒ නිසා හොඳම වැඩේ වෙබ් අඩවිවල පළවෙන දේවල් ගැන කළබල නොවී ඉන්න එක.’ස්වයංජාත’ ටෙලි නාට්‍යයේ පබිලිනාගේ චරිතය ඔබට අමතක වෙන්නෙ නෑනේද?ඇත්තෙන්ම ඔව්. එහි එම නිරූපණය කළේ “පබිලිනා” කියන චරිතය. ටෙලිනාට්‍යයේ පබිලිනා මිය යනවා. මට තිබුණා පබිලිනා මිය ගොස් සිටින ආකාරය නිරූපණය කරන්න; මිනී පෙට්ටියක මිනියක් ලෙස ඉන්න. ඒ වෙලාවෙ මගෙ නාසයට පුළුනුත් ගහලයි තිබුණේ. ඒක මහ පුදුම විදියේ අත්දැකීමක්. මට පුදුම බයකුත් දැනුණා. හැබැයි මම මිනී පෙට්ටියෙ ඉන්නව දැකල නිෂ්පාදන කණ්ඩායමේ අයත් රූපගත කිරීම් නරඹන්න ඇවිත් සිටි පිරිසත් ඇඬුවා.ගාමිණී සුසන්තඡායාරූපය ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203044</link>
    <topic>ටෙලි නාට්‍යවලට සම්බන්ධ වෙන්න මගෙ අදහසක් නෑ</topic>
    <author>ටානියා මෝසස්</author>
    <content>ටෙලි නාට්‍යවලට සම්බන්ධ වෙන්න මගෙ අදහසක් නෑජාතික නාට්‍ය උළෙලේ හොඳම නිළිය ප්‍රසාදිනි අතපත්තුඔබ ඔබව හඳුන්වනවා නම්?මම ප්‍රසාදිනි අතපත්තු. ගම කුරුණෑගල. පාසල් ගියේ කුරුණෑගල මලියදේව බාලිකා විද්‍යාලයට.වේදිකා නාට්‍ය නිළියක ලෙස ඔබේ පසුබිම සැකසෙන්නෙ?පාසල් වේදිකාවට සුළු වශයෙන් දායක වෙලා තියෙනවා. නමුත් වේදිකා නාට්‍ය නිළියක යන පසුබිම ගොඩනැඟෙන්නේ 2004 කැලණිය විශ්ව විද්‍යාලයේ නාට්‍ය හා රංග කලාව විශේෂවේදී උපාධිය හැදෑරීමට ආ පසුයි. මුලින්ම සම්බන්ධ වුණේ පි‍්‍රයංකර රත්නායක මහත්මයාගේ ‘ඊඩිපස්’ වේදිකා නාට්‍යයටයි.මේ දක්වා වේදිකා නාට්‍ය කීයකට සම්බන්ධ වෙලා තිබෙනවා ද?දොළහකට පමණ. ඒ අතර ඊඩිපස්, තටු ඇවිත් ඇන්ටිගනි, යෙර්මා, සින්දු පහයි කෝල්ස් පහයි සහ පෙම් යුවළක් වැනි නාට්‍ය විශේෂයි.මේ ඔබ ලැබු පළමු සම්මානය ද?නැහැ. මින් පෙර හොඳම සහාය නිළිය ලෙස යෞවන සම්මාන උලෙළේ සම්මානය හිමි වුණා. ඒ සින්දු පහයි කෝල්ස් පහයි යන වේදිකා නාට්‍යය සඳහා.ඔබව හොඳම නිළිය බවට පත් කළ ‘වරුණි’ ගැන කතා කළොත්?‘වරුණි’ ඇය ජීවත් වන්නේ ධනුෂිකා නයනකුමාරි නිෂ්පාදනය කළ ‘ජනේලයෙන් පනින්න ද? යන වේදිකා නාට්‍ය තුළයි. ගමෙන් විශ්ව විද්‍යාලයට තේරුණු විශ්ව විද්‍යාලය තුළ විවිධ හැලහැප්පීම්වලට ලක්වෙමින් සහ ඒවට මුහුණ දෙමින් තමාගේ පේ‍්‍රමය ආරක්ෂා කරගැනීමට සටන් කරන යුවතියක් තමයි ‘වරුණි’.මෙය විශ්ව විද්‍යාල සිසුන්ගේ සැබෑ භූමිකාව ද?එහෙම කිව්වට වරදකුත් නැහැ. විශ්ව විද්‍යාල සිසුන් විඳින දුක් ගැහැට, ආදරය, ඔවුන්ගේ බෝඩිම් ජීවිත, පිටත දේශපාලනය විශ්ව විද්‍යාල තුළට ගලා ගෙන එන අයුරු මේ සියල්ලක්ම ‘ජනේලයෙන් පනින්න ද’ වේදිකා නාට්‍යයෙන් තාත්වික ලෙස දිග හැරෙනවා. ඒ නිසාම අව්‍යාජ ලෙස නිර්මාණය වූ නාට්‍යයක් ලෙස බොහෝ පේ‍්‍රක්ෂක ප්‍රතිචාර ද ලැබී තිබෙනවා.නාට්‍ය උලෙළ නියෝජනය කරන වේදිකා නාට්‍ය ඉන්පසු වේදිකා ගත වෙන්නේ නැහැ. මේ පිළිබඳ ඔබගේ මතය?ඔව් එය සැබෑවක්. එසේ වූ විට අපට යම් තරමක හෝ ප්‍රචාරයක් ලැබෙන්නේ රූපවාහිනී හෝ පුවත්පත් හරහයි. එය ඉතා සුළු ප්‍රමාණයක්. ඉන් පසු මෙවැනි වේදිකා නාට්‍යයක් තිබුණා ද කියලවත් මිනිසුන්ට මතක නැහැ.‘ජනේලයෙන් පනින්න ද’, වේදිකා නාට්‍ය නෙළුම් පොකුණෙ වේදිකා ගත කරන්න අපිට අවස්ථාවක් ලැබිලා තියෙනවා.ඉතින් මේ නාට්‍ය වගේම රාජ්‍ය නාට්‍ය උලෙළෙ හොඳම වේදිකා නාට්‍ය සඳහා නිර්දේශ වුණු අනෙකුත් නාට්‍යවලටත් මෙවැනි අවස්ථා ලැබෙනවා නම් හොඳයි.ඒ තුළින් ලංකාව පුරා විහිදී සිටින වේදිකා නාට්‍ය පේ‍්‍රක්ෂකයන්ට මෙම නාට්‍ය නැරැඹීමට අවස්ථාවක් නැති වෙනවා නේද?‘ජනේලයෙන් පනින්න ද’ වේදිකා නාට්‍ය ගැන කතා කළොත් කොළඹදී මේ නාට්‍යයට ඉතාමත් හොඳ ප්‍රතිචාර ලැබුණා.සමස්තයක් වශයෙන් වේදිකා නාට්‍ය ගැන කතා කළහොත් කොළඹින් පිටතට ගෙන යෑමේදී මූලිකවම ආර්ථික වශයෙන් බලපෑමක් තිබෙනවා.මුදල් වැය කරලා විශාල ප්‍රචාරයක් ලබා දෙන්න තරම් වේදිකා නාට්‍ය කරුවා ආර්ථිකමය වශයෙන් ශක්තිමත් නැහැ. මේ වන තෙක් ‘රංග භූමි’ වැඩසටහන හැරුණු විට වේදිකා නාට්‍ය පිළිබඳ විමසා බැලෙන වැඩ සටහන් බිහි වී නැහැ.ඉතින් ප්‍රචාරණයේ යම් යම් අඩුපාඩු තිබෙන නිසා වේදිකාගත වීම් සීමා වෙනවා.ඒ කියන්නෙ වේදිකා නාට්‍ය හැදෙන්නේ කොළඹ ජීවත් වන පේ‍්‍රක්ෂකයන්ගේ රසවින්දනය සඳහා පමණක් ම ද?පරිවර්තන හෝ ස්වතන්ත්‍ර හෝ වේවා සෑම වේදිකා නාට්‍යයක්ම නිර්මාණය වන්නේ මිනිස් ජීවිතය හා සමාජය ගැනයි.එනිසා ඕනෑම වේදිකා නාට්‍යයක් සෑම මිනිසුනටම රස විඳීමේ හැකියාව තිබෙනවා.ඔබ වෘත්තීය මට්ටමේ වේදිකා නාට්‍ය නිළියක් ද?නැහැ. මම කොළඹ විශාඛා විද්‍යාලයේ නාට්‍ය හා රංග කලාවේදී ගුරුවරියක් වශයෙන් සේවය කරනවා.ඉදිරි වැඩ කටයුතු?මේ වන විට මාලක දේශපි‍්‍රයගේ ‘බහුචිතවාදියා’ චිත්‍රපටයේ රංගනයෙන් දායක වුණා.ඒ කියන්නේ ඉදිරියේදී ඔබත් වේදිකාවෙන් සමුගෙන සිනමාව හෝ ටෙලි නාට්‍ය තෝරා ගනීවි ද?ආර්ථික වශයෙන් ලාභ ලබන කිසිම නිර්මාණයකට සම්බන්ධ වෙන්නෙ නැහැ.ටෙලි නාට්‍යවලට සම්බන්ධ වීමට මගේ අදහසක් නැහැ. මම වෘත්තියෙන් ගුරුවරියක්. ඒ නිසා මගේ වෘත්තීය ගෞරවය රැකෙන පරිදි ගුණාත්මක හා අර්ථවත් නිර්මාණ පමණක් එනම් වේදිකාව හෝ වේවා සිනමාව හෝ වේවා රංගනයෙන් දායක වෙනවා.වේදිකා නාට්‍ය නිළියක ලෙස ඔබගේ සාර්ථකත්වය දෙස ආපසු හැරී බැලුවොත්.මාව මේ තැනට ගෙන ආ පි‍්‍රයංකර රත්නායක මහතාව සිහිපත් කළ යුතුයි. මේ සෑම දියුණුවකම පසුපස ඉන්නේ එතුමයි.මගේ මව පියා සහෝදරයා ගෙන් ලැබෙන සහායත් විශාලයි. මගේ රංගන ජීවිතයේ හොඳම විවේචකයන් හා විචාරකයන් වන්නේ මගේ පවුලේ උදවියයි.ටානියා මෝසස්ඡායාරූපය සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203046</link>
    <topic>‘රුවන් මාලිගා’ හි රාජා මුදලාලිත්</topic>
    <author>තුෂාරි වික්‍රමසිංහ</author>
    <content>‘රුවන් මාලිගා’ හි රාජා මුදලාලිත්ශ්‍රියන්ත මෙන්ඩිස්කලා ලෝකයේ විවිධ භූමිකා තුළ ඔහු තවමත් කාර්ය බහුලය. ඔහු සතු අභිමානවත් වූත් විශිෂ්ටවූත් රංගන පෞරුෂය පිළිබඳ අටුවා ටිකා අනවශ්‍යය. එතරම්ම ඔබ අපි ඔහු පිළිබඳ කොතෙකුත් දේ අසා දැන විඳ ඇත්තෙමු. මේ ප්‍රවීණ කලාකරුවා එමතු නොව වර්තමාන නාට්‍ය අනුමණ්ඩලයේ සභාපති ශ්‍රියන්ත මෙන්ඩිස් සමඟ කලකට පසුව කෙරෙන සුහද පිළිසඳරකි.මේ දවස්වල ඔබ තරමක් කාර්ය බහුල බව පෙනෙන්නට තිබෙනවා.ඇත්තටම ටෙලිනාට්‍ය, වේදිකා නාට්‍ය සහ නාට්‍ය අනුමණ්ඩලයේ වැඩකටයුතුත් සමඟ තරමක් කාර්ය බහුලයි.නාට්‍ය අනුමණ්ඩලයේ වර්තමාන කටයුතු මොනවගේ ද?මේ වනවිට මෙරට වේදිකාවට අලුත් දේවල් කිහිපයක් ම එකතු කිරීමට මම උත්සාහ දරා තිබෙනවා. මොකද මමත් උපන් ගෙයි නාට්‍යකරුවෙක්. මේ ප්‍රේමණීය දැව පලස උඩ අපි හුඟක් දේ කළා. එනිසා මට ජීවිතේ ලැබෙන්නේ මේ ප්‍රේමණීය දැව පලස මතින්. මම මේ නාට්‍ය අනුමණ්ඩලයේ සභාපති ධූරය ගත්තට පස්සේ, මම ඉස්සෙල්ලාම කළේ නාට්‍යකරුවන් විදිහට ඔවුනට ලැබෙන ත්‍යාග මුදල් දෙගුණ කරවීම. ඒ කියන්නේ රු. 50,000 ක් වශයෙන් ලබා දුන් ත්‍යාග මුදල රුපියල් ලක්ෂයක් දක්වා ගෙන ආවා. රුපියල් විසි පන්දහසක් දක්වා තිබුණු නළු නිළියන් ගේ ත්‍යාග මුදල පනස් දහස දක්වා ගෙන ආවා. ඒත් සමඟම සිංහල නාට්‍යවලට සීමා වී තිබුණු ළමා නාට්‍ය උලෙළ සිංහල දෙමළ ඉංග්‍රීසි කියන මාධ්‍ය තුනෙන් ම ඉදිරිපත් කරන්න සැලසුම් කළා. එය ඉතා හොඳින් සාර්ථක කරගන්න පුළුවන් වුණා. දිගු නාට්‍යවල සිංහල/ දෙමළ මාධ්‍ය ද්විත්වයෙන් ම නාට්‍ය නිර්මාණය කරනු ලැබුවා. ඒ වගේ ම ජීවිතේ එක් වරක් හිමිවන සම්මානයත් අපි හඳුන්වා දුන්නා. මෙය ලැබෙන්නේ නාට්‍ය කලාව වෙනුවෙන් නාට්‍ය කරුවෙකු විසින් කරන ලද විශිෂ්ට සේවය අගයමිනුයි. මෙය අපි සිංහල හා දෙමළ නිර්මාණකරුවන් දෙදෙනකුට ලබා දුන්නා. ඉදිරියටත් මෙය ක්‍රියාත්මක වෙනවා. මෙවැනි වැඩකටයුතු රාශියක් මේ හරහා අපි ඉටු කළා.රාජ්‍ය නාට්‍ය උලෙළ ළමා නාට්‍ය උලෙළ සඳහා දෙමළ නිර්මාණ කරුවන්ගේ දායකත්වය මොනවගේ ද?ඇත්තටම මම නාට්‍ය අනුමණ්ඩලයේ සභාපති ධූරය භාරගත්තේ යුද්ධයෙන් පසුවයි. අපි උතුරු නැඟෙනහිර සංවර්ධන ක්‍රියාවලිය භෞතික වශයෙන් දකිනවා. නමුත් නාට්‍ය කරුවන් හැටියට අභ්‍යන්තරිකව ඔවුන්ගේ බිඳුණු හදවත් සමඟ ගනුදෙනුවක් අපි කළේ නැහැ කියලයි මට හිතෙන්නේ. දෙමළ නාට්‍ය ගැන කතා කරන කොට දෙමළ නාට්‍ය පිටපත් විශාල ප්‍රමාණයක් මඩකළපුවෙන් ආවා. අපි හිතුවා ඒවා නිර්මාණය කරන්න ඕන කියලා. ඒ නිසා නාට්‍ය වැඩමුළු පවා පැවැත්වූවා. මෙය යාපනය, වවුනියාව, මන්නාරම, කිලිනොච්චිය ප්‍රදේශවලටත් ව්‍යාප්ත කිරීමට අපි බලාපොරොත්තු වෙනවා.ඔබ රඟපෑ ටෙලිනාට්‍ය කිහිපයක් ම විවිධ නාළිකා හරහා විකාශය වෙනවා නේද?ඔව්! ‘ධවල කඩුල්ල’, ‘මොනරතැන්න’, ‘රුවන් මාලිගා’ රසික ජනතාවගේ ප්‍රසාදයට ලක්ව තිබෙනවා.පසුගිය දිනෙක රසිකයෙක් විමසා තිබුණා නාට්‍ය අනුමණ්ඩලයේ සභාපතිවරයා විදිහට කටයුතු කරන ඔබ ‘රුවන් මාලිගා’ වැනි කසිකබල් ටෙලිනාට්‍යයක රඟපාන්නේ ඇයි ද කියා?මේ ප්‍රශ්නය සම්බන්ධයෙන් ම මට මගේ රසිකයන් කිහිප දෙනෙක් ම කතා කළා. මොකද ඒ අය ඉතා කැමැත්තෙන් නරඹන ටෙලිනාට්‍යයක් තමයි ‘රුවන් මාලිගා’. මං හිතන්නේ ලංකාවේ ටෙලිනාට්‍ය කලාව ගත්තම එය විශේෂිත කලාවක්. හවස්වෙන කොට ප්‍රේක්ෂකාගාරය දැවැන්ත ලෙස මේ ටෙලිනාට්‍යයත් සමඟ බද්ධ වෙනවා. ඒක තමයි ඇත්ත. ‘රුවන් මාලිගා’ ටෙලිනාට්‍යය විකාශය වෙන නාළිකාව පිළිගන්නවා ඒ අයගේ ඉහළ ප්‍රේක්ෂක ප්‍රතිචාරය තියෙන්නේ ඒ නාට්‍යයට කියලා. එතකොට මට මේ විදිහට චෝදනා කරන ප්‍රේක්ෂකයාත් මේ නාට්‍යය නරඹනවානේ. බලාගෙන ගියාම ඔහු මෙය බලන නිසානෙ මේ විදිහේ ප්‍රකාශයක් කරන්නේ. ඒ මොනවා වුණත් ඔහු මේ පිළිබඳ උනන්දුවක් දක්වන එක පිළිබඳව මම සතුටු වෙනවා.‘රුවන් මාලිගා’ නාට්‍යය බොළඳ ටෙලිනාට්‍යයක්ද?කිසිසේත් ම නැහැ. මෙය සාම්ප්‍රදායික හැඩතල ගත්ත ටෙලිනාට්‍යයක් නෙමෙයි. ඒ තුළ තිබෙන්නේ ගැමි චරිත කිහිපයක් ධනවාදී සමාජ ක්‍රමය යටතේ ඇතිවන විවිධ හැලහැප්පීම් පෙළක්. ඒත් යම් ප්‍රේම වෘත්තාන්තයකුත් තිබෙනවා.මෙවැනි ටෙලිනාට්‍යක රඟපෑම දශක හතරකට වැඩි කාලයක් පුරා ඔබ ගොඩනඟා ගත් රංගන පෞරුෂයට හානියක් නොවේද?මං හිතන්නේ ගාමිණී ෆොන්සේකා මහත්මයා ගනිමු. ඔහු වාණිජ සිනමාවේ රඟපාන විට නියෝජ්‍ය කතානායක ධූරය දැරුවා. එතකොට ලෝකයේ ගත්තම ආර්නෝල්ඩ් ශ්වාසෙනෙගර් කැලිෆෝනියාවේ නගරාධිපතිවරයා බවට පත්වෙන කොට ‘ටර්මිනේටර්’ හි රඟපෑවා. ඒ කියන්නේ අපි මෙතනදී පටලවා නොගත යුතු කාරණයක් තියෙනවා. මගේ පුද්ගලික සමාජ ජීවිතය එකක්. මගේ රංගන ජීවිතය තවත් එකක් කියන දෙය. මෙය නිරන්තරයෙන් ම පැති දෙකක ගමන් කරන්නේ. ඒත් එක්කම මම ගුරුවරයෙක් හැටියට කරන සමාජ සත්කාරය තව එකක්. මම පියෙක් හැටියට මගේ පවුල සමඟ කරන ආදරණීය බැඳීම තව එකක්. ඒ නිසා ශ්‍රියන්ත මෙන්ඩිස් කියන චරිතය තුළ විවිධ චරිත කීපයක් එකතු වෙලා තිබෙනවා. ඒ නිසා එකක් තව එකක් සමඟ සාපේක්ෂ වන්නේ නැහැ. මම නාට්‍ය අනුමණ්ඩලයේ සභාපති හැටියට කරන කාර්යය භාරය වෙනමම කාර්යයක්. එය සමාජගත වන්නේ නාට්‍ය ක්ෂේත්‍රයට රජයෙන් ලබාගත හැකි සහ රජයට ලබාදිය හැකි දේ පිළිබඳ යම්කිසි හඬක් නඟන යම් බලපෑමක් කරන සංවිධානයක් ලෙසයි. මගේ රංගන ජීවිතය තුළ එක් චරිතයක් පමණක් වන ‘රුවන් මාලිගා’ හි රාජා මුදලාලි නාට්‍ය අනුමණ්ඩලයේ සභාපති නොවේ. ඒ විදිහට බැලීම සම්පූර්ණයෙන් ම වැරදි දෙයක් විදිහටයි මට හැඟෙන්නේ. ඒත් එක්කම මම රඟපෑ ‘ධවල කඩුල්ල’, ‘මොනරතැන්න’ වැනි ඉතා හොඳ ටෙලිනාට්‍ය මේ දිනවල විකාශය වෙනවා. ඒවාටත් ඉතා හොඳ ප්‍රේක්ෂක ප්‍රතිචාර ලැබෙනවා. අපි රඟපාන නාට්‍යවල දැවැන්ත භාවය තිබෙන්නේ ප්‍රේක්ෂකාගාරය මතයි. නමුත් එහෙම වුණාය කියලා මම සමාජයට අකැප සමාජ විරෝධී කාරණාවක නියැලෙන්නේ නැහැ. මම තවමත් ලාංකේය සමාජයේ යහපත් සිවිල් පුරවැසියෙක්.ඔබ කලාකරුවෙක් වීම ගැන ඔබට හැඟෙන්නේ කුමක්ද?අපි මේ ආපු දුර අපි ආවේ බොහොම රළු පරළු මං මාවත් වලයි. අපි ඉතාම අමාරුවෙන් දුකෙන් වේදනාවෙන් බොහොම කට්ටක් කාලා තමයි මේ ගමන අද මෙතැනට ඇවිත් තිබෙන්නේ. අදටත් සුවපහසු මාවතක් තවමත් අපිට සැලැසිලා නැහැ.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203047</link>
    <topic>රූපවාහිනි අභ්‍යාස ආයතනය මාධ්‍ය විශ්ව විද්‍යාලයක් කරනවා</topic>
    <author>ඉනෝකා පෙරේරා බණ්ඩාර</author>
    <content>රූපවාහිනි අභ්‍යාස ආයතනය මාධ්‍ය විශ්ව විද්‍යාලයක් කරනවාරූපවාහිනි අභ්‍යාස ආයතනයේ සභාපතිදේවපි‍්‍රය අබේසිංහටෙලි සිනේ ආයතනයෙන් ඇරැඹි ඔහුගේ රූපවාහිනි මාධ්‍ය ජීවිතය, ජාතික රූපවාහිනියේ නියෝජ්‍ය අධ්‍යක්ෂ ජනරාල් (ප්‍රවෘත්ති), අතිරේක අධ්‍යක්ෂ ජනරාල් සහ අධ්‍යක්ෂ ජනරාල්වරයා ලෙස විසල් වපසරියක විහිදී ගියේය.විසි වසරක් පුරා රූපවාහිනි මාධ්‍ය කලාව තුළම සැරි සැරූ දේවපි‍්‍රය අබේසිංහ, අද ශ්‍රී ලංකා රූපවාහිනි අභ්‍යාස ආයතනයේ (SLTTI) සභාපතිවරයා ලෙස කටයුතු කරයි.මේ කතා බහ ගොනු වන්නේ, ඔහුගේ පත්වීමෙන් පුනර්ජීවයක් ලද රූපවාහිනි අභ්‍යාස ආයතනයේ නව කටයුතු පිළිබඳවයි.ඇත්තටම මේ ආයතනයෙන් සිදුවන සේවාව කුමක් ද...රූපවාහිනි අභ්‍යාස ආයතනය කියන්නෙ, රූපවාහිනි මාධ්‍යය ආරම්භ වීමත් සමඟ ඇරැඹු පුහුණු කිරීමේ ආයතනයක්. ජ’මන් රජයත් අපේ රටත් එකතු වෙලා මේ ආයතනය ගොඩ නැඟුවෙ අපේ රටට අලුත් අත්දැකීමක් වූ රූපවාහිනි මාධ්‍යයට අවශ්‍ය තාක්ෂණික නිලධාරීන්, ශිල්පීන් පුහුණු කිරීමේ අරමුණින්. ඒ මුල් කාලයෙ මේ ආයතනය සම්පත් තෝතැන්නක් වුණා. ඇත්තටම අද රූපවාහිනි මාධ්‍යයේ ඉන්න ජ්‍යෙෂ්ඨතමයන් හුඟ දෙනකුට මෙහි අභ්‍යාසය ලැබුණා. අප මේ යළිත් උත්සාහ කරන්නෙ ඒ යුගය යළි පුබුදුවන්න.ඔබ මේ ආයතනයට පැමිණෙන්නෙ එය අකාර්යක්ෂම තත්ත්වයක තිබියදීයි...ඔව්. ඒක තමයි මට තිබුණු ලොකුම අභියෝගය. මුල් කාලෙ ඉතා කාර්යක්ෂම සහ රූපවාහිනි මාධ්‍යයට විශාල සේවාවක් සපයපු මේ ආයතනය ක්‍රම ක්‍රමයෙන් අඩපණ වුණා.ඒ බලාපොරොත්තු වූ සේවාව හීනවී ගියා. ගොඩනැඟිල්ල පවා ජරාවාස වුණා. සම්පත් පරිහානියට ලක්වුණා.මං පත්වෙලා ආවේ මීට මාස දෙකකට උඩදි. ජනමාධ්‍ය අමාත්‍යතුමාගෙ සහ අමාත්‍යාංශ ලේකම්තුමාගේ විශේෂ අවධානයක් දැන් මේ ආයතනය කෙරෙහි තියෙනවා. මුලින් රූපවාහිනි ආයතනයට අනුබද්ධ ආයතනයක් හැටියට තිබුණත් දැන් ජනමාධ්‍ය හා ප්‍රවෘත්ති අමාත්‍යාංශය යටතේ ක්‍රියාත්මක වන නිසා රූපවාහිනි අභ්‍යාස ආයතනයෙන් ඉදිරියේදී පුළුල් සේවාවක් ඉටු විය යුතුයි. දැනටමත් ඒ වෙනුවෙන් මං අලුත් පියවර කිහිපයක්ම අරගෙන තිබෙනවා.මොනවද ඒ අලුත් පියවර...ඇත්තටම මං ඒ දේ පටන් ගත්තෙ මේ ගොඩනැගිලි පවා පිළිසකර කරමින්. ඒවාට නව පෙනුමක් ලබා දෙමින්. අවශ්‍ය තාක්ෂණික උපකරණ, මිලදී ගත්තා වගේම බාහිර මෙන්ම අභ්‍යන්තර පටිගත කිරීමේ මැදිරි, සංස්කරණ මැදිරි සියල්ල ප්‍රතිසංස්කරණය සහ නවීකරණය කළා.රූපවාහිනි සංස්කරණය සහ කැමරාකරණය පිළිබඳ තුන් මාසික පාඨමාලා දෙකක් දැන් මෙම ආයතනයේ ක්‍රියාත්මකයි. රූපවාහිනියට විතරක් සීමා නොවී සිනමා සහ ගුවන් විදුලි ශිල්පී පාඨමාලා ඉදිරියේදී ක්‍රියාත්මක කිරීමට දැනටමත් සැලසුම් සකස් වෙමින් පවතිනවා.ඒ වගේම මාර්තු - අපේ‍්‍රල් වන විට, රූපවාහිනි මාධ්‍ය ඩිප්ලෝමාවක් අරඹනවා. ඉනෝකා සත්‍යාංගනී කීර්තිනන්ද පාඨමාලා අධ්‍යක්ෂිකා ලෙස කටයුතු කරන සිනමාව පිළිබඳ දෑවුරුදු පාඨමාලාවක් නොබෝ දිනෙකින් අරඹනවා.ලංකාවේ ප්‍රථම වතාවටයි සිනමාව පිළිබඳ මෙවැනි අංග සම්පූර්ණ පාඨමාලාවක් ඇරැඹෙන්නේ. මෙහි සම්පත් දායකයින් ලෙස කටයුතු කරන්නෙ මේ රටේ සිනමාව සම්බන්ධ ප්‍රවීණ සහ ජ්‍යෙෂ්ඨ අධ්‍යක්ෂවරු වගේම විද්වතුන්.ඔබ ඔය කියන සිනමා පාඨමාලා ගාස්තුව රුපියල් එක්ලක්ෂ තිස් දහසක්. එය සාමාන්‍ය පවුලක දරුවකුට දරාගත හැකි මුදලක් නෙවෙයි...නමුත් එය එකවර ගෙවිය යුතු නැහැ. මේ පාඨමාලාව සඳහා සම්පත් දායකත්වය දෙන දේශකවරු ක්ෂේත්‍රයේ ප්‍රවීණයන්. ඔවුන්ට එක් දේශනයක් සඳහා අවම වශයෙන් රුපියල් පන්දාහක්වත් ගෙවන්න වෙනවා. එහෙම බලද්දි මේක ලාභයක් ඇති දෙයක් නෙවෙයි.ඉදිරියේදී කරන්න වැඩ හුඟක් ඇති බව ඔබ කීවා...මේක කඩා වැටුණු ආයතනයක්. ජනාධිපතිතුමාත් අමාත්‍යතුමාත් බලාපොරොත්තු වන ආකාරයට මෙය ගොඩගැනීම තමයි මා සතු වගකීම. අවුරුදු 15 ක රූපවාහිනි ක්ෂේත්‍රයේ අත්දැකීම් එක්ක මං දන්නවා ප්‍රායෝගිකව අවශ්‍ය දේ. පුහුණුව අඩු ක්ෂේත්‍ර මොනවද, වැඩි දියුණු කළ යුතු අංශ මොනවද, තාක්ෂණික අංශ වැඩි දියුණුවට ගත යුතු නව පියවර. මේ සියල්ල කෙරෙහි ඉදිරි සැලසුම් සකස් වෙමින් පවතිනවා.භාෂා තුනෙන්ම පාඨමාලා පැවැත්වීම අපේ තවත් අරමුණක්. මොකද දැන් ඉන්න රූපවාහිනි සහ ගුවන් විදුලි ශිල්පීන්ගේ භාෂාමය දැනුම සහ හැසිරවීම ඉතාම දුර්වල මට්ටමකයි තිබෙන්නෙ. පිටරට විශ්ව විද්‍යාලයක් හා අනුබද්ධව ජාත්‍යන්තර උපාධියක් පිරිනැමීම දක්වා, මෙම ආයතනය මාධ්‍ය පිළිබඳ විශ්ව විද්‍යාලයක් බවට පත්කිරීමයි අපේ බලාපොරොත්තුව. එය ලබන වසර වන විට අනිවාර්යෙන්ම ක්‍රියාවට නංවනවා.මේ සියල්ල හැබෑවක් කර ගත හැකි යැයි ඔබ සිතනවා ද...එදාට වඩා අද මොන තරම් රූපවාහිනි සහ ගුවන්විදුලි නාළිකා ප්‍රමාණයක් තිබෙනවද... ඉදිරියේදීත් තව අලුත් චැනල් එක්වේවි. නමුත් හොඳ පසුබිමක් අධ්‍යාපනයක් එක්ක ක්ෂේත්‍රයට පිවිසෙන පිරිස අඩුයි. භාෂාව, විනය, නිසි අධ්‍යාපනය මේ සියල්ල නිවේදක වෘත්තියට අදාළයි. ඔවුන් පුරුදු පුහුණු විය යුතු ඒ නිසා.ඉදිරියේදී රූපවාහිනි මාධ්‍ය සඳහා ඇතිවන ඉල්ලුමට සරිලන පිරිසක් බිහි කිරීමයි අපේ අරමුණ. මේ සියලු උත්සාහය ඒ වෙනුවෙන්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203048</link>
    <topic>මායාවී - පායාවී - පමා වී...</topic>
    <author>ජෝජ් රොබ්සන් ද සිල්වා</author>
    <content>මායාවී - පායාවී - පමා වී...ඉඩෝරයේනගර කොනේඅයිෆල් සීමාවේඔබව පෙනේප්‍රංශ යුවතියන්හදේ කොන අරන්ලිලී මල් සුළං මීදුමෙන් වහන්මායාවී... පායාවී... පමාවී...ෆ‍්‍රෑන්ක් මිටි ගණන්යුරෝපයේ ඉඳන්හම්බ කරන මාගේ කර පිටින්යන්න එනව නම් ඇයි ද නෙතු පියන්බලා නොඉන් තවත් කල් අරන්...රයින් ගඟ කොනින්පෙම් හසුන් අරන්යන්න එන්න මොකක් දෝ හෙයින්කියන නෙතු පියන් අහනවද ඉතින්ශ්වේත වර්ණ කරළියේ ඉඳන්... පද රචනය - රුවන් නන්දිකසංගීතය - කසුන් කල්හාරගායනය - අමල් පෙරේරා“ශ්‍රී ලංකාවේ හෝ ප්‍රංශයේ හෝ ලෝකයේ වෙන ඕනෑම රටක වේවා ආදරයට ජාති, ආගම් ආදි භේද නැත. ලාංකේය වුවද ප්‍රංශ වුවද යුවතියන් යුවතියන්ම ය. ඔවුන් ඇසුරින් සිත තුළ නැඟෙන චිත්ත රූප නිර්මාණාත්මකව ගී පද රචනයන්ට ගොනු කරන්නට මම කැමැතියි.”“රසඳුන” සමඟ එලෙස පවසමින් මෙවර “ගී මිහිර” ගෙනෙන්නට අප සමඟ එක් වන්නේ නවක ගී පද රචක රුවන් නන්දික ය. ගුවන් විදුලි නාළිකා කිහිපයකම ගීත දර්ශකවලින් සහ දුරකථන රිංගින් ටෝන්ස් ලෙස නිතර ඇසෙන ගීතයක් වී ඇති “ඉඩෝරයේ නගර කොනේ” (ප්‍රංශ යුවතියන්) ගීතය මෙන්ම “වැස්ස නුඹ හැඩයි” (අමරසිරි පීරිස්) - “එක වස්සානයක තව සැන්දෑවක” (කසුන් කල්හාර) - “මේ ඇයිදෝ මන්දා” (චන්දන ලියනආරච්චි) - “ආ රෑ සුළං දෝ” (නිරෝෂා විරාජිනි) - “සිතුවම් මා නිම නොවූ” (සුමිත් මන්දනායක) වැනි ගී සංකල්පනා ගණනාවක හිමිකාරයා වන නන්දිකගේ ගම පඬුවස්නුවර, දුනුකෙයා වත්ත වුවද දැන් පදිංචිය 34, මාලනී බුලත්සිංහල මාවත, පොකුණ පාර, බොරලැස්ගමුව ලිපිනයේය. කුලියාපිටිය මධ්‍ය මහා විද්‍යාලයෙන් සිප් සතර හදාරා “රටට සේවයක් කරන්න” සිතා කලා ක්ෂේත්‍රය තෝරා ගෙන ඇති නන්දික මුලින්ම වෙළෙඳ දැන්වීම් පිටපත් රචකයෙක් වූවේය. ඉන්පසු ඔහු පෞද්ගලික රූපවාහිනී නාළිකාවක සහාය අධ්‍යක්ෂවරයකු ලෙස කටයුතු කළේය. ආලෝකකරණය, ශ්‍රව්‍ය පටිගත කිරීම, කැමරාකරණය හා සංස්කරණය හදාරමින් රූපවාහිනිය ජය ගෙන සිටින නන්දිකගේ සිහිනය සිනමාකරුවෙක් වීමය.“චිත්‍රපටයක් නිර්මාණය කිරීමේ සිහිනය සැබෑ වෙන කඩඉමේ ඉන්නා මට ගී පද රචනයට පිවිසෙන්න සිත් වුණේ මා වින්ද, අදත් විඳවන ආදරයේ සියුම් අත්දැකීම් සහ විරහාවේ අමරණීය වූ මතක නිසාමයි. ‘උණුහුමට මතක නැද්ද’ නමින් මා ළඟදී නිකුත් කිරීමට බලාපොරොත්තු වෙන මගේ ගී සංකල්පනා ඇතුළත් ගීත ඇල්බමයට තමයි ‘ඉඩෝරයේ නගර කොනේ’ ගීතය නිර්මාණය කෙරුවේ. ගමෙන් නගරයට පැමිණ මුදල් හම්බ කළ ඒත් පෙම්වතියකගේ ඇසුර ලබන්න ප්‍රමාද වූ තරුණයෙකුගේ සිතුවිලි තමයි මේ ගීතයෙන් පැවසෙන්නේ. හැබැයි එය නිකම්ම නොකියා ගීත රසිකයින්ට නැවුම් අත්දැකීමක් ලබා දීමේ අරමුණින් හැත්තෑව දශකයේ යුරෝපීය තරුණයෙකු මෙම ගී සංකල්පනාවෙන් නිර්මාණය කිරීමට මම වෑයම් කළා.”“ඔහු ප්‍රංශ තරුණයෙක්. ඈත පිටිසර ගමකින් ඔහු පැමිණි වග පවසන්න තමයි ‘රයින් ගඟ’ මෙහිදී සඳහන් කළේ. ප්‍රංශයේ කෙළවරක තමයි රයින් ගඟ තියෙන්නේ. පැරීසියේ ‘අයිෆල් කුලුන’, ‘ප්‍රංශ යුවතියන්’, ‘ලිලී මල්’ සහ එදවස එහි භාවිත මුදල් ෆ්‍රෑන්ක් වැනි යෙදුම් වලින් අපේ ගීත රසිකයන් හට නැවුම් අත්දැකීමක් රස විඳින්න අවස්ථාව උදා කර දෙන්න මට මේ ගී සංකල්පනාවෙන් හැකි වීම සතුටක්. මමත් ගමෙන් නගරයට ආ කොල්ලෙක්. මං ලබපු සමහර අත්දැකීම් ද මේ ගීතය නිර්මාණය කරද්දී නිරායාසයෙන්ම මෙයට පසුබිම් වුණා. එමෙන්ම ‘ඉඩෝරයේ නගර කොනේ’ ගීතය සාර්ථක කර ගැනීමට කසුන් සංගීත නිර්මාණයෙන් ද, අමල් ගායනයෙන් ද ඔවුන්ගේ සුවිශේෂ දායකත්වය ලබා දී තියෙනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av1203049</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsකමල් හසන්ගේ දියණිය, ශ්‍රැති හසන් දැන් නැඟී එන බොලිවුඩ් නිළියක්. ඇය මුලින්ම රඟපෑවේ 2009 දී තිරගත වූ ‘ලක්’ නම් වූ චිත්‍රපටයේ. ඇයට හොඳින් ගීත ගයන්නත් පුළුවන්. මෑතකදී අතිශය ජනප්‍රිය වූ ‘කොලවරි’ ගීතය ඇතුළත් දර්ශනයේත් ඇය පෙනි සිටිනවා. එම ගීතය ඇයගේ හඩින් ද පටිගත වී තිබෙනවා.පසුගියදා මේ 26 වියැති යොවුන් නිළියට ශල්‍යකර්මයකට මුහුණ දෙන්න සිදුවුණා. එය ප්ලාස්ටික් ශල්‍යකර්මයක්. ශ්‍රැතිගේ නහයේ හටගත් ආබාධයක් නිසා එය සිදුකළ බවයි වෛද්‍යවරු පැවසුවේ. ශල්‍යකර්මය සිදුකළේ ඇමෙරිකානු රෝහලකදීයි.”මට හුස්ම ගැනීමේ අපහසුවක් තිබුණු නිසයි මේ ඔපරේෂන් එක කළේ. දැන් නම් මට ඒ අපහසුව නෑ. හොඳින් නින්ද යනවා” ශ්‍රැති හසන් පැවසුවා.ශාරුක් ගේ ගෙදර‘කඩු හරඹය’ක්ශාරුක් ඛාන් ගුරුවරයකුගේ චරිතයක් නිරූපණය කළේ ‘මොහොබ්බතීන්’ චිත්‍රපටයේ. මෑතකදී ඔහු සැබැවින්ම ගුරුවරයකු හැටියට කටයුතු කරන්න පටන්ගෙන තිබෙනවා. පාසලකදී නම් නොවෙයි. ගෙදරදීයි. ශාරුක් ගුරුවරයෙකු වී සිටින්නේ ඔහුගේ පුතු ආර්යන් වෙනුවෙන්.පුතාට ඉංග්‍රීසි භාෂාව උගන්වන්නයි දැන් ශාරුක් තමන්ගේ විවේක කාලය වැය කරන්නේ.ඔහු මීට අවුරුදු දෙක තුනකට කලින් පුතාගේ ඉගෙනීමේ කටයුතුවලට අදාළ ඉංග්‍රීසි භාෂා පොත් කිහිපයක් මිලදී ගත්තා.ඉන් පස්සෙ නිවාඩු ලැබෙන හැම විටකදීම ඒ ඉංග්‍රිසි පොත් කියවන්න ශාරුක් අමතක කළේ නැහැ. ශාරුක් එවැන්නක් කළේ ඉන්දියාවේ පාසල්වල ඉගැන්වෙන ඉංග්‍රීසි විෂය නිර්දේශය හඳුනා ගන්නයි.එය හොඳින් අධ්‍යයනය කළ නිසා දෝ ශාරුක් දැන් කිසිම සැකයක් නැතිව තම පුතුට ඉංග්‍රීසි භාෂාව උගන්වනවා.විද්‍යාට අමුතු ආශාවක්?විද්‍යා බාලන් ප්‍රධාන චරිතයක් නිරූපණය කළ ‘ද ඩර්ටි පික්චර්’ චිත්‍රපටය අතිශය ජනප්‍රිය වුණා. මේ නිසා මේ දිනවල විද්‍යා බාලන් ගැනත් ‘ද ඩර්ටි පික්චර්’ ගැනත් බොලිවුඩ්පුර රසික පරපුරේ අවධානය යොමුවෙලා.දැන් විද්‍යා බාලන් උනන්දුවන්නේ මීට වඩා වෙනස් ශෛලියක චිත්‍රපටවල රඟපාන්නයි. ඇය මෑතකදී පැවැති මාධ්‍ය හමුවකදී මේ බව මෙලෙස හෙළිකළා.”මං ආසයි, විවාහක කාන්තාවකගේ අනියම් සබඳතාවක් ගැන කියවෙන චිත්‍රපටයක රඟපාන්න. ඒ වගේම ඉන්දිරා ගාන්ධි මැතිනියගේ ජීවිත කතාව නිරූපණය කරන චිත්‍රපටයක රඟපාන්නත් ආසයි.”අමීෂාසංජේට හිස නමයිබොලිවුඩ් චිත්‍රපට අධ්‍යක්ෂවරයකු වන ඩේවිඩ් ධාවාන් ගේ පුතු, රෝහිත් ධාවාන් ගේ විවාහ මංගල උත්සවයට කලින් පැවැත්වෙන සම්ප්‍රදායික සංගීත් උත්සවයට සෙසු නළු නිළියන් එක්ක අමීෂා පටේල් ද සහභාගි වුණා.ඉතා වටිනා සාරියකින් සැරසී සිටිය අමීෂා කාගේත් අවධානයට ලක්වුණා. එයට හේතුව ඇය හැඳ සිටි හැට්ටයෙන් ඇයගේ ළැම පෙදෙස වඩාත් නිරාවරණය වී තිබීමයි. සංගීත් උලෙළට තම බිරිඳ මන්යාටා සමඟ සහභාගි වූ සන්ජේ දත්ට අමීෂාගේ ඇඳුම හිතට ඇල්ලුවේ නැහැ.ඇය අසලට ගිය සන්ජේ, ඇයගේ ඇඳුම නුසුදුසු බව කෙළින්ම කියා සිටියා. සන්ජේගේ ඒ කතාවෙන් අමීෂා හිත නරක් කර ගත්තේ නැහැ.ඔහු නිතරම තමන්ට මෙවැනි උපදෙස්, අවවාද ලබා දෙන බව ඇය දන්නවා.අත්තිකාරම ආපසු දෙයිරාජ් කුමාර් සන්තෝෂි අධ්‍යක්ෂණය කරන්නට බලාපොරොත්තු වූ ‘ලේඩීස් ඇන්ඩ් ජෙන්ට්ල්මන්’ චිත්‍රපටයේ ප්‍රධාන නළු නිළි යුවළ හැටියට තෝරා ගත්තේ අභිෂේක් භච්චන් සහ ඓශ්වර්යා රායි.චිත්‍රපටයේ රූපගත කිරීම් පටන්ගන්නට කලින් මේ වෙනුවෙන් ගිවිසුම් අස්සන් කෙරුණා. ඒ මොහොතේදී අභිෂේක් සහ ඓශ්වර්යා ගේ රඟපෑම් ගාස්තුවලින් අත්තිකාරම් මුදලක් ද රාජ් කුමාර් විසින් ගෙවා දැම්මා.එක් අයකුට රු. ලක්ෂ 25 බැගින් ලක්ෂ 50 ක මුදලක් අධ්‍යක්ෂවරයා අභිෂේක්ට භාර දුන්නා. මේ ගනුදෙනුව සිදුවුණේ ඓශ්වර්යාට දරුවා ලැබෙන්නට කලින්. ඒ වන විට ඇයට දරුවකු ලබන්නට සිටින බවක් රාජ් කුමාර් දැන සිටියේ නැහැ.ඓශ්වර්යාට දරුවකු ලැබෙන්නට සිටින බව දැනගත් රාජ්කුමාර් තීරණය කළේ ඇයට දරුවා ලැබී මාස කිහිපයකින් රූපගත කිරීම් පටන්ගන්නයි. නමුත් ;එශ්වර්යා තවමත් තීරණය කරලා නැහැ, චිත්‍රපට රූපගත කිරීම්වලට යනවාද නැද්ද කියා.ඓශ්වර්යා ගෙන් නිසි පිළිතුරක් නොලැබෙන බව වටහාගත් අධ්‍යක්ෂවරයා වහාම අභිෂේක් හමුවුණා. ඔහුගෙන් අර රු. ලක්ෂ 50 නැවත ඉල්ලා සිටියා. අභිෂේක් එය ප්‍රශ්නයක් කරගත්තේ නැහැ. ඉක්මනින්ම රාජ් කුමාර්ගෙන් ලැබූ රු. ලක්ෂ 50 ආපසු ඔහුට ලබා දුන්නා.තරුවක වගතුගමාධවන් 1. සම්පූර්ණ නම - මාධවන් බාලාජී රංගනාදන්2. උපන් දිනය - 1970 ජූනි 013. උපන් ප්‍රදේශය - ජැම්ශෙඩ්පූර්4. මව - සරෝජා (හිටපු බැංකු කළමනාකාරිනියකි)5. පියා - රංගනාදන් (පෞද්ගලික සමාගමක හිටපු විධායක නිලධාරියෙකි)6. සහෝදරිය - දේවිකා (පරිගණක ඉංජිනේරුවරියකි. එංගලන්තයේ පදිංචිව සිටියි.)7. ලබා ඇති අධ්‍යාපන සුදුසුකම් - ඉලෙක්ට්‍රොනික් ඉංජිනේරු විද්‍යාව පිළිබඳ උපාධිධරයෙකි.8. ලබා ඇති වෙනත් පුහුණුවීම් - (ඪ) බ්‍රිතාන්‍ය රාජකීය හමුදාවේ පුහුණුව ලබා ඇත.(ඪඪ) හොඳම කැඩේට්වරයෙකු ලෙස සම්මාන ලබා ඇත.9. මුලින්ම පෙනී සිටි චිත්‍රපටය - ෆෙ‍්‍රඩ් ඔලන්ගේ ‘ඉන්ෆර්නෝ නම් වූ ඇමරිකානු චිත්‍රපටයේ ඉන්දීය පොලිස් නිලධාරියකු ලෙස10. මුලින්ම රඟපෑ චිත්‍රපටය - ‘ශාන්ති ශාන්ති ශාන්ති’ (1998 දී තිරගත විය.)11. මුලින්ම රඟපෑ බොලිවුඩ් චිත්‍රපටය - ‘ඉස් රාත් කි සුභා නහින්’ (1996)12. මෙතෙක් රඟපෑ චිත්‍රපට - 4613. මුලින්ම ලැබූ සිනමා සම්මානය - 2001 දී තිරගත වූ ‘කන්නති මුත්තමිටාල්’ චිත්‍රපටයේ රංගනය වෙනුවෙන් තමිල්නාඩු රජයෙන් පිරිනැමෙන හොඳම නළුවාට හිමිවන සම්මානය14. බිරිඳ - සාරිතා (1999 දී විවාහ විය.)15. දරුවන් - වේදන්ත් (ප්‍රතා) (වයස අවුරුදු 6)16. ලිපිනය - GB, Tenerife Terraces, 173 Poonamallee Hg. Rd, opp. Ega Theatre, Kailpank,Chennai 10සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030410</link>
    <topic>හොලිවුඩ් දොරකඩ පිටස්තරයා</topic>
    <author>කපිල කුමාර කාලිංග</author>
    <content>හොලිවුඩ් දොරකඩ පිටස්තරයාඇමෙරිකාවේ ප්‍රධාන ධාරාවේ සිනමාවට පිටස්තරව සිටින විකල්ප සිනමාකරුවන් කිහිපදෙනකුම වෙතත් ඔවුනතුරින් මා වඩාත් ප්‍රිය කරන්නේ ජිම් ජාමුෂ්ටය. (Jim Jarmush) ජාමුෂ්ගේ ‘පාරාදීසයට වඩා පුදුමයක්’ (‘Stranger Than Paradise’) වැනි චිත්‍රපටයක් නරඹන විට මගේ මතකයට නැඟෙන්නේ පතිරාජයන්ගේ ‘අහස් ගව්ව‘ය. දේශ සීමා පරතරය කෙතරම් වුවත් නිශ්චිත ඉලක්කයක්, අරමුණක් නැති නන්නත්තාර තරුණ කොටස් පිළිබඳ කලාකරුවන්ගේ දැක්මේ ඥාතිත්වය ජාමුෂ්ගේ හා පතිරාජගේ සිනමා කෘති දෙකෙන් පිළිබිඹු වෙයි.ජාමුෂ්ගේ බොහෝ චිත්‍රපටවල ප්‍රධාන චරිත නිරූපණය කරන ජෝන් ලෝරි සහ ටොම් මේට්ස් යන දෙදෙනාම සංගීතඥයෝය. ජෝන් ලෝරි තම මිත්‍රයාගේ චිත්‍රපට කීපයකම සංගීත අධ්‍යක්ෂණයෙහි ද යෙදෙයි. එක් විචාරකයකු පවසා ඇති අන්දමට ජිම් ජාමුෂ්ගේ හොඳම දක්ෂතාව වන්නේ නවක නළු නිළියන් තුළ ඇති හොඳම දක්ෂතා හඳුනාගෙන ඉන් වැඩ ගැනීමය. ජාමුෂ්ගේ චිත්‍රපටවලදී අප දකින්නේ කලින් දැක පුරුදු ඇමෙරිකානු නළු නිළියන් නොවුණත් චිත්‍රපටය නැරඹීමෙන් පසු ඔවුන් මතකයෙහි රැඳෙන්නේ කිසිදා අමතක නොවන පරිදිය. ජෝන් ලෝරි ඒ අතුරින් ප්‍රධානය.ජෝන් ලෝරිගේ රූපකාය මෙන්ම රංගන කුසලතාව ද අපට සිටින ප්‍රතිභාපූර්ණ නළුවකු වන ප්‍රගීත් රත්නායක සිහිපත් කරවයි. රංගන ශිල්පීන්ට වර්ග චරිත ලේබල් ඇලවීම සාධාරණ නොවූව ද ජෝන් ලෝරි මෙන්ම ප්‍රගීත් රත්නායක ද සුළඟේ පාවෙන පිදුරු කැබලි බඳු ලුම්පන් චරිත නිරූපණයෙහි ලා මඳක් දක්ෂතාවක් දක්වයි. තරුණ අධ්‍යක්ෂවරයෙකු වූ අජිත් මුරගේ අකල්හි වියෝව ගියෙන් අතරමඟ නතර වූ “උඩවැඩියා මාවත’ ටෙලි නාටකයේ ‘සැටලයිට්’ චරිතය ප්‍රගීත් රත්නායක නිරූපණය කළ අන්දම ප්‍රේක්ෂකයිනට දක්නට නොලැබීම අවාසනාවකි.තම කතා තේමා තිර නාටක හා යොදා ගන්නා ශිල්පීන් කෙරෙහි දැඩි විශ්වාසයකින් පසුවන ජිම් ජාමුෂ් ඇමෙරිකාව දෙස බලන්නේ විදේශීය සංක්‍රමණිකයන්ගේ දෘෂ්ටි කෝණයෙනි.ඉහත කියූ, ‘පාරාදීසයටත් වැඩි පුදුමය’ චිත්‍රපටය ඇරඹෙන්නේ හංගේරියාවේ බුඩාපේස්ට් සිට ඇමෙරිකාවේ සිටින නැන්දනිය දැකීමට එන තරුණියක, තම ඥාති සොහොයුරාගේ දිළිඳු මහල් නිවාසයට පිවිසීමෙනි. ඇයගේ හදිසි පැමිණීම ගැන ඔහු සතුටක් නොදක්වයි. අනෙක් අතට අමුත්තන්ට සංග්‍රහ කිරීම සඳහා වැඩි මුදලක් ද ඔහු අත නැත. ඒවා නමැති එම තරුණිය (හංගේරියානු ජාතික නිළි එස්තර් බැලින්ට්) වෙළෙඳ සලකින් කන බොන දේ ටිකක් සොරාගෙන එයි. එදින රාත්‍රියේ ඥාති සොහොයුරා හා ඇය රූපවාහිනිය නරඹමින් රාත්‍රි භෝජනය ගනිති.ඒවාට තම ඥාති සොහොයුරා විලී හා ගතකිරීමට නියමිත කාලය දින දහයකි. ඇය ආපසු ගිය පසු විලීට මඳක් පාළුවක් දැනෙයි. ‘පෝකර්’ කාඩ් ක්‍රීඩාවෙන් වංචනික ලෙස මුදලක් දිනාගන්නා ඔහු තම මිතුරා එඩී ද සමඟ ඒවා බලන්නට ඇගේ නැන්දනිය වෙසෙන ජනපදයට යයි. එහිදී සවස සිනමා හලකට යාමට වඩා දෙයක් කරන්නට නැති හෙයින් ජීවිතය ඒකාකාරී වෙයි.එහෙයින් තිදෙනාම පාරාදීසයක් සේ සැලකෙන ෆ්ලොරිඩාව බලා පිටත්වෙති. අතරමඟ හෝටලයක නතර වන විලී සහ එඩී සූදුවට ගොස් පරාජය වෙති. මුදල් නැතිව ඔවුහු අතරමං වෙති. මිතුරන් දෙදෙනා යළි සූදුවට යන්නේ කෙසේ හෝ මුදලක් සොයා ගන්නා අදහසිනි. මේ අතර මුහුදු වෙරළේ සක්මනක යෙදෙන ඒවාට මත්ද්‍රව්‍ය ව්‍යාපාරිකයෙකුගේ වරදවා වටහා ගැනීමක් නිසා විශාල මුදලක් ලැබෙයි ඉන් කොටසක් ඥාති සොයුරාගේ ප්‍රයෝජනය පිණිස හෝටල් කාමරයේ තබන ඇය ගුවන් තොටුපළට යයි. එදින එහි ඇත්තේ හංගේරියාව බලා ගමන් ගන්නා යානයක් පමණි. ඒවා ආපසු හැරී හෝටලයට එයි. මේ අතර සූදුවෙන් දිනන මිතුරන් දෙදෙනා තරුණිය සොයා ගුවන් තොටුපළට යති. අවසාන මොහොතේ විලී හංගේරි ගුවන් යානයට නැඟගන්නේ, තරුණිය එහි ඇතැයි සිතමිනි. එඩී මෝටර් රථය අසලට වී ගුවනට නඟින, යානය දෙස බලා සිටී.මෙය අමුතු සිදුවීම්වලින් යුතු විකාරරූපී නිර්දය ප්‍රහසනයකි (Black Comedy). අනෙක් අතට එය ඇමෙරිකානු සමාජයේ පාවෙන ජීවිත පිළිබඳ ශෝකාලාපයකි.“Down by the Law” ජාමුෂ්ගේ තවත් විශිෂ්ට චිත්‍රපටයකි. නාඳුනන සිරකරුවන් තිදෙනෙක් සිරමැදිරියකදී මුණගැසෙති. එක් රාත්‍රියක සිරගෙයින් පලා යන ඔවුහු විවිධ අකරතැබ්බයන්ට ලක්වෙති. අවසානයේදී වනයක නිවෙසක් වෙත ළඟා වන ඔවුන් තිදෙනාගෙන් ඉතාලියානුවා, එම නිවෙසේ සිටින තරුණිය හා පෙමින් වෙලී එහි නතර වෙයි. අනෙක් දෙදෙනා දෙමංසලකදී දෙපසට වෙන්ව යති.ජාමුෂ්ගේ ‘අබිරහස් දුම්රිය’ (Mystry Train) එකම නගරයක, එකම හෝටලයක සිදුවන අන්තර් සබඳතා සහිත කතා තුනක් සහිතය. ජෝන් ලෝරි සංගීත අධ්‍යක්ෂණයෙන් දායක වන මෙහි, රඟන ජපන් තරුණිය – මිත්සුකෝ (යූකී කූඩෝ) එල්විස් ප්‍රේස්ලි, ලිබර්ටි ප්‍රතිමාව හා මැඩෝනා අතර සබඳතාවක් දකී. සියුම් උපහාසය ජිම් ජාමුෂ්ගේ සුලභ මෙවලමකි.දැනට චිත්‍රපට 10ක් අධ්‍යක්ෂණය කර ඇති ජිම් ජාමුෂ්, මේ වසරේදී ඔහුගේ නවතම චිත්‍රපටය රූගත කිරීම ඇරැඹීය. අපගේ තරුණ සිනමාකරුවන් මෙන්ම රංගන ශිල්පීන් ද ජිම් ජාමුෂ් සොයාගොස් හඳුනාගත යුතුය. ඇමෙරිකානුවෙකු වුණත් ඔහු අපට ආගන්තුකයෙකු නොවේ.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030411</link>
    <topic>කලා මාධ්‍ය 16ක මං ඉන්නවා</topic>
    <author>ඉනෝකා පෙරේරා බණ්ඩාර</author>
    <content>කලා මාධ්‍ය 16ක මං ඉන්නවාකොහොමද කුස රජුට ලැබෙන ප්‍රතිචාර...ඉතාම ඉහළයි. නමුත් මේ සියල්ල අභිබවා මට මෙවර ප්‍රතිචාර දක්වන්නෙ කුමාරි. මගෙ බිරිය. ඈ මේ වෙනකොට චිත්‍රපටය තුන් වතාවක් නරඹලා. ප්‍රථම වතාවට මගේ දරුවොත් මගේ චිත්‍රපටයක් වෙනුවෙන් ප්‍රතිචාර දක්වන්න අරන්. ඒ තුළ මාත් විශාල සතුටක් බුක්ති විඳිනවා.ඒ කිව්වෙ....මින් පෙර මං රඟපාපු චිත්‍රපට වැඩිහිටියන්ට වඩාත් සුදුසු වූ ඒවා නිසා මගේ දරුවො ඒවා එකක්වත් නරඹලා නැහැ. නමුත් ‘කුස පබා’ මේ රටේ බෞද්ධ ප්‍රජාවගේ හුදී ජන පහන් සංවේගය සඳහා පමණක් නොවෙයි දරුවන්ගේ පවා සිත් සතන් ප්‍රබෝධයෙන් පුරවලා.ජීවිතයේ මැදි වයසෙදි මේ තරම් ජව සම්පන්න සහ ප්‍රේමණීය කුමාරයෙක් වන්නට ලැබීම පිළිබඳ බිරිඳගෙ ප්‍රතිචාර...මටත් වඩා ඒ ගැන සන්තෝෂයෙන් ඉන්නෙ ඈ. මොකද මගේ ජව සම්පන්න බවින් හා තාරුණ්‍යයෙන් ඵල ප්‍රයෝජන ලබන්නෙ ඇයනෙ.කොහොම නමුත් මේ නව රැල්ලක ආරම්භයක්...ඒ ගැන මෙහෙම කියන්නම්. සමාජය තුළ ප්‍රවේග සහ ප්‍රවාහ හට ගන්නවා. ප්‍රවේගයක පැවැත්ම සෝඩා බෝතලය කැඩුවා වගේ දෙයක්. නමුත් ප්‍රවාහ යුගයෙන් යුගයට හිමින් සීරුවේ ගලා යන කාරණා. ඊට විවිධ අතු ගංගා, ප්‍රතිරෝධක එකතු වෙනවා. ‘අබා’ ඔස්සේ මං ඇති කළ ප්‍රවාහය පිළිබඳ මා තුළ විශාල සතුටක් තිබෙනවා. ඉතිහාසය යනු ජනකාන්ත විෂයක් බව ‘මහා සිංහලේ වංශකතාව‘ ඔස්සේ ඔප්පු කළ සතුට මට තිබෙනවා. එය ජනතාව ඇවිස්සිය හැකි දෙයක් බව ‘අබා’ ඔප්පු කළා. ඒ මා පටන් ගත් ප්‍රවාහය ඔස්සේ මේ රැල්ල ගොඩනැඟුණාය කියා කියනවා නම් එයත් මට සතුටක්.බෞද්ධ සාහිත්‍යය සහ ඉතිහාසය ඔස්සේ නිර්මාණය වන චිත්‍රපට සඳහාත් විශාල පිළිගැනීමක් ඇති බවට ‘අබා’. ‘කුස පබා’ හොඳ සාක්‍ෂී. මේ ඔවුන් නරඹන්නෙ විඳින්නෙ තමන්ගෙ අතීතය කියන අභිමානයට ප්‍රේක්‍ෂකයා කැමැතියි. චිත්‍රපටයක් දුවනවා කියන්නෙ ඒකයි.ඔබ ඒ ප්‍රේක්‍ෂක ‘නිලය’ ඇල්ලුවෙ ‘අබා’ ගෙන්...’අබා’ අහම්බයක් නෙවෙයි. දීර්ඝ සැලැස්මක එක්තරා පරිච්ඡේදයක්. ඉතිහාසය පිළිබඳ ‘ප්‍රමෝෂන්’ එකක ප්‍රවර්ධනයක් ඇතිවිය යුතුයි කියන සංකල්පය මගේ හිතට ආවෙ බොහොම කලකට පෙර.1972 දී ඉතිහාසය මේ රටේ විෂය නිර්දේශයෙන් ඉවත් කළා. එහෙම කළේ ‘71’ කැරැල්ලට හේතු හොයද්දි කලා සිසුන් වැඩි පිරිසක් ඊට සහභාගි වී තිබූ බවත්, ඔවුන් හදාරන්නේ කිසිදු රැකියා උත්පාදක ශක්තියක් නැති ඉතිහාසය සහ කලාව යන විෂයන් බවත් ඒවා වහා ඉවත් කළ යුතු බවටත් යෝජනා වුණා. 1972 – 2000 දක්වා මේ රටේ පුරවැසියා ඉතිහාසය දන්නෑ.’මහා සිංහලේ වංශ කතාව‘ තමයි ඒ ඉතිහාසයේ පුනර්ගමනය ආරම්භ කළේ. 2002 – 2006 දක්වා මං මේ රටේ ඉතිහාසය නැවත කියෙව්වා. 2006 පටන් දෙයියනේ කියල දැන් ආපහු ඉතිහාසය පාසල් අධ්‍යාපනයට ඇතුළත්.2008 ‘අබා’ බිහිවෙන්නෙ ඒ ඉතිහාසය පිළිබඳ ඇල්ම ඇති කරගත් ප්‍රේක්‍ෂකයින් වෙනුවෙන්. පළමු සතියේ ඔවුන් චිත්‍රපටය බලන්න ආවේ මා කෙරෙහි වූ විශ්වාසයට. දෙවැනි සතියෙ පටන් චිත්‍රපටය දිව්වේ, චිත්‍රපටය විසින්මයි.අනික අද ප්‍රේක්‍ෂකයන්ගෙ රසඥතාව පිරිහිලාය කියන කාරණාවට මං එකඟ නැහැ. තවමත් ගැඹුරු රසවින්දනයට පි‍්‍රය පිරිසක් මේ රටේ ඉන්නවා.’අබා’ තැබූ ආදායම් වාර්තා බිඳින්නට ‘කුස පබා’ ට හැකිවෙලා...මං ‘කුස පබා’ තියන්නෙ වෙනස් ම තැනක. අනික ‘අබා’ට පසු වාර්තාවක් තැබීමත් වෙනම මූලාශ්‍රයක්. ‘අබා’ තුළින් ගලා යන්නෙ ඉතිහාසය නමැති ධාරාව. කුස පබා යනු බෞද්ධ ජාතක කතාව ඔස්සේ ගලා යන තවත් ධාරාවක්.’කුස’ ඔබ පෙරුම් පිරූ චරිතයක් ද....?මං කුස ජාතකය කියෙව්වෙ රසවින්ඳෙ පාසල් සිසුවකුව සිටියදී. විශ්ව විද්‍යාලෙ අවසාන පර්යේෂණ නිබන්ධනයට මා තෝරා ගත්තෙ කුසදා කව සහ කව් සිළුමිණ. කුස ජාතකය පිළිබඳ ගැඹුරු ඇල්මක් බැඳීමක් මා තුළ ගොඩනැඟුණෙ ඒ කාලයෙදි.ජාතක කතාවක බෝධිසÀව චරිතයක් යනු විවිධ අයට විවිධ කෝණවලින් දැකිය හැකි චරිතයක්. නමුත් මට පිටපත දුන් තැන සිට මං හොයන්නෙ, හුදී ජන පහන් සංවේගය උදෙසා නිර්මාණය වන බණ කතාවක සිටින ‘කුස’ වයි. එම නිසා විකෘති මුහුණක් ලැබීමේ සහ රූපත් බිරියක් ලැබීමේ මනෝභාව අතර දෝලනය වන කුසගේ චිත්තාවේග, මනෝව්‍යාධීන්, ගූඩ චෛතසිකයන් ගැඹුරින් විමසීම පසෙකලා, පිටපතේ වූ බෝධිසÀව චරිතයටයි මා සූදානම් වුණේ. මක්නිසාද යත් මෙය ‘හුදී ජන පහන් සංවේගය’ උදෙසාම නිර්මාණය වූ සොඳුරු සිනමා පටයක් වන නිසා.ඔබ කතෝලිකයෙක්. බෝසත් චරිතයකට පණ දීම අභියෝගාත්මක අත්දැකීමක් වන්නට ඇති...ඇත්ත. මගෙ ආගම කතෝලික. නමුත් මගේ සංස්කෘතිය අතිශය බෞද්ධවාදීයි. බුදු දහම තුළ ඇති බෞද්ධ සංස්කෘතිය මැනවින් ග්‍රහණය කර ගත් කෙනකුට බෝසත් චරිතයකට පණ දීම අභියෝගයක් නෙවෙයි.අනික, මම නමැති කතෝලිකයා මේ අත්දැකීම දකින විදිහ වෙනස්. ශ්‍රී ලාංකේය බෞද්ධ සංකල්පය හරහා විශ්ලේෂණයක යෙදෙමින් මේ කතා ප්‍රවෘත්තියට පිවිසීමයි මා කළේ. මේ චිත්‍රපටයේ පිටපතට සරිලන දේ කිරීමෙන් නතර වූවාට, අර මා මුලින් කියූ කුසගේ ගැඹුරු මනෝභාව පිළිබඳ විග්‍රහයකට යන්න මා තුළ තවම ලොකු කෑදරකමක් තිබෙනවා. එයයි මා තුළ ඇති නොනිමි පිපාසය.ඔබේ මාධ්‍යය රංගනය පමණක් වූවා නම් හොඳයි කියා සිතෙන්නෙ නැතිද...ඇත්තටම වෙලාවකට මටත් හිතෙනවා මං ඕනෑවට වඩා වැඩියි කියල. නමුත් මං නළුවෙක් පමණක් වෙලා හිටියා නම් මීට අවුරුදු හත අටකට උඩදි ප්‍රදර්ශනය වූ ‘ගරිල්ලා මාකටින්’ චිත්‍රපටයෙ ග්‍රෙගරි ආදිපාද ගෙන් මෙහාට මාව දකින්න වෙන්නෑ.මුදල් කියන කාරණාව අත්හැරියත්, රඟපෑමෙන් පමණක් මා සමඟ බැඳුණු මේ සමාජ කතිකාව පවත්වාගෙන යන්න ලැබෙන්නෙ නැහැ. අනික මේ සමාජ ප්‍රවාහය එක්ක ඒක රේඛීයව හුදෙකලාව වසන්නත් බැහැ. මං ගැනලා බැලුවා. ක්‍ෂේත්‍ර 16 ක මං ක්‍රියාකාරියි. නමුත් මගෙ කෑදරකම තියෙන්නෙ රඟපෑමට. ඒත් මට එතැන විතරක් නැවතිලා බැහැ. කරන්න දෙයක් නෑ. මේ තමයි මගේ විදිහ. මං කලාකරුවෙක්. මං තව දුරටත් අතුපතර විහිදා වැඩෙනවා.මහාචාර්ය සුනිල් ආරියරත්නයන් යටතේ මේ ඔබ රඟන පළමු අවස්ථාව...එය මා ලද විශාල භාග්‍යයක්. ‘කුස පබා’ පිටපත අතට ගත් මේ අධ්‍යක්‍ෂවරයා, මේ විෂය පථය කාලයක සිට උගන්වන ක්‍ෂේත්‍රයේ ක්‍රියාකාරී අධ්‍යක්‍ෂවරයෙක්. මේ එතුමාගේ 17 වැනි චිත්‍රපටය. විෂය පථය අතැඹුලක් කර ගත් එකම ඇදුරුතුමා ඔහු. එයට එකම සුදුස්සාත් ඔහු. ඔහු යටතේ රඟපෑමේදී මට විශාල වාසියක් වූ දේත් තිබුණා.ඕන කෙනකුට ජාතක කතා පොත කියවන්නට පුළුවන්. නමුත් ‘කව්සිළුමිණ’ කියවා අවබෝධ කොටගෙන නිබඳ එය ඇසුරු කරමින්, ඒ පරිචය ඔස්සේ පර්යේෂණයන්හි නියැලෙමින් ගීත රචනා කරමින් ඔහු කුස ජාතකය අතැඹුලක් කොටගෙන හමාරයි.යම් පමණකට හෝ ‘කව් සිළුමිණ’ පිළිබඳ මා තුළ වූ ගැඹුරු විග්‍රහයත් ඒ සමඟ සැසඳීයාම මේ චිත්‍රපටයෙ එකට පෑහුණු කාරණා. ඒ නිසා ඔහුගේ අධ්‍යක්‍ෂණයට නතුවීම පිළිබඳ මා තුළ තිබෙන්නෙ අප්‍රමාණ තෘප්තියක්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030412</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් එකේ විජේ මල්ලි ඔය ගොල්ලන්ට පොඩි ටිප් එකක් දුන්න මතකද ෆැමිලි ප්‍රොබ්ලම් එකක් නම් ඩිවෝස් කේස් එකක් නම්, එහෙමත් නැත්නම්, ලව් එෆෙයාර් එකක් බ්‍රේක්වෙලා නම්, ඇඩ්වයිස් ගන්න කවුන්සිලින් කරන්න, කන්සල්ටේෂන් කරන්න යන්න ඕන කවුරු ළඟටද කියලා. මාර අප්සෙට් එකනේ ඊට පස්සෙ. විජේ මල්ලිට කෝල්ස් එන්න පටන් ගත්තෙ නැද්ද කවුද විජේ ඔය කවුන්සිලින් කරන රෙවරන්ඩ්, ඔය ඩිවෝස් කේසස් හැන්ඩ්ල් කරන සිනමා ටෙලි ඇක්ට්‍රස් කියලා. එතකොට අර ටැබ්ලොයිඩ් එකකින් යන්ග් ලවර්ස්ලගෙ කේසස්වලට කොත්තු රොටි ගහන සයිස් එකේ ක්ෂණික විසඳුම් දෙන නිළි නංගි කවුද කියලා. විජේ මල්ලිට මාර වදයක් වුණානේ මේ හාමුදුරුවො ගැනයි, රීකන්ඩිෂන් නිළියො ගැනයි කියපු සීන් එක. විජේ මල්ලිත් ඉඳල ඉඳල කාපු කට්ටක් කියල කල්පනා වුණේ, දිගටම කෝල්ස් එන්න පටන් ගත්තට පස්සෙ. ෆැමිලි ප්‍රොබ්ලම්, ඩිවෝස් කේසස්, ලව් එෆෙයාර් සීන්ස් විතරක් නෙවි මෙයාලා තවත් එක එක ජාතියෙ ප්‍රොබ්ලම්ස්.ඕන්න එක පොරක් ෆෝන් කරල අහනවා එයා හෙට අනිද්දා නියම බයිස්කෝප් එකක් රිලීස් කරනවා. බැරිද සිරා සයිස් එකේ විවේචනයක් මීඩියා එකේ දාගන්න කියලා. විජේ මල්ලි මෑන්ස්ට කිව්වෙ ඔය ඕනතරම් ෆිල්ම් ක්‍රිටික්ස්ල ඉන්නෙ මීඩියාවල, එකම බයිස්කෝප් එකක් ගැන දොඹෙන් ලියන කට්ටිය. මෑන්ස් එතකොට විජේ මල්ලි ගෙන් අහනවා මොකක්ද දොඹෙන් ලියන්නෙ කියන එකේ තේරුම කියලා. බලන්නකො කට්ටිය විජේ මල්ලිට දෙන වදේ. දොඹෙන් ලියනව කියන්නෙ, ෆිල්ම්ස් ගැන නම්, මෙලෝ ෆිල්ම් එකක් බලල නැති, ඒ වුනාට ඕනම ෆිල්ම් එකක් ගැන ලෝකල් ද ෆොරින් ද කියල ප්‍රශ්නයක් නැතුව ෆිල්ම් එකේ කතාව දිගට ලියල, මේක තමයි දැනට හදපු මාස්ටර් පීස් එක කියන ජාතියෙ රිවීව්ස් ලියන ලියන අප්පුලගෙ ලිවිල්ල කියල මෑන්ස්ට කියල දුන්න. එතකොට මෑන්ස් ගෙන් අහනව, සම්තින්ග් එකක් දීල ඔය පික්චර් එකේ නැති දේවල් තියෙනව කියල ලියෝගන්න බැරිද කියලා. විජේ මල්ලි පැනල උත්තර දුන්නෙ. මේ ශ්‍රී ලංකාවෙ ද ඕව කරගන්න බැරි? ඕනම වාත ෆිල්ම් එකක් හදන්නකො ඒක මේ තරම් කාලෙකට හදපු සිනමාත්මක කලාත්මක, අධිවේගී ෆිල්ම්ස් එක කියල ලියල පත්තරේ දාන්න පුළුවන් කට්ටිය ද නැත්තෙ කිව්වම මෑන්ස්ට මාර හැපි. දැන් ඒ කොන්ත්‍රාත්තුවත් විජේ මල්ලිගෙ කරපිට. මොනව කරන්නද කුම්බලාවො කෑව නම් දුක විඳපන් බළලෝ කිව්වලු. විජේ මල්ලි නිකමට අර ෆිල්ම් ඩිරෙක්ටර්ට කඩඉම් ප්‍රශ්නයක් දැම්මා. ඒක නෙවි මොකක්ද ඔයා හදන්න ඉන්න ෆිල්ම් එකේ ස්ටෝරි එක කියලා. ආ ඒකද ඒක මේ ජාතක ඉස්ටෝරි එකක්නේ. විජේ මල්ලි දන්නවනේ අපිට ජාතක ඉස්ටෝරීස්ම ෆයිව් හන්ඩ්‍රඩ් ෆිප්ටි විතර තියෙනවනේ. මගේ ප්‍රොජෙක්ට් එක මැරෙන්න ඉස්සරවෙලා ඔය ඉස්ටෝරීස් දහයක්වත් හදන්න, මොකද දන්නවද අපේ වගේ සිංහල බෞද්ධ රටකට අල්ලල යන්නෙ ඔය ජාතියෙ ජාතක ඉස්ටෝරීස්වලින් හදපු ෆිල්ම්ස්ම නිසා. විජේ මල්ලිට ඕන්න මාර බ්‍රයිට් අයිඩියා එකක් ආවා. විජේ මල්ලි මෑන්ස්ට කියනවා මෙහෙම. ඔය ෆිල්ම්ස් එක ජාතක ඉස්ටෝරියක් නම් ඕක ගැන සිංහල බෞද්ධ හාමුදුරු කෙනෙකුට කියල විචාරයක් ලියල දැම්මොත් මල්හතයි නේද කියලා. පික්චර් මෑන්ස්ට එලොව පොල් පෙනුන වගේ. බයිස්කෝප් ගැන විචාර ලියන සිංහල බෞද්ධ හාමුදුරුවො? විජේ මල්ලිට පිස්සු. හාමුදුරුවො කොහොමද බයිස්කෝප් ගැන දන්නෙ. ඒව උන්නාන්සේලට අකැපයිනේ.විජේ මල්ලි කොච්චර කිව්වත් මේ මෑන්ස්ට අපේ සිංහල බුඩිස්ට් ප්‍රීස්ට් කෙනෙකුට කියල ෆිල්ම් රිවීව් එකක් ලියල දෙනව කියල පිළිගන්නෙම නෑනේ. මෑන්ස් අහනව බුදුහාමුදුරුවන්ගෙ දේශනාව අනුව හාමුදුරුවරුන්ට නච්ච ගීත වාදිත විසූක දස්සන අවුට් නම් ෆිල්ම් රිවීව් ලියන්නෙ බණ කතා විස්තර කරනව වගේ ද කියලා. ඕන්න කැතලික් ප්‍රීස්ට් කෙනෙක් ලිව්වොත් නම් බඩු ෂුවර්ලු. මොකද ඒ කට්ටියට පල්ලියෙන් තහනම් නෑනේ ෆිල්ම්ස් බලන්න. විජේ මල්ලි බැරිම තැන මෑන්ස්ගෙන් ඇහුවා, හොඳයි සිංහල බුඩිස්ට් ප්‍රීස්ට් කෙනෙකුට කියල ෆිල්ම් රිවීව් එකක් ලියවල දුන්නොත් මොනවද දෙන්නෙ කියල බෙට් එකක් ගම්මුද කියලා. මෑන්ස් කිව්වනෙ මාර කතාවක්. මම ඕන බෙට් එකක් ගන්නවා. බුඩිස්ට් ප්‍රීස්ට්ල ෆිල්ම් රිවීව්ස් ලියන්නෙ නෑ, විජේ මල්ලිට පුළුවන් නම් ලියවල පෙන්නන්න. එහෙම කළොත් මගේ ගානෙ කුස පබා බලන්න බොක්ස් සීට්ස් දෙකක්ම ෆ‍්‍රී ඔෆ් චාජ් දෙනව කියල මිනිහ කියාපි. බෙට් එකට ලැබෙන බොක්ස් සීට් දෙක මොක වුණත්, චැලේන්ජ් එක බාරගත්තා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030413</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නකපුගොඩ මාළිද සරත් රණසිංහප්‍රශ්නය - ‘කුස පබා’ චිත්‍රපටය ගැන විචාර ලියන්න අපේ විචාරකයන් මෙතරම් බය ඇයි?පිළිතුර - ඇයි ගාමිණි වේරගම ලියලා තිබුණේ.හබරාදූවේ ගාමා ගාමිණි සුබසිංහප්‍රශ්නය - රවින්ද්‍රනාත් තාගෝර් චිත්‍රපට තිර නාටක ලිව්වා ද?පිළිතුර - ඔහු ජර්මනියේ සිටියදී එජ්ඒ චිත්‍රාගාරයේ ඇරියුමකට අනුව චිත්‍රපට තිර නාටකයක් ලියු බව සඳහන් වෙනවා. ඒත් වැඩි තොරතුරක් මා දන්නේ නැහැ.ග්‍රෑන්ඩ්පාස් හි විමල් රණසිංහප්‍රශ්නය - ‘සැඩ සුළං’ චිත්‍රපටයේ ‘කෙල්ලනි නුඹලා දන්නෙ නටන්නයි’ ගීතයට පෙනී සිටින්නේ එම ගීතය ගයන ගායක ආනන්ද සමරකෝන්ම ද?පිළිතුර - ඔව් විමල්.මිනුවන්ගොඩ කසුන් සංජයප්‍රශ්නය - පෞද්ගලික බස් රථවල ගීත ප්‍රචාරය කිරීම තහනම් කළොත් නරක ද?පිළිතුර - ඉතා හොඳ යෝජනාවක්.ගාල්ලේ සරත් විජේනායකප්‍රශ්නය - අද සල්ලි තියෙනව නම් ගොළුවකුට වුණත් ගායකයෙක් වෙන්න පුළුවන් බව වරක් එක් ප්‍රවීණ ගායකයෙක් ප්‍රකාශ කර තිබුණා. ඒ පිළිබඳ ඔබේ අදහස් දක්වන්න?පිළිතුර - අද ඇහෙන ඇතැම් ගීත දිහා බලනකොට නම් ගොළු බව කෙසේ වෙතත් ඒ ගායකයන්ට මොකක් හරි ආබාධයක් තිබෙන බව නම් පේනවා ගාමිණි.මාතලේ ධර්මා ඒකනායකප්‍රශ්නය - ගීත රචනා සඳහා සමීක්ෂණ මණ්ඩලයක් පිහිටුවනවලු. බන්දුල විතානගේ ගේ ‘සෙනෙහෙබර ඩොලි’ නාට්‍යයට රොඩ්නි වර්ණකුල ගයන ‘ගිංගැන් ගුලි ගුලි ගිංගැන් ගෝ’ වැනි නිශ්චිත අරුත් නැති හුදෙක් ශබ්ද රසය පමණක් ඇති ගීතත් අරුත් සුන් කියා තහනම් කරාවි ද?පිළිතුර - සමහරවිට එහෙම වෙන්න බැරි නැහැ. ඒක ප්‍රකට බාලදක්ෂ ජම්බෝරි සින්දුවක්.මීගමුව මහහුණුපිටියේ යොහාන් කුමාර් ද සිල්වාප්‍රශ්නය - අපේ රටේ ශ්‍රේෂ්ඨ කලාකාරයකු මියගිය අවස්ථාවක ඔහු වෙනුවෙන් ජාතික ශෝක දිනයක් නම් නොකරන්නේ ඇයි?පිළිතුර - එසේ නම් කිරීම වටිනවා. ඉන්දියාවේ නම් එහෙම කෙරෙනවා. පසුගිය සියවසේ ඉන්දියාවේ බිහිවූ විශිෂ්ටතම ෂෙහෙනාඊ වාදකයා වූ උස්තාද් මිස්මිල්ලා ඛාන් මියගිය අවස්ථා ඉන්දිය රජය ජාතික ශෝක දිනයක් ප්‍රකාශයට පත් කළා මට මතකයි.නිට්ටඹුවේ සිසිර විජයතිලකප්‍රශ්නය - අද තරුණ ගායකයන්ට හා ඔවුන් ගයන ගීත එක්ක බලද්දි හැට පැන්න අමරසිරි පීරිස්ගේ කටහඬත්, ඔහු ගයන ගීතත් අතිශයින්ම පේ‍්‍රමණීය යැයි මා සිතනවා.පිළිතුර - ඇයි මම? මාත් හිතනවා.කළුතර ප්‍රසන්න වීරකෝන්ප්‍රශ්නය - කලාව තුළ ප්‍රචණ්ඩත්වය හුවා දැක්වීමෙන් සමාජයේ අපරාධ බහුල වෙනවා ද?පිළිතුර - නිශ්චිත සමීක්ෂණයකින් තොරව ඒ ගැන යමක් කියන්න අපහසුයි. තුට්ටු දෙකේ ඉංගි‍්‍රසි, දෙමළ හා හින්දි චිත්‍රපටවල මිනිමැරුම් දර්ශන ඉතාම බිහිසුණු ආකාරයෙන් ඉදිරිපත් කෙරෙනු මා දැක තිබෙනවා. ඒවා සමාජය කෙරෙහි බලපාන්න බැරි නැහැ. ඒත් ‘සිංහබාහු’ වැනි නාට්‍යයක් බලපු පේ‍්‍රක්ෂකයෙක් ඒ නාට්‍යයේ එන පරිදි තම පියාව මැරුවයි කියලා නම් කොතැනකවත් සඳහන් වෙන්නේ නැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030414</link>
    <topic>මේ දෙදෙනාගෙන් ‘ජීවිතය’ හිමි කාටද?</topic>
    <author>සේමාලි කැල්ලපත</author>
    <content>මේ දෙදෙනාගෙන් ‘ජීවිතය’ හිමි කාටද?වීනා ගේ සිහිනය කවදා හෝ ලොකු මහත් වී වෛද්‍යවරියක වීමයි. වානි කැමැති ඉංජිනේරුවරියක වීමටයි. මේ දෙදෙනාගේම වයස තාම අවුරුදු අටයි.පුංචි ගිරා පැටවු දෙදෙනකු වගේ මේ දෙන්නා සුරතල් බස් තෙපළන්නේ නිතර ඔවුන්ගේ දුක සැප සොයා බලන වෛද්‍යවරයා සමඟයි. ඒ වෛද්‍ය කුමාර්. ඔහු ඉන්දියාවේ හයිද්‍රාබාද්හි නිලෝෆර් රෝහලේ ළමා රෝග විශේෂඥ වෛද්‍යවරයා. වීනාත් වානීත් තම දෙමවුපියන්ටත් වැඩිය වෛද්‍ය කුමාර් ට සමීපයි. ළෙන්ගතුයි.ඉපදුණු දා සිටම අට අවුරුද්දක් තිස්සේ නිලෝෆර් රෝහලේ කල්ගත කරන මේ දෙදෙනාට ඔවුන්ගේ සිහින සැබෑ කරගන්න ලැබෙන්නේ වෛද්‍ය කුමාර් ගන්නා තීරණය මතයි. නැත්නම් ඔවුන්ට කවදාවත් වෙනම ජිවිතයක් ලැබෙන එකක් නැහැ.වීනාත් වානීත් හිසෙන් බද්ධ වූ දැරියන් දෙදෙනෙක්. ඒත් දෙදෙනාට මොළ දෙකක් තිබෙන නිසා ඔවුන් වෙන්කරන්න පුළුවන්. ඒත් එක්තරා ප්‍රධාන රුධිර වාහිනී නාළිකාවක් දෙදෙනාටම පොදුයි.ඔවුන් වෙන්කිරීමට ඇති ප්‍රධාන බාධකය වෙලා ඇත්තේ එයයි. බද්ධ දරුවන් නිසා වීනාගේත් වානීගේත් දුප්පත් දෙමවුපියන්ට ඔවුන්ගේ බෙහෙත් හේත් වියදම් දරාගන්න බෑ. ඉපදුණු දා සිටම දෙදෙනාට රෝහලේම ඉන්න සිදුවුණේ එනිසයි.අට අවුරුද්දක් තිස්සේ වීනාත් වානීත් කෑවේ බීවේ සෙල්ලම් කළේ නිදාගත්තේ නිලෝෆර් රෝහලේ කාමරයක. ඔවුන් ආදරයෙන් බලා කියා ගත්තේ වෛද්‍ය කුමාර් ඇතුළු රෝහල් කාර්ය මණ්ඩලය.මෙතෙක් කල් මාසයකට වතාවක් දෙවතාවක් දරුවන්ගේ දෙමවුපියන් වන මරගන් මුරලි සහ නාගා ලක්ෂ්මී රෝහලට ආවා ගියා. ඒත් දැන් ළමයි රෝහලටම ඇරිලා. එයට හේතුව දෙමවුපියන්ගේ දුප්පත්කම. එදිනෙදා කුලී වැඩ කරලා වේල හොයා ගන්න ඔවුන්ට දරුවන් බලන්න රෝහලට එන්න දිනකට ඉන්දීය රුපියල් දෙදාහක් විතර වැයවෙන එක දරාගන්න බැරි තරම්.මුලදී මේ දෙදෙනාම ළමයි දෙදෙනා වෙන්කරන්න අවසර නොදුන්නේ බයට. එක දරුවකු හෝ අහිමි කරගන්න ඔවුන් කැමැති වුණේ නැහැ. දුප්පත් වුවත් ඔවුන් දරුවන්ට ආදරෙයි. ඒත් දැන් මුරලිත් නාගාත් දරුවන් වෙන්කරන්න අවසර දීලා.”මුලදී වෛද්‍යවරු සැත්කමින් පසු දරුවන් ජීවත් වේ යයි අපට සහතික කළේ නෑ. ඔවුන් ප්‍රීතිමත් හා බුද්ධිමත් දරුවන්. සෞඛ්‍යසම්පන්නයි. අපට එයාලගේ අනාගතයත් එක්ක සෙල්ලම් කරන්න බැහැ. ඒ වගේම එක්කෙනෙක් නැතිකර ගන්නත් බෑ. දැන් දරුවො ලොකුයි. හැමදාමත් මෙහෙම ඉන්න බෑ. එයාලා වෙන්වෙන්න ඕනෑ. මං දෙවියන්ට කියන්නේ සැත්කමින් පසු දෙදෙනා ආරක්ෂා වෙලා අපත් එක්ක ජීවත්වෙන්න වරම් ලබාදෙන්න කියලයි” මුරලි එසේ පවසනවා.මුරලිටත් නාගාටත් තවත් දරුවන් දෙදෙනෙක් ඉන්නවා. ඔවුන් ද දියණියන්. වැලේ ගෙඩි වැලට බර නැතිවාක් මෙන් ඔවුන්ට වීනාත් වානීත් වැඩි නැත.”දරුවන් දෙබිඩි දරුවන් බව දැනගෙන ඔවුන් රෝහලේ තනිකර ආදා ඉඳන් මං නොහඬපු දිනක් නෑ. දරුවන් දාලා එද්දී පපුව කඩා වැටෙනවා. අපට කරන්න දෙයක් තිබුණේ නැහැ.අපේ එකම බලාපොරොත්තුව වුණේ රෝහල දරුවන් ආරක්ෂා කරගනීවි කියන එකයි. මුලදී වෛද්‍යවරුන් කිසිම දරුවෙක්ගේ ජීවිතය ගැන සහතික වුණේ නෑ. අපට ඔවුන්ගේ ජීවිත ගැන බය හිතුණා” නාගා පවසනවා.මේ වසරේ මුලදී රෝහල් බලධාරීන් දෙමවුපියන් කැඳවා සාකච්ඡාවක් පැවැත්වූවා. එහිදී තීරණය වුණේ දරුවන් වෙන්කරන සැත්කම කළ යුතු බවයි.”අපි අවසානයේ තීන්දු කළා මේ අභියෝගය බාර ගත යුතුයි කියා. මොළ දෙකක් තිබුණත් දරුවන්ගේ ප්‍රධාන රුධිර නාළය දෙදෙනාටම පොදුයි. අපට තියෙන ප්‍රධානතම ගැටලුව එයයි. ඒ වගේම මේ රෝහලේ ස්නායු වෛද්‍ය විශේෂඥවරයෙක් නැහැ. මේ අභියෝගය බාරගන්න පුළුවන් විශේෂඥ වෛද්‍යවරයෙක් පිටරටකින් හෝ ඉදිරිපත් වේ යැයි අපි බලාපොරොත්තු වෙනවා.” වෛද්‍ය කුමාර් පැවැසීය.වීනාත් වානීත් බද්ධව ඉන්නේ හිස පිටුපසින්. ඒ නිසා දෙදෙනාට දෙදෙනා පේන්නෙ නැහැ. ඔවුන් හරිම සුරතල්. ලස්සනයි. මුළු රෝහලේම අය ඔවුන්ට හරිම ආදරෙයි. දෙන්නාට ඇඳුම්, සෙල්ලම් බඩු ගෙනත් දෙනවා. ඔවුන් දෙදෙනාගේ සුරතල් කතාබහෙන් ඔවුන් සැනසෙනවා. ඒත් දෙදෙනාගේම ජීවිත තීරණය වෙන්නේ සැත්කම මතයි.වෛද්‍යවරුන් කලින් පැවසුවේ සැත්කමින් පසු දෙදෙනාගෙන් කෙනකු ගේ ජීවිතය පිළිබඳ සහතික වෙන්න බැරි බවයි. ඉතින් ඒ වීනා ද වානී ද කියා දැනගන්න වෙන්නේ සැත්කමේ සාර්ථකත්වය මතයි. දෙදෙනාගේ ඉරණම අනුව එය තීරණය වේවි. එතෙක් මේ පුංචි දැරියන් දෙදෙනා සැමගේ සිත් සතුටු කරාවි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030415</link>
    <topic>‘රුවන් අඹර’ ගීතය මුලින්ම ගැයුවේ මමයි</topic>
    <author>ජෝජ් රොබ්සන් ද සිල්වා</author>
    <content>‘රුවන් අඹර’ ගීතය මුලින්ම ගැයුවේ මමයිරූපා ඉන්දුමතීගෙන්ලතා දිසානායකට පිළිතුරක්රුවන් අඹර සෙමර සළනවලා පෙළ ගැසේආදරයේ මැණික් පහන්දෑස මුණ ගැසේ...!  (පද - ලයනල් සී. ද අල්විස්)පසුගිය 10 වැනිදා ‘රසඳුන’ පළ කළ ‘වට්ටි අම්මා කෙනෙක් වගේ රණ්ඩු කරන්න මට බැහැ” ලිපියෙන් ගායන ශිල්පිනි ලතා දිසානායක ‘රුවන් අඹර සෙමර සළන’ ගීතය පිළිබඳ පවසා ඇති අදහස් අමූලික බොරු බවත්, එම ගීතය මුලින් ම ගායනා කළේ ජයතිස්ස හෙට්ටිආරච්චි සමඟ තමා බවත්, ලතා විසින් මුලින් ම ‘රුවන් අඹර’ ගීතය ගැයුවා නම් එය ඔප්පු කර පෙන්වන ලෙස අභියෝග කරන බවත් පවසමින් ගායන ශිල්පිනී රූපා ඉන්දුමතී ලතා දිසානායකට පිළිතුරු ලෙස සිය අදහස් ප්‍රකාශ කරන්නට අප හා එක් වූවා ය. අපි රූපාට ඇගේ අදහස් පවසන්නට ඉඩ දෙමු.“ලතා අක්කාගේ ලිපිය මම දැක්කේ 18 සෙනසුරාදා රෑ. එදා රෑ මම විඳපු වේදනාව කියන්න බැරි තරම්. මටත් වඩා මාත්තෙක්ක ජීවත් වෙන මගේ අම්මාගේ හිතට දුකක් වුණා ලතාගේ කතාව. (රූපා හැඬුම්බර ස්වරයෙන් කතාව මඳකට නැවතුවා ය) ... ලතා අක්කා ‘රුවන් අඹර’ ගීතය ගැන වගේ ම එයා ගුවන් විදුලි සංස්ථාව ළඟදී හමු වී නැහැ. එයාට මං පරුෂ වචන කියා වට්ටි අම්මා කෙනෙක් වගේ කෑගැසූ සිද්ධියක් ගැනත් පවසා ඇති කරුණු සියල්ලම අමූලික බොරු. මුලින් ම මට කියන්න ඕනේ ඒ වගයි.”“ඒ වගේ ම මේ වගත් එයාට කියන්න ඕනේ. මමත් හොඳට හැදුණු කෙනෙක්. වට්ටි අම්මා කෙනෙක් නෙමේ. එයා වගේ ම මමත් පුංචි කාලේදීම තමයි කලා ක්ෂේත්‍රයට නැටුම් ශිල්පිනියක් විදිහට එකතු වුණේ. උඩරට නැටුම් ගුරුවරියක් ලෙස මමත් කටයුතු කළා. ගුරුවරියක් විදිහට කටයුතු කළ මටත් බැහැ වට්ටි අම්මා කෙනෙක් විදිහට කෑගහන්න. ඒ සේරටම වඩා ලතා අක්කා අසනීපෙකින් ඉන්නා කෙනෙක්. මගේ සහෝදර ශිල්පිනියක්. මට පුළුවන්ද එහෙම කෙනෙකුට පරුෂ වචන දොඩන්න. මම ගුවන් විදුලියේ විශිෂ්ට ශ්‍රේණියේ ගායිකාවක්. සේරටම වඩා මට ඒ ගෞරවය වටිනවා. ගීතයකට රණ්ඩු වෙලා ඒ ගෞරවය කෙලෙසාගන්න මං කැමැති නැහැ.”. ලතා පවසනවා, ඔබ ඇයට ‘හෙණ වඳින්න’ කියා බැන්නා ය කියා. එය ඇත්ත ද?“අමූලික බොරු... මම දුක් විඳගෙන ආ ගැහැනියක්. මං දුප්පත්. මම බොරු කියන්නේ නැහැ. මම හෙට උදේ පාන්දර කතරගම දෙවියන් ඉදිරියේ පූජාවක් තියෙනවා. ඕන නම් එතැනදී දිවුරලා කියන්නම් මං එහෙම දෙයක් කිව්වේ නැහැ. එයා ඉන්න තත්ත්වය දැන දැන එහෙම ශාප කරන්න පුළුවන් ද, මේ ලස්සනට ගීත ගයන කටින්. මං වෘත්තීය ගායන ශිල්පිනියක්. මගේ මේ කටින් ගීත ගායනා කරලයි මං ජීවත් වෙන්නේ. මෙහෙම කටින් මං කාටවත් ශාප කරන්නේ නැහැ. අදත් පැදුරු පාටියකට ගිහිල්ලා සින්දු විස්සකට වඩා මම ගායනා කරලයි ආවේ.”. එසේ නම් සැබැවින් ම එදා සිදු වුණේ කුමක්ද?“ස්වාධීන රූපවාහිනියේ ‘සංහිඳ’ වැඩසටහනේ (ලලිත් එස්. මෛත්‍රීපාල පිළිබඳ) ප්‍රචාරක දැන්වීමක ‘රුවන් අඹර’ ගීතය ඔහුගේ පද රචනයක් ලෙස සඳහන් කෙරෙනවා දැකලා ස්වාධීන රූපවාහිනියට ගිහිල්ලා එය නිවැරදි කරලා මමයි, ගායක ජයතිස්ස හෙට්ටිආරච්චියි ගුවන් විදුලියට එද්දීම ලතා අක්කාත් එතැනට ආවා. (ලතා අක්කා හින්දා තමයි ‘සංහිඳ’ වැඩසටහනේ ඒ වරද සටහන් වෙන්න ගියෙත්) ඉතින් මම ‘ලතා අක්කේ, මේ ඔයාගේ වැඩේටයි යන්නේ. කවදාද ඔයාට ලලිත් අයියා ‘රුවන් අඹර’ සින්දුව හදලා දුන්නේ. මේක හැදුවේ ලයනල් සී. ද අල්විස් නේ, ඇයි මෙහෙම කරන්නේ?’ කියලා ඇහැව්වා. එයාට කට උත්තර නැති වුණා. එයාගේ වැරැද්ද හින්දා අපි මොනතරම් වෙහෙස වෙනවද එය නිවැරදි කරන්න. ඉතින් මට සාධාරණ කේන්තියකුත් ආවා එයත්තෙක්ක. ඒ නිසා ම මම කිව්වා ‘ඔය වගේ තුප්පහි වැඩ කරන්න එපා’ කියලා. එච්චරමයි මම සැර වචනයකට කිව්වේ.”. “රුවන් අඹර” ගීතය මුලින් ම නිර්මාණය වූ අයුරු ඔබට මතකද?“මම වෙසක් නාට්‍ය සීයක විතර රඟපාලා තියෙනවා. ඒ වගේ ම ගීතත් ගායනා කළා. කළුබෝවිල සිට තිස්ස මහාරාමය දක්වා එම නාට්‍යය රඟ දැක්වූවා. ඒ අතර දෙහිවල වොලිස් ඡායාරූප ශිල්පීන්ගේ ‘නිවන් දුටු නුවන්’ වෙසක් නාට්‍යයේ තමයි ‘රුවන් අඹර’ ගීතය ඇතුළත් වුණේ. ලයනල් සී. ද අල්විස් ලියූ ගීතයට තනුව හැදුවේ පැට්රික් දෙනිපිටියයි. මමයි ජයතිස්ස හෙට්ටිආරච්චියි ගායනා කෙරුවේ. කොල්ලුපිටියේ ලුවිස් බ්‍රවුන්ස් ශබ්දාගාරයේදී මර්වින් රුද්‍රිගු තමයි පටිගත කෙරුවේ... ඒ කාලයේ පාරේ උන්නු හිඟන්නෝ වුණත් දැනගෙන උන්නා අපි දෙන්නාගේ මේ ගීතය. ඒ තරම් ජනප්‍රිය වෙලා තිබුණා. 1967 ජූනි 17 වැනිදා ගුවන් විදුලි සරල ගී වැඩසටහනකට මමයි ජයතිස්සයි ‘රුවන් අඹර’ ගායනා කිරීමෙන් පසුව මුළු රට පුරාම ජනප්‍රිය වුණා. මේ ගීතය ලතාට අමුතුවෙන් ජනප්‍රිය කරවන්න ඕන කමක් තිබුණේ නැහැ. එයා ගායනා කෙරුවේ ජනප්‍රිය වී තිබුණු ගීතයයි. ඒ අනුව ‘රුවන් අඹර’ ගයා ජනප්‍රිය කෙරුවේ ලතා බව පැවසීමත් අමූලික බොරුවක්.”. ‘රුවන් අඹර’ නමින් ලතා ගීත තැටියකුත් නිකුත් කළා. එසේ ම ඇය පවසන්නේ ඔබ දෙදෙනා ගයන ගීත දෙකේ පදමාලා වෙනස් බව නේද?“ලතාගේ ගී තැටිය පැට්රික් දෙනිපිටිය තහනම් කෙරෙව්වා, ඔහුගේ අවසරය නොලබා කළාට, ලතා සැබෑ ගීත රචකයා ලයනල් සී. ද අල්විස් බව මම කියන තුරුම දැනගෙන උන්නෙත් නැහැ. ලලිත් එස්. මෛත්‍රිපාල නෙමේ ‘රුවන් අඹර’ ගීතයේ පද වෙනස් කෙරුවේ ප්‍රේමකීර්ති ද අල්විස් විසිනුයි. ප්‍රේම් අපේ හිතවතෙකුව උන්නා. ඒත් අපි එකම පදයයි වෙනස් කළේ. ඒ ‘තොරන්’ කියන පදයයි. මමයි ජයතිස්සයි ගීතය පටිගත කරද්දී ප්‍රේම් තමයි කිව්වේ ‘ආදරයේ මැණික් තොරන් දෑස මුණ ගැසේ’ පද පේළියේ ‘තොරන්’ වචනය ‘පහන්’ ලෙස ගයන්න කියලා. ලයනල් ලියූ පදමාලාවේ ඒ වචනය විතරයි වෙනස් වී තිබෙන්නේ. මේ ගීතයේ පද රචනයට ලලිත් එස්. මෛත්‍රිපාලගේ නම ගාවා ගැනීම වැරදියි. එය ඔහුට මෙන් ම ලයනල්ටත් කරන අපහාසයක්.”. මේ වනවිට ‘රුවන් අඹර’ ගීතයේ අයිතිය ඇත්තේ මොරිස් දහනායකට බව ආරංචියි. එහි සත්‍යයතාව කුමක්ද?“මොරිස් අයියා 1986 දී විතර පැට්රික් දෙනිපිටියගෙන් ‘රුවන් අඹර’ ගීතයේ සංගීත නිර්මාණ පාර්ශවයේ අයිතිය පවරාගෙන ලිපියක් අරගෙන තිබෙනවාලු. එක් වරක් මොරිස් අයියා වංචා විමර්ශනයට පැමිණිලි කරලා මාවත් කැඳවලා පරීක්ෂණයක් පැවැත්වූවා මේ ගීතය සම්බන්ධයෙන්. කීර්ති පැස්කුවල්ටත් ‘රුවන් අඹර’ ගීතය, ගීත පටයකට ගැයූ විට මොරිස් අයියා වන්දි ඉල්ලා නඩුවක් පැවරුවේ ඔහුට අයිතිය තිබුණු නිසයි. ඒ අවස්ථාවේ කීර්ති පද රචනයට නම යොදා තිබුණේ ප්‍රේමකීර්ති ද අල්විස් යනුවෙනුයි. මම කියලයි කීර්ති එය නිවැරදි කරගත්තෙත්. කීර්තිට මතක ඇති ඒ බව. මම සහෝදර ගායක ගායිකාවන් හැමෝම එක්ක රත්තරන් ටිකට ඉන්න ගායිකාවක්. ලතා ඔහොම කළාට. ඉතින් මොරිස් අයියත් ලතා වල්පොල සමඟ අවුරුදු දොළහකට පමණ පෙර ‘රුවන් අඹර’ ගීතය ගායනා කෙරුවා. ඒත් මොරිස් අයියාට තනුවට පමණයි අයිතිය ලැබුණේ. පදවල අයිතිය ලැබිලා නැහැ. මට ඒ දෙකම ලැබිලා තියෙනවා.”. ඔබ මේ ගීතය මුලින් ම ගැයූ බවට ඇති සාක්ෂි මොනවද?“මා සමඟ මුල සිට ම ‘රුවන් අඹර’ ගැයූ ජයතිස්ස තමයි මගේ ප්‍රධාන සාක්ෂිකරුවා. ඔහු මේ ගීතයේ සියලුම වගතුග නිවැරදිව දන්නවා. ඒ වගේ ම ගුවන් විදුලියේ තැටි පටි පුස්තකාලයේ ලේඛනත් (ගුවන් විදුලි තැටි අංකය LS - 7396) ගී පද රචක ලයනල් සී. ද අල්විස් පාර්ශවයෙන් සහ ගී තනුව නිර්මාණ කළ පැට්රික් දෙනිපිටිය පාර්ශවයෙන් මට සාක්ෂිකරුවෝ ඉන්නවා. ලතා පසුගිය දිනවල වෑයම් කර තිබෙනවා. මේ ගීතයේ අයිතිය ලබා ගන්නත්. ඒත් ඒ වෑයම් සාර්ථක වෙලා නැහැ. මොකද මේ ගීතයේ සැබෑ හිමිකරුවන්ගේ පවුල්වල හැමෝම මට ආදරේ හින්දා.”. අවසාන වශයෙන් ඔබට පැවසීමට ඇත්තේ මොනවාද?“ඉතාම වගකීමෙන් යුතුව මට කියන්න තියෙන්නේ මම වට්ටි අම්මා කෙනෙක් වගේ ලතාට පරුෂ වචන කියා බැන්නේ නැහැ. ඒ වගේ ම ‘රුවන් අඹර’ ගීතයේ පද රචනයට ලලිත් එස්. මෛත්‍රීපාල සම්බන්ධ නැහැ. එය ලයනල් සී. ද අල්විස් ගේ පද රචනයක්. ලතාත් මමත් දෙදෙනාම ගයන්නේ එකම පද මාලාවමයි. එය ‘නිවන් දුටු නුවන්’ වෙසක් නාට්‍යයේ ගීත පද මාලාවමයි. ‘රුවන් අඹර’ ජනප්‍රිය ගීතයක් වූයේ ලතා ගායනා කරන්න පෙරදිමයි. ලතා මේ ගීතය සම්බන්ධව පවසා ඇති සියලු ම කරුණු පට්ටපල් බොරු. සහෝදර ශිල්පිනියක් ලෙස එයා මගේ සිත මෙලෙස නොරිදවා එයාගේ ප්‍රසංගයටත් ආරාධනා කර ‘රුවන් අඹර’ මුලින් ගැයුවේ මමත් ජයතිස්සත් බව සඳහන් කර ගායනා කළා නම් මමත් එදා එයාගේ ‘සඳ කිරණින්’ ප්‍රසංගය නරඹන්න යනවානේ... (සුසුමක් හෙළමින්) ඒත් ඉතින් දැන් තවදුරටත් ලතා පවසනවා නම් ‘රුවන් අඹර’ මුලින් ගැයුවේ එයාම කියලා මම අභියෝග කරනවා ඒ බව සාක්ෂි ඇතුව ඔප්පු කරන්න කියලා. නැත්නම් ඇත්තටම මට වට්ටි අම්මා කෙනෙක් වගේ රණ්ඩු කරන්න වෙයි සැබෑව ජයගන්න තුරු.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030416</link>
    <topic>බල්ලෝ, බකමූණෝ නරියෝ නැතිව</topic>
    <author>වසන්ත ජයසිංහ ආරච්චි</author>
    <content>බල්ලෝ, බකමූණෝ නරියෝ නැතිවඅද වේදිකාවට හොඳ කල දවසක් ඇවිල්ලා කියලා හැමෝම කියනවා.පසුගිය ටිකේ ඇහැ ගහගෙන හිටිය නම් බිහිවුණ වේදිකා නාට්‍ය ප්‍රමාණය ගණනින් ටිකක් වැඩිවුණා කියලා හිතෙයි.ඒ කියන්නේ දැන් වේදිකාවට ඉල්ලුමක් තියෙනවා කියන එක. කාලයක් යනකොට කෙනෙක් කරපු දේ තව කෙනෙක් කරන්න පෙලඹෙන එක සාමාන්‍ය දෙයක්.ඊට පස්සේ ඒක දිගින් දිගට යනකොට ඒකට පොඩි ට්‍රෙන්ඩ් එකක් හැදෙනවා. මෙගා ටෙලිනාට්‍ය රැල්ලක් ඇවිත් ඒ රැල්ලට වුණෙත් ඔය දේමයි. අද වේදිකාවටත් ට්‍රෙන්ඩ් එකක් නැත්නම් රැල්ලක් ඇවිල්ලා. සතුන්ගේ නම්වලින් වැල නොකැඩී නාට්‍ය හැදෙනවා.මුල් කාලයේ සිංහබාහු, නරිබෑණා, වාගේ නාට්‍ය වේදිකාවට ආවා වගේ ම අද නරියෝ, බල්ලෝ, බූරුවෝ, බකමූණො, මීයෝ නමින් වේදිකාවට නාට්‍ය ඇවිල්ලා.ඔය දේ ඇත්තටම නාට්‍යයෝචිතව සිදුවන දෙයක්ම ද නැත්නම් මාර්කට් එකට කරන වැඩක් ද ට්‍රෙන්ඩ් එකට වෙන දෙයක් ද කියලා නාට්‍ය නිෂ්පාදකවරු කිහිප දෙනෙක් ගෙන් අපි විමසීමක් කළා.‘බූරුවා මහත්තයා’ නාට්‍ය වේදිකාවට ගෙනාවේ ප්‍රවීණ කලාකරුවා වන ජයලත් මනෝරත්නයන්.‘බූරුවා මහත්තයා’ මම වේදිකාවට ගෙනෙන්නේ නවකතාවක් මූලික කරගෙන. මෙය උර්දු ලේඛක ක්‍රිෂන් ඩයර්ඩාගේ ‘මිස්ට(ර්) ඩොංකි ඔටෝ බයෝග්‍රැෆි’ කියන කෘතිය පදනම් කරගෙන සිදුවූවක්. ‘සත්ගුණවත් බූරුවා මහත්තයාගේ ස්වයං ලිඛිත චරිතාපදානය’ නමින් එම කෘතිය නවකතාවකට පරිවර්තනය කළේ ගුණතිලක මැටියගනෙ.ඒ නිසා මෙහි කතාව ගොඩනැඟෙන්නේ නැත්නම් ප්‍රධාන චරිතය වෙන්නේ බූරුවෙක්.ඒ නිසායි ‘බූරුවා මහත්තයා’ කියන නම නාට්‍යයට යොදාගන්නේ. මිනිස් සන්තානයේ තියෙන දුර්ගුණ මතුකරන්න මේ නාට්‍යයෙන් උත්සාහ කරනවා.එහෙම නැතුව රැල්ලකට මේ නාට්‍ය හැදුනා නෙවෙයි. අනෙක් නම් ගැන එතරම් පැහැදීමක් නැහැ. නමුත් ඉතින් ඒ ඒ කතුවරයාගේ අභිලාෂය වෙන්න ඇති.ප්‍රේක්ෂක ආකර්ෂණයක් ගන්නෙ හෝ වාණිජමය පරමාර්ථයෙන් හෝ පිටපතට අවශ්‍ය ම නිසා ඔය සතුන්ගේ නම් යොදා ගත්ත ද කියලා අපිට තර්ක කරන්න බැහැ. මොකද මම ඔය නාට්‍ය හැම එකක්ම බැලුවා. මට හිතෙනවා කීර්ති රත්නායකගේ ‘මීයෝ නැතිව බැහැ’ නම ‘මිහියෝ’ නැතිව බැහැ’ කියලා වුණා නම් හොඳයි කියලා.තරුණ නිර්මාණකරුවකු විදිහට රවින්ද්‍ර ආරියරත්න වේදිකාවට ගෙනා ‘බල්ලොත් එක්ක බැහැ’ මේ රැල්ලේ ආරම්භය කියලයි ඔහු කියන්නේ.‘බල්ලොත් එක්ක බැහැ’ නාට්‍ය ඔය කියන රැල්ලේ ආරම්භය කියලයි මට හිතෙන්නේ. මට මේක ට්‍රෙන්ඩ් එකට කරපු දෙයක් නෙමෙයි. මම පිටපත රචනා කරලා පිටපතට අවශ්‍ය වුණ නිසයි ඔය නම පාවිච්චි කළේ.සමකාලීන සමාජය ප්‍රකාශ කරන්න පුළුවන් කෙටිම ප්‍රකාශය තමයි ‘බල්ලොත් එක්ක බැහැ.’ දැන් හිතන්න ‘බූරුවා මහත්තයා’ නාට්‍යය ගැන. පිටපත විසින් ඉල්ලන දෙයක් එය. ප්‍රධාන චරිතය බූරුවෙක්.ඒ නිසා ඒ නම අධ්‍යක්ෂවරයා යොදා ගන්න එක පුදුම විය යුතු නැහැ. ඇත්ත කාරණය සතුන්ගේ නම් වලින් නාට්‍ය නිෂ්පාදනය වුණා. එය අනුකරණයක් කළා කියලා කියන්න බැහැ.නමුත් ඉතිං නාට්‍යයක නමකින් ආලෝකයක් ලබාගන්න පුළුවන් නම් සතුටු වෙන්න ඕන. ඒ හරහා යම් කිසි ප්‍රේක්ෂක ආකර්ෂණයකුත් ලැබෙනවා.නරි බුරති’ වේදිකා නාට්‍ය රැගෙන වේදිකාවට ගොඩවුණ නිර්මාණකරුවෙක් සරත් කොතලාවල.“මම ‘නරි බුරති’ රචනා කළේ මීට අවුරුදු 6 ට විතර කලින්. ඒ රචනා කළ කාලේදීම තමයි ඔය ‘නරි බුරති’ නම මම නාට්‍යයට යෝජනා කළේ.අනෙක් දේ නාට්‍ය පිටපතට එය යෝග්‍යයයි කියලා මට දැනුණා. ‘නරි බුරති’ කිව්වම මිනිස්සුන්ට මතක හිටින නමක් වෙයි කියලත් මම හිතුවා. එවැනි අපූර්ව නමක් යෙදුවම මිනිසුන් වුණත් දෙපාරක් හිතලා බලනවා.පසුගිය කාලේ මෙගා ටෙලිනාට්‍ය රැල්ලට වුණත් සිදුවුණේ එහෙමයි. කාලෙන් කාලේට ඔය සියලු දේ වෙනස් වෙනවා. ‘නරි බුරති’ හරහා මම කතා කරන්නේ මේ පාලක පන්තිය තුළ ඇති වන අර්බුද පිළිබඳවයි.මේක මොන රටකට වුණත් පොදු කතාවක්. ඒ නිසා රැල්ලේ යන නමක් භාවිතා කරන්න නෙමෙයි මට අවශ්‍ය වුණේ. නැවත වතාවක් කියන්න ඕන ඔය නම මම මගේ නාට්‍යයට දැම්මේ මීට අවුරුදු හයකට කලින්.පසුගියදා කරළියට ආ නවතම වේදිකා නාට්‍යයයි ‘මීයෝ නැතුව බැහැ’. කීර්ති රත්නායකගේ නිර්මාණයක් වන ‘මීයෝ නැතුව බැහැ’ නිර්මාණයත් මේ රැල්ලේ යන නාට්‍යයක් ද?“මම නාට්‍ය රචනා කරලා අවසානයේදී ඒ නාට්‍ය පෙළ ඉල්ලා සිටින ඊට ගැළපෙන නමක් හොයමින් හිටියේ. ජූඩ් ශ්‍රී මාල් තමයි.මේ නම යෝජනා කළේ. ඔහු කියා සිටියේ මේකට යම් උත්පේරණයක් ඇතිවේවි කියලයි. නමුත් වචනයේ හරවත් බවටත් වඩා මේ නාට්‍යයට ‘මිහියෝ නැතුව බැහැ’ කියන එක උචිතයි කියලා මටත් හිතෙනවා. නමුත් මීයෝ නැතුව බැහැ හරහා යම් දේශපාලනික අර්ථකථනයක් තියෙනවා.නාට්‍යයක් කරලා එය ප්‍රදර්ශනය කරගන්න පුළුවන්ද කියන එක වෙනමම හැදෑරිය යුතු කරුණක්. නමුත් නාට්‍ය පිටපත ඉල්ලන දේ අනුවයි නාට්‍යයට නමක් එකතු වෙන්නේ.එහෙම නැතුව සතුන්ගේ නම් වලින් නාට්‍ය රැල්ලක් ඇවිත් ඒ රැල්ලට එකතු වුණ නාට්‍යයක් නෙමෙයි ‘මීයෝ නැතුව බැහැ’ කියන්නේ.”වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030417</link>
    <topic>සී බී කුසලාන තරගාවලියේ සී බී කුසලාන</topic>
    <author>ඉඳුනිල් වීරරත්න</author>
    <content>සී බී කුසලාන තරගාවලියේ සී බී කුසලානදිනේෂ් චන්දිමාල්ජගත් ක්‍රිකට් කෙළිබිමේ පූජනීය ස්ථානය ලෙසින් හැඳින්වෙන එංගලන්තයේ ඓතිහාසික ලෝඩ්ස් පිටියේ ශතකයක් රැස් කිරීම යනු ඕනැම ක්‍රීඩකයකුගේ සිහිනයකි.තම ක්‍රිකට් දිවියේ හයවැනි තරගයේදී මේ සිහිනය සැබෑ කර ගනිමින් ලෝකයේම අවධානය එක රැයින් දිනා ගෙන ලෝඩ්ස් හි ශතකයක් රැස් කළ ඔහු දිනේෂ් චන්දිමාල්.2011 වසරේ ශ්‍රී ලංකා කණ්ඩායමේ එංගලන්ත සංචාරයේ දී චන්දිමාල් සිය දෙවැනි එක්දින අන්තර්ජාතික ශතකය ලෙසින් මේ ශතකය ලබා ගත්තා.චන්දිමාල්ට ලෝඩ්ස් පිටියේ ශතකය ලබා ගැනීමට මඟ විවර කළ ශ්‍රී ලංකා කණ්ඩායමේ උප නායක ඇන්ජලෝ මැතිව්ස් ඕවර දෙකක්ම හිර කරමින් තනි ලකුණු ලබා ගැනීමට පවා වැළකී සිටියේ මුළු ලොවම ඔහු දෙස බලා සිටියදී. ඒ මෙවැනි නැගී එන යොවුන් ක්‍රීඩකයකුට එංගලන්තය වැනි ප්‍රබල රටකට එරෙහිව ලබා ගන්නා ශතකයක් සදා සිහිවටනයක් බව දන්නා නිසාවෙනි.පළමුව ග්‍රෑම් ස්වෝන්ගේ ඕවරයක් ද, දෙවනුව ජේඩ් ඩර්න්බැච්ගේ ඕවරයක් ද සමඟින් ජයග්‍රහණය තෙක්ම මැතිව්ස් එක් ලකුණක් පමණක් ලබා ගනිද්දී සෙමෙන් සෙමෙන් ශතකය කරා ගමන් කළ චන්දිමාල් ටිම් බ්‍රෙස්නන්ගේ පන්දුවකට ‘ලෝන්ග ඕන්’ හරහා දැවැන්ත හයේ පහරක් එල්ල කරමින් මේ ඓතිහාසික ශතකය වාර්තා කළේය.ඊළඟ ඕවරයේදී ජේම්ස් ඇන්ඩර්සන්ගේ පන්දුවකට ‘කවර්ස්’ හරහා දර්ශනීය හතරේ පහරකින් ශ්‍රී ලංකාවට කඩුලු 6 ක ජයක් අත්කර දුන් චන්දිමාල් එදා ලෝඩ්ස් පිටියේ වීරයා බවට පත්විය.අඩි 5 අඟල් 9 ක් උස සිහින් සිරුරකින් හෙබි චන්දිමාල් මේ දක්වා ඕස්ට්‍රේලියාව, එංගලන්තය, දකුණු අපි‍්‍රකාව, ඉන්දියාව, පාකිස්ථානය, නවසීලන්තය, සිම්බාබ්වේ යන රටවල යෝධ සිරුරුවලින් යුතු සුපිරි පන්දු යවන්නන් තඹයකට හෝ මායිම් නොකර විශිෂ්ට ලෙස ලකුණු රැස් කිරීමට සමත් වී තිබේ.චන්දිමාල් පිළිබඳව මේ සටහන තැබීමට විශේෂිතම හේතුව වන්නේ මේ දිනවල ඕස්ට්‍රේලියාවේ පැවැත්වෙන කොමන්වෙල්ත් බැංකු එක්දින තරගාවලියේදී ඔහු දක්වන සුපිරි දස්කම් නිසාවෙනි.මෙම සංචාරයේදී මේ දක්වා චන්දිමාල් සහභාගි වුණු තරග 7 දී ලකුණු 306 ක් ලබා ගනිමින් ශ්‍රී ලංකාව ජයග්‍රාහී මාවතට ගෙන ඒමට ප්‍රබලම දායකත්වයක් ලබා දෙයි.එහිදී පෙබ. 8 වැනිදා ශ්‍රී ලංකාව සහ ඉන්දියාව අතර පර්ත් හිදී පැවැත්වුණු ප්‍රථම තරගයේදී ලකුණු 64 ක්, පෙබ. 10 වැනිදා ඕස්ට්‍රේලියාව සමඟ පැවැති තරගයේදී ලකුණු 37 ක් යළිත් 14 වැනිදා ඉන්දියාව සමඟ ඇඩිලේඩ් හිදී ලකුණු 81 ක් පෙබ. 17 වැනිදා ඕස්ට්‍රේලියාවට එරෙහිව සිඩ්නි හිදී නොදැවී ලකුණු 6 ක්, පෙබ. 21 වැනිදා ඉන්දියාව එරෙහිව බ්‍රිස්බේන් හිදී ලකුණු 38, 24 වැනිදා ඕස්ට්‍රේලියාව එරෙහිව හෝබාට් හිදී ලකුණු 80 ක් සහ පෙබ. 28 වැනිදා ඉන්දියාවට එරෙහිව හෝබාට් හිදී නොදැවී ලකුණු 02 ලෙස ලබා ගනිමින් තරගාවලියේ මෙතෙක් පැවැති තරගවලින් ශ්‍රී ලංකා කණ්ඩායම දෙවැනි වැඩිම ලකුණු ලබාගත් ක්‍රීඩකයා බවට පත්වී සිටී.ඉන්දීය ඕස්ට්‍රේලියානු පන්දු යවන්නන් සියල්ලම තුට්ටුවකට මායිම් නොකරන චන්දිමාල් තරගාවලියේ මේ දක්වා හතරේ පහර 22 ක් සහ දැවැන්ත හයේ පරක් එල්ල කර තිබේ.1989 නොවැම්බර් 18 වැනිදා බලපිටියේ උපත ලද ලොකුගේ දිනේෂ් චන්දිමාල් අම්බලන්ගොඩ ධර්මාශෝක විදුහලෙන් ක්‍රිකට් ක්‍රීඩාවට අත්පොත් තබමින් කැපී පෙනුණු පාසල් ක්‍රීඩකයෙක් බවට පත්විය. අනතුරුව කොළඹ ආනන්ද විදුහලට පැමිණෙන ඔහු දක්ෂතා පෙන්වූ අතර 17 න් පහළ කණ්ඩායමේ නායකත්වයට පත්විය.2008 වසරේදී ආනන්දයේ පළමු XIකණ්ඩායමේ නායකත්වයට පත්වෙන චන්දිමාල් ශ්‍රී ලංකා පාසල් ක්‍රිකට් ක්‍රීඩා ඉතිහාසය වෙනස් කළේ සහභාගි වූ තරග 13 මුළුමනින්ම විස්මයජනක ලෙස ජයග්‍රහණය කරමින්. එහිදී ඕනෑම ක්‍රිකට් ක්‍රීඩකයකුගේ සිහිනයක් වන ලකුණු දහසේ සීමාව පසුකළ පළමු පාසල් ක්‍රිකට් ක්‍රීඩකයා බවට පත්වුණු චන්දිමාල් ලකුණු 1580 ක් ලබා ගනිමින් තරගාවලියේ වැඩිම ලකුණු ලාභියා බවට ද පත්වුණු අතර, ඒ නිසාම 2009 වසරේ ඔබ්සර්වර් - මොබිටෙල් පාසල් ක්‍රිකට් ක්‍රීඩකයා සම්මානය ද දිනා ගත්තේය. එම සාර්ථක පාසල් ක්‍රීඩා වාරයෙන් අනතුරුව සුපිරි පිතිකරු කුමාර් සංගක්කාරගේ ඇරියුමකට අනුව N C C ක්‍රීඩා සමාජයට එක්විය.2007 අගෝස්තු මාසයේ 19 න් පහළ කණ්ඩායමට ක්‍රීඩා කරමින් ඉන්දියාවට එරෙහිව ශතකයක් රැස්කළ ඔහු එම තුන්කොන් සටනේදී එංගලන්තයට එරෙහිව නොදැවී ලකුණු 112 ක් ලබාගත්තේය.මේ දක්වා පළමු පෙළ තරග 37 කට ක්‍රීඩා කරමින් ලකුණු 2957 ක් ලබා ඇති චන්දිමාල් පළමු පෙළ ශතක 9 ක් සහ අර්ධ ශතක 16 ක් රැස්කරගෙන ඇත.2009 වසරේ නවසීලන්තය සිදුකළ ශ්‍රී ලංකා සංචාරයේදී ක්‍රිකට් සංවර්ධන කණ්ඩායමට තෝරා ගත් චන්දිමාල් අගෝස්තු 7 සිට 9 වැනිදා පැවැති තුන්දින තරගයට සහභාගි වූයේ ඔහුගේ මංගල පළමු පෙළ තරගය ලෙසිනි. එහිදී 3 වැනි ස්ථානයේ ක්‍රීඩා කරමින් හතරේ පහ 11 ක් සමඟ ලකුණු 64 ක් ලබා ගත්තේ පැහැබර අනාගතයක පෙරනිමිති පල කරමිනි.දකුණතින් පිත්ත හසුරුවමින් වේගවත්ව ලකුණු රැස් කිරීමට කැමැත්තක් දක්වන චන්දිමාල් ජාත්‍යන්තර ක්‍රිකට්වලට පිවිසෙන්නේ 2010 වසරේ පැවැති 20 යි 20 ලෝක කුසලාන තරග මාලාවෙනි. එහිදී 2010 අපේ‍්‍රල් 30 වැනිදා නවසීලන්තයට එරෙහිව සිය මංගල 20 යි 20 තරගයට සහභාගි වෙමින් ලකුණු 29 ක් ලබාගත් ඔහු මේ දක්වා 20 යි 20 තරග 8 කට සහභාගි වී ලකුණු 139 ක් ලබා තිබේ. තමා මුහුණ දී ඇති 8 වැනි තරගයේදී පාකිස්ථානයට එරෙහිව ලකුණු 56 ක් ලබාගත් චන්දිමාල් ඔහුගේ පළමු 20 යි 20 අර්ධ ශතකය ලබා ගත්තේය.මෙම තරගාවලිය අතරවාරයේදී සිම්බාබ්වේ සංචාරයට තෝරා ගැනෙන ඔහු 2010 ජුනි 01 වැනිදා බුලවායෝ හිදී සිම්බාබ්වේ කණ්ඩායමට එරෙහිව තරග වදින්නේ ශ්‍රී ලංකාව වෙනුවෙන් එක්දින වරම් ලැබු 144 වැනි එක්දින ක්‍රිකට් ක්‍රීඩකයා ලෙසින්. ඉන්දියාව, සිම්බාබ්වේ සමඟ ශ්‍රී ලංකාව තරග වැදුණු තුන්කොන් සටනක් වූ මෙහිදී තම පළමු තරගයේදී නොදැවී ලකුණු 10 ක් ලබා ගත් චන්දිමාල්, හරාරේ හි පැවැති ඔහුගේ දෙවැනි තරගයේදී ඉන්දියාවට එරෙහිව පන්දු 118 කදී ලකුණු 111 ක් (මංගල එක්දින ශතකය) ලබා ගත්තේ එක්දින තරග පිටියේ පෙරළිකාර චරිතයක් බවට පෙර නිමිති පල කරමින්.මෙහිදී කඩුලු 6 ක ජයක් ශ්‍රී ලංකාවට ලැබුණු අතර, චන්දිමාල් එක්දින ශතකයක් ලැබු ළාබාලතම ශ්‍රී ලාංකේය ක්‍රීඩකයා ලෙස ඉතිහාසයට එක්විය.එසේ ඇරැඹි එක්දින ක්‍රිකට් දිවියේ මේ දක්වා තරග 28 කට ක්‍රීඩා කර ඇති චන්දිමාල් ලකුණු 957 ක් රැස්කර ඇති අතර ඊට ශතක 2 ක් සහ අර්ධ ශතක 6 ක් ඇතුළත්ව තිබේ.චන්දිමාල් ටෙස්ට් වරම් ලබන්නේ 2011 දෙසැම්බර් 26 වැනිදා දකුණු අපි‍්‍රකාවට එරෙහිව 122 වැනි ටෙස්ට් ක්‍රීඩකයා බවට පත්වෙමින්. මේ දක්වා තරග 2 ක් ක්‍රීඩා කරමින් ලකුණු 148 ක් රැස්කර තිබේ. සිය මංගල ටෙස්ට් තරගයේදී ඉනිම දෙකේදීම අර්ධ ශතක රැස්කර ගැනීමට සමත් වූ (58 සහ 54) චන්දිමාල් දෙවැනි තරගයේ පළමු ඉනිමේදී පන්දු 45 කදී හතරේ පහර 4 ක් සමඟ ලකුණු 35 ක් ලබා ගත්තේය. ක්‍රිකට් ක්‍රීඩාවෙන් නරඹන්නන් ඈත්ව ගිය යුගයක යළිත් රූපවාහිනී තිරය වටා ඔවුන් රොක් කිරීමට හපන්කම් පෑ චන්දිමාල් වඩාත් අත්දැකීම් ලබන විට ලොව විශිෂ්ටතම පිතිකරුවකු වනු ඇත. ඔහුගේ නම ඉදිරියේ බොහෝ වාර්තා ලියැවෙනු ඇත. එය අපේ පුංචි මවුබිමට කීර්තියක්ම වේවි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030418</link>
    <topic> ආයෙත්</topic>
    <author/>
    <content> ආයෙත්අපහසුතාවයෙන් හා ආත්ම ගෞරවයෙන් දෙකන් රත්වී යනු ප්‍රමෝද්ට දැනුණි. නිල වශයෙන් උපන් ශක්තිය බිංදුවට බැස තමා නිකම්ම නිකම් පාවෙන චරිතයක් වී ඇත.තරුණ ජේලර්වරිය තවමත් තමා දෙස බලා සිටින බව ඔහු නොබලාම අනුමාන කළේය.”අපූරු අම්මණ්ඩිව බලන්න ඇවිත් තියෙන්නේ?” ඇයගේ සිතිවිලි ඔහුට ඉවෙන් හඳුනා ගත හැකිය.ලෝකයේ තිබෙන මිහිරිම වචනය කියා ගැනීමට නොහැකිව, ප්‍රමෝද් ගිනිගෙන දැවෙන හදවතින් හා දෙනෙතින් මව දෙස බලා සිටියේය.”පුතා... ඇයි ඔයා මාව බලන්න ආවෙ? මං දන්නවා පුතේ, ඔයා මේ කිසිම දෙයක් දන්නෑ කියලා. ඔයා වැරැද්දක් කළා කියල හිතන්ඩත් එපා මගෙ රත්තරං ලොකු පුතේ..”නවත්වා ගන්නට උත්සාහ දැරුවද නොකඩවා ගලන කඳුළුවැල් හා උගුරින් නැඟෙන ඉකිය නිසා ඇය කතා කළේ දැඩි ආයාසයකින්ය.”මම කොහොමද මේ දේවල් පිළිගන්නේ? ඇස් දෙකෙන් දැකලත් මට විශ්වාස කරන්න අමාරු වුණා.””නෑ පුතේ ඔයා වැරැද්දක් කළේ නෑ. මං ඔයාට සමාව දීලා ඉවරයි පුතේ””මං දැනගත්තේ පස්සෙයි.. අම්මයි මල්ලියි මේ ප්‍රශ්නේ මුලට ඉන්න බව.. එතකොට ම..මම රාජකාරිය කරල ඉවරයි...””පුතාට මේවා දැනගන්න විදිහක් තිබුණෙ නැහැ.. වැරැදි කළා නම් ඒක පිටිපස්සෙ දඬුවම එන බව මං දන්නව පුතේ...””ඇයි.. අම්මේ..?””පුතා ඔයා අහන්න යන දේ අහන්න ඕන නෑ පුතේ.. මම ඒකට උත්තර දීල ඉවරයි.. මුළු දවසක් නිදි නැතුව ඒ විස්තරේ මං ඔයාට කියල ඉවරයි පුතේ..”මට..? මම මේ කිසිම දෙයක් දැනගෙන හිටියෙ නෑ අම්මේ.. මට දැනගන්න දැන්වත් කියන්න ඇයි අම්මා මෙහෙම දේවල් කළේ?.. ඇයි අර අහිංසක මල්ලිවත් මේ ජරා වැඩවලට හවුල්කර ගත්තේ?””මට බනින්ඩ පුතේ.. මං කළේ ලොකු වැරැද්දක් කියල මට තේරුණේ මල්ලිව පොලිසියෙන් අල්ලගෙන යනව දැක්ක හැටියේ.””මම කවදාවත්ම හිතුවේ නැහැ මගේ අම්මා මේ විදිහේ වැඩක් කරයි කියලා..””පුතා මං ගැන බලන්න එපා... ඒත් උඹේ මල්ලී තුෂාන්...”ඉකිබිඳිමින් හඬන මවගේ උරහිස මත දෑත් තබන්නට තරම් ආත්ම ශක්තියක් ප්‍රමෝද්ට නොවීය.ඊයේ පෙරේදා වනතුරුම පොල් ගෙඩි අකුරෙන් පුවත්පත්වල පළවී තිබූ විස්තර ප්‍රමෝද්ට දැන් මෙන් දිස්වන විට, ඔහු දෑත් මිට මොළවාගෙන දෙනෙත් තද කර ගත්තේය.”මං දන්නවා ලොකු පුතේ.. ඔයාට දරාගන්න බැහැ කියල මං දන්නවා.. ආයෙත් මාව බලන්න නාවට කාරි නෑ පුතේ.. මල්ලිව නිදහස් කරගෙන ... එයාගේ අනාගතය හරිගස්සලා....””අනාගතය..?”ප්‍රමෝද්ට ඉහිලුම් නැති කෝපයක් ආරූඪ විය. තවත් මිනිත්තු කිහිපයක් අම්මා දෙස බලා සිටිමින් ප්‍රමෝද් හිස සැලුවේ යන බව කියන්නටය.සතියකින් පමණ දොර ජනෙල් විවර කර නැති නිවෙසේ පාළු බවින් ප්‍රමෝද්ගේ සිත යළි නොසන්සුන් වූයේය. මෙහෙකාරිය මල්ලිකා, ආගිය අතක් නැත. උඩුමහලේ තම කාමරය වෙත යාමට පවා ඔහුට හිත හදාගැනීමට නොහැකි තරම්ය. ප්‍රමෝද් ආපසු පැමිණ මවගේ කාමරයේ දොර විවර කර බලා සිටියේය. පෙර දිනක තමා වෙත බාර කළ කාමරවල හා අල්මාරිවල යතුරු ඔහුගේ කලිසමේ බරට රැඳී තිබුණි.යතුරු කැරැල්ලේ යතුරු කිහිපයකින් එකක් මවගේ අල්මාරියට ගැළපුණි. එක් කොටසක රහස්‍ය ලාච්චුවක තිබූ රන් අභරණ ඔහු මවිතයට පත්කරවීය. මේවා පැලඳගෙන සිටින දවසක් ඔහුට මතක නැත. සියල්ල එලෙසම තබා ප්‍රමෝද් සිය කාමරයට පැමිණ ඇඳේ වැතිරී දෙනෙත් වසා ගත්තේය. තමා බන්ධනාගරයෙන් එළියට එනවිට මව තමාට දුන් යමක් ඔහුට හදිසියේම සිහිපත් විය. හතරට නැවූ කොළ ගොන්නක් තමා කොහේදෝ තැබූ බව ඔහුට මතකය. එහි කුමක් හෝ වැදගත් දෙයක් ඇති බව මවගේ අවසාන වචනවලින් පැහැදිලි විය.”පුතා.. ප්‍රමෝද් ඔයා නොදන්න ගොඩක් දේවල් ඕකේ තියනවා.. පුතා ගෙදර යන්න.. මේක ප්‍රවේසම් කර ගන්න.. මේ තමයි උඹේ අම්මාගේ ඇත්තම අතීතය.. මගේ පුතාට දළදා හාමුදුරුවන්ගේ...”උණුසුම් තේ එකක් බීමට තිබුණා නම් සිත කය සැහැල්ලු වනු නොඅනුමානය. එහෙත් නිවෙසේ එහා මෙහා යෑමට හෝ එහි කිසිවක් පරිහරණය කිරීමට ප්‍රමෝද්ට ප්‍රිය බවක් නැත.කාමරයේ මේසය මත දමා තිබූ කොළ සියල්ල අංක දමා පිළියෙල කර තිබුණි. අම්මාගේ මුතුඇට වන් අකුරු තරමක් අවලස්සන වී ඇදවී තිබුණ ද ඒ අම්මාගේම අත් අකුරු බව ප්‍රමෝද් තහවුරු කර ගත්තේය.තැනින් තැන අකුරු බොඳවී හඳුනාගැනීමට අපහසු තරම් වී ඇත්තේ ඇගේ උණු කඳුළු කැට නිසා විය යුතු බව ඔහු පසක් කර ගත්තේය.අංක යොදා තිබූ කොළ සියල්ල එක්කර ඔහු පොතක තරම් විශාල ප්‍රමාණයක් එකතු කර ගත්තේය.කියවීමට දවසක් ගතවන තරමේ විශාලත්වයක් ඒවායේ තිබුණද මව විසින් තමාට පවසන්නට යන්නේ කුමක්දැයි දැනගැනීමේ බලවත් ආශාවෙන් ප්‍රමෝද් යහන මත හාන්සි වූයේය.”ආදරණීය ලොකු පුතා ප්‍රමෝද්”, යනුවෙන් ආමන්ත්‍රණය කර තිබීමෙන් ඔහුගේ හදවතට ඇය කතා කරන්නට සූදානම් වන බවක් ඔහුට දැනුණි. ඔහු පළමු පිටුව කියවූයේය.උසස් පෙළ හැදෑරීමට සුදුසුකම් ලැබීම නිල්මිණිගේ දෙමාපියන්ට විශේෂයෙන්ම පියාට ඉවසුම් නොදෙන සතුටක් විය. නිල්මිණිගේ ලොකු අයියා උසස් පෙළ සමත් වුවද සරසවි වරම් නොලද්දේ ලකුණු කිහිපයක අඩුවකිනි.”නංගිට කොහොම හරි උගන්නලා විශ්වවිද්‍යාලයට යවමු තාත්තේ.. මේ යන විදිහට මෙයා ගොඩ යයි වගේ”නිමන්ත කීවේ අවංක හදවතින්ය. රැකියා කිහිපයකට ඉල්ලුම් කර ප්‍රතිඵල බලාපොරොත්තුව සිටින නිමන්ත, දැඩි ලෙස නිල්මිණිට ආදරය කළේය. ඔවුන් දෙදෙනා අතර තිබුණ ස්නේහය කුඩා අවදියේ පටන් මේ දක්වාම නොවෙනස්ව පැවතීම එයට එක හේතුවක් විය.”ඔයාද මට ඉගෙනගන්න වියදම් කරන්නේ? නිල්මිණි සුරතල් හ¼ඩින් සොහොයුරා දෙස බලා කීවාය.”මං කොහොම හරි රස්සාවක් හොයාගන්නම්කො.. තාත්තට එතකොට මගෙ බරක් නෑනේ..””අනේ අයියෙ ඔයා ඔච්චර පාඩම් කරලත් කැම්පස් යන්න බැරි වුණා නම් .. මං කොහොමද පාස් වෙන්නේ?””බැරි උණේ මටනේ, ඔයාට බැරිවෙන්නෑ.. අනික මට වඩා හොඳට ඔයා පාස් වෙලත් තියනවනේ..””දුවට තියෙන්නේ අයියගෙනුත් අහල හිත සන්සුන් කරගෙන පාඩම් වැඩ කරන එකයි.”ගමේ පාසලට ආයුබෝවන් කීමට සිදුවීම ගැන නම් නිල්මිණිට විශාල වේදනාවක් විය. කුඩා අවදියේ සිටම සොහොයුරා.. ගමේ යහළු යෙහෙළියන් සමඟ දුව පැන ඇවිද ගත කළ නිදහස් ජීවිතය කෙසේ නම් අමතක කරන්නද?”තාත්තා ඔයා ගැන පුදුම බලාපොරොත්තුවක් ඇතිකරගෙන ඉන්නේ.. ඔයා කොහොම හරි ඉගෙන ගන්න නංගි.. මං වැඩි දවසක් මෙහෙම ඉන්නෑ.. රස්සාවක් හම්බ නූනොත් .. සුරංගත් අල්ලගෙන ගොවිපොළක් පටන් ගන්නවා..””ඔයාට පිස්සුවක් හැදෙන්න එනවද? මෙච්චර හොඳට ඒ ලෙවල් කරල ගොවිතැන් කරන්න?.. මේ හලෝ ඔය පිස්සු වැඩ පටන්ගත්තොත් මං මගෙ අනාගතය ඔයාටම බාර කරනවා”නිල්මිණි මහනුවර උසස් බාලිකා විදුහලට ඇතුළු වූයේ තාත්තාගේ හා අයියාගේ දැඩි බලපෑම හා පෙරැත්තය නිසාය. සාමාන්‍ය පවුලක ඉපදී පියාගේ කුඹුරුවලින් හා අක්කරයකට නොවැඩි ඉඩමේ වගා කිරීමෙන් ජීවත්වන ඔවුන්ට කෑම බීමෙන් නම් හිඟයක් නොවීය. එහෙත් දෙදෙනකුට වියපැහැදම් කිරීමේ අපහසුතාව මාපියන්ට නොදැනුණා නොවේ.”මං නේ වියදම් කරන්නේ. උඹල දෙන්නට තියෙන්නෙ ඉගෙනගන්න එක. ලොකු පුතා තව පාරක් විභාගේ ගන්න.””ඔය ඇති තාත්තෙ.. මට බෑ තවත් නම් අම්මට තාත්තට බරක් වෙන්න.. අනික ඉතින් මට රස්සාවක් හම්බ උණොත් කරන ගමන් ඉගෙනගන්න පුළුවන්නේ.”නිමන්තගේ කටහඬ ස්ථිර භාවයක් ගෙන තිබුණි.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030419</link>
    <topic>‘නිකිණි වැස්ස’ වෙසුල් සිනමා උලෙළේ ඉහළම ගෞරවයට</topic>
    <author/>
    <content>‘නිකිණි වැස්ස’ වෙසුල් සිනමා උලෙළේ ඉහළම ගෞරවයටපසුගිය කාලයේ ශ්‍රී ලාංකේය සිනමාවට අදාළ වැදගත් සිදුවීම් කීපයක් ජාත්‍යන්තර සිනමා තලයේ සිදුවිය. 2011 දෙසැම්බර් මස පවත්වනු ලැබූ 4වැනි අන්තර්ජාතික බැංගලූරු සිනමා උලෙළේ දී සංජීව පුෂ්පකුමාර ගේ ඉගිල්ලෙන මාළුවෝ’ Network for the Promotion of Asian Cinema මඟින් ස්ථාපිත කරන ලද NETPAC  ජූරිය මඟින් හොඳම ආසියාතික චිත්‍රපටයට හිමි සම්මානය දිනාගන්නා ලදී. පසුගිය පෙරබවාරි මස 14 –21 දක්වා ප්‍රංශයේ වෙසුල් නගරයේ දී පවත්වන ලද ආසියාතික සිනමාව පිළිබඳ 18 වැනි වෙසුල් ජාත්‍යන්තර සිනමා උලෙළේ දී ඉහළම සම්මාන දෙකක් දිනා ගැනීමට ‘නිකිණි වැස්ස’ අධ්‍යක්ෂණය කළ අරුණ ජයවර්ධන සමත් විය. එක් සම්මානයක් වූයේ ජාත්‍යන්තර ප්‍රධාන ජූරිය මඟින් පිරිනමන ලද Golden Cyclo නමැති ප්‍රධාන සම්මානය දිනා ගැනීමයි. එම සම්මානයට අමතරව ඔහුට යුරෝ 1500/-ක් හිමි විය. මෙම ජූරියේ සාමාජිකයන් වූයේ, අටික් රහිම්, සභාපති (ඇෆ්ගනිස්ථානය) (සිනෙමායා - රසඳුන 2012.02.12 බලන්න), එර්මෙන් චිනාර්ඛායෙව් (කසකස්ථානය) හා ලතිකා පද්ගොන්කාර් (ඉන්දියාව) ය. සුප්‍රකට කොරියානු චිත්‍රපටයක් වූ ජායොන් කි්‍යු - හ්වාන් ගේ Dance Town (සිනෙමායා - රසඳුන 2012.01.01 බලන්න) චිත්‍රපටයට හිමිවුයේ දෙවන ස්ථානයයි.Golden Cyclo සම්මාන පිරිනමමින් ජූරිය සිය හේතු පාඨය වශයෙන් මෙසේ දැක්වීය. “පහළ සමාජ පන්තීන්ට අයත් පුද්ගලයන් අත්විඳින විවිධාකාර වූ සංකීර්ණ සමාජයීය හා පෞද්ගලික ගැටලු ප්‍රතිභාසම්පන්න ලෙස අමුණමින්, කේන්ද්‍රීය චරිතයේ කර්කශ ගති ලක්ෂණ අව්‍යාජ හා සජීවී පසුබිමක චිත්‍රණය කිරීම වෙනුවෙන්”.මෙම උලෙළේදීම ‘නිකිණි වැස්ස’ ලබා ගත් දෙවන සම්මානය වූයේ හොඳම ආසියාතික චිත්‍රපටයට පිරිනමනු ලබන NETPA සම්මානයයි. එහි ජූරි සාමාජිකයන් වූයේ ඈන් ඩෙමි - ගේරෝ (සභාපති – ඕස්ට්‍රේලියාව), ගෝලාම් රබානි ඛිප්ලොබ් (බංග්ලාදේශය) සහ ලේඛා ශන්කර් (තායිලන්තය)ය.එම සම්මානය ප්‍රදානය කරමින් ජූරිය මෙසේ සඳහන් කළාය. “ග්‍රාමීය ස්ත්‍රියක් සිය අනන්‍යතාව ගොඩනඟා ගැනීම සඳහා වන අරගලය සිය ජාතික සිනමා සම්ප්‍රදාය තුළ මූලයන් රඳවා ගනිමින් භාවාත්මක නොවූ ප්‍රබල ප්‍රකාශන රීතියකින් ඉදිරිපත් කිරීම උදෙසා”.නිකිණි වැස්ස අධ්‍යක්ෂ අරුණ ජයවර්ධන මා හමුවීමට පැමිණ සිය සිනමා කෘතිය ජාත්‍යන්තර සිනමා උත්සව සඳහා යැවීමට කටයුතු කරන මෙන් ඉල්ලා සිටි පසු මා විසින් එම කෘතිය නරඹා එය යැවීමට සුදුසු සිනමා උත්සවයන්හි අධ්‍යක්ෂවරුන් වෙත නිර්දේශ කරන ලදී. 2011 දී පවත්වන ලද ඩුබායි ජාත්‍යන්තර සිනමා උලෙළේ දී විශිෂ්ටතම නිළිය සඳහා ජූරියේ විශේෂ සම්මානය චාන්දනී සෙනෙවිරත්න දිනා ගත්තාය. එම චිත්‍රපටය 2011 බූසාන් ජාත්‍යන්තර සිනමා උලෙළේ දී Asian New Currents අංශයේ තිරගත කරන ලද අතර පසුව එම වසරේදී ම මුම්බායි හි පවත්වන ලද තෙවන ඇස ආසියාතික සිනමා උලෙළේ ද, 16 වැනි ජාත්‍යන්තර කේරළ සිනමා උලෙළේ ද තිරගත විය.’නිකිණි වැස්ස’ චිත්‍රපටය නිෂ්පාදනය කරන ලද්දේ නාරි හා ප්‍රසව වෛද්‍ය විශේෂඥවරයකු වන කුසුම්සිරි ද සිල්වා විසිනි. වෙසුල් සිනමා උලෙළට චිත්‍රපටය ඉදිරිපත් කළ ද අවසන් මොහොත තෙක් ම එය උලෙළට යැවීමට නොහැකි විය. එයට හේතුව වූයේ නිෂ්පාදකවරයා ඒ සඳහා එතරම් ප්‍රසාදයක් නොදැක්වීමයි. ඔහුට අවශ්‍ය වූයේ චිත්‍රපටය උලෙළින් ඉවත් කර ගැනීමටයි. මෙම චිත්‍රපටය වෙසුල් සිනමා උලෙළට මා නිර්දේශ කිරීම නිසාත්, චිත්‍රපටය පිළිබඳ තොරතුරු ඒ වනවිටත් ජනමාධ්‍ය මඟින් ප්‍රකාශයට පත් කිරීම නිසාත් සිනමා උලෙළේ අධ්‍යක්ෂවරිය වන මාර්තිනි තෙරුවානේ මාගේ දිගුකාලීන මිතුරියක වූ බැවින් මෙයට මැදහත් වන ලෙස මාගෙන් ඉල්ලා සිටියාය. නැවත වෙසුල් සිනමා උලෙළට ශ්‍රී ලාංකේය චිත්‍රපටයක් ඉදිරිපත් කිරීමේදී මෙය මාහට ද ප්‍රශ්නයක් වන්නට පුළුවන. වාසනාවකට මෙන් කේරළ සිනමා උලෙළේ තිරගත කරන ලද මිමී 35 ඉංග්‍රිසි උපශීර්ෂ සහිත පිටපත ඒ වනවිටත් ලංකාවට එවා නොතිබිණ. එම උලෙළේ අධ්‍යක්ෂවරිය වන බීනා පෝල් නෙට්පැක් සංවිධානයේ අධ්‍යක්ෂ මණ්ඩලයේ සාමාජිකාවක වූ බැවින් ද ඇය මර්තිනා තෙරුවානේ ගේ හා මාගේ මිතුරියක වූ බැවින් ද චිත්‍රපටය වෙසුල් සිනමා උලෙළට කඩිනමින් යැවීමට එකඟ වුවාය. කෙසේ වුවද නිෂ්පාදකවරයා අවසානයේ වෙසුල් සිනමා උලෙළට කෘතිය යැවීමට එකඟ කරවා ගැනීමට හැකිවිය.චිත්‍රපටය උලෙළට සහභාගිවීමේ වාසනාව ලැබූවද තවත් අවාසනාවන්ත සිදුවීමක් සිදුවිය. චිත්‍රපටය තරගකාරී අංශයට තෝරාගත් අවස්ථාවේම අධ්‍යක්ෂ අරුණ ජයවර්ධනට උලෙළට ආරාධනා කළ ද ඔහුට සහභාගිවීමට නොහැකිවීම මත එහි සංස්කාරක ජීවන්ත දේශප්‍රියට ගුවන් ප්‍රවේශ පත්‍රය යැව්වද සේවා ස්ථානය වෙනස්වීම මත ඔහුට ද සහභාගිවීමට නොහැකි විය. අවසානයේ ඉහළම සම්මාන දෙකක් ලබාගැනීමට ‘නිකිණි වැස්ස’ වෙසුල් සිනමා උලෙළේ දී සමත් වුවද, චිත්‍රපටය නියෝජනය කිරීමට කිසිවෙකු නොසිටීම කනගාටුවට කරුණක් විය.ප්‍රසන්න විතානගේ අධ්‍යක්ෂණය කළ ‘පවුරු වළලු’ චිත්‍රපටය සිංගප්පූරු ජාත්‍යන්තර සිනමා උලෙළට ඉදිරිපත් කිරීමේදී එය යැවීමට නිෂ්පාදකවරුන් උනන්දු නොවීමත්, එහි අධ්‍යක්ෂ පිලිප් වෙයා මාගේ ඉතා කිට්ටු හිතවතෙකු වූ හෙයින් මාගේ දැඩි උනන්දුව මත චිත්‍රපටය එහි යැවීමත් මාගේ මතකයට නැඟේ. කෙසේ වෙතත් එහිදී නීටා ප්‍රනාන්දු හොඳම නිළියට හිමි සම්මානය දිනා ගත් අතර එය ලබාගැනීම සඳහා පෞද්ගලිකවම සභභාගි වූවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030420</link>
    <topic>ෂරපෝවා අතීතය ගැන සතුටින් කතා කරයි</topic>
    <author/>
    <content>ෂරපෝවා අතීතය ගැන සතුටින් කතා කරයිලොව හිටපු අංක 01 ටෙනිස් ශූරිය මෙන්ම පසුගිය වසරේ (2011) අනුශූරිය වුණු රුසියානු ජාතික වෘත්තීය ටෙනිස් ක්‍රීඩිකා මාරියා ෂරපෝවා පසුගියදා පැවැති ඕස්ට්‍රේලියානු විවෘත ටෙනිස් ශූරතා තරගාවලියේ අවසන් වටයට සුදුසුකම් ලැබීමෙන් පසු ඉමහත් සතුටින් යුතුව අතීතය සිහිපත් කළාය. ඒ තමන්ට උරහිසේ ශල්‍යකර්මයකට මුහුණ දීමට සිදුවූ විට ක්‍රීඩා දිවිය එයින්ම අවසන් වේවි යැයි සිතා දුක් වූ අයුරු සිහි කිරීමෙනි.2004 වසරේදී සෙරීනා විලියම්ස් 6 - 1 සහ 6 - 4 ලෙසින් පරදවා විම්බල්ඩන් කිරුළ දිනාගන්නට සමත් වුණු ඇය පළමු වරට ලොව හොඳම ක්‍රීඩිකාවන් 10 දෙනා අතරට එක් විය. එසේම විම්බල්ඩන් කිරුළ දිනාගත් ලොව තුන්වැනි ළාබාලතම ක්‍රීඩිකාව ලෙසින් ද වාර්තා පොතට එක්වීමට සමත් විය. (මීට පෙර මෙම දස්කම කර තිබුණේ ලොටී ඩොඩ් සහ මාටින් හින්ගිස් ය)ඉන්පසු 2006 වසරේදී ඇමරිකානු විවෘත ශූරතාව දිනාගන්නේ සිය දෙවැනි ග්‍රෑන්ඩ් ස්ලැම් ශූරතාව ලෙසින්. බෙල්ජියම් ජාතික ජස්ටීන් හෙනින් හාඩෙනි 6 - 4 සහ 6 - 4 ලෙස පරාජයට පත්කරමින් ෂරපෝවා මේ ජය ලැබීය.2008 වසරේදී ඕස්ට්‍රේලියානු විවෘත ශූරතාව ජයගන්නා ඇය 7 - 5 සහ 6 - 3 ලෙස අනා ඉවනොවික් පරාජය කරන අතර මේ ජය ඇගේ පළමු ඕස්ට්‍රේලියානු විවෘත ශූරතාව ලෙස වාර්තා වෙයි.2011 ප්‍රංශ විවෘත ශූරතාව තරගයේදී චීනයේ ලීනා හට 6 - 4 සහ 7 - 5 ලෙස පරාජය වන ඇය මේ වන විට ලොව අංක 2 ස්ථානයේ පසු වනවා. 2008 වසරේ ඕස්ට්‍රේලියානු විවෘත ශූරතාව දිනා ගැනීමෙන් උරහිසේ ශල්‍යකර්මයකට මුහුණ දුන් ඇයට ඉන්පසු මාස 9 ක් ක්‍රීඩා පිටියෙන් ඉවත් ව සිටීමට සිදුවිය.1987 අපේ‍්‍රල් 19 වැනිදා රුසියාවේ ඉපදුණු මාරියා යුර්ගිවිනා ෂරපෝවා 1994 වසරේ සිට ඇමෙරිකාවේ පදිංචිව සිටින අතර, ෆෝබස් සඟරාව විසින් ලොව වැඩිම මිලක් අය කරන ක්‍රීඩිකාව ලෙස නම් කර තිබේ. කාන්තා ටෙනිස් සම්මේලන කේවල ශූරතා 24 ක් දිනා ඇති මාරියාගේ වටිනාකම ඇමෙරිකානු ඩොලර් මිලියන 24.5 ක් වෙයි.ලියොන් මැකන්සිසිපිරි ගෙටඑංගලන්තයේ ප්‍රහාරාත්මක පාපන්දු ක්‍රීඩකයෙක් වන ලියොන් මැකන්සි සිරගත කළ පුවතක් පසුගියදා වාර්තා වුණා. නොදම්ප්ටන් ක්‍රව්න් උසාවියේ විනිසුරු රිචඩ් බ්‍රේ විසින් පසුගිය 21 වැනිදා සිට මැකන්සි හය මසක සිර දඬුවමකට යටත් කළේ ඔහු අධික වේගයෙන් රිය පදවා ඉන් බේරීම සඳහා ව්‍යාජ ලිපි ඉදිරිපත් කිරීම නිසාවෙන්.2008 දෙසැම්බරයේ සිට 2009 දක්වා අවස්ථා 5 කදී මැකන්සි මෙලෙස අධික වේගය නිසාවෙන් පොලීසියට කොටු වී ඇති අතර එක් අවස්ථාවකදී ඔහුගේ බිරිය විසින් මේ වරද කර තිබෙනවා.කෙසේ වෙතත් මේ චෝදනාව ප්‍රතික්ෂේප කරමින් එම අවස්ථාවල තම මෝටර් රථය ලන්ඩනයේ ගරාජයක තිබුණු බවට ව්‍යාජ ලිපි ඉදිරිපත් කිරීම හේතුවෙන් මෙලෙස මැකන්සිට සිර බත් කන්නට සිදුවුණා.1995 ක්‍රිස්ටල් පැලස් ක්‍රීඩා සමාජයට ක්‍රීඩා කරමින් පාපන්දු ක්‍රීඩාවට අවතීර්ණ වුණු මැකන්සි පසුගිය දෙසැම්බර් මාසයේ කෙවරින් නගරයේ පැවැති තරගයකින් අනතුරුව වෘත්තීය ක්‍රීඩාවෙන් සමුගත්තා.33 හැවිරිදි ලියොන් මැකන්සි කෙළිදෙලෙන් ජීවිතය ගතකළ තරුණයකු වූ නමුත් මානසික ආතතියෙන් පෙළීම නිසා සියදිවි නසා ගැනීමට පවා තැත්කර තිබුණා.කෙසේ වෙතත් ක්‍රීඩාවෙන් සමුගත් පසු සංගීත අංශයෙන් ඉදිරියට යාම තම අපේක්ෂාව බව මැකන්සි මීට පෙර පවසා තිබුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=av12030421</link>
    <topic>සායිෆ් හෝටලේ යකා නටයි</topic>
    <author>සුජීව තේවහෙට්ටිගේ</author>
    <content>සායිෆ් හෝටලේ යකා නටයිතරුපහේ හෝටල් තුළදී ගුටි ඇනගන්නා පුද්ගලයන් ගැන නිතර දෙවේලේ අසන්නට ලැබෙනවා. මේ දබරකාරයින් සුළු පටු අය නොවෙයි. සමාජයේ ප්‍රචලිත වූ අතමිට සරුකර ගත් අයයි. ඉන්දියාවේ කොලබා ප්‍රදේශයේ පිහිටි සුපිරි ටාජ් හෝටලයේදීත් එවැනි සුපිරි දබරයක් ගෙවී ගිය සතිය තුළදී සිද්ධ වුණා.මේ සිද්ධියේ එක් පැත්තක සිටියේ බොලිවුඩ්පුරයේ සුපිරි තරු තුනක් සහ තවත් දෙතුන් දෙනෙක්. අනෙක් පැත්තේ සිටියේ සිනමාවට කොහෙත්ම සම්බන්ධයක් නැති පිරිසක්. බොලිවුඩ්පුරයෙන් පැමිණි තරු තමයි, සායිෆ් අලි ඛාන්, ඔහුගේ පෙම්වතිය කරීනා කපූර් සහ ඇයගේ වැඩිමහලු සොහොයුරිය, කරිස්මා. ‘ප්‍රතිවිරුද්ධ පිලේ’ සිටියේ දකුණු අප්‍රිකාවේ වෙළෙඳ සහ ආයෝජන දෙපාර්තමේන්තුවේ නියෝජ්‍ය අධ්‍යක්ෂ ජනරාල් ඉක්බාල් ශර්මා.මේ ‘දෙපිලම’ ටාජ් හෝටලයේ ‘වසාබි’ අවන්හලට ගියේ රාත්‍රි ආහාරය ගන්නයි. ඉක්බාල් ශර්මා සමඟ ඔහුගේ මාමණ්ඩියත් පවුලේ සියලුම දෙනාත් පැමිණ ඒ අවන්හලේ මේස අසල වාඩිවුණා. ටික වේලාවකින් සායිෆ් සහ කරීනාත් ඇයගේ සොහොයුරිය, කරිස්මාත් තවත් කිහිප දෙනෙකුත් පැමිණියා. ඔවුන් වාඩිවුණේත් ඉක්බාල් ශර්මා ඇතුළු පිරිස රැඳී සිටි මේසයට යාබදවයි. මොහොතක් ගතවෙද්දී දෙගොල්ලන්ගේම මේස මතට රාත්‍රී ආහාර පැමිණියා.ඔවුන් ඒවා නිදහසේ අනුභව කරන්නට පටන් ගත්තා. ඔය අතරේදී කතාබහත් වැඩිවුණා. ශර්මාගේ පිරිසත් සායිෆ් ගේ පිරිසත් අතර උණුසුම් වචන හුවමාරුවක් ඇතිවෙලා. ඊළඟ මොහොතේදී දෙපිරිස අතර ගුටි බැට හුවමාරුවකුත් සිදුවුණාලු. ශර්මා වහාම කොලාබා පොලිසියට ගොස් පැමිණිල්ලක් කළා. ඔහු පොලිසියට ප්‍රකාශ කළේ මෙන්න මෙහෙමයි...”මමයි අපේ පවුලේ කිහිප දෙනෙකුයි ටාජ් හොටෙල් එකට ගියා. රෑ කෑම කන්නයි ගියේ. අපි හිටපු තැනට ළඟම මේසෙ ළඟ සායිෆ්, එයාගෙ ගර්ල් ෆෙ‍්‍රන්ඩ් කරීනාත් එක්ක හිටියා. එතනම කරීනා ගෙ අක්කා කරිස්මාත් තව යාළුවො කීපදෙනෙකුත් හිටියා.ටික වෙලාවකින් සායිෆ්ලගෙ පැත්තෙ හැමෝම මහ සද්දෙට කතා බහ කරන්න පටන් ගත්තා. ඒක අපිට හිරිහැරයක් වුණා. මම සායිෆ්ට කිව්වා හිමින් කතා කරන්න කියලා. එයා ඇහුවේ නෑ. දෙවැනි වතාවටත් මම කිව්වා කරුණාකරල කෑගහන්න එපාය කියලා. ඒත් ඇහුවෙ නෑ. තුන්වැනි වතාවටත් මම කෑගහන්න එපා කිව්වම සායිෆ් නැඟිටල ඇවිත් මාව තල්ලු කළා. මාත් එක්ක හිටිය මගේ නෝනගෙ තාත්තාවත් තල්ලු කළා. එයා බිම වැටුණා. ඊට පස්සෙ වීදුරු භාජනයකින් මට දමල ගැහුවා. ඒක මගේ මූණෙ වැදිලා මගේ නහය තුවාල වුණා.”මේ විස්තර පොලිස් පොතේ සටහන් වුණා. බොහෝ දෙනා මේ පිළිබඳව අදහස් දක්වමින් ප්‍රකාශ කළේ ඉක්බාල් ශර්මාගේ පැමිණිල්ල අනුව සායිෆ්ව අත්අඩංගුවට ගත හැකි බව පමණක් නොවෙයි, නීතිය ඉදිරියේ වරදකරුවකු වුවහොත් ඔහුට සත් වසරක සිර දඬුවමක් පවා විඳින්නට සිදුවන බවයි.කොලබා පොලිස් ස්ථානයේ පොලිස් පරීක්ෂක, විනෝද් සාවන්ට් පැවසුවේ ද පැමිණිල්ලේ බරපතළකම උඩ සායිෆ්ව අත්අඩංගුවට ගත හැකි බවයි.ඒ අනුව පසුගිය 22දා රාත්‍රි 7.30ට පමණ සායිෆ්ව පොලිස් අත්අඩංගුවට පත්වුණා. කෙසේ වෙතත් කොලබා පොලිස් ස්ථානයෙහි සායිෆ් රැඳී සිටියේ පැය එකහමාරක පමණ කාලයක්. ඔහු රු. 15,000ක ඇපයක් මත නිදහස් කෙරුණා. සායිෆ් ද මේ පොලිස් ස්ථානයෙහිම පැමිණිල්ලක් කරලා. සායිෆ් එහි සඳහන් කළේ ශර්මා තමන්ට මුලින්ම පහර දුන් බවයි.”මටයි මුලින්ම පාරක් වැදුණේ. ශර්මාත් එක්ක හිටපු වයසක කෙනෙකුත් මට ගැහුවා. ශර්මා කියල තියෙනවා, ඒ වෙලාවෙ මම බීල හිටියයි කියලා. ඒක බොරුවක්. මේ හොටේල් එක ඇතුළෙ සී.සී.ටී.වී.කැමරාත් තිබුණා. මම බලාගෙන ඉන්නෙ පොලිසිය ඒ කැමරාවල සටහන් වුණ දර්ශන පරීක්ෂා කරන තුරුයි.එතකොට ඔප්පුවේවි ඇත්තටම මොනවද සිද්ධ වුණේ කියලා. මේ සිද්ධි මාධ්‍යවලින් වාර්තා වෙලා තිබුණෙ එක පැත්තකට බරකරලයි. ඒවා කියන්නෙත් මම ගැහුවා කියලයි. ශර්මා මට ගැහුව නිසා මම ආත්මාරක්ෂාවට පියවර ගත්තා. එච්චරයි සිද්ධ වුණේ.” සායිෆ් තමන්ගේ පාර්ශ්වය වෙනුවෙන් එවැන්නක් ප්‍රකාශ කළා.මේ කරදර සායිෆ් ගේ හිස මත කඩාවැටෙද්දී ඔහු නිෂ්පාදනය කළ ‘ඒජන්ට් විනෝද්’ චිත්‍රපටය තිරගත කිරීම ආරම්භ කරන්නටත් කටයුතු කෙරුණා.ඔය අතරේදී ඉක්බාල් ශර්මාගේ නිවෙස ආසන්නයෙහි වෙසෙන පුද්ගලයෙකු ඉන්දීය පුවත්පතකට ප්‍රකාශ කළේ මේ කතාවලට වඩා සහමුලින්ම වෙනස් කතාවක්. ඔහු කීවේ ඉක්බාල් ශර්මා සහ සායිෆ් ගජමිතුරන් බවයි. මේවැනි සිද්ධියක් සිදුවූ බවට ප්‍රචාරයක් ලබා දෙන්නේ එමඟින් සායිෆ් ගේ චිත්‍රපටය වෙතට ප්‍රේක්ෂක අවධානය ලබාගන්නට බවත් ඔහු කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=am1203041</link>
    <topic>බොහෝ දෙනෙකුට අහිමි</topic>
    <author>සාගරිකා දිසානායක ජයසිංහ</author>
    <content>බොහෝ දෙනෙකුට අහිමිවෙහෙසකර දවසක අවසානයේදී ලබන සැප නින්දක් තරම් සුවයක් තවත් නැති තරම්ය. උදේ පාන්දර ඉඳන් මැදියමට ළඟා වන තුරුත් එක දිගට ගත මෙන්ම සිතත් වෙහෙස වන කාර්යබහුල අවිවේකී ජීවිතයක් අද අපි බොහෝ දෙනෙක් ගත කරන්නේ.හිත් පිත් නැති යන්ත්‍රයක් වුණත් විවේකයකින් තොරව එක දිගට වැඩ කළොත් එය ඉක්මනටම ලෙඩ වෙලා ක්‍රියා විරහිත වෙනවා. අපේ මිනිස් සිරුරත් ඒ වගෙයි. පමණට වඩා වෙහෙස වී විවේකයකින් තොරව වැඩ කළොත් ගත වගේම සිතත් ලෙඩ වෙනවා. ගත සිත ලෙඩ වූ විට අපේ සිරුරේ හැම අංගයක්ම ක්‍රමයෙන් ක්‍රියාශිලී බවෙන් ඈත් වෙනවා. ලෙඩ වෙනවා. ක්‍රමයෙන් අක්‍රිය වෙනවා.සුවදායක නින්ද මිනිසාට අත්‍යවශ්‍ය දෙයක්. වෙහෙස වූ ගතට මෙන්ම මනසට ද සුවදායී නින්දකින් පසුව දැනෙන සුවය සහනය අපමණයි. දවස පුරා කොපමණ වෙහෙස වී වැඩ කළත් ප්‍රමාණවත් තරම් සුවදායී නින්දකින් පසු අවදි වූ විට යළිත් පෙරට වඩා ප්‍රබෝධයෙන් වැඩ කරන්නට අවශ්‍ය මානසික සහ ශාරීරික සුවතාවක් ලැබෙනවා.බිලිඳකු මෙලොවට ජනිත වූ දා පටන්ම ඔහුගේ හෝ ඇගේ වර්ධනය සඳහා නින්ද සෘජුවම බලපානවා. සැප නින්දක් ලබන්නට නම් මනස නිරවුල්ව තිබීමත් ඉතා වැදගත්. නිතර නිතර සිහින දකිමින් අවදි වෙනවා නම්, වරින්වර ඇහැරෙනවා නම් ඒ සුවදායක නින්දක් වන්නේ නෑ.ශරීරයේ වේදනාවක් ඇති විට, විවිධ රෝගාබාධවලින් පෙළෙන විට හෝ සිතේ යම් තැවුලක් හෝ ප්‍රශ්නයකින් පීඩා විඳින විට සුවදායක නින්දක් ලැබෙන්නේ නෑ.ළමයකු නම් දිනකට අවම වශයෙන් පැය අටක් හෝ වැඩිහිටියකු නම් අවම වශයෙන් පැය හයක් වත් බාධා වලින් තොර නින්දක් ලබනවා නම් එය වඩාත් සුදුසුයි. සුව නින්දක අගය දන්නේ එය ලබන්නා නොව නිදි නොලබා දුක් විඳින තැනැත්තායි.“මට නම් කිසි කරදරයක් නෑ ඇඳට වැටිච්ච ගමන් නින්ද යනවා” යැයි ඇතැමුන් උදම් අනන්නේ සැබෑවටමයි. අඛණ්ඩ සුව නින්ද හැබෑම සුවයක්.‘සුව නින්දක්’ යන්න අද ලෝ පුරා බොහෝ දෙනකුට අහිමි මහා සම්පතක් වී ඇති බව දන්නවා ද? විවිධ රෝගාබාධ හේතුවෙන් හෝ මානසික ළතැවුල් හෝ වෙනත් ප්‍රශ්න හේතු කොට ගෙන අඛණ්ඩව නින්දක් නොලබන පිරිස ඉතා විශාලයි. වියපත් වීම හෝ වෙනත් රෝගාබාධ හේතුවෙන් හෝ ඇතැම් රෝග සඳහා ලබා දෙන ඖෂධ හේතුවෙන් හෝ සුව නින්දක් නොලබන්නන් රාශියක් සිටිනවා.ලෝකයේ බොහෝ රටවල මෙන්ම අපේ රටේ ද වැඩිහිටි ජනතාව අතර පවතින බරපතළ ගැටලුවක් නින්ද නොයාම. වර්තමානය වන විට ලෝකයේ බොහෝ රටවල තරුණ පිරිස් ද නින්ද නොයාමේ ගැටලුවට මුහුණ පා සිටිනවා.සුවය කෙසේ වෙතත් නින්ද ලබා ගැනීම සඳහා අද බොහෝ දෙනෙක් නිදි පෙති හෝ නිද්‍රාකාරක ඖෂධ වර්ග භාවිතයට පෙළැඹී සිටිනවා. ඇමෙරිකා එක්සත් ජනපදයේ කැලිෆෝර්නියාවේ සායනික වෛද්‍ය විද්‍යාව පිළිබඳ ජැක්සන් හෝල් මධ්‍යස්ථානය මඟින් කරන ලද වෛද්‍ය පර්යේෂණවලින් සොයා ගෙන ඇත්තේ නින්ද ලබා ගැනීම සඳහා නිදි පෙති භාවිත කරන්නන් ඉක්මනින් මරණයට පත්වීමට ඇති හැකියාව එසේ නොකරන පුද්ගලයන්ට වඩා පස් ගුණයකින් වැඩි බවයි.එසේ ලබා ගන්නා නිදි පෙති හෝ ඖෂධ මාත්‍රාවේ ප්‍රමාණය වැඩි වෙන්නට වෙන්නට මරණය කරා ළඟා වීමේ වේගය ද වැඩිවන බවත් එම පර්යේෂණයෙන් හෙළි වී තිබෙනවා.වසරකට නිදි පෙති දහ අටකට අඩුවෙන් ගන්නා පුද්ගලයන් පවා එසේ නිද්‍රාකාරක ඖෂධ නොගන්නා පුද්ගලයන්ට කලින් අඩු වයසෙන් මරණයට පත් වීමට ඇති ඉඩකඩ වැඩි බවත් එමඟින් හෙළි වී තිබෙනවා. එම පර්යේෂණය ඇමෙරිකාවේ සිදු කළත් නිදි පෙති වර්ග බොහොමයක් බ්‍රිතාන්‍යයේ නිර්දේශ කරන ලද ඒවායි.බෙන්සොඩයිසිපයින්ස් වර්ගයට අයත් ටෙමාසිපෑම් ඩයසිපෑම්, සෝල්පිඩෑම් සෝපික්ලෝන් සහ සැලිප්ලොන් ඇතුළු නිද්‍රාකාරක ඖෂධ ගණනාවක් මෙසේ නිදි පෙති හෝ ඖෂධ ලෙස භාවිත කරනවා.විවිධ රෝගාබාධ සඳහා මෙන්ම නින්ද නොයෑමෙන් පීඩා විඳින වැඩිහිටියනට ඇතැම් විට වෛද්‍යවරුන් විසින් මෙම ඖෂධ නියම කරනු ලැබේ. එසේ නියම කරන ලද රෝගීන් හැරුණු විට සාමාන්‍ය ජනතාව ද නින්ද නොයෑමේ රෝගයෙන් මිදීමට හිතූ මතේට නිද්‍රාකාරක ඖෂධ මිලදී ගෙන භාවිත කිරීමට හුරු වී සිටීම ඉතා අහිතකරය. තමන් හිතූ මතේට එවැනි ඖෂධ ගන්නා පුද්ගලයන් අකල් මරණවලට ගොදුරු වීම මෙන්ම පිළිකාවලට ගොදුරු වීමේ අවදානම ද ඉතා ඉහළය.බ්‍රිතාන්‍ය විශේෂඥවරුන් උපදෙස් දෙනුයේ වෛද්‍යවරුන් විසින් නියම කරන ලද මෙවැනි ඖෂධ ලබා ගැනීම නතර නොකළ යුතු බවටයි. එසේ නිදි පෙති නිර්දේශ කරන ලද රෝගීන් වසර දෙක හමාරක් වැනි කාලයක් ඇතුළත මරණයට පත්වීමේ අවදානම එසේ නොගන්නා පුද්ගලයන් මෙන් 4.6 වාරයක් වැඩි බවයි.වසරකට ඉතා අඩු මාත්‍රාවකින් වුවත් එවැනි ඖෂධ 18 ක් ගන්නා පුද්ගලයන්ගේ මරණයට පත් වීමේ හැකියාව එසේ නොගන්නා පුද්ගලයන්ට වඩා 3.6 වාරයකින් වැඩි බව ද පර්යේෂණවලින් සොයා ගෙන තිබේ.ඇමෙරිකාවේ කැලිෆෝර්නියා විශ්ව විද්‍යාලයේ මනෝ වෛද්‍ය විශේෂඥවරයකු වන වෛද්‍ය ඩැනියල් එස්. කර්පෙක් එරට සායනික රෝගීන් 10531 දෙනකු ආශ්‍රයෙන් කරන ලද පර්යේෂණයක් මඟින් සොයාගෙන ඇත්තේ ඇමෙරිකාවේ නිදි පෙති බහුලව භාවිත කරන පිරිසෙන් සියයට හයත් දහයත් අතර ප්‍රමාණයකගේ පිළිකාවලට ගොදුරු වීමේ අවදානම ඉහළ ගොස් ඇති බවයි.දුම් උරන පුද්ගලයන් හෝ මත්ද්‍රව්‍ය භාවිත කරන පුද්ගලයන් එම චර්යාවන් අතරේම නිදි පෙති හෝ ඖෂධ භාවිත කරන්නේ නම් පෙනහලු පිළිකා හෝ පුරස්ථිති ග්‍රන්ථයේ පිළිකා හැදීමේ අවදානම ඉතා ඉහළ බව ද එම පර්යේෂණයෙන් හෙළි වී තිබේ.වසරකට නිදි පෙති 132 කට වඩා භාවිත කරන්නන් අකල් මරණයට පත් වීමට ඇති ඉඩකඩ එසේ නොකරන පුද්ගලයනට වඩා පස් ගුණයකින් වැඩි බව ද සොයා ගෙන ඇත. වෛද්‍ය උපදෙස් මත නිද්‍රාකාරක ඖෂධ නොගෙන බැරි රෝගීන් හැරුණු විට පුරුද්දට මෙන් එවැනි ඖෂධ ලබා ගැනීම කොතරම් හානිකර ද යන්න ඉන් පෙනී යයි.වෛද්‍ය ඩැනියල් පවසන පරිදි සුව නින්දක් ලබා ගැනීමට මිනිසා ගේ නිදි පුරුදු වෙනස් කර ගැනීම, ඖෂධ ලබා ගැනීමට වඩා ඉතාමත් සුදුසුය. නින්ද නැති පුද්ගලයන් නින්දට පෙර තේ කෝපි වැනි පාන ගැනීමෙන් වැළකීම, ආහාර රටාව වෙනස් කිරීම, ඇතැම් විට සුව පහසු ඇඳක් ලබා ගැනීම හෝ නිදන ස්ථානය වෙනස් කිරීම වැනි චර්යාත්මක වෙනස්කම් වඩාත් සාර්ථක වනු ඇතැයි ඔහු පවසයි.නින්දට පෙර සිත එක්තැන් වන සුළු භාවනාවක යෙදීම හෝ මනස සුවපත් කරවන පිරිත්, සංගීත හෝ ගායනාවකට සවන් දීම ද සුව නින්දකට හොඳ ඇරැඹුමකි. නින්දට පෙර තමා කැමති ආකාරයේ පොතක් හෝ පත්තරයක් කියවීම ද සුදුසුය. මනස සැහැල්ලුවෙන් තබා ගැනීම සුව නින්දකට කදිම ඔසුවකි.දවස පුරා කළ කී දෑ මෙනෙහි කිරීමත්, පසුදාට කළ යුතු දෑ පිළිවෙළින් මෙනෙහි කිරීමත් අනතුරුව සිත එක්තැන් කොට ගෙන නිදි දෙව්දුව වැලඳ ගැනීමත් වඩා සුදුසුය. සුව නින්දක් පතා ගෙන නිදි පෙති හෝ නිද්‍රාකාරක ඖෂධ ලබා ගැනීම වෙනුවට සරල එහෙත් ඉතා වටිනා චර්යාත්මක වෙනස්කම් කිහිපයක් කළ හැකි නම් නිදි යහනට පිළිපන් මොහොතේම නිදි දෙව්දුව සෙනෙහසින් ඔබ වැලඳ ගන්නවාට කිසිදු සැකයක් නැත.සාගරිකා දිසානායක ජයසිංහ(අන්තර්ජාලය ඇසුරිනි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=am1203042</link>
    <topic>කාන්තාව වයසට ගියාට පිරිමියා වයසට යන්නේ නැත</topic>
    <author/>
    <content>කාන්තාව වයසට ගියාට පිරිමියා වයසට යන්නේ නැතලිංගිකත්වය ගැන කතා කරද්දී ඒ සඳහා මිනිස් සිරුරේ ඇති ප්‍රධානතම අවයවය කුමක්දැයි යමෙකු ඔබෙන් ඇසුවොත් ඔබ ඒ සඳහා දෙන්නේ පැහැදිලි එකම පිළිතුරකි.ඒ ප්‍රධාන අවයවය මොළය යැයි මා කීවොත් ඔබ මා සමඟ එකඟ නොවනවා නොඅනුමානය.ලිංගික අවශ්‍යතා ඇතිවීමේ සිට ඒ කාර්යය නිමවන තුරු ඊට ප්‍රධාන ලෙස බලපාන්නේ මනස පෙරටු කොටගත් මොළය බව ඔබ දන්නවාද?ලිංගික හැඟීම් ඇතිවීම සහ ලිංගික ක්‍රියාකාරකම් සම්පූර්ණයෙන් ම ස්වභාවික ය. එහි ඇති වැදගත්කම වර්ගයා බෝ කිරීමට නොවේ. ලිංගික සතුට තුළ මානසික සතුට මෙන් ම මානසික සමබරතාව ද තිබේ. එහෙත් ලිංගිකත්වය පිළිබඳ නිවැරැදි අවබෝධයන් සහ අධ්‍යාපනයක් නොතිබීම කනගාටුවට කරුණකි. ලිංගික ආශාවන් සහ රුචිකත්වය පුද්ගලයාගෙන් පුද්ගලයාට වෙනස් ය. එමෙන් ම ඔහුගේ හෝ ඇයගේ වයස, ශාරීරික සහ මානසික නිරෝගීභාවය, පරිසරය අනුව ද, ඒ අවශ්‍යතා වෙනස් වෙයි.පොදුවේ ගත් කල පිරිමින් සහ ගැහැනුන් ලිංගිකත්වය පිළිබඳ දක්වන රුචිකත්වයේ වෙනසක් තිබේ. එබැවින් ඒ කාරණය තේරුම් ගැනීම වැදගත් ය.ලිංගික හැඟීම් ඇතිවීම පැහැදිලි ලෙසම දැකගත හැකි වන්නේ වැඩිවියට පත්වීමට ආසන්න කාලයේ සිට ය. ඒ සඳහා බලපාන්නේ ඒ කාලයේ සිට ස්‍රාවය වන ලිංගික හෝමෝනයි.පිරිමින්ගේ ස්‍රාවය වන්නේ ඇන්ඩ්‍රිජන් හෝමෝනයයි. ගැහැනුන්ගේ ඊස්ට්‍රජන් ය. ඒ දෙකම ලිංගික හෝමෝන වුව ද ඒ වායේ ක්‍රියාකාරිත්වය තරමක් වෙනස් ය.ඒ වෙනස ගැහැනු සහ පිරිමින්ගේ ශාරීරිකව පමණක් නොව මානසිකව ද දැකගත හැකි ය. කාන්තාවන් වැඩි උනන්දුවක් දක්වන්නේ තම රූප සොබාව ආරක්ෂාව, ආදරය, අවධානය දිනාගැනීම වැනි කරුණු කෙරෙහිය.පිරිමින්ගේ රූප සොබාව කාන්තාවකට එතරම් වැදගත් සාධකයක් නොවේ.පිරිමින්ගේ තත්ත්වය ඊට හාත්පසින් ම වෙනස් ය. පිරිමින්ට ලිංගික හැඟීම් ඇතිවීමට ගතවන්නේ තත්පර කීපයකි. පිරිමි ද ආදරය කරති. කැප කිරීම් කරති. බැඳීම් ඇති කර ගනිති. එහෙත් පිරිමි කාන්තාවන්ට වඩා ලිංගික අවශ්‍යතා පිළිබඳ වැඩි ඉක්මන්කමක් දක්වති.අනෙක් කරුණ පිරිමින්ගේ ඒ හැඟීම් වයසත් සමඟ ඉක්මනින් වියැකී යන්නේ ද නැත. කොතරම් වයෝවෘද්ධ පිරිමියකුට වුව තම වර්ගයා බෝ කිරීමේ හැකියාව පවතී. එහෙත් වයසට යත්ම කාන්තාවන්ගේ ඒ හැකියාව නවතී. ආර්ථව චක්‍රය නැවතීමත් සමඟ කායික මෙන් ම මානසිකව ද කාන්තාව වයෝවෘද්ධ භාවයට පත්වෙති. සමාජයක යහපත් පැවැත්ම සඳහා පවුල් ජීවිත සාර්ථක විය යුතු ය. ඕනෑම පවුල් ජීවිතයක සාර්ථකත්වය සඳහා ලිංගික සතුට ඉතාම වැදගත් සාධකයකි.විවාහක දෙපළගේ ලිංගික ගැටලු විවාහ දිවිය අවුලෙන් අවුලට පත් කරන්නකි. දික්කසාදයෙන් පමණක් නොව දිවි තොර කරගැනීමෙන් එම ගැටලු නිමවන අවස්ථාව ද වේ.පිරිමින්ගේ බෙලහීනත්වයට බලපාන කරුණු අතරින් සියයට 90 ක් ම මානසික වේ.රුධිර පීඩනය අඩු හෝ වැඩිවීම දියවැඩියාව ඇතුළු ශාරීරික හේතු නිසාත් අප්‍රාණිකත්වය ඇති විය හැකි ය. මුලින් ම කළ යුත්තේ ශාරීරික හේතුවක් නැති බව විශේෂඥ වෛද්‍යවරයකු ලවා සැකහැර දැන ගැනීමයි.බෙලහීනත්වයට බලපාන මානසික හේතු සමහරවිට ළදරු විය දක්වාම දිව යයි. සමහරවිට ඒවා ජීවිතයේ ආසන්න සමයෙ අත්දැකීම් විය හැකි ය.යටි සිතට කිඳා බැස ඇති ඒ හේතු යටි හිත හාරා ඉවත් කරන තුරු නිසි පිළියමක් නොලැබේ.කාන්තාවන් තුළ දක්නට ලැබෙන උදාසීනත්වයටත් ප්‍රධාන හේතුව මානසික හේතු වෙයි.ළමා කාලයේ හෝ තරුණ වියේ සිතට ඇතුළු වන වැරදි මත යටි සිත තුළ තැන්පත්වී තිබී සංසර්ග අවස්ථාවේ ඒවා උඩු සිතට නැඟෙයි.එවැනි මානසික හේතු සඳහා ඖෂධ නැත. යටි සිතට බලපාන ඒ හේතු යටි සිතෙන් ඉවත් කළ යුතු ය. ඉන්පසු සාමාන්‍ය පරිදි ප්‍රීතිමත් යුග දිවියක් ගත කළ හැකි ය.ලිංගිකත්වයට බලපාන ප්‍රධාන ඉන්ද්‍රිය මනස පෙරටු කරගත් මොළය යැයි කීවේ එබැවිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ay1203041</link>
    <topic>කොටි නායිකා අකිලාගේ</topic>
    <author>උපාලි සමරසිංහ</author>
    <content>නිල්වන් ගහ කොළ, සරුසාර තණ බිම්, රිදී දිය ඇලි මේ යන ගමනේ මට දකින්නට නැත.ඒ වෙනුවට මට පෙනෙන්නේ දූවිල්ලෙන් වියැළුණු පරඬලා පතින් සුසැදි අතරින් පතර තරමක් කොළ පැහැයෙන් බබළන නොයෙක් ආකාරයේ පුංචි පුංචි ගස් පෙළකි.එක යායට විහිදුණු තල් රුප්පා හැරෙන්නට වෙනත් කිසියම් රූස්ස ගසක් නොපෙනෙන ඉසව්වක් අපි පසු කරමින් සිටිමු.එහෙත් මේ ගම්බද ඇත්තන් කඩියන් මෙන් කඩිසර පිරිසක් බව අපට වැටහෙයි. තම එළු රංචු දක්කාගෙන පාර හරහා පනින කිසිවෙක් සුහද සිනාවකින් මුව සරසාගෙන අප දෙස බලයි. තැනෙක තම වගා බිම්වල කය වෙහෙසා දහදිය වගුරා වැඩ කරන ගොවි පිරිසකි. මේ කර්කෂ මහ පොළොව හා ඔවුන් ඔට්ටු අල්ලන්නේ ජීවිතය දිනා ගැනීමට නොවේදැයි මම සිතමි.එකම වර්ගයේ මෝටර් බයිසිකල් විශේෂයකින් මෙහි කාන්තාවෝ ගමන් කරති. ඒ කිසියම් රජයේ හෝ පෞද්ගලික කාර්යාලයක රැකියාවක් කරන ඇත්තියන් විය හැකිය.පිරිමි හා ගැහැනු එක්ව යන (පිරිමින් පාවිච්චි කරන වර්ගයේ) යතුරු පැදියක කාන්තාව පසුපසින් වාඩිවෙන්නේ දෙපය දෙපසට විහිදුවමින් නොවේ. ඇය හැම විටම අසුන් ගන්නේ එම යතුරු පැදියෙ පිරිමියාට පිටුපසින් ලගේජයක් සහිත බයිසිකලයක අප වාඩි වී යන ආකාරයටය.මට අච්චුවේලී පොලීසියේ ස්ථානාධිපති නිශ්ශංක මහතා සිහි වෙයි. යාපනය අර්ධද්වීපයේදී ඔබට ද සුලබව දැකිය හැකි මේ දර්ශනය ගැන මම ඔහුගෙන් ඇසුවෙමි.ඇයි? ඒ කාන්තාවන් දෙපය දෙපසට විහිදුවා යතුරු පැදියේ අසුන් නොගන්නේ...ඒක, ඒඅයගෙ සංස්කෘතිය, කුල සිරිත. මානුෂිය මෙහෙයුම කාලෙත් මේ අය ආරක්ෂක තැන්වලට යොමු කරන විටත් සමහරුන් අතර එවැනි සිරිත් තදින් බලපෑවා.ඔබ දැක්ක ද? මේ අය තම ශරීරය පෙනෙන්ඩ අඳිනවා. පලඳිනවා. ඒකත් ඒ අයගෙ සංස්කෘතිය.ඒත් ඔබ එහෙම කීවට යාපන අර්ධද්වීපයේ ඇතැම් කොදෙව්වක විතරක් නොවේ සමහර විට දූපත් අතරත් බාලපචාර තියෙනවා. බොහෝ විට මාමාවරුන් බාල දූවරුන් පැහැර ගත් අවස්ථා... මම කීවෙමි.“එහෙම දේවල් අතරින් පතර තිබුණත් මේ මිනිස්සු තමන්ගේ කුල සිරිත් පණ වගේ රකිනවා.” නිශ්ශංක මහතා වැනි මානව ගුණයෙන් පිරිපුන් මිනිසුන් පොලීසියට මේ අවශ්‍ය කාලයකි. ඔහුගේ හැම වචනයකම ඒ පළාතට මිනිසුනට ආදරය කරන හැඟීමක් දැවැටී තිබිණ.ඒත් පුන්නනිරාවි විශ්වමඩු පළාතේ අප දුටු ප්‍රභාකරන්ගේ භූගත බංකරය හදන්නට ගෙවල්වලින් බලහත්කාරයෙන් පන්නා ගත් අහිංසක ළමා ළපැටියන් අතර යම්තම් කරදඬු උස් මහත් වූ එකියක සංවිධානයට පන්නා ගනීවි යන බියෙන් පියා විසින් අකමැත්තෙන් හෝ තම සුජාත දියණිය ගැබ්බර කළ ශෝචනීය අවස්ථා ගැන ද අපි අසා ඇත්තෙමු.ඒ අහිංසකයන් එසේ කළේ ගැබ්බර අය සංවිධානයට බඳවා නොගත් නිසාය. ඒ මොනතරම් ශෝචනීය තත්ත්වයක් ද? අහස පොළොව නුහුලන එවැනි තැනකට ඔවුන් මෙහෙයවූ ඒ ත්‍රස්තවාදීනට අපි ශාප කරමු.කීරමලෙයි දිය නාන අපූරු පොකුණ ළඟ අපි මොහොතක් නවතිමු. මුහුදට කිට්ටුවක පැවැතිය ද කීරමලෙයි පොකුණේ දියකඳ ලුණු රසය නැත.එය කිවුල් රසයෙන් යුතුව මිරිදියට කිට්ටුව ඇති දියකඩිත්තකි. විශාල වශයෙන් පැමිණෙන පිරිස් මෙහි දියබුං ගසා නාති. නටති. සැනහෙති. අප එහි යන විට ද විශාල පිරිසක් එහි නාමින් සිටියහ.මේ කීරමලෙයි පොකුණෙන් දිය නා පිරිසුදු වන විට තමන්ට ඖෂධීය ගුණයක් ලැබී නිරෝගී සුව ලැබෙතැයි දෙමළ ජනතාවෝ පිළිගනිති.“ශිව දෙවියන් පාර්වතී එක්ක මේ ස්ථානයට ඇවිත් තියෙනවා. ඒ බොහොම ඈත කාලයේ. එතැනදි පාර්වතී දිය පිපාසාවෙන් පෙළෙද්දි මේ අඩවියේ වතුර නැති නිසා ශිව දෙවියන් මේ අපූරු පොකුණ තැනුවා.ඇය ඇති තරම් දිය බීලා තම විඩාව නිවා ගත්තා. එතැන් පටන් මේ පොකුණ පවතිනවා. මේකෙ බෙහෙත් බලය තියෙන්නෙත් ඒකයි...කීරමලෙයි පොකුණ පැත්තට එන ජනතාවට සිසිල් බීම රටකජු ආදිය විකුණන සිංහල හොඳින් කතා කළ හැකි වෙළෙන්දෙක් මට කීය. එවැනි දෙමළ ජනකතා බොහොමයක් මේ අර්ධද්වීපයෙහි පැතිර තිබේ.තවත් අයෙක් මේ සිද්ධියම වෙනත් ආකාරයකින් හඳුන්වති. ජනකතා කොහොමත් එහෙමය. එකකට එකක් පරස්පරය. අපට නම් කීරමලෙයි පොකුණ පෙනෙන්නේ එය සොබාදම් මවගේ තවත් විස්මිත නිර්මාණයක් පරිද්දෙනි.හිරු අහසේ ගිනි ගනිමින් තිබේ. දැන් මධ්‍යාහ්නය එළැඹ ඇතැයි හිරු අපට සංඥා කරයි. වඩුක්කොඩෙයි - පොන්නාලෙයි හරහා එන මාර්ගයේ පිහිටි දෙමළ කඩයකින් අපි දහවල් ආහාරය සප්පායම් වූයෙමු.අප දැන් යා යුත්තේ නාගදීප විහාරවාසී දේමයිලගස්වැව අරියකිත්ති හාමුදුරුවන් මඟ පෙන්වූ පින් බිමටය. මුහුද දිගටම රළු බැවින් පරෙයිතිව් හා එළුවතිව් යන ගමන තවත් පමා වෙයි.එකදාස් නවසිය අනූ ගණන්වල එල් ටී ටී ඊ සංවිධානයේ බළකොටුවක් වූ අකිලා නමැති කොටි නායිකාවගේ රාජධානිය සම්බිලිතුරෙයි අපගේ ඊළඟ ඉලක්කයයි. එය ද නිල්වන් මුහුදු තීරයෙන් වට වූ අපූරු කොදෙව්වකි. එය එනමින් හැඳින්වූවත් දුරාතීතයේ සිට ඒ අපගේ දඹකොළ පටුනය.දඹකොළ පටුන යනු “ජම්බු කෝල පට්ටන” නම් ස්ථානයයි. විජයබා රජ දවස සිට මේ ලක්දිව තිබු පුරාණ නැව් තොටක් ලෙස මූලාශ්‍ර ග්‍රන්ථවල සඳහන් ව ඇත්තේ මේ ස්ථානය ගැනය.දේවානම්පියතිස්ස රජ දවස දඹදිව හා ලංකාව අතර බොහෝ සබඳතා සඳහා මෙහි පිහිටි වරාය භාවිත කළ බවට ඉතිහාසගත සාක්කි අපට හමු වෙයි.සිංහල මහා වංසය අනුව මහා අරිට්ඨ කුමරු දේවානම්පියතිස්ස රජුගෙන් හා මිහිඳු මහරහතන් වහන්සේගෙන් හසුන්පතක් ද රැගෙන දඹකොළ පටුනෙන් නැව් නැඟි ඉන්දියාවේ කුලුහුල් නම් එදා හැඳින්වූ ස්ථානයට ගියේ මේ තොටින් බව ද සඳහන් ය.මේ අති රමණීය සුන්දර ස්ථානයේ සිරි නරඹමින් අපි ඒ විහාරයට පිය මනිමු. ශ්‍රී ලංකා නාවික හමුදාව විසින් ඉතාම සිත්කලු ආකාරයෙන් පවත්වාගන්නා මේ පින් බිම ඇත්තටම නෙතට රසඳුනකි.මම ඒ නිල්වන් මුහුදු වෙරළේ දියකඳ අතර එබෙමින් අතීතාවර්ජනයක යෙදෙමි.එදා ධර්මාශෝක අධිරාජ්‍යයා සසුනට පූජා කළ ඒ දියණිය සඟමිත් මහ තෙරණිය අද අනුරාධපුරයේ වැඩ වසන ශ්‍රී මහා බෝධීන් වහන්සේ රන් තලියක තබා මෙහි ගෙන එන දසුන මට මොහොතකට පෙනෙයි.මහරජු දේවානම්පියතිස්ස ඒ රන් තලියේ වූ ශ්‍රී මහා බෝධිය හිස් මුදුනින් පිළිගත්තේ කරවටක් මුහුදු දිය කඳේ ගිලෙමිනි. ඒ දසුන් මොහොතකට මා ඇස් මානයේ ජ්වලිත වී මොහොතකින් බොඳ වී යයි.අප මේ පැමිණ ඇත්තේ ඒ ශ්‍රී මහා බෝධිය රැගෙන මහ තෙරණිය වැඩි ඒ පින් බිමට නොවේ ද? එහෙත් ඒ පින් බිම කලකට පෙර කොටින්ගේ තිප්පළකි.එදා අපේ නාවික හමුදා කන්කසන්තුරේ සිට කරෙයිනගර් දූපතට ගමන් කළේ මුහුදු මාර්ගයෙනි. ඒ තරමට මෙහි අකිලාගේ කොටි බලය ප්‍රබලව තිබිණ.එනිසා හරිහැටි ගහක් කොළක්වත් නැතිව තිබුණු මේ පින් බිම මෙතරම් ගහකොළවලින් හෙවණ වූ සිත්කලු තැනක් කිරීම ගැන නාවික හමුදාවට අපේ ආචාරය හිමිවිය යුතුය.මානුෂිය හමුදා අකිලා හා ඇගේ බළමුළු සමඟ කළ මහා සටනකින් පසු මේ පෙදෙස බේරා ගත් විට අපේ බෞද්ධ උරුමය මත මෙහි පූජ්‍යස්ථානයක් ගොඩනැංවීමට රජය උනන්දු විය.ප්‍රභාකරන්ගේ මරණයෙන් පසු 2009 ජුනි 05 වැනිදා ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් මෙහි ඝණ්ඨාකාර චෛත්‍යය සමාරම්භ කැරිණ.නාගදීප නායක හිමියන් ඇතුළු පළාතේ සංඝරත්නය ප්‍රමුඛව සතියක් පුරා මෙහි බෝධි පූජා පින්කම් ද පැවැත්විණ. ආනන්ද බෝධියක් ද රෝපණය කැරිණ.සංඝමිත්තා මහ තෙරණිය බෝධිය ද රැගෙන පැමිණි අයුරු විදහා දක්වන ඒ පිළිම කර්මාන්තය අප එහි යන විට ද සම්පූර්ණයෙන් නිමවා නොතිබිණ. එහෙත් එහි සුන්දරත්වය මතුව පෙනුණේය.මුහුදේ දෙපසින් ම වට වූ දෙබොක්කාවක් වැනි තැනක විශාල කොරල් පරයකින් වටවූ තැනක පිහිටි මේ දඹකොළ පටුනේ අසිරිය වෙනත් තැනක මම නුදුටිමි.එදා මෙලෙස වැඩමවා ගත් ශ්‍රී මහා බෝධිය මේ පින්බිමේ සතියක් පුද පූජා පවත්වා කදුරුගොඩ විහාරයට ගෙන ගිය බව ද පුරාවෘතවල සඳහන් ය.සඝමිත් තෙරණිය ශ්‍රී මහා බෝධිය රැගෙන මෙහි වැඩම වීමට ප්‍රථම මිහිඳු හිමියෝ ලක්දිව වැඩම වූහ. බුදුරදුන් නාගදීපයට වැඩියේ ඊටත් පෙරදීය.එනිසා බුද්ධාගම හා විහාරාරාම මේ රටේ ඇතිවූයේ ක්‍රිස්තු පූර්ව යුගයේදීමය. කදුරුගොඩ විහාරයට ශ්‍රී මහා බෝධිය වැඩමවා ගනු ලැබුවේ ඒ පසුබිම තුළ යැයි කල්පනා කළ හැකිය.අසිරිමත් දඹකොළ පටුන බොහෝ කාලයක අපට අහිමිව තිබු බෞද්ධ උරුමයක් සහිත ස්ථානයකි.මීට තරමක් නුදුරින් බොහෝ දුරාතීතයේ සිට පැවැත එන ශිවම් කෝවිලක් ද තිබේ.මෙහි වෙසෙන දෙමළ ජනතාව ඒ ශිවම් කෝවිලට මෙන්ම දඹකොළ පටුනට ද පැමිණ වඳිති. පුදති. මේ මොන තරම් සාමකාමී ආගමික සාමාජික සහජීවනයක්දැයි මට සිතේ.නාගදීප විහාරයත් නාගපුරණ අම්මාන් කෝවිලත් අතර සබඳතාව මෙන්ම මේ ශිවම් කෝවිලේ පුසාරිත් මේ ආගමික ස්ථානයන් අතර ආගමික සහජීවනයක් ගොඩනැඟී තිබීම ද සතුටුදායකය.එදා තුන් සිංහලය එක්සේසත් කළ රජ කුමරු (ක්‍රි. පූ. 161) දුටුගැමුණු උත්පාදනය කළේ ශාසනයයි. සිතුල් පව්වෙහි ආකාශ චෛත්‍යයට ගඩොල් ඇද ගිලන් වූ ඒ සාමණේරයන් වහන්සේ අපවත් වන්නට සූදානම් මොහොතේ ඊට ප්‍රථම විහාර මහා දේවිය උන්වහන්සේට නොයෙක් උවටැන් කොට මේ රට ආක්‍රමණිකයන්ගෙන් බේරා බුදු සසුන රැකගන්නට තම කුස උපදින්නැයි ආරාධනා කළාය.දුටුගැමුණු නරපතියන් ලෙස උපන්නේ ඒ ශාසන පුත්‍රයායි. දඹකොළ පටුන ද භික්ෂුණි ශාසනයේ මෙන්ම බෞද්ධයන්ගේ මුදුන් මල්කඩක් වූ ශ්‍රී මහා බෝධිය මෙරටට ගෙන ආ ප්‍රධාන තොටුපළයි.ඒ බෞද්ධ උරුමය රකින්නට මානුෂිය මෙහෙයුමේදී මේ පින් බිමේ කුසල ශක්තිය ද හේතු වූවා නිසැකය. නැතිනම් එදා බලසම්පන්න අකිලා කොටි දෙනගේ මේ අඩවිය අද අපේ බෞද්ධයන්ට වැඳ පුදා ගැන්මට ලැබෙන්නේ කෙලෙසක ද?උපාලි සමරසිංහඡායාරූප - විමල් කරුණාතිලකකොටි හඬ ගුවන් විදුලි සම්පේ‍්‍රෂණාගාරය පිහිටි පාෂාණ පබ්බත වෙහෙර සිට ලබන සතියේ හමු වෙමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ay1203042</link>
    <topic>මුලින්ම චිත්‍රපටියක් බලන්න ගියේ ආච්චි එක්ක</topic>
    <author/>
    <content>අද අපේ කතා නායකයා මෙරට සිනමාව වේදිකාව සහ පුංචි තිරයෙහි ජය දද නැංවූ ප්‍රවීණ නළුවකු සම්මානිත තිරකතා රචකයකු හා පරිවර්තකයකු වන ටෝනි රණසිංහ මහතා. හැටේ දශකයේදී ප්‍රවීණ සිනමා අධ්‍යක්ෂ සිරිසේන විමලවීරයන් හමුවෙහි සිනමා රංගනයට පිවිස ආචාර්ය ලෙස්ටර් ජේම්ස් පීරිස් සිනමා වේදියාගේ ගම් පෙරළිය චිත්‍රපටයෙන් පේ‍්‍රක්ෂක ජනතාව අතරට පිවිසියේය.ප්‍රවීණ නාට්‍යවේදී සුගතපාල ද සිල්වා ප්‍රමුඛ ‘අපේ කට්ටිය’ සමඟ වේදිකා රංගනය ඇරැඹු හෙතෙම පසු කලෙක තිර රචකයකු හා රංගධරයකු ලෙස පුංචි තිරය ද අතික්‍රමණය කළේය.ශේක්ස්පියර් නාට්‍ය පිළිබඳ මෙරට සිටින ප්‍රාමාණික විද්වතකු වන ටෝනි රණසිංහ මේ වන විට ශේක්ස්පියර් නාට්‍ය හතක් සිංහලට පරිවර්තනය කොට තිබේ. මෙරට ප්‍රථම ජනාධිපති සම්මාන උලෙළේදී හොඳම නළුවාට හිමි සම්මානය දිනා ගත් ටෝනි මේ දිනවල සුමිත්‍රා පීරිස්ගේ නවතම සිනමා පටයට තිර රචනයෙන් දායකත්වය සපයයි.පුංචි කාලේ තොරතුරු දැනගන්නට ටෝනි රණසිංහ සිනමාවේදියා සොයාගෙන මරදානේ සිරිධම්ම මාවතේ පිහිටි ඔහුගේ නිවෙස සොයාගෙන අප යන විට ඔහු සැත්කමකින් පසුව විවේක ගනිමින් සිටියා. සැත්කමින් දැනුණු අපහසුව සුපුරුදු සිනාමුසු මුවින් යුතුව ඉවසමින් ටෝනි සිය අතීත මතකය අවදි කළා.“මං උපන්නේ කොළඹ කොඩිගහයට ද සොයිසා මාතෘ නිවාසයේදී 1937 ජූලි මාසේ තිස් එක් වැනිදා. ඒ කාලේ සාමාන්‍යයෙන් කතා කරන භාෂාවෙන් කියනවා නම් “කොළඹ වදන වාට්ටුවෙ“ දී. “රණසිංහ හෙට්ටිආරච්චිගේ ඉග්නේෂස් ඇන්ටනි සිල්වා”. ඒ තමයි මගේ උප්පැන්න සහතිකේ සඳහන් සම්පූර්ණ නම.“ටෝනි” කියලා නම වෙනස් කරගත්තේ චිත්‍රපටවල රඟපාන්න අවශ්‍ය නිසාම නොවෙයි. ඇන්තනී කියලා ඉංගී‍්‍රසියෙන් ලියන විට ඒදබධදර නමේ අග කොටස කියැවෙන්නෙත් ටෝනි කියලයි. සිල්වා කෑල්ල වෙනුවට රණසිංහ කෑල්ල යොදා ගත්තේ මගේ වැඩිමල් අයියා වූ රැලෙක්ස් රණසිංහ හෙළ හවුළට සම්බන්ධ වෙලා සිංහල ඌරුවට සිල්වා කෑල්ල අයින් කරලා රණසිංහ කෑල්ල වාසගම ලෙස භාවිත කළ නිසයි.” ඔහු පවසන්නේ සරල අව්‍යාජ ස්වරයෙන්.අපි කතෝලික. හොඳ සිංහල. පදිංචි වෙලා හිටියේ කොළඹ මෝදර. මෝදර ඒ කාලේ වැඩිපුරම ජීවත් වුණේ මාළු වෙළෙඳාම කරන මූදු යන ධීවර ජනතාව. පුංචි කාලේ ඉඳලාම උදේ හිටන් රෑ වෙනකල්ම අපේ කන්වලට ඇහෙන්නේ තොරතෝංචියක් නැතිව මාළු මාළු කියලා කෑගහන සද්දෙ. වැල්ලේ ගැවසෙන ධීවරයන්ගේ කතාබහ සණ්ඩු සරුවල් කෑ කෝ ගැහිලි බජව්, පල්ලියේ ගීතිකා. මේ සද්ද බද්ද ඇහෙමින් තමයි අපි හැදුණේ වැඩුණේ. ඔහු කියනවා.විදුලි සංදේශ දෙපාර්තමේන්තුවේ කාර්මික ශිල්පියකු ලෙස සේවය කළ සිරිල් එම්මානුවෙල් සහ ලුවිසා කැතරින් යුවළගේ පවුලට එක්වුණු දෙවැනි පුතා ටෝනි. ඔහුට වැඩිමල් අයියා රැලෙක්ස්. මල්ලි ක්‍රිස්ටි. ටෝනිගේ පවුලේ සහෝදරියන් තිදෙනකුත් ඉන්නවා. ඔක්කොම ළමයි අට දෙනෙක්. දරුවො අට දෙනකුගේ බඩකට පුරවන්නට, ඔවුන්ට පත පොත ඇරන් දීලා ශිල්ප සාස්තර ලබා දෙන්නට එම්මානුවෙල්ට ලොකු සටනක් කරන්නට වුණා. අම්මා කැතරින් තියෙන හැටියට පිරිමහගෙන කටට රහට කෑම ටික උයා පිහා දීලා දරුවන්ගේ කුසගිනි නිවලා ඉතාම ඉවසීමෙන් ආදරෙන් දරු පැටව් ටික රැක බලා ගත්තා.ටෝනිලා තාත්තා ඇමැතුවේ “පප්පා” කියලා. පප්පාගෙ වැඩිමහලු සොයුරිය වූ ලිලියන් නැන්දා පුංචි ඇන්තනීත් ඔහුගේ අයියා රැලෙක්ස්වත් ඔවුන්ගේ භාරයට ගත්තේ දරුවන් අට දෙනකු වූ ටෝනිලාගේ පවුලේ බරෙන් කොටහක් තමන් වෙත පවරා ගනිමින්. ලිලියන් නැන්දාත් ඇගේ සැමියා වූ විලියම් ප්‍රනාන්දු මාමාත් පුංචි ඇන්තනීට හැබෑම මවක හා පියකු සේ වුණා.“නැන්දාත් මාමාත් මගේ දෙවැනි මවුපියන් වගෙයි ඔවුන්ට දූ දරුවන් නොහිටි නිසා අපිට උපරීම සැප දෙන්නට ඔවුන් උත්සාහ කළා. අපේ නැන්දාට මං තරම් උතුම් වස්තුවක් නැති තරම්.නැන්දා මගේ ඔළුව පීරලා හැමදාම මේ පින්තූරේ පෙන්නලා “පුතේ උඹත් හරියටම අන්න අර කුමාරයා වගේමයි” කියලා කීම සිරිතක්. මේක අහලා මමත් ඉතින් ඇත්තම වෙන්න ඇති කියලා බොහෝම සතුටට පත්වෙලා හිටි බව මට මතකයි. මගේ නැන්දා මාව කොයි තරම් පරෙස්සම් කළා ද කියනවා නම් අවුරුදු දහයක් යනතුරුම මාව නෑව්වෙ උණු වතුරෙන්.” ටෝනි හඬ නඟා හිනැහෙනවා.“අපේ ගෙදරත් නැන්දලාගේ ගෙදරත් තිබුණේ එක ළඟමයි. ඉතින් උදේ පටන් රෑ වෙනතුරු අපි ගෙවල් දෙකේම කල් ගත කළා. ළමයි අට දෙනෙක් වුණාට අපි සණ්ඩු සරුවල් වුණේ නෑ. බොහොම සමඟියෙන් හිටියා. අද අම්මා පප්පා නැති වුණත් අපි ජීවත්වෙලා ඉන්න සහෝදරි සහෝදරියන් බොහොම සමඟියෙන් ඉන්නවා. අපේ පප්පා හරිම විනෝදකාමී පුද්ගලයෙක්. ඔහු වැඩ ඇරිලා ඇවිත් හැන්දෑවට හරි අපූරුවට වයලීනය වයනවා.නවසිය හතළිස් දෙකේ දෙවැනි ලෝක යුද්දෙදි ජපන්නු කොළඹට බෝම්බ දානවා ය කියන ආරංචියට අගනුවර හා තදාසන්න ප්‍රදේශවල ජනතාව නගරයෙන් බැහැර ගම්වල පදිංචියට ගියා.ඒ අනුව ටෝනිලත් ඔවුන්ගේ ඥාති පිරිසක් විසූ වත්තල ප්‍රදේශයේ පදිංචියට ගියා.පුංචිම කාලේ ටෝනි පාසල් වැඩට ඒ හැටි දක්ෂ දරුවෙක් නොවෙයි. ඒත් ඔහුට හොඳට චිත්‍ර අඳින්න පුළුවන්. ලොකු අයියා රැලෙක්ස් ගේ ආභාසයත් ඔහුට ලැබෙන්නට ඇති. අයියා අනුව යමින් ටෝනි ඉතාම ස්වාභාවික විදිහට මිනිස් රූප අඳින්නට සමත් වුණා. ටෝනිලා පදිංචි වෙලා හිටියේ පාසල අසලම නිසා ටෝනිට එක ගුරුතුමියක් පුංචි වැඩක් පැවැරුවා.ඒ කාලෙ කෑම බීම බොහෝම හිඟයි. දෙවැනි ප්‍රමාණයේ ඉගෙනුම ලබන විට පන්ති භාර ගුරුතුමී හැමදාම ටෝනිට බිත්තරයක් ගෙනත් දීලා ගෙදර ගිහින් ඒක තම්බාගෙන එන්නැයි කියනවා. ඉතින් ටෝනි හැමදාම විවේක කාලයට ගෙදර දුවලා ගිහින් බිත්තරේ තම්බාගෙන ඇවිත් ගුරුතුමියට දුන්නා.යුද්දේ ඉවර වුණාම ටෝනිලා ආයෙමත් මෝදර පදිංචියට ආවා. ඒ ඇවිත් ටෝනි මෝදර ශාන්ත ජෝන් මිශ්‍ර පාඨශාලාවට ඇතුළත් වුණා. ඒ පාසලේ පස් වැනි ප්‍රමාණය දක්වා උගත් ටෝනි හය වැන්නේ සිට මෝදර ද ලා සාල් විද්‍යාලයට ගියා.ටෝනිලාගේ නිවෙස පිහිටියෙත් මෝදර ශාන්ත ජෝන් දේවස්ථානයට යාබඳව. පුංචි කාලේ පටන්ම ඇහැ ගැහුණු දේව ප්‍රතිමා, කනට වැටුණු ගීතිකා යාතිකා හඬට ලොල් වුණු රැලෙක්ස් අයියා වයස අවුරුදු අටේදී පූජකවරයකු වෙන්න හිතාගෙන සෙමනේරියට ගියා. ඒත් පසු කලෙක මෙරට අග්‍රගණ්‍ය කැමරා ශිල්පියකු හා ග්‍රැෆික් මෝස්තර නිර්මාණකරුවකු බවට පත් වූ රැලෙක්ස් අයියා පූජකවරයකු බවට පත් වුණේ නෑ.පල්ලියේ අන්නවිරාලගේ කටයුතු කළේ ඔහුගේ මාමා කෙනෙක්. ඒ නිසාම පල්ලියේ පූජාවට ආවතේව කරන්නට පුංචි ටෝනිටත් අවස්ථාව ලැබුණා. එංගලන්ත සභාවෙන් පාලනය වුණු පල්ලියේ පූජක තුමන්ලා ඇන්දේ පැලන්දෙත් එංගලන්තේ පල්ලිවල පූජකවරුන් ඇන්ද පැලන්ද විදිහටයි. “පල්ලියේ ලයිට් දාලා රතු පාට ලෝගු ඇඳලා බෙල්ජියමෙන් හෝ ප්‍රංශයෙන් පැමිණි පූජක තුමන්ලා පූජාව තියන විට මට පෙනුණේ හරියට දිව්‍ය ලෝකේ දිව්‍ය විමානයෙන් දේව දූතයන් ගොඩබැහැලා වගෙයි.පල්ලියේ පූජාවේදී පුංචි රතු ලෝගුවක් ඇඳලා මමත් ස්වාමිට උදව් කරනවා. අපේ මාමා පල්ලියේ අන්නවිරාල නිසා මටත් නිරතම පල්ලියේ වැඩවලට සහය වෙන්න ඉඩකඩ ලැබෙනවා.මම පල්ලියේ කන්තාරු කණ්ඩායමේ හොඳ ගායකයෙක්. වැඩියෙන්ම පල්ලියට යන්නේ ඔය ළමයි දිව්‍යසත් ප්‍රසාද ලබන විට කටේ දාන්නට දෙන පූපයක් දෙකක් හෙම හොරෙන්ම කටේ දාගන්නට මටත් අවස්ථාව ලැබෙන හින්දා. ඒ වගේම පල්ලියෙ පූජාවලට ලැබෙන රතු වයින් ටිකක් හෙම ඉඳහිට බොන්නත් ලැබෙනවනේ” ටෝනි හඬ නගා හිනාවෙනවා.එදා අපේ ගම හැබෑම ධීවර ගම්මානයක්. අද තමයි මෝදර බොහොම ජනාකීර්ණ නාගරික ප්‍රදේශයක් බවට පත් වෙලා තියෙන්නේ. අද ඔය කාක දූපත කියලා කියන ප්‍රදේශයේ කැලණි ගඟ මූදට වැටෙන මෝය කටේ ඉඳලා ගලා ගිය ඇළක් තිබුණා. අපි මේ ඇළේ මාළු අල්ලන්න යනවා. ඇල්පෙනෙත්තකට පනුවෙක් අමුණලා බිලී කොක්කක් හදාගෙන අපි මේ ඇළේ මාළු අල්ලනවා. ඉඳ හිටලා වත් ආඳෙක් අහු වුණොත් ඌ ලිස්සලා පැන ගන්නවා. කිරළ කැලෙන් කිරළ ගෙඩි කඩාගෙන ඇවිත් කිරි හදලා බොනවා.ඒ කාලේ ගමේ හැම ගෙදරකම මිදුලේ පුංචි බෝට්ටුවක් ඔරුවක් නවත්තලා තිබුණා. හැම ගෙදරකම මිදුලේ මාදැලක් එළලා තිබුණා. මිනිස්සු මේ මාදැල් වියන එක, ගැට දිග අරින එක එදා අපිට සුපුරුදු දසුනක්. ඇතැම් ගෙයක පරාලවල විශාල ඔරු කඳක් එල්ලා තිබුණා. ගමේ වැඩි දෙනෙක් හවහට මූදු ගියා. උදේට වැල්ලට ගොඩ බැහැලා මාළු වික්කා. අපේ කරදඬු උස් මහත් වෙනකොට බලාගෙන ඉඳිද්දීම මේ ගම වෙනස් වුණා.වරාය වැඩ පොළක් බවට පත් වුණාම මූදු ගිය ධීවර පවුල්වල තරුණයෝ වරායේ වැඩට යන්න එන්න පටන් ගත්තා. රේල්ලුවේ, කොළඹ විවිධ කම්හල්වල රැකියාවලට යන්න පටන් ගත්තා. අලුත් පරම්පරාව ධීවර රස්සාවෙන් ක්‍රමයෙන් ඈත් වෙන හැටි අපි බලාගෙන හිටියා.” ඔහු කියනවා.හැන්දෑවට වෙරළේ සෙල්ලම් කළ අපි මෝදර අපේ ගෙවල් ළඟ තිබුණු පිට්ටනියටත් සෙල්ලම් කරන්න යනවා. යාළුවොත් එක්ක ගුස්ති අල්ලනවා. දවසක් මගේ යාළුවෙක් සමඟ බොක්සිං ගහන්න ගිහින් මගේ නහය කැඩෙන්නට ඒ ළමයා අතින් මට පාරක් වැදුණා. එදායින් පස්සේ බොක්සිං ගහන්න ගියේ නෑ.මට ඕනෑම ගායකයකුගේ හඬින් ගී ගයන්න පුළුවන්. හොඳට චිත්‍ර අඳින්න පුළුවන්. සිංහල මාධ්‍ය පාසලේ ඉඳලා ද ලා සාල් පාසලේ ඉංගී‍්‍රසි මාධ්‍යයෙන් ඉගෙන ගන්න ගියාම මට ටිකක් ඉංගි‍්‍රසිය අල්ලා ගන්න අමාරු වුණා. හිටපු සුදු කොල්ලෝ අපිට හිනා වුණා. ඒත් මම වෑයමින් බොහොම ඉක්මනට තනියම පොත් පත් කියවලා ඉංගි‍්‍රසිය හදා ගත්තා. ඉතාම ඉක්මනින් මම සුදු ළමයින්ට වඩා හොඳට ඉංගි‍්‍රසි භාෂාව අල්ලා ගන්නට සමත් වුණා.පුංචි කාලේ පටන්ම මම පොත් පත් කියවන්නට කැමතියි. ශේක්ස්පියර් මගේ පි‍්‍රයතම ලේඛකයා බවට පත් වුණේ ඉබේමයි. බොහෝම උත්සාහයෙන් මේ පත පොත තනියම කියවලා දහ පාරක් විතර ශබ්දකෝෂය පෙරළ පෙරළා බලමින් වචනයෙන් වචනය තේරුම් ගන්නට උත්සාහ කළා. මම “මැක්බත්” “ඔතෙලෝ” “මර්චන්ට් ඔෆ් වෙනිස්” වගේ ලොකු ලොකු පොත් කියවනවා දැකලා මගේ පන්තියේ හිටපු බර්ගර් ජාතික යාළුවො “හා උඹ දැන් ශේක්ස්පියර්ගේ පොතුත් කියවනවා ඈ! තේරෙනවද හොඳට කියලා අහනවා.මමත් “නැතුව? හොඳට තේරෙනවා.” කියලා ලොකු මිනිහා වගේ කියනවා. ඇත්තටම පළමු වතාවේ නම් මෙලෝ දෙයක් තේරෙන්නේ නෑ. ඒත් මට තියෙන්නෙ පුදුම උනන්දුවක්නේ. දෙවැනි තුන්වැනි වතාවට කියවන විට හොඳට තේරෙනවා.1956 දී මම සාමාන්‍ය පෙළ විභාගෙට ලිව්වා. ඒ අතරේ ආණ්ඩුවෙන් පවත්වාපු ලඝු ලේඛණ විභාගෙට තනිවම ඉගෙන ගෙන පෙනී හිටියා. මට මිනිත්තුවකට වචන 80 ක් ලියන්නට හැකි වුණා. ඒ බව සඳහන් කළ වටිනා සහතිකයකුත් ලැබුණා. ඒ කාලෙ රැකී රක්ෂා කාර්යාලයේ ලියා පදිංචි වුණාම අපේ සුදුසුකම්වලට ගැළපෙන රැකියා සඳහා කැඳවීම් කරනවා. මමත් එතැන ලියාපදිංචි වුණා. මටත් සම්මුඛ පරීක්ෂණයකට කැඳවීමක් ලැබුණා. මගේ සහතිකය දැකලා මාව පරීක්ෂා කළ සුදු මහත්තයා පසුදා සිටම සේවයට වාර්තා කරන්නැයි කීවා. ඒ අනුව 1958 දී මම විදුලි දෙපාර්තමේන්තුවේ ඉංගී‍්‍රසි ලඝු ලේඛකයකු විදිහට වැඩ භාරගත්තා.වැඩට ගිය මුල් දවසේම මට පරණ කට්ටිය හොඳ ලණුවක් දුන්නා. මමත් ඒක හොඳට කාලා ඇවිත් පහුවදා ඉඳලාම යාළුවන්ට පුංචි පුංචි ලණු දුන්නා. අවුරුදු දෙකක් මම එතැන සේවය කළා. ඒ ගත කළ දෑවුරුද්ද අපි විහිළු තහළු කරමින් හරි සතුටෙන් ගත කළා.ටෝනිලා පදිංචිව සිටි මෝදර නිවෙස ආසන්නයේ පැරැණි පන්සලක් තිබුණා. කතෝලිකයකු වුවත් ටෝනි මේ පන්සලට නිතරම ආවා ගියේ පන්සලේ පොත් රාක්කවල තිබු පියදාස සිරිසේනගේ පොත් කියවීමටයි. පන්සලේ නායක හාමුදුරුවන් පාලි උගන්වන බව ආරංචි වුණාම ටෝනිත් උන්වහන්සේගෙන් පාලි ඉගෙන ගත්තා. සිංහල නවකතා කියවීමට ද භාෂා ඥානය වර්ධනය කරගැනීමට ද රුචි වූ ටෝනි ස්වෝත්සාහයෙන්ම ඉංගී‍්‍රසි මෙන්ම සිංහල භාෂා ඥානයත් වර්ධනය කරගත්තා.ටෝනි ගේ පියා ගේ බාල සොහොයුරකු වූ ජෝසෆ් නිකලස් සිල්වා දක්ෂ චිත්‍ර ශිල්පියෙක්. ඒ වගේම ඡායාරූප ශිල්පියෙක්. බාප්පාත් ටෝනිගේ චරිතය වර්ධනය සඳහා බලපෑ එක් පුද්ගලයෙක්. පුංචි ටෝනි මනප්පුවා ලෙස මෙන්ම අයියා රැලෙක්ස් හිට්ලර් ලෙස වෙස් ගන්වා ජෝශප් බාප්පා සිය බොක්ස් කැමරාවෙන් පිංතූර ගත් හැටි ඔහුට මතකයි.ජෝශප් බාප්පා ගේ ආභාසයෙන් රැලෙක්ස් අයියා ඡායාරූපකරණයටත් ග්‍රැෆික් මෝස්තර ශිල්පයටත් යොමු වුණා. අයියා ඥානාර්ථ ප්‍රදීපය පත්තරේ වැඩ කරන කාලේ මම ඒ පත්තරේට ලිපි ලිව්වා. ඒ “තේජසිරි ප්‍රසංසා” යන නමින්. මගේ දහතුන් වැනි උපන් දිනේට තාත්තා මට තෑගි දුන්නේ ජී. තියඩෝර් පෙරේරා මහත්තයාගේ සිංහල ව්‍යාකරණ පොත.ලිපි ලේඛනවලදී නිවැරැදි භාෂා භාවිතයට මට මේ පොත බොහොම ප්‍රයෝජනවත් වුණා. මම බී. ඒ. ඩබ්ලියු ජයමාන්න අධ්‍යක්ෂණය කළ ‘වනලිය’ චිත්‍රපටය ගැන ඥානාර්ථ ප්‍රදීපයට ලියු විචාරයට ඒ කාලෙ ඉහළම පාඨක ප්‍රතිචාරයක් ලැබුණා.මම මුලින්ම චිත්‍රපටයක් බලන්න ගියේ අපේ ආච්චි එක්ක. ආගමික චිත්‍රපටයක් වූ එහි නම “අ සෝංග් ඔෆ් බර්නදෙත්” මේ චිත්‍රපටය පෙන්නුවේ මරදානේ ඔලිම්පියා ශාලාවේ. චිත්‍රපටයේ තිරයේ දේව මෑණියන් ගේ පිංතූරය වැටෙන හැම වෙලාවෙම ආච්චිත් දණගහගෙන මාවත් දණගස්සවලා ඔරසන් කියනවා. ඉන් පස්සේ මගේකටට බනිස් කෑල්ලක් ඔබනවා. ආච්චිගේ හිතේ ඇත්තටම දේව මෑණියෝ අපි ඉදිරියේ ප්‍රාදුර්භූත වෙලා කියලා.” ටෝනි හඬ නඟා හිනා වෙනවා.“අයියාගේ ඇඳුනුම්කම නිසා මම ආතර් යූ අමරසේන හඳුනා ගත්තා. ඔහු එවකට “ලංකා චලන චිත්‍ර” සිනමා පත්තරේට සම්බන්ධ වෙලා හිටියා. දවසක් ඔහු මගෙන් ඇහුවා චිත්‍රපටයක රඟපාන්න කැමති නැද්ද කියලා. කවුද අකැමැති මම පැනලා “හා” කිව්වා. ඔහු මාව සිරිසේන විමලවීර මහත්තයාට අඳුන්වලා දුන්නා. ඔහු අධ්‍යක්ෂණය කළ “පුංචි අම්මා” චිත්‍රපටයේ මටත් පොඩි චරිතයක් ලැබුණා. චිත්‍රපටය රූගත කළා. ඒ 1958 දී. ප්‍රදර්ශනය කරන්න කලින් හදිසියේම විමලවීර මාස්ටර් අභාවප්‍රාප්ත වුණා. අනේ මගේ චිත්‍රපටය කවුරුවත් නොදැකම අහෝසි වෙලා ගියා.ඉන් පස්සේ ආචාර්ය ලෙස්ටර් ජේම්ස් පීරිස් මහත්තයාගේ ගම්පෙරළිය චිත්‍රපටයට සම්බන්ධ වෙන්නට මට අවස්ථාව ලැබුණේ ආතර් යූ අමරසේන ගේ මැදිහත් වීමෙන්. මට ගම්පෙරළියේ බලදාසගේ චරිතය ලැබුණා. ඉන් පසුව ලෙස්ටර් පීරිස් මහත්තයාගේ දෙලොවක් අතර චිත්‍රපටයේ නිශ්ශංක ගේ චරිතය ලැබුණා. ආචාර්ය ලෙස්ටර් ගේ හැම චිත්‍රපටයකම චරිතයක් ලැබුණා. මම එන්න එන්නම කාර්යබහුල වුණා. අවුරුදු දහයක් සේවය කරලා රැකියාවෙන් ඉවත් වෙලා මම පූර්ණ කාලීනව රංගනයෙහි නියැළුණා.ඒ වන විට මේ රටේ සුවහසක් තරුණියන් ගේ හදවත්වල සිහින කුමාරයා බවට පත්ව සිටි මේ කඩවසම් නළුවාගේ අතගන්නට සැබැවින්ම භාග්‍යවත් වුණේ අලුත්කඩේ සිරිමා වික්‍රමසූරිය නම් වූ සුන්දර යුවතියයි. කලක පටන් පෙමින් බැඳී සිටි ටෝනිත් සිරිමාත් යුග දිවි ඇරැඹුවේ 1962 ද.ඔහු හොඳම නළුවාට දක්ෂතම නළුවාට හොඳම තිර කතා රචකයාට හිමි සම්මාන රාශියක් ලබා තිබෙනවා. ඒ සියල්ල අතරින් මුල් වරට ඔහුට ගම්පෙරළියේ බලදාස ගේ චරිතය වෙනුවෙන් එක්සත් කලා රසික සංගමයෙන් පුදන ලද සම්මානය ඉතා නිකැලැල් අවංක සම්මානයක් ලෙස ඔහුගේ මතකයේ සටහන්ව තිබෙනවා.අහසින් පොළොවට චිත්‍රපටයේ රංගනය උදෙසා මෙරට ප්‍රථම ජනාධිපති සම්මානයෙන් ඔහු පුදනු ලැබුවා. ජනාධිපති සම්මාන, ස්වර්ණ සංඛ සම්මාන, ඕ සී අයි සී ටෙලි සම්මාන මෙන්ම ජනතා සම්මාන රාශියක් ලබා තිබුණත් හෙළ සිනමාව හා සෘජුවම බැඳී පවතින සරසවි සම්මානයක් මෙතෙක් තමාට හිමි නොවීම පිළිබඳ ටෝනි ගේ සිත තුළ තියෙන්නේ පුංචි කනගාටුවක්. ගෙවී ගිය අතීතය දෙස ආපසු හැරී බලන විට ජීවිතය පිළිබඳ පසුතැවීමට කිසිවක් නැතැයි අද ඔහු සිතනවා.සුමිත්‍රා පීරීස් මහත්මිය ගේ අලුත්ම චිත්‍රපටය “වෛෂ්ණානි” හි තිර රචනය කළ ටෝනි මේ දිනවල ඔහු විසින් පරිවර්තනය කරන ලද දොළොස් වැනි රාත්‍රිය නැවත සංස්කරණය කරමින් සිටිනවා. ජීවිතයේ ඉතිරි කාලය සම්පූර්ණයෙන්ම වේදිකා රංගනයට කැප කරන්නට පෙරුම් පුරමින් සිටින ටෝනි ගේ අදහස කවදා හෝ මිය යන්නට පෙර ශේක්ස්පියර් විසින් රචිත නාට්‍ය තිස් අටම කියවා රස විඳින්නටයි.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=ay1203043</link>
    <topic>වෙළෙඳ පොළ පහළ ගියත් එයිට්කන් ස්පෙන්ස්</topic>
    <author>තාරක වික්‍රමසේකර</author>
    <content>පසුගිය සතියේ දින කිහිපයක් වෙළෙඳ පොළ ඉහළ ගිය ද මේ සතියේ යළිත් වෙළෙඳ පොළ පහළ ගියේය. එසේ වුවත් සැලකිය යුතු ලෙසින් මිල ඉහළ ගිය හා සැලකිය යුතු ලෙසින් මිල පහළ ගිය සමාගම් රැසක් දක්නට තිබුණි. මිල ඉහළ යාම් අතුරින් කැපී පෙනුණේ හරිස්චන්ද්‍ර සමාගමයි.පෙර දින රුපියල් 2475 කට අලෙවි වූ සමාගමේ කොටසක මිල එදින රුපියල් 2900 ක් දක්වා රුපියල් 475 කින් මිල ඉහළ ගියේය.ලංකා අශෝක් ලේලන්ඩ් කොටසක මිල රුපියල් 2716.70 සිට රුපියල් 2800 දක්වා රුපියල් 83.30 කින් ඉහළ ගියේය. මර්චන්ට් ෂිපින්ග් කොටසක මිල රුපියල් 225.00 සිට රුපියල් 299.00 ක් දක්වා රුපියල් 74 කින් ඉහළ ගියේය.ඔටෝඩ්‍රොම් කොටසක මිල ද රුපියල් 850 සිට 900 ක් දක්වා රුපියල් 50 කින් ඉහළ ගියේය. මිල පහළ යාම් අතුරින් කැපී පෙනුණේ සෙරන්ඩිබ් බෑන්ඩ් සමාගමයි. පෙර දින රුපියල් 2500 කට අලෙවි වූ සමාගමේ කොටසක මිල එදින රුපියල් 1250 ක් දක්වා පහළ ගියේය. පෙර දිනට සාපේක්ෂව මිල 50% ක පහළ යාමක් පෙන්නුම් කරමිනි.සෙලිසින්ග් සමාගමේ කොටසක මිල රුපියල් 1500 සිට 1095.10 ක් දක්වා පහළ ගියේ රුපියල් 404.90 ක මිලක් පහළ යාම පෙන්නුම් කරමිනි. පැරගන් කොටසක මිල පෙර දින රුපියල් 1900 කට අලෙවි වූ නමුත් සඳුදා රුපියල් 1500 ක් දක්වා පහළ ගියේය. ඒ පෙර දිනට සාපේක්ෂව රුපියල් 400 ක මිල පහළ යාමකි. එලායන්ස් සමාගමේ කොටසක මිල රුපියල් 690 සිට රුපියල් 606 ක් දක්වා රුපියල් 84 කින් පහළ ගියේය. අවිවා එන් ඩී බී රුපියල් 54.70 කින් ද සිලොන් බෙවරේජස් රුපියල් 395 සිට රුපියල් 305 ක් දක්වා රුපියල් 90 කින් ද කළම්ඹු ෆාමසි රුපියල් 900 සිට 806.20 ක් දක්වා 94.10 කින් ද පහළ ගියේය. නුවරඑළිය රුපියල් 1119.90 සිට රුපියල් 1050.00 ක් දක්වා රුපියල් 69.90 කින් ද පහළ ගියේය. එච් ඩී එෆ් සී රුපියල් 1180 සිට 1085.90 ක් දක්වා රුපියල් 94.10 කින් පහළ ගියේය.ඊ බී ක්‍රෙසි කොටසක මිල රුපියල් 1100 සිට රුපියල් 750.60 ක් දක්වා රුපියල් 349.40 කින් පහළ ගියේය.බ්ලු ඩයමන්ඩ් (ඡන්ද බලය රහිත), පෑන් ඒෂියන් පවර්, පී සී හවුස් සිට්රස් වස්කඩුව මිලියනය ඉක්මවා කොටස් අලෙවි වූ සමාගම් ය. 28 වැනිදා අඟහරුවාදා සිදුවූ වැදගත්ම සිදුවීම වූයේ එයිට්කන් ස්පෙන්ස් සමාගමේ කොටස් 44069412 ක් අලෙවි වීමය. මිලියනය ඉක්මවා කොටස් අලෙවි වූ සෙසු සමාගම් අතර ඇස්කොට් හෝල්ඩින්ග්ස්, පී සී හවුස්, සමාගම් විය. දිනයේ මිල ඉහළ ගිය සමාගම් අතර සෙරන්ඩිබ් ලෑන්ඩ් සමාගම මුල් තැනක් ගත්තේය. පෙර දිනට වඩා රුපියල් 550 කින් සමාගමේ කොටස් මිල ඉහළ ගියේය. නුවරඑළිය, රේණුකා සිටි හොටල්, සිලෝන් බෙවරේජස් මිල ඉහළ ගිය සමාගම්ය. එමෙන්ම පැරගන් සමාගමේ කොටසක මිල ද රුපියල් 250 කින් ඉහළ ගියේය.මිල පහළ ගිය සමාගම් අතර කළම්ෂෝ සමාගම මුල් තැනක් ගත්තේය. පෙර දින රුපියල් 2699.90 කට අලෙවි වූ සමාගමේ කොටසක මිල එදින රුපියල් 2299.00 ක් දක්වා රුපියල් 400.90 කින් මිල පහළ ගියේය. ගනුදෙනු සංඛ්‍යාව සඳුදා 7036 ක් හා අඟහරුවාදා 6031 ක් ලෙස දැක්විණි. මිලංකා හා සමස්ත කොටස් මිල දර්ශකය පහළ ගොස් තිබුණු අතර සඳුදා ඒකක 5476.59 ක් වූ සමස්ත කොටස් මිල දර්ශකය අඟහරුවාදා ඒකක 5431.67 ක් දක්වා පහළ ගියේය. මිල දර්ශකය සඳුදා ඒකක 4753.39 ක්වූ අතර අඟහරුවාදා එය ඒකක 4719.43 ක් දක්වා පහළ ගියේය. කෙමනෙක්ස් සමාගම කොටසකට ශත 75 ක් ලාභාංශ ලෙස ගෙවනු ලබන බවට නිවේදනය කර තිබුණි.වෙළෙඳ පොළ පහළ ගියත් සමාගම් කිහිපයක් වෙළෙඳ පොළට අලුතින් එක්වීමට අයැදුම්පත් කැඳවනු ලබන බවට කොටස් වෙළෙඳ පොළ ආරංචි මාර්ග පැවසීය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203041</link>
    <topic>ආසියාවේ ආශ්චර්යය කරා යන ගමනට</topic>
    <author/>
    <content>ආසියාවේ ආශ්චර්යය කරා යන ගමනට ශ්‍රී ලංකා වාස්තු විද්‍යාඥයින්ගේ ආයතනයෙහි සභාපති වරලත් වාස්තු විද්‍යාඥ රන්ජන් නඩේසපිල්ලෙයි සභාව අමතමින්.ශ්‍රී ලංකා වාස්තු විද්‍යාඥයන්ගේ ආයතනයෙහි 30 වන වාර්ෂික සැසි වාරයෙහි සමාරම්භක උත්සවය පෙබරවාරි මස 22 වැනිදා බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්විණි. ජාත්‍යන්තර මූල්‍ය සංස්ථාවේ ජ්‍යෙෂ්ඨ අමාත්‍ය ආචාර්ය සරත් අමුණුගම, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ඇතුළු ඇමැතිවරු ඊට එක්ව සිටියහ. විශේෂිත ආරාධිතයන් වූයේ, නගර සැලසුම්කරණයෙහි විශේෂඥයකු වන ඩෙන්මාර්ක් ජාතික සම්මානනීය වාස්තු විද්‍යාඥ යාන් ගේල් සහ නෙදර්ලන්ත ජාතික මහාචාර්ය ෆ‍්‍රැන්ස් වැන් ඩ වර්ෆ් ය.වාර්ෂික සැසි වාරය උත්සවාකාරයෙන් විවෘත කිරීමෙන් පසු ‘ශ්‍රී ලංකාවේ පුනර්ජීවය, වාස්තු විද්‍යාඥයා හා නිර්මිත පරිසරය’ යන මෙවර නිල තේමාව නිවේදනය කරන ලදී.මනාව තෝරාගත් මෙම තේමාව පිළිබඳව අදහස් දක්වමින් ශ්‍රී ලංකා වාස්තු විද්‍යාඥයින්ගේ ආයතනයෙහි සභාපති වරලත් වාස්තු විද්‍යාඥ රන්ජන් නඩේසපිල්ලෙයි මහතා පැවසූයේ ‘රජයේ අභිප්‍රාය වන්නේ ශ්‍රී ලංකාව ආසියාවේ ආශ්චර්යය බවට පත් කිරීමයි. මෙ සඳහා නිර්මිත පරිසරය මනාව සංවිධානය, නිර්මාණය සහ ගොඩනැඟිය යුතුයි. සෞන්දර්යාත්මක බව සහ සුන්දරත්වය හැරුණු කොට මිනිසුන්ගේ මානුෂීය, සංස්කෘතික සහ සමාජීය යන අවශ්‍යතා රැසක් සලකා බැලීම සඳහා පවතී. මෙම සියලුම කරුණු ඉදිකිරීමකදී සැලකිය යුතු වේ. රජයේ අභිප්‍රායන් ඉටු වන්නේ මෙම සියලුම කරුණු නිර්්මිත පරිසරය හා ගැළපෙන්නේ නම් පමණි. මෙම නිර්මිත පරිසරය වෘත්තිය අයුරින් නිර්මාණය වන්නේ නම් අපට ආසියාවේ ආශ්චර්යය බවට පත් විය හැකි ය” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203042</link>
    <topic>ෂැංග්‍රිලා තවත් සුපිරි හෝටලයකට</topic>
    <author/>
    <content>ෂැංග්‍රිලා තවත් සුපිරි හෝටලයකටචහොං කොංහි හෝටල් සහ රිසෝර්ට් සමූහයක් වන ෂැංග්‍රි-ලා විසින් ශ්‍රී ලංකාවෙහි ස්වභාව සෞන්දර්ය සහ සංස්කෘතිය උරුමයන් අතින් පොහොසත් දකුණුබඩ වෙරළ ආසන්නයෙහි ඉදිකිරීමට නියමිත රිසෝර්ට් සඳහා මුල්ගල තැබීය. අක්කර 145ක පමණ භූමි භාගයක ඉදිවන මෙම ෂැංග්‍රි-ලාස් හම්බන්තොට රිසෝර්ට් ඇන්ඩ් ස්පා, කොළඹ ෂැංග්‍රි-ලා හෝටලයේ ඉදිකිරීම් කටයුතුවලට සමගාමීව සිදුවේ.හම්බන්තොට රිසෝර්ට් සහ ස්පා විශාල ගොල්ෆ් ක්‍රීඩාංගණයකට සශ්‍රීක පොල් වගාවකට සහ අලංකාර වැලි වැටියකට ද මැදිව පිහිටයි. නිසංසල මුහුදු තීරය දිගේ ඉදිවන මෙම හෝටල් සංකීර්ණය කාමර 315කින් සමන්විත අතර එයට වර්ග මීටර් 50 සිට වර්ග මීටර් 250 ප්‍රමාණයේ සුපිරි තත්ත්වයේ කාමර 24ක් ද ඇතුළත්ය. මෙම සෑම කාමරයක්ම සිසිල් මුහුදු සුළඟේ පහස බිඳිය හැකි ආකාරයේ විවෘත සඳලුතලවලින් ද යුක්තවීම සුවිශේෂීය.ආරම්භයේ සිටම දේශීය ප්‍රජාව සමඟ සම්පූර්ණයෙන්ම ඒකාබද්ධව කටයුතු කරන අතර රැකියා අවස්ථාවන් ලබාදීමත් යටිතල පහසුකම් සංවර්ධනයත් ඒ සමඟම සිදු වේ. ඊට අමතරව මේ හෝටල් දෙක මඟින්ම ෂැංග්‍රි-ලාහි Care for People ව්‍යාපෘතියට දායක වන අතර ඒ හරහා දේශීය ළමා සංවිධාන සමඟ එක්ව සෞඛ්‍යය හා අධ්‍යාපනය නඟාසිටුවීම සම්බන්ධයෙන් කටයුතු කරනු ලබයි. මෙමඟින් පාසල් උපාංග, යටිතල පහසුකම් ඉහළ නැංවීම, සනීපාරක්ෂාව හා පෝෂණය ආදී අවශ්‍යතා සපුරා ලනු ලබන අතර ඒ සඳහා සුදුසු පාසල් තෝරාගැනීමේ කාර්යයේ ෂැංග්‍රි-ලා හෝටල් සමූහය මේ වන විට නිරතව සිටී. හම්බන්තොට ප්‍රදේශයේ මෙම පාසල්, පන්සල අවට, ධීවර වරාය සහ ගොවිපොළවල් ආශ්‍රිත ගම්මානයන්ගෙන් තෝරා ගන්නට නියමිත සේම මෙම ව්‍යාපෘතිය හරහා එම සිසුන්ගේ මාපියන් සහ පවුල් සමඟ ද සමීපව කටයුතු කෙරෙනු ඇත.මෙම හෝටල් දෙක සඳහාම ප්‍රධාන වශයෙන් රැකියා සඳහා දේශීය කාර්යමණ්ඩලයක් පත්කරනු ලබන අතර ඔවුන් සඳහා ‘ආගන්තුක සත්කාරක පුහුණු වැඩසටහන’ ක්‍රියාත්මක කිරීමට නියමිතය. සාර්ථකව පාඨමාලාව අවසන් කරන පිරිස ශ්‍රී ලංකාවේ සේවා කටයුතු ආරම්භ කරනා තුරු ෂැංග්‍රි-ලා හෝටල් ජාලයේ සේවාවන් සඳහා අනුයුක්ත කරනු ලබයි.ෂැංග්‍රි-ලා ඉන්වෙස්ට්මන්ට් හි අධ්‍යක්ෂ සජාඩ් මවුසුන් Kerry සමූහයේ නියෝජ්‍ය සභාපති ජෝර්ජ් යොන්ග්- බූන් ඉයෝ, ෂැංග්‍රි ලා ඒෂියා සභාපති ක්වොක් කුන් ඉයන්, කථානායක චමල් රාජපක්ෂ, පාර්ලිමේන්තුª මන්ත්‍රී නාමල් රාජපක්ෂ, ෂැංග්‍රි ලා ඒෂියා විධායක අධ්‍යක්ෂ මධු රාමචන්ද්‍ර රාඕ මහත්වරුන් හම්බන්තොට ෂැංග්‍රිලා රිසෝට් පිළිබඳ මාධ්‍ය දැනුවත් කිරීමට එක්වෙමින්.කොළඹ ෂැංග්‍රිලා රිසොට් සඳහා මුල්ගල තැබුණේ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි. නියෝජ්‍ය ඇමැති ලක්ෂ්මන් යාපා අබේවර්ධන, කොළඹ පුරපති ඒ.ජේ.එම්.මුසම්මිල් මහත්වරුන් ඇතුළු ආරාධිතයෝ මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203043</link>
    <topic>ට්‍රයම්ෆ් විකිණුම් සමුළුව උත්කර්ෂවත් අන්දමින්</topic>
    <author/>
    <content>ට්‍රයම්ෆ් විකිණුම් සමුළුව උත්කර්ෂවත් අන්දමින්ට්‍රයම්ෆ් ඉන්ටර්නැෂනල් ලංකා සමාගමේ වාර්ෂික විකිණුම් සමුළුව පසුගියදා කොළඹ උත්කර්ෂවත් අන්දමින් පැවැත්විණි. ලාස් වේගාස් තේමාව යටතේ පැවත්වුණු සමුළුව සඳහා ට්‍රයම්ෆ් බෙදා හැරීමේ ජාලයේ සාමාජිකයන් හා ඉහළ සාර්ථකත්වයක් දැක්වූ දිවයින පුරා සිල්ලර කොටස්කරුවන් රැසක් සහභාගි වූහ.එහිදී දිවි හා සීබ්‍රා මෝස්තරයෙන් නිර්මිත නවතම ට්‍රයම්ෆ් නිෂ්පාදන පෙළ වන Wild &amp; Sexy T-Shirt Bra collection  එළි දැක්විණි. විශිෂ්ටතම විකිණුම් දැක්වූ බෙදා හැරීමේ නියෝජිතයින් ඇගැයීමට පාත්‍ර කරමින් පැවැත්වූ සම්මාන ප්‍රධානෝත්සවය ද සමුළුව අතරතුරේදී පැවැත්විණි. NOLIMIT දිවයිනේ ප්‍රධානතම වෙළඳසල් ජාලයන් අතරින් හොඳම විකිණුම් හවුල්කරුට හිමි රන්සම්මානය දිනාගත් අතර ගාල්ල ඩබ්ලිව්. කේ. අමරජීව විසින් 2011 වසරේ හොඳම බෙදා හැරීමේ නියෝජිතයාට හිමි සම්මානය දිනා ගනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203044</link>
    <topic>ජනශක්ති - යුනියන් බැංකුව අත්වැල් බැඳගනියි</topic>
    <author/>
    <content>ජනශක්ති - යුනියන් බැංකුව අත්වැල් බැඳගනියිජනශක්ති ඉන්ෂුවරන්ස් සමාගම හා යුනියන් බැංකුව අතර ගිවිසුමක් අත්සන් කෙරුණු අතර එම ගිවිසුමට අනුව යුනියන් බැංකුවේ පාරිභෝගිකයින්ට ජනශක්ති රක්ෂණ ආවරණ පහසුවෙන් ලබාගැනීමට අඅවස්ථාව සැලසෙයි.ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් සහ යුනියන් බැංකුවේ අධ්‍යක්ෂ සහ ප්‍රධාන විධායක නිලධාරි අනිල් අමරසූරිය යන මහත්වරු අදාළ අවබෝධතා ගිවිසුමට අත්සන් තැබූහ.යුනියන් බැංකුවේ අධ්‍යක්ෂ සහ ප්‍රධාන විධායක නිලධාරි අනිල් අමරසූරිය මහතා ප්‍රකාශ කර සිටියේ එකම වහලක් යටදී මූල්‍ය සේවා රැසක් සමඟින් ගනුදෙනුකරුවන්ට උපරිම සේවාවක් ලබාදෙන ස්ථානයක් තම බැංකුව පත්කර ඇති බවයි. පසුගියදා තම බැංකුවේ ප්‍රධාන කාර්යාලය නව ගොඩනැඟිල්ලකට රැගෙන ගිය අතර නව කාර්යාලය මඟින් තම සේවා වඩාත් පුළුල්ව ක්‍රියාත්මක කිරීමට හැකි වන බව ඒ මහතා පෙන්වා දුන්නේ ය.සුළු සහ මධ්‍ය පරිමාණයේ ව්‍යවසායකයන්ට නිසි මූල්‍ය සේවා සලසන බැංකුවක් වන යුනියන් බැංකුව අඛණ්ඩව සිය පාරිභෝගිකයින් තෘප්තියට පත්කරන සේවා සපයන අතර නව ගිවිසුම මඟින් එය තවත් පුළුල් වනු ඇතැයි ඒ මහතා තවදුරටත් පැවසුවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203045</link>
    <topic>ප්‍රයිම් ග්‍රාමීන් මයිකෝ ෆිනෑන්ස්</topic>
    <author/>
    <content>ප්‍රයිම් ග්‍රාමීන් මයිකෝ ෆිනෑන්ස්ප්‍රයිම් ග්‍රාමීන් මයික්‍රෝ ෆිනෑන්ස්හි සභාපති බී. පේ‍්‍රමලාල් මහතා ප්‍රයිම් ග්‍රාමීන් ඊසි ලෝන් ණය ව්‍යාපෘතියේ පළමු ණය මුදල් නිකුතුවට සහභාගි වෙමින්. ප්‍රයිම් ග්‍රාමීන් මයික්‍රෝ ෆිනෑන්ස්හි අධ්‍යක්ෂ රුවන් ගාල්ලගේ සහ අධ්‍යක්ෂ ප්‍රධාන විධායක නිලධාරී චමින්ද ප්‍රභාත් මහත්වරු ද මෙහි වෙති.ආර්ථික අපහසුතාවන්ගෙන් පීඩාවට පත් කාන්තාවන් සඳහා සුළු ව්‍යාපාරික ණය නිකුත් කරමින් වසර දොළහක කාලයක් පුරා රටේ සංවර්ධනය උදෙසා සුවිශේෂි මෙහෙවරක් ඉටු කරනු ලැබු ප්‍රයිම් ග්‍රාමීන් මයික්‍රෝ ෆිනෑන්ස් ලිමිටඩ් සිය වෙළෙද ලකුණ නව මුහුණුවරකින් හඳුන්වාදීම පසුගියදා සිදුකරන ලදී. ලාංකීය පවුල් ඒකකයේ ආර්ථිකය ශක්තිමත් කිරීමේ කාර්යයට උරදීමට අමතරව සමාජ සත්කාර්යයන් උදෙසා ද සිය අවධානය යොමු කර සිටින ප්‍රයිම් ග්‍රාමීන් මයික්‍රෝ ෆිනෑන්ස් ලිමිටඩ් “අඳුර දුරලන සොඳුරු මෙහෙවර” යන තේමා පාඨය සිය වෙළෙඳ ලකුණ සමඟ යොදා ගනිමින් එම අරමුණ වඩාත් අර්ථ ගන්වා ඇත.ඕනෑම බැංකුවක ජංගම ගිණුමක් පවත්වාගෙන යන කෙනෙකුට ඔවුන්ගේ ව්‍යාපාර වර්ධනය කරගැනීම උදෙසා ලබා දෙන ඇප රහිත සුවිශේෂි ව්‍යාපාරික ණය ව්‍යාපෘතියක් හඳුන්වා දීම ද එදිනම සිදුකරන ලදී.ජංගම ගිණුම් හිමි සුළු හා මධ්‍ය පරිමාණ ව්‍යාපාරිකයන් සඳහා දින තුනක් ඇතුළත ඉතා පහසුවෙන් හා කඩිනමින් ණය මුදලක් ලබාගැනීමට අවස්ථාව සැලසීම අරමුණු කරගත් “ප්‍රයිම් ග්‍රාමීන් ඊසි ලෝන්” හඳුන්වා දුන්බව ප්‍රයිම් ග්‍රාමීන් මයික්‍රෝ ෆිනෑන්ස් ලිමිටඩ්හි අධ්‍යක්ෂ, ප්‍රධාන විධායක නිලධාරී චමින්ද ප්‍රභාත් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203046</link>
    <topic>කැල්ටෙක්ස් සමාගමෙන් ෆෝ විල් සඳහා</topic>
    <author/>
    <content>කැල්ටෙක්ස් සමාගමෙන් ෆෝ විල් සඳහාකැල්ටෙක්ස් සමාගම ස්පොර්ට් යුටිලිටි, ස්පෝර්ට් ඇක්ටීවිට්, පික් අප් රථ හා ජීප් රථ සඳහා විශේෂයෙන් නිපදවන ලද නව පරම්පරාවේ ඩීසල් එන්ජින් ලිහිසි තෙල් වර්ගයක් වන ඩෙලෝ ස්පෝර්ට් සින්තටික් බ්ලෙන්ඩ් SAE 10W - 30 පසුගියදා ලංකාවට හඳුන්වා දුන්නේය.ඩීසල් එන්ජින් වල වඩාත් ඉහළ ක්‍රියාකාරිත්වය ලබාදීම පිළිබඳ වූ උසස් තත්ත්ව පරීක්ෂණ ගණනාවකින් ඉහළින්ම සමත් වූ මෙම නිෂ්පාදනය ඇමෙරිකන් පෙට්රෝලියම් ආයතනය විසින් ප්‍රමිති සහතික කර ඇත.ලිහිසි තෙල් ක්ෂේත්‍රයේ දැවැන්තයා ගේ අනර්ඝතම තත්ත්වයේ නව නිෂ්පාදනය දේශීය වෙළෙඳ පොළට හඳුන්වා දීමත් සමඟම ශ්‍රී ලංකාවේ ඩීසල් වාහන හිමියන්ට ඉතා උසස් ක්‍රියාකාරිත්වයේ අඩු දුස්ස්‍රාවීතාවයෙන් යුත් මෙම ලිහිසි තෙල් ස්පොර්ට් යුටිලිටි වාහන සඳහා යොදා ගැනීමට වාසනාව ලැබී ඇත.මේ නව නිෂ්පාදනය එළි දැක්වීම් මඟින් මෝටර් වාහන කර්මාන්තයේ වියදම් කාර්යක්ෂමව අවම කරගැනීමට සහ උසස් ක්‍රියාකාරිත්වයක් ලබාදීමට අප විසින් දරන කැපවීම විදහා දක්වන අතර මීළඟ පරම්පරාවේ තාක්ෂණයට උචිත නව නිෂ්පාදන හඳුන්වා දෙමින් වෙළෙඳපොළේ ප්‍රමුඛයා වශයෙන් කටයුතු කිරීමටත් අපට හැකි වනු ඇත” යනුවෙන් ෂෙව්රන් ලුබිරිකන්ට් ලංකා සමාගමේ කළමනාකරණ අධ්‍යක්ෂ ප්‍රධාන විධායක කිෂු ගෝමස් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203047</link>
    <topic>සන්සිල්ක් - රමණී ප්‍රනාන්දු රූපලාවණ්‍ය පාසලේ</topic>
    <author/>
    <content>සන්සිල්ක් - රමණී ප්‍රනාන්දු රූපලාවණ්‍ය පාසලේ රූපලාවණ්‍ය පාසලේ කළමනාකාර අධ්‍යක්ෂිකා රමණි ප්‍රනාන්දු යුනිලීවර් අලෙවි අධ්‍යක්ෂිකා රමණි සමරසුන්දර මහත්මින් ඇතුළු පිරිස මාධ්‍ය හමුවට එක්වී.සන්සිල්ක් - රමණී ප්‍රනාන්දු කේශ හා රූපලාවණ්‍ය පාසලේ සත් වන වාර්ෂික ඩිප්ලෝමා සහතික ප්‍රදානෝත්සවය මාර්තු 21 වැනිදා කොළඹ ගලදාරී හෝටලයේදී පැවැත්වේ.එහිදී කොළඹ සහ මහනුවර රමණී ප්‍රනාන්දු කේශ හා රූපලාවණ්‍ය පාසල්වල සිසුන් 100 කට ආසන්න සංඛ්‍යාවක් වෙත ඩිප්ලෝමා සහතිකපත් හා ඔවුන් ලැබු විශේෂ ජයග්‍රහණ වෙනුවෙන් සම්මාන පිරිනැමීමට නියමිතය. ඒ අතර පසුගිය වසරේ ජාත්‍යන්තර විභාගයේදී එක්සත් රාජධානියේ සිටි ඇන්ඩ් ගිල්ඩ්ස් වෙතින් රන් සම්මාන දිනු සිසුහු තිදෙනෙක් ද වෙති. කේශ හා රූපලාවණ්‍ය ශිල්පය පිළිබඳව ඩිප්ලෝමා, උසස් පාඨමාලා හා විශේෂ පාඨමාලා පවත්වන සන්සිල්ක් - රමණි ප්‍රනාන්දු පාසල දිවයිනේ පැරණිතම හා කීර්තිමත්ම රූපලාවණ්‍ය පාසල වන අතර සිටි ඇන්ඩ් ගිල්ඩ්ස් සමඟ එක්ව 2005 වසරේ සිට දක්ෂතා පිරිපුන් සිසුන් 4000 ක පමණ පිරිසක් බිහිකර ඇති බවත් රමණි ප්‍රනාන්දු මහත්මිය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203048</link>
    <topic>යෞවනත්වයේ පානය කොකා කෝලා</topic>
    <author/>
    <content>යෞවනත්වයේ පානය කොකා කෝලාකොකා-කෝලා පසුගියදා පැවති SLIM-Nielsen People’s Awards 2012  සම්මාන උලෙළේ දී වසරේ යෞවනත්වයේ පානය ලෙස සම්මානයෙන් පිදුම් ලැබුවේය. එම සම්මාන උලෙළේ සම්මානලාභීන් තේරීම පාරිභෝගිකයන් විසින් ම සිදු කෙරෙන බව ශ්‍රී ලංකාවේ හා මාලදිවයිනේ කෝකා-කෝලා ඈත පෙරදිග දේශීය කළමනාකාර අභිෂේක් ජග්රාන් මහතා පැවසුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj1203049</link>
    <topic>SLIA  කර්මාන්ත හා වෙළෙඳ ප්‍රදර්ශනය විවෘත කෙරේ</topic>
    <author/>
    <content>SLIA  කර්මාන්ත හා වෙළෙඳ ප්‍රදර්ශනය විවෘත කෙරේ ශ්‍රී ලංකා වාස්තු විද්‍යාඥයින්ගේ ආයතනයෙහි වාර්ෂික සැසිවාරයෙහි ප්‍රධාන දේශකයින් වන මහාචාර්ය යාන් ගේල් සහ මහාචාර්ය ෆ්‍රැන්ස් වැන් ඩ වර්ෆ් කර්මාන්ත හා වෙළෙඳ ප්‍රදර්ශනය උත්සවාකාරයෙන් විවෘත කරමින්, ශ්‍රී ලංකා වාස්තු විද්‍යාඥයින්ගේ ආයතනයෙහි ලේකම් වරලත් වාස්තු විද්‍යාඥ ඩී.එච්. විජේවර්ධන, සභාපති වරලත් වාස්තු විද්‍යාඥ රන්ජන් නඩේසපිල්ලෙයි සහ උපසභාපති වරලත් වාස්තු විද්‍යාඥ හර්ෂ ප්‍රනාන්දු මහත්වරු ද මෙහි වෙති.ශ්‍රී ලංකා වාස්තු විද්‍යාඥයන්ගේ ආයතනයෙහි සාමාජිකයන්ගේ කර්මාන්ත හා වෙළෙඳ ප්‍රදර්ශනය පෙබරවාරි මස 23 වැනිදා සිට 26 වැනිදා තෙක් පැැවත්විණි.ශ්‍රී ලංකා වාස්තු විද්‍යාඥයින්ගේ ආයතනයෙහි වාර්ෂික සැසි වාරය සමාරම්භක උත්සවයෙන් පසුව එම ප්‍රදර්ශනය විවෘත කිරීමේ උත්සවය පැවැත්විණි. එම කර්මාන්ත හා වෙළෙඳ ප්‍රදර්ශනයේදී හොඳම නිර්මාණ කුටි සඳහා සම්මාන ද පිරිනමන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj12030410</link>
    <topic>සුළු - මධ්‍ය පරිමාණ ව්‍යවසායකයන්ට</topic>
    <author>ගාමිණි රූපානන්ද</author>
    <content>සුළු - මධ්‍ය පරිමාණ ව්‍යවසායකයන්ටකුඩා පරිමාණයේ ව්‍යවසායකයන්ට ඵලදායිතාව වර්ධනය කර ගනිමින් වෙළෙඳපොළ වෙත අනුගත වීම සඳහා කළමනාකාරිත්ව දැනුම ඇතුළු උපදේශන සේවා නොමිලේ සපයන ජේ. කේ. බිස්නස් කන්සල්ටර්ඩ් ආයතනය රට පුරා ව්‍යාප්තව සිටින සුළු හා මධ්‍ය පරිමාණ ව්‍යාපාරිකයින් දහස් ගණනකට 2012 නව වසරේදී සේවා සැලසෙනු ඇත.එම උපදේශන වැඩසටහන් මාලාව ඔස්සේ උතුරු නැඟෙනහිර වන්නි ප්‍රදේශ ඇතුළු ග්‍රාමීය පෙදෙස්හි කුඩා පරිමාණ ව්‍යාපෘති දහසකට පමණ පුහුණුව හා සේවා සපයනු ලැබේ.මෙහි තවත් වටිනා අංගයක් වනුයේ කාන්තා ව්‍යවසායිකාවන්ගේ ව්‍යාපාරික නිපුණතා හා ක්‍රියාකාරකම් ද වැඩි දියුණු කිරීමයි.198/1, ගාලු පාර, දෙහිවල ලිපිනයෙන් හෝ 011-2719255 දුරකතන අංකයෙන් වැඩි විස්තර ලබාගත හැකිය.ගාමිණි රූපානන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj12030411</link>
    <topic>මැලිබන් කිරි වෙළෙඳ නියෝජිතයෝ ඇගයෙති</topic>
    <author/>
    <content>මැලිබන් කිරි වෙළෙඳ නියෝජිතයෝ ඇගයෙතිමැලිබන් කිරි විකුණුම් හා අලෙවි ප්‍රධානී නලින්ද ජයමාන්න, මැලිබන් කිරි හා බිස්කට් විකුණුම් හා අලෙවි ප්‍රධාන විධායක නිලධාරි රවි ජයවර්ධන, මැලිබන් හි සමූහ ප්‍රධාන විධායක නිලධාරි ලක්ෂ්මන් වීරසූරිය හා මැලිබන් සමූහයේ සභාපති ඒ.ජී.එච්.ආර්. සමරවීර වසරේ හොඳම කාර්යක්ෂමතාවය පෙන්වූ මැලිබන් කිරි බෙදාහරින්නන් වන ලක්මාලි ඩිස්ට්‍රිබියුටර්ස්හි ඒ. දාස්වත්ත, ඒ ඇන්ඩ් ඩී ඩිස්ට්‍රිබියුටර්ස්හි ඒ.ඩි. ඉන්දික තුෂාර හා නදීශානි ඩිස්ට්‍රිබියුටර්ස්හි එච්. ලලිත් සමඟ.මැලිබන් කිරි 2011 අලෙවි සම්මේලනය දිවයින පුරා විසිරී සිටින බෙදාහරින්නන් සහ වෙළෙඳ නියෝජිතයන් පිරිවරාගෙන ගල්කිස්ස හෝටලයේදී පැවැත්විණි. මෙම උත්සවාකාර අවස්ථාව ‘එක් පවුලක්; ජවයෙන් ඉදිරියට” යන තේමාව මත පදනම්ව තිබූ අතර මෙහි අරමුණ වූයේ සමාගමෙහි බෙදාහරින්නන් සහ වෙළෙඳ නියෝජිතයින් හඳුනාගැන්ම සහ ඔවුන්ව අගය කිරීමයි.සැලකිලිමත්ව තෝරා ගත් එම තේමාව මැලිබන් කිරි සහ එහි බෙදාහරින්නන් මෙන් ම වෙළෙඳ නියෝජිතයින්ගේ හරවත් ඇගයුම් පෙන්වා දේ. මෙම අගයන් සඳහා මිත්‍රශීලිත්වය, ළෙංගතුබව, කණ්ඩායම් හැඟීම, ආශාව සහ මේ සියල්ලටම වැඩි හැඟීමක් වන පවුලක් යන සංකල්පය ඇතුළත් වේ.“දිවයින පුරා සිටිනා අපගේ බෙදාහරින්නන් මේ ව්‍යාපාරය සඳහා සිය පවුලම දායක කර ගෙන තියෙනවා. අපගේ සේවකයින්ගේ සහකරු හෝ සහකාරිය මෙන් ම ළමුන් පවා මෙම ව්‍යාපාරය සඳහා සහය වන්නේ බඩු ගබඩාවන් නඩත්තු කිරීම හා බෙදාහැරීම් සඳහා වෑන් රථවලට ඇසිරීම ආදියෙන් ය. මේ අනුව ඔවුන් ‘පවුල’ යන සංකල්පය ව්‍යාපාරය තුළට රැගෙන එයි” යනුවෙන් මැලිබන් කිරි බී විකුණුම් සහ අලෙවි ප්‍රධානී නලින්ද ජයමාන්න මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>04</day>
    </date>
    <link>http://www.silumina.lk/2012/03/04/_art.asp?fn=aj12030412</link>
    <topic>“තෑගි පිට තෑගි” පළමු අදියරේ ජයග්‍රාහකයෝ රැසක්</topic>
    <author/>
    <content>“තෑගි පිට තෑගි” පළමු අදියරේ ජයග්‍රාහකයෝ රැසක් සෙලාන් බැංකුවේ සභාපති ඊස්ට්මන් නාරංගොඩ විධායක අධ්‍යක්ෂ ආර්. නඩරාජා ප්‍රධාන විධායක නිලධාරි කපිල ආරියරත්න නියෝජ්‍ය සාමාන්‍යාධිකාරිවරුන් වන තිලාන් විජේසේකර, ඩෙල්වින් පෙරේරා, පී. නෙරන්ජන් මහත්වරුන් සමඟ ජයග්‍රාහකයෝ.සෙලාන් බැංකුවේ ‘තෑගි පිට තෑගි’ මහා දිනුම් ඇදීමේ පළමු අදියරේ ජයග්‍රාහකයින් දස දෙනා පසුගියදා තෝරාගනු ලැබීය. ජයග්‍රාහකයෝ තමන්ට හිමි ත්‍යාග, සෙලාන් බැංකුවේ සභාපති ඊස්ට්මන් නාරංගොඩ, විධායක අධ්‍යක්ෂ ආර්. නඩරාජා සහ සාමාන්‍යාධිකාරි/ ප්‍රධාන විධායක නිලධාරි කපිල ආරියරත්න යන මහත්වරුන් අතින් ලබා ගත්හ. ඒ කොල්ලුපිටිය සෙලාන් බැංකු මූලස්ථාන පරිශ්‍රයේ පැවැති චාම් උත්සවයකදී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa12031113</link>
    <topic>ඝාතන සිද්ධි නවයම පෞද්ගලික කෝන්තර කහවත්තේ අභිරහස් අපරාධ කල්ලියක් නෑ</topic>
    <author/>
    <content>කහවත්ත ප්‍රදේශයේ ඇති වූ මිනිස් ඝාතන එකම කණ්ඩායමක් විසින් කරන ලද අපරාධ රැල්ලක් නොවන බවත් ඒවා පෞද්ගලික කෝන්තර මත සිදුවූ ඝාතන බවට තොරතුරු හෙළි වී ඇතැයි පොලිසිය පවසයි.මේ වනවිට කහවත්ත ප්‍රදේශයෙන් මිනිස් ඝාතන සිද්ධි 9 ක් වාර්තා වූ අතර එයින් දස දෙනෙකු ජීවිතක්ෂයට පත් විය. මේ සෑම සිද්ධියක් සම්බන්ධයෙන් ම සැකකරුවන් අත්අඩංගුවට ගැනීමට පොලිසිය සමත් වී ඇති අතර මේ සියලු ඝාතන ඉඩම් ආරවුල්, පෞද්ගලික කොන්තර යනාදිය මුල් කොටගෙන වෙන වෙනම ඇති වූ සිද්ධීන් මිස අභිරහස් අපරාධ කල්ලියක් විසින් සැලසුම් සහගතව කළ මිනිස් ඝාතන නොවන බවත් පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පැවසීය.පොලිස් මාධ්‍ය ප්‍රකාශකවරයා අනාවරණය කරන අන්දමට කහවත්ත ප්‍රදේශයේ පළමු මිනිස් ඝාතනය සිදු වීමෙන් පසුව අනෙක් සියලු ඝාතන එකම පිරිසක් විසින් සිදු කරන ලද අභිරහස් ඝාතන ලෙස මවා පෑමට මිනී මරුවන් උත්සාහ ගෙන තිබේ. ඒ අනුව මරණයට පත්වූ කාන්තාවන් සිරුරු පදිංචි ස්ථානයෙන් වෙනස් ස්ථානවලට ගෙන ගොස් දැමීම, ලිංගික අතවර කර ඇති බව පෙන්වීමට සැලැස්වීම, යනාදිය සිදු කර ඇති බවත් අනාවරණය වෙයි.පොලිස් මාධ්‍ය ප්‍රකාශකවරයා අවධාරණය කැර සිටියේ මේ එකම ඝාතනයකටවත් දේශපාලන සබඳකම් නොතිබී ඇති අතරම එකී අපරාධ වසන් කිරීමට ද කිසිම ආකාරයේ දේශපාලනමය බලපෑම් පොලිසිය වෙත ඉදිරිපත් නොවූ බවයි. හැකි ඉක්මනට අපරාධකරුවන් අත්අඩංගුවට ගන්න කියලයි. කොහොම නමුත් කහවත්ත ප්‍රදේශයේ අභිරහස් ඝාතන කණ්ඩායමක් ක්‍රියාත්මක වූ බවට කිසිම සාක්ෂියක් නැහැ. මේ සිද්ධි නවයම පෞද්ගලික කොන්තර මත සිදුවූ වෙන වෙනම සිද්ධි බවත් ඒ සෑම සිද්ධියකටම සම්බන්ධ සැකකරුවන් අත්අඩංගුවට අරගෙන තියෙන බවත් අවධාරණය කරන්න කැමැතියි” යනුවෙන් හෙතෙම තොරතුරු සඳහන් කෙළේ ය.“කහවත්ත ප්‍රදේශයේ ජනතාවට බියෙන් තොරව ජීවත් වෙන්න අද පුළුවන්. ඒ විතරක් නෙවෙයි මිනිස් ඝාතන, පැහැරගෙන යෑම් වගේ සිද්ධීන් ඉතා ඉක්මණින් අනාවරණය කර ගෙන අපරාධකරුවන් අත්අඩංගුවට ගන්න පොලිසිය සමත් වුණා” යැයි ද ඔහු පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203111</link>
    <topic>ගමට එළිය දෙන්න විදුලි ව්‍යාපෘති 1000 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට ග්‍රාමීය විදුලිබල ඉල්ලුම සපුරාලීම සඳහා විදුලි ව්‍යාපෘති 1000 කට ණය ආධාර ලබාදීමට ඉරාන රජය ඉදිරිපත් වී ඇතැයි විදුලිබල හා බලශක්ති අමාත්‍යාංශය පවසයි.ඉරාන ආර්ථිකය බිඳ දැමීමට අන්තර්ජාතික සම්බාධක පනවමින් තිබෙන මොහොතක වුව ද ශ්‍රී ලංකාවේ විදුලිබල සැපයුම නඟා සිටුවීම උදෙසා සහාය ලබාදීමටත් මෙරට ආයෝජන සඳහා කටයුතු කරන බවත් ඉරාන තානාපති ආචාර්ය එම්.එන්. හසනි පූර් මහතා විදුලිබල හා බලශක්ති ඇමැති පාඨලී චම්පික රණවක මහතා හමුවේ අවධාරණය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa12031114</link>
    <topic>රු. මිලියනයක් අල්ලස් ගත් සහකාර පොලිස් අධිකාරි දැලේ</topic>
    <author/>
    <content>නුගේගොඩ ප්‍රදේශයේ සහකාර පොලිස් අධිකාරිවරයකු මහරගම ප්‍රදේශයේ කාන්තාවකගෙන් රුපියල් ලක්ෂ විස්සක් අල්ලස් මුදලක් ලෙස ඉල්ලා ඉන් ලක්ෂ දහයක් ලබාගන්නා අවස්ථාවේදී ම අල්ලස් හෝ දූෂණ කොමිසමේ නිලධාරීන් විසින් අත්අඩංගුවට ගෙන තිබේ.මහරගම ප්‍රදේශයේ සුභසාධක මධ්‍යස්ථානයක ඇතිවූ ප්‍රශ්නයක් සම්බන්ධයෙන් මෙම කාන්තාව පොලිසියට කළ පැමිණිල්ලක් අනුව මෙම සහකාර පොලිස් අධිකාරි වරයා ඊට මැදිහත්වී එම සුභසාධක මධ්‍යස්ථානයේ රැඳී සිටින පිරිසක් ඉවත් කිරීමට එම අල්ලස් මුදල ලබාගෙන ඇති බව අල්ලස් කොමිසමේ නිලධාරීහු පවසති.කෝට්ටේ ප්‍රදේශයේ විහාරස්ථානයක් අසලදී මෙම අල්ලස් මුදල ලබාගන්නා අවස්ථාවේ මොහු අත්අඩංගුවට පත්වූ බව අල්ලස් දූෂණ කොමිසම කියා සිටී.අදාළ සුභසාධක මධ්‍යස්ථානයේ බලහත්කාරයෙන් රැඳී සිටි පිරිසක් ඉවත් කිරීමට මේ කාන්තාව පුද්ගලයන් පස් දෙනෙකුට කොන්ත්‍රාත්තුවක් දී ඇතැයි ද ඔවුන් බලහත්කාරයෙන් සිටි පිරිසට පහරදී ඇතැයි ද අනාවරණය වෙයි. පසුව පොලිසිය විසින් එම සැකකරුවන් අත්අඩංගුවට ගෙන ඇති අතර අදාළ සහකාර පොලිස් අධිකාරිවරයා එම සිද්ධියට මැදිහත්වී සැකකරුවන් අධිකරණය හමුවට ඉදිරිපත් නොකිරීම සඳහා අල්ලස් ඉල්ලා ඇති බවත් දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203112</link>
    <topic>කහවත්තේ අපරාධ පරීක්ෂණ තවදුරටත්</topic>
    <author/>
    <content>පසුගිය කාලය පුරා කහවත්ත ප්‍රදේශයේ සිදුවූ ඝාතන සිද්ධින්වලට සම්බන්ධ සැකකරුවන් ද මව හා දියණියගේ ඝාතකයන් මෙන් අත්අඩංගුවට ගෙන ඇතත් එම සිද්ධින් පිළිබඳව විමර්ශන කටයුතු තවදුරටත් ක්‍රියාත්මක ව පවතින බව පොලිස් මූලස්ථානයේ උසස් නිලධාරියෙක් සිළුමිණට පැවැසීය.එම ඝාතන සිද්ධීන් දහයක් වේ. ඉකුත් ජනවාරි 31 වනදා ඝාතනයට ලක්වූ නයනා නිල්මිණි සහ කවින්ද්‍යා චතුරංගනි යන මව හා දියණියගේ ඝාතන සම්බන්ධයෙන් අත්අඩංගුවට ගන්නා ලද සැකකරුවන් එම ඝාතන දෙක තමන් විසින් සිදුකරන ලද්දක් බවට පිළිගෙන ඇති බවත් එම ප්‍රදේශවල සිදුවූ සිද්ධින් පිළිබඳව විමර්ශන කටයුතු එලෙසින් ඉදිරියට ද ක්‍රියාත්මක කැරෙන බවත් එම උසස් නිලධාරියා සිළුමිණට වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203113</link>
    <topic>අපේ රට යහපත් වෙළෙඳ මධ්‍යස්ථානයක් බව ආයෝජකයන්ගේ පැමිණීමෙන් ඔප්පු වෙනවා</topic>
    <author/>
    <content>IAPH 12 සමුළුවට සුබ පතමින් ජනපති කියයිඅන්තර්ජාතික වෙළෙඳාමේ මධ්‍යස්ථානයක් මෙන් ම යහපත් ආයෝජන මධ්‍යස්ථානයන් වශයෙන් ශ්‍රී ලංකාව කෙරෙහි තබා ඇති විශ්වාසය ආයෝජකයන් මෙරටට පැමිණීමෙන් සනාථ වන බව අන්තර්ජාතික වරාය හා නැව් තොට සංගමයේ 12 වන සමුළුවට සුබ පැතුම් පතක් එවමින් ජනාධිපති මහින්ද රාජපක්ෂ මහතා ප්‍රකාශ කර සිටියි.ලොව පුරා රටවල් 90 ක පැතිරුණු වරායවල් 200 ක් හා අනුබද්ධ සංවිධාන 140 ක සහභාගිත්වය දරන IAPH සංවිධානය මඟින් සෑම වසර දෙකකටම වරක් පැවැත්වෙන කලාපීය සමුළුව මෙවර ශ්‍රී ලංකාවේ පැවැත්වීම අප රට මෙන් ම වරාය ක්ෂේත්‍රය ලද විශාල භාග්‍යයකි.මෙවර සමුළුවේ තේමාව වූයේ ‘ගෝලීය අභියෝග - ආසියා/ ඕෂිනියා කලාපයට බලපෑම’ යන්නයි. වැඩිදුරටත් සුබපැතුම් පණිවිඩය ඔස්සේ අදහස් දැක්වූ ජනාධිපතිතුමා පැවැසුවේ ‘අන්තර්ජාතික ගුවන් භාණ්ඩ, නාවික හා සේවා සංවිධාන කටයුතු ප්‍රදර්ශනයට ද විශාල පිරිසක් පැමිණීමෙන් ශ්‍රී ලංකාවේ ආයෝජන අවස්ථා සම්බන්ධයෙන් ලොවට දැනුම්වත් වී ඇති බව ය.ආයෝජන අවස්ථා සම්බන්ධයෙන් ලොව පුරා ම දැඩි තරගයක් පවතින නිසා ශ්‍රී ලංකාවේ සංවර්ධන ප්‍රවාහයට ප්‍රමුඛස්ථානයක් දී ඇති අතර ඊට සමගාමීව මෙරට අධිවේගී මාර්ග, ගුවන් තොටුපළවල් හා වරායන් සංවර්ධනය කරන බව ද ප්‍රකාශ කර සිටියි. මෙවැනි සංවර්ධන කටයුතු සිදු කරන්නේ ශ්‍රී ලංකාව ම දකුණු ආසියානු කලාපයේ මූලික සේවා කටයුතුවල කේන්ද්‍රස්ථානය බවට පත්කිරීමේ අරමුණින් බව සිය පණිවිඩයේ සඳහන් කළ ජනාධිපතිතුමා එම අරමුණින් ආයෝජන හා කාර්මික කලාප තුනක් හා වරායන් පහක් ස්ථාපිත කර තිබෙන බව ද පැවසීය.මෙවර සමුළුව සඳහා 25 කට අධික රටවල් වලින් විශාල නියෝජිත පිරිසක් සහභාගි වූ අතර ඊට සමගාමීව ගුවන් හා සමුද්‍රිත සේවා සැපයුම් ජාලය සඳහා ශ්‍රී ලංකාවේ දායකත්වය විදහා දැක්වෙන ප්‍රදර්ශනයක් ද බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේදී පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203114</link>
    <topic>ශ්‍රී ලංකාවට සහාය ලබා ගැනීමේ වෑයම තවදුරටත් ශක්තිමත් කැරේ</topic>
    <author>සුනිල් දයා අල්විස්</author>
    <content>සුනිල් දයා අල්විස්ජිනීවාහි මානව හිමිකම් කවුන්සිල සැසිවාරයේදී ශ්‍රී ලංකාව මානව හිමිකම් කඩ කරන ලදැයි නැඟෙන චෝදනාවලට එරෙහිව සහයෝගය ලබා ගනිමින් තවදුරටත් කටයුතු කිරීමට ශ්‍රී ලංකා නියෝජිත කණ්ඩායම ක්‍රියා මාර්ග ගනිමින් සිටී.ශ්‍රී ලංකාවට එරෙහි ඉදිරිපත් කරන ලද කරුණු කිසිසේත් පිළිගත හැකි මට්ටමක නැතැයි ද එක්සත් ජාතීන්ගේ ශ්‍රී ලංකා නිත්‍ය නියෝජිත තමරා කුහනායගම් මහත්මිය ප්‍රකාශ කර සිටින්නී ය.මෙලෙස ඉදිරිපත් කෙරෙන චෝදනාවලට එරෙහිව ශ්‍රී ලංකාවට සහයෝගය ලබා ගැනීමට මෙයට සහභාගි වන රටවල් බහුතරයකට අප විසින් ඉදිරිපත් කරන ලද කරුණුවලට පෙරට වඩා සහයෝගයක් හා අවධානයක් යොමු වී තිබෙන බවත් ඇය පවසා ඇත. උගත් පාඩම් හා ප්‍රතිසන්ධාන කොමිසමේ වාර්තාව ගැන ඇමෙරිකාව ප්‍රසාදය පළකරන නමුත් එහි අඩංගු කරුණු 3 ක් පිළිබඳ නිර්දේශ ක්‍රියාත්මක කරන්න යැයි කරන ඉල්ලීම පිළිබඳ කුහනායගම් මහත්මිය පෙන්වා දී ඇත්තේ එය ලංකාවට එරෙහිව අනිසි බලපෑමක් කරන්නට දරන උත්සාහයක් ලෙසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203115</link>
    <topic>‘දිවි නැඟුම’ උපන් දිනය හෙට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහ‘ඉසුරුමත් නිවහනක් අසිරිමත් මව්බිමක්’ යන තේමාව යටතේ 2011 මාර්තු 12 වැනිදා රටපුරා ආරම්භ කළ ‘දිවි නැඟුම’ ගෘහ ආර්ථික ප්‍රවර්ධන ජාතික වැඩ සටහනට හෙටට මාර්තු 12 වැනිදාට පුරා වසරක් සපිරෙයි.පවුලේ පෝෂණය හා ආර්ථිකය දියුණු කරන ගෘහ ආර්ථික ඒකක ඇතිකිරීම පිණිස මහින්ද රාජපක්ෂ ජනාධිපතිතුමාගේ අදහසක් අනුව ආර්ථික සංවර්ධන ඇමැති බැසිල් රාජපක්ෂ මහතාගේ ඇප කැපවීම හා මෙහෙයවීම් මත දිවි නැඟුම වැඩ පිළිවෙළ ආර්ථික සංවර්ධන අමාත්‍යාංශය මඟින් ක්‍රියාවට නැංවිණි.මේ වැඩ සටහන මඟින් ඉදිරි වසර ඇතුළත මෙරට පවුල් ලක්ෂ 25 ක ගෙවතු ඉතා ඵලදායි ගෙවතු බවට පත්කිරීමටත් සුදුසු ගෘහ කර්මාන්ත දියුණු කිරීම හා පශු සම්පත් ප්‍රවර්ධනය මඟින් එම පවුල්වල කෝටියක පමණ ජනතාවට පූර්ණ සෙත සැලසීමටත් කටයුතු කරන බව ආර්ථික සංවර්ධන අමාත්‍යාංශයේ අතිරේක ලේකම් ආර්. ඒ. ඒ. කේ. රණවක මහතා පවසයි.පසුගිය වසරක පමණ කාලය ඇතුළත දිවි නැඟුම මඟින් මෙරට ගෘහ ආර්ථික ඒකක එනම් සරු ගෙවතු ගෘහ කර්මාන්ත ආදිය ලක්ෂ 14 ක් ඇති කෙරිණි. ඊට අමතරව රජයේ ආයතන පෞද්ගලික ආයතන විවිධ සංවිධාන ද මෙම වැඩ සටහනට එක්විය. එහි ප්‍රතිඵලයක් ලෙස ගෙවතු, මුඩු බිම්, මඩ බිම්, වැලි බිම් ලක්ෂ 15 ක් පමණ සරු ගෙවතු බවට පත්වී මෙරට එළවළු මිල වසරක් ඇතුළත සියයට 50 - 70 දක්වා අඩු කිරීමට දිවි නැඟුමට අවස්ථාව ලැබුණු බව ආර්ථික සංවර්ධන අමාත්‍යාංශයේ අධ්‍යක්ෂ (සංවර්ධන) මහාචාර්ය සුනන්ද මද්දුම බණ්ඩාර මහතා පවසයි. ඒ අනුව තම ජීවිත සංවර්ධනය කරගත් ආර්ථික ලෙස දියුණු වූ පුද්ගලයන් ගණන ලක්ෂ 60 කට අධික බව ද මහාචාර්යවරයා කියයි.දිවි නැඟුම මඟින් පසුගිය වසරේදී පොල් පැළ ලක්ෂ 18 ක් සිටුවා තිබේ. මුල් අදියරේදී හා දෙවැනි අදියරේදී එළවළු බීජ වර්ග 7 ක් අඩංගු පැකට් ලක්ෂ 36 ක් බෙදාහැර තිබේ. කුකුළු පැටව් ලක්ෂ 5 ක් පමණ බෙදා හැර තිබේ. මඩ බිම්, මුඩු බිම්, ගෙවතු ලක්ෂ 15 ක් පමණ සරු ගොවි බිම් බවට පත්වී ඇත. පලතුරු පැළ ලක්ෂ 30 ක් පමණ සිටුවා තිබේ. ගෘහ කර්මාන්ත 11000 ක් පමණ ආරම්භ කිරීමටත් ධීවර ව්‍යාපෘති 2500 ක් ඇරැඹීමටත් දිවි නැඟුම පිටුබලයක් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203116</link>
    <topic>ලකුණු වැඩියෙන් ගත්තොත් ෆේල්</topic>
    <author/>
    <content>මහාමාර්ගයේ සිදුවන අනතුරු අවම කිරීම උදෙසා මාර්ග නීති උල්ලංඝනය කරනු ලබන රියැදුරන්ට ලකුණු ලබාදීම පාර්ලිමේන්තුවේ සම්මත වීම නිසා එවැනි රියැදුරන්ට එරෙහිව නීතිය තදින් ක්‍රියාත්මක කරන බව ප්‍රවාහන අමාත්‍යාංශය පවසයි.මේ අනුව රියදුරකුට උපරිම ලෙස ලකුණු 24ක් හිමිවනු ඇත. වසර දෙකක් ඇතුළත ලකුණු 24ක් මාර්ග නීති උල්ලංඝනයේදී ලබාගත හොත් රියැදුරු බලපත්‍රය වසරකට අත්හිටුවනු ලබන අතර වසරකට පසුව බලපත්‍රය ලබා දෙනු ඇත. මහාමාර්ගයේ අනතුරක් වළක්වා නොගතහොත් ලකුණු 6ක් හිමිවන අතර ලකුණු 18ක් ලබා ගත් අවස්ථාවේදී ඒ බව රියැදුරුට දන්වනු ලැබේ. නවක බලපත්‍රයක් හිමි අයකු වසරකට අඩු කාලයකදී ලකුණු 6ක් ලබා ගතහොත් බලපත්‍රය අත්හිටවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203117</link>
    <topic>රනිල්-සජිත් දෙන්නම එපා එජාපයෙන් අලුත් යෝජනාවක්</topic>
    <author>අසේල කුරුළුවංශ</author>
    <content>අසේල කුරුළුවංශරනිල් - සජිත් දෙදෙනාටම පක්ෂග්‍රාහී නොවන ස්වාධීන දේශපාලන මණ්ඩලයක් යටතට එජාපයේ දේශපාලන කටයුතු පත්කරන ලෙස එජාප සම්මේලනයට යෝජනාවක් ඉදිරිපත් කිරීමට සැලසුම් කැර ඇත.එජාප නායකයාගේ මෙන් ම නියෝජ්‍ය නායකයාගේ ද නියෝජිතයින් මෙන් ම ස්වාධීන පුද්ගලයින් ද ඇතුළත් කොට මෙම දේශපාලන මණ්ඩලය සකස් විය යුතු බවට මේ වනවිට යෝජනා වී තිබේ.කලක් පාර්ලිමේන්තුව නියෝජනය කළ කන්ද උඩරට තරුණ දේශපාලනඥයකු මේ සඳහා මූලිකව කටයුතු කරමින් සිටි බවත් දැනගන්නට ඇත. රනිල් - සජිත් ගැටුම උග්‍රවීම නිසා දෙදෙනාගේ රැස්වීම්වලට සහභාගිවීමේදී මන්ත්‍රීවරුන්, ආසන සංවිධායකවරුන් හා ප්‍රාදේශීය දේශපාලනඥයින් දැඩි අසීරුවකට පත්වන බැවින් එය වැළැක්වීම සඳහා ගත හැකි හොඳම පියවර පක්ෂයේ දේශපාලන කටයුතු ස්වාධීන දේශපාලන මණ්ඩලයක් යටතට පත් කිරීම බව මෙයට මුල් වී ක්‍රියාකරන පිරිස පවසති.කෘත්‍යාධිකාරි මණ්ඩල ඡන්දයෙන් තනතුරුවලට පත්වූ පිරිස් එලෙසම සිටිමින් පක්ෂයේ පරිපාලන කටයුතු සිදුකිරීම යෝග්‍ය බව මෙම යෝජනාවලිය මගින් පෙන්වා දීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203118</link>
    <topic>ග්ලෝකෝමා පරීක්ෂණ නොමිලේ</topic>
    <author/>
    <content>ලෝක ග්ලෝකෝමා සතිය මාර්තු 11 සිට 17 දක්වා පැවැත්වේ. මෙවර තේමාව ග්ලෝකෝමාවට ජීවිතය අඳුරු කරන්නට ඉඩ නොදෙමු යන්නය. ප්‍රධාන උත්සවය මාර්තු 13 යාපනය මහ රෝහලේ දී පැවැත්වේ.එදින යාපනය අර්ධද්වීපය හා උතුරු නැඟෙනහිර පළාත්වාසී වයස අවුරුදු 40ට වැඩි කවර පුද්ගලයකුට වුවද යාපනය මහ රෝහලේ නොමිලේ පැවැත්වෙන ග්ලෝකෝමා සායනයට පෙරවරු 8.00 සිට සහභාගී විය හැකිය. කොළඹ නයනාරෝග්‍යශාලාවේ නොමිලේ ග්ලෝකෝමා අක්ෂි සායනය පැවැත්වෙන්නේ මාර්තු 15 වැනිදාය.මාධ්‍යවේදීන් හා ඔවුන්ගේ පවුල්වල වයස අවු.40ට වැඩි සාමාජිකයන් සඳහා ද නොමිලේ ග්ලෝකෝමා අක්ෂි සායනයක් පැවැත්වේ. මෙම සායනය මාර්තු 16 දා පෙරවරු 10.00 සිට කොළඹ නයනාරෝග්‍යශාලාවේදී පැවැත්වේ. ග්ලෝකෝමා සතිය වෙනුවෙන් දිවයින පුරා රෝහල්වල ග්ලෝකෝමා සායන පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa1203119</link>
    <topic>‘ලින්ඩේ’ ගැමා වෙන්සීන් තහනම්</topic>
    <author>සාගරිකා දිසානායක</author>
    <content>සාගරිකා දිසානායකහිසෙහි බෝවන උකුණන් වඳ කිරීමට සහ පණු හොරි රෝගයෙන් වැළැකීම සඳහා භාවිත කරන ලින්ඩේ හෙවත් ගැමා වෙන්සීන් (Gamma Venzene, Hexacholida) ඖෂධය විකිණීම වහාම ක්‍රියාත්මක වන පරිදි තහනම් කොට තිබේ.ඉහත රෝග සඳහා මෙතෙක් භාවිතා කළ එම ඖෂධය ඉතා අඩු මාත්‍රාවකින් යොදා ගත්ත ද එයින් ඇතිවන අතුරු ආබාධ ඉතා හානිකර බව හඳුනා ගෙන තිබේ. මෙම අතුරු ආබාධ සම කැසීමේ සිට ස්නායු ආබාධ ඇතිවීමෙන් හා කලාතුරකින් සිදුවන මරණ දක්වා බලපෑම කරනු බව ඖෂධ පිළිබඳ ස්ටොක්හෝම් ජගත් සම්මුතිය මඟින් අනතුරු අඟවා තිබිණි. යුරෝපා සංගමයට අයත් සියලු රටවල්, ඇමරිකාවේ ඇතැම් ප්‍රාන්ත සහ ලොව බොහෝ රටවල් දැනටමත් මෙම ඖෂධය තහනම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa12031110</link>
    <topic>නිධන් හොරුන්ට දැඩි දඬුවම්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහකාලාන්තරයක් මුළුල්ලේ බහුලව සිදුකැරෙන පුරාවස්තු කොල්ලකරුවනට සහ නිධන් වස්තු හාරන්නන්ට එරෙහිව දැඩි දඬුවම් පමුණුවාලීමට රජය විසින් නව පනතක් හඳුන්වා දීමට පියවර ගෙන තිබේ.මේ අනුව එම අපරාධකරුවන්ට එරෙහිව මේ දක්වා පැවැති දඩ මුදල් සහ නීතිමය දඬුවම් ක්‍රමය වෙනුවට වඩාත් පුළුල් ව දැඩි නීතිමය ක්‍රියාමාර්ගයකට යටත් කැරෙන නව නීති මාලාවක් එම පනතට අන්තර්ගත වී තිබේ. මෙහිදී එම වරදකරුවන්ට රුපියල් පනස් දහසේ සිට රුපියල් ලක්ෂ පහක් දක්වා දඩ මුදලකට යටත් කැරෙන අතර දීර්ඝකාලීන සිර දඬුවමකට ද යටත් කිරීමට මෙමඟින් හැකියාව ලැබී තිබේ.මේ වන විට එක් වසරකදී පුරාවස්තු හා නිධන් වස්තු කොල්ලකෑමේ සිද්ධීන් දෙසියයකට නොඅඩු සංඛ්‍යාවක් පිළිබඳ පැමිණිලි පොලීසියට වාර්තා වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa12031111</link>
    <topic>ගම්පහ නව මින්සර පොත් මැදුරට ගෙවදීම සහ ග්‍රන්ථ පහක් දොරට වැඩීම මාර්තු 12 වැනිදා</topic>
    <author/>
    <content>ගම්පහ, මහ වීදියේ, අංක 20 පිහිටි මින්සර නව පොත් මැදුර විවෘත කිරීම සහ ග්‍රන්ථ පහක් ජනගත කිරීමේ උත්සවය මාර්තු මස 12 දින පෙරවරු 11.20 ට මහාචාර්ය ජේ. බී. දිසානායක සහ ගම්පහ පුරපති එරංග සේනානායක යන මහත්වරුන්ගේ ප්‍රධානත්වයෙන් සිදු කෙරේ.මෙහිදී ඩබ්ලිව්. ඒ. අබේසිංහ මහතා විසින් රචනා කරන ලද “විරාග සංග්‍රාම” පරිවර්තන නවකතාව, කාබුලිවාලා සහ වෙනත් කතා, පූජිත ලේඛක විත්තිය ජ්‍යෙෂ්ඨ මාධ්‍යවේදී කරුණාදාස සූරියආරච්චි මහතාගේ “අපේ කාලයේ කුමාරිකාවක්” නවකතාව සහ වෛද්‍ය පාලිත සමන් ජයකොඩි මහතාගේ “දියවැඩියා මරුවා පරාජය කරන්නේ කෙසේ ද?” යන ග්‍රන්ථ පහ දොරට වඩිනු ඇත.මෙම උත්සවය වෙනුවෙන් පැවැත්වෙන සාහිත්‍ය සම්භාෂණයට මහාචාර්ය කේ. එන්. ඕ. ධර්මදාස, ආචාර්ය ඩබ්ලිව්. ඒ. අබේසිංහ, කරුණාදාස සූරියආරච්චි, සංගීත විශාරද නයනා දමයන්ති ගුණවර්ධන සහ නිව්ටන් ගුණසේකර යන මහත්ම මහත්මීහු සහභාගි වෙති.ගම්පහ කලාපයේ සාහිත්‍ය ප්‍රබෝධය වෙනුවෙන් අමිල මෙහෙවරක් ඉටුකළ ප්‍රවීණ ගත්කරුවන් දෙපළක් වන කේ. ජයතිලක සහ මහගමසේකරයන්ගේ ද සිංහල වේදිකා නාට්‍යයේ පුනරුදයට ඉමහත් සේවාවක් කරන ලද දයානන්ද ගුණවර්ධනයන්ගේ ද සේයා රූ මෙහිදී නිරාවරණය කෙරෙන බව ‘මින්සර පොත් මැදුරේ’ අධිපති ගාමිණි මොරගොඩ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aa12031112</link>
    <topic>රත්නපුර දිසාවේ ගම් 575 ක් නැගුමට රුපියල් කෝටි 160 ක්</topic>
    <author/>
    <content>රත්නපුර දිස්ත්‍රික්කයේ ප්‍රාදේශීය ලේකම් කොට්ඨාස 17 කට අයත් ග්‍රාම නිලධාරි වසම් 575 ක කඩිනම් සංවර්ධන කටයුතු සඳහා මෙම වසර තුළ රුපියල් දස ලක්ෂ 1603 ක් වෙන් කිරීමට රජය තීරණය කර ඇතැයි ආර්ථික සංවර්ධන අමාත්‍ය බැසිල් රාජපක්ෂ මහතා පැවසීය.මේ යටතේ එක ගමකට එක වැඩක් වැඩසටහන සඳහා රුපියල් දස ලක්ෂ 575 ක්ද ආර්ථික සංවර්ධන අමාත්‍යාංශය මගින් ක්‍රියාත්මක කරන දෙවන ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතිය යටතේ දස ලක්ෂ 628 ක් සහ පළාත් පාලන හා පළාත් සභා අමාත්‍යාංශය මගින් ක්‍රියාත්මක කරන පුර නැඟුම වැඩසටහන සඳහා රුපියල් දස ලක්ෂ 400 ක්ද වැය කරන බවද බැසිල් රාජපක්ෂ අමාත්‍යතුමා වැඩි දුරටත් ප්‍රකාශ කළේය.ආර්ථික සංවර්ධන අමාත්‍ය බැසිල් රාජපක්ෂ මහතා මෙම තොරතුරු අනාවරණය කළේ රත්නපුර දිස්ත්‍රික් ලේකම් කාර්යාලයේදී පැවති එක ගමකට එක වැඩක් යටතේ ගම නැඟුම 2012 වැඩසටහන් රැස්වීමේදීය. රත්නපුර දිස්ත්‍රික්කයේ මහ නගර සභාව, නගර සභා, ප්‍රාදේශීය සභා 17 ක සහ ජන සභාවල යෝජනාවලට මුල්තැන දෙමින් දිස්ත්‍රික්කයේ ග්‍රාම නිලධාරී වසම් 575 ක එක වසමකට රුපියල් දස ලක්ෂය බැගින් රුපියල් දශ ලක්ෂ 575 ක මුදලක් සංවර්ධන කටයුතු සඳහා මෙහිදී අනුමත විය.මහින්ද රාජපක්ෂ ජනාධිපතිතුමා 2012 අයවැය මගින් ගම නැඟුම වැඩසටහන යටතේ ආර්ථික සංවර්ධන අමාත්‍යාංශය වෙත මෙම මුල්‍ය ප්‍රතිපාදන වෙන් කරන ලද බව ආර්ථික සංවර්ධන අමාත්‍යවරයා එහිදී ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ab1203111</link>
    <topic>රාජපක්ෂවරුන් තව වසර 21 ක් මේ රට පාලනය කරනවා</topic>
    <author>සාකච්ඡා කෙළේ</author>
    <content>ප්‍රවීණ ඡ්‍යොතිෂවේදී අධි නීතිඥමාපලගම විමලරත්නප්‍රභාකරන් ගේ සහ එල් ටී ටී ඊ යේ ඉරණම කෙබඳු වේ ද? මේ ප්‍රශ්නයට දැන් පිළිතුරු ලැබී ඇත. එහෙත් ප්‍රභාකරන් ජීවත් ව සිටියදී ඇතැමුන් අනාවැකි පළ කෙළේ ඔහු කිසිදා පරාජය කළ නොහැකි අසහාය පුරුෂයකු යැයි තීරණය කරමිනි. ඇතැම් යුද විශේෂඥයෝ මෙන් ම දේශපාලන විචාරකයෝ ද ඒ මතය දැරූහ. එහෙත් ත්‍රස්තවාදය අවසන් කළ හැකි බව මෙරට සේනාධිනායක සහ රණවිරුවෝ තදින් විශ්වාස කළහ. ප්‍රභාකරන් සහ කොටි ත්‍රස්තවාදය පරාජය කළ හැකි බවට දින වකවානු සහිතව කල් තබා අනාවැකි පළ කළ ඡ්‍යොතිෂවේදියෝ කිහිප දෙනෙක් ද මෙරට සිටියහ. අධි නීතිඥ මාපලගම විමලරත්න මහතා ඒ අතරින් එක් අයෙකි. මේ ඔහු සමඟ කැරෙන කතාබහකි.ප්‍රභාකරන් මිය යෑමට මාසයකට පමණ පෙර ස්වාධීන රූපවාහිනි සේවයේ ඇතුළාන්තය වැඩ සටහනට එක් වූ මාපලගම විමලරත්න මහතා; පෙන්වා දුන්නේ රාත්‍රි කාලයකදී ජලාශයක් අසල දී ප්‍රභාකරන්ගේ මරණය සිදුවන බවයි. කී ලෙසම ප්‍රභාකරන් ගේ මරණය සිදු වූ අතර එය නැවත වරක් එම රූපවාහිනි සේවය ඔස්සේ විකාශය කෙරිණි.1977 සැප්තැම්බර් මස 12 දා ඉරණම පත්‍රයට ලිපියක් සැපයු විමලරත්න මහතා අනාවැකි පළ කර තිබුණේ එදා බලයට පත් වූ එක්සත් ජාතික පක්ෂය වසර 17 ක් රට ආණ්ඩු කරන බවත්, ඒ අතරතුර එජාප නායකත්වයට අලුත් මුහුණු තුනක් එක්වන බවත්ය.කෙසේ වෙතත් ඒ වසර 17 අවසානයේ දී එජාපයෙන් රටේ පාලන බලය ගිලිහී යන බවත් ඔහු සඳහන් කැර තිබිණ. ඒ අනාවැකිය ද සඵල වෙමින් 1994 දී පොදු ජන එක්සත් පෙරමුණ බලයට පත් විය.මීට අමතරව 2001 දෙසැම්බර් 05 දා දිවයින පත්‍රයට ලිපියක් සම්පාදනය කළ හෙතෙම අනාවැකි පළ කෙළේ 2001 මහ මැතිවරණයෙන් රනිල් වික්‍රමසිංහ මහතා ජයග්‍රහණය කරන මුත් ශ්‍රී ලංකා නිදහස් පක්ෂය මහින්ද රාජපක්ෂ මැතිතුමාගේ නායකත්වයෙන් සංවිධානය වී බලය ලබා ගන්නේ ය යනුවෙනි.මෙයින් පසුව 2010 ජනාධිපතිවරණයේදී මාපලගම විමලරත්න මහතා සිළුමිණ පත්‍රයේ මුල් පිටුවේ පළ වූ ප්‍රවෘත්තියකට මූලාශ්‍ර වෙමින් අනාවැකි පළ ;කළේ; මේ ජනාධිපතිවරණයෙන් මහින්ද රාජපක්ෂ ජනාධිපතිතුමා සියයට හැටකට වඩා වැඩි ඡන්ද ලබා ගෙන ජය ගන්නා අතර එතුමා ලෝක පූජිත නායකයකු බවට පත්වන බවත් ය.ඉන් පසුව එළඹුණ තවත් මැතිවරණ කිහිපයකදී හෙතෙම නිවැරැදි අනාවැකි ගණනාවක් පළ කළ බවත් අපට මතකය. ජිනීවා නුවර පැවැත්වෙන එක්සත් ජාතීන් ගේ මානව හිමිකම් සැසිවාරයේදී ශ්‍රී ලංකාවට කුමන ආකාරයේ තත්ත්වයකට මුහුණ දීමට සිදු වන්නේ ද යනු තවමත් කිසිවෙක් නො දනී. මාපලගම විමලරත්න මහතා සිළුමිණට විශේෂයෙන් ඒ පිළිබඳව ඡ්‍යොතිෂ අනාවැකියක් පළ කරන්නේ මෙසේ ය;ජිනීවා නුවර ශ්‍රී ලංකාව සම්බන්ධයෙන් තීරණාත්මක සාකච්ඡාවක් පැවැත්වෙන 2012 මාර්තු මස 19 දා ශ්‍රී ලංකා කේන්ද්‍රයේ තුන්වැන්නේ ගුරු සහ සිකුරු (ශුක්‍ර) යන ග්‍රහයින් පිහිටා තිබෙන්නේ සහෝදර ස්ථානයේය. ගුරු ග්‍රහයා කුම්භ ලග්නයේ 1 - 2 - 11 අධිපති වන අතරම සිකුරු භාග්‍යස්ථානාධිපති වීමත් නිසා ශ්‍රී ලංකාව මේ අන්තර්ජාතික සමුළුවේදී රටේ හොඳ නම රැක ගන්නා බව මාපලගම මහතා පෙන්වා දෙයි. ඔහු පවසන පරිදි මෙහිදී ශ්‍රී ලංකාව ආර්ථික ජයග්‍රහණ සහ වෙනත් ප්‍රතිලාබ රැසකට ද හිමිකම් කියන්නට සමත් වන්නීය. “ජිනීවා ගමන රටට ජයග්‍රහණයක්” යැයි ඔහු අවධාරණය කරයි.ශනි ග්‍රහයා විෂ්ණු දෙවියන් නියෝජනය කරන්නේ ය. ශ්‍රී ලංකාවට නිබඳවම විෂ්ණු දෙවියන් ගේ පිහිට ලැබෙති. මේ නිසා අප කළ යුත්තේ ගම් මට්ටමින් සෑම වෙහෙර විහාරස්ථානයකම බෝධි පූජා පිංකම් පැවැත්වීමයි. ඒ සඳහා මේ කාලය ඉතාම යෝග්‍ය බවත් මාපලගම විමලරත්න මහතා අවධාරණය කරයි.ඊට අමතරව මෙදින ග්‍රහ සංයෝගය අනුව; සෙනසුරු ග්‍රහයා 9 වැන්නේ පුණ්‍යස්ථානයේ පසුවෙයි. මේ තත්ත්වය හේතු කොට ගෙන ශ්‍රී ලංකාවට අනපේක්ෂිත වාසි ද අත් වන්නේ ය. මහින්ද රාජපක්ෂ ජනාධිපතිතුමා යනු බාධා මැදින් වාසනාව පාදා ගැනීමේ දුර්ලබ ජන්ම වාසනාව ගුණය සහිත නායකයෙකි. කේතු ගේ ග්‍රහ බලය මීට හේතු වෙයි.ශනි ග්‍රහයා විෂ්ණු දෙවියන් නියෝජනය කරන්නේ ය. ශ්‍රී ලංකාවට නිබඳවම විෂ්ණු දෙවියන් ගේ පිහිට ලැබෙති. මේ නිසා අප කළ යුත්තේ ගම් මට්ටමින් සෑම වෙහෙර විහාරස්ථානයකම බෝධි පූජා පිංකම් පැවැත්වීමයි. ඒ සඳහා මේ කාලය ඉතාම යෝග්‍ය බවත් මාපලගම විමලරත්න මහතා අවධාරණය කරයි.ශනි ග්‍රහයා 9 වැන්නේ උච්ඡ වීම නිසා වෙහෙර විහාරස්ථාන, පුදබිම් ආශි‍්‍රතව තව තවත් මැණික් ඉල්ලම් මතු වෙයි. එහෙත් ඒ වාසනාව හිමි විය යුත්තේ ව්‍යාපාරිකයන්ට නොව සමස්ත පොදු ජනතාවටයි. දුක් විඳින ජනතාව නියෝජනය කරන ශනි ග්‍රහයා ඒ වාසනාව දෙන්නේත් දුක් විඳින පීඩිත ජනතාවටයි. එය ඉතාම බුද්ධිමත්ව හා සාධාරණව භාවිත නොකළොත් වාසනාව හීන විය හැකි බවත් ඔහු පවසන්නේ ය. මීටත් අමතරව මේ කාලයේදී පුදබිම් ආශි‍්‍රතව රැස් විහිදීම් දකින්න ලැබෙන බවටත් ඔහු අනාවැකි පළ කරයි. භව බෝග සම්පතට ඉතා යෝග්‍ය කාලයක් උදා වන අතර රට සශ්‍රීකත්වයට පත් වීමත් දකින්නට ලැබෙන්නේ ය.ගුරු - සිකුරු සප්තම දෘෂ්ටිය හේතු කොට ගෙන රටේ භව බෝග සම්පත් විදේශ රටවලට අපනයනය කිරීමෙන් විශාල ආර්ථික සමෘද්ධියක් ද අපේක්ෂා කළ හැකිව තිබේ.2012 මාර්තු 19 දාට යෙදෙන ජනාධිපතිතුමා ගේ ග්‍රහචාරය අනුව; රාහු තුන්වැන්නේ ය. එය සහෝදරයින් ගේ කීර්තිය පිළිබඳ ප්‍රවෘත්තිය නිවේදනය කරන්නේ ය. මේ සමඟම චන්ද්‍රයා පස්වැන්නේ සිටී. එහි තේරුම නම් දරුවන්ගේ කීර්තිය යසස, සුබ පල හට ගන්නා බවයි. දරුවන් හේතු කොට ගෙන ජනාධිපතිතුමාට විශාල කීර්තියක් අත් වන්නේ ය. එමෙන්ම එතුමාගේ 9 වැන්නේ පිහිටන්නේ කේතු ය.පුද බිම් ආශ්‍රිතව රැස් විහිදෙයිරන් රුවන් මතු වෙයිපොදු ජනතාවට සහන රැසක්අපරාධකරුවන් - මත් ජාවාරම්කරුවන්ට නරක කලක්කෙත් වතු සරුසාර වී අස්වැන්න පිටරටවලට ද යවයිමේ නිසා ජනාධිපතිතුමාට විශ්ව ශක්තීන්ගේ ආශිර්වාදය සහ බලය ඉතා ප්‍රබල ලෙස හිමිවන බවත් මාපලගම විමලරත්න මහතා පවසයි.මීට අමතරව ජනාධිපතිතුමාගේ කේන්ද්‍රයේ රවි බුධ පිහිටන්නේ හත්වැන්නේ ය.මේ නිසා ලොව ප්‍රබල රටවල නායකයින්ගේ අනුග්‍රහය, ආශිර්වාදය එතුමාට හිමි වෙයි. ශ්‍රී ලංකාවට පසමිතුරු බලවතුන් නිහඬ වීම හා නිහඬව සහයෝගය ලබා දෙන අන්දමේ ප්‍රවෘත්තීන් ද අසන්නට ලැබෙනු ඇත.ලංකා කේන්ද්‍රයේ ශනි පිහිටන්නේ දෙවැන්නේ හේතු කොට ගෙන වීම නිසා ජීවන වියදම, තෙල් මිල ඉහළ යෑම ආදී පොදු ජනතාවට බලපාන ප්‍රශ්න රැසකට සාධාරණ සහන ලැබෙන්නේ ය. ජීවන වියදම පහත හෙළීමට රජය ගන්නා වෑයම සාර්ක වන ලකුණුත් එමඟින් පෙන්නුම් කෙරේ.ඉදිරි කාල පරිච්ඡේදය පොදු මහජනතාවට සහන රැසක් ලැබෙන - පීඩනයෙන් නිදහස් වීමට ලැබෙන කාලයක් ලෙස දකින්නට ලැබෙනු ඇත.මේ ආකාරයෙන් ශ්‍රී ලංකා කේන්ද්‍රය සහ ජනාධිපතිතුමාගේ ජන්ම පත්‍රය පිරික්සමින් අනාවැකි පළ කරන මාපලගම විමලරත්න මහතා තව දුරටත් පවසන්නේ රටේ නිදහස, සශ්‍රීකත්වය උදෙසා මහජනතාව අතින් ද යුතුකම් රැසක් ඉෂ්ට සිද්ධ විය යුතු බවයි. ඒ අනුව කේතු 9 වැන්නේ පිහිටන හෙයින්; මෙරට විශාල ආගමික ප්‍රබෝධයක් ඇති කිරීමට මහජනතාව උත්සුක විය යුතුය. ත්‍රස්තවාදය පරාජය කිරීමේ සටනේදී රට වෙනුවෙන් ජීවිත පූජා කළ රණවිරුවන්ට පින් අනුමෝදන් කිරීම අත්‍යවශ්‍ය යුතුකමක් බව අවධාරණය කරන හෙතෙම; ඒ සඳහා යෝජනා කරන්නේ රට පුරා දානමය පින්කම්, බෝධි පූජා යනාදිය සිදු කරමින් මියගිය රණවිරුවන්ට පින් අනුමෝදන් කළ යුතු බවයි. “මේ කාලයේදී එය අත්‍යවශ්‍ය යුතුකමක්” යැයි ඔහු අවධාරණය කරන්නේය.2012. 03. 19 දා ග්‍රහ පිහිටීම අනුව ලංකා කේන්ද්‍රයේ දස වැන්නේ පිහිටන රාහු ජනාධිපතිතුමාගේ ජන්ම පත්‍රයේ තුන්වැන්නේ පිහිටයි. මෙහි ප්‍රතිඵලය ශ්‍රී ලංකාව ලෝකයේ පතළ කීර්තියක් අත්කර ගන්නා බවයි. “ශ්‍රී ලංකාව ලෝකයේ ඉහළම අවධානය දිනා ගත් ආකර්ෂණීය රටක් බවට පත් වෙනවා” යැයි ඔහු අනාවැකි පළ කරයි.“...මේ ග්‍රහචාරය අනුව කුම්භ ලග්නය හිමි ලංකා කේන්ද්‍රයේ ලග්නාධිපති ශනි ග්‍රහයා උච්ඡ බලයෙන් භාග්‍යස්ථානය වන 9 වැන්නේ ගමන් කරනවා. 9 වැන්න පෙර පින් ගැනයි සඳහන් කරන්නේ. මෙතැන ලග්නාධිපති උච්ඡ වීම නිසා රටේ කීර්තිය පැතිරෙනවා. මේ නිසාම විෂ්ණු දෙවියන් ගේ බලය ශ්‍රී ලංකාවට ඉතා ඉහළින් ම ලැබෙනවා. එය රටේ වාසනාවක්. ශනි ගේ ගෝචර ගමන නිසා පුදබිම් ආශි‍්‍රතව මුතු මැණික් රන් රුවන් මතු වෙන්න ගන්නවා. දැනට කතරගම පුදබිම ආසන්නව මැණික් ඉල්ලම් පහළ වීම ආරම්භය විතරයි.මතක තබා ගන්න ඕනේ. මේ වස්තුව දෙන්නේ දිළින්දන්ටයි. එසේ නැතිව ධනවතුන් තව තවත් ධනවත් කරන්න නෙවෙයි. මේ රන් රුවන් මුතු මැණික් ලබා ගැනීමේ ඉඩ පොදු ජනතාවට දුන්නොත් තව තවත් ධන නිධාන හට ගන්නවා. එසේ නොකළොත් ධන නිධාන හීන වෙන්න පුළුවන්. මීට අමතරව කෙත් වතු සරුසාර වෙනවා විතරක් නෙවෙයි. ඒ නිෂ්පාදන පිටරට යවන්නත් හම්බන්තොට වරාය දායක වෙනවා. තෙල් සම්පත ශ්‍රී ලංකාවට ලැබෙනවාමයි. ඒ විතරක් නෙවෙයි රටට ජනතාවට වින කරන අපරාධකරුවන්, මත්ද්‍රව්‍ය ජාවාරම්කරුවන් විනාශ වෙනවා. සංචාරක ව්‍යාපාරය ඉතාම ඉහළින් දියුණුවට පත් වෙයි.”මේ ආකාරයෙන් රටේ අනාගතය පිළිබඳව අනාවැකි පළ කරන මාපලගම ෂමලරත්න මහතා මෙවර සිළුමිණ සමඟ සුවිශේෂ අනාවැකියක් ද පළ කෙළේ ය.“...රාජපක්ෂවරුන් තවත් වසර 21 ක් මේ රට පාලනය කරනවා. දැන් තියෙන විපක්ෂය සෝදා පාළු වී අලුත් විපක්ෂයක් තව වසර 10 ක් ඇතුළත ගොඩ නැඟී එනවා. ඒත් ඔවුන්ට බලයට පත් වෙන්න ලැබෙන්නේ වසර 21 කට පසුවයි.”“...ශ්‍රී ලංකා කේන්ද්‍රයේ සහෝදරස්ථානය ගැන කියන තුන්වැන්නේ ගුරු හා සිකුරු පුදුම විදිහට යෝග වී තිබෙනවා. ලෝකයේ රට රටවල්වල බහුතරය සහෝදර පේ‍්‍රමයෙන් ශ්‍රී ලංකාවට උදවු වෙනවා.”“... දස වැන්නේ පිහිටන රාහු ග්‍රහයා මේ සිද්ධියෙන් ශ්‍රී ලංකාවට පුදුම කීර්තියක් අත් කර දෙනවා විතරක් නෙවෙයි, ශ්‍රී ලංකාවට එරෙහිව එන අයට අපකීර්තියත්, පසු බැස්මත්, පරාජයත් අත්කර දෙනවා.සාකච්ඡා කෙළේකේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ab1203112</link>
    <topic>ඇමෙරිකාව වැදි බණ දේශනා නොකළ යුතුයි</topic>
    <author>සාකච්ඡා කළේ</author>
    <content>මහාචාර්ය ගාමිණී සමරනායකඇමෙරිකාව තම යෝජනා ගෙනඒමේදී සලකා බැලිය යුත්තේ යුද්ධයෙන් මියගිය ත්‍රස්තවාදීන් අතළොස්ස ගැන නොව ත්‍රස්තවාදීන් නිහඬ කිරීම නිසා මේ රටේ ජීවත්වීමේ අයිතිය ලැබු කෝටි දෙකක ජනතාව ගැන යැයි මහාචාර්ය ගාමිණී සමරනායක මහතා පවසයි.ජිනීවා සමුළුව හා රටේ මානව අයිතිවාසිකම් රැකීම ගැන සිළුමිණ සමඟ විශේෂ සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කළේය.එහිදී ඇසු ප්‍රශ්න කිහිපයක් හා ඒවාට මහාචාර්ය සමරනායක දුන් පිළිතුරු මෙසේ ය.ජිනීවා මානව හිමිකම් සමුළුවේ දී ශ්‍රී ලංකාවට විරුද්ධව ඇමෙරිකාව යෝජනාවක් ඉදිරිපත් කරන්නට යද්දී තනි රටකට විරුද්ධව චෝදනා එල්ල කිරීම සම්බන්ධයෙන් ඉන්දියාව විරුද්ධ වන බවට මාධ්‍ය වාර්තා පළ වී තිබුණා. අනෙක් පැත්තෙන් ඇමෙරිකා යෝජනාවට ඉන්දියාව සහාය දිය යුතු බවට තමිල්නාඩු නායකයන් ඉන්දීය මහ ආණ්ඩුවට බලපෑම් කරමින් සිටින බව ද වාර්තා වෙනවා.විවිධ මත පළ වුණත් තවමත් ඉන්දියාවේ ස්ථාවරය මෙතනදී යම් අපැහැදිලි තත්ත්වයකුයි ගෙනෙන්නේ. මේ පිළිබඳ ඔබ කල්පනා කරන්නේ කොහොම ද?ඉන්දියානු මහ ආණ්ඩුව ගෙන යාමේදී තමිල්නාඩුවේ බලපෑම ඉතාම ඉහළයි. ඒ නිසා ඔවුන්ට යම් තරමකට තමිල්නාඩුවේ නායකයන් නඟන හඬටත් කන් දෙන්න සිදු වෙනවා.හොඳින් පෙනී යන දෙයක් තමයි මානව හිමිකම් අයිතිය ගැන ඉන්දියාවේ ප්‍රතිපත්තිය මෙතනදි තවමත් පැහැදිලි නැහැ. උදාහරණයක් විදියට තමන්ටම මුහුණ දීමට සිදුව ඇති කාශ්මීර අර්බුදය ගැන ඉන්දියාව වචනයක් පිටට දෙන්නේ නැහැ. මා දන්නා විදියට ඉන්දියාව ලංකාවේ තරමට මානව අයිතිවාසිකම් ප්‍රශ්නය ගැන විවෘතව සාකච්ඡා වෙන්නෙත් නැහැ. මෙතනදි මට පේන විදියට ඉන්දියාවට තියෙන බව පෙනෙන්නෙත් දෙබිඩි ප්‍රතිපත්තියක්. නමුත් ඇමෙරිකාව අපට විරුද්ධව ගෙනියන ප්‍රතිපත්තියේදී අවසාන වශයෙන් ඉන්දියාවට ලංකාවේ පැත්ත ගන්න සිදු වෙනවා.මේ වෙලාවේ ඉන්දියාව ඇමෙරිකාවේ හඬට අවනත වෙයි කියලා හිතන්න බැරි ද?මානව අයිතිවාසිකම් දෙපැත්ත කැපෙන ආයුධයක් වගේ කියලයි ඇතමුන් විග්‍රහ කරන්නේ.මෙතනදි මට එක සිද්ධියක් මතක් වෙනවා.අපි නෙදර්ලන්ත විශ්ව විද්‍යාලයේ තිබුණ ජගත් සමීක්ෂණයකට එකතු වුණ වෙලාවක එතන ඉන්දීය නීති විසාරදයකුත් හිටියා. ඔහු නීතිය පිළිබඳ මහාචාර්යවරයෙක්. ඔහු ඒ සමීක්ෂණය අතරමැද දී ඉවත් වුණේ මේ පරීක්ෂණය ගෙනියන්නේ කාශ්මීරයේ මානව හිමිකම් උල්ලංඝනය වීම පිළිබඳව ඇමිනෙස්ටි ඉන්ටර්නැෂනල් ආයතනයට තොරතුරු ලබාගන්න කරන එකක් කියල සැක හිතලයි. ඔහු ඉවත් වීමට පෙර කිව්වා ඉන්දියාවේ මානව අයිතිවාසිකම් පිළිබඳ සැලකීමේ දී ප්‍රධාන වශයෙන් සලකන්නේ කුසට ආහාරයක් ලබාදීම ගැන කියලා. ඔහු කිව්වා කුසට ආහාරයක් නැති විශාල පිරිසක් ඉන්දියාවේ ඉන්නවා. ඒ අයිතිය ලබාදීම ප්‍රධාන දෙයක්. ඉන්න නිවාසයක් ඒ වගේම හොඳ සෞඛ්‍ය පහසුකම්. ඔහු කිව්වා මේවා තමයි අපි අවධානය යොමු කරන ප්‍රධාන මානව අයිතිවාසිකම් කියලා. ඉන්දියාව මේ තත්ත්වයන් පිළිබඳව ඒ රටට වැඩිය හොඳ තත්ත්වයක් ලංකාවේ තියෙන බව හොඳින්ම දන්නවා.ත්‍රස්තවාදය විනාශ කරන්න ලංකාවට උදව් කරපු රාජ්‍යයක් ලෙස මීට වැඩි සහායක් ඉන්දියාව ලංකාවට ලබා දිය යුතුව තිබෙනවා. මොකද ඉන්දියාවටත් පුළුවන්කමක් නැහැ කාශ්මීරයේ වගේම තවත් ත්‍රස්තවාදය තියන බොහෝ ප්‍රාන්තවලත් ත්‍රස්තවාදීන්ගේ විනාශකාරී ක්‍රියාවලට ඉඩ දීල ඉන්න.මෙතනදි මට මතක් වෙනවා ජපාන මහාචාර්යවරයෙක් කියාපු කරුණකුත්. ඔහු එතනදි කිව්වා ලෝකය සමානව දියුණු වෙලා නැහැ. ඒ නිසා මානව අයිතිවාසිකම් පිළිබඳව බැලීමේදීත් සාපේක්ෂව බැලිය යුතුයි කියලා. ත්‍රස්තවාදයට මුහුණ දෙන රටක තත්ත්වය මීටත් වෙනස් වෙනවා. මොකද ත්‍රස්තවාදීන් පිළිබඳව වෙනස් විදියකට ක්‍රියා කරන්න වෙනවා. සාමාන්‍ය නීතිය ක්‍රියාත්මක කරන්න බැරි වෙනවා. ඒකනෙ ත්‍රස්තවාදයට මුහුණ දෙන බොහොමයක් රටවල් ත්‍රස්තවාදය වැළැක්වීමේ පනත් ගේන්නේ. ඇමෙරිකාව එංගලන්තය වගේ බටහිර රටවලටත් මේ විශේෂ නීති හඳුන්වා දෙන්න සිදුවෙලා තියෙනවා.ත්‍රස්තවාදය මැඬලන්නනම් රාජ්‍යයකට සුවිශේෂ තත්ත්වයන් යටතේ කටයුතු කරන්න වෙන බවයි ඔබ කියන්නෙ...?ත්‍රස්තවාදය ක්‍රියාත්මක වන රටක මානව අයිතිවාසිකම් ප්‍රශ්නය ගැන බලන්න තියෙන්නේ ඒ සන්දර්භය තුළයි. මොකද ත්‍රස්තවාදයම මුළුමනින්ම මානව අයිතිවාසිකම් උල්ලංඝනය කිරීමක්. දැන් මේ රටේ තිබුණ බිහිසුණු ත්‍රස්තවාදය නිසා අපි සියලු දෙනාම කෝටි දෙකකට ආසන්න ජනතාවක් ජීවිතය පිළිබඳ බියෙන් උන්නේ. බෝම්බයක් පුපුරල කොහෙදි මැරෙන්න වෙයි ද කියල රටේ කිසි කෙනෙකුට ස්ථිරත්වයක් නැති තත්ත්වයක් තිබුණේ.මේ භීෂණය කොහොමද නැති කරන්නේ කියල කිසි කෙනෙකුට අදහසක් තිබුණේ නැහැ. ඔය ඇමෙරිකාවෙ රොබට් බ්ලේක් වගේ අයත් ත්‍රස්තවාදය පරද්දන්න බැහැ කියපු කෙනෙක්නේ. එහෙම කියපු ඇමෙරිකාව ත්‍රස්තවාදය පැරැද්දුවම යුද අපරාධ චෝදනා ගෙනඒම තනිකරම විහිළුවක්නේ. ත්‍රස්තවාදය නිසා මේ රටේ මිනිස්සුන්ගේ ජීවිත නැති වුණා. දේපළ නැති වුණා. නිදහස නැති වුණා.මේ ආණ්ඩුවට නායකත්වය දුන්න ජනාධිපතිතුමාට තමයි අවුරුදු තිහකට පස්සේ ඒ ජීවිත නිදහස සෑම කෙනෙකුටම ත්‍රස්තවාදය පරද්දල ලබා දෙන්න පුළුවන් වුණේ.එසේ ත්‍රස්තවාදය නැති කළ රටකට රාජ්‍ය නායකයකුට විරුද්ධවයි ඇමෙරිකාව මේ යෝජනා ගේන්න හදන්නෙ.අපි කාලයක සිටම දැක්ක දෙයක් තමයි ඇමෙරිකාව ඇතුළු බටහිර රටවල් හැමදාම කුඩා හෝ තුන්වන ලෝකයේ රටවලට විරුද්ධව යොදාගත්තේ මානව අයිතිවාසිකම් කියන ආයුධය. ඇයි ඒ ගොල්ලෝ අපේ මානව අයිතිවාසිකම් ගැන කතා කරන්නේ. අපට අපේ රටවල මිනිස්සුන්ගේ මානව අයිතිවාසිකම් රකින්න ඕන නැද්ද. අපේ රටවල නායකයන්ටත් මානව අයිතිවාසිකම් රැකගන්න ඕන. එහෙම නැතිව රටකට දේශපාලන ස්ථාවරත්වයක් පවත්වාගන්න බැහැනේ. විශේෂයෙන්ම ලංකාව දශක හත අටක ඉඳන් ප්‍රජාතන්ත්‍රවාදී සම්ප්‍රදායන් රැකගත්තු රටක් බව ඇමෙරිකාව අමතක කරන්න හොඳ නැහැ. දැන් ඇමෙරිකාව බලන්න ඕන ත්‍රස්තවාදය නැති කළ නිසා මේ රටේ මානව අයිතිවාසිකම් කලින්ට වඩා රැකෙනව ද නැතිනම් ත්‍රස්තවාදය තිබුණ කාලයේ මීට වැඩිය ඔය කියන මානව අයිතිවාසිකම් රැකුණ ද කියලයි.17 වැනි සියවසේ ඉඳලම ඔය දේශපාලන හා මානව අයිතිවාසිකම් ගැන දේශනා කරපු දාර්ශනිකයන් මුල් තැන දුන්නේ ජීවිත පිළිබඳ අයිතිය, දේපොළ පිළිබඳ අයිතිය ඒ වගේම නිදහස පිළිබඳ අයිතියට.ත්‍රස්තවාදය නැති කිරීමෙන් පස්සේ අද මේ සියලු අයිතීන් බොහෝ දුරට ආරක්ෂා වන තත්ත්වයක්නේ මේ රටේ තියෙන්නේ. සියට සීයක් නොවෙන්න පුළුවන්. දුර්වලතා ඇති. ඇතැම් සිද්ධි ඉඳහිට වෙනවා වෙන්න පුළුවන්. නමුත් ඒවත් නැති කළ යුතුයි. සම්පූර්ණයෙන්ම නීතියේ ආධිපත්‍යය ඇති කළ යුතුයි. හැබැයි අපේ රට මේ ජයග්‍රහණ දිනාගෙන තිබෙන්නේ පුද්ගලික ජීවිත නිදහස පිළිබඳ කිසිම සහතික කිරීමක් නොතිබුණ තත්ත්වයක ඉඳලා. ඒ කාලේ කිසි කෙනෙකුට ස්වාභාවික මරණයක් පිළිබඳ විශ්වාසයක් නැති තත්ත්වයක් තිබුණේ. පොදු ජනතාවගේ ජීවිත වගේම රටේ ඉහළම පෙළේ නායකයන්ගේ ජීවිතත් අනතුරෙයි තිබුණේ. ඒව කියන්න ගියොත් කෙළවරක් නැහැ. අහිංසාව ප්‍රතිපත්තිය කරගත් ස්වාමින් වහන්සේලා, කිරි මවුවරුන්, ජනාධිපති මැති ඇමැති විතරක් නෙවෙයි ඉන්දියාවේ හිටපු අගමැතිවරයකු වන රජීව් ගාන්ධි මහත්මයත් මරා දැම්මේ ප්‍රභාකරන් හා කොටි සංවිධානයේ ත්‍රස්තවාදීන්.ඇමෙරිකාවේ යෝජනාව උගත් පාඩම් කොමිසමේ යෝජනා කාල රාමුවක් තුළ ක්‍රියාත්මක කිරීම පිළිබඳව යොමු වී ඇති බවක් වාර්තා වෙනවා...?උගත් පාඩම් කොමසම කියන්නේ ශ්‍රී ලංකාවේ ආණ්ඩුව එහි නායකයා වශයෙන් ජනාධිපතිතුමා යුද්ධයෙන් පස්සේ ඇතිවිය යුතු ප්‍රතිසංවිධාන වැඩ පිළිවෙළ සොයා බලා වාර්තා කරන්න ඇතිකළ අභ්‍යන්තර වැඩපිළිවෙළක්. දැන් ඒ කොමිසම වාර්තාවක් ජනාධිපතිතුමාට ලබාදීල ඒක ක්‍රියාත්මක කිරීමේ අංශයට යොමු වෙලා තියෙන්නේ. ඒ වැඩ පිළිවෙළ දැන් ඒ විදියෙන්ම ඉස්සරහට යනවා. ඒ වාර්තාව ඇමෙරිකාවත් හොඳයි කියල පිළිගන්නවා. එවැනි ක්‍රියාත්මක වන වැඩපිළිවෙළකට ඇමෙරිකාව කාල රාමු ගෙන ඒමේ තේරුමක් නැහැ. ලංකාව යුද්ධයෙන් අවතැන් වූ වැසියන් නැවත පදිංචි කරන්න ඩොලර් මිලියන 360 ක් වගේ විශාල මුදලක් වැයකර තිබෙන බව ශ්‍රී ලංකා නියෝජිතයා ජිනීවා සමුළුවේදී පෙන්වා දුන්නා. බිම්බෝම්බ ඉවත් කරන්න, එල් ටී ටී ඊ සැකකරුවන් පුනරුත්ථාපනය කරල නැවත සමාජ ගත කරන්න වසර තුනක් ගතවෙන්නත් කලින්ම ශ්‍රී ලංකාව කාර්යක්ෂම වැඩ පිළිවෙළක් ගෙන ගිය ආකාරය ශ්‍රී ලංකාව ලෝකයට පැහැදිලි කරල දීල තියනවා. කොටි උතුරු නැගෙනහිර බිම්බෝම්බ දශලක්ෂයකට වඩා වළ දාල තියෙනවා. ඒව ඉවත් කරන්න එක්සත් ජාතීන්ගේ ආධාරයත් ලංකාවට ලැබී තිබෙනවා.ඇමෙරිකාව තම යෝජනාවෙන් මොනව කිව්වත් යුද්ධයේ අවසන් සමයේ වූ සිද්ධි ගැන පරීක්ෂණ මුතූර් හි සහන සේවකයන් මරා දැමීම වගේ සිද්ධි කීපයක් ගැන පරීක්ෂණ පවත්වන්න කියලත් දිගට ඉල්ලීම් තිබුණා...?සාක්ෂි තියන සිද්ධි ගැන පරීක්ෂණ පවත්වා අපරාධකරුවන් අධිකරණය ඉස්සරහට ගේන්න කියලා උගත් පාඩමේ කොමිසමේ නිර්දේශවලිනුත් කියනවා. අර චැනල් 4 පිංතූර ගැනත් පරීක්ෂණ කරන්න කියනවා. අපට සඟවන්න දෙයක් නැහැ.අපේ රට යුද්ධය කරගෙන ගියේ සිවිල් ජනතාවට අවම හානියක් වන ලෙස කියල කවුරුත් පිළිගන්නවා. මුලදි දෙමළ ඩයස්පෝරාවේ හඬ අනුව යුද්ධයෙන් සිවිල් වැසියන් හතළිස් දහසක් මැරුණ කියලා සමහර බටහිර රටවලුත් චෝදනා නැඟුවා. අද ඇත්ත හෙළි වෙලා තියනවා. යුද්ධයෙන් මියගිය සිවිල් ජනතාව ඊට බොහෝ සෙයින් අඩු සංඛ්‍යාවක් බව අද ඉතා පැහැදිලියි. හැබැයි සිවිල් ජනතාව යුද්ධයේදී පළිහක් විදියට යොදා ගත්තෙත් කොටි සංවිධානයම තමයි.අපට මානව අයිතිවාසිකම් ගැන උගන්වන්න එන ඇමෙරිකාවේ මානව අයිතිවාසිකම් රැකීමේ වාර්තාව මොකක්ද. දකුණු කොරියාවේ, වියට්නාමයේ ඉඳන් ඉරාකය, ඇප්ගනිස්ථානය දක්වා ඇමෙරිකාව විනාශ කරල දාල තියන ජීවිත ගණන කීයක් ද. අන්තිමේ බින් ලාඩන් අත්අඩංගුවට අරන් ඇමෙරිකානු භටයන් ඔහුගේ ඇසට හිස පසාරු කරගෙන යන පරිදි වෙඩි තබනු ජනාධිපති ඔබාමා හා එරට රාජ්‍ය ලේකම් හිලරි ක්ලින්ටන් වීඩියෝ මාර්ගයෙන් බලාගෙන හිටියා. එහෙම අල්ල ගත් හිරකාරයකුට අත්අඩංගුවේ සිටියදී වෙඩි තැබුවේ මොන අධිකරණ තීන්දුවක් අනුව ද කියල කවුද ඇමෙරිකාවෙන් අහන්නේ. අප ඇමෙරිකා මානව අයිතිවාසිකම් කඩන නිසා ලංකාවත් මානව හිමිකම් කඩන්න ඕන කියල කියන්නේ නැහැ. ලංකාව රටේ සැබෑ සාමයක් සැබෑ සංවර්ධනයක් අත්කර ගැනීම සඳහා මානව අයිතිවාසිතම් ආරක්ෂා කරගෙන ඉදිරියට යා යුතුයි.ගැටුම්කාරී තත්ත්වය සම්බන්ධයෙන් ලංකාව බොහෝ දුරට පිලිප්පීනයට සමාන තත්ත්වයක් තිබෙන්නේ. පිලිප්පීනයෙත් කැරලි දෙකක් තිබෙනවා. එකක් වාමවාදී අනෙක මුස්ලිම් අන්තවාදය පිළිබඳ ප්‍රශ්නයක්. නැගෙනහිර පාකිස්තානය බංග්ලාදේශයක් ලෙස නිර්මාණය වීමේදී ඉන්දියාවේ සහාය එයට ලැබීමත් උතුරේ වෙනම රාජ්‍ය ඉල්ලීම මෙතරම් ඉදිරියට යාමට අනුබලයක් වූවා විය හැකිය.හැබැයි ලංකාවේ උතුරේ විතරක් නෙවෙයි දකුණේත් වරින්වර කැරලි දෙකක් ඇතිවෙලා විශාල තරුණ පිරිසක් ඝාතනය වුණා. 88 - 89 දී පමණක් හැටදහසක් දකුණේ තරුණ තරුණියන් පිරිසක් ඝාතනය වූ බව පිළිගැනෙනවා.මේව එකක් ගැනවත් ජගත් මානව අයිතිවාසිකම් සංවිධානය හෝ ආයතන කවරදාවත් සංඛ්‍යා ලේඛන ඉල්ලලා ප්‍රශ්න කරලා නැහැ. අපට මේ දෙයාකාර කැරලි නැවත වරක් ඇති නොවන පරිදි කරුණු සොයා බලා කටයුතු කිරීමේ මනා වගකීමක් තිබෙනවා. මා හිතන්නේ ආණ්ඩුව දැවැන්ත සංවර්ධනයක් රට වෙළා ගත් පරිදි මහා මාර්ග පද්ධතියක් ඉදිකිරීමෙන් ඇති කරන්න උත්සාහ කරන්නේ මේ හැඟීම අනුවයි. ඒ අනුව කොළඹට සීමා වෙලා තියන සංවර්ධනය උතුර නැගෙනහිරට වගේම දකුණ, ඌවටත් ගෙනියන්න උත්සාහ ගන්න මොහොතක් මේක.මේ මානව අයිතිවාසිකම් ඔස්සේ ඇතිවන අන්තර්ජාතික අතපෙවීම් රටට විරුද්ධව නොව ආණ්ඩුවට විරුද්ධ එකක් ලෙසයි මෙරට සමහර විපක්ෂ නායකයන් දකින බව පෙනී යන්නෙ?මේක පැහැදිලිව මේ රටට මේ රටේ ස්වාධිපත්‍යයට විරුද්ධව එල්ල වූ පහරක්. මේ උවදුර ඇතැම් පුද්ගලයන්ට නොතේරෙන්න පුළුවන්. නමුත් මේ උවදුර මොකක්ද කියල නිවැරදි ලෙස මේ රටේ බහුතර ජනතාව වටහාගෙන තිබෙනවා. ඒ නිසා තමයි මේ රටේ මිනිස්සු පක්ෂ බේදයක් ජාති බේදයක් නැතිව පසුගිය 27 වැනිදා ඉඳල එකා වගේ පාරට බැහැලා ලෝකයට කියා සිටියේ මේ අන්තර්ජාතික අතපෙවීමට ඉඩ දුන්නොත් රට විනාශ වෙනවා. රට අරාජික කරන්න ඉඩ දෙනවා කියන්නෙ රට විනාශ කිරීමම තමයි.අරාබි වසන්තයට හසුවූ රටවල් සියල්ලම අද අවුලෙන් අවුලට ගිහිල්ලා නේද?ඇත්ත කතාව ඒකනේ. ඇමෙරිකාව ලිබියාවට අත දැම්මා ගඩාෆි විනාශ කරන්න කියලා. ඒකෙන් මුළු ලිබියානු ශිෂ්ටාචාරයම විනාශ කර දැම්මා. අද ලිබියාව කැරලිකරුවන් පාලනය ගෙනියන චෞර රාජ්‍යයක් වෙලා. සොරු මංකොල්ලකරුවන් රජ වෙලා අරාජක තත්ත්වය තුළ නීතිය සම්පූර්ණයෙන් බිඳ වැටිලා. අවනීතිය මේ අරාබි වසන්තයට හසුවූ සියලු රටවල් තුළ රජ කරනවා. ගඩාෆිගේ ලිබියාවේ මහජන සුබසාධනය ඉහළින් තිබුණා. පාලකයන් සුර සැප වින්දා වගේම වැඩිවන තෙල් ආදායමේ ප්‍රතිලාභ සාමාන්‍ය ජනතාවටත් කාන්දු වන ක්‍රමයක් ගඩාෆි හදලා තිබුණා. නමුත් අද ඒ සියල්ල ලිබියානු ජන ජීවිතයත් සමඟම විනාශ කර දමලා.ඇමෙරිකාව හා බටහිර රටවල් ගෝලීයකරණය අනුව ලෝකයේ රටවල් පාලනය කරන්න උත්සාහ කරනවා. තමන් අකමැති පාලකයන් පාලනයෙන් ඉවත් කරන්න උත්සාහ කරනවා. අපි ඇමෙරිකාවේ ඉල්ලීම පිළිගත්තා නම් අදටත් ආයුධ තියන කොටි සංවිධානය මේ රටේ ක්‍රියාත්මක වෙනවා. ඇමෙරිකාව දැන්වත් වැදි බණ දේශනා නොකර සැබෑ ලෙස මේ රටේ මානව අයිතිවාසිකම් ආරක්ෂා කරන්න ඕන නම් යුද්ධයෙන් පසු මේ රට සංවර්ධනය කරන්න ගෙනයන වැඩපිළිවෙළට උපරීම සහයෝගය ලබාදිය යුතුයි. නැගී එන චීනයේ ඉන්දියාවේ සහයෝගය වගේම ඇමෙරිකාව ප්‍රමුඛ බටහිර රටවල තාක්ෂණය හා ආර්ථික ආධාරත් මේ රටේ සංවර්ධන කටයුතු වේගවත් කර ගැනීම සඳහා ඉතාම අවශ්‍යයි. අප ලෝකයේ බොහෝ රටවලට වඩා මානව අයිතිවාසිකම් රැකීමේ සිට තවත් අංශ ගණනාවකින් ඉදිරියෙන් ඉන්නා රටක්. ඒ නිසා අඩුපාඩු, දුර්වලකම් තිබෙන තැන්වලට, අංශවලට ලෝකයේ බලවත් රටවල අනුබලය අපට ලබාදීම මිස අපේ රට අපහසුතාවට පත් කරන දේ ඔවුන් අතින් නොවිය යුතුයි.සාකච්ඡා කළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ab1203113</link>
    <topic>යට ගැහුවත් මතුවන සුනන්දගේ බේගල්</topic>
    <author/>
    <content>සුනන්ද දේශපි‍්‍රය. අන්තර්ජාතික මාධ්‍යවේදීන්ගේ සංවිධානය හා සමහර ඇන්. ජී. ඕ. ව්‍යාපාරිකයන් එකතුව විකල්ප මාධ්‍ය කේන්ද්‍රයේ මුදල් ගසා කෑ අයුරුත් ඒවා බොරුවෙන් වසන් කිරීමට තැත් කිරීම පිළිබඳවත් නිදහස් මාධ්‍ය ව්‍යාපාරයේ උවිඳු කුරුකුලසූරිය විසින් “මාධ්‍යය හරහා දූෂණය” “සුනන්ද මුදල් ගසා කෑවේ කෙසේ ද” සිරස යටතේ පෙබරවාරි 25 දා කලම්බු ටෙලිග්‍රාෆ් වෙබ් අඩවිය හරහා පළ කළ ලිපිය ඇසුරින් සැකසිණ.“නිදහස් මාධ්‍ය ව්‍යාපාරය මා එම ව්‍යාපාරයෙන් මුදල් අයථා පරිහරණය කළ බවට කිසිදු ප්‍රකාශයක් සිදුකොට නොමැත. මේ අයථා පරිහරණ ගැන නිදහස් මාධ්‍ය ව්‍යාපාරය මගෙන් කිසි විටෙක ප්‍රශ්න කොට නැත. මේ සමහර මාධ්‍ය විසින් කරන ලද චෝදනාවක්. ඊටත් වඩා නිදහස් මාධ්‍ය ව්‍යාපාරය වෙනුවෙන් මා වසර ගණනාවක්ම ස්වේච්ඡාවෙන් වැඩ කළා. ඒ ක්‍රියාකාරකම් සඳහා මගේ සම්පත් මා වැය කළා. සමහරවිට නිදහස් මාධ්‍ය ව්‍යාපාරයෙන් මා සතයක් හෝ ගත්තා යැයි ඔප්පු කරන ලෙස ඔවුන්ට අභියෝග කළා. මා තවමත් එම ව්‍යාපාරයේ ක්‍රියාකාරී සාමාජිකයෙක්.”මේ 2012 පෙබරවාරි 9 දා සුනන්ද දේශපි‍්‍රය විසින් Groundnews වෙබ් අඩවියට ලියූවකි.මේ ඇසුරින් මම ඔහුගෙන් ප්‍රශ්නයක් ඇසුවෙමි.“සුනන්ද ඔබට විස්තර කරන්නට පුළුවන් ද? ඇයි ඔබ විකල්ප ප්‍රතිපත්ති කේන්ද්‍ර මධ්‍යස්ථානයෙන් අස් කළේ කියා” සුනන්ද තවමත් මට පිළිතුරු දුන්නේ නැත.සුනන්ද තමන් කොල්ල කෑ මුදල් “ජැකොලින් පාක්” සඳහා ගුවන් ටිකට් පත් මිලදී ගැනීමට යෙදුවේ නැත. එමෙන්ම ‘කොල්ල කෑ මුදල්’ සඳහා නිදහස් මාධ්‍ය ව්‍යාපාරයේ කොමිටිය කිසි විටෙක අනුමැතිය දුන්නේ නැත.2008 දෙසැම්බර් 28 දින ලක්බිම නිව්ස් හි නාමිනි විජේදාස සමඟ සාකච්ඡාවේදී සුනන්ද ඉතා දක්ෂ ලෙස මෙහිදී ජනතාව මුලා කළේය. එය මෙසේ ය.“ඔබ විකල්ප ප්‍රතිපත්ති කේන්ද්‍රයට සම්බන්ධව සිටියදී ඔබ මුදල් වංචා කළ බවට කළ චෝදනාව පිළිබඳව ඔබේ අදහස කුමක් ද?”“මා දැනටමත් පිළිගෙන තිබෙනවා මා නියමාකාර අවසරයක් නැතිව ඒ මුදල් වියදම් කළ බව. ඒත් ඒ මුදල් වියදම් කළේ අපි කටයුතු කළ කණ්ඩායමේ එකඟතාව ඇතිවයි. එක සතයක්වත් මගේ පෞද්ගලික පාව්චිචියට ගත්තේ නැහැ. ඒවා අපි වියදම් කළේ අප කරගෙන ගිය කටයුතු සඳහායි. මේ ප්‍රවෘත්තිය පතුරුවා හැරිය පුද්ගලයා පවා දන්නවා මොකක්ද වුණේ කියා. ඔහුත් එහි කොටස් කරුවෙක්. අපි ඒ ගැන සාකච්ඡා කළා.මොනවද ඒ ක්‍රියාකාරකම්.අපි අන්තර්ජාතික විශේෂඥයකුගේ ගුවන් වියදම් සඳහා ඒ මුදල් භාවිත කළා. ඒ මුදල් පෞද්ගලිකව වියදම් කළා කියා විකල්ප ප්‍රතිපත්ති කේන්ද්‍රයෙන් හෝ එහි කිසිවකුගෙන් චෝදනාවක් එල්ල වුණේ නැහැ.කවුද ඒ විශේෂඥයා?මා ඒ ගැන තවමත් සාකච්ඡා කර නැහැ. මට කියන්න පුළුවන් ඒ මුදල් යම් ක්‍රියාකාරකම් සඳහා වියදම් කළා යැයි කීම පමණයි. ඒ ගැන තවමත් නිදහස් මාධ්‍ය ව්‍යාපාරය මඟින් පරීක්ෂණයක් කරගෙන යනවා.ඇයි ඔබ එහි ඉදිරි කටයුතු ගැන සොයා නොබැලුවේ?වෙනත් විකල්පයක් තිබුණේ නැහැ. ඒ ව්‍යාපෘතිය අවසානයේ අප සොයාගත්තා යමක් නැතිවී තිබෙන බව. ඒ ගැන අප අතර සාකච්ඡා වුණා. එය අප කටයුතු කළ ආකාරයෙන්ම කරන්නට තීරණය කළා. ඒත් අතිරික්ත මුදල් වෙන කටයුත්තක් සඳහා වියදම් කළා හැර මුදල් වංචා කොට තිබුණේ නැහැ. එන්. ජී. ඕ. වලින් සියයට අනූවක වැඩ එහෙමයි. මං දන්නවා අනිත් බොහෝ එන්. ජී. ඕ. වලට මීට වඩා විශාල ප්‍රශ්න තිබුණා. ඒවාට අභ්‍යන්තර විනය පරීක්ෂණ තිබ්බා. ඒත් සරවනමුත්තු හා සමහර අය මේවා මාධ්‍යවලට කිව්වා. මාධ්‍යවලට යාමට අයිතියක් ඇති බවත් මා පිළිගන්නවා.ඒත් ඔබ අවංකත්වය වෙනුවෙන් සටන් කළා ද?මං පිළිගන්නවා කටයුතු කරන්නට තිබුණේ මේ විදියට නෙවෙයි කියන එක. මා ඒ 180000 මුළු මුදල මගේ පෞද්ගලික මුදලින් විකල්ප ප්‍රතිපත්ති කේන්ද්‍රයට ගෙවා දැම්මා.ඔහු මෙහිදී කරුණු පහක් පවසයි.. සතයක්වත් පෞද්ගලික පරිහරණයට ගත්තේ නැහැ. මුදල් පාවිච්චි කළේ වෙනයම් ක්‍රියාකාරකම් සඳහායි.. සියයට අනූවක් එන් ජී ඕ වල කටයුතු මෙහෙමයි.. ඔහු මුදල් සියල්ලම යළි ගෙවා දැම්මා.. ඔහුට මේ සඳහා නිදහස් මාධ්‍ය ව්‍යාපාරයේ අනුමැතිය තිබුණා.සුනන්ද දේශපි‍්‍රය කියන හැටියට ඔහුට මුදල් කොල්ල කන්නට නිදහස් මාධ්‍ය ව්‍යාපාරයේ අනුමැතිය තිබී ඇත.2008 දෙසැම්බර් 19 වෙනිදා විකල්ප ප්‍රතිපත්ති කේන්ද්‍රයේ විධායක අධ්‍යක්ෂ ආචාර්ය පාක්‍යසෝති සරවනමුත්තු මාධ්‍ය නිවේදනයක් නිකුත් කළේය.“අද දින විකල්ප මාධ්‍ය කේන්ද්‍රය එහි හිටපු අධ්‍යක්ෂ හා මාධ්‍ය අංශයේ ප්‍රධානි සුනන්ද දේශපි‍්‍රයගේ ඉල්ලා අස්වීම වහාම ක්‍රියාත්මක වන පරිදි බාර ගත්තේය. දේශපි‍්‍රය මහතා විකල්ප මාධ්‍ය කේන්ද්‍රය සමඟ 2002 සිට සම්බන්ධව සිටියේය. ඔහු සම්බන්ධව සිටි ව්‍යාපෘතියක් සඳහා මුදල් අයථා පරිහරණයක් පිළිබඳ පරීක්ෂණයකින් පසුව ඔහු ආයතනයට ණය වී තිබු සියලු මුදල් පෞද්ගලිකවම ආපසු බාර දුන්නේය. විකල්ප මාධ්‍ය කේන්ද්‍රයේ අධ්‍යක්ෂ මණ්ඩලය 2008 දෙසැම්බර් 22 දා දේශපි‍්‍රය මහතාගේ ඉල්ලා අස්වීම නිසා පැන නැඟුණු ප්‍රශ්න ගැන සාකච්ඡා කිරීමට යළිත් හමු වනු ඇත.”2009 ජනවාරි 19 දින සන්ඩේ ලීඩර් පුවත්පතේ ෆෙ‍්‍රඩ්රිකා ජෑන්ස්ට සුනන්ද දේශපි‍්‍රය මෙසේ කීය.“මං පිළිගන්නවා මං විකල්ප ප්‍රතිපත්ති කේන්ද්‍රයේ අරමුදලින් මුදල් ගැනීමෙන් සිදු කළේ වරදක් කියා. ඒත් මං ඒ මුදල් ගෙවා දැම්මා. මා කළේ 2007 මහජන සේවා මාධ්‍ය සම්මාන ප්‍රදානයට යාම සඳහා ජැකොලයින් පාර්ක්ට ගුවන් ටිකට් පත් මිලදී ගැනීම පමණයි. ඉක්මනින්ම ඒ මුදල අන්තර්ජාතික මාධ්‍යවේදීන්ගේ සංවිධානයට ආපසු ගෙව්වා. මා එය විකල්ප ප්‍රතිපත්ති කේන්ද්‍රයට ගෙවන්නට මාස තුනක් ප්‍රමාද වුණා. ඊට හේතුව මගේ වරදක් නොවෙයි. මා ඒ සඳහා නිදහස් මාධ්‍ය ව්‍යාපාරයේ කොමිටියෙන් අවසර ගත යුතුව තිබුණා.2008 දෙසැම්බර් 20 දින මලින්ද සෙනෙවිරත්න ලක්බිම නිව්ස් පුවත්පතට මෙසේ ලියා ඇත.ආචාර්ය පාක්‍යසෝති සරවනමුත්තු දේශපි‍්‍රය මහතා ‘අවංක බව නැතිවීම’ පිළිබඳ ගනුදෙනුවකට සම්බන්ධ වී ඇති බව පවසා ඇත. එය මහත්මා ලීලාවෙන් ‘ඔහු වංචාකාරයකු’ බව නොකියා කීමකි.“මම මෙතෙක් සුනන්ද සම්බන්ධව සිටි දූෂණ පිළිබඳව කතා ලීවෙමි. මා ඒ සිදුවීමෙන් වසර තුනකට පසුව මෙය ලියන්නේ ඇයි? මෙය මහජනතාව දැනගැනීම සදාචාරවත් නොවන බව මා මුලින් සිතුවේ එහි පැමිණිලිකරු මෙන්ම මේ පිළිබඳව මූලික පරීක්ෂණ පවත්වා එය නිදහස් මාධ්‍ය ව්‍යාපාරයට ශ්‍රී ලංකා පුවත්පත් ආයතනයට හා විකල්ප මාධ්‍ය කේන්ද්‍රයට බාර දුන් තැනැත්තා ද මා වන බැවිනි.එහි ද විකල්ප ප්‍රතිපත්ති කේන්ද්‍රය සුනන්ද දේශපි‍්‍රය එයින් අස් කිරීමට තීරණයක් ගෙන තිබිණි. ශ්‍රී ලංකා පුවත්පත් ආයතනය එහි ආරක්ෂක මුදල් මුදාහැරීම අත්හිටුවන ලදි. එහෙත් මේ පිළිබඳව නිදහස් මාධ්‍ය ව්‍යාපාරයේ ප්‍රකාශක සුනිල් ජයසේකර ජනවාරි 12 දා බී බී සී සන්දේශයට කියා සිටියේ නිදහස් මාධ්‍ය ව්‍යාපාරය මේ පිළිබඳව පරීක්ෂණ තවත් ඉදිරියට ගෙන නොයාමට තීරණය කළ බවයි.”මේ නිසා දැන් මේ පිළිබඳව හෙළි කිරීමට මට සදාචාරාත්මක අයිතියක් ඇත. ඉදිරි සතියේදී සිදුවූ දෙය සම්පූර්ණයෙන්ම මම ලියමි.සුනන්ද විකල්ප මාධ්‍ය කේන්ද්‍රයෙන් නෙරපූ දින ආචාර්ය පාක්‍යසෝති සරවනමුත්තු මට මෙසේ පැවසීය. “සුනන්දලට කියන්න මෙය මහජනතාව වෙත ගෙනියන්න එපා කියා. මාධ්‍ය හමුවක් තියා සියල්ල හෙළි කරනවා.”මෙය සිදුවූයේ කෙසේ ද? සුනන්ද මුදල් වංචා කළේ කෙසේ ද? දේශපි‍්‍රය හා සමහර අන්තර්ජාතික මාධ්‍ය සංවිධානයේ මාධ්‍යවේදින් හා සමහර එන් ජී ඕ ව්‍යාපාරිකයන් මේ පරීක්ෂණ හැසිරවූයේ කෙසේ ද? ලබන සතිය වන තෙක් මම මෙසේ කියමි.“සුනන්ද ජැකොලයින් පාර්ක්ට ගුවන් ටිකට් පත් ගැනීම සඳහා වංචා කළ මුදල් භාවිත කළේ නැත. නිදහස් මාධ්‍ය ව්‍යාපාරය වංචා කළ මුදල් සඳහා අනුමැතිය දුන්නේ නැත.2012 ජනවාරි 8 දා දේශපි‍්‍රය රාවයට අන්නා හසාරේගේ දූෂණයට එරෙහි ව්‍යාපාරය ගැන ලිපියක් ලිවීය. එහි ඔහු මෙසේ කියා ඇත.“අන්නා හසාරේ ටත් එරෙහි චෝදනා තිබේ. ඒ අතර මුදල් අයථා පරිහරණය කිරීම පිළිබඳව ද චෝදනා ඇත.”කොහොමද දේශපි‍්‍රය තමන් සුදනා වෙමින් අන්නා හසාරේට දෙසන බණ පැස්බරා ඔළුව හංගාගත්තත් ඔක්කොම එළියේ.මෙහි ඉතිරි කොටස ලබන සතියේ...පරිවර්තනයදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ab1203114</link>
    <topic>පෙරදිග ධාන්‍යාගාරය නැවතත්</topic>
    <author>රංජිත් සියඹලාපිටිය</author>
    <content>අපි සහලින් ස්වයංපෝෂිත වී ඇත. මෙයත් මහින්ද චින්තනයෙන් සැබෑ කරගත් සිහිනයකි. අපි කලකට පෙර සිහින මැව්වේ කතිකා කළේ ගීත ගැයුවේ පැරකුම් යුගයක් නැවතත් ඇරැඹීමටය.අපේ ගෘහස්ත පරිභෝජනය සඳහා වසරකට අවශ්‍ය සහල් ප්‍රමාණය මෙට්‍රික් ටොන් 2,234,857 කි. පසුගිය යල හා මහා කන්න දෙකේ අපේ වී නිෂ්පාදනය මෙට්‍රික් ටොන් 3,874,801 කි. මෙම කන්නයේ අපේක්ෂිත වී අස්වැන්න මෙට්‍රික් ටොන් 2,699,125 යැයි ඇස්තමේන්තු කර ඇත. එම ඉලක්කය ළඟා වීමට ප්‍රධාන කරුණු ගණනාවක් එකතු වූවා යැයි මට සිතේ. ත්‍රස්තවාදයේ නිමාව අංක එක ලෙස ගත හැක. උතුරු නැඟෙනහිර ප්‍රදේශවල වසර 30 ක් තිස්සේ වල් බිහි වී තිබූ කුඹුරු යායන් යළි ඇහැට පෙනෙන තෙක් මානයේ නිල්ල ගැසූ සරුසාර මහා කෙත් යායක් බවට පත්විය.පොහොර සහනාධාරය මේ සිහිනය ළඟා කර ගැනීමට ලබා දුන් පිටු බලය ද සුළු පටු නොවේ. ජනාධිපතිතුමාගේ නියමයෙන් යුද්ධයේ අසීරුම සමයේ ඇරැඹි පොහොර සහනාධාරය පිළිවෙළින්,2009 රු. දසලක්ෂ 269352010 රු. දසලක්ෂ 260282011 රු. දසලක්ෂ 298022012 රු. දසලක්ෂ 33800 ක්දලෙස අඛණ්ඩව ලබා දෙයි. ලෝක වෙළෙඳපොළේ පොහොර මිටිය රු. 6000 ක්ව තිබියදී රජය රු. 350 කට පොහොර මිටිය ලබා දීමෙන් 96% ක සහනාධාරයක් අපි වරෙක ලබා දුන්නෙමු. යූ ඇන් පීය පොහොර සහනාධාරය ලබාදුන් අයුරු ද මතක් කළ යුතුය. සහනාධාර දීමට යැයි විශේෂ කූපන් පතක් මුද්‍රණය කොට මහා උත්සව පවත්වා ගොවියන්ට බෙදුවා අප කාටත් මතක ඇත. කූපන් කාඩ් එක සහ පෝළිමේ සිටීම හැරුණු කොට ඔවුනට ලැබුණු වෙනත් දෙයක් නැති බව අද මහා කෘෂිකාර්මික සැලසුම් පිළිබඳ කතා කරන සමහරුන්ට අමතක වීමට හේතුවක් නැත.රටේ නායකයා කෙතට බසිමින් වප් මඟුල් ආදිය මඟින් සහ වෙනත් අංශ වලින් කළ දිරි ගැන්වීම් ද වැදගත්ය. පුරන් කුඹුරු වගා කිරීමේ වැඩ සටහන යටතේ ද වසරින් වසර වගා කරන බිම් ප්‍රමාණය වැඩිය. ඒ අනුව,2001 දී හෙක්ටයාර 7980002002 දී හෙක්ටයාර 8520002003 දී හෙක්ටයාර 9830002004 දී හෙක්ටයාර 7790002005 දී හෙක්ටයාර 9370002006 දී හෙක්ටයාර 9100002007 දී හෙක්ටයාර 8160002008 දී හෙක්ටයාර 10530002009 දී හෙක්ටයාර 9780002010 දී හෙක්ටයාර 1065000 කි.මේ ජයග්‍රාහි ඉලක්කය සමඟ නව අභියෝග කිහිපයක්ද ජනිත වී ඇත. ඒ වී අලෙවි කිරීම සහ පරිභෝජනය සහ අපනයන කිරීම පිළිබඳ තත්ත්වයයි. 2005 වෙද්දී රු. 16 ට තිබු නාඩු වී කිලෝව අද රු. 28 කටත් සම්බා වී කිලෝව රු. 30 කටත් මිල දී ගැනීමට රජය සූදානම්ය. මිය යාමට සූදානම්ව සිටි වී අලෙවි මණ්ඩලයට ද නැවත පණ දී ඇත. තවත් ප්‍රශ්නයකට පිළිතුරු සපයමින් අනුරාධපුර ඔයාමඩුව භූමියේ දැයට කිරුළට සමගාමීව ඉදිවුණු වී ගබඩා මේ මස 20 වැනිදා සිට වී මෙට්‍රික් ටොන් 50000 ක් ගබඩා කිරීම ඇරැඹීමට සූදානම්ය.අපනයනයට සුදුසු සහල් වර්ග සොයා ගැනීම සහ ඊට ගැළපෙන ප්‍රමිතීන් නිර්මාණය කිරීමේ අනාගත වගකීමක් පැහැදිලිවම ඇත. ඔබ අප සියලු දෙනාටම පැවරෙන වගකීම ඊට වඩා පහසුවෙන් ඉටු කළ හැක. සුද්දා අපට ඉගැන්වූ ඇමෙරිකාව ණයට ලබා දී පුරුදු කළ පාන් පිටි ගිලීම හැකි තරම් අඩුකොට බතට සහ සහල් පිටි නිෂ්පාදනයට වහාම මාරු වීමයි. එය සෞඛ්‍යයට ද හිතකරය. වී ගොවියා වෙනුවෙන් කිඹුල් කඳුළු හෙළන මහත්වරුන් ද වී ගොවියාට උද්ඝෝෂණවලට ආරාධනා කර ගෙදර යන ගමන් තිරිඟු පිටියෙන් හැදු චයිනීස් රෝල්, පේ‍්‍රස්ටි, හොට් ඩෝග්, පීසා ගිලිනවා වෙනුවට රතු සහල් බත් ටිකක් වත් කෑමට සිතනවා නම් හොඳය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ab1203115</link>
    <topic>කාන්තාවන් ගැන කතාකරන කොට ටිකක් ප්‍රවේශමෙන් ගෙදර යන්ඩත් එපැයැ</topic>
    <author>චන්දන බණ්ඩාර</author>
    <content>-සියඹලාපිටියරජය නියෝජනය කරන සියලු දේශපාලන පක්ෂවල මැති ඇමැතිවරුන් සඳහා විශේෂ වැඩමුළුවක් ගිය සතියේ දියතලාවේදී පැවැත්විණි. ඒ දියතලාව රාජ්‍ය ආරක්ෂක විද්‍යා පීඨයේදීය. එය නම් කොට තිබුණේ අපේ ගමන දේශපාලන වැඩමුළුව ලෙසය. ඒ ගමන සඳහා බොහෝ මැති – ඇමැතිවරු තම තමන්ගේ පෞද්ගලික මෝටර් රථවලින් ගියහ. එමෙන් ම තවත් මන්ත්‍රිවරු පිරිසක් ගියේ ආණ්ඩු පක්ෂයේ සංවිධායක කාර්යාලය ලබා දී තිබූ බස් රථයකිනි.එම බස් රථය ගිය සිකුරාදා සවස 2 ට පමණ පාර්ලිමේන්තුවෙන් දියතලාව බලා ගමන් ආරම්භ කළේය. එම බස් රථයේ මැති ඇමැතිවරු දාහතර දෙනෙක් වූහ. සුදර්ශනී ප්‍රනාන්දුපුල්ලේ, මාලිනී ෆොන්සේකා, සරත් කුමාර ගුණරත්න, මහින්ද අමරවීර සහ තිලංග සුමතිපාල ඇතුළු මැති ඇමැතිවරු එහි වූහ.මැති ඇමැතිවරු ගමන්ගත් බස් රථයේ තිබූ රූපවාහිනී යන්ත්‍රයේ ක්‍රිකට් තරගයක් විකාශය වීය. ඉන් අනතුරුව එහි විකාශය කෙරුණේ ත්‍රී ඉඩ්යට් හින්දි චිත්‍රපටයයි. මේ චිත්‍රපටය විකාශය වෙද්දී සරත් කුමාර ගුණරත්න නියෝජ්‍ය ඇමැතිවරයා සහ මහින්ද අමරවීර ඇමැතිවරයා උත්සාහ කළේ බස් රථය ඇතුළත ගීත ගායනා කිරීමටය. එහෙත් එම උත්සාහය අසාර්ථක වූයේ අනෙක් මැති ඇමැතිවරු ඊට සහයෝගය නොදැක්වීම නිසාය.මේ අතර ගිය සිකුරාදා රාත්‍රියේදී දියතලාව ආරක්ෂක විද්‍යා පීඨයේදී මැති ඇමැතිවරුන්ගේ සහභාගීත්වයෙන් පැදුරු සාජ්ජයක් පැවැත්විණි. එහිදී මුලින් ම ගීත ගායනා කළේ ඇමැති ලක්ෂ්මන් සෙනෙවිරත්නය. ඉන් අනතුරුව ඇමැති මහින්දානන්ද අලුත්ගමගේ පැදුරු සාජ්ජය රසවත් කළේය. ඒ “නෝනා මගේ නර්ස් නෝනා” ගීතය ගායනා කරමිනි.නියෝජ්‍ය ඇමැති කරුණා අම්මාන් මෙවර මැති ඇමැතිවරු රසවත් කළේ සිංහල ගීතයක් ගායනා කරමිනි. “මම ගන්නෙමි කරකාර බන්දාලා පුංචි හාමිනේ වලව්වෙන් දැන්” ගීතය නියෝජ්‍ය ඇමැති කරුණා අම්මාන් ගායනා කළේ කවුරුත් පුදුමයට පත් කරමිනි. මේ අතරතුර ඇමැති මහින්දානන්දගේ බලවත් පෙරැත්ත නිසාම ඇමැතිනි සුමේධා ජී. ජයසේනට සහ නියෝජ්‍ය ඇමැතිනී නිරූපමා රාජපක්ෂට ගීත ගායනා කිරීමට ද සිදු විය.”ජෙයරාජ් ඇමැතිතුමා හිටියා නම් මේ වගේ වේලාවක සින්දුවක් කියනවා. ඒ නිසා ඔබතුමියත් සින්දුවක් කියන්න.” ඇමැති මහින්දානන්ද අලුත්ගමගේ මන්ත්‍රිනී සුදර්ශනීගෙන් ඉල්ලා සිටියේය. මන්ත්‍රිනි සුදර්ශනීට ඒ ඉල්ලීම අහක දැමීමට නොහැකි විය. මන්ත්‍රිවරිය ගායනා කළ ගීතය වූයේ “චන්ද්‍රාමේ රූ පායා ආවා” ගීතයයි. ඇගේ ගීත ගැයුමට හොඳ ප්‍රතිචාරයක් ලැබිණි.අපේ ගමන දේශපාලන වැඩමුළුවේ පළමු දිනය වූ සෙනසුරාදා දිනයේ රාත්‍රියේ මැති ඇමැතිවරුන් සිටියේ නරියා කන්ද නම් වු ප්‍රසිද්ධ කඳු මුදුනේය. එදින මැති ඇමැතිවරු සිටියේ ගිනි මැලයක් ගසාගෙනය. එහිදී මැති ඇමැතිවරු ගී ගයමින් විනෝද වූහ. ජනාධිපතිතුමා ද එම අවස්ථාවට එක්ව සිටියේය.ඒ මොහොතේ ඇමැති විමල් වීරවංශ ගුණදාස කපුගේ සහ කරුණාරත්න දිවුල්ගනේ යන ගායකයන්ගේ ගීත දහයක් පමණ එක දිගටම ගායනා කළේය. ඒ ගැන ඇමැති මහින්දානන්ද සහ මන්ත්‍රි ජානක වක්කුඹුර විහිළු කරන්නට වූහ. “විමල් ඇමැතිතුමාට කතාවක් දුන්නොත් අපිට කිසිම චාන්ස් එකක් නෑ. මෙයාට සින්දු කියන්න දුන්නත් එහෙමම තමයි. අපිට කිසිම චාන්ස් එකක් දෙන්නේ නෑ.” එසේ කියමින් ඇමැති මහින්දානන්ද ඇමැති විමල් අසලට ගොස් මයික්‍රෆෝනය උදුරා ගත්තේය.මේ අතර ඇමැති රෙජිනෝල්ඩ් කුරේ සහ මන්ත්‍රිනී මාලිනී ෆොන්සේකා “චන්ද්‍රාමේ රෑ පායා ආවා” ගීතය ගායනා කළේ ගිනිමැලය වටා අපූරු රංගනයක ද යෙදෙමිණි.එ.ජා.ප. හිටපු නියෝජ්‍ය නායක කරු ජයසූරිය හා සජිත් ප්‍රේමදාස ඒකාබද්ධව ජනහමු මාලාවක් ගෙවී ගිය සතියේ දී ආරම්භ කළහ. එහි පළමුවැන්න පැවැත්වුණේ බේරුවල මරදාන මංසන්ධියේ දීය. කරු මෙම රැස්වීමට පෙර සජිත්ගේ සසුනට අරුණ වැඩසටහනට ද සහභාගි වූයේය.මේ වැඩසටහන් සඳහා බේරුවලට එන කරු ඇතුළු කණ්ඩායමට දිවා ආහාරය සූදානම් කර තිබුණේ එ.ජා.ප. බේරුවල හිටපු කළමනාකරු ඉසාම් නිවෙසේදීය. කරු ඉසාම් නිවෙසට යන විට උපාලි පියසෝම, මහේන් ගුණසේකර, බස්නාහිර පළාත් සභාවේ හිටපු විපක්ෂ නායක ලක්ෂ්මන් අබේගුණවර්ධන ඇතුළු කණ්ඩායමක් එහි පැමිණ සිටියහ. බේරුවල පැවැත්වෙන වැඩ සටහන සහ කරු සජිත් ජනහමුව සංවිධානය කිරීමේ කටයුතුවල නිරතව සිටි ඉම්තියාස් බාකීර් මාකර් ඉසාම්ගේ නිවසට පැමිණියේ රුක්මන් සේනානායක ද සමඟය. ඒ වන විටත් කොළඹ පැවැති සාකච්ඡා කීපයකට සහභාගි වී සිටි සජිත් එනතුරු මෙම පිරිසත් රංජිත් මද්දුමබණ්ඩාර මන්තී‍්‍රවරයාත් ඉදිරි දේශපාලන කටයුතු පිළිබඳ සංවාදයක යෙදී සිටියහ.දිවා ආහාරය ගැනීමෙන් පසු කරු සජිත් ඇතුළු කණ්ඩායම මුලින්ම ගියේ පිංහේන විහාරයේ පැවැති වැඩ සටහනටය. ඉන් අනතුරුව ලංකාවේ පැරැණිතම මුස්ලිම් දේවස්ථානය ලෙස සැලකෙන අබ්රාල් මජ්ජිඩ් දේවස්ථානයේ පැවැති වැඩසටහනට සමගාමීව පැවැත්වෙන උත්සවයකට කරු සජිත් ඇතුළු පිරිස කැඳවාගෙන යනු ලැබූහ.මුස්ලිම් දේවස්ථානෙය් පැවතී උත්සවයෙන් අනතුරුව බේරුවල මරදාන හන්දියේ දී කරු සජිත් පවත්වන ඒකාබද්ධ රැස්වීමේ වේදිකාවට කරු සජිත් ඇතුළු පිරිස කැඳවාගෙන පැමිණි අතර, වේදිකාවේ අසුන් ගෙන සිටි පිරිස වෙත අත දිගු කළ රංජිත් මද්දුම බණ්ඩාර මන්ත්‍රීවරයා කීවේ මෙතැන කරු, සජිත්, දයාසිරි, පාලිත තෙවරප්පෙරුම, ගාමිණී දිසානායක පරපුර නියෝජනය කරන්නට මයන්ත ඇතුළු පිරිස සිටිනවා. එ.ජා.ප.යේ නිර්මාතෘ වන ඩී.එස්.සේනානායක පරපුර නියෝජනය කරන රුක්මන් සේනානායක මැතිතුමා අපගේ වැඩසටහන්වලට සහභාගි වී සිටියා. මෙතැන තරුණ පරපුර වැඩිහිටි අය පිරී ඉතිරිලා සිටිනවා. සමහර තරුණයන් රැස්ව සිටින්නට ඉඩකඩ මදි නිසා ගෙවල්වල වහල මත නැඟී සිටී ඉන්න බව අපට පේනවා. මේක තමයි නියම එක්සත් ජාතික පක්ෂය. මෙතැන රැස්ව සිටින්නේ නියම එක්සත් ජාතික පාක්ෂිකයනුයි” යනුවෙන් කීය.කරු ඊට පසුදා එනම් 05 වැනිදා ගම්පහදී පැවැත්වුණ ජීවිතයට යුක්තිය වැඩසටහනට ද සහභාගි වූයේය. මෙහිදී මාදුළුවාවේ සෝභිත හිමියන් කීවේ මෙරටට විනයක් වී ඇති ආණ්ඩුක්‍රම ව්‍යවස්ථාව වෙනුවට අලුත් ආණ්ඩුක්‍රම ව්‍යවස්ථාවක් ඕනෑ යයි කියන්නට ජනතාවට දැන් නියම කාලය උදාවී ඇති බවයි.කරු අඟහරුවාදා උදේ පාන්දරම මාලබේ තලාහේන ප්‍රදේශයට ගියේ කොළඹ යුගයේ කවියකු වන සේසිරි විජේසේකර කවියාට සුබපැතීමටය. ඒ වන විට තරමක් රෝගාතුරව 79 වන වියේ පසුවන සේසිරි විජේසේකර කවියාගේ ජන්ම දිනය යෙදී තිබුණ දා කරුට කොළඹින් පිටතට යාමට සිදුව තිබිණි. එබැවින් කරු අඟහරුවාදා සේසිරි විජේසේකර කවියා හමුවීමට ගියේ ත්‍යාගයක් ද රැගෙනය. කරුගේත් සේසිරි විජේසේකර කවියාගේත් මේ මිතුදම කරු කොළඹ මහ නගර සභාවේ නගරාධිපති ධූරය දරන අවදියේ සිටම පැවතෙන්නකි. කරු සේසිරි විජේසේකර කවියාගේ නිවසින් සමුගන්නට හදන අවස්ථාවේ දී සේසිරි විජේසේකර කවියා කවි දෙපදයක් කීය.කරු සේසිරි විජේසේකර කවියාට සිනහවකින් පිළිතුරු දුන්නේය.කරු බදාදා දිනයේ දී කටුනායක ඇවරිවත්ත සුමිත්‍රාරාම විහාරස්ථානයෙහි ආගමික උත්සවයකට සහභාගි වූයේය. එම අවස්ථාවට අගමැති දිමු., සුදර්ශනී ප්‍රනාන්දුපුල්ලේ එක්ව සිටියහ. ඉන්පසු තවත් ආගමික උත්සව කීපයකට සහභාගි වූ කරු අශෝක අබේසිංහ මන්ත්‍රීවරයාගේ දායකත්වයෙන් ක්‍රියාත්මක කරන ග්‍රාමීය විදුලිබල ව්‍යාපෘති කීපයක් විවෘත කිරීමට ද එක්වූයේය. ඉන් අනතුරුව කරු රිදීගම රම්බොඩගල්ල විද්‍යාසාගර පිරිවෙනෙහි වැඩ කටයුතු නිම වෙමින් පවතින ලෝකයේ විශාලතම ශෛලමය බුද්ධ ප්‍රතිමා වහන්සේගේ ඉදිකිරීමේ කටයුතු දැක බලා ගැනීමට ගියේය. කරු එම බුද්ධ ප්‍රතිමා වහන්සේ නිර්මාණය කිරීමේ වැඩකටයුතු මෙහෙයවන සමිතියේ සභාපතිවරයාය. කරු කුරුණෑගල දිස්ත්‍රික්කයේ දී සහභාගී වූ සෑම උත්සවයකටම අශෝක අබේසිංහ ඇතුළුව ප්‍රදේශයේ පළාත් පාලන ආයතන නියෝජනය කරන පළාත් පාලන නියෝජිතයෝ පිරිසක් ද සහභාගි වී සිටියහ.ශ්‍යාමෝපාලි මහා නිකායේ රෝහණ පාර්ශ්වයේ අනුනායක ධූරය උඩුමලගල මහින්දාභිධාන හිමියන්ට පිරිනැමීම නිමිතිකොට වූ උත්සවය පසුගිය 4 වැනිදා ගාල්ල කොට්ටවගම සුමනාරාමයේදී පැවැත්විණි. එහි ප්‍රධාන ආරාධිත අමුත්තා ලෙස සහභාගිවී සිටියේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ය. එ.ජා.ප. මාධ්‍ය ප්‍රකාශක ගයන්ත කරුණාතිලක ඇතුළු ආණ්ඩු පක්ෂයේ හා විපක්ෂයේ දේශපාලනඥයන් රැසක් ද එයට සහභාගිවී සිටියහ.”තමුන්නාන්සේලගේ පක්ෂයට ගොඩඒමක් පේන්නම නෑ වගේ. ගුටිබැට, විනය පරීක්ෂණ, කල්ලි වාද එන්න එන්නම වැඩියිනේ. ඔය අතරෙ මාධ්‍ය ප්‍රකාශකකමත් රැකගෙන නොදැවී විකට්ටුවේ රැඳී ඉන්න තමුන්නාන්සේට නම් පුළුවන් වෙලා තියෙනවා.”අපි ඔය ගැටුම්වලට කල්ලිවලට යන අය නොවෙයිනේ. අපි වැඩ කරන්නේ පක්ෂයේ ඉදිරි ගමනට.” ගයන්ත කීවේය.”එතකොට තමුන්නාන්සේට ඉරිසියාකාරයො තරහකාරයො නැද්ද? හෙට්ටිගේ ගයන්තගෙන් ඇසුවේ ඔහුගේ අත ද අල්ලා ගනිමිනි.”ඒවගේ අය කොතැනද නැත්තෙ? කාට කාටත් ඉන්නව. ඔයාටත් ඇති. මටත් ඇති. ඒවට වැඩිය කලබල වෙන්න හොඳ නැහැ.”ඒක නං ඇත්ත. ඒක අනුන්ට තියෙන ලෙඩනේ. අනුන්ගෙ ලෙඩවලට අපි මොකටද බෙහෙත් ගන්නෙ.” හෙට්ටිගේ කීවේ සිනාසෙමිනි.ජාතික නිදහස් පෙරමුණේ නායක, අමාත්‍ය විමල් වීරවංශගේ 42 වැනි උපන්දිනය යෙදී තිබුණේ පසුගිය මාර්තු 07 වැනිදාටය. එදින ඔහුට පළමුවෙන්ම සුබ පතනු ලැබුවේ මහින්ද රාජපක්‍ෂ ජනාධිපතිතුමාය. ඉන්පසුව සුබ පතනු ලැබුවේ එක්සත් ජාතික පක්‍ෂයේ මහ ලේකම් තිස්ස අත්තනායකය. ආණ්ඩු පක්‍ෂයේ හා විපක්‍ෂයේ බොහෝ දේශපාලනඥයන්ගේ සුබ පැතුම් එදින පුරා ගලා එන්නට විය.මාර්තු 07 වැනිදාට මැදින් පොහොය දිනයද යෙදී තිබිණි. එනිසා බොහෝ විහාරස්ථානවල ආගමික වතාවත් රැසක් විමල් වීරවංශගේ සහභාගීත්වයෙන් සිදු කෙරිණි. ජිනීවාහි එක්සත් ජාතීන්ගේ මානව හිමිකම් කවුන්සිලයේ ශ්‍රී ලංකාවට එරෙහි ක්‍රියාදාමය පැරදවීමේ අරමුණින් මාර්තු 07 වැනිදා බොහෝ විහාරස්ථානවල අධිෂ්ඨාන පූජා සංවිධානය කොට තිබිණි.”ශ්‍රී ලංකාවට එරෙහි එක්සත් ජාතින්ගේ ක්‍රියා පිළිවෙත ගැන වැඩියෙන් ම කතා කරමු. උපවාස කරපු විමල් වීරවංශගේ උපන් දිනය දවසේම මෙහෙම අධිෂ්ඨාන පූජා යොදා ගෙන තිබීම විශේෂ සිදුවීමක්.” අධිෂ්ඨාන පූජාවලට එක් වූ විමල් වීරවංශ ඇමැතිවරයා සමඟ බොහෝ මැති ඇමැතිවරු පැවසූහ.රුක් රෝපණ වැඩසටහන්, ලේ දන් දීම් උපාසක උපාසිකාවන්ට සිල් රෙදි පිරිනැමීම් ආදී කටයුතු රැසක් ද විමල් වීරවංශ අමාත්‍යවරයාගේ උපන් දිනය වෙනුවෙන් සිදු කෙරිණි.මේ සියලුම කටයුතු අතර ජාතික නිවාස සංවර්ධන අධිකාරියේ කොළඹ දිස්ත්‍රික් කාර්යාලයේ සේවක පිරිස සූදානම් කර තිබූ “මහා උපන් දින කිරිබත” ඉඳුල් කිරීමට ද විමල් අමාත්‍යවරයා අමතක කළේ නැත. එසේ ම මෙහිදී දිළිඳු පිරිසකට වියළි ආහාර පාර්සල් ලබා දීමද සිදු විය.මේ සියල්ල අතරේ විමල් අමාත්‍යවරයා කාගෙත් ඇස නොගැටෙන ස්ථානයක් වෙත තම උපන් දිනයදා යෑමටද අමතක කළේ නැත. ඒ පාදුක්ක වටරැක සංහිඳ ළමා මධ්‍යස්ථානයයි. මේ මධ්‍යස්ථානයේ සිටින්නේ රැකවරණය අවශ්‍ය වීදි දරුවන් පිරිසකි. එය ඇරඹූයේ දිවංගත මහාචාර්ය නන්දසේන රත්නපාල මහතාගේ සංකල්පයකට අනුවය.එම දරුවන්ට දිවා ආහාරය හා තෑගි පාර්සල් ලබා දුන් අමාත්‍යවරයා, ඔවුන් සමඟ එකම මේසයේ වාඩි වී දිවා ආහාරය ගැනීමටද අමතක කළේ නැත. විමල් අමාත්‍යවරයා මේ දරුවන් හා බොහෝ වේලාවක් ගත කෙළේය.පැපිලියාන සුනේත්‍රාදේවි පිරිවෙන් නව තෙමහල් ගොඩනැගිල්ල විවෘත කිරීමේ අවස්ථාවට ප්‍රධාන ආරාධිතයා ලෙස ද අමාත්‍ය විමල් වීරවංශ සහභාගි විය. මහාචාර්ය බෙල්ලන්විල විමලරතන නාහිමි, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ, බුද්ධ ශාසන හා ආගමික කටයුතු අමාත්‍යාංශයේ ලේකම් කැෂියන් හේරත්, ජනමාධ්‍ය හා තොරතුරු අමාත්‍යාංශයේ ලේකම් ඩබ්ලිව් බී. ගනේගල යන පිරිස ඇතුළු විශාල පිරිසක් එම අවස්ථාවට සහභාගි වූහ.මේ තෙමහල් ගොඩනැඟිල්ල නම් කොට තිබුණේ “පූජ්‍ය මැදගොඩ සුමනතිස්ස අනුස්මරණ ගොඩනැඟිල්ල” ලෙසය. මේ උත්සවය සංවිධානය කොට තිබුණේ පැපිලියාන සුනේත්‍රාදේවි පිරිවෙනේ විද්‍යායතනාධිපති මැදගොඩ අභයතිස්ස නාහිමියන් විසිනි.”මේ ගොඩනැඟිල්ල ඉදි කිරීමට සැලසුම් කරන විට අප සතුව කිසිදු මුදලක් තිබුණේ නැහැ. මේ අවශ්‍යතාව ගැන මම විමල් ඇමැතිතුමාට කීවා. ඇමැතිතුමා බුද්ධශාසන අමාත්‍යාංශයේ ලේකම් කැෂියන් හේරත් සමඟ සාකච්ඡා කොට මේ සද්කාර්ය වෙනුවෙන් රුපියල් ලක්‍ෂ 25 ක මුදලක් ලබා දීමට කටයුතු කළා. ඒ අනුව තමයි අද ලක්‍ෂ 75 කට අධික වටිනාකමකින් යුතු මේ තෙමහල් ගොඩනැඟිල්ල විවෘත වන්නේ.” ශ්‍රී ජයවර්ධනපුර විශ්ව විද්‍යාලයේ ජ්‍යෙෂ්ඨ කථිකාචාර්ය මැදගොඩ අභයතිස්ස නාහිමියෝ එහිදී සිහිපත් කළහ.ශ්‍රී ලංකාවේ කතෝලික සභාව නියෝජනය කරමින් අගරදගුරු හිමිපාණන් නිකුත් කර ඇති නිවේදනයට පටහැනි අයුරින් රායිප්පූ ජොශප් මන්නාරම රදගුරුතුමන් ඇතුළු උතුරේ පියතුමන්ලා 31 දෙනකු ශ්‍රී ලංකාවේ යුද අපරාධ සිදු වූ බවට ජීනිවාහි මානව හිමිකම් කවුන්සිලයට ලිපියක් යොමු කොට තිබෙනවා. ඒ ලිපිය, මේ ප්‍රකාශය ශ්‍රී ලංකාවට එරෙහිව ක්‍රියාත්මක වීමට මාන බලාගෙන සිටින ඇමෙරිකාව ඇතුළු බටහිර රටවලට උල්පන්දම් දීමක්. මේ මොහොතේ ජාතික සමගිය වෙනුවෙන් සියලු දෙනා වගකීමෙන් කටයුතු කළ යුතුයි.” විමල් වීරවංශ ඇමතිවරයා මෙහිදී අවධාරණය කළේය. එසේම අපේ රටේ ඈත ඉතිහාසය පුරා අධිරාජ්‍යවාදීන්ගේ ආක්‍රමණ, සතුරාගේ ආක්‍රමණ හමුවේ ඒවාට මුහුණ දුන් අයුරුත් අපේ මුතුන් මිත්තන්ගෙන් සැදුම්ලත් හමුදා මනා හික්මීමක්, විනයක් හා සානුකම්පිත බවකින් යුතුව සතුරාට මුහුණ දුන් අන්දමත් ඇමැති විමල් වීරවංශ පෙන්වා දුන්නේය.”දුටුගැමුණු රජතුමා, එළාර රජතුමාට සැලකූ අන්දම, කැප්පෙටිපොළ විරුවා සතුරාගේ ආයුධ හා සතුරු හමුදාව යළි සතුරා වෛතට යැවීම ආදියෙන් පෙනී යන්නේ ජාතියක් ලෙස අප සතු වූ හැදියාවයි. මේ හැදියාව අපට ලැබුණේ මහා සංඝරත්නයේ ආශිර්වාදයෙන්, බෞද්ධ උරුමයෙන්. බෞද්ධ සංස්කෘතියෙන්. ඉතිහාසය පුරා අපේ සතුරාට අප අමානුෂික ලෙස සලකා නැහැ. ක්‍රෑර ලෙස සලකලා නැහැ. මෙය තේරුම් ගන්න එදත් සුද්දට බැරි වුණා. අදත් සුද්දට බැරි වෙලා තියෙනවා.” යනුවෙන් ද පැහැදිලි කළේය.”මේක වාර්තාගත කතාවක්. බෞද්ධ සංස්කෘතියෙන් අප ලබා ගත් මනා හැදියාව, විනය පිළිබඳ ඉතා නිවැරැදි ලෙස විමල් ඇමතිවරයා පහදා දුන්නා. රට බේරාගත් ජනාධිපතිතුමාට හා රණවිරුවන්ට යුද අපරාධ චෝදනා ඉදිරිපත් කිරීම අසාධාරණයක්.” බෙල්ලන්විල විමලරතන නාහිමියෝ සිය අනුශාසනාවේදී පැවසූහ.පසුගිය සතියේදී දිවයින ඉරිදා සංග්‍රහයේ ප්‍රධාන කර්තෘ ගාමිණී සුමනසේකර මහතාගේ දියණියගේ විවාහ මංගල උත්සවය කොළඹ ප්‍රසිද්ධ හෝටලයකදි සිදු කෙරිණි. මේ අවස්ථාවට ජනාධිපතිතුමන්, විපක්‍ෂ නායකතුමන් ඇතුළු බොහෝ මැති ඇමතිවරු ඇරයුම් ලබා සිටියහ. විමල් වීරවංශ මහතා සහ ජේ.ආර්.පී. සූරියප්පෙරුම මහතා අසුන් ගෙන සිටියේ විපක්‍ෂ නායක රනිල් වික්‍රමසිංහ සමඟිනි.”කොහොමද විපක්‍ෂ නායකතුමා ගම් මට්ටමේ රැස්වීම්වල තත්ත්වය.” විමල් වීරවංශ ඇමැතිවරයා විමසුවේය.හොඳයි විමල්, හොඳ ප්‍රතිචාර තිබෙනවා.” විපක්‍ෂනායක පිළිතුරු දුන්නේය.”ප්‍රතිසංවිධාන කට්ටියගේ තත්ත්වය කොහොමද?” විමල් වැඩිදුරටත් විමසුවේය.”ඒගොල්ලො කලබලයෙන් යන කට්ටියක් නේ. ඒගොල්ලො කලබලයෙන් යන්න ගිහිල්ලා පක්‍ෂ මූලස්ථානයටත් අලාබහානි වන විදියට කටයුතු සිදු වුණා. මේ වගේ සිද්ධීන් පාක්‍ෂිකයන් අතර කලකිරීම් ඇති කරලා තියෙනවා.” රනිල් වික්‍රමසිංහ විමල්ට පහදා දුන්නේය.ඉන්පසු රනිල්, විමල්, සූරියප්පෙරුම යන මහත්වරු දිගු කතාබහකට මුල පිරූහ. ශ්‍රී ලංකාවේ ඉතිහාසය, යටත් විජිත බලපෑම් ආදී කරුණු දීර්ඝව සංවාදයට භාජනය වූ මේ කතාබහ “මහා සිංහලේ වංශ කතාව“ මෙන් රසවත් වී තිබිණි. තිදෙනාගේ කතාබහ උත්සව ශාලාවට ඇතුළු වූ ජනාධිපතිතුමන්ගේ හා ඩලස් ඇමතිතුමාගේ අවධානයට යොමු වීය.දියතලාවේ පැවැති ‘අපේ ගමන’ දේශපාලන වැඩමුළුවේ දෙවැනි දිනයේ පාපන්දු තරගයක් සංවිධානය කොට තිබිණි. ඒ මැති ඇමැතිවරුන් අතර සුහද පාපන්දු තරගයකි. එක් කණ්ඩායමකට නාමල් රාජපක්ෂ, දිලුම් අමුණුගම, රොෂාන් රණසිංහ සහ රුවන් රණතුංග ඇතුළු මන්ත්‍රීවරුන් පිරිසක් අයත් වූ අතර අනෙක් කණ්ඩායමට අයත්ව සිටියේ ඇමැති මහින්දානන්ද අලුත්ගමගේ, කනක හේරත් සහ ජානක වක්කුඹුර ඇතුළු පිරිසකි.මේ අතරතුර මන්ත්‍රී නාමල්ගේ කණ්ඩායමේ සිටි දැල් රකින්නා වූයේ මන්ත්‍රී රොෂාන් රණසිංහය. ඔහුට කීපවරක්ම දැල් රකින්නා ලෙස තම වගකීම ඉටුකර ගත නොහැකි විය. ඒ නිසා ඔහු වෙනුවට රුවන් රණතුංග දැල් රකින්නා ලෙස යෙදවීය.මේ පාපන්දු තරගය නැරැඹීමට ජනාධිපතිතුමා ද පැමිණියේය. ඒ ට්‍රැක් කිට් එකකින් සැරසීය. මේ අතරතුර ජනාධිපතිතුමා කීවේ තමන්ට ද පාපන්දු ගැසීමට අවශ්‍ය බවය. ජනාධිපතිතුමා ගියේ ඇමැති මහින්දානන්දගේ කණ්ඩායමටය.එහිදී ජනාධිපතිතුමා පාපන්දුව ගෙන යන විට මැති ඇමැතිවරු පන්දුව ගැනීමට පොර කන්නට නොගියහ. මේ බව දුටු ඇමැති මහින්දානන්ද කීවේ ජනාධිපතිතුමා පසුපස ලුහුබැඳීමෙන් වැළකී සිටීම ඇඟට ගුණ බවය.” සංවිධායකකම, ඇමැතිකම ගහලා යයි කවුරුත් ජනාධිපතිතුමා පස්සේ එළවන්න එපා.” ඇමැති මහින්දානන්ද විහිළුවට මෙන් කීවේය. එහෙත් මන්ත්‍රී දිලුම් අමුණුගම පාපන්දුව ලබාගැනීමට ජනාධිපතිතුමා පසුපස ගියේය.ගිය සතියේ පෝය දිනයේ කටුනායක ඇවරිවත්ත සුමිත්‍රාරාම විහාරයේ ආගමික වැඩසටහන් රැසක් සිදු විය. ඒ අගමැති දි.මු.ජයරත්න මහතාගේ ප්‍රධානත්වයෙනි. මේ අවස්ථාවට එ.ජා.ප. හිටපු නියෝජ්‍ය නායක කරු ජයසූරිය, ඇමැති පණ්ඩු බණ්ඩාරනායක සහ පාර්ලිමේන්තු මන්ත්‍රී රුවන් රණතුංග ද එක්ව සිටියහ.අගමැති දි.මු.ජයරත්න මහතා කරු ජයසූරිය දුටු විගසම කීවේ “ආ නායකතුමාත් ඇවිත් ඉන්නේ” කියාය. ඉන් අනතුරුව තේ පැන් සංග්‍රහයක් පැවැත්විණි. එහිදී ද අගමැති දි.මු.ජයරත්න මහතා කියා සිටියේ “නායකතුමා හුඟ දවසකින්නේ දැක්කේ” කියාය.ඒ සමඟම ඇමැති පණ්ඩු බණ්ඩාරනායක විමසා සිටියේ “මොකද අගමැතිතුමා නායකතුමා නායකතුමා කියලා කරු ජයසූරිය මැතිතුමාට කියන්නේ” කියාය. “ඇයි ඉතින් එ.ජා.ප. නායකයා තමයිනේ” අගමැතිතුමා යළිත් විහිළුවට මෙන් කීවේය. මේ කථාව මන්ත්‍රීනී සුදර්ශනී ප්‍රනාන්දුපුල්ලේ ද අසාගෙන සිටියේය. “අගමැතිතුමා ඔබතුමා ඔහොම කියන කොට කරු ජයසූරිය මැතිතුමාට පන්සල්වලට යන එකත් එයාලාගේ නායකතුමා තහනම් කරයිද දන්නේ නෑ” මන්ත්‍රීනී සුදර්ශනී ප්‍රනාන්දුපුල්ලේ කියා සිටියාය. එහෙත් ඊට එ.ජා.ප. හිටපු නියෝජ්‍ය නායකයා පිළිතුරු දුන්නේ සිනහවකින් පමණි.මහත්මා ගාන්ධි සාම සම්මානයෙන් පුද ලබමින් මහීපාල හේරත් සබරගමුව මහ ඇමැතිවරයා කෑගල්ල දිස්ත්‍රික්කයට ගෙනෙන ලද ඉමහත් ගෞරවය අමාත්‍ය රංජිත් සියඹලාපිටිය ඇතුළු එම දිස්ත්‍රික්කයේ දේශපාලන අධිකාරියේ සහ රාජ්‍ය පළාත් රාජ්‍ය සේවයේ ඇගයුමට ලක්විය.කෑගල්ල දිස්ත්‍රික් සම්බන්ධීකරණ කමිටුව එහි සම සභාපතිවරුන් වන මහ ඇමැති මහීපාල හේරත්, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය යන මහත්වරුන්ගේ ප්‍රධානත්වයෙන් රැස්වීය.සභාව ආරම්භයේදීම විශේෂ ප්‍රකාශයක් කළ සියඹලාපිටිය සඳහන් කළේ මහත්මා ගාන්ධි සාම සම්මානය සබරගමුවේ කෑගල්ල දිස්ත්‍රික්කයේ දේශපාලන නායකයෙකු වන මහීපාල හේරත් මහ ඇමැතිවරයාට හිමිවීම පිළිබඳ එම දිස්ත්‍රික්කයේ සමස්ත ජනතාවගේ ගෞරවය සහ ප්‍රසාදය පළකිරීමට වඩාත් සුදුසු ස්ථානය දිස්ත්‍රික් සම්බන්ධීකරණ කමිටු රැස්වීම බවය.ඔබ ලද මේ ජයග්‍රහණය ඔබට පමණක් නොව ඔබත් අපත් නියෝජනය කරන කෑගලු දිස්ත්‍රික්කයේ සමස්ත ජයග්‍රහණයකි. රංජිත් සියඹලාපිටිය කීය.ඊට අදාළ සිහිවටන ඵලකයක් ද මහ ඇමැතිවරයාට පිරිනැමූ අතර එහිදී මහ ඇමැතිවරයා සඳහන් කළේ මහත්මා ගාන්ධි සාම සම්මානයටත් වඩා වටිනා සම්මානයක් රංජිත් සියඹලාපිටිය ඇමැතිරයාට දිනාගැනීමට ලැබේවායි තමා ඉත සිතින් ප්‍රාර්ථනා කරන බවය.මේ අතර සබරගමුව පළාත් සභා මන්ත්‍රී සමන් ජයසිංහ සිය විමධ්‍යගත මුදලින් රුපියල් විසි දහසක් වටිනා පොත්පත් තොගයක් කෑගල්ල දිස්ත්‍රික් මාධ්‍යවේදීන්ගේ පුස්තකාලය සඳහා පරිත්‍යාග කිරීම ද මෙහිදී සිදුවිය.ගිය සතියේදී එජාප නායකයා සහ මහ ලේකම් තිස්ස අත්තනායක බදුල්ල බලා පිටත්ව ගියහ. ඒ බදුල්ල දිසා මන්ත්‍රි හරින් ප්‍රනාන්දු සංවිධානය කර තිබු එජාප ක්‍රියාකාරින්ගේ හමුවකට සහභාගි වීමටය. එම අවස්ථාවට බදුල්ල දිසාවේ එජාප ප්‍රබලයන් වන රවි සමරවීර සහ උපාලි සමරවීර ද එක්ව සිටියහ.එහිදී එජාප නායකයා විසින් සිරිකොත ප්‍රහාරයේ වීඩියෝ පටයක් ප්‍රදර්ශනය කළේය. ඒ සමඟම එක්තරා ප්‍රාදේශීය සභා මන්ත්‍රීවරයකු කියා සිටියේ අපි පරණ දේවල් අමතක කැර ඉදිරියට යමු කියාය.“ඒක හරි නමුත් පක්ෂයට සිදුවුණ හානිය පාක්ෂිකයන් දැනගත යුතුයි. ඒ වගේම තමයි රජයට එරෙහිව පක්ෂය සිදුකරන විරෝධතා කඩාකප්පල් කරන ඕනෑම කෙනෙක් බෙල්ලෙන් අල්ලා පක්ෂයෙන් දොට්ට දානවා. මං ඒකට බය නැහැ” එජාප නායකයා එජාප ක්‍රියාකාරීන් හමුවේ කියා සිටියේය.එම රැස්වීම හමාර කොට එජාප නායකයා ඇතුළු පිරිස නුවරඑළිය බලා පිටත්ව ගියහ. ඒ නුවරඑළිය හිටපු නගරාධිපති චන්දන කරුණාරත්න සංවිධානය කර තිබු එජාප ක්‍රියාකාරින්ගේ හමුවකට සහභාගි වීමටය. එම අවස්ථාවට නුවරඑළිය දිස්ත්‍රික් මන්ත්‍රිනී රේණුකා හේරත් සහ කේ. කේ. පියදාස ඇතුළු පිරිසක් එක්ව සිටියහ.ගිය සතියේදී මොනරාගල සතොස තොග ගබඩාවේ ගින්නක් ඇතිවිය. එය නිවීම සඳහා කොතෙකුත් උත්සාහ දැරුව ද එය අසාර්ථක වූයේ වතුර බවුසරයක් සොයා ගත නොහැකි වීම නිසාය. අවසානයේ ඌව පළාත් මහ ඇමැති ශෂින්ද්‍ර රාජපක්ෂට කතා කොට ඒ බව කීවේ සිදුවීමට යන විනාශය වළක්වා ගත යුතු නිසාය.වහාම ක්‍රියාත්මක වූ මහ ඇමැති ශෂින්ද්‍ර තම පෞද්ගලික ධනයෙන් ලබා ගෙන තිබු වතුර බවුසරය යවා ගින්න මැඬ පැවැත්වීමට කටයුතු කළේය. ඉන් පසුව ඒ වන විට මහ ඇමැති ශෂින්ද්‍ර සිටියේ සිංහල අලුත් අවුරුදු ජාතික උත්සවයේ රැස්වීමකට සහභාගි වෙමිනි. එම උත්සවයේ කටයුතු මඳකට නැවැත්වූ මහ ඇමැතිවරයා ඉන් අනතුරුව මොනරාගල හුලංදාව සතොස ගබඩාව වෙත ගොස් එහි තත්ත්වය සොයා බැලීමට ද අමතක නොකළේය.ගිය සතියේ යෙදි තිබුණු ලෝක කාන්තා දිනය නිමිත්තෙන් අරලියගහ මන්දිරයේදී මොබිටෙල් සමාගම විසින් කාන්තාවන් සඳහා විශේෂ දුරකථන පැකේජයක් හඳුන්වා දී තිබිණි. මේ අවස්ථාවට ප්‍රධාන ආරාධිතයා ලෙස සහභාගි වූයේ ජනාධිපති ආර්යා ශිරන්ති රාජපක්ෂ මැතිනියයි. ඊට තොරතුරු තාක්ෂණ ඇමැති රංජිත් සියඹලාපිටිය ද එක්ව සිටියේය. එහිදී ඇමැතිවරයා සිදුකළ කතාව කාගේත් අවධානයට යොමු විය.“කාන්තාවන් ගැන කතා කරන විට ටිකක් ප්‍රවේශමෙන් කතා කළ යුතුයි. අනෙක තමයි ජනාධිපති ආර්යාවනි, මං බොහොම පරිස්සමෙන් අද කතා කරන්නෙ. ඒ වගේම බොහොම වගකීමෙන් කතා කරන්නෙ. මොකද නැත්නම් කාගෙන් බේරුණත් කාන්තාවන්ගෙන් බේරෙන්න බැහැ. කොටින්ම මගේ ගෙදර යන්නවත් බැරි වෙනවා” ඇමැති සියඹලාපිටිය කීවේ කාගේත් සිනා හඬ මැදය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203111</link>
    <topic>කුඩුවලින් ඇවිළුණු කහවත්තේ ගින්න</topic>
    <author>අමල් යශෝමන් ජයසිංහ</author>
    <content>මොනවද යකුනේ තොපිලා මගේ දුව අතේ කුඩු විකුණන්ඩ යවන්නෙ? උඹලා හදන්නෙ මගෙ අහිංසක දරුවා අමාරුවේ දාන්ඩ ද? උඹලට නම් මේවාට හොඳක් සිද්ධ වෙනව ද?”මියගිය කවින්ද්‍යා (දුව)මියගිය නයනා නිල්මිණී (මව)තම දියණියගේ පොත් බෑගයේ දමා රත්නපුර නගරයේ පුද්ගලයකුට ලබාදීම පිණිස යවන ලද හෙරොයින් මත්ද්‍රව්‍ය පැකට් කීපයක් දුටු දියණියගේ මව ඊට සම්බන්ධ පුද්ගලයාගේ නිවසටම දිවගොස් උස් හඬින් කෝපයෙන් යුතුව බැණ වැදුණේ එලෙසිනි. තම දියණිය නීතියේ රැහැනට කොටු වී අමාරුවේ වැටේ ය යන බියපත් සිතිවිල්ලෙන් ඕ එසේ බැණ වැදුණාය. ඒ ඉකුත් ජනවාරියේ එක්තරා දිනෙක උදෑසනකය.කහවත්ත, කොටකෙතන ගම්මානයේ පදිංචි ඇයගේ නිවසට යාබදව එම පුද්ගලයාගේ නිවස ද පිහිටා තිබිණි. දිගු කලක් තිස්සේ මේ දෙපිරිස අතර පැවතියේ ද කුලුපගතාවකි.ඔවුන්ගේ ඕනෑම කටයුත්තකදී ඇයත් ඇයගේ දියණියත් උදවු උපකාරයට ද යති. එති. එතුවක් පැවැති දැඩි හිතවත් බවට ද ඇයගේ බැණ වැදීමෙන් නැවතීමේ තිත තැබිණි. ඒ වෙනුවට ඔවුන් තුළ හට ගැනුණේ ඇය කෙරෙහි නොසිඳෙන වෛරයකි. ඒ වෛරය ගැන හෝ වෛරය හරහා තමන්ට හා තම දියණියට ඉතා අවාසනාවන්ත ඉරණමකට ගොදුරු වන්නට වේ යැයි ඕ සිහිනෙන්වත් නොසිතන්නට ඇත. ඇයගේ සැමියා ද පුත්‍රයා ද කොළඹ ප්‍රදේශයේ රැකියාවලය. දියණිය රත්නපුර ෆර්ගියුසන් උසස් බාලිකා විදුහලේ උසස් පෙළ හදාරන අවිහිංසක සිසුවියකි.යාබද ගෙදර පුද්ගලයා උදෑසන පාසලට යන ඇයගේ පොත් බෑගයේ දමා රත්නපුරයට යවන මත්ද්‍රව්‍ය පැකට් අඩංගු පාර්සලය දිනපතා සිදුවූවකි. එහි ඇත්තේ මොනවාදැයි ඇය නොදැන සිටියා වන්නට ඇත. පාසලට යාමට නිවසින් පිටත්ව ගිය සිසුවිය කිසියම් අවශ්‍යතාවක් මත පාසලට නොගොස් ආපසු හැරී සිය නිවසට පැමිණිමෙන් පසු නිකමට මෙන් දියණියගේ පොත් බෑගය පිරික්සා බැලු මවගේ අතටම එම පාර්සලය හමු වී තිබිණි. එය තමන්ට රාජු මාමා මිතුරකුට දෙන ලෙසට කී බව දියණිය පැවසීමෙන් පසු කුපිතව ගිය මව එසේ ඔහුටත් ඔහුගේ බිරියටත් කෝපයෙන් බැණ වදින්නට වූයේ එසේ ය.තමන්ගේ මතුකඩු ව්‍යාපාරය පිළිබඳව දැන් දැන් රට්ටුන් දැනගනිතියි යන්න රාජු නමැත්තාගේ පවුලේ අයගේ එකම අදහස විය. ඇය විසින් මේ බව දැන් රට ගම පුරා පතුරුවනු ඇති බවට ද ඔවුනට සැක පහළ විණි. රාජු නමැත්තාගේ සහෝදරයකු ගොඩකවෙල ප්‍රාදේශීය සභාවේ මන්ත්‍රීවරයෙකි. ඔහුගේ පුත්‍රයා බන්ධනාගාරයේ සුබසාධන නිලධාරියෙකි. බන්ධනාගාරයේ මත්කුඩු බෙදා හැරීමේ චෝදනාවක් මත හෙතෙම බන්ධනාගාර ගත කෙරිණි.වෛරය තවත් උත්සන්න වන්නට වූයේ මෙතැනදීය. තම පුත්‍රයා කොටු කරන්නට වූයේ අන් කිසිවකු නොව ගෙදරට ම පැමිණ බැණ වැදුණු තැනැත්තියම යැයි සිතාගත් ඔවුහු කිසියම් සැලසුමකට එළැඹිණි. ඒ සැලසුම හෝ එහි අති බියකරු බව හෝ දැන සිටියේ ප්‍රාදේශීය මන්ත්‍රීවරයා හා ඔහුගේ සහෝදර රාජු ඇතුළු පවුලේ අයත් ත්‍රීරෝද රියක් හිමි රියදුරෙකුත් පමණකි. බැණ වැදුණු ඇයත් ඇයගේ දියණියත් දැන සිටියේ ඔවුන් දැන් අමනාප වී ඇති බවක් පමණි.ඒ ඉකුත් ජනවාරි 31 වනදා රාත්‍රිය එළැඹෙමින් තිබිණි. මවත් දියණියත් සිතා සිටින්නට ඇත්තේ පසුදා කළ යුතු තම දෛනික වැඩ කටයුතු පිළිබඳව විය යුතුය. කෙමෙන් කොටකෙතන ගම්මානයට ද රාත්‍රී කළුවර වැටිණි. ඒ වන විට රාත්‍රී 8.15 ට ආසන්න වී තිබිණි. කල් යල් බලා කතිකා කොට ගත් සාහසික තීන්දුව ක්‍රියාත්මක කරවන්නට රාජු සිය බිරිය අශෝකාගේ ද සහාය ලැබ ගත්තේය. සැමියාට නොදෙවැනි වෛරයකින් ද පසුවූ ඕ පළමුව මව හා දියණිය වෙසෙන නිවසට ගොස් වසා තිබු දොරට තට්ටු කළාය. නිවසේ කාමරයක ඇඳුම් මාරු කරමින් සිටියේ දියණියය.ඝාතකයන්ගේ ගිනිබත් කළ නිවෙසඇයගේ අම්මා වහා පැමිණ දොර ඇරියාය. ගෙතුළට වැදුණු අඹුසැමි දෙදෙනාගෙන් (රාජු) සැමියා පළමුව කරනු ලැබුවේ විවර කළ දොර ආපසු අගුලු ලා වසා දැමීමය. ඇයගේ දෑස් මහත් වන්නට ඇත. සැණින් අතැති මන්නය එසවූ රාජු ඇයගේ වම් ඇසට ඉහළින් එල්ල කළ පළමු තියුණු මන්නා පහරකින් මරළතෝනි නඟමින් ලේ විලක් මැද ගෙබිම ඇද වැටුණාය. උණු ලේ දහරා රාජුගේ හා ඔහුගේ බිරියගේ ඇඟට ද විසි විණි. 52 වියැති පිලාන ගොඩකන්දගේ නයනා නිල්මිණි ඒ දෙදරු මාතාව එසේ මියෙද්දී ඇසී ගිය ශබ්දයෙන් කාමරයෙන් එළියට දිව ආ දියණියට රාජු මාමාත් නැන්දාත් ත්‍රීරෝද රියේ රියදුරු සනත් නමැත්තා ද ඇස ගැටිණි.“ඇයි රාජු මාමේ මගේ අම්මාට මෙහෙම කළේ?”එසැණින් යළිත් එසැවී ගිය තියුණු මන්නා පහර ඇයගේ හිසටත් ඇගේ වම් අතේ ඉහළ පෙදෙසටත් එල්ල කෙරිණි. ඇය ද තම අම්මා ගිය නොඑනා ගමනට සදහටම දෑස් පියා ගත්තේ ලේ දහරා මතය. සිසුවියක වූ ඇය 19 හැවිරිදි කවින්ද්‍යා චතුරංගනීය. ඇයගේ මව, නයනා නිල්මිණිගේ ඝාතනය වූ සිරුර ඒ රාත්‍රියේ ඒ නිවසේම තිබියදී කවින්ද්‍යාගේ ප්‍රාණය නිරුද්ධ සිරුර පැමිණ සිටි නිල් පැහැති ත්‍රීවිලරයට නංවා ගැනිණි. රාජුගේ බිරිය සිය නිවසට දිව ගියාය. එම නිවසේ සිට කිලෝමීටර් තුනක පමණ දුරකින් පිහිටි කහවත්තේ ඕපාත වත්තේ ළඳු කැලෑවකට ගෙන යනු ලැබිණි. එහි ළිඳකින් සිරුර සෝදා දැමු සාහසික ඝාතකයෝ ඈ පිරිසිදු කොට ඇගේ ඇඳුම් උනා දමා එළන ලද රෙද්දක් මත තැබීය. ඇගේ දෙඅත් හිසට යටකර තබා පැලඳි කරාබු යුගළ ද ඉවතට ගත්හ.සැකකරුවන් නීතියේ රැහැනටඝාතනයට ලක්වූ නයනාගේ සැමියාත් පුත්‍රයාත් සුපුරුදු ලෙස ගෙදරට දුරකථන ඇමතුම් දෙන විට දී කිසිවකු නොමැති බව දැන ඔවුන් දෙදෙනා ගැන සොයා බලන ලෙසට ඥාතිනට දැනුම් දී තිබේ. මෙම ද්විත්ව ඝාතනයත් සමඟම කහවත්ත පමණක් නොව අවට ගම්වලට ද අනතුරුව රටපුරා ඇවිළ යන්නට වූයේ මහත් ආන්දෝලනයකි. ඇරැඹි පොලිස් පරීක්ෂණවලදී ද මිනිමරුවන් කවුරුන්දැයි හෙළිදරව් කරගැනීමට නොහැකිව යාමෙන් තැන තැන කතාබහ ද උත්සන්න වී විවිධ කටකතා ද දූෂමාණ ආරංචි ද පැතිර යන්නට වූහ. මෙම ඝාතන සිද්ධිය පිළිබඳව රත්නපුර කොට්ඨාස බාර එවකට සේවය කළ එල්. ජී. කුලරත්න මහතා අදාළ ඝාතකයින් අල්ලා ගැනීමට විශේෂ පොලිස් කණ්ඩායමක් යොදවනු ලැබුව ද එම පරීක්ෂණ මෙහෙයවමින් සිටියදී ඒ මහතා නියෝජ්‍ය පොලිස්පති තනතුරට පත්ව කුරුණෑගල දිසාව බාරව පැමිණියේය.තත්ත්වය උණුසුම් අතට හැරි යද්දී ඝාතකයන් අල්ලා ගැනීමට පොලිස්පතිවරයාගේ විශේෂ අවධානයෙන් එම පරීක්ෂණ කටයුතු තවදුරටත් පුළුල් කැරිණි. ඒ අනුව රහස් පොලීසිය බාර නියෝජ්‍ය පොලිස්පති ජයන්ත කුලතිලක මහතාගේ අධීක්ෂණය යටතේ එහි අධ්‍යක්ෂ ජ්‍යෙෂ්ඨ පොලිස් අධිකාරී මහේෂ් පෙරේරා මහතාගේ විශේෂ උපදෙස් සහ මෙහෙයවීම මත විශේෂ රහස් පොලිස් කණ්ඩායම් හතරක් එක්ව පරීක්ෂණ ඇරැඹිණි.උපක්‍රමශීලීව ද පසුගියදා පවුල් දෙක අතර තිබු සම්බන්ධතා හා අමනාපය ද සැලකිල්ලට ගත් පරීක්ෂණ කණ්ඩායමට පළමුව පෙනී ගියේ මත්ද්‍රව්‍ය ජාවාරමේ යෙදුණු සැකකරුවන් ඒ සම්බන්ධව ඇතිවූ ආරවුලක් බවත් සැකකරුවන් මත්ද්‍රව්‍යයනට තදින් ඇබ්බැහි වූවන් බවත් ය.කොටකෙතන ගම්මානයේම පදිංචිකරුවකු වන රාජු නමැති සිද්ධියේ ඝාතකයා අත්අඩංගුවට ගැනිණි. මීට ඉහත දී ද එම පුද්ගලයා සැකපිට අත්අඩංගුවට ගෙන තිබු අතර වැදගත් තොරතුරක් සපයා ගැනීමට නොහැකිව යාමෙන් මුදා හැර තිබිණි. එම ඝාතනය රහස් පොලිස් බාරයට ගනු ලැබුවේ ඔහුගේ දියණියක ලබා දෙන ලද පිළිගත හැකි ප්‍රකාශ මත ය.“ඒ දවස මට මතකයි. එදා රෑ තාත්තා හති දාගෙන එකපාරට ම ගෙට දුවලා ඇවිත් සැටියේ ඇලවුණා. ලොකු මහන්සියකින් වගේ තාත්තා උන්නේ. ඒ එක්කම තාත්තා අම්මගෙන් වතුර වීදුරුවක් බොන්න ඉල්ලුවා. ඉන් ටිකකට පස්සෙ තාත්තා සැටියෙන් නැගිට්ටා. තාත්තාගේ ඇඟේ තැවරී තිබුණු ලේ සැටියෙත් බිත්තියෙත් ගෑවිලා තිබුණා. තාත්තා බිත්තියේ ලේ පැල්ලම් මකා දමන්න බිත්තියේ තීන්ත ගෑවා...”පොලීසිය කළහකාරී පිරිස සන්සුන් කරමින්මේ පිළිබඳව උසස් නිලධාරියකු සිළුමිණට පැවසුවේ සැක මත මුලදී ප්‍රශ්න කිරීමේදී මොහුගෙන් ප්‍රකාශ වී තිබුණේ පහනක් පෙරැළීමෙන් ගින්නක් ඇවිළී ඒ පැල්ලම් මකන්නට තමන් තීන්ත ගෑ කතාවකි. විධිමත් පරීක්ෂණ ඔස්සේ යමින් ඝාතකයාගේ බිරිය අශෝකා ද ත්‍රිරෝද රියේ රියදුරු සනත් නන්දන නමැත්තා ද ඝාතනයට යොදාගත් පිහිය ද ත්‍රීවිලරය ද ඝාතකයා සන්තකයේ තිබී කවින්ද්‍යාගේ කරාබු යුගළ ද රහස් පොලීසිය විසින් අත්අඩංගුවට ගත්හ.ඕපාත කැලෑවේ දමා තිබු කවින්ද්‍යාගේ මරණය දූෂණයට ලක්කිරීමකින් පසු කරාබු යුගල කොල්ල කා පළා ගිය බවකට හරවා පරීක්ෂණ කටයුතු නොමඟ යැවීමට ඝාතකයා සැලසුම් කොට තිබු බව ද රහස් පොලීසියේ නිලධාරියකු පැවැසීය.පොලිස්පති එන්. කේ. ඉලංගකෝන් මහතා ගේ උපදෙස් මත සබරගමු පළාත බාර ජ්‍යෙෂ්ඨ නියෝජ්‍ය පොලිස්පති අශෝක විජයතිලක මහතාගේ විමසුම් ඇසින් මෙම පරීක්ෂණ විධිමත් වූ අතර සැකකරුවන් කොළඹට රැගෙන එන්නට කටයුතු යොදා තිබිණි.මෙම ඝාතනවලින් පසුව ඝාතකයා සහ බිරිය හැඳ සිටි ඇඳුම්වල ලේ තැවරී තිබීම හේතුවෙන් එම ඇඳුම් පොට්ටනි ගසා නිවස පිටුපස ඇළක දමා පාවෙමින් තිබියදී පොලීසිය සොයාගෙන තිබේ.සිද්ධිය සම්බන්ධයෙන් අත්අඩංගුවට ගත් පුද්ගලයන්ගෙන් දිගින් දිගට ම ප්‍රශ්න කැරෙමින් පවතින බව ද පොලිස්පති එන්. කේ. ඉලංගකෝන් මහතා සිළුමිණට පැවැසීය.“ඒ දවස මට මතකයි. එදා රෑ තාත්තා හති දාගෙන එකපාරට ම ගෙට දුවලා ඇවිත් සැටියේ ඇලවුණා. ලොකු මහන්සියකින් වගේ තාත්තා උන්නේ. ඒ එක්කම තාත්තා අම්මගෙන් වතුර වීදුරුවක් බොන්න ඉල්ලුවා. ඉන් ටිකකට පස්සෙ තාත්තා සැටියෙන් නැගිට්ටා. තාත්තාගේ ඇඟේ තැවරී තිබුණු ලේ සැටියෙත් බිත්තියෙත් ගෑවිලා තිබුණා. තාත්තා බිත්තියේ ලේ පැල්ලම් මකා දමන්න බිත්තියේ තීන්ත ගෑවා...”ඉකුත් 7 දා මොවුන් අත්අඩංගුවට ගැනීමක් පිළිබඳව ආරංචි මාර්ගයකින් දත් කහවත්ත ඇතුළු අවට ගම්වාසීහු පී‍්‍රති ඝෝෂා නඟමින්, සතුට පළ කරමින් මහ පාරේ ටයර් ද පුළුස්සමින් කලහකාරී ලෙසින් හැසිරීමට වීමෙන් ගමනාගමනයට ද බාධා විය. එහිදී තුන්දහසක පමණ පිරිසක් එක්ව ඝාතනයට ලක්වූ මව සහ දියණියගේ පින්තූර රැගෙන පෙළපාළි යමින් රතිඤ්ඤා දල්වමින් කොටකෙතන හන්දියට රොක් වූහ. ප්‍රාදේශීය මන්ත්‍රීවරයාගේ ද ඔහුගේ ඝාතක සොයුරාගේ නිවාස දෙකට හා මහගෙදරට ද ත්‍රීරෝද රථ රියදුරාගේ නිවාසයට ද ගිනි තබා විනාශ කරන ලදී.පාලනය කරගත නොහැකිව ගිය පොලීසිය විසින් විශේෂ කාර්ය බළකාය ද කැඳවා පිරිස විසුරුවා හරින ලද අතර ඇතැම් මාධ්‍ය මඟින් පොලීසිය කඳුළු ගෑස් එල්ල කළ බවට කියැවෙන පුවත් අසත්‍ය බව ද පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා සිළුමිණට පැවැසීය.ඝාතකයාගේ සොයුරු ප්‍රාදේශීය මන්ත්‍රීවරයා ද ඔවුන්ගේ සියලු ඥාතීන් ද මේ වන විට ගම්බිම් අත්හැර පලා ගොස් ඇති බව ද වාර්තා වේ. ඔවුන් අත්අඩංගුවට ගැනීමට පුළුල් පරීක්ෂණ මෙහෙයවයි. ඝාතකයාගේ බිරිය විසින් සියලු සිදුවීම් පිළිබඳව ස්වයං පාපොච්චාරණයක යෙදෙන බව ද එම ආරංචි මාර්ග කියයි.ඉදිරි දින දෙක තුන තුළදී මෙම ඝාතන සිද්ධින් පිළිබඳව තොරතුරු රැසක් අනාවරණය වන බව ද සබරගමු පළාත බාර ජ්‍යෙෂ්ඨ නියෝජ්‍ය පොලිස්පති අශෝක විජයතිලක මහතා සිළුමිණට පැවැසීය. ඒ මහතාගේ මෙහෙයවීමෙන් බුද්ධි අංශය, රහස් පොලීසිය, කොළඹ අපරාධ කොට්ඨාසය ඇතුළු අංශවල පරීක්ෂණ කණ්ඩායම් 15 ක් පමණ තව දුරටත් පරීක්ෂණවල යෙදී සිටී.මෙහිදී අනාවරණය වන සදාතනික වූ පණිවුඩයක් ද සමාජයට ගෙන දෙයි. කිසියම් අපරාධයක් සිදුකරන ලද යමෙකු වේ ද කොයි යම් මොහොතක දී හෝ අපරාධකරුවා කරා නීතියේ තියුණු රැහැන් පට පැමිණෙද්දී ස්වභාව ධර්මයා විසින් ද අපරාධකරුවා නීතියේ රැහැනට කොටුකර දීමට අනුබලය දේ.පොලිස් පරීක්ෂණ ඇසුරෙන් සැකසිණි.අමල් යශෝමන් ජයසිංහඡායාරූප රත්නපුර දිසා විශේෂනිරෝෂණ පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203112</link>
    <topic>දස්කම් පෑ ශ්‍රී ලාංකික දිරිය ළඳුන්ට කාන්තා දිනයේදී සම්මාන</topic>
    <author>සේයාරූ - සුදත් සිල්වා හා කාන්තා කටයුතු අමත්‍යාංශ මාධ්‍ය අංශය</author>
    <content>අන්තර්ජාතික කාන්තා දිනය මාර්තු 8 වැනිදාට යෙදී තිබුණි. මේ නිමිත්තෙන් ප්‍රධාන උත්සවය මහින්ද රාජපක්ෂ ජනාධිපතිතුමා සහ ශිරන්ති රාජපක්ෂ ජනාධිපති ආර්යාවගේ ප්‍රධානත්වයෙන් අරලියගහ මන්දිරයේදී පැවැත්විණි. මෙහිදී ශ්‍රී ලංකාවේ විවිධ ක්ෂේත්‍රවල සුවිශේෂී දස්කම් පෑ කාන්තාවන් අට දෙනකුට සම්මාන පිරිනැමීම ශිරන්ති රාජපක්ෂ ජනාධිපති ආර්යාව සහභාගිත්වය ඇතිවළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා අතින් සිදුවිය. එහිදී සම්මානයට පාත්‍ර වූවන් මෙසේය.නීති අංශය වෙනුවෙන් ශ්‍රේෂ්ඨාධිකරණ විනිසුරු ශිරානි තිලකවර්ධන මහත්මිය. (ඒ වෙනුවෙන් සම්මානය ලබා ගත්තේ අභියාචනා අධිකරණයේ විනිසුරු දීපාලි විජේසුන්දර මහත්මියයි.)පරිපාලන අංශය වෙනුවෙන් ජෙසීමා ඉස්මයිල් මහත්මියපරිපාලන අංශය වෙනුවෙන් සෝමා කොටකදෙණිය මහත්මියපරිපාලන අංශය වෙනුවෙන් සම්මාන ලැබු එමිල්ඩා සුගුමාර් මහත්මියලේඛන අංශය වෙනුවෙන් මුතු පද්මකුමාර මෙනෙවියක්‍රීඩා අංශය උපමාලිකා රත්නකුමාරි මෙනෙවියව්‍යවසාය අංශය - දිඹුලාගල කේ. සෝමාවතී මහත්මියසාහිත්‍ය ලේඛන අංශයෙන් අනුරාධපුරයෙන් බිහි වූ ලේඛිකාවක් වන ශාන්ති දිසානායකසේයාරූ - සුදත් සිල්වා හා කාන්තා කටයුතු අමත්‍යාංශ මාධ්‍ය අංශය කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203113</link>
    <topic>බෝම්බයක් කිව්වහම කවුරුත් දුවන්නෙ ඈතට ඒත් අපි යන්නෙ එතැනට</topic>
    <author>ටිරෝනි වෑවලගේ</author>
    <content>යුද හමුදා ඉංජිනේරු බලකායේ බෝම්බ නිෂ්ක්‍රිය අංශයේසැරයන් මේජර් කමල් ඉන්දික කුමාරඅදින් වසර තුනකට පෙර යුද බිමට පමණක් නොව කොළඹ සිටි අපට ද බෝම්බ අරුමයක් වූයේ නැත. දේශය පුරා ඔඩු දුව ගොස් තිබූ ත්‍රස්තවාදය කොයි මොහොතේ, කොතැන මහා පිපුරුමක් කරයි ද යන චකිතය සෑම සිතකම විය. එබැවින් ම ‘බෝම්බය’ සැමට භීතිකාවක් ම ගෙන දුනි. මහ හ¼ඩින් බෝම්බයක් පුපුරා ගිය විට මෙන්ම, ‘අතන සැක කටයුතු පාර්සලයක් තියෙනවා’ යැයි අසන්නට ලැබුණු පමණින් ද සෑම දෙනාම කළේ හැකි ඉක්මනින් අදාළ ස්ථානයෙන් ඉවත් වීමය. පණබේරීම ගැන සතුටු වෙමින් ලහි ලහියේ ගෙවල්වලට රිංගා ගැනීමය. කාලයක් තිස්සේ මේ අත්දැකීමට අපි ද සුලබ ලෙස මුහුණ දුන්නෙමු.බෝම්බයක් යැයි ඇසූ පමණින් අපි එසේ ඉවත් ව ගිය ද ශ්‍රී ලංකා යුද හමුදාවේ ඉංජිනේරු බලකායේ බෝම්බ නිෂ්ක්‍රිය අංශයේ සැරයන් මේජර් කමල් ඉන්දික කුමාර නම් එසේ කරන්නේ නැත. ජීවිත රැසක් විනාශ කරමින් මහා හානි කළ හැකි බෝම්බයක් අබියස ඔහුගේ හැසිරීම වෙනස් වන්නේය. සෙසු සියලු දෙනා ආරක්ෂිත ස්ථාන කරා ගිය ද කුමාර නම් කෙලින් ම යන්නේ බෝම්බය අසලටය. එසේ යන්නේ ද හිස් අතින් නොවේ. බෝම්බයේ බල බිඳිය හැකි උපකරණ ද රැගෙන ය. ඉන්පසු කොපමණ බරකින් යුතු බෝම්බයක් වුවද අඩපණ කර දැමීමට කුමාරට නම් සුළු දෙයකි. ඊට හේතුව ඔහු වසර ගණනාවක් තිස්සේ යුද හමුදාවේ බෝම්බ නිෂ්ක්‍රියකරුවකු ලෙස සේවය කිරීමය.ඔහුගේ වයස අවුරුදු තිස්නවයකි. හමුදාවේ සේවා කාලය වසර විසි එකකි. මා ඒ කරුණු සඳහන් කළේ ඔහුගේ ජීවිතයේ මෙන්ම, වෘත්තියේ පරිණතකම පෙන්වා දීමටය. ඒ පරිණතකම හේතුවෙන්ම මහා විනාශයක් සිදු කිරීමට පෙර මඟ බලා සිටින අති භයානක බෝම්බ කුමාර හමුවේ නිෂ්ක්‍රීය වී යන්නේය. ලංකාවේ වාණිජ අග නගරය තුළ රැඳෙමින් හොඳහැටි බෝම්බ ප්‍රහාර අත්දැක ඇති අපට නම් කුමාරගේ රාජකාරිය වීරක්‍රියාවක්ම වන්නේය. ඉදින් මම දිනක මේ වීරයා මුණගැසුණෙමි.වීරයකු යැයි කී පමණින් මනසේ ඇඳෙන සිතුවම හා කුමාර අතර විශාල පරතරයක් මම ක්ෂණයකින් හඳුනා ගතිමි. ඒ සා වූ වීරක්‍රියාවන් රාජකාරිය ලෙස දෛනිකව ඉටු කළ ද කමල් ඉන්දික කුමාර අතිශයින් සාමාන්‍ය මිනිසෙක් වූ හෙයිනි. සාමාන්‍ය උසැති ශරීරය හමුදා අභ්‍යාස හේතුවෙන්ම දෝ ඕනෑම පරිසරයකට ඔරොත්තු දිය හැකි බවක් පෙන්වීය. සේවය ආරම්භයේ දී, මානුෂීය මෙහෙයුමේ දී මෙන්ම අදටත්, තවමත් උතුරු නැඟෙනහිර දුෂ්කර ප්‍රදේශවල සේවය කරන ඔහු ගේ මුහුණ අව් වැසි සුළංවලින් බැට කා ඇති තරම මනාව පෙන්නුම් කරන්නේය.කතාබහේදී ද ඔහුගේ කැමැත්ත වූයේ හැකිතාක් නිහඬව සිටීමටය. ඇතැම් විට බෝම්බයක් අඩපණ කිරීමට වචන අවශ්‍ය නොවන බව ක්‍රියාවෙන්ම අත්දැක ඇති නිසා ද වන්නට පුළුවන. කෙසේ වුවද එල්ටීටීඊ ත්‍රස්තවාදීන් දිනෙන් දින දියුණු කළ බෝම්බ ස්වකීය අත්දැකීම් සහ දැනුම යොදවමින් නිෂ්ක්‍රිය කළ අන්දම මට පහදා දෙන්නට නම් ඔහුට බෝම්බයක් නිෂ්ක්‍රිය කරන්නාවූ තරමටම ආයාසයක් දරන්නට සිදු විය.”බෝම්බයක් තියෙනවා කියලා දැන ගන්න ලැබුණු ගමන්ම අපි කරන්නේ ඒ බෝම්බය සරල වර්ගීකරණයකට ලක් කරන එක. එතැනදී මූලිකව වර්ග තුනක් අදාළ කර ගන්නවා. ඒ වර්ගය, බී වර්ගය, සී වර්ගය කියලා. ඒ වර්ගයට අයත් වන්නේ විශාල වශයෙන් මහජනයා ගැවසෙන ස්ථානයක සවිකර ඇති, ජීවිත, දේපළ විශාල ලෙස හානිවීමට නියමිත බව පෙන්වන බෝම්බ. එවැනි බෝම්බයක් නිෂ්ක්‍රිය කිරීමට ලැබුණොත් අපි ජීවිත අවධානය අරගෙන එය කළ යුතුමයි. එයයි අපේ රාජකාරිය. එතැනදී අපි අපේ ජීවිතවලට වඩා සෙසු අයගේ ජීවිත ගැන සලකන්න ඕනේ. එවැනි ස්ථානවල තිබෙන බෝම්බ අනිවාර්යයෙන්ම පරිපථය විසන්ධි කරලා තිබෙන තැනින් ඉවත් කරන්න ඕනේ. බී වර්ගයේ බෝම්බ විදිහට අපි සලකන්නේ එතරම් මිනිසුන් නොගැවසෙන ස්ථානවල අටවා ඇති බෝම්බ. සොරොව්, පාලම්, දුෂ්කර මාර්ග ආදිය උදාහරණ විදිහට දක්වන්න පුළුවන්. එතැනදී අපට පහසුවෙන්ම ජනතාව ඉවත් කළ හැකියි. ජීවිත තර්ජන අවමයි. සී වර්ගයට අයත් වන්නේ පාර්සල් බෝම්බ. ඒ කියන්නේ කිසිවකු විසින් ගෙනැවිත් තබන ලද බෝම්බ. ගෙනැවිත් තැබුවා කියන්නේ අරගෙන යන්නත් පුළුවන් කියන එකයි.”බෝම්බ ගැන මට පහදාදීමට කුමාර උපරිම උත්සාහ දරන්නේය. ඇතැම් විටක මට එය දැනෙන්නේ අන්ධයාට කොකා ගේ සුද කියනවා වගේ ය. කෙසේ වුවද මට එක් දෙයක් පැහැදිලිය. ඔහුගේ රැකියාවේදී වැරැදීමකට නම් පුංචි ඉඩක් හෝ නැත.”බෝම්බ නිෂ්ක්‍රිය කරන්නකුට විශේෂිත ගුණාංග තියෙන්නම ඕනේ. ඉවසීම, නිර්භීතකම ඒ අතරින් ඉතා වැදගත්. අත්‍යාවශ්‍යම ගුණාංගය වෙන්නේ කෙටි කාලයකින් කළ යුත්තේ කුමක්දැයි තීරණය කිරීමේ හැකියාව තමයි.”තම වෘත්තිය සෙසු වෘත්තීන් අතරින් වෙනස් වන අන්දම පෙන්වා දීමට කුමාර උත්සාහ දරයි. එතරම් වෙනස්කම් සහිත රැකියාවක් තෝරා ගැනීමට හේතු මම විමසමි.”මගේ උපන් ගම මහනුවර අංකුඹුර. අංකුඹුර මධ්‍ය මහා විද්‍යාලය. කඩුගන්නාව මහා විද්‍යාලය, ඕවිලිකන්ද මධ්‍ය මහා විද්‍යාලය යන පාසල් තුනෙන්ම අධ්‍යාපනය ලැබුවා. සාමාන්‍ය පෙළ හැදෑරුවට පස්සෙ දෙමවුපියන්ගේ කැමැත්ත මත මම හමුදාවට බැඳුණා. ඒ ඉංජිනේරු රෙජිමේන්තුවට. අපේ ඥාති කෙනෙක් හිටියා ඉංජිනේරු රෙජිමේන්තුවේ සේවය කරන. ඒ නිසා මම ඉංජිනේරු රෙජිමේන්තුවට සම්බන්ධ වෙන්න කැමැත්තෙන් හිටියෙ. නමුත් බෝම්බ නිෂ්ක්‍රියකරුවකු වෙන්න නම් හිතකවත් තිබුණේ නැහැ.”කුමාර මට පහදා දෙන පරිදි ශ්‍රී ලංකා යුද හමුදාවේ ඉංජිනේරු රෙජිමේන්තුව අංශ කීපයකින් සමන්විතය. ඒ අතරින් බෝම්බ නිෂ්ක්‍රිය කිරීමේ කටයුතු සිදු කරන අංශය ක්ෂේත්‍ර ඉංජිනේරු අංශය යනුවෙන් හැඳින්වේ. ඉංජිනේරු රෙජිමේන්තුවට බැඳුණු පමණින් ක්ෂේත්‍ර ඉංජිනේරු අංශයට ඇතුළත් වීමට හැකියාවක් නැත. ඒ වෙනුවෙන් පියවර කිහිපයක් යටතේ පුහුණුවීම් කළ යුතුය. මේ පුහුණුවීම් අතුරතුරදී වැඩිම ලකුණු ලබා ගන්න කිහිප දෙනෙක් බෝම්බ නිෂ්ක්‍රිය කිරීම සඳහා පුහුණු කිරීමට තෝරා ගැනෙන්නේය. කුමාර පුහුණුව ලැබූ කණ්ඩායමට තිස්පස්දෙනෙක් ඇතුළත් විය. ඒ අතරින් තුන්වැනි තැන ලබා ගනිමින් ඔහු බෝම්බ නිෂ්ක්‍රිය කිරීම පුහුණුවීමට සුදුසුකම් ලැබුවේය. එහිදී ගමේ ග්‍රාම සේවකගෙන් මෙන්ම පොලිස් ස්ථානයෙන් ද ලත් චරිත සහතික ද කුමාර ගේ සුදුසුකම් ඔප්පු කර පෙන්වීය. මෙලෙසින් බෝම්බ නිෂ්ක්‍රියකරුවකු වූ ඔහු 1991 වසරේ දී සිදු කෙරුණු ‘බලවේගය’ ක්‍රියාන්විතයෙන් රාජකාරි ඇරැඹුවේය.”මගේ වසර විසිඑකක සේවා කාලයෙන් ක්‍රියාන්විත නොවන ප්‍රදේශයක සේවයේ යෙදිලා තියෙන්නේ මාස හයක් විතරයි. ඒ මාස හය මම සේවය කළේ මහනුවර ප්‍රදේශ මූලස්ථානයේ බෝම්බ නිෂ්ක්‍රිය කණ්ඩායම සමඟ. එතැනදී දවසක් නිවසකට බෝම්බ ප්‍රහාරයක් එල්ලවෙලා කියලා අපට දැනගන්න ලැබුණා. අපි එතැනට ගියා. ගෙයක් ඇතුළේ නිදාගෙන හිටපු පුද්ගලයකුට අත් බෝම්බ ප්‍රහාරයක් එල්ල වෙලා. නමුත් වාසනාවකට වගේ බෝම්බය පුපුරා ගිහින් තිබුණේ නැහැ. මම බෝම්බය ළඟට ගිහින් බැලුවා මොකද වෙලා තියෙන්නේ කියලා. බෝම්බයෙ පින් එක ගැලවිලා තිබුණේ එක පැත්තකින් විතරයි. අනෙක් පැත්තෙන් තවමත් පින් එක බෝම්බයට සම්බන්ධ වෙලා. මම පරිස්සමෙන් පින් එක ගැලවී තිබුණු පැත්තෙනුත් බෝම්බයට සම්බන්ධ කළා. ඊට පස්සේ ඒක එතැනින් ඉවත් කළා.”ඔහු ඉතා සරල හා සැහැල්ලු ලෙස එකී අති භයානක කර්තව්‍යය නිම කළ අන්දම පැහැදිලි කරයි. බෝම්බ නිෂ්ක්‍රිය කිරීමේ අත්දැකීම් කොපමණ ලබා තිබුණ ද ඔහු මානුෂීය මෙහෙයුමේ දී ලත් අත්දැකීම් පෙරමුණේ තැබීමට කැමැත්තක් දක්වයි.”මානුෂීය මෙහෙයුම පටන් ගත්තට පස්සේ අපට රාජකාරි හුඟාක් පැවරුණා. මම අයත් වුණේ පනස් නවවැනි සේනාංකයට. අපි සටන පටන් ගත්තේ ජනකපුරෙන්. දවස ගාණේ සිය ගණනක් බෝම්බ නිෂ්ක්‍රිය කරන්න සිදුවුණා. මුල් කාලයේදී නම් ත්‍රස්තවාදීන් ඉතාම ක්‍රමවත්ව, ප්‍රයෝග යොදමින් බෝම්බ, බිම් බෝම්බ හා මර උගුල් අටවා තිබුණා. ඒත් ටිකක් කල් යනකොට ඔවුන් තැන තැන බෝම්බ වපුරලා දාලා තිබුණා. උපක්‍රමශීලී වෙන්න ඉඩක් ලැබුණේ නැති බවක් තමයි පෙනුණේ. ඔවුන් හිතන්න නැහැ අපේ හමුදාව මෙච්චර ඉක්මනට ඉදිරියට ගමන් කරයි කියලා. හමුදාව ඉදිරියට එන හැම අවස්ථාවකම ප්‍රදේශයේ බෝම්බ ඉවත් කර දෙන්න අපට නියම වුණා. රාජකාරිය කඩිනමින් කරන්නත් ඕනේ. ඒත් හදිස්සියට බෝම්බ නිෂ්ක්‍රිය කිරීම් කරන්න බැහැ. අපේ කණ්ඩායමේ බෝම්බ නිෂ්ක්‍රියකරුවන් දොළොස් දෙනෙක් හිටියා. ඒත් මාස දෙක හමාරක් යනකොට සේවයේ නිරත වෙන්න ලැබුණේ හයකට විතරයි. කොහොම හරි අපේ සේනාංකය කොමළමුනේ, නයාරු කළපුව, ළඟටම ආවා. ඒත් කළපුව හරහා යන්න බැහැ. ත්‍රස්තවාදීන් පාලම පුපුරවලා.”දැන් ඉදිරියට යාමට නම් පාලම ප්‍රතිසංස්කරණය කළ යුතුයි. එතැනදී කුමාරට සිදුවූයේ බෝම්බ නිෂ්ක්‍රිය කිරීම මඳකට අමතක කර ඉංජිනේරු රෙජිමේන්තුවේ ලත් මූලික පුහුණුව සිහිපත් කර ගැනීමටය. ඉතින් කුමාර සහ සෙසු පිරිස පාලම ප්‍රතිසංස්කරණය කළ බැවින් පනස් නව වැනි සේනාංකය යළි ත්‍රස්තවාදීන් හඹා යාම අරඹන්නේය. මේ සියල්ලට වැය කරන්නට වූ ශ්‍රම ශක්තිය ගැන සිතා ගත හැකි වුවත් මම ඔහුගෙන්ම ඒ බව විමසීමි.”ගොඩක් මහන්සි වෙන්න සිදුවුණා තමයි. ඒත් අපට ඉදිරියෙන් සටන් පෙරමුණේ සටන් කළ සොල්දාදුවන් කළ කැපකිරීම් දැක්කම ඒ මහන්සි නැතුව ගියා. අපේ වෘත්තිය බැරෑරුම් වුණාට සෙබලුන් අපට වඩා හුඟක් මහන්සි වෙනවා කියලා හිතුනා.”කුමාර මට ලබා දුන්නේ බලාපොරොත්තු නොවූ පිළිතුරකි. යුද බිමේ සෙබලුන් අතර පැවැති සහෝදරත්වය ගැන මම නිදසුන් ලබමි. තමන් සමඟ එකට සේවයේ යෙදෙමින් සිට තුවාල ලැබූ මිතුරන් ගැන කතාකිරීමට කුමාරට ඇත්තේ හදිසියකි.”පෞද්ගලික ප්‍රශ්න ගැන හිත හිත අපේ රස්සාව කරන්න බැහැ. එහෙම වුණොත් වෙන්නේ ජීවිතෙන් වන්දි ගෙවන්න. නැත්නම් අතපයෙන් වන්දි ගෙවන්න. මගෙත් එක්ක සේවය කළා කෝප්‍රල් සුසන්ත කියලා කෙනෙක්. එයාගේ දරුවගේ උගුරේ රෝගී තත්ත්වයක් තිබුණා. මානුෂීය මෙහෙයුම අතරේදීම ශල්‍යකර්මයක් කළා. දරුවා බලන්න ගිහින් ඇවිත් සුසන්ත හිටියේ සතුටකින් නෙමෙයි. ඉඩකඩ ලැබෙන විදිහට ගෙදරට කථා කළා. මාත් එක්කත් හැමතිස්සෙම කිව්වේ දරුවා ගැන තමයි. සිද්ධිය වූ දවසේ එයා හවස හය හමාර වෙනකල්ම වැඩ කළා. සහයට හිටපු දෙන්නා යමු කියලා කිව්වත් එයා පරක්කුවෙලා තියනවා. ඒ වෙලාවෙම එයාලා හිටපු තැනට මෝටාර් වැටුණා. සුසන්ත ආයෙ ආවෙ නැහැ.”මතකය කටුක බවට තවත් සාක්ෂි ඇවැසි වන්නේ නැත. මහා හික්මීමකින් යුතු චරිතයකින් හෙබි වුවද ඔහුගේ කටහඬ සැලෙන බව රහසක් නොවීය. බෝම්බයට සිත් පිත් නැති වුවද ඒවා නිෂ්ක්‍රිය කරන මිනිසුන්ට සංවේදී සීමාවේ රැඳිය හැකිය. දැන් ඒ පාපතර ත්‍රස්තවාදය තවත් නැත. අප රට තුළ කඳුළට ද තිබූ ඉඩ අවසන්ය. ගතවී යන මොහොත වන විට කුමක් කරමින් සිටින්නේ දැයි මම කුමාරගෙන් විමසීමි.”අපි තවමත් බෝම්බ නිෂ්ක්‍රිය කිරීම් කරනවා. මේකත් ක්‍රියාන්විතයක් වගේ තමයි. මේකට කියන්නේ මානුෂවාදී බිම් වෙඩි ඉවත් කිරීම කියලා. ත්‍රස්තවාදය අතුගෑවිලා ගියාට ඔවුන් අටවපු, වළදැමූ බෝම්බ රාශියක් තවමත් එහෙමයි. මම දැන් සේවය කරන්නේ මුලතිව්, නන්දිකඩාල්වල. යුද්ධෙ තියනකොට වගේම තවමත් අපි මහන්සිවෙලා බෝම්බ ඉවත් කරනවා. මේ ප්‍රදේශ සාමාන්‍ය ජනතාවට පදිංචි වීමට සුදුසු ප්‍රදේශ බවට පත්කිරීම තමයි අපේ අරමුණ.””එතකොට කුමාර අද සාකච්ඡාවට ආවේ මුලතිව් ඉඳලද?””ඔව්. හවස හයට මුලතිව්වලින් කොළඹ බස් එකට නැග්ගා. උදේ පාන්දර කොළඹට ආවා. පිටකොටුවෙන් මුහුණකට හෝදගෙන හමුදා මූලස්ථානය අසල තියෙන අපේ තැනකට ආවා. එතැනින් තමයි සාකච්ඡාවට ආවේ.”ඔහු සරල ලෙස පවසයි. දුෂ්කරත්වය ජීවිතයේ සාමාන්‍ය දෙයක් බවට පත්ව ඇත්තාසේය. සාකච්ඡාව ඉවරවෙලා මුලතිව් යන්න බස් එකට නඟිනවා දැයි මම ඇසුවෙමි.”අද මම පනාගොඩ කඳවුරට යන්නත් ඕනේ. හමුදාවේ වසර විසි දෙකක සේවා කාලය සම්පූර්ණ කරන්න ආසන්නයි. විශ්‍රාම යන්න ලියවිලි බාර දෙන්නයි හදන්නේ.”යළිත් සංවේදී වූ ඔහුගේ හඬ මා පුදුමයට පත්කරයි.”හමුදා ජීවිතය ගැන මට තියෙන්නේ හරිම සතුටක්. මම තෝරාගත්ත ක්ෂේත්‍රය ඉතාම නිවැරැදියි. කොච්චර අවදානමක් තිබුණත් රස්සාව කළේ හරිම තෘප්තියකින්. මට හයිටි රාජ්‍යයේ සේවයට යන්නත් අවස්ථාව ලැබුණා. මගේ අම්මා එම්.ඒ.මාලනී, තාත්තා එම්.ඊ. ඥානසෝම. මේ මොහොතේ ඒ දෙන්න ගැනත් සිහිපත් කරන්නම ඕනේ. බිරියයි පුංචි දූලා දෙන්නයි එක්ක ජීවිතේ ඉතිරි කාලය විශ්‍රාම සුවයෙන් ගෙවන්න තමයි බලාපොරොත්තු වෙන්නේ. හමුදාවෙදි මට සහය දීපු ගොඩක් අය හිටියා. මාව ක්ෂේත්‍ර ඉංජිනේරු අංශයට තෝරාගත් බ්‍රිගේඩියර් කරුණාරත්නත් මම කෘතවේදීව සිහිපත් කරනවා. මේ වගේ අවදානම් සහගත රැකියාවක් කරලා අතුරු ආන්තරාවක් නොවී විශ්‍රාම යන්න ලැබීම ගැන මම සතුටු වෙනවා. ඒ වගේම රැකියාවේ නියුක්ත වෙලා ඉන්නකල් මට සහය දීපු හැමෝටම ස්තුති කරන්නත් අමතක කරන්නේ නැහැ.කුමාර කථාව අවසාන කරයි. අනතුරට මුහුණදීම වෘත්තියක් කරගත් මිනිසකුගේ කථාව වචනයට නැඟීම පහසු නැත. යුද සමය පුරා දිනපතා පැයෙන් පැය අනතුර සමඟ රැකියාව කළ ඔහු හෙට දින ඉන් නික්මෙන්නේය. මානුෂීය මෙහෙයුම පුරා ත්‍රස්තවාදයේ බියගුළු ප්‍රහාර සිය ගණනකින් ඔහු අප තරුණයන් ගලවා ගත්තේය. එපමණක් ද නොව සිය සගයන් සමඟ එක්ව රට පුරා ජන ඝාතන වෙනුවෙන් ඇටවූ බෝම්බ රාශියක් ද ඔහු අඩපණ කර දැමුවේය.ඔහු අද අහිංසක සිවිල් වැසියන්ගේ ගම් බිම්වලින් ත්‍රස්තවාදයේ අන්තිම සලකුණු ද මකා දැමීමට වෙර දරමින් සිටී. බෝම්බයකින් වන මහා විනාශය අපට අමතක නැත. ඒ හේතුවෙන් ඊට ගොදුරු වූවන්ට උරුම වන දුක කඳුළ සහ වේදනාව කොතරම්ද? තම ජීවිතය දෙවැනි කොට ඒ කුරිරු බෝම්බයෙන් මිනිස් ජීවිත ගලවා ගැනීමට වෙර දරන කුමාරලාට ජාතියම ණයගැති නොවේද?සටහන හා ඡායාරූපටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203114</link>
    <topic>නන්දා මාලිනීට කළ හිරිහැරයට වගකිව යුත්තේ මියුසික් බිස්නස් කාරයෝද?</topic>
    <author>කසුරි</author>
    <content>නන්දා මාලිනියට කුවේට් ගුවන් තොටුපොළේදී පුංචි පහේ අඩන්තේට්ටමක් වෙලා. පුංචි පහේ නෙමෙයි. ටිකක් ගැඹුරට සිතා බැලුවොත් මහා පුංචිකමක්. නන්දා මාලිනියට නෙමෙයි. අපේ රටට.. අපේ කලාකරුවන්ට.. අපේ සංස්කෘතික තානාපති සේවාවට...ඊයේ පෙරේදා අපේ රටට සෝනු ආවා... සෝනු කියන්නෙ මොහොමඩ් රාෆි හරි.. මුකේෂ් හරි නෙවෙයි නෙ... ඒ වුණාට නන්දා මාලිනී කියන්නෙ අපේ රටේ අග්‍රගණ්‍ය ගායිකාවනෙ... සෝනු ආපුවාම අපි බොහොම ගෞරවයෙන් පිළිඅරගෙන අරලිය ගහ මන්දිරයටත් කැඳවාගෙන ගිහිල්ලා ජනාධිපතිතුමාවත් මුණගස්වලා ... ඊට පස්සෙ බොහොම ජයට සංගීත ප්‍රසංගයකුත් පවත්වලා හරිම අපූරු රටක් කියන සිතිවිල්ලත් ඇති කරලා... ආපහු එනවා කියන හැඟීමත් හිතට දාලනේ යැව්වේ. නමුත් නන්දා මාලිනී පැය තුනක් රස්තියාදු කරල... දෙන්ඩ ඕනෑ මානසික පීඩන ඔක්කොම දීලා... තබ්ලා පළලා.. කුඩු තියෙනවද කියලා බලලා.. කුඩු ගෙනියනවාද කියලා ලෝකෙටම කියා පාලා මොන අපහාසයක්ද ඒ කෙරුවේ..? කාගෙද ඒ වැරැද්ද? කවුද ඒකට වගකියන්ඩ ඕනෑ..? කුවේට් රාජ්‍යයද? කුවේට් ගුවන් තොටුපළ ආරක්ෂකයින් ද? නැත්නම් ඔවුන්ගේ රේගුවද?ඔවුන්ගේ මත්ද්‍රව්‍ය නීතිය අතිශය දරුණුයි.. අහුවුණොත් අතපය කපනවා... මරා දානවා.. ඒ ගැන තර්කයක් නැහැ.. ඔවුනට කවුද? කින්ද? මන්ද? කියා නැහැ.. නීතිය කාටත් එකයි.. එහෙනම්? මොකක්ද මේ කියන්ඩ හදන්නේ?මසිතට නැඟෙන ප්‍රශ්නය මේකයි. කවුද මේ පැමිණිල්ල කුවේට් ගුවන්තොටුපොළ බලධාරීන්ට ඉදිරිපත් කෙළේ? ඒකයි සොයාබලන්ඩ ඕනෑ. ඒ වගකීම තියෙන්නේ එහෙ තියෙන තානාපති කාර්යාලයට. ආරංචි විදියට මේ වනවිටත් ජනාධිපතිතුමාගේ අවධානය මේ ගැන යොමු වෙලා තියෙනවා. ජනාධිපතිතුමා නන්දා මාලිනියට සෑහෙන වෙලාවක් කතා කළා කියලත් දැනගන්ඩ තියෙනවා...මෙච්චර ජාතික සහ අන්තර්ජාතික ප්‍රශ්න හමුවේ එතුමාට ඒකටත් වෙලාවක් තියෙනවා. අදාළ බලධාරීන් අදාළ ඇමැතිවරුන් කීදෙනෙක් ඒ පිළිබඳව සොයා බැලුවාද කියන එක නම් තවම අපි දන්නේ නැහැ.නන්දා මාලිනී කියන්නේ නිකම්ම නිකම් කලාකාරිනියක් නෙමෙයිනේ... අග්‍රගණ්‍ය කලාකාරිනියක් නේ.. සංගීත ක්‍ෂේත්‍රයේ මුදුන් ස්ථරයේ සිටින කලාකාරිනියක්නේ.. ක්‍රීඩා ක්‍ෂේත්‍රයේ සුසන්තිකා නම්, සංගක්කාර නම්, මුරලිදරන් නම්, රංගන ක්‍ෂේත්‍රයේ මාලිනී නම්, සිනමාවේ ලෙස්ටර් නම් නර්තන ක්‍ෂේත්‍රයේ වජිරා නම් ගායන ක්‍ෂේත්‍රයේ අමරදේව සමඟ නන්දා මාලිනී නේ... අපි සෝනුලාට ෂාරුක්ලාට විතරක් නෙමෙයි සලමන්ලාටත් නිසි තැනටත් වඩා තැන් ලබා දෙනවා නම් අපේ රටේ උත්තරීතර ස්ථරයේ සිටින ජනතා තානාපතිවරුන්ට ලැබෙන සැලකිල්ල මේකද? කාගෙද වැරැද්ද? කුවේට් ජාතිකයන්ගේද? ශ්‍රී ලාංකිකයන්ගේද?”ඔන්න කුඩු අරගෙන එනවා!” කියන තුට්ටු දෙකේ අවලම් පැමිණිල්ල කුවේට් ගුවන්තොටුපොළ බලධාරීන්ට ලබා දුන්නේ කවුරුන් විසින්ද?දැන් සොයා බැලිය යුත්තේ මෙයයි. මසිතට හැඟෙන පරිදි මේ ගැන සෙවීමේ වගකීම ඇත්තේ කුවේට් රාජ්‍යයට නොව ශ්‍රී ලංකා රාජ්‍යයටයි. විශේෂයෙන් ශ්‍රී ලංකා තානාපති කාර්යාලයටයි. විදේශ කටයුතු අමාත්‍යාංශයටයි.තමන් සේවය කරන රටට පැමිණෙන නන්දා මාලිනිය වැනි කලාකාරිනියක් ගැන තානාපති කාර්යාලය නොදැන සිටින්නට බැහැනේ. ඔවුන් ගුවන් තොටුපළේදී පිළිගන්නට යම්කිසි නිලධරයකු නොයොදවා සිටින්නට බැහැනේ. එසේ නම් ගුවන්යානය බිමට බස්සා පැය තුනක් යනතෙක් නන්දා මාලිනිය පිටතට නොපැමිණීම ගැන ඔවුන් සොයා බැලුවේ නැතිදැයි මසිතට පැනයක් පැන නඟී.ඒ නිසාම තවත් ගැටලු රාශියක් ඒ අනුසාරයෙන් පැනනඟී. ඔය පිටරටවල සංගීත බිස්නස් සිදුවෙයි. නන්දාමාලිනී ගේ මට්ටමේ නොව එහෙන් මෙහෙන් යම්තමින් සිංදුවක් තොලගාගන්ඩ පුළුවන් අර ස්ටාර්ස්ලා මේ ස්ටාර්ස්ලා ගෙන්නාගෙන මියුසික් බිස්නස් කරන කට්ටි ද ඔය රට රටවල්වල සිටින බව රහසක් නෙවෙයිනේ. මෙහෙ තියෙන මියුසික් බිස්නස් රැල්ලම එහෙත් තියෙනවානේ. ඒවට කට්ටිය සෙට් වෙලා ඉන්නවනේ.ඉතින් එහෙම බිස්නස් කරන අය නන්දා මාලිනීලා, අමරසිරි පීරිස්ලා වගේ සුභාවිත ගීත ගායනා කරන අය ඒ රටවලට එනවාට එසේම කවුරුන් විසින් හෝ ගෙන්වනවාට විරුද්ධයි. ඒකට එක එක බාල්දි පෙරළනවා.මේකත් ඒ වගෙ එක බාල්දියක් ද කියලා සොයා බැලිය යුතුයි.දැන් නන්දා මාලිනීට එපාවෙලා ඇති ආපහු කුවේට් යන්ඩ... තව ඒ මට්ටමේ දෙතුන් දෙනකුට එහෙම කළාම අර කට්ටියගේ ‘කල්ල මරේ..’කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203115</link>
    <topic>මොහුට දෙපයින් නැඟිටින්න ඔබේ සහාය දෙන්න</topic>
    <author>සුභද්‍රා දේශප්‍රිය</author>
    <content>හිමිදිරි අරුණැල්ල මිහිතලය සිප ගනිද්දී අලුත් දවසකට ලෝකය ම සැරසෙයි. බොහෝ දේ හදවතේ තැනක රඳවා ගෙන ජීවිතේ නැවුම් දවසකට මුල පුරන නන්දනට උදා වූ දවස ගැන විශාල බලාපොරොත්තු තිබුණේ නැත. උපතින් ම උරුම වූ දිළිඳුකමත් අසරණකමත් රැගෙන ඔහු හිමිදිරියේ දොර පැලැල්ල ඉවත් කොට නිවසින් පිටත් වෙයි. උපතින් ම උරුම වූ ශාරීරික දුබලතාවය නිසා ඔහුගේ දෑත් දෙපා මෙන් ම කොඳු ඇට පෙළ ද ඇද වී ගොස් ය. නිරෝගී දරුවකුව මෙලොව එළිය දුටු වත් නන්දනට මේ ඉරණම අත්වූයේ කුඩා අවදියේ දී පෝලියෝ රෝගය වැලඳීමේ හේතුවෙනි.ක්‍රමයෙන් දෑත දෙපය නිසි ලෙස නොවැඩුණු ඔහුගේ කොඳු ඇට පෙළ ද ඇද වි තිබිණ. අනෙක් මිනිසුන්ට මෙන් නන්දනට කෙලින් සිට ගැනීමටවත් ඇවිදීමටවත් අපහසුය. දෑත් දෙපා මෙන් ම කොඳු ඇට පෙළ කෙළින් පිහිටි මිනිසුන්ට වඩා ශක්තිමත් ලෙස ඔහු ජීවිතය ජයගන්නට වෙර දැරුවේ අනේකවිධ දුක්ඛ දෝමනස්සයන් මැද ය. ඒ නිසාම නන්දන සැබැවින් ම අනෙක් මිනිසුන්ට ආදර්ශයක් වෙන්නට ඉටා ගත්තේ ය.හතර දෙනෙකුගෙන් යුත් පවුලේ බාල පිරිමි දරුවා ලෙස 1976 මෙලොව එළිය දුටු නන්දන පෙරේරා පෝලියෝ එන්නත ලබා නොදීමෙන් රෝගය වැලඳී ඇත. නන්දනව සුවපත් කර ගැනීමට දෙමවුපියන් කොතෙකුත් උත්සාහ කළ ද එම උත්සාහය අභිබවා පෝලියෝ රෝගය හිස එසවීය. පෝලියෝ රෝගයෙන් නන්දන සුවපත් කරගැනීමට නොහැකි වුව ද ඔහුට අත්වැල සපයන්නට දෙමවුපියෝ හැමවිටම උත්සුක වූහ. කුඩා කල පටන් සෙවණැල්ල සේ ඔවුහු නන්දනට රැකවරණය දුන්හ. දෙපයින් නැඟී සිටීමටත්, ඇවිදීමටත් සිට ගැනීමටත් නොහැකි වූ කුඩා නන්දන වත්තම් කරගෙන පාසලට ගියහ. තමා ඉදිරියේ ඇති අභියෝගයන් කුඩා කළ සිටම නන්දනට නොතේරුණා නොවේ. එහෙත් ඔහු නොසැලී ජීවිතයට මුහුණ දුන්නේ ය.අනුන්ගෙන් උදව් උපකාර නොගෙන ජීවත් වන්නට ඔහු හැමවිටම අදිටන් කරගත්තේ ය. අකුරු කිරීමට වඩා ඔහු ප්‍රිය කළේ පාපැදියට ය. ඥාතියෙකුගේ පාපැදි අලුත් වැඩියා කරන ස්ථානයකට ඔහු සෙමින් ගාට ගාටා යන්නට පුරුදු වූයේ ඒ නිසා ය. පාපැදි පිළිසකර කරන මාමා කෙනෙකුගේ දෑත් දෙස ඔහු උනන්දුවෙන් බලා සිටියේ ය. වැඩි කලක් නොගොස් ම මාමාට අත්උදව් දුන් නන්දන පාපැදි සෑදීමට ඉගෙන ගත්තේ ය. පාපැදි අලුත්වැඩියා කළ ද පාපැදියේ නැඟී රවුමක් යෑමට ඔහුට නොහැකි විය. එහෙත් උත්සාහය අත් නොහළ ඔහු කුඩා දෙපා පාපැදිය මත රඳවා අඩියක් දෙකක් ඉදිරියට ඇදී ගියේ ය. එහෙත් අනෙක් ළමයින්ට මෙන් වේගයෙන් පාපැදියෙන් ඉදිරියට ඇදී යාමට ඔහුට අපහසු විය.අනෙක් ළමයින් පොත් පිටු අතර රැඳෙමින් පාසලේ පන්තියෙන් පන්තිය ඉහළට යනවිට දුවපැන සෙල්ලම් කරන විට නන්දනගේ දෑත පාපැදියේ රෝද අතර ඒ මේ අත දුවන්නට විය. පාපැදියේ අඩුපාඩු සැණෙකින් අලුත්වැඩියා කර එය පිළිසකර කිරීමට නන්දනට ගතවන්නේ සුළු කාලයකි. බොහෝ දුරකතර ගෙවා පාණදුර නගරය පසුකර බොහෝ දෙනෙක් නන්දන සොයා එන්නේ ඔහු පාපැදි අලුත්වැඩියාවට උපන් හපනෙකු ලෙස කා අතරත් නමක් දිනා සිටි බැවිනි.පාණදුර නගරයේ තදබදයට හසුවී ඒ මේ අත දිවෙන රථ පෙළ අතරේ කලබලකාරී පරිසරයෙන් මඟ හැරී උසාවි සංකීර්ණය පසුකරමින් මද දුරක් ගමන් කරද්දී ද සිල්වා මාවත හමුවෙයි. මාවතට පිවිසෙන එක් ස්ථානයක් කුඩා ගස් දෙක තුනකින් තරමක් සෙවණ වී ඇත. ලෑලි කෑලි කිහිපයක් එක්කොට තනාගත් පුංචි මඩුවේ දොරපැලැල්ල විවෘත වී ඇත. ඒ තුළ බිම හිඳ ගෙන නිහඬව එහෙත් කඩිසරව පාපැදියක් පිළිසකර කරන ඔහුගේ කුදු ගැසුණු ශරීරය වසා සිටි කමිසය අඳුරු පැහැගැන්වී තිබුණි. කුඩා දෙපය වසා සිටි කොට කලිසමේ තෙල් කුණු තැවැරී තිබිණි.කුඩා කොලු ගැටව් කිහිප දෙනෙක් ඔහු වට කර ගෙන නොයිවසිල්ලෙන් බලා සිටිති. අප එහි යනවිටත් කුඩා බයිසිකලයක් පිළිසකර කරමින් දවස පුරා වෙහෙසට පත්ව සිටි ඔහුගේ මුහුණ විඩාබර ය. ඒ දවස පුරාම පාපැදි කිහිපයක් ම අලුත්වැඩියා කොට වෙහෙසට පත්ව සිටි නිසා ය. එහෙත් ළෙන්ගතු සිනහවකින් අප පිළිගත්තේ ය. බුලත් කහට බැඳී ගිය දසන් දෙපෙළ අව පැහැ ගැන්වී තිබිණි. විටෙක පාපැදිය දෙසත් විටෙක අප දෙසටත් දෙනෙත් යොමුකරමින් තම ජීවිතයේ බොහෝ දේ අව්‍යාජව ඔහු අපට හෙළිදරව් කළේ ය.“උපදින කොට මම අනිත් ළමයි වගේ නිරෝගීව හොඳට හිටියා කියලා අම්මලා කියනවා. මට වැඩිමල් අයියා කෙනෙක් පෝලියෝවලට එන්නත දුන්නාම එයා මැරුණ නිසා මට පෝලියෝ වලට එන්නත් දුන්නේ නැතිලු. අය්යා අප හැරදාලා ගියේත් ඒ නිසාද කියලා නම් මම හරියට ම දන්නේ නැහැ. ඒත් මට පෝලියෝ එන්නත් නුදුන් නිසා පෝලියෝ හැදුණා. මගේ කොඳු ඇට පෙළ ඇද වෙලා තියෙන්නේ පුංචි කාලේ එකම පැත්තට මාව නිදි කරවා තැබූ නිසාලු. කොඳු ඇට පෙළ සම්පූර්ණයෙන් ම ඇද වෙලා නිසයි මට කෙළින් හිටගන්න අමාරු. කකුල් දෙකත් ඇදවෙලා. මගේ අත්දෙක මට ලැබුණා. මට මොනවා හරි දෑතේ රැකියාවක් කරන්න දැත ලැබුණ එකත් ලොකු දෙයකි. මම පුංචි කාලේ ඉඳලා කාටවත් කරදරයක් නොවී ජීවත් වෙන්නේ කොහොමද ඛ්යලා හිතුවා. මගේ හිතේ නිතරම තිබුණා මගේ අම්මා මම නිසා මම පුංචි කාලෙ හුඟක් දුක් වින්දා කියලා. මම අම්මා රැක බලා ගන්නේ කොහොමද කියලා මම හිතුවා. ඒ නිසා ම මගේ හිතට හයිය අරන් ජීවිතේ ජය ගන්නවා කියලා අධිෂ්ඨාන කරගත්තා.“මම ඉස්කෝලේ ගියා. ඉගෙන ගන්න එතරම් කැමැත්තක් තිබුණේ නැහැ. අම්මත් හරියට කරදර වුණා මට උගන්වන්න. මාව එක්කගෙන ඉස්කෝලේ යන්න ඕන. ඒක අම්මලටත් කරදරයක්. මම තනිවම මගේ වැඩ කරගන්න උත්සාහ කළා. බයිසිකල් අලුත්වැඩියා කරන වැඩපොළක් අයිති අපේ ඥාතියෙක් හිටියා. එයා බයිසිකල් හදනවා බලාගෙන ඉඳලා මමත් එයාට ටික ටික උදව් දෙන්න පටන් ගත්තා. ටික කාලයක් යනකොට මටත් බයිසිකල් හදන්න පුළුවන් වුණා. මම හිතුවා මගේ ම තැනක පටන් ගන්න ඕන කියලා. ද සිල්වා මාවත ළඟ මඩුවක් හදාගන්න නගර සභාව මට අවසර දුන්නා.මගේ අම්මා ජීවත් කරන්නේ මම. රුපියල් පන්සීයයක් විතර මට සමහර දවස්වලට ලැබෙනවා. හැමදාම අම්මට තාත්තට සහෝදරයන්ට බරක් වෙයි කියලා පුංචි කාලේ හැමෝම හිතන්න ඇති. ඒත් මම අද මගේ අම්මාව ජීවත් කරවනවා. මගේ සමහර යාළුවෝ වැඩ වැඩිවෙලාවට මට සහයෝගය දෙනවා. පාණදුර නගරයේ කොච්චර බයිසිකල් හදන තැන් තිබුණත් මාව හොයාගෙන හුඟාක් අය එනවා. මම මගේ මහන්සියට සාධාරණ මුදලක් අය කරලා එන අයව සතුටු වෙන විදිහට හොඳට බයිසිකලේ හදලා දෙනවා.”පුංචි කාලේ අම්මයි, තාත්තයි මට ඉගෙන ගන්න කියලා හුඟක් උනන්දු කළා. ජෙරමියෙස් දියෙස් විද්‍යාලයට එක්කගෙන ගියා. ඒත් මට ඉගෙන ගන්න ඒතරම් පුළුවන් කමක් තිබුණේ නැහැ. බයිසිකල් හදන්න තමයි මම ආස කළේ. පන්තියේ ළමයි විවේක වෙලාවලදී ඔට්ටු සෙල්ලම් කරනවා. සමහරු දුවනවා, පනිනවා. ඒත් මට ඒ දේවල් කරන්න බැහැ. ඒ වෙලාවට මම බලාගෙන ඉන්නවා. දුක හිතුණ වෙලාවලුත් තිබුණා. ක්‍රිකට් ගහන්න නම් මාව යාළුවෝ එකතු කරගත්තා. මං වෙනුවට දුවන්නේ යාළුවෙක්. ඉස්කෝලේ යාළුවෝ කවුරුත් මාව කොන්කරලා නැහැ. දැනුත් මට යාළුවෝ ඉන්නවා. ඒ අය මට බයිසිකල් හදන්නත් උදව් කරනවා.” මගේ දෑත විතරයි හොඳින් තියෙන්නේ. කාටවත් අත්දෙක පාන්න මම කැමැති නැහැ. මට පුළුවන් දේ කරලා කාටත් කරදරයක් නොවී ජීවත් වෙනවා.”“මගේ ජීවිතේ හුඟක් ලොකු බලාපොරොත්තු නැහැ. අම්මා ජීවත් වෙලා ඉන්නතුරු අම්මට සලකන්නයි මට ඕන. දවසම මහන්සිවෙලා ලැබෙන්නේ පුංචි මුදලක්. අසනීප වුණ දවසට කීයක්වත් හොයාගන්න බැහැ. මම මගේ සහෝදරයන්ට බරක් වෙන්න කැමැති නැහැ. ඒ අයත් විවාහ වෙලා දරුවෝ ඉන්නවා.ජිවිතයේ මහ මෙරක් තරමට පැතුම් නැති වුණත් අම්මා රැක බලා ගැනීම ඔහුගේ එකම බලාපොරොත්තුවයි. දෛවය විසින් නන්දනට බොහෝ දේ අහිමිකර ඇතත් ජීවිතේ පිළිබඳ ඔහු කිසිදු දිනයක පසුතැවිලි නොවෙයි. දෑත් දෙපා හොඳින් ඇති දෙපයින් නැඟි සිටිය හැකි අපගේ ශරීරයේ කුමන හෝ අංගයක් පුංචි හානියක් සිදු වුව ද අපට දැනෙන වේදනා සුළුපටු නොවේ. දෑත දෙපා ඇති අපට ජීවිතේ එළැඹෙන පුංචි වේදනා විඳ දරා ගනුයේ ඉතා අසීරුවෙනි. එහෙත් නන්දනට ලැබී ඇත්තේ දෑත පමණයි. ලද දෙඅතින් ඔහු බොහෝ දේ කරයි.දෑත් දෙපා තිබියදීත් එය හකුලා ගුලි වී සිටින ඇතැම් අලස මිනිසුන්ට දවස කල්පයක් තරම් දැනෙයි. හිමිදිරි පාන්දරින් ම අවදි වී දවස පුරා වෙහෙසී වැඩ කරන නන්දනගේ දවස එතරම් දිග නැත.“මට දවස ගෙවෙනවා තේරෙන්නේ නැහැ. පුංචි ළමයි හුඟාක් එන්නේ මගේ ළ¼ඟට බයිසිකලේ හදාගන්න. හුඟාක් ළමයි බයිසිකලෙත් තල්ලු කරගෙන එන්නේ දුකෙන්. මම ඒ අයට ඉක්මනට හදලා දෙනවා. හිනාවෙවී බයිසිකලෙත් පැදගෙන යනවා මම සතුටු වෙනවා. මම මට ලැබුණු මගේ ශරීරයේ අඩුපාඩු ගැන දුක්වී කාලය ගත කරන්නේ නැහැ. දෑතේ වීරියෙන් ජීවත් වෙන්න මාර්ගයක් මම සොයාගෙන තියනවා.”මම උත්සාහයෙන් මේ රැකියාව කරන්නේ, පාන්දර හයට මම ගෙදරින් එන්නේ සම්පූර්ණ බයිසිකලයක් වුණත් ගලවා අලුතින් ම හදන්න මට පුළුවන් . පානදුරේ ටවුන් එකේ ඉඳලා බයිසිකල් හදන තැන් හුඟක් පසු කර මා සොයාගෙන එන හැම කෙනෙක් ම එන්නේ මගේ ගැන විශ්වාසයකින්. ඒ අයගේ විශ්වාසය රකින්නයි මට ඕනෑ. පොඩි මුදලක් අය කරන නිසාත් මගේ වැඩ හොඳ නිසාත් ඒ අය මට ස්තුති කරලත් යනවා. ඒත් සමහරු පස්සේ සල්ලි දෙන්නම් කියලා ගිහින් එන්නේ නැහැ... සල්ලි නොදීම යන අයත් ඉඳලා හිටලා ඉන්නවා. පස්සේ ගෙනත් දෙන අයත් ඉන්නවා.”මුදල් නොදී යන අය පිළිබඳව නන්දනගේ හිතේ කිසිදු අමනාපයක් නොමැත. ලැබෙන දෙයින් සතුටු වීමට නන්දන කුඩා කළ සිට හුරු පුරුදු වී සිටියේ ය. අතපය හොඳින් ඇති සමහර මිනිසුන් නන්දන වැනි කෙනෙකු රැවටීම මිනිස්කමට නිගා දෙන තරම් ය.දෑත දෙපා ඇති මිනිසුන් මවුපියන් මඟ හැර දමා යන කාලයක දෑත් පමණක් හිමි නන්දන අම්මා රැකබලා ගත්තේ ය. අකුරු කරන්නට අකුරට යන්නට නන්දනගේ හිතේ යම් බලාපොරොත්තුවක් තිබෙන්නට ඇත.ඒත් නන්දනට උරුම වූ දුබලතාව අකුරට යන පාරට හරස්වන්නට ඇත. කුඩා කළ පාසල් පිට්ටනියේ ඔට්ටු සෙල්ලම් කරන ළමයින් අතරට ගොස් ඔට්ටුවට දුවන්න නන්දනට හැකි වුණේ නැත. පන්තියේ බොහෝ වේලාවක් එක තැනක හිඳගෙන සිටීමට නන්දනට අපහසුවත් දැනෙන්නට ඇත. පාසලේ නවයේ පන්තියට පමණක් ගිය නන්දන පාසල් ගමන අතහැර දමන්නට ඒ සියලු කරුණු කාරණා ඔහුට බාධාවක් වන්නට ඇත. ඒ නිසාම ඉහළට අකුරු කරනවාට වඩා බයිසිකල් සෑදීම ඉගෙන ගන්නට ඔහු පෙලඹෙන්නට ඇත.ඕනෑම කෙනකුට ජීවිතය පිළිබඳ හීන දැකීමට අයිතියක් ඇත. එවැනි සිහින නන්දනගේ හදවතේ තැනක බොඳ වී ඇත. තිස් පස් වැනි වියේ පසුවන නන්දන දෑත දෙපා ඇති මිනිසුන්ට වඩා හොඳින් ජීවිතේ ජය ගන්න අදිටන් කරගත්තේ ය. උපතින් ම උරුම වූ දුප්පත්කමත් පෝලියෝ වැළඳීමෙන් ඇති වූ දුබලතාවයත් ඔහු මහ මෙරක් සේ සිතුවේ නැත.ජීවිතයේ බොහෝ දේ අහිමි වූ නන්දනගේ එකම පැතුම වූයේ පාපැදි අලුත්වැඩියා කරමින් ඒ සඳහා තමාටම වෙන්වූ තැනක් සාදාගැනීම ය. ඒ සඳහා ඔහුට නිශ්චිත තැනක් හෝ ස්ථාවර මුදලක් ද නොවීය.නන්දනගේ ඒ පැතුම ඉටු කිරීමට ඔබට යම් දායකත්වයක් විය හැකි නම් එය මහත් වූ පුණ්‍යකර්මයකි. කිසිවෙකුටත් අත නොපා ජීවත්වීමට වෙර දරන ඒ දිරිය මිනිසා වෙනුවෙන් ඔබටත් යම් දායකත්වයක් විය හැකි නම් එය නන්දනට ඉමහත් වනු ඇත.ඔහුට සහාය දෙන්න කැමැති අය 0112429266 අමතන්න.සුභද්‍රා දේශප්‍රියඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203116</link>
    <topic>ඇමැතිතුමා දික්කසාද වූවේය</topic>
    <author/>
    <content>කලින් බිරිඳගේ ද්වේශයට අසුවූ අයකුට කුමකින් කුමක් වේදැයි දන්නේ දෙවියන් පමණි. කාලයක් තිස්සේ එකට එක්වී දෙදෙනාගේම රහස් ඔවුන් අතරම තබා ගනිමින් හොඳ නොහොඳ, දුක සැප, නීතිමය අනීතිමය ආදී සෑම කටයුත්තක්ම බෙදා හදාගත් යුවළක් විරසකව දෙපසකට ඇදී ගිය පසු රහස් කොහෙන් හෝ මතුවී උන්හිටි තැන් පවා අහිමි වී යන්නට ඉඩකඩ ඇත්තේය.කාරණා එසේ හෙයින් කලින් බිරිඳගේ ද්වේශයට හසුවී ඇමැතිකම පවා පසෙක තබා ගෙදර ගොස් එතැනින් මාරුවී සිර බත් රස විඳීමට වුවද ඉඩකඩ ඇති ක්‍රිස් හියුන් බ්‍රිතාන්‍ය රජයේ බලශක්ති හා පාරිසරික ඇමැතිවරයායි. කලක් යුරෝපීය පාර්ලිමේන්තුවේ මන්ත්‍රීවරයකුව සිට 2005 දි බ්‍රිතාන්‍ය පාර්ලිමේන්තුවට තේරී පත්වූ ඔහු ලිබරල් ඩිමොක්‍රටික් පක්‍ෂයේ ඉදිරි පෙළ මන්ත්‍රීවරයෙක් වූයේය. ඔහු වරක් එහි නායකත්වය සඳහා ද සටන් වැදහොත් විය. හියුන් ව්‍යාපාරික වශයෙන් විශාල දේපළක හිමිකරුවෙක් ද වෙයි.බ්‍රිතාන්‍ය රජයේ ආර්ථික උපදේශිකාවක් ලෙස ඉතා වැදගත් ධුරයක් හෙබවු විකී ප්‍රයිස් නමැති කාන්තාව ඔහුගේ විසිහය වසක භාර්යාව වූවාය. ඔහුට දාව දරුවන් තිදෙනකු ද ඇයගේ කලින් විවාහයේ දරුවන් දෙදෙනකු ද මේ පවුලට අයත් විය. ඇය එංගලන්ත සමාජයේ ඉහළ තලයක සමාජ ආශ්‍රය ලැබුවාය.එහෙත් ගිය වසරේ කාරණා කටයුතු නොසිතූ මඟකට යොමුවිණි. කරීනා ට්‍රිචින්ග්ස් නැමැති කාන්තාවක හා හාදවූ හියුන් ලෝක පාපන්දු තරග පැවැත්වෙන විටෙක එය රූපවාහිණියෙන් නරඹමින් සිටි බිරිය දෙසට හැරී, තමා ඇය දික්කසාද කිරීමට තීරණය කර ඇති බව පවසා ඇගේ මුහුණවත් නොබලා ව්‍යායාම කරන ස්ථානයක් කරා ගියේය. එය බිරිය මත පතිත වූ හෙණ ගෙඩියක් මෙන් විය.හතළිස් පස් හැවිරිදි කරීනා ට්‍රිචින්ග්ස් යනු කලින් වෛද්‍යවරයකු හා විවාහව සිට හියුන් හමුවන විට කාන්තාවක හා සමලිංගික සබඳතාවයක් පැවැත්වූ තැනැත්තියකි. ඇය දේශපාලන ක්‍රියාකාරීන් අතර කැපී පෙනෙන්නියක් ද වූවාය.ඔක්ස්ෆඩ් විශ්වවිද්‍යාලයයේ උපාධිය හැදෑරූ හියුන් එංගලන්තයේ ධනවත් පවුලකින් පැවත එන්නෙක් විය. දිනක් ගුවන් තොටුපොළේ සිට නිවෙස කරා එන අතර ඔහු වේගයෙන් පැදවූ වාහනය පාර අසල වූ වේග සටහන් කෙරෙන කැමරාවක සටහන් විය. අධි වේගයෙන් රිය පැදවු වරදට තැපෑලෙන් ආ දඩ කොලය ගෙවීමට පෙර බිරිඳ ඇමතූ ඔහු එම වරද ඇය මත පැවරිය හැකිදැයි විමසීය. ඒ එම වරද හතර වරක් කර තිබුණහොත් රියදුරු බලපත්‍රය වසරකට තහනම් වන නිසාය. ඇය එම වරද භාර ගැනීමට කැමැත්ත පළ කළාය. දඩ මුදල සමඟ ඇයගේ රියදුරු බලපත්‍රය ද පොලීසිය වෙත යැවිණි. එහි නිසි සටහන් යොදා නැවත ඇය වෙත එවනු ලැබීය. කතාව ඇත්ත වශයෙන්ම අවසන් වන්නට තිබුණේ එතැනින්ය.එහෙත් එම වැසූ පොත ගිය වසරේ නැවත දිග හැරුණි. තමා දික්කසාද කිරීමේ කෝපය ඉවසාගත නොහැකිවු හියුන්ගේ බිරිය ඔහු හා එක්ව සිදුකළ වේගයෙන් රිය පැදවීමේ වරද පිළිබඳ කතාන්තරය පොලීසියට හෙළි කළාය. ඔහු ඇමැතිවරයෙක් යැයි කියා අහක බලා සිටීමට ස්කොට්ලන්ඩ්යාඩ් පොලීසියට හැකියාවක් තිබුණේ නැත. පරීක්‍ෂණ ගණනාවක් අවසානයේ “නීති ක්‍රියාදාමය නොමඟ යැවීමේ වරදට” දෙදෙනාටම විරුද්ධව නඩු පැවරිණි. හියුන් ඇමැතිකමින් ඉල්ලා අස්වූ අතර බිරිඳ ද රජයේ සේවයට ආයුබෝවන් කීවාය.වරද ඔප්පු වුවහොත් හිටපු ඇමැතිවරයාට සහ බිරිඳට මාස නවය දක්වා සිර දඬුවම් නියම විය හැකිය. එය ඔප්පු නොවුන හොත් බොරු චෝදනා ඉදිරිපත් කිරීමේ කරුණ මත බිරියට විරුද්ධව නඩු පැවරීමට ඉඩ ඇත.අධික වේගයෙන් රිය පදවා හසුවුවහොත් බ්‍රිතාන්‍ය පොලිසියේ කිසිම ලිහිලක් නැත. කුමරි, කුමරියන්ද මැති ඇමැතිවරුන් ද පමණක් නොව උසස් පොලිස් නිලධාරින් ද එම කරුණ මත උසාවියට ඉදිරිපත් කොට ඇත.රජ කුමරිය හෙවත් ඈන් කුමරිය වේගයෙන් රිය පදවා කිහිප වතාවක්ම දඩ ගැසීම් වලට යටත් වූවාය. 1972 දී පැයට සැතපුම් 90 කට වඩා වේගයෙන් රිය පදවා එම් වන් ර්ධ් නැමැති අධිවේගී මාර්ගයේදී හසුවූ ඇයට අවවාද කොට යැවූ පොලීසිය 1977 දී පැයට සැතපුම් 96 ක් වේගයෙන් රිය පැදවීම මත පවුම් හතලිහක දඩයක් ඇයට නියම කළේය. 1990 දී වේග පැදවීමට පවුම් 150 ක් දඩ ගැසූ අතර මාසයක කාලයකට ඇයගේ රියදුරු බලපත්‍රය තහනම් කරන ලදී. ඇයගේ හොඳම විත්තියේ පිළිතුර වූයේ වසර 2000 දීය. රාජකාරි කටයුත්තකට යමින් සිටි ඇය වේගයෙන් රිය පදවන බව දුටු පොලිස් රථයක් එහි ඉදිරිපස ලාම්පු සංඥා කොට මෝටර් රිය නවතන ලෙසට සංඥා කරන ලදි. එය තමා සමඟ යන ආරක්‍ෂක පොලිස් රථය කැයි සිතූ ඇය තවත් වේගයෙන් රිය පදවන්නට වූවාය. ඇයට පවුම් හාරසියක දඩයක් නියම විය.මේ අතර වේල්සයේ පොලිස් ප්‍රධානියා වූ මෙරඩ් හියුස් ද බ්‍රිතාන්‍ය බොක්සිං ශූර අමීර් ඛාන් ද වේගයෙන් රථ පදවා දඩ ලැබුවෝය.මෙයටම ඈඳෙන ඔස්ටේ‍්‍රලියාවේ කතාවකුත් ඇත. එහි උතුරු ප්‍රදේශය භාර ගමනා ගමන ඇමැති ජෙරී මැකාර්ති පැයට සැතපුම් 150 ක වේගයෙන් රිය පදවා අත්අඩංගුවට පත්වූවේය. තමා වේග සංගීතයනට සවන්දීම නිසා එසේ අධික වේගයෙන් පැදවීම සිදුවූ බව කිවූ ඔහුට ඩොලර් 200 ක දඩයක් නියම විය.තත්ත්වය මෙසේ හෙයින් බොහෝ දුරට සාමාන්‍ය ජනයා පමණක් මෙවැනි දඩ මුදල්වලට යටත් වන රටක් ලෝකයේ වෙන කොහේවත් නැති නිසා ශ්‍රී ලංකාවේදී වුද වේග සීමාව ඉක්මවා රිය පැදවීම නොකළ යුතුයැයි නිගමනයකට එළඹ සිටිමි.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203117</link>
    <topic>යහපත් රියැදුරු සංස්කෘතියක් බිහිකිරීම</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>මෝටර් රථ ප්‍රවාහන කොමසාරිස් කාර්යාලය මගින් රියැදුරන්, මඟීන්ගේ හා පදිකයන්ගේ වැඩි ආරක්ෂාව සඳහා අලුත් ක්‍රමවේදයක් ක්‍රියාත්මක කිරීමට කටයුතු යොදා ඇත. ඒ අනුව හොඳ රියැදුරන් බිහි කිරීම මගින් යහපත් රියදුරු සංස්කෘතියක් බිහිකිරීම එහි අරමුණ වී ඇත. මේ පිළිබඳව අද කඩුල්ලෙන් විමසමු.ප්‍රවාහන නියෝජ්‍ය ඇමැති රෝහණ දිසානායකඅපේ රටේ ඕනෑම රියදුරකුගේ අතින් සුළු හෝ විශාල වැරැදි සිදුවිය හැකියි. නමුත් ඒ වැරැදි නිවැරැදි කරගැනීමට උනන්දුවක් ඇති නොවන්නේ ඒවා පාලනය කිරීමේ නිසි ක්‍රමවේදයක් ක්‍රියාත්මක නොවන නිසයි. ඕනෑම වැරැද්දක් පාලනය කිරීමට නම් ඒ සඳහා අවධානය යොමුවන බව දඬුවමක් ලැබෙන බව වරදකරුවන්ට අවබෝධ විය යුතුයි.ඒ අනුව බැලූ විට මේ ලකුණු ක්‍රමවේදය ඉතා හොඳ උපක්‍රමයක්. මොකද මෙයින් රියැදුරන්ට කිසි අසාධාරණයක් සිදුවන්නේ නැහැ.යම් පුද්ගලයකුගේ රියැදුරු බලපත්‍රය අවලංගු වන්නේ දිගින් දිගටම වැරැදි කරමින් අදාළ ලකුණු සංඛ්‍යාව එකතු වුවහොත් පමණයි. නමුත් හෙට දිනයේ ඔහු වරද නොකරන්නේ නම් ඔහුට කිසිම ප්‍රශ්නයක් ඇතිවන්නේ නෑ.මේ ක්‍රමය ලොව පුරා තිබෙන ඉතා සාර්ථක ක්‍රමවේදයක්.රියදුරාට, මඟියාට, පදිකයාට ආදී වශයෙන් මහ මඟ භාවිත කරන සියලු දෙනාට මෙයින් සාධාරණය ඉෂ්ට වනවා.මීට කලකට පෙර අපේ රටේ ලයිසන් පොත කියා එකක් තිබුණා. නමුත් එය වෙනස් කරන්න, හොර පොත් සකස් කරන්න, සටහන් කළ වැරැදි මකා දමන්න හැකියාව තිබුණා.මේ අලුත් රියැදුරු බලපත්‍රය රියදුරාගේ සියලු තොරතුරු ඇතුළත් ඉතා විනිවිදභාවයෙන් යුතු පරිපූර්ණ එකක්.ඒ නිසා පරිගණක ආශි‍්‍රතව සියලු දත්ත මොහොතකින් ලබා ගැනීමට මේ බලපත්‍රයේ හැකියාව ලැබී තිබෙනවා.රියැදුරාට පැදවිය හැකි වාහනය හා හදිසි අනතුරකදී පවා වැදගත් වන රියදුරාගේ ලේ වර්ගයේ සිට සියලු තොරතුරු මෙහි අඩංගුයි.ඒ නිසා ගුණාත්මකබවින් යුතු නව තාක්ෂණය උපයෝගි කරගත් මේ අලුත් ක්‍රමයෙන් අපේ රටේ හොඳ රියැදුරන්ගේ සංස්කෘතියක් ඇතිවේ කියාත් අනතුරු අඩුවේ කියාත් අප තරයේ විශ්වාස කරනවා.මෝටර් රථ ප්‍රවාහන කොමසාරිස් ජනරාල්බී.ඩී.එල්. ධර්මප්‍රියඅපි මෙම ක්‍රමය ක්‍රියාත්මක කරන්නේ වැරැදිකරුවන්ට දඬුවම් දෙන්න නෙවෙයි. පාරේ යන රියැදුරන් නිසි මඟට යොමු කිරීමේ ක්‍රමයක් ලෙසයි ක්‍රියාත්මක වන්නේ. අපේ අරමුණ හොඳ රියදුරෙක් බිහි කිරීමයි.1726/ 12 යටතේ ගැසට් නිවේදනයෙන් අපි මෙය ප්‍රකාශයට පත් කළා. 149, 151, 141, 148, 154, 162, 155, 160, 157, 158 යන වගන්ති වලට අනුව හා මීට කලින් ගැසට් නියෝගයන්ට අනුව අපි ඉදිරියේ දී රියදුරු අභිවෘද්ධි ලකුණු ක්‍රමය ක්‍රියාත්මක කරනවා.මෙම ක්‍රමයේදී පොලිසියේ දඩ නියම කිරීමට අමතරව එම වරදට නියමිත ලකුණු ගණනක් නියම කර තිබෙනවා. සෑම වරදකටම දඬුවමත් සමඟ ලකුණක් තියෙනවා.පොලිසිය මඟින් ඒ ඒ අය ලබාගන්නා ලකුණු මෝටර් රථ ප්‍රවාහන දෙපාර්තමේන්තුවට වාර්තා කරනවා.මෙම ලකුණු දෙපාර්තමේන්තුවට දැන්වූ පසුව ඒවා පරිගණක ක්‍රියාවලියට ඇතුළු කරනවා.අධිකරණයෙන් ලබාදෙන දඬුවම් වලටත් ලකුණු ලබා දෙනවා.වැරදි කරුවෙක් ආකාර 3 කට වර්ග කළ හැකියි. වසරක පරිවාස කාල සීමාව තුළ වැරැදි කර ලකුණු 6 ක් සම්පූර්ණ වුවහොත් ඔහුට නව වසරක පරිවාස කාලයක් සිටින්නට සිදුවෙනවා.ඒ වසර 6 තුළ වැරැදි කර තවත් ලකුණු 6 ක් එකතු වුවහොත් බලපත්‍රය අවලංගු වෙනවා. එවිට ඔහුට නැවත අලුතින් ම බලපත්‍රය ලබාගන්නට සිදුවෙනවා. . සාමාන්‍ය රියැදුරු බලපත්‍රයමේ අය වැරැදි කර ලකුණු 24 ඉක්මවා ගියහොත් අවුරුදු එකක කාල සීමාවකට බලපත්‍රය අත්හිටුවනවා.3. රියැදුරු පුහුණු කරුවන්මේ අය වැරදි කර හසුවුණොත් ලකුණු 12 ක සීමාවකට යටත්ව ඔහුගේ උපදේශක බලපත්‍රය අත්හිටුවීම කරනවා.මේ අය මේ වසරේ වරදක් කර ලබන වසරේ වරදක් නොකළහොත් ලකුණු 6 ක් ද අඩුවන අතර දෙවන වසරේ හොඳට සිටියොත් සියලු ලකුණු ද අඩුවෙයි.මීට පෙර ඔහුගේ බලපත්‍රය අත්හිටුවා නැතිනම් අත්හිටුවීමේ කාලය මාස 6 යි. එයින් මාස 4 ක් රජයේ අනුමත රියැදුරු පාසලකින් පුහුණුවීමක් ලැබ තිබේ නම් අඩුවෙයි.දෙවරක් හෝ ඊට වැඩි කාලයක් වරදක් කර ඇත්නම් අත්හිටුවීමේ කාලය මාස 24 යි.පුහුණුවීමෙන් පසු මේ කාලය මාස 12 දක්වා අඩුවෙයි.අපි මේ ක්‍රමය ඉතා ඉක්මනින් ක්‍රියාත්මක කරනවා. දැනටමත් සාකච්ඡා පවත්වමින් යනවා.ඒ රියැදුරු ලබා ගන්නා සියලු ලකුණු ඉලෙක්ට්‍රොනික් බලපත්‍රයට ඇතුළු කරනවා.විදේශ රටවල මේ ක්‍රමය ඉතා දියුණු ආකාරයට ‘ඔන්ලයින්’ හරහා ක්‍රියාත්මක වුවත් අපිට ජාල ගත කිරීමේ ගැටලු තිබෙන නිසා අපේ රටට ගැලපෙන ආකාරයට මෙය ක්‍රියාත්මක කරනවා.පොලිස් මාධ්‍ය ප්‍රකාශක පොලිස් අධිකාරිඅජිත් රෝහණරථවාහන වැරදි සිදුකරන රියදුරන්ට එරෙහිව ක්‍රියාත්මක කරන්නට අදහස් කරන ලකුණු ක්‍රමයක් උඩ දඬුවම් ලබාදෙන නව ක්‍රමවේදය රියැදුරන්ට අලුත් දෙයක් නෙමෙයි.විදේශ රටවල වගේ ම මේ ක්‍රමය අපේ රටේත් වසර කිහිපයකට පෙර ක්‍රියාත්මක වුණා. දැනට රියැදුරන් භාවිතය කරන ඉලෙක්ටෙ‍්‍රානික් හැඳුනුම්පත භාවිතයට එන්න කලින් තිබුණේ කුඩා පොතක්.එදා ඒ පොතේ රියැදුරන් කරන වැරැදි සියල්ලම සටහන් කරනවා. නමුත් අද තියෙන ඉලෙක්ට්‍රොනික් හැඳුනුම්පතේ එහෙම කරන්න බැහැ.1985 වසරට පෙර තිබූ කුඩා පොත් පිංචක් වූ ලයිසන් එකේ රියදුරන් කරන වැරැදි එකිනෙක සියල්ල සඳහන් කරන්න එදා හැකියාව තිබුණා.කවර තැනක හෝ රියැදුරෙක් වරදක් කළාම ඔහු කළ වැරැදි ඒ පොත බැලුවහම ඕනෑ කෙනකුට දැකගන්න පුළුවන්. මෝටර් රථ ප්‍රවාහන කොමසාරිස් කාර්යාලය හඳුන්වා දෙන්නට යන මේ නව ක්‍රමයත් එහෙමයි.මේ නව ක්‍රමය හරහා යාපනයේ වරදක් කරපු රියදුරෙක් කොළඹ දී ඔහු වරදක් කළ බව හඳුනාගන්න පුළුවන්. සමහර රියදුරන් දිගින් දිගටම වැරදි කරනවා.නව ක්‍රමය හරහා දිගින් දිගටම අනතුරු කරන රියැදුරන් වගේ ම බීමත් රියදුරන් ද හඳුනාගන්න පුළුවන්. දිගින් දිගටම වැරදි කරන කොට ඒ අයගේ බලපත්‍රය අහෝසි කරන්න හැකියාව ලැබෙනවා.වෘත්තියට නොගැලපෙන, නුසුදුසු රියැදුරන්ව ඉවත් කිරීම ද මේ ක්‍රමය හරහා හැකියාව ලැබෙනවා.නව ක්‍රමය ක්‍රියාත්මක වූ පසු දිගින් දිගටම වැරැදි කරන්න රියැදුරන්ට හැකියාව ලැබෙන්නේ නැහැ. මෝටර් රථ ප්‍රවාහන කොමසාරිස් කාර්යාලය හඳුන්වා දෙන්නට යන මේ නව ක්‍රමවේදය ඇත්තටම ප්‍රතිඵල දායකයි.රියැදුරන් කරන වැරැදි සටහන් කරන්නේ කෙසේ ද යන්න ඉදිරියේදී ප්‍රකාශ වෙයි.මේ නව ක්‍රමවේදය හරහා රියැදුරන් කරන වැරදි සටහන් වෙනවිට රියදුරෙක් තම රියැදුරු බලපත්‍රය උසාවියකට, පොලිසියකට හෝ වෙනත් අවශ්‍යතා වෙනුවෙන් ඉදිරිපත් කරන්නට මැළිවෙනවා. මේ නිසා නිතැතින් ම වැරැදි නොකරන්නට පෙලඹෙනවා.පසුගිය වසරේ මාර්ග අනතුරු 39000 ක් පමණ වාර්තා වුණා. මාරක රිය අනතුරු 2350 ක් වාර්තා වුණා. අපි බලාපොරොත්තු වෙනවා මේ නව ක්‍රමවේදය හරහා විශාල ලෙස අනතුරු අඩු කරන්නට.රියැදුරු ඒ.බී.සිසිරරියැදුරු බලපත්‍රය වගේම දඬුවම් ක්‍රමයට වුණත් පිළිවෙළක් තිබෙන එක හොඳයි. ඉන් වැරැදි කරන්න තිබෙන අවස්ථා අඩුවෙනවා.අනික පොඩි වාහන අස්සෙන් මුල්ලෙන් දාගෙන ඉදිරියට යද්දී සිදුවන නීතිවිරෝධී දේ මෙයින් වළකිනවා.ඒ නිසා අනතුරු සිදුවීම අඩුවෙන්න බොහෝ ඉඩ තිබෙනවා. නමුත් එක දෙයක් කිව යුතුයි. ඒ සමහර හන්දිවල පොලිස් නිලධාරීන් යොදා තිබෙන්නේ රථවාහන තදබදය අඩුකරන අදහසින් විය යුතුයි. නමුත් ඇතැම් පොලිස් නිලධාරීන්ගේ ක්‍රියාකලාපය නිසා තදබදය තවත් වැඩිවෙනවා.සමහර නිලධාරීන් කොළඹට ආ අලුත් අය නිසා වන්නට පුළුවන් අතුරු පාරවලට වැඩි වේලාවකුත් ප්‍රධාන පාරේ අඩු වෙලාවකුත් ධාවනයට ඉඩ දෙන්නේ. මෙවැනි අවස්ථාවලදී අපට වුණත් මාර්ග නීතිවලට හොරෙන් ඉදිරියට එන්නට හිතෙන අවස්ථා තිබෙනවා.බස් රථ රියැදුරන්ට වගකීමක් තිබෙනවා වේලාවට මඟීන් කාර්යාලවලට ගෙනයෑමට. කාර්යාල වෑන්, පාසල් වෑන් රථ වුණත් එහෙමයි.ඒ අතර පෞද්ගලික රථ වුණත් උත්සාහ කරන්නේ තම ගමන වේලාවට යන්න. පුද්ගලයෙක් ත්‍රිරෝද රථයකට ගොඩවන්නේ පොදු ප්‍රවාහන සේවාවලින් වේලාවට තම ගමන යාගත හැකි වේය යන බලාපොරොත්තුවෙන්.නමුත් සිවුමං හන්දියකදී හෝ තුන්මං හන්දියකදී විදුලි සංඥා තිබියදී පවා ඒවාටත් පටහැනිව රථවාහන මෙහෙයවන අවස්ථා අප දකිනවා.එවැනි අවස්ථාවල අත්වැරැදීම් බහුල විය හැකි නිසා මේ ක්‍රමවේදයත් සමඟම වාහන තදබදය අඩු කරන ක්‍රමයකුත් හදනවා නම් වඩාත් සාර්ථක වේවි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af1203118</link>
    <topic>අසුබ පැත්තට වඩා සුබ දේ ගැන හිතන්න</topic>
    <author>අරුණි මුතුමලී</author>
    <content>මල්ලී පඩිපෙළ දිගේ සින්දුවක් උරුවම් බාමින් පහළට බැස්සා. තාලේ හරියටම ආව ද කියා හිතුණත් ඒ කියවුණේ “රත්නදීප ජන්ම භූමි” ගීතයයි. ඒක දේශාභිමානි ගීතයක් වුණත් මේ වෙලාවේ මතක් වුණේ එහෙම හැඟීමකින් නම් නෙවේ කියලා මට හිතුණා.”මොකෝ හාදයා ජාතිකානුරාගයෙන් මත්වෙලාද?””ඇයි?””නෑ ඉතිං කාලෙකින් හොඳ සින්දුවක් ඇහුණේ””ආහ්... ඒක මේ මේ නිව්ස් ඇහුවට පස්සේ කටට ආ එකක්.””නිව්ස්?””හ්ම්... දැන් හැමදාම කොහේ කොහේ හරි මැණික් මතු වෙලා ඒවාට රණ්ඩු කරන හැටි පෙන්වනවානේ. ඉතිං රත්නදීප කියන එක හරියට හරි කියලා හිතුණා. මොකද එක එක දවසට එක එක පළාත්වලින් පතල් හාරන හැටිනේ පෙන්නන්නේ.” මල්ලි තේරුම් කර දුන්නා.”හනේ මන්දා... ඕවා එදා ඉඳන් තිබුණ දේවල් ද අලුතෙන්ම වෙන දේවල් ද කියලා.” අම්මා කීවේ කම්මැලිකමින් වගේ.”ඇයි සියඹලාණ්ඩුව පැත්තේ මීට අවුරුදු ගාණකට කලින් ඔය වගේ මොකක්ද සිද්ධියක් වුණා නේද? මට යන්තම් වගේ මතකයි.” තාත්තා පරණ මතකය අවදි කළේ ටිකක් මහන්සියෙන්.”ඇයි අර ඇලහැර පැත්තෙත් මිනිස්සු වගයක් උපවාස කළේ තමන්ගේ ඉල්ලම් පස් කවුද අරගෙන ගියා කියලා.” ආච්චි බොහෝම උනන්දුවෙන් කීවා.”පුතා කිව්ව එක ඇත්ත මේ රට රත්නදීපම තමයි මොකද ඔයාට මතකද මම අර ප්‍රොජෙක්ට් එකකට බලංගොඩ පැත්තේ ගියා. ඒ දවස්වල ඒ පැත්තේ මිරිස් පාත්ති කොටන මිනිස්සු හිටි හැටියේ පොඩි වළවල් හාරගෙන මැණික් ගරනවා. පොඩි මැණික් කෑලි හම්බ වෙනවා.” තාත්තා කීවේ පුදුමෙන් වගේ.”ඒත් මේ, මේ සැරේ පාර හදන්න ගෙනාව පස්වල ඉල්ලම් තිබිච්ච එකනේ පුදුමේ.” අම්මා අප සැවොම දිහා බලා කීවා.”ඒකෙත් ඉතිං අමුතු පුදුමයක් නෑ. පුදුමේ තියෙන්නේ මේවා මේ විදිහට ලැබෙන්නේ මොකද කියන එකයි. මතකද සුනාමියට කලින් මුහුද පස්සට ගියා. ඒ වගේ වාසියක් එක්ක මොනවගේ පාඩුවක් එන්න හදනවද කියලා අපි කොහොමද දන්නේ?” තාත්තා කියද්දී මල්ලි විරුද්ධ වුණා.”අපෝ තාත්තා හරිම අසුබවාදී විදිහටනේ හිතන්නේ. ඔහොම පුරුදු වුණේ කවද ඉඳන්ද? ඉන්නකො මේ අපි වගේ. සර්ව සුබවාදී ආකල්පයෙන්.” මල්ලි උරහිස් අකුලා අත් විහිදා අමුතුම ක්‍රමේකට කීවා.”හ්ම්.. හ්ම්.. තරුණයෝ ඉන්න ඕන ඔහොම තමයි. ජීවිතේ අසුබ පැත්තට වඩා සුබදායී දේවල් ගැන හිතන එක තමයි ජීවිතේ දිනන්න තියෙන හොඳම මඟ.” තාත්තා හිනාවෙවී කීවා.”ඒ වුණාට ළමයෝ ඔය අහම්බෙන් හම්බෙන සම්පත් ගැන වැඩිය බැඳෙන්න නරකයි. දන්නවනේ මැණික් වස්සන්න පුළුවන් බමුණාට වෙච්ච දේ.” ආච්චි කියද්දි අපි මූණින් මූණ බලා ගත්තේ ජාතක කතාවක් හරි ධම්ම පදයේ ගාථාවක් හරි කියන්න යන බව තේරුණු නිසා.”අර වේදබ්භ ජාතකේ මැණික් ගැන තණ්හාව නිසා වෙච්ච දේ මතකනේ.” ආච්චි ඇහුවා.”ජාතක කතා පොතත් ඉතින් පුදුම එකක් තමයි. මොකක් හරි දෙයක් කීවොත් ඒකට ගැළපෙන ජාතකේකුත් තියෙනවා.” මල්ලී හිනාවෙමින් කීවා.”මට පුදුම ඒකට නෙවෙයි. මේ කතා ඔක්කොම ගාණට මතක තියාගන්න අම්මා පුරුදු වුණේ කොහොමද කියලයි.” තාත්තා මල්ලිට උත්තර දුන්නා.ආඩම්බරෙන් අප දිහා බැලූ ආච්චි කතාව කෙටියෙන් කීවා.”බරණැස් නුවර බඹදත් රජ්ජුරුවන්ගේ කාලේ වේදබ්භ කියලා මන්තරයක් දන්න බමුණෙක් හිටියා. අපේ මහ බෝසතාණෝ වහන්සෙත් ඒ බමුණාගෙන් තමයි ශිල්ප ශාස්ත්‍ර ඉගෙනගෙන තියෙන්නේ. දවසක් ගුරයි ගෝලයයි ගමනක් යද්දි හොරු කණ්ඩායමකට අහුවුණාලු. බමුණව තමන් ළඟ රඳවාගෙන ගෝලයාව වස්තු සොයාගෙන එන්නය කියා සොරු කණ්ඩායම පිටත් කළාලු. පිටවෙලා යද්දි ගෝලයා ගුරාට කිව්වලු අද සත්රුවන් වස්වන නැකත් තියෙනවා. ඒත් එහෙම කරන්නෙපා මහ විනාශයක් වෙයි කියලා.හඳ පායද්දි නැකැත් තරු පෙනුණු බමුණා හොරුන්ගෙන් ඇහුවලු මා රඳවා ගත්තේ මොකටද කියලා. වස්තුව පිණිසය කීවාම එහෙනම් මාව මුදාහැර නාවා අලුත් රෙදිපිළි ඇන්දුවොත් වස්තුව ලැබෙයි කීවලු. සොරුන් එහෙම කළාම බමුණා මන්ත්‍රය ජප කරලා, උඩ බැලුවලු.එකපාරටම සත්රුවන් වැසි වැස්සලු. මේ වස්තුවත් පොදි බැඳගෙන හොරු යද්දී තවත් භයානක සොර කණ්ඩායමකට අහුවුණාලු.ඒපාර බමුණා පෙන්නලා වස්තුව ලබා ගත්තේ මෙයාගෙන් කියලා අර කණ්ඩායම බමුණාව අනිත් සොරුන්ට බාර දීලා ගියාලු. ඒත් බමුණා කීවලු ආයේ ඒ නැකැත් එන්නේ අවුරුද්දකින් කියලා.ඒකට කේන්ති ගිය දෙවැනි සොරු කණ්ඩායම බමුණවත් මරලා පළවෙනි කණ්ඩායම එක්ක සටන් කළාලු. ඒකෙන් එක කණ්ඩායමක්ම මැරුණලු. ඉතිරි කණ්ඩායමත් දෙකට බෙදිලා සණ්ඩු වුණාලු. අන්තිමට ඉතිරි වුණේ දෙන්නයිලු.ඒ දෙන්නගෙන් කෙනෙක් වස්තුව රකිද්දි අනිත් කෙනා කෑම ගේන්න ගියාලු. වස්තුව දෙකට බෙදෙනවට වඩා අනෙකා මරාදාන එක හොඳයි සිතා වස්තුව රැකගෙන හිටි සොරු කෑම අරන් ආ සොරාට කඩුවෙන් කෙටුවලු. කෑම ගෙනා සොරාත් තනියම වස්තුව ගන්න හිතාගෙන වස දාගෙන ඇවිත් තියෙන්නේ.ඒ කෑම කෑව කඩුවෙන් කොටපු හොරත් එතනම මැරිලා. ගෝල බෝසතාණන් වහන්සේ ආපසු එද්දි මේ බව දැකලා බොහොම කම්පා වෙලා කීවලු බමුණා තමන් කියූ දෙය ඇහුවා නම් මේ විනාශය වන්නේ නෑ කියලා.” ආච්චි හුස්මක් කටක් නොගෙන කියාගෙන ගිය දේශනාවෙන් පස්සේ අපිත් හුස්මක් ලොකුවටම අරන් පිට කළා. ඊට පස්සේ තාත්තා කීවා “ඒ වගේ ම තමයි අස්වැද්දුම චිත්‍රපටියෙත් මැණිකක් නිසා අන්තිමට මොන විනාසයක් ද වුණේ” කියලා.ඒකට පිළිතුරු දුන්න ආච්චි ඇහුවේ “ඇයි කොළඹ සන්නිය?” කියලයි. ඒක අහපු විදිහට නම් අපිටත් හිනාවක් පැන්නා චිත්‍රපටය මොහොතකට මතක් වුණ නිසා. ඒ එක්කම මල්ලිට මතක් වුණේ බ්ලඩ් ඩයමන්ඩ් චිත්‍රපටය.”බලාගෙන ගියාම ලෝකේ හැම තැනම මොනව හරි සම්පතක් තිබුණොත් එතැන සටනක් තියෙනවා.” තාත්තා කීවා.”ඒත් ඒ සටනින් වැඩිපුර දිනන්නේ බලවත් පැත්ත. අසරණයෝ හැමදාම එතනමයි.” අම්මා කීවේ සුසුමක් හෙළන ගමන්.”එහෙම වෙන්නේ ඇයි. බ්ලඩ් ඩයමන්ඩ් එකේ වගේ හංගගෙන ගිහින් හරි පෝසත් වෙන්න මිනිස්සු හිතට ගන්න ඕන.” මල්ලි කීවා.”අනේ එහෙම කරන්නේ කොහොමද? අර මතකනේ ලොක්කා උන්නැහේ වැලි හලද්දි සැල්ලඩේ තිබිච්ච මැණික් ගල ගෙවල් අයිතිකාරයට දුන්නා. දුප්පත් මිනිස්සු එහෙම අසාධාරණකම් කරන්නේ නෑ. ඒ වුණාට පෝසත් මිනිස්සුන්ට ඒකේ ගුණේකුත් නැහැ.” ආච්චි කියාගෙන ගියේ දුකකුත් හිතේ තදකරගෙන.”කොච්චර දේවල් හම්බවුණත් වැඩක් නෑ. ඒවා කළමනාකරණය කරන්නත් දැන ගන්න ඕන. ඒකනේ ඔය ලොතරැයි ඇදුණු සමහරු පස්සේ හිටියටත් වඩා අන්තෙට වැටෙන්නෙ.” අම්මා කීවේ වෙනම කතාවක්.”ඔයවගේ දේවල් හදිසියේ ලැබෙන්න වෙනම වාසනාවක් තියෙන්න ඕන. හැමෝටම එහෙම නෑනේ. ඒකනේ තියෙන තැනටම කුණු එකතු වෙනවා වගේ ඕවත් ඒ අයටම ලැබෙන්නේ.” ආච්චි ඔළුව වනවනා කීවා.”කොහොම වුණත් තාත්තේ මම නම් හිතන්නේ අපි වාසනාව උරගා බැලුවට කමක් නෑ. ඒත් ඇඟේ පතේ හයිය තියෙන කාලේ වැඩ කරන්න ඕන. රටට වැඩක් තියෙන දෙයක් කරලා සාධාරණ විදිහට හරි හම්බ කර ගන්න ඕන. එහෙම නැත්නම් අපේ තරුණ ජීවිතේ අපරාදේ.” මල්ලි කීවා.”ෂාහ්... කොල්ලා නියමයිනේ. අන්න එහෙම හිතනවා නම් කොච්චර හොඳද! වාසනාව කටට වැටෙනකල් බලාගෙන ඉන්නේ නැතුව තමන්ගේ උත්සාහයෙන් දියුණු වෙන මිනිස්සු තමයි සැබෑ මිනිස්සු” තාත්තා පුතා ගැන කීවේ ආඩම්බරෙන්.අම්මත් ඒ පාර ඇවිත් මල්ලිගේ ඔළුව අතගෑවේ මහා සෙනෙහසක් ඇස් දෙකේ දරාගෙන. ආච්චිත් කිරි කිරි හිනාවකින් මූණ පුරෝගෙන මල්ලි දිහා බැලුවා. මට නම් ඉතින් පොඩි හිනාවකුත් කට කොණකට ආවා. ඒක හංගාගෙන මල්ලිගෙ කණට ළං වුණු මම හොරෙන් ඇහුවේ“මේ ඉලන්දාරියා වෙනස් කළේ අරය ද?” කියලයි. මූණ රතු කරගෙන ඉද්ද ගැහුවා වගේ හිටගත්ත මල්ලි මගේ පස්සෙන් පන්නන්න ගත්තා. හේතුව මොකක්ද කියලා දන්නේ නැතිව ආච්චියි, තාත්තයි, අම්මයි මේ මොකද කියමින් ටික දුරක් අපේ පස්සෙන් ඇවිත් ඉබේම නැවතුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=af12031110</link>
    <topic>රේඛා</topic>
    <author>රූපාන්ති බුලත්සිංහල</author>
    <content>ජය බෙර ගහලා ජයටම මඟුල් කන්න දික්වැල්ල පැත්තේ තරුණයකුට ඕනෙ වුණා. මිනිහාට කිසිම දෙයක් වෙලාවට කරලා පුරුද්දක් තිබුණෙ නැහැ. හැමදේටම ඉක්මන්. බොරු ඉක්මන ඔහු ලැජ්ජාවට පත් කළේ ඔහුගේ ම මඟුල් දිනයේ දී. පෝරුවේ චාරිත්‍රවලට වෙන් වෙලා තිබුණ වෙලාවේ දීර්ඝකම ඔහුට ඉවසාගන්න බැරිවුණා. ඉහින් කනින් දාදිය දා සිටි ඔහුගේ කේන්තිය මේ වෙන විට ඉහවහා ගිහිල්ලා තිබුණා. කොයි මොහොතේ පෝරුවෙන් බහින්දෝ... බහින්දෝ... කල්පනා කළා. රබර් වගේ ඇදී යන වේලාව නිසා ඔහුගේ සිත නොඉවසුම් විය. දෙපාරක් තුනක් පාරක් මනාලිය දෙස බැලීය. එහෙත් ඇගෙන් ප්‍රතිචාරයක් නොලද විට ඇය ඇදගෙන පෝරුවෙන් බිමට බැස්සේ සියලු දෙනාම පුදුමයට පත් කරමිනි.එතැන් සිට ඔහුගේ වේලාවල් වලට අනුව මඟුල් ගෙදර සියලු කටයුතු සිදු විය. කාල වේලාව ඉවසුම් නොදෙන හදිස්සිකාරයන්ට තමන්ගේ මඟුල් ගෙදරදිවත් ඉවසන්න බැහැ. ඉවසීමෙන් සැනසීම විතරක් නෙවෙයි. වැඩ අවුල් වෙන එකත් නවතිනවා. කොහෙත්ම ඉවසන්න පුරුදු නැත්නම් තමන් මඟුල් ගෙදරදිවත් ඉවසන්න පුරුදු වෙනව නම් හොඳයි.සද්ද බද්ද නොකර කරන්න ගිය වැටලීමක් කොකා ගැස්සීම නිසා වැරැදුණ බව ආරංචි වුණේ දංකොටුව ප්‍රදේශයෙන්. සිද්ධිය වාර්තා වුණ ආකාරයට හොර සූදු තිප්පොළක් වටලන්න පොලිස් ඇත්තෝ ගියේ හොර රහසේමයි. ඒත් වුණේ මහ කලබැගෑණියක්. හදිස්සියේ ම පොලිස් ඇත්තෙක්ගේ තුවක්කුවක් පත්තු වුණා. හැබැයි ඉතින් මේ කලබැගෑනියෙන් කීප දෙනෙක්ට තුවාල වුණා. කොහොම වුණත් රහසේ කරගෙන ගිය වැඩය අතේ මාට්ටු වුණත් එය රහසේ අල්ලා ගන්න බැරිවුණා.හේතු අහේතු මොනව වුණත් රහස් මන්ත්‍රණ හැමවිටම සාර්ථක වෙන්නෙ නැහැ. රහසක් රකිනවා වගේ රහසෙන් යමක් කරන කොටත් පරිස්සම්වීම වැදගත්. ඉක්මන්කම කලබලවීම නිසා රහස හෙළිවීමට ඒ හැටි කාලයක් ගතවෙන්නෙ නැහැ. ඉක්මන් වුණහම කොරොස් කටෙත් අතදාගන්න බැරිවෙනව කියන එකේ තියෙන්නෙ පොඩි ඇත්තක් නොවෙයි. ලොකු ඇත්තක්. රහස නම් රහස රහසක් විදිහටම රකින්න ඕනෙ. ඉවසීම නැතිකම ද රහස රහසක් විදිහට රකින්න නොදැනුවත්කම ද කියලත් තිබෙනවා. මේ කොහොම වුණත් රහසක වටිනාකම තියෙන්නෙ රහසක් විදිහට රැක්කොත් විතරයි.හැමදේම මුදලින් මිල කරන සමාජයක ආගම දහමත් මුදලට තීන්දු වෙනවා. බුදුහිමි අබියස පහනක් මලක් පූජා කරනව වෙනුවට බුදුහාමුදුරුවන් ගේ පිළිමයක් හොරකම් කරන්නත් පුරුදු වෙලා. මේක මේ නිකං බුදු පිළිමයක් නෙවෙයි. රත්තරන් බුදු පිළිමයක්. වඳින්න පුදන්න නෙවෙයි මේක හොරකං කරලා විකුණන්න. මේක එසේ මෙසේ හොරකම් නෙවෙයි බුදු පිළිම හොරකමක්.හොරකම් කරන්නෙ නෑ කියලා බුදුහිමි අභියස පොරොන්දු වෙන මිනිස්සු බුදු පිළිම හොරකම් කරන්න තරම්ම අද පිරිහුණු එක තමයි පුදුමේ. ජීවිතේ හැටි ඔහොම තමයි. අම්මා තාත්තා විතරක් නෙවෙයි බුදුහිමියන් විකුණලා හරි සල්ලි හොයන්න තියනවා නම් අපේ ඇත්තෝ පැකිලෙන්නෙ නෑ.රත්තරන් කිව්වම සමහරුන්ට මෙලෝ සිහියක් නැහැ. තමන්ගෙ මොකද? අනුන්ගෙ මොකද සමහරුන්ට හිතෙන්නෙ මෙහෙම නෙව. මේ නිසා හොඳින් හරි නරකින් හරි රත්තරන් අයිති කරන්න පුදුම ආසාවක් තියෙන්නෙ. මේ ආසාව නිසාම සමහර අය හොරකම් කරන්න පවා පෙළඹෙනව. හොරකම කොච්චර නරක වැඩක් වුණත් රත්තරන් නැතුව සිටීම ඊටත් වඩා අහේනියක් වෙන්න ඇති. ඒ විතරක් නෙවෙයි ලොකු ලොකු මොනර කොළ ලබාගන්න යන්නෙ මහන්සි වෙලා නම් නෙවෙයි. මේ කතාව ආරංචි වුණේ පුත්තලමෙන්.පුරුද්දට වගේ රන්මාල කොල්ල කන තරුණයෙක් පුරුදු පරිදි තමන්ගෙ කාර්යයේ යෙදුණා. වෙලාවට මුණ ගැසුණෙ අහිංසක තරුණියක්. තරුණයාගේ උකුසු ඇස ඈ ගෙල බැඳි මාලය වෙත යොමු වුණේ එක එල්ලේ. බයිසිකලයේ වේගය තරමක් බාල කළ තරුණයා තරුණියගේ මාලය කඩාගෙන යාමට සැරසුණි. එහෙත් තරුණිය කලබල වූ බවක් ඇගේ ඉරියව් වලින් හෙළි නොවුණි.මෙයින් ඇති වූ කුකුස මත තරුණයා තම අත වූ මාලය දෙස දෙවරක් විමසිලිමත් විය. රුපියල් සියයක් වටිනා මාලයක් බව තහවුරු වීමෙන් පසු මාලය තරුණියගේ මුහුණට දමා ගැසූ තරුණයා පලා ගියේ පවනට බඳු වේගයෙනි. දිලිසෙන සියල්ල රත්තරන් නොවෙයි කියලා කතාවක් තියෙනවා නෙ ආයිබොවන්ඩ, අපේ කට්ටිය දිලිසුන පමණින් ම හැම වෙලාවේ ම හිතන්නෙ රත්තරන් කියලා. දිලිසුනහම හිතට එන්නෙ රත්තරන් කියලා. සමහර වෙලාවට තණ්හාව වැඩි වුණහම හැඟීම් පාලනය කරන්නත් බැහැ. ඒ තරමටම දිලිසෙන ඒවාට වහල් වෙනව. වහල්කම ලැජ්ජාව ඇති කරන්න ඒ හැටි වෙලාවක් ගන්නෙ නැහැ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203111</link>
    <topic>ඉන්දීය දෙමළ ජනතාවට සහෝදරත්වයේ දෑත් දිගුකළ කච්චතිව් මංගල්‍යය</topic>
    <author>නිහාල් පී.අබේසිංහ</author>
    <content>ඉන්දීය දෙමළ ජනතාවට සහෝදරත්වයේ දෑත් දිගුකළ කච්චතිව් මංගල්‍යයනාවික හමුදා වෛද්‍යවරයා යුහුසුළු වෙයි. පිරිසක් දණහිස තුවාල වුණු රෝගියකු වත්තන් කරගෙන එති. වෛද්‍යවරයාගේ උපදෙස් පරිදි අනෙකුත් වෛද්‍ය නිලධාරීහු ප්‍රතිකාර සඳහා සූදානම් වෙති. ප්‍රතිකාර ඇරැඹේ. රෝගියාට සේලයින් පවා දෙති. දණහිසට වෙළුම් පටි යොදති. රෝගියාට තරමක සුවයක් ලැබේ.නාවික හමුදාව හා නවදගල පදුම කිත්ති නාහිමි ඇතුළු මහා සංඝරත්නය ඉන්දීය හා ශ්‍රී ලාංකික කතෝලික බැතිමතුන්ට උදෑසන ආහාර පිරිනැමූ අවස්ථාව.ඔබගේ නම - සිලනාදන්ලිපිනය – රාමේස්වරම්, ඉන්දියාව.ඔබ ඉන්දියානුවෙක්? ඔව්. මම කච්චතිව් මංගල්‍යයට ආවා.අපි ශ්‍රී ලංකා නාවික හමුදාවේ වෛද්‍ය ඒකකය. ඔබට තරමක් සුවයි. කකුල පැනලා තියෙන්නේ. අපි ඉක්මනින් ප්‍රධානීන් සමඟ සාකච්ඡා කරලා තවත් ඉදිරි ප්‍රතිකාර කරමු. නාවික හමුදා වෛද්‍ය ලුතිනන් කමාන්ඩර් දුමින්ද සමරවික්‍රම පවසයි.මොහොතකින් තීරණයක් එයි. රෝගියා ඇඳක් මත තබා විශේෂ බෝට්ටුවකට නංවයි. ඔහු ඉක්මනින් යාපනය මහ රෝහලට යැවීමට නාවික හමුදාව සියලු වැඩ කටයුතු සිදු කරයි.මේ සියල්ල කළේ අපේ නාවික හමුදාවයි. මානව හිමිකම් පිළිබඳව ලොව මහ සමුළුවේදී කෑ මොර ගසන අය පසුගිය 3, 4 දිනවලදී ඉන්දියා - ශ්‍රී ලංකා මායිමේ පිහිටි කච්චතිව් දූපතට ආවා නම් ශ්‍රී ලංකා නාවික හමුදාව ඉන්දීය හා ශ්‍රී ලාංකික දෙමළ ජනතාවට කච්චතිව් දූපතේ පූජා මංගල්‍යයට එක්වෙමින් ලබාදුන් සහාය හොඳින් බලාගත හැකිය.සාන්ත අන්තෝනි මුනිදුන්ගේ ප්‍රතිමාව වැඩමවු අවස්ථාව.කච්චතිව් දූපත යාපනයේ දූපත් සමූහයේ කෙළවරින්ම ඉන්දීය මුහුදු සීමාව අසල පිහිටි ශ්‍රී ලංකාවට අයිති වර්ග සැතපුම් 1.5ක් පමණක් විශාල දූපතකි. එය පිහිටා ඇත්තේ ඩෙල්ෆ්ට් දූපත සමීපයේය.මෙහි ශාන්ත අන්තෝනි දේවස්ථානයට අවුරුදු 200ක පමණ අතීතයක් ඇතැයි පැවසේ. ඊට අමතරව මේ දූපතේ සිටින්නේ ධීවර ප්‍රජාව පමණි. ඔව්හු ද ස්ථිර පදිංචිකරුවෝ නොවෙති. විවිධ කාලවලට මෙහි පැමිණ මාළු අල්ලන අයයි.සෑම වසරකම මාර්තු මාසයේ දී කච්චතිව් දූපතේ ශාන්ත අන්තෝනි දේවස්ථානයේ මහා පූජා මංගල්‍යයක් පවත්වයි. මේ මංගල්‍යය සංවිධානය කරනු ලැබුවේ ඩෙල්ෆ් මීසම භාර පියතුමන් හා ධීවර සංවිධාන විසිනි. මුලදී ද ශ්‍රී ලංකා නාවික හමුදාව මේ කටයුත්ත සඳහා සහාය දැක්වූ අතර පසුගිය වසර 2-3 අතරදී මෙම කච්චතිව් මංගල්‍යයේ පූර්ණ බර ශ්‍රී ලංකා නාවික හමුදාව විසින් දරනු ලැබීය.ඒ අනුව මෙවරත් කච්චතිව් දූපතේ ශාන්ත අන්තෝනි දේවස්ථානයේ වාර්ෂික මංගල්‍යය ඉතා උත්කර්ෂවත් අයුරින් පැවැත්විණි. ඒ රාජ්‍ය ආරක්ෂක අමාත්‍යාංශයේ උපදෙස් මත ශ්‍රී ලංකා නාවික හමුදාපති වයිස් අද්මිරාල් සෝමතිලක දිසානායක මහතාගේ පූර්ණ අධීක්ෂණය යටතේය.මේ මංගල්‍යයේදී අප දුටු විශේෂත්වය නම් ඉන්දියා ශ්‍රී ලංකා කතෝලික ජනතාව 8000ක් පමණ එකාවන්ව දැඩි මිතුරුදමින් එක්වී මේ මංගල්‍යයට බැතිසිතින් සහභාගි වී සිටීමයි. පසුගිය කාලයේ මහ මුහුදේ මාළු බෙදාගැනීමට විරුද්ධව කඩවුණු මිතුදම යළි වර්ධනය කිරීමට මේ මංගල්‍යය නිසා හැකිවූ බව දෙරටේම ධීවර ජනතාව අප සමඟ කීහ.ඩෙල්ෆ්ට් දූපතේ මීසම් පාලක ඒ.ඒ. අමල්රාජ පියතුමාගේ ප්‍රධානත්වයෙන් දේව මෙහෙය පවත්වද්දී.මේ මංගල්‍යය තමයි ශ්‍රී ලංකාවට පහසුවෙන් අපිට එන්න ලැබෙන එකම අවස්ථාව. ඒ එක්කම ලංකාවේ නාවික හමුදාවේ රණවිරුවන්ගේ හා මහ සඟරුවනගේ සහෝදරත්වය අපි අගය කරනවා. අපිට දැන් අපේ රාමේස්වරම්වල ධනුස්කොඩිවල, තංගච්චිමඩම්වල මාළු අඩුයි. අපිට ජීවත්වෙන්ඩ විධියක් නැහැ.අපිට තිබෙන එකම පිහිට මේ ප්‍රදේශයේ මුහුද තමා. ඒ නිසා අපි මේ පැත්තට එනවා මාළු අල්ලන්න. අපිට ජීවත්වෙන්න වෙන ක්‍රමයක් නැහැ. අපිට මේ භූමියේ අයිතිය අවශ්‍ය නැහැ. මාළු අල්ලන්න ඉඩ දෙන්න” ඉන්දීය ධීවර ජනතාව අතර සිටි රාමේස්වරමේ පදිංචි ජස්ටින් හා අන්තෝනි මහත්වරු පැවසුහ,අපි අවුරුදු පතා මේ පූජාවට එනවා මේ සැරේ පහසුකම් හුඟක් හොඳයි. අපිට ශ්‍රී ලංකා නාවික හමුදාව මෙහේ හාමුදුරුවරු ආහාර, ජලය, වෛද්‍ය පහසුකම් සැපයුවා. ඉන්දීය ධීවරයන්ගේ හා ශ්‍රී ලංකා නාවික හමුදාව අතර සුහදත්වයක් වර්ධනය කර ගැනීමට අපට මෙය ඉතා හොඳ අවස්ථාවක් වී ඇති බවද ඉන්දීය බැතිමත්තු පැවසූහ.අපි රාමේස්වරම් සිට 4500ක් මේ පූජාවට ආවා. අපි මේ පූජාවට වාර්ෂිකව එනවා. ඒ සහයෝගය දිගටම තිබෙනවා නම් හොඳයි. අපිට අවශ්‍ය අපේත් ශ්‍රී ලංකා ධීවරයන්ගේත් පූර්ණ මිත්‍රත්වය ඇතිව දිගටම ජීවිකාව ගෙන යාමට අවස්ථාව ලබාගන්න එකයි. අපි ශ්‍රී ලංකා අය ඒ පැත්තට ගියොත් පුළුවන් විධියට උදව් කරනවා. අපට හමුවූ තවත් ඉන්දීය ධීවර පිරිසක් කීහ.බැතිමතුන්ගෙන් පිරිසක්.මෙහිදී ශ්‍රී ලාංකික දෙමළ ධීවර ජනතාව ද පළකළේ මේ කච්චතිව් මංගල්‍යයෙන් ඉන්දීය ධීවරයන් සමඟ ඇතිවූ මිත්‍රත්වය දිගටම පවත්වාගෙන යා යුතු බවයි.“මේ සැරේ මංගල්‍යය හුඟක් හොඳට සංවිධානය කරලා තියෙනවා. රටේ මානව අයිතිවාසිකම් පිළිබඳව ලෝකෙත් කථා කරනවා. මෙතැනට ඇවිත් බලන්න මේ නාවික හමුදාව කරන සත්කාරය. අපට එන්න බෝට්ටු දුන්නා. ජලය, වැසිකිලි පහසුකම් දුන්නා. උදේ ආහාර යෝගට් පවා අපට දුන්නා.මේ වගේ පහසුකම් දුන්නේ රජයේ හා අපේ දිසාපතිනියගේ හා නාවික හමුදාවේ පූර්ණ අනුග්‍රහය මත. මේ පැත්තේ ඉන්න සමහර දේශපාලනඥයෝ මානව හිමිකම් පිළිබඳව කථා කළාට මෙහෙම දෙයකටවත් උදව් කරන්නේ නැහැ.ඩග්ලස් දේවානන්දා ඇමැතිතුමා නම් මේවා ගැන තරමක් හරි සොයා බලනවා. පූජාවට එක්වී සිටි කරෙයිනගර් පදිංචි එන්.මනෝහරන් මහතා අප සමඟ පැවසුවේ රජයේ සාම ක්‍රියාදාමය ද අගය කරමිනි.ආබාධයට ලක්වූ ඉන්දීය බැතිමතෙකුට නාවික හමුදා වෛද්‍ය ඒකකය මගින් ප්‍රතිකාර කිරීමට රැගෙන යද්දී.මෙම පූජා මංගල්‍යය සංවිධානය කළ ඩෙල්ෆ්ට් මීසම බාර ඒ.ඒ. අමල්රාජ් පියතුමා පැවසුවේ ඉන්දියා - ශ්‍රී ලංකා කිතුනු බැතිමතුන් අතර මිත්‍රත්වය සහෝදරත්වය වර්ධනය කිරීමට මේ ශාන්ත අන්තෝනි මුනිඳු මංගල්‍යය ඉමහත් පිටුබලයක් බවයි.“මේක වාර්ෂිකව පවත්වන පින්කමක්. ධීවර ජනතාව සාන්ත අන්තෝනි මංගල්‍යයට සහභාගි වන්නේ ඉතා භක්තිමත් ලෙසත් ඔවුන් වාර්ෂිකව මෙම ස්ථානයට පැමිණ තම ජීවන වෘත්තියට ආශිර්වාද පූජා පවත්වනවා. මේ පින්කමට පසුගිය වසරට වඩා මේ වසරේ ජනතාව පැමිණියා. එකම හේතුව සාමය හා නාවික හමුදාවේ සංවිධාන ශක්තියයි. “ උන්වහන්සේ පැවසූහ.මෙම අවස්ථාවට එක්වුණු උත්තර ලංකාවේ ප්‍රධාන සංඝ නායක දඹකොලපටුන සංඝමිත්තා විහාරය හා නාගදීප පුරාණ රජමහා විහාරය යන උභය විහාරාධිපති නවඳගල පදුමකිත්ති නාහිමි පැවසුවේ ද මේ පිංකම පූජාව අන්‍ය ආගමික වුවත් දෙරටේ හා අන්‍ය ආගමික සහයෝගිතාව පිණිස යාපනයේ මහා සංඝරත්නය ද මේ සඳහා පුර්ණ සහාය දෙන බවයි.“අද රට නිදහස් වෙලා. මහින්ද රාජපක්ෂ ජනාධිපතිතුමා රටට සාමය ලබාදීම නිසා අද ඉන්දියාවේ කතෝලික ජනතාවටත් අපේ ජනතාවටත් එකට එක්වී මෙහාට ඇවිත් පුද පූජා පවත්වන්න අවස්ථාව ලැබී තිබෙනවා. එය පිළිබඳව එතෙර මෙතෙර කතෝලික ජනතාව රජයට ස්තුතිය පළ කළ යුතුයි. නවඳගල පදුමකිත්ති තිස්ස නායක හිමි ඇතුළු මහා සංඝරත්නය පැවසූහ. දෙරට කතෝලික ජනතාව එක්කළ මේ මංගල්‍යය 4 වැනිදා පෙරවරුවේ මහා පූජාවකින් ආරම්භ විය. පසුව සාන්ත අන්තෝනි මුනිඳුන්ගේ ප්‍රතිමාව වැඩම කළ අතර අවසානයේ පූජා මංගල්‍යය මෙහෙයවූ පියතුමාලා දේශනා පැවැත්වූහ.ජාතික කොඩියෙන් සැරසුණු කච්චතිව් දූපත.අපගේ දෙරටේ අය අතර දිගුකලක සිට අන්‍යොන්‍ය සුහදත්වය සහෝදරත්වය තිබුණා. ඒක දිගුකාලීනව සුරැකීමට මේ පූජාව මහත් පිටුබලයක්” උන් වහන්සේ අවධාරණය කළහ.ඉන්දියාවේ සිට පැමිණි කතෝලික පියතුමන්ලා 100කට අධික ගණනක් ද ශ්‍රී ලංකාවේ පියතුමන්ලා 50ක් පමණ ද මෙම පින්කමට එක්වී සිටීම විශේෂත්වයක් විය.”මෙම මංගල්‍යයේ ප්‍රධාන අරමුණ දෙරට අතර අන්‍යොන්‍ය සුහදත්වය වර්ධනය කිරීම හා මිතුදම ශක්තිමත් කිරීමයි. අපි ඒකට අවශ්‍ය ගමනාගමන, ජලය, ආහාර පහසුකම් සියල්ල සැපයුවා. පූජාවට එන අය වෙනුවෙන් පූර්ණ ආරක්ෂාව ලබාදුන්නා.“ උතුරු නාවික පෙදෙස බාර ආඥාපති රියර් අද්මිරාල් රොහාන් හතුරුසිංහ මහතා පැවැසීය.මේ උතුම් දේව මංගල්‍යයේ ප්‍රතිඵලයක් ලෙස ඉන්දියාව - ලංකාව අතර තවත් සුවිශේෂ සහයෝගිතා වර්ධනයක් ද සිදුවිය. ඒ දෙරටේ මායිම්වල විශේෂයෙන් කච්චතිව් අවට මුහුදේ මාළු ඇල්ලීමේ ප්‍රශ්නය විසඳීමට අඩිතාලමක් දැමීමයි. “මේ ප්‍රශ්නය පිළිබඳව පූජාවට එක්වුණු දෙරටේ ධීවර ජනතාව සමඟ හා දෙරටේ පියතුමන්ලා එක්ක මා සාකච්ඡා කළා.මංගල්‍යය පැවැත්වෙද්දී කච්චතිව් දූපත ඈතට පෙණුනු අයුරු.ඒ අනුව මේ මාළු ඇල්ලීමේ ප්‍රශ්නය සාමකාමීව විසඳා ගැනීමට මූලික අඩිතාලම වැටුණා. ඒ සමඟම කච්චතිව් දූපතේ අයිතිය අපි කාටවත් දෙන්නේ නැහැ” සාම්ප්‍රදායික කර්මාන්ත හා කුඩා ව්‍යවසාය ඇමැති ඩග්ලස් දේවානන්දා මහතා පැවැසීය.නාවික හමුදාව මඟින් රජයේ පූර්ණ සහාය ඇතිව මෙම මංගල්‍යයට එක්වූ අයට විශේෂ ජීවිතාරක්ෂක හා වෛද්‍ය ප්‍රතිකාර ලබාදීමට කටයුතු යොදා තිබිණි.මේ අනුව ඉන්දියාව - ශ්‍රී ලංකාව අතර තිබෙන සුළු ධීවර ප්‍රශ්නවලට පැහැදිලි විසඳුම් දෙමින් ඉන්දියා ශ්‍රී ලංකා දෙමළ ජනතාවට පූර්ණ පහසුකම් ඇතිව මෙවර මේ කච්චතිව් මංගල්‍යය සාර්ථකව අවසන් කිරීමට අවස්ථාව උදාවිය. ඒ මේ රටට සාමය උදාවීමේ ප්‍රතිඵලයක් වශයෙන් පමණක් නොව රජයේ අන්තර්ජාතික සහයෝගිතාවේ ප්‍රතිඵලයක් ද ලෙසය.නිහාල් පී.අබේසිංහකච්චතිව් සංචාරයකින් පසුසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203112</link>
    <topic>ඉවසීම සත්පුරුෂ ගුණ ධර්මයක්</topic>
    <author>සාකච්ඡා කෙළේ -රමණී සුබසිංහ</author>
    <content>ඉවසීම සත්පුරුෂ ගුණ ධර්මයක්ගාලු සහ බස්නාහිර දෙදිසාවේ ප්‍රධාන සංඝනායකකොළඹ මාලිගාකන්ද විද්‍යෝදය පරිවේණාධිපතිදර්ශනපති බලන්ගොඩ සෝභිත නාහිමිධම්ම පදයේ බ්‍රාහ්මණ වග්ගයට අයත් මෙහි සඳහන් ගාථා රත්නය සැරියුත් මහ රහතන් වහන්සේ ගේ ඉවසීමේ ගුණය පිළිබිඹු කැරෙන අවස්ථාවක් අරභයා දේශනා කළ ගාථාවකි. එහි දී ‘ඉවසීම’ සත්පුරුෂයන්ට අයිති ශ්‍රේෂ්ඨ ගුණධර්මයක් වන බව බුදුරජාණන් වහන්සේ පෙන්වා දුන්හ.කායිකව හෝ මානසිකව තමන් අකැමැති අරමුණකින් පීඩාවට පත් වූ විටෙක ඒ පීඩාවට පත් වූ අරමුණට විරුද්ධව හැසිරීම කෝපයයි. එවැනි පීඩාවකදී එසේ කෝප නොවී සිටීම ඉවසීමයි. එය පුද්ගලයකු තුළ වර්ධනය කළ යුතු ගුණ ධර්මයකි. දස පාරමිතාවල ‘ඛන්තී පාරමිතාව‘ ලෙස හැඳින්වෙන්නේ ද ඉවසීම පිළිබඳවයි. බෝධි සත්ත්ව ගුණධර්මයක් ලෙස තව තවත් කරුණු සමඟ දිගින් දිගටම ඉවසීම පුරුදු පුහුණු කිරීමෙන් රහත් බව ලැබීමට අවශ්‍ය ශක්තිය ලැබේ. රහතන් වහන්සේ නමක් අරභයා දේශනා කළ ද මේ ගාථා රත්නයෙන් පැහැදිලි වන අර්ථය ගිහියාට ද ඉතා වැදගත් වේ.සැරියුත් හිමියන් පිළිබඳ එදා සමාජයේ සුවිශේෂී සැලකිල්ලක් තිබුණි. උන්වහන්සේගේ ඉවසීමේ ගුණය ගැන බොහෝ දෙනා කතා බහ කළහ. වර්ණනා කළහ. මේ ගුණ වර්ණනා ඇසු එක්තරා බමුණෙකුට සැරියුත් හිමියන්ගේ ඉවසීමේ ගුණය පරීක්ෂා කිරීමට සිතුණි. ‘සැරියුත් හාමුදුරුවන්ට තියෙනවා කියන ඔය ඉවසීමේ ගුණය නැති බව මම පෙන්වන්නම්’ යැයි වහසි බස් ද දෙඩුවේ ය. දිනක් සැරියුත් හිමියන් පිණ්ඩපාතයේ වඩින අවස්ථාවක පිටුපසින් ගිය බමුණා උන්වහන්සේ ගේ පිටට තදින් පහර දුන්නේ ය. කිසිදු තැකීමක් නොකළ සැරියුත් හිමියෝ නිහඬවම වැඩියහ. මේ දුටු බමුණාට මහා කම්පනයක් ඇතිවුණි. ඔහු ගේ ශරීරය පවා දැවෙන්නට විය.‘මේ තරමට ඉවසන අය මගේ ජීවිත කාලය පුරාවට නොදුටුවෙමි. උන් වහන්සේට පහර දුන්නේ එබැවිනි’ යි කම්පාවට පත් වූ බමුණා සැරියුත් හිමියන් වෙත ගොස් සමාව අයැද සිටියේ ය. උන්වහන්සේ ද සමාව දුන්හ. ‘ස්වාමීනී, මා ගේ නිවසට වැඩම කොට දානය පිළිගන්නේ නම් පමණක් මට නිවැරැදි ලෙස සමාව ලැබුණා යයි සිතමි’ යි බමුණා කීවේ ය. ආරාධනය පිළිගත් සැරියුත් හිමියෝ ඒ නිවසට වැඩම කොට දානය පිළිගත් හ.ඕනෑම දරුණු කෙනෙක් ඉවසීම නැති කෙනෙක් ඉවසීම නිසා මර්දනය කළ හැකි බව මේ සිදුවීමෙන් පැහැදිලි වේ. ඒ එකට එක කිරීමෙන් නොව එසේ නොකිරීමෙනි.මොහොතකට තමන් ගැනම අවධානය යොමු කරන්න. ඔබ, කායිකව හෝ මානසිකව පීඩාවට ලක් වූ අවස්ථා සිහිපත් කරන්න. ඔබ කොපමණ වාරයක් ඒ ගැන ඉවසා සිටියා ද? කොපමණ වාරයක් ඊට වඩා දරුණු ලෙස පිළිතුරු දුන්නා ද? ඔබට සැනසීම ලැබුණේ කවර අවස්ථාවක දී ද?ඉවසීමේත්, ඉවසා නොසිටීමේත් වෙනස දැන් ඔබටම අවබෝධ කර ගැනීමට පුළුවන. කෙනකු ගේ වාග් ප්‍රහාරයක්, හිංසාවක්, පීඩාවක් ඉවසා ගත නොහැකි වූ තැන එහි අවසානය කොපමණ දුර යනවා ද යන බවට සීමාවක් නැත. සමහරවිට එය ජීවිතයක අවසානය වීමට ද පුළුවන.අද සමාජයේ බොහෝ පවුල්වල මවුපියන් හා දරුවන් අතර, සහෝදර සහෝදරියන් අතර, ස්වාමියා හා භාර්යාව අතර ඉවසීම දුරස් වී තිබේ. සමහර පවුල් අවුල් වී ඇත්තේ ඒ නිසා ය. මේ නිසා විශේෂයෙන් දරුවන් කුඩා වියේ දී ම ධර්මානුකූල මාවතට යොමු කරවා ඉවසීම පුරුදු පුහුණු කරවීම මවුපියන් ගේ වගකීමක් ව පවතී. එවිට ඔවුන් අනාගතයේ දී ආවේගවලට මුල් වී, බුද්ධියෙන් තොරව කටයුතු කරන තත්ත්වයක් ඇති වන්නේ නැත. සමාජය හුරු වී සිටින්නේ සුළු ප්‍රශ්නයකදීත් ආවේගශීලී ව, කෝපයෙන් කටයුතු කිරීමටය. අඬ දබර, කල කෝලාහල ඇති වන්නේ ඒ නිසා ය. යම් ප්‍රශ්නයක දී එක පාර්ශ්වයක් හෝ ඉවසීමේ ගුණ ධර්මය රකිනවා නම් ඒ ගැටලුව එතනින් එහාට දුර දිග යන්නේ නැත. මේ කතා පුවතින් ද අපට ඒ බව පැහැදිලි වේ.එමෙන් ම කෙලෙස් බරිත පුද්ගලයෙක් මර්දනය කරන්නට, දමනය කරන්නට ඉවසීමේ ගුණය මොන තරම් ප්‍රබල කරුණක් වන බව ද මේ කතා පුවතින් විස්තර කැරේ. එහි එන බමුණා සැරියුත් හිමියන්ට පහර දුන්නේ කෙලෙස් නිසා ය. එහෙත් එක චරිතයකට ඒ කෙලෙස් සහගත චරිතය වෙනස් කරන්නට හැකි වුණි.ඉවසීමේ ගුණයට සමාජයේ ඇති සැලකීම පිළිබඳව ද මේ කතා පුවතින් විස්තර කෙරේ. ගම් වැසියෝ මේ සිදුවීම සැලවීමත් සමඟ ම ‘ගුණවත් තෙර නමකට පහර දුන්නා’ යැයි කෝපයට පත් වූහ. බමුණාට හොඳ පාඩමක් උගන්වමු යි පහර දෙන්නට සූදානම් වූ හ.තමන් අකැමැති දෙයක් සිදු වූ විටෙක ඒ නිසා නැඟී එන කෝපය මොන තරම් ද යන්න එයින් පැහැදිලි වේ. මෙසේ ඉවසීම අඩු බව සාමාන්‍යයෙන් පෘථග්ජන සිත්වල තදබල ලෙස දකින්නට ලැබෙන දුර්වලතාවයකි. අපි උත්සාහ කළ යුතු වන්නේ ටිකෙන් ටික ඒ දුර්වලතාවය මඟ හරවා ගැනීමටය.මේ ගාථා ධර්මයට පසුබිම් වූ කතා පුවතට අනුව සැරියුත් හාමුදුරුවෝ දානය වැළඳීමෙන් පසු පාත්‍රය බමුණා අතට දුන්හ. බමුණා ද පාත්‍රයක් ගෙන උන්වහන්සේ පසුපස ගමන් කළේ ය. පහර දෙන්නට ආ පිරිස මූණ ගැසුණේ ඒ යන මඟ දී ය. පොලු මුගුරු අතින් ගෙන සැරියුත් හිමියන් ඉදිරියට ආ ගම් වැසියෝ,‘අපි ආවේ ඔබ වහන්සේට කළ පාපයට මේ බමුණාට දඬුවම් කරන්නයි. ඒ නිසා මේ පාත්‍රය ආපසු බාර ගන්න’ යි උන්වහන්සේගෙන් ඉල්ලා සිටියහ.එවිට සැරියුත් හාමුදුරුවෝ,“මේ බමුණා පහර දුන්නේ ඔබට ද? එසේත් නැති නම් මට ද?” යි ඒ පිරිසගෙන් විමසූහ.“ස්වාමිනී, ඔබ වහන්සේටයි.”ඔවුහු පිළිතුරු දුන්හ.“එසේය. ඒ ප්‍රශ්නය ඇති වූයේ මා සමඟ ය. මම ඔහුට සමාව දුනිමි. ඒ ප්‍රශ්නය ද එතැනින් ඉවරය.” යි සැරියුත් හිමියෝ පිරිස සන්සුන් කළහ.කෝපයෙන් දැවෙන පිරිසක් මර්දනය කරන්නට ඉවසීම ප්‍රගුණ කළ එක් පුද්ගලයකු ගේ වචනය මොන තරම් බලවත් ද යන්න මේ සිදුවීමෙන් පැහැදිලි වේ. සැරියුත් හාමුදුරුවන් වෙතින් ඒ අවස්ථාවේ අර බමුණා ගැන කළකිරීම මුසු වූ එක වචනයක් හෝ ප්‍රකාශ වූවා නම් පොලු මුගුරු ගත් ආවේගශීලී පිරිස හමුවේ බමුණා ගේ ජීවිතය වුවද නැති වන්නට ඉඩ තිබුණි. මේ සිදුවීමෙන් ම ඉවසීම මොන තරම් ශ්‍රේෂ්ඨ ද යන්න පැහැදිලි වේ.සැරියුත් හිමියෝ වෙහෙරට ගිය පසුව ද මේ සිද්ධිය ගැන සමහර වහන්දෑවරු උන්වහන්සේට දෝෂාරෝපණය කරන්නට පටන් ගත්හ.“සැරියුත් හාමුදුරුවෝ අර බමුණාගෙන් ගුටිත් කා ඒ ගෙදරටම ගිහින් දන් වැළඳු සැටි පෙනේ ද? මේ වැඩ නිසා දිනෙක අපටත් ගුටි කන්නට සිදු නොවේ යැයි කාට නම් කිව හැකි ද?” යි තැන තැන රැස්ව උද්ඝෝෂණය කළහ. ඒ වේලේ වෙහෙරට වැඩම කළ බුදුරජාණන් වහන්සේ නොසන්සුන් වූ භික්ෂුන් අමතා ඊට හේතු කවරේදැයි විමසූහ.“ස්වාමිනී, භාග්‍යවතුන් වහන්ස. සැරියුත් හිමියෝ බොහොම පහත් වැඩක් කර ඇත්තාහ. අර බමුණාගෙන් ගුටි කා ඔහුට සමාව දී ඒ ගෙදරටම ගිහින් දානයත් වැළඳූහ. මේ වැනි වැඩ නිසා අපට ද සිදුවන්නේ කරදරයකි. අවමානයකි” යි වහන්දෑවරු කීහ.කෙලෙස්වලින් පිරුණු පුද්ගලයන් ඒ ඒ සිදුවීම් හමුවේ ක්‍රියා කරන ආකාරය මේ කතාවෙන් අපට පැහැදිලි වේ. ඔවුන් හැම විටම කටයුතු කරන්නේ පෘථග්ජන සමාජයේ සම්මත ක්‍රමය අනුවය. ඒ පහර දුන්නොත් පහර දීමේත්, බැන්නොත් බැණීමේත් ක්‍රමය අනුවය.මේ වහන්දෑවරු මාර්ගඵල ලාභී භික්ෂුහු නොවෙති. එවැනි ද්වේශ සහගත සිතිවිලි අනුව කටයුතු කරන්නේ ඒ නිසා ය. බුදුරජාණන් වහන්සේ මේ වහන්දෑවරු අමතා යම් සිල්වත් පුද්ගලයෙක් තවත් සිල්වත් පුද්ගලයකුට, බ්‍රාහ්මණයකුට පහර නොදෙන බව දේශනා කළහ. එයින් අදහස් වන්නේ ගුණ ධර්මයන් හි පිහිටි පුද්ගලයෙක් තවත් එවැනි කෙනකුට වචනයකින් හෝ හිත් රිදවීමක් සිදු නොකරන බවය. යම් පුද්ගලයෙක් එසේ කටයුතු කරනවා නම් එය පහත් ක්‍රියාවක් බවත්, ඒ තැනැත්තා නින්දා ලබන්නකු බවත් පෙන්වා දුන්හ. පහර දෙන පුද්ගලයාට වඩා ඒ පහරින් කෝපයට පත්ව කටයුතු කරන තැනැත්තා පහත් වන බව, ළාමක වන බව ද උන්වහන්සේ පෙන්වා දුන්හ.ක්‍රෝධය නිසා සමාජයේ බරපතළ ගැටලු නිර්මාණය වන බව ද අපි මේ සමාජයේ දී කොතෙකුත් අසා දැක ඇත්තෙමු. කෙනෙක් කළ වරදක දී පළි ගැනීමේ චේතනාව ඇති වීමෙන්, දෙපාර්ශ්වය අතර එය ටිකෙන් ටික දියුණු වීමෙන් සිදු වන්නේ මහා විනාශයකි. මේ නිසා සුළු දෙයට නො කිපී එය දරාගන්නට, ඉවසන්නට පුරුදු විය යුතු ය. එය අභ්‍යාසයක් ලෙස පුහුණු කළ යුතු ය.සාමාන්‍යයෙන් කෙලෙස් බරිත පුද්ගලයෙක් ඒ සිතිවිලි සාංසාරිකවම රැගෙන ඒ. සමහර අය කේන්ති නොගන්නා අතර සමහර මද වශයෙන් එසේ තරහවෙන් කටයුතු කරයි. තවත් සමහර අය සුළු කරුණක දී ත් අනවශ්‍ය ලෙස කෝපයට පත් වෙයි. එසේ ඉවසීමක් නැතිව, කෝපයෙන් කටයුතු කරන පුද්ගලයා ගේ මෙලොව ජීවිතය පරිහානියට යන බව බුදුරජාණන් වහන්සේ පෙන්වා දුන්හ.ලෝභ, ද්වේශ, මෝහ ලෙස බරපතළ අකුසල මූල තුනක් පිළිබඳව බුදු දහමේ ඉගැන් වේ. එහි ද්වේශය නම් මේ තරහවයි. කෝපයයි. වෛරය, ක්‍රෝධය විවිධ අයුරින් කෙලෙස් වර්ධනය කරන කරුණු හැටියට පෙන්නුම් කෙරේ. යම් පුද්ගලයෙක් ජීවිතයේ දියුණුව අපේක්ෂා කරනවා නම්, මේ දුක් සහිත සසරින් එතෙර වීමට සිතනවා නම් ඒ තැනැත්තා මේ අකුසල සිතිවිලි දුරු කරන්නට උත්සාහ කළ යුතු ය.මේ සඳහා අපට අපගේ ශාස්තෲවරයාණන් වහන්සේ ගේ චරිතයෙන් බොහෝ ආදර්ශ ලබා ගත හැකිය. භික්ෂුන් වහන්සේලා ගේ චරිතයෙන්, ශ්‍රද්ධා සම්පන්න බෞද්ධයින් ගේ චරිතවලින් ආදර්ශ ලබා ගත හැකි ය. වටිනා පොත පත පරිශීලනය කළ හැකිය.විශේෂයෙන් අප ගේ ළමා පරපුර ඉවසීම පුරුදු කළ පිරිසක් බවට පත් කරන්නට වෙහෙසිය යුතුය. බුද්ධ චරිතය කුඩා දරුවා ගේ සිතට කා වැද්දීම පහසුය. මේ කාලයේ ඒ සඳහා සුදුසු කතා පොත් ඕනෑතරම් ලියැ වී ඇත. ඒවා පරිශීලනය කරන්නට දරුවාට අවස්ථාව ලබා දිය යුතුය. එවිට ඒ දරුවා කෙරෙන් අනාගතයේ දී සත් පුරුෂයෙක් දැකීම අපහසු නොවන්නේ ය.සාකච්ඡා කෙළේ -රමණී සුබසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203113</link>
    <topic>රසිකාගේ නෙතට සතුටු කඳුළක් හිසට සෙවණක්</topic>
    <author>රූපාන්ති බුලත්සිංහල</author>
    <content>රසිකාගේ නෙතට සතුටු කඳුළක් හිසට සෙවණක්දිරාපත් වූ ටකරන් වහලේ සිදුරු අතරින් පෙරී එන සඳ එළිය නිවෙසේ අඳුර මකා බිම ආලෝක ලප මවයි. වැහිදාට ගේ ඇතුළ හිරිකඩය. වැහිවතුර වැටෙන තැන්වලට තැබූ හට්ටි මුට්ටි පිරී යන්නේ මොහොතකිනි. කොයි මොහොතේ හෝ බිත්තියක් දෙකක් කඩා වැටෙනු ඇතැයි රසිකාගේ සිත බියෙන් ඇළලෙයි.ශාස්ත්‍ර පීඨයේ, පීඨාධිපති මහාචාර්ය අතුල රණසිංහ මහතා රසිකාට නව නිවසේ යතුර පිරිනමද්දී. සිංහල අංශයේ අංශාධිපති අගලකඩ සිරිසුමන හිමියෝ ද මෙහි වෙති.රාත්‍රියේ ඇසෙන මූසල බකුසු හඬ ඒ බිය දෙගුණ කරයි. දහවලට රත්වූ ටකරන් නිසා ගේ ඇතුළ පෝරණුවක් මෙනි. එහෙත් රාත්‍රියට ගේ ඇතුළ හොඳටම සීතලය. අසනීපව සිටින තාත්තාට මේවා ඔරොත්තු නොදෙයි. අම්මා රෑවෙනතුරු අහල පහල ගෙවල්වල දිහදිය වගුරයි. මේ විඳින දුක දන්නා රසිකාගේ වෑයම වේලක් කා නොකා හෝ ඇල්මෙන් අකුරු ඉගෙනීමය.”මගේ සුදු ගවුම් හැම එකකම වහලේ ටකරන් වලින් වතුර වැටී සෑදුණු පැල්ලම් තිබ්බා. ඇඳුමක් හරි හැටි තියාගන්න තැනක් තිබුණේ නැහැ. හැම දේම කරන්න තිබුණෙ පුංචි ඉඩක්. බොහෝ වෙලාවට මම මේවා මල්ලිත් එක්ක කතා කළා. ඒත් කවදාවත් විසඳුම් තිබුණේ නැහැ. මං කාට කියලා කියන්නද? ගෙයක් ගැන මගේ හිතේ තිබුණේ හීනයක්.මං හිතුවා ඒක හීනයක්ම වෙයි කියලා. ඒත්...” රසිකා මොහොතකට කතාව නැවැත්වීය. සිතුවිලි දාමයක්ම ඇගේ හිතේ තෙරපුණි. මගේ ප්‍රාර්ථනා ඉටුවෙමින් මං කොළඹ විශ්ව විද්‍යාලයට තේරුණා. ඒත් මට ගෙයක් හදාගන්න බැරිවුණා. මං විශ්වවිද්‍යාලෙ ගියත් ලැබුණු හැම වෙලාවකම අම්මා තාත්තා බලන්න ආවා. ගෙයි ටකරන් වහලයි තෙමෙන බිත්තියි දැක්කහම හිත හෝස් ගාලා පත්තු වෙනවා. දෙවියනේ අද නම් වහින්න එපා ලෙඩ වුණු තාත්තා තෙමේවි.” රසිකා ඇයටම කියා ගත්තාය.රසිකාගේ අලුත් නිවෙස”එක දවසක් මං හදිස්සියෙම ගෙදර ආවා. එදා මොර සූරන වැස්ස දවසක්. දිය පාරවල් හැදිලා වතුර එහා මෙහා ගලනවා. මගේ හිතට දැනුණේ ලොකු බයක්. බිත්ති කැඩෙන්න ඔන්න. මෙන්න. මට මේ හැමදේම අමතක කරලා කොළඹ යන්න බැහැ. ඒත්.. මගේ ඉගෙනීම.. අම්මා මගේ ළඟට ආවා. “ඔයා ආයිත් කැම්පස් යන්න.” අම්මා කිව්වා.මම අම්මාගේ කීමට කීකරු වෙලා ආයිත් කැම්පස් එකට ආවා. ඒත් මගේ හිත තිබුණෙ ගෙදර. ගේ බිත්ති කඩා වැටෙන්න ඔන්න මෙන්න. ඊට පස්සේ අපිට මොකද වෙන්නේ?රසිකාගේ පැරැණි නිවෙසමම දහ අතේ කල්පනා කළා. එහෙම හිතලා මේ හැම විස්තරයක් ම අපේ අංශ ප්‍රධානි ස්වාමීන් වහන්සේ අගලකඩ සිරිසුමන හාමුදුරුවන්ට කිව්වා. හාමුදුරුවෝ හැමදේම හොඳට අහගෙන හිටියා. එහෙම අහගෙන ඉඳලා, අපි මොනවා හරි කරන්න බලමු පුතේ කියලා කිව්වා. රසිකා අතීතය සිහිපත් කරන්නීය.රසිකාට ගෙයක් ලැබීමේ කතාව ආරම්භ වූයේ එලෙසය.කොහොම වුණත් හැම දෙයක්ම කියන තරම්ම ලේසි නෑ. රසිකා ගැන විස්තරය අගලකඩ සිරිසුමන හිමි සිළුමිණ ‘නෙළුම්විලට’ ලියා එය සිළුමිණේ පළවීමත් සමඟ නොසිතූ තරම් බොහෝදෙනාගේ ආධාර උපකාර ගලාගෙන ආවා. ඉක්මනට ම නිවසේ වැඩ පටන් ගත්තා.වරලත් ප්‍රමාණ සමීක්‍ෂක මහින්ද ගුණවර්ධන මහතා, සරත් විජේසූරිය මහාචාර්යවරයාගේ ඉල්ලීම පරිදි සියල්ල සැලසුම් කළා. අවශ්‍ය ආධාර උපකාර විදෙස්වලින් පවා ලැබුණා. දෙන්නට කැමැති හැම හිතක්ම රසිකාගේ දුකේදී උණුවුණා. ලක්‍ෂ 8 ක වියදමින් මේ වෙනකොට ඇගේ නිවස ඉදිවී හමාරයි. අලුත් පුසුඹ ගේ හැම තැනම. පරණ ගේ වෙනුවට අලුත් ගෙයක්.රසිකා ගුරුවරු සහ සිසු පිරිස සමඟටකරන් වහල වෙනුවට සීට් වහලක්. සිරියාව විහිදෙන අලුත් නිවහන ගෙදර හැමෝටම සතුට බෙදුවා. පින, වාසනාව, ලැබීම, මේ මොන විදිහ කිව්වත් ඇයට පිහිට වෙන්න දොරගුළු විවර කර දෙන්න සිළුමිණට හැකි වුණු එක ලොකු සතුටක්. අඟහිඟකම් ඇති අය දැක්කහම අහක බලන සමාජයක ඇය වෙනුවෙන් උණුවුණු සිතින් උදව් කරන්න බොහෝදෙනා යොමු වුණා.අලුත් නිවසෙ යතුර පසුගියදා රසිකාට බාර දුන්නේ කොළඹ විශ්වවිද්‍යාලයේ ශාස්ත්‍ර පීඨයේදිමයි. පැමිණ සිටි හැමෝම රසිකාට සුබ පැතුවා. දුප්පත්කමට වහල් නොවී ජීවිතය ගැන ධනාත්මකව බැලුව ඇය කාගේත් ඇගයුමට ලක්වුණා. නෑ බෑ කියන මිනිස්සුන්ට ඇය ආදර්ශයක්. පුංචි ගමක පුංචි කෙල්ලක්. ඇගේ දිරියට අපෙන් සවියක් හැමෝම ඇයට සුබ පැතුවා.කොහොම වුණත් දැන් අවුරුදු 23 ක් දැකපු සිහිනය සැබෑ වෙලා. වැල්ලවාය හඳපානාගල අලුත් නිවස ඉදිවෙල ඒ හැම දෙයක්ම ඉටු වූයේ ඔබේ උදව්වෙන්. සිළුමිණ සමඟ එකතුවෙන සිළුමිණ පාඨක ඔබ රසිකාගේ දුක දැක කළ මෙහෙයට අපෙන් තුති. අද වගේම හෙටත් මෙවැනි දේ කිරීමට ඔබට දිරිය ලැබේවා!රූපාන්ති බුලත්සිංහලඡායාරූප - ලලිත් සී. ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203114</link>
    <topic>මිනිත්තුවක කතා</topic>
    <author/>
    <content>මිනිත්තුවක කතාපාන් රාත්තලේ බර හාබටර් රාත්තලේ බරඑක්තරා පිටිසර ප්‍රදේශයක බේකරියක් පවත්වාගෙන යමින් එම ප්‍රදේශයට පාන් සැපයූ අවංක බේකරි හිමියකු ජීවත් වූ අතර ඒ ආසන්නයේ ගව පට්ටියක් පවත්වාගෙන යමින් බටර් නිෂ්පාදනය කළ කපටි පුද්ගලයෙක් ද ජීවත් වුණා. බේකරි හිමියා පාරිභෝගිකයාට ඉතාමත් කාරුණික සාධාරණව අවංකව කටයුතු කළ නිසා පළාතේ සියලු දෙනාම ඔහුගේ ගුණ යහපත්කම ගැන පැහැදීමෙන් කතා කළා. මෙය නොරිස්සූ බටර් නිෂ්පාදකයා මොහුගේ ව්‍යාපාරය කඩාකප්පල් කිරීම සඳහා කරුණු සොයමින් පසුවුණා.ඔහු දිනක් මිල දී ගත් පාන් රාත්තලක නියමිත බර නොමැති බව සොයාගෙන මිල පාලන නිලධාරීන්ට පැමිණිල්ලක් ඉදිරිපත් කළා. ඔහු සාක්ෂි සඳහා එම පාන් රාත්තල ද ඉදිරිපත් කළා. මෙම පැමිණිල්ල පරීක්ෂා කිරීම සඳහා නිලධාරීන් බේකරි හිමියා ගෙන්වා චෝදනාව ඔප්පු වී ඇති බව දන්වා නිදහසට කරුණු ඇතොත් ඉදිරිපත් කරන ලෙස දැන්වූවා.තමා සිය ව්‍යාපාරයෙන් ලබන්නේ ඉතාම සුළු ලාභයක් බවත්, ඒ නිසා ම තරාදි පඩි මිලදී ගැනීමට තරම් වත්කමක් නොමැති නිසා තරාදි පඩි වෙනුවට පාවිච්චි කරන්නේ මේ ගව පට්ටියේ නිෂ්පාදනය කරනු ලබන බටර් රාත්තලක් බව ප්‍රකාශ කළා. ඔහුගේ ප්‍රකාශය ඉතා අව්‍යාජ අවංක එකක් බව ප්‍රකාශ කළ නිලධාරීන් අඩු බරින් යුතු බටර් නිෂ්පාදනය කිරීම ගැන ගව පට්ටි හිමියාට දඬුවම් නියම කළා.ළිඳේ ජලයට මුදලක්එක්තරා කපටි ඉඩම්හිමියකු සතුව තම නිවසින් ඈත පැරැණි වගා ළිඳක් විය. ඒ අසල ඉඩම්හිමි අහිංසක ගොවියෙකු තම වගාකටයුතු සඳහා ජලය ලබා ගන්නා ලද්දේ මෙම ළිඳෙනි. මේ නිසා ම ඔහුගේ වගා කටයුතු ඉතා සශ්‍රීක විය. මේ බව දැනගත් ළිඳ අයිතිකරු ගොවියාට එය හොඳ මිලකට විකුණා දැමීමට තීරණය කළා. එය තමාට ඉතාමත් ප්‍රයෝජනවත් වූ නිසා කිසි හෙට්ටු කිරීමකින් තොරව අහිංසක ගොවියා ළිඳ මිල දී ගත්තා. ඉන්පසු ඔහු මහත් උජාරුවෙන් තම වගා කටයුතු සිදු කළ අතර ළිඳේ කලින් අයිතිකරු ළිඳ වෙනුවෙන් තවත් වැඩිපුර මුදලක් ලබාගැනීමට නොහැකිවීම ගැන පසු තැවිල්ලෙන් පසු වූ අතර එම අදහස කෙසේ හෝ ඉටු කර ගැනීම සඳහා දස අතේ කල්පනා කළා.පසුව ඔහුට හොඳ උපායක් ද කල්පනා වුණා.දිනක් දුප්පත් ගොවියා මුණ ගැසුණු ඔහු තමා විකුණන ලද්දේ ළිඳ පමණක් බවත් ජලය තවදුරටත් තමාට අයිති බවත් ජලය සඳහා තවත් අතිරේක මුදලක් දෙනතුරු ළිඳේ වතුර පාවිච්චි නොකළ යුතු බවත් දන්වා සිටියා.මේ අවනඩුව පිළිබඳව ගොවියා ගම්මුලාදෑනියා වෙත පැමිණිලි කර සිටියා. මෙම ආරවුල බේරීම සඳහා දිනයක් නියමකර එදිනට දෙදෙනාට ම පැමිණෙන ලෙස දැන්වූවා. ගනුදෙනුවට අදාළ ලියකියවිලි වලින් තහවුරු වූයේ ද ළිඳ පමණක් විකුණා ඇති බවයි. දස අතේ කල්පනා කළ මුලාදෑනියා ඉඩම් හිමියාගේ කපටි කමින් අහිංසක ගොවියා බේරාගත යුතු බවට තීරණය කළා.ඉඩම් හිමියා ඇමතූ මුලාදෑනියා “ඔව් ඔබ විකුණා ඇත්තේ ළිඳ පමණක් බව ඉතාම පැහැදිලියි. එහි ඇති ජලය තවමත් අයිති ඔබටයි. ඒත් ඔබ ඒ ජලය තවමත් ගබඩාකර තිබෙන්නේ ගොවියාට අයිති ළිඳේ. ඔබට අයිිති ජලය වහාම ඉවත්කර ගන්න. ඉවත්කර ගන්නා තෙක් ඔබ විසින් ඔහුට දිනපතාම මුදලක් ගෙවිය යුතුයි...” කියා තීන්දුව දුන්නා.  නන්දසිරි හෙට්ටිගමමාගම්මන, දෙහිඕවිටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203115</link>
    <topic>නිල් තල්මසුන් බලන්න එන්න යන්න මාත් එක්ක ශ්‍රී ලංකාවට</topic>
    <author>සේමාලි කැල්ලපත</author>
    <content>නිල් තල්මසුන් බලන්න එන්න යන්න මාත් එක්ක ශ්‍රී ලංකාවට“මා ලංකාවට මුලින්ම ආවේ 1982 අවුරුද්දේයි. එදා සිට යළිත් ලංකාවට එන්න අවකාශ ලැබෙනතුරු මං අවුරුදු ගාණක් බලා සිටියේ නොඉවසිල්ලෙන්. ඒ බලාපොරොත්තුව මං පසුගිය අවුරුද්දේ සඵල කරගත්තා. ලංකාව ආසන්න මුහුදේ කිමිදෙමින් ඡායාරූප ගනිද්දී දුටු දේවලින් මං පුදුමයට පත්වුණා”ආමෝස් නාචෝම් ජනවාරි 18 - 2012ආමෝස්අපේ රට කෙතරම් සුන්දර ද? රට අභ්‍යන්තරය පමණක් නොව වෙරළාසන්න මුහුදු තීරය ද ඉන් ඔබ්බට මුහුද යට ලෝකය කෙතරම් චමත්කාරජනක ද? ලංකාව ආසන්න මුහුද යට සත්ත්ව ලෝකයේ අසිරිය දෑසින් විඳ ගත් විදේශිකයෙක් පසුගිය දා ඉහත සටහන අන්තර්ජාල වෙබ් අඩවියකට එක්කර තිබුණා. එම වෙබ් අඩවිය ලොව පුරා සංචාරකයන් අතර ඉතා ජනපි‍්‍රය වෙබ් අඩවියක්. ඔහු සිය සටහන වෙබ් අඩවියට එක්කර තිබුණේ පසුගිය ජනවාරි මස 18 වැනිදායි.එම ලිපියෙන් අප රටට කීර්තියක් ගෙනෙනවා පමණක් නොවෙයි රටේ සංචාරක කර්මාන්තයේ ප්‍රවර්ධනයටත් ඉහළ බලපෑමක් එක්කරන බව නොඅනුමානයි. ලොව පුරා සංචාරකයන් විශේෂයෙන්ම යුරෝපීයයන් සිය සංචාර සැලසුම් කිරීමට පෙර මේ වෙබ් අඩවි පීරා බලනවා. ආමෝස් ගේ වෙබ් අඩවි සටහන අප රට විෂයෙහි වැදගත් වන්නේ එවිටයි.‘අවුරුදු 28 ක් තිස්සේ මා ලංකාවට නැවත යෑමට පෙරුම් පුරමින් සිටියා. බොහෝ දෙනෙක් මගෙන් ඇහුවේ එය පෙරුම් පුරමින් බලා සිටීමට තරම් වටිනා දෙයක් ද කියායි. ලංකාව අවට ගැඹුරු මුහුදේ දී අතිවිශාල නිල් තල්මස් යායක් දැකගන්න ලැබෙද්දී මා බලා සිටි ඒ අවුරුදු 28 ක කාලය අපතේ නොගිය බව මට හැඟී ගියා.තල්මසුන් ලෝකයෙන් තුරන්ව යනතුරුත් උන් දඩයම් කරන යුගයක් මීට පෙර තිබුණා. ලෝකයේ විශාලතම සතුන් වන නිල් තල්මසුන් සුරැකීම සඳහා 1966 දී නීති සම්පාදනය වීමත් සමඟ මේ තත්ත්වය වෙනස් වුණා. දැන් සියල්ල හොඳ අතට හැරෙමින් අලුත් පැත්තකට යොමු වෙලා. ඒ අතිවිශාල නිල් තල්මස් කොළනියක් ශ්‍රී ලංකාව අසල මුහුදෙන් සොයා ගැනීමට ලැබීමත් සමඟයි.”මෙක්සිකානු වෙරළ ආශි‍්‍රත ගැඹුරු මුහුදේ දත් විලිස්සා ගත් සුදු මෝරකු මුලිච්චි වී...ආමෝස් වෙබ් අඩවියට එක්කළ මේ සටහනට ලොව පුරා සංචාරක වෙබ් අඩවි පීරන අයගෙන් ලැබී තිබු ප්‍රතිචාර ඉතා ඉහළයි. ඒ හැමෝම ආමෝස් හරහා ලංකාව සහ ලංකාවේ සුන්දර වෙරළ තීරයනුත් මුහුද යට සත්ත්ව ලෝකය ගැනත් කතා කර තිබුණා. අන්තර්ජාලය ඔස්සේ ඒ පාඨක ප්‍රතිචාර දුටු මට හිතුණේ මේ ආමෝස් නාචෝම් නමැති පුද්ගලයා ගැන තවදුරටත් සෙවුම් බැලුම් කරන්නයි.කවුද මේ ආමෝස්? කෙටියෙන්ම පැවසුවහොත් ආමෝස් යනු මුහුද යට සත්ත්ව ලෝකය ඡායාරූප ගත කරන ඡායාරූප ශිල්පියෙක්. එපමණක් නොවෙයි ඔහු සංචාරක මඟ පෙන්වන්නෙක්. එහෙත්, අප මේ ‘ගයිඩ්ලා’ ලෙසින් හඳුන්වන සංචාරක මඟ පෙන්වන්නෙක් නෙවෙයි. ඔහු මුහුද යට සත්ත්ව ලෝකය දැකීමට පි‍්‍රය කරන සංචාරකයන්ට ජලජ සත්ත්ව ලෝකය පෙන්වන කිමිදුම් විශේෂඥයෙක්. ඔහුට ඒ සඳහා ලොව පුරා ව්‍යාප්ත වූ සමාගමක් තියෙනවා. වරකට ඔහු මේ කිමිදුම් සංචාර සඳහා සහභාගි කරගන්නේ සිවුදෙනකු පමණයි.ආමෝස් නාචෝම් ඊශ්‍රායලයේ සිට ඇමෙරිකාවට සංක්‍රමණය වුණේ හැත්තෑව දශකයේදී පමණ. ලොව පුරා කරක් ගසා සිටි ඔහු අවසානයේ පිවිසුණේ වනජීවී ඡායාරූපකරණයටයි. ඔහු මුලින්ම මුදල් ඉපයීම සඳහා නිව්යෝර්ක් නගරයේ කුලී රථ පැදවූවා. තමාගේ ම වූ කිමිදුම් සෆාරි සමාගමක් ආරම්භ කිරීමට ඔහු මුදල් යෙදවූවේත් ඒ අතරමයි. මේ සමාගම හරහා මුළු ලෝකයේ ම මුහුදු තීර ඔස්සේ කිමිදීම ඔහුගේ ඉලක්කය වුණා. 1988 වෙද්දී ආමෝස් ලොව පුරා ගැඹුරු මුහුදේ සැඟවුණු වස්තු සෙවීමට සිය සහාය ලබා දුන්නා. 1990 වෙද්දී මුහුද යට ‘නිධාන’ සෙවීම අත්හළ ඔහු මුහුද යට සත්ත්ව ලෝකය ඡායාරූපගත කිරීම ආරම්භ කළා.ආමෝස් ගේ කැමරා කාචයට හසුවූ නිල් තල්මසුන්ඔහුගේ සිතේ වඩාත්ම ආකර්ෂණයක් ඇතිකළ ක්ෂේත්‍රය වුණේ මුහුද යට සත්ත්ව ලෝකය ඡායාරූපගත කිරීමයි. ආමෝස්ට මුහුද යට ලෝකය සිය ගෙදර හා සමානයි. මුහුද යට ජීවීන් ඔහුට සිය දරුවන් වගෙයි. ජලජ ජීවීන්ට පෙම් බැඳි ආමෝස් ඉස්සෙල්ලාම පටන්ගත්තේ මුහුද යට සිටින දැවැන්තයන් (Big animals) ඡායාරූප ගත කිරීමටයි.අද ආමෝස් සත්ත්ව ලෝලීන් අතර ප්‍රසිද්ධව ඇත්තේ මිස්ටර් බිග් ඇනිමල් (Mr. Big animal) ලෙසයි. දැවැන්තයන් ගේ තානාපති හෙවත් The ambassador of the Big animals කියූ පමණින් ඒ ආමෝස් බව මේ සතුන් ගැන උනන්දුවක් දක්වන කවුරුත් දන්නවා. ආමෝස්ට මුහුදේ දී හමුවන මේ දැවැන්තයන් වන්නේ විශාල මෝරුන්, තල්මසුන්. ඩොල්පින් මසුන් හා ධ්‍රැව වලසුන් ය.2003 වසරේ දී මෙක්සිකානු වෙරළාසන්න මුහුදේ කිමිදෙද්දී දැවැන්ත සුදු මෝරෙක් දත් විලිස්සා ගෙන ආමෝස් ඉදිරියට පැමිණියා. උගේ හනු අතරට ආමෝස් මැදිවෙන්නට ඔන්න මෙන්න කියා තිබියදී ඔහු ඌ මඟ හරවා ගත්තා. එදා ඔහු ගත් සේයාරුව ඔහුගේ ජනපි‍්‍රය සේයාරුවක්.ආමෝස් National Geography ගවේෂණ කණ්ඩායම පවා මෙහෙය වූ පළපුරුදු ගවේෂකයෙක්. එපමණක් නොවෙයි මුහුද යට ජලජ ජීවී ලෝකය ගැන ඔහු ලියු පොත්පත් හා ලිපි 500 කට අධිකයි. ඒවා උතුරු ඇමෙරිකාව, යුරෝපය සහ ජපානය පුරා ප්‍රසිද්ධව තියෙනවා. National History TV, National Geography explorer වැනි සුප්‍රසිද්ධ රූපවාහිනී නාළිකා මෙහෙයවීමට ද ආමෝස් දායක වෙනවා.සුදු මෝරකු සමඟ පිහිනා යද්දීලෝක සංචාරක ව්‍යාපාරයේ දැවැන්තයෙක් බඳු ආමෝස් වැනි පුද්ගලයෙක් අප රට ගැන ලෝකයට කියන මේ පණිවුඩය මෙරට සංචාරක ව්‍යාපාරය ප්‍රවර්ධනය වෙමින් පවතින මේ කාලයේ රටට කෙතරම් වැදගත් ද?2011 වසරේ ආමෝස් මෙරට ත්‍රිකුණාමලය අවට මුහුදේ කිමිද ගත් නිල් තල්මසුන්ගේ සේයාරූ ඔහු මේ වෙබ් අඩවියට මුදාහැර තිබුණා. ඔහු තමා ලියූ සටහන නම්කර තිබුණේ ‘28 අවුරුදු බලා සිටීමක් - ශ්‍රී ලංකාවේදී නිල් තල්මසුන් සමඟ නිදහසේ කිමිදීමක්’ ලෙසයි.ආමෝස්ගේ ලිපියෙන් කියැවෙන පිග්මි නිල් තල්මසුන් වැඩිපුර සිටිතැයි වාර්තා වන්නේ ඉන්දියානු සාගරයේ සහ පැසිපික් සාගරයේයි. උන් සාමාන්‍යයෙන් දිගින් මීටර් 24 - 28 - 30 පමණ වෙනවා. තල්මසු දඩයම නිසා මේ සතුන් අහිමි වීමේ අවදානමට මුහුණ දී සිටියා. තල්මසුන් සුරැකීමට නීති හා අණ පනත් ගෙන ආවේ ඉන් පසුවයි.2011 සංචාරයේ දී ආමෝස් සති දෙකක් පමණ මෙරට ගතකර තිබුණා. ඒ සංචාරය නිම වී ගිය වහාම ඔහු 2011 මැයි මස 11 වැනිදා වෙබ් අඩවියකට දිගු සටහනක් යොමුකර තිබුණේ අපේ රටට සාමය උදාවීම ගැනත් සතුට පළ කරමින්. අඩි 60 කට වඩා දිගින් වැඩි නිල් තල්මසුන් දැක ඔහු උද්දාමයට පත්ව සිටියා.“යුද්ධය නිම වී ශ්‍රී ලංකාව පුරා ඇත්තේ සාමයක්. අද එය සංචාරයට සුදුසු ඉතා ආරක්ෂිත රටක්. පිග්මි නිල් තල්මසුන් ඇතුළු මනරම් වූ ජලජ ජීවීන් රැසක් ශ්‍රී ලංකාව ආශි‍්‍රත මුහුද යට දී ඔබට දැක බලාගත හැකි” යැයි ආමෝස් ඉන් පවසනවා.ත්‍රිකුණාමලය අවට ජනතාවගේ කාරුණිකත්වය හා ආගන්තුක සත්කාරය ගැනත් ලිවීමට ඔහු අමතක කර තිබුණේ නැහැ.ශ්‍රී ලංකාව අවට මුහුදේ නිල් තල්මසකු හා පිහිනා යද්දී“මා ශ්‍රී ලංකාවේ ගත කළ කාලයේ මුහුද නිශ්චලයි. වෙරළ පිරිසුදුයි. හිරු උදාව බලා ඉන්න ලස්සනයි. අපි හැමදාම උදේ 6.30 වෙනකොට කිමිදීමට යෑමට පිටත් වෙනවා. මුහුදේ ඈතට ඈතට යද්දී අපට දකින්න ලැබුණේ කෙනකුට ලෙහෙසියෙන් දැකගන්න නොලැබෙන තරමේ විශාල අලංකාර පිග්මි නිල් තල්මසුන් රෑනක්. එතැන වර්ග දෙකක තල්මසුන් හා ඩොල්පින් මාළු ද හිටියා. මා අඩු වශයෙන් දැවැන්තයන් හතර පස්දෙනකු සමඟ ගැඹුරු මුහුදේ පීනා ගියා.එක් දිනක් මා නිල් තල්මසකු හා මිනිත්තු 67 ක පමණ කාලයක් ගත කළා. ඒ සතා සිටියේ ආහාර ගිලිමින්. නිල් තල්මසුන් සැම විටම ඉවසිලිමත් සත්ත්ව විශේෂයක්. එක් තල්මසකු ඉලක්ක කරගත් අප ඌ සමඟ කාලය ගත කළා. බෝට්ටුවේ එන්ජිම ක්‍රියා විරහිත කර අපි සතා දෙස විමසිල්ලෙන් බලා සිටියා. තල්මසා මුහුදේ කිමිදෙමින් හුස්ම ගැනීමට වරින්වර මතුපිටට පැමිණෙනවා. ඉන්පසු ඌ මුහුදු ප්ලවාංග ගොන්නක් වටේ රවුමට පීනන්න ගත්තා. මා උගේ චර්යා රටාව නිරීක්ෂණය කරමින් කැමරාව අතට ගත්තා.හෙමින් සීරුවේ නිදහසේ දිය යට කිමිදුණේ දිය යටදී හුස්ම ගැනීමේ උපකරණ නැතිවයි. මා ද තල්මසා සමඟ රවුමට පිහිනුවා. තල්මසා සැම විටම මා අඩි 40 ක් පමණ දුරකින් තබා ගැනීමට වග බලා ගත් බව මට වැටහුණා. මා ඌට ළංවන සෑම විටම ඌ මගෙන් ඈතට පිහිනා ගියා. කොහොම වුණත් මා තල්මසා සමඟ ගත කළ කාලය තුළ ඌ දිය මතුපිටට ආවේ තෙවරක් පමණයි. අන්තිම වෙද්දී මගේ හදවත පුපුරන්න එනවා වගේ දැනුණා. අවුරුදු ගණනක් තල්මසුන් දැක පුරුදු මට මෙවර දැනුණේ මා ප්‍රථම වතාවට මුහුදු දැවැන්තයකු හා සිටිනවා වැනි හැඟීමක්.” ආමෝස් ලියා තිබුණා.පසුගිය වසරේ දී එලෙස වෙබ් අඩවියට සටහනක් එක්කර තිබු ආමෝස් මේ වසරේ යළිත් වෙබ් අඩවියට සටහනක් තබන්නේ ඔහුගේ මීළඟ ශ්‍රී ලංකා කිමිදුම් සංචාරය සැලසුම් කරමිනුයි. ශ්‍රී ලංකාව අවට මුහුදේ කිමිදෙමින් නිදහසේ මුහුදු දැවැන්තයන් දැක බලා ගැනීමට අවශ්‍ය නම් ඔහු හා එක්වන ලෙසට ඔහු ඉන් ආරාධනා කරනවා.සේමාලි කැල්ලපතඅන්තර්ජාලය ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203116</link>
    <topic>නෙළුම් විල</topic>
    <author/>
    <content>නෙළුම් විලඅක්කගෙ දැන් පඩිය කීය ද?’ ඉංජිනේරු මල්ලී ඇසුවේ ය.‘ඔක්කොම පනහක් විතර’ දොස්තර අක්කා පිළිතුරු දුන්නා ය.‘අයියෝ, මං දැන් ලක්ෂ එක හමාරක් විතර ගන්නව. වාහනයක්, ලැප්ටොප් එකක්, කැමරාවක්, ෆෝන් එකක් දීල, ඒවයෙ බිලුත් ගෙවනව. ඔයාට අඩු ගාණෙ ඔයාගෙ නළාවවත් නොමිලෙ හම්බ වෙනව ද? ඒත් අපි දෙන්න ම එකට නේද කැම්පස් ගියේ?’ ඉංජිනේරු මල්ලි ගේ කතාව අභිමානයෙන් යුතු විය.එය සැබෑවකි.මල්ලී පළමු වතාවෙන් ම ඉංජිනේරු පීඨයටත්, අක්කා දෙවන වතාවෙන් වෛද්‍ය පීඨයටත් ඇතුළත් වූයේ එකට ය.දරුවන් දෙදෙනා ගේ කතාවට කන් දී ගෙන සිටි පියා ද සාකච්ඡාවට එක් වූයේ ය.‘පුතාල ඔහොම කියනව. මං උපාධිධාරි ගුරුවරයෙක් විදිහට සේවයට ගිහිල්ල අවුරුදු තිස් හයක් වැඩ කරල පැන්ෂන් ගන්න කොටත් මගෙ පඩිය කීය ද? තිස් හතරයි.’ඒ කන වැකුණු හැටියේ ම අක්කාත්, මල්ලීත් දෙදෙනා ම එකවර කොක් හඬලා සිනාසෙන්නට වූහ. එහෙත් එක වරම ඔවුන් ගේ සිනාව නැවතිණ. අනතුරුව ඔවුහු කිසිත් නොදොඩා බිම බලා ගත්හ.නිහඬතාව පැවතියේ මොහොතකි. අක්කා යළි මල්ලි දෙස බැලුවා ය.‘පඩි අඩු වුණාට, ඔයාලට වගෙ වෙනත් පහසුකම් නැති වුණාට මං වෛද්‍යවරියක් විදිහට තෘප්තිමත්! මං කරන්නෙ ලෝකෙම මුල් තැන ගන්න වෘත්තියක්.’‘ඒ වුණාට අක්කෙ තමුසෙලගෙ ඔය නළාවෙ ඉඳල හැම වෛද්‍ය උපකරණෙම නිර්මාණය කෙරුවෙ ඉංජිනේරුවො. ඉංජිනේරුවො නැත්නම් ලෝකෙ ඉදිරියට යන්නෙ නෑ.’අනතුරු ව යළි දෙදෙන නිහඬ වූහ.ගුරුවරයකු ව සිටි පියා ලෝකයේ උසස් ම වෘත්තිය ගුරු වෘත්තිය බව කියනු නිසැක යැයි ඔවුනට සිතිණ.එහෙත් පියා කිසිත් නොදොඩා නිහඬ ව සිටියේ ය. පියා ගේ නිහඬතාව දුවටත්, පුතාටත් තවදුරටත් විඳ දරා ගැනීමට නොහැකි වූයේ ය.අවසානයේ දෙදෙන තම පියා දෙපයින් හිඳ ගෙන පුංචි උන් සේ ඔහු ගේ ඇඟට බර වී සැහැල්ලු වූයේ පිය සෙනෙහස ඉදිරියේ සියල්ල දෙවන බව තේරුම් ගෙන ද? වෛද්‍යවරයාට, ඉංජිනේරුවාට වඩා ගුරුවරයා ශ්‍රේෂ්ඨ බව තේරුම් ගෙන ද?  මොනරාගල, සෙත්සිරි මාවතේ, හිමාල මුතුකුමාර මහතා විසින් යොමු කරන ලද ලිපියක් ඇසුරිනි.සමෘද්ධි ලාභි අසරණ පවුලක දියණියක්මි.අපමණ බාධා කම්කටොළු මැඬගෙන ඉදිරියට ඒමට වෙර දරන මගේ දුක් ගැනවිල්ලට කන් දෙනු මැනවි.මා නිවෙසෙහි සාමාජික සංඛ්‍යාව අටකි. ම පියා ත්‍රිරෝද රථ රියැදුරෙකි. මා ද ඇතුළු ව දරුවෝ තිදෙනෙක් විශ්ව විද්‍යාල අධ්‍යාපනය ලබති. අනෙක් තිදෙනා පාසල් යති. වැඩිමහලු සොහොයුරාත්, මමත් වෛද්‍ය විද්‍යාලයයේ අධ්‍යාපනය ලබමින් සිටිමු.අප සය දෙනකු ගේ වියදම් දැරීමට පියාට නොහැකි ය. එහෙයින් අපි විශ්ව විද්‍යාලයට යන අතරතුර අමතර පන්තිවල ඉගැන්වීම් කර යමක් උපයා ගනිමු. එහෙත් වෛද්‍ය පොත පත, වෛද්‍ය උපකරණ හා සෙසු වියදම් ද, බාල සහෝදරයන් ගේ අධ්‍යාපන වියදම් ද අධික ය. මේ නිසා අපි දැන් මහත් ප්‍රශ්න රැසකට මුහුණ පා සිටිමු.දහසක් ප්‍රශ්න ඉවසා දරා ගෙන අප මේ තාක් දුර පැමිණියේ අපේ ම ශක්තියෙනි. දැන් ඒ ශක්තිය දෙදරා යන හැටි අපට ම දැනෙයි. මේ සා ප්‍රශ්න දරුණුව තිබිය දී ත් අපට නිසි අධ්‍යාපන ආධාරයක් ලබා ගැනීමට නොහැකි වීම කුමන අපලයක් දැයි සිතා ගත නොහැකි ය.ආදරණීය මවුවරුනි, පියවරුනි, දැන් නම් කිසිවකු ගේ ආධාරයක් නොමැති ව තවදුරටත් අපට ඉදිරියට යා නොහැකි තත්වයක් උද්ගතව තිබේ.ගමන අති දුෂ්කර ය. කවුරුන් හෝ ඉදිරිපත් වී අපට දෙපයින් නැගී සිටීමට පිහිට වන්න! ඔබට පින්!  අනන්‍යතාව සඟවා සිටීමට කැමති වෛද්‍ය ශිෂ්‍යාවක විසින් යොමු කරන ලද ලිපියක් ඇසුරිනි. ඇයට උදවු කිරීමට ඉදිරිපත් වන අයට 0710924681 දුරකථන අංකය ඔස්සේ ඇය සම්බන්ධ කර ගත හැකි ය.හඟුරන්කෙත රන් සැඟවූ ලියද්දකි.හැත්තෑ එක වසරේ හඟුරන්කෙත මහ විදුහලෙහි සිප් සතර උගැන්වූ තරුණ ගුරුවරු වූ අපි ගොවි ගම්වලින් සැපැමිණි අහිංසක දරු දැරියන් නැණවත්, සුපහන්, හික්මුණු පුරවැසියන් ලෙස රටට දායාද කළෙමු.ලියැදිවල සැඟවුණු රන්කැට ඔප දමා, හැඩ දමා දිදුලන දඹරන් බවට පත් කළෙමු. අ.පො.ස. සාමාන්‍ය පෙළෙහි එවක සිටි දැනට සිරිලක පුරා විසිරුණු ඒ නැණවත්, ගුණවත් දරු කැළ පසුගිය දිනක කළ ඇරයුමෙන් නැවත අපි හඟුරන්කෙතට රොක් වීමු.අප දැන් හැට පිරුණු මහලු අය ය.ඔවුහු ද පනහ පිරුණු තරුණ සිත් ඇති මහලු අය ය.අප දෙපා නැමද පිළිගෙන සුහද පිළිසඳරෙහි යෙදී අතීතාවලෝකනය කළෝ ඔවුහු ය.සමහරු බස් දොඩමින් දෙකොපුල් කඳුළින් නැහැවූවෝ ය. සමහරු බස් නොදොඩා කඳුළු පිරුණු දෑස්වලින් බලා සිටියෝ ය.රස මසවුලින් අප සනසා තිළිණ ද දායාද කොට ඔවුහු අප පිදූහ.දරුවනි, සැඟවුණු රන් මතු කොට ඔපදමා, හැඬ දමා නිමවන දිදුලන දඹරන් සදා දිදුලන්නෝ ම ය.පසුගිය ඔක්තෝබර් 15 වැනි දින නු / හඟු / මහ විදුහලේ 1970 / 1971 වසරවල විද්‍යා අංශයේ උගත් සිසු සිසුවියන් විසින් කරන ලද ගුරු උපහාරයට ප්‍රති උපහාරයකි මේ.  අනන්‍යතාව සඟවා සිටීමට කැමති විශ්‍රාමික ගුරු මහත්මියක විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=as1203117</link>
    <topic>මදුරාසියේ පනාපුත්‍ර</topic>
    <author>ජැක්සන් ඇන්තනී</author>
    <content>මදුරාසියේ පනාපුත්‍ර2012 පෙබරවාරි 10 වැනි දින අලුයම 4.05ට කටුනායක බණ්ඩාරනායක ජාත්‍යන්තර ගුවන් තොටුපළින් අහසට නැග්ග මම ඊට පැය 1 මිනිත්තු 25කට පසු පෙරවරු 5.30ට මදුරාසියේ චෙන්නායි ජාත්‍යන්තර ගුවන් තොටුපළින් ඉන්දියාවට පය තැබුවෙමි. එහෙත් මට මදුරාසියේ ගුවන් තොටුපළෙන් පිටතට පිවිසිය නො හැක. මගේ ගමනාන්තය හයිද්‍රාබාද් ගුවන් තොටුපළ වූ නිසා මම චෙන්නායි හී ජාත්‍යන්තර ගුවන් පර්යන්තයේ සිට අභ්‍යන්තරික ගුවන් ගමන් සීමාව වෙත මාරු වුණෙමි.චෙන්නායි ගුවන් තොටුපළ වනාහී ලෝකයේ මා පය තබා ඇති ගුවන් තොටුපළ අතරින් එතරම් නූතනීය පරිවර්තනයකට භාජනය නොවී ඇති ගුවන් තොටුපළකි. මේ ගුවන් තොටුපළෙහි දකුණු ඉන්දීය සාම්ප්‍රදායික පිළිවෙත් තවමත් එසේ ම පවතියි.අභ්‍යන්තර ගුවන් සේවා පර්යන්තයට ප්‍රවිෂ්ට වූ සැණින් මගේ සම්බන්ධතා ගුවන්යානය පැය දෙකක් පමණ ප්‍රමාද වී ගුවන් ගත වන බව ඔවුහු දන්වා සිටියෝ ය. මා සමඟ මේ ගමනට සහභාගි වී සිටින සෙසු සගයින් වන දර්ශන්, සංජය සහ නිරෝෂන්ගේ මූණු මේ නිවේදනයෙන් හැකිළී ගිය ද මට ඒ අවාසිය වාසියක් බවට පත්කර ගත හැකි වාසනාවක් උදා වී තිබුණි.‘හයිද්‍රාබාද්’ හි වීදියක්එදා සිකුරාදා දිනයක් වූ හෙයින් සෑම සිකුරාදාවකම පෙරවරු 8ට ජාතික ගුවන් විදුලියේ වෙළෙඳ සේවයේ මවිසින් පවත්වාගෙන යනු ලබන ‘පනාපුත්‍රගේ හෝරාව‘ නම් රේඩියෝ කොළම මට එදා චෙන්නායි ගුවන් තොටුපළේ සිට සජීවීව පවත්වන්නට හැකියාව උදාවුණේ හයිද්‍රාබාද් ගුවන් යානය පමා වූ හෙයින් ය.සාමාන්‍යයෙන් ජාත්‍යන්තර ගුවන් ගමන්වලට වඩා රටක අභ්‍යන්තරික ගුවන් ගමන්වල වෙලාවන් වෙනස් වන සුලුය. මම ඉතාලියේ, ඕස්ට්‍රේලියාවේ සහ අප්‍රිකාවේ දී ද ඕනෑ තරම් මේ “පරිප්පුව“ කා ඇත්තෙමි. එහෙයින් මම ගුවන් විදුලියේ සම්පත් සල්පිටිකෝරාළට කල් ඇතිවම මේ තත්ත්වය දැනුම් දී පැමිණියෙමි.සල්පිටි නිවැරැදි වෙලාවට මගේ දුරකථනයට ඇමතුමක් දුන්නේ ය. මම පෙරවරු 8.00 සිට 9.00 දක්වා දුරකථන මාධ්‍යයෙන් වෙළෙඳ සේවය ඔස්සේ මගේ රටේ ගුවන් විදුලි ශ්‍රාවකයින් සමඟ පැයක කාලයක් සජීවීව සම්බන්ධ වුවෙමි. ඒ වැඩසටහන තුළ මා මතුකරනු ලැබුවේ ද මා යන මේ ගමනේ ඇති ඓතිහාසික වැදගත්කම ගැන ය.1946 ජූනි 26 වැනි දින තලෙයිමන්නාරම් කෝච්චියෙන් තිර රෙදි පවා පොට්ටනි බැඳගෙන ඉන්දියාවට පැමිණි මිනර්වා නාට්‍ය කණ්ඩායම ලංකාවේ පළමු කථානාද සිංහල චිත්‍රපටය වූ ‘කඩවුණු පොරොන්දුව‘ නිර්මාණය කළේ ය. බී.ඒ.ඩබ්ලිව්.ජයමාන්නලාට ඒ පුරෝගාමී කටයුත්තට ආරාධනා කරනු ලැබුවේ එවක ලංකාවේ සිටි ප්‍රකට චිත්‍රපට නිෂ්පාදකවරයකු වූ එස්.එම්.නායගම් මහතා ය.ඔන්න මම රාමෝජි සිනමා නගරයට ඇතුළු වුණාඑතැන් සිට ම අපි සිංහල සිනමාව වාණිජ කර්මාන්තයක් වශයෙන් දියුණු කර ගත්තෙමු. 1950 දී ආචාර්ය ලෙස්ටර් ජේම්ස් පීරිස් නම් කෘතහස්ත සිනමාකරුවා මේ ජනකාන්ත කර්මාන්තය කලා මාධ්‍යයක් සේ වගා කර ගන්නට අවශ්‍ය පළමු පස් පිඩැල්ල කපන ලදී. මේ වාණිජ, ලාභදායී කර්මාන්තය මෙරට බිහි කළ ඉන්දිය මූල සමාගම් විසින් ත්‍රි පුද්ගල ඒකාධිකාරයකින් යුතුව දේශීය සිනමාවට කුඩම්මාගේ සැලකිල්ල දැක්වූවේ යැයි අරගල කළ ලාංකීය කලා කරුවන්ගේ උග්‍ර ප්‍රයත්නයේ හේතුවෙන් 1972 දී ජාතික චිත්‍රපට නීතිගත සංස්ථාව පිහිටුවන ලදී.එහි පළමු සාමාන්‍යාධිකාරිවරයා වූ ආචාර්ය ඩී.බී.නිහාල්සිංහයන්ගේ අප්‍රතිහත ධෛර්යයේ හේතුවෙන් 70 දශකය වනාහී ලාංකේය සිනමාවේ වාණිජ සහ කලාත්මක යන දෙපක්ෂයෙන් ම සුබ ප්‍රතිඵල ලබාගත් ස්වර්ණමය යුගය බවට පත් විය.එහෙත් 1978 මෙරටට උද්ගත වූ විවෘත වෙළෙඳ ආර්ථිකයේ අනිටු ඵල ලැබූ චිත්‍රපට කර්මාන්තය 80 දශකයේ දී උග්‍ර අර්බුදයකට මූණ දුනි. 1983 සිට මෙරට ඇවිළුණු අමානුෂීය ජාතිවාදී ගින්නෙන් දැවී හළු වූ සිංහල සිනමාව සහශ්‍රකය ලබද්දී බංකලොත් වී පාඩු විඳින සුහුඹුල් කර්මාන්තයක් බවට පත්වී තිබුණේය.මගේ පරම්පරාව වනාහී 70 දශකයේ මෙරට බිහිවූ ස්වර්ණමය උත්තම කලාවෙන් රංකිරි කට ගා සුබ අනාගතයක බලාපොරොත්තු දල්වා 1980 දශකයේ දී නිර්මාණකරණයට බට පරම්පරාවයි. මෑත ඉතිහාසය තුළ මෙරට උද්ගත වූ අති බිහිසුණු ම සමාජ දේශපාලන වාතාවරණය තුළ මට ජීවත් වන්නට සිදුවී තිබුණි. හත්මුතු පරම්පරාවකවත් ප්‍රකට කලාකරුවකු සොයාගත නොහැකි, දුෂ්කර ගමකින් ඉපදී, නිදහස් අධ්‍යාපනය හරහා පන්නරය ලබා, හැකියාව පමණක් එකම ආයුධය කරගෙන, සමාජ අර්බුද හමුවේ සන්නාහ සන්නද්ධ වූ මවැන්නෙක් තම සමාජමය හෘද සාක්ෂිය සමාජ ප්‍රකාශනයක් බවට පත් කරන්නට කැස කැවෙන්නේ ඒ නිසාය.චෙන්නායි ගුවන් තොටුපළේ සිට දුරකථනයෙන් මගේ රටේ ශ්‍රාවකයින් ඇමතූ මා කඩවුණු පොරොන්දුවේ බී.ඒ.ඩබ්ලිව්.ජයමාන්නලාව මදුරාසි චිත්‍රාගාරයට කැන්දන් එන එස්.එම්.නායගම් මහතාගේ සිට මා සහිත වර්තමාන සිංහල සිනමාව ‘රාමෝජි’ රැගෙන යන සදේශ් කුමාර් නම් තරුණ නිෂ්පාදකවරයා දක්වා සිනමා කර්මාන්තයේ නව රැළි පෙරැළි ඇති කළ පුරෝගාමීන්ට ස්තුති කෙරුවෙමි. පැයක් අවසානයේ සල්පිටිකෝරාළ මට ආයුබෝවන් කියන විටත් හයිද්‍රාබාද් ගුවන් යානය ධාවන පථයට පැමිණ තිබුණේ නැත. සා පිපාසාව සන්සිඳුවා ගන්නට ගුවන් තොටුපළේ තිබූ දියුණු පෙට්ටි කඩයකට ගිය මම උළුඳු වඩයක් කා කිරි කෝපි එකක් බීවෙමි.තහනමට ලක්වූ ඡායාරූපයඉන්දියාව පුරා ඉන්දීය බව ම වැගිරෙන්නේ යැයි මා මීට පෙර ද ලියා ඇත. අපේ ගුවන් තොටුපළේ ඇති දියුණු පෙට්ටි කඩයකින් මට කිසි දවසක කිරිබත් කෑල්ලක්, රොටියක්, ලැවරියාවක් කන්නට ලැබෙන්නේ නැත. ලංකාවේ රොටිය තවම පොල් රොටියමයි. එය පීට්සා රොටියක් දක්වා වර්ධනය වූයේ නැති නිසා ලංකාවේ අලුත් පරම්පරාවල් පීට්සා හට් සොයා යන්නෝ ය. එහෙත් ඉන්දියාව ගුවන්තොටුපළක ප්‍රදර්ශන අල්මාරියක තබන්නට හැකි පරිදි උළුඳු වඩය ප්‍රමිතිගත කර ඇත. කෙසේ වුවත් මා හයිද්‍රාබාද් දක්වා වූ ජෙට් එයාර් ගුවන් යානයට ගොඩ වන විට උදේ ආහාරයට ගත් උළුඳුවඩය ද දිරවා තිබෙන්නට ඇත.මෙය ඉතා කුඩා ගුවන් යානයකි. යානයේ දොර උළුවස්සෙන් මඟීන් ගමන් කරන්නේ ද නැමීගෙන ය. මේ කුඩා යානයට නගින්නට මා පෝලිමේ සිටිද්දී නිරෝෂන් මගේ ඡායාරූපයක් ගනු ලැබුවේය. එහෙත් ගුවන් තොටුපළ කාර්ය මණ්ඩලය විසින් වහාම ඔහුව වළක්වනු ලැබීය. එහෙත් ඒ වනවිටත් කැමරාවේ ශටරය කරකැවී හමාරයි.රට අභ්‍යන්තරිකව ගුවන් ගමන් සිදුකරන මෙබඳු කුඩා ගුවන්යානා කිහිපයක ම මට අත්දැකීම් තිබේ. ඒ සියල්ල අතරින් කිසි දිනෙක මට මගේ මතකයෙන් ගිලිහී නොයන සුන්දරතර ගුවන් ගමන යෙදී තිබුණේ දිල්ලියේ සිට හිමාලය දෙසට යි. එහෙත් මා බිය ගැන්වූ අභ්‍යන්තරික කුඩා ගුවන් යානය අහසට නැඟුණේ අප්‍රිකාවේ ජොහැන්නස්බර්ග් ගුවන් තොටුපළෙනි. මගීන් 20 දෙනකුට පමණක් යා හැකි පරිදි අසුන් ගන්වා තිබූ මේ ඉතා කුඩා ගුවන් යානයේ එදා සිටියේ මා සමඟ ‘සලංහන්තේ’ කියන්නට ලංකාවෙන් පිටත්වූ සාමාජිකයින් 7 දෙනා සහ තවත් මගීන් දෙදෙනකු ද පමණි.හුටු හුටු මෝටර් සයිකලයක් සේ ඉක්කා ගසා අහසට ගත් මේ ගුවන් යානය උඩු ගුවනේ දී ද වළ ගොඩැලි සහිත පාරකදී මෙන් ගැස්සි ගැස්සී ගමන් කළේ ය. ඉතාලියේ මල්පෙන්සා ගුවන් තොටුපළේ සිට කලාබ්‍රියා දක්වා ගමන් කළ අභ්‍යන්තර කුඩා යානයේ සිටි මට විසූවියස් ගිනි කන්දේ මැග්මා විදාරණය වූ ආවාට මුඛය දැකගත හැකි විය. ඕස්ට්‍රේලියාවේ මෙල්බන් සිට සිඩ්නි දක්වා ගමන් කළ ටයිගර් එයාර් මිල අඩු ගුවන් යානයේ (Budget Flight) ගිය මඟීන්ව ගාල් කොට තැබුවේ කැබිතිගොල්ලෑව බස් නැවතුම බඳු නොදියුණු අට්ටාලයකය.ලංකාවේ රත්මලානේ සිට පලාලි දක්වා මා ගමන් කළ පළමු වාරයේදී ගුවන්යානය තුළ වායු සමනය ඇණහිටීමෙන් ඉවසිය නොහෙන උෂ්ණයකින් මා වෙලී ගියේය. තවත් වරක් මා මේ ගුවන් ගමන යද්දී උඩු ගුවනේදී යානාවේ එක් ඇන්ජිමක් නතර වූයේ ලු. ශ්‍රී ලංකා ගුවන් හමුදාවේ ශූර ගුවන් නියමුවෝ එය මගීන්ට නොදැනෙන පරිදි නිරුපද්‍රිතව පලාලි ගුවන් පථයට බැස්සවූහ.මදුරාසියේ ඉහළ අහසට නැගි මේ කුඩා යානය ඉන්දියන් සාගරයෙන් වෙන් ව රට අභ්‍යන්තරයට ගමන් කළේය. නගරයෙන් ඈත්ව හුදෙකලාව පවතින නො දියුණු ඉන්දීය ගොවි ගම් ගණනාවක් මගේ කවුළුවෙන් මට පෙනේ. තමිල්නාඩු වෙරළින් මූදට වැටෙන ක්‍රිෂ්ණා නදිය ගලන්නේ ආන්ද්‍ර ප්‍රදේශ් හරහාය. මගේ කවුළුවෙන් මා දකින විශාල ගංගාව වනාහි ක්‍රිෂ්ණා නදිය විය යුතු යැයි මම අනුමාන කෙරුවෙමි. නල්ලමලේ සහ ඊරමලේ ආදී කඳු පන්ති තරණය කළ කල්හී හමුවන අතිවිශාල සානු ලක්ෂණයේ හයිද්‍රාබාද් නගරය සහිත ආන්ද්‍ර ප්‍රදේශය මට දැකගත හැකිවනු ඇත. මා ගමන් කරන උඩුගුවන වනාහී හාත්පසින් ම මහ පොළොව පමණක් පෙනෙන කාෂ්ට ගුවන් තලයකි.එහිදී මේ කුඩා යානය බොහෝ සෙලවුම්, පෙරළුම් ලද්දේ ය. එක් වායු රික්තයදී තත්පර තුනක පමණ කාලයක් ගුවන්යානය කඩා වැටීමකට ලක්විය. එවිට මා ඉදිරිපිට අසුනේ සිටි මැදිවිය කාන්තාව බිය වී කටින් හඬක් පිට කරමින් යාබද අසුනේ සිටි තම ස්වාමියාට තුරුලු විය. මට ද බිය නොදැනුණා නොවෙයි. එවන් අවස්ථාවල මා වහා ම බලන්නේ ගුවන් සේවක සේවිකාවක දෙස ය. මට ඉදිරියෙන් ඉඳගෙන පටි තද කරගෙන සිටි සුන්දර ගුවන් සේවිකාව මා දෙස බලා මිහිරි ලෙස සිනාපෑවාය. මා බිය විය යුතු නැති බව ඇගේ සිනාවේ ලියවී තිබුණි.අපි හයිද්‍රාබාද් ගුවන් තොටුපළින් බැස ගත්තෙමු. ඉතා කුඩා අභ්‍යන්තරික ගුවන් තොටුපළක් වන මෙය චෙන්නායි ජාත්‍යන්තර ගුවන් තොටුපළට වඩා නූතන හැඩයෙන් යුක්ත යැයි මට සිතේ. අප අපේ බඩු බාහිරාදිය එකතු කොටගෙන මඟී පර්යන්තයෙන් පිටතට එද්දී රාමෝජි සිනමා ගම්මානයට අයත් ටාරා හෝටලයේ වාහන දෙකක් එහි පෝටිකෝවේ අප එනතුරු බලා සිටියේ ය. අප ශ්‍රී ලාංකේය සිනමා කණ්ඩායම බව හඳුනාගත් ඔවුහු වහ වහා අපේ බඩුමුට්ටු තම ජීප් රථවලට පටවාගත්හ. එක් වාහනයක් මා සඳහා වෙන්කොට තිබේ. එය රාමෝජි සිනමා උද්‍යාන සම්ප්‍රදායේ එක් පිළිවෙතක් බව මම පසුව දැනගත්තෙමි. ඔවුන් Hero ලෙස හඳුන්වන ප්‍රධාන නළුවා සඳහා විශේෂ පහසුකම් සැපයේ. මගේ බඩුමුට්ටු පටවා මා ජීප් රථයේ පසුපස ආසනයට ගොඩවෙන තුරු පිළිවෙත් සහිත රියදුරු මහතා බලා සිටී. එහෙත් ඔවුන්ගේ පිළිවෙත් කඩ කළ මා පසු ආසනේට නිරෝෂන්ව නංවා මම ඉදිරි අසුනට නැංගෙමි.මා මේ චිත්‍රපට කණ්ඩායමේ ප්‍රධාන නළුවා බව සැබවි. එහෙත් මට ඊට වඩා වටින්නේ අවට පිරික්සමින් ඉදිරි අසුනේ ගමන් කිරීමයි. හයිද්‍රාබාද් ගුවන් තොටුපළේ සිට රාමෝජි සිනමා නගරය වෙත කිලෝ මීටර් 45ක දුරක් ඇත. ඒ මඟ වාහනය ගෙවා දමන්නේ අධිවේගී මාර්ගයෙකින් ය. එහෙත් මේ අධිවේගී මාර්ගය මුදල් ගෙවා ගමනාගමනය කෙරෙන අධිවේගී මාර්ගයක් නොවෙයි.ගමන ආරම්භ කළ සැණින් රියදුරු මහතාගේ දුරකථනයට ඇමතුමක් ආවේ ය. එයට පිළිතුරු දුන් ඔහු ඊළඟ මොහොතේ ටෙලිපෝනය මා වෙත දිගු කරයි. විශ්මයට පත් මා දුරකථනයට ‘හලෝ’ කීවෙමි. එය ද රාමෝජි පිළිවෙතකි. මට කතා කළේ රාමෝජි සිනමා නගරයේ ටාරා හෝටලයේ කළමනාකාරිත්වයයි. ඔහු මා සාදරයෙන් පිළිගැනීමට හෝටල් දොරකොඩ බලා සිටින්නේ යැයි හේ මට ආශිංසනය කළේ ය.මම මගේ හාත්පස පිරික්සා බැලුවෙමි. මා ගමන් කරන්නේ ඉතා කාෂ්ට වූ ශුෂ්ක කලාපයක බව මට පැහැදිලි විය. මුළු ආන්ද්‍ර ප්‍රදේශයේ ම ඇත්තේ ලොකු කුඩා ගල් පර්වත සහිත වියළි කටුසර පඳුරුවලින් ගහන වියළි භූගෝලීය ලක්ෂණය. මට මගේ රටේ හම්බන්තොට දිස්ත්‍රික්කය සිහියට එයි. මම මගේ මව් රටේ දක්ෂිණ අධිවේගී මාර්ගයේ රන්මිහිතැන්න සිනමා උද්‍යානය බලා ගමන් කරන්නේ යැයි මට සිතී ගිය වාර අනන්තය. එහෙත් මම පැයකට අඩු කාලයකින් රාමෝජි සිනමා නගරයේ ප්‍රධාන ද්වාරයෙන් ඇතුළු වුණෙමි.ලබන සතියේ - රාමෝජි මැරයන්ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203111</link>
    <topic>සිනා කතා</topic>
    <author/>
    <content>සිනා කතා“අනේ නෝනා මටත් ඕනෙ පුළුවන් තරම් ඉක්මනට අම්මයි තාත්තයි ඉන්න තැනට යන්ඩ. මට එකට රුපියල් දහයක් දෙන්ඩ.” සුඛෝපභෝගී රථයකින් පැමිණ එයින් බිමට බට ප්‍රතාපවත් මහලු කාන්තාව දෙස බැහැපත් බැල්මක් හෙළමින් කොලුවෙක් කීවේය.කොලුවා දෙස අනුකම්පාවෙන් බැලූ කාන්තාව තම අත්බෑගය හැර රුපියල් විස්සේ නෝට්ටුවක් ගෙන එය කොලුවා අත තබමින් මෙසේ කීවා ය.“අනේ අපොයි! අම්මයි තාත්තයි මළයි කියල උඹ මොකටද ළමයෝ ඒ මත්තෙම නැහෙන්නෙ? උඹ කොහෙ යන්ඩද ඔය හදන්නෙ, කනත්තට ද?”“කනත්තට නෙවෙයි නෝනා, පික්චර් හෝල් එකට අපෙ අම්මයි තාත්තයි ගියා පික්චර් එක බලන්ඩ” කියූ කොලුවා සිනමා ශාලාව පිහිටි දෙසට පියාඹන්නට විය.කරුණාදාස සේවයෙන් විශ්‍රාම යාමෙන් පසු බොහෝ විට කළේ අතුරු පාරක් අද්දර පිහිටි තම නිවෙසේ ඉස්තෝප්පුවේ හාන්සි පුටුවක දිගාවී පාර දෙස බලා සිටීමය.එසේ බලා සිටිද්දී සෑම දිනෙකම පාහේ උදෑසන තම නිවෙස පසුකර පාර දිගේ යන අයෙක් නිවෙස ඉදිරිපිට දී නැමී නිවෙස දෙස විපරමෙන් බලා යන බවක් ඔහු දුටුවේ ය. නන්නාඳුනන තැනැත්තාගේ මෙම දෛනික ක්‍රියා කලාපය දෙස කීප දිනක් බලා සිටි හෙතෙම දවසක් දා ඔහු තම නිවෙස ඉදිරිපිට නැවතී නැමී බලද්දී අත්පුඩියක් ගසා ඔහුට කතා කොට මෙසේ ඇසීය.“මම දැන් කීප දවසක්ම බලාගෙන හිටියා ඔහේ අපේ ගේ ළඟදී නැමිලා බලලා යනවා. මොකද ඒ?”“අනේ ආයිබෝවන්ඩ මම වරදක් කෙරුවාහෙම නෙවෙයි. මමයි මේ පාර කෙළවරේ තියෙන ෆැක්ටරියෙ ටයිම් කීපර්. ඔහේලගෙ ගෙදර බිත්තියෙ ඔරලෝසුවෙන් වෙලාව බලා ගෙන ගිහින් තමයි මම ෆැක්ටරියෙ නලාව පිඹින්නෙ” අමුත්තා පැහැදිලි කළේ ය.“හත්තිලව්වයි!” කී කරුණාදාස නළලේ අත ගසා ගත්තේ ය.“ඇයි උන්නැහේ, මොකද? අමුත්තා ඇසුවේ පුදුම වෙමිනි.“ඇයි ඕයි, ඔය ෆැක්ටේරියෙ නලාව පිඹින කොටනෙ මම මේ ඔරලෝසුවේ වෙලාව තියා ගන්නෙ” කරුණාදාස කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203112</link>
    <topic>වජිරාට 80 යි</topic>
    <author>සුනිල් මිහිඳුකුල</author>
    <content>වජිරාට 80 යිවජිරාට ආචාර්ය උපාධියක් දෙන්න බැරියැයිජ’පුර සරසවිය කියයිශ්‍රීලාංකේය මුද්‍රා නාට්‍ය කලාවේ ශ්‍රේෂ්ඨතමයා චිත්‍රසේනයන් ය. ඒ පිළිබඳ විවාදයක් තිබිය නොහැකිය. වජිරා පෙරේරා හෙවත් තනි නමකින් හඳුන්වතොත් වජිරා මේ මහා පුරුෂයාගේ පි‍්‍රයාදර බිරියයි. එපමණක් නොවේ, ඇය මෙරට පහළ වූ අග්‍රගණ්‍ය නර්තන ශිල්පිනිය ද වන්නීය. එසේම තම සැමියාගේ මං පෙත් අනුව යමින් මුද්‍රා නාට්‍ය කීපයක් ද නිෂ්පාදනය කර ඇත.නර්තන විෂයය කෙරෙහි චන්ද්‍රලේඛා ගේ අභිනිෂ්ක්‍රමණයෙන් පසුව ඊට පිළිපන් අති ශ්‍රේෂ්ඨතම කාන්තාව වජිරා බව ප්‍රවීණ නර්තනවේදී මහාචාර්ය මුදියන්සේ දිසානායක කියයි. (සිංහල නර්තන කලාව පිටුව 316) අද වනතුරුත් කිසිදු නිළියකට නිර්මාණ ක්ෂේත්‍රයෙහිලා ඇය අතික්‍රමණය කිරීමට හැකි වූ බවක් නොපෙනෙතැයි කියන ඔහු දේශීය නර්තන කලාව හා සම්බන්ධයෙන් ඇය තරම් සේවයක් කළ වෙනත් සිංහල ශිල්පිනියෙක් ඇතැයි ද කිව නොහැකි යැයි කියයි.වජිරා උපන්නේ 1932 මාර්තු මස 15 වැනි දින කළුතර දීය. ඒ අනුව මෙම 15 වැනිදා ඇය සිය 80 වැනි උපන් දිනය සමරයි. වජිරා හොරණ ශ්‍රීපාලියෙන් බිහිවුණු කලාකාරිණියකි. ඇගේ මුල්ම නර්තන ගුරුවරයා වූයේ අනංගලාල් අතුකෝරලය. ඇය ලපයා ගුරුන්නාන්සේ වෙතින් උඩරට නැටුම් හැදෑරුවාය.එහෙත් වජිරා වේදිකා නර්තන ක්ෂේත්‍රයට ප්‍රවිෂ්ට වූයේ චිත්‍රසේනයන් ගේ මුද්‍රා නාට්‍ය හරහාය. 1948 ජාතික නිදහස් උලෙළ නිමිත්තෙන් ඉදිරිපත් කෙරුණු ‘පැජන්ට් ඔෆ් ලංකා’ සංදර්ශනයේ දී ඇය සීබට් ඩයස් (චිත්‍රසේනයන්ගේ පියා) නිර්මාණය කළ ‘රාවණා හා සීතා” නාට්‍යාංගයේ රඟපෑවාය. එහි රාවණා වූයේ චිත්‍රසේනය. අයිරාංගනී සේරසිංහ සීතා වූවාය. වජිරා රඟපෑවේ මුව පොව්වාගේ චරිතයයි. ඇය චිත්‍රසේනගේ ‘විධුර’ මුද්‍රා නාටකයේ නාග කන්‍යාවක් ලෙස රඟපෑවාය.චිත්‍රසේනයන්ගේ මුද්‍රා නාට්‍ය සාමූහික ධී ශක්තිය (Collective Ginius) ප්‍රකට කරන්නා වූ නිර්මාණය. ඒවායෙහි ශ්‍රේෂ්ඨත්වයට චිත්‍රසේන මෙන්ම තවත් ප්‍රතිභාසම්පන්න කලාකරුවන්ගේ නිර්මාණ ශක්තිය ද හේතු භූත වී ඇත. විශේෂයෙන් ආචාර්ය පණ්ඩිත් අමරදේව (සංගීතය) සෝමබන්දු විද්‍යාපති (ඇඳුම් නිර්මාණ - වේදිකා සැරසිලි) මහගමසේකර (ගී රචනය) ගේ දායකත්වය එහිලා සුවිශේෂය. නර්තනය සම්බන්ධයෙන් ගත්විට චිත්‍රසේනයන්ට ඉතාම පෘථුල ආකාරයෙන් දායක වූයේ වජිරාවන්ය.චිත්‍රසේනයන්ගේ මුද්‍රා නාට්‍යවල වජිරා පෑ රංගන අතරින් ‘නල දමයන්ති’ (1950) හා ‘කරදිය’ (1966) වඩාත් සුවිශේෂ යැයි මම සිතමි. ‘නල දමයන්ති’ හි නල ලෙස විමල් නයනානන්ද ද, දමයන්ති ලෙස වජිරාගේ නැගණිය වන විපුලි ද රඟපෑහ. වජිරා රඟපෑවේ හංසයාගේ භූමිකාවයි. එහි ඇය ඉදිරිපත් කළ හංස රැඟුම ඉතාම විශිෂ්ට නර්තන රචනයක් බව විචාරකයන් සඳහන් කර ඇත. ‘කරදිය’ මුද්‍රා නාට්‍යයේ ඇය සිසී නමැති ධීවර කාන්තාවය. එහි සුවිශේෂත්වය වන්නේ වජිරා සම්මත ලාස්‍ය නැටුමින් ඔබ්බට ගොස් ප්‍රබල ස්ත්‍රී නර්තන පෞරුෂයක් විහිදුවාලීමය. ඇය එය කළේ ශරීර ස්වභාව, අභිනය හා රංගන හැඩතල යන අංගත්‍රයෙන් ම බව කිව යුතුය.තම කලාව නර්තනයටම පමණක් සීමා නොකළ වජිරා, මුද්‍රා නාට්‍ය කීපයක්ද නිර්මාණය කළාය. ‘කුමුදිනි’ ඇගේ මුල්ම නිර්මාණයයි. (1952) එය ආනන්ද සමරකෝන්ගේ ගීතයකට අනුව නිර්මාණය වූ රැඟුමකි. ‘හිම කුමරිය’ (1953), ‘සේපාලිකා’ (1955), ‘වනජා’ (1958), ‘රන්කිකිළි’ (1965), ‘නර්තාංජලි’ (1965), ‘ගිනි හොරා’ (1968), ‘නිල් යකා’ (1968), ‘නවාංජලි’ (1972), ‘නිරාශා’ (1972), ‘ශාදි’ (1972), ‘අණබෙරය’ (1976), ‘හපනා’ (1979), ‘බෙරහඬ’ (2000), ‘චණ්ඩාලිකා’ ඇය නිර්මාණය කළ කෘති කීපයකි. ඒවා කලාත්මක අගයෙන් ආඩ්‍ය නිර්මාණ වූ බවට අමුතුවෙන්ම කිව යුතු නැත.ළමා මුද්‍රා නාට්‍ය විෂයයෙහි වජිරා ඉටුකර ඇති මෙහෙවර උත්කෘෂ්ඨය. ඉහත නම් සඳහන් ඇතැම් නාට්‍ය ගැනෙන්නේ ළමා මුද්‍රා නාට්‍ය ගණයටය. ‘නර්තාංජලි’, ‘අණබෙරය’ නෘත්‍ය නාටකය. (DANCE DRAMA) චිත්‍රසේනයන් විසින් 1944 දී ගොඩනංවන ලද චිත්‍රසේන කලායතනය අනාගත පරපුර උදෙසා තවදුරටත් පවත්වාගෙන යෑමේ වගකීම දරන්නී වජිරාවන්ය.දේශීය මුද්‍රා නාට්‍ය කලාවක් - දේශීය නර්තන කලාවක් ප්‍රතිෂ්ඨාපනය කිරීමට මෙන්ම එය සම්භාවනීයත්වයෙන් යුතුව පවත්වාගෙන යෑමටත් වජිරා ස්වකීය ජීවිත කාලයේදී කළ කැපවීම – දැනටත් කරන්නා වූ කැපවීම අපේ අප්‍රමාණ බුහුමනට ලක්වුව මනාය.එහෙත් එකී බුහුමන – ශාස්ත්‍රාලීය මට්ටමෙන් වජිරාට අත්පත්කර දී ඇද්ද යන්න නම් ප්‍රශ්නයකි. වරක් ඇයට ගෞරව ආචාර්ය උපාධියක් පිරිනැමීම සඳහා ශ්‍රී ජයවර්ධනපුර විශ්වවිද්‍යාලයේ ශාස්ත්‍ර පීඨය යෝජනා කළ අවස්ථාවේ විශ්වවිද්‍යාල පාලකයන් කළේ එය ප්‍රතික්ෂේප කිරීමයි. ඊට හේතු වශයෙන් ඔවුන් දක්වා ඇති කරුණද බෙහෙවින් හාස්‍යජනකය. ඒනම්; ජ’පුර සරසවිය නර්තන ශිල්පයට සම්බන්ධයක් නැති බවයි.මෙහිදි වජිරාට කළ තවත් මදිපුංචිකමක් මා සිහියට එයි. මහාචාර්ය තිස්ස කාරියවසම් හා මහාචාර්ය මුදියන්සේ දිසානායක ‘ශ්‍රී ලාංකේය නව නර්තන කලාවේ පුරෝගාමියෝ’ යනුවෙන් ලියා ඇති ග්‍රන්ථයේ පද්මිණි දහනායක, සිරිමති රසාදරි වෙනුවෙන් පරිච්ඡේද වෙන්වී ඇතත් වජිරා වෙනුවෙන් පරිච්ඡේදයක් වෙන්කර නැත. වජිරා, ඉහත නම් සඳහන් දෙදෙනා තරම් වත් වටිනා නර්තන වේදිනියක් ලෙස ඔවුන් නොසලකන්නේ යන්න මෙහිදි ප්‍රශ්න කළ හැකිය.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203113</link>
    <topic>කතා කරන චරිතයක් වෙන්න මම කැමතියි</topic>
    <author>ගාමිණී සුසන්ත</author>
    <content>කතා කරන චරිතයක් වෙන්න මම කැමතියිබියංකා ෆොන්සේකාටෙලිනාට්‍ය කීපයකම රූපගත කිරීම්වලට සහභාගි වන නිසා මේ දිනවල ඔබ අවිවේකී ද?ඔව්. තරමක් අව්වේකයි. ස්වර්ණවාහිනියෙන් විකාශනය වන ‘ආදරියේ’ ටෙලිනාට්‍යයෙත්, සිරස නාලිකාවෙන් විකාශය වන ‘නිල් දිය රළ’ ටෙලිනාට්‍යයෙත් රූපගත කිරීම් වලට සහභාගි වෙනවා. ඒ වගේ ම තවමත් විකාශය වීම අරඹා නැති ටෙලිනාට්‍ය දෙකක රූපගත කිරීම්වලටත් විටින් විට සහභාගි වෙනවා. ඊට අමතරව ස්වර්ණවාහිනියේ ට්ධධඤ චටබඥපදධධද ඉපඪ තචදඬච වැඩසටහනේ නිවේදිකාවක් ලෙසත් වැඩ කරනවා. මේ වැඩකටයුතු නිසා මේ දිනවල ටිකක් විතර අවිවේකයි.රඟපාන්න පුංචි කාලෙ ඉඳලම ආශාවක් තිබුණ ද?මගෙ ගම කළුබෝවිල. පාසල් ගියේ නුගේගොඩ අනුලා විද්‍යාලයට. පුංචිම කාලේ පාසලේ නාට්‍යවලට මම රඟපාන්න ඉදිරිපත් වෙනවා. නමුත් පසු කාලීනව මම වැඩියෙන් යොමු වුණේ අධ්‍යාපනයට සහ ක්‍රීඩාවට. පුංචි කාලේ නිළියක්වීමට බලාපොරොත්තුවක් තිබුණේම නැහැ. උසස් පෙළට කළේ වාණිජ විෂයයන්. උසස් පෙළ කරන කාලෙම මම මෝස්තර නිරූපණයට යොමු වුණා. ඒ 2002 විතර. ඉන් පසුවයි මම රංගනයට පිවිසුණේ.එතකොට ඔබ මුලින්ම රූපවාහිනි කැමරාවකට මුහුණදුන්නේ...?මෝස්තර නිරූපණයට පිවිසියත් ටෙලිනාට්‍යවල රඟපාන්න බලාපොරොත්තුවක් තිබුණේ නැහැ. 2007 අවුරුද්දේ ගීතා වනසිංහ මහත්මියගේ ආරාධනයෙන් ප්‍රසන්න වනසිංහ මහතාගේ “අයි ලව් ජෙනී” ටෙලිනාට්‍යයට සම්බන්ධ වුණා. එහි මගේ මුල්ම රංගනය ඉදිරිපත් කරන්න තිබුණේ රංගනයේ දැවැන්තයකු වන ටෝනි රණසිංහ මහතා සමඟ. ඒක මගෙ වාසනාවක්. එතැනින් තමයි මගේ රංගන ජීවිතය ඇරඹුණේ. ඉන්පසුව කිඳුරංගනා, හිතට වහල්වීමි, රෝස කටු, වැස්ස නුඹ වගේ, වන්දනා, බාගෙට නෑයෝ වැනි ටෙලිනාට්‍යවලට සම්බන්ධ වුණා.“ආදරියේ” ටෙලිනාට්‍යයේ ඔබ ඉදිරිපත් කරන චරිතය ගැන සඳහන් කරමු...තිශූල දීප තඹවිට ගේ ‘ආදරියේ’ ටෙලිනාට්‍යයේ මම රඟපාන්නේ දරුවෙකු සමඟ අසරණ වුණු කාන්තාවක් වන රශ්මිගේ චරිතය. රශ්මි විවිධ හැලහැප්පීම්වලට මුහුණ දෙන කාන්තාවක්. මම ඉතාම ආශාවෙන් කරන රංගනයක් ඒක.“නිල් දිය රළ” ටෙලිනාට්‍යයේ රංගනයට ඔබට ලැබෙන ප්‍රතිචාර කොහොමද?මේ ටෙලිනාට්‍යයේ මම රඟපාන්නේ නිලූ කියන චරිතය. ඒක විනෝදකාමී දඟකාර චරිතයක්. හැසිරීම පිරිමි ළමයකු ගේ වගේ. ඒ චරිතයට හරිම පුදුම විදිහට මට ප්‍රතිචාර ලැබෙනවා. මේ ළඟදී දවසක අම්මා කෙනෙක් මඟදි හමුවෙලා “දුවේ ඔයා ඒ චරිතය හොඳට කරනවා” කියල කිව්ව.බියංකා ෆොන්සේකා “නිල් දිය රළ” ටෙලිනාට්‍යයේ නිලූ වගේ ද?අපෝ නැහැ. මම ගොඩක් තැන්පත් කෙනෙක්. මම කතා කරන්නෙත් අඩුවෙන්. මගෙ ළඟින්ම ඉන්න අය ඒක දන්නවා. නමුත් නිලූ ගේ චරිතයට අවශ්‍ය විදිහට මම රඟපෑවා. මම ගොඩක් ආශාවෙන් ඒ චරිතය කරනවා.ඔබ සම්බන්ධවෙලා ඉන්න වෙනත් ක්ෂේත්‍ර මොනවාද?නිවේදිකාවක් ලෙසත් මම කටයුතු කරනවා. නිළියක්ව සිටි මට නිවේදිකාවක් වෙන්න අවස්ථාව ලැබුණේ ස්වර්ණවාහිනී ආයතනයේ බුද්ධික කුලසේකර මහතා නිසා. ට්ධධඤ චටබඥපදධධද ඉපඪ තචදඬච වැඩසටහනට මාව තෝරා ගත්තේ ඔහු. මම හිතන්නේ ර¼ඟපානවාට වඩා නිවේදන කටයුතු කිරීම ඉතාම අසීරු දෙයක් කියලයි.ඔබ වැඩියෙන් ම කැමැති රඟපෑමට ද නිවේදන කටයුතු වලට ද?වඩාත් ම කැමැති රඟපාන්න.රඟපෑමට හැදෑරීමක් අවශ්‍යයි කියලා ඔබ හිතන්නේ නැති ද?ක්ෂේත්‍රයේ ඉන්න ගොඩක් දෙනෙක් රංගනයේ පිළිබඳව හදාරල රංගනයට ආව අය නෙවෙයි. මමත් එහෙමයි. රඟපාන දේ තුළින් මම හැමදාම යමක් ඉගෙන ගන්නවා.... ඒ වගේ ම ප්‍රවීණ ශිල්පීන්ගෙන් අධ්‍යක්ෂකවරුන්ගෙන් රංගනය ගැන මම බොහෝ දේවල් ඉගෙන ගන්නවා. හැබැයි මම විශ්වාස කරන එක දෙයක් තියෙනවා. ඒ තමයි ඕනෑම දෙයක් සාර්ථකව කිරීමට නම් ඒ පිළිබඳව හැදෑරීමක් කළ යුතු බව. ඉදිරියේදී මම රංගනය ගැන හදාරන්න යොමු වෙනවා.සිනමාවට ඔබ තවම දායක වී නැතිද?එක් සිනමා නිර්මාණයකට මම සම්බන්ධ වෙලා තියෙනවා. එහි රූපගත කිරීම් අප්‍රේල් මාසයේ ආරම්භ වෙනවා.ඔබේ පවුලේ තොරතුරු?මගේ අම්මා මේ වනවිට නෑ. තාත්තයි අක්කල දෙන්නයි තමයි මට ඉන්නේ. මම රඟපානවාට මුලදී ඒ අයගේ වැඩි කැමැත්තක් තිබුණේ නැහැ. නමුත් දැන් ඒ අය මට උපරිම සහයෝගය ලබා දෙනවා.ඔබ පෙම්වතියක් ද?නෑ... තවම නෑ...ඔබ ඔබේ පෙම්වතාගෙන් බලාපොරොත්තු වන්නේ මොනවගේ දේවල් ද?මූලිකම දේ තමයි හොඳ ගති ගුණ තිබීම. අනෙක මට අවංකවම ආදරය කිරීම. ඒ වගේ ම ගැහැනියක් විදිහට මම ඔහුගෙන් ආරක්ෂාව බලාපොරොත්තු වෙනවා.ඔබ ප්‍රවීණයන්ට ගරු කරන කෙනෙක් ද?අනිවාර්යයෙන් ම... මේ ක්ෂේත්‍රයට මම තවම නවකයෙක් කියලයි මම හිතන්නේ. ක්ෂේත්‍රයේ මේ වනවිට ඉන්න ප්‍රවීණයින් එතැනට ඇවිත් තියෙන්නේ විශාල කැපකිරීම කරල; බොහෝ කාලයක් ගත කරලා. ඒ නිසා අප ඔවුන්ට සැම විටම ගරු කළ යුතුයි. එහෙම නැතුව ප්‍රවීණයින් පැත්තකට දාලා අපි තමයි නිළියො කියල හිතුවොත් අපට පැවැත්මක් නැහැ. හැබැයි ඒ ගෞරවය හදවතින්ම ආයුතු දෙයක්.ඔබේ අනාගත බලාපොරොත්තු පිළිබඳවත් සඳහන් කරමු....මගෙ ලොකුම බලාපොරොත්තුව දක්ෂ රංගන ශිල්පිනියක් ලෙස ඉදිරියට ඒමයි. හොඳ චරිත රඟපාමින් ප්‍රේක්ෂකයින්ට ළං වීමයි. කතා කරන චරිතයක් වෙන්න මම කැමැතියි. මගේ පළමු බලාපොරොත්තුව එතැන ට යන්න. තවත් බලාපොරොත්තු ඉන්පස්සෙ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203114</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නඉඹුල්ගස්දෙණියේ ශිලානි කොග්ගලප්‍රශ්නය - හින්දි චිත්‍රපට කීපයකට තබ්ලා වාදනයෙන් එක්වූයේ ටී. ෂෙල්ටන් පෙරේරා ද? ෂෙල්ටන් පේ‍්‍රමරත්න ද?පිළිතුර - ෂෙල්ටන් පෙරේරාමහකණුමුල්ලේ ජෙහාන් පෙරේරාප්‍රශ්නය - මහාචාර්ය සනත් නන්දසිරි, වික්ටර් රත්නායක හා මිල්ටන් මල්ලවආරච්චි අතරින් මියුරුතම කටහඬක් හිමි ගායකයා කවුද?පිළිතුර - මං පිළිගන්නා විදියට මිල්ටන්ට තමයි වඩාත්ම මියුරු කටහඬ තිබුණේ. ‘මධුමල ලෙස’, ‘එදා රෑ ගුවන් තොටුපළේ දී මා’, ‘මේ මැයි ගහ යට’, ‘සිතුම් පැතුම් පොදි ආදරේ’, ‘ගමනේ ගිම් නිවූ එදා’ වැනි ගීත ආයේ අහලා බලන්න.හෝමාගම උතුරු පිටිපන විරාජ් කන්නන්ගරප්‍රශ්නය - ටී. ඇම්. ජයරත්න ගයන ‘රුවට රුවේ සකුරා ඉවුරේ’ ගීතය ලීවේ කවුද?පිළිතුර - උපාලි ධනවලවිතානමෝදර එම්. ආර්. සී. ඩයස්ප්‍රශ්නය - අපේ ගෙවල් ළඟ හෝටලයකට හොඳ කොත්තු බාස් කෙනෙක් හොයනවා?පිළිතුර - වැඩ නැති සංගීත කණ්ඩායමක ඩ්‍රම්ස් වාදකයකුට කියන්න.කන්දෙගෙදර කිත්සිරි ගුණසේනප්‍රශ්නය - ඔබ කැමැතිම සිනමා විචාරකයා කවුද?පිළිතුර - කීප දෙනෙක් ඉන්නවා. ජයවිලාල් විලේගොඩ, රෙජි සිරිවර්ධන, රෙජි රණසිංහ, පියල් සෝමරත්න, සිරිල් බී. පෙරේරා, ලෙස්ලි බොතේජු හා ගුණසිරි සිල්වා.මීතොටමුල්ලේ අසේල කිරිවත්තුඩුවප්‍රශ්නය - පරිගණකය මඟින් හඳහන්, පොරොන්දම් බැලීම ගැන ඔබේ අදහස මොකද්ද?පිළිතුර - ඒක හරියට ජෙට් යානයක් බිම දිගේ ඇදගෙන යෑමක් වගේ ක්‍රියාවක්.පොල්ගස්ඕවිට නාලිකා දාබරේප්‍රශ්නය - සිනමා නිළි සුවිනීතා වීරසිංහ ගේ ලිපිනය සොයා දෙන්න?පිළිතුර - 439/ඊ, විහාර මාවත, දෙවැනි පටුමඟ, කොතලාවල, කඩුවෙල.නිවිතිගල කසුන් ලක්පි‍්‍රය ද සිල්වාප්‍රශ්නය - ‘ගම්පෙරළිය’ නවකතාව ඇසුරෙන් ගුවන්විදුලි නාට්‍යයක් නිර්මාණය වුණා ද?පිළිතුර - ඔව්. කලකට ඉහත එය ප්‍රචාරය වුණා. එය ගුවන්විදුලියට සකස් කළේ පී. දේවසිරි පෙරේරා.මීතොටමුල්ලේ අයන්ති කුමාරප්පෙරුමප්‍රශ්නය - ඔබේ ජීවිතයේ ඔබ ඇසූ පේ‍්‍රමණීයම කටහඬ කුමක් ද?පිළිතුර - සුජාතා අත්තනායකගේ කටහඬ.හබරාදූවේ ගාමා ගාමිණි සුබසිංහප්‍රශ්නය - ‘මුවන් පැලැස්ස’ නාට්‍යය මුලින්ම ගුවන්විදුලියෙන් ප්‍රචාරය වූයේ කුමන වසරේ දී ද?පිළිතුර - 1964 මාර්තු 12 වැනිදා සිට.බෙලිගල මනහර මහින්ද වෑකඩප්‍රශ්නය - ඔබේ ලෝකයේ වීරයා කවුද?පිළිතුර - ගාමිණි ෆොන්සේකා. මම හිතන විදියට ගාමිණි ලෝකයේ බිහිවූ ශ්‍රේෂ්ටතම නළුවන්ගෙන් කෙනෙක්. මම මාලන් බ්‍රැන්ඩෝ, ඇන්තනි ක්වින්, සර් ඇලෙක් ගීනස් වැනි නළුවන්ගේ රඟපෑම් දැක තිබෙනවා. ගාමිණිත් ඔවුන් අතරට එක්වන ශ්‍රේෂ්ඨ නළුවෙක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203115</link>
    <topic>යාත්‍රා</topic>
    <author>තුෂාරි වික්‍රමසිංහ</author>
    <content>යාත්‍රාසමනල දෙනෙතික් කළා ද ඔහු ඉඟිඑපා බලන්නට පුංචි නඟේ... වැනි අසූව දශකයේ දී ගීත ලෝලීන්ගේ සිත් ගත් ගී රැසක් ගැයූ ගායකයෙක් වන ක්ලැරන්ස් රුද්‍රිගු දැනට වසර කිහිපයක සිටම පදිංචිව සිටින්නේ ඉතාලියෙයි.ඉතාලියෙහි වෙනත් වෘත්තියක නිරත වුව ද ඔහු පෙම්බැඳි ගීත ගායනා කලාව අදටත් ඔහුගෙන් දුරස්ව නැත.ඔහු ලංකාවට පැමිණ නැවත තමාගේ සුපුරුදු කලා කටයුතු ඇරැඹීමට සූදානමින් පසුවෙන බව අපිට දැනගන්නට ලැබුණා. ඔහු ඉතාලියේ සිටම දුරකථනයෙන් මේ ගැන කියන්නට අපි සමඟ කතාබහ කළා.”දැන් සංගීත ක්‍ෂේත්‍රය එදාට වඩා වෙනස් වෙලා. තාක්ෂණය වගේම ශිල්පීන් ද අලුත් වෙලා. මම බලාපොරොත්තු වෙනවා ලංකාවට ඇවිල්ලා නැවතත් මගේ කලා කටයුතු කරගෙන යන්න.විශේෂයෙන් දේශීය මෙන්ම විදේශීය සංගීත ප්‍රසංග සම්බන්ධීකරණ කටයුතුත් මගේ ගායන දිවියේ කටයුතුත් මාර්තු මාසයේ සිට නැවත අරඹනවා.කරුණාකර දැනුම් දෙන්න...රොබ්සන්ගෙන් ඉල්ලීමක්ජෝජ් රොබ්සන් ද සිල්වා කියූ සැණින් අපේ මතකයට නැඟෙන්නේ ග්‍රන්ථ රැසක් ලියූ ලේඛකයෙක් වගේම ගී පද රචකයෙක්, මාධ්‍යවේදියෙක් යන ඔහු නියැලි විවිධ භූමිකායි. ඔහු ලියූ ‘සිත්ගත් ගී 1000’, ‘සිත්ගත් ගී 2000’, ‘සිත්ගත් ගී චිත්‍රපට ගී 500’ වැනි කෘති රසික ප්‍රසාදයට ලක්වූවා.මේ දිනවල ජෝජ් රොබ්සන් නවතම ගී පද රචනා ඇතුළත් කෘති කිහිපයක් සම්පාදනය කිරීමට සූදානම් වන බව අපට දැනගන්නට ලැබුණා. මේ පිළිබඳව ඔහු සමඟ අපි කතාබහ කළා.”ඇත්තටම ගීත රසික පාඨකයින්ගේ රුචි අරුචිකම් අනුව ගීත පොත් සම්පාදනය කළත් වර්තමානයේ ඇතැම් ගී පද රචකයින් සිය ගීත පදමාලා පළකරනවාට අකැමැතියි. සමහර ගී පද රචකයින් සිය ගීත පදමාලා පළකළ විට වන්දි ඉල්ලා නඩු පැවරීමට පවා පෙලඹී සිටිනවා.එනිසා මගේ ග්‍රන්ථයකට ගීපද රචනා ඇතුළත් කිරීමට අකැමැති සහෘද ගීත රචකයන් ඉන්නවා නම් ඒ බැව් මා වෙත දන්වන්න කියා මම ඉල්ලා සිටිනවා.” රොබ්සන්ගේ ලිපිනය- ‘රසාංජලී’, තැ.පෙ.02, දන්කොටුව. විද්යුත් තැපෑල rasanjalee1976@yahoo.com.සාරි මන්දීර් වෙතින්...හිමාලිටමංගල තෑග්ගක්පසුගිය දා විවාහ දිවියට ඇතුළත් වුණු කලා ශිල්පිනී හිමාලි සයුරංගි පිළිබඳව ‘යාත්‍රා’ තීරය හරහා පුංචි සටහනක් තැබුවා ඔබට මතක ඇති.ඇත්තටම එදින හිමාලි මනාලියක ලෙස හැඩවැඩ වුණේ වැල්ලවත්ත සාරි මන්දිර් වෙතින් ඇයට ලැබුණු අගනා මංගල සාරියෙන්. මේ මංගල සාරිය ඇයට තිළිණ කළේ සාරි මන්දීර් අධිපති ‘මාතා’ චිත්‍රපටයේ සම නිෂ්පාදක සනත් රණවීරයන්.ඔහු සුරතින් මේ ආකාරයට මංගල ත්‍යාග ලැබූ ජනප්‍රිය කලාකාරිනියන් වගේම රටේ නම බැබැළවූ තරු රැසක් සිටිනවා.කලාකරුවන් උදෙසා ඔහු සිදු කරන මේ සද්කාර්යය පිළිබඳව සනත් රණවීර සමඟ අපි කතාබහ කර බැලුවා. “ඇත්තටම ප්‍රතිපත්තියක් හැටියට කලාකාරිනියක් හෝ ලංකාවේ අභිමානයට ගෞරවයක් ගෙනදුන් කෙනෙක් වෙනුවෙන් ව්‍යාපාරිකයෙක් හැටියට මගෙන් විය යුතු යුතුකම තමයි මේ විදිහට මම ඉටුකරන්නේ.අපි ඒ අයට ඔවුන්ගේ රසිකයන් හැටියට මොන තරම් ආදරය කරනවාද? අපි ඔවුන් ගේ නිර්මාණ මොනතරම් රසවිඳිනවාද? මේ වනවිට වසර ගණනාවක සිටම මේ රටට කීර්තිය ගෙන ආ බොහෝ දෙනකුට වගකිව යුතු ආයතනයක් ලෙසත් ඒ වගේම මංගල සාරි වෙළෙඳාමේ පුරෝගාමීන් හැටියටත් පෙරමුණ ගෙන සිටින අපි මේ විදිහට මංගල සාරිය සුවිශේෂී ත්‍යාගයක් ලෙස ලබාදීම සිදුකරනවා. එයින් මමත් මගේ ආයතනයත් විශාල සතුටක් ලබනවා.‘වස්සානේ සෙනෙහසින්’උමයංගනා සිනමාවටඋමයංගනා වික්‍රමසිංහ, පුංචි තිරයේ ජනප්‍රිය රංගන ශිල්පිනියක්. උමයංගනා වැඩි වශයෙන්ම ප්‍රේක්ෂක ජනාදරයට ලක්වී ප්‍රේක්ෂකයන්ගෙන් නොමඳ ප්‍රතිචාර ලැබුවේ පුංචි තිරය හරහා කිව්වොත් එය නිවැරදියි. ඒත් මේ සටහන තබන්නේ ඇය සිනමාවටත් මේ වනවිට දක්ෂ ලෙස සිය රංගන දායකත්වය ලබා දෙන බව ඔබට කියන්නටයි. උමයංගනා ගේ කුලුඳුල් සිනමා රංගනය තව නොබෝ දිනකින් ඔබට දැකගන්නට ලැබේවි. ඒ ‘වස්සානේ සෙනෙහස’ චිත්‍රපටය හරහායි. මේ ගැන උමයංගනා අපිත් සමඟ කතාබහ කළා.”මෙය මගේ කු,ලුඳුල් චිත්‍රපට රංගනය. මෙහි ප්‍රධාන චරිතයක් තමයි මම නිරූපණය කරන්නේ.’නිර්මලා’ කියන චරිතය හරහා මේ සමාජයේ අදටත් වලංගු වන කාන්තාවකට මුහුණ පාන්නට සිදුවන සිදුවීම් පෙළක් මේ ඔස්සේ මම නිරූපණය කරනවා.මෙහි අධ්‍යක්ෂණය ප්‍රකට සිනමා සංස්කාරක වරයෙකු වන ඩෙන්සිල් ජයවීරයන්ගෙන්. ඔහුගේත් කුලුඳුල් සිනමා අධ්‍යක්ෂණය ලංකාවේ සුළු වශයෙන් සිනමා නිර්මාණ බිහිවෙන යුගයක් තිබුණා. නමුත් අද වනවිට වැඩි වශයෙන් සිනමා නිර්මාණ බිහිවෙනවා.එවන් යුගයක මේ ආකාරයට නළු නිළියන් වශයෙන් අද අපට රංගන අවස්ථා වැඩිවෙලා තිබෙනවා. ඇත්තටම ඉතාම සතුටින් මම දායක වුණු සිනමාපටයක් මෙය. පවුලේ හැමෝටම එක්ව රසවිඳින්න පුළුවන් වගේම මගේ රඟපෑම් මගේ රසික ජනතාවට අලුත් අත්දැකීමක් එක්කර දෙමින් සාර්ථකව මේ චිත්‍රපටය තිරගතවේවි කියා මම සිතනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203116</link>
    <topic>ප්‍රේමයේ පැහැයෙන් ගීතය වර්ණවත් කළ  මිල්ටන්</topic>
    <author>ජෝජ් රොබ්සන් ද සිල්වා</author>
    <content>ප්‍රේමයේ පැහැයෙන් ගීතය වර්ණවත් කළ  මිල්ටන්ඊයේ (10) ට යෙදුණු මිල්ටන් මල්ලවආරච්චි අනුස්මරණය නිමිත්තෙනිසෑම යුගයකම ආදරවන්තයින්ගේ සිත් සිය මධුර හඬින් ස්පර්ශ කරමින් සිංහල සංගීත ක්ෂේත්‍රයට රසබර ගීතාවලියක් එක් කළ ගායන ශිල්පී මිල්ටන් මල්ලවආරච්චි අපෙන් සමුගෙන ඊයේට වසර 14 ක් විය.ප්‍රේමයේ පැහැයෙන් ගීතය වර්ණවත් කළ මිල්ටන්ගේ සෞන්දර්ය චාරිකාවේ විවිධ ඉසව්වලදී ඔහු සමඟ කටයුතු කළ සහෘදයින් කිහිප දෙනෙකුගේ මතක සැමරුම් මෙවර “රසඳුන” ට එක් කරමු.  දෙනෝ දාහක් ගැවසෙන සරසවියේපාළුව තනිකම දැනෙනව නම්කුටියේ කවුළුව විවර කරනු මැනසුළඟක් වී ඔබ වෙත එන්නම්...!  (පද – විජය රාමනායක)ගීතලෝලී සිත්ගත් ගීතයක් වන මිල්ටන් ගැයූ “දෙනෝ දාහක් ගැවසෙන සරසවියේ” ගීතයේ පද රචකයා වූවේ මිල්ටන්ගේ ප්‍රථම ගීත කැසට් පටයේ නිෂ්පාදකවරයාම ය. අප රටේ නිෂ්පාදනය වූ ප්‍රථම ගීත කැසට් පටය ’Milton Any Time Any Where’ මිල්ටන් මල්ලවආරච්චි ගී ගැයූ ප්‍රථම කැසට් පටයද වූ අතර එය නිෂ්පාදනය කළේ ජනපි‍්‍රය චිත්‍රපට සහ ගී පට, තැටි නිෂ්පාදකවරයෙකු වන විජය රාමනායක ය. මිල්ටන් පිළිබඳ මතක අවදි කරන්නට මුලින්ම අප සමඟ එක් වූයේ විජය ය.මිල්ටන් ගේ ගුණ සුවඳහැමදාමත් අපිට දැනෙනවා- විජය රාමනායකමිල්ටන් මල්ලවආරච්චි වාසනාවන්ත ගායකයෙක්. මම මුල්ම ගීත කැසට් පටය කරන්න අදහස් කළේ වික්ටර් රත්නායක සමඟයි. එදා ඒ තීරණේ ගත් දවසේ මම, මගේ හිතවත් ගායක වර්නන් පෙරේරා සමඟ වික්ටර් මුණගැසෙන්න ගියත් ඔහු මුණ නොගැසුණු නිසා මිල්ටන්ව හමු වී අපේ අදහස කිව්වාම ඔහු පළමුවෙන්ම අකැමැති වුණා.මොකද කැසට් පටයක් කියද්දී ඒ වෙලාවේ වෙනස් අමුතු දෙයක් නිසා මිල්ටන් අකැමැති වීම සාධාරණයි. ඒත් පසුව හොඳ වැඩක් කරන්න කැමැත්තක් තිබුණු ව්‍යාපාරිකයෙකු වශයෙන් මා සමඟ මිල්ටන් එකඟ වුණු නිසා ලංකාවේ පළමු ගීත කැසට් පටිය ලෙස ’Milton Any Time Any Where’ කැසට් පටයට ගී ගයන්න මිල්ටන් වාසනාවන්ත වුණා.මිල්ටන් ප්‍රතිභාපූර්ණ ගායන ශිල්පියෙක් වගේම ගුණ යහපත් මනුස්සයෙක්. මිල්ටන්ගේ ගීත මෙන්ම ඔහුගේ ගුණ සුවඳත් හැමදාමත් අපේ සිත් තුළ රැඳේවි.”මිල්ටන් මිය ගියත් ගායකයෙකු වශයෙන් ජීවත් වෙනවා, ඔහු ගැයූ ගීත තුළින්. ඒත් සමහරු මිල්ටන්ගේ ගීත මංකොල්ල කමින් ඔහු මරා දමන්න වෑයම් කරනවා.වර්තමානයේදී සිදුවන මෙම ගීත මංකොල්ලය බරපතළ අපරාධයක් බව වගකිව යුත්තන්ට සිහි ගන්වන්න මම මෙය අවස්ථාව කර ගන්නවා.”මිල්ටන්ගේ මිතුරු ගායන ශිල්පී වර්නන් පෙරේරා පද රචනය කළ “මඟ තොටහිඳ නැත” “රෝස මල් කොපුල් තලේ” – “දෑසේ නිල් උපුල් දෑසේ” සහ “දෑසේ මවා ආදරේ” ඇතුළු ගීත කිහිපයක්ම මිල්ටන් ගැයූ මියුරු ගීතාවලියේ ඇත. වර්නන් මිල්ටන්ගේ මතක “රසඳුන” ට එකතු කළේ මෙසේ ය.පොල් ගහ වගේ හිටගෙන සින්දු කියපු එක මිල්ටන්ගේ ස්ටයිල් එක- වර්නන් පෙරේරා”මිල්ටන් අපි තරුණ කාලේ පිටකෝට්ටේ සිටිද්දී බොඩි බිල්ඩර් කරපු කාලේ ඉඳලම මම ඔහු ඇසුරු කළා. ඒ කාලේ ජනපි‍්‍රය සංගීත කණ්ඩායමක් වූ ‘ලා සිලොනියන්ස්’ කණ්ඩායමේ නොයෙල් බී. රණසිංහ හඳුනා ගැනීමෙන් පසු මිල්ටන් ඔවුන් සමඟ PHILIPS J.V.P.C. - 1002 තැටියට ගීත ගායනා කළා. එම තැටියේ මිල්ටන්ගේ හඬ ප්‍රමුඛ වූ ගීත දෙකක් තමා ‘තරුණ ජීවිතේ අපේ’ සහ ‘දහ දුක විඳලා දරු හදලා’ ගීත දෙක. ඒ කාලේ හුඟාක් ජනපි‍්‍රය වුණා ඒ ගීත දෙක. මිල්ටන්ට මුල ඉඳලම තමන්ගේ ගායන හැකියාව ගැන විශ්වාසයක් තිබුණා.මගේ දැනුමේ හැටියට ලංකාවේ පළමු කැසට් පටිය වගේම අවසාන ග්‍රැමෆෝන් තැටිය මිල්ටන්ගේ මුල්ම ගීත ඇතුළත් වූ ග්‍රැමෆෝන් තැටියයි. මට තාම මතකයි, මමයි විජය රාමනායකයි පළමු කැසට් පටයට මිල්ටන්ට ආරාධනා කරන්න යද්දී ඔහු උන්නේ සංගීතඥ හෙක්ටර් සොයිසා එක්ක ‘සිනහව අතරින් කඳුළක් උපන්නා’ ගීතය පුහුණු වෙමිනුයි. අමුතු දෙයක් හින්දා මුලින් අකැමැති වුණත් ටික වේලාවකට පසු මිල්ටන් කැසට් පටයට ගී ගයන්න කැමැති වුණා.””මම පැහැදිලිවම දැනගෙන උන්නු මිල්ටන්ගේ ගුණාංගයක් තිබුණා. ඒ තමයි ඔහු කාටවත්ම ඊර්ෂ්‍යා කළේ නැහැ. ඊර්ෂ්‍යා කරන සිත් ඇති පුද්ගලයින්ව ඇසුරු කරන්නත් මිල්ටන් කැමැති වුණේ නැහැ. මුල් කාලයේ ඉඳලම තමන්ගේ කටහඬ, ගායනය ගැන මිල්ටන්ට හොඳ විශ්වාසයක් තිබුණා. මිල්ටන්ගේ කටහඬ ඔහුටම පමණක් ආවේණික වූ හඬක්. හැඟුම්බර ඒ කටහඬ වගේ කටහඬක් වෙන කාටවත් නැහැ.වේදිකාවේ ගීත ගයද්දී කිසිදාක වෙනස් නොකළ විලාසයක් තිබුණා. එක දවසක් ක්ලැරන්ස් විජේවර්ධන ඒ ගැන මිල්ටන්ට ‘පොල් ගහ වගේ ස්ටේජ් එකේ සින්දු කියන්න එපා’ කියා කිව්වම මිල්ටන් කිව්වේ ‘ඒ මගේ ස්ටයිල් එක’ කියලයි. කලින් කලට වෙනස් වන ගතිගුණ මිල්ටන්ට තිබුණේ නැහැ. මිතුරෙකු වශයෙන් දැන හඳුනා ගත් දා සිට මියයන තුරුම මිල්ටන් මට වගේම අපේ හිතවතුන් හැමෝටම හොඳ මිතුරෙකු වුණා.”සිංහල චිත්‍රපට ගීතාවලියේ කිසිදා නොමියෙන ගී අතරට එක් වී ඇති යුග ගීත අතර “සඳ තනිවෙලා අහසේ” – “කලක් ඇවෑමෙන් පෙරුම් පුරා” සහ මියුරු පෙම් මදිරාවේ” වැනි ගීත මිල්ටන් ගැයුවේ ”ඇන්ජලින් ගුණතිලක සමඟින් ය. මේ ඇන්ජලින් මිල්ටන් පිළිබඳ සැමරුමට එක් වූ අයුරුයි.මා පිළිබඳ ගෞරවනීය බියක්මිල්ටන්ට තිබුණා- ඇන්ජලින් ගුණතිලක”මිල්ටන් හොඳ ගායකයෙක්. කාටවත් නැති ශෛලියේ කටහඬක් මිල්ටන්ට තිබුණා. ඒ කටහඬට මිස පුද්ගලයාට නෙමේ රසික රසිකාවියන් ආකර්ෂණය වුණේ. ඒ වගේම මිල්ටන් හරිම නිහතමානියි. දුර්වලකමක් දුටුවාම මම අවවාද කරන නිසා මා කෙරේ ගෞරවනීය බියක් මිල්ටන්ගේ සිතේ තිබුණා. ඒ නිසා අප හමුවූ අවස්ථාවලදී මිල්ටන් නිතරම ‘මං හරිම බයයි ඔයාට.මගේ අක්කා කෙනෙක් වුණා නම් මං ඉවරයි’ කියා කියන්න පුරුදු වෙලා උන්නා. තවත් දවසක් මිල්ටන් අපිත්තෙක්ක ගාලු මුහුදු වෙරළේ ඉන්න කොට පොල් ලෙලි සුවඳක් ආවා. මං ඒ සුවඳට ආසයි.ඒ බව දැනගත්ත දවසේ ඉඳලා වෙනත් අවස්ථා වලදී හමු වුණාමත් ‘ඇන්ජි අක්කා ආසම සුවඳ තමයි ඔය එන්නේ’ කියලා මට විහිළු කරන පුරුද්දකුත් මිල්ටන්ට තිබුණා.””මෙවර මිල්ටන් වෙනුවෙන් උපහාර වැඩ සටහනකට මට එක්තරා ආයතනයක් කතා කළා. මං එය ප්‍රතික්ෂේප කළා. හේතුව නවකයින් යොදා අපි පණ පිටින් සිටිද්දී අපේ ගීත ගයනවාට මං විරුද්ධයි.හදවතට දැනෙන්න ගී ගැයූ ගායකයෙක්- සෝමපාල රත්නායකමිල්ටන් ගැයූ ජනපි‍්‍රය ගීත අතර “සිහිනෙන් ඔබ පෙනෙනව නම්” – “ඔබ වෙනුවෙන් මා ගැයූ ගී පෙරදා” සහ “සඳ උතුරා ගංගාවේ” වැනි ගීත මෙන්ම චිත්‍රපට ගීත රැසක්ම සංගීතවත් කළ සෝමපාල රත්නායක මිල්ටන් පිළිබඳ මතක සැමරුවේ මෙලෙසින් ය.”මිල්ටන් හදවතට දැනෙන්න ගීත ගායනා කළ ගායකයෙක්. ඒ වගේම මනුස්සයෙක් ලෙසත් ඉතාම හොඳ මනුස්සයෙක්. හොඳ හිතවතෙක්. මිල්ටන්ගේ විශේෂ හැකියාවක් තිබුණා තමන්ට ගැළපෙන ගී තනු නිර්මාණය කර ගැනීමට. සංගීතයෙන් පරතෙරට ගිය ශිල්පීන්ටත් වඩා ඉදිරියෙන් ඔහුට තනු නිර්මාණය කිරීමේ හැකියාව තිබුණා.”මෙහිදී අවධානයට ලක් විය යුතු විශේෂ කරුණක් තිබෙනවා. ඒ මිල්ටන්ගේ ගීත බොහොමයක තනු ඔහුගේම වීම. ඒවා ඔහුගේ බුද්ධිමය දේපළයි.ගීතයක සංගීතය නිර්මාණය කිරීම කියන එක එකක්. ගීතයක තනු නිර්මාණය කරනවා කියන එක තවත් එකක්. මේ දෙක එකක් යයි සමහරුන් පටලවා ගැනීම නිසා සමහර විට මිල්ටන්ගේ තනු නිර්මාණයන්ට අසාධාරණයක් සිදු වෙනවා.”ඇද පලුද්දක් නැති ජීවිතයක් මිල්ටන් ගත කළා- කුලරත්න ආරියවංශ  සීත අරණේ සුපුල් නාමලසුවඳ ගැල් වූ ජීවිතේසීත හිමගිර සීත නොදැනේදැනේ උණුසුම ආදරේ...!  (පද – කුලරත්න ආරියවංශ)”සීත අරණේ” ගීතය මෙන්ම මිල්ටන් ගැයූ “ගෙවල් අද්දර” – “සඳෙන් එහා” – “සැදී රන් අභරණින්” – “ඔබට මතක නෑ” – “දියඹෙහි පාවී” – “තරිඳු සේ මා දිවි ගමනේ” වැනි ගී පද රචනා ගණනාවක හිමිකරු කුලරත්න ආරියවංශ ය. කුලරත්න මිල්ටන් පිළිබඳ මතකය අවදි කළේ සිය පාසල් අවදියෙන් ය.”මිල්ටන්ගේ ගී හඬ මම මුලින්ම ඇහැව්වේ මං A/L කරද්දී. වික්ටර් රත්නායකයන් හඳුනා ගැනීමෙන් පසුව තමයි මට මිල්ටන්ව හඳුනාගන්න ලැබුණේ. හින්දි අනුකරණ ගීත ජනපි‍්‍රය වී තිබුණු යුගයක මිල්ටන් ස්වතන්ත්‍ර තනුවලට ගී ලියවා ගෙන ගයමින් මෙරට සංගීත ක්ෂේත්‍රයේ ස්ථාවරයක් ලබා ගත්තා. සංගීතය පිළිබඳ පුළුල් දැනුමක් නොතිබුණාට අපූර්ව තනු නිර්මාණ ප්‍රතිභාවක් මිල්ටන්ට තිබුණා. සමබර ලීලාවකින් මනා ශික්ෂණයකින් යුතුව මිල්ටන් වේදිකාවේ ගී ගැයූ අයුරු මතක් වෙද්දී තවමත් අගේ දැනෙනවා. අපේ ගී පද රචනාවන්ට ගායනයෙන් සාධාරණය ඉටුකළ ගායකයින් අතළොස්ස අතර මිල්ටන් ද සිටිනවා.””පවුල් ජීවිතය මෙන්ම සමාජීය ජීවිතය ද මනාව සංවිධානය කරගත් මිල්ටන්ට හොඳ මුදල් කළමනාකරණයක් තිබුණා. එම නිසා මිල්ටන්ට තමන්ගේම නිවෙසක්, ව්‍යාපාරයක්, වාහනයක් තිබුණා. ඇද පලුද්දක් නැති ජීවිතයක් ගත කරන්න ඔහුට පුළුවන්කම තිබුණා. අපි දෙදෙනාගේ ගෙවල් අතර දුර ප්‍රමාණය හැතැප්ම කාලක් පමණ වූ නිසා සමීප මිත්‍රත්වයක් ඇති වුණා. මිල්ටන් ඉතාම සුන්දර මිනිසෙක්. රෑ කාලයේ විවේකීව ගීත රස විඳිමින් මිතුරු ඇසුරට ඔහු ආස කළා. ඒ හැරුණු කොට ක්‍රිකට් තරග නැරඹීම සහ හින්දි ගීත ඇසීම මිල්ටන්ගේ විනෝදාංශයක් වුණා.සඳෙන් එහා කඳු මුදුනේ හිමේහිමව් තලාවේ තුෂාරයේනුවන් නැඟී මා සිත දුර පාවේඇය තනි වූ ඒ කුඩා පැලේ...!අවසාන වශයෙන් මිල්ටන් පිළිබඳ මතක සමරන්නට අප සමඟ එක්වූවේ මිල්ටන්ගේ මුල්ම ගීත කැසට් පටය වූ ’Milton Any Time Any Where’ (පසුව ‘සඳෙන් එහා’) කැසට් පටයේ කවර නිර්මාණය කළ සුමිතුරු ප්‍රේම් දිසානායකය.මිල්ටන් තරම් අම්මාට ආදරය කළ පුතෙක් මා දැක නැහැ- ප්‍රේම් දිසානායක”මිල්ටන් ගායන පෞරුෂයක් තිබුණු ගායන ශිල්පියෙක්. එවැනි සමාන සහජ හැකියාවක් තමයි එච්.ආර්. ජෝතිපාලයන්ටත් තිබුණේ. ළමා අවදියේ මව සමඟ ඉතාම දුක්බර දිවියක් ගත කළත් තමාගේ ආත්ම ධෛර්යෙන් නැගී ඉඳලා අදීනව ජීවත් වෙන්නට භාග්‍ය ගීත ගායනයෙන් උදාකර ගත් මිල්ටන් ගායනයෙන් ජීවිතය ජය ගත් කදිම පුද්ගලයෙක්.චිත්‍රපට ක්ෂේත්‍රයටත් මිල්ටන් නැතුවම බැරි යුගයක් තිබුණා. විශේෂයෙන්ම මිල්ටන්ගේ මා දුටු ගුණාංගය තමයි ජීවන කළමනාකරණය. ‘තෙලෙන් කාලා කිරෙන් අත සෝදාගන්න’ පෙලඹුණු අපේ සමහර කලාකරුවන් ජීවිතයේ පසු කලෙකදී අඟහිග වී අසරණ වෙන අයුරු අපිට කොතෙකුත් අහන්න ලැබෙනවා.එවැනි කලා ශිල්පීන් තුළ නොවුණු ජීවන, මුදල්, වෘත්තිය කළමනාකාරිත්වයක් මම මිල්ටන්ගෙන් දැක්කා.””එලෙස මිල්ටන් අනුන්ට පූර්වාදර්ශයක් දුන්නා. මිල්ටන් මෑණියන්ට පුදුමාකාර ආදර භක්තියකින් උන්නා. මිල්ටන් තරම් තම අම්මාට ආදරය කළ පුතෙකු මම දැක නැහැ. බිරිඳට හොඳ සැමියෙකු වගේම දරුවන්ට ආදරණීය පියෙකු ද, හිත මිතුරන්ට අවංක මිතුරෙකු ද මිල්ටන් තුළ උන්නා.කතාබහට රෑට මිතුරෙකු ලැබුණොත් එළිවෙන තුරු වුවද කතා බහට මිල්ටන් දක්ෂයි. එවැනි අවස්ථාවලදී බෙදා ගන්න යහපත්, සොඳුරු සිතුවිලි ඔහුගේ සිතේ තිබුණා.”පායා ආ සඳ අඳුරු වලාවෙන් මා ඉදිරියෙදි ම වැසුණාසෝකය තාපය පාළුව අතරේඉකි බිඳ බිඳ හැඬුවා ඇසුණා...!  (පද – කරුණාරත්න අබේසේකර)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203117</link>
    <topic>ඇගැයීමක් ලැබීම ලොකු ධෛර්යයක්</topic>
    <author>වසන්ත ජයසිංහ ආරච්චි</author>
    <content>ඇගැයීමක් ලැබීම ලොකු ධෛර්යයක්ප්‍රියන්ත සිරිකුමාරනාට්‍යකරුවකු විදිහට ‘ප්‍රියන්ත සිරිකුමාර’ වේදිකාවේ ස්පර්ෂය ලබන්නේ 1987 - 88 කාලවකවානුවේදියි. ඒ සමඟම ජයලාල් රෝහණ, ලාල් ප්‍රේමරත්නයන්ගේ වැඩමුළුවලට එක්වෙමින් වේදිකාවේ සිව් කොන සොයා යයි. ‘රඟහල’ වේදිකා නාට්‍යයෙන් සිය රංගන චාරිකාව ආරම්භ කරන ප්‍රියන්ත ඉන් නොනැවතී වේෂ නිරූපණ ශිල්පියකු ලෙස ද සිය භූ®මිකාවේ පරාසය පුළුල් කරගනියි.අධිපතියාගේ මරණ මංචකය, සක්වාදාවල, සෙවණැලි සහ මිනින්සු, හංසයන්ටත් මං ආසයි, වීරයා මැරිලා ඔහු වේෂ නිරූපණය කළ නාට්‍ය කිහිපයකි. 1998 දී ‘මරණය සහ කන්‍යාවි’ නිර්මාණය කරමින් අධ්‍යක්ෂවරයකු ලෙස කල එළි බසින ඔහු 2011 දී ‘බර්නාඩාගේ සිපිරිගෙය’ අධ්‍යක්ෂණය කරයි. රංගනය, වේෂ නිරූපණය, අධ්‍යක්ෂණය මතු නොව පසුගියදා නිමාව දුටු 2011 රාජ්‍ය නාට්‍ය උලෙළේ හොඳම නළුවා ලෙස ‘ග්ලැඩියේටර් ප්‍රේමය’ වේදිකා නාට්‍ය තුළින් සම්මානයටද පාත්‍ර වුණා.ප්‍රියන්ත වේදිකා ස්පර්ෂය ලබන්නේ නළුවකු විදිහට ද?මුලින් ම මේ ක්ෂේත්‍රයට මම එන්නේ රඟපාන්න තියෙන ආශාවට. නමුත් ඉතිං රඟපාන්න ආවා වුණාට නළුවා කියන ප්‍රතිරූපගත කාරණයත් එක්ක ඒ වෙලාවේ මගේ බාහිර ස්වරූපය පිළිබඳ තිබුණ මාගේ හඳුනාගැනීම හා කලාවේ නළුවා කියන රූපය එක්ක පෞද්ගලිකව මම රඟපෑම කියන ආශාව එහෙමම ඉතුරු කරගත්තා. ඒ නිසා නළුවා කියන කාරණයට වඩා රඟපෑම කියන විෂය ගැන තියෙන උනන්දුව වෙනස් විදිහකට අධ්‍යයනය කරන්න උත්සාහ කළා.නමුත් ඔබ මතුවෙන්නේ පසුකාලීනව වේෂ නිරූපණ ශිල්පියකු විදිහට.නාට්‍ය කලාවට තිබුණ නැඹුරුවත් එක්ක මුල් කාලයේ රස්තියාදු ගත ජීවිතයක් අපට තිබුණේ. ජයලාල් රෝහණ හරහා වේෂ නිරූපණ කාර්යයට මම සම්බන්ධ වුණා. මම හිතූ නැති විදිහට යම් කිසි දක්ෂතාවයක් උනන්දුවක් නිසා දිගින් දිගටම වේෂ නිරූපණ කාර්යයයේ නියැලෙන්න පුළුවන් වුණා. එය පසුව වෘත්තිමය තත්ත්වයක් දක්වා ස්ථානගත වුණා කියලා මට හිතෙනවා. ඒ අතර වාරයේ විවේකීව සහභාගි වෙන්න පුළුවන් අවස්ථාවල වේදිකා හා ටෙලිනාට්‍ය නිර්මාණවලට වරින් වර දායක වුණා.නළුවා කියන කාරණය වේෂ නිරූපණ ශිල්පියකුට වඩා කතාබහට ලක්වන්නේ ඇයි?ඇත්තටම නළුවා කියන සාධකය පවතින්නේ නළුවා මතම නොව ඔහු යෙදෙන විෂය මත කියලයි මම හිතන්නේ. ඔහු චරිතාංග නළුවකු හැටියට නිර්මාණ ඔස්සේ ඔහු දක්වන දායකත්වය මතයි නළුවා කියන සුවිශේෂී චරිතය මතුවෙන්නේ. අපි අමතක කරන්න නරකයි යම් නිර්මාණයක් ඉදිරිපත් කරන්න නළුවාට එය තනියම කරන්න පුළුවන් දෙයක් නෙමෙයි. ඒ පසුපස අවශේෂ ක්‍රියාවලින් කිහිපයක් මතුවෙනවා. නමුත් කලාව කියන සමස්ත අර්බුදය හොඳින් හඳුනන ප්‍රේක්ෂකයාට හෝ බාහිර කෙනෙකුට ඒ කාරණාව වැටහෙන්න පුළුවන්. නමුත් අවාසනාවකට ලෝකයේ කවදත් ඒ තත්ත්වයට තමයි සිද්ධ වෙන්නේ.හොඳයි මෙවර රාජ්‍ය නාට්‍ය උලෙළේ හොඳම නළුවා ලෙස ඔබ සම්මාන ලබනවා. ඒ ගැන මොකක්ද ඔබේ තක්සේරුව.ඔව් යම් ඇගයීමක් ලැබීම කෙනෙකුගේ ජීවිතයට ලොකු ධෛර්යක්. ඒ නිසා මා නිහතමානී සතුටක් ලබනවා.‘ග්ලැඩියේටර් ප්‍රේමය’ නාට්‍ය හරහායි ඔබ සම්මානයට පාත්‍ර වුණේ. අපි ඒ ගැන කතා කරමු.මෙහි ඇතුළාන්තය හරහා ගලායන ධාරාව හැටියට තියෙන්නේ ලාංකේය සමාජය තුළ සිදුවුණ සංධිස්ථාන හතරක්. අපේ අවධානය යොමු කළ යුතු වකවානු හතරක සිදුවන අපි මුහුණ දීපු මිනිස් සමාජය තුළ සිදුවුණ අවාසනාවන්ත ඛේදනීය තත්ත්වයක් තමයි මේ නාට්‍යයෙන් කතා කරන්නේ. ඒ අවස්ථාවල රටට ඉතාම වටිනා තරුණ ජීවිත අහිමි වුණා. මේ ඉතිහාසය අමතක කිරීම රටක යම් කිසි ප්‍රගමනයට නොකළ යුතු දෙයක් හැටියට නාට්‍ය නිර්මාණය කළ නාමල් ජයසිංහත්, ප්‍රසන්න මහගමගෙත් නිර්මාණය තුළ ගොනුකර තිබෙනවා. මෙහි මා කළ වේටර් කියන චරිතය මේ අවස්ථා හතර ඔස්සේ සැරිසරමින් වර්තමානයේ ජීවත්වන චරිතයක් හැටියටයි පිටපත නිර්මාණය කරලා තිබුණේ.වේදිකාව පිළිබඳ යම් කතාබහක් සමාජය තුළ මතුවෙන්නේ බොහෝ වෙලාවට යෞවන නැතිනම් රාජ්‍ය උලෙළක් පවතින විටදී පමණයි කියලයි හිතෙන්නේ.නාට්‍ය කලාව කියන්නේ රාජ්‍ය නාට්‍ය හෝ යෞවන නාට්‍ය නෙමෙයි කියලා සමහරුන්ට පැහැදිලි නැහැ. අපට නිදහස් ප්‍රේක්ෂකාගාරයක් හා බුද්ධිමත් ප්‍රේක්ෂකයින් ඉන්නවා නම් නාට්‍ය කරුවා ඔවුන් සමඟ ඉන්නවා නම් නාට්‍ය කලාව පවතින එක ප්‍රශ්නයක් නෙමෙයි. නමුත් ඒ ප්‍රේක්ෂකාගාරය ඉබේ හැදෙන්නේ නැහැ. රාජ්‍ය ප්‍රතිපත්තිය යම් කිසි විදිහකට බලපෑමක් සිදුවිය යුතුයි. ඒ සමඟ ම නාට්‍ය කරුවා තමන්ගේ ප්‍රේක්ෂාගාරය ඇති කරගත යුතුයි කියන කාරණය තුළ ඔවුන්ටත් වගකීමක් තියෙනවා කියන එක කියන්න ඕන.මේ සම්මාන ලැබීමත් සමඟ නළුවකු ලෙස ඔබ ස්ථාවරයි කියා අද දැනෙනවද?යම් විදිහකට විෂය තුළ යම් ජීවත්වීමක් හා හැදෑරීමක් තියෙනවා කියන එක මට දැනෙනවා. ඒ හරහා යම් තෘප්තියක් ලබන එක පමණයි අද සිදුවෙන්නේ. ඒ වගේ ම මේ ඇගයීම් ලැබෙනවා කියන එක ඒ විෂය පිළිබඳ වගකීම තියෙනවා කියන කාරණය ඇතිවෙනවා. මට හිතෙන්නේ රංගන ශිල්පියකුට එය තමයි ඉතාම වැදගත් වෙන්නේ. ඒ හරහා තවත් නිර්මාණ බිහිවෙනවා නම් සමාජය කියවනවා නම් හොඳ නිර්මාණ සමාජගත වේවි කියලයි මට හිතෙන්නේ.අවසන් වශයෙන් හෙට ඔබේ කාර්ය භාරය රඟපෑම ද, අධ්‍යක්ෂණය ද, වේෂ නිරූපණය ද කියලා මම ඇහැව්වොත්.වර්තමාන සමාජය තුළ මගේ දායකත්වය ටෙලිනාට්‍ය, චිත්‍රපට හෝ වේදිකා නාට්‍යය වෙන්න පුළුවන්. වේදිකාව ගත්තොත් එය වෘත්තිමය තත්ත්වයක් හැටියට ගන්න අමාරුයි. නූතන ටෙලිනාට්‍ය කලාවේදී වේෂ නිරූපණ විෂය සඳහා අවශ්‍ය නිර්මාණාත්මක පරිසරය යම් ප්‍රමාණයට රැකියාමය තත්ත්වයෙන් පිරිහීමකට ලක් වෙමින් පවතිනවා. ඒ තුළ මට පුද්ගලිකව යම් කිසි උනන්දුවක් ඇති කරන්නේ නැහැ. ඒ අවදානම තුළ ජීවිතය පවත්වා ගැනීම පිළිබඳ හිතනවා මිසක් වෙනත් දෙයක් හිතන්න අමාරුයි. කොහොමත් කලාකරුවකු විදිහට මා ක්‍රියාකාරියි කියලයි හිතෙන්නේ. එය අදටත් හෙටටත් වලංගුයි කියලා මට දැනෙනවා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av1203119</link>
    <topic>ඇවිදින දිනපොත</topic>
    <author/>
    <content>ඇවිදින දිනපොතජාතික ගුවන් විදුලියේ ළමා පිටිය ඔස්සේ හරවත්, දැනුම්වත් හා බලවත් ළමා පරපුරක් බිහිකරලීම සඳහා විශිෂ්ට දායකත්වයක් ලබා දුන් නිෂ්පාදක නිෂ්පාදිකාවනට උපහාර පිදූ හරසර උලෙළක් පසුගිය දිනෙක කොළඹ සවරින් හෝටලයේ දී පැවැත්වුණි. “හැත්තෑව දශකයේ ළමා පිටිය” සංවිධානයේ මෙහෙයවීමෙන් පැවැති එම උලෙළ හඳුන්වා තිබුණේ ‘බඹරු නටන හැන්දෑව‘ නමිනි. (එම යෙදුමට හේතු වූයේ ළමා පිටියෙන් බඹරු බිහිවීමක් නිසා නොව, එදින විශේෂ උපහාරය ලද මහින්ද අල්ගමයන් ‘රුක්අත්තන මල මුදුනේ බඹරු නටන හැන්දෑවේ’ ගීතයේ රචකයා වීමය.අල්ගම හැරුණු විට ප්‍රභා රණතුංග, අශෝක තිලකරත්න, පියදාස රත්නසිංහ, සුනෙත් ගෝකුල, සුනන්දා ධර්මපාල, සුමනා ජයතිලක හා කරුණාරත්න අබේසේකර ද උපහාර ලාභීන් අතර වූහ. සමරු පත්‍රිකාව ඒ සැම හඳුන්වා තිබුණේ ‘අයියලා සහ අක්කලා’ වශයෙනි. එය ළමා පිටියේත් පොදුවේ ගුවන්විදුලියේත් ඇමතුම් සිරිතයි. එහි සුහද - ළෙන්ගතු බවක් මෙන්ම ගෞරවාර්ථයක් ද ගැබ්ව තිබුණි.70 දශකය ගුවන්විදුලියේ මෙන්ම ළමා පිටියේ ද ස්වර්ණමය යුගය ලෙස සැලකුව ද, එහි සේවාව ඉන් ඈතට දිව යයි. පසුකලෙක ශ්‍රී ලංකාව තුළ නම් දැරූ, රචකයින්, නළු නිළියන්, නිවේදක නිවේදිකාවන්, ක්‍රීඩා විස්තර විචාරකයන්, හඬ කැවීම් ශිල්පීන් හා ගායක ගායිකාවන් රැසක් ගුවන් ළමා පිටියෙන් බිහිවුණි. එම නාමාවලියේ ඉහළම තැන පසුවන්නී, නන්දා මාලනී යැයි සිතමි. ‘බඹරු නටන හැන්දෑවේ’දී ඇය කළ කෙටි දෙසුමේ හැම වැකියකින්ම පළවූයේ ගුවන්විදුලිය කෙරෙහි ඇති කෘතවේදීත්වයයි.දැනට ගුවන් විදුලියේ සිටින, අඛණ්ඩ සේවා කාලයක් සහිත ජ්‍යෙෂ්ඨතම මාධ්‍යවේදියා මහින්ද අල්ගම නොහොත් ‘මහින්ද අයියා’ය. මෑතකදී රාජ්‍ය සංගීත සම්මාන උලෙළේදී ද සම්මානයට පාත්‍ර වූ ඔහු බඹරුන්ගේ උලෙළේ ප්‍රධාන මාතෘකාව‘ බවට පත්ව තිබුණි.මට මහින්දයියාත් සමඟ සමීපවන්නට ලැබුණේ ‘ළමා රංග පීඨයෙනි.’ සුගතපාල ද සිල්වා හැරුණු විට ගුවන්විදුලියේ මා දුටු දක්ෂතම නාට්‍ය නිෂ්පාදකවරයා ඔහුය.දශක හතරක පමණ කාලයක් පුරා ගී ලියූවත්, මහින්ද අල්ගමගේ සියලු ගීත, කුඩා ග්‍රන්ථ දෙකකට සංගෘහිත කළ හැකිවෙයි. ‘තරුමුතු කුමරිය’ ළමා ගී එකතුව හා ‘චන්ද්‍ර මඩුලුයට’ ගේය පද එකතුව ඊට නිදසුන්ය.ගුවන් විදුලියේ කොරිඩෝවේ උදේ හවා මුණගැසෙන ගායක ගායිකාවනට ගේය පද රචනා දුසිම් ගණනින් බෙදාදිය හැකිව තිබුණ ද මහින්ද අල්ගම තුළ එබඳු කලබලයක් හෝ උනන්දුවක් නොවීය.’චන්ද්‍ර මඩුලු යට’ ග්‍රන්ථයේ පූර්විකාවක් වශයෙන් ඔහු යොදා ඇත්තේ ඩජිස්ථානයේ ජනතා කවියා ලෙස සැලකෙන රසුල් ගම්සටෝව්ගේ කවියකි. එහි සරල අරුත මෙබඳුය.”මගේ සෑම පෙම් සිතිවිල්ලක්ම ගීයක් බවට පත්වූයේ නම් ඒ තරම් විශාල ගී කව් පොතක් ලොව තවත් නොතිබිය හැකිය. එහෙත් මගේ ගී පොත ඉතා කුඩාය. මම අලුතින් කිසිවක් නොලියමි. මා වඩා කැමැති ගීතයට වැය කරන කාලයත් ඔබ සමඟ ගත කිරීමටයි.”මහින්ද, ගම්සටෝව්ගේ පැදිය තෝරා ගන්නේ එය තම ජීවන දැක්මට ළඟින් යන නිසා විය යුතුය. අල්ගම ද අලුතින් යමක් නොලියයි. ඔහු තමා ලියූ ඉතා හොඳ ගීත අහුරෙන් සෑහීමකට පත්වූවාක් බඳුය. නොඑසේ නම් ඔහු නූතන ගීත ක්ෂේත්‍රය ගැන කලකිරීමට පත්වීද? (1970 දි තම ශිෂ්‍ය අවධියේදීම, ‘නිම්වළල්ල’ චිත්‍රපටය සඳහා ‘නිසයුරු මුතුලැල් (සී.ටී.ප්‍රනාන්දු) ගීතය ලියමින් ගේය කාව්‍යයෙහිලා ඇති ප්‍රතිභාව පෙන්වූ මහින්ද ඉන්පසු කිසිදු චිත්‍රපට ගීතයක් නොලිවීම පුදුමයක් නොවන්නේ ද?ලාංකේය සමාජ - දේශපාලනය තුළ වරින් වර ඇති වගා සංග්‍රාම, මහවැලි ව්‍යාපාර වැනි ව්‍යාපෘති සමකාලීන කලාකරුවන්ගේ ද කාලය හා ශක්තිය අපතේ යැවු බව මහින්දගේ ඇතැම් ගී තුළින් ද සනාථ වෙයි.’ජීවිතය නැවතිලා - සුසුම් රැල් විමානේ’ යනුවෙන් මහින්ද ලියූ, අමරදේවයන් ගයන ගීය, ඔහුගේ සාංදෘෂ්ටික ජීවන දෘෂ්ටිය පිළිබිඹු කරවයි. මහින්ද සිගරැට් පැකට්ටුවක ලියූ කවක් මා සතුව ඇත.’ප්‍රලාපයකි ජීවිතයමනුරා විතෙක පෙණ බුබුළකිමොහොතින් මොහොතට ළංවනගැටලු අතර වල්මත්වනප්‍රලාපයකි ජීවිතයමනුරාවිතෙක පෙණ බුබුලකි’එය මහින්දයියාගේ ජීවන දැක්මය. ඔහුගේ ජීවිතය ‘හරි අඩක් ගැයූ ගීතයක්’ බවට පත් කරන්නට ඇත්තේ එම ජීවන දැක්ම විසින් යැයි මට සිතේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031111</link>
    <topic>පුංචි එංගලන්තයට පුංචි අමුත්තෙක් ඇවිත්</topic>
    <author>සටහන හා ඡායාරූප</author>
    <content>පුංචි එංගලන්තයට පුංචි අමුත්තෙක් ඇවිත්පුංචි එංගලන්තය නමින් හඳුන්වන සීතල නුවරඑළියට මේ දිනවල කදිම පුංචි අමුත්තෙක් පැමිණ සිටී. අමුත්තා කදිම වුවත් තවම සිටින්නේ නිහඬවමය.නොබෝ දිනකින් මේ අමුත්තා නිහඬතාව බිඳ අවදි වී නුවරඑළියේ සීතල මකාදමමින් රඟපානු ඇත. අමුත්තා නිසා සුන්දර නුවරඑළිය තවත් හැඩ වෙනු ඇත.අමුත්තා නුවරඑළියට පැමිණෙන පුවත කලින්ම කටවුට්, බැනර් මඟින් ප්‍රසිද්ධ කොට තිබුණි. ඒ ද අමුතුම ආකාරයකටය.”හූ... හූ.. හූ...අපි නුවරඑළියට එනවෝ...”ඊට යටින් වූයේ පුංචි යකඩ යකාගේ රූපයකි. එදා සිටම මේ පුංචි යකඩ යකාගේ පැමිණීම බලාපොරොත්තු‍්‍රවෙන් පොඩිත්තෝ නො ඉවසිලිමත් වූහ.ඉංගී‍්‍රසි පාලන යුගයේ දී 1903 වසරේ නානුඔය සිට නුවරඑළිය හරහා රාගල දක්වා ධාවනය වූ පුංචි කෝච්චියක් පිළිබඳ කතා පුවත් අපි කොතෙකුත් අසා ඇත්තෙමු. එහෙත් දැක නැත්තෙමු.1948 වසරේදී එම පුංචි කෝච්චියේ ධාවනය නතර කොට දමා තිබුණේ ද අපේ නෙත් පහළ වෙන්නටත් පෙරමය. එය අතීතයට එකතුව අතීතයේ සිදු වූ දෙයක් බව කියනු විනා ඒ පිළිබඳ ඇසින් දුටු විස්තරයක් ඉදිරිපත් කරන්නට අපට නොහැකිය.එහෙත් ඒ පුංචි කෝච්චිය පිළිබඳ සිහිනය මිථ්‍යාවක් නොව සැබෑවක්ම බව දැන් පසක් වෙමින් පවතී.ඉන් අදහස් වන්නේ නානුඔය සිට රාගල දක්වා නැවතත් පුංචි කෝච්චියක් ධාවනයේ යොදවන පුවතක් නම් නොවේ.එහෙත් එයද පුංචි කෝච්චියක්මය. එය ඉතාම කුඩාය. හුරුබුහුටිය. ලස්සනය. නුවරඑළිය නගර මධ්‍යයේ පිහිටි වික්ටෝරියා උද්‍යානය බොහෝ දෙනාගේ නෙත් සිත් තදින්ම පැහැර ගත් ස්ථානයකි.එය දිනෙන් දිනම අලුත් වේ. වසරින් වසරට ඊට නවාංග එකතුªවේ. එහි ඇති ළමා ක්‍රීඩාංගණය ළමයින්ගේ නෙත් - සිත් වශීකරන විවිධ අංගයන්ගෙන් සමන්විතය.දැන් ඒ ළමා ක්‍රීඩාංගණය වටා පුංචි කෝච්චි පාරක් ඉදිවී ඇත. ළමා ක්‍රීඩාංගණය වටා රවුමක ආකාරයට තැනුණු කෝච්චි පාරේ පළල අඩි දෙකක් පමණය. පාර ඒ තරම්ම පටුය. එසේම එය මීටර් 400කට වැඩි දුරකින් සමන්විතය.පටු වුවත්, දිගින් අඩු වුවත් මේ පුංචි කෝච්චි පාරද ඉතා විසිතුරු ආකාරයෙන් නිමවා තිබෙන හැටි අපූරුය.බදුල්ල දක්වා දිවෙන උඩරට දුම්රිය මාර්ගය බෙහෙවින්ම දර්ශනීය වන්නේ එහි පවත්නා බිංගෙවල් නිසාත් ගැරඩියකුගේ දඟර ගමන සිහිපත් කරවන වංගු නිසාත් කීවොත් එය නිවැරැදිය.උඩරට දුම්රිය මගේ මෙන්ම වික්ටෝරියා උද්‍යානයේ ළමා ක්‍රීඩාංගණයේ ඉදිවූ කෝච්චි පාරේ ද කෘත්‍රිමව තැනුණ බිංගෙයක් පවතී. එමෙන්ම මාර්ගය වංගු සහිතය. මහාමාර්ග හරහා දුම්රිය ධාවනයට රේල් ගේට්ටු ඉදිකොට ඇති අයුරු අපි දැක ඇත්තෙමු. එසේම එහි සිග්නල් ලයිට් මඟින් වාහන ධාවනය පාලනය වේ.එය සිහිපත් කරමින් මෙම පුංචි දුම්රිය මඟ උද්‍යානයේ මාර්ග හරහා දුවවීමේදී රේල් ගේට්ටු සවිකොට ඇති අතර සිග්නල් ලයිට් ද සවිකොට ඇත.එපමණක් ද? ප්‍රධාන දුම්රිය මාර්ග හරහා එහාට - මෙහාට ගමන් කිරීම කොතරම් අනතුරුදායක විය හැකිද?මෙම පුංචි කෝච්චි පාර පැන අනෙක් පසට මාරුවීම එතරම් අනතුරුදායක නොවූවත්, එහි ද ගුවන් පාලමක් ඉදිවී ඇත්තේ ළමා ක්‍රීඩාංගණයට පැමිණෙන දරු- දැරියන්ට විනෝදයක් ද ළඟා කරවමිනි.පුංචි කෝච්චිය ක්‍රීඩාංගණය වටා රවුමින් රවුමට ධාවනය වෙද්දී පොඩිත්තන් ගුවන් පාලමෙන් ගමන් කිරීමේ දර්ශනය ඉතාමත් සිත්ගන්නාසුලු වනු ඇත.පොඩිත්තන් අත්පොඩි ගසමින්, නටමින් පුංචි කෝච්චියේ නැඟී ගමන් කරද්දී ඒ නරඹන අවට සිටින පොඩිත්තන් ද ඔවුන්ට අත්වැල අල්ලමින් අත්පොඩි ගසනු ඇති.නටනු ඇති. පුංචි මුහුණු පිච්ච මල් මෙන් සිනහවෙන් පිරී අලංකාර වනු ඇත. ළමා ක්‍රීඩාංගණය තොරතෝංචියක් නැතිව දොඩමලු වන දවස වැඩි ඈතක නොවනු ඇත.ධාවනය කෙරෙන පුංචි කෝච්චිය තුළ පොඩිත්තන් සංසුන්ව අසුන්ගෙන යනු ඇතිද? නැතිනම් අසුන් මතත් නැඟී නටමින් ගයමින්, දඟලමින්, සිනාසෙමින් ගමන් කරනු ඇද්ද? ඒ ගැන අපට බලාගත හැක්කේ පුංචි කෝච්චිය ධාවනය ඇරඹූ දාටය.එක වරකට පුංචි කෝච්චියේ පොඩිත්තන් හැටකට වැඩි ගණනකට ගමන් කළ හැකි වනු ඇත.පුංචි කෝච්චියේ ධාවන කටයුතු සංවිධානය කිරීමටත්, පාලනය කිරීමටත් ගොඩනැඟිල්ලක්, ප්‍රවේශ පත්‍ර කවුළුවක් ආදිය ද තැනී හමාරය. ප්‍රවේශ පත්‍රය ගෙන දැවයෙන් තැනුණ පාලමක් දිගේ ගොස් දුම්රිය වේදිකාවට අවතීර්ණව කෝච්චියට නැඟීමට කටයුතු සලස්වා ඇත.නුවරඑළියේ වික්ටෝරියා උද්‍යානයේ ධාවනය කෙරෙන මෙම පුංචි කෝච්චිය එහි පැමිණෙන ළමා ළපටියන්ගේ විනෝදවීමේ උද්යෝගය බෙහෙවින් වැඩි කරනු ඇත.පුංචි කෝච්චියෙන් පුංචි ක්‍රීඩාංගණය වටා රවුමක් යන්නට පොඩිත්තන්ට සැලසෙන අවස්ථාව වැඩි ඈතක නොවනු ඇත.වික්ටෝරියා උද්‍යානයේ ග්‍රීෂ්ම නිවෙස ද අලුත්වැඩියා කෙරේ. කලින් පැවතියාට වඩා දර්ශනීයවත්, විශාලවත් තැනෙන එය නරඹන්නන්ගේ නෙත් - සිත් වශී කරනු ඇත. ලබන අප්‍රේල් මාසයේ දී නුවරඑළියට උදාවන වසන්තය සමරනු වස් උද්‍යානය දැන් ලහි ලහියේ සූදානම් වෙයි. මල් පාත්ති තැනෙයි. මල් පැළවලට සාත්තු සප්පායම් කෙරෙයි.නවීකරණය වූ වික්ටෝරියා උද්‍යානයේ ප්‍රවේශ පත්‍ර කවුළුව ද සංචාරකයන්ගේ නෙත - සිත පිනවන අයුරින් අලුත් වී ඇත. මහා මාර්ගයේ සිට උද්‍යානයට ප්‍රවේශ වන මාර්ගය ද අලුතින්ම ඉදිවී ඇත.දෙස්-විදෙස් සංචාරකයනට ද අවශ්‍ය සේවා සැපයෙන පරිදි අලුතින්ම ආපන ශාලාවක් ඉදිකොට ඇත.බොහෝ සේ අලුත් වූ වික්ටෝරියා උද්‍යානයේ අසිරිය විඳිමින් විවේකීව දිනය ගත කරන්නත්, ඔබගේ පොඩිත්තන් පුංචි කෝච්චියේ නංවා සවාරියක් යවා විනෝද කරවන්නත් එළඹෙන වසන්ත සමයේ දී ඔබත් නුවරඑළියට පැමිණෙන්න.සටහන හා ඡායාරූපසිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031113</link>
    <topic>‘මාතලන්’ බලලා පුටුවෙනුත් නැඟිටලා හිනාවුණා</topic>
    <author>ඉනෝකා පෙරේරා බණ්ඩාර</author>
    <content>‘මාතලන්’ බලලා පුටුවෙනුත් නැඟිටලා හිනාවුණාසුනිල් වික්‍රමසිංහඔහු කිරි ඉතිරෙන ආයතනයක සභාපතිවරයාය. සුනිල් වික්‍රමසිංහත්, මිල්කෝ ආයතනයත් ගහට පොත්ත මෙන් එසේ පෑහෙන්නේ කරුණු කිහිපයක්ම නිසාය.එළදෙනගේ බුරුල්ලෙන් කිරි ටික දොවා ගන්නා තැනේ පටන් පාරිභෝගිකයාගේ උගුරෙන් පහළට යන තුරු කිරි වීදුරුව පිළිබඳ වගකීමෙන් ඔහු බැඳී සිටී. කොටින්ම මේ ඔහුගේ, කිරි හා බැඳුණු ජීවිතයේ 31 වැනි වසරයි.ජීවිතේ කෙතරම් සුන්දරදැයි සිතෙන අහුමුලු, ඒ විසිනව වසර පුරා ඕනෑ තරම් තිබෙයි. අප ඉල්ලීමට ඔහු මේ හැරෙන්නේ ඒ අතීතයටය.සීතල කඳුකරයේ පෙතියාගොඩ ගමේ ඔහු උපන්නේ නංගිලා තුන්දෙනකුගේ ලොකු අයියා ලෙසය. ගුරුවරියක වූ අම්මාගේත් ව්‍යාපාරිකයකු වූ තාත්තාගේත් එකම සිහිනය වූයේ තම ලොකු පුතු ඉංජිනේරුවකු වනු දැකීම වුවද පුතුට එහි වගක් නැත. ඔහු ඔහුට රිසි විෂයන් උසස් පෙළට උගත්තේය.”මගේ පාසල නුවර ට්‍රිනිටි කොලිජීය. ඒ කාලෙ ‘ජෝර්ජ් ස්ටුවර්ඩ්ස්’ කොම්පැනියෙන් වතු අධිකාරිවරුන් ලෙස පුහුණු කරන්නට අපේ පාසලේ සිසුන්ව ඉල්ලනවා. හැම වසරකම උසස් පෙළ සිසුන්ට මේ සුද්දන්ගෙ සමාගමෙන් තිබුණෙ හොඳ ඉල්ලුමක්. වතු අධිකාරිවරයෙක් වෙන්න මමත් හිටියෙ හුඟක් ආසාවෙන්. ඒ වගේම මම පාසලේ දක්‍ෂ රගර් ක්‍රීඩකයෙක්. කොහොම හරි අවුරුදු විස්ස පිරෙනකොටම, මමත් ජෝර්ජ් ස්ටුවර්ඩ්ස් සමාගමේ සහකාර වතු අධිකාරිවරයෙක් විදියට වෘත්තීය ජීවිතය ඇරැඹුවා. එතැන ඉඳල අවුරුදු 11 ක් වැඩ කරපු මං ඉන් ඉවත් වුණේ වතු අධිකාරිවරයෙක් විදියට. වත්තට අයිති පොඩි ෆාම් එකේ එළදෙනුන් දෙතුන් දෙනෙක් ඇති කළාට ඒ කාලෙ මං දන්නෙ කිරි සුදු පාටයි සහ රසයි කියන දේ විතරයි. හැබැයි 1982 න් පස්සෙ ඒ සියල්ල වෙනස් වෙනවා...”ඒ, 1982 වසරේ ඔහු නෙස්ලේ සමාගමට එක්වීමත් සමඟය.”කිරි ගැන වැඩිමනත් දැනුමක් නැති වුණත් නෙස්ලේ සමාගමට මං එකතු වුණේ ගව පට්ටි සංවර්ධන අංශය බාර ප්‍රධානියා විදියට. කිරි ගැන නොදන්නව වුණාට ගොවිපළක පාලනය පිළිබඳ ඒ වන විටත් මා තුළ යම් දැනුමක් තිබුණා. ඒ ට්‍රිනිටි කොලිජීයේ තිබූ ඉස්තරම්ම ගොවිපොළ නිසා. බෝඩිමේ හිටි ළමයින් 500 දෙනාගේම අවශ්‍යතා වෙනුවෙන් කිරි, මස්, එළවළු, පලා සියල්ල සැකසුණේ මේ ගොවිපළෙන්.වතු අධිකාරින් ලෙස පුහුණුවට යන උසස් පෙළ සිසුන්ට මේ ගොවිපළේ වැඩ කිරීමට ලැබීම විශාල අත්දැකීමක් වුණා. ඇත්තටම ඒ නිසා සතුන්ට ළැදියාවක් ඇති වුණා. ගොම ගඳයි කියලවත් අප්පිරියාවයි කියලවත් කවදාවත් නොහිතුණේ ඒ නිසා. මට ඕනෙ වුණේ ‘අ’ යන්නෙ ඉඳල මේ සාස්තරේ ඉගෙන ගන්න. මං ඒ අධීෂ්ඨානයේ ඉඳන් වැඩ කළා...” ස්විස්ටර්ලන්තයේ විධායක ශ්‍රේණියේ නිලධාරීන් පුහුණු කරන ‘රිවරේන්’ (අඪමඥපචඪදඥ) ආයතනයේ කළමනාකරණ පාඨමාලා හදාරමින්, කිරි ආහාර ක්‍ෂේත්‍රයේ ලොව අග්‍රගණ්‍ය පුහුණුවක් ලබමින්, පියවරින් පියවර ඉදිරියට ආපු මං අන්තිමේ නැවතුණේ නෙස්ලේ සමාගමේ සාමාන්‍යාධිකාරි වෙලා. ස්විස්ටර්ලන්තයට මාව යවලා ඒ පුහුණුවීම් ලබා දීලා මාව මේ තැනට ගෙනාපු ගෞරවය හිමි වෙන්න ඕනෙ නෙස්ලේ සමාගමට. ඒ කාලයෙන් අවුරුදු පහමාරක් මං ගත කළේ නෙස්ලේ - ඕස්ට්‍රේලියානු සමාගමේ.කලෙක මං එහි පැසිෆික් කලාපීය රටවල් පහක් බාරව හිටි එකම ශ්‍රී ලාංකිකයා. හැබැයි ලෝකෙ කොහේ හිටියත් ට්‍රිනිටි කොලේජ් එකේ රගර් මැච් එක දාට මං නුවර. මගේ බිරිය ශාමිනි. ඇයත් බොහොම හොඳ ගති ගුණ ඇති බිරියක්. මගේ වැඩුමල් දූ ඔෂානි. ඈ විවාහ වෙලා ඉන්නෙත් ටි‍්‍රනිටි විදුහලේ රගර් ක්‍රීඩකයකු වූ සුරංග අමරනන්ද සමඟ.මගේ ලොකු පුතාත් ට්‍රිනිටියේ හිටපු රගර් ක්‍රීඩකයෙක්. පොඩි පුතාගෙ නම කුඩා වික්‍රමසිංහ. එයත් ගල්කිස්ස ශාන්ත තෝමස් විදුහලේ හිටපු රගර් ක්‍රීඩකයෙක්. දැන් මේ තුන්දෙනාම විවාහ පත්වෙලා. තුන්දෙනාම ඕස්ට්‍රේලියාවේ. අපි දැන් සීයල – ආච්චිලා. මාත් මේ බිරිය එක්ක මගේ අම්මා බලන්න ලංකාවට ආපු ගමන. නොහිතපු විදියට මිල්කෝ සමාගමට එකතු වෙන්න සිද්ධ වුණා. අවුරුදු 29 ක් වැඩ කරපු නෙස්ලේ සමාගමෙන් ඉවත්වෙලා, මේ රටේ දේශීය සමාගමකට වැඩ කරන්න ලැබුණු මේ අවස්ථාව හරිම අහම්බයක්. නමුත් වසරකට ඩොලර් මිලියන 350 ක් අපි නිරපරාදේ සල්ලි පිටරටවලට දෙනවා කිරි පිටි වෙනුවෙන්. ඇත්තටම මගේ එකම අරමුණ මේ රට දියර කිරිවලින් ස්වයංපෝෂිත රටක් බවට පත්වන තරමට, දේශීය කිරි නිෂ්පාදනයට ඉහළ නැංවීම.”කෙසේ වුවදඉඳහිට ඇහෙන ගීතයක් රසවිඳිනවා හැරෙන්නට කාර්ය බහුලÀවය නිසාම අද කලාවෙන් රසවින්දනයෙන් ඔහු ඈත්ව ඇති සෙයනි. එනමුත් අතීතයේ දවසක කළ කී දෑ තවම ඔහුට සොඳුරු මතකයකි.”මට තාම මතකයි නුවර වේල්ස් සිනමා ශාලාවෙදි මුලින්ම චිත්‍රපටයක් නරඹපු දවස. ඒ, ‘මාතලන්’ චිත්‍රපටය. ශේෂා පලිහක්කාර ගහෙන් බැහැලා අශ්වයා පිට නැගලා පැනල යනකොටත්, නිදාගෙන ඉන්නකොට ඇඳේ කකුල මාරු කරන තැනත් දැකලා එදා හෝල් එකේ සෙනඟ හිනා වෙනකොට මාත් ජොලිය වැඩිකමට ඉඳන් හිටි පුටුවෙනුත් නැගිටලයි හිනා වුණේ.මට ඔය සිනමා පිස්සුව තදින්ම තිබුණෙ සාමාන්‍ය පෙළ, උසස් පෙළ පන්තිවලදි. ඉස්කෝලෙ ඇරෙන්නෙ හවස 3.05 ට. හවස චිත්‍රපටය පෙන්වනවා 3.15 ට. මං තව යාළුවො දෙන්නෙකුත් එක්ක පොත් බෑග් කිහිල්ලෙ ගහගෙන හති දාගෙන දුවනවා නුවර ඕඩියන් සිනමා හලට. ඒ ගිහින් ගැලරියෙ ටිකට් තුනකුත් අරගෙන චිත්‍රපටිය බැලුවා. මේක කළේ පුරුද්දක් විදියට. ගෙදරින් හැමදාම මග වියදමටයි කෑමටයි දීපු රුපියලෙන් සත පනහක් ඉතුරුකරගෙන තමයි මේ දේවල් කළේ. ඒ විතරක් නෙවෙයි, වතු රාජකාරියට ගියාට පස්සෙ මට අවස්ථාවක් ලැබුණා සිනමා සක්විති ගාමිණි ෆොන්සේකා මහත්මා දැන හඳුනා ගන්න.1969 විතර මං හිටියෙ බණ්ඩාරවෙල අම්පිටියෙ කන්දෙවත්තෙ ‘ඕව්’ බංගලාවෙ වතු පාලක විදියට. බොහොම ලස්සන පරිසරයක පිහිටි මේ බංගලාවට දවසක් ගාමිණි ෆොන්සේකා සහ සරත් රූපසිංහ දෙන්නා ආවා ‘ලොකේෂන්’ තෝරන්න. එදා හමුවීමෙන් ඇතිවූ මිත්‍රÀවය ගාමිණි මියෙන තුරුම අපි අතර පැවතුණා.’හොඳම වෙලාව‘ චිත්‍රපටය රූගත කිරීම් සඳහා ගාමිණි, විජය, මාලිනි, ස්වර්ණා සහ සෝනියා අපේ බංගලාවෙ මාසයක් විතර නැවතුණා. ඒ කාලයෙ තමයි මං චිත්‍රපටයක් රූගත කරනවා හැබහින් දුටුවෙ.ඒ ආසාව නිසාත් චිත්‍රපට කර්මාන්තයෙ අය දැන හඳුනාගත් නිසාත් ‘තුෂාරා’ සහ ‘හතර දෙනාම සූරයෝ’ රූ ගන්වද්දි මං බලන්න ගියා. ඔවුන්ට උදවු කළා. ඔවුන් මට රඟපාන්නත් ආරාධනා කළා. නමුත් මං ඒකට කැමැති වුණේ නැහැ.අද මං හුඟක් විඳින්නෙ වනාන්තරවල ඇවිදීමෙන් ලබන අපමණ තෘප්තිය. ඡායාරූප ශිල්පයටත් මං කැමැතියි. ගීතයක් වින්දත් සිනමාවට තිබූ ඇල්ම මගෙන් ඈත්වීම පිළිබඳව නම් මටත් තිබෙන්නේ දුකක්. නමුත් ඊට වැඩි මෙහෙයක් මේ රටේ ජනතාව වෙනුවෙන් කරන්න පුළුවන් වුණාය කියන සතුට අද මට තියෙනවා.”කිරි හා බැඳුණු ජීවිතය දැන් ඔහුට පාරිශුද්ධය. කිරි සමාගමට බැඳී පළමු මාසය යද්දී ඔහු මාංශ භක්‍ෂණයෙන් ඈත් වූයේ සතුන් අතපත ගෑමේදී ඔවුන් දක්වන අවිහිංසක බව සිහි වීමෙනි. ඒ නිර්මාංශී ජීවිතයට බිරිය සහ දූ පමණක් නොව දැන් බෑණා ද හවුල්ව සිටී. ඉඳින් ජීවිතය සුන්දරය.දුක් කම්කටොලු මැදින් ආ ගමනද මිහිරිය. තවත් දිනන්නට යමක් ඔහුට නැත.ඉනෝකා පෙරේරා බණ්ඩාරඡායාරූප – ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031115</link>
    <topic>‘ටවර්’ නාට්‍ය ඉතිහාසය ලියන අයියා මලෝ</topic>
    <author>ගාමිණී සුසන්ත</author>
    <content>‘ටවර්’ නාට්‍ය ඉතිහාසය ලියන අයියා මලෝටවර් රඟහල බිහිවී වසර සියයක් සම්පූර්ණ වූයේ මේ නොබෝදා ය. ටවර් හෝල් නාට්‍ය යුගය අපගේ නාට්‍ය කලා ඉතිහාසයේ ඉතා වැදගත් සන්ධිස්ථානයක් සනිටුහන් කළ යුගයක් ලෙස හැඳින්වීම නිවැරදි ය.එම යුගය පෝෂණය කළ නාට්‍යවේදීන් රැසක් පිළිබඳ ඉතිහාසයේ සඳහන් වේ. එල්.ඩී.ඒ. රත්නායක යනු ටවර් හෝල් නාට්‍ය යුගය පෝෂණය කළ ප්‍රවීණ නාට්‍යවේදියෙකි.ඔහු නාට්‍ය රැසක් ම නිෂ්පාදනය කළේ ය. එසේ ම එල්.ඩී.ඒ. රත්නායක නාට්‍ය කලාව මෙන් ම විවිධ විෂයයන් යටතේ කෘති 89 ක් පමණ රචනා කළ ගත් කතුවරයෙකි.ඒ මහතාගේ පුතුන් දෙදෙනෙකු වන ආර්.එම්.ඒ. රත්නායක සහ නිමලචන්ද්‍ර රත්නායක දෙදෙනා තම පියාගේ අඩි පාරේ යමින් ටවර්හෝල් නාට්‍ය යුගය පිළිබඳ මෙන් ම එම යුගයේ නාට්‍ය පිටපත් ඇතුළත් කෘති ගණනාවක් ම රටට දායාද කිරීමට සමත්ව ඇති ගත් කතුවරු දෙදෙනෙකි; කලාකරුවන් දෙදෙනෙකි.ටවර් හෝල් යුගයේ නාට්‍ය මගින් රටට සිදුවූ සේවය එම නාට්‍ය පිළිබඳ තොරතුරු මෙන් ම මෙම කතුවරුන් දෙදෙනා පිළිබඳව ද තොරතුරු විමසීමේ අදහසින් අපි ඔවුන් හමුවීමු. එහිදී පළමුවෙන් ම අදහස් පළ කළේ ආර්.එම්.ඒ. රත්නායක මහතා ය.“කුඩා කාලෙ ඉඳල ම මම තාත්තගෙ නාට්‍ය වැඩවලට සම්බන්ධ වුණා. නාට්‍ය පිටපත් කිරීමට උදව්වීමෙන් තමයි මම වැඩියෙන් ම සම්බන්ධ වුණේ. කලකට පසුව මම තාත්තා නිර්මාණය කළ නාට්‍යවල පොතේ ගුරු ගේ චරිතය රඟපෑවා. ඉන්පසුව මම නාට්‍ය පිටපත් මමම රචනා කරමින් නාට්‍ය නිෂ්පාදනය කළා. මම මුලින් ම රචනා කරල නිෂ්පාදනය කළේ ‘කාගෙද පළහිලව්ව‘ නාට්‍යය.ඉන්පසුව ‘මහා කළු සිංහලයා’, ‘සෝමාදේවි’ වැනි නාට්‍ය රචනා කරල නිෂ්පාදනය කළා. ඊට අමතරව ‘විසි වැනි සියවසේ ජාතික වීරයෝ’, ‘බෞද්ධ සාහිත්‍යයේ වනිතාවෝ’, ‘ශ්‍රී ලංකාවේ නාටක කතුවරු’, ‘බලි වාලා නාට්‍යකරුවා’, ‘ජාතිය අවධි කළ නාට්‍ය රචකයෝ’ වැනි කෘති පළ කරන්න මට හැකි වුණා.අද ජීවත්වන ඇතැම් උදවිය ටවර්හෝල් යුගය, සිංහල නාට්‍ය කලාවේ දුර්වල යුගයක් බවත් ටවර්හෝල් නාට්‍යවල කිසිදු වටිනාකමක් නැති බවත් සඳහන් කරනවා.එය ඉතාම වැරදි සහගත මතයක්. ඒ වගේ ම මගේ පියාගෙන් ටවර්හෝල් නාට්‍ය කලාවට සිදුවූ සේවය යටපත් කරන්නත් ඇතැමුන් උත්සාහ කරනව. ඒත ඉතාම නිහීන ක්‍රියාවක්. මේ සමාජයේ උගතුන් යැයි කියා ගන්නා ඔවුන් ගෙන් සිදුවිය යුත්තේ සත්‍ය යටපත් නොකර ඒ නිර්මාණවල දුර්වලතා මෙන් ම හොඳ ලක්ෂණ පෙන්වා දීමයි.ඒ වගේ ම තවමත් ඉතිරි වී ඇති ටවර්හෝල් යුගයේ නාට්‍ය කෘති නාට්‍ය පිටපත් ආරක්ෂා කිරීමට පියවර ගැනීමයි. ඒ වගේ ම අසරණ වී ඇති ටවර්හෝල් ශිල්පීන්ට සැලකීමයි.වයස අවුරුදු 79 ක් වන මම තවමත් ඉන්නෙ කුලී නිවෙසක. වසර 35 ක් තිස්සේ ටවර්හෝල් ශිල්පියකු ලෙස මම කොළඹින් නිවෙසක් ඉල්ලා සිටිය ද ඒ ඉල්ලීම තවමත් ඉටු වී නෑ. ඒ ගැන මට හරිම කනගාටුයි.ටවර් හෝල් ශිල්පී එල්.ඩී.ඒ. රත්නායකයන්ගේ තවත් පුත්‍රයකු වන නිමලචන්ද්‍ර රත්නායක මහතා නාට්‍ය කලාව පිළිබඳවත් වෙනත් විෂයයන් පිළිබඳවත් කෘති ගණනාවක් ම රචනා කර ඇති ගත් කතුවරයෙකි.හේ ශ්‍රී ජයවර්ධනපුර විශ්ව විද්‍යාලයේ උපාධිදරයෙකි; වසර 30 කට නොඅඩු කාලයක් ගුරුවරයකු ලෙස සේවය කර ඉන් ඉල්ලා අස්වී පැරණි නාට්‍ය ග්‍රන්ථ සංස්කරණය කිරීමට සිය කාලය සහ ධනය වැයකරන්නෙකි.“අපේ නාට්‍ය ඉතිහාසය පිළිබඳ වගකිව යුතු උදවිය දක්වන සැලකිල්ල මදි කියලයි මම හිතන්නෙ. ඒ වගේ ම සත්‍ය ඉතිහාසය වෙනස් කරන්න ඇතැමුන්ට අවශ්‍ය බවත් පෙනී යනව. ඒක කනගාටුවට කරුණක්.රටක පැරණි නිර්මාණ ආරක්ෂා කිරීම ඒ රටේ අදාළ බලධාරීන්ගේ යුතුකමක්; වගකීමක්. එංගලන්තයේ විශ්වවිද්‍යාලවලට අනුබද්ධව වෙනම ආයතනයක් එම රජය පිහිටුවල තියෙනව.ඒ; ඒ රටේ පැරණි නාට්‍යවල පිටපත් සෙවීම සඳහා. හොයල හොයල ඔවුන්ට අවුරුද්දටම හමුවෙන්නෙ එකම නාට්‍ය පිටපත් වුණත් ඔවුන්ට ඒක ලොකු ජයග්‍රහණයක්. නමුත් අපේ රටේ ඒ වගේ දේවල් සිදු වෙන්නේ නෑ.“ටවර් හෝල් යුගය පිළිබඳව කතා කරන ඇතැමුන් කියන්නෙ ටවර් රඟහල ආරම්භ කළේ දෙසැම්බර් 06 වැනිදාවක නෙවෙයි දෙසැම්බර් 16 වැනිදාවක කියලයි. දෙසැම්බර් 6 වැනිදා සහ 16 වැනිදා කියන ඉලක්කම් දෙක අතර තියෙන්නෙ එක වෙනසයි. ඒ ඉලක්කමක අඩුව පමණයි.සමහර වෙලාවට අපේ තාත්තගෙ සටහන් වලදී ඒ එකේ ඉලක්කම වැටුන ද දන්නෙ නෑ. ඒ වගේ ම තවත් කිවයුතු දෙයක් තියෙනව. ඒ තමයි නාට්‍ය දර්ශනවල විවෘත කිරීම් නිතර සිදුවෙන බව.දවස් කීපයක් එක දිගට නාට්‍ය පෙන්නුවොත් ඒ හැම දවසෙම විවෘත කිරීමක් සිදුවෙනවා. ඒ නිසා දෙසැම්බර් 06 වැනිදා සිට 16 වැනිදා දක්වා විවෘත කිරීම් තිබුණ වෙන්න ඇති. මෙවැනි සුළු කාරණා ඉස්මතු කරමින් ලංකාවේ නාට්‍ය ක්ෂේත්‍රයට සේවයක් කළ මගේ පියා වැනි පුද්ගලයින්ට ගැරහීම වැරදියි.”“මම ටවර්හෝල් යුගය පිළිබඳවත් ඒ යුගයේ රචිත නාට්‍ය පිළිබඳවත් ඉදිරියටත් පොත් ලියනවා. මම එයින් බලාපොරොත්තු වන්නේ ඒ ඉතිහාසය ආරක්ෂා කර තැබීමටයි.ඇතැමුන් ටවර් හෝල් නාට්‍ය නාට්‍යමය ගුණය නැති, භාෂාව හොඳ නැති නාට්‍ය ලෙස හැඳින්වීමට උත්සාහ කළත් එම නාට්‍යවලින් රටේ නිදහස ලබාගැනීමට මිනිසුන් දිරිමත් කළ බව සඳහන් වෙනවා. මමත් මගේ සහෝදරයාත් මෙලෙස පොත් රචනා කරමින් උත්සාහ ගන්නේ ඒ වටිනා ඉතිහාසය ආරක්ෂා කිරීමටයි.”ටවර්හෝල් නාට්‍ය කලාව පිළිබඳ ඉතිහාසය ආරක්ෂා කරමින් ඒ පිළිබඳ පොතපත ලියන මේ සහෝදර ගත් කතුවරුන් දෙදෙනා සමාජයෙන් සහ වගකිවයුතු උදවියගෙන් ඉල්ලා සිටින්නේ ටවර්හෝල් නාට්‍ය සම්ප්‍රදායේ ඇති වටිනාකමට නිග්‍රහ නොකරන ලෙස ය.0774399679 දුරකතන අංකයෙන් ඔවුන්ට ඇමැතිය හැකිය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031116</link>
    <topic>ශතක සියයේ සුපිරි වාර්තාව තෙක් ඉවසන විශිෂ්ටයා</topic>
    <author>ඉඳුනිල් වීරරත්න</author>
    <content>ශතක සියයේ සුපිරි වාර්තාව තෙක් ඉවසන විශිෂ්ටයාකට් ක්‍රීඩාවට දැඩි ලෙස ඇලුම් කළ පුංචි හුරුබුහුටි කොලු පැංචෙක් ක්‍රීඩා පිටියේ පසෙක දැල් ආවරණය තුළ පන්දුවට පහර දෙමින් පුහුණු වෙමින් සිටියේය.පැය හතරකට අධික කාලයක් එක දිගටම පුහුණුවේ යෙදීම නිසා පුංචි සිරුරේ ශක්තිය සිඳී ගොසිනි. එහෙත් පුහුණුකරු රාම කාන්ත් අච්රෙකාර්ට සිතට මදිය. ඒ මේ කොලු පැටියා තුළ සිටින අසාමාන්‍ය ක්‍රිකට් ක්‍රීඩකයා ඔහුට පෙනෙන බැවින් විය හැකිය.ඊළඟට පුහුණුකරු අපූරු උපක්‍රමයක් අනුගමනය කරයි. ඒ කඩුල්ල මත ‘රුපියලේ කාසියක්’ තැබීමෙනි. පුහුණුකරු කොන්දේසියක් පනවයි. කිසියම් පන්දු යවන්නකුට පන්දුව එවා කඩුල්ල බිඳ දමා මේ කොලු ගැටයා දවා ගන්නට හැකිවුවහොත් එම පන්දු යවන්නාට රුපියලේ කාසිය ලබා දීමයි. කඩුල්ල බිඳ නොගෙන පිතිකරණයේ යෙදුන හොත් කාසිය ඔහුට ලබා දෙයි.එදා ළමා වියේ දී එලෙස පුහුණු වූ ඔහු අද ලොව ක්‍රිකට් ඉතිහාසයේ අති විශිෂ්ටතම ක්‍රීඩකයා බවට පත්ව සිටී.ටෙස්ට් සහ එක්දින ක්‍රිකට්වලට වැඩිම ලකුණු ලාභියා මෙන්ම වැඩිම ශතක ලාභියා ද වන ඔහු අපේ අසල්වැසි භාරත මාතාවගේ ශ්‍රේෂ්ඨතම පුත්‍ර රත්නයක් වන සචින් ටෙන්්ඩුල්කා නම් වෙයි.විවිධ ආගම් අදහන ජාතීන් විශාල සංඛ්‍යාවක් ජීවත්වන භාරතයේ සෑම කෙනකුම ක්‍රිකට් ආගමක් සේ අදහන අතර සචින් ටෙන්ඩුල්කා දෙවියකු සේ අදහයි. ඒ සචින් මුළු ලොවම පුදුමයට පත් කරවමින් ක්‍රිකට් ක්‍රීඩාවේ අද්විතීය ස්ථානයකට භාරතය ගෙන ආ නිසාවෙනි.බොම්බායේ (වර්තමාන මුම්බායේ) රාජ්පූර් සරස්වත් භවාන් පවුලේ මරාති නවකතා රචකයකු වන රමේෂ් ටෙන්ඩුල්කා සහ රාජ්නි දෙදෙනාට දාව උපන් සචින් ශිල්ප හදාරන්නේ ෂාරදෂ්රාම් විද්‍යා මන්දීර් උසස් පාසලෙනි. පාසල් වියේදීම ර් අ ජ් වේග පන්දු පදනමට සම්බන්ධ වී වේග පන්දු යවන්නකු ලෙසට පුහුණුවීම ආරම්භ කරන නමුත් ඩෙනිස් ලිලී සචින් පිතිකරණය හැදෑරීමට යොමු කර තිබේ.ඒ නිසාම රාමකාන්ත් අච්රෙකාර් යටතේ කුඩා සචින් පිතිකරණය පුහුණු විය. එදා දැඩි ලෙස වෙහෙස වී පුහුණුවීම් කරද්දී දිනාගත් කාසි 13 ක් අද ඔහු ළඟ සුරක්ෂිතව තිබෙන අතර එදා මෙදා තුර දිනාගත් සියලුම ත්‍යාගයන්ට වඩා එම කාසි මහාර්ඝ වස්තූන් ලෙස රැකගෙන සිටී.මේ වන විට එක්දින ජාත්‍යන්තර ශතක 48 ක් සහ ටෙස්ට් ශතක 51 ක් සමඟ ක්‍රිකට් ඉතිහාසයේ ශතක 99 ක් රැස්කර ගත් එකම ක්‍රීඩකයා ලෙස ඉතිහාසයට එක්වී සිටින සචින් 100 වැනි ශතකය ලබා ගැනීමට සිහින මවමින් ඒ සඳහා අවස්ථාවක් උදාවන තෙක් සිටී. පසුගියදා නිමා වුණු ශ්‍රී ලංකාව, ඉන්දියාව සහ ඕස්ට්‍රේලියාව රටවල් තුන තරග වැදුණු කොමන්වෙල්ත් බැංකු කුසලාන එක්දින තරගාවලියේදී තරග 7 ක් ක්‍රීඩා කළ ද අර්ධ ශතකයක් හෝ ලබාගත නොහැකි වුණු සචින් ඉනිම් 7 දීම ලබා ගත්තේ ලකුණු 143 කි.ඔහු අවසන් වරට ටෙස්ට් ශතකයක් ලබා ගත්තේ 2011 ජනවාරි 02 වැනිදා දකුණු අපි‍්‍රකාවට එරෙහිව කේප්ටුවන් හිදීය. ඉන්පසු ඔහු මේ දක්වා එංගලන්තයට එරෙහිව ටෙස්ට් තරග 4 ක් ක්‍රීඩා කළ අතර අගෝස්තු 18 වැනිදා ඕවල් හි පැවැති තරගයේදී ශතකය පෙනි පෙනී ලකුණු 91 කට දැවී ගියේය.ඉන්පසු කොදෙව්වන් සමඟ තරග 3 ක් සහ ඕස්ට්‍රේලියානුවන් සමඟ තරග 4 ක් ක්‍රීඩා කළ ද ශතකයක් රැස් කර ගැනීමට හැකියාවක් ලැබුවේ නැත.අවසන් වරට එක්දින ශතකයක් ලබා ගත්තේ 2011 මාර්තු 12 වැනිදා දකුණු අපි‍්‍රකාවට එරෙහිව නාග්පූර්හි දී වන අතර එහිදී සචින් ලකුණු 111 ක් ලබාගන්නේ ඔහුගේ 48 වැනි එක්දින ශතකය මෙන්ම ක්‍රිකට් දිවියේ ලබාගත් 99 වැනි ශතකය ලෙස වාර්තා තබමින් එහෙත් ඉන්පසු එක්දින තරග 11 ක් පුරාවට ඔහුට ශතකය ලබා ගැනීමට නොලැබිණි.ඉන්දියාව වෙනුවෙන් ටෙස්ට් වරම් ලබාගත් 187 වැනි ටෙස්ට් ක්‍රීඩකයා වන සචින් මේ දක්වා ටෙස්ට් තරග 188 කට ක්‍රීඩා කර තිබේ. එහිදී ඉනිම් 311 කදී නොදැවීම් 32 ක් සමඟ ලකුණු 15470 ක් ලබා ගෙන ඇති අතර හොඳම ඉනිම වන්නේ නොදැවී ලබාගත් ලකුණු 248 යි. ශතක 51 ක් සමඟ අර්ධ ශතක 65 කි.සචින් ඉන්දියාව වෙනුවෙන් එක්දින වරම් ලබන්නේ 74 වැනි ක්‍රීඩකයා ලෙසිනි. මේ දක්වා එක්දින තරග 460 කදී ඉනිම් 449 ක් ක්‍රීඩා කරමින් නොදැවීම් 41 ක් සමඟ ලකුණු 18,254 ක් ලබා ගෙන තිබේ. හොඳම ඉනිම වන්නේ 2010 පෙබ. 21 වැනිදා දකුණු අපි‍්‍රකාවට එරෙහිව නොදැවී ලබාගත් ලකුණු 200 යි. එය ඔහුගේ එක්දින මංගල ද්විත්ව ශතකය මෙන්ම ද්විත්ව ශතකයක් ලැබු ලොව පළමු ක්‍රීඩකයා ලෙසට ඔහු ඉතිහාසයට ද එක් කළේය.ශතක සියයේ ලෝක වාර්තාව තැබීමට ප්‍රමාද වුවද මේ සුපිරි ක්‍රීඩකයා තවත් ලෝක වාර්තා රැසකටම හිමිකම් කියයි.ටෙස්ට් ක්‍රිකට් ඉතිහාසයේ ශතක 50 ක් වාර්තා කළ පළමු සහ එකම පිතිකරු.. ලොව වැඩිම ටෙස්ට් සහ එක්දින තරග ප්‍රමාණයකට ක්‍රීඩාකර ඇති ක්‍රීඩකයා.. ටෙස්ට් ක්‍රිකට් ක්‍රීඩාවේ ලකුණු පහළොස් දහස (15,470) ලබාගත් පළමු ක්‍රීඩකයා.. 2009 නොවැ. 20 ජාත්‍යන්තර ක්‍රිකට් ක්‍රීඩාවේ ලකුණු 30,000 පසුකළ ක්‍රීඩකයා.. ලොව වැඩිම එක්දින ජාත්‍යන්තර ලකුණු ලබාගත් ක්‍රීඩකයා (18,254)එසේම ලෝක කුසලාන තරගවලදී සචින් දක්වා ඇති දස්කම් නිසාවෙන් ලෝක වාර්තා කිහිපයක්ම ඔහුගේ නමින් ලියැවී තිබේ.. 2003 ලෝක කුසලාන සහ 1996 ලෝක කුසලාන තරගාවලී වල වැඩිම ලකුණු ලාභියා. 2011 ලෝක කුසලාන තරගාවලියේ මූලික වටයේ එංගලන්තයට එරෙහිව ලබාගත් ශතකය සමඟින් ලෝක කුසලාන තරගාවලියකදී ලොව වැඩිම ශතක සංඛ්‍යාවක් ලබාගත් ක්‍රීඩකයා (ශතක 6 ක්) බවට පත්විය.එමෙන්ම ලෝක කුසලාන තරග වාරයකදී ලකුණු 2,000 ලබාගත් පළමු ක්‍රීඩකයා.එක් වර්ෂයක් තුළදී ලකුණු දහස බැගින් 7 වතාවක් ලබාගෙන ඇති ඔහු 1998 වසරේ ලකුණු 1894 ක් ලබා ගනිමින් එක්දින තරග ඉතිහාසයේ එක් වර්ෂයක් තුළදී වැඩිම ලකුණු ප්‍රමාණයක් ලබාගත් ක්‍රීඩකයා ද විය.1980 වසරේ සිට මේ දක්වා ජාත්‍යන්තර ක්‍රිකට් ක්‍රීඩාවේ නියැළෙන එකම ක්‍රීඩකයා.එසේම එක්දින ක්‍රීඩා තරගවල වැඩිම ඉනිම ප්‍රමාණයක් (449) සඳහා ලෝක වාර්තාව.මෙලෙස දස්කම් දක්වන සචින් සම්මානයට පාත්‍ර වී ඇත්තේ ද වාර්තාගත ලෙසිනි.1994 වසරේ අර්ජුන් සම්මානය, 1997 විස්ඩන් ක්‍රිකටර් සම්මානය, 2006 රජීව් ගාන්ධි සම්මානය, 2008 වසරේ ඉන්දියාවේ දෙවැනි ඉහළම පුරවැසියාට පිරිනැමෙන පද්ම විභූෂන් සම්මානය2010 වසරේ සර් ගාෆීල්ඩ් සෝබර්ස් සම්මානය2010 වසරේ සැප්. 10 වැනිදා ඉන්දීය ගුවන් හමුදාව විසින් ගෞරවනීය ගෲප් කපිතාන් ධුරයෙන් පිදීම.වයස 14 දී 1987 ලෝක කුසලාන තරගාවලියේ ඉන්දියාව සහ සිම්බාබ්වේ අතර වෙන්කඩේ ක්‍රීඩාංගණයේ පැවැති තරගයේදී පන්දු ඇහිඳින්නා වූ සචින්ට සුනිල් ගවස්කාර් විසින් පා ආවරණ යුගලක් තෑගි කළේය.ගවස්කාර් පිහිටුවා තිබු ටෙස්ට් ශතක 34 වාර්තාව 1995 මැයි 24 වැනිදා බිඳ දැමු මොහොතේ සචින් “මීට වසර 20 කට පෙර එම තිළිණය මා විශිෂ්ටයකු කරා ආ ගමනේ උනන්දු කරවීමට හේතුවක් වුණා” යැයි එය සිහි කළේ සතුටින්.1989 කරච්චි හිදී පාකිස්ථානයට එරෙහිව පළමු ටෙස්ට් තරගයට ක්‍රීඩා කිරීමට තෝරා ගන්නා විට සචින්ගේ වයස අවුරුදු 16 කි.එදා මෙදා තුර ඔහු ඉන්දියාවේ ක්‍රිකට් ක්‍රීඩාව වෙනුවෙන් ලබා දී ඇති ගෞරව අතිවිශාලය. එහෙත් මේ වන විට ඉන්දියාවේ බහුතරයකගේ මතය වී ඇත්තේ ටෙන්ඩුල්කා විශ්‍රාම යා යුතු බවය. ඒ ඔහු දිගින් දිගටම අසාර්ථක වීම නිසාවෙනි.වයස 16 දී ජාත්‍යන්තර ක්‍රීඩාවට අවතීර්ණ වී දශක ගණනාවක් ක්‍රීඩාව වෙනුවෙන් රට වෙනුවෙන් කැපකළ තම මවුබිම ලොව අද්විතීය ස්ථානයකට ඔසවා තැබූ සචින් 100 වැනි ශතකය ලබා ගන්නා තෙක් විශ්‍රාම ගන්වාවි යැයි සිතිය නොහැක. ඒ මෙවන් හපන්කමක් කරන්නට සමත් විශිෂ්ටයකු තව බොහෝ කාලයකට භාරත දේශයේ තබා ලොව කොතැනක හෝ බිහි වේවි යැයි සිතිය නොහැකි නිසාවෙනි.සචින්, ලිට්ල් මාස්ටර් ඒ දස්කම තව නොබෝ දිනකින්ම කරනු ඇත. එතෙක් බලා සිටිමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031117</link>
    <topic>උඹ නැතිව මේ ගෙදරට ඉර පායන එකක් නෑ</topic>
    <author/>
    <content>උඹ නැතිව මේ ගෙදරට ඉර පායන එකක් නෑමන්ත දෙස බලාගෙන සිටි පියාගේ මුවට හීන් හිනාවක් නැඟී තිබුණි.”කරයි කරයි මොන බොරු ද ළමයො.. මං නම් කියන්නේ ඔය උන්න වගෙ තව අවුරුද්දක් ඉඳලම බලන එකයි.”නිමන්ත කරබාගත්තේ පියාට එකඟ වූවා යැයි හැෙඟන්නට ඉඩ සලසමිනි. කුස්සියේ ඉවුම් පිහුම් කටයුතුවල යෙදෙන මව සොයා යන ඔහු, ඇයට පැහැදිලි කරන්නේ ජීවිතයේ සැබෑ තත්ත්වයයි.”අම්මට හතිය හැදුණාම බේත්හේත්වලට යන වියදම් කරන්න ඕනෙත් තාත්තා? ඉස්සර වාගේ පොල්වලින් ආදායමකුත් නෑ. මට කොහොම වෙතත් නංගිට හොඳට උගන්න ගත්තොත් නේද අම්මේ හොඳ?”තාත්තා කොහොම හරි කරයි පුතේ” නිමන්තගේ මව, ඇග්නස් පොල් ගෑම නතර කර සිය පුතුගේ මුහුණ දෙස බලා සිටියේ දයාබරවය.”නෑ අම්මේ”නිමන්ත පොල් අහුරක් අතට ගත්තේ පදමට තැම්බී තිබූ ‘රට අල’ දැමූ මැටි කෝප්පය දෙස බලාගෙනය.”මට පුළුවන් රස්සාවත් කරන ගමන් විභාගෙට සූදානම් වෙන්න. අපි නංගිව නුවරට දාලා උගන්වමු.”මොහොතක් නිහඬව සිටි මාතාව, පහත් වී කඳුළක් පිස දැමුවාය. අවසානයේ මවත් පියාත් කැමැති කරවා ගැනීමට නිමන්තට හැකි වූයේය.නිල්මිණිට සිදුවූයේ විදුහලේ නේවාසිකාගාරයේ නතර වී පාසල් යාමටය. ගමේ සිට පාසලට යාම ඊම කෙසේවත් කළ නොහැකි තරම් ප්‍රමාණයක දුරක් තිබීම ඊට හේතුව විය.ඇගේ ඇඳුම් පැලඳුම්වලටම නොසිතූ මුදලක් වියදම් කිරීමට සිදුවිය. සෑම දෙයක්ම අලුතින් සකස් කිරීමට සිදුවීම එයට හේතුවයි. ගෙදර අඳින පරණ ඇඳුම්වලින් එකකට දෙකකට වඩා ප්‍රයෝජනවත් නොවීය. යට ඇඳුම්.. සපත්තු.. ඇඳ ඇතිරිලි..? මේවා සියල්ලම එකතුවූ පසු ඇඟට දැනෙන මුදලක් වියදම් වීම නිල්මිණිට නම් විශාල පසුතැවීමක් විය.”මං ඕකනේ කීවේ.. අයියටත් ඕන වුණේ ඔය ටිකනේ.. දැන් ඉතින් ගෙදර කන්න බොන්ඩවත් සල්ලි ඉතුරුවෙලා නැතුව ඇති..”නිල්මිණි අම්මාට තුරුළුව කඳුළු සැලුවාය.”අපෝ අපි බඩගින්නෙම ඉඳියි නේද අම්මේ?.. මෙයා ඕවා හිතන්ඩ ඕන නෑ..කොහොම හරි ඉගෙන ගන්න... අපිට වෙන මුකුත් පාඩුවක් නෑ.. ඔයා ගෙදර නැති..”නිමන්තගේ මුව ගොළුවූයේ හැඬුම නවත්වා ගන්නට උත්සාහ දැරූ නිසාය.. නිල්මිණි අම්මාගෙන් මිදී ඔහු වෙතට දිව ගියේ හඬ නඟා හඬමින්ය.”ඔයා කොහොමද මං නැතුව ඉන්නේ? ඔයා කාටද ඔයාගේ දේවල් කියන්නේ?”ගෙල බදාගෙන හඬන නැඟණිය දැඩිව තුරුළු කරගත් නිමන්ත ඇගේ සුරතල් මුහුණ කිහිප වාරයක් සිපගෙන සුරතින් කඳුළු කැට පිස දැමුවේය.”උඹ නැතුව හෙට මේ ගෙදරට ඉර පායන එකක් නෑ..”නිමන්ත හදවතින් එසේ හිතාගත්තේය.නේවාසිකාගාරයේ ජීවිතයට හුරුවීම මුලදී මහා කරදරයක් විය. හිමිදිරියේ ඇසෙන සීනු හඬට පිබිදිය යුතුව ඇත. මුව සෝදාගෙන පේළියට ගොස් තේ පානය කර නැවත පැමිණ පාසල් යාමට සූදානම් විය යුතුය. ඇදුම් මාරු කිරීමට, වැසිකිළි යාමට.. ටික වේලාවක් පෝළිමේ සිටිය යුතු නිසා මේ වෙලාවට පිබිදුණේ නැති නම් ප්‍රමාද වන්නේය.ඇඳෙන් බැසීමට මඳක් හෝ ප්‍රමාද වූවොත් ප්‍රධාන පාලිකාවගේ හොරණෑව වැයෙන්නේය. නිවෙසේදී නම් හෙමිහිට දෙනෙත් ඇරෙන්නේ ජනේලයෙන් එපිට ඇති පේර ගසට එන කුරුල්ලන්ගේ මිහිරි ගීත නාදයෙනි. ඒ සමඟම අම්මාගේ තුනී ආදරණීය හඬ..”පුතේ.. මේන් තේ හදලා.. ඇවිත් බීලා මූණකට හෝදගන්න..”නිල්මිණි මේවා සිහිපත් කරමින් හැඬූ වාර ගණන නිමාවක් නැත.සති අන්තයේ අයියා සමඟ ගෙදර යාමෙන් ඕ දැඩි සතුටක් ලැබුවාය. ගෙදර කලඑළි වූයේද සති අන්තයටයි. කාලය ගෙවී යනවිට සියල්ල නිල්මිණිට මෙන්ම ගෙදර අයට ද එය එක අංගයක් බවට පත්වෙමින් තිබුණි.නිල්මිණිට ඉතා සමීප වූ නාලිකා නේවාසිකාගාරයේ ඈ සමඟ සිටි හොඳ දැරියක් වීම ඇයට සැනසීමක් විය. අවුරුදු නිවාඩුවට ගමේ යාමට ළංවන විට ඔවුන් දෙදෙනා ඉතා කුළුපග මිතුරියන් දෙදෙනෙක් බවට පත්වී සිටියහ.”ඔයාගේ අයියා හරිම ලස්සනයි.” නාලිකා නිමන්ත ආ විට නිල්මිණිගේ කනට කොඳුරා කීවාය. ඇත්ත වශයෙන්ම නිමන්ත ඉතා කඩවසම් පුද්ගලයෙක් විය.”වැඩක් වෙන්නෑ නාලි.. අයියට ගමේ කෙල්ලෙක් ඉන්නව.. පිට කෙනෙකුත් නෙවෙයි.””ඇත්තද?.. මට ගොඩක් වෙලාවට බෝයිස්ලා පේන්න බෑ නිල්මි. ඒත් ඔයාගෙ අයිය හරි නිවිච්ච හොඳ කෙනෙක්.”ඔව්.. ගොරෝ ගොරෝ නිදාගන්නකොට” නිල්මිණි සිනාසුණේ නාලිකා පිළිබඳව සඟවා ගත් ආදරයකිනි.”අන්න මාව එක්කගෙන යන්න එනවා..”නවීන පන්නයේ කාරයක් නේවාසිකාගාර භූමියට පාවූයේය. නිල්මිණි ඒ දෙස බැලුවේ පුදුමය පිරි දෙනෙත්වලින්ය. නාලිකා ධනවත් බව ඇය දැන සිටියත් මේ සා තරම් යැයි ඇය නොසිතුවේ නාලිකාගේ චාම් ගති පැවතුම් නිසාය.”යමු”.. නාලිකා නිල්මිණිගේ සුරතින් අල්ලා ගත්තාය. ඔයාල ස්ටේෂන් එකට දාගෙන යන්න පුළුවන්.. යමු මාත්තෙක්ක..”මං අයියගෙන් අහන්නම්..”නිල්මිණි වහා කීවේ ඔහුගේ හැටි දන්නා නිසාය.”අයියෝ .. ඕකත් අහන්න දෙයක්ද? ඔයාල දෙන්න මෙතන ඉඳල ට්‍රයිෂෝ එකක යන්න ඕනැ නේද?.. ඉතින් අපිත් එක්ක යමු.. හයර් එක ගෙවන්නකෝ..”නාලිකා අන්තිම කොටස කීවේ නිමන්තට හොඳටම ඇසෙන පරිද්දෙනි.මිතුරියන් දෙදෙනා පිටුපසටත් නිමන්ත ඉදිරිපසටත් නැඟුණි.හඳුනාගැනීම හැර වෙනත් කතා බහකට ඉඩ නොලැබුණේ මිනිත්තු කීපයක කෙටි දුර ප්‍රමාණයකින් ගමනාන්තය සිදුවූ හෙයිනි.”ඒ මිනිස්සු හරි සල්ලිකාරයො වගේ..” නිමන්ත කීවේ එපමණකි.දෙදෙනාට ගෙදර යනතුරුම කතාකිරීමට ඕන තරම් දේවල් ගොඩගැසී තිබුණි. නිමන්තට ලැබී තිබූ අලුත් රැකියාව ‘ග්‍රාම නිලධාරි’ තනතුරයි. ඔහු ඒ ගැන මනා ලෙස තෘප්තිමත්ව සිටියේ කරුණු කිහිපයක් නිසාය. තමාට නිදහසේ ගොවිතැන් කටයුතු සොයා බැලීමටත් දෙමාපියන් සමඟ නිතර ගැවසීමටත් නැඟණිය ගැන සොයා බැලීමටත් කාලය ඉතිරිවීම ඔහුට මහත් සැනසීමක් විය.”ඔයා දන්නවද සුරංග ඔයා ගැන මගෙන් ඇහැව්වා..”බොහෝ කතා බහ හමාර වූ පසු නිමන්ත නැඟණියගේ මුහුණ දෙස බැලුවේ ඇගේ අදහස් දැනගැනීමටය.නිල්මිණි තමාගේ මුහුණ ලජ්ජාවෙන් රතුවෙන බව දැනගත් නිසාම දෙතොල් සපාගෙන නිහඬවූවාය.”ඒයි පිස්සී.. ඇහුණද මං කියපු දේ? උඹට සුරංග කැමතියිලු.. මං නම් කිව්වා පරණ කාර් එකක් ගත්තා කියල හිතා ගනිං කියලා..”නිල්මිණි සිය සොහොයුරාගේ අතට පහරක් ගැසුවාය. කෝපය නිසා ඇගේ මුවට හොඳ ජවයක් ද ලැබුණි.”පිස්සියන්ට කවුරුත් කැමැති වෙන්නෑනේ. මං පිස්සෙක්ම හොයාගන්නම්..””ඌත් පිස්සෙක් තමයි.. නැත්නම් උඹ ගැන මගෙන් අහයියැ.. ඒක නෙමෙයි මොකද තමුසෙ ඒ ගැන කියන්නේ?””මං ඒක එයාටම කියන්නම්කො.. තෝල්කයො ඕනෙ වෙන්නෑ...””ගෙම්බී.. එහෙනම් බොලා දෙන්නම මාව ගොනාට ඇන්දුවා.. ඈ..””අන්දන්නෙ මොනවද.. ගොනාම තමයි.. ඔවුන්ගේ සිනා හඬට කිහිප දෙනෙක් හැරී බැලූහ.සරමේ කොනක් ඉහළට ඔසවාගෙන සුරංග වැව් කණ්ඩිය දිගේ නාන තොටුපළට එනවා නිල්මිණි බලා සිටියේ සතුටින් පිම්බී ගිය සිතින්ය. කාලයක සිට දෙනෙත්වලින් හා ඉඳහිට වචනවලින් හුවමාරු කරගත් ආදරය මල් පිපීගෙන එන්නේය. සුරංග යහගුණ පිරි තරුණයෙකි. ගමේ සිය පියාගේ සුළු කර්මාන්තයකට උර දෙමින් දියුණුවේ මාවතට පිවිස ඇති ඔහු අයියාගේ හොඳම මිතුරාය.”නංගි එක්ක එන බව මට නිමන්ත කිව්වා.”නිල්මිණි සෝදමින් සිටි ඇඳුම් දියේ ඔබා ඔහු දෙස බලා සිටියේ සිනාසෙමින්ය.”නාන්න ආව බව කිව්වෙත් අයියාද?’’ සුරංග ඇගේ මිහිරි හ¼ඩින් පිබිදුණේය.”ඔව්..”වටපිට බලා විශාල කුඹුක යට ගල් පොත්තේ වාඩිවීමට තැනක් සොයමින් ඔහු පැවසුවේය.”මං ගෙදරට ගියා.. මාමා නම් කුඹුරට ගිහින්..””අයිය දන්නව මං වැවට ආපු බව..” නිල්මිණි දියේ එබූ රෙදි ටික මිරිකා ගල මතට දැමුවාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031118</link>
    <topic>මැරුණම උපහාර  නෙමේ, අපිට ඉන්න තැනක් දෙන්න!</topic>
    <author>ජෝජ් රොබ්සන් ද සිල්වා</author>
    <content>මැරුණම උපහාර  නෙමේ, අපිට ඉන්න තැනක් දෙන්න!හේම ශ්‍රී ද අල්විස්ශ්‍රීනි විභූෂිත ලංකා බැබලේසිංහ ධජය සෙවණේසිංහ ධජය සෙවණේ...!  (ගායනය – ලතා වල්පොල)පද රචනය කළ ‘ශ්‍රීනි විභූෂිත ලංකා බැබලේ’ ගීතය මේ රටේ කොයි ආණ්ඩුව ආවත් ප්‍රචාරය කරන දේශාභිමානී ගීතයක්. එමෙන්ම කලාසූරී ලතා වල්පොල ගයන ‘මාගෙ මේ රට’ සහ ‘සිරිනි භරිත ස්වර්ණ භූමියයි’ ඇතුළු දේශාභිමානී ගීත රචනය කළෙත් මමයි.ඒත් ඉතින් දැන් අවුරුදු ගණනාවක ඉඳලා මටත් මගේ බිරිඳටත් (ගායන ශිල්පිනී අයිරින් ද අල්විස්ටත්) මේ රටේ ඉන්න තැනක් නැහැ. අපි දෙන්නා කුලී ගෙදරක ජීවත් වෙන්නේ. අපි මේ ප්‍රශ්නය කාට කිව්වත් කවදාවත් විසඳුමක් ලැබිලා නැහැ.”ඒ ඔහුගේ සත්‍ය ය. ඔහු - ජ්‍යෙෂ්ඨ නිවේදකයෙකු සහ ගී පද රචකයෙකු වන හේම ශ්‍රී ද අල්විස් ය. අඩ සියවසකට වැඩි සිය සෞන්දර්ය චාරිකාවේදී මෙන්ම හැත්තෑ එක් වසරක් සපිරි ජීවන චාරිකාවේ දී ද උපන් දේශයට තිළිණ කළ දේ බොහෝ වුවද තමාගේ හිසට සෙවණක් ලබන්න වරම් නොලද හෙයින් ජීවිතයේ සැඳෑ සමය අසීමිත කලකිරීමෙන් සහ වේදනාවෙන් ඔහුගේ සිත විඩාබරව ඇත. ඔහුගේ විඩාබර සිතේ සිතුවිලි ‘රසඳුන’ පත් ඉරුවක මුදා හැර ගිමන් නිවාගන්න අපි ඔහුට මෙලෙස ඉඩ දෙමු.ගෙවල් තියෙන සමහර කලාකරුවන්ට තවත් ගෙවල් ලැබිලා තියෙනවා. ඒත් ඉන්න තැනක් නැති අපි දෙන්නාට අද වනතුරු කවුරුවත් ඉන්න තැනක් ලබාදුන්නේ නැහැ. බිම ඉඳගන්නයි ඇත්ත කියන්නයි පොල්කටුවේ වතුර බොන්නයි කාගෙවත් අවසර ඕන නැහැ. පත්තර කෑල්ලක් ඔළුවේ දාගෙන පේමන්ට් එකකට වෙලා ඉන්න වෙයි සමහර විට තව ටික දවසකින්. ඒත් කන්න බොන්න ටික නම් අපිට අපේ ගීත රසිකයින් හරි ගෙනත් දෙයි. ඉන්න තැනක් නම් කාගෙන්වත් ලැබෙන පාටක් නැහැ.”ඇත්තටම ජීවත් වෙන්නේ කොහොමද?”පසුගිය දවස්වල අයිරින් අසනීප වෙලා සිටිද්දී නම් හරිම දුකක් විඳින්න වුණා. දැන් අයිරින්ට ටිකක් සනීප හින්දා පැදුරු පාටි ලැබුණම ඒවාට යනවා. එයින් ලැබෙන මුදලින් සහ හිතවතුන් කිහිප දෙනෙකුගේ උපකාරයෙන් තමයි ජීවත් වෙන්නේ. අපිට කන්න බොන්න, අයිරින්ට බේත්ගන්න සල්ලි දෙන්නෙත් අපි මේ ඉන්න ගෙයි කුලිය ගෙවන්නෙත් ඒ හිතවතුන් තමයි. ඔවුන් අතරින් රංජිත් ප්‍රේමලාල් නිතරම අපි දෙන්නා ගැන සොයා බලනවා. (කරුණාකර රංජිත් ගැන මේ ලිපියේ සඳහන් කරන්න). වෙන කවුරුවත් නම් අපි උන්නද මළාද කියාවත් සොයා බලන්නේ නැහැ.”ඔබ පද රචනය කළ ගීත ගායනා කළ ගායක ගායිකාවන්ටවත් ඔබව මතක නැද්ද?”මතක නැතුව වෙන්න බැහැනේ, මතක නැති කරලා මිසක. මම මේ අතින් ගීත දහස් ගණනක් ලියා ඇති. අදටත් ඒ සමහර ගීත ගායනා කරලා සමහරු විසි තිස්දාහ හම්බ කරනවා. ඒත් මට එක රුපියලක් දෙන කෙනෙක් නම් ඒ ගායක ගායිකාවන් අතරේ නැහැ. හැබැයි ලතා වල්පොලයි, සුජාතා අත්තනායකයි පැරණි ගී නැවත තැටි සඳහා ගායනා කළාම මට මුදල් ගන්න කියලා දැනුම් දෙනවා. ඉස්සර මගෙන් සින්දු ලියවා ගත්තෙත් නිකම්. මම මුදල් ඉල්ලා නැහැ. ඒත් දැන් මං අමාරුවේ වැටිලා ඉන්න බව දැන දැනම ඔවුන් කීයක්වත් ගෙවන්න හිතන්නේ නැහැ. අපි වැනි කලාකරුවන්ගේ බුද්ධිමය දේපළ ඔවුන් සූරා කනවා. ඉතින් අපි මෙහෙමවත් ඉතුරු වෙලා ඉන්න එක පුදුමයක් නේද?”ඔබේ ජනප්‍රිය ගී පද රචනා විකිණීමට ඔබට හිතෙන්නේ නැද්ද?”මගේ පද රචනාවලට හොඳ ඉල්ලුමක් තියෙනවා. අලුත් ගායක ගායිකාවන් කිහිප දෙනකුම ඉදිරිපත් වෙලා ඉන්නවා හොඳ මුදලක් මගේ පද රචනා සඳහා ලබා දෙන්නත්. අයිරින් ගැයූ ගීත වැඩි ප්‍රමාණයක් මගේ පද රචනා. අපි දෙන්නා දුක් විඳලා මැරිලා යනවාට වඩා ඒ ගීත විකුණන්න අපි දැන් අදහස් කරගෙන ඉන්නවා. අපි උන්නද මළාද කියලාවත් විමසා බලන්න ඕනකමක්, මනුස්සකමක් නැති අයට අපේ නිර්මාණ නිකම් දීලා ඉන්න හිටින්න තැනක් නැතුව මෙහෙම අසරණ වෙලා ඉන්න අපි එහෙම අපේ නිර්මාණ විකුණුවාම දොස් කියන්න නම් අය ඕන තරම් ඉඳීවි. කරන්න දෙයක් නැහැ. අපි මැරෙනකම් ජීවත් වෙන්න ඕනේ. (‘මං මේවා මෙහෙම කිව්වා කියලම ලියන්න’ යයි පවසමින්) මං ගී ලියන්නේ මහජනයාටයි. මගේ බුද්ධිමය දේපළ අයිති මටයි. මහජනයා මගේ ගී පද රචනා ප්‍රිය කරන තුරු කවුරු ගායනා කෙරුවත් ඒවා පවතියි.”ඔබ පද රචනය කළ ජනප්‍රිය ගීත කීපයක් සඳහන් කරනවා නම්?ජනප්‍රිය ගායක ගායිකාවන්ගේ ගීත කීපයක් කියන්නම්. ‘සුදු සඳ රැස් ගලන ගංගාවේ’, ‘ජීවනයේ මල් පිපුණා’, ‘මා ඈත භවේදී’ (මොහිදින් බෙග්), ‘මධුසඳෙන් තවත් සුපුන් සඳක් (ජේ.ඒ.මිල්ටන් පෙරේරා), ‘ශ්‍රීනි විභූෂිත’, ‘මාගෙ මේ රට’, ‘සිරිනි භරිත ස්වර්ණ භූමියයි’, ‘හතර මහා නිධානය’ චිත්‍රපටයේ ‘මාතා ශ්‍රී භරිත භාග්‍යය වූ මාතා’ (ලතා), ‘මයුරාසන මත’ (වික්ටර් රත්නායක), ‘මැණිකේ ඔබේ සිනාවේ’, ‘සඳක් නැගේ සඳක් දිලේ සාගරේ’ (රුක්මණී දේවි) – ‘ආදරේ කරන්න දන්නෙ නෑ’, ‘පෑහී එක ලෙස බැඳී’, ‘ඔබ සොයනා කළු කෙල්ල මමයි’ (ත්‍රී සිස්ටර්ස්), ‘දේශයෙන් දේශය බලා’ (රූපා ඉන්දුමතී), ‘දුනුකෙයියා මලක් වගේ’ (සුජාතා අත්තනායක), ‘නොදන්න හින්දයි’, ‘පෙර දිනෙක එදා’ (එච්.ආර්.ජෝතිපාල), ‘සුපිපෙන මලකින් රොන් රස බී මත් වීලා’ (අමිතා වැදිසිංහ), ‘මගෙ දෑසෙ කඳුළු තව දෑසක’ (ටියුඩර් ජයශාන්ත) සහ අයිරින් ගයන ජනප්‍රිය බොහෝ ගීත ද මගේ පද රචනාවන්.”ඔබ සඳහන් කළ ‘මාතා’ ගී පද රචනයට කරුණාරත්න අබේසේකරත් ‘මැණිකේ ඔබේ සිනාවේ’ ගී පද රචනයට විමලදාස පෙරේරාත් ‘මගෙ දෑසෙ කඳුළු’ ගී පද රචනයට තලවතුගොඩ කේ.වී.සරත් චන්ද්‍රසිරිත් හිමිකම් පැවසුවා නේද?”කොහෙද කවුද එහෙම කියන අය ඉන්නේ. ‘මාතා’ ගීතය පිළිබඳ ප්‍රශ්නයක් තිබිලා පසුව එය මගේ බවට නිවැරැදි කෙරුවා. මම අවුරුදු දොළහේදී කරු අයියාගේ ළමා පිටියෙත් නිර්මාණ කළා. කරු අයියාගේ ආභාසයෙන් තමා ගී පද රචනයට ආවෙත්. ‘ගීතයක් කියන්නේ රාමු කරලා තියෙන ඡායාරූපයක්. විෂයට අදාළ දේ විතරක් ලියපං’ කියලා උපදෙසක් ඔහු මට දුන්නා තාම මතකයි. ‘මැණිකේ ඔබේ සිනාවේ’ විමලදාස පෙරේරාගේවත්, ‘මගෙ දෑසෙ කඳුළු’ සරත් චන්ද්‍රසිරිගේවත් නොවේ. ඒවා මම මේ අතින් ලියපු ගීත. (තරමක් ආවේගශීලී වෙමින්) මට කාගෙවත් ගීත මගේ කියන්න ඕන කමක් නැහැ. ඒ අයට කියන්න ඒ ගීත ඒ අය ලිව්වා නම් ඒ බව ඔප්පු කරන්න කියලා.”ඔබ සම්මානනීය කලාකරුවෙක්...!”ඔව්. සම්මානයෙන් පුදන්න නම් සුදුසු කලාකරුවෙක් මං. ඒත් නිවෙසක් ලබා දෙන්න මං නුසුදුසු කලාකරුවෙක්. මට ලැබුණු සම්මාන තව ටික දවසකින් දර ගන්න සල්ලි නැති හින්දා ළිපේ දාන්න වෙනවා. නැත්නම් මේ සම්මානවලින් වෙන මොන ප්‍රයෝජනයක්ද?අවසාන වශයෙන් ඔබට පවසන්න ඕනෑ කුමක්ද?”අපි මැරුණට පස්සේ උපහාර උලෙළවල් සංවිධානය කරන්න වියදම් දරන්න ඕනෑ නැහැ. සුදු කොඩි දාලා, සුදු වැලි අතුරලා මළකුණට වැඳලා පුදලා ගෞරව කරන්න ඕනෑ නැහැ. තව ටික කාලයක් හරි අපි ජීවත් වෙන කාලය පොල් සම්බෝලයක් එක්ක බත් ටිකක් කාලා සැනසිල්ලේ ඉන්න තැනක් (නිවෙසක්) මෙය කියවන කාගේ හෝ හිත උණුවෙල අපි දෙන්නාට ලබා දෙනවා නම එපමණයි අපිට ඕනේ. (හේම ශ්‍රී ළඟින්ම රැඳී සිටිමින් අයිරින් ද ‘අනේ ඔව්, අපිට ඉන්න තැනක් ලැබුණොත් ඒ හොඳටම ඇති’ යයි පැවසුවේ වේදනා බරිත ස්වරයෙන් ය.) මගෙනුයි, අයිරින්ගෙනුයි මේ රටේ කලා ක්‍ෂේත්‍රයට මොන යම් හෝ සේවයක් වී තිබෙනවානේ. ඒ වෙනුවෙන් අපි දෙන්නාට ඉන්න තැනක් ලබා දෙන්න කියලා විතරමයි අපි මේ රටෙන් ඉල්ලන්නේ. වෙන නම් මුකුත්ම නැතුවාට කමක් නැහැ.”හේම ශ්‍රී සහ අයිරින්ට උපකාර කිරීමට කැමැති ඔබ වෙනුවෙන් ඔහුගේ ලිපිනය සහ දුරකථනය අපි පළ කරමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=av12031119</link>
    <topic>ප්‍රබන්ධ කතා රැසක මිශ්‍රණය</topic>
    <author>කුමාර සිරිවර්ධන</author>
    <content>ප්‍රබන්ධ කතා රැසක මිශ්‍රණයජර්නි චිත්‍රපට පෙළේ පළමුවැන්න 2008 වසරේදී තිරගත වූයේ ‘ජර්නි ටු ද සෙන්ටර් ඔෆ් දි අර්ත්’ යන නමිනි. එහි දෙවැන්න ’ජර්නි –2; ද මිස්ටීරියස් අයිලන්ඩ්’ දැන් ලොව පුරා ද ශ්‍රී ලංකාවේ ද ප්‍රදර්ශනය වෙයි.චිත්‍රපටය ආරම්භ වන්නේ චන්ද්‍රිකා පර්යේෂණ මධ්‍යස්ථානයකින් නිකුත් කරන ඉතා දුර්වල සංඥාවක් ලබාගන්නට උත්සාහ දරන ෂෝන් ඇන්ඩර්සන් පොලිස් අත්අඩංගුවට පත්වීමෙනි. ඔහුව නිදහස් කරගන්නා ඔහුගේ බාප්පා හැන්ක් පාර්සන්ස් ඊළඟට උත්සාහ ගන්නේ එම දුර්වල සංඥාව ලබා ගන්නටය. ෂෝන් හා හැන්ක් එක්ව කරුණු සොයාබැලීම්වලින් අනාවරණය කරගන්නේ ලෝකයේ අතිශය ප්‍රකට නවකතා වූ ‘නිදන් දූපත’, ‘ගලිවර්ගේ චාරිකා’ සහ ජූල්ස් වර්න් ගේ ‘අබිරහස් දූපත’ යන කෘතිවලට පාදක වී ඇත්තේ එකම දූපතේ බවය.ෂෝන් සහ හැන්ක් තීරණය කරන්නේ ‘පාලොව්’ නමැති එම දූපත සොයාගෙන යන්නටය. ගමනට හැන්ක්ගේ බිරිය ලිස් ද ගබාටෝ සහ ඔහුගේ දියණිය කයිලානි ද එක් වෙති. හෙලිකොප්ටරයක නැඟී දූපත සොයා යන ඔවුනට මුහුණ දීමට සිදුවන්නේ කුණාටුවකටය. අනතුරට පත්ව හෙලිකොප්ටරය දූපතට කඩා වැටෙයි. ඊළඟට ඔවුන් අනාවරණය කරගන්නේ එම කුණාටුව දූපතේ යම් විස්මිත පරිවර්තනයක් සිදුකර ඇති බවයි. ජොනතන් ස්විෆ්ට් ගේ ‘ගලිවරගේ චාරිකා’ කෘතිය සිහි ගන්වමින් අපට පෙනෙන්නේ දූපතේ වෙසෙන සියලුම විශාල සතුන් ප්‍රමාණයෙන් කුඩා වී ඇති බවත් සෑම කුඩා සතකුම දැවැන්ත සතුන් වී ඇති බවත්ය.වනාන්තරයේ ඇවිද යන ඔවුන් ඊළඟට වටහා ගන්නේ දූපත සෙමෙන් සයුරේ ගිලී යමින් පවතින බවය. දින කිහිපයක් ඇතුළත දූපත සම්පූර්ණයෙන්ම ගිලී යන විට තමන්ට දූපතෙන් ඉවත් වීමට මඟක් නොමැති බව ඔවුහු වටහා ගනිති. පැමිණි හෙලිකොප්ටරය ද විනාශ වී ඇති හෙයින් ඔවුන් යුහුසුලු වන්නේ කපිතාන් නෙමෝ ගේ සොහොන් කොත සොයා ගන්නටය.කපිතාන් නෙමෝ යනු ජූලස් වර්න් ගේ ‘ලීග විසි දහසක් ගැඹුරු මුහුදේ’ කෘතියට ඇතුළත් වූ චරිතයකි. පිරිස උත්සාහ ගන්නේ කපිතාන්වරයා මිය යාමට පෙර සිය සබ්මැරීනය සැඟවූ තැන සඳහන් ලේඛනය ඔහුගේ සොහොන් කොතෙන් සොයාගන්නටය.ඔවුනට එම සබ්මැරීනය සොයාගෙන දූපතෙන් ගැලවී පලා එන්නට ඉඩ ලැබේවිද? සොයා ගත්තද දිගු කලක් තිස්සේ සැඟවී තිබූ එය පණගන්වා ගන්නට ඔවුනට හැකිවේවිද?බ්‍රැඩ් පේට්න් ගේ අධ්‍යක්ෂණයක් වූ ‘ජර්න් –2 ද මිස්ටීරියස් අයිලන්ඩ්’හි ඩ්වේන් ජොන්සන්, මයිකල් කේන්, ජොෂ් හචර්සන්, වැනේසා හජෙන්ස් හා ක්‍රිස්ටින් ඩේවිස් යන නළු නිළියෝ රඟපාති.ත්‍රිමාණ චිත්‍රපටයක් ලෙස හොලිවුඩයෙන් නිකුත් වූ ‘ජර්නි 2 – ද මිස්ටීරියස් අයිලන්ඩ්’ බොක්ස් ඔෆිස් වාර්තා පිහිටුවමින් දැන් ලොව පුරා ප්‍රදර්ශනය වන අතර 2012 වසරේදී තිරගතවන ඩොලර් මිලියන 100ක ආදායම ඉක්මවූ දෙවැනි චිත්‍රපටය ලෙස එය වාර්තා පිහිටුවා තිබේ. මේ වසරේ ප්‍රදර්ශනය අරඹා ඊට පෙර ඩොලර් මිලියන 100ක ආදායම ලබා තිබුණේ ‘අන්ඩර් වර්ල්ඩ් අවේකින්ග්’ චිත්‍රපටයයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=am1203111</link>
    <topic>විශාදය වැඩිපුර හැදෙන්නේ කාන්තාවන්ටයි</topic>
    <author/>
    <content>විශාදය වැඩිපුර හැදෙන්නේ කාන්තාවන්ටයියහපත් මානසික සෞඛ්‍ය පුද්ගලයෙකුගේ යහපැවැත්මට වැදගත් වේ. විශාදය යනු සුලබව දකින මානසික තත්වයකි. එය යහපත් මානසික සෞඛ්‍යයට බාධාවකි. කාන්තාවන්ට විශාදය සැදෙන ප්‍රවණතාව පුරුෂයන්ට විශාදය සැදෙන ප්‍රවණතාවට වඩා දෙගුණයකින් වැඩි ය.විශාදය හඳුනා ගැනීම වැදගත් ය. එහිදී දුක්බර ගතියට අමතරව රෝග ලක්ෂණ ඇත. සමහර අයට විශාදය ඇති විට දැවිල්ල (පිච්චෙන) ගතිය හෝ නානාප්‍රකාර ශරීරයේ කැක්කුම්/ වේදනා හා අපහසුතා ඇතිවිය හැකි ය.විශාදයේ දකින රෝග ලක්ෂණ නම්* දොම්නස - මෙය දවස පුරා තිබේ. එය පසුව සිදු වූ දේවල් සහ ඉදිරියට සිදුවිය හැකි දේ ගැන ඍණාත්මක හැඟීම් ඇති කරයි.* ආහාර අරුචිය - ආහාර කෑමට කිසිදු ආශාවක් නැත.* විඩාබර බව (ඇගේ ශක්තිය අඩු බව) සහ කිසිවක් කිරීමට නොසිතීම* නිසි ලෙස නින්ද නොයෑම - රාත්‍රියේදී, නින්ද නොයෑම හෝ පාන්දර නැගිටීම සහ ආපසු නින්ද, නින්දට යාමට නොහැකිවීම.* තමන් වරදකරුවෙකු යැයි/ නොවටින පුද්ගලයෙකු යැයි සිතීම සහ තමන් පිළිබඳ අඩු තක්සේරුව. තමන් පරාජිතයෙකු ලෙස සිතීම සහ කිසිවිටෙක දෙයක් නිවැරදිව කළ නොහැකි බව හැඟීම.* සතුටුදායි ක්‍රියාවලින් තෘප්තියක් නොලැබීම - පෙර සතුටින් කළ දේ මඟින් දැන් කිසිදු සිතට ප්‍රබෝධයක් නොදැනීම.* සිය දිවි නසා ගැනීමේ හැඟීම් ඇති වීම.ඉහත රෝග ලක්ෂණ සති දෙකකට වඩා පවතින්නේ නම් එය විශාද තත්වයකි. නමුත් එම තත්ත්වය දරුණු නම් රෝග ලක්ෂණ සති දෙකකට වඩා අඩු කාලයක් පැවතුණ ද වෛද්‍ය ප්‍රතිකාර ලබා ගතයුතු ය.දරුවන්ට විශාදය ඇති බව පෙන්වන ලක්ෂණ* පාසල් වැඩවල කාර්යක්ෂමතාව අඩු වීම* පහසුවෙන් විඩාවට පත්වීම* හිසරදය, බඩේ රුදාව වැනි කායික වේදනා* නිතරම හැඬීම හෝ පහසුවෙන් හැඬීම* මිතුරන්ගෙන් සහ පවුලෙන් ඈත්ව තනිව කාලය ගත කිරීම* වැඩිහිටි අය මත යැපෙනසුලු බව* සතුටින් සෙල්ලම් නොකිරීම.පුරුෂයින්ට විශාදය ඇති වූ විට මොවුනට තමාගේ ආත්ම ශක්තිය අඩු බව කීමට අකමැතිය. එලෙසම මොවුන් විශාදයට වෛද්‍ය ප්‍රතිකාර ලබා ගැනීමට පසුබට වේ. එවිට විශාදයට ප්‍රතිකාර ලබා ගැනීම ප්‍රමාද වේ.විශාදය වැඩිහිටි අය අතරේ (අවු. 60 වැඩි) සුලභය. මොවුන් සමහර විට දුක බව නොකියා, නානාප්‍රකාර ශරීරයේ කැක්කුම් ආදිය ඇති බව පවසයි. වයස්ගත අයට විශාදය ඇති විට සිය දිවි නසා ගැනීමේ හැකියාව ඉතාම වැඩිය.ස්ත්‍රීන්ගේ ආර්තවහරණය සමයේ විශාදයේ රෝග ලක්‍ෂණ ඇති විය හැකිය. දරු ප්‍රසූතියෙන් පසුවද ස්ත්‍රීන්ට විශාදය සෑදිය හැකි ප්‍රවණතාව වැඩිය.විශාදය ඇතිවීමට එක් සරල හේතුවක් පමණක් සාධක නොවේ. ශාරීරික, මානසික සහ සාමාජීය යන හේතූන් මත විශාදය ඇතිවිය හැකිය.විශාදය ඇති වීමට හේතු කිහිපයක් ඇත.එනම්* අසුබවාදී සිදුවීම් (මවුපියන් මිය යාම, රැකියාව නැතිවීම) යනාදිය* දීර්ඝකාලීන ශාරීරික රෝග (දියවැඩියාව, හෘදයාබාධ, හන්දි අමාරු, තයිරෝයිඩ් අමාරු) ඇති විට විශාදය සෑදීමේ ප්‍රවණතාව වැඩිය.* අධික ලෙස මත්පැන් භාවිතය* රැකියාව නැතිවීම සහ අලුත් රැකියාවක් සොයාගත නොහැකි වීම* අන්තර් පුද්ගල සබඳතා බිඳී යාම* කලින් විශාදය ඇති පුද්ගලයෙකුට විශාදය ආපසු සෑදීමේ ප්‍රවණතා ඇත.ඉහත සඳහන් විශාදය සෑදීමට ප්‍රවණතාව වැඩි අය ගැන ඉතා සැලකිලිමත් විය යුතුය. ඔවුන්ට විශේෂ අවධානය යොමු කර විශාදයේ රෝග ලක්‍ෂණ ඇති විට වෛද්‍යවරයෙකු වෙත යොමු කළ යුතුය. විශාදයට ප්‍රතිකාර කිරීමට ඖෂධ වර්ග තිබේ. විශාදය ඇතිවිට මොළයේ රසායන ද්‍රව්‍යවල අසමතුලිතතාවයක් ඇතිවේ. විශාදයට කරන ඖෂධ ප්‍රතිකාර මගින් මෙම සමතුලිතතාවය ආපසු ඇති කරයි.එම ඖෂධ මඟින් විශාදයේ කායික රෝග ලක්‍ෂණ අඩු වේ. බෙහෙත් මෙන්ම මනෝචිකිත්සක ප්‍රතිකාර විශාදයට ඇත. බොහෝ විට විශාදයට මෙම ප්‍රතිකාර ක්‍රම දෙකම එකට දෙනු ලැබේ.විශාදයට ඖෂධ ප්‍රතිකාර ලැබීමට වෛද්‍යවරයෙකු වෙත යොමු කළ යුතුය. තදබල විශාදයට විද්්‍යුත් ප්‍රතිකාර කරනු ලැබේ. මෙහිදී ඖෂධවලට වඩා ඉක්මන් සුවයක් ලබා ගත හැකිය.මද වශයෙන් විශාදය ඇති විට (ඉහත සඳහන් රෝග ලක්‍ෂණ දෙකක් පමණක්) ඒ සඳහා මනෝචිකිත්සක ප්‍රතිකාර සහ ක්‍රියාශීලී බව ප්‍රමාණවත් විය හැකිය. ක්‍රියාශීලී වීම විශාදයට උදව් වේ. මෙය සිදු වන්නේ අක්‍රියකාරී බවෙන් සිටින විට ඍණාත්මක හැඟීම් වැඩිවන බැවින්ය. ව්‍යායාම විශාදය සුවවීමට උපකාරී වේ.විශාදයට ඇති මනෝචිකිත්සක ප්‍රතිකාරවලදී ඇති වන ඍණාත්මක හැඟීම් තර්ක කර ඒවා අඩුකරන ක්‍රියාකාරකම් ඉගැන්වීම සිදු වේ. පුද්ගලයාට හැකිතාක් ක්‍රියාශීලී බවෙන් සිටීමට අවවාද දීම සිදුවේ. විශාදය වැළකිය හැකි ක්‍රම කියාදීම සිදුවේ. ඒ සමඟම ප්‍රශ්න විසඳීමේ ක්‍රම කියා දෙනු ලැබේ.විශාදය උග්‍ර වූ විට මෙම මනෝචිකිත්සක ක්‍රියාකාරකම් කිරීමට අපහසු වේ. එවිට ඖෂධ භාවිතය සුදුසුය. විශාදයේ රෝග ලක්‍ෂණ අඩු කරන මෙම ඖෂධ මඟින් සුවයක් ලැබේ. විශාදය ඉක්මනින් හඳුනාගෙන ප්‍රතිකාර කිරීම සඳහා පවුලේ අය එම පුද්ගලයාව වෛද්‍යාධාර වලට යොමු කළ යුතුය.විශාදය ඇති අයගෙන් 15% - 20% සිය දිවි නසා ගනී. මෙයට හේතුව මෙසේ පවතින අය සිය දිවි නසාගැනීමට තැත් කිරීමට ඇති හැකියාව වැඩිවීමයි.විශාදය ඇති තැනැත්තෙකුට තම පවුලේ සාමාජිකයන් සහ මිතුරන් ඉතා වැදගත් සහායකයන් වේ. පවුලේ අයට කල හැකි දේ නම්විශාදයට පත්වී ඇති තැනැත්තා දුර්වල යැයි නොසිතා ඔවුන් විවේචනය නොකර ඔවුන්ට සවන් දීම. ඔවුන්ට ප්‍රශ්න ගැන කතා කිරීමට වාතාවරණය සැලසීම.නියමිත වෘත්තීමය (වෛද්‍ය) උපකාර ලබා දීමට යොමු කිරීමට ඔවුන් දිරි ගැන්වීම.ඔවුන් සිය දිවි නසාගැනීමේ චේතනාවන් ඇත්දැයි අවදියෙන් සිටිමින්, එසේ ඇත්නම් වහාම වෛද්‍යාධාර වලට යොමු කිරීම.විශාදය හේතුවෙන් ජීවන තත්වය අඩුවිය හැකිය. එනිසා විශාදය හඳුනාගෙන එයට නිසි ප්‍රතිකාර ලබාගැනීම යහපත් මානසික සහ ශාරීරික සෞඛ්‍ය පවත්වා ගැනීමට වැදගත්වේ.මනෝ වෛද්‍ය විශේෂඥසුනේරා ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=am1203112</link>
    <topic>අර්ශස් නිසා දුක් වින්ද කාලය ඉවරයි</topic>
    <author/>
    <content>අර්ශස් නිසා දුක් වින්ද කාලය ඉවරයිඅර මනුස්සයට හරියට කේන්ති යනවා. දෙන්න ඕන කොහිලකටු තම්බල” එවැනි කියමනක් ඔබත් අසා ඇතිවාට සැක නැත. අර්ශස් රෝගීන්ට වැඩියෙන් කේන්තියන බවට ද මතයක් ඇත. අර්ශස් රෝගය අද සමාජයේ බහුලව දක්නට ලැබෙන රෝගී තත්ත්වයක් බවට පත්වී ඇත. සමාජයේ සියයට හතළිහකට වැඩි පිරිසක් මේ රෝගය නිසා පීඩා විඳින බව හෙළි වී ඇත. බටහිර රටවල මෙම ප්‍රතිශතය මීටත් වඩා වැඩිය.අර්ශස් ඉතා කරදරකාරී රෝගී තත්ත්වයකි. බොහෝ දෙනෙකු රෝගය සඳහා ප්‍රතිකාරවලට යොමු වන්නේ රෝගය උත්සන්න අවස්ථාවට පත් වූ විටය. එයට හේතුව වන්නේ ගුද මාර්ගය ආශි‍්‍රතව ඇතිවන මෙම රෝගය සඳහා වෛද්‍යවරයකු වෙත යාමට රෝගීන් දක්වන ලජ්ජාශීලී බවය; අකමැත්තය. මුල් අවස්ථාවේදීම අර්ශස් රෝගයට ප්‍රතිකාර ගැනීමෙන් රෝගය නිසා ඇතිවන සංකූලතාවලින් මිදීමට ද රෝගය නිසා සිදුවන අපහසුතාවලින් වැළකී සිටීමට ද අවස්ථාව ලැබේ.අර්ශස් යනු කුමක් ද යන්න පිළිබඳව පළමුව අපි විමසා බලමු. අපගේ ගුද මාර්ගයේ ආරක්ෂාව වෙනුවෙන් ගුද මාර්ගය කෙළවර පිහිටා ඇති කොටස් හඳුන්වනු ලබන්නේ ගුද කොට්ට (ඒදචත ඛ්භඵඩඪධද) නමිනි. එම ගුද කොට්ට නිර්මාණය වී තිබෙන්නේ ශ්ලේෂ්මල පටලයකින් වට වුණු තරමක් ඉලිප්පුණු සුමුදු පටකවලිනි. ගුද කොට්ට 3 ක් ගුද මාර්ගය කෙළවර පිහිටා ඇත. මෙම ගුද කොට්ට තුළ එම ප්‍රදේශයට රුධිරය සපයන රුධිර නාලිකාවන්ගෙන් ද ශිරාවාහිනීවලින් ද නිර්මාණය වූ දැලක් පිහිටා ඇත.මේවා සෑම අයකුගේම ශරීරයේ පිහිටා ඇති අතර ඒවා පිහිටන්නේ ආරක්ෂාවටය. රුධිර නාලිකා සහ ශිරාවලින් නිර්මාණය වූ එම දැල විශාල වී ගුද කොට්ට එළියට පැමිණෙන අවස්ථාව අර්ශස් රෝගය ලෙස හඳුන්වනු ලැබේ. ගුද කොට්ට තුළ ඇති ශිරා වාහිනී විස්ථාරණය වූ විට එයින් තරලයක් එළියට පැමිණ පිම්බී පිපිරීමකට ලක්වේ. ඉන් පසුව රුධිරය වහනය වීමක් සිදු වේ. මෙහිදී රුධිරය වහනය වන්නේ විස්ථාරණය වූ රුධිර වාහිනී වලින් නොව, එම ප්‍රදේශයට රුධිරය සපයන රුධිර නාලිකාවලිනි.අර්ශස් රෝගය උත්සන්න වූ විට තද රතු පැහැති රුධිරය විදින්නාක් මෙන් ශරීරයෙන් පිටවන්නේ මේ නිසාය. රක්තහීනතාවයට පත්වන තෙක් වුවද රුධිර වහනය සිදුවිය හැකිය. අර්ශස් රෝගය ලෙස හඳුන්වනු ලබන්නේ ගුද මාර්ගය කෙළවර ඇති ගුද කොට්ට ආශි‍්‍රතව ඇතිවන ගැටලුවක් බව දැන් පැහැදිලිය.අර්ශස් රෝගය ඇතිවීමට හේතු වන සාධක කීපයක්ම ඇත. ඉන් ප්‍රධාන වන්නේ මලබද්ධයයි. යමෙකු මලබද්ධයෙන් පෙළෙන විට එම පුද්ගලයාගේ මලපහ වන්නේ ගනවය. එසේම මහා අන්ත්‍රය තුළ මල ඉතා සෙමෙන් ගමන් කිරීමට ද මල ගනවීම හේතුවකි. එසේ මල ඉතා සෙමෙන් ගමන් කිරීම නිසා මලපහ කරන විට තැටමීමට සිදුවේ. එවිට ගුද මාර්ගය කෙළවරට අධික පීඩනයක් යෙදවේ. එවිට ගුද කොට්ටවල ශිරාවාහිනීවලින් රුධිරය ඉහළට යාම අඩාළ වේ. එවිට රුධිර වාහිනී විස්ථාරණය වීමට පටන් ගනී. එහි ප්‍රතිඵලය වන්නේ ශිරා වාහිනී ඉදිමී පුපුරා යාමය.ගුද මාර්ගය අවට පිහිටා ඇති ශරීරයේ ඉහළට රුධිරය ගෙන යන ශිරා වාහිනී, කිසියම් ගැටිත්තක් පිළිකාවක් වැනි දෙයක් නිසා ද අවහිර වීමට ද ඉඩ ඇත. එවිට ද ගුද කොට්ට ඉදිමී අර්ශස් රෝගය මතුවීමේ හැකියාව ඇත. එයින් පැහැදිලි වන්නේ ගුද මාර්ගය අවට ඇතිවන පිළිකාවක් හෝ වෙන යම් ගැටිත්තක් නිසා ද අර්ශස් රෝගය ඇතිවීමේ අවධානම ඇති බවය.ගුද මාර්ගයෙන් රුධිරය වහනය වීමක් සිදුවේ නම් වහාම වෛද්‍ය වරයකු හමුවට යා යුත්තේ ඒ නිසාය. එම රුධිර වහනය සාමාන්‍ය අර්ශස් රෝගය නිසා සිදුවන්නක් ද නැතහොත් පිළිකාවක් වැනි භයානක හේතුවක් නිසා සිදුවන්නක් ද යන්න පැහැදිලි කර ගැනීම ඉතා වැදගත්ය. ඒ සඳහා පරීක්ෂණ ඉක්මන් කළ යුතුය. වයස අවුරුදු 45 ඉක්ම වූ පුද්ගලයකුගේ ගුද මාර්ගයෙන් රුධිරය වහනය වන්නේ නම් ඉහත කාරණාවලින් කුමක් නිසා එය සිදුවන්නේ ද යන්න වහා සොයා බැලිය යුතුය.වයස අවුරුදු 45 නොඉක්මවුවද පරම්පරාවේ අයකුට ගුද මාර්ගය අවට පිළිකා රෝගී තත්ත්වයක් තිබී ඇත්නම් ඒ පිළිබඳව වඩාත් සැලකිලිමත් වීම වැදගත්ය. මෙහිදී සඳහන් කළ යුතු වැදගත් කරුණක් වන්නේ ගුද මාර්ගය අවට පිළිකාවක් නිසා අර්ශස් රෝගය ඇතිවීම සහ ගුද මාර්ගය අවට පිළිකාවක් නිසා රුධිරය වහනය වීම ඉතා සුලභ තත්ත්වයක් නොවන බවය.අර්ශස් රෝගයේ අවස්ථා 4 ක් ඇත. පළමු අවස්ථාවේදී සිදුවන්නේ ගුද මාර්ගයෙන් රුධිරය වහනය වීම පමණි. එසේ රුධිරය වහනය වන්නේ ගුද කොට්ට පුපුරා යාම නිසාය. අර්ශස් රෝගයේ දෙවැනි අවස්ථාවට පත්වූ විට ගුද මාර්ගයෙන් රුධිරය වහනයත් සමඟම අර්ශස් ගෙඩි ලෙස ගුද කොට්ට එළියට පැමිණිමක් සිදුවේ. මෙහිදී එළියට පැමිණෙන අර්ශස් ගෙඩි මලපහ කිරීමෙන් පසුව කිසිඳු ගැටලුවක් නැතිව ශරීරය තුළට නැවත ගමන් කරයි.රෝගයේ තුන්වැනි අවස්ථාවේදී මලපහ කරන විට එළියට පැමිණෙන අර්ශස් ගෙඩි අතින් අල්ලා ශරීරය තුළට තල්ලු කරන තෙක් ඒවා ගමන් කරන්නේ නැත. මලපහ කරන විට එළියට පැමිණෙන අර්ශස් ගෙඩි අතින් අල්ලා තල්ලු කළ ද ශරීරය තුළට ගමන් නොකරන අවස්ථාව අර්ශස් රෝගයේ හතරවැනි අවස්ථාවය.අර්ශස් රෝගයේ මුල් අවස්ථා තුනේදී ශරීරයෙන් රුධිරය වහනය රක්තහීනතාවය ඇතිවන තෙක්ම සිදුවිය හැකිය. 4 වැනි අවස්ථාවේදී එළියට පැමිණෙන අර්ශස් ගෙඩි නැවත ඇතුළට ගමන් නොකිරීම නිසා එම ගෙඩි වලට රුධිරය ගමන් කිරීම නැවතේ. රුධිර සැපයීම ඇනහිටි විට එම ගෙඩි නරක් වී විනාශ වීමට ඉඩ ඇත. පසුව අර්ශස් ගෙඩි පැසවා එම ශ්‍රාවය රුධිරයට එක්වී අක්මාවට ගමන් කළ හැකිය. එහි ප්‍රතිඵලය අක්මාවේ සැරව ගෙඩි නිර්මාණ වීම විය හැකිය. මෙය ඉතා භයානක තත්ත්වයකි. එබැවින් අර්ශස් රෝගයේ මුල් අවස්ථාවේදීම එය හඳුනාගෙන ප්‍රතිකාර කිරීම වැදගත්ය.අර්ශස් රෝගයට ගොදුරු නොවී සිටීමට අපට ක්‍රියා කළ හැකිය. එහිදී වඩාත් වැදගත් වන්නේ හොඳ වැසිකිළි පුරුදු පවත්වාගෙන යාමය. බොහෝ දෙනෙක් වැසිකිළියේ වැඩි වේලාවක් ගත කිරීමට පුරුදු වී ඇත. එය ඉතා වැරදි ක්‍රියාවකි. ඇතැමුන් වැසිකිළියේදී පොත් පත්තර කියවීමට පුරුදු වී ඇත. මේවා ඉතා වැරදි සහගත පුරුදුය. වඩාත් සුදුසු වන්නේ වැසිකිළියට ගොස් මලපහ පිට වූවා යැයි තමන්ට දැනුණු විගස වැසිකිළියෙන් ඉවත් වීමය. බොහෝ වේලාවක් වැසිකිළියේ ගත කිරීම අර්ශස් රෝගය ඇතිවීමට හේතුවක් විය හැකිය.අර්ශස් රෝගය ඇතිවීමට හේතු වන මලබද්ධය ඇතිවීමට බලපාන තවත් හේතුවක් ඇත. එය ගුද මාර්ගයේ එක්තරා පිහිටීමක් නිසා ඇතිවන තත්ත්වයකි. ගුද මාර්ගය කෙළවර සැකසී ඇත්තේ එක්තරා ආනතියකිනි. එම ආනතියට හේතු වන්නේ ගුද මාර්ගය කෙළවර ඇති එක්තරා පේෂියකි. එම පේෂිය නිසා ගුද මාර්ගයේ ඇතිවන ආනතිය තියුණු එකක් නම් (Acute angle) මලපහ වීම අපහසු වේ. මලපහ වීම අපහසු වන විට ඒ සඳහා වෙර යොදා තැටමීමට අවශ්‍ය වේ. එය අර්ශස් රෝගය ඇතිවීමට හේතුවකි.අපගේ ශරීරයේ උදර ප්‍රදේශය සංවෘත කොටසකි. එයට අයත් වන ප්‍රාචීරය ක්‍රියා කරන්නේ පිස්ටනයක් ක්‍රියාකරන ආකාරයටය. අප තදින් හුස්ම ගන්නා විට ප්‍රාචීරය පහළට ගමන් කර තෙරපී සිටී. මලබද්ධය ඇති විට තදින් හුස්මක් ගෙන සෙමෙන් පහළ දැමිය යුතුය. හුස්ම ගන්නා විට උදරය තෙරපී මල පහළට ගමන් කිරීමට උපකාරී වේ.හුස්ම පහළට හෙළන ගමන් යටි බඩ තද කරන විට ඉහතින් සඳහන් කළ ගුද මාර්ගය අසල ඇති පේෂියේ තියුණු ආනතිය නැතිවී එම පේෂිය දිග හැරේ. එවිට මලපහ කිරීමට පහසු වේ. එබැවින් මලබද්ධයෙන් මිදීමට ඉහතින් දැක්වූ හුස්ම ගැනීමේ ක්‍රම වැනි ක්‍රම භාවිත කළ හැකිය.ගන්නා ආහාර හොඳින් විකා කෑම මලබද්ධයෙන් මිදීමට උපකාරී වන තවත් එක් ක්‍රමයකි. කෑම හොඳින් හපන විට මුඛයේ සිදුව හෝමෝනවල ක්‍රියාකාරිත්වය නිසා ද මුඛයේ ඇති ස්නායුවල ක්‍රියාකාරිත්වය නිසා ද අන්ත්‍රවල ක්‍රියාකාරිත්වය වැඩි වේ. ක්‍රීඩා කරන පුද්ගලයින් විශේෂයෙන්ම ක්‍රිකට් ක්‍රීඩකයින් බොහෝ විට චුවින්ගම් සපනු ඔබත් දැක ඇති. එසේ චුවින්ගම් සපන්නේ විලාසිතාවකට යැයි ඇතැමුන් වරදවා සිතන අවස්ථා ඇත.ඔවුන් එසේ චුවින්ගම් සපන්නේ වෛද්‍ය උපදෙස් මතය. එසේ චුවින්ගම් සපන විට මුඛය නිතරම ක්‍රියා කරන විට අන්ත්‍ර හොඳින් ක්‍රියාත්මක වේ. එවිට මල අන්ත්‍රවල පහළට තල්ලු වී යයි. එවිට මලබද්ධය නැති වේ. එබැවින් මලබද්ධය ඇති පුද්ගලයින් චුවින්ගම් සැපීමේ වරදක් නැත. යුරෝපීය රටවල ගී‍්‍රස්ම කාලයේදී දහදිය ලෙස ශරීරයෙන් විශාල ජල ප්‍රමාණයක් පිටවන නිසා ආහාර දිර වීමට මල අන්ත්‍රවල ගමන් කිරීම අපහසු වීම නිසා මලබද්ධය ඇතිවේ. එය අර්ශස් රෝගයට අත වැනීමකි. නිතර කිසියම් දෙයක් සපන විට අන්ත්‍ර ක්‍රියාත්මක වී මලපහ කිරීම පහසු වේ.අර්ශස් රෝගයෙන් මිදී සිටීමට ජලය හොඳින් පානය කිරීම කෙතරම් වැදගත් ද යන්න දැන් පැහැදිලිය. කිලෝග්රෑම් 60 ක් බර සාමාන්‍ය පුද්ගලයකු අඩුම තරමින් දිනකට ජලය ලීටර් 3 ක් පානය කළ යුතුය. ඊට වැඩියෙන් ජලය පානය ද සුදුසු නැත. එසේම එම ජල ප්‍රමාණය ශරීරයට ලබාදිය යුත්තේ දවස පුරා විටින් විටය.මල පහසුවෙන් අන්ත්‍ර දිගේ ගමන් කිරීමට නම්, මල ගනව නොව මෘදුව තිබීම අත්‍යවශ්‍ය වේ. එසේම ප්‍රමාණයෙන් වැඩිය තිබීම ද අත්‍යවශ්‍යය. ඒ සඳහා සුදුසුම පිළියම වන්නේ ජලය පානය සහ කෙඳි සහිත ආහාර ගැනීමය. ප්‍රධාන ආහාරයකට පසුව පලතුරු ද ආහාරයට ගැනීම මල පිටවීම පහසු කරවන්නකි. වඩාත් වැදගත් වන්නේ ඕනෑම ආහාරයක් වේලාව ගෙන හොඳින් විකා කෑමය. මලබද්ධයෙන් මිදී අර්ශස් රෝගයට ගොදුරු නොවී සිටීමට එවැනි ආහාර පුරුදු ඉතා වැදගත්ය.අර්ශස් රෝගයට කිසියම් පාරම්පරික බලපෑමක් ද ඇති බව පැහැදිලියි. මවට හෝ පියාට අර්ශස් රෝගය ඇත්නම් දරුවනට එම රෝගය ඇතිවීමේ හැකියාව වැඩිය. එබැවින් මවුපියනට අර්ශස් රෝගය ඇත්නම් දරුවන් අර්ශස් රෝගයේ අවදානම් සාධක වලින් මිදී සිටීමට පියවර ගැනීම වැදගත්ය. එමඟින් රෝගයෙන් මිදීමේ හැකියාව ඇත.අර්ශස් රෝගය සඳහා ප්‍රත්‍යක්ෂ ප්‍රතිකාර අද ඇත. එබැවින් දුක් විඳීමට අවශ්‍ය නැත. අර්ශස් රෝගයේ පළමු අවස්ථාවේදී රුධිරය වහනය වීම නැවැත්වීම සඳහා එන්නත් භාවිත වේ. දෙවැනි අවස්ථාවේදී රුධිරය වහනය වන රුධිර වාහිනී සහිත ගුද කොට්ට වලට රබර් පටි යොදනු ලැබේ. එවිට රුධිර වහනය නවතී. එයින් ද රෝගය පාලනය නොවේ නම් ශල්‍යකර්මයක් මඟින් අර්ශස් ගෙඩි කපා ඉවත් කරනු ලැබේ.අර්ශස් රෝගය නිසා වේදනා විඳි සමය දැන් අවසන්ය. නවීන උපකරණ මඟින් සිදු කෙරෙන ශල්‍යකර්ම මඟින් අර්ශස් රෝගයට ඉතාම සාර්ථකව පිළියම් යෙදිය හැකිය. මෙහිදී Dopler වැනි තාක්ෂණික උපකරණ භාවිත කරමින් සිදු කරන ශල්‍යකර්මය මඟින් ඉතා සාර්ථක ලෙස අර්ශස් රෝගයට ප්‍රතිකාර කළ හැකි අතර එක් දිනකින් රෝහලෙන් පිටව යාමට ද හැකියාව ඇත. මෙම නවීන තාක්ෂණයෙන් ප්‍රතිකාර කළ විට නැවත අර්ශස් ඇතිවීමේ හැකියාව සියයට හතරකටත් වඩා අඩුය.අර්ශස් රෝගීන් බොහෝ දෙනෙක් ඉන්නේ තම රෝගය සඟවාගෙනය. එමඟින් ඇතිවන වේදනාව දරාගෙනය. එවැනි අවස්ථාව තවත් ගැටලුවක් මතු වූ විට කේන්ති යාමට ඉඩ ඇත. එසේ නැතිව අර්ශස් රෝගය සහ කේන්ති යාම අතර සෘජු සම්බන්ධයක් ඇතැයි සිතිය නොහැකිය. අර්ශස් රෝගීන්ට කොහිල සුදුසු යැයි කියන්නේ කෙඳි සහිත ආහාරයක් වන කොහිල මලබද්ධය අඩු කිරීමට බොහෝ උපකාර වන නිසාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ay1203111</link>
    <topic>‘ශ්‍රී’ සඟරාවට නම වැටුණේ මගේ නමේ මුල් අකුරෙන්</topic>
    <author>සාගරිකා දිසානායක ජයසිංහ</author>
    <content>ශ්‍රියා රත්නකාරඇයත් එක්ක පැයක් විශේෂාංගය සඳහා මෙවර අපි තෝරා ගත්තේ ප්‍රවීණ මාධ්‍යවේදිනියක්. ශ්‍රී ලංකාවේ බිහිවූ ප්‍රථම කාන්තා පුවත්පතෙහි පළමු සංස්කාරකවරිය වූ ඈ ශ්‍රියා රත්නකාර මහත්මිය.නවසිය පනහේ දශකයේ අග භාගයේ දී ටයිම්ස් සමාගම මඟින් ඩී.බී. ධනපාල මහතාගේ ප්‍රධාන කර්තෘත්වයෙන් ඇරඹි වනිතා විත්ති පත්තරේ ප්‍රධාන සංස්කාරිකාව ලෙස පුවත්පත් කලාවට ප්‍රවේශ වූ ඈ පසු කලෙක මෙරට ප්‍රථම කාන්තා සඟරාව වූ ශ්‍රී සඟරාවේ ද කතු පදවිය දැරුවා ය.දශක තුනකට අධික කාල පරාසයක් මුළුල්ලේ මෙරට කාන්තාවන් හා ළමයින් වෙනුවෙන් සිය පෑන මෙහෙයවූ ඈ අද රැකියාවෙන් ඉසිඹු ලබා විවේක සුවයෙන් පසුවෙයි.තලවතුගොඩ කලල්ගොඩ මීමනගොඩ පාරේ බොහොම නිස්කලංක පරිසරයක පිහිටි ඇගේ දියණියගේ නිවසේ දී පසුගියදා ඈ අපට හමුවුණා.පාර හොයාගන්න අමාරු වුණාද? ඈ ළෙන්ගතු සිනාවකින් මුව සරසාගෙන අපි පිළිගත්තා. සුදු පැහැ චාම් ඔසරියකින් සැරැසුණු ඈ කාලෙක පටන් දන්නා හඳුනන හිතමිතුරියක ලෙසින් අප උණුසුම්ව පිළිගත්තා.ලංකාවේ පළමුවැනි කාන්තා පත්තරේ සංස්කාරිකාව වුණත් ඔබ ගැන නොදන්නා පාඨකයන් බොහෝ දෙනෙක් ඇති. ඒ අය වෙනුවෙන් අපි ඔබේ අතීතයෙන් ම කතාව පටන්ගමු. මා ඇයට යෝජනා කළා.ඒක හොඳයි. මම ශ්‍රියාලතා ලෙව්කේ බණ්ඩාර. උපන්නේ නවසිය තිස්තුනේ ඔක්තෝබර් මාසේ දාහතර වැනිදා මහනුවර ඇල්කඩුවේදී.ඔබේ මවුපියන්?මගේ පියා ලෙව්කේ බණ්ඩාර ජයසේන. මහනුවර හුණුගල ඇල්කඩුව වත්තේ ප්‍රධාන ලිපිකාරවරයා ලෙස සේවය කළා. මව කමලා බස්නායක. ඈ ගෘහිණියක්.ඔබේ පියා දේශපාලනයට සම්බන්ධ අයෙක්?ඔහු ශ්‍රී ලංකාවේ ප්‍රථම සෙනේට් මන්ත්‍රී මණ්ඩලයේ මන්ත්‍රීවරයෙක්.ඔහු නියෝජනය කළේ?කොමියුනිස්ට් පක්ෂය.ඔබේ සහෝදර සහෝදරියෝ?මට අයියලා දෙදෙනකුත් මල්ලිලා දෙදෙනකුත් ඉන්නවා. මම පවුලේ එකම ගැහැනු දරුවා.ළමා වියේ මතකය අවදි කරමු ද?හරිම සුන්දර ළමා වියක් මට තිබුණේ. අයියලා දෙන්නයි. මල්ලි ලා දෙන්නයි මැදනේ හැදුණේ. කෙල්ලකට වඩා කොල්ලෙක් වගෙයි හැදුණේ.ඒ කාලෙත් එහෙම නිදහසක් ලැබුණා ද?අම්මා නම් නිතරම කීවේ “උඹත් කොල්ලෙක් වුණා නම් මට කරදරයක් නෑ කියලයි. ඒත් තාත්තා නම් ඒ හැටි තහංචි දැම්මේ නෑ.එහෙම කියන්න හේතුව?මට හැම වෙලාවෙම සහෝදරයෝ එක්කමයි. කුඹුරේ වත්තේ පිටියේ තේ වතු අතරේ ඔවුන් හා කරට කර සිටිමින් සෙල්ලම් කළා. දඟ වැඩ කළා. ඒත් අපි සණ්ඩු සරුවල් වුණේ නෑ.ඔබ ලජ්ජාශීලී දැරිවියක් ද?අපොයි නෑ. බොහෝම ඉදිරිපත් වන සුලුයි කාටවත් බයක් නෑ. ඕනෑ කෙනෙක් සමඟ කුලුපඟ වෙලා කතා බහ කරනවා.ඒ ආභාෂය ලැබුණේ?ඇත්තටම තාත්තාගෙන්. තාත්තා ගේ ඇඟිල්ලේ එල්ලිලා මම දේශපාලන රැස්වීම් බලන්නට නුවර යනවා. තාත්තා ඇසුරු කරන දේශපාලනඥයන් නිතර අපේ ගෙදර ආවා ගියා. ඒ අය කරන කතා බහ වගේ ම තාත්තා කතා කරන විටත් මම හොඳට අහගෙන ඉන්නවා.ඔබටත් කතා කරන්න හැකියාව ලැබුණා ද?ඔව්. මම අවුරුදු හතේ අටේ පටන් ම හොඳට කතා කරන්න පුළුවන්. තාත්තා මට කරුණු කියා දෙනවා . මම කතා කරනවා.අම්මා ගෙන් ලැබුණු සහය?අම්මා හැම වෙලාවෙම කිව්වේ “මට කට ඇති දුවෙකකුයි රුව ඇති පුතුන් හතරදෙනෙකුයි ඉන්නවා කියලයි”ඒ ඇයි?මම කතා කරන නිසාත්, සහෝදරයන් අම්මා වගේ සුදට පෙනුමට හිටි නිසාත්.ඔබ මුලින් ම ගිය පාසල?ඇල්කඩුව ඉඹුල්පිටිය රජයේ පාසලට. අපි හැමෝම මූලික වසර කීපය වත් සිංහල මාධ්‍යයෙන් ඉගෙනගත යුතුයි කියන මතයක් තාත්තා තුළ තිබුණා.ඉන් පස්සේ?තුන් වැනි ශ්‍රේණියේදී මහනුවර ශුද්ධ වූ එඬේරාගේ කන්‍යාරාමයට ඇතුළත් කළා.ඒ ඇයි?ඉංග්‍රීසි මාධ්‍යයෙනුත් ඉගෙන ගන්නට ඕනෑ නිසා.බෞද්ධ බාලිකාවකට ඇතුළු නොකළේ?ඒ කාලේ නුවර පැත්තේ කවුරුත් උත්සාහ කළේ කන්‍යාරාමයට දූවරුන් ඇතුළු කරන්නටයි. එහි ඉංග්‍රීසි අධ්‍යාපනය වගේ ම ලොකුම හික්මීමක් සහ විනය පාලනයක් තිබුණා.ඔබ වැඩියම කැමැති වුණේ?පොත් කියවන්නට. සිංහල භාෂාවට. ඒ වගේ ම ලියන්නට.කාගේ පොත් ද වැඩිපුර කියෙව්වේ?ඒ කාලේ වැඩියම ජනප්‍රිය ඩබ්ලිව්.ඒ. ද සිල්වා. ඒ මහත්තයාගේ පොත් තමයි වැඩිපුර කියෙව්වේ. ඒ කාලේ පොතපත හිඟයි. මම ගෙදර තිබුණු දේශපාලන පොතුත් සේරම කියෙව්වා.නිවසට නිතර ආවා ගිය දේශපාලනඥයන් කවුද?පීටර් කෙනමන්, දොස්තර එස්.ඒ. වික්‍රමසිංහ, කුසුමා ගුණවර්ධන, පිලිප් ගුණවර්ධන සහ තමරා කුමාරි ඉලංගරත්න වගේ දේශපාලනඥයින්.ඔබටත් ඔවුන් ඇසුරු කරන්නට ලැබුණා ද?ඔව්. ඔවුන් මට හරි ආදරෙයි. පීටර් කෙනමන් මහත්තයා එයා සෙනෙට් සභාවට යන දවසට මා එක්ක යනවා එයාගේ කතා අහන්න කියලා. මට මාක්ස්වාදය ගැන කියා දෙනවා. මගේ තාත්තාත් මා එක්ක ගියා. කුසුමා ගුණවර්ධන මහත්මිය මට හරියට ආදරෙයි. ඇගේ දේශපාලන රැස්වීම්වලට මා එක්ක යනවා. තමරා කුමාරි මහත්මිය රැස්වීම්වලට යනවිට තනිවට එක්ක ගියේ මාවයි.එහෙම ගිහින් ඔබ මොකද කළේ?තමරා කුමාරි මහත්මිය මුලින් ම දේශපාලනයට එනවිට එයාට දේශපාලන වේදිකාවේ කතා කරලා ඒ හැටි පුරුද්දක් නෑ. ඇයගේ තනියට නිතර ම මා එක්ක ගියා. දවසක් ඔහොම ගියාම කෙනෙක් කවි දෙකක් ලියා දීලා මට මේක ගායනා කරන්න පුළුවන් ද ඇහුවා. ඉතින් කිසිම පැකිළීමක් නැතිව මම ගායනා කළා. එදා පටන් දේශපාලන රැස්වීම්වල කවි ගායනා කරන්න මාව එක්ක යන්න තාත්තා දන්න අඳුනන දේශපාලනඥයන් එන්න පටන් ගත්තා.ඉතින් ඔබ ගියා ද?හොඳින් දන්නා හඳුනන අයගේ ඒවාට ගියා. පසුව මට පුංචි පුංචි කතා පවත්වන්නත් සිදු වුණා. මට ඉබේ ම රැස්වීම්වල කතා කරන්නත් පුරුදු වුණා.ඕ&gt;ඒ වනවිට ඔබේ වයස?අවුරුදු දහයක් දොළහක් විතර ඇති.පාසල් වැඩට බාධා වුණේ නැද්ද?නෑ. එය බාධාවක් වෙන විදිහට කළේ නෑ.ගේ දොර වැඩ පොළ ගැන පුහුණුවක් ලැබුවාද?අපොයි ඔව්. අපට සේවිකාවො ඕනෑ තරම් හිටියා. ඒත් මම උයන්න පිහන්න ටිකක් අදි මදි කළා ම අම්මා අපේ සේවිකාවන් ගෙවල්වලට යැව්වා. ඉතින් මට උයන්න ම සිද්ධ වුණා.ගේ දොර අස්පස් කරලා පිළිවෙළකට තියාගන්න මම කවදත් කැමැතියි.මැහුම් ගෙතුම්?අම්මාට හොඳට රේන්ද ගොතන්න පුළුවන්... මටත් අම්මා මහන්න ගොතන්න ඉගැන්වුවා. දන්න දා ඉඳලාම මගේ ඇඳුම් මහ ගන්නේ මමමයි.ඔබ මෝස්තරවලට ප්‍රිය කරනවාද?මෝස්තරවලට ප්‍රියයි. හැබැයි සංවර ඇඳුම්වලට. මම අඳින්නේ ඔසරියනේ. මම අඳින ඔසරිවලට විවිධ මෝස්තර කරලා ලස්සනට පිළිවෙළට මම හැමදාම ඇන්දා. දැන් නම් වැඩියෙන් ම අඳින්නේ සුදට හුරු චාම් ඔසරි.යෞවනය ගත වුණේ?දේශපාලනයත් එක්කමයි. යෞවනයේදී තියා වැඩිහිටි වියේදීත් අපිට චිත්‍රපටයක් හෝ නාට්‍යයක් වත් බලන්න තනියම යන්න අවසර ලැබුණේ නෑ.පාසල් අධ්‍යාපනය අවසන් කළේ.අ.පො.ස. සාමාන්‍ය පෙළ විභාගෙන්. උසස් පෙළ කරන්නට සූදානම් වෙලා හිටියත් ඒක කරන්නට බැරි වුණා.ඒ ඇයි?දේශපාලන කටයුතුත් මගේ විවාහයත් නිසා.විවාහයට පදනම වැටුණේ?දේශපාලනේ නිසා. ඒ කාලේ පේරාදෙණිය විශ්ව විද්‍යාලෙ ආරම්භ කරලා. විශ්ව විද්‍යාල ශිෂ්‍යයො, ආචාර්යවරු එහෙම නිතර අපේ ගෙදර ආවා ගියා දේශපාලන කටයුතුවලට.ඉතින්...එහෙම ආපු තරුණ විශ්ව විද්‍යාල ශිෂ්‍යයෙක් තිලක් රත්නකාර.ඔබ අතර පෙම් සබඳතාවක් ඇති වුණා?මුලින් ම අපි හොඳ මිත්‍රයන්. පසුව එය ප්‍රේම සබඳතාවක් බවට පත් වුණා.විවාහයට දෙමා පිය කැමැත්ත ලැබුණා ද?ලොකු විරෝධයක් මතු වුණේ නෑ. මම සැපට හැඳුණු නිසා අඩු වයසෙන් ම විවාහ වෙලා කරදර විඳින්ට පුළුවන් ද කියලා අම්මා තැවුණා.විවාහ වෙන විට ඔබගේ වයස?අවුරුදු විස්සයි.ඒ වනවිට රත්නකාර මහත්තයා රාජකාරි කළේ?ගුරුවරයකු විදිහට නුවර පාසලකත් පසුව කොළඹ ආනන්ද විදුහලේත්. පසුව පේරාදෙණිය විශ්ව විද්‍යාලයේ සහය කථිකාචාර්යවරයකු ලෙසත් වැඩ කළා. අවසානයේදී කැලණිය විශ්ව විද්‍යාලෙ උපකුලපති වුණා.ඔබේ දරුවන් ගැනත් කියන්න!1956 දී ලොකු පුතා ප්‍රගති උපන්නා. ඔහු දැන් ස්වදේශී සමාගමේ කළමනාකාරවරයෙක්. 1961 දී උපන් දුව සචී. ඈ කොළඹ විශ්ව විද්‍යාලයේ ආර්ථික විද්‍යාව පිළිබඳ ගෞරව උපාධිධාරිනියක්. දුවටත් පුතාටත් දරුවන් ඉන්නවා. පුතාගේ දියණියටත් දරුවෝ ඉන්නවා. මා දැන් පදිංචි දුවත් ඇගේ සැමියා ආරියරත්න ඇතුගල පුතාත් සමඟයි.ඔබ රැකියාවට යොමු වන්නෙ?1957 දී එවකට ටයිම්ස් ඔෆ් සිලෝන් සමාගමේ විධායක කර්තෘවරයාව සිටි ඩී. බී. ධනපාල මහත්තයා ඇරැඹු වනිතා විත්ති පත්‍රයේ ප්‍රධාන සංස්කාරිකාව ලෙස.ඒ අවස්ථාව ඔබට ලැබුණේ?කුසුමා ගුණවර්ධන මහත්මිය නිසයි. ඈ තමයි මා ටයිම්ස් ආයතනයට කැටුව ගිහින් ධනපාල මහත්තයාව අඳුන්වා දුන්නේ.සම්මුඛ පරීක්ෂණයක් තිබුණා ද?ඔව් ධනපාල මහත්තයා ඇහුවා ලියලා පළපුරුද්දක් තියෙනව ද කියලා. මම කීවා පාසලේදී ලියු රචනා හැර ප්‍රසිද්ධ ලිපි ලියා නැති බව.ඉතින්එදා කුසුමා ගුණවර්ධනත් සමඟ සෝමා උඩබාගේත් ඇවිත් හිටියා. ලංකාවට පළමුවෙන් බතික් ශිල්පය හඳුන්වා දුන්නේ ඇයයි. ඉතින් ඈ ගැන ලිපියක් ලියා එවන්න පුළුවන් ද කියලා ඇහුවා. මම හා කියලා ලියලා ඇරියා. මට පහුවදා සිටම වැඩ බාරගන්න එන්න කියලා ලිපියක් එවා තිබුණා.එකවරම අලුත්ම රාජකාරියක් බාරගැනීමේ අභියෝගයට මුහුණ දුන්නේ කොහොම ද?ඇත්තටම ලොකුම අභියෝගයක්. මුලින්ම අරඹන පත්තරයක කර්තෘ වෙන්නට තියා තනියෙන් කොළඹට යන්නටවත් ඒ වෙන විට මම දැනගෙන හිටියේ නෑ.ඉතින්...මගේ මහත්තයා මාව ධෛර්යවත් කළා. ඒ කාලේ බස් නෑ. තිබුණේ ට්‍රෑම් කාර්. මම තනියම කෝට්ටේ ඉඳලා බොරැල්ලට ඇවිත්. එතැන සිට කොටුවට ට්‍රෑම් කාර් එකෙන් ආවා. රැකියාවේදී හැම දෙයක්ම ධනපාල මහත්තයා ගුරු මුෂ්ටි නැතුවම කියා දුන්නා.ඔහු කෙබඳු ගුරුවරයෙක් ද?ඉතාම දයාවෙන් වරද පෙන්වා දුන්නා. අප ලියන දේ අසාර්ථක නම් මුවින් නොබැන ලිපිය දෙකට ඉරා කුණු කූඩයට දමනවා. ඒත් නොදන්නා කරුණු ඕනෑම අවස්ථාවක කියා දෙනවා. ලිපියකට හෙඩිමක් දාගන්න බැරිව ළතැවෙන විට එතුමා ක්ෂණයකින් හරිම අපූරු හෙඩිමක් දාලා අපේ බර සැහැල්ලු කර දෙනවා.ඒ කාලේ පත්තර රස්සාවට ගැහැනු අය ආවෙ නෑනේ?කවුරුවත් ආවේ නෑ. ඒක අද වගේ ලේසි පහසු වැඩක් නොවෙයි. ගල් අච්චුවේ, ඊයම්වලින් අකුරු වත් කරලා, ඒ අකුරු අමුණලා තමයි ලිපියක් මුද්‍රණය කළේ. හරියටම පැය අටේ රස්සාවකුත් නොවෙයි. පිරිමින් සමඟ හරි හරියට වැඩ කරන්න තිබුණා.තරුණ මවක වූ ඔබට ගේ දොර වැඩපළත් දරුවාගේ වැඩත් රැකියාව සාර්ථකව කරගන්නට බාධාවක් වුණේ නැද්ද?නෑ. මම රැකියාවට යන විට පුතාගේ වයස අවුරුද්දක් විතර ඇති. මගේ අම්මාත් මගේ මහත්තයාත් දරුවා රැක බලාගත් මෙහෙකාරියත් මගේ ගෙදර ප්‍රශ්න හොඳින් විසඳා දුන් නිසා මට රැකියාව හොඳින් කරගන්නට හැකි වුණා.ඒ කාලෙ පුවත්පත් කලාවේදිනියන්ට රැකියා ස්ථානයේ තිබුණු පරිසරය?අද වගේ නිදහසක් නෑ. විනය නීති හරිම තදයි. විශේෂයෙන්ම ඇඳුම. ධනපාල මහත්තයා මම රැකියාවට තෝරා ගත්තෙත් මම ඉතාම සංවරව පිළිවෙළට ඔසරිය ඇඳලා කොණ්ඩේ බැඳලා වැදගත් විදිහට සිටි නිසයි. කොට ගවුම්, කලිසං, සාය හැට්ට අඳින්න බෑ. සාරියම ඇඳලා කොණ්ඩය ගොතලා හෝ බැඳලා පිළිවෙළට එන්න ඕනෑ. පිරිමින් සමඟ වැඩිපුර ගත කරන්න වෙන නිසා සංවරකම ඉතාම ඉහළින් සැලකුවා... මම බැඳලා දරුවකුත් හිටි නිසා හැම දෙනාම “අම්මා” කෙනකුට අක්කා කෙනකුට වගේ සැලකුවා.ගෑනුකම රැකියාවට බාධාවක් වුණේ නැද්ද?ලොකු බාධාවක් වුණේ නෑ. ඒ කාලේ හිටපු හැමෝම ලොකු සහෝදරත්වයකින් වැඩ කළා. ඊර්ෂ්‍යාව කැපිලි කෙටිලි නෑ. උප කර්තෘවරුන් නොදත් දේ කියා දුන්නා. පිටු හදන අංශයේ වුණත් මුද්‍රණ අංශයේ වුණත් සුළු සේවකයාගේ පටන් ලොක්කා දක්වාම ඉතාම හොඳ සහයෝගයක් ජන්නා. ඇත්තටම ගැහැනුකමට ඔවුන් ලොකු ගෞරවයක් දැක්වූවා.දුර බැහැර ගමන් බිමන්?එමට තිබුණා. හැබැයි ප්‍රවාහන පහසුකම්, කෑම බීම ආරක්ෂාව උපරීමයෙන් ලැබුණා. කොපමණ දුර ගියත් රාත්‍රියට නතර නොවී ගෙදරම ආවා. ඒ කාලේ ධනපාල මහත්තයා රටට හුඟක් දේවල් හඳුන්වා දුන්නා.ඒ මොනවා ද?රූප රාජනී තරග, අවුරුදු උත්සව, දිය කිඳුරියන් තේරීම, නළු නිළියන් සමඟ සුහද හමු, ක්‍රිකට් නෙට් බෝල් තරග, ගෙවතු වගා තරග, ආහාර වට්ටෝරු තරග, මේ හැම දේම පත්තර කලාවට හඳුන්වා දුන්නා.ඒ සමඟ ඔබට පැවැරුණු වගකීම.හරිම බරපතළයි. හැම දේම සංවිධානය කරන්න සිදුවුණා. පසු කලක මගේ උදව්වට ආපු තරුණියන්ගේ වගකීමත් මා පිට පැටවුණා. මේවාට අමතරව කන්තෝරුවේ පුස්තකාලයත්, ඡායාරූප අංශයත් භාර වුණේත් මට.මේ සියල්ලම සමබරව කළේ කොහොම ද?කොහොම හරි කළා. අද නම් මට හිතෙනවා කොහොම කළා ද කියලා. ගේ දොර වගකීම්වලින් මහත්තයා මා හුඟක් දුරට නිදහස් කළා. මම හැම දේම සැලසුමක් ඇතුව කළ නිසා පැටලෙන්නේ නැතිව හරියට වැඩ ටික කරගත්තා.ඔබ දවස ආයතනයටත් සම්බන්ධ වුණා?ඔව්. ධනපාල මහත්තයා ටයිම්ස් කන්තෝරුවෙන් ඉවත් වෙලා ගියාම මමත් අස් වුණා. ඔහු දවස පත්තරේ පටන් ගත්තාම දවස කන්තෝරුවට ගියා. එහිදී අපි ශ්‍රී සඟරාව පටන් ගත්තා. සඟරාවට “ශ්‍රී” කිව්වෙත් “ශි‍්‍රයා” යන මගේ නමේ මුලකුරු අනුවයි.ඒ වන විටත් ඔබ තනිවම වැඩ කළා ද?නෑ. වනිතා විත්තිය අරඹා නොබෝ කලකින්ම චන්ද්‍රා රණසිංහ සහ සීතා සුබසිංහ අපේ කතු මඩුල්ලට එකතු වුණා. අපි තුන් දෙනාම ක්ෂේත්‍රයට අලුත් වුණත් වැඩ කරලා කරලාම රස්සාවට හුරු පුරුදු වුණා.රැකියාවෙන් සමු ගත්තෙ?1990 දී. 1990 දෙසැම්බර් 28 දවස කන්තෝරුවට සීල් තිබ්බා. හිටපු ගමන්ම අපේ රැකියාව නැවතුණා.ඉන් පස්සේ?1990 දෙසැම්බර් 31 දා මගේ ස්වාමියා අන්ත්‍රා වුණා. මේ මගේ ජීවිතේ ලබාපු විශාලතම කම්පනය.දැන් ඔබේ කාලය ගත වෙන්නෙ?බොහෝ විට බණ දහම් අහනවා. සිල් ගන්නවා. භාවනා කරනවා. පොත් පත් කියවනවා. පුංචි ළමයින්ට කාන්තාවන්ට බුද්ධ චරිතය, ජාතක පොත ඇසුරින් පොත් ලියනවා. මල් වවනවා. ඉඳ හිට කලා ලොවේ වැඩකට පොත් දොරට වැඩීමකට වගේ සහභාගි වෙනවා.හෙට දිනයේ පැතුම?කාටවත් කරදරයක් නොවී දුක් නොවිඳ සුවපත් මරණයක්! අපේ කාලය දැන් ඉවරයි. වාසනාවට අපි අපේ දරුවො හොඳට හදා ගත්තා. ඒත් අපේ පුංචි දූ දරුවන්ගේ අනාගතයට කුමක් වේ ද කියා දුකක් හිතෙනවා. දරුවන්ට පෙර රටේ තරුණ මව්පියන් යහ මඟ යා යුතු කාලය එළැඹ තිබෙනවා.ඇයටත් අපිටත් නොදැනීම හෝරා කිහිපයක්ම ගෙවී ගිහින්. මධ්‍යාහ්නය එළැඹිලා. “අද මගේ ජීවිතේ හරිම සතුටක් දැනුණු දවසක්. ඔයාලා ආවාම මමත් ඉස්සර ඔහොම දුවලා පැනලා වැඩ කරපු හැටි මතක් වුණා. ආයෙමත් දවසක මේ පැත්තේ ආවොත් මාවත් බලලා යන්න එන්න! අපේ දෑත් අල්ලාගෙන දයාවෙන් අපට සමු දෙමින් ඈ ඉල්ලා සිටියා.සාගරිකා දිසානායක ජයසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ay1203112</link>
    <topic>කොටි හඬ ළඟ නැවතුණෙමු</topic>
    <author>උපාලි සමරසිංහ</author>
    <content>කොටින්ගේ මහවිරු ගම්මානය මැදින් මේ විදියට යන්නට කවරදාවත් හැකිවේ යැයි එදා මම සිහිනෙන්වත් නොසිතුවෙමි. එහෙත් එය අද සැබෑවක් ම වී ඇත. ප්‍රභාකරන්ගේ ලේ පිපාසිත ක්‍රියාකාරකම් වෙනුවෙන් මියගිය දහස් ගණන් අහිංසක තරුණයන්ගේ තිඹිරි ගෙවල් සහිත ඒ පැරැණි නිවෙස් පසුකැර අප මේ යන්නේ කොයිබට ද?“කොටි හඬ” ගුවන් විදුලි සම්පේ‍්‍රෂණාගාරය පිහිටි අපේ පැරැණි කල්අඩි පුදබිම සොයමිනි. සාම්පූර්වලට සමීප මේ ප්‍රදේශය එදා අහසින්වත් අපට යන්නට බැරි තරම් වූ භයානක ත්‍රස්ත බළකොටුවකි.පාෂාණ පබ්බත මහා විහාරය නැතහොත් පහණ, පවත මහ විහර ලෙස හැඳින්වෙන මේ කල්අඩි පුදබිම එකිනෙකට වෙනස් සුවිශාල ගල්තලාවන්ගෙන් සැදුණු මනරම් පූජනීය ස්ථානයකි. දුරාතීතයේ රහතුන් වැඩ සිටි බිමක් ලෙස සැලකෙන මේ පින්බිමේ ගල්තලා ඉරා ත්‍රස්තයෝ තම සම්පේ‍්‍රෂණාගාරයේ කුලුන එහි එබූහ.බුදුරදුන්ගේ සුවාසු දහසක් ධර්මස්කන්ධය හා නිබඳව සතිපට්ඨාන සුතුර දේශනා කළ එපින්බිම එතැන් පටන් බොරුව නීතිගත කරන “කොටිහඬ” ගුවන් විදුලි මධ්‍යස්ථානය වීය.මුළු මහත් උතුරු අර්ධද්වීපයටම නැති ඉතිහාසයක් මවා පෙන්වූ ඒ ගුවන් විදුලියේ මැදිරිය සාදා තිබුණේ කන්ටේනරයකය. එහි වටේට ගනකම වානේ තහඩුවලින් වැසී තිබිණ. ඒ ඉදිරිපස මේ ගුවන් විදුලි විකාශනයන් ඉදිරිපත් කළ කොටි නිවේදිකාවන් නැවතුණු නිවෙස්නය වීය. එය ද තරමක් අලංකෘත ගෘහයකි.සේරුවිල මහානායක හිමියන්ගේ ආරාධනාව පරිදි රත්නපුරේ සිටි පිනට දහමට ළැදි සිංහල ජාතික වෛද්‍යවරයෙක් එදා සේරුවිලට පැමිණියේය. මහත් බාධක දුෂ්කරතා මැද මෙපින්බිම රැකගන්නා අපේ නායක හිමියන්ගේ අප්‍රතිහත ධෛර්යය දැක ඒ මහතා බුද්ධ ශාසනයේ පැවිදි වීය.ඒ බුද්ධ පුත්‍රයාණන් වහන්සේ මේ කොටි මහා විරු ගම්මානය මැද කොටි හඬට වෙන් වී තිබු මානුෂිය හමුදා විසින් බේරා ගන්නා ලද පාෂාණ පබ්බත විහාරයේ භාරකරුවා වූයේ ඉන් අනතුරුවය.සේරුවිල නායක හිමියන් ද කැටුව අප එහි යන විටත් පෙරමඟ බලා හුන් උන්වහන්සේ, වෛද්‍ය රත්නපුර දේවානන්ද කිත්ති හාමුදුරුවෝ මට මෙසේ කීහ.“මහත්තයො, මහ විරු ගම්මානෙ කියලා අපේ පූජනීය තැන්වල වැරැදි දේ කරන්ඩ දෙන්ඩ බෑ. මං මේකට ආවේ මේ පින්බිම රැකගන්ඩ. අද ඉන්නා තරුණ පරම්පරාව යුද්ධයට ත්‍රස්තවාදයට කැමැති නෑ.ඒත් පරණ හැඟීම් අරටු සහිත අය අතරින් පතර ඉන්නවා. මේ දෙමළ මිනිස්සු බොහෝ දෙනෙක් අහිංසකයි. මේ අයගේ ලෙඩට දුකට බෙහෙත් තුණ්ඩු ටිකක් ලියලා කැමැත්තෙන් පිරිනැමුවොත් මුදලක් අරගෙන තමයි අපි සිවුපසය සකස් කරගන්නෙ. අපේ මේ ලොකු හාමුදුරුවො වඩින විට මට විස්කෝතු, සීනි, තේකොළ හා හාල් තුනපහ ටිකක් ලැබෙනවා. කොච්චර දුෂ්කර වුණත් ඒ දුෂ්කරකම ඇතුළේ මේක රැකගන්නා සුන්දරකම මගේ හිත සතුටු කරවනවා.අප එහි යන විට දහවල් ආහාරය ලබාගන්නා වේලාවත් ළංවී තිබිණ. දේවානන්ද හිමියන්ට ඇප උපස්ථාන කරන දෙමළ තරුණයන් දෙදෙනකු ද එහි සිටීම සතුටුදායකය. උන්වහන්සේ ස්ථානය ගැන කරුණු ගොනු කරන අතරතුරම නායක හිමියන් ගෙන ගිය නූඩ්ල්ස් පැකැට් කීපය කඩා අර තරුණයකුගේ උදව්වෙන් එය සකසා අපට පිළිගැන්වීය.“මහත්තයො, මෙහෙ මෙහෙම තමයි. නූඩ්ල්ස් ටිකක්වත් සප්පායම් වෙමු.” උන්වහන්සේගේ ඒ සුහදශීලී ගුණයට මම ආචාර කරමි. මුළු දඹදිවම දැඩි නියඟයකට හසුවූ මොහොතක තමන්ට දානය පිණිස ලැබුණු ධාන්‍ය ටිකක් නැත්නම් චතුමධුර ටිකක් දුගියනට දුන් ශ්‍රේෂ්ඨ බුද්ධ පුත්‍රයන් ගැන කතා මා පෙරදී ද අසා තිබේ.මේ ගමේ දෙමළ වැසියෝ වැඩි දෙනෙක් උන්වහන්සේට කැමැත්තෝ වෙති. ඒ යුද්ධයෙන් පසු ගමට පැමිණි අහිංසක ඔවුන් වෙනුවෙන් මේ හිමියන් කරන කාර්යභාරය ගැන මහත් පැහැදීමෙනි. කන්තලේ සේරුනුවර හරහා කල්අඩි දක්වා බස් රථයක් ධාවනය කරවා ගැනීමට උන්වහන්සේ දුන් සටන සාර්ථක වූයේ ඊයේ පෙරේදාය. “මානිවත්ත අභික්ඛම” නොනැවැතී පෙරට යන්න පාඨයෙන් වැඩ කරන සේරුවිල නායක හිමි දේවානන්ද හිමි වැනි බුද්ධ පුත්‍රයන් ශාසනය ලැබු උතුම් දායාදයන්ම නොවේදැයි මට සිතේ.එක් අතෙකින් ලංකාපටුන පෙදෙසත් තවත් පසෙකින් සේරුනුවර පෙදෙසත් මහ මුහුදත් නිල්වන් වන සුන්දරත්වයත් එකවර දැකිය හැකි මෙහි ගල් පව්ව මුදුනත ත්‍රස්තයන් මේ සම්පේ‍්‍රෂණාගාරය සකස් කළේ අර්ධද්වීපයටම හොඳින් තම තරංග ශ්‍රවණය වන සේ විකාශය කළ හැකි බැවිනි.මානුෂිය මෙහෙයුම අවසන් වූ විගස දේවානන්ද හිමියන් සමඟ එහි ගිය නායක හිමියෝ අඩි 70 ක් පමණ උස මේ කොටි සම්පේ‍්‍රෂණාගාර කුලුන මත ඉණිමඟක නැඟෙන්නාක් මෙන් නැඟී කුලුනේ මුදුනත බුදු පිළිමයක් තැබූහ. දැන් ඒ කොටිහඬ ගුවන් විදුලි මැදිරිය දේවානන්ද හිමියන්ගේ පොත්පත් සියල්ල තැබු කාමරයක් බවට පත් වී තිබේ. මේ මොන තරම් ඓශ්චර්යයක් ද?නමුත් මේ පින්බිම ඉදිරිපිට කෝවිලක් තැනීමට උත්සාහ ගැනීමක් ගැන උන්වහන්සේ මහත් වේදනාවෙන් කතා කළහ.“හැම ආගමක්ම හැම ජාතියක්ම ගරු කටයුතුයි. එහෙත් මේ පින්බිම ඉදිරිපිට තැනෙක දෙමළ ජනතාව කෝවිලක් හදන්න පටන් ගත්තා. ඒකට කමක් නෑ. ඒත් මේ පින් බිමට යම්බඳු හානියක් නැවත වුණොත් කියන සැකය මා තුළ තවමත් තියෙනවා. අනෙක පෞරාණිකව එතැන එහෙම දෙයක් තිබිලා නෑ. ඒක හදන්න ගියේ මේ පින්බිමේමයි. මං තනිවම සටන් කළා. විශාල පිරිසක් මට විරුද්ධ මහත් කෝලාහලයක් කළා. මෙහෙ මහ ඇමැතිවරයාත් ඒකට මා සමඟ ගැටුණා. ඒත් දැන් ඒක පින්බිමෙන් එපිටයි හදන්නේ.”මේ සුන්දර ගල් පව් විහාරයේ පුවත ගැන ඔබට ලිවීමට මට බොහෝ දේ තිබේ. ඒ කොටි ගුවන් විදුලිය පිහිටුවූ ස්ථානය ගැන තිබෙන වැදගත්කමට වඩා මේ පෞරාණික බෞද්ධ විහාරය සලකමිනි. මාවිල්ආරුවෙන් ආරම්භ කළ මානුෂිය මෙහෙයුම නිසා එදා මුලින්ම නැඟෙනහිර පළාත අපට බේරා ගන්නට හැකිවීය. කොටි ත්‍රස්තයන් මෙහි සිංහල, දෙමළ, මුස්ලිම් ජනතාව විනාශ කළ ආකාරය, ඔවුනගේ ගොවිතැන් බතට පහර දුන් ආකාරය, අපේ බෞද්ධ වෙහෙර විහාර විනාශ කළ ආකාරය අපේ දෑස් මානයේ දැන් පෙනෙයි.කල්අඩි පුදබිම හෙවත් පාෂාණ පබ්බත විහාරය ද එවැන්නකි.උතුරු නැඟෙනහිර බොහෝ පුදබිම්වල අගනා ශාස්ත්‍රීය පර්යේෂණ කැර එහි සෙල්ලිපි කියවා රටට ජාතියට මහඟු මෙහෙවරක් කරන පුරා විද්‍යා චක්‍රවර්ති එල්ලාවල හිමියන් මෙහිදී මතකයට නැඟීම පින්කමෙකි.කල්අඩි පුදබිමේ සෙල්ලිපි කියවා ඒ ගැන පුරා විද්‍යා දෙපාර්තමේන්තුවේ අවධානයට ලක් කළේ ද උන්වහන්සේය. උන්වහන්සේ පහණ පවත මහ විහර ගැන කරන ලද පර්යේෂණ ඇසුරින් මම මෙහි ඉතිහාස පුවත ඔබට ලියමි.මේ ස්ථානයට කල්අඩි හා පුන්‍යාඩි යනුවෙන් නම් දෙකකි. කල්අඩි යනු ගල් ඇළය. පුන්‍යාඩි යනු පිං ඇළය. මේ දෙනාමයෙන්ම ඇළක් ගැන කියැවෙයි. මෙහි සෙල් ලිපියක විස්තර කරන ආකාරයට මේ ස්ථානයට ඇළක අය බද්ද පූජා කැර තිබේ. එහි නම නාග ඇළ යැයි එල්ලාවල හිමියෝ පවසති. එහෙත් එබඳු ඇළක් මම නුදුටිමි. පසු කලෙක එය ජරාවාස වී ගොඩ වී ගියා වන්නටත් පුළුවන. එදා නාග ඇළම කල්අඩි වූවා ද? මම සිතමි. එය එල්ලාවල හාමුදුරුවන්ගෙන් නිවැරැදිව අසා ගන්නට ප්‍රථම මේ ස්ථානයට අද පැමිණිය හැකි බැවින් ඒ පිළිබඳ විස්තරයක් කිරීම සුදුසුය.කල්ලඩි හෙවත් පුන්‍යාඩි නමැති මේ පින්බිම පිහිටියේ නැඟෙනහිර පළාතේ සේරුවිලින් නැඟෙනහිරට බරව මුහුදට ද ආසන්නවය. වෙරුගල් ආර මුහුදට පිවිසෙන ආසන්නයේ වූ මේ මනරම් ගල් පව්ව දර්ශනීය පරිසරයක පිහිටයි. කලක් නිදහසේ තිබුණු මේ ප්‍රදේශය 1984 න් පසු කොටින්ගේ ප්‍රධානම රාජධානියක් වීය. කොටි සංවිධානය මේ කල්ලඩි පුදබිම පිහිටි ගම මහ විරු ගම්මානයක් කළේ ඉන් අනතුරුවය.මඩකලපුවේ සිට මුතුර් දක්වා වැටී ඇති මාර්ගයේ ඊච්චලන්පත්තු හන්දියෙන් දකුණට හැරී කිලෝමීටර් දහයක් පමණ ගිය පසු මේ ස්ථානයට පැමිණිය හැකිය. කන්තලේ සිට පැමිණෙන විට කල්ලාර්, අලිඔළු හන්දිය, සේරුනුවර පසුකැර අරිප්පු හන්දියෙන් හැරී ඊච්චලන්පත්තු හන්දියට පැමිණ යා යුතුය. නූතන තාක්ෂණයේ මහිමයට පින් සිදු වේවා! මම එල්ලාවල නායක හිමියන් දුරකථනයෙන් අමතමි. ඕනෑම වේලාවක මගේ ඇමතුමකට කන් දෙන උන්වහන්සේ මෙහි ඉතිහාසය හා සෙල්ලිපි ගැන අපූරු කරුණු රැසක් කීහ. මම නාග ඇළක් නොමැති වීම ගැන ද උන්වහන්සේගෙන් අසමි.ඕක ජාතියෙ වාසනාවට අපට ලැබුණෙ. ඔය කියන නාග ඇළ දැන් පෙනෙන්නෙ නෑ තමයි. නමුත් ඔය සෙල්ලිපි කීපයකම ඒක කියනවා. මහදඨියනක මහරජ... කියලා පටන් ගන්නා සෙල්ලිපියේ මහාදාඨික මහනාග රජ්ජුරුවො පාෂාණ පබ්බත විහාරය කරවා එහි විසු භික්ෂුනට පූජාවක් කළ බවත්, නාග නම් ඇළේ දිය බද්දක් කුඹුරු විස්සක කොටස් මිලදී ගෙන බද්ද ද ඉවත් කැර පිදු බවත් කියනවා. ඒ වගේම තවත් ලිපියක කියන්නෙ මහනක රජ පහණ පවත විහර කර... ආදියෙන් මහානාග රජ්ජුරුවො පාෂාණ පබ්බත විහාරය කරවා කහවණු 24 ක් දී මිලදී ගත් ඉඩම් ද පූජා කළ බවයි.ඒ වගේම ඒ රජුගේ ඇමැති වරයෙක් හිටියා රබයිම් කියලා. රබය තමයි නියම නම. එතුමා නාග ඇළේ දිය බද්ද මේ විහාර භික්ෂුන්ට පවරලා තියෙනවා. එසේම තුබවිටි නම් කිසියම් ආයතනයක (බොහෝ විට බැංකුවක්) පන්සියයක් කහවනු තබා ඒකෙ පොලිය පාෂාණ පබ්බත විහාරෙ භික්ෂුන්ගේ පරිභෝජනයට දුන්නා කියල තවත් සෙල්ලිපියක තියෙනවා. එසේම නැඟෙනහිර නගරයේ එදා තබවිටි නම් වෙළෙඳපළක් තිබුණා. ඒකෙ මධුවිටිකයෙහි (තැන්පත් කළ මුදලේ පොලිය) භික්ෂු සංඝයාට දුන් බවත් මහසෙන් උත්තිය රජවරුන් ද කුඹුරුවල තමන්ගේ කොටස් දිව්‍ය මහා විහාරයෙහි භික්ෂු සංඝයාට දුන් බවත් ඔතැන තිබෙන තවත් ලිපියක් කියනවා. මේ ස්ථානය හරිම වටිනා තැනක්...තවත් සෙල්ලිපි ගණනාවක් ගැන ද උන්වහන්සේ මට කීහ. මේ අනුව මට බොහෝ දේ පසක් විය. මහදාඨික මහානාග රජු මේ ගල් පව් වෙහෙර කළේය. ආරාමය කළා පමණක් නොව එහි නඩත්තුව සැලසීය. නාග ඇළේ දිය බද්ද පිදුවේය. කුඹුරු මිලදී ගෙන පූජා කළේය. ඒවායේ බදු නිදහස් කළේය.අපේ ඉතිහාසය මොන තරම් රමණීය ද? අපට ධාන්‍ය බැංකු තිබුණු බව නම් තෝනිගල වැනි සෙල්ලිපියකින් ඔප්පු කළ හැකිය. එහෙත් අප කහවනු පොලියට දුන් බැංකු පවත්වා ගත් බවත් ඒවා තඹවිට නම් වෙළෙඳපළෙහි ක්‍රියාත්මක වූ බවත් මේ අනුව අපට පෙනෙයි.එල්ලාවල හිමියන් මේ බැංකු ක්‍රමය ගැන සඳහනක් කරමින් රබය ඇමැති ගැන මෙසේ ලියයි.“රබය ඇමැති කහවනු තැන්පත් කිරීමක් ද සිදු කැර ඇත. එය කළේ බජරය නම් පෙදෙසෙහි ූ අතබ නම් බැංකුවක බව ලිපියෙන් කියැවේ. මහාදාඨික රජුගේ ලිපියත් රබය ඇමැතිගේ ලිපියත් අක්ෂර අතින් බොහෝ සමාන බැවින් පෙනී යන්නේ ඒවා එකම කාලයකට හෝ ඉතා ආසන්න කාලයකට අයත් බවයි. සමහර විට රබය මහාදාඨික රජුගේ ඇමතියකු වන්නට බැරි නැත.”උන් වහන්සේම තවත් සඳහනක් කරමින් මෙසේ ද ලියති.“කෘෂි ආර්ථිකයෙන් හා වාණිජ ආර්ථිකයෙන් සරුව පැවැති සේරුනුවර මේ ලිපිවල සඳහන් වන මහ නගරය බව පෙනේ. මේ නගරයට නැඟෙනහිර අත මහා වෙළෙඳ පොළ හා බැංකු පිහිටා තිබිණ.ඉන් එකක් තබවිටි නම් වූ අතර, අනෙක වජරයහි අතබ නම් විය. ලංකාවේ වාණිජ බැංකු ක්‍රමයක් පැවැති බවට මෙතෙක් සාධක වශයෙන් බොහෝ වියතුන් කතා කළේ වවුනියාවේ තෝනිගල සෙල්ලිපිය ගැනයි. එය සිරි මේඝවර්ණ (රා - ව 304 - 332) කාලයට අයත් වූවකි. එම ලිපියේ දැක්වෙන්නේ ධාන්‍ය බැංකු ගැනය. එහෙත් මීට පැරැණි ලෙස සැලකෙන කල්අඩි ලිපි ධාන්‍ය බැංකු මෙන් ම මූල්‍ය බැංකු ද මේ රටේ ක්‍රියාත්මක වූ බව පැහැදිලි කරයි.”පැරැණි රජ දරුවෝ මේ රට බෞද්ධ රාජ්‍යයක් බව ලෝකයාට පැහැදිලි වන සේ ද මුහුදේ යාත්‍රා කරන්නන්ට දර්ශනය වන ලෙසින් ද එදා වෙරළ අසල මුහුදු විහාර ගොඩ නැඟූහ.ගොඩවාය, කිරින්ද, බෝවත්තේගල, මුහුදු විහාරය, ලංකා පටුන, කුච්චවේලි ඒවාට නිදසුන්ය. කල්ලඩි පුදබිම ද එසේමය.කොටි ත්‍රස්තවාදීහු අපේ ආර්ථික මධ්‍යස්ථාන බිඳ හෙළන අතරදීම පැරැණි සිංහල රටේ බෞද්ධ උරුමය බිඳ හෙළීම ද තම උපක්‍රමය කැර ගත්හ.අපේ රටේ ධාන්‍ය බැංකු මෙන්ම මූල්‍ය බැංකු ද පවත්වාගෙන ගිය බව හෙළි කරන සෙල්ලිපි ද පුරාණ නටබුන් ද සඟවා තබා ඔව්හු “කොටි හඬ” සම්පේ‍්‍රෂණ කුලුන ඒ මත ඉදි කළහ.පර්වතය මුදුනේ තිබු දාගැබ ගරා වැටී නිධාන කැණීම නිසා හානි වී සේදී ගොසිනි. දැනට පවතින මට්ටමට ගොඩැල්ල අඩි 5 ක් පමණ වෙයි. පර්වතයේ බෑවුම් පැතිවලට ගඩොළු ගරා වැටීම හොඳින් පෙනෙයි. ත්‍රස්තවාදීන් නැඟෙනහිර සම්පේ‍්‍රෂණ කුලුන ඉදිකරන්නේ මේ චෛත්‍ය ද හසුවන පරිද්දෙනි.මේ කුලුන සාදා ඇත්තේ ගල විද යකඩ කූරු සවි කිරීමෙනි. එහි සිට රැහැන් පර්වතය පහළ වායුසමනය කරන ලද කන්ටේනරයක සැදු කුටියකට ගෙන ගොස් තිබිණ. පර්වතය මත දැනට තිබෙන්නේ කොටන ලද මේ සෙල්ලිපි කීපය පමණකි.සේරුවිල සරණකිත්ති නාහිමියන්ටත් දේවානන්ද හිමියන්ටත් පමණක් මේ බෞද්ධ උරුමය දිගින් දිගටම රැක ගත නොහැකිය. සේරුවිල වන්දනාවට යන ඔබ ද මේ ස්ථානය රැකගැනීමට මෙහි පැමිණ වන්දනා කැර ස්ථානයට ද යම්බඳු සේවයක් කරන්නේ නම් එය මහත්ම පින්කමෙකි.අපේ නැඟෙනහිර බෞද්ධ උරුමය දිනේවා! මම පතමි.  එළුවතිව් දූපත් සංචාරය ලබන සතියේඋපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=ay1203113</link>
    <topic>ගනුදෙනු අඩු වුවත් වෙළෙඳ පොළ ඉහළ යයි</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ මන්දගාමී ස්වභාවය පහව ගොස් වෙළෙඳ පොළ ක්‍රමයෙන් ඉහළ යාම දෙසතියකට පමණ පෙර ඇරැඹුණු අතර මේ සතිය ආරම්භයේ ද (05 වැනිදා සඳුදා) වෙළෙඳ පොළ ඉහළ ගියේය.සඳුදා දින වැඩිම කොටස් අලෙවි වූයේ එයිට්කන් ස්පෙන්ස් සමාගමේය. අලෙවි වූ කොටස් ගණන 3018694 කි. එස් එම් බී ලීසිං කොටස් 2267790 ක් අලෙවි විය. බ්ලූ ඩයමන්ඩ් (ඡන්ද බලය රහිත) කොටස් 1562948 ක් ද සතොස මෝටර්ස් කොටස 1008811 ක්ද සොෆ්ට්ලොජික් කොටස් 1792934 ක්ද අමානා කොටස් 1470663 ක්ද අලෙවි විය.දිනයේ වැඩිම අගයකින් මිල ඉහළ ගියේ සෙලිසින්ග් සමාගමේ කොටස්ය. ඒ පෙර දින රුපියල් 1107.90 කට අලෙවි වූ කොටසක මිල 1447.10 ක් දක්වා ඉහළ යාමෙනි. ඒ පෙර දිනට සාපේක්ෂව රුපියල් 339.20 ක් ඉහළ යාමෙනි.එලායන්ස් මිල ඉහළ ගියේ රුපියල් 54.90 කිනි. ඔටෝඩ්‍රොම් කොටසක මිල ඉහළ ගියේ රුපියල් 99.90 කිනි.මිල පහළ යාම් අතුරින් ලංකා අශෝක් ලේලන්ඩ් මුල් තැනක් ගත් අතර පෙර දින රුපියල් 2796.40 කට අලෙවි වූ කොටසක් එදින රුපියල් 2113.60 ක් දක්වා රුපියල් 682.80 කින් පහළ ගියේය.හරිස්චන්ද්‍ර සමාගමේ කොටසක මිල පහළ ගියේ රුපියල් 320 කිනි.කළම්ඹු ෆාමසි කොටසක මිල පහළ ගියේ රුපියල් 53.80 කිනි. නෙස්ලේ සමාගමේ කොටසක මිල පහළ ගියේ රුපියල් 45.00 කිනි. පාම් ගාර්ඩ්න් හොටෙල් කොටසක මිල රුපියල් 33.50 කින් පහළ ගියේය. අඟහරුවාදා එනම් 6 වැනිදා වෙළෙඳ පොළ යළි ඉහළ ගියේය. දිනයේ වැඩිම කොටසක් ප්‍රමාණයක් අලෙවි වූයේ පී සී ෆර්මා සමාගමේය. අලෙවි වූ කොටස් ගණන 2700123 කි. එස් එම් බී ලීසිං කොටස් 1148050 ක් අලෙවි වූ අතර එන්වි රිසෝසස් සමාගමේ කොටස් 1482663 ක් අලෙවි විය. දිනයේ වැඩිම අගයකින් මිල ඉහළ ගියේ ලංකා අශෝක් ලේලන්ඩ් සමාගමේය. පෙර දින රුපියල් 2113.60 කට අලෙවි වූ කොටසක මිල එදින රුපියල් 2201.00 ක් දක්වා ඉහළ ගියේ රුපියල් 87.40 ක මිලක් ඉහළ යාම පෙන්නුම් කරමිනි.ඩිමෝ සමාගමේ කොටසක් පෙර දිනට සාපේක්ෂව රුපියල් 21.40 කින් ඉහළ ගිය අතර ඉන්දු මැලේ කොටසක් රුපියල් 20 කින් ඉහළ ගියේය. මර්චන්ට් ෂිපින්ග් කොටසක මිල ද රුපියල් 35 කින් ඉහළ ගියේය. යුනියන් කෙමිකල්ස් කොටසක මිල ද රුපියල් 25.00 කින් ඉහළ ගියේය.මිල පහළ යාම් අතරින් නුවරඑළිය හොටෙල් කොටසක මිල රුපියල් 103 කින් පහළ ගියේය. ඒ පෙර දින 1203.30 කට අලෙවි වූ කොටසක මිල 1100.30 ක් දක්වා පහළ ගියේය. ගුඩ් හෝප් සමාගමේ කොටසක මිල ද පෙර දිනට සාපේක්ෂව රුපියල් 92 කින් පහළ ගියේය. ඩිමෝ සමාගමේ කොටසක මිල ද රුපියල් 21.40 කින් පහළ ගියේය.මිල පහළ ගිය සෙසු සමාගම් අතර මොරිසන්ස් (ඡන්ද බලය රහිත) ටී සර්විසස්, පී සී ෆර්මා සමාගම් විය. සමාගම් රැසක් ලාභාංශ ප්‍රකාශයට පත්කර තිබු අතර සෙලින්කෝ ඉන්ෂුවරන්ස් පී එල් සී පළමු හා අවසන් ලාභාංශ ලෙස කොටසකට රුපියල් 6.50 ක් ද සිලෝන් ටී සර්විසස් කොටසකට රුපියල් 20 ක් වූ දෙවන ලාභාංශ ද ප්‍රකාශයට පත්කර තිබුණි.එසේම ඩයලොග් සමාගම කොටසකට ශත 25 ක් ද ලාභාංශ ප්‍රකාශයට පත්කර තිබුණි. රෙග්නිස් ලංකා පී එල් සී කොටස් දෙකක් හිමි ආයෝජකයකුට එක් කොටසක් ගෙවනු ලබන බවට නිවේදනය කර තිබුණි.පෙර සතිය අවසානයේ ඒකක 5460.19 ක් වූ සමස්ත කොටස් මිල දර්ශකය සතිය ආරම්භයේදී ඒකක 5464.81 ක් ලෙස දැක්වුණු අතර අඟහරුවාදා එය ඒකක 5477.67 ක් ලෙස දැක්වුණි. මිලංකා කොටස් මිල දර්ශකය පෙර සතිය අවසානයේ ඒකක 4745.19 ක් ලෙස දැක්වුණු අතර සතිය ආරම්භයේ එය ඒකක 4774.42 ක් ලෙස දැක්වුණි. අඟහරුවාදා එය ඒකක 4815.50 ක් ලෙස දැක්වුණි.ගනුදෙනු සංඛ්‍යාවේ එතරම් වර්ධනයක් පෙන්නුම් කර නොතිබු අතර පෙර සතියේ අවසානයේ ගනුදෙනු 4673 ක්ද මේ සතිය ආරම්භයේදී ගනුදෙනු 4833 ක්ද අඟහරුවාදා ගනුදෙනු 4821 ක් ද වාර්තා වුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203111</link>
    <topic>නකල්ස් රක්‍ෂිතයේ ගිනි ගැනීම් වැළැක්වීමට ෆෝර්ඩ් සමාගමෙන් ඩොලර් දසදහසක්</topic>
    <author/>
    <content>නකල්ස් රක්‍ෂිතයේ ගිනි ගැනීම් වැළැක්වීමට ෆෝර්ඩ් සමාගමෙන් ඩොලර් දසදහසක් ෆියුචර් ඔටෝමොබයිල්ස්හි ප්‍රධාන මෙහෙයුම් නිලධාරී සුජීව ප්‍රේමරත්න, ෆෝර්ඩ් මෝටර් සමාගමෙහි ආසියා ශාන්තිකර, අලෙවි සහ සන්නිවේදන කළමනාකරු පවිනී පොතොංග්, ෆියුචර් ඔටෝමොබයිල්ස්හි අධ්‍යක්ෂ සුරාජ් ප්‍රනාන්දු, ෆියුචර් ඔටෝමොබයිල්ස්හි විකුණුම් ප්‍රධානී බිෂ්රි ෆාරුක්.ෆෝර්ඩ් ශ්‍රී ලංකාවේ පරිසර සංරක්‍ෂණ වැඩසටහන්වලට තව දුරටත් සහාය දක්වමින් නකල්ස් රක්‍ෂිතයේ ගිනි ගැනීම් වැළැක්වීමේ ව්‍යාපෘතියට ඩොලර් දසදහසක මුදලක් ලබා දෙයි.ෆෝර්ඩ් සමාගමෙහි සංරක්ෂණ සහ පාරිසරික ප්‍රතිපාදන වැඩසටහන මේ වනවිට ආසියා ශාන්තිකර කලාපයෙහි ක්‍රියාත්මක වන වාර්ෂික අවස්ථාවක් බවට පත් වී ඇත. දස වසරකට පෙර සිට ක්‍රියාත්මක වූ මෙම ප්‍රතිපාදන වැඩසටහනෙහි ජයග්‍රාහී ව්‍යාපෘතීන් හරහා ආසියා ශාන්තිකර කලාපයෙහි විවිධ සංවිධානයන්ට, විවිධ ආධාරයන්ගෙන් සහය වී තිබේ.”මෙම වැඩසටහන පරිසර ආරක්ෂණය සහ උසස් තත්ත්වයෙන් යුත් ජීවිතයක් සඳහා දායකත්වය සැපයීම පිණිස ෆෝර්ඩ් විසින් ගෙන ඇති බොහෝ නව වැඩසටහන් අතරින් එකකි.” යනුවෙන් කලාප කළමනාකරු ඩේවිඩ් වෙස්ටර්මන් පැවසීය. “පරිසර සංරක්ෂණය, ආරක්ෂණය සහ ඒ පිළිබඳ අධ්‍යාපනය ලබා දීම අපගේ ව්‍යාපාරයෙහි නිෂ්පාදන සංවර්ධනයෙහි සහ ප්‍රජා සත්කාරයන් ක්‍රියාත්මක කිරීමේදී ප්‍රධාන කොටසකි.” ඔහු වැඩිදුරටත් පැවසීය.මෙහි ශ්‍රී ලංකා වැඩසටහන 2011 වසරේ පසුභාගයේදී හඳුන්වා දුන් අතර ශ්‍රී ලංකාවෙහි ෆෝර්ඩ් නියෝජිත ෆියුචර් ඔටෝමොබයිල්ස් වෙත මේ සඳහා අයදුම්පත් 53 ක් පමණ ලැබුණි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203112</link>
    <topic>එයාර්ටෙල් මඟින් ‘මියුසික් මැජික් කාඩ්පත’ක්</topic>
    <author/>
    <content>එයාර්ටෙල් මඟින් ‘මියුසික් මැජික් කාඩ්පත’ක්භාර්තී එයාර්ටෙල් ශ්‍රී ලංකාවේ සිය ග්‍රාහකයින් වෙත තවත් විශේෂිත සේවාවක් වශයෙන් ‘මියුසික් මැජික් කාඩ්පත’ හඳුන්වා දෙයි. මෙමඟින් දිවයින පුරා වෙළෙඳ සහකරුවන් 40000 ක් ඔස්සේ මෙතෙක් මෙරට නොපැවති මෙම සේවාව ලබාගත හැකි වනු ඇත. එයාර්ටෙල්හි මෙම නව මියුසික් මැජික් කාඩ්පතෙහි සිංහල, ඉංගී‍්‍රසි, දමිළ සහ හින්දි ගීත 1000 කට අධික සංඛ්‍යාවක් ඇතුළත් වේ. එමෙන්ම නව ගීතයන් ද එක්කරමින් මෙම මියුසික් මැජික් කාඩ්පත කලින් කලට යාවත්කාලීන කිරීමට ද එයාර්ටෙල් බලාපොරොත්තු වෙයි. මෙමඟින් සිය එයාර්ටෙල් ජංගම දුරකථනය රේඩියෝවක් වශයෙන් භාවිත කරමින් ඕනෑම විටකදී පි‍්‍රයතම ගීත ඇසීමේ අවස්ථාව උදා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203113</link>
    <topic>මහජන බැංකුවේ අනුග්‍රහයෙන්</topic>
    <author/>
    <content>මහජන බැංකුවේ අනුග්‍රහයෙන්මහජන බැංකුවේ දායකත්වයෙන් මඩු සිද්ධස්ථානයේ ඉදිකිරීමට නියමිත විශ්‍රාම ශාලාව සඳහා රුපියල් මිලියන පහක මුදල් පරිත්‍යාගයක් ඉකුත් දා අරලියගහ මන්දිරයේදී මහින්ද රාජපක්ෂ ජනාධිපතිතුමා අතින් මන්නාරම රදගුරු රායප්පු ජෝශප් හිමිපාණන් වෙත ප්‍රදානය කෙරිණි.මිසම් පාලක එමිලියානුස් පිල්ලෙයි පියතුමා, මහනුවර ශාන්ත බෙනඩික්ට් විද්‍යාලයේ විදුහල්පති සිල්වෙස්ටර් ජයකොඩි පියතුමා සහ මහජන බැංකුවේ අධ්‍යක්ෂ ආචාර්ය ඩී. ජේ. ඩී. ජයකොඩි සහ ප්‍රධාන විධායක නිලධාරී / සාමාන්‍යාධිකාරී එන්. වසන්ත කුමාර් යන මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203114</link>
    <topic>ජනවාර්ගික සමඟිය ගොඩනැඟීමට</topic>
    <author/>
    <content>ජනවාර්ගික සමඟිය ගොඩනැඟීමටමදර් ශ්‍රී ලංකා භාරය, ජීවන කලා පදනම හා එක්ව ආසියාවේ ප්‍රථම අන්තර් ආගමික සංගීත ප්‍රසංගය සුගතදාස ගෘහස්ථ ක්‍රීඩාංගණයේදී පැවැත්වීය.දිවයිනෙහි සියලුම ආගම් නියෝජනය කරන කොළඹ, ගම්පහ, ත්‍රිකුණාමලය, යාපනය, පුත්තලම, රත්නපුර, බදුල්ල, මාතර, කළුතර, නුවර ආදී දිස්ත්‍රික්කයන්හි 50 කට අධික පාසල් සංඛ්‍යාවක ළමයින් 1500කගේත්, බෙර වාදකයින් 300කගේත්, නර්තන ශිල්පීන් 200කගේත් හා ගිටාර් වාදක ශිල්පීන් 50කගේත් සහභාගිත්වයෙන් යුතුව පැවැත් වූ සියලු ආගම් හා සම්බන්ධිත ගීත ඇතුළත් ප්‍රසංගයකි.මදර් ශ්‍රී ලංකා භාරය විසින් කරනු ලැබු විවිධ ව්‍යාපෘතීන් අතර මිලියන තුනක පාසල් ළමුන්ගේ සහභාගිත්වයෙන් සාර්ථකව පැවැත්වූ පාසල් විවාද තරගාවලිය, පූර්ව ළමා සංවර්ධන මධ්‍යස්ථානවල ළමුන්ගේ වැඩසටහනක් සහ හෝමාගම අධ්‍යාපන කොට්ඨාසයෙන් ළමුන් 100කගේ හා කිලිනොච්චිය අධ්‍යාපන කොට්ඨාසයෙන් ළමුන් 100කගේ සහභාගිත්වයෙන්, කඳවුරකදී ඔවුන්ගේ ජීවන විලාසයන් සහ සංස්කෘතික චාරිත්‍රයන් හුවමාරු කරගනිමින් පැවැත්වුණු “දෙනුවර මිතුරෝ” යනාදිය විශේෂ වේ. මෙම සියලුම වැඩසටහන් ද ඇතුළුව, ඔවුන් විසින් හඳුන්වා දුන් “දේශාභිමානී එකතුව“ නම් වූ වෙළෙඳ භාණ්ඩයන් ද දේශාභිමානය ප්‍රචලිත කිරීම සඳහා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203115</link>
    <topic>කොමර්ෂල් කාඩ්පත් හිමියන්ට</topic>
    <author/>
    <content>කොමර්ෂල් කාඩ්පත් හිමියන්ටතෝරා ගත් අවන්හල් 11 ක මාස දෙකක් පුරා සියයට 30 ක් දක්වා වට්ටම් හිමි කර දෙන ප්‍රවර්ධන වැඩසටහනක් කොමර්ෂල් බැංකුව සිය කාඩ්පත් හිමියන් සඳහා අරඹා ඇත.ඒ අනුව 2012 අපේ‍්‍රල් 15 වැනි දින දක්වා පිට්සා හට්, ජැක් ට්‍රී, මැංගෝ ට්‍රී, ලුන් ටාවෝ, ඉල්ජෙලාටො, බැරිස්ටා, ආකාස කඩේ, රජ බොජුන්, බාර්ස් කැෆේ, සේනානි රෙස්ටුරන්ට් (නුවර) සහ ඕක් රේ රිජන්සි (නුවර) යන අවන් හල් වල බිල් පත් පියවීමේදී සියයට 30 ක වට්ටමක් බැංකුවේ ක්‍රෙඩිට් කාඩ් හිමියන්ටත් සියයට 20 ක වට්ටමක් ඩෙබිට් කාඩ් පත් හිමියන්ටත් ලැබෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203116</link>
    <topic>ඩයලොග් පාරිභෝගිකයන්ට රත්තරනින් තෑගි</topic>
    <author/>
    <content>ඩයලොග් පාරිභෝගිකයන්ට රත්තරනින් තෑගිඩයලොග් නම් රත්තරන් දිනුම් ඇදීමෙන් මිලියන ගණන් වටිනා රත්තරන් සහ ක්ෂණික තෑගි ඇතුළුව රුපියල් මිලියන 21 ක තෑගි මල්ලක් පාරිභෝගිකයන් වෙත තිළිණ කරයි.සෑම මාසික සුපිරි දිනුම් ඇදීමකින්ම තෝරා ගන්නා වාසනාවන්ත ඩයලොග් පාරිභෝගිකයෙකුට රුපියල් මිලියන 5 ක් වටිනා රත්තරං තිළිණ කෙරෙන අතර තවත් වාසනාවන්තයින් සිව් දෙනෙකුට රුපියල් ලක්ෂ 5 බැගින් වටිනා රත්තරං ප්‍රදානය කෙරේ. ඊට අමතරව තවත් වාසනාවන්ත ඩයලොග් පාරිභෝගිකයින් 20 දෙනෙකුට සැනසිලි තෑගි වශයෙන් රන්පවුම් තිළිණ කෙරේ.එසේම ඩයලොග් නම් රත්තරං දිනුම් ඇදීම මගින් ක්ෂණිකව දිනපතා වාසනාවන්ත ජයග්‍රාහකයින් 3 දෙනෙකුට අ¼ඟල් 32 ඹ්ඛ්ච් රූපවාහිනී යන්ත්‍ර 3 ක් සහ තවත් 300 දෙනෙකුට රු. 1,000/= බැගින් වන මුදල් තෑගි දිනාගත හැකි ය.ඩයලොග් ජංගම දුරකථන භාවිතා කරන පාරිභෝගිකයන් සියලු දෙනාට මේ දිනුම් ඇදීම සඳහා ඇතුළත් වන අතර සියලු පාරිභෝගිකයින් අතරින් අහඹු ලෙස තෝරාගන්නා ජයග්‍රාහකයින්ට මෙම ත්‍යාග ප්‍රදානය කෙරේ.“ඩයලොග් නම් රත්තරං දිනුම් ඇදීම කියන්නේ අපි අපගේ විශ්වසනීය පාරිභෝගිකයින්ට අපගේ කෘතඥතාවය පළ කිරීමට අපි තෝරාගත් පියවරක්” ඩයලොග් ආසිආටා සමූහ ප්‍රධාන අලෙවි නිලධාරිනී අමලි නානායක්කාර මහත්මිය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203117</link>
    <topic>විශිෂ්ටතම ව්‍යාපාර හවුල්කරු කැල්ටන්</topic>
    <author/>
    <content>විශිෂ්ටතම ව්‍යාපාර හවුල්කරු කැල්ටන්යුනිලීවර් ශ්‍රී ලංකා සමාගමේ 2011 වාර්ෂික අලෙවි සම්මේලනයේදී සමාගමෙහි දිවයින පුරා ව්‍යාප්ත ජාලයේ ව්‍යාපාර හවුල්කරුවන් අතරින් 2011 වසරේ විශිෂ්ටතම ව්‍යාපාර හවුල්කරු ලෙසට මීගමුව කැල්ටන් ඩිස්ට්‍රිබියුටර්ස් ආයතනය වාර්ෂික සම්මේලනයේ විශිෂ්ටතම කුසලානය දිනාගත්තේ ය. ඉහත ඡායාරූපයේ දැක්වෙන්නේ එම ජයග්‍රාහී කණ්ඩායමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203118</link>
    <topic>‘පොටෝ ටෙක්නිකා’ සංවත්සරයට</topic>
    <author/>
    <content>‘පොටෝ ටෙක්නිකා’ සංවත්සරයටකොල්ලුපිටියේ පොටෝ ටෙක්නිකා සමාගම, එහි 54 වැනි සංවත්සරය වෙනුවෙන් රත්මලාන ගොලු - බිහිරි විද්‍යාලයට මහන මැෂින් තොගයක් පරිත්‍යාග කෙළේය.පොටෝ ටෙක්නිකා සමාගමේ කළමනාකාර අධ්‍යක්ෂ හර්ෂ මල්වැන්න මහතා... “අපි සෑම සංවත්සරයකදීම සමාජයේ අවම වරප්‍රසාද ලබන අයට උදව් - උපකාර කරන සමාජ සත්කාරක කටයුතු සිදු කරනවා. ඒ අනුව අපි මේ වසරේ තෝරා ගත්තේ රත්මලාන ගොලු - බිහිරි විද්‍යාලය යි. ගොලු - බිහිරි විද්‍යාලයේ වෘත්තීය රැකියා පුහුණු කිරීමේ අංශය එහි සිසුන්ට ස්වයං රැකියා පුහුණු පාඨමාලා පවත්වාගෙන යනවා. එම කටයුතු සඳහා මහන මැෂින් තොගයක් විද්‍යාලයට අත්‍යවශ්‍ය වී තිබුණා. එම අවශ්‍යතාව අනුවයි අප මේ මහන මැෂින් තොගය පරිත්‍යාග කෙළේ.”පොටෝ ටෙක්නිකා සමාගමේ කළමනාකාර අධ්‍යක්ෂ හර්ෂ මල්වැන්න මහතා මහන මැෂින් තොගය රත්මලාන ගොලු - බිහිරි විද්‍යාලයේ විදුහල්පති කීර්තිසිරි ප්‍රනාන්දු පියතුමාට බාරදුන් අවස්ථාව. පොටෝ ටෙක්නිකා සමාගමේ පිරිස් විධායක සඳමාලි මැදවල, සාමාන්‍යාධිකාරි හැරිස් ලැනරෝල්, කළමනාකාර එස්. මොරිසන්, කිත්සිරි සෙනෙවිරත්න, අජන්ත වත්තලගෙදර, මොෂාන්ත ගුණතිලක, සමන් පෙරේරා සහ රත්මලාන ගොලු - බිහිරි විද්‍යාලයේ ආර්. එම්. එස්. බණ්ඩාර, ෆ‍්‍රීඩා මැණික්නායක මහත්ම මහත්මීහු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj1203119</link>
    <topic>මර්කන්ටයිල් මැරයින් මැනේජ්මන්ට්</topic>
    <author/>
    <content>මර්කන්ටයිල් මැරයින් මැනේජ්මන්ට් Germanischer Lloyds හි කළමනාකාර අධ්‍යක්ෂ ලාල් ද සිල්වා මර්කන්ටයිල් මැරයින් මැනේජ්මන්ට් හි අධ්‍යක්ෂ/සාමාන්‍යධිකාරි කපිතාන් රොහාන් කොඩිප්පිලි, මර්කන්ටයිල් සමූහයේ සමූහ කළමනාකාර අධ්‍යක්ෂ තෝමස් ක්‍රිවට් හා ශ්‍රී ලංකා Germanischer Lloyds හි නාවික පිරික්සුම් නිලධාරී සමන් කුමාරසිංහ මහත්වරු.මර්කන්ටයිල් මැරයින් මැනේජ්මන්ට් සමාගම 2006 නෞකා සේවක සම්මුතියේ (MLC) සේවානියුක්තිය හා පත්කිරීම සම්බන්ධ අවශ්‍යතාවයන් සම්පූර්ණ කර ඇති බව Germanischer Lloyds විසින් සහතික කරන ලදී. එනම් MLC 2006 නියාමනයේ 1.4 ප්‍රමිතීන් තහවුරු කර ඇති බව මෙමඟින් සහතික කරයි. එම සහතිකය පසුගියදා ශ්‍රී ලංකාවේ කොළඹ පිහිටි ඔවුන්ගේ ප්‍රධාන කාර්යාලයේ පැවති උත්සවයකදී නිල වශයෙන් පිරිනැමීම සිදු විය.”ආරම්භයේ සිටම අපගේ ජාත්‍යන්තර මෙන්ම කලාපීය ගනුදෙනුකරුවන් සමඟ අපගේ ප්‍රමිතීන් හා මනා ප්‍රතිපත්ති හොඳීන් කළමනාකරණය කිරීම නිසා මෙම MLC අවශ්‍යතා ළඟා කරගැනීම අපට අපහසු කාර්යයක් වූයේ නැහැ. එහෙත් එය අපගේ සමාගමට මහත් සේ ආඩම්බරයට පත් විය හැකි කරුණක්. ඉදිරි ජාත්‍යන්තර නියාමනයන්ට මුහුණදීමට හා ජාත්‍යන්තර තලයේ පවතින ඉල්ලුම වැඩි කරගැනීමට මෙම සහතිකය වැදගත් වෙනවා.” යනුවෙන් මර්කන්ටයිල් මැරයින් මැනේජ්මන්ට් හි අධ්‍යක්ෂ/සාමාන්‍යාධිකාරි කපිතාන් රොහාන් කොඩිප්පිලි පැවසුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031110</link>
    <topic>එටිසලාට්- එම්.ඩී. ගුණසේන - මයික්‍රෝ ඉමේජ්</topic>
    <author/>
    <content>එටිසලාට්- එම්.ඩී. ගුණසේන - මයික්‍රෝ ඉමේජ්ඇම්.ඩී. ගුණසේන සමාගම හා මයික්‍රෝ ඉමේජ් ජංගම දුරකථන විසඳුම් සම්පාදකයන් හා එක්ව ශ්‍රී ලාංකික පාඨකයන් වෙනුවෙන් මෙරට ප්‍රථම අන්තර්ජාල ‘ඊ’ පොත්ගුල හා ‘ඊ’ බුක් රීඩර් පහසුකම සැලසීම සඳහා එටිසලාට් සමාගම පියවර ගනී.ඒ අනුව මෙරට සාහිත්‍ය කෘතීන් පළමු වරට අන්තර්ජාලය ඔස්සේ ඉලෙක්ට්‍රෝනික මාධ්‍යයෙන් පළ කෙරෙනු ඇති අතර පරිගණක, ඇන්ඩ්‍රොයිඩ් හා ඇපල් ජංගම උපාංග ඔස්සේ එම කෘතීන් ඍජුවම මිල දී ගැනීමට පාඨකයින් හට හැකි වනු ඇත. එම පහසුකම් සියලු පාරිභෝගිකයින් හට අත්විඳිය හැකිවන අතර ඒ සඳහා භාවිතා කරන දුරකථන සබඳතාව ගැටලුවක් නොවනු ඇත.ඉංග්‍රීසි, සිංහල හා දමිළ බසින් දේශීය වශයෙන් පළ කෙරෙන පොත් මෙම ‘ඊ’ පොත්සලේ ඉලෙක්ට්‍රොනික මාධ්‍යයෙන් පළ කෙරෙනු ඇති අතර ඒ අනුව පාරිභෝගිකයින් හට මෙම වෙබ් අඩවිය ඔස්සේ ඉලෙක්ටෙ‍්‍රානික් පොත් තෝරාගෙන ඍජුවම සිය පරිගණකයට, ස්මාර්ට් ෆෝන් ගණයට අයත් ජංගම දුරකථනයට හෝ ටැබ්ලට් පරිගණකයට ඩවුන්ලෝඩ් කරගැනීමට හැකියාව ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031111</link>
    <topic>එක්ස්පෝ රේල් දැන් වව්නියාවටත්</topic>
    <author/>
    <content>එක්ස්පෝ රේල් දැන් වව්නියාවටත්එක්ස්පෝ රේල්, වව්නියාවේ සිට කොළඹ දක්වා සුඛෝපභෝගී දුම්රිය මැදිරියක චාරිකාවක් ඔබට ලබා දෙයි. සතියේ ඕනෑම දිනකදී මේ ගමන් මගෙහි ඇති ඕනෑම නැවතුම්පොළකින් මගීන් හට මේ සුවපහසු සේවාව හා සම්බන්ධ විය හැකිය.මේ දුම්රිය කොළඹ කොටුවේ සිට ප.ව. 4.20 ට ගමන් ආරම්භ කරන අතර ප.ව. 9.10 ට වවුනියාවට ළඟා වේ. වවුනියාවෙන් කොළඹ බලා පිටත් වීම පෙ.ව. 5.45 ට වන අතර එය කොළඹ කරා ළඟාවන්නේ පෙ.ව. 10.25 ටය. පැය 5 කට වැඩි නොවන එක්ස්පෝ රේල් අත්දැකීම ඇත්තෙන්ම සැබවින්ම සුවපහසුය.”කොළඹ – නුවර අධිවේගී දුම්රිය දිනපතා ගමනාන්තයන් දෙකෙන්ම ආරම්භ වන අතර කොළඹ – බදුල්ල දුම්රිය සෙනසුරාදා, සඳුදා සහ බ්‍රහස්පතින්දා දිනයන්හිදී කොළඹින්ද, ඉරිදා, අඟහරුවාදා සහ සිකුරාදා දිනයන්හිදී බදුල්ලෙන්ද ධාවනය ආරම්භ කරනවා.ත්‍රිකුණාමලය ඊළඟ ගමනාන්තය කරගනිමින් එක්ස්පෝ රේල් එහි මෙහෙයුම් තවත් ව්‍යාප්ත කිරීමට බලාපොරොත්තු වෙනවා.” ප්‍රධාන විධායක නිලධාරී හනීෆ් යූසූෆ් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031112</link>
    <topic>සෙලින්කෝ ලයිෆ්</topic>
    <author/>
    <content>සෙලින්කෝ ලයිෆ්2011 වසරේ දෙසැම්බර් 31 වනදායින් අවසන් වන මූල්‍ය වර්ෂය සඳහා සෙලින්කෝ ලයිෆ් සමාගම රුපියල් බිලියන 13.698 ක මුළු ආදායමක් ලැබු අතර දළ වාරික ආදායම ලෙසට රුපියල් බිලියන 9.816 ක් වාර්තා කරමින් අඛණ්ඩව අටවැනි වරටත් ජීවිත රක්ෂණ ක්ෂේත්‍රයේ වෙළෙඳපොළ නායකත්වය රැක ගැනීමට සමත්ව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031113</link>
    <topic>කිවානිස් ආසියා පැසිපික් සමුළුව 15 දා සිට</topic>
    <author/>
    <content>කිවානිස් ආසියා පැසිපික් සමුළුව 15 දා සිටකිවානිස් ශ්‍රී ලංකා සංවිධානය මඟින් පවත්වනු ලබන 37 වැනි කිවානිස් ආසියා පැසිෆික් සමුළුව මේ 15 සිට 17 දා දක්වා කොළඹ සිනමන් ග්‍රෑන්ඩ් හෝටලේයදී පැවැත්වේ. සීමා මායිම් රහිත කිවානිස් යන තේමාව යටතේ මෙවර පැවැත්වෙන සමුළුවට ආසියා පැසිෆික් කලාපයේ නියෝජිතයන් 500 ට අධික පිරිසක් සහභාගී වීමට නියමිතය. ලොව පුරා දරුවන් වෙනුවෙන් සේවය කිරීමට කැපවුණු කිවානිස් සංවිධානය මේ වන විට රටවල් 96 ක ක්‍රියාත්මක වෙමින් දරුවන් වෙනුවෙන් විවිධ ව්‍යාපෘති දියත් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031114</link>
    <topic>එයාර් ඒෂියා කොළඹ-බැංකොක් ගුවන් ගමන් අරඹයි</topic>
    <author/>
    <content>එයාර් ඒෂියා කොළඹ-බැංකොක් ගුවන් ගමන් අරඹයිලොව අඩු වියදම් ගුවන් සේවයක් වන එයාර් ඒෂියා කොළඹ සිට බැංකොක් දක්වා පසුගිය 1 දා පෙ. ව. 09.35 ට අරඹන ලද තම මංගල ගුවන් ගමන උත්සවාකාරයෙන් බණ්ඩාරනායක අන්තර්ජාතික ගුවන් තොටුපළෙන් ගුවන් ගත වූහ. බැංකොක් සිට කොළඹ දක්වා පැමිණි එයාර් ඒෂියා හි මංගල ගුවන් ගමන සඳහා තායිලන්තයේ ශ්‍රී ලංකා තානාපති ජනරාල් ශාන්ත කෝට්ටේගොඩ සහ තායි එයාර් ඒෂියා හි ප්‍රධාන විධායක නිලධාරී ටැසපොන් බිජ්ලෙවල්ඩ් මහත්වරු සම්භාවනීය ගුවන් මඟීන් ලෙස සහභාගි වූහ.මේ පිළිබඳව තායි එයාර් ඒෂියා හි ප්‍රධාන විධායක නිලධාරී ටැසපොන් බිජ්ලෙවල්ඩ් මහතා තම අදහස් දැක්වූයේ මෙසේ ය. “ජනතාවට සාප්පු සවාරි යාමේ, දැකුම්කලු ස්ථාන නැරැඹීමේ සහ තායිලන්තයේ සියලු දේ අත්විඳීමේ අවස්ථාව ඉතා සාධාරණ මිලකට ලබාදීමට හැකි වීම පිළිබඳව අප ඉමහත් සතුටට පත් වෙනවා. ප්‍රවේශ පත්‍ර අලෙවිය ආරම්භ කළ දින පටන් අපට අති විශාල සුබවාදී ප්‍රතිචාරයක් ලැබුණු අතර මෙම නගර දෙක අතර සංචාරයන් සඳහා මේ තරම් ඉල්ලුමක් ඇති බව දැක්මත් විශාල සතුටක්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031115</link>
    <topic>අනුරාධපුර ඩිමෝ ශාඛාව අලුත් තැනක</topic>
    <author/>
    <content>අනුරාධපුර ඩිමෝ ශාඛාව අලුත් තැනක ඩිමෝ සභාපති රංජිත් පණ්ඩිතගේ මහතා, ටාටා ටිපර් රථයක නව හිමිකරුවකු හට යතුරු භාර දෙමින්. විජිත බණ්ඩාර (සාමාන්‍යාධිකාරී - ටාටා වෙළෙඳ වාහන) ගිහාන් ප්‍රනාන්දු (විකුණුම් කළමනාකරු - ටාටා වෙළෙඳ වාහන), හේමාල් රත්නායක හා වජිර ගුණසිංහ මහත්වරු ද මෙහි වෙති.ඩිමෝ අනුරාධපුර ශාඛාව වඩාත් ඉඩ පහසුකම් සහිත නව ස්ථානයකට රැගෙන යන ලදී. අනුරාධපුර නගරය ආසන්නයේ ශ්‍රී සම්බුද්ධත්ව ජයන්ති මාවතේ එය පිහිටුවා ඇත.නව ශාඛාව විවෘත කරනු ලැබුවේ රංජිත් පණ්ඩිතගේ මහතා හා එම මැතිනිය අතින් වන අතර ගහනාත් පණ්ඩිතගේ, විජිත බණ්ඩාර, මහේෂ් කරුණාරත්න, ගිහාන් ප්‍රනාන්දු හා හේමාල් රත්නායක මහත්වරු ද (කළමනාකරු - අනුරාධපුර ශාඛාව) එම අවස්ථාවට සහභාගි වූහ.අනුරාධපුරයේ විවෘත කෙරුණු මෙම නව ශාඛාව මඟින් ටාටා වෙළෙඳ මෝටර් රථ මෙන්ම ටාටා මගී මෝටර් රථවල විකුණුම් හා සේවාවන් සපයනු ලබන අතර ටාටා නියම අමතර කොටස් විකිණීම හා බෙදා හැරීම ද සිදු කරයි. වැඩපොළ 14 ක්, සේදුම් ස්ථාන 2 ක් මෙන්ම වෙළෙඳ හා මගී මෝටර් රථ සඳහා වාහන එසවුම් යන්ත්‍ර 2 කින්ද මෙම පහසුකම් සමන්විතය. ඊට අමතරව මෙම ශාඛාවේ පාරිභෝගිකයින්ට රැඳී සිටීමට නවීන සැප පහසුකම් සහිත ප්‍රදේශයක්, අලුත්වැඩියාවන් හා මෝටර් රථවල කාර්මික දෝෂ හඳුනා ගැනීමට නවීනතම යන්ත්‍රෝපකරණ, ආපන ශාලාවක්, කාර්මිකයින්ට කාමරයක්. විවේක ගැනීමට කාමරයක් මෙන්ම නවීන ජල පිරියම් හා පිරිපහදු ඒකකයකින් ද යුක්තය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>11</day>
    </date>
    <link>http://www.silumina.lk/2012/03/11/_art.asp?fn=aj12031116</link>
    <topic>පාසල් අසල රථවාහන හැසිරවීමට</topic>
    <author/>
    <content>පාසල් අසල රථවාහන හැසිරවීමට ආපිකෝ ප්ලාස්ටිෂෙල්ස් සමාගමේ ආයතනික සමාජ සත්කාරක වැඩසටහනක් ලෙසින් සිදු කෙරුණු එම පරිත්‍යාගය සමාගමේ අලෙවි අධ්‍යක්ෂ, එමිල් සේනානායක මහතා විසින් රථවාහන හසුරුවන පාසල් ශිෂ්‍යාවන් වෙත ලබාදුන් අවස්ථාව.රිචඩ් පීරිස් සමාගමට අනුබද්ධිත සමාගමක් වන ආපිකෝ ප්ලාස්ටිෂෙල්ස් සමාගම, රථවාහන මංතීරු වෙන් කිරීමේ කේතු තොගයක් නුගේගොඩ පොලිස් මූලස්ථානයට පරිත්‍යාග කෙළේය. ප්‍රදේශයේ පාසල් අසල දිනපතා සිදු කෙරෙන රථවාහන විධිමත්ව හැසිරවීමට සහයෝගය දැක්වීමක් ලෙසින් සමාගම මෙම රථවාහන මංතීරු වෙන් කිරීමේ කේතු පරිත්‍යාගය සිදු කෙරුණේ. බස්නාහිර පළාත් දකුණු නියෝජ්‍ය පොලිස්පති අයි. එම්. කරුණාරත්න ප්‍රධානත්වයෙන් පැවති ලයිසියම් ජාත්‍යන්තර පාසලේ පැවැති ‘පාසල් රථවාහන හසුරුවන්නන්ගේ සම්මාන උලෙළ - 2011’ හිදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203181</link>
    <topic>මානව හිමිකම් කවුන්සිලයේදී කුමන ප්‍රතිඵලයක් ලැබුණත් අපි රට වෙනුවෙන්මයි</topic>
    <author>සුනිල් දයා අල්විස්</author>
    <content>ආගමික නායකයෝ - මහජනතාව එක හඬින් කියතිසුනිල් දයා අල්විස්ජිනීවා නුවර පැවැත්වෙන එ.ජාතීන්ගේ මානව හිමිකම් සැසි වාරයේදී ශ්‍රී ලංකාව සම්බන්ධයෙන් කුමන තත්ත්වයක් උද්ගත වූවත් රජය සහ රට වෙනුවෙන් එකහෙළා පෙළගැසෙන බැව් ආගමික නායකයෝ ප්‍රමුඛ බහුතර මහජනතාව අවධාරණය කරති.තිස් වසරක කුරිරු ත්‍රස්තවාදයෙන් නිදහස ලබා ගත් රට යළි ආපස්සට ඇදීමට කොටි හිතවාදී විදෙස් බලවේග හා දේශීය කුමන්ත්‍රණකරුවන් ගෙන යන වැඩපිළිවෙළ තරයේ හෙළා දකින බවත් මේ අවස්ථාවේදී කොන්දේසි විරහිතව රටත් රජයත් සමඟ සහයෝගයෙන් කටයුතු කරන බවත් ආගමික නායකයෝ සහ පොදු මහජනතාව පෙන්වා දෙති.මහජන උද්ඝෝෂණ පාගමන්, විරෝධතා ව්‍යාපාර යනාදිය මඟින් ලක්ෂ සංඛ්‍යාත ජනතාව රටේ ජාතික සමඟිය සහ ශක්තිය පෙන්නුම් කළ අතර ඊට අමතරව විදේශ රටවල සිටින දේශප්‍රේමී ශ්‍රී ලාංකිකයෝ ද දැවැන්ත උද්ඝෝෂණ පවත්වමින් ශ්‍රී ලංකාවට සහ රජයට සහාය පළකරමින් ශ්‍රී ලංකාවේ අභ්‍යන්තර ගැටලුවලට මැදිහත් නොවන ලෙසටත්, යුද්ධයෙන් පසුව ජාතික සමඟිය සමඟ ශීඝ්‍රයෙන් සංවර්ධනය වන ශ්‍රී ලංකාවට එරෙහිව කුමන්ත්‍රණකාරී වැඩසටහන් ක්‍රියාත්මක නොකරන ලෙසත් කියමින් එකී උද්ඝෝෂණ පැවැත්විණ.විදේශ මුදල් මත යැපෙන ඉතා සුළු පිරිසක් පමණක් රටට එරෙහිව කුමන්ත්‍රණවල ඉත්තන් බවට පත්ව සිටියද මෙරට ආගමික නායකයෝ ප්‍රමුඛ බහුතර ජනතාව ජාති, ආගම් භේද නොතකා ශ්‍රී ලංකා රට හා රජය සමඟ එක්ව නැඟී සිටීම මඟින් අන්තර්ජාතික ප්‍රජාවට ප්‍රබල පණිවුඩයක් ලබා දෙන බවත් ශ්‍රී ලංකාවට අනවශ්‍ය අතපෙවීම් නොකරන ලෙසට මුළු රටේම ජනතාව එක්වී කරන බලපෑම අන්තර්ජාතික ප්‍රජාව වටහා ගත යුතු බවත් ඔවුහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203182</link>
    <topic>බේද එපා රටේ ශක්තිය පෙන්වමු</topic>
    <author>ධනුෂ්ක ගොඩකුඹුර</author>
    <content>- ජනපතිධනුෂ්ක ගොඩකුඹුරරටට එරෙහිව මතුවන කුමන්ත්‍රණකාරී බලවේගවලට මුහුණ දීමට ශ්‍රී ලංකාවට ශක්තිය තිබෙන බව මහින්ද රාජපක්ෂ ජනාධිපතිතුමා අවධාරණය කරයි.මෙය පක්ෂ බේද සළකන අවස්ථාවක් නොවන බව විපක්ෂය සිහිතබා ගත යුතු යැයි පවසන ජනාධිපතිතුමා සියලු බේද අමතක කැර රට වෙනුවෙන් එකතු විය යුතුª බවත් ප්‍රකාශ කරයි.මවුබිමට එරෙහි බලවේගවලට මුහුණ දිය යුත්තේ සියලුදෙනා එකතුව බව සඳහන් කරන ජනාධිපතිතුමා අපේ ප්‍රශ්න අපටම විසඳා ගත හැකි බවත් ඒ සඳහා පිටින් විසඳුම් අනවශ්‍ය බවත් පවසයි.ත්‍රස්තවාදය පරාජය කිරීමට විදේශ රටවලින් හමුදා නොගෙනා බව සිහිපත් කළ ජනාධිපතිතුමා එම ප්‍රශ්නය විසඳාගැනීමට හැකි වුණේ ඒ නිසා බව සඳහන් කරයි. එතුමා මේ අදහස් පළ කළේ ජාතික නිවාස සංවර්ධන අධිකාරියට අයත් නිවාසවල පදිංචිව සිටි පවුල් දෙදහසකට ඔප්පු ප්‍රදානය කිරීමේ උත්සවයේදීය. ඉතිහාසයේ නිවාසලාභීන් සඳහා වැඩිම ඔප්පු සංඛ්‍යාවක් ප්‍රදානය කළ අවස්ථාව ලෙස මෙය සටහන් වන අතර ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය ක්‍රියාත්මක කරන ජන සෙවණ නිවාස දස ලක්ෂයේ වැඩසටහන යටතේ මේ ඔප්පු ප්‍රදානය කෙරිණ.අපේ ප්‍රශ්න අපටම සාකච්ඡා කර විසඳා ගත හැකි තත්ත්වයට අද රට ගොඩනඟා ඇති බවත් අපේ රටේ සියලුදෙනාට එකට ජීවත්වීමට මෙන්ම ප්‍රශ්න විසඳා ගැනීමටත් හැකි විය යුතු බවත් ජනාධිපතිතුමා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203183</link>
    <topic>මහා අධිෂ්ඨාන පූජාව හෙට</topic>
    <author/>
    <content>අධිරාජ්‍යවාදි කුමන්ත්‍රණ වලින් මවුබිම බේරාගැනීමේ අරමුණ පෙරටු කොටගෙන දස දහස් සංඛ්‍යාත මහා සංඝරත්නය ප්‍රමුඛ සර්ව ආගමික පූජකතුමන්ගේ සහභාගිත්වයෙන් පවත්වනු ලබන මහා අධිෂ්ඨාන පූජාව හෙට (19) සවස 4.00 ට විහාර මහා දේවි උද්‍යානයේදි පැවැත්වේ.මීට අමතරව රටට ආරක්‍ෂාව සහ සියලු උවදුරු දුරුවීම සඳහා සෙත්පතා කරනු ලබන “සෙත් සදන මෙත් මඟ” මෙත්ත සූත්‍ර දේශනාව ශ්‍රී දළඳා මැදුර, සේරුවාවිල හා සොළොස්මස්තානයේදි අනිද්දා (20) රැය පහන් වනතුරු පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203184</link>
    <topic>අනවශ්‍ය අත පෙවීම් එපා! මහජනතාව තානාපතිවරුන්ට සංදේශ බාර දෙයි</topic>
    <author/>
    <content>එක්සත් ජාතින්ගේ මානව හිමිකම් කොමිසමට ඉදිරිපත් කර ඇති යෝජනාවට එරෙහිව මහජනතාව බහුජන සංවිධාන සමඟ එකතු වී මෙරට තානාපති කාර්යාලවලට සංදේශ බාරදීමට පියවර ගෙන තිබේ.ඉකුත් 15 වැනිදා මෙහි ආරම්භක පියවර වශයෙන් දේශය සුරැකීමේ සංවිධානයේ මෙහෙයවීමෙන් ඇමෙරිකාව, බ්‍රිතාන්‍යය, නෝර්වේ, ජර්මනිය, ස්විට්සර්ලන්තය, ප්‍රංසය ඇතුළු මෙරට පිහිටි බටහිර රටවල තානාපති කාර්යාලවලට මෙන්ම බෞද්ධාලෝක මාවතේ පිහිටි එක්සත් ජාතීන්ගේ සංවිධානයේ කාර්යාලයට ද මේ සංදේශ බාර දෙන ලදී.සර්ව ආගමික නායකයන් විශ්වවිද්‍යාල ආචාර්යවරුන්, ගුරුවරුන්, නීතිඥයන්, වෛද්‍යවරුන්, වෘත්තීය සමිති නියෝජිතයන්, සේවකයන්, ඇතුළුව බහුජන සංවිධානවලින් ද විශාල පිරිසක් මේ සංදේශ බාර දීමට කොළඹ නගරයේ පාගමනින් පැමිණියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203185</link>
    <topic>රටට එරෙහි ද්‍රෝහීන්ට සමාවක් නොදිය යුතු</topic>
    <author>චන්දන බණ්ඩාර</author>
    <content>-එ.ජා.ප. මන්ත්‍රී බුද්ධික පතිරණචන්දන බණ්ඩාරමේ රටට එරෙහිව මානව හිමිකම් චෝදනා ගොනු කිරීමට මේ රටේම සමහර ද්‍රෝහීන් කටයුතුª කරන බවත් එවැනි තිරිසන් ගණයේ වැඩ කරන කුමන පුද්ගලයකුට වුවත් කිසිදු සමාවක් නොදිය යුතු බවත් එ.ජා.ප. මාතර දිසා මන්ත්‍රී බුද්ධික පතිරණ මහතා පවසයි.ජිනීවා මානව හිමිකම් කවුන්සිලයේදී ශ්‍රී ලංකාවට එරෙහිව ඇමෙරිකාව ඉදිරිපත් කොට ඇති යෝජනාව පරාජය කිරීම සඳහා පක්ෂ පාට බේදයෙන් තොරව මේ රටේ සියලුම තරාතිරමේ උදවිය එක පවුරක් මෙන් එක්විය යුතු බවත් මන්ත්‍රීවරයා අවධාරණය කරයි.තමා පාර්ලිමේන්තු මන්ත්‍රීවරයකු ලෙස රටේ ආණ්ඩුක්‍රම ව්‍යවස්ථාව රැකීමට සහ රටේ ඒකීයභාවය ආරක්ෂා කිරීමට දිවුරුම් දී තිබෙන නිසා රටට එරෙහිව එන කුමන බලවේගයක් වුවද පරාජය කිරීම සඳහා දිවිහිමියෙන් කටයුතු කරන බවත් මන්ත්‍රී බුද්ධික පතිරණ මහතා කීය.එක්සත් ජාතික පක්ෂයේ මන්ත්‍රීවරයකු ලෙස තමා හැම මොහොතේම රට වෙනුවෙන් රටේ ජනතාව වෙනුවෙන් යුතුකම් ඉටු කරන බවත් මේ රට ස්වාධීන රාජ්‍යයක් බවත් අපේ රටේ ස්වාධිපත්‍ය රටේ ජනතාව සතු බවත් විදෙස් රටවල් මතක තබා ගත යුතු බවත් බුද්ධික පතිරණ මහතා අවධාරණය කොට සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203186</link>
    <topic>ෆොන්සේකාට දුන් දඬුවම වෙනස් නොවේ</topic>
    <author>අරුණි මුතුමලී</author>
    <content>ආචාර්ය ප්‍රතිභා මහානාමඅරුණි මුතුමලීහිටපු හමුදාපති සරත් ෆොන්සේකා මහතා නිදොස් කොට නිදහස් කිරීමක් කිසිසේත් සිදුව නැති බව කොළඹ විශ්වවිද්‍යාලයේ නීති පීධයේ ආචාර්ය ප්‍රතිභා මහානාම මහතා පවසයි.ඒ පිළිබඳ වැඩිදුර ප්‍රකාශ කළ ආචාර්ය මහානාම පවසන්නේ “මෙහිදී සිදුවුණේ ටෙන්ඩර් වංචාවලින් නිදහස් වීමක් නොවේ.යුද හමුදා අධිකරණය මඟින් ලබාදුන් තීන්දුව වලංගු බව පිළිගැනීමයි. හේතුව 1978 ආණ්ඩුක්‍රම ව්‍යවස්ථාව මඟින් අධිකරණ ධුරාවලියේ වෙනත් අධිකරණ යටතේ යුද හමුදා අධිකරණයට වලංගු බව ලබා දී තිබෙනවා. සරත් ෆොන්සේකා මහතාට ඒ අනුව වසර තුනක දඬුවමක් ලබා දී තිබෙනවා මේ වරදට. නමුත් මේ වරදට සම්බන්ධ සිවිල් පිරිසකුත් සිටිනවා. ඒ අයට පමණක් එරෙහිව නීතිපතිවරයාට නඩු පවරන්නට හැකියාවක් නැහැ. ඒ නිසා මහාධිකරණයේ අධි චෝදනාවක් සියලු දෙනාට එරෙහිව ගොනු කළා.නමුත් විත්තියේ චෝදනාවට හමුදා අධිකරණය මඟින් සරත් ෆොන්සේකා මහතාට ලබා දී ඇති දඬුවම වලංගුයි.නීතියේ මූලධර්මය එකම වරද සඳහා යම් පුද්ගලයකුට දෙවතාවක් දඬුවම් ලබා දිය නොහැකියි යන්නයි. ඒ අනුව හමුදා අධිකරණය ලබාදුන් දඬුවම වලංගු බැවින් සරත් ෆොන්සේකා මහතාට එරෙහිව නැවත වරක් එම නිමිත්ත වෙනුවෙන් නඩු තීන්දුවක් පවත්වන්නට බැහැ. ඒ නිසා සරත් ෆොන්සේකා මහතා ඒ මහාධිකරණ නඩු තීන්දුවෙන් ඉවත් කළා පමණයි.චෝදනා ලබා සිටින සිවිල් පිරිසට එරෙහිව නඩුව පවත්වාගෙන යනවා, එම චෝදනාවම ලැබු හමුදා නිලධාරියාට හමුදා අධිකරණයෙන් වලංගු තීරණයක් ලබා දී තිබෙනවා මිස සරත් ෆොන්සේකා මහතා වරදෙන් නිදොස් කොට නිදහස් කිරීමක් කිසිසේත් සිදු වී නැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203187</link>
    <topic>සුනිලා-නිමල්කා-පාකියසෝති-සුනන්ද ජිනීවා ගොස් කොටින්ට සහාය දෙති</topic>
    <author/>
    <content>ඩොලර් මලු රැස් කිරීමට...පාකියසෝති සරවනමුත්තු, සුනිලා අබේසේකර සහ නිමල්කා ප්‍රනාන්දු යන එල්.ටී.ටී.ඊ. හිතවාදී රාජ්‍ය නොවන සංවිධානවල නායක නායිකාවන් ජිනීවාහි පැවැත්වෙන මානව හිමිකම් සමුළුවේදී ශ්‍රී ලංකාවට එරෙහිව අඛණ්ඩ ක්‍රියාකාරිත්වයක යෙදෙන බව අනාවරණය වී තිබේ.පසුගිය සිකුරාදා වන විට ශ්‍රී ලංකාවට එරෙහිව ප්‍රකාශයක් කරමින් පාකියසෝති සරවනමුත්තු ශ්‍රී ලංකාවේ වරදක් කර දඬුවම් නොලබා සිටීමට හැකිවීමේ සංස්කෘතිය හා රාජ්‍ය නායකයාට එරෙහි දුෂ්ට ආකල්ප ගෙන හැර දක්වා ඇති බවත් වාර්තා වෙයි. පාකියසෝති සරවනමුත්තු යනු සිංගප්පූරුවේ පැවැති සමුළුවේදී සියලු සම්ප්‍රදායයන් බිඳීමින් රාජ්‍ය නායකයා විවේචනය කරමින් මානව හිමිකම් චෝදනා එල්ල කරන්නවුන් ගේ පාර්ශ්වයට එක්වෙමින් ශ්‍රී ලංකාවට විරුද්ධව කටයුතු කළ පුද්ගලයෙකි. මොහු එක්සත් ජාතීන්ගේ මානව හිමිකම් කවුන්සිලයේදී කළ ප්‍රකාශයේ මෙසේ ද සඳහන් වේ.“මම ඉන්නේ කොළඹ 05 ට අයත් ප්‍රදේශයේ. මහ දවාලේ මිනිහෙක්ව පුළුස්සා මරා දැමුවත් කිසිවකු ඒ ගැන ප්‍රශ්න කරන්නේ නැහැ. කිසිම නීතියක් රීතියක් රටේ නැහැ. පොලිසිය අන්තිමයි. අපට හමුදාවේ ආරක්ෂාව යටතේ ඉන්න සිදුව තිබෙන්නේ. හැමතැනම හමුදාවෙන් දාලා. දෙමළ නිජබිම් අධිආරක්ෂිත කලාප හෝ පූජනීය ස්ථාන බවට පත් කරලා.”මේ ප්‍රකාශය විහිළුවට ලක් කළ ශ්‍රී ලංකාවේ දෙමළ ක්‍රියාකාරිකයකු එවිට ප්‍රශ්න කර ඇත්තේ “පාකියසෝති මේ විදිහට කියන්නේ කොහොමද? අඩුම ගානේ ඔහුට දෙමළ හෝ හොඳ දෙමළ කතා කිරීමටවත් නොහැකි ව සිටියදී මෙසේ කියන්නේ කෙසේද? අනික අප දන්නවා ඔහු ගැවසෙන්නේ ඔහු තෝරාගත් පිරිසක් සමඟ හුරු පුරුදු රාත්‍රි නවාතැන්වල පමණක් බව.”එසේ පැවසුවේ දෙමළ ක්‍රියාකාරිකයා වැඩිදුරටත් කියා සිටියේ පාකියසෝති ශ්‍රී ලංකාවටත් මෙරට ජනතාවටත් මේ තරම් ද්‍රෝහී ලෙස කටයුතු කරද්දී ක්‍රියාකාරකම් ඉවසා සිටීම පිළිබඳව ඔහු රටටත් ජනතාවටත් ණය ගැති බවයි.මේ අතර බටහිර රටවලින් ආධාර ලබන රාජ්‍ය නොවන සංවිධානයක ප්‍රබල ක්‍රියාකාරිනියක වූ සුනිලා අබේසේකර ශ්‍රී ලංකා හමුදාවට එරෙහිව චෝදනාවක් එල්ල කෙළේ; යාපනේදී 13 හැවිරිදි දැරියක දූෂණය කළ බව පවසමිනි. ඇය මෙම ප්‍රකාශය කර ඇත්තේ දෙමළ එක්සත් විමුක්ති පෙරමුණේ නායක ලෙස කටයුතු කරමින් එල්.ටී.ටී.ඊ. යේ තර්ජනයට තවමත් ලක්ව සිටින වීරසිංහම් ආනන්ද සංගරීගේ පුත් එල්.ටී.ටී.ඊ. හිතවාදී කැනේඩියානු දෙමළ කොංග්‍රසයේ සාමාජික ගැරී ආනන්ද සංගරී සමඟ එක්වය.ඒ අතර ඩොලර් ලබාගැනීමේ අසීමිත ආශාවෙන් පෙළෙන බවට ප්‍රසිද්ධ නිමල්කා ප්‍රනාන්දු නැමැති රාජ්‍ය නොවන සංවිධාන නායිකාව පවසා ඇත්තේ; ශ්‍රී ලංකාව යනු ආසියාවේ අපායට ඇති දොරටුව බවයි. දේශපාලන සරණාගතයින් ආපසු හරවා එවීම පිළිබඳව ඇය බ්‍රිතාන්‍ය රජයට ද දොස් පවරා ඇත)මෙයින් තහවුරු වන්නේ කොළඹ සුව පහසුවෙන් වෙසෙන රාජ්‍ය නොවන සංවිධානවලට අයත් නායකයන්ට අවශ්‍යව ඇත්තේ රට යළිත් ආපස්සට හැරවීමට බව පැහැදිලි යැයි දේශපාලන විචාරකයෝ පවසති. මේ රාජ්‍ය නොවන සංවිධානවල සාමාජිකයන්ගේ අදහස් පිළිබඳව මානව හිමිකම් සමුළුවට සහභාගි වූ ඇතැම් රාජ්‍ය තාන්ත්‍රිකයන් පෞද්ගලිකව විමසා ඇත්තේ ශ්‍රී ලංකාව හා ජනතාව පමණක් නොව දේශපාලන සරණාගතයින් ලෙස ස්විට්සර්ලන්තයට පැමිණිය ද මෙවන් පුද්ගලයින් ඉවසා සිටීම පුදුමයක් බවයි.මේ රාජ්‍ය විරෝධී පිරිස් අතරට නිදහස් මාධ්‍ය සංවිධානය නමින් ජනතාව රවටමින් සිටි විකල්ප ප්‍රතිපත්ති කේන්ද්‍රයේ සාමාජිකයකු වූ සුනන්ද දේශප්‍රිය ද සිය යුරෝපීය ජාතික බිරිඳ සමඟ එක්ව සිටි බව ආරංචි මාර්ග පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203188</link>
    <topic>‘චැනල් 4 ගල් පැළෙන බොරුවක්’</topic>
    <author>දයා ඩී. ෆොන්සේකා</author>
    <content>ලන්ඩනයේ ශ්‍රී ලංකා මහ කොමසාරිස් කාර්යාලය කියයිදයා ඩී. ෆොන්සේකාචැනල් 4 ආයතනය මගින් පසුගියදා විකාශය කරන ලද ශ්‍රී ලංකාව පිළිබඳ වීඩියෝ පටයේ සඳහන් සියලුම කරුණු හා දර්ශන අසත්‍ය මෙන්ම ගොතන ලද ව්‍යාජ ඒවා බව ලන්ඩනයේ ශ්‍රී ලංකා මහකොමසාරිස් කාර්යාලය නිවේදනයක් නිකුත් කරමින් කියා සිටී.මේ ප්‍රචාරක වීඩියෝ පටය බ්‍රිතාන්‍යයෙන් ‘ සන්ඩේ ටයිම්ස්’ පුවත්පත මගින් ද දැඩි ලෙස විවේචනයට භාජනය කර ඇති බව ද ලන්ඩනයේ ශ්‍රී ලංකා මහ කොමසාරිස් කාර්යාලය පෙන්වා දෙයි.‘ද සන්ඩේ ටයිම්ස්’ පුවත්පත එය පක්ෂග්‍රාහී ප්‍රමාණය ඉක්මවන සුළු ව්‍යාජ කරුණු සහිත එකක් ලෙස පෙන්වා දෙයි.එය ශ්‍රී ලංකාව පිළිබඳව ද්වේෂ සහගතව බොරු චෝදනා එල්ල කරන ලද මුළුමනින් ම අසත්‍ය කරුණුවලින් යුක්ත බව පෙන්වා දෙන ලන්ඩනයේ ශ්‍රී ලංකා මහ කොමසාරිස් කාර්යාලය එය මෙයට කලින් නිපදවන ලද චැනල් 4 ව්‍යාජ වීඩියෝ පටයට ම සමාන එකක් බව ද පවසයි.මෙය මුළුමනින් ම දැනට පැවැත්වෙන මානව හිමිකම් කවුන්සලයේ සැසිවාරය එල්ල කොට නිපදවන ලද මුළුමනින් ම ශ්‍රී ලංකාවේ දේශපාලනය අරමුණු කොට උපායශීලීව නිර්මාණය කරන ලද්දක් බව ද පෙන්වා දෙයි.ශ්‍රී ලංකාව දශක තුනක් තිස්සේ ඉන්දියාව බ්‍රිතාන්‍ය හා ඇමෙරිකාව ඇතුළු බොහෝ රටවල පිළිගත් නීති විරෝධී ත්‍රස්තවාදී සංවිධානයක් වන එල්.ටී.ටී.ඊ. යේ ත්‍රස්ත ක්‍රියා නිසා පීඩා විදි බව චැනල් 4 නාළිකාව අමතක කර ඇති අතර අරගලයේ නිමාවත් සමඟම ශ්‍රී ලංකාව ලබා ඇති ප්‍රගතිය හා සංවර්ධනයන් මුළුමනින් ම නොසලකා හැර ඇති බවත් ඔවුහු පෙන්වා දෙති.චැනල් 4 නාළිකාව මගින් පෙන්වා දී ඇත්තේ ශ්‍රී ලංකාව සියලු ම ජාතීන්ට එකසේ සලකන රටක් බව අමතක කර ඇති බව ද බ්‍රිතාන්‍ය ශ්‍රී ලංකා මහකොමසාරිස් කාර්යාලය පෙන්වා දෙයි.මානුෂීය මෙහෙයුම නිමාවන මොහොත දක්වා වසර දෙකක් පුරා එක්සත් ජාතීන්ගේ ශ්‍රී ලංකා ප්‍රකාශක ලෙස කටයුතු කළ ගෝඩ්න් වොස් විසින් රචිත ඊඩඥ ජචඨඥ - ඊඩඥ ටඪඨඩබ ටධප ඉපඪ ඹ්චදඬච චදඤ බඩඥ තචඵබ ඤචරඵ ධට බඩඥ ඊචථඪත ඊඪඨඥපඵ යන ග්‍රන්ථය ඔහු මානුෂීය මෙහෙයුමේ අවසාන මාස කීපය පිළිබඳ ගැඹුරු අධ්‍යයනයකින් යුතුව ලියා ඇති බව කීව ද එහි පරස්පරතා මෙන් ම ආණ්ඩු විරෝධී ප්‍රකාශ බහුලව අඩංගු කර ඇති බව පෙනේ. එසේ ම ඔහු වැනි පුද්ගලයකු ට වාර්තා කළ හැකි යැයි සිතීමට අපහසු අසත්‍ය තොරතුරු, වැරදි සහගත ඓතිහාසික තොරතුරු එහි අඩංගු ය. අනෙක් වැදගත්ම සරලම කරුණ වන්නේ තමන් විසින් සම්පාදිත පොතේ කරුණු පිළිබඳව අසන ඇතැම් ප්‍රශ්නවලට පිළිතුරු දීමට ඔහු අසමත් වීමයි.2011 ජූලි 27 දින චැනල් 4 ප්‍රවෘත්ති මඟින් ප්‍රචාරය කළ වැඩසටහනේ ‘ප්‍රනාන්දු’ නැමැත්තකු මගින් ඔවුන් ප්‍රකාශ කරවන්නේ ඔහු ශ්‍රී ලංකා යුද හමුදාව කළ යුද අපරාධ ඇසින් දුටු බවයි. 26 වසරක යුද්ධයේ අවසාන භාගයේ 58 වැනි සේනාංකය මගින් කළ මිනී මැරුම් ආදිය දුටු බව කියන ඒ ප්‍රනාන්දු නැමැත්තා පිළිබඳ ඇති ගැටලුව නම් ඔහු චැනල් 4 හි නිත්‍ය තොරතුරු සපයන මාධ්‍යවේදියකු ලෙස පැවසුව ද කිසිවිටෙක හඳුනා නොගත් අමුත්තකු වීම බව ශ්‍රී ලංකා මීඩියා වොච් ආයතනය පවසයි.චැනල් 4 නාළිකාවෙන් විකාශය කරන ලද වාර්තාව පිළිබඳව බ්‍රිතාන්‍යයේ ප්‍රවීණ මාධ්‍යවේදීයකු වන ඒ.ඒ.ගිල් පවසන්නේ ජංගම දුරකතනවලින් සහ වීඩියෝ කැමරාවලින් රූපගත කරන ලද සැබෑ දර්ශනවල ගුණාංග රහිත සහ තහවුරු කළ හැකි නොවන අයුරින් සකස් කරන ලද නිර්නාමික මූලාශ්‍ර හා විකෘති ශබ්ද, සෙවණැලි මිනිසුන් සහිත දසුන්වලින් මේ වාර්තාව සමන්විත බවයි.එසේම මානව හිමිකම් පිළිබඳ නීතිඥයන් ලෙස පෙනී සිටින්නන් ආදීන් පෙන්වන බැවින් ඒ දර්ශන ප්‍රචණ්ඩ හා තැතිගන්නා සුළු වුවත් එය මාධ්‍ය භාවිතය නොවේ. “මේ වාර්තාවේ එක තත්පරයක්වත් චැනල් 4 ආයතනය මඟින් ලබාගත් දර්ශන ඇතුළත් වන්නේ නෑ. ඇසින් දුටු සාක්කි ගැන කීවත් ඒවා වගකිව යුතු මාධ්‍යවේදියකුගෙන් ලබාගෙන නැහැ.”මෙහි විස්තර විචාරය අසංවර සහ ඒකපාක්ෂික බවින් යුක්තයි. එසේම ඒ ප්‍රකාශ උපකල්පන මත පදනම් වූ ඒවාය. එනිසා චැනල් 4 ප්‍රවෘත්ති ලබාදීම සම කළ හැක්කේ රාජ්‍ය නොවන සංවිධානයක් හෝ පාරිසරික පීඩන කණ්ඩායමක් කටයුතු කරන ආකාරයක් ලෙසයි. එය අනුගමනය කරන්නේ පැරණි ඇමෙරිකානු ප්‍රවෘත්ති ක්‍රමයක් වන ‘ලේ වැගිරේ නම් මුල් පුවතක්’ යන ක්‍රමවේදයයි. මේ නිසා වැරදි තීන්දු මත මේ සංස්කාරක මණ්ඩලය මේ වැඩසටහන දිගින් දිගටම ප්‍රචාරය කිරීමට ගත් තීරණය (පහත්) දුප්පත් තීරණයක් ලෙස දැකිය හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa1203189</link>
    <topic>හොර ඩොලර් ‘මැෂිම’ සොයයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහමහා පරිමාණයෙන් රහසිගතව පවත්වාගෙන ගිය ව්‍යාජ ඇමෙරිකානු ඩොලර් නෝට්ටු මුද්‍රණය කිරීමේ ජාවාරමක් පිළිබඳ තොරතුරු රැසක් කොළඹ විශේෂ වංචා විමර්ශන අංශයට අනාවරණය වී තිබේ.මොවුන් විසින් ව්‍යාජ සංචාරක චෙක්පත් 116 ක්ද මුද්‍රණය කොට ඇති බවට හෙළි වී ඇති අතර එම ව්‍යාජ සංචාරක චෙක්පත් සඳහා භාවිත කළ නිල ආරක්ෂක මුද්‍රාව සහිත නවීන යන්ත්‍රය සොයා ගැනීමට පුළුල් පරීක්ෂණයක් ආරම්භ කොට ඇතැයි විශේෂ වංචා විමර්ශන අංශයේ සහකාර පොලිස් අධිකාරි සංජය ඉරසිංහ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa12031810</link>
    <topic>විදුලිය භාවිතය පිරිමැස්මෙන්</topic>
    <author>තාරක වික්‍රමසේකර</author>
    <content>රෑ 8 - 9 අතර විශේෂයිතාරක වික්‍රමසේකරවසර 18 කට පෙර එනම් 1994 වසරේදී මෙරට විදුලි බල සැපයුම 100% ක්ම ජල විදුලිය මඟින් සැපයුව ද අද වන විට ජල විදුලිය මඟින් විදුලි බලය සැපයීමට හැකියාව ලැබී ඇත්තේ සමස්ත ඉල්ලුමෙන් 14% ක පමණ ප්‍රමාණයක් බව විදුලිබල හා බලශක්ති ඇමැති පාඨලී චම්පික රණවක මහතා පවසයි.ඒ අනුව 86% ක විදුලි බල සැපයුමක් ලබාදීමට සිදුව ඇත්තේ තාප විදුලිය මඟින් බව පවසන ඒ මහතා ඉදිරියේ විදුලි අර්බුදයෙන් මිදීමට විදුලිය අරපරෙස්සමෙන් භාවිත කළ යුතු බව අවධාරණය කර සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa12031811</link>
    <topic>ජගත් ගම්මිරිස් සමුළුව මෙවර ශ්‍රී ලංකාවේ</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලඅන්තර්ජාතික ගම්මිරිස් සමුළුව මෙවර ශ්‍රී ලංකාවේ පැවැත්වීමට තීරණය කැර තිබේ. ලෝකයේ කුළු බඩු නිෂ්පාදනය හා ඒ ආශ්‍රිත කර්මාන්ත සිදු කරන රටවල් හතක සාමාජිකයන් එකතු වී වාර්ෂිකව මේ සමුළුව පවත්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa12031812</link>
    <topic>ජගත් ගම්මිරිස් සමුළුව මෙවර ශ්‍රී ලංකාවේ</topic>
    <author>සාගරිකා දිසානායක</author>
    <content>සාගරිකා දිසානායකසංචාරක ක්ෂේත්‍රයේ ඉහළම වාර්තා තබන රටවල් අතර ශ්‍රී ලංකාවට මුල් තැනක් හිමි වී ඇතැයි ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි. 2012 වසරේ මාර්තු මාසය වන විට මෙරටට පැමිණි සංචාරකයන් ගේ සංඛ්‍යාව 855975 ක් වේ. නැෂනල් ජෝග්‍රපික් කොන්ඩේනාස්මි ට්‍රැවලර්, නිව්යෝර්ක් ටයිම්ස්, ලෝන්ලි ප්ලැනට් යන ලෝ ප්‍රකට සංචාරක සඟරා 2012 වසරේ සංචාරය කරන්නට වටිනා රටවල් අතර ශ්‍රී ලංකාවට මුල් තැනක් දී තිබේ.මේ අතර අන්තර්ජාතික වරාය පහක්, අන්තර්ජාතික ගුවන් තොටුපල දෙකක් සහ අභ්‍යන්තර ගුවන් තොටුපොළ 10 ක් 2016 වසර වන විට ඉදිකිරීමට නියමිතය. ශ්‍රී ලන්කන් ගුවන් සමාගම දැනටමත් සී ප්ලේන් සේවා පවත්වාගෙන යන අතර තවත් පෞද්ගලික ආයෝජකයන් කිහිප දෙනකුම සී ප්ලේන් සහ සැහැල්ලු ගුවන් යානා සේවා ඇරැඹීම කෙරෙහි යොමු වී සිටිති. දැනට පවත්නා හෝටල් කාමර 431000 වසර 2016 වන විට 45,000 දක්වා වර්ධනය කරන අතර ශ්‍රී ලංකාව අද්විතීය සංචාරක මධ්‍යස්ථානයක් බවට සංවර්ධනය කිරීම මෙම වැඩ පිළිවෙළෙහි අරමුණ වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=aa12031813</link>
    <topic>පිහිටවන්න</topic>
    <author/>
    <content>ජාඇල මා එළිය අංක 965 ලිපිනයේ ටෂිමා ලෙනිෂා නම් අවුරුදු එකහමාරක් වයසැති දැරිය දරුණු ශ්‍රවණාබාධයකින් පෙළෙයි. ඇයට සිදු කළ යුතු කොක්ලියර් ඉම්ප්ලාන්ට් නම් සැත්කම සඳහා රුපියල් ලක්ෂ තුනකට ආසන්න මුදලක් වැයවන බව රිජ්වේ ආර්යා ළමා රෝහලේ වෛද්‍ය විශේෂඥයෝ පවසති.මේ මුදල සොයා ගැනීමට සහය වන ලෙස ඇගේ දෙමවුපියෝ ඉල්ලා සිටිති. මහජන බැංකුව ජාඇල ශාඛාවේ 239-2-001-5-0015507 ගිණුම් අංකයට මුල්‍යාධාර ලබා දිය හැක.නුගේගොඩ, මිරිහාන ජෙන්ටල් පෙදෙස 28/4/බී ලිපිනයේ ඒ.එච්.ඒ. දාබරේ දරුණු වකුගඩු ආබාධයකින් පෙළෙයි. ඔහුට ‘ඕ’ පොසිටිව් රුධිර කාණ්ඩයේ වකුගඩුවක් වහාම බද්ධ කළ යුතු බව මහ රෝහලේ වෛද්‍ය විශේෂඥයෝ පවසති. වකුගඩු පරිත්‍යාගශීලියකුට ඉහත ලිපිනයෙන් හෝ 0714421881 දුරකථනයට ඇමැතීමෙන් විස්තර ලබා ගත හැක.මීගමුව තලාහේන බසියාවත්ත අංක 170 ලිපිනයේ ජේ.ඒ. ගාමිණි සිල්වා බරපතළ වකුගඩු ආබාධයකට ලක්ව අසාධ්‍ය තත්වයෙන් පසුවේ. ඔහුට වහාම බී පොසිටිව් රුධිර කාණ්ඩයේ වකුගඩුවක් බද්ධ කළ යුතු බව ශ්‍රී ජයවර්ධනපුර රෝහලේ වෛද්‍යවරු පවසා ඇත. වකුගඩුවක් පරිත්‍යාග කිරීමට හෝ මුදලින් ආධාර කිරීමට කැමැති අයට 031-3713936 / 071- 8015872 අංකයට ඇමතීමෙන් වැඩි විස්තර ලබාගත හැක. මීගමුව හැටන් නැෂනල් බැංකුවේ ගිණුම් අංක 024020393061ට මුදල් පරිත්‍යාග කළ හැකිය.(මහනුවර දිසා විශේෂ)කටුගස්තොට, කහල්ල පාර අංක 70/සී/1 ලිපිනයේ තනුජා සඳමාලි කරුණානායක බරපතළ වකුගඩු ආබාධයකින් පෙළෙයි.විශේෂඥ වෛද්‍ය උපදෙස් මත ඇයට බී පොසිටිව් රුධිර කාණ්ඩයේ වකුගඩුවක් බද්ධ කළ යුතු බවට නිර්දේශ කර ඇත. වකුගඩු පරිත්‍යාග ශීලියකුට ඉහත ලිපිනයෙන් හෝ 077 2569698, 0814 951254, 0773145800 යන දුරකථන අංකවලට ඇමැතීමෙන් වැඩිදුර විස්තර ලබාගත හැක.වනවාසල දෙල්ගහවත්ත පාරේ අංක 416.7 ලිපිනයේ කේ.එස්. පෙරේරා දරුණු වකුගඩු ආබාධයකින් පෙළෙයි. ඔහුට වහාම වකුගඩුවක් බද්ධ කළ යුතු බව මාලිගාවත්ත වකුගඩු රෝහලේ වෛද්‍ය විශේෂඥයෝ පවසති. බී හෝ ඕ පොසිටිව් රුධිර කාණ්ඩයේ වකුගඩුවක් පරිත්‍යාග කිරීමට කැමැති පරිත්‍යාග ශීලියකුට ඉහත ලිපිනයෙන් හෝ 071 8271608 හෝ 071 3144470 දුරකථන අංක වලින් විමසන මෙන් ඉල්ලා සිටිනු ලැබේ.වකුගඩු දෙකම අක්‍රිය වී අසරණව සිටින බේරුවල, මොරගල්ල සජිස් ද සිල්වා මහතාට ඕ පොසිටිව් හෝ ඕ නෙගටිව් වර්ගයේ වකුගඩුවක් පරිත්‍යාග කිරීමට කැමති අයෙකු වේ නම් පහත දුරකතන අංකයට අමතන්න. 0770732566කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203181</link>
    <topic>අපේ රට ජාතිවාදයට තල්ලු කරන්න බටහිර රටවලට ඕන වෙලා</topic>
    <author>සාකච්ඡා කළේ</author>
    <content>‘සණස’ ව්‍යාපාරයේ නායක ආචාර්ය පී.ඒ. කිරිවන්දෙනියමේ වෙනවිට බොහෝ දෙනාගේ අවධානයට යොමු වී තිබෙන්නේ ජිනීවා මානව හිමිකම් සැසියේදී ශ්‍රී ලංකාවට එරෙහිව ඉදිරිපත් ව ඇති යෝජනාවේ දී කුමකින් කුමක් සිදුවේද යන්න ගැනයි. එවැනි පසුබිමක් ඇති වූයේ කෙසේ ද, ලංකාවට එරෙහි යෝජනාව සාධාරණ ද යන්න පිළිබඳව ‘සිළුමිණ’ ට අදහස් දක්වන්නට එක් වූයේ ‘සණස’ ව්‍යාපාරයේ නායක ආචාර්ය පී.ඒ. කිරිවන්දෙනිය මහතා ය.මේ වෙනවිට රටේ සියලු දෙනාම අවධානය යොමු කර ඇත්තේ ජිනීවා නුවර මොනවාද වෙන්නේ කියන කාරණාවටය එමෙන් ම අපේ රටට එරෙහිව ඇමෙරිකාව මානව හිමිකම් කවුන්සලයට යෝජනාවක් ගෙන ඒම මොනතරම් සදාචාර සම්පන්න ද යන්න තවත් අතකින් විවාදයට ලක්වී තිබේ.තුන් වෙනි ලෝතයේ රටවල් තම රටවල සමාජ, ආර්ථික දේශපාලනික සහ සමාජමය ප්‍රශ්නවලින් මිදීමට තැත් කරන විට ඒ සඳහා බටහිර රටවලින් උපදෙස් ගත යුතුයි යන මතයද එම රටවල ස්ථාවරය වී තිබේ. එමෙන් ම අප වැනි රටක ජාතික ප්‍රශ්නයක් සඳහා විසඳුම් දීමේ දී බටහිර රටවලින් ඒ ගැන විමසිය යුතුය යන අදහස එම රටවල මතය වී තිබේ. එසේ වූ විට එය එම රටවල් පිළිගන්නා විසඳුමක් බවට එය පත්වේ. එසේ විමසීමක් නො කරයි නම් එම විසඳුම සාධාරණ නොවන බව පැවැසීම ඔවුන්ගේ සිරිත වී තිබේ.විශේෂයෙන් ම ඇමෙරිකාව මේ චින්තනයේ තදින් ම එල්බගෙන සිටී. දැනට එය ශත වර්ෂ කීපයක සිට පවතින මතයකි. පළමු ලෝක යුද්ධය ගත්තද එහි කැපී පෙනෙන භූමිකාවක් ඇමෙරිකාව නියෝජනය කළේය. ජයග්‍රහණය කළ ජාතින් හෙවත් රටවල් එක් වී පසුව ජාතීන්ගේ සංගමය බිහි කර ගන්නා ලදී.ඉන් පසුව දෙවෙනි ලෝක යුද්ධය දක්වා එම ජාතීන්ගේ ප්‍රතිපත්ති ලෝක ප්‍රතිපත්ති බවට පත් කිරීමට එම බලවත් රටවල් විසින් කටයුතු කරන ලදී නඑමෙන්ම ජාතීන්ගේ සංගමය අසාර්ථක වූයේ ජර්මනියේ නැඟීටීමත් සමඟය. ඒ සමඟම දෙවන ලෝක යුද්ධය ආරම්භ වීය. ලෝක යුද්ධ කීව ද එය එසේ ම නොවේ. එය උතුරු ඇමෙරිකානු සහ යුරෝපීය රරටවල් අතර තිබූ ලෝකය බෙදා ගැනීමේ සටනේ යම් අවස්ථාවකි.සැබෑවටම එහිදී සිදුවූයේ බටහිර බලවතුන් තම ආර්ථික ආධිපත්‍ය සහ ලෝකයේ සම්පත් බෙදා ගැනීමට සිදු කළ සටනකි. කෙසේ වෙතත් එම තත්ත්වය අප ලෝක යුද්ධ ලෙස විග්‍රහ කොට ගෙන තිබේ. දෙවන ලෝක යුද්ධයට පසුව පිහිටුවා ගන්නා ලද එක්සත් ජාතීන්ගේ සංවිධානයේ නායකත්වය ගන්නේ ද ජයග්‍රාහී ජාතීන් ය. එහිදී රුසියාව දෙවන ලෝක යුද්ධයේ තීරණාත්මක භූමිකාවක් රඟපෑව ද රුසියාව ජයග්‍රාහී කඳවුරට ගියේ නැත. තවත් දියුණුවෙන රටවල් සමඟ එක් වී රුසියාව තම බල කඳවුර ගොඩ නැඟුවේ ය. එය ඇමෙරිකාව ප්‍රමුඛ ධනපති රටවලට එරෙහිව ඇති වූ යහපත් ක්‍රියාවලියකි.ඇමෙරිකාව සහ රුසියානු බල කඳවුරු දෙක අතර කාලයක පටන් සීතල යුද්ධයක් පැවැතිණි. එය උපක්‍රම ශීලීව පහසුවෙන් ජය ගත්තේ ඇමෙරිකාව ය. ඒ සමඟ ම ලෝකයේ ක්‍රියාවලිය වෙනත් අතකට ගමන් ගත්තේ ය. ඒ අනුව ඇමෙරිකාව සුපිරි බලවතකු ලෙස පිළිගැනිණි. ඒ අනුව ලොව සෑම රටකම ප්‍රශ්න ඔවුන්ට අවැසි ලෙස ඔවුන්ගේ කැමැත්ත මත විසඳිය යුතු බවට මතයක් ගොඩ නැඟීිණි. ඒ ආකෘති පත්‍රය මත විසඳා ගතහොත් පමණක් එම විසඳුම් ප්‍රජාතන්ත්‍රවාදී වෙයි. එවිට මානව හිමිකම් ආරක්ෂා වූ, අන්තර්ජාතික ප්‍රඥප්ති ආරක්ෂා වූ, සාමකාමී පිළිගත් රටක් බවට ඔවුන් විසින් සලකනු ලැබේ. එමෙන් ම ඔවුන්ගේ නවතම න්‍යාය යම් රටකට එරෙහිවීමට නම් එම ආණ්ඩුව ප්‍රජා පීඩක රජයක් ලෙස ලොවට අර්ථ දැක්වීමයි.එහිදී එම රට තුළ උද්ඝෝෂණ, මහජන නැගිටීම් සිදුවුවහොත් එම රාජ්‍යයේ ප්‍රජාතන්ත්‍රවාදී බව තීරණය කරනුයේ ඇමෙරිකාවයි. රටේ මහජන මතය මොන තරම් හිතකර ලෙස එම රජයට තිබුණද රට මොන තරම් ස්ථාවරව තිබුණ ද ඇමෙරිකාවට අවශ්‍ය නම් එම රාජ්‍යය ප්‍රජා පීඩක ආණ්ඩුවක් ලෙස හංවඩු ගැසීමට පුළුවන. ඊට හොඳම උදාහරණ නම් මැදපෙරදිග සිදුවූ සිදුවීම් ය. මීට පෙර පැවැති සීතල යුද්ධයේදී යුගෝස්ලෝවියාව කඩා වැටීම රුසියාව තුළ අභ්‍යන්තර අර්බුද ඇති කිරීම සිදු වීය.එහිදී පෙනී යන කරුණු නම් ඇමෙරිකාව ප්‍රමුඛ රටවලට යම් රටක ඒකීයත්වය ප්‍රශ්නයක් නම් එම රට පාලනය කළ නොහැකි නම් එතැන් සිට එම රටට එරෙහි කෙනෙහිලිකම් ඇරැඹෙන බවයි. පදික වේදිකාවේ ගැට කපන්නකු පොලිස් අත්අඩංගුවට පත්වූ විට ඔහුගේ මානව හිමිකම් ගැන කථා කරනවා වැනි තැනකට මේ බටහිර රටවල් යොමු වී තිබේ. එය මොනතරම් දුරට ප්‍රජාතන්ත්‍රවාදී රටක සාමාන්‍ය නීතිය හෑල්ලුවට ලක් කිරීමක් ද?එමෙන් ම වරාය හා කටුනායක ගුවන් තොටුපල අපේ පාලනයට නතු වූ පසුව 1956 ට පසු මෙරට ස්වාධීන ස්වෛරී සංකල්පය ගොඩ නැගිණි. එතැන් සිට ඒකීය ජාතියක් යන සංකල්පය වර්ධනය වීමට පටන් ගැනිණි. ඉන් අනතුරුව 1958 වන විට මෙරට ප්‍රබල ජාතිවාදයක් ගොඩනැගිණි. එතැන් සිට ප්‍රභාකරන් ඝාතනය දක්වා අවස්ථාවන් අධ්‍යයනය කළහොත් මේ රට ජාතිවාදයට තල්ලු කිරීමට බටහිර අධිරාජ්‍යවාදීන් අනුබල දී තිබේ.ඊළඟට රාජ්‍ය මන්ත්‍රණ සභා ක්‍රමය, සෝල්බරි ක්‍රමය, වෙස්ට් මිනිස්ටර් ක්‍රමය පාර්ලිමේන්තු ක්‍රමය ගතහොත් මෙරට ඒකීයත්වයට හා අඛණ්ඩ සමගියට හේතුවන පසුබිමක් යටත් විජිතවාදීන් නිර්මාණය කළේ නැත. ඒ වෙනුවට ජාතීන් අතර බෙදා පාලනය කරන සරල ක්‍රමවේදයක් නිර්මාණය කෙරිණි.එමෙන් ම අධ්‍යාපනය, රාජ්‍ය සේවය ආදී කටයුතු සඳහා පහසුකම් සියලු ජාතීන්ට හිමි වීය. එහිදී සුළු ජාතීන්ට හිමි විය. එහිදී සුළු ජාතීන්ට එම පහසුකම් සමයේ බෙදී නොයන බව උලුප්පා දැක්වීමට බටහිර ජාතීහු කටයුතු කළහ.ආසන්නතම හේතුව ගතහොත් ප්‍රභාකරන් ප්‍රමුඛ රට බෙදීමේ කණ්ඩායමට තනිවම යුද්ධය ජය ගත නොහැකි මට්ටමට පත් විය. ප්‍රභාකරන් ඇතුළු පිරිසට උදව් ලැබුණේ මානව අයිතිවාසිකම්, සමාජ යුක්තිය, දුප්පත්කම තුරන් කිරීම ආදි කාරණා මුල්කොට ගෙනයි. බටහිර ජාතීන්ගේ ආධාර දීම් නැවතුනු පසුව එල්.ටී.ටී.ඊ. ය අඩපණ විය.පැහැදිලිවම මෙරට පැවැති යුද්ධය පිටුපස ද බලවත් ජාතීහු සිටියහ. එමෙන් ම මෙරට සාමකාමීත්වයට සහ සංවර්ධනයට අකුල් හෙළීමට එම රටවල් මැදිහත් වී තිබිණි. එහිදී අපට මතු පිටින් පෙනුණු කණ්ඩායම් වූයේ රාජ්‍ය නොවන සංවිධානයන් ය. එම රාජ්‍ය නොවන සංවිධානවලට බටහිර ජාතීන් ඔවුන්ගේ රාජ්‍ය ආදායමෙන් විශාල මුදලක් වෙන් කොට තිබිණි. එම රාජ්‍ය නොවන සංවිධාන ඩොලරයක් සම්මාදම් කර සොයා ගන්නා විට බටහිර ජාතීන් ඒ රාජ්‍ය නොවන සංවිධානවලට ඩොලර් දෙකක් පරිත්‍යාග කරන මට්ටමක් ඇති වී තිබේ.ඊට හේතුව නම් ලෝක බලවතුන්ට තම දේශපාලන න්‍යාය පත්‍ර ඍජුව ක්‍රියාත්මක කර ගත නො හැකි වූ විට ඔවුන් හදා ගත් බළල් අත රාජ්‍ය නොවන සංවිධානයි. එම ස්වේච්ඡා සංවිධාන ඩොලර් මත යැපෙන රාජ්‍ය නොවන සංවිධාන ලෙස වර්ග කළ හැකි ය. එම සංවිධාන දිගින් දිගටම සිදු කරණුයේ රටක ස්ථාවරත්වය අඩාල කිරීමට අවශ්‍ය ප්‍රතිවිරෝධය රටවල් තුළ ගොඩ නැඟීම ය. මේ ආකාරයට ගතහොත් අපේ රටේ යුද්ධය දීර්ඝකාලයක් ඇදී ගියේ රාජ්‍ය නොවන සංවිධාන වක්‍ර ලෙස ලබා දුන් සහාය නිසා ය.මෙරට යුද්ධයේ අවසාන කාලයේදී බටහිර ජාතීන් හැසිරුණු ආකාරය අනුව එය වඩාත් පැහැදිලි ය. ප්‍රභාකරන්ට යුද්ධය ජය ගත නොහැකි නම් අඩුම වශයෙන් ප්‍රභාකරන් බේරා ගැනීමේ මතයක බටහිර ජාතීහු සිටියා. කෙසේ වෙත් ජනාධිපතිතුමා ප්‍රමුඛ රණවිරුවන් දේශීය චින්තනයක ට අනුව බටහිර බලපෑම් නොසලකා යුද්ධයෙන් රට මුදා ගත්හ. එය නියම යථාර්ථය බව කිව යුතු ය. එය ජිනීවා මානව හිමිකම් සමුළුවේදී හෝ ‘චැනල් ෆෝ’, නාළිකාවෙන් ඉදිරිපත් වූ පමණින් නොව එය අඛණ්ඩ නව යටත් විජිතවාදයේ නව ස්වරූපයයි. එය අප තේරුම්ගත යුතු ය. නව යටත් ෂම්තවාදය නම් කිසිදු රටක් බටහිර ජාතීන්ගේ ආර්ථික ක්‍රියාවලියට හරස් නොවිය යුතු ය යන්නයි. මන්දයත් එම බටහිර ජාතීන්ගේ ජීවන තත්ත්වය රඳා පවතිනුයේ අප වැනි රටවල් සූරා කෑම නිසා ය.අඩුම තරමින් අප වැනි රටවලට අයත් ස්වදේශී බෙහෙත් වට්ටෝරුවේ අයිතිය පවා පේටන් බලපත්‍ර වැනි දෑ මඟින් අත්පත් කොට ගෙන තිබේ.අපේ රටේ උගතුන්ට විශාල වැටුප් ගෙවා එම රටවල සේවයට ගැනීම වැනි දෑ නව යටත් විජිතවාදය පෙන්වන ක්‍රමයන් ය.එම ක්‍රම උපක්‍රම අසාර්ථක වෙන තැනදී එක්සත් ජාතීන්ගේ සංවිධානය නම් කුඩය බටහිර ජාතීන් ප්‍රයෝජනයට ගනී. එම කුඩය යටට අප නොයයි නම් ඉන් පිටත සිටීමට අප වැනි රටවලට ඔවුහු ඉඩ නොදෙති.ප්‍රංසය, ඇමෙරිකාව සහ ඕස්ට්‍රේලියාව වැනි රටවල් සිදු කරන විනාශය සුළු පටු නොවේ. පසුගිය කාලයේ මැද පෙරදිග රටවල දේශපාලන අවුල් වියවුල් ඇති කළේ ඇමෙරිකාව ප්‍රමුඛ රාජ්‍යයන් ය. එයට පෙරදිග වසන්තය යැයි නමක් ද බටහිර ජාතීන් විසින් යොදා ඇත. එය එම බටහිර බලවතුන්ට වසන්තයක් වුවත් එම රටවල සාමාන්‍ය ජනතාව ලක්ෂ ගණනින් මරණයට පත් කෙරිණි. ඒ සියල්ලම සංකේතවත් කරනුයේ මේ මිහිතලයට බටහිර ජාතීන්ට අවශ්‍ය ලෙස තිබිය යුතුය යන්න ය.කෙසේ වෙතත් ජිනීවා නුවරින් ලැබෙන ආරංචි මාර්ග අනුව බටහිර ආධිපත්‍යයට එරෙහිව තුන්වන ලෝකයේ රටවල පෙළගැසීම බටහිරට මහත් හිසරදයක් වනු නොඅනුමානය. ලංකාවට එරෙහිව ජිනීවා මානව හිමිකම් සැසියට ඉදිරිපත් වෙන යෝජනාව සමඟම ලෝකයේ නැඟිටින්නට වෙර දරන රටවලට එක් කඳවුරකට ගොනු වීමට මහඟු අවස්ථාවක් ලැබේ. මෙය එක්තරා ලෙසකට බටහිරට එරෙහි රණහඬක් කර ගත හැකිය.මේ වෙන විට ඇමෙරිකාව පෙනී සිටින්නේ ලෝකයේ ප්‍රජාතන්ත්‍රවාදයේ ආරක්ෂකයා ලෙසය. ඔවුන්ට බලය මිල මුදල් තිබුණ ද එසේ පෙනී සිටීමට අයිතියක් තිබේද යන්න ගැටලුවකි. ප්‍රජාතන්ත්‍රවාදයට අර්ථකථනය දෙන්නේ ඔවුහුය.ඔවුන්ගේ හමුදා මිනිසුන් මැරීම සාධාරණීකරණය කර ඇත. බින් ලාඩන් මැරීම හොඳම උදාහරණයකි. ඇමෙරිකාවට මිහිතලය මතද පහර දෙන ඕනෑම කෙනකු මැරීම සාධාරණ බව ඔවුහු සිතති. ඒ අයිතිය ඇමෙරිකාවට ලබා දුන්නේ කවුද යන්න ගැටලුවකි.ඊළඟට ලිබියාවේ නායක ගඩාෆිගේ දේශපාලනය බටහිර කඳවුර පිළිගත්තේ නැත. ගඩාෆි විශාල සම්පත් තිබූ රටක නායකයෙකි. සිදුවූයේ කුමක්ද ගඩාෆිට එරෙහිව එරට කැරැල්ලක් ඇතිකර ඔහු ඝාතනය කිරීමට ඇමෙරිකාවට බලය දුන්නේ කව්ද? තුන්වැනි ලෝකයේ රටවල දේශපාලන කටයුතු නිරීක්ෂණය කිරීමට හෝ ඊට ඇඟිලි ගැසීමට ද ඇමෙරිකාවට අයිතියක් නැත. ලංකාවේ යුද්ධයට යුද්ධයෙන් පිළිතුරු දී අවසන් කළ විට දැන් ඇමෙරිකාව කියනුයේ යුද සමයේ සිදුවූ මානව හිමිකම් කඩ කිරීම් ගැනය. ඇමෙරිකාව මානව හිමිකම් උල්ලංඝනය කරමින් ලංකාවට අසත්‍ය චෝදනා ගොනු කිරීම සාධාරණ නැත.මෑතකදී රොබට් ඕ බ්ලේක් ලංකාවට පැමිණ කීවේ ඔබේ රටට එරෙහිව අප කටයුතු කරනවා කියායි. මේ ලෝක පොලිස්කාරයාගේ බලය පෙන්වන හැටිය. ලෝක බැංකුව, අන්තර්ජාතික මූල්‍ය වෙළෙඳ පොළ,, මුදල් වෙළෙඳපොළ පාලනය කරන ඇමෙරිකාව තුන්වන ලෝකයේ රටවලට බලපෑම් කරනුයේ ඒ ලෙසටයි.ඇමෙරිකාව ඩොලරය හඳුන්වා දුන්නේ ලොව මූල්‍ය ක්‍රමය පාලනය කිරීමටයි. කෙසේ වෙතත් වෙනත් රටවලට බලපෑම් කිරීමට ඇමෙරිකාවට අයිතියක් නැත.දැන් රටේ උද්ගතව ඇති තත්ත්වය හමුවේ අපේ රටේ පුරවැසියන්ට විශාල වගකීමක් ඇත. දැන් ජිනීවා ප්‍රශ්නය විසඳා ගැනීම අප බාර දී තිබෙන්නේ ජනාධිපතිතුමාටය. මහින්ද රාජපක්ෂ රජයටය. එතුමාගේ ආණ්ඩුව යනු මෙරට සියයට 60ක ජනතාවක් ස්ථාපිත කළ රජයකි. එම රජය පෙරළිය යුතු නම් එය කල්පනා කළ යුත්තේ රටේ ජනතාවය. විදේශ රටවලට එවැනි අයිතියක් නැත. රටේ ජනතාවට මහින්ද රාජපක්ෂ රජය පෙරළීමේ අවශ්‍යතාවයක් ඇතිවී නැත. සිදුවෙනුයේ දිනෙන් දින විපක්ෂය දුර්වල වීමය. ඒ නිසා තරාතිරම නොබලා ගොවියා, ධීවරයා, ගුරුවරයා, ශිෂ්‍යයෝ, පූජකවරු මහා පවුරක් ලෙස එක්විය යුතුය. ඒ රටේ ඉදිරි පැවැත්ම හා ඉදිරි සංවර්ධනය උදෙසා වත්මන් අභියෝගයට මුහුණ දීම අවශ්‍යය.මේ සඳහා අප ජනතාව දැනුම්වත් කළ යුතුය. මා දැනට මගේ සණස ව්‍යාපාරය හරහා එය සිදු කරමින් සිටිනවා. මෙරට 1918 ප්‍රථම අරගලය වූ මොහොතේ බ්‍රවුන්ග් ආණ්ඩුකාරයා දුන් නියෝග හා දැන් ඇමෙරිකාව ලබාදෙන නියෝග හා සමානය. එදා බ්‍රවුන්ග් කීවේ ගස්කොළන් කැපීමටත්, වී අස්වැන්න ගිනි තබන ලෙසටත්ය.වර්තමාන රජය ඇතැම්විට බටහිර රටවලට අභියෝගයකි. ඒ නිසා එම රටවලට ලංකා රජය හිසරදයක් වී තිබේ.බටහිර රටවලට අවශ්‍ය අපේ රට ඔවුන්ගේ තවත් කොළණියක් කර ගැනීමටය. එනම් ඔවුන්ගේ පදයට නටන රටක් කර ගැනීමටය. ඒ නිසා මේ මොහොතේ රටේ ජනතාව මේ ප්‍රශ්නයේ ගැඹුර තේරුම් ගත යුතුය. ජනතාව මේ සඳහා ප්‍රතිචාර දැක්විය යුත්තේ කෙසේද? තව දුරටත් අපි පිටි ආහාර, කිරිපිටි පාවිච්චි කිරීමෙන් වැළකිය යුතුය.එවිට තෙල් මිල වැඩි කළ ද? මොන ආකාරයේ ආනයන අපනයන සම්බාධක දැමූවද ගැටලුවක් නොව්. ඊට හොඳම උදාහරණය කියුබාවය. ඇමෙරිකානු කටේ සිටින කියුබාව අද වෙනතුරු පවතින්නේ ඇයි? සියලුම කියුබානුවන් චින්තනයක් ජනමතයක් ගොඩනඟාගෙන තිබෙන්නේ අපි ඇමෙරිකාවේ අභියෝගවලට මුහුණදීමට සූදානම් කියාය.ඒ නිසා අපේ රටේ ජනතාවට සංවිධානය වීම හා සූදානම් වීම මෙවැනි අභියෝගවලට මුහුණදීමට දීර්ඝකාලීන විසඳුමක් වනු නොඅනුමානය. එය මෙරට සමස්ත ජනතාවම මේ මොහොතේ තේරුම් ගත යුතුය.සාකච්ඡා කළේචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203182</link>
    <topic>අපේ රටට බලපෑම් එල්ල කරන ජිනීවා කුමන්ත්‍රණය</topic>
    <author>සුභාෂිණි ජයරත්න - රූපාන්ති බුලත්සිංහල</author>
    <content>ස්විට්සර්ලන්තයේ ජිනීවා නුවර පැවැත්වෙන මානව හිමිකම් සමුළුව හා එහි කරන කියන දෑ පිළිබඳව ශ්‍රී ලංකාවාසි සැමගේ අවධානය යොමුව ඇත.දිනාගත් සාමයට තර්ජන එල්ල වීමේ විදේශීය කුමන්ත්‍රණයක් ද මේ හරහා දියත් වෙතැයි ආරංචි පැතිර යයි. රටට කුමන තර්ජන එල්ල වුවත්, කුමන බාධක පැමිණියත් දිනාගත් සාමය, ආරක්ෂා කරගැනීමට සියලු භේද අමතක කොට ශ්‍රී ලාංකිකයන් රට වෙනුවෙන් නැඟී සිටින්නට ද සූදානම්ය. මේ රට වෙනුවෙන් නැඟී සිටින ජනතාවගේ හඬය.මාවනැල්ලේකේ. ආර්. පේ‍්‍රමරත්නඅනිවාර්යයෙන් අපි මේ රටත් එක්ක ඉන්නවා. අපිට පාරට බැහැලා රස්සාවක් කරන්න පුළුවන් වෙලා තියෙන්නෙ දැන් රටේ තියෙන තත්ත්වය නිසායි.අපිට අද බයක් සැකක් නැතුව පාරෙ බැහැලා යන්න පුළුවන්කමක් තියෙනවා.ජිනීවා නුවර ශ්‍රී ලංකාවට එරෙහිව නැඟෙන චෝදනා සාධාරණ නැහැ. සමහර රටවල්වලට අවශ්‍ය අපේ රටට ඇඟිලි ගහන්න. හැමෝම සතුටින් සාමයෙන් ඉන්න එක තමයි හොඳ. ඒ නිසා අපි අපේ රට රැකගන්න ඕනෙ.--මහනුවරනිශ්ශංක ජයසිංහජනතාව රජය එක්ක ඉන්නව කියන එක හොඳටම පැහැදිලියි. මේ ජිනීවා ප්‍රශ්නය මඟින් ලංකාවට බලපෑමක් කරන්නයි උත්සාහ කරන්නෙ.මේ නිසා අපි හැමෝම එකා වගේ ඉන්න ඕනෙ. අපේ ජනතාවගේ එකමුතුකම මුළු ලෝකෙටම පෙන්වන්න ඕනෙ.මේ රටේ මෙච්චර කාලයක් තිබුණ යුද්ධය නිමා කළ එක ලොකු දෙයක්. ඒක කවදාවත් අපි අමතක කරන්න හොඳ නැහැ. ජිනීවා ප්‍රශ්නයේදී අපි හැමෝම එකට එක්ව අපිට කියලා තියෙන මේ රට ආරක්ෂා කරගන්න ඕන.--දොරණාගොඩ එච්. ආර්. උදයශාන්තරට වෙනුවෙන් රටේ ජනතාව ඉදිරිපත් විය යුතුයි. විදෙස් බලපෑම්වලට අපේ ජනතාව නතු විය යුතු නැහැ. අපේ රටේ ප්‍රශ්න අපේ රටේ ජනතාව සහ ජනාධිපතිතුමා විසඳා ගත යුතුයි.මේ ජිනීවා ප්‍රශ්නයේදී පක්ෂ දේශපාලනයකින් තොරව හැමෝම ඉදිරිපත් වීම වැදගත්. අධිරාජ්‍යවාදීන් අපේ රට ගිලගන්නයි හදන්නෙ. ඒවාට ඉඩ දෙන්න හොඳ නැහැ.මේ චෝදනාවලට එරෙහිව රටේ ජනතාව නැඟී සිටින්න ඕනෙ. අනිත් රටවල් වුණත් අධිරාජ්‍යවාදීන්ට ගැති නොවී තම තමන්ගේ රටවල් රැකගන්න ඕනෙ. ජීවන අපහසුකම් අහස උසට තිබුණත් මේ ප්‍රශ්නය අනිත් ප්‍රශ්න හැමදේටම වඩා වැදගත්.--ගම්පහබී. පේ‍්‍රමසීලීයුද්ධයේදී රටේ අහිංසක මිනිස්සු කපා කොටා මැරුවා. ඒ හැම දෙයින්ම රට නිදහස් කරගත්තේ ජනාධිපතිතුමා. ඒ නිසා අපි අද එක්සත්ව ඉන්න ඕනෙ. ජනතාව අනිවාර්යයෙන් දේශපාලනයෙන් පක්ෂ බේදයෙන් තොරව ජනාධිපතිතුමාට සහයෝගය දිය යුතුයි.මට හිතෙනවා මේ අවි ආයුධ විකුණා ගැනීමේ කුමන්ත්‍රණයක් ද කියලා. මිලියන ගණනක් වටිනා ආයුධ ඒ කාලෙ ගෙන්වූවා. ඒ කාලවකවානුවල ආයුධ විකුණනා. දැන් ඒ තත්ත්වය නැහැ. මේකත් මේ රටවලට ප්‍රශ්නයක් වෙලා ඇති කියලා මට හිතෙනවා.මේ යුද්ධයට නාස්ති වුණේ මහජන මුදල්. අද ඒක නැහැ. ඒක හිතට ලොකු සහනයක්, එල් ටී ටී ඊය අපේ හාමුදුරුවරු, පොඩි ළමයි මැරුවා. අද ඒ වගේ ඛේදවාචකයක් නැහැ. මේ මුදාගත් රට ආපහු දෙන්න බැහැ. අපි හැමෝම රටත් එක්ක ඉන්න ඕනෙ.--කැකිරාවේකේ. ඩබ්ලිව්. කේ. ඩබ්ලිව්. දිසානායකරටේ අස්සක් මුල්ලක් නෑර යන්න පුළුවන්. භීෂණය හමාර වෙලා, ජනාධිපතිතුමා රටට වැඩක් කරන කෙනෙක්. ඒ අනුව ජිනීවා නෙවෙයි මොන පැත්තේ අකටයුත්තක් වෙනවා නම් සිංහල, දෙමළ හැමෝම එකා වගේ එකතු ෂය යුතුයි. මේ නිදහස නැවත නැතිකර ගන්නවා ද මේ ගමන යනවා ද කියන එක අපි තේරුම් ගත යුතුයි. අපි ඒ කාලේ හුඟක් දුක් විඳි අය.මහින්ද රාජපක්ෂ ජනාධිපතිතුමාගෙන් වන සේවය අපි ජීවිත පරිත්‍යාගයෙන් රැකගත යුතුයි. මේ සඳහා අපි අපේ බාල පරම්පරාවත් හුරු කළ යුතුයි. ජනතාව තේරුම් ගත යුතු දෙයක් තියෙනවා. අපිට රටක් තිබිය යුතුයි. ජනාධිපතිතුමාත් රටත් සැමදා රැකගත යුතුයි. අපේ රට සංවර්ධනය කරන්න රට රැකගෙන අපේ බාල පරම්පරාවටත් ඒ ආදර්ශය දිය යුතුයි.සුභාෂිණි ජයරත්න - රූපාන්ති බුලත්සිංහලසේයාරූ - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203183</link>
    <topic>ගොවියාත් රැකගෙන එළවළු ලාබෙට විකිණීම</topic>
    <author>රංජිත් සියඹලාපිටිය</author>
    <content>කඩමණ්ඩියට, මාර්කට් එකට පොළට ගිහින් එන ඇත්තන්ගේ කටේ බොහෝ විට තිබුණ සුලබ වචන කිහිපයකි. “එළවළු දැන් ගිනි ගණන් මොනවද කන්නේ.” එහෙත් අද ඒකේ අනිත් පැත්තය. එළවළු කුණු කොල්ලයටය. පසුගිය 12 වැනි දින විට දඹුල්ල ආර්ථික මධ්‍යස්ථානයේ එළවළු මිල ගණන් මෙසේය. කිලෝ 1 රු.ගෝවා 08 - 14නෝකෝල් 10 - 23බෝංචි 45 - 50බණ්ඩක්කා 25 - 30ලීක්ස් 60 - 65අමුමිරිස් 50 - 55මාලුමිරිස් 55 - 60කරවිල 30 - 45රාබු 10 - 12පතෝල 12 - 14එළවළු ගොවියාට ප්‍රශ්නයක් මතු වී තිබේ. එය අපි පසුව කථා කරමු. නමුත් රටේ ජීවත් වන දෙකෝටියම පොදුවේ එළවළු ආහාරයට ගනී. එසේ නම් ඔවුන් සියල්ලන්ටම ලාභය.රටේ බඩු මිල වැඩිවීම පිළිබඳව සොයා බලන බඩු ලැයිස්තුව අනුව බැලුවහොත් 46.7% අයිති වන ආහාර ද්‍රව්‍ය වලින් සාපේක්ෂව සැලකිය යුතු බරක් අයිති වන්නේ එළවළු සඳහාය. ඒ කියන්නේ සියළු දෙනාගේම ජීවන වියදමේ යම් ප්‍රමාණයක සැහැල්ලුවක් වී ඇත. ඒත් අපි මේක ප්‍රසිද්ධියේ කතා කරන්නේම නැත. ඒ තබා රහසින් වත් කථා කරනවා අසන්නට ලැබෙන්නේ ඉතා අල්ව වශයෙනි.අප විශේෂයෙන් සඳහන් කළ යුත්තේ එළවළු මිල අඩුවීම කෙරෙහි ආර්ථික සංවර්ධන අමාත්‍යාංශයේ දිවි නැඟුම වැඩසටහනෙන් ලැබුණු පිටුබලය අප මතක් කළ යුතුමය. හැම ගෙදරකම මල් පෝච්චියේ පවා බටු, මිරිස් ගසක් ඒ තුළින් හැදී තිබේ. එය සශ්‍රීකත්වයේ සංකේතයයි.රටේ ඇති මාධ්‍ය ගත හොත් රූපවාහිනි චැනල් සංඛ්‍යාව 23 කි. පුවත්පත් සංඛ්‍යාව 150 කි. රේඩියො චැනල් සංඛ්‍යාව 13 කි. අන්තර්ජාල වෙබ් අඩවි, කාටුන් ආදී කොටගත් මාධ්‍ය ක්ෂේත්‍රය තුළ මෙම තත්ත්වය පිළිබඳ කතා කරනවා දකින්නට ලැබෙන්නේ හාවා හඳ දකින්නා වාගේය. එළවළු බහුල වීම නිසා ඇතිවන තත්ත්වය ගැන පමණක් වාර්තා දැකිය හැක. සාමාන්‍යයෙන් ජනපි‍්‍රය එවැනි මාතෘකාය. හැබැයි අපි යම් ප්‍රමාණයකට හෝ සුබවාදී දේ ගැනද කතා කළ යුතුය.හාල්, පොල්, බිත්තර, අල, ලූණු ආදියෙහි මිලෙහි තත්ත්වය ද පෙරට වඩා යහපත්ය.රතු හාල් කිලෝ 1 ක් රු. 42 ක් ද, පොල් ගෙඩියක් රු. 30 – 35 ක්, බිත්තරයක් රු. 08 – 09 ත්, ලංකා අල කිලෝ 1 ක් රු. 75 - 85 ත්, ආනයන අල කිලෝවක් රු. 50 – 55 ත්, ලූණු කිලෝ 1 ක් රු. 50 – 55 ක් පමණ වේ.සුවිශේෂී ධෛර්යයකින් ඉදිරියට යන සමාජයකට සුබවාදී දෙය ද එතරම් රසවත් නැති වුවත් යම් ප්‍රමාණයක් හෝ කාන්දු කිරීම වගකීම අපි සියල්ලන්ටම පැවරේ. එය අසීරුය. මා මේ ලිපියේ මාතෘකාව ලිපිය ඇතුළත් කරුණු වලට හාත්පසින් වෙනස්ව යොදා ගත්තේ ද නැතහොත් ලිපියේ පළමු ඡේදයවත් කියවීමට කවුරුත් උනන්දු නොවන නිසාය. එලෙස වට රවුමෙන් පැමිණ හෝ අපි මේවා කතා කළ යුතුමය.එළවළු මිල නොසෑහෙන ලෙස අඩු වීම නිසා ගොවියාට ප්‍රශ්නයක් ඇති වී තිබේ. එය ද අපි අවංකව පිළිගත යුතුව තිබේ. ඒ සඳහා රජයක් ලෙස විවිධ පියවර ගෙන තිබේ.තවදුරටත් ඒවා වර්ධනය කිරීම හා අලුත් පියවර ගැනීමේ වගකීමද අප සතුය.01. අතිරික්තය වියළා හෝ ටින්කර තබාගැනීමේ විකල්පය පිළිබඳ අපි වැඩි වැඩියෙන් යොමුවිය යුතුය.02. එළවළු ඉතා ගුණ බව අපිට සිහිපත් වන්නේ රෝගී වූ අවස්ථාවක සුප් එකක් බීමට හෝ එසේත් නැතිනම් දියවැඩියාව හැදුන විට රෑට එළවළු තම්බා කෑමට නියම වූ විටය. ඇඟට ගුණ නැති පාන්පිටි ග්‍රෑම් 100 කට එළවළු ග්‍රෑම් 10 ක් වත් කන්නට අපිට පුරුදු නැත. විදේශයෙන් එන අගුණ දේ වෙනුවට දේශීය ගුණ දේ ආහාර පංගුවේ වැඩි කොටසකට අයිතිවාසිකම් කීමට පාසල් ආහාර වේලෙන් පටන් ගෙන පුරුදු කළ හැක.03. ලෝකයේ හැම රටක්ම එළවළු පරිභෝජනය කරයි. අපනයනය පිළිබඳ වඩාත් පුළුල් වෙළෙඳපොළක් ඇති බව අපි කල්පනා කළ යුතුය.04. එක කන්නයක අලාබයෙන් බිමටම වැටෙන සුළු එළවළු ගොවියා ආරක්ෂා කිරීමේ ක්ෂණික වගකීම ගැනද අපේ අවධානය යොමුවිය යුතුය.05. සුළු වශයෙන් හෝ සිදුවන ආනයනයට දැඩිව වැට බැඳිය යුතුය.එවිට ගොවියාත් බේරාගෙන ලාබෙට ගුණයෙන් පිරි එළවළුත් අනුභව කරමින් ආශ්චර්යවත් ගමන ශක්තිමත් කිරීමට අපට හැකි වනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203184</link>
    <topic>ඖෂධ, රෝහල් අඩුපාඩු, ළදරු මරණ</topic>
    <author>සාකච්ඡාකෙළේ</author>
    <content>මේ දිනවල සෞඛ්‍ය අමාත්‍යාංශය පිළිබඳව විවිධ වාර්තා අපට දැකිය හැකි විය. ද සොයිසා කාන්තා රෝහල, කාසල් රෝහල මෙන් ම මහ මෝදර ළදරු ඒකකය මේ ප්‍රවෘත්ති මැවීමට හේතු විය. එමෙන් ම ඖෂධවල තත්ත්වය පිළිබඳව ද කලක් තිස්සේ විවිධ මත ප්‍රකාශ වෙමින් තිබේ. රටක මහජනතාවගේ අත්‍යාවශ්‍ය සේවාවක් වන සෞඛ්‍ය ක්ෂේත්‍රයට එල්ල වී ඇති මේ චෝදනාවල ඇත්ත නැත්ත මෙසේ කඩුල්ලෙන් මෙසේ විමසමු.සෞඛ්‍ය ඇමැති මෛත්‍රිපාල සිරිසේනපසුගිය දිනවල පුවත්පත් ගුවන් විදුලි නාළිකා හා රූපවාහිනි නාළිකාවල සෞඛ්‍ය අංශය ගැන පුවත් රැසක් පළ වුණා.මහමෝදර මහ රෝහලේ ළදරුවන් 13 ක් මියයාම ගැනත්, කාසල් රෝහල, ද සොයිසා කාන්තා රෝහල සහ කළුබෝවිල රෝහල පිළිබඳවත් මේ පුවත් වැඩියෙන් පළ වී තිබුණා. ඒ වගේ ම රජයේ රෝහල්වලට සපයන පැරසිටමෝල් ඖෂධ පෙති ගැනත් සඳහන් වුණා. මේ සියලු පුවත්වලට පදනම් වුණ සැබෑ කරුණු ගැන ඇත්ත වශයෙන් ම මට කියන්නට තිබෙන්නේ මේ පුවත්වල සැබෑ තත්ත්වය යටපත් කරගෙන අතිශයෝක්තිය මවා පාමින් පළ කරන ලද පුවත් ලෙසයි.කෙසේ නමුත් මේ සිදුවීම් කිසිවක් බරපතළ තත්ත්වයේ ඒවා නොවන බව සඳහන් කරන්න පුළුවන්.මහ මෝදර රෝහලේ නොමේරූ ළදරු ඒකකයේ විෂ බීජයක් නිසා ළදරුවන් 13 ක් මිය ගිය බවටත් මාධ්‍යය සඳහන් කර තිබුණා. මෙහි ඇත්ත තත්ත්වය නම් විෂ බීජයක් නිසා මිය ගිය සංඛ්‍යාව ළදරුවන් 3 දෙනෙක් පමණක් වීමයි.මේ ළදරු ඒකකය ගැන හා එහි සිටි ළදරුවන් මියයාම පිළිබඳව සොයා බැලීමට පත් කරන ලද වෛද්‍යවරු ඇතුළු විශේෂඥ කණ්ඩායමකින් සමන්විත කමිටුව එහි කටයුතු සොයා බලා මට වාර්තාවක් ලබා දුන්නා.සෞඛ්‍ය අමාත්‍යාංශයේ කටයුතු සම්බන්ධයෙන් මාධ්‍යයෙන් විශාල ප්‍රචාරයක් ලබා දෙනවා. සෞඛ්‍ය අමාත්‍යාංශයේ හෝ සෞඛ්‍ය ක්ෂේත්‍රය පිළිබඳ ව මාධ්‍යයෙන් සිදු කෙරෙන ප්‍රචාරවලදී මට කියන්න තිබෙන්නේ අපට සඟවන්න දෙයක් නැති බවයි. විවෘතව සාකච්ඡා කරන්නත් විනිවිද භාවයෙන් කටයුතු කරන්නටත් මම නිතරම සූදානම්. අපිට හැම අතින් ම ඕනෙ නිදහස් සෞඛ්‍ය සේවාව ශක්තිමත් කිරීමයි. නගා සිටුවීමයි. අඩු පාඩු සකසා ගෙන ඉදිරියට ගෙන යාමටයි.එහෙත් සමහරවිට ඇතිවන සුළු සිද්ධීන් අල්ලාගෙන ඒවා ඉස්මතු කරමින් හොඳ දේ යටපත් කර විශාල ලෙස පෙන්වනවා. මෙය සාමාන්‍ය ස්වභාවයක් ඇතැම් ගුවන් විදුලි නාළිකාවලින් සෞඛ්‍ය ක්ෂේත්‍රය ගැන කරුණු ප්‍රචාරය වෙද්දී අපේ අදහස පවසන්නට එම වැඩසටහන් ප්‍රචාරය වෙමින් පවතිද්දී අවස්ථාව ඉල්ලා සිටියත් අපේ හඬට ඉඩක් දුන්නෙ නැති අවස්ථා ද තිබුණා. මම ඉල්ලන්නෙ අප ගැන කරුණු ප්‍රචාරය වෙද්දී අපේ අදහස් ද ඉදිරිපත් කරන්න අවස්ථාවක් ලබාදෙන්න කියලයි.අමාත්‍යාංශ නවයක වැඩ කර තිබෙන ඇමැතිවරයකු වශයෙන් මම කියන්න කැමැතියි එදා සිට අද දක්වා ම මම මාධ්‍ය සමඟ ප්‍රශ්න ඇති කර ගත් කෙනෙක් නොවන බවයි.අපේ අඩුපාඩු ලියන්න. හරි දේ ලියන්න. වැරැදි දේ ලියා ඒවාට අපේ පිළිතුරු ලබා දුන්නාම ඒවත් පළ කරන්න. සමහර විට අපි කරුණු දක්වා පළ කරන්නට යවන නිවැරැදි තොරතුරු පළ කෙරෙන්නේ කලින් පළ වූ ප්‍රවෘත්තියට ලබා දුන්න ප්‍රචාරයට වඩා සුළු ප්‍රචාරයක්. පුවත්පත්වල පළ කරන්නෙ කාගෙවත් ඇස නොයන තැනක.ද සොයිසා කාන්තා රෝහලේ දී මවක් මිය ගියේ බාල ඖෂධ වර්ගයක් ලබා දීම නිසා යයි ඇගේ මරණ පරීක්ෂණයේදී එම රෝහලේ එක්තරා විශේෂඥ වෛද්‍යවරයකු පවසා තිබුණා. සෞඛ්‍ය ඇමැතිවරයා ලෙස පත්වූ පසුව මේ රටට කිසිම බාල බෙහෙත් වර්ගයක් රජයේ රෝහල්වල භාවිතයට ගෙන්නුවේ නැති බව වගකීමෙන් කියන්න කැමැතියි.මේ සිද්ධිය ගැනත් අපි විධිමත් පරීක්ෂණයක් පවත්වනවා. දැනටමත් සිදුකර තිබෙන පරික්ෂණ අනුව එම මව මිය යාමට හේතුව බාල බෙහෙත් ඇයට ලබාදීම බව සනාථ වන කිසිදු පැහැදිලි කරුණක් නැහැ. එවැන්නක් පවසා සිටීම පදනම් විරහිතයි. මේ වෛද්‍යවරයා ලබාදුන් සාක්කි පදනම් කරගෙන ඇතැම් මාධ්‍යවල සිරස්තල හා කතු වැකි පවා පළවුණා.කාසල් රෝහල පිළිබඳව මාධ්‍යයේ පළවුණ කරුණු වැරැදියි. ඒවා සම්පූර්ණ යෙන් අසත්‍යයක්.රජයේ රෝහල්වලට පැරසිටමෝල් බෙදා හැරීමේදී එහි මාසික භාවිතය පෙති මිලියන 45 - 50 ක් අතර සංඛ්‍යාවක්. මෙය විශාල ප්‍රමාණයක්. අපේ අවධානය මේ සඳහා යොමු වුණේ රෝහල්වලට ලබාදෙන මේ තරම් විශාල ප්‍රමාණයක පැරසිටමෝල් පාවිච්චි කරනවා ද කියන එකයි. අපේ රටේ ජනගහණය මිලියන 20 යි. මිලියනයකට දස ලක්ෂයක් ඇතුළත්. පැරසිටමෝල් මිලියන 45 - 50 ක් රජයේ රෝහල්වලට බෙදා හැරීම ගැන පරීක්ෂා කරන්නට පියවර ගත්තේ. එය අවශ්‍ය රෝගීන්ට ලබාදීම සීමා කරන්නට නොව යම්කිසි විමසිල්ලකින් සිට නිසි කළමනාකරණයක් ඇති කිරීමටයි.පරිපූරක වෛද්‍ය නිලධාරින්ගේ මෙන් ම රජයේ වෛද්‍ය නිලධාරීන්ගේ පවතින දීමනා හා අනිකුත් ගෙවීම් ප්‍රශ්න ඇතුළු ඔවුන්ගේ ප්‍රශ්න විසඳන්නට සාකච්ඡා කැරෙමින් පවතිනවා. මේ සඳහා තවත් අමාත්‍යාංශ හා ආයතන කිහිපයක් සමඟ සාකච්ඡා කළ යුතුයි. ඒවා විසඳන්නට අපි උත්සාහ ගන්නවා විනා කල් මැරීමක් සිදු කරන්නේ නැහැ. අපිට ඕනෙ යහපත් සෞෑඛ්‍ය සේවාවක් රජයේ රෝහල් මඟින් ජනතාවට ලබාදීමයි.ඖෂධ ගැන සඳහන් කරනවා නම් ඖෂධ ප්‍රමිතිය වැඩි දියුණු කරන්නත් අපි විශාල වැඩ කොටසක් කරගෙන යමින් සිටිනවා. රජයේ ඖෂධ සැපයීම් අංශය මගින් ඖෂධ හා ඖෂධ උපකරණ ඇතුලුව රජයේ රෝහල්වලට සපයන උපකරණ සංඛ්‍යාව 21000 ක් පමණ වෙනවා. ඖෂධ වර්ග 1400 ක් පමණ මෙරට භාවිත වෙනවා. මෙයින් අත්‍යාවශ්‍ය ඖෂධ ප්‍රමාණය 282 යි. මුලින් ම අත්‍යාවශ්‍ය නොවන ඖෂධ වර්ග සඳහා පාලන මිලක් ඇති කරන්නත් බලාපොරොත්තු වෙනවා.මිල පාලන නීති රීති ක්‍රියාත්මක කරන්නේ වෙළෙඳ ඇමැතිතුමා යටතේ නිසා එතුමා සමඟ මේ පිළිබඳ සාකච්ඡා කර ගැසට් නිවේදනය ප්‍රකාශයට පත් කරනවා. අත්‍යාවශ්‍ය ඖෂධ මිල පාලනය සිදු කරන්නේ ඉන් පසුවයි. මේ ගැන කටයුතු කරන්නේ ජනතාවට අපහසුවක් නොවන අන්දමට කරුණු හොඳින් අධ්‍යයනය කිරීමෙන් පසුවයි.කළුබෝවිල රජයේ රෝහලේ අධ්‍යක්ෂවෛද්‍ය අනිල් ජාසිංහකළුබෝවිල රජයේ මහ රෝහලේ නොමේරූ ළදරු ඒකකය සුපුරුදු පරිදි ඊයේ (16) සිට සේවා කටයුතු සඳහා විවෘත කර ඇත. මේ නොමේරූ ළදරු ඒකකයට විෂබීජයක් පැතිර ගොස් තිබීම නිසා එය තාවකාලිකව සතියක පමණ කාලයක් වසා දමා තිබුණා.මේ නිසා එහි ඇතුළත් කර ප්‍රතිකාර සැලසිය යුතු ළදරුවන් වෙනත් රෝහල්වලට ප්‍රතිකාරවලට පසුගිය දිනවල යොමු කරනු ලැබුවා.සාමාන්‍යයෙන් රෝහලක ශල්‍යාගාරවල හා මෙවැනි විශේෂිත ප්‍රතිකාර ඒකකවල විෂබීජ විටින්විට පැතිරෙනවා. ඒ සඳහා විශේෂ පරීක්ෂා කිරීම් අපි නියමිත පරිදි සිදු කරනවා. එවැනි පරීක්ෂා කිරීම්වල දී විෂබීජ පැතිර ගොස් ඇති බවට කරුණු අනාවරණය වුවහොත් රෝගීන්ගේ යහපත වෙනුවෙන් එම ඒකක වසා දමා පිරිසිදු කිරීම් කටයුතු සිදු කරනවා. විෂබීජ හරණයන් නිසි ලෙසින් සිදු කර අනිකුත් ආරක්ෂිත කටයුතු ද යොදනවා. මේ ක්‍රියාදාමයන්ගෙන් පසුවයි නැවත ඒවා විවෘත කරන්නේ. සතියක පමණ කාලයක් ඇතුළත අපේ රෝහලේ නොමේරූ විශේෂිත ළදරු ඒකකය විෂබීජ ඉවත් කර පවිත්‍ර කටයුතු සිදු කිරීමෙන් පසු යළි විවෘත කරන්නට මේ අනුව පියවර ගත්තා.මොන තරම් හොඳ වාහනයක් වුවත් පාවිච්චි කරන විට අලුත්වැඩියා කරන්න හේතුවන එක එක දෝෂ හා ප්‍රශ්න මතුවෙනවා. එතකොට අපි ඒ වාහනය අලුත්වැඩියා කර යළි පාවිච්චි කරනවා වගෙයි මේ ක්‍රියාවලියත්.අනික ලෝකයේ ඕනෑම රටක රෝහල්වල විශේෂිත ඒකකවල ශල්‍යාගාරවල විෂබීජ හට ගැනීමට අවකාශ තිබෙනවා. මේක සාමාන්‍ය දෙයක්. එවැනි අවස්ථාවකදී ඒ සඳහා පියවර ගෙන විෂබීජ තුරන් කිරීමට කටයුතු කරනවා.එක්සත් ජාතික පක්ෂ පාර්ලිමේන්තු මන්ත්‍රීවෛද්‍ය ජයලත් ජයවර්ධනරටක සෞඛ්‍ය අමාත්‍යාංශය කියන්නේ ජීවිතවලට බද්ධ අමාත්‍යාංශයක්. වෙනත් අමාත්‍යාංශ වගේ නෙමේ. මහාමාර්ග අමාත්‍යාංශයට පාරක් කැඩුණම, ප්‍රවාහන අමාත්‍යාංශයට බසයක් කැඩුණම අලුත් වැඩියා කරන්න පුළුවන්. නමුත් සෞඛ්‍ය අමාත්‍යාංශයට මිනිස් ජීවිතයක් නැතිවුණාම අලුතින් දෙන්න බැහැ.අපේ රටේ සෞඛ්‍ය අමාත්‍යාංශය අද අරාජික වෙලා, උදාසීන වෙලා, වගකීම් විරහිත වෙලා. බාල ඖෂධ ගැන නිතරම වාර්තා වෙනවා. දැඩි ඖෂධ හිඟයක් පවතිනවා. ජීවිතාරක්ෂක ඖෂධ හිඟයි. රෝහල්වල ළදරුවන්, කාන්තා රෝහල්වල කාන්තාවන් මිය යනවා. මෙය බරපතළ තත්ත්වයක්. කොළඹ කාසල් කාන්තා රෝහලේ දරුවන් පිළිසිඳ ගත් අම්මලාට ගෝස් වගේ අත්‍යාවශ්‍ය දේ පිටතින් ගෙන එන්න වෙලා. මෙය බරපතළ අරාජික තත්ත්වයක්. සෞඛ්‍ය බලධාරීන් වගකීමෙන් තොරව ක්‍රියා කරන ආකාරය අද, අපි හැමෝම දකිනවා. මාධ්‍යයත් මේ දේවල් දිගින් දිගටම වාර්තා කරනවා. අද විවිධ වැඩ වර්ජන මේ තුළ ක්‍රියාත්මක වෙනවා. සුළු වේදනා නාශකයක් වන පැරසිටමෝල් දීමත් සීමාකර තියෙනවා. ඒ සඳහා සීමාකරන චක්‍රලේඛ පවා නිකුත් කරලා. බලධාරීන් කියන්නේ මෙහෙම පියවරක් ගත්තේ විශාල නාස්තිය වළක්වන්නලු. නාස්තිය වළක්වන්නේ මෙහෙම ද කියලයි අපි අහන්නෙ.සෞඛ්‍ය ඇමැතිතුමාගේ කතාව හතරබීරි කතාවක්. බාල බෙහෙත් ගෙනත් දෙන්නේ කවුද? නිමල් සිරිපාල ද සිල්වා මහතා සෞඛ්‍ය ඇමැතිව සිටින කාලයේ අපි බඩුත් එක්ක හොරු අල්ලා දුන්නා. ඒවාට කිසිම විනය පරීක්ෂණයක් නොකර ඒ අය එදා නිදහස් වුණා. අපි කියන්නේ රටේ වගකිවයුතු ආයතනයක් වන සෞඛ්‍ය අමාත්‍යාංශය මීට වඩා වගකීමෙන් ක්‍රියාකළ යුතු බවයි. මීට වඩා කාර්යක්ෂම විය යුතු බවයි. ජීවිත නැතිවුණාට පසු ප්‍රවෘත්ති සාකච්ඡා තියලා වැඩක් නැහැ. ජීවිත නැතිවෙන්න කලිනුයි ඒ ගැන කටයුතු කළ යුතුව ඇත්තේ.රජයේ වෛද්‍ය සැපයීම් අංශයේ අධ්‍යක්ෂවෛද්‍ය කමල් ජයසිංහකොළඹ ද සොයිසා කාන්තා රෝහලට හෝ වෙනත් රජයේ කිසිදු රෝහලකට බාල වර්ගයේ ඖෂධ නිකුත් කිරීමක් සිදු වන්නේ නැහැ.නිසි ප්‍රමිතියෙන් තොර බාල වර්ගයේ ඖෂධ ලබාදීම නිසා පසුගිය අගෝස්තු මාසයේදී ද සොයිසා කාන්තා රෝහලේදී මිය ගිය එක් දරු මවකගේ මරණය පිළිබඳව කොළඹ නාගරික හදිසි මරණ පරීක්ෂකවරයා ඉදිරියේ පැවැති මරණ පරීක්ෂණයේදී එම රෝහලේ වෛද්‍ය විශේෂඥයකු සාක්කි දෙමින් පවසා සිටියේ මියගිය කතකගේ ජීවිතය බේරා ගැනීමට නිසි ප්‍රමිතියෙන් තිබුණ ඖෂධ තිබුණා නම් සමහරවිට ඇගේ මරණය වළක්වා ගන්න තිබුණා.මේ සිද්ධියෙන් පසු මියගිය කතට ලබා දුන් ප්‍රතිජීවක ඖෂධ වර්ග දෙක ලෙස සැලකෙන කෝ ඇමොක්සික්ලෑන් (ඛ්ධ ඒථධයරඥඹ්චද)මෙරොපෙනම් (ර්ඥපධනඥදභථ)යන ඖෂධ වර්ග දෙක ඇතුළුව සොයිසා කාන්තා රෝහලට එම කාලවකවානුවේ නිකුත් කරන ලද සියලු ඖෂධ කාණ්ඩ සියල්ල පරික්ෂා කර බැලුවා.මේ ඖෂධ වර්ග දෙකේ හෝ එම රෝහලට නිකුත් කරන ලද වෙනත් කිසිම ඖෂධයක් හෝ ප්‍රමිතියෙන් අඩු බාල ඖෂධ නොවන බව තහවුරු කර ගත්තා.වෛද්‍ය සැපයීම් අංශය ඖෂධ නිකුත් කරන්නේ වගකීමකින්. මේවා රෝහල්වල රෝගීන්ට භාවිත කිරීමට පෙර තත්ත්ව පාලන පරීක්ෂණවලදී පවා සුදුසු ඖෂධදැයි තහවුරු කර ගන්නවා.මේවා පිටරටින් ගෙනත් ඖෂධ ගබඩාවේ තබා එකවරම රෝහල්වලට නිකුත් කරන්නේ නැහැ.ඖෂධ බෙදා හැරීමට පෙර අනුගමනය කරන ක්‍රියාදාමයක් තියෙනවා. ඒවා අනුගමනය කරමිනුයි ඖෂධ බෙදා හැරීම සිදු කරන්නේ.ද සොයිසා රෝහලේ එක් දරු මවගේ මරණය බාල ඖෂධයක් නිසා සිදු නොවූ බව එම අවස්ථාවේ රෝහලට ලබා දී ඇති සියලුම ඖෂධ පරීක්ෂා කිරීමෙන් තහවුරු වී තිබෙනවා. මේ පිළිබඳව අදාළ විශේෂඥ වෛද්‍යවරයා ලබා දුන් සාක්කි ගැන තවදුරටත් පරීක්ෂණ පවත්වාගෙන යනවා.සෞඛ්‍ය අමාත්‍යාංශයේ ලේකම්විශේෂඥ වෛද්‍ය රවීන්ද්‍ර රුබේරුමහ මෝදර ළදරු ඒකකයේ මාසයක පමණ කාලයක් ඇතුළත ළමයින් 13 ක් මියයාම පිළිබඳව රටේ ලොකු ආන්දෝලනයක් ඇතිවුණා.මේ ගැන විශාල ප්‍රචාරයක් ද ලැබුණා. මෙහි මියගිය ළදරුවන් ගැන හා එම නොමේරූ ළදරු ඒකකය ගැන පරීක්ෂා කර වහාම වාර්තාවක් ලබා ගැනීමට සෞඛ්‍ය ඇමැතිතුමාගේ උපදෙස් මත පත්කරන ලද විශේෂඥ වෛද්‍ය කමිටුවේ වාර්තාව එතුමාට බාරදීම පසුගියදා සිදුවුණා.මම මේ කරුණු දක්වන්නෙ එම කමිටුවේ වාර්තාව පදනම් කරගෙනයි. මේ ගැන යමක් කියන්න පෙර නොමේරූ ළදරු ඒකකයක් කියන්නේ මොකක්ද කියන එක අපි පැහැදිලි කර දිය යුතුයි. මෙවැනි තැනක ප්‍රතිකාරවලට යොමු කරන්නේ සාමාන්‍ය තත්ත්වයේ ළමයි නොවේ. බරින් අඩු, අඩු මාසයෙන් උපන් හා විශේෂ හේතුන් නිසා හඳුනාගත් ළදරුවන්වයි. මෙවැනි දරුවන්ට විශේෂඥ වෛද්‍ය ප්‍රතිකාර ලබාදීම සඳහායි නොමේරූ ළදරු ඒකක රෝහලක පිහිටුවන්නේ. මේවා හැම රෝහලකම නැහැ.මාධ්‍ය ඔස්සේ රටේ පසුගිය දිනවල කතාබහට ලක්වුණ මහ මෝදර රෝහලේ නොමේරූ ළදරු ඒකකයේ ළදරුවන් 13 දෙනාගේ මරණවලට හේතු වූ කරුණු අතර විෂබීජ හේතූන් නිසා මියගිහින් තිබෙන්නේ ළමයි 3 දෙනකු පමණයි.ඉතිරි ළදරුවන් 10 දෙනා මියගොස් තිබෙන්නේ එම ළදරුවන් උපත ලද අවස්ථාවේ සිටම විවිධ සංකූලතාවලට ලක්වූ ළදරුවන් නිසයි. මෙහි ප්‍රතිකාර ලැබු ළදරුවන් 10 දෙනාගෙන් 6 දෙනෙක්ම ග්‍රෑම් 1000 ටත් අඩු උපත් බර ඇති ළදරුවන්. 3 දෙනෙක් මියගොස් ඇත්තේ ආසාදන හේතු නිසයි.කිසියම් ආසාදනයක් ඇතිවූ විට ඒ ආසාදනය කුමක්දැයි අපි සොයා බලනවා. ඊට අවශ්‍ය පිළියම් යොදනවා. රෝහල් ශල්‍යාගාරයක මෙවැනි ඒකකවල විෂබීජ ආසාදන ඇතිවීම සාමාන්‍යයයි. ඒවාට නිරන්තරයෙන් අපි ක්‍රියාත්මක වී කටයුතු කරනවා.දැනට මහ මෝදර නොමේරූ ළදරු ඒකකයේ ප්‍රතිකාර ලබමින් සිටින ඉතිරි ළදරුවන් ඉවත් නොකර ඔවුන් සුවය ලැබී පිටත් කළාට පසු මේ ඒකකය වසා දමා සුදුසු පිළියම් කඩිනමින් යොදා නැවත එහි කටයුතු ආරම්භ කරන්නට අපට පුළුවන්.දැනට පවතින තත්ත්වය අනුව මේ ඒකකයට අලුතෙන් ළදරුවන් ඇතුළත් කරගැනීමක් සිදුවන්නේ නැහැ. ප්‍රතිකාර අවශ්‍ය ළදරුවන් වෙනත් ළදරු ඒකකවලට යවනවා. කරාපිටිය රෝහලේ මේ සඳහා පහසුකම් ලබා දී තිබෙනවා.රෝහල්වල මෙවැනි දේ සිදු වෙනවා විටින් විට මතුවන මෙවැනි විෂබීජ පැතිර යාමේ සිද්ධින් සඳහා එම අවස්ථාවලදී අනුගමනය කරන ක්‍රියාමාර්ග මේ සියල්ල වෙනුවෙන් අරගෙන තිබෙනවා.සාකච්ඡාකෙළේසුනිල් දයා අල්විස් / සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203185</link>
    <topic>ලොකුම අවිය රටේ එක්සත්කම රැකීමයි</topic>
    <author>සංවාදය</author>
    <content>ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අධ්‍යයන අංශයේජ්‍යෙෂ්ඨ කථිකාචාර්ය අනුරුද්ධ ප්‍රදීප්රටට මේ අවස්ථාවේ එල්ල වී ඇති ජාතික අනතුර ජය ගැනීමට ඇති එකම අවිය ‘රටේ ජාතික එක්සත්භාවය’ රැකගැනීම බවත් ඒ සඳහා රජයත් විපක්ෂයත් මේ අනතුර හරිහැටි තේරුම් ගෙන කටයුතු කළ යුතු බවත් ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය අනුරුද්ධ ප්‍රදීප් මහතා අවධාරණය කරයි.සිළුමිණ සමඟ සම්මුඛ සාකච්ඡාවකට එක්වෙමින් කථිකාචාර්යවරයා මේ ප්‍රකාශය කළේය. එහිදී ඇසු ප්‍රශ්න කීපයක් හා ඒවාට කථිකාචාර්යවරයා දුන් පිළිතුරු මෙසේ ය.ඉදිරි සතිය ලංකාවට ඉතාම තීරණාත්මක සතියක් වෙනවා. ඒ ඇමෙරිකාව ලංකාවට විරුද්ධව ගෙනැවිත් තිබෙන යෝජනාව සම්බන්ධ ජගත් මානුෂික අයිතිවාසිකම් කවුන්සිලයේදී පවත්වන ඡන්ද විමසීම මේ සතියට යෙදී තිබීම නිසාය. ලෝකයේ බොහෝ තැන්වල අමු අමුවේ ඇස් ඉදිරිපිට මානුෂික අයිතිවාසිකම් කඩවෙද්දිත් ඇමෙරිකාව වගේ බලගතු රටක් පුංචි ලංකාව පස්සෙන් පැන්නීම ගැන ඔබ මොකක්ද හිතන්නේ?ඇත්ත. ලෝකෙ බොහෝ තැන්වල සිදුවන දේ ඔය ජගත් මානව හිමිකම් කවුන්සිලයේදී කතා කරන්න තියෙද්දි තමයි මේ ශ්‍රී ලංකාව අල්ලගෙන ත්‍රස්තවාදය පැරදවීම ගැන යෝජනාවක් ගෙනත් තියෙන්නේ. එක පැත්තකින් මෙතන සංකීර්ණ තත්ත්වයක් තියනවා. මෙතන තියන ඇත්තම කතාව තමයි මේ වෙලාවේ බලගතු ඇමෙරිකාවට ලංකාවට දඬුවමක් දෙන්න ඕන කරල තියනවා. ඒ ඔය ලංකාවේ තෙල් තියනව වගේ කතා නිසා නෙමෙයි. යුද්ධයේ අවසාන අවස්ථාවේ ඇමෙරිකාව ලංකාවට කිව්ව දේ ඇහුව්වේ නැහැනේ. මේ මොහොතේ ඒකට දඬුවම දෙන්න ඇමෙරිකාව ඉහළින්ම තීරණය කරල තියනවා.මේ වගේ උත්සාහයක් 2009 ත්‍රස්තවාදය හමාර කිරීමෙන් පසුවත් මාසයක් දෙකක් යන්න කලින් ජගත් මානව හිමිකම් සමුළුවේදීම දරනු ලැබුවා. ඒ වෙලාවේ එය අපට පරාජය කරන්න පුළුවන් වුණා. දැන් ඒ උත්සාහයම අලුත් වෙලා ඉදිරියට ඇවිල්ල තියනව කියන්න පුළුවනි.ඒ වෙලාවේ ඇමෙරිකාවේ කතා අහන්නේ නැතිව ලංකාව ස්වෛරී රටක් ලෙස ත්‍රස්තවාදය පරාජය කරන්න ගත් තීරණය ගැන ප්‍රජාතන්ත්‍රවාදය ගැන කතා කරන ඇමෙරිකාව කොහොමද ලංකාවට දඬුවම් කරන්නේ. ඒ තීරණය නිවැරැදි බව මුළු ලෝකයම පිළිගන්නව නේද?මේක තමයි අපි තේරුම් ගන්න ඕන ලෝක දේශපාලනය. පළමු කාරණාව ඇමෙරිකාව ලෝකෙ සුපිරි බලවතා විදියට ක්‍රියා කරන්නේ. ඇමෙරිකාව කැමැති නැහැ කිසිම රටක් තම මතයට විරුද්ධව ගිහින් වැඩ කරනවට. එහෙම විරුද්ධව වැඩ කරපු රටක් තියනවනම් ඇමෙරිකානු න්‍යාය පත්‍රය අනුව විරුද්ධ ක්‍රියාමාර්ගය ඒ රටට විරුද්ධව කිනම් මොහොතක හෝ ක්‍රියාවට නඟනවා.දැන් බලන්න අපේ රට ඇමෙරිකාව කියන දේ අහන්නේ නැතිව යුද්ධයේ අවසාන අදියර ක්‍රියාත්මක කළා. ලංකාව ලෝකෙ පුංචි රටක්. දැන් අපි කරපු දේ පූර්වාදර්ශයට අරන් ලෝකෙ රටවල් කරන්න ගියොත් මොකද ඇමෙරිකාවට වෙන්නෙ. පැහැදිලිව ඇමෙරිකාව ලෝකෙ පවත්වාගෙන යන පවත්වාගෙන යන්න උත්සාහ කරන ආධිපත්‍යය බිඳ වැටෙනවා. ඒ නිසා තමයි ලංකාව ගැන ඉතාම බරපතළ ලෙස කල්පනා කරලා, මේ රටට දඬුවම් දීමට ඇමෙරිකාව බටහිර රටවල් සමඟ එකතුව එක බළමුළුවක් ලෙස ලංකාවට විරුද්ධව ක්‍රියා කරමින් ඉන්නෙ.ඇමෙරිකාව කිසිදු යුක්ති ධර්මයක් නොසලකා ත්‍රස්තවාදී යක්ෂයා විනාශ කර මුළු මහත් සමාජයට සාමය දිනා දුන් රටකට රජයකට විරුද්ධව ක්‍රියා කිරීම හරි දෙයක් ද?කොහෙත්ම නැහැ. මේක ඇමෙරිකාව කරන බලවත් වැරැද්දක්.ඇමෙරිකාව මානව අයිතිවාසිකම් දඩමීමා කරගෙන සෙසු රටවලට ඇඟිලි ගසන ආකාරය තමයි අපි මේ අත්දකිමින් සිටින්නේ. මට එක දෙයක් කියන්න අවශ්‍යයි. මේක කොහොමවත් සරල දෙයක් නෙවෙයි. ඉතාම අවදානම් සංකීර්ණ තත්ත්වයක අපි ඉන්නෙ. මා කියන්න ඕන ඉරාකයත් පහරදීමට කලින් මෙවැනි තත්ත්වයකට තමයි ඇමෙරිකාව පත්කරල තිබුණේ.එදා ඇමෙරිකාව ඉරාකයේ සමූල ඝාතක අවි තියනව ය කියල සාදම් හුසේන්ට, ඉරාකයට දඬුවම් පැමිණවිය යුතු ය කියලා කිව්වා. සදාම් හුසේන් ඉරාක ජනාධිපතිවරයා දිගටම කිව්වේ ඉරාකය සතුව සමූල ඝාතක රසායන අවි ඉරාකය සතුව නැති ය ඉරාකය ඒව හදන්නෙ නැති ය කියලයි.අන්තිමට ඇමෙරිකාව බල කළා ඉරාකය ඇතුළට ගිහින් එවැනි සමූල ඝාතක අවි තියනව ද කියල එක්සත් ජාතීන් මාර්ගයෙන් පරීක්ෂණයක් තියන්න ඕන ය කියලා...?ඉරාකය මුලදී බැහැ කිව්වත් එක්සත් ජාතීන්ගේ පරීක්ෂණයකටත් එකඟ වෙලා ඊට ඉඩ දුන්නා ඒ පරීක්ෂණය කරන්න. මේ සම්බන්ධයෙන් ඉරාකයට ගිය එක්සත් ජාතීන්ගේ පරීක්ෂණ මණ්ඩලයේ ලොක්කා විදියට වැඩ කළේ ශ්‍රී ලංකාවෙන් එක්සත් ජාතීන් නියෝජනය කළ ජයන්ත ධනපාල මහත්තයා.අන්තිමට මේ පරීක්ෂණ කණ්ඩායම තම පරීක්ෂණය නිමා කරල වාර්තා කෙරුවා ඉරාකයේ සමූල ඝාතක අවි නැති ය කියලා. හැබැයි ඒ පරීක්ෂණ වාර්තාවේ නිගමන නිසා ඇමෙරිකාවේ න්‍යාය පත්‍රය දශමයකින්වත් වෙනස් කළේ නැහැ. ඇමෙරිකාව දිගටම කිව්වා ඉරාකය සතුව සමූල ඝාතක අවි තියනවම ය කියලා. එහෙම කියල අති නවීන අවි යොදාගෙන ඉරාකය ආක්‍රමණණය කළා. මේ දඬුවම ඉරාකයට දෙන්න ඩොලර් බිලියන ගණනක් වැය කළා. මේ විනාශය නිසා ඉරාකයේ ලක්ෂ හයක් ජීවිත විනාශ වුණා කියල පිළිගන්නවා. ලෝකයේ පැරණිම ශිෂ්ටාචාරයක් ඇමෙරිකාව පොළවට සමතලා කළා. බලන්න මොනතරම් මානව අයිතිවාසිකම් කඩවීමක් ඇමෙරිකාව අතින් ඉරාකයේදීම වුණා ද? අදත් ඉරාකයේ එකිනෙකා මරාගන්නවා.අපේ මානව අයිතිවාසිකම් වාර්තාව හොඳ කරගත්තොත් මේ ඇමෙරිකානු උදහසින් ගැලවෙන්න පුළුවන් වෙයි ද?එහෙම කියාගෙන යන අය ඉන්නවා. අපේ සමහර අය කල්පනා කරනවා මානව හිමිකම් තත්ත්වය යහපත් කරගත්තොත් ඔක්කොම හරියයි කියලා. ලංකාව යුද්දෙන් පස්සේ නැවත පදිංචි කිරීම් තරුණ ත්‍රස්තවාදී කැරලිකරුවන් පුනරුත්ථාපනය කර සමාජගත කිරීම් හොඳින් කරල තියනවා. මේව හොඳයි කියල ඇමෙරිකාවත් පිළි ගන්නවා. එහෙම තියෙද්දිම තමයි මොනව කළත් ඇමෙරිකාව ලංකාවට දණ්ඩනය ගේන්න හදන්නේ.විපක්ෂයේ සමහරු මේක ජිනීවා සෙල්ලමක්, ජිනීවා ප්‍රහසනයක් ලෙසයි පෙන්වන්න හදන්නෙ. ඇමෙරිකාව ලංකාවට විරුද්ධව ගෙනල්ලා තියෙන්නෙත් කියපු තරම් යකා කළු නැති සරල යෝජනාවක් කියල නේද මේ ඇතැම් අය කියන්නෙ?එකම කාරණය මට මේ ගැන කියන්න තියෙන්නේ මේක ඉතාම කපටි යෝජනාවක්. බැලු බැල්මට උගත් පාඩම් හා ප්‍රතිසන්ධාන කොමිසම් වාර්තාව ක්‍රියාත්මක කරන්න මේ කියන්නේ. බැලු බැල්මට මේක සරල දෙයක්. හතරවැනි ඡේදයේ තියනවා මේකෙ ඉතාම හොඳ සාධනීය යෝජනා තියනවා ය කියල ඒ මොනවද කියල ඒ ගොල්ලොම කියලා එම සාධනීය යෝජනා වහාම ක්‍රියාත්මක කරන්න ය කියලා අපට අණ කිරීමක් කරනවා. ඒ කියන ඒවා නිශ්චිතව කළා ද නැද්ද කියලා පෙන්වන්න බැරි විදියේ ඒවා. එක උදාහරණයක් බලන්න උතුරේ නිර්හමුදාකරණය කිරීම. අපි කවුරුත් පිළිගන්නවා සීයට සීයක් හමුදාව උතුරෙන් ඉවත් කරන්න බැහැ කියලා. එදා ඉඳල උතුරේ ජාතික ආරක්ෂාවට පවත්වාගෙන ගිය හමුදා කඳවුරු තියනවා. ඒව මොනවද කොහෙද තිබුණේ කියලත් කවුරුත් දන්නවා. දැන් මේ එක හමුදා කඳවුරක් තිබුණත් උතුරෙන් හමුදාව ඉවත් කරල නැති ය කියලා මේ අයට චෝදනා කරන්න පුළුවන්. ඔක්කොම හමුදා කඳවුරු උතුරෙන් ඉවත් කරන්න කියන්නත් පුළුවන්.ඇමෙරිකානු යෝජනාවලින් උගත් පාඩම් කොමිසමේ යෝජනා ක්‍රියාත්මක කිරීම අධීක්ෂණය ගැනත් කතා කරනවනේ?ඒකත් බරපතළ තත්ත්වයක්. අධීක්ෂණය ජගත් මානව හිමිකම් කොමිසමේ ප්‍රධානියා නවාවි පිල්ලෙට පැවරෙන්නේ. එතකොට එයාට එන්න එපා කියන්න බැහැ එයා කියන විදියට කරන්න වෙන්නෙ.උගත් පාඩම් කොමිසමෙන් උතුරෙන් හමුදාව ඉවත් කරන්න කියනකොට ඔවුන් ඒක කියන්නේ තාර්කික විදියට යථාර්ථවාදී විදියට මේ රටේ ආරක්ෂාවටහානියක් නොවන පරිදියි ඒක කරන්න කියන්නේ. නමුත් මේක අධීක්ෂණය කරන්නේ ඇමරිකාව නැතිනම් නවාමි පිල්ලේ නම් එතකොට ලංකාවේ ආරක්ෂාව ගැන නෙවෙයි ඒ ගොල්ලන්ට ඕන විදියටයි කරන්න උත්සාහ කරනු ඇත්තේ. මේක භයානක තත්ත්වයක්.ඇමෙරිකානු යෝජනාව නිසා තීරණයක් ගත නොහැකිව ඉන්දියානු ආණ්ඩුවත් අර්බුදයකට ගිහින් තියන බව ඉන්දියානු ලෝක් සභාවේ කෙරුණු කතා බහෙන් පෙනී යනව නේද?ඉන්දියාව තීරණයක් ගන්නව කිව්වට ඔබ සමඟ මේ සම්මුඛ සාකච්ඡා තියන මොහොතෙත් ඉන්දියාවට තීරණයක් ගන්න බැරුව ඉන්නවා කියල ඉන්දියානු විදේශ ඇමැතිවරයා කරපු කතාවෙන් හොඳට පෙන්නුවා. ඒ කතාවෙ ඇති දෙයක් නැහැ කියලා ඇමෙරිකානු යෝජනාවට ඉන්දියාවට පක්ෂ වෙන්න කියන ඉන්දියානු පාර්ලිමේන්තුවේ ඉන්න තමිල්නාඩුව නියෝජනය කරන මන්ත්‍රීවරු ඉන්දියානු විදේශ ඇමැතිවරයාගේ ප්‍රකාශය අඩංගු ලියවිල්ලත් කීතු කීතු කරල ඉරල ඉවතට වීසිකර දැම්මා.අපි තේරුම් ගන්න ඕන ඉන්දියාව ඉතාම බලවත් රාජ්‍යයක්. නමුත් ඉන්දියාවේ මේ මොහොතේ තියෙන්නේ දුර්වල ආණ්ඩුවක්. මොකද ඉන්දියානු මධ්‍යම රජය විශාල ලෙස රදා පවතින්නේ රැකිලා තියෙන්නේ තමිල්නාඩුව වගේ ප්‍රාන්තවල මන්ත්‍රී ආසන මත. ඒ කියන්නේ ඉන්දියානු මධ්‍යම රජයේ බලය රැඳිලා තියෙන්නේ ප්‍රාන්ත දේශපාලන පක්ෂවල බලය මත. ඒ නිසා ඒ අය තරහ වන විදියට ඔවුන්ට වැඩ කරන්නත් බැහැ. ඒ නිසා ඉන්දීය මධ්‍යම ආණ්ඩුව පත්වෙලා තියෙන්නේ මග සිටියොත් තෝ නසී, ගෙදර ගියොත් අඹු නසී වගේ අවුල් තත්ත්වයකට. අපි දන්නේ නැහැ ඉන්දියාව අවසාන මොහොතේ මොනවගේ තීරණයක් ගනීවිද කියලා. දැන් ඉන්දියානු අගමැතිවරයා නිරුත්තරව ඉද්දී ඉන්දියානු විදේශ ඇමැති කියන්නේ අපි දන්නේ නැහැ, ඇමරිකානු යෝජනාවේ හැඩ රුව අවසානයේ කොයි වගේ වෙයි ද කියලා ඒක බලල තීරණයක් ගන්න වෙනවා කියලා කල් මරමින් ඉන්නවා වගෙයි පෙනෙන්නේ.ඉන්දියාව ගන්න තීරණය ලංකාවට මේ යෝජනාව පරදවන්න ඉතාම වැදගත් වෙනවා නේද?ඔව්. ඉන්දියාවට පැති ගණනාවක් මෙතනදි හිතන්න වෙලා තියනවා. ඉන්දියාවට අසල්වැසියෙක් ලෙස ලංකාව ගැන හිතන්න වෙලා තියනවා වගේ ම තමිල්නාඩුවෙන් .ලංකාවේ දෙමළ අයගේ මානව අයිතිවාසිකම් රකින්න ඇමෙරිකානු යෝජනාවට පක්ෂ වෙන්න කියලා තමිල්නාඩු මන්ත්‍රීවරු කරන යෝජනාත් නොසලකා හරින්න බැහැ කියනවා.ඒ අතරෙම ලංකාවේ මානව හිමිකම් රැකීම ගැන උනන්දු වෙනව වගේ ම තනි රටක් ඉලක්ක කර ගෙනෙන යෝජනාවකට ඉන්දියාව කිසි දිනක ඡන්දය දීල නැති බවත් එරට මුදල් ඇමැති ප්‍රනාබ් මුකර්ජි මහතා කියා තිබුණා.ඉන්දියාවට ලංකාවට විරුද්ධ මේ ඇමෙරිකානු යෝජනාව උභතෝකෝටිකයක් වෙලා තියෙන්නේ. ඉන්දියාවට කාශ්මීරයේ හා ඊසාන දිග ප්‍රාන්ත කිහිපයකම බෙංගාලය දක්වා ත්‍රස්තවාදී ප්‍රශ්න ගොඩක් තියනවා. කාශ්මීරයේ ප්‍රශ්නය මේ සතියෙත් උඩට ආවා. ලංකාවට විරුද්ධව මේ යෝජනාවට ඉඩ දුන්නොත් අනාගතයේදී ඉන්දියාවට විරුද්ධවත් මේ වගේ ම යෝජනා ඒවි. එහෙම වුණොත් ඉන්දියාවට ම මේක පාරාවලල්ලක් වීම වළක්වන්න බැරි ෙවිව්. ඒ නිසා කොහොම බැලුවත් අවසාන විග්‍රහයේදී ඉන්දියාවේ එක්සත් භාවය රැකගැනීම සඳහා ම ඉන්දියාවට මේ යෝජනාවට අනුමැතිය දෙන්න බැරි වෙනවා. මේ හඬත් ඉන්දියාව තුළම තියනවා.ඇමෙරිකාව වගේ ලෝක බලවතකු අපට පරද්දන්න පුළුවන් වෙයිද කියන ප්‍රශ්නයයි දැන් තියෙන්නේ?මා කියන්නේ අපි ඕනවට වඩා සුබවාදී බලාපොරොත්තු තියා ගන්නත් හොඳ නැහැ. මෙතනදී අප්‍රිකානු රටවල් ඡන්දය පාවිච්චි කිරීමේදී කාරණා දෙකක් බලපානවා. එකක් මේ සම්බන්ධයෙන් ඉන්දියාව ගන්න ස්ථාවරය මොකක්ද කියන එක. දෙවැන්න ඇමෙරිකාව මේ යෝජනාවට වැඩි බර දැමීමක් කරන නිසා එතනදී කුඩා රටවල් යම් අසරණ භාවයකට ලක්විය හැකි වීම ඇමෙරිකාවට විරුද්ධ ගියොත් තමන්ගේ රටට පාඩුවෙනව කියල හිතුවොත් ඇමෙරිකානු බලපෑමට යටත් වෙන්න සිදුවෙනවා. අනිත් පැත්තෙන් ලංකාව ලෝක දේශපාලනයේ කැපී පෙනෙන රටක් නෙවෙයි. ඇමෙරිකාව ඊශ්‍රායලයේ පැත්ත ගත්තත් ඊට විරුද්ධ යෝජනා හුඟක් වෙලාවට ජයගන්න පුළුවන් වෙලා තියනවා. ඒ වාසිය අපට නැතත් අපටත් මෙතනදීම මේ අයව පරදන්න පුළුවන් වෙලා තියනවා.ඔබ කියන විදියට ලංකාවට විරුද්ධ ඇමෙරිකානු යෝජනාවෙන් ඉදිරියට ගෙනත් තියෙන්නේ ඇමෙරිකානු ආධිපත්‍යය පිළිබඳ ප්‍රශ්නයයි?මේකෙන් සෙසු රටවලට දෙන්න හදන ඇමෙරිකානු පණිවුඩය තමයි ලංකාව වගේ යම් රටක් අපේ මතය නොසලකා හැරියොත් ඒ අයටත් මේ වගේ දඬුවමකට මුහුණ දෙන්න වෙනවා කියන එක.එක්සත් භාවය රැක ගන්නේ කොහොමද කියන එකත් ප්‍රශ්නයක්?මේ එක්සත් භාවය රැකගන්න දෙපැත්තකට වගකීම් පැවරෙනවා. එකක් රජයට. අනෙක විපක්ෂයට. රජය යුක්තිසහගත විදියට මේ වෙලාවේ වැඩ කරන්න ඕන. වංචා දූෂණ චෝදනාවලට ලක් නොවී ප්‍රජාතන්ත්‍රවාදය සුරක්ෂිත කරමින් නීතියේ ආධිපත්‍ය රකිමින් මහජනයා අතර තමන් යුක්ති සහගතයි කියන එක තහවුරු වෙන විදියට වැඩ කරන්න රජය තේරුම් ගන්න ඕන. අනෙක් පැත්ත විපක්ෂය තේරුම් ගන්න ඕන. ආණ්ඩුව පෙරළන්න ඕන නම් තමන්ගේම හයියෙන් පෙරළනව මිසක් ඒක ඇමෙරිකාවෙ හයියෙන් පෙරළන්න යන්න එපා. රාජසිංහ රජ්ජුරුවන්ට ලන්දේසින්ට කියන්න වුණා ඉඟුරු දී මිරිස් ගත් නරසිහ රජිදු කතාව තමයි මෙතනදී මතක් වෙන්නේ. ඒ අයට මෙතනදී ඉරාකයට ලිබියාවට වෙලා තියන දේ බලන්න පුළුවන්. ඒ අනුව ජාතික අර්බුදයක් එල්ල වෙලා තියන මේ අවස්ථාවේ විපක්ෂය මේ වෙලාවේ ආණ්ඩුවට සහාය දෙන්න ඕන ආණ්ඩුවත් තම යුතුකම් ටික රටට ඉටු කරන්න ඕන. අඩුපාඩු හදාගන්නම ඕන. මං අමුතුවෙන් කියන්න යන්න ඕන නැහැ ආණ්ඩුවේ දුර්වල තැන් වගේ ම ශක්තිමත් වුණ තැනුත් තියනවා.විපක්ෂය කියන්නෙ මේ විදිහේ අවදානමක් නැතිය මවා පෑමක් මේ තියෙන්නේ කියලා?මේක මේ විපක්ෂය යුද්දෙ වෙලාවෙත් කළා. ඒ යුද්දේ කරන්න රජයට අවශ්‍ය සහාය දුන්නේ නැහැ.මේ වෙලාවේ විපක්ෂය බොර දියේ මාළු බාන්න නොයා යුතුයි. එහෙම කරන්න ගියොත් ඒක රටට කරන මහම හතුරුකමක්. ඒ නිසා මේ වෙලාවෙ ආණ්ඩුව වගේ ම විපක්ෂයත් ජාතික අනතුර නිවැරදිව තේරුම් ගෙන රටේ එක්සත්කම රැකෙන විදියට වැඩ කළ යුතුයි.සංවාදයසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203186</link>
    <topic>මාධ්‍ය පුහුණුවට ගත් සල්ලි හොර පාරේ යැවු හොරුන්ගෙත් හොරු</topic>
    <author>පරිවර්තනය</author>
    <content>උවිඳු කුරුකුලසූරිය විසින් කලම්ඹු ටෙලිග්‍රාෆ් වෙබ් අඩවියේ පළ කළ ලිපියක් ඇසුරින් සැකසුණු මේ ලිපියේ මුල් කොටස පසුගිය ඉරිදා සිළුමිණෙහි පළ විය.මේ එහි දෙවන කොටසයි.පසුගිය සතියේ මම සුනන්ද දේශපි‍්‍රයගේ දූෂණ පිළිබඳ ඔහු කියු බොරු පෙන්වූයෙමි. 2008 දෙසැම්බර් 28 වැනි දින ඔහු ලක්බිම නිව්ස් හි නාමිනී විජේදාසට මෙසේ කීය.“එයට වෙන විකල්පයක් තිබුණේ නැහැ. ව්‍යාපෘතිය අවසානයේ අපට වැටහුණා කුමක් හෝ නැතිවුණු බව. ඉතින් ඒ ගැන කළ යුතු දේ අපි අතර සාකච්ඡා කළා. එහිදී අප තීරණය කළා මේ කළ අයුරින් එය කරන්නට. ඒ මුදල් වංචා නොකොට අතිරික්ත මුදල් යමකට යොදවන්නයි. ඇන් ජී ඕ වලින් සියයට අනූවක්ම වැඩ කරන්නේ ඒ අයුරිනුයි. මං දන්නවා වෙනත් ඇන් ජී ඕ වල මීට වඩා බරපතළ ප්‍රශ්න තියෙනවා. ඒ වගේම අභ්‍යන්තර විනයානුකූල ක්‍රියාමාර්ග ගන්නවා. ඒත් සරා (සරවනමුත්තු) හා සමහර දෙනා එය මාධ්‍යයට ගෙන ගියා. මං පිළිගන්නවා ඔවුන්ට මාධ්‍යයට යන්නට අයිතියක් තියෙන බව.”රාජ්‍ය නොවන සංවිධාන පිළිබඳ ඔහුගේ මේ ප්‍රකාශය ශ්‍රී ලංකාවේ රාජ්‍ය නොවන සංවිධානවලට අභියෝගයකි. රාජ්‍ය නොවන සංවිධාන නායකයන් මේ ගැන කතා කළ යුතුයි. අප මේ අනුව සුනන්ද කියන දෙය විශ්වාස කරන්නේ නම් සියයට අනූවක්ම රාජ්‍ය නොවන සංවිධානවල දූෂණ සිදුවෙන බව විශ්වාස කළ යුතුය. මේ සතියේ සුනන්ද හා අන්තර්ජාතික මාධ්‍යවේදින්ගේ සංවිධානය මුදල් වංචා කළ අයුරු ඔබට විස්තර කරන්නෙමි.1.2007 රජයේ මාධ්‍යයවල ගුණාත්මක භාවය හැසිරවීම(ර්‍ථභඡතඪජ ඉඥපමඪජඥඵ මචතභඥ ඪද ර්ඥඤඪච) (ර්‍ථ ඉ ර්) යනුවෙන් ඇමෙරිකානු ආධාර අරමුදල් වලින් යැපෙන උඉඒධ්ච් ජ්භදඤඵ ව්‍යාපෘතියක් තිබුණි. එහි ව්‍යාපෘති පාර්ශ්වකරුවන් වූයේ අන්තර්ජාතික මාධ්‍යවේදින්ගේ සංවිධානය(ධ්ජ්බ්) නිදහස් මාධ්‍ය ව්‍යාපාරය (ජ්ර්ර්) ශ්‍රී ලංකා වෘත්තීය පත්‍රකලාවේදින්ගේ සංගමය (ඉඹ්එබ්ඒ) මාධ්‍ය සේවකයන්ගේ වෙළෙඳ සංගම් එකමුතුව (ජ්ර්ඡ්බ්උ) ශ්‍රී ලංකා මුස්ලිම් මාධ්‍ය සංවිධානය, දෙමළ මාධ්‍ය සංවිධානය හා විකල්ප ප්‍රතිපත්ති කේන්ද්‍රය යන සංවිධානයි. මෙහි සියලු මුදල් හා පරිපාලනමය කටයුතු කළේ විකල්ප මාධ්‍ය කේන්ද්‍රයයි. එහි ඒ ඒ කටයුතුවලට පත්කළ විශේෂිත වූ කාර්ය මණ්ඩල සාමාජිකයෝ ද සිටියහ.සුනන්ද දේශපි‍්‍රය එහි මාධ්‍ය අංශයේ ප්‍රධානියාය. සශා ඒකනායක එහි අංශ සම්බන්ධිකාරකයි. ඒ වගේම මංජුල වෙඩිවර්ධන, අතුල විතානගේ හා චානක ක්‍රිෂාන්ත එහි අනිත් පූර්ණ කාලීන කාර්ය මණ්ඩල සාමාජිකයෝය. මෙහි අවසන අදියර වශයෙන් දක්ෂ මාධ්‍යවේදීන්ට ත්‍යාග ප්‍රදානය කරන ලදී.එහි තෑගි ප්‍රදානෝත්සවය පැවැත්වූයේ 2007 නොවැම්බර් 16 වැනිදා ගාලු මුවදොර හෝටලයේය. එයට අන්තර්ජාතික මාධ්‍යවේදීන්ගේ සංවිධානයේ ආසියා පැසිපික් කලාපයේ අධ්‍යක්ෂිකා ජැකොලයින් පාක් ද සහභාගි විය.සුනන්ද හා පාර්ක් එක්වී පැහැදිළිවම පරිත්‍යාග කරන්නන් දෙදෙනකුට වංචා කිරීමට සැලසුම් කළහ.එහි මූලික ව්‍යාපෘතියට අනුව සංවිධායකයන් විසින් තෑගි දිනු අයගේ ලිපි ඇතුළත් කොට පොතක් මුද්‍රණය කිරීමට නියමිතව තිබිණ. ඒ වෙනුවට සුනන්ද හා ඇතුළු පිරිස තෑගි දීමේ උත්සවයේ දර්ශන සහිතව සංයුක්ත තැටියක් නිෂ්පාදනය කිරීමට තීරණය කළහ. මෙහිදී සුනන්ද කළේ තමා විසින් ජැකොලයින් පාර්ක් ගේ ගුවන් ටිකට් පතට මුදල් ගෙවිය යුතු බැවින් ඒ සඳහා ව්‍යාපෘතියේ මුදල් නොමැති බව කියමින් ව්‍යාපෘති කාර්ය මණ්ඩලය නොමඟ යැවීමය. එම නිසා සංයුක්ත තැටි නිෂ්පාදන බිල සඳහා තවත් වැඩිපුර ව්‍යාජ ඉන්වොයිසියක් සකස් කරන ලෙස ඔහු ඔවුන් ගෙන් ඉල්ලා සිටියේය. එවර ඔවුහු තැටි 200 ක් නිෂ්පාදනය කොට 1200 ක් සඳහා ඉන්වොයිසියක් සකස් කළහ. විකල්ප ප්‍රතිපත්ති කේන්ද්‍රයට ඒ සඳහා දැන්වීම් ආයතනයකින් ව්‍යාජ ඉන්වොසියක් සපයන ලදි. සුනන්දගේ අවාසනාවට විකල්ප ප්‍රතිපත්ති කේන්ද්‍රයේ ගණකාධිකාරීවරයා විසින් මෙය පැහැදිළි කරගැනීම සඳහා ඒ දැන්වීම් ආයතනය අමතන ලදි. දැන්වීම් සමාගම කියා සිටියේ තමන් එවන් ඉන්වොයිසියක් එව්වේ හෝ එවන් සංයුක්ත තැටි නිෂ්පාදනය කළේ හෝ නැති බවය. විකල්ප ප්‍රතිපත්ති කේන්ද්‍රය එවළේම ගෙවීම් නතර කළේය. එවිට සුනන්ද කළේ එම ගනුදෙනුව සඳහා ම තවත් ව්‍යාජ බිල්පතක් විකල්ප ප්‍රතිපත්ති කේන්ද්‍රයේ අධ්‍යක්ෂවරයකු වශයෙන් තමා විසින්ම අත්සන් කොට ඉදිරිපත් කිරීමයි. එවකට ඔහු විකල්ප ප්‍රතිපත්ති කේන්ද්‍රයේ අධ්‍යක්ෂ වරයකු ව සිටි ඬසා එහි ගණකාධිකාරිවරයා මුදල චෙක්පතකින් නිදහස් කළේය. චෙක්පතට මුදල් ලබන්නා වශයෙන් දිලීප හේමන්ත වහා චෙක්පත බාරගෙන සුනන්ද හමු විය. සුනන්ද සිය සගයා වූ චානක ක්‍රිෂාන්ත සමඟ චෙක්පත මුදල් කරගැනීම සඳහා ඔහු බැංකුවට යැවීය. එහිදී චෙක්පත මුදල් කරගත් දිලීප හේමන්ත සංයුක්ත තැටි 200 මුදල් ගෙන ඉතිරි රුපියල් 192,150 මුදල සුනන්දට දුන්නේය.2.මෙය සිදුවූයේ 2007 දෙසැම්බරයේය. සුනන්ද එවකට නිදහස් මාධ්‍ය ව්‍යාපාරයේ කැඳවුම්කරු ලෙස කටයුතු කරන අතරතුර විකල්ප ප්‍රතිපත්ති කේන්ද්‍රයේ මාධ්‍ය අංශයේ අධ්‍යක්ෂවරයා ද විය. යම් සැක කටයුතු ගනුදෙනුවක් පිළිබඳව මට දන්වන ලදුව මම ඒ පිළිබඳ පරීක්ෂා කිරීමට තීරණය කළෙමි.විකල්ප කේන්ද්‍රයේ අංශ සම්බන්ධිකාරක වරයාගෙන් මා ඇසුවේ ජැකලයින් පාර්ක් ගේ ගුවන් ටිකට් පතට ඔවුන් මුදල් නොගෙවූයේ ඇයි ද යන්නයි. ඔහුගේ පිළිතුර වූයේ මාධ්‍යයේ මානව හිමිකම් සංවර්ධනය(ර්‍ථපධථධබඪදඨ ඩ්භථචද අඪඨඩබඵ ඪද ර්ඥඤඪච) (ඡ්උ-ඩ්අ) නම් තවත් තුන් අවුරුදු ව්‍යාපෘතියක් ඇති බවය. එය යුරෝපා සංගමයෙන් අරමුදල් ලබන අන්තර්ජාතික මාධ්‍යවේදින්ගේ සංවිධානය (ධ්ජ්බ්) ඇතුළු තවත් මාධ්‍ය සංවිධාන පහක් මඟින් පවත්වාගෙන යන ව්‍යාපෘතියකි. එහිදී ඔවුන් මට කීයේ ඒ ඡ්උ-ඩ්අ ව්‍යාපෘතිය වැඩසටහන ජානකී හෝටලයේ දී එළිදක්වන බවත් ඒ සඳහා ජැකොලයින් පාර්ක් ශ්‍රී ලංකාවට පැමිණෙන බවත්ය. එදාම රාත්‍රියේ රාජ්‍ය මාධ්‍යවල ගුණාත්මකභාවය හැසිරවීම (ර්‍ථභඡතඪජ ඉඥපමඪජඥඵ මචතභඥ ඪද ර්ඥඤඪච) සංවිධානය මඟින් ගෝල්ෆේස් හෝටලයේ පවත්වන තෑගි බෙදා දීම සඳහා ද ඇය සහභාගි වන බවත් ඔවුහු මට කීහ. එය සත්‍යයකි. මම ද ඒ වැඩසටහන් දෙකටම සහභාගි වීමි. දිනය 2007 නොවැම්බර් 16 වැනිදාය. එහෙත් මේ පිළිබඳව නිල වශයෙන් පරීක්ෂණ පැවැත්වීමට මට ඒ අවස්ථාවේදී බලයක් නොවීය. කෙසේ වුවත් මම මේ අයථා ගනුදෙනුව පිළිබඳව අවශ්‍ය ප්‍රබල සාක්ෂි රැස්කර ගත්තෙමි.ඡ්උ-ඩ්අ හි අයවැය ලේඛනය පරීක්ෂා කරද්දි අන්තර්ජාතික ගමන් වාර තුනකට ගුවන් පත් තුනක් සඳහා මුදල් ගෙවා ඇති බව පැහැදිළි විය. ඒ එහි ව්‍යාපෘති වැඩ පරීක්ෂකවරයා සඳහා සකස් කළ ගුවන් ගමන්ය. එයින් එක් ගමන් වාරයක් ඡ්උ-ඩ්අ ව්‍යාපෘතිය එළිදැක්වීමේ උත්සවයට පැමිණීමටය. දෙවැන්න 2008 ඩ්අ තෑගි ප්‍රදානය සඳහාය. තුන්වැන්න 2009 තෑගි බෙදා දීමේ උත්සවය සඳහාය.මෙයට අමතරව අන්තර්ජාතික මාධ්‍යවේදින්ගේ සංගමයේ කලාපීය විශේෂඥයාගේ ගමන් සඳහා ගුවන් ටිකට් පත් දෙකක් ද විය.මේ අතර මම නිදහස් මාධ්‍ය ව්‍යාපාරයේ කැඳවුම්කරු තනතුරට පත්වූයෙමි. ඒ වන විට මා තමන් ගැන පරීක්ෂණයක යෙදී සිටින බව සුනන්දට දැනගන්නට ලැබිණ. ඔහු රහසේම තමා විසින් වංචා කළ මුදල නිදහස් මාධ්‍ය ව්‍යාපාරය වෙත පරිත්‍යාගයක් දෙන ලෙස බාර දුන්නේය. ඒ 2008 ජුනි මාසයේදීය. එහිදී ඔහු නිදහස් මාධ්‍ය ව්‍යාපාරයේ පරිපාලන නිලධාරී ෆයිසාල් මහතා ගෙන් ඒ සඳහා රිසිට් පත් ඉල්ලා සිටියේය. මෙය පරිත්‍යාගයක් සඳහා පුදුම සහගත ගණනක් බව ෆයිසාල් මහතා මා සමඟ කියා සිටියේය. එහෙත් මට මේ පිළිබඳව මේ දක්වා ඉදිරියට කටයුතු කර ගැනීමට නොහැකි විය. එයට හේතුව මේ දූෂණ කටයුතු සඳහා එයට පටලැවී සිටින පුද්ගලයන් නිල වශයෙන් සාක්ෂි දීමට අකමැති වන නිසාය. එහි ද ඔහු ඒ මුදල් මාස 8 ක් තමන් ළඟ තබාගෙන සිටි බව පැහැදිලි ය.(3)2008 මැයි මාසයේ දී මා නිදහස් මාධ්‍ය ව්‍යාපාරයේ කැඳවුම්කරු ලෙස පත්වන විට එය විශාල ව්‍යාපෘති දෙකකට සම්බන්ධව තිබිණ. එසේ ඉහත සඳහන් කළ යුරෝපා සංගමය මඟින් අරමුදල් සැපයු මානව හිමිකම් වැඩ සටහනය. අනෙක නොර්වේජියානුවන් විසින් අරමුදල් සපයනු ලැබු රජයේ මාධ්‍යයන්හි ගුණාත්මක අගයන් සඳහා ඇරැඹුණු ව්‍යාපෘතියකි. එය අන්තර්ජාතික මාධ්‍යවේදින්ගේ සංගමය හා තවත් මාධ්‍ය සංවිධාන පහක් එකතුව ගෙන ගියත් මෙයට විකල්ප මාධ්‍ය කේන්ද්‍රය ඇතුළත් නොවීය.සුනන්ද නිදහස් මාධ්‍ය ව්‍යාපාරයේ ව්‍යාපෘති ප්‍රධානී විය. එහි අනෙක් කාර්ය මණ්ඩල සාමාජිකයන් වූයේ මංජුල වෙඩිවර්ධන, අතුල විතානගේ හා රවි චන්ද්‍රලාල්ය. එක් රැස්වීමකදී අන්තර්ජාතික මාධ්‍යවේදින්ගේ සමුළුවේ ජැකොලයින් පාර්ක් කියා සිටියේ මානව හිමිකම් වැඩමුළුව හාර්‍ථඉර් වැඩමුළු දිවයින පුරා පවත්වද්දි ඒ වැඩමුළු දෙකම එකම දිනක එකම තැනක එකම පිරිසක් ඉදිරියේ පවත්වන ලෙසයි. එහිදී ඒ සඳහා හොටල් බිල් දෙකක් ලබාගන්නා ලෙස ද ඇය ඉල්ලා සිටියාය.වෙනත් වචනවලින් කිවහොත් නියම බිලට හා ඉන්වොයිසියට අමතරව තවත් ව්‍යාජ බිල්පතක් හා ඉන්වොයිසියක් හා උත්සවයට සහභාගි වූ අයගේ අත්සන් සහිත තවත් ව්‍යාජ නම් ලැයිස්තුවක් ඉල්ලා සිටින ලෙසටයි ඇය ඉල්ලා සිටින්නේ. මෙයින් සුනන්ද හා පාර්ක් කර ඇත්තේ පැහැදිලිවම වංචාවක් සඳහා සැලසුම් කිරීමකි.ඔවුන්ගේ මේ සැලසුම ගැන කෙනෙකුගෙන් මට දැනගන්නට ලැබිණ. එය වහාම නවත්වන ලෙස මම සුනන්දට දන්වා සිටියෙමි. සුනන්ද එවිට කළේ කේන්තියෙන් වෙඩිවර්ධනට හා විතානගේට බැණ වැදීමය.මේ අවස්ථාවේදී වෙඩිවර්ධන කියා සිටියේ තමන් පසුගිය වසරේ දූෂණයට එරෙහිව ගවේෂණශීලි මාධ්‍යවේදින් පුහුණු කළ බවයි. එමෙන්ම මෙය දූෂණයක් බවත් තමන් හෝටල්වලින් බොරු ඉන්වොයිසි ඉල්ලා සිටින්නේ කෙසේ දැයි වෙඩිවර්ධන මෙහිදී පෙන්වා දුන්නේය. ඊළඟට සුනන්ද දූෂණ කටයුතුවල නිරත වූ බවට චෝදනා කරමින් වෙඩිවර්ධනට චෝදනා කළේය.“ඔව් මං සී ඩී තැටි නිෂ්පාදනය පිළිබඳ බොරු ඉන්වොයිසි හැදුවාට වරද කරුවෙක් තමයි” යනුවෙන් වෙඩිවර්ධනගේ පිළිතුර විය.මගේ ඇස් ඉදිරිපිටම සුනන්දගේ බොරු හෙළිදරව් විය. ඊළඟට සුනන්ද වහාම අස්වෙන්නැයි වෙඩිවර්ධනට තර්ජනය කළේය. මේ සටන මෙසේ සිදුවිය. කතුවරුන්ගේ සංසදයේ වාර්ෂික තෑගි බෙදාදීමේ උත්සවයේදී ඔවුන් එකිනෙකාට ‘හොරා හොරා’ කියමින් බැණ වදිමින් දූෂණය පිළිබඳ නාටකය සෑම තැනම පැතිර වීය.ඉතිරි කොටස ලබන සතියේපරිවර්තනයදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=ab1203187</link>
    <topic>මෙහෙම ගියොත් මැඩම් අපටත් පාරේ බැහැල යන්න බැරිවෙයි</topic>
    <author>චන්දන බණ්ඩාර</author>
    <content>මන්ත්‍රී සුදර්ශනී, මැඩම් ශිරන්තිට කියයිගිය සතියේ දී ජනාධිපතිතුමා ශාරීරික ව්‍යායාම සඳහා ගොස් සිටියේ ඔරුතොට ඌරවල්ඔය කළු පාලම අසළ පිහිටි ව්‍යායාම් මං තීරුවට ය. ඒ ප්‍රදේශයේ කිසිදු දේශපාලනඥයකුට නොදන්වමිනි. හදිසියේ සිදුවූ ඒ ගමන සඳහා එක්ව සිටියේ ජනාධිපති කාර්ය මණ්ඩල ප්‍රධානී ගාමිණී සෙනරත් සහ ප්‍රවාහන අමාත්‍යාංශයේ ලේකම් ධම්මික පෙරේරා ය.මේ අතර ගිය සතියේදී රාජ්‍ය පරිපාලන ඇමැති ජෝන් සෙනෙවිරත්න ගිය අඟහරුවාදා ජනාධිපතිතුමා හදිසියේ බැහැ දුටුවේය. ඒ රාජකාරි කටයුත්තක් සඳහා ය. ඒ සම්බන්ධ කරුණු කාරණා කතා බහ කිරීමෙන් අනතුරුව ඇමැති ජෝන් සෙනෙවිරත්න කීවේ තමාට එරෙහිව එල්ල වී ඇති චෝදනා පිළිබඳවය.ඒ ගැන ඇමැතිවරයා ජනාධිපතිතුමා දැනුම්වත් කළේ ය. “කහවත්තේ සිදුවීම අල්ලාගෙන මට එරෙහිව විශාල දේශපාලන චරිත ඝාතනයක් වෙනවා. එසේ කියමින් ජෝන් සෙනෙවිරත්න ඇමැතිවරයා දුක් ගැනවිල්ලක් ඉදිරිපත් කළේ ය.එහිදී ජනාධිපතිතුමා උපදෙස් දුන්නේ මේ මොහොතේ ඉතා කල්පනාවෙන් කටයුතු කරන ලෙසට ය. මේ අතරතුර ජනාධිපතිතුමා ජිනීවා නුවර සිදුවෙන සිදුවීම් පිළිබඳව ද නිරතුරු අවධානයෙන් සිටියේ ය. ඒ ජිනීවා නුවර සිටින එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත තමාරා කුනනායගම් සහ ඇමැති මහින්ද සමරසිංහ සමඟ දුරකථනයෙන් සම්බන්ධවෙමිනි.මේ අතරතුර ශ්‍රී ලංකාවට එරෙහිව යෝජනාව පිළිබඳ ඡන්ද විමසීම ලබන බ්‍රහස්පතින්දා සිදු කිරීමට නියමිතය. ඒ අනුව ශ්‍රී ලංකාව මෙන් ම ඇමෙරිකාව ද තම තමන් වෙනුවෙන් මානව හිමිකම් කවුන්සලයේ බලය තහවුරු කර ගැනීම සඳහා රාජ්‍ය තාන්ත්‍රික මට්ටමින් කටයුතු කරමින් සිටී.ලෝක කාන්තා දිනය නිමිත්තෙන් කලාකාරියන් නව දෙනෙකු දෙමළ සාහිත්‍යකරුවන්ගේ සම්මානයට පාත්‍ර විය. ඉන් සම්මාන ලැබූ එකම සිංහල කලාකාරිය වූයේ විශාරද ප්‍රදීපා ධර්මදාස ය. ඇය එම සම්මානය ලබාදීම සඳහා තෝරා ගෙන තිබුණේ සුවිශේෂී හේතුවක් නිසා ය. එනම් ජාතීන්ගේ එකමුතුව උදෙසා ගීත ගායනා කිරීමත් මෑතකදී එළි දැක්වූ “හැන්දෑවට කලින් එන්න” ගීත සමුච්චයෙන් යාල්දේවි දුම්රියේ කතාව පිළිබඳ විශේෂ ගීතයක් ගායනා කිරීමත් ය.එහිදී දෙමළ චාරිත්‍රවලට අනුව සළු පලඳවා කලාකරුවන්ට සම්මාන පිරිනැමිණි. එම සම්මාන උලෙළේ සිංහල භාෂාවෙන් කථා කළ එකම කථිකයා වූයේ ප්‍රවීණ සංගීතවේදිනී ප්‍රදීපා ධර්මදාස ය. ඇය එම උත්සවයේදී ගැයූ ගීතයක් නිසා දෙමළ තරුණ කලාකරුවන්ගේ නෙතට කඳුළක් එක් විය. මේ සම්මාන ප්‍රදාන උත්සවය පැවැතියේ වැල්ලවත්ත දෙමළ සංගම් ශාලාවේදී ය.එක්සත් ජනතා නිදහස් සන්ධානයේ අම්පාර දිසා මන්ත්‍රිනී ශි‍්‍රයානි විජේවික්‍රමගේ නිවෙසට ගිය සතියේදී තවත් කාන්තා මන්ත්‍රීවරු තිදෙනකු ගොස් සිටියහ. සුදර්ශනී ප්‍රනාන්දුපුල්ලේ, කමලා රණතුංග සහ ඇමැතිනී සුමේධා ජී. ජයසේන ද ඒ අතර වූහ. එහිදී කාන්තා මන්ත්‍රීවරියන්ගේ කතාබහට ලක්වූයේ කහවත්තේ සිදුවූ කාන්තා ඝාතන ගැනයි.“කහවත්තේ සිදුවෙන ඝාතන බොහොම බරපතළයි. ඒක වෙලා තියෙන්නේ කුඩු නිසා. ඒ වගේම තමයි මේ වෙනකොට ළමා අපචාර වැඩි වෙලා තිබෙනවා. මේවාට විරුද්ධව මොනවාහරි කරන්ඩ ඕනේ” මන්ත්‍රිනී සුදර්ශනී ප්‍රනාන්දුපුල්ලේ කාන්තා මන්ත්‍රීවරියන් හමුවේ කීවේය.“කුඩු, ළමා අපචාර සහ ස්ත්‍රී දූෂකයන්ට එරෙහි නීති මීට වඩා තද කළ යුතුයි.” මන්ත්‍රිනී කමලා රණතුංග කීවාය.“ජනතාව ඉල්ලන්නේ ස්ත්‍රී දූෂකයන්ට, ළමා අපයෝජකයන්ට වගේම කුඩු ජාවාරම්කරුවන්ට මරණීය දණ්ඩනය ලබා දෙන්ඩ කියලයි.” මන්ත්‍රිනී සුදර්ශනී ප්‍රනාන්දුපුල්ලේ අවධාරණය කළාය.ඒ සමඟම මන්ත්‍රිනී සුදර්ශනී, ශි‍්‍රයානි විජේවික්‍රම මන්ත්‍රීවරියට කීවේ “අක්කේ අපි එකතු වෙලා කාන්තාවෝ විදියට සන්දේශයක් මඟින් ජනාධිපතිතුමාගෙන් ඉල්ලීමක් කරමු. අස්සන් එකතු කිරීමත් අපිම කරමු.” මන්ත්‍රිනී සුදර්ශනී කීවාය.මේ අතරතුර ගිය සතියේදී ජනාධිපති ආර්යා ශිරන්ති රාජපක්ෂ මැතිනිය කඳානේ පිහිටි නයනාලෝක ගම්මානයට ගියාය.එම ගම්මානයේ දෑස් අන්ධ පවුල් 160 ක් ජීවත් වෙති. සිරිලිය සවිය වැඩසටහන යටතේ එහි ජනතාවට රෝද පුටු, වියළි ආහාර, අත්වාරු උපකරණ ආදිය බෙදා දෙනු ලැබූයේ ජනාධිපති ආර්යා ශිරන්ති රාජපක්ෂ මැතිනිය විසිනි.මේ අවස්ථාවට ජනාධිපති ආර්යාව සමඟ මන්ත්‍රිනී සුදර්ශනී ප්‍රනාන්දුපුල්ලේ සහ මෙරට කීර්තිමත් ක්‍රීඩිකාවක වන සුසන්තිකා ජයසිංහ ද එක්ව සිටියහ.එහිදී මන්ත්‍රිනී සුදර්ශනී ජනාධිපති ආර්යාවට කියා සිටියේ ස්ත්‍රී දූෂකයන්, ළමා අපයෝජකයන් සහ කුඩු බෙදා හරින්නන්ට එරෙහිව කාන්තා මන්ත්‍රීවරියන් පෙළ ගැසීමට ගෙන ඇති තීරණය ගැනය. “මොකද මැඩම් එහෙම නොවුණොත් අපටත් පාරේ බැහැලා යන්ඩ බැරිවෙයි. ඒ නිසා ඒකට එරෙහි පියවරක් ගන්ඩ ඕනේ.” මන්ත්‍රිනි සුදර්ශනී පැහැදිලි කළාය.“ආ ඒක හොඳ අදහසක්. මං ජනාධිපතිතුමාටත් ඒ ගැන කියන්නම්. ඔයාලා ඉල්ලීම ඉදිරිපත් කරන්නකෝ” ජනාධිපති ආර්යා ශිරන්ති රාජපක්ෂ මැතිනිය කියා සිටියාය.මේ අතරතුර එම සභාවේ සිටි දෑස් නොපෙනෙන කාන්තාවක් කීවේ කාගේත් නෙතට කඳුළු උනන කතාවකි. “අපි හැමෝම එකිනෙකා හඳුනා ගන්නේ කටහඬින්. හැබැයි ඒ අය කතා කරනකොට රූපය මැවෙනවා. ඉතින් ශිරන්ති මැඩම් අපේ දරුවෝ කියනවා ඔබතුමිය බොහොම තේජවන්තයි කියලා. ඒ නිසා අපට ඇහෙන්න කතා කරන්නකෝ” අන්ධ කාන්තාවක් කීවාය.ඉන් අනතුරුව ජනාධිපති ආර්යා ශිරන්ති රාජපක්ෂ මැතිනිය අන්ධ කාන්තාවන් සමඟ පැය භාගයකට ආසන්න කාලයක් කතාබහ කරමින් සිටියාය.ජපානයේ ජාතික රූපවාහිනී සේවාවක් වන එන් එච් කේ රූපවාහිනි සේවාවේ මාධ්‍යවේදීන් පිරිසක් ආර්ථික සංවර්ධන අමාත්‍ය බැසිල් රාජපක්ෂ මහතා සමඟ සාකච්ඡාවක් පැවැත්වීය. නැඟෙනහිර පළාතේ රජය විසින් සිදුකරගෙන යනු ලබන සංවර්ධන යෝජනා පිළිබඳව ජපන් මාධ්‍යවේදීන් එහිදී ප්‍රශ්න කළ අතර එල් ටී ටී ය පිළිබඳව ද ප්‍රශ්න කළේය.සෑම අවස්ථාවකදීම ජපන් රජයෙන් ශ්‍රී ලංකාවට ලැබුණු සහයෝගය පිළිබඳව ස්තූති කළ ඇමැතිවරයා ජපන් විදේශ නියෝජිත යසුශි අකාෂි ගේ සේවය පිළිබඳව ද කතා කළේය. “අකාෂි එල් ටී ටී එකේ අවසාන යුගයේදී ඔවුන් හමුවීමට ගිහින් තිබුණා. ඔහු ආපසු පැමිණි අවස්ථාවේ ප්‍රකාශ කළා එල් ටී ටී ය ප්‍රබලව සිටි අවස්ථාවේ කිලිනොච්චියට ගිය විට ඉතා විශාල කකුළුවෙක් ඔහුට ආහාරයට ලබා දුන් බව. එහෙත් පසු කලෙකදී ක්‍රම ක්‍රමයෙන් ඔවුන්ගේ බලය අඩුවන විට ඔහුට ලැබි තිබුණේ මධ්‍යම ප්‍රමාණයේ කකුළුවෙක්. ඔවුන්ගේ බලය හොඳටම අඩු වුණාම කකුළුවා ඉතා කුඩා කකුළුවෙක් බවට පත්ව තිබුණා” යි අකාසි ප්‍රකාශ කළා.ඉරානයට ඇමෙරිකාව විසින් පනවා ඇති සම්බාධක පිළිබඳව ද ජපන් මාධ්‍යවේදීහු ප්‍රශ්න කළහ. එය ජපානයට ද ප්‍රශ්නයක්ව ඇති බව ඔවුන් විසින් ප්‍රකාශ කරන ලදි. “ඇමෙරිකාව ඉරානයට සම්බාධක පැනවූවාට සැබැවින්ම ඒවා සම්බාධකයක් වෙලා තියෙන්නේ ආසියාවට. ආසියාවේ වේගයෙන් සංවර්ධනය වෙමින් පවත්නා රටවලට. ඉරාන සම්බාධක ඉරානයටත් වඩා ඉන්දියාව, චීනය, ශ්‍රී ලංකාව වැනි රටවලට බලපානවා. ලිබියාවට සම්බාධක පැනවූ විටත් එම තත්ත්වයට මුහුණ දුන්නා. අපේ තේ වලින් වැඩි ප්‍රමාණයක් යවන්නේ මැදපෙරදිගට. අපි තෙල් වැඩි ප්‍රමාණයක් ගන්නෙ ඉරානයෙන්. මේ තත්ත්වය යටතේ ඉරානයට පැනවූ සම්බාධක ආසියාවට එරෙහිව පැනවූ සම්බාධකයක් වෙලා” යයි ඔහු කීවේය.ජගත් කාන්තා දිනය දා කාන්තා දින උත්සවයක් සිරිකොතේ දී සංවිධානය කර තිබිණි. එදින උදෑසනම ශාන්තිනි කෝන්ගහගේට කතා කළ කරු කීවේ තම සමීපතමයකුගේ විවාහ මංගල්‍යයකට සාක්ෂිකරුවකු ලෙස අස්සන් කිරීමට තිබෙන බැවින් සිරිකොතේ පැවැත්වෙන ජගත් කාන්තා දින උත්සවයට සහභාගි වීමට නොහැකි වීම ගැන කනගාටු වන බවයි.එම විවාහ උත්සවයට සහභාගි වූ කරු ගාල්ලට ගියේය. ඒ දකුණු පළාත් සභා මන්ත්‍රී බන්දුලාල් බණ්ඩාරිගොඩ විසින් ගාල්ල නගර සභා ශ්‍රවණාගාරයේ සංවිධානය කර තිබු ජගත් කාන්තා දින උත්සවයකට ප්‍රධාන ආරාධිතයා ලෙස සහභාගි වීම සඳහාය. එම උත්සවය ඉතා සාර්ථක එකක් වූ අතර තලතා අතුකෝරාල, සජිත් පේ‍්‍රමදාස මහතාගේ බිරිය ජලනි ද එම උත්සවයට පැමිණ සිටියහ. ඊට අමතරව පළාත් සභා මන්ත්‍රීවරු සහ පළාත් පාලන ආයතන නියෝජිතයන් ගණනාවක් ද පැමිණ සිටියහ.කරු සෙනසුරාදා කටානට ගියේ කටාන ආසන සංවිධායිකා රෝස් ප්‍රනාන්දු විසින් සංවිධානය කර තිබු ජගත් කාන්තා දින සැමරුම් උත්සවයකට සහභාගි වීම සඳහාය. තලතා අතුකෝරාල ද එම උත්සවයට එක්ව සිටියාය. කටාන ආසනයේ පළාත් පාලන නියෝජිතයන් රැසක් ද රෝස්ගේ කාන්තා දින උත්සවයට පැමිණ සිටියහ. කරු මෙහි දී කීවේ ලාංකීය කාන්තාවන්ට බොහෝ අයිතිවාසිකම් ලැබී තිබුණත් මැද පෙරදිග සේවය කරන ශ්‍රී ලාංකීය කාන්තාවන් හා යුද්ධය නිසා තම දරුවන් ස්වාමිපුරුෂයන් අහිමි වූ කාන්තාවන්ට සමාජමය වශයෙන් එල්ල වී ඇති පීඩනය තවමත් අඩු නොවී ඇති බවයි.මේ වන විට සමාජමය වශයෙන් කාන්තාවන්ට සිදු වන අතවර සිද්ධීන් සම්බන්ධයෙන් නිරතුරුව වාර්තා වන බව පෙන්වා දුන් කරු යොවුන් තරුණියන් කරාතේ හා වුෂු වැනි ආත්ම ආරක්ෂක සටන් ශිල්ප ක්‍රම හැදෑරීමට යොමු වී තිබීම යහපත් ප්‍රවණතාවක් බව ද පෙන්වා දුන්නේය. හැබැයි ඔය කරාතේ පාරවල් පවුල් ජීවිතය එක්ක එකතු කර ගන්නට එපා යැයි ද කරු කීවේ සභාවේ සිටි කාන්තාවන්ගේ මුවඟට සිනහවක් එක් කරමිනි.ගිය සතියේ එජාප පළාත් පාලන මන්ත්‍රීවරු සඳහා වැඩමුළුවක් පැවැත්විණි. ඒ ජාතික සේවක සංගම් මූලස්ථානයේදීය. එය සංවිධානය කොට තිබුණේ එජාප සන්නිවේදන අංශ ප්‍රධානී මංගල සමරවීර විසිනි. එම වැඩමුළුවට දේශකයන් ලෙස සහභාගි වූයේ එජාප නායක, එජාප මහ ලේකම්, කබීර් හෂීම් සහ ආචාර්ය හර්ෂ ද සිල්වා මන්ත්‍රීවරුය.“අපි පක්ෂයක් විදියට ඉදිරියට යන්න එකම හඬකින් එකට එකතු වෙලා සිටිය යුතුයි. පක්ෂයට තියෙන්නෙත් එකම හඬයි. ඉන්නේ එක නායකයායි. ඒ නිසා හැමෝම එකාවන්ව වැඩ කරමු” එම වැඩමුළුව අරඹමින් එජාප නායකයා කියා සිටියේය.ගිය සතියේදී ජපාන තානාපති කාර්යාලයේ නිල නිවෙසේ විශේෂ සාදයක් පැවැත්විණි. ඊට රජය වෙනුවෙන් ජනාධිපතිතුමා සහ විදේශ ඇමැති ජී. එල්. පීරිස් සහ එජාපය වෙනුවෙන් කරු ජයසූරිය, තිස්ස අත්තනායක, සජිත් පේ‍්‍රමදාස සහ ජයලත් ජයවර්ධන ද එක්ව සිටියෝය.ඉන් පසුව ජනාධිපතිතුමා නිල නිවෙසේ විශේෂ ශාලාවේ සිට පිටතට පැමිණෙමින් සිටියදී දුටුවේ සජිත් පේ‍්‍රමදාස සහ එජාප මහලේකම්වරයා එකට සිටින අයුරුය. ඒ දුටු ජනාධිපතිතුමා එජාප මහලේකම්වරයාගෙන් විමසා සිටියේ “මොකද තිස්ස සජිත් ළඟින් තියාගෙන ඉන්නේ මං සජිත් අරගෙන යයි කියලා හිතාගෙන ද” කියාය. “අනේ නෑ ජනාධිපතිතුමා ඔබතුමාට ඕනේනම් දැන්ම සජිත් එක්කගෙන යන්න” තිස්ස අත්තනායක ජනාධිපතිතුමාට කීවේය.ගිය සෙනසුරාදා රාජකීය සහ ශාන්ත තෝමස් විද්‍යාල අතර වාර්ෂික ක්‍රිකට් තරගය පැවැත්විණි. මේ අවස්ථාවට එජාප නායකයා සහ එජාප මන්ත්‍රීවරු රැසක් සහභාගි වී සිටියහ.ගිය සතියේදී කොළඹ දිසාවේ ආසන හතරක එජාප නියෝජිත පිරිසක් කොළඹ පුරපතිවරයාගේ නිවෙසට කැඳවා තිබිණි. එහිදී එජාප ප්‍රතිසංස්කරණ අරමුදල සඳහා මූල්‍ය ආධාර ද එම ආසන හතරෙහි නියෝජිතයෝ විසින් ලබා දුන්හ.පසුගියදා හලාවත පැවැති උද්ඝෝෂණයේදී මරණයට පත්වූ ඇන්ටනීගේ පවුලේ අය සහ එහිදී තුවාල ලැබු ධීවරයන් පිරිසක් ගිය සතියේ එජාප මාධ්‍ය මධ්‍යස්ථානයට කැඳවා තිබිණි.එහිදී එම ධීවරයන් හට දයා සරණ සමාජ සත්කාරක වැඩසටහන යටතේ රුපියල් හාරලක්ෂ පනස් දහසක් වටිනා ධීවර බෝට්ටු තුනක් පරිත්‍යාග කොට තිබිණි. එමෙන්ම මරණයට පත්වූ ඇන්ටනී ප්‍රනාන්දුගේ දරුවන් දෙදෙනාට රුපියල් ලක්ෂය බැගින් වූ ශිෂ්‍යත්ව දෙකක් ද පිරිනමා තිබිණි.සබරගමුව මහ ඇමති මහීපාල හේරත් වසරක් පාසා කෑගල්ල දිස්ත්‍රික්කයේ කුමන හෝ නගරයක සිංහල හින්දු අලුත් අවුරුදු උත්සවයක් සංවිධානය කරයි. මෙවර විශේෂය වන්නේ එක් අලුත් අවුරුදු උත්සවයක් වෙනුවට අලුත් අවුරුදු උත්සව තුනක් පැවැත්වීමට ඔහු කටයුතු කිරීමය.ඒ රඹුක්කන, කෑගල්ල සහ වරකාපොල නගරවල වෙන් වෙන් වශයෙනි. කෑගල්ල අලුත් අවුරුදු උත්සවයට අදාළව මහීපාල හේරත් ගේ ප්‍රධානත්වයෙන් පැවති සාකච්ඡා වටයට මහජන නියෝජිතයෝ සහ උසස් රාජ්‍ය නිලධාරීහු එක්ව සිටියහ.ඒ තරග ඉසව්වලට අදාළව ත්‍යාග හා මුදලින් ත්‍යාග පිරිනැමීම එක් එක් ආයතන එහිදී භාරගත් අතර ග්‍රීස් ගහ හෙවත් ලිස්සන ගහේ නැඟීමේ තරගයට අදාළව තිළිණය ලබාදීමට ආයතන කීපයක්ම ඉදිරිපත් විය.ඒක නම් කාටවත් දෙන්න බැහැ. එදා මෙදා හැම අවුරුදු උත්සවයකම ලිස්සන ගහේ නැඟීමට අදාළ තෑග්ග පිරිනැමුවේ මගේ පෞද්ගලික ධනයෙන්. ඒ අවස්ථාව මෙදත් මට ඕනි. මොකද ග්‍රීස් ගහේ නැඟීම මගේ දේශපාලන ජීවිතයටත් බෙහෙවින් සමීප නිසා. මම මෙතරම් දිගු දේශපාලන ගමනක් පැමිණියේ හරියට ලිස්සන ගහේ නඟිනවා වගේ දුෂ්කරතා මැද.””මම ඉහළට නැංගේ විවිධ පුද්ගලයන් කකුලින් අදින අතරතුරයි. ඒ අවස්ථාව සංකේතවත් වන ග්‍රීස් ගහේ නැඟීමේ ඉසව්වට අදාළව කෑගල්ලේ විතරක් නෙවෙයි වරකාපොල සහ රඹුක්කන අවුරුදු උත්සවවලත් එම ත්‍යාගය පිරිනැමීමට නම් වෙන කවුරුවත් ඉදිරිපත් වෙන්න එපා.” මහීපාල හේරත් සඳහන් කළේය. අනතුරුව හැමදාම පවත්වන කෙළි සෙල්ලම් වෙනුවට මෙවර නවාංග කීපයක් ඉදිරිපත් කළ යුතු යැයි ඔහු යෝජනා කළේය. කොට්ට පොර තරගය පිරිමින්ට විතරක් නෙවෙයි අපි මේ පාර කාන්තාවන්ටත් හඳුන්වා දෙමු. රැස්වීමට සහභාගිවූවකු මහ ඇමැතිවරයාට යෝජනා කළේය. හැබැයි ගැහැනු ගැහැනු අතර මිස ගැහැනු පිරිමි අතර එහෙම කොට්ට පොර සූදානම් කරන්න එපා. මහීපාල හේරත් ඊට කොන්දේසියක්ද එක් කළේය.කුරුණෑගල ගැට්ටුවාන ශ්‍රී මහින්ද පිරිවෙනේ අභිනව චෛත්‍යරාජයාණන් වහන්සේගේ කොත නිරාවරණය කිරීම පසුගිය 14 පස්වරු 3.58 යෙදුණු සුබ නැකතින් සිදු විය.වයඹ පළාතේ පැවැති එම ආගමික උත්සවයට ප්‍රධාන ආරාධිතයා වශයෙන් එක්ව සිටියේ සබරගමුව මහ ඇමැති මහීපාල හේරත් මහතාය.උත්සව සභාව ආරම්භ වී සුළු මොහොතකට පසු වයඹ ආණ්ඩුකාර තිස්ස ආර්.බලල්ල ද එම ස්ථානයට පැමිණි අතර කුරුණෑගල මහ නගර සභාවේ නගරාධිපති ගාමිණී පෙරමුණගේ උත්සව කටයුතු සංවිධානය කිරීමෙහි ලා මූලික විය. අනුරාධපුර සාරානන්ද පරිවේණාධිපති ශ්‍රීී ලංකා රාමඤ්ඤ මහා නිකායේ අනුනායක ගිරාඹේ ආනන්ද නාහිමි උත්සව සභාවේ මුලසුනේ වූහ.එදින උදෑසන කෑගල්ලෙන් නික්ම රත්නපුරය බලා ගිය මහ ඇමැතිවරයා නියමිත නැකත් වේලාවට විනාඩි ගණනාවකට පෙර රත්නපුරයේ සිට කුරුණෑගලට පැමිණිය ද උත්සවයට ඇරැයුම් ලද වයඹ පළාතේ ඇතැම් දේශපාලනඥයන් සඳහා වෙන් කර තිබූ අසුන් උත්සවය අවසන් වන තුරුම හිස්ව තිබිණි.කෙසේ වෙතත් රැස්වීම ඇමැතීමෙන් පසු සබරගමුව මහ ඇමැතිවරයා විහාරස්ථානයේ සූදානම් කර තිබූ තේ මේසයට රැගෙන ගියේද කුරුණෑගල තරුණ නගරාධිපති ගාමිණී පෙරමුණගේ ය. ඔහු ආගන්තුක සත්කාරයේ නියැළෙන අතරතුර රැස්වීම ඇමතීම සඳහා ඔහුට ඇරැයුම් කරන අයුරු ශබ්ද විකාශන යන්ත්‍ර මාර්ගයෙන් කන වැකුණද නගරාධිපතිවරයා සඳහන් කළේ මට කතාවට වඩා ඔබතුමා සමඟ මේ ගත කරන විනාඩි කීපය වටිනවා යනුවෙන් මහීපාල හේරත් දෙස බලමිනි.සබරගමුව පළාතේ පළාත් පාලන ආයතන සියල්ලටම මහ ඇමැතිවරයා විසින් ට්‍රැක්ටර් ට්‍රේලර් ඇතුළු රුපියල් කෝටි ගණනක් වටිනා උපකරණ පසුගිය දිනවල බෙදාදුන් අයුරු සිහිපත් කළ කුරුණෑගල නගරාධිපතිවරයා පුළුවන් නම් සබරගමුවේ ඔබතුමන්ලා අහක දාන ට්‍රැක්ටර් ට්‍රේලර් කීපයක්වත් අපේ සභාවටත් ලබා දෙන්නැයි මහීපාල හේරත් මහ ඇමැතිවරයාගෙන් ඉල්ලීමක් ද කළේය.මහීපාල හේරත් පසු පස පැමිණි නගරාධිපතිවරයා එහෙනම් සර් මම නවතිනවා යැයි සමුගත්තේ ආචාර කරමිනි.පසුගිය සති කීපය පුරා මහ ඇමැති මහීපාල හේරත් සහභාගී වූ සෑම උත්සව සභාවකටම ඔහු ඉතා දුර්ලභ අමුත්තෙකු ද රැගෙන ගියේය.ඒ මහ වර්ෂාව හෙවත් වැස්ස වලාහක දෙවියන්ය. දිවයිනේ බොහෝ ප්‍රදේශවලට මෙන්ම සබරගමු වයඹ යන පළාත්වලද පසුගිය දිනවල දැඩි නියඟයක් පැවතිණි. මහ ඇමැතිවරයා මාවනැල්ල රන්දිවෙල පාසලේ පැවැති උත්සවය ආරම්භ කරත්ම එතෙක් පැවැති නියඟය අවසන් කරමින් මහ වැස්සක් කඩා වැටිණි.එම අවස්ථාවට සහභාගි වූ මාවනැල්ල ප්‍රාදේශීය සභාවේ සභාපති ඉඳුනිල් ගුණසේන සඳහන් කළේ අපිට බොන්න වතුරවත් සොයා ගැනීම ගැටලුවක්ව තිබෙන්නේ. දැන් සමහර ප්‍රදේශවලට අපි පානීය ජලය සපයන්නේ ට්‍රැක්ටර් මඟින්.ඔබතුමාගේ පැමිණීමත් සමඟ නියඟය අවසන් වුණා යනුවෙනි.පසු දිනක අරණායක බැමිණියවත්ත විද්‍යාලයේ පැවැති උත්සව සභාවට මෙන්ම කුරුණෑගල ගැට්ටුවාන විහාරස්ථානයේ පැවැති උත්සවයට ද මහීපාල හේරත් සහභාගී වූයේ නියඟය අවසන් කරමින් වැස්ස වලාහක සමඟයි.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ඇතුළු එහි නායකත්වය ගෙවී ගිය සතියේ දී බොහෝ කාර්යබහුල විය. ඒ එම පක්ෂය විසින් ගෙවී ගිය සතිය තුළ දියත් කළ ජිනීවා මානව හිමිකම් කවුන්සිලයට ඇමෙරිකාව ඉදිරිපත් කළ යෝජනාවට එරෙහි විරෝධතා ව්‍යාපාරය හේතුවෙනි.මාර්තු 9 වැනිදා සිට 13 වැනිදා දක්වා දැනුම්වත් කිරීමේ පත්‍රිකා දස ලක්ෂයක් රට පුරා බෙදාහැරීමත් මාර්තු 13 වැනිදා කොළඹ හයිඩ් පිටියේ දී දැවැන්ත ජන රැලියක් පැවැත්වීමත් ඒ අතර විය. ඇමෙරිකා එක්සත් ජනපද ජිනීවා යෝජනාවට එරෙහිව මෙතෙක් පැවැති දැවැන්තම විරෝධතා රැලිය වූ ජානිපෙ “රට සුරකින ජනරැලිය” කාගෙත් අවධානය දිනා ගැනීමට සමත්වූ අතර විමල් වීරවංශ එහිදී ඇමෙරිකා සන්නාම සහිත භාණ්ඩ හා සේවා භාවිතය අත හරින ලෙස ශ්‍රී ලාංකිකයන්ගෙන් කළ ඉල්ලීම ද රට තුළ මහත් ආන්දෝලනයක් ඇති කළේය. ඊට පක්ෂව මෙන්ම විපක්ෂව ද බොහෝ අදහස් හුවමාරු විය.ඇමෙරිකාව ජිනීවා යෝජනාව විවාදයට ගන්නා මාර්තු 22 වැනිදා තෙක් අඛණ්ඩව තම විරෝධතා ව්‍යාපාරය ඉදිරියට ගෙන යාමට ජා.නි.පෙ. තීරණය කර සිටි අතර එහිදී ක්‍රියාත්මක කළ යුතු වැඩපිළිවෙළ සාකච්ඡා කරගැනීම සඳහා 13 වැනිදා පැවැති ජනරැලියෙන් අනතුරුව ජා.නි.පෙ. දේශපාලන මණ්ඩලය එහි නායක විමල් වීරවංශ අමාත්‍යවරයාගේ ප්‍රධානත්වයෙන් රැස්වීය.”රැලිය ඉතා සාර්ථක අන්දමින් පැවැත්වීමට හැකියාව ලැබුණ බව ලැබුණු ප්‍රතිචාරවලින් පැහැදිලියි. එහිදී ඇමෙරිකා සන්නාම සහිත භාණ්ඩ ප්‍රතික්ෂේප කරන ලෙස අප කළ ඉල්ලීම කාගෙත් අවධානයට යොමුව තිබෙනවා. විරෝධතා රැලි, පාගමන් ඇතුළු විවිධාකාරයේ විරෝධතා ව්‍යාපාර දියත් කළ හැකියි. නමුත් ඒවා සාමූහික විරෝධතා ව්‍යාපාර මෙන්ම ඒවාට ඇතැම් පිරිස් සහභාගි කර ගැනීමත් දුෂ්කරයි. නමුත් පුද්ගලයකුට තනිව සාමකාමීව තම විරෝධය දැක්වීමට එවැනි යෝජනා වැදගත් වෙනවා.අපේ බෞද්ධ සංස්කෘතිය තුළත් තිබෙනවා මෙවැනි අහිංසක විරෝධතා දැක්වීම් පිළිබඳව. බලන්න අපි දානය පිළිගන්වන අවස්ථාවේදී ස්වාමීන්වහන්සේලා පාත්‍රය අහකට ගැනීමෙන් තමන්ට යෝග්‍ය නොවන ආහාර ප්‍රතික්‍ෂේප කරන අන්දම. මේ විදිහට අපිත් එකමිටකට එකතු වෙලා ඇමෙරිකානු භාණ්ඩ අවිහිංසකව, සාමකාමීව ප්‍රතික්ෂේප කළොත් ඒකෙන් අපට ෂශාල පණිවුඩයක් දෙන්න පුළුවන්. අපේ ජාතික සමඟිය පිළිබඳව මුළුමහත් ලෝකයටම මේක අලුත් ප්‍රවේශයක්” විමල් වීරවංශ එහිදී පැවසීය.”පත්‍රිකා බෙදාහැරීමත්, ජනරැලියත් සාර්ථක ලෙස අපි අවසන් කළා. කුඩා ජනහමු විශාල ප්‍රමාණයක අවශ්‍යතාව තිබෙනවා. මාර්තු 22 වැනිදාටත් විශාල විරෝධතා ව්‍යාපරයක අවශ්‍යතාව තිබෙනවා” ප්‍රියන්ජිත් විතාරණ ජා.නි.පෙ. ප්‍රධාන ලේකම්වරයා පෙන්වා දුන්නේය.ඒ අනුව සංවාදයක යෙදුණු ජා.නි.පෙ. දේශපාලන මණ්ඩලය මාර්තු 20, 21, 22, 23 යන දිනවල ජනහමු දසදහසක් පැවැත්වීමටත් 22 වැනිදා මහනුවර නගරයේ දී දැවැන්ත විරෝධතා රැලියක් පැවැත්වීමටත් තීරණය කළේය.ජාතික නිදහස් පෙරමුණේ නායක, අමාත්‍ය විමල් වීරවංශ ජිනීවා විරෝධතා අතරතුර තම අමාත්‍යාංශයේ කටයුතු සඳහා ද එකසේ වෙහෙසවීමට සිදුවී තිබිණි.පසුගිය මාර්තු 14 වැනිදා රාත්‍රියේ ඇමැති වීරවංශ අම්පාර බලා පිටත්වූයේ 15 වැනිදා දැයට කිරුළ වෙනුවෙන් අම්පාර, දමන බක්මිටියාව ජනසෙවණ විරු ගම්මානයේ ඉදිකිරීම් ඇරඹීම සඳහාය.15 වැනිදා උදෑසන පැවැති විරු ගම්මානයේ ඉදිකිරීම් අරඹන අවස්ථාවට සරත් වීරසේකර, ශ්‍රියානි විජේවික්‍රම යන පාර්ලිමේන්තු මන්ත්‍රීවරුන් මෙන්ම ජ්‍යෙෂ්ඨ අමාත්‍ය පී.දයාරත්න ද එක්ව සිටියහ.එහිදී පී.දයාරත්න විමල්ට සුබපතමින් පවසා සිටියේ “ප්‍රේමදාස ජනාධිපතිතුමාගෙන් පසුව බොහෝ නිවාස ඇමැතිවරුන් හිටියා. නමුත් ජනතාවට දැනෙන, රටට දැනෙන සේවයක් සිදුවූයේ නැහැ. නමුත් අද රටට ප්‍රේමදාස යුගයෙන් පසුව සැබෑ නිවාස අමාත්‍යවරයකු ලැබී තිබෙනවා” යනුවෙනි.ඉන්පසුව අම්පාර දිස්ත්‍රික්කයේ පවුල් 170කට නිවාස මූල්‍යාධාර ප්‍රදානය කිරීම, 82 දෙනකුට නිවාස ඔප්පු ලබාදීම, අඩු ආදායම්ලාභී පවුල් සඳහා රුපියල් ලක්ෂ 10ක් වටිනාකමකින් යුත් සෙවිලි තහඩු ලබා දීම සඳහා වූ වැඩසටහනකට විමල් වීරවංශ අමාත්‍යවරයා සහභාගි විය. එය පැවතියේ අම්පාර දිස්ත්‍රික් ලේකම් කාර්යාලයේය.නිවාස සංවර්ධන අධිකාරියේ නිලධාරින්ගේ සුබ සාධක සංගමයකට ආධාර පිණිස මුද්‍රණය කර තිබූ “පොත් සලකුණු” රැගත් බන්දේසියක් එහිදී අමාත්‍යවරයාට එම සේවක පිරිස පිළිගැන්වූයේ.”මංගල පොත් සලකුණ” මිලදී ගෙන ආධාර ලබා දෙන ලෙස ඉල්ලා සිටීමටය.ඇමැතිවරයා තම පසුම්බිය ඇද බැලුවේය. ඔහු අපහසුතාවට පත්වූ බවක් දැනුණි. ඒ පර්ස් එකේ මුදල් නොතිබීම හේතුවෙනි. “පර්ස් එකේ සල්ලි නැහැනේ” ඔහුට කියැවිණි.එහිදී ඇමැතිවරයා වෙනුවෙන් අයකු මුදල් ලබා දුන් අතර, පොත් සලකුණු ද නොසිතූ පරිදි විකිණෙනු දක්නට ලැබිණි.රන්දිව පුවත්පතේ පළමු සංවත්සරය යෙදී තිබුණේ පසුගිය සතියේදීයි. සැමරුම් උත්සවය කොළඹ ප්‍රධාන පෙළේ හෝටලයකදීය. එයට පක්ෂ විපක්ෂ දේශපාලකයන් රැසක් එක්ව සිටියහ.ඒ අතර බැසිල් රාජපක්ෂ, විමල් වීරවංශ, අමාත්‍යවරු ද, ලලිත් දිසානායක නියෝජ්‍ය අමාත්‍යවරයා ද, තිස්ස අත්තනායක, ගයන්ත කරුණාතිලක, දයාසිරි ජයසේකර, පාලිත රංගෙ බණ්ඩාර පාර්ලිමේන්තු මන්ත්‍රීවරු ද වූහ.විමල් වීරවංශ මහතා පැමිණීමට මඳක් ප්‍රමාද විය.”මොකද විමල් පරක්කු?” බැසිල් අමාත්‍යවරයා විමසුවේය.විමල් වාඩි වූයේ තිස්ස හා රවි කරුණානායක මන්ත්‍රීවරු අතරය. පසුපස ගයන්ත කරුණාතිලක මන්ත්‍රීවරයා සිටියේය.”යූ.ඇන්.පි.යෙන් මාව වටකරලා මොකද දන්නේ නැහැ” විමල් කීවේ කවුරුත් සිනහගන්වමිනි.එහිදී ජිනීවා මානව හිමිකම් කවුන්සිලයේ දී ඇතිව තිබෙන තත්ත්වය පිළිබඳව අදහස් පළවීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203181</link>
    <topic>විජේවීරත් එක්ක ලංකා ලයින් එකේ</topic>
    <author>දයා ඩී. ෆොන්සේකා</author>
    <content>ගස් සෙවණේ විප්ලවයඅනගාරික ධර්මසේකරඔහු විප්ලවවාදියෙකි. පරපණ නැසීමට අකමැති වූ විප්ලවවාදියෙකි. වගා සංග්‍රාමයට කුඩා කල සිටම අතහිත දුන් මේ විප්ලවවාදියා සිය සටන් ඇරැඹුවේ සිය විශ්ව විද්‍යාල ජීවිතය තුළදීමය. එහෙත් ඔහුගේ සටන් සාමකාමී ඒවා විය.රෝහණ විජේවීර සමඟ ජනතා විමුක්ති පෙරමුණ හෙවත් එවකට “ලංකා ලයින්” ඇරැඹීමට ඔහු මුල් වූයේය. එහෙත් විජේවීර අවට සිටි අසමජ්ජාතී බොරු දේශ ද්‍රෝහි ආගම් විරෝධි පිරිස් නිසා ඔහු ජනතා විමුක්ති පෙරමුණේ විප්ලවයත් - විජේවීරත් අතහැර තමාගේම කණ්ඩායමක් බිහි කළේය. ඉන් පසු නොයෙක් සටන් - විශේෂයෙන්ම ඇමෙරිකානු විරෝධි සටන් - මෙහෙයවූ ඔහු අද සිය දෛවය අනුව හිමි වී ඇති අනගාරික ජීවිතයක් ගත කරමින් ළමා හා තරුණ පරපුර යහමඟට යොමු කිරීමේ දැඩි උත්සාහයක යෙදී සිටී.කළු ගඟබඩ කළුතර බෝධිය පෙනෙන ඉසව්වේ පුංචි කුටියකට වී බණ භාවනාවන්හි යෙදෙමින් නිර්මාංශ ආහාරයෙන් යැපෙමින් අපිස් ජීවිතයක් ගතකරන ඔහු අනගාරික ධර්මසේකර තුමාය. ඉස්සර ජී. අයි. ඩී. ධර්මසේකර නමින් විප්ලව සටන් මෙහෙයවූ ඔහු අද දැහැමි දිවි පෙවෙතක් ගත කරමින් අනගාරිකව වෙසෙයි. ඔහුගේ ජීවිත කතාව සටන්කාමී කතාවක් ම නොවේ. දුක සෝකය ත්‍රාසය මුසු ඔහුගේ ජීවිත කතාවයි මේ.එය අපූරු පරිසරයකි. බටහිරින් හා දකුණෙන් විශාල පයිනස් වගාවට හා මහ මුහුදට මායිම්ව ඇත. නැඟෙනහිරින් දිස්වෙන්නේ සුන්දර කළුගං මෝයයි. ඊට ඉහළින් සුදෝ සුදු කළුතර සෑ රදුන් බැබලෙයි. ඒ අසලින්ම කළුතර බෝ රදුන්ගේ හරිතවත් බෝදළු සෙලවෙන අයුරු පෙනෙයි.බෝ රදුන් වෙතින් හමා එන බැතිබර සුළඟ ගඟදිය පසු කරමින් එද්දී ඔහු එදෙස බලාගෙන භාවනාවක යෙදී සිටියි. අද එතුමා සිටින මේ කුටිය 2004 සුනාමියට හසුවී සුන්නත්දූලි විය. සුනාමි සැඩ රළ පෙළට හසුවී ගසාගෙන යද්දි උස්වූ වැටකෙයියා පඳුරක රැඳි එතුමාගේ පණ රැකුණේ පෙර පිනකටය.“එදා මං ගමනක් යන්න කියා කුටියෙන් එළියට බැහැලා අඩි දහයක්වත් යන්න ලැබුණේ නැහැ මෙන්න මහ මුහුද ගොඩ ගලනවා. අඩි පහළොවක් විතර උසට ජලකඳ. මට අදහගන්නත් බැරිවුණා. ගතවුණේ නිමේශයයි. රකුසෙක් වගේ ආපු ජල කඳ එක පාරටම මාව ඔසවා ගත්තා. මගේ ඇඳුම් කොහේ ගියා ද දන්නෙ නැහැ මාව ජලකඳ කොහේදෝ ගෙනියනව. වෙනදා මා දිහා උඩ ඉඳගෙන බලා ඉන්නා වැටකෙයියා පඳුරු අද මටත් පහළින් ජල කඳත් සම¼ඟ ගියා. මං එක පාරටම පහතින් තිබු වැටකෙයියා පදුරක් බදාගත්තා. මං දන්නේ එච්චරයි. ජලකඳ මාව අතහැරල යන්න ගියා. මං වතුර බහිනකම් වැටකෙයියා පඳුර උඩ රැඳී සිටියා. පැය ගණනකට පසුව ආපු කට්ටියක් මාව වැටකෙයියා ගහෙන් බස්වාගෙන රෝහලට ගෙන ගියා. මුළු ඇඟපත පුරාම තුවාල හීරිලා.”එතුමා මේ විස්තර කළේ මා ඇසු පැනයකට පිළිතුරු වශයෙනි.ඒ එතුමාගේ බියකරු අත්දැකීමකි. එහෙත් එය සොබාදහමේ වියරු අවස්ථාවක් මිස මිනිස් ක්‍රියාකාරකමක් නොවේ. මිනිස් ක්‍රියාකාරකම් නිසා අනගාරික ධර්මසේකර තුමා විඳි දුක් ගැහැට අපමණය. ඒ විශේෂයෙන් ජනතා විමුක්ති පෙරමුණේ ඊනියා “විමුක්තිකාමීන්”ගෙනි.“ඔබතුමාගෙ උපන් ගම?”මම ඇසුවෙමි.“මගේ උපන් ගම බේරුවල මැතිවරණ කොට්ඨාසයේ මාලේවන කුට්ටිවැලිගොඩ නම් වූ පුංචි ගමක්. මගේ තාත්තා ජී. අයි. ඩී. ඩේවිඩ් අප්පුහාමි. අම්මා මැගි නෝනා සෙනෙවිරත්න. අම්මා ප්‍රාරම්භ විභාගයත් ගුරු අවසාන විභාගයත් සමත් වෙලා හිටියේ.ඔහු ගම්මන්පිල ඉමියාගේ දොන් ධර්මසේකර. ධර්මසේකර ගේ මව ඉතා ධෛර්යවන්ත කාන්තාවකි. ගුරුවරියක වූ ඇය සිය දරු සත් දෙනාගේ කටයුතු කළේ ඒ ගුරු පඩියෙනි. පියා වන ඩේවිඩ් අප්පුහාමි සෙල්ලක්කාරයෙකි. ඒ නිසාම ගෙවත්ත පිළිබඳ සංකල්පයෙන් වගා සංග්‍රාමය පටන් ගන්නා විට ධර්මසේකරගේ වයස අවුරුදු 12 කි.“මං අක්කරයක් විතර වූ අපේ ගෙවත්තෙන් භාගයක්ම එළවුළු වගා කළේ වයස අවුරුදු 12 දී. ඒකට හේතු වුණේ අපේ පන්සලේ ලොකු හාමුදුරුවො. උන්වහන්සේ දවසක් මට කතා කරල කිව්වා ‘තමුසෙ දැන් උසයිනෙ තමුසෙගෙ තාත්තත් කිසි පිළිවෙළක් නැහැ. අම්මත් අප්‍රමාණ දුක් විඳිනව තමුසෙලව හදාගන්න. බැරි ද ඔය ඉඩමේ එළවුළු ටිකක්වත් වවන්න’ කියලා.මට මේක නිකං එළියක් පහළ වුණා වාගෙ. හිතට ලොකු ධෛර්යයක් ආවා. පොඩි වුණත් වැඩේ පටන් ගත්තා. මං එදා හිටන්ම යමක් කිව්වොත් කිව්වා. මං වත්තෙන් බාගයක්ම එළවුළු ජාති වැව්වා.බණ්ඩක්කා මෑකරල් දඹල පතෝල වැටකොළු මිරිස් තක්කාලි නැති දෙයක් නැහැ. අවුරුද්දක් යනකොට මං මුළු ගමටම එළවුළු දුන්නා. මාව ගමේ හරියට ප්‍රසිද්ධ වුණා. මෙහෙම යනකොට 1956 බුද්ධ ජයන්ති උත්සවය ආව. රටපුරා උත්සව මං දවස් තුනක් ම සිල් ගත්තා. එදා බණ කියපු හාමුදුරුවො කිව්වා නිවන් දකින්න නම් බෝධි සත්ත්වයෙක් වෙන්න ඕනැ. බෝධි සත්ත්වයෙක් වෙන්න අපහසුවක් නැහැ කරන්න ඕන තමන්ගෙ ජීවිතය සියලු සත්ත්වයන්ට ආහාරයක් කරන්න ඕන එච්චරයි කියල.මට මේක මහා ප්‍රහේළිකාවක්. පුංචි වුණත් සිල් රෙද්ද පිටින් මං මේ ගැන කල්පනා කළා. තමන්ගෙ ජීවිතය සියලු සත්ත්වයන්ට ආහාරයක් වෙන්නෙ කොහොමද කියන එකට මට උත්තරයක් නැහැ. මං යන ගමන් අපේ අයිය කෙනෙක්ගෙන් ඇහුව ජීවිතය සියලු සත්ත්වයන්ට ආහාරයක් කරන්නෙ කොහොමද කියල. මිනිහ දුන්නෙ අපූරු උත්තරයක්.ඕක එච්චර ලොකු වැඩක්යැ. “එන ආත්මේ හාවෙක් වෙයන් පැනපන් ගිනි ගොඩකට බමුණෙක් යාළුකරගෙන.” මට ඒකට කේන්ති ගියා. මං මොකටද තිරිසනෙක් වෙන්නෙ කියල මට හිතුණා.මං ගෙදර ගියා. යනකොට මිදුලෙ බණ්ඩක්කා පාත්තිවල මල් පිපිලා. බඹරු සමනලයෝ කනමීයෝ මල්වල පැණි බොනවා. මං ටිකක් වෙලා බලං හිටිය. මට මෙහෙම සිතිවිල්ලක් පහළ වුණේ ඒ වෙලාවේ. “මේ සත්තු පැණි බොන්නෙ මගේ එළවුළු පාත්තිවල. මේව මගේ දහදිය උන් ආහාරයට ගන්නා මගේ දහදිය නේද” කියල මට හිතුණා.එතකොටම ගිරව් රංචුවක් ඇවිත් මෑ පාත්තියට වහල ඒවයේ ඇට කන්න ගත්තා. වෙනදනං මං උන්ව එලවනවා. ඒත් එදා එලවූවේ නැහැ. මට හරි සතුටුයි. උන් කන්නෙ මගේ දහදිය නේද? අර හාමුදුරුවො කියන්න ඇත්තෙ මේක තමයි මට හිතුණා. මං දැන් බෝධි සත්ත්වයෙක් නේද කියල මට සතුටක් දැනුණා.මට ඉතින් අම්ම එනතුරු ඉවසුමක් නැහැ. මං අම්ම ඉස්කෝලෙ ඇරිල එනකං එළියට වෙලා සිල් රෙද්ද පිටින්ම බලා හිටිය.අම්මට එතකොට ගුරු පත්වීමක් ලැබිල. ගෙදර අමාරුකම් වැඩිවෙන කොට අම්ම ගුරු පත්වීමකට අයදුම් කළා.එතකොට 56 බණ්ඩාරනායක ආණ්ඩුවනෙ. අම්මට ඒ පත්වීම ලැබුණා. මං ඉතින් අම්ම එනකන් බලා ඉන්නෙ නොඉවසිල්ලෙන්. මට අම්ම එනකන් ඉන්න බැහැ. මේ ආරංචිය මං මගේ මල්ලිට කිව්ව. මල්ලිට අවුරුදු 10 යි. ‘මල්ලියෙ මං දැන් බෝධි සත්ත්වයෙක් කියල’ ඒක එයාට තේරුමක් නැහැ.ඔන්න එතකොටම අම්ම ආව මං දුවල ගිහින් අම්මගේ අත් දෙකෙන් අල්ලගෙන කිව්ව වැඩක් පෙන්නන්න එන්න කියල. අම්මට මහන්සියි. ඒත් අම්ම මා එක්ක එළවුළු පාත්ති ළඟට ආව.“අම්ම දැක්ක ද?”“මොනව ද?”“මේ දැක්කෙ නැද්ද?”“මොනව ද?”“මේ මල්වල මොක්කුද ඉන්නෙ”“මී මැස්සො”“උන් මොනවද කරන්නෙ අම්මා.” ? මං අම්මගෙන් ඇහුවෙ උත්තරේ අම්මගෙන්ම ගන්නයි.“උන් රොන් ගන්නව.”“රොන් ගන්නව කියන්නෙ?”“පැණි බොනවා”“පැණි බොනව නෙවෙයි අම්මෙ උන් බොන්නෙ මගේ දහදිය”“පිස්සු නැතිව ඉඳිං බං උඹේ දහදිය බොයි නිලමැස්සො”“නෑ අම්මේ මේ එළවළු පාත්ති කෙටුවෙ මං. ගමේම ඇවිදල ගොම හොයල පෝර දැම්මෙ මං. වතුර දැම්මෙ මං. මේ ගස්වල තියෙන්නෙ මගේ මහන්සිය මගේ දහදිය”අම්ම එකපාරටම ගැස්සිලා වගේ මුහුණ දිහා ටික වෙලාවක් බලා හිටියා.“උඹ කියන්නෙ ඇත්තයි පුතේ මී මැස්සො බඹරු විතරක් නොවේ, ලේන්නු ගිරව් විතරක් නොවෙයි, මේ ගෙදර හත් දෙනෙක් අවුරුදු දෙකක් පුරා කෑවේ මේ එළවුළු. අවුරුදු දෙකකින් ගෙදරට කඩෙන් එළවුළුවත් ගෙනාවෙ නැහැ.“පුතේ උඹ දැන් දවස් තුනක් වෙසක් එකට ගමේ මිනිස්සුන්ට එළවුළු නිකං දුන්නා. මුළු ගමේ මිනිස්සුන් කෑවේ උඹේ දහදිය මහන්සිය තමා පුතේ.”“උඹ නම් මතු බුදු වෙනව පුතේ!”අම්මා මගේ හිස අතගාමින් කිව්වේ දෑසින් කඳුළු ගලද්දී. අම්මා මාව බදාගෙන හැඬුවා. ඇත්ත මගේ දහදිය මහන්සියෙන් ගමක් ජීවත් කෙරෙව්වා. සතුන්ට ආහාර දුන්නා. මගේ ජීවිතය ඒ සියලු දෙනාටම ආහාරයක් වෙලා. මට දැනුණේ නිරාමිෂ ප්‍රීතියක්. මං දැන් බෝධි සත්වයෙක්. මං ඔය විදිහට මගේ ගෙවත්තෙ වගාව කරගෙන ගියා.ඒත් එවර හතේ පන්තියෙන් මං අසමත් වුණා. ඇයි මං වගාව කළා මිසක් පාඩම් කළේ නැහැනෙ.මාව අම්ම ඒ පාර ඇතුළු කළා, අලුත්ගම මහා විද්‍යාලයට. එහි විදුහල්පති වුණෙ චම්ලි ගුණවර්ධන මහත්මයගෙ අයියා. ඩග්ලස් ඇම්. ගුණවර්ධන. හරිම යහපත් මනුස්සයෙක් හොඳ ගුරුවරයෙක්.ඒ ඉස්කෝලෙ ඉංග්‍රීසි බර වැඩියි මං අමාරුවෙන් අල්ලගෙන ගියා. එහෙදිත් එස්.එස්.සී පූර්වයේදී මං පේල් වුණා. ඒ සැරේ මාව ප්‍රින්සිපල් ගෙන්නුව. අපේ අම්මවත් කැඳවූවා.එහෙදි ප්‍රින්සිපල් කිව්වෙ මගේ වැඩ හොඳ නෑ. උනන්දුව මදි කියල. හැබැයි මං විභාගය පේල් වුණත් මට ගණන්වලට සීයෙන් සීයයි. ඒ පාර ප්‍රින්සිපල් කිව්ව ඔය ළමයට ගණන් පුළුවන්. ඒකෙ තේරුම හොඳට මොලේ තියෙනව. ඒ නිසා හොඳට පාඩම් කළොත් පාස් වෙන්න පුළුවන් කියල මට අවවාද කළා.එදායින් පස්සේ මං වගාව කරන අතරතුරේ හොඳට පාඩම් කළා. කොහොම හරි ධෛර්ය අරගෙන වැඩ කළා. ඒ වාරයෙ මං තුන් වෙනිය වුණා. ඊළඟ වාරෙ දෙවෙනිය, අන්තිම වාරෙ පළවෙනියා වුණා. එදා ඉඳල විශ්ව විද්‍යාලයට යනකම්ම මම පන්තියෙ පළවෙනිය. වගාවයි පාඩමයි දෙකම කළා.කොහොම හරි මං විශ්වවිද්‍යාලයට ගියා. මං තේරුණේ විද්‍යාලංකාර විශ්ව විද්‍යාලයට. ඒ කියන්නෙ දැන් කැලණිය විශ්ව විද්‍යාලය...ඉතින් මගේ විශ්වවිද්‍යාල ජීවිතයට සම්පූර්ණයෙන් වියදම් කරන්න වෙන්නෙ අම්මගෙ පඩියෙන්. ඒ නිසා අම්ම කිව්ව “පුතේ පරිස්සමින් වියදම් කරපන් කියල. ඒ කාලෙ බෝඩිං ගාස්තුව රු. 65 යි. තේ එකක් සත 5 යි. බස් එකේ ගමන් වාරයක් සත පහයි. අමාරුවෙන් තමයි ජීවත් වෙන්නෙ.කොහොම හරි මං විද්‍යාලංකාර විශ්ව විද්‍යාලෙ පළාවෙනි ශිෂ්‍ය සංගම් සභාපති වුණා. ඒ කාලෙ අපට ශිෂ්‍යාධාරය ලැබෙන්නෙ රුපියල් 10 අවමය. උපරිමය රු. 20 යි ඕකෙන් ඉතින් කොහොමවත් අපට යැපෙන්න බැහැ.මං ඉතින් මූලික වෙලා ශිෂ්‍යයන් සංවිධානය කරගෙන විද්‍යාලංකාර විශ්වවිද්‍යාලයෙ පළවෙනි ස්ට්‍රයික් එක පටන්ගත්තා. මීට පෙර විශ්වවිද්‍යාලෙ ස්ට්‍රයික් සිද්ධ වෙලා නැහැ.අපේ ඉල්ලීම් කීපයක් තිබුණ පළවෙනි ඉල්ලීම තමයි ශිෂ්‍යාධාරය වැඩි කිරීම. අවමය රුපියල් 25 ක් කළ යුතුයි.ඊළඟ ඉල්ලීම මේ වනවිට පෑලියගොඩ නාගරික පරිසරයක තිබුණ විශ්ව විද්‍යාලය දළුගම හමුදා කඳවුර තිබෙන තැනට ගෙනියන්න ඕන කියන එක. ඒ වනවිට විශ්ව විද්‍යාලය තිබුණු තැන හරිම කරදරයි. කෝච්චිය යන සද්දෙට පන්ති නවත්වන්න වෙනව.මේ ඉල්ලීම් දෙකයි ප්‍රධාන. දැන් දළුගම විශ්වවිද්‍යාලය තියෙන්නෙ අප ඒ ඉල්ලා සිටි භූමිය තුළ. එය අක්කර 40 ක භූමියක්. මං ඉතින් ශිෂ්‍යයන් එකතු කරගෙන වර්ජනය පටන් ගත්තා.කැලණිය විද්‍යාලංකාර විශ්ව විද්‍යාලයේ පළවෙනි පන්ති වර්ජනයත් ශිෂ්‍ය සටනත් ඒක.“මීට කලින් ශිෂ්‍ය සංගමයත් තිබුණේ නැද්ද?“තිබුණ. ඒත් ශිෂ්‍ය සටන් මෙහෙයවන තත්ත්වයට ඇවිත් තිබුණේ නැහැ. මං තමයි මුලින් ම ශිෂ්‍ය සටන මෙහෙයවල ශිෂ්‍යයන් පෙළ ගැස්සුවේ. ඒ කාලෙ ශිෂ්‍ය සංගම් වලට පක්ෂ පාට භේදයක් එහෙමටම තිබුණේ නැහැ.බොහෝ දෙනෙක් හිටියේ ස්වාමීන් වහන්සේලා.මේ ඉල්ලීම් දෙක බොහොම සාධාරණ ඉල්ලීම් දෙකක්. ඒවා කාටත් පොදුයි. රුපියල් 10 ක ශිෂ්‍යාධාරයෙන් ශිෂ්‍යයෙකුට යැපෙන්න අමාරුයි.අපේ සටන සාර්ථක වුණා. අපට විශ්වවිද්‍යාල කුලපති කිරිවත්තුඩුවේ ප්‍රඥාසාර හිමියන් කතා කළා. මට එන්නැයි කියලා පණිවිඩයක් එව්වා.“ඔය ළමයා ඇයි මේ පංති වර්ජනයට නායකත්වය දුන්නා” උන්වහන්සේ මගෙන් ඇහුවෙ බොහොම කරුණාවන්තව.මං උන්වහන්සේට බොහොම හොඳින් අපේ සටනේ අරමුණ පැහැදිලි කළා. රුපියල් 10 යේ ශිෂ්‍යධාරයෙන් අපට යැපෙන්නත් මදි කියල. විශ්වවිද්‍යාල පන්ති තියෙන මෙතන කියල මං පැහැදිලි කරල කිව්වා. උන්වහන්සේ ඒ සේරම පිළිගත්තා. ශිෂ්‍යාධාර මුදල් දෙන එක පාර්ලිමේන්තුවෙත් සම්මත වෙන්න ඕන කියල උන්වහන්සේ ඒවා ලබා දෙන බවට පොරොන්දු වුණා.ඒක තමයි අපි සටන් කරල දිනුව පළවෙනි සටන.ලබන සතියේ තව කොටසක්දයා ඩී. ෆොන්සේකාඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203183</link>
    <topic>ඉස්කෝලෙ ළමයින්ගෙන් කප්පම් ගැනිල්ල</topic>
    <author>අමල් යශෝමන් ජයසිංහ</author>
    <content>මහනුවර අලුත්ම කප්පම් සෙල්ලමදෙමවුපියන් ඇතැම් විට බොහෝ අගහිඟකම් මධ්‍යයේ තම දරුවාට උපකාරක පන්තියක ඇසුර ලබා දෙන්නේ සුළුපටු හැඟීමකින් නම් නොවේ. එහි ඇත්තේ දහසකුත් එකක් බලාපොරොත්තු කන්දරාවකි. මවුපියන් මංපෙත් සලසා දීමෙන් පාසලට හෝ උපකාරක පන්තියකට පැමිණෙන තම දරුවා අත අධ්‍යාපනය වෙනුවෙන් එවනු ලබන මුදලක් කප්පම්කරුවන් ගේ ග්‍රහණයට නතු වී යා නම් එය කෙතරම් ශෝචනීය වේ ද? සැබැවින්ම ඊට ගොදුරු වන සිසුවාටත් ඔවුන්ගේ දෙමවුපියන්ටත් දැනෙනා හැඟීම සුළුපටු ද? නැත. කොහෙත්ම නැත.මහනුවර කප්පම් කල්ලියක් විසින් සිසුවකුගේ ඉණ ඉහ අත ගා යාමෙන් පසු අතරමං වූ සිසුවා කලකිරීමට පත්ව ‘බ්‍රේක් ඔයිල්’ පානය කොට තම ජීවිතය නැතිකර ගැන්මට තැත්කොට තිබීම ඉතා අවාසනාවන්ත සිදුවීමකි. සිසුවා දැනටත් දෙහිඅත්තකණ්ඩිය රෝහලේ නේවාසිකව ප්‍රතිකාර ලබයි. ඔහු සිය දිවි තොර ගැන්මට තැත්කොට ඇත්තේ දෙහිඅත්තකණ්ඩියේ සිට මහනුවරට පැමිණීමෙන් පසු ගෙවීමට සූදානමින් තමන් සන්තකයේ තබා හුන් බෝඩිම් ගාස්තු හා උපකාරක පන්ති ගාස්තු වන රුපියල් 7000 ක මුදලක් කප්පම්කරුවන්ගේ ග්‍රහණයට නතුවීමෙනි. මෙම සිද්ධියට අමතරව තවත් මෙවැනිම සිද්ධින් වරින් වර මහනුවර නගරය තුළ හා ඒ අවට ද දැනුදු සිදුවෙමින් පවතී. මේ සිදුවීම් පිළිබඳව නොසලකා - නොතකා සිටිය යුතු සුළුපටු කරුණක් නොවන්නේ මෙවැනි සිදුවීම්වල ප්‍රවණතාවක් ද එදිනෙදා අසන්නට දකින්නට ලැබී ඇති බැවිනි.මෙම කප්පම් ගැනීමේ ක්‍රියාවලියට සෘජුවම සම්බන්ධ වී සිටින්නේ වැඩිහිටියන් නොවේ. පොලිස් පොතේ රතු අකුරින් සටහන් වූ අපරාධ පැලැන්තියේ අයවලුන් ද නොවේ. මෙහි කප්පම්කරුවන් ලෙසින් පෙනී සිටින්නේ පාසල් අධ්‍යාපනයට තිත තබාගත්තවුන්ය. නැතහොත් මොවුහු සිය පාසල් අධ්‍යාපනය අතරමඟදී කඩාකප්පල් කරගත් රැකියා විරහිතව කල් ගෙවන්නන් ය. උසස් අධ්‍යාපනයට යොමුව පසුවිය යුතු කල වයසේදී මේ වැනි කර්කශ නිහීන ක්‍රියාවල අද නිරතව පසුවන්නන්ගේ එළැඹෙන හෙට දවස ගැන වඩාත් බැරැරුම් අන්දමින් අසන්නට දකින්නට සිදුවනු නොවැළැක්විය හැකි කරුණකි.ඒ ඔවුන්ගේ අනාගතයය. අප මෙහි කතා කරනුයේ මවුපියන්ගේ ලේ කඳුළු දහදියෙන් හෙට දවස දීප්තිමත් කරගනු වස් අධ්‍යාපනයේ නියැළෙන දරුවන්ට අත්වන හිංසනික ගැහැට පිළිබඳවය. අද ඒ දරුවනට නිරපරාදේ අත්විඳින්නට සිදුවී ඇති කටුක සිද්ධින් පිළිබඳවය. කප්පම්කරුවන්ගේ සිහිනය රැකියාවක් නොවේ. රැකියාවකට යොමු වනු වෙනුවට මෙවැනි කෲරතර ක්‍රියාකාරකම් මඟින් වෙහෙසක් නොමැතිව මුදලක් උපයා ගැනීමට හැකිව තිබීම මෙහි ප්‍රවණතාවේ මූලික කරුණ වේ. දිනපතා නගරයට පැමිණෙන මෙම කණ්ඩායම් මහනුවර නගරයේ ඔරලෝසු කණුව, ගුඩ් ෂෙඩ්, වැව රවුම ආදි ස්ථානවල රැඳී පසුවන බව ද අධ්‍යාපනයේ නිරත සිසුන් ඔවුන්ගේ කප්පම් ක්‍රියාවලියට බඳුන් කැරෙන බව ද දැනගන්නට තිබේ.එම සිදුවීම් පිළිබඳව සිළුමිණ කළ විමසුමකදී අනාවරණය වූයේ මෙලෙසිනි. එම කප්පම්කරුවන් වයසින් අවුරුදු විසි ගණන්වල පසුවන්නෝ ය. ඇතැමුන් විසිවන වියට ද අඩු වයසේ පසුවන්නෝ ය. මේ අතර අඩු ආදායම්ලාභී පවුල්වල මෙන්ම මධ්‍යම පාන්තික පවුල්වල දරුවෝ ද වෙති. මොවුහු නිසි පරිදි පාසල් අධ්‍යාපනය හමාර කොට නොමැත. සිය අධ්‍යාපන කටයුතු අතරමඟදී කඩාකප්පල් කරගත්තවුන් වෙති.මොවුන්ගෙන් දුම්පානයට, ගංජා පානයට මත්පැනට වියදම් කරන්නන් ද වන අතර දුම්වැටියක් හෝ නොබොන්නන් ද මේ අතර වෙති. මොවුන්ගේ එකම ඉලක්කය වනුයේ නගරය කරා පැමිණෙන වැඩිහිටියන්, ආගන්තුක සංචාරකයන් හෝ නොව පාසල් යනෙන සිසුන් ය. නොඑසේනම් උපකාරක පන්ති කරා යනෙන සිසුන් ය.මොවුන් තම කප්පම් ක්‍රියාවලිය සඳහා ක්‍රියාකරන ආකාරය පිළිබඳව ද වැඩිදුරටත් දැනගන්නට ලැබේ. මොවුහු සිය ග්‍රහණයට ගත යුතු තමන් ඉලක්ක කොටගත් සිසුවා හෝ සිසුන් දෙතුන් දෙනා හමුවට කිසි විටෙක එකවර කඩා පැන බියට පත්කොට හෝ තර්ජනය කොට හෝ කප්පම් ක්‍රියාවලියේ නොයෙදෙති. ඊට ආසන්න හේතුව වශයෙන් දැනගන්නට ඇත්තේ නිතරම පාහේ මහනුවර නගරය ජනාකීර්ණව පැවතීමය.එය ඔවුන්ගේ ප්‍රවේශමට බාධාවකි. එසේම ජනයා ගැවසෙන ස්ථාන අසල හෝ අහඹුව හෝ පොලිස් නිලධාරියකු හෝ දක්නට වීමය. කිසියම් විටෙක තර්ජනයකින් හෝ තම ග්‍රහණයට ගන්නා ලද සිසුවා සිය විරෝධය හැසිරීමකින් හෝ පෙන්නුම් කළහොත් අවට ජනයාගේ විමසුම් ඇසට ලක්වේ. එහිදී සැක සහිත වූ අවට පිරිස් සිසුවාගේ පිහිටට පැමිණිමට ඉඩ තිබේ. ඉන් සිදුවනුයේ තමන්ගේ අරමුණ උපන් තැනම ලොප් වී යාමය. ඒ බැව් දත් කප්පම්කාරයෝ එසේ නොකරති. ඔවුහු ඊටත් වඩා ලිහිල් සංවේදී ක්‍රමවේදයක් අනුගමනය කරති. ඔවුහු තමන් දන්නා හෝ නොදන්නා හෝ ඉලක්ක කොටගත් ශිෂ්‍යයා සමඟ මුලින්ම සිදු වනුයේ හාදවීමය. එදෙස බලා සිටින්නවුනට පෙනී යන්නේ ඔවුන් කලක සිට දන්නා මිතුරන්ගේ විලාශයකි.කුලුපග ලීලාවකින් අරඹන කප්පම්කරුවන්ගේ සුහදතාවේ අතක් සිසුවාගේ උර මතට වැටේ. ඒ අත වඩාත් සමීප කොට ගන්නා කප්පම්කාර සගයෝ ද සිසුවා රැකවල්ලා මෙන් වට කොට ගනිති. පිටත සිට බලන්නකුට එක්වනම පෙනී යන්නේ ඔවුහු ගජමිතුරන් බවකි. එතැනින් නොනවතිනා ඔවුහු තමන් කොටු කරගත් සිසුවා සමඟ කතාබහේම ඉදිරියට ඇදී වෙනත් ස්ථානයකට මාරු වෙති. ඒ අතරේ දී සිදුවන කතාබහවල පවතින්නේ කප්පම් ඉල්ලීමය. සාමාන්‍ය විදිහට කිවහොත් ළඟ තියෙන සල්ලි ඔක්කොම ටික දැන්ම දීපන්. නැත්නම් උඹ ගෙදර ගිහිල්ල ඉවරයි හරි ද?” යනුවෙනි.එහිදී ඊට විරුද්ධත්වය පාමින් එයට එරෙහිව යා නම් තර්ජනාංගුලිය එසැවෙන්නේ ද සිනහමුසු මුහුණිනි. ඊළඟ පියවර තමන්ට මහත් අහිතකර බවක් ඇතැයි තැතිගන්නා සිසුවා කප්පම්කරුවන් ඉල්ලු දේ දෙයි. නැතහොත් ඔවුහු බලයෙන් ම අතපත ගා උදුරා ගනිති. ඔවුහු වඩාත් කල් - යල් මරන්නේ ග්‍රහකයාගෙන් ම වැඩි කලබලයකින් තොරවම අවශ්‍ය දේ ලබාගැනීමය. එසේ නොවී නම් අවසානයේ සිදු වනුයේ සිසුවාගේ ඇඟපත සහමුලින් අතපත ගා ඇති දේ බලහත්කාරයෙන් උදුරා ගැනීමය. කිසිදු කලබලයකින් තොරව සිදුවන මෙම සිදුවීම් වැළෙහි අවසානය වනුයේ තවත් කෙටි දුරක් කැඳවා ගොස් ග්‍රහණයට ගත් සිසුවා මුදා හැරීමය. සිසුවා කලබල කෙරේ නම්, ඔවුන් අබිබවා යා නම් සිදු වනුයේ පහර කෑමය. අවසානයේ ඇති දේ උදුරා ගැනීමය.මෙවැනි සිදුවීම් මහනුවර නගරයට පමණක් සීමා වූවක් නොවේ යැයි හැඟෙන්නේ ඇතැම් නගරවල ද මෙවැනි සිදුවීම් අසන්නට ලැබීමෙනි. අවිස්සාවේල්ල ප්‍රධාන බස් නැවතුම් පළේ වෙළෙඳ සංකීර්ණය පිටුපස හුදෙකලා පරිසරයේ සිදුවූ කප්පම් සිදුවීමකි. පාට ඇඳුමින් සැරසී ගත් ශිෂ්‍ය වයසේ පසුවන දහදොළොස් දෙනකු ඒ හුදකලා ඉසව්වට කැඳවා ආ තවත් සිසුවකුගේ ඉණ ඉහ අත ගා ගැනීමක් සිදුවිණි. ඒ දුටු වැඩිහිටියකු මඟින් දැනුම්වත් වූ නගරයේ පසුවූ පොලිස් නිලධාරියකු පොලීසියට දැනුම් දී ජීප් රියක් සමඟ නිලධාරීන් පිරිසක් ද ගෙන්වා අදාළ කප්පම්කාර ශිෂ්‍යයන් පිරිස අල්ලා ගනු ලැබිණි. එහිදී පොලීසියට නගරවාසීන්ගෙන් ලැබුණේ මල්මිටකි.“මේ වගේ දේවල් සිද්ධ වෙනවා. අපට ගිහින් ඕවාට මැදිහත් වෙලා ඉල්ලන් පරිප්පු කන්ඩ බැහැනේ” අප කළ විමසුමකදී නගරවැසියෙක් කීවේය. ඒ කතාවේ ඇත්තක් ද තිබේ. එහෙත් ඔහු සතු කාර්යයක් තිබේ. ඉන් මිදි යා නොහැක. එය මිල කළ ද නොහැකිය. කප්පම්කාරයන් මෙල්ල කරනු වෙනුවට පොලීසිය හෝ නගරයේ පොලිස් නිලධාරියකු දැනුම්වත් කරවීම වඩාත් සුදුසු පියවර වන්නේ එබැවිනි.මෙවැනි සිද්ධින්වලට ගොදුරු වූ ශිෂ්‍යයන් හෝ ඔවුන්ගේ මවුපිය වැඩිහිටියන් හෝ නීතිය හමුවට නොයති. ඊට හේතුව වශයෙන් ඇතැමුන් පවසනුයේ අපි උන්ව පොලීසියට කොටු කරලා දුන්නා කියල හිතමු. ඉන් පස්සෙ මහ පාරේදී අපට උන්ගෙන් නිදහසක් නැති වේවි. ඒවා ඉතින් පොලීසියේ මහත්තුරුන්ටම නගරවලදී අල්ලා ගන්ඩ පුළුවන්නෙ.”අප මේ පිළිබඳව මහනුවර ජ්‍යෙෂ්ඨ පොලිස් අධිකාරී කිත්සිරි ගනේගම මහතාගෙන් විමසා සිටියෙමු. එහෙත් ඔහු එහි රාජකාරි සඳහා පැමිණ ගතවී ඇත්තේ දින 3 කි.‘ඔවැනි කප්පම් සිදුවීම් සිදුවන බව ඇත්තක්. රුපියල් විස්ස, තිහටත් කප්පම් ගැනීම් සිදු වෙනවා. ප්‍රශ්නය වී ඇත්තේ මේ සිද්ධි පිළිබඳව පොලීසියට පැමිණිලි නොලැබීමයි. ඔය කියන දෙහිඅත්තකණ්ඩිය සිදුවීමට ලක්වී තිබෙන්නෙ විද්‍යාර්ථ සිසුවෙක්. මහජන සහයෝගය අවශ්‍යයි. නමුත් මහජන සහාය බලාපොරොත්තු වෙනවා වගේම අපේ සිවිල් ටීම් කීපයක් ජනතාව අතර සිටිනවා.අවුරුදු උත්සව දවස් ඉලක්ක කරගෙන කලාප වශයෙන් ද වෙන්කොට සැලසුමකට අනුව නිලධාරීන් රාජකාරි සඳහා යොදවා තිබෙනවා. ඉදිරියේදී පිට පළාත්වලින් ද නිලධාරීන් කැඳවන්නට සූදානමින් ඉන්නේ. ඔය සිද්ධියකට සම්බන්ධ පාසල් හැරගිය අයකු මේ වන විට පොලිස් අත්අඩංගුවේ. ප්‍රශ්නයක් පවතිනවා. මේවැනි සිදුවීම් දුටු කිසිවකු හෝ අගතියට පත් අයවලුන් හෝ කිසිවකු කතා කරන්නේ නැහැ. ඉදිරිපත් වී තොරතුරු ලබා දෙනවා නම් අප අගය කරනවා. මහනුවර ප්‍රදේශයේ ජ්‍යෙෂ්ඨ පොලිස් නිලධාරියෙක් සිළුමිණට කීය.තුන් සිත් පහදවාලන රට දැය සමයේ මුදුන් මල්කඩ වන් අසිරිමත් දළදා සමිඳුන් වැඩ හිඳිනා පින් බිමෙක ඒ පෙනී පෙනී මෙවන් නරුම සිදුවීම් සිදුවීම කෙතරම් පවුකාර දැයි සිතා බැලිය යුතු වේ.ඔබගේ විමසුම් ඇයට මෙවන් සිදුවීමක් හසු වූයේ ද රහසිගතව හෝ පොලීසිය දැනුම්වත් කරන්නේ නම් එය යහපත් සමාජයක් උදෙසා හෙට වෙනුවෙන් ඔබ අද ඉටුකරනා මිල කළ නොහැකි සමාජ සද්කාර්යයක්ම වන බව මතකයට නඟාලමු.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203184</link>
    <topic>සුක්කානම අතට ගත් දිරිය ගැහැනිය</topic>
    <author>සුභද්‍රා දේශපි‍්‍රය</author>
    <content>ජීවිත සටන ගෙන යන්නට දහඩිය හෙළන පිරිමින් හා උරෙනුර ගැටෙන කාන්තාවගේ සියුමැලි දෑතින් ඉටුවන මෙහෙවර අපමණය. කුස්සිය මුල්ලට කොටු වී සිටි ගැහැනිය දරුවන් බිහිකරන, හදන වඩන ගේදොර පාලනයේ යෙදෙන යන්ත්‍රයක් යැයි සිතු කාලය ඉතිහාසයට එකතු වී හමාරය. කුස්සිය මුල්ලේ සිට රජ ගෙදර දක්වා ගමන් කරන්නට තරම් ඇය ධෛර්යසම්පන්නය. සමාජයේ ඉහළ තානාන්තර හොබවන ඇය ඉටුකරන මෙහෙවර සැබැවින්ම අගය කළ යුතුය.උපතින්ම උරුම වූ දහසක් දුක් දොම්නස් දරා ගනිමින් ඇය දරුවන් හදා වඩමින් විය යුතු යුතුකම් ද ඉටු කරන්නීය. එමෙන්ම ඇය රැකියාවට ගොස් පවුලේ ආර්ථික බර දැරීමට ද තම ස්වාමියාට සහාය වන්නීය. මේ හැම දේකටම ඇය මුහුණ දෙන්නේ සියලු දුක් කම්කටොලු ද දරා ගනිමිනි.උපතින්ම උරුම වූ ස්ත්‍රීත්වය බාධාවක් කර නොගෙන ජීවිතේ ජය ගත් දිරිය කතුන් අපමණය. ඔවුන් අතරින් සිරියලතා සුවිශේෂී චරිතයකි. සියුමැලි බවත් සුකොමල බවත් මඳකට අමතක කළ සිරියලතා ගැහැනියට උරුම වූ රැකියාවන්ගෙන් පිටතට ගොස් ජීවිතය ජය ගන්නට වෙර දැරුවාය. ඇගේ සියුමැලි දෑඟිලිවලට හසුවූයේ රළු කළු ගල්ය, මහා රූස්ස ගස් කඳන්ය. මහා රූස්ස ගස් කඳන් එකිනෙකට තදකොට ඉහළට පැටවූ ලොරියේ විටෙක රියදුරු වූයේ ද ඇයයි. කබොක් ගල් තුන්හාරදහක් පැටවූ ලොරියේ සුක්කානම ඇගේ දෑතට බරක් නොවීය.කළුගල් කියුබ් හතරක් පහක් පැටවූ ලොරියේ ද ඇය සුක්කානම දැරුවාය. අම්පාර සිට කොළඹ දක්වා දිවෙන මාර්ගයේ දහඅට වංගුව පසුකරමින් කඳු පල්ලම් බසිමින් ඇය සීරුවට කොළඹට ලොරිය පැද වූවාය. සුක්කානම ඒ මේ අත නිතර කරකැවීමෙන් ඇගේ සියුමැලි දෑත් රළු විය. සුළු දේටත් සැළෙන, ඉකිබිඳ හඬන වැළපෙන බොළඳ ගැහැනියක වී ජීවිතය ජයගත නොහැකි බව ඇය හොඳින් දැන සිටියාය. රියැදුරකු වන ලූකස් ප්‍රනාන්දු සමඟ විවාහ වන විට සිරියලතාගේ වයස යන්තම් අවුරුදු දහසයකි. එකල රියදුරු අසුන අසලවත් වාඩිවී යාමට බියවූ සිරියලතා පසුව හොඳ රියැදුරුවරියක වන්නට ගුරු හරුකම් ලබාගත්තේ ද තම සැමියා ගෙනි. ජීවිතේ බොහෝ දේ සිරියලතා මේ වන විට ජයගෙන තිබේ.ඇයට දරුවන් සිව් දෙනෙකි. සැමියාට සවියක් වී ජීවිතය ජයගන්නට වෙර දරමින් ඔහුට අත්වැලක් සපයන්නට නොමඳ සහයක් දුන්නාය. අම්පාර කාර්මික පෙදෙසේ අංක සී 322 දරන නිවෙසේ පදිංචි සිරියලතා ද සිල්වා සමස්ත ස්ත්‍රී වර්ගයාටම ආදර්ශයකි. කළුගල්, ලී කොට, වැලි ගොඩදාන වාඩිය, ආදුරුප්පු වීදියේ තොග වෙළෙඳපොළ, මහා කර්මාන්ත ශාලාවලින් ගෙනයන විශාල බඩුබාහිරාදිය දෛනික ජීවිතයේ ඇයට හුරුපුරුදු දේය. අම්පාර ප්‍රදේශයේ පමණක් නොව සමස්ත ශ්‍රී ලාංකික කාන්තාවන් අතර ඇය සුවිශේෂී වන්නේත් ආදර්ශවත් වන්නේත් ඇගේ සුවිශේෂි හැකියාවන් නිසාමය.පොත පතේ දැනුමෙන් ඉහළට ගොස් රැකියාවක නිරත වන්නට ඇය වාසනාවන්තියක නොවුවද උපතින් උරුම වූ කායික දක්ෂතාවයෙන් ඇය ජීවිතය ජයගත්තාය. ව්‍යාපාරික පවුලක උපත ලද නිසාදෝ ඇය කුඩා කල සිටම ඉගෙනුමට වඩා දක්ෂතා දැක්වූයේ ව්‍යාපාරික කටයුතුවලටය. විවාහ වීමෙන් අනතුරුව ස්වෝත්සහායෙන් නැගි සිටි ඇය සැමියා සමඟ ව්‍යාපාරයක් ඇරැඹුවාය. ලොරියක් ද මිලදී ගත්තාය. ලොරියේ සහායක ලෙස සැමියාට නොමඳ සහායක් ලබා දුන්නාය.මුල් කාලයේදී සුක්කානම ඇල්ලීමටවත් බියක් දැක්වූ සිරියලතා පසුව අම්පාරේ පමණක් නොව ලංකාව පුරාම දක්ෂ රියදුරුවරියක ලෙස නමක් දිනාගත්තාය. මේ වන විට ඇය තමාගේම ලොරිවලින් ලංකාව පුරාම ගොස් ව්‍යාපාර කටයුතුවල යෙදෙන්නීය.“මං උපන්නෙ 1956 දෙසැම්බර් මාසයේ 27 වැනිදා මඩකලපුවේ කල්මුණේ ප්‍රදේශයේ. තාත්තාගේ ගම මාතර වැලිගම. තාත්තා තොග වෙළෙඳාම් කළේ. කල්මුණේ තිබුණ එකම පන්සල ළඟ තමයි අපේ ගෙවල් තිබුණේ. මාව මුලින්ම අරගෙන ගිහින් තිබුණෙත් ඒ පන්සලට. ඒ කාලේ දෙමළ සිංහල මිනිස්සු දෙගොල්ලම ඒ පළාතේ සමගියෙන් හිටියා. අපේ අම්මත් හරි ශූරයි. දියුණු වෙන්න හරිම උනන්දුවක් තිබුණා. ඒ කාලේ අම්මා අම්පාරේ ඉඩමක පුංචියට ගෙයක් හදාගෙන අම්පාරට ඇවිත් තියනවා. කොච්චර සල්ලි තිබුණත් ලොරි තිබුණත් තාත්තා හැමදාමත් ගමන් බිමන් ගියේ බයිසිකලෙන්. මම අම්පාරේ බණ්ඩාරනායක බාලිකා විද්‍යාලයෙන් සාමාන්‍ය පෙළ දක්වා ඉගෙන ගත්තා. ඊට පස්සේ මම අවුරුදු 16 දී විවාහ වුණා. මහත්තයා රියැදුරු රස්සාව කළේ. බැන්දට පස්සේ අපි දෙන්නා අපේ උත්සාහයෙන් ලොරියක් මිලදී ගත්තා. මට තාම මතකයි 22 ශ්‍රී 6252 අපේ ලොරියෙ අංකය. මම විවාහ වෙනකොට අවුරුදු දහසයි.”“අපි මුලින්ම ගඩොල් වාඩියක් කළා. අපේ ගඩොල් පටවන්නේ අපිමයි. මහත්තයා ගඩොල් වාඩියට ගිහින් අපේ ලොරියෙන්ම ගඩොල් පටවගෙන ගෙදර ළඟට එනවා. මම දරුවො හතර දෙනාගේ වැඩ කරලා මහත්තයගේ ලොරියේ සහායට යනවා. එයාට අත්උදව් දුන්නේ මම. ඈත පළාත්වලට ගිහින් ගඩොල් බාන්නෙත් අපි දෙන්නා. සමහර දවස්වල ලොරිය ‘ස්ටාට්’ එකේ තියලා මහත්තයා හදිසියට බැහැලා යනවා. ‘හෑන්ඩ් බ්‍රේක්’ එක ඇදලා තියලා බැහැලා ගියාම ඒකේ අත ගෑවිලා ලොරිය යයි කියලා මම බයෙන් ඉන්නවා. ඒත් මම හැමදේම ඉගෙන ගත්තා. අද මම හොඳම රියදුරෙක් කියලා හිතනවා. ගඩොල්, දර, තහඩු පටවගෙන දහඅට වංගුවත් පහුකරගෙන මම දැන් කොළඹ එනවා. පිරිමින්ට පුදුමයි මම ලොකු බොක්ස් ලොරියක් පදවනවා දැක්කාම. මටත් පුදුමයි මම කොහොම ද? මෙච්චර හොඳට මේ දේවල් ඉගෙන ගෙන කරන්නේ කියලා.”“2009 අවුරුද්දේ මම පුත්තලම මන්නාරම වගේ පළාත්වලට ගියා. දැන් වගේ පාරවල් හදලා තිබුණෙත් නැහැ ඒ කාලේ. මම මෝඩ ගල් හාරදාහක් පටවගෙන දහඅට වංගුවත් පහුකරගෙන යනවා දහඅටේ එක තැනක විතරයි මම දෙපාරට ලොරිය ගන්නේ. මගේ ‘ඩ්‍රයිවින්’ මට විශ්වාසයි. කඳු පල්ලම් කීයක් පහුකරගෙන ගියත් මම ගියේ හරිම පරිස්සමෙන්.” අපිට කළුගල් වළක් තිබුණා. 1986 වගේ කාලේ ළමයිනුත් පොඩියි. මහත්තයා ලෑස්ති වෙනතුරු මම ගල් වළට ගිහින් ගල් කියුබ් හතර පටවගෙන එනවා එයත් එක්ක ඈත පළාත්වලට යන්න.වැලි ලෝඩ් එක පටවගෙන මම තනියම යන වෙලාවලුත් තිබුණා. මිනිස්සු හදිසියට ඇවිත් වැලි ටිකක් ගල් ටිකක්, ගඩොල් ටිකක් ඇදලා දෙන්න කිව්වොත් ඕනෑම වෙලාවක මම යනවා. මගේ මහත්තයාටත් මාව විශ්වාසයි. අපිට දැන් අපේම ලොරි, ටිපර් කිහිපයක් තියෙනවා. රියදුරුට පඩි ගෙවන්න ඕන නැහැ වාහනයත් පරිස්සම් වෙනවා. ලාබයකුත් ලැබෙනවා. මම තාමත් දර අරගෙන කොළඹ එනවා. දරුවන්ට සමහර වෙලාවට දුකයි මම මහන්සි වෙනවා කියලා. ඒත් මම දරුවන්ට කියන්නේ අපේ දේවල් අපි කරගන්න ඕන. දුක් වෙන්නවත් ලැජ්ජා වෙන්නවත් එපා කියලයි.”අද මගේ දරුවෝ හොඳින් ජීවත් වෙනවා. මට මුණුපුරු - මිණිබිරියොත් ඉන්නවා. දරුවෝ හොඳින් ඉගෙන ගන්නවා. පුතාලා දෙන්නා අපේ වාසනා ප්‍රවාහන සේවයට සම්බන්ධ වෙලා ව්‍යාපාර කටයතු කරනවා. දුවලා දෙන්නත් විවාහ වෙලා. පොඩි දුව හෙදියක්. අපේ පවුලේ දියුණුවට හේතුව අපි දෙන්නාගේ උනන්දුවත්, උත්සාහයත්, සමගියත් කියලයි මම හිතන්නේ.අපි කවදාවත් ප්‍රශ්නයක් ඇති කරගෙන නැහැ. මගේ මහත්තයා එයා දන්න හැමදේම මට කියා දුන්නා. මට පසුබසින්න දුන්නේ නැහැ. උනන්දු කළා හැමදේටම මාව ඉදිරියට ගන්නයි එයාට ඕන වුණේ. ලංකාවේ ඕනෑම තැනකට ලොරියත් අරගෙන යන්න මට පුළුවන්. අදුරිප්පු වීදියේ ‘බජාර්’ එකේ බඩු පටවන්නත් මම ගිහින් තියනවා.මම බයිසිකල් ලෝඩ් එකත් පටවගෙන මන්නාරම් ගියා. හමුදාවේ මහත්තුරුන්ට හරිම පුදුමයි. මම හුඟාක් වගකීමෙන් මගේ රස්සාව කරනවා කියලා. හැමෝම දන්න නිසා මට ඕනෑම වගකීමක් බාර දෙනවා.ඒ දවස්වල අපි මන්නාරම් ගිහින් හිස් ලොරිය අරගෙන එන්නේ නැහැ. මුරුන්කන් හරහා ඇවිත් පුත්තලමෙන් ලුණු ලෝඩ් එකක් පටවගෙනයි එන්නේ. මන්නාරමේ තහඩු හදන තැන්වලට ගිහින් මම තහඩු පැටෙව්වා.ඒවා කොළඹ ගේනවා. ලෝඩ් එක තිබුණත් මම එකපාරයි පස්සට ගන්නේ ඕනෑම තැනකින් ලොරියත් අරගෙන එනවා.සමහර අය පුදුම වෙනවා ඒ අය දෙතුන් පාර කැපුවත් ලොරිය කෙළින් කපාගන්න බැහැ. නමුත් මට ඒ හැකියාව තියෙනවා. මේ හැකියාව මට ගිය ආත්මේ ඉඳලාම පුරුදු පුහුණු කරගෙන ආ හැකියාවක් වෙන්න ඇති.”“මම දැනට ලී වෙළෙඳාමත් කරනවා. දරත් අරගෙන ලොරියේ තාම මම කොළඹ එනවා. දැන් මට තේරෙනවා. ගැහැනියකුට ‘බෑ’ කියලා දෙයක් නැහැ. ඉස්සර මම කබොග් ගල් ලෝඩ් එකත් අරගෙන දහඅට වංගුවත් පහු කරගෙන ආවා. අපිත් එක්ක ආව මහත්තයෙක් මාව වර්ණනා කර කර ආවා. මම දහඅට වංගුවේ එක තැනකදී පස්සට අරගෙන ලොරිය ඉස්සරහට ගත්තා විතරයි. ඒ මහත්තයා බයවෙලා දොරත් ඇරගෙන ලොරියෙන් බිමට පැන්නා. මුකුත් වුණේ නැහැ. ඒත් ඉතින් ගැහැනු අපි බය නැහැ පිරිමියෙක් වෙලා ඒ මහත්තයාගේ බය ගැන මට පුදුම හිතුණා.”මේ දවස්වල මම ඉංගිරියෙත්් යනවා අම්පාරේ ඉඳලා. පුළුන් වෙළෙඳාමක් කරනවා අපි. යන හැම තැනම කට්ටිය මට උදව් කරනවා. ගෑනු කෙනෙක් මේ වගේ දෙයක් කරනකොට පිරිමින්ට පුදුමයි.මම හිතන්නේ ගෑනු අපිට බෑ කියලා දෙයක් නැහැ. ගැහැනියකට ඕනම දෙයක් කරන්න පුළුවන්. මගේ මහත්තයාට මාව ලොකු ශක්තියක් වුණා. අද අපේ දියුණුවට හේතුව උත්සාහයයි. ඒ මගින් අපේ පවුල ආර්ථික පැත්තෙන් ඉහළටම ගෙනාවා.කිසිම ගැහැනියකට බැහැ කියලා දෙයක් නැහැ. මාව ආදර්ශයට ගන්න කියලා මම කාන්තාවන්ට කියන්නේ අද ලංකාවේ හැම ක්ෂේත්‍රයකම ඉහළට ගිහින් ඉන්නවා ගැහැනිය. අපිටත් පුළුවන් පිරිමිත් එක්ක හරි හරියට වැඩ කරන්න කියලා අපි ලෝකෙට පෙන්වන්න ඕන. අධ්‍යාපනය අතින් ඉහළට එන්න බැරි වුණ ගැහැනියට දෑත දෙපයේ රැකියාවක් කරන්න කියලයි මම ඉල්ලන්නේ.”ඇය සැබැවින්ම කාන්තා පරපුරටම ආදර්ශයකි. ගැහැනියකගේ ශක්තිය මුළු රටටම හෙළිදරව් කළා. ඇය දිරිය ගැහැණියකි.(විශේෂ ස්තුතියඅම්පාර අචල උපේන්ද්‍ර මහතාට )සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203185</link>
    <topic>අපේ දරුවන්ට නම් ආයෙ යුද්ධයක් දකින්න ලැබෙන්න එපා</topic>
    <author>සටහන හා ඡායාරූපය</author>
    <content>යුද හමුදාවේ ස්නයිපර් වෙඩික්කරු මාණ්ඩලික සැරයන් එම්.කේ.එම්.ඒ. ගුණතිලකඒ දෙවැනි ලෝක යුද සමයේ රුසියාවයි. සතුරු ජර්මන් හමුදා මොස්කව් නගරයේ ගේට්ටු අබියසටම පැමිණ සිටී. ඔවුන් පරාජය කිරීම සමාජවාදී රුසියාවේ රතු හමුදාව සතු ප්‍රධාන වගකීම වේ. අපට මිල අධික ආහාර, වොඩ්කා කොතරම් තිබුණත් වීරයන් ගේ දරුණු හිඟයක් ඇතැයි එවකට රුසියාවේ නායකයා වූ නිකීතා කෘෂෙව් පවසයි.ඒ හිස්තැන පුරවන්නේ කෙසඟ කොළු ගැටයෙකි. එහෙත් අසාමාන්‍ය ඉලක්කකරුවෙකි. මේ හැකියාව ඔහු රතු හමුදාවේ සුළුතරයක් වූ සැඟවුණු වෙඩික්කරුවෙක් බවට පත් කරයි. එතැන් සිට ඉදිරියට ගලා යන එනිමි ඇට් ද ගේට්ස් සිනමා පටයේ අවසානය සටහන් වන්නේ ජර්මන් හමුදාවන්ගේ අන්ත පරාජය ද විදහා පාමිනි.සිනමා පටයේ දස්කම් පෑ කෙසඟ කොළු ගැටයා වූ වසිලී ගේ හැකියාවන් දුටු මම ‘මේ චිත්‍රපට කෑලි’ යැයි සිතුවෙමි. එහෙත් ඒ ශ්‍රී ලංකා යුද හමුදාවේ ස්නයිපර් තුවක්කු කරුවකු එසේත් නැතිනම් සැඟවුණු වෙඩික්කරුවකු වන මාණ්ඩලික සැරයන් එච්.කේ.එම්.ඒ. ගුණතිලක සමඟ කතාබහ කරන තුරු පමණි.සාකච්ඡාව පැවැත්වෙන ස්ථානයට මා යන විටත් ගුණතිලක එහි පැමිණ සිටියේය. නිල ඇඳුමෙන් සැරසී සිටි ඔහුගේ එක් අතක විශාල බෑගයකි. ඔහුගේ ඉරියව් සෑම විටම සැහැල්ලු බවේ සලකුණු විය. එහෙත් දෙනෙත් එකී කුලකයට අයත් වූයේ නැත. ඉතා විමසිලිමත් බැල්මක් සමඟින් ඔහුගේ දෙනෙත් අවට නිරීක්ෂණයේ යෙදුණේ පුරුද්දක් මිස ආයාසයකින් සිදු කරන්නක් බව නොපෙන්වමිනි. සිනමාපටයේ දී මෙන් නොව මේ සැඟවුණු වෙඩික්කරුවා ඉතා චතුරය. පිළිතුරක් ලෙස ඔහුගේ මුවින් නිරායාසයෙන් ගලා යන වචන දහරාව ආරම්භ වන්නේ මගේ ප්‍රශ්නය ඉවරවීමටත් පෙර ය.”මගේ ගම තණමල්විල, හම්බෙගමුව. හමුදාවට ආවේ අවුරුදු විස්සෙන්. අපේ පවුල විශාල පවුලක්. මාත් එක්ක දරුවො දහදෙනයි. හම්බෙගමුව මධ්‍ය මහා විද්‍යාලයෙන් සාමාන්‍ය පෙළ කරලා තාත්තාගේ රස්සාව වූ ගොවිතැන් කරන්න පටන් ගත්තේ පවුල් බරට සහයක් දෙන්න. ටික කාලයක් යනකොට හිතුණ හමුදාවට යන්න ඕනෙ කියලා.”සිතුවිල්ලට පණ දෙන ගුණතිලක නවතින්නේ ශ්‍රී ලංකා යුද හමුදාවේ පස්වන විජයබාහු පාබල රෙජිමේන්තුවේ සොල්දාදුවකු බවට පත්වෙමිනි. ජනකපුර මූලස්ථාන කඳවුර ඔහුගේ සේවා ස්ථානය විය. දැන් කාලය ගතවෙමින් තිබේ. කඳවුරේ නියමිත රාජකාරි කරන අතර එහි විශේෂ රාජකාරියක නිරත වෙන පිරිසක් කෙරෙහි ගුණතිලකගේ අවධානය යොමු වේ.”මේගොල්ලෝ එන්නේ පාන්දරම එළිය වැටෙන්නත් කලින්. අපි බංකර්වලට යනකොටත් මෙයාලා ඇවිත් ස්ථානගත වෙලා. ගමන බිමන බොහොම නිදහසේ. ස්වාධීනයි. ඒත් රාජකාරියට ස්ථාන ගත වුණාම කෑමක් බීමක් ගැනවත් කල්පනාවක් නෑ. පාවිච්චි කළේ විශේෂ අවියක්. ඒක තරමක් විශාලයි. පස්සේ දැනගත්තා ඒ දිග දුරක ඉඳන් සතුරා ඉලක්ක කළ හැකි ස්නයිපර් අවි කියලා. ඔවුන් ස්නයිපර්වරු. නැත්නම් සැඟවුණු වෙඩික්කරුවෝ. මම මෙයාලගේ වැඩවලට කොච්චර ආසා කළාද කිව්වොත් මම හිතුවා කවදාහරි ස්නයිපර් කෙනෙක් වෙනවා කියලා.””ගුණතිලක චතුර ලෙස පවසයි. ඔහුගේ කතාවට ඌණ පූරණ අවශ්‍ය වන්නේ නැත. පැහැදිලිව අසන්නාට අවබෝධ වන පරිදි අදහස් ප්‍රකාශ කිරීම ඔහුට ඉලක්කයට වෙඩි තැබීම තරම්ම පහසුය. ස්නයිපර්වරයෙක් වීමේ දැඩි ආශාවෙන් අධිෂ්ඨානශීලීව කටයුතු කළ ගුණතිලක පළමු පියවර ජය ගත්තේ මූලික ප්‍රගුණ වෙඩිකරු පුහුණු පාඨමාලාවට ඇතුළත් වෙමිනි. කාලය දින දාහතරකි. එහි ප්‍රතිඵල අනුව දවස් විසි එකක උසස් ප්‍රගුණ වෙඩිකරු පාඨමාලාව දියතලාවේදී හැදෑරීමට ද ගුණතිලකට අවස්ථාව හිමි වේ. ඒ අන් කිසිවක් නිසා නොව ඔහුගේ දක්ෂතාවය නිසාමය. මෙම කඩඉම් දෙකම ජයගන්නා සුළුතරයකට පමණක් මාස නවයක දීර්ඝ කාලීන ස්නයිපර් පාඨමාලාව හැදෑරීමේ වරම් උදාවේ. 2001 වසරේදී ගුණතිලක එම අවස්ථාව උදාකර ගත්තේ දක්ෂතමයන් විසිපස් දෙනකු අතරට එක් වෙමිනි.”පුහුණුවීම් අසීරුයි. ඒත් මම හරිම ආසාවෙන් පුහුණුවීම් කළා. ශාරීරික යෝග්‍යතාවය වගේම ස්නයිපර් අවියකින් ඉලක්ක ගැනීම දක්වා සියලුම දේ පුහුණුවට ඇතුළත් වුණා. ස්නයිපර්වරයෙක් වුණාම විශේෂ ගුණාංග රාශියක් තියෙන්න ඕනේ. ඉවසීම ඒ අතරින් ප්‍රධානයි. අනිවාර්යයෙන්ම මත්පැන්, දුම්පානයෙන් වළකින්න ඕනේ. පැය කිහිපයක් වුණත් එකම ඉරියව්වක ඉන්න හැකියාව තිබීම විශේෂයි. පුහුණුවේ අවසාන අංගය තමයි කිලෝමීටර් හතළිහක දුරක් කිලෝ පනහකට වැඩි බරක් ඔසවාගෙන පා ගමනින් ගිහින් අදාළ ඉලක්ක සම්පූර්ණ කරන එක. මෙම පුහුණුව විවිධ දේශගුණික තත්ත්වයන් යටතේ සිදු කරලා හැකියාව පෙන්වන්නත් ඕනේ. ඒ අනුව අපි දියතලාවේ ඉඳලා බෙලිහුල්ඔයටත්, කල්පිටියේ ඉඳලා කන්දක්කුලියටත් පා ගමනින් ගියා.”ගුණතිලක ශ්‍රී ලංකාවේ සිටිනා අතළොස්සක් ස්නයිපර්කරුවන් අතරින් එක් අයෙකු බවට පත්වන්නේ මේ සියල්ල අවසානයේදී ය. උනන්දුව, උත්සාහය සහ දක්ෂතාව හේතුවෙන් ඔහු තම ඉලක්කය කරා ළඟා වූයේය. දැන් ඔහු එදා ජනකපුරදී දුටු සුවිශේෂී අවියක් භාවිතා කරන, සුවිශේෂී අවිකරුවකු වන්නේය.ගුණතිලක මට පැහැදිලි කිරීමට උත්සාහ දැරූ පරිදි ස්නයිපර් අවි වර්ග කිහිපයක් වේ. ඒවා වෙන්කොට හඳුනා ගත හැකි වන්නේ ප්‍රහාර එල්ල කළ හැකි දුර ප්‍රමාණය සහ අවියේ ඇති ටෙලස්කෝපයේ සූක්ෂමතාව මතය. සාමාන්‍යයෙන් මීටර් හයසීයකට පමණ දුරක ඇති ඉලක්කයක් කිසිදු අපහසුවකින් තොරව ලබා ගත හැකි මෙම අවි කිලෝමීටරයක් පමණ දුරක ඇති ඉලක්ක වුවද වෙඩික්කරුවාට ලබා දේ. දියුණු තාක්ෂණය සහිත 338 හෝ අයිවෝ ජොන්සන් වැනි ස්නයිපර් අවි මීටර් 1200-1500 තරම් දුරක ඇති ඉලක්කයකට වුවද වෙඩි තැබීමට තරම් පහසුකම් සහිතය. එමෙන්ම ගුණතිලක විශේෂයෙන් සඳහන් කළේ කිසිදු අවස්ථාවක අවිය අත්හැර දමා යාම නියම ස්නයිපර් වෙඩික්කරුවකුගේ ලක්ෂණයක් නොවන බවයි. සතුරු ප්‍රහාර හමුවේ කෙසේ හෝ අවිය ද රැගෙන සැඟවිය යුතු බවත් එසේ නැතහොත් අවිය විනාශ කිරීමට අවශ්‍ය උපකරණ ශ්‍රී ලංකා යුද හමුදාවේ සෑම ස්නයිපර් අවිකරුවකු සතු වන බවත් ගුණතිලක අවධාරණය කරයි.දේශය ත්‍රස්තවාදයෙන් මුදාගැනීමේ මානුෂීය මෙහෙයුමේ දී ගුණතිලක ඇතුළු සැඟවුණු වෙඩික්කරුවන්ගේ දායකත්වය සුවිශේෂි විය. සතුරන් ඉලක්ක කර ගැනීම මෙන්ම සතුරු භූමියේ තොරතුරු නිරීක්ෂණය කිරීම ද ගුණතිලකලාගේ වගකීම් අතර විය. මේ වගකීම් ඉෂ්ට කිරීමේදී ගුණතිලක ලැබූ අත්දැකීම් පුදුම සහගතය. එහෙත් ඔහු ඒ සියල්ල සිහිපත් කරන්නේ පෙර පරිදිම සැහැල්ලුවෙනි.”අවසන් මෙහෙයුමේ දී මම පනස් හත, පනස් තුන කියන සේනාංකවල සේවය කළා. මෙහෙයුම ක්‍රියාත්මක වෙනකොට ලංකාවේ සෑම තැනකම හිටපු පුහුණු ස්නයිපර්වරු දියතලාවට කැඳෙව්වා. ඔවුන් සංඛ්‍යාවෙන් හැත්තෑනවයක්. එතැනදී අපිව එක් එක් සේනාංකවලට යොමු කළා. මඩු ප්‍රදේශයෙන් අපි සටන් පටන්ගත්තේ. එතන ඉඳන් පරන්තන්, කිලිනොච්චි, විශ්වමඩු වගේ ප්‍රදේශවල අපි අපේ සේවය ලබා දුන්නා. ලබාපු අත්දැකීම් නම් බොහොමයි. මට මතකයි එක සිදුවීමක්. මුහමලේදී. මම මගේ සැඟවුම් ස්ථානය විදිහට තෝරගෙන තිබුණේ තල් ගහක්. ත්‍රස්තවාදී ක්‍රියාකාරකම් ගැන උපරිම සෙවිල්ලෙන් හිටියත් මට කිසි දෙයක් දැකගන්න ලැබුණේ නැහැ. ඒත් මම අහම්බෙන් දැක්ක කපුටෙක් ලන්ච් ෂීට් එකක් අරගෙන පියාඹනවා.ඒ කියන්නේ ළඟපාත කව්රු හරි ඉන්නම ඕනේ. මම අවියේ ටෙලස්කෝප් එක යොදාගෙන තව තවත් සතුරු භූමිය නිරීක්ෂණය කළා. සාමාන්‍යයෙන් ස්නයිපර්වරයෙක් ඉලක්ක ගන්නකොට සහායකයෙක් ළඟ ඉන්නම ඕනේ. නමුත් එදා මගේ සහායකයා හිටියේ නැහැ. ඒ නිසා මට මුහුණ දෙන්න සිදුවෙලා තිබුණේ තරමක් අවාසි සහගත වාතාවරණයකට. මම සැඟවී හිටපු ස්ථානයට නුදුරෙන් අත්හැර දැමූ ත්‍රස්තවාදී බංකරයක් තිබුණා. එතැන මම නිරීක්ෂණය කරලා තිබුණේ. ඒත් මම එකපාරටම දැක්කා කලින් නොදැකපු කළු පාට රවුමක්.ඒ සැරේ මම ටෙලස්කෝප් එක හොඳට සීරුමාරු කරලා තවත් හොඳින් නිරීක්ෂණය කළා. එතකොටයි මම දැක්කේ එතන ඉඳලා සතුරු ස්නයිපර්කරුවෙක් මාව ඉලක්ක කරනවා කියලා. ඔහු ඒ වෙනකොටත් මාව ඉලක්ක කරලා ඉවරයි. තිබුණේ උණ්ඩය මුදාහරින්න. ඊට කලින් උණ්ඩය වැදිලා මට වෙන දේ බලන්න සහායකයාට දුරදක්නයක් දීලා. ඒ දුරදක්නය තමයි මම කළුපාට රවුමක් වගේ දැක්කේ. පරක්කු වෙන්න විදිහක් නෑ. සතුරා ඉලක්ක කරන්න වෙලාවකුත් නෑ. මම ඉක්මනින්ම තල් ගහෙන් බිමට බැස්සා තව විනාඩියක් එතන හිටියා නම් සතුරාගේ ස්නයිපර් ප්‍රහාරයට මම ඉලක්ක වෙනවා.”අසන්නා ත්‍රාසයට පත්වුවද අත්දැකීම සිහිපත් කරන තුරු ගුණතිලක තම සැහැල්ලු හැසිරිම වෙනස් කලේ නැත.එහෙත් ඔහුගේ සැහැල්ලු බව එක් ඉසව්වකදී ක්ෂය වී ගියේය. ඒ වනවිට ඔහු කතාකරමින් සිටියේ ත්‍රස්තවාදී ග්‍රහණයෙන් මිදී ආරක්ෂක හමුදා වෙත පැමිණි අහිංසක ද්‍රවිඩ ජනතාව ගැනය.”හමුදාවේ මම මගේ රාජකාරිය ඉෂ්ට කළේ ත්‍රස්තවාදය ගැන හොඳ වැටහීමක් එක්ක. ත්‍රස්තවාදය කියන්නේ හිත් පිත් නැති මහා අමානුෂික දෙයක්. මොනරාගල අහිංසක මිනිස්සු කීදෙනෙක් මැරුවාද? හම්බෙගමුවේ අපි රෑට කුප්පි ලාම්පු පත්තු කරන්නේ නෑ. ත්‍රස්තවාදී ප්‍රහාර එල්ල වෙයි, ගම්වලට ගහයි කියලා. කැබිතිගොල්ලෑවේ බස්එකට ගහලා මැරිච්ච මිනිස්සුන්ගේ මළමිනී අපි දැක්කා. ඒ නිසාම එදා කළපු භූමියේ අසරණ වෙලා ඉඳලා ඉඩ ලැබිච්ච ගමන් ත්‍රස්තවාදීන්ගෙන් බේරිලා අපේ පැත්තට ආපු මිනිස්සුත් අපි වගේම ත්‍රස්තවාදයෙන් බැට කාලා හිටපු බව තේරුම් ගන්න හරිම පහසු වුණා.””අවසන් අදියරේ දී අපි විශාල වශයෙන් සතුරාගේ හැසිරීම් ගැන සේනාංකවලට ඔත්තු ලබා දුන්නා. අපේ අවිවල තියෙන ටෙලෙස්කෝප් ආධාරයෙන් බොහෝ දුරක් පහසුවෙන් දකින්න පුළුවන්. ත්‍රස්තවාදීන්ගේ ග්‍රහණයට හසුවෙලා හිටපු අසරණ ජනතාවගේ හැසිරීම් දුර ඉඳලා දැකපු මම හරියට දුක්වුණා. මුලදී මේ මිනිස්සු ගේ දොර, වතුපිටි තිබ්බ හොඳ ජීවිත ගෙවපු මිනිස්සු. ත්‍රස්තවාදීන්ගේ බලපෑම නිසා මේ මිනිස්සු ගෙවල් අතඇරලා ගියා. පුළුවන් තරම් වටිනා දේත් අරගෙන. ඒත් ටික ටික ඒ දේවල් අතරමඟ දාලා ගියා.අන්තිමට මේ මිනිස්සුන්ට ඉතුරුවෙලා තිබුණේ ඇඳන් හිටපු ඇඳුම් විතරයි. මම දැක්කා අන්තිමට ඒ මිනිස්සු ජීවිත ගැටගහගත්ත හැටි. ආරක්ෂාවට වැල්ලේ වළවල් හාරගත්තා. තම තමන්ගේ වළවල්වලට උඩින් ගස්වල අතු කඩලා පොඩි වහළවල් හදාගත්තා. මම දැක්ක එක පුංචි දරුවෙක් එයාට ආරක්ෂා වෙන්න වළක් හාරගන්න හැටි පුංචි අත්වලින්. අන්තිමට ඔවුන් ත්‍රස්තවාදීන්ගෙන් ගැලවිලා අපේ ළඟට ආවා. අපි ඔවුන්ව බේරගත්තා.”දඩයමට සහජ ආසාවක් සහිත ඉලක්කරුවා පසුබස්වමින් ගුණතිලකගේ හඬ මනුස්සකමින් පිරී යයි. දකුණේ දුක් වේදනා මෙන්ම උතුරේ දුක් වේදනා ද සියැසින් හොඳ හැටි දුටු ඔහු ත්‍රස්තවාදයට වෛර කිරීම අසාධාරණ නොවේ.”කොහොම හරි ත්‍රස්තවාදයෙන් රට මුදා ගන්න ලැබීම ගැන නම් තියෙන්නේ හරිම සතුටක්. ස්නයිපර්වරු හැත්තෑ නව දෙනෙක් එදා සටන් බිමට ආවා. ඒ අතරින් නව දෙනෙක් ආපසු ගියේ නැහැ. ඒත් ඒ අය කවදාවත් අපට අමතක වෙන්නේ නැහැ.”ඒ සමඟම ගුණතිලක ලංකාවේ සැඟවුණු වෙඩික්කරුවන් නිර්මාණය කළ ලුතිනන් කර්නල් ඩී.බී.රාජසිංහ ද සිහිපත් කරයි. ඒ සමඟම මානුෂීය මෙහෙයුමේදී ඔවුන් මෙහෙයවූ කර්නල් සංජය වනසිංහ, දියතලාව සැඟවුණු වෙඩික්කරුවන්ගේ පුහුණු පාසලේ වත්මන් සේනාවිධායක ලුතිනන් කර්නල් රියන්සි ප්‍රනාන්දු ද ඔහුට අමතක නොවේ. මානුෂීය මෙහෙයුමේදී ඔවුන් සමඟ එකට සටන් වැදුණු මේජර් සුබසිංහ, මේජර් කුමාර, කපිතාන් රත්නායක සහ කපිතාන් ලක්මාල් ගැන ද සඳහන් කරන මෙන් පවසයි.”දැනට මගේ සේවා කාලය අවුරුදු දහනවයක්. 2015දී මම විශ්‍රාම යනවා. හම්බෙගමුවේ මගේ ගමේ බිරියත් දුවත්, පුතත් එක්ක ජීවිතේ ඉතිරි කාලය සතුටෙන් ගත කරන එක තමයි මගේ බලාපොරොත්තුව. හමුදාවෙන් අපට සලකන අන්දම ගැන මම හරිම තෘප්තිමත්. විශ්‍රාම ගත්තට පස්සේ විශ්‍රාම වැටුපත් ලැබෙනවා. ඒත් පරණ පුරුදු ගොවිතැනත් ඉදිරියට කරගෙන යන්න තමයි හිතාගෙන ඉන්නේ.”ගුණතිලකගෙන් ප්‍රශ්න අසන්නට ඇවැසි නැත. ඊළඟට පැවසිය යුතු යැයි ඔහු සිතන දෙය නිරායාසයෙන්ම වචන බවට පත්වේ. එමෙන්ම ඒ වචන අර්ථ ශුන්‍ය වන්නේ ද නැත. සාකච්ඡාව අවසාන කරද්දී ඔහු හදපත්ලෙන්ම නැඟුණු තවත් අදහසක් මා හමුවේ තැබීය.”අපි කොහොමහරි යුද්ධ කරලා ත්‍රස්තවාදය නැති කළා. අපේ දරුවන්ට නම් ආයෙම කවදාවත් යුද්ධයක් දකින්න ලැබෙන්න එපා.”සටහන හා ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203186</link>
    <topic>ලෝක විනාසෙ ගැන හිතලා වැඩකටයුතු අවුල් කර ගන්නෙ ඇයි?</topic>
    <author>අරුණි මුතුමලී</author>
    <content>ආච්චියි, මල්ලියි, මමයි ටවුමට ගියේ මුරදානෙට අවශ්‍ය කළමනා ටිකක් අරගෙන එන්න. වාහනෙන් බැස්ස ගමන් දැනුණු රස්නෙට හම පිච්චෙන්න වගේ ආවා. “හප්පේ දාහේ, ගින්දර වගේ” ආච්චි ඔසරි පොටෙන් මූණත් බෙල්ලත් පිහිදමමින් කීවා.”ඉරෙන් ගිනි දැල් පිටවෙනවලුනේ ආච්චියේ” මල්ලි හිනාවෙවී කී නිසා ඒක පිළිගන්න ආච්චි කැමැති වුණේ නෑ.”ගෙදර වගේ ඔලොක්කං නොකර පාරෙවත් යන්න බැරිද හැබෑට” ආච්චි කුරු කුරු ගාමින් බර හඬින් තර්ජනය කළා.ඒ එක්කම එතැනින් ගියේ ලොකු අව් කණ්නාඩි දෙකක් දාගත්ත ලිප්ස්ටික් වැඩියෙන් ගාලා තොල් තැඹිලිපාට කරපු හීන් පටි දැමූ හැට්ටයකුත් කොට සායකෑල්ලකිනුත් සැරසුණු මැදිවියේ නෝනා කෙනෙක් වගේ කාන්තාවක්.ආච්චි ඒ කාන්තාව අඩි උස සපත්තු දෙකකුත් දාගෙන අමාරුවෙන් හැඩ දම දමා ඇවිදින හැටි බලාගෙන මොහොතක් හිටියා. “හනේ කාලේ වනේ වාසේ” කියූ ආච්චි ඇහි බැම උස්සා බලා මාරකෙට්ටුව ඇතුළට රිංගා ගත්තා.මල්ලියි මායි මූණින් මූණ බලාගත්තේ මේවා අරුම පුදුම නෙවේනේ, ඇයි ආච්චි එහෙම කීවේ කියන්නා වගේ.ආච්චි පස්සෙන් කූඩයත් අරගෙන ගිය මල්ලි මාවත් ඉස්සර කරගෙන ගිහින් ඒ ගැන ආච්චිගෙන් විමසුවා.”ඇයි ආච්චි අර මනුස්සයා දිහා කන්න වගේ බැලුවේ. පරණ තරහකාරියක්වත්ද?””අනේ උන්දැලාවගේ තේඋඩිච්චියොත් එක්ක මට මොන පයුරුපාසානම් ද ළමයෝ. මම බැලුවේ ඒක මෝස්තරේ ද නැත්නම් පොරෝජනේට ඇන්දද කියලා.”අව්කණ්ණාඩියද?” මල්ලී ඇහුවා.”ඔක්කොම” ආච්චි අත දිගුකර කීවා.මල්ලි ආපහු මා දිහා බැලුවේ පුදුමෙන් වගේ. මමත් උරහිස් හකුලා දන්නැති බව සංඥා කළා.ආච්චී රාක්කවලින් අවශ්‍ය දේවල් කූඩෙට දාගන්න ගමන් කීවේ ඒ උත්සාහය යාදෙක නොරත රත ක්‍රමේ කියලයි. මාර්කට් එකේ දී වැඩි විස්තර අහන්න ගියොත් කරදර නිසා අපි ගෙදර එනකල් කතාව කල් දැමුවා. මල්ලී ගෙදර ආ වේලාවේ ඉඳන් නොඉවසිල්ලෙන් හිටියේ ඒ කතාවේ තේරුම දැනගන්න.”මොකක්ද ආච්චියේ අර මනුස්සයාගේ වරද” මල්ලී කුස්සියටත් ඇවිත් වද දෙනවා.”ඇයි ළමයෝ අව් කණ්ණාඩි දාන්නෙ මොකටද?””අව් කණ්ණාඩි දාන්නේ ඇත්තටම නම් ඉතින් ඇස්දෙක අහිතකර කිරණවලින් බේර ගන්නනේ.””එතකොට ඇඳුම් අඳින්නේ?” ආච්චි දෙවැනි ප්‍රශ්නයත් දැම්මා.”ඒ මොන ප්‍රශ්නයක් ද ඒ?” මල්ලි මූණ රතු කරගෙන ඇහුවා. මල්ලී වැටුණු අමාරුව ගැන බොහොම සතුටින් මම හිනාවුණා.”උඹලා ඇඳුම් ඇන්දට ඒ මොකට ද කියලාවත් දන්නේ නැද්ද? ඇස් දෙක වගේම ඉර එළියෙන් හමත් බේර ගන්න ඕන නැද්ද? ඒ උන්දෑ ඇස්දෙක බේරගෙන මුළු ඇඟම එළියෙ දාගෙන ගියා ම මොකක්ද ඇති පළේ?” ආච්චිගේ තර්කයේ බැරෑරුම් බව වැටහුණේ එවිටයි.”වා.. ව්. ආච්චි නියමයිනේ.” මල්ලිට ඉබේම කියවුණා.”සුද්දා තේරුමක් ඇතිව කරන දේවල් අපේ උන්දැල තේරුමක් නැතුව කොරන්න ගිහින් තමයි මේ අවුල් ඔක්කොම... හ්ම්හ්” ආච්චි කොළ මිටියක් ගසා වට්ටියට අත හැරියා.”ආච්චි එහෙම කියන්නේ ඇයි?””නෑ ළමයෝ ඔය පාරජම්බුල ද මොකක්ද කිරණ වැදුණාම ඇස්වල සුද, හමේ පිළිකා ඇති වෙනවා කියලා කියනවනේ. ඉතිං ඒකටනේ ඔය අව්කණ්ණාඩි දාන්නේ. අපේ අය ඕක දාගෙන යන්නේ උජාරුවටනේ. නැතුව පොරොජනේට නෙවේනේ.””ආච්චිට හොඳ අයි. කියු එකක් තියෙනවනේ. ඒ නිසා සූර්ය ගිනි දලු ගැනත් මොනව හරි කියලා දුන්නට පාඩුවක් නෑ වගේ.” මල්ලී අපි දිහාට ඇහැක් ඉඟි මරා කීවා.”ඔන්න ඔය මොකක්ද ගැන ටී.වී. එකෙත් කිව්වේ. අනෙ මන්දා බං ඕවා. අබුද්දස්ස කාලේට වෙන දේවල් ද කොහෙද?””ම්... ආච්චි දන්නවද අපේ සූර්යයා මේ කාලේ අමුතුම ජාතියේ වළාකුලක් අස්සෙන් යන්නේ. ඒක නිසා ඒ වලාකුළෙන් ඉරේ ශක්තිය වැඩි කරනවා. එතකොට ඉර තවත් ක්‍රියාකාරී වෙනවා. ඒකේ ප්‍රතිඵලයක් හැටියට ඉරෙන් වැඩිපුර සූර්ය කුණාටු වගේ දේවල් නිකුත් කරනවා. සූර්ය ගිනිදලු කියන්නෙත් අන්න එහෙම ඇති වුණු දෙයක්.” මල්ලි පාඩමක් වගේ කියා දුන්නා.”කවුද අප්පේ නාසා ආයතනයෙන් ඇවිත් ඉන්නේ?” තාත්තා කුස්සියට ආවේ එහෙම අහගෙන. ඒ කතාවට අම්මත් කට ඇද කරලා හිනාවුණා.”තාත්තා දන්නවද මේ සූර්ය ගිනි දලු නිසා අපිට කවදා හරි බොන්න වතුරත් නැතිව විජලනය වෙලා කන්නත් නැති වෙනවා.””හත් ඉලව්වේ ලෝකෙ විනාසෙ - ලෝක විනාසෙ” ආච්චි ඔළුව වනා කීවේ ඉන්තේරුවෙන්ම ලෝක විනාසේ අත ළඟ වගේ.”හිහ් හිහ්... එහෙම ලෝකෙ විනාශ වෙන්නේ නෑ අම්මේ” තාත්තා සරලව කීවා.”මොකෝ නැත්තේ මේ කියන ඒ වගේ හැටියට.” ආච්චි විරෝධය පාන්න ගත්තා විතරයි මල්ලි ආපහු පාඩම පටන් ගත්තා.”ආච්චි කියන කතාව ටිකක් ඇත්ත. මොකද විද්‍යාඥයෝ කියලා තියෙනවා මේ සූර්ය ගිනි දලු ලොකුවට ආවොත් ජීවය නැතිවෙලා යන්න පුළුවන් කියලා. ඒත් තාම ඒ ගාණට ඇවිත් නැහැ. ඇත්තෙන්ම මේ ගිනි දලුවලින් තත්පරේට ඉර වගේ හය ගුණයක් ශක්තිය පිට වෙනවලු. ඒ ශක්තිය නිසා ලොකුම අප්සට් එක තමයි මේ පෘථිවියේ විදුලි පද්ධතිවලට, ටෙලිෆෝන්වලට, කම්පියුටර්වලට හිටි හැටියේ අනවශ්‍ය තරංග වගේ දේවල් ඇවිත් අමුතු අමුතු ඒව වෙන්න පුළුවන්ලු. අර ජී.පී.එස් ක්‍රමෙන් ඉන්න තැන හොයා ගන්නේ ඒක පවා වෙනස් වෙන්න පුළුවන්ලු. පොඩ්ඩක් ඉන්නකෝ මම ලැප් එක ගේන කල් පෙන්නන්න ඕගොල්ලන්ට.””ඕවා බලන්නවත් හොඳද මන්දා” ආච්චි තනියෙන් කියෙව්වා. ඒ අතර තාත්තා කීවේ මුලින්ම ගින්දරක් ඉරෙන් ඇවිත් බව වාර්තා වෙලා තියෙන්නේ එක්දාස් අටසීය මැද කාලේ කියලා.ලැප්ටොප් එක දිග ඇරගත් මල්ලි කීවේ “හරියට හරි 1859 සැප්තැම්බර් පළවැනිදා. ඒකට කියන්නේ කැරිංග්ටන් ඉවෙන්ට් කියලලු. ඔය සූර්ය ගිනිදලු වලින් එන විවිධ අයන තත්පරේට කිලෝමීටර් දාහටත් වැඩිවේගයෙන් විසිවෙනවලු. අනික ඔය ගිනි දල්ලකින් ඇතිවෙන චුම්බක බලය හරියට රිච්ටර් මාපක විසිපහේ විතර භූමි කම්පාවක් තරම් බලපෑමක් වෙන්නත් පුළුවන්ලු. පාරිසරික වෙනස්කම්වලටත් මේක බලපානවාලු. ඒක නම් ඉතින් කියන්නත් දෙයක් යැ නේද?” මල්ලී කියාගෙන ගියා.”භූමි කම්පා වගේ දේවල් ඇති වෙන්නත් ඔය සෝලා ෆ්ලෙයාර් එක බලපානවා ඇති නේද මොකද ඒකෙන් පොළොවේ චුම්භක ක්‍ෂේත්‍රවල වෙනස්කමුත් වෙනවනේ.” තාත්තා ඇහුවා”ඔව් ඔව් අනිවාර්යෙන්ම. මේ ගිනිදලු නිසා ග්‍රහලෝක අතර පවා මැග්නටික් ෆීල්ඩ් එක වෙනස්වෙනවා කියලා විද්‍යාඥයෝ කියලා තියෙන්නේ? ඒක ගැන මහාචාර්ය චන්දන ජයරත්නත් හොඳට විස්තරයක් කීවා.” මල්ලි උනන්දුවෙන් කීවා.”ඈ ළමයෝ ඔය ගිනි දලුවලින් ඉරවගේ හය ගුණයක් විතර ගින්දරක් එන කතාවක් කීවා නේද?” ආච්චි අහපු කතාවට අපි ඔක්කොම ඒ දිහා බැලුවා.”ඔව් ඔව්’ මල්ලි එය ස්ථිර කළා.”ඉතිං බලන්න මේ දේවල් අපේ බුදු හාමුදුරුවෝ කියලා තියෙන හැටි දෙයි හාමුදුරුවනේ.” ආච්චි අත කම්මුලේ තියාගෙන පුදුම වුණා. ආච්චි තර්ක කළේ මෙහෙමයි.”ඔය... හිරු හතක් පායලා ලෝකෙ විනාස වෙනවා කියන්නේ ඔය හය ගුණයක්ම ලොකුවට ඉර ගිනි ගත්ත එක වෙන්න බැරි ද ළමයෝ.”ඒකට උත්තර දුන්නේ තාත්තා.”තේජෝ සංවර්තය කියලා මුළු කල්ප විනාශය වෙන්න මහා මේඝය ඇවිත් කෙළ ලක්‍ෂයක් සක්වල එකම මේඝයක් වෙනවලු. මිනිස්සු සතුටින් ධාන්‍ය වපුරලා අස්වනු ගන්න වෙනකොටම නවතින වැස්සෙන් පස්සේ තමයි ඔය ඉරවල් හතක් පායන කතාව එන්නේ.”ඒ වුණාට දැන්ම ලෝක විනාසෙ වෙන්නේ නැහැනේ” අම්මා ඉඳලා හිටලා උත්තරයක් දුන්නා. ඒ ගැනත් කීවේ තාත්තා.”මෙහෙමයි. විශ්වය ගැන ඒ වගේ උත්පත්තිය ගැන එහෙම හොයන්න එපා කියලා බුදු හාමුදුරුවොම දේශනා කරලා තියෙනවනේ. ලෝක විනාසෙ වෙයි ද වෙයි ද කියලා බය වෙවී මේ අපිට කරන්න තියෙන වැඩ කටයුතු නතර කරගෙන බලන් ඉඳලා හරියනව ද? රස්නේ දැනෙනවා. කට්ටියක් කියනවා ඉන්ධන දහනය නිසා ගෝලීය උෂ්ණත්වය වැඩිවෙලා කියලා. කට්ටියක් කියනවා සූර්ය ගිනි දැල්වලින් දේශගුණික විපර්යාස වෙනවා කියලා. ඔය ඔක්කොම අතරේ අපිත් හැමදේම කරගෙන ඉන්නම වෙනවනේ.””ඒක තමයි මාත් හිතුවේ. මේ පුතාලා ඕවා ගැන දැනගන්න එකනම් හොඳයි. ඒත් ඒවා මත්තෙම ඉඳගෙන තමන්ගේ වැඩ කටයුතු අතපහු කරගන්න එපා. ලෝකේ විනාශ වුණොත් අපි ඔක්කොම ඉවර වෙයිනේ. ඒක එතකොට බලා ගමු. එතකල් ඉතින් තියෙන දෙයක් කරගෙන සාමාන්‍ය විදිහට ඉමු.” අම්මා බයවෙලා වගේ කීවා.”හැබෑව එදා ඉඳන් අපි දන්නවා මේ ඔක්කොම අනිත්‍යයි කියලා. ඉතිං එහෙමෙයි කියලා කවුරුත් මුකුත් අතැරියේ නැනේ. ඔය යසට කොරගෙන යන්නේ.” ආච්ච් කතාව ස්ථිර කළා.”ඒකනේ ආච්චියේ මධ්‍යම ප්‍රතිපදාවෙන් ඉන්න කියන්නේ. එතකොට ඔය කිසි දේකට බයවෙන්න ඕන නෑ. අනික තාම ඔය සූර්ය ගිනි දැල් මේ පෘථිවිය පැත්තට කෙලින්ම එන්නෙත් නෑලුනේ. ඔන්නොහෙ ආච්චියි මායි හොඳට කාලා බීලා ඉමු.” මල්ලි දඟ මූණක් දාගෙන කියද්දි ආච්චි බොරු තරහක් අරන් මල්ිගේ අතට පහරක් ගැසුවා. ඊට පස්සේ ඇත්තටම වුණේ ලෝකෙ විනාසෙ වෙන දවසක උනාවේ කියලා අපි අපේ මුරදානේ කටයුතුවලට ලෑස්තිවෙච්ච එකයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203187</link>
    <topic>රේඛා</topic>
    <author>රූපාන්ති බුලත්සිංහල</author>
    <content>පුතු ගේ කීමට තේ එකක් හදන්න අම්මා කුස්සියට ගියා ය. ඒත් සෙල්ලං කරමින් සිටි පුතු තේ බොන්න නම් අම්මා වෙත ආවේ නැහැ. ඔහුගේ සුනංගුව නිසා හිතට දැනුන අමුත්ත ඈ කලබල කළේ නිරායාසයෙනි. ඈ පුතුගේ මුහුණ දකින අටියෙන් එහාට මෙහාට දුව ගියා ය. පුතේ කියා හඬ ගැසුවා ය. පුතා ආවේ නැත. අම්මේ කියා ඇමතුවේ නැත. තව ටිකකින් එනවා යැයි කෑගැසුවේ නැත. අනේ මං තවම ඔංචිලි පදිනවා යැයි කීවේ නැත. අම්මාගේ කලබලය සාධාරණය. දෑතෙ මූණ තියාගෙන හදන දරුවන්ට අබමල් රේණුවක හෝ වරදක් වුණා නම්, අපි ඉඳලා මොකට ද? එහෙම තමයි අම්මලා කියන්නෙ. මගෙ සිත පුංචි කාලයට ඉගිළ ගියේ නිරායාසයෙනි. අම්මලා දරුවන් ගේ පස්සෙනි. ඇසිල්ලෙන් එහා මෙහා වීම ඇගේ විපරමට බඳුන් වේ. ඈ කලබලය. වටපිට බලයි. දිව යැයි හඬ ගසයි. මගේ අම්මා එසේ ය. ඔබේ අම්මා ද එසේ යැයි මම සිතමි. සමස්ත අම්මාගේ භූමිකාව එලෙස වනු ඇත. ඈ ද සිය පුතා එලෙස සොයන්නීය. වෙස්සන්තර ජාතකයේ මද්‍රි දේවිය දරු දුකින් ඇලලී ගියා ය. කොබෝ කුරුලුවනේඑබෝ සතුනි වනේහබන් කුකුළු වනේකිය මගේ දරුවනේ.....මද්‍රි දේවියගේ විලාපය මුළු වනය සිසාරා රැව් පිළිරැව් දුණි. ඈ දරු දුකින් හඬන්නීය. විලාප නගන්නීය. දරුවන් එන මඟ බලන්නීය. පටාචාර ද එලෙස ය. ඈ දරු නැති සොවින් සිහි විකල් වූවා ය. කිසා ගෝතමිය දරුවාට පණ දිය හැකි කෙනෙක් සොයා ඇවිද ගියා ය. බුදුන් වහන්සේ වෙත ගිය ඇයට නොමළ ගෙදරකින් අබ මිටක් සොයාගෙන එන ලෙස බුදුරජාණන් වහන්සේ වදාළහ. ඒ අම්මාගේ සෙනෙහසේ තරම් ය. මේ අම්මා ද පුතාගේ නොපැමිණීම ගැන කලබලවීම සාධාරණය. එහෙත් ඈ පුතා සිටින තැනට යනවිට පුතා යළි නො අරින්නම දෑස් පියා ගෙන ය. ඔංචිල්ලාවට ගෙල සිරි වී ඇත. ඈගේ පුංචි අතපසුව මහත් විනාශයක් කර හමාර ය. එහෙත් යළිත් ආපස්සට ගිය නොහැකි ය. අනේ මට මෙහෙම කරන්න තිබුණා යැයි කියා පලක් නැත. ගිය නුවණ ඇතුන් ලවා ඇද්ද විය නොහැකි ය. බගවන්තලාව පෙට්ට්‍රියෝ වත්තම එකම මළ ගෙයකි. දස අවුරුදු පුතාගේ නික්මයාම කෙසේ නම් දරා ගන්න ද? සිත හදාගන්නට බැරිය. ඈ අම්මා ය. එහෙත් ඊට වඩා දරුවන් ගැන සොයා බැලිය යුතු ය. විමසිල්ලෙන් සිටිය යුතු ය. පුතා, දුව ඔබේ දෑස වගේ නම් දැස තරම් රැක යුතු අන් දෙයක් වේ නම් ඒ ඔබේ දුවා දරුවන් ය. සුර ලොව සිට අත පා දරුවන්ගේ දුක් කඳුළු පිසිනා සම්මා සම්බුදු අම්මාවරුන්ට විතරමයි මෙය කළ හැක්කේ.සියරට දේ සිරි සැපදේසියරට දේ සිරි සැපදේ කියලා කතාවක් තියෙනවානෙ. ඒත් අපේ ඇත්තෝ කවදාවත් සියරට දේවල් අගේ කරන්නේ නැහැ. ඒත් පිටරටකින් මෙරට ආව ඇත්තන්ට නම් අපේ රටේ දේවල් ගොඩක් වටිනව.මේවගේ කතාවක් කියන්න හිතුණේ, කටාර් අධිරාජ්‍යයා අප රටට පැමිණි අවස්ථාවේ ලක්සලින් ලී අලියෙකු මිලියනකට මිලදී ගැනීම නිසා. මෙතුවක් කලක් පිටරට නැව් එනතෙක් සත් සමුදුර දෙස බලා සිටිය ඈයෝ අද තමන්ගේම ව්‍යාපාරවලට හුරුවෙලා.තම තම අගේ කරන්න අපි ඉදිරිපත් විය යුතු කාලය දැන් පැමිණිලා. විදෙස් පුද්ගලයන් අපව අගේ .කරන කොට අපිට අපේ දේ ගැන අගයක් තේරුණේ ම නැහැ. පිටරට දේවල් දොහොත් මුදුන් දීලා පිළිගත් මිනිස්සුන්ට අපේ දේට පැසසුම් දෙන්න කාලය ඇවිල්ලා.කොහොමත් මීට වඩා අපි අපේ රට ගැන උනන්දු වුණා නම් හොඳයි. රට ගැන උනන්දුවක් දරන හැමෝටම මේ කරුණ පොදුයි.තැනට සුදුසු නුවණඅලි මිනිස් ගැටුම කෙළවරක් නැත. අලි වාස භූමි අතහැර දමා මිනිස් වාසස්ථාන වෙත සේන්දු වන්නේ මෑතක සිට නොවේ. මේ කතාව අපට ඇසුණේ සේරුවිල පැත්තෙන්. පියා කුඹුරේ වැඩට ගිය අතරෙ ඈ නිවසේ තනි වූවා ය. කළුගල් පර්වතයක් වන් යමක් නිවසට පාවී පාවී ආවේ ය. දුර තියා අලියා ගේ පැමිණීම සැක සහිත වූ ඈ කලබල වූවා ය. එහෙත් කිසිවක් කර කියාගන්නට නොහැකිව ඈ අසරණ වූවා ය. අලියා ඈ ගිල ගැනීමට ආවේ රකුසෙක් විලස ය. එහෙත් කරන්න කිසිවක් නොවීය. හදිස්සි කටයුත්තකට ගෙදර පැමිණි පියාට දියණියට වී ඇති අකරතැබ්බය වැටහුණි. පේන තෙක් මානයේ තිබුණ ප්ලාස්ටික් පුටුගෙන අලියාගේ හොඬ වැලට පහර දුන් පියා වහා ඉවතට පැන කෑ ගැසී ය. පියාගේ කෑගැසීමට බියව පහර කෑ අලියා පසු පස නොබලා දිවුවේ ය. තැනට සුදුසු නුවණ නිසා පියාට දියණියගේ ජීවිතේ ගලවා ගැනීමට හැකි විය. බොහෝ දෙනාට කරදර වලින් බේරීමට අවශ්‍ය වන මුත් තැනට සුදුසු නුවණ නොපැමිණේ.මේ නිසා අද බොහෝ දෙනා කනගාටුවටත් පසු තැවිල්ලටත් පත්වේ. තමන්ගේ නුවණ නිසියාකාරව යොදන්නෝ හැම දෙයකින් ම බේරෙති.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203188</link>
    <topic>අපේ දායකත්වය පරිසරය සුරැකෙන සංවර්ධනයටයි</topic>
    <author>රූපාන්ති බුලත්සිංහල</author>
    <content>සී.ඊ.සී.බී. සභාපති නිහාල් රූපසිංහමහවැලි නදිය හරහා සුවිසල් වේලි ඉදිවිය. සැලැසුම් කඩිනම් වී ගොවිජනපද ඉදිවිය. ඉංජිනේරු ශිල්පයේ මහිමය කියාපාන මහවැලි ව්‍යාපාරය සැබෑවක් බවට පත් කිරීමට රජරට ගොවියා ද දායක විය.වාරිමාර්ග සහ ජල සම්පත් කළමනාකරණ අමාත්‍යාංශයට අයත් ඉංජිනේරු කාර්යය පිළිබඳ මධ්‍යම උපදේශක කාර්යාංශයට (සී.ඊ.සී.බී) තම මවුබිමෙහි නොයෙක් කාර්යයන් පැවරිණි.කාර්යාංශය එදා සිට අද දක්වා ආ ගමන එහි සභාපති නිහාල් රූපසිංහ මහතා පැහැදිලි කෙළේ මෙසේ ය.“අපේ ආයතනය 1973 දී බණ්ඩාරනායක රජය යටතේ මෛත්‍රිපාල සේනානායක මහතා විසින් පිහිටවූවා. මේ ආයතනය පිහිටුවන්න විශේෂ හේතුවක් තිබුණා. ඒ කාලෙ ඉංජිනේරුවන් පුරුදු පුහුණු කරන්න ලංකාවේ ආයතනයක් තිබුණේ නැහැ. විදේශ ඉංජිනේරුවන් අඩු කරලා ලංකාවේ ඉංජිනේරුවන් බිහි කරන්න අපට අවශ්‍යයි. ඒ අරමුණ ඔස්සේ තමයි අපේ ආයතනය 1973 දී බිහි කළේ. අප ආයතනයෙන් නිසි ප්‍රයෝජන ගත්තේ මහවැලි ව්‍යාපාරයයි. වික්ටෝරියා, රන්දෙණිගල, කොත්මලේ, මාදුරුඔය මේ හැම වේල්ලක්ම ඉදිකිරීමේ දී විදේශීය ඉංජිනේරුවන් සමඟ එකතු වී අපේ ඉංජිනේරුවරුන් හරි හරියට වැඩ කළා.මගේ සේවා කාලය දැන් අවුරුදු තිස් එකක්. සී.ඊ.සී.බී එකෙන් මහවැලියේ හැදූ හැම වේල්ලකටම ඉංජිනේරුවකු විදිහට මං වැඩ කළා. දක්ෂ ඉංජිනේරුවෝ අපේ ආයතනයෙන් බිහි වුණා.1973 සිට අද දක්වා ම භාණ්ඩාගාරයෙන් සතයක්වත් නොගෙන අපිම මුදල් උපයා ගත්තා. ඒ වගේ ම අපේ ආයතනය භාණ්ඩාගාරයටත් මුදල් උපයා දෙන ලාභදායි ආයතනයක්. වසර තුනක් ම ඉන්ඩිපෙන්ඩන් සඟරාව පෙන්වා දුන් ආකාරයට අපේ ආයතනය හොඳම සමාගම් අතරට එක් වුණා. එක පාරක් අපි දොළොස් වෙනියා වුණා. දෙපාරක් දහවෙනියා වුණා. තම ආදායම් මඟින් පමණක් යැපෙන එකම ඉංජිනේරු ආයතනය අපේ ආයතනයයි.මේ දවස්වල බිලියන 25 ක ඉදිකිරීම් කටයුතු ලංකාව පුරා ම සිදු කරනවා. යුද්දෙ ඉවර වුණාට පස්සේ උතුරෙ ඉදිකිරීම් කටයුතු ගොඩක් බාරගත්තේ අපි තමයි. මැණික් ෆාම් කඳවුරේ රජයේ ඉදිකිරීම් කටයුතු කළේ අපේ ආයතනයයි. හමුදාව ඇරුණහම යුද්ධෙන් පස්සෙ උතුරට ගිය එකම ආයතනය අපේ ආයතනයයි.වවුනියාවේ ඉංජිනේරුවරුන් එකසිය හැත්ත පස් දෙනෙකු සේවයේ පිහිටුවා තියෙනවා. ඒ වගේ ම තාක්ෂණිකයන් දෙසීයක් විතර සේවයේ යෙදෙනවා. ඒ 9 මාර්ගයේ ඉදිකිරීම් කටයුතු භාර ගත්තේත් අපි තමයි. යාල් දේවි දුම්රියට යන්න යාපනයෙ දුම්රිය මාර්ගය හැදුවෙත් සී.ඊ.සී.බී එකෙන් තමයි.ඉංජිනේරුවන්ගේ අවශ්‍යතාව අද වෙන කවරදාටත් වඩා දැනෙනවා. කිලිනොච්චියේ ඥානභූමි කියලා ඉංජිනේරුවන් බිහිකරන ස්ථානයක් ඇති කළා. මේ නිසා ඒ ප්‍රදේශයේ පුහුණුවන ඉංජිනේරුවන්ට ඒ ප්‍රදේශයේ වැඩ බාර දෙන්න පුළුවන්. අපේ අදහසක් තියෙනවා යාපනෙත් ඉංජිනේරු අංශයක් ආරම්භ කරන්න. මං හිතන්නෙ ඒකෙන් පුළුවන් වෙනව ඉංජිනේරුවන් ගේ උපරිම සහය ලබාගන්න.ලංකාවේ ඉංජිනේරු උපාධිය මුළු ලෝකෙම පිළිගන්නවා. රජයේ ඉදිකිරීම් විතරක් නෙවෙයි පෞද්ගලික අංශයේ ඉදිකිරීමුත් අපි බාර ගන්නවා. මහා පරිමාණයේ ඉදිකිරීම් කටයුතු තමයි අපේ ආයතනය බාරගන්නේ. විදුලි බලාගාරවල ඉදිකිරීම් කටයුතු වලින් 80% ක් අපි බාරගන්නවා.අපේ ආයතනයේ වේලි ඉදිකිරීම් සම්බන්ධ දක්ෂ ඉංජිනේරුවන් ඉන්නවා. අනුරාධපුර, පොළොන්නරුව වැනි ප්‍රදේශවල තිබෙන නටඹුන් ප්‍රතිසංස්කරණය කිරීමට අපේ ඉංජිනේරුවෝ වෙහෙස මහන්සියක් වගේ ම වඩාත් හොඳ කැපවීමක් කළා. පෞරාණික බව රැකෙන පරිදි ඒ ඉදිකිරීම් කරන්නත් අවශ්‍යයි. මං හිතන්නේ අපේ ඉංජිනේරුවන් ළඟ ඒ සුරක්ෂිත බව තියෙනවා. ගිය වසරේ අපේ ආයතනය ලැබූ ලාභය රුපියල් මිලියන 416 ක්.සී.ඊ.සී.බී. ආයතනයේ උපදේශන ජයතිලක රත්නායක මහතා තම අදහස් දක්වමින් “මේ ආයතනය හැමවිටම සිතන්නෙ පරිසරය සුරැකෙන සංවර්ධනයක් කිරීමටය. බැසිල් රාජපක්ෂ අමාත්‍යවරයා අපේ ආයතනයට යන්ත්‍ර සූත්‍ර සහ මැෂින් දුන්නා. එතුමා මිලියන 12 ක් වැය කරලා ගත් උපකරණ 750 න් 200 ක් ම දුන්නේ අපේ ආයතනයට. මධ්‍යම රජයේ ආයතනයක් විදිහට විතරක් නෙවෙයි අපි ප්‍රාදේශීය මට්ටමින් ද සේවයක් කරනවා. ආසියාවේ ආශ්චර්යයට ළඟාවීමට නම් රටේ හැම ආයතනයකින් ම අවශ්‍ය යුතුකම් ඉටුවෙන්න අවශ්‍යයි. එක්කෙනෙකු පරයා නැඟී සිටීමක් නොව සාමූහික නැඟී සිටීමක් අපට අවශ්‍යයයි.අපේ දෙය අහක දමා සෑම දෙයම පිටරටින් ආයත කිරීමේ මනදොළ ඉවතලා අපේ ශිල්පය අපේ හැටියට අපේ පරිසරයට ගැළපෙන ලෙස ප්‍රයෝජනයට ගතයුතු කාල වකවානුව දැන් එළඹ තිබෙනවා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af1203189</link>
    <topic>උතුරු නැඟෙනහිර සංවර්ධනය දෙස දෑස් හැර බලන්න</topic>
    <author/>
    <content>ඇතැම්විට දකුණ සංවර්ධනය කිරීමට වෙන් කොට තිබූ මුදල් ද උතුරට සහ නැඟෙනහිරට වෙන් කිරීමට තරම් රජය උතුරට නැඟෙනහිරට අවධානය යොමු කෙළේ ය. එහෙත් දේශීය සහ විදේශීය කුමන්ත්‍රණකාරී කොටස් කියා සිටියේ රජය උතුරට සහ නැඟෙනහිරට නොසලකන බව ය.එක්තරා අවස්ථාවකදී උතුරේ සංවර්ධන කටයුතු සඳහා යෙදවූවේ දකුණේ මුහුදුබඩ දුම්රිය මාර්ගය සඳහා වෙන් කොට තිබූ මුදල් ය. ද්‍රෝහී කේලාම් කාරයින්ගේ වැරැදි තොරතුරු මත පදනම්ව චෝදනා එල්ල කරනවා විනා අඩුම තරමින් පැමිණ සිය දෑසින් මේ වැඩකටයුතු දැක බලා තීන්දුවක් ගැනීමට තරම්වත් චෝදනා එල්ල කරන මේමහත්වරුන්ට සහ නෝනා මහත්වරුන්ට වුවමනාවක් නැතුවා වාගේ ය. එහි තේරුම නම් සත්‍යය දැකීමට ඔවුන්ගේ ඇති අකමැත්තයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=af12031810</link>
    <topic>වසර 4 කට පෙර අපෙන් සමුගත් ආචාර්ය ආතර් සී. ක්ලාක්</topic>
    <author>නිහාල් පී. අබේසිංහ</author>
    <content>ශ්‍රී ලංකාවේ සම්මාන පුරවැසියකු ලෙස ජීවිතයේ වැඩි කාලයක් ගත කළ ලොව විද්‍යුත් සන්නිවේදන විප්ලවයේ පියා ලෙස හඳුන්වන ආචාර්ය ආතර් සී. ක්ලාක් මහතා අභාවප්‍රාප්ත වී හෙටට 19 දිනට වසර 4 ක් සපිරේ.ඒ 1954 වසරය. හිමාලයා නම් නැවක් එංගලන්තයේ සිට ඕස්ට්‍රේලියාවේ මහා බාධක පරය වෙත ගමන් කරයි. එම නැව හදිසියේ ශ්‍රී ලංකාවට පැමිණෙයි. එහි සිටි සුවිශේෂී පුද්ගලයෙක් ශ්‍රී ලංකාවට ගොඩ බසියි. ඒ ලොව මහා සන්නිවේදන විප්ලවයකට මූලික අඩිතාලම දැමු ආතර් සී. ක්ලාක් විද්වතාය. එදාම ඔහු ශ්‍රී ලංකාවට වහ වැටෙයි. ඒ අනුව 1956 සිටම ආතර් සී. ක්ලාක් මහතා ශ්‍රී ලංකාවේ පදිංචියට පැමිණියේය. එදා එසේ ශ්‍රී ලංකාවට පැමිණි ආතර් සී. ක්ලාක් විද්වතා ලොව සන්නිවේදන විප්ලවයේ සුවිශේෂ විප්ලවයක් කළ පුද්ගලයෙකි.50 දශකයෙන් පසු තම ජීවිත කාලයේ වැඩි කාලයක් ශ්‍රී ලංකාව ඇතුළත ජීවත් වූ එතුමා විද්‍යා හා තාක්ෂණ ක්ෂේත්‍රයට කරන ලද මෙහෙය වෙනුවෙන් එතුමාට ශ්‍රී ලංකාවේ ඉහළම පුරවැසි සම්මානය වන ශ්‍රී ලංකා අභිමාන්‍යය සම්මානය පිරිනමා ඇත.ශ්‍රීමත් ආතර් සී. ක්ලාක් ලොව වඩාත්ම ප්‍රසිද්ධව ඇත්තේ ප්‍රබන්ධ කතා කරුවකු ලෙසයි. ආතර් සී. ක්ලාක් ලියු විද්‍යා ප්‍රබන්ධ ගණන 100 කට ආසන්නය.1936 දී සිවිල් සේවයට ඇතුළු වූ තරුණ ක්ලාක් 1941 සිට 1945 දක්වා බ්‍රිතාන්‍ය රාජකීය ගුවන් හමුදාවේ රේඩාර් ඉංජිනේරුවරයකු ලෙස සේවය කළ අතර 1948 දී කිංස් කොලේජ් සරසවියෙන් භෞතික විද්‍යාවෙන් පළමු පෙළ ගෞරව උපාධියක් ද ලබා ගත්තේය.ක්ලාක් මහතා බ්‍රිතාන්‍ය අන්තර් ග්‍රහලෝක සංගමයට ද බැඳි අනාගත අභ්‍යවකාශ තරණය පිළිබඳ වැඩිදුර පර්යේෂණ ක්‍රියාත්මක කළ අතර ඔහුගේ විද්‍යාත්මක ගමන්මගට නව පෙරළියක් එක් කළේ 1945 වසරේ දී “වයර්ලස් වර්ල්ඩ්” (“Wireless World”) සඟරාව තුළින් ලෝකයට හඳුන්වා දුන් “භූ ස්ථාවර චන්ද්‍රිකා” සංකල්පයයි. එම සංකල්පය මත යමින් අද ලෝකයම එකම සන්නිවේදන ජාලයක්. සන්නිවේදන පවුලක් බවට පත් කිරීමට සමත් වී ඇති අතර එය චන්ද්‍රිකා සන්නිවේදනයේ පියා ලෙස (Father of the Communication Satellite) හැඳින්වීමට තරම් වාසනාව ගෙනාවේය.1975 දී ශ්‍රී ලංකාවේ ප්‍රථම සම්මානනීය නේවාසික ගෞරවනීය පුරවැසි භාවය ලද ක්ලාක් මහතා 2008 මාර්තු 19 දින මිය යන තෙක්ම තනිකඩ ජීවිතයක් ගත කළේය. පදිංචිය සඳහා විදෙස් රටවලින් කළ ආරාධනයන් ප්‍රතික්ෂේප කළ ඔහු ශ්‍රී ලංකාවට ආදරය කළේය. කිසිදා ශ්‍රී ලංකාව හැර ගියේ ද නැත.තොරතුරු ලබාදුන් චින්තන විජේවර්ධන මහතාට ස්තුතිවන්ත වෙමි.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203181</link>
    <topic>කළ වරදින් මිදී හෙට දින සොඳුරු කරගන්නට සිහින මවන්නියෝ</topic>
    <author>ඉනෝකා සමරවික්‍රම</author>
    <content>කළ වරදින් මිදී හෙට දින සොඳුරු කරගන්නට සිහින මවන්නියෝමෝස්තර නිරූපිකාවෝවිවිධ දුක් කම්කටොළුවලට නිසොල්මන්ව සවන් දී සිටිය ද සල්ගස නව දලුලයි. මල් පුබුදයි. ඒ පූදින මල්වල වෙනසක් නැත. හැඩරුව සුවඳ එකවගේම ය. අද නොව වසර ගණනාවක් තිස්සේ මේ සල්ගස මේ කාන්තාවන්ගේ මෙන්ම ඔවුන්ගේ ඥාතීන්ගේ දුක් කඳුළු දෙස පමණක් නොව සටකපටිකම් දෙස ද බලමින් නිහඬව සිටින්නට ඇත.හැන්දෑව උණුසුම් ය. එහෙත් උදේ පිපි සල්මල් තවමත් හිනැහේ. මුදු සුවඳක් අවට පැතිරේ. ගසට වයසක් කිව නොහැකි වුවද මා මුලින්ම මේ රූස්ස ගස දුටුවේ අදින් අවුරුදු දහඅටකට පමණ පෙරය. සියල්ල වෙනස්වන විට මේ ගස ද වෙනස් වී ඇත. එහෙත් දුකේදීත් සැපේදීත් දික් වූ අතු අතරින් වට තාප්පයෙන් ඇතුළත එබී බැලුවේත් ඔවුන්ගේ සියලු දුක්ඛ දෝමනස්සයන්ට හූමිටි තිබ්බේත් මේ ගසයි.කාන්තා දිනයට සහභාගී වූ නේවාසිකාවෝ ඡායාරූපය - චමින්ද නිරෝෂන්එදා හැන්දෑවේද ඇය සැරසී සිටියා. වැලිකඩ බන්ධනාගාරයේ කාන්තා අංශයේ දොරකඩ පිහිටි සල්ගස මනාලියක මෙනි. විටෙක ඇය සුළඟට සැලෙයි. ඒ ලැජ්ජාවෙනි. තමන්ටත් වඩා ලස්සන රුවැත්තියෝ රඟන අයුරු දකින විට ඈ තුළ කෝල බවක් මතුවී ඇත්තා සේය.ඇතැමකුට සල්ගස ගැන වගක් නැත. මහඋළු ගෙදර සිටින්නන් බැලීමට පැමිණෙන්නන්ට හෙවණ දෙන මේ ගස ගැන සිහිකළ ද මහඋළුගෙදර රුවැත්තියන්ගේ රඟසොබා දැකීමට අපට ද අවස්ථාවක් ලැබීම විශේෂ විය.ඒ ලෝක කාන්තා දිනයයි. ලෝකයේ කාන්තාවන් විවිධ අයුරින් ඇගයෙද්දී අපේ රටේ ද වැඩකරන කාන්තාවෝ විවිධ අන්දමින් ඇගයීමට ලක්වූහ. ගැහැනිය සුමුදුය. සුමටය. එපමණක් නොව ඇය කාරුණිකය. ධෛර්යවන්තය. ඇය පිළිබඳව විවිධ අන්දමින් අර්ථ දැක්වීමට පුළුවන. වෙනස මේ ළඳ බොළඳ කාන්තාවම සමාජය තුළ දරුණු වන අවස්ථා ද ඇත.හිර ගෙදරට විවිධ දින ඇත. නිදහස් දිනය හැමට බලාපොරොත්තු ගෙන එන දිනයකි. එය එසේ වුවද අනෙක් දිනයන් ඔවුන්ට තම හැකියා පෙන්වන්නට ඉඩ ලැබෙන දිනයන්ය. ගායන හැකියා, නර්තන හැකියා, මෙන්ම තමන් සතු විවිධ දක්ෂතා පෙන්වීමට ඉඩ ලැබෙන්නේය. ලෝක කාන්තා දිනය ද ඔවුන්ට එවැනිම වූ විනෝදාත්මක මෙන්ම සෞන්දර්යාත්මක දිනයකි.අපි ඇයට මනෝරි යැයි කියමු. වයස අවුරුදු විසිඅටකි. පැහැබර කාන්තාවක වන ඇය සිරගෙදරට පැමිණියේ ඇයිදැයි විමසූ විට දිගු සුසුමක් හෙළුවාය.”මට අවුරුදු නමයක දුවෙක් ඉන්නවා. දුව බලාගන්නේ අම්මා. මගෙ මහත්තයා පොලිසියේ සේවය කළේ. ඒත් එයා අනතුරකින් මැරුණා. මම හුඟක් උත්සාහ කළා එයා වෙනුවෙන් වන වන්දි මුදල් ආදිය ලබාගැනීමට. ඒත් මට ඒවා ලබාගන්න බැරිවුණා. මහත්තයාගේ පැත්තේ අයත් අපිව අත්ඇරියා. මට මගෙ දරුවා හදාගන්න ක්‍රමයක් තිබුණේ නැහැ.ඒ නිසා තමයි මත්ද්‍රව්‍ය විකුණන්න වුණේ. මං හිරේ ඇවිල්ලා අවුරුද්දකුත් මාස තුනක් වෙනවා. නිදහස් වෙන්න තව කල් තියෙනවා. අපිට මේ තැන් හුරු නැහැ. ආව මුල් දවස්වල මට හිතාගන්න බැරිවුණා මොනවද කරන්නේ කියලා. පසුව ටික ටික මේ ජීවිතයට හුරු වුණා. කාන්තා දිනය වෙනුවෙන් උත්සවයක් පවත්වනවා කියලා ලොකු මිසී අපට කිව්වා. මම තේරුණේ මෝස්තර නිරූපණයට. දවස් හතරක් පහක් අපි පුහුණුවීම් කළා. ඒ දවස් ටිකේ නම් ඇත්තටම අපි හිරේ ඉන්නවා කියලා දැනුණේවත් නැහැ. අද උදේ අපේ ගෙවල්වලින් අප බලන්න ආවා. ඒක හිතට සතුටක්.”පී. ඩබ්ලිව්. කොඩිප්පිලිබන්ධනාගාර කොමසාරිස් ජනරාල්ඇය දෙනෙත් හි නැඟි කඳුළක් පිසිමින් පවසන්නීය.පවුල් හමුව රැඳවියන්ට දුක මෙන්ම සතුට ගෙනෙන්නකි. විවිධ වැරැදි සම්බන්ධයෙන් සිරගතව සිටින ඔවුන්ට තම ඥාතීන් හමුවන්නට ලැබෙන්නේ කම්බි දැලෙන් එහා මෙහා සිටය. එහෙත් පවුල් හමුව තිබෙන දිනයට තම ඥාතීන් සමඟ සමීපව කතාබහ කිරීමට දරුවන් තුරුලට ගැනීමට ද ඔවුන්ට අවස්ථාව උදාවේ.එය අපූරු සැඳෑවකි. ජනාධිපති ආර්යාව ශිරන්ති රාජපක්ෂ මැතිනිය ප්‍රමුඛ ආරාධිත අමුත්තන් පිළිගනු ලැබුවේ කාන්තා නේවාසිකාවගේ දරුවකු විසිනි. ඉන්පසුව නේවාසිකාවන්ගේ නර්තන ප්‍රසංගය ද ඇඳුම් මෝස්තර ප්‍රසංගය ද පැවැත්විණි. විචිත්‍ර වර්ණයේ ඇඳුම් ආයිත්තම්වලින් සැරසුණු දේශීය සහ විදේශීය නේවාසිකාවෝ මේ අවස්ථාවට සහභාගි වූහ. එය කාගේත් ඇස පිනවන දසුනක් විය. ආරාධිත අමුත්තන් ඉදිරියේ කෝල බවින් යුතුව හැඩ වැඩ ගමනින් යන මේ කාන්තාවන් දුටු විට සිත දිව ගියේ ඊට පෙර දින හැන්දෑව වෙතය.එදින නම් කාන්තා හිරගෙදර බොහෝ කාර්යය බහුලය. ඇතැම් තැනක කාන්තාවෝ මල්පාත්ති සකස් කරති. තවත් තැනෙක බිත්ති පින්තාරු කරති.”කොල්ලෙක් නේද උඩ නැඟලා හුණු ගාන්නේ” බූරුවෙකු මත නැඟී හුණු ගාන අයෙකු දැක අපි ඇසුවෙමු.”නෑ.. ඒ ගෑනු කෙනෙක්..” නියාමකවරියක අප නිවැරැදි කළාය.”අපි හරිම කැමතියි වැඩ කරන්න. නිකං ඉන්න ගියහම එක එක දේවල් කල්පනා වෙනවා. ඒක හිතට මහ වදයක්. මං ආවේ මිනීමැරුමකට වැරදි කාරියක් වෙලා. ඒක මං හිතලා කරපු දෙයක් නෙමෙයි. ඒත් ඒ වෙලාවේ වෙන කරන්න දෙයක් තිබුණේ නැහැ. මං මෙහෙ එනකොට මහන්න දැනගෙන හිටියේ නැහැ. මෙහෙදි තමයි මහන්න ඉගෙනගත්තේ. කවදා හරි මෙතැනින් නිදහස් වෙලා යන්න ලැබුණොත් මං මැහුම් ව්‍යාපාරයක් පටන් ගන්නවා.”අතරමඟදී කතාවට එක්වූ කාන්තාවක කතාකළේ අනාගතය ගැන දෙගිඩියාවෙන්. දේශීය කාන්තාවන් පමණක් නොව මරණීය දණ්ඩනය ලැබූ හා ජීවිතාන්තය දක්වා සිරදඬුවම් නියම වූ විදේශීය කාන්තාවන් කිහිප පොළක්ම මෙහි වෙති.ප්‍රියානි මල්ලිකාප්‍රධාන කාන්තා ජේලර්ඇය චීන ජාතික කාන්තාවකි. ජීවිතාන්තය දක්වා දඬුවම් නියම වී සිටින ඇයට දැන් යාන්තමින් සිංහල කථා කරන්නට පුළුවන්ය. මිතුරන් හා සැමියා සමඟ එක්ව මිනීමැරුමක් කළේ යැයි යන්න ඇයට ඇති චෝදනාවයි. එහෙත් ඇගේ වතින් ජීවිතය ගැන පසුතැවීමක ලකුණු නොපෙනේ... ඇය කාන්තා දින සැමරුම් උලෙළේ මෝස්තර නිරූපිකාවක් ලෙස සහභාගි වීමට උනන්දුවෙන් යුතුව පෙරමුණ ගෙන සිටියාය.බැලූ බැල්මට ඇයට වයස අවුරුදු පනස් අටක් යැයි කිව නොහැකිය. එනමුදු ඇය චාම් ගවුමකින් සැරසී ඇට මාල පොටක් හා අඩි උස පාවහන් පැලඳ පෙරහුරුවක් කර පෙන්වයි. කාන්තා අංශයේ ප්‍රධාන ජේලර්වරිය ප්‍රියානි මල්ලිකා මේ සියලු කටයුතු පිළිබඳව සොයා බලන්නීය.”මේ වන විට කාන්තා අංශයේ සිරකාරියන් හයසියයක් පමණ ඉන්නවා. ඒ අතරින් අච්චු ලැබූ අය එකසිය අසූපහක් පමණ වෙනවා. විවිධ උත්සව ආදිය තේමා කර ගනිමින් විටින් විට කාන්තා අංශයේ විවිධ වැඩසටහන් පවත්වනවා. අපි හැමවිටම උත්සාහ දරන්නේ මේ අය යහපත් මාර්ගයට ගන්නටයි. මං හිතනවා මේ වගේ වැඩසටහන් තුළින් මේ අය තුළ පැහැදිලි වෙනසක් ඇති වේවි කියලා. ඔවුන්ට ජීවිතය ගැන දැක්මක් ඇතිවේවි කියලා හිතෙනවා. පෙරට වඩා හිරගෙදර ඇතුළතදි මේ අය කරන වැරදි අඩුවෙලා තියෙනවා. වැලිකඩ බන්ධනාගාර අධිකාරී ගාමිණී ජයසිංහ මහතාගේ අධීක්ෂණය යටතේ තමයි මේ කටයුතු සියල්ල කෙරෙන්නේ.”වසර අටක පමණ කාලයක සිට කාන්තා අංශයේ නේවාසිකාවන්ට විවිධ අවස්ථාවලට අවශ්‍ය නර්තන ආදිය පුහුණු කිරීම කරනු ලබන්නේ රසිකා ලක්මිණි තිලකරත්න නියාමකවරියයි.”මං අවුරුදු අටක් තිස්සේ මේ අයත් එක්ක කටයුතු කරනවා. සමහරු නම් මුලදි නටන්න එන්න අකමැති වුණා. ඒත් ඒ අය මේවට යොමු වුණාට පසුව ඔවුන්ට හැමදේම අමතකයි. අපි මේ වෙනකොට වෙනමම නැටුම් කණ්ඩායමක් හදලා තියෙනවා. මේ ඉන්න අය අතර ජීවිතාන්තය දක්වා සිරදඬුවම් නියම වුණු අය ඉන්නවා. අපි දවස් හතරක් තිස්සේ පුහුණුවීම් කෙරුවා. ඒ අය තම කටයුත්ත හොඳින් ඉටු කළා. ඔයාලටත් පේන්න ඇතිනේ මේ අය තුළ තිබෙන සහජ හැකියාවන්.”රසිකා ලක්මිණි තමන් බන්ධනාගාරයට ලබාදෙන සේවාව පිළිබඳව කතා බහ කරනුයේ තෘප්තියෙනි. කාන්තා දින සැමරුම් උලෙළේ දී ඇය විශේෂ ඇගයීමකට ද ලක්වූවාය.මේ තවත් නේවාසිකාවකගේ ජීවන අත්දැකීමකි.”මං කුඩු විකුණුවේ නැහැ. මං දැනගෙන හිටියේ නැහැ මගෙ මහත්තයා කුඩු විකුණනවා කියලා. ඒත් අන්තිමට මට නතර වෙන්න වුණේ හිරගෙදර. හෙට අනිද්දා වෙනකොට මට නිදහස ලැබේවි. ඒත් මෙතැනින් එළියට ගියහම සමාජය අපිව කොහොම පිළිගනීවිද දන්නෑ. මනාලියක ලෙස සැරසී සිටි ඈ වත සුන්දරය. ඈ වත ඇත්තේ සොඳුරු පෙනුමකි. එහෙත් ඒ සියල්ල වසාගෙන අඳුරු සෙවණැලි වැටී ඇති සේය.වැඩකරන නේවාසිකාවෝ“අපි කාන්තා දිනය තේමා කරගනිමින් මේ කාන්තා අංශයේ විශේෂ වැඩසටහන් සංවිධානය කළේ බන්ධනාගාර හා ප්‍රතිසංස්කරණ ඇමැති චන්ද්‍රසිරි ගජධීර මහතාගේ ප්‍රධානත්වය ඇතිවයි. මෙහිදී අපට අවශ්‍ය වුණේ මේ අය තුළ ආකල්පමය වෙනසක් ඇති කිරීමයි. යම් දිනෙක මේ අය මෙතැනින් නිදහස් වෙලා යද්දි ක්‍රියාකාරී සමාජයට යා යුතුයි.මේ අයව මෙතැන නිකම්ම රඳවා තබනවාට වඩා ඔවුන් තුළ හැකියා කුසලතාවන් වර්ධනය කිරීම වගේම මානසිකව හොඳ තත්ත්වයකට ගෙන ඒමයි අපගේ අරමුණ. අපි මේ හැමදේම කරන්නේ ඒ වෙනුවෙන්. ඔවුන් සඳහා සෞඛ්‍ය පහසුකම් ලබාදීමත්, නේවාසිකාවන්ගේ දරුවන් සඳහා පෝෂණය, ලබාදීමටත් විවිධ ක්‍රියාමාර්ග ගෙන තිබෙනවා.” බන්ධනාගාර කොමසාරිස් ජෙනරාල් ජී.ඩබ්ලිව්.කොඩිප්පිලි මහතා පවසන්නේය.ඔවුන්ට සියල්ල මොහොතකට අමතකව ගොස් ඇත.”දම්පාටින් ලා සඳ බැස යනවා ආකාසේ රන්වන් පාටයි සමුගෙන යන්න මගෙන් තව මොහොතයි නොදොඩා ඉන්නේ ඇයි”රැඳවියක් හා රැඳවියෙක් තාලයට ගායනා කරති. සංගීතය වැලිකඩ බන්ධනාගාරයේ සංගීත කණ්ඩායමෙනි. ඇතැම් තැනෙක මවක දෙනෙතේ නැඟි කඳුළු බිඳු පිසලයි. ඒ තම දියණිය හමුවීමේ තුටු කඳුළුය. තවත් තැනෙක දෝතට තුරුලු කරගත් සිඟිත්තා සමඟ නේවාසික මව උත්සවය නරඹයි. ඔවුන්ට මොහොතකට සියල්ල අමතකව ගියා සේය.කාන්තා දිනයේදී නේවාසිකාවන්ගේ ප්‍රසංගය පැවැත්වීමේ කටයුතු ඇරඹි දින පටන් එය අවසන් වනතුරුම කවදත් කලාවට අතහිත දෙන උපාලි රාජපක්ෂ මහතා කාලය ධනය පරිත්‍යාග කරමින් මෙහිදී විශේෂ මෙහෙයක් ඉටු කළේය. ඔහු විසින් වැලිකඩ බන්ධනාගාරයට රුපියල් ලක්ෂ පහක් වටිනා සංගීත භාණ්ඩ ප්‍රදානයක් ද සිදුකරන ලදී.දුක කඳුළ සුසුම මොහොතකට අමතක කර දමා සොඳුරු සැඳෑවක් ගෙවී ගියේය. තවත් කාන්තා දිනයක් ඉදින් අවසන් විය. හෙට අලුත් දසවකි. ඒ අලුත් දවස මේ සියලු කාන්තාවන්ට සොඳුරු දිනයක් වන්නේ නම් වරදින් මිදෙන්නට සිතක් පහළ වන්නේ නම් කොතරම් හොඳද?ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203182</link>
    <topic>අනුන් නින්දාවට හෝ හිංසා පීඩාවලට ලක් කිරීම බෞද්ධ ගති ලක්‍ෂණ නොවේ</topic>
    <author>සාකච්ඡා කෙළේ -රමණී සුබසිංහ</author>
    <content>අනුන් නින්දාවට හෝ හිංසා පීඩාවලට ලක් කිරීම බෞද්ධ ගති ලක්‍ෂණ නොවේශ්‍රී ලංකා අමරපුර නිකායේ මහා නායක, ත්‍රිපිටක වාගීස්වරාචාර්ය,සංක්ෂිප්ත ත්‍රිපිටක ග්‍රන්ථ මණ්ඩලයේ සාමාජික ශාස්ත්‍රවේදීඅම්බලන්ගොඩ ශ්‍රී සුමංගල නායක හිමිඒ තථාගතයන් වහන්සේ සැවැත් නුවර දෙව්රම් වෙහෙර වැඩ වෙසෙන සමයෙකි. දිනක් උන්වහන්සේ භික්‍ෂූන් වහන්සේට සත් සම්මා සම්බුදුවරුන් ගැන තොරතුරු ගෙනහැර වදාළ සේක. විපස්සී, සිඛී, වෙස්සභූද, කකුසන්ධ, කෝනාගම, කස්සප සහ ගොතම ඒ සත් සම්මා සම්බුදුරජාණන් වහන්සේ ය.භාග්‍යවතුන් වහන්සේ මේ සත් සම්මා සම්බුදුවරුන් ගේ මවුපියන් ගැන, ආයුෂ පිළිබඳව, බෝධි – අගසවු ඈ අනේක විධ කරුණු වදාළ සේක.එහෙත් ඒ ඒ බුදුවරුන් ගේ පාමොක් දෙසීම්, පොහෝ කිරීම් පිළිබඳව විස්තර නොකළහ. ඒ අවස්ථාවේ ආනන්ද මහ තෙරුන් වහන්සේ භාග්‍යවතුන් වහන්සේ වෙත පැමිණ”ස්වාමීනි! භාග්‍යවතුන් වහන්ස! ඒ සම්බුදුවරුන් ගේ කාලයෙහි පාමොක් දෙසීමක් නොවූයේ ද?” යි විමසූහ.තථාගතයන් වහන්සේ,’ආනන්දයෙනි, පාමොක් දෙසූහ’ යි වදාළ සේක.”භාග්‍යවතුන් වහන්ස, කාලයෙහි හා දෙසුමෙහි වෙනසක් නොවූයේ ද?” යි ආනන්ද හිමියෝ විමසූහ.එවිට,”ආනන්දයෙනි, කාලයෙහි වෙනස්කම් ඇතත් පාමොක් දෙසුමෙහි වෙනසක් නැත.” යි පෙන්වා දුන් බුදුරජාණන් වහන්සේ සියලු සම්මා සම්බුදුවරුන් ගේ අනුශාසනා මේ යැයි ධම්ම පදයේ බුද්ධ වග්ගයේ එන 5, 6, 7 ගාථා රත්නයන් දේශනා කොට වදාළහ. ඒ අනුව”සබ්බ පාපස්ස අකරණං කුසලස්ස උපසම්පදා සචිත්ත පරියොදපනං එතං බුද්ධාන සාසනං”අප උදේ සවස මල් පහන් පුදා තෙරුවන් නැමද සිහිපත් කරන, සියලු පව් නො කළ යුතුය. කුසල් රැස් කළ යුතුය.තම සිත පිරිසිදු කර ගත යුතුය. යනු සියලු බුදුවරුන් ගේ අනුශාසනාව යි. යන අර්ථයෙන් යුතු මේ ගාථා රත්නයෙන් හා”ඛන්තී පරමං තපො තිතික්ඛා නිබ්බාණං පරමං වදන්ති බුද්ධා න හි පබ්බජිතො පරූපඝාති සමණො හොති පරං විහෙඨයන්තො”ඉවසීම උතුම් වූ තපස් ගුණයකි. බුදුවරු නිවන උසස් කොට කියත්. අනුන් නසන්නා පැවිද්දෙක් නොවේ. අනුන් පෙළන්නා මහණෙක් නොවේ. යන අර්ථයෙන් යුතු ගාථා රත්නයෙන් හා අද ධම්ම පදයෙන් ජීවිතයට මාතෘකා වූ ගාථා රත්නයෙන් සකල බුද්ධ වචනයම ප්‍රකාශ වේ යැයි පෙන්වා දුන්හ.පොහොය කිරීම උතුම් විනය කර්මයකි. අඩමසකට වරක් පසළොස්වක හා අමාවක යන පොහෝ දිනයන්හි උපසම්පදා භික්‍ෂූන් වහන්සේ පොහොය කිරීම් කරති. පොහොය කිරීම යනු ප්‍රධාන පොහොය දින දෙකේ දී උපසම්පදා භික්‍ෂූන් වහන්සේ සම්මත සීමාවකට රැස්ව බුදුරජාණන් වහන්සේ දේශනා කොට වදාළ ප්‍රාතිමෝක්‍ෂ ශික්‍ෂා පද ව්‍යක්ත භික්‍ෂූන් වහන්සේ නමක් ඉදිරියේ නැවත ප්‍රකාශ කිරීමය. එමෙන් ම අනෙක් භික්‍ෂූන් වහන්සේ ඉදිරියේ තමන් වහන්සේ ආයති සංවරයෙහි පිහිටා ශික්‍ෂා පද ආරක්‍ෂා කරන බවට පොරොන්දු වීම ය.ගෞතම බුද්ධ ශාසනයෙහි මසකට දෙවරක් මේ උපොසථ කර්මය කරති. ආනන්ද හිමියන්ට අවශ්‍ය වූයේ ඉහතින් සඳහන් කළ සත් සම්මා සම්බුදුරජාණන් වහන්සේ ගේ පොහොය කිරීම පිළිබඳ විස්තර දැන ගැනීමට ය. ඒ සියලුම බුදුරජාණන් වහන්සේ ගේ ශාසනයෙහි ද පොහොය කිරීම සඳහා දේශනා කෛාට වදාළේ ‘ඕවාද පාතිමොක්ඛ’ නමින් හඳුන්වන මෙහි සඳහන් වන ගාථා රත්න තුනයි.විපස්සී බුදුරජාණන් වහන්සේ ප්‍රධාන අනෙක් බුදුවරුන් ගේ ශාසනයන් හි සියලුම භික්‍ෂූන් වහන්සේ ගේ ආයති සංවරය සඳහා මේ ත්‍රිවිධ ගාථා ධර්මයන් ප්‍රමාණවත් විය. එහෙත් ගෞතම බුදුරජාණන් වහන්සේ ගේ සම්බුද්ධ ශාසනයට වසර 20 ක් ගත වන විට මේ අවවාද ප්‍රාතිමෝක්ෂය ප්‍රමාණවත් නොවී ය. එයට හේතු වූයේ විවිධ දුරාචාරයන් හි යෙදෙමින්, ලාබ සත්කාර තම එක පරමාර්ථය කර ගනිමින් සමහර පුද්ගලයන් සසුන් ගත වීමය. මේ නිසා ඔවුන් ගේ එම ඇවතුම්, පැවතුම් නැති කිරීම සඳහා නීති රීති අවශ්‍ය විය. ඒවා ප්‍රාතිමෝක්‍ෂ ශික්‍ෂා පද වශයෙන් හැඳින්වේ. එම ශික්‍ෂා පද වඩ වඩාත් පැහැදිලි කිරීම සඳහා විනය පිටකය දේශනා කරන්නට සිදුවිය. අද මාතෘකා වූයේ ඔවාද ප්‍රාතිමෝක්‍ෂයේ තුන්වැනි ගාථාවයි.’නිගා කොට කතා කිරීම ද, හිංසා නොකිරීම ද, පා මොක්හි හික්මීම ද, ආහාරයෙහි පමණ දන්නා බව ද, දනන් නො ගැවසෙන තැන පිහිටි සෙනස්නෙහි ඇල්ම ද නිතර සමවත් හි යෙදීම ද, සියලු බුදුවරුන් ගේ ඉගැන්වීමය’ යනු එහි සරල අර්ථයයි.විශේෂයෙන් භික්‍ෂූන් වහන්සේ උදෙසා දේශනා කළ ද මේ ගාථා ධර්මයේ එන ඇතැම් ධර්ම කරුණු ගිහි ජීවිතය, මනා කොට හසුරුවා ගැනීම සඳහා ලබා දෙන ආදර්ශය ඉමහත් ය. තමන්ටත්, අනුන්ටත් කරදරයක් නොවී සමාජ පි‍්‍රය ශීලී, සමාජයට හිතකර, දෙලොව වැඩ සලසා ගන්නා පුද්ගලයකු බවට පත්වන ආකාරය ඉන් ඉගැන්වේ. මේ ලිපියේ වැඩි අවධානය යොමු වන්නේ එම ධර්ම කරුණු කෙරෙහි ය.මෙහි ‘අනුපවාදො’ යන්නෙන් අදහස් කෙරෙන්නේ දොස් නඟා කතා නො කිරීම ය. එනම් අනුන්ට හිංසා නොකිරීම ය. ජාතිය, කුල ගොත් පවසමින් ඔවුනොවුන් ගේ ඇවතුම් පැවතුම් කියමින් ගැරහීමට ලක් නොකිරීම ය. වාචසික සංවරය ඇති කර ගැනීමේ වැදගත්කම මින් ඉගැන්වේ. කිසිවකු ගේ නින්දා අපහාස විඳීමට, නිගරු කතා ශ්‍රවණය කිරීමට අපි කිසිවෙක් කැමති නොවෙමු.ගෙදර දොරේ, අසල්වැසියන්, නෑ හිත මිතුරන් අතර බොහෝ ගැටලු නිර්මාණය වී තිබෙන්නේ මෙසේ තමන් මෙන් ම අනුන් ද නින්දාවට, ගැරහීමට අකැමැති බව තේරුම් නොගෙන කටයුතු කිරීම නිසා ය. පෘථග්ජන පුද්ගලයා ගේ සිතේ වර්ධනය වන ඊර්ෂ්‍යාව, ක්‍රෝධය, වෛරය ඈ ආදී සිතිවිලි නිසා තවත් කෙනකු ගේ කීර්තිය, දියුණුව දරා සිටිය නොහැකි වේ. මේ නිසා ඒ තැනැත්තා කවර ආකාරයකින් හෝ අපහසුතාවයට පත් කිරීමේ චේතනාවෙන් ඔහු ගේ හොඳ නොව නැති නරකක් පෙන්වා දෙමින්, නෑ කුල පරම්පරාවන් ගේ මවුපියන් ගේ අඩුපාඩු පෙන්වා දෙමින් ගැරහීමට පටන් ගනී.ඇතැම්විට මේ අපහාස කෙළවර වන්නේ මහා ගැටුමකිනි. එසේත් නැතිනම් ජීවිත පවා විනාශයට පත් වීමෙනි. අනෙක් අතට කෙනකුට නින්දා අපහාස අක්‍රොශ පරිභව සිදු කරන පුද්ගලයා තමන්ටත් ඒ අපකීර්තිය විඳින්නට සිදුවන බව නොදනී. ඔහු හසුරුවන වචන හා හැසිරෙන විලාශය තවත් කෙනකුට තමන් හඳුනා ගත හැකි මනා කැඩපතක් වන බව නොදනී.තරහවෙන්, ක්‍රෝධයෙන් අනුන්ට පරිභව කරන, නිඟාකොට කතා කරන පුද්ගලයා සමාජයේ අපකීර්තියට පත්වන බව පෙන්වා දෙන අපූරු කතා පුවතක් සුජාත ජාතකයේ සඳහන් වේ.එක් කලෙක බරණැස් නුවර ගුණවත් රජෙක් විය. එහෙත් මේ රජු ගේ මෑණියෝ සුළු කරුණක දී ත් තරහගෙන අනුනට බැණ වදිති. නපුරු වචන කියති. නිගරු කරති.’මගේ මෑණියන් ගේ නපුරු ගති කෙලෙස නම් නැති කරම් දෝ’ යි රජු නොයෙක් විට සිතීය.දිනක් රජු උයන් සිරි නැරැඹීමට යන්නේ මෑණියන් ද ඒ සමඟ යන්නී ය. උයනේ දී කෑරලෙක් හැඬීය. ඒ අසා ‘අමිහිරි හඬකැ’ යි පිරිවර සේනා කන් වසා ගත්හ. පිරිස තවත් ඉදිරියට යන්නේ කෙවිල්ලක් ඉතා මිහිරි හඬින් නාද කළාය. පිරිවර සේනා ඒ හඬ අසා ‘මිහිරි හඬෙකැ’ යි සතුටට පත්වූහ.‘මේ නම් මා ගේ මෑණියන්ට කරුණු කියන්නට හොඳම වේලාව‘ යැයි සිතූ රජතුමා තම මව ඉදිරියට යන්නේ‘මෑණියනි, බලන්න. කෑරලා ගේ හඬට අපි කිසිවෙකුත් කැමති නොවීමු. ඒ හඬ අසා සිටීම අමිහිරි නිසාය. ඒත් පැහැයෙන් කළු වුවත් කෙවිල්ල ගේ මිහිරි හඬ අසා අපි පී‍්‍රතියට පත්වීමු. මෑණියනි, ඒ වගේ ම නපුරු වචන දොඩන, අනුන්ට නිගා කරන අය ගේ වචන අසන්නට කිසිම කෙනෙක් සතුටු නැත. ඒ පුද්ගලයා පවා අපි‍්‍රයය. අවලස්සන වුවද මිහිරි වචන කියන අයට කවුරුත් කැමතිය. එබැවින් මෑණියනි, පරුෂ වචන කීම නවතා, අනුන්ට අක්‍රෝශ පරිභව කිරීම නවතා පි‍්‍රය වචන කියන්නට පුරුදු වන්නේ නම්, අනුන්ට නිගරු නොකරන්නේ නම් මොනතරම් හොඳ ද?’ යි කීවේ ය.තම පුතු ගේ වචන මව ගේ සිතට තදින් දැනිණි. එදා පටන් ඕ කවරදාවත් නපුරු වචන නො කීවාය. අනුන්ට නින්දා නොකළා ය. මේ කතා පුවතේ එන මෑණියන් සේ අප ගේ ජීවිතය ද නිවැරැදි මාවතට යොමු කරගන්නට තවමත් අවස්ථාව තිබේ. අවශ්‍ය වන්නේ එය සිතට ගැන්ම පමණි.මෙහි සඳහන් ගාථා ධර්මයේ ‘අනූපඝාතො’ නම් අනුන්ට හිංසා නොකිරීම ය. අත් - පා - දඬු - කැට යන මේවායින් අනුන් තැළිමෙන් - නැසීමෙන් වැළකීම ය. අනුන් ගේ නින්දාවට ලක් වීමට කිසිවෙක් නොකැමැති සේ ම හිංසා පීඩාවට ලක්වීමට ද කිසිවෙක් කැමති නැත. අනුන්ට හිංසා කිරීම කිසි විටෙකත් බෞද්ධයකු ගේ ගති ලක්ෂණයක් නොවේ.තමන් ගේ සුබ සිද්ධිය වෙනුවෙන් හෝ තමන් සිත උපන් තරහවත්, වෛරයත් සන්සිඳුවා ගැනීම වෙනුවෙන් තවත් කෙනකු හිංසාවට, පීඩාවට ලක්කරන පුද්ගලයාට කවර මොහොතක දී හෝ ඊට දඬුවම් ලැබෙන බව අමතක නොකළ යුතුය. වත්මන් සමාජයෙන් ඒ සඳහා කොතෙකුත් උදාහරණ හමු වේ. වෛරී සිතිවිලි නිසා අනුන්ට හිංසා පීඩා කරන්නට ගොස් නීතියෙන් පමණක් නොව සමාජයෙන් ද ජීවිත කාලය පුරාවටම මතක සිටින දඬුවම් විඳින අය අප අතර වෙති. මේ නිසා කය සංවර කර ගන්නට, වෛරී සිතිවිලි මැඬ පවත්වා අනුන්ට හිංසා පීඩා කිරීමෙන් වැළකීමට සිතට ගත යුතු ය.‘මත්තඤුතා ච භත්තස්මිං’ යන පාඨයෙන් අර්ථවත් කළේ ආහාරයෙහි පමණ දැන වැළඳීම ය. පමණ ඉක්මවා ආහාර ගැනීම එදා බ්‍රාහ්මණ සමාජයේ බෙහෙවින් දැකිය හැකි වූ දුර්වලතාවයකි.කෙනෙක් කවුඩන් විසින් හොටින් එළියට ඇද කෑ හැකි තරමට උගුර තෙක් ආහාර ගත්හ. ‘කාක මාසක’ නමින් හැඳින්වූයේ මේ අයයි. ආහාර ගැනීමෙන් පසු පිරී ඉතිරී ගිය බඩ නිසා හැඳ සිටි රෙද්ද පවා හැඳීමට නොහැකි වූ අය ද සිටියහ. ‘අලංසාටක’ ලෙස හැඳින්වූයේ ඔවුන් ය.හුන් තැනින් නැගිට ගන්නට බැරි අය ‘තත්‍රවට්ටක’ නම් විය. බුදුරජාණන් වහන්සේ පෙන්වා දුන්නේ ඇති සියල්ල ආහාරයට නොගෙන බත් පිඬු සතරකට පමණ ඉඩ තබා ආහාර ගැනීම නවතන ලෙසටය. එය පහසු විහරණයට හේතු වේ. භාවනාවෙහි යෙදෙන භික්ෂුන් වහන්සේ ගේ නම් සැප විහරණ පිණිස හේතු වේ. බුදුරජාණන් වහන්සේ මේ ගාථා ධර්මය දේශනා කොට වදාළේ විශේෂයෙන් භික්ෂුන් වහන්සේ අරභයා බව අපි මුලින් සඳහන් කළෙමු. එහි දී උන්වහන්සේ භික්ෂුන් වහන්සේ ගමට දුර වන සෙන්සුන් හි ඇලීම, මිනිස් හැසිරීම් නැති ප්‍රදේශවල විසීම අනුදැන වදාළහ. එමෙන් ම භික්ෂුන් වහන්සේ නිරන්තරයෙන් ම අෂ්ඨසමාපත්තියෙහි යෙදිය යුතු බව ද උන්වහන්සේ පෙන්වා දුන්හ.උපසපන් බවට අවශ්‍ය සියලු සුදුසුකම්වලින් පරිපූර්ණ වූ සාමණේර භික්ෂුවක් උපසම්පදා සීලය ලබන අවස්ථාවේ ප්‍රාතිමෝක්ෂ සංවර සීලයෙහි පිහිටුවනු ලැබේ. එය සම්මතයෙන් සිදුවේ. ඒ අනුව එම භික්ෂුව අනූපවාද, අනුපසාත ආදි සියලු සංවරයන්ගෙන් පරිපූර්ණ විය යුතුය. එනම් වාචසික සීලයත්, කායික සීලයත් ආරක්ෂා කර ගත යුතුය.මේ අනුව ධම්ම පදයේ බ්‍රාහ්මණ වග්ගයේදී දේශනා කොට වදාළ මෙහි සඳහන් ගාථා ධර්මයෙන් භික්ෂුන් වහන්සේට මෙන් ම ගිහි බෞද්ධයාට ද ජීවිතය මනාව හැඩ ගස්වා ගැනීමට අවශ්‍ය වටිනා මහෝපදේශයන් ලබා දේ.සාකච්ඡා කෙළේ -රමණී සුබසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203183</link>
    <topic>‘සීතා’ සුව කරන්න රාවණා ඉන්දියාවෙන් ගෙන්වා ගත් ගරුඬගල</topic>
    <author>ඉසවි</author>
    <content>‘සීතා’ සුව කරන්න රාවණා ඉන්දියාවෙන් ගෙන්වා ගත් ගරුඬගලරාවණා රජු පිළිබඳව විවිධ වූ කථා ඈත ගම්වල ජනතාව අතර තවමත් ඇත්තේ ය. මේ ඇතැම් පුරාවෘත්ත එම ගම්වල යම් යම් ස්ථාන හා බැඳී පවතී. මේ කියන්නට යන කතාව ද එසේම ය. මෙහි කොතරම් දුරට සත්‍යතාවක් ඇද්ද යන්න අපි නොදනිමු. එහෙත් මේ ස්ථානයේ ඇති අරුම පුදුම බවත්, සුන්දරත්වයත්, නිසාම මෙතැන ආරක්ෂා කරගත යුතුය යන්න පිළිබඳව වගකිවයුත්තන්ට කියන්නටත්, දෙස් විදෙස් සංචාරකයන්ගේ නෙත සිත මේ කෙරෙහි යොමු කරවීමේ අරමුණ ඇතිව අපි මෙය ඔබට කියන්නෙමු.මේ අතීත කතාවයි, ඒ කතාව අපට කීවේ පණ්ඩිතයාකුඹුර ගමේ ධර්මසේන,“රාවණා රජ්ජුරුවෝ සීතා කුමරිය පැහැරගෙන ඇවිත් ලංකාවේ තැනින් තැන සඟවා තබාගෙන ඉඳලා තියෙනවා. රාවණා රජු සොරා ගෙන ආ සීතා කුමරිය සොයන්නට ලංකාවට ආවේ ‘හනුමාන්’ නම් වානර රජු. ඔහු දවසක් සීතා කුමරිය සොයමින් යන අතරේ රාවණා රජු ඔහු දුටුවා. ඒ වනවිට සීතා කුමරිය හිටියේ දියපහරක් අද්දර. රාවණා රජු කල්පනා කළා හනුමාන් සීතා දුටුවොත් ඔහුට ඇය දෙන්නට සිදුවන බව. ඒ නිසා ඔහු කපටි කමක් කරන්නට සිතා සීතා රෙදිකඩකින් වසා දැමුවා.ඉන්පසුව රාවණා රජු හනුමාන්ට කිව්වලු සීතා කුමරියට බෝවන කුෂ්ට රෝගයක් තියෙනවා. ඒ රෝගය සුවකිරීමට නම් දඹදිව ඇති ගරුඬ පාෂාණයෙන් කෑල්ලක් ගෙනැල්ලා දෙන්න කියලා. හනුමාන් එසැනින් ම ඉන්දියාවට ගිහින් තිබෙනවා. නමුත් ඔහු ගරුඩ පාෂාණය ගෙනෙන විට සීතා හෝ රාවණා රජු එහි දකින්නට ඉඳලා නැහැ. හනුමාන් ගරුඬ පාෂාණය ඒ දියපහර අද්දරම දමලා ගිහින් තියෙනවා.ඔය අතර රාවණා රජු ඊට ඈතින් පෙනෙන කඳු උඩ තිබෙන ගල්ලෙන් පංචයේ (ගල්ලෙන් පහක) සීතා කුමරිය සඟවා තබා තිබෙනවා. අදටත් මේ ගමේ අය අතර තිබෙන විශ්වාසයක් තමයි සුව නොවන කුෂ්ට රෝගයක් තිබුණොත් ඊට ප්‍රතිකාරයක් ලෙස ගරුඩ ගල් කෑල්ලක් දෙහි ඇඹුලෙන් උරච්චි කර ගෑවහම රෝගය සුවවෙනවා කියන එක.මේ කතාව බොහෝ පැරැණිය. එහෙත් අතීතයේ සිට පැවත එන ගරුඩ පාෂාණය සහිත දියපාර නම් තවමත් නිරුපදුිතව අපට දැකගැනීමට හැකි ය.කොහේද මේ ගරුඩ පාෂාණය හෙවත් ගරුඬගල තිබෙන්නේ? ඔබේ හිතට කුතුහලයක් ගෙනෙනු ඇත.නුවරඑළියේ සිට රාගලට ගිය අපි රාගලින් මන්ත්‍රිතැන්න හරහා වැටී ඇති මාවතේ ගමන් කළෙමු. කැරට්, බීට්, අල, ගෝවා ආදී වගාබිම් මැදින් ද තේවතු, මැදින් ද යන ගමන බෙහෙවින් සොඳුරුය, මධ්‍යහනයේ වුව ද සීතලෙන් ආරක්ෂා වීමට උඩු කබා හැඳගනිමින් එළවළු පාත්තිවල යුහුසුළුව වැඩ කරන ගැහැනුන් පිරිමින් ගේ දසුන අපූරු ය. අපි රාගල සිට කිලෝමීටර් තුනක් පමණ ගියෙමු.“මෙතැනින් එහා නම් යන්න බැහැ. පේනවනේ පාරේ හැටි”අපට මඟ පෙන්වන්නට ගිය මන්ත්‍රීතැන්නේ මේනක ධර්මප්‍රිය හා ධර්මදාස මැසිවිලි නඟති.එතැන් සිට කිලෝමීටර් එක හමාරක් පමණ අප ගියේ ත්‍රිරෝද රියකිනි.“මේ ගමේ කෙනෙක්ට ලෙඩක්, හැදුණොත් තිබෙන ලොකුම ප්‍රශ්නය තමයි රෝහලකට රැගෙන යන එක. පාර අබලන් නිසා යන්න අමාරුයි. ත්‍රිරෝද රථ වල යට ගල්වල වදිනවා. ඒත් අමාරු ලෙඩෙක් ගෙනියන කොට පුළුවන් තරම් ඉක්මනට රෝහලට යන්නයි බලන්නේ.”අසීරු මඟේ ත්‍රිරෝද රථය ධාවනය කරමින් සඳරුවන් පවසයි.අපි ඔහු හා කිලෝමීටර් එකහමාරක් පමණ ඔබ්බට ගියෙමු.ගරුඬ පාෂාණය නැරඹිමට පැමිණි අය එයට හානිකරන අයුරුඑතැන් සිට අපි ගරුඩගල සොයා පා ගමනින් ගමන ඇරැඹුවෙමු. දුර්ලභ ඖෂධ වර්ග මෙන් ම වටිනා දැව ශාඛයන්ගෙන් හෙවණ වූ මඟ ඇත්තේ නිසොල්මන් බවකි. පරිසරය බෙහෙවින් නිහඬ ය. පාළු ය. පල්ලම් බසිමින් ගිය අපි එක්තැනකදී මඟ නතර වුනෙමු. එතැන බෙහෙවින් ලිස්සන සුළු ය. රූස්ස ගසක අත්තක එල්ලී පහළට බසින්නට අපි උත්සාහ දැරුවෙමු. වේලාව සවස තුනහමාරට හතරට පමණ ඇත. එහෙත් ඒ අවට පරිසරය බෙහෙවින් අන්ධකාරය. ඈතින් හඹා වැටෙන දියඇල්ලේ හඬත් රැහැයියන්ගේ හඬත් පරිසරයේ ඇති නිසලතාව බිඳ දමයි. බිඳී යන ඒ නිසලතාව මැදින් ඇසෙන්නේ ගලකින් ගලකට ගසන හඬකි.තෙතබරිත පාරේ ගිය අපි ගරුඩ පාෂාණය සහිත දියපහරට ළංවුණෙමු. ගමනේ දුෂ්කරතාව එතැනින් නිමා විය. නෙතට හසුවූයේ අපූරු පාෂාණ තලාවක සොඳුරු බවකි. එහෙත් එහි සුන්දරත්වය බිඳිමින් සිතට ආවේ සියුම් කනගාටුවකි.“ඕක තමයි වෙලා තියෙන දේ. මේක බලන්න යන එන අය ගල කඩාගෙන යනවා. කාලෙකට කලින් හාමුදුරුවෝ කෙනෙකුත් මෙතන මහා පරිමාණයෙන් ගල කැඩුවා. ඒත් කවුරුවත් ඒ ගැන අවධානයක් යොමු කළේ නැහැ. පත්තරවල මේ ගරුඩගල ගැන ගියාට පස්සේ ක්‍රමයෙන් මෙතැනට එන පිරිස වැඩිවෙලා තියෙනවා.”මන්ත්‍රීතැන්න ගමේ මේනක පවසන්නේ කනගාටුවෙනි. ගරුඩ පාෂාණය ඔවුන්ගේ ගමට ආඩම්බරයකි. ශ්‍රී ලංකාවේ හැරුණ විට මෙවැනි නිල් ගරුඩ පාෂාණයක් දැකිය හැක්කේ ඉන්දියාවේදී පමණක් බව ඔවුන්ගේ මතයයි.අප එහි යනවිට ද දේශීය සංචාරක දෙපිරිසක් ම එහි පැමිණ සිටියහ. ගරුඩ පාෂාණය තෙමාගෙන වැටෙන දියපහර බෙහෙවින් සීතලය. එමෙන් ම පරිසරය ද සිහිලැල්ය. අපේ ගමේ පවුල් එකසිය විස්සක් විතර ජීවත් වෙනවා. රාගල ඉඳලා ගරුඬ ගල ගාවට කිලෝමීටර් දහයක් විතර එන්න ඕන. මන්ත්‍රීතැන්න ගම පහුකරලා ආවට පස්සේ පණ්ඩිතයාකුඹුර ගමට තමයි මේ නිල්ගරුඬ ගල අයිතිය තිබෙන්නේ. මෙතැනට එන්න තවත් පාරවල් දෙකක් තියෙනවා. එකක් තියෙන්නේ වලපනේ, රුපහා පාර හරහා.අනෙක් පාර තියෙන්නේ උඩුපුස්සැල්ලෑව හරහා. කොහොම වුණත් එතැනට යන්න ළඟම පාර තමයි රාගල මන්ත්‍රීතැන්න හරහා පාර. මේ දියපාර පටන් ගන්නේ පණ්ඩිතයා කුඹුර ඉහළ කොටසින්. දියපහර ගලාගෙන යන්නේ රූපහා ඔය හරහා මහවැලි ගඟට. මේ පාෂාණයේ විවිධ පාට වර්ග තිබෙනවා. අපිට පැහැදිලිවම දකින්න පුළුවන් පාට වර්ග කිහිපයක් ම තිබෙනවා. කිරිපාට, සුදුපාට, තදකොළ පාට, කළු පාට හා රෝස පාට ඒ අතර වෙනවා. මේක ගැන තවමත් හරියට සොයා බැලීම් කෙරිලා නැහැ. නමුත් මේ කලාපය රක්ෂිත කලාපයක්. මේවගේ දුර්ලභ ගනයේ පාෂාණයක් අපේ ගම ආශ්‍රිතව තිබෙන එක අපිට ලොකු ආඩම්බරයක්. නුවරඑළියට බොහෝ සංචාරකයෝ එනවා. ඒ එන අයට මෙතැන බලන්න එන්න පුළුවන්. ඒත් තිබෙන ලොකුම ප්‍රශ්නය තමයි හරිහමන් මාර්ගයක් නැතිකම.”පණ්ඩිතයාකුඹුර ගමේ ආරියපාල පවසන්නේය.ගම්මුන්ට ඇති ලොකුම අඩුපාඩුව ගමට හරිහමන් පාරක් නොමැතිකම ය. එහෙත් ගරුඬ පාෂාණය බැලීමට කැමැත්තෝ ඒ දුෂ්කර ගමන කෙසේ හෝ පැමිණෙති. එසේ පැමිණි කෙනෙකි. එස්.එම්. නයනා.“මම දැන් පදිංචිවෙලා ඉන්නේ නුවර. අපේ අම්මගෙ ගම කරඳගොල්ල. මම පුංචි කාලේ මෙතැනට ඇවිත් තියෙනවා. එතකොට මගෙ වයස අවුරුදු නවයයි. දැන් මගෙ වයස අවුරුදු තිස් අටයි. ඉස්සර මෙතැනට එන්න හරිම අමාරුයි. අඩිපාරක් විතරයි තිබුණේ. අපි පොඩි කාලේ එනකොටත් එක එක්කෙනා මේක කඩාගෙන යනවා. ඒ කාලේ මීට වඩා ගරුඬ ගල තිබුණා. මම නව වතාවක් විතර මෙතැනට ඇවිත් තියෙනවා. මගෙ දුවට අවුරුදු නවයයි. මේ පාර මගෙ දුවත් ආවා. මේ පරිසරය හරිම සිහිලැල් මං මෙතැනට හරිම ආසයි. ඒ හින්දමයි ගමන අමාරු වුණත් ගමට ආවහම මෙතැනට ගොඩවෙලා යන්නේ.”ගරුඬගල බලන්නට යන කවුරුත් පාහේ නිතර දෙවේලේ එහි යාමට කැමැති ය. විශේෂයෙන් ම ප්‍රදේශයේ කොලු කුරුට්ටන් නිතර එහි ගැවසෙති. ඔවුහු තම ගමේ සම්පත රැක ගැනීමට මෙන් ගරුඬගල බැලීමට යන අයගේ පසුපසම යති. මේ නිසා සීතල ජලයේ වුව ද දවසට දෙවරක් තුන් වරක් පැන නෑමට ඔවුහු මැලි නොවෙති. අපත් සමඟ මඟ පෙන්වන්නට ගිය අසංක, උෂින්, ඉසුරු තිදෙනා ද එසේ ම ය.ගමේ අය කවුරුත් එක හඬින් කරන්නේ එකම ඉල්ලීමකි. හැත්තෑ හැවිරිදි ආර්.එම්. ධර්මසේනගේ ද ඉල්ලීම ඒක ය.“මම පුංචි කාලේ ඉඳලම ඔතැනට යනවා. පුංචි කාලේ අපි යද්දී අඩි පාරක් තිබුණේ. මේ ගරුඬ පාෂාණය ආරක්ෂා කරගන්න; ඒක තමයි වැදගත් ම දේ. අපේ ගමට ඒක ආඩම්බරයක්.සවස පහ හය වන විට පරිසරය අන්ධකාරයට හැරෙයි. ඈත නම නොදන්නා කඳු පේලි මීදුමින් වැසී ගොස් ය. කාලයක් තිස්සේ කැලයෙන් වැසී තිබූ පණ්ඩිතයාකුඹුර ගම හා ඒ අවට ගම්මාන හඳුනාගෙන තිබූ නිල් ගරුඬ ගල ක්‍රමයෙන් ජනාකීර්ණ වන්නට පටන් ගෙන ඇත. හෙට අනිද්දා වනවිට එහි යන එන පිරිස වැඩිවේවි. ඉදින් කරන්නට එක ඉල්ලීමක් ඇත. මේ දුර්ලභ පාෂාණය හා ඒ ආශ්‍රිත දියපහර බොහෝ වටින්නේ ය. එය සුරැකීම එහි යන එන හැමගේ ම වගකීමයි.*විශේෂ ස්තුතිය රාගල මේනක ධර්මප්‍රිය කුරුවිට නිහාල් වික්‍රමරත්න හා රත්නපුර කමල් ගුණරත්න සොයුරන්ටඉසවිඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203184</link>
    <topic>මාමණ්ඩිලා හමුවන්නට ගිය විට අම්මණ්ඩිලා මුණගස්වන “පුවක්මොටේ”</topic>
    <author>උපාලි සමරසිංහ</author>
    <content>මාමණ්ඩිලා හමුවන්නට ගිය විට අම්මණ්ඩිලා මුණගස්වන “පුවක්මොටේ”මම ජේ. බී. සර් පසුපස යමි. ඒ තුම්මුල්ල හන්දිය පසුකැරගෙන රීඩ් මාවත දිගේ කොළඹ සරසවියට නම් නොවේ. පාර දෙපස සෙවණ කළ ඒ යෝධ මාර ගස් පෙළ ද අද දක්නට නැත. ඇත්තටම මා එතුමා පසුපස යන්නේ එතුමා උපන් ගමටය. ඒ හතර කෝරළයට අයත් වන කිණිගොඩ කෝරළයේ වල්ගම්පත්තුව හරහාය. වඩාත්ම නිවැරැදිව කිවහොත් සබරගමු පළාතේ කෑගලු දිස්ත්‍රික්කයේ කොරහැත්ත වසමේ රඹුක්කන ගම් පියසට යාබද “පුවක්මොටේ” නම් සුන්දර ගම්මානය සොයමිනි.එගමට ඇතුළුව මඳ දුරක් යද්දී අපට පෙනුණේ කුඹුරු යාය මධ්‍යයේ පිහිටි ගොඩැල්ලකි. හරියටම එය ද පුංචි කොදෙව්වක් වැන්න. එම ගොඩැල්ලේ ගෙවල් හතරක් පිහිටයි. ඉන් එකක් පන්සලය. එකක් මැද්දෙගොඩ අම්මණ්ඩිලාගේ ගෙදරය. අනෙක් ගෙදර දැලිවල අම්මණ්ඩිලාගේය. ඉතිරි ගෙය පරණ ගෙදර වෙද මහත්තයලාගේ ගෙදරය.කිසියම් සිංහලයකු තවත් පිරිමියකු අමතා “අම්මණ්ඩියේ” යැයි කිවහොත් ඔහු හතර කෝරළේ වැසියකු බව නිසැකවම කිව හැකිය. මේ පළාතේ පිරිමින් අතර ද “අම්මණ්ඩිලා” සිටින හෙයිනි. ඔව්හු මාමණ්ඩිලා අරබයා අම්මණ්ඩිලා යැයි වහරති.මා මුලින් කී ගොඩැල්ලේ සිටින්නේ ද අම්මණ්ඩිලා ම නොව ප්‍රධාන වශයෙන් මාමණ්ඩිලා ය. මෙහි ජනවහර ගැන වෙනත් තැනෙක සඳහන් කැරෙන බැවින් මම වෙද මහත්තයලාගේ ගෙදරින් නැවත කතාව අරඹමි.පුවක්මොටේ පැරැණිම ගෙදර වෙද මහත්තයලාගේ ගෙදරය. එනිසා ගැමියෝ ඊට පරණ ගෙදර යැයි ද කියති. ඒ ගෙදර ගමේ වෙද මහත්මයා සිටි හෙයින් සමහරු වෙද ගෙදර කීහ. පරණ ගෙදර වෙද මහත්මයා හෙළ වෙදකම හොඳින් ප්‍රගුණ කළ අයෙකි. ඔහු සර්වාංග වෙද මහතෙකි.විස්මිත ගල්මැස්සමුලින් පරණ ගෙදර හෙවත් වෙද ගෙදර සිටියේ උඳුගොඩ ගෙදර කළු බණ්ඩා ය. උඳුගොඩ ගෙදර මුතු මැණිකේ කළු බණ්ඩාගේ දුව ය. ඇගේ මව කෝනාර මුදියන්සේලාගේ මැණික් සාමි ය. කලෙක එතුමියට වැලඳුණු රෝගයකට බෙහෙත් සොයා ගත නොහී මෙගමේ ඇත්තෝ මුළුමහත් සතර කෝරළයම පීරූහ.උඩුනුවර පළාතේ සිට හතර කෝරළයට පැමිණ සිටි වෙද මහත්මයා මේ රෝගයට ප්‍රතිකාර කරනු පිණිස උඳුගොඩගෙදර කළු බණ්ඩාගේ නිවෙසට ආරාධනාවක් අනුව පැමිණියේය. මැණික් සාමි මාතාවගේ රෝගය සහමුලින්ම නිට්ටාවටම සුව කැරිණි. එනිසා ඇතිවූ ප්‍රසාදයෙන් ඒ ගෙදර දුහිතෘ මුතුමැණිකේ මේ වෙද මහත්මයාට සරණ කැර දෙනු ලැබිණ. එදා සිට පරණ ගෙදර වෙද මහත්මයාගේ ගෙදර වීය.බුලත් අතක් ද අතැතිව බොහෝ ලෙඩ්ඩු වෙද ගෙදරට නිතර පැමිණියහ. දෝතින්ම පිළිගන්වන බුලත් අත සිනහමුසු මුහුණින් වෙද මහත්මයා ද ඉතා සුහදව පිළිගනියි. අනතුරුව පැමිණි ලෙඩුන් සමඟ මිනිත්තු කිහිපයක් සුහද කතාබහක නිරත වීම ඔහුගේ සිරිතය. කොහොම ද? ඒ පැත්තට වහිනව ද? ගොවිතැන් කටයුතු සාර ද? ළමා ළපටියන්ගේ වැඩ කොහොම ද? මෙවැනි ප්‍රශ්න වැලක් ඒ පිළිසඳරේ එතෙයි.වෙදකම මෙන්ම හෙදකම ද හොඳින් දන්නා වෙද මහතා මේ කරන්නේ හෙදකමය. දැන් ලෙඩාත් වෙද මහතාත් අතර තරමක හිතවත්කමක් තිබේ. වෙද මහත්මයා රෝගියාගේ ලෙඩේට බෙහෙත් සොයන්නේ දැන්ය.මේ වෙද මහතාගේ අනර්ඝ වස්තුන් තැන්පත් කළ අල්මාරියක් සාලයේ තිබිණ. එහි විසිතුරු බඩුබාහිරාදිය කිසිත් නැත. ඇත්තේ ලේබල් අලවන ලද නොයෙකුත් බොහෙත් බෝතල්ය.ගමේ වයස්ගතම පුද්ගලයාපොඩි අප්පුහාමිඅප්පච්චිගේ ළෙන්ගතුකමත්, වෙදකමත්, හෙදකමත් දෙස බලා සිටින එතුමාගේ එක් පුත්‍රයෙක් මේ ලේබල් ගැසු බෝතල්වල ඇති අකුරු ආයාසයෙන් කියවයි. නේ...ත්‍ර... කාන්ති. තෛලය. සිද්ධා...ර්...ථ තෛලය... ඔහු ළපටි තොදොල් වහරින් ඒවා කඩ කඩා කියවන විට වෙද මහත්මයා කුඩා දරුවාගේ ඔළුව අතගාමින් මෙසේ කියයි.අන්න... හොඳා. ඉගෙන ගන්ඩ ළමයි එහෙම තමයි... ඒ අප්පච්චි එසේ කීවේ පුදුමාකාර සතුටකිනි. එහෙත් මේ දරුවා වෙද මහතෙක් නොව ගුරුන්ගෙත් ගුරෙක් වේයැයි එතුමා නොසිතන්නට ඇත. මේ දරුවා අන් කවරෙකුවත් නොවේ. මුළු මහත් රටක් ආදරය කළ අපේ සිංහලයේ අද දිවමන් මහා ඇදුරු තුමාය. රාජපක්ෂ රාජකරුණා මහ වාසල දුක්ගන්නා මුදියන්සේලාගේ ජයරත්න බණ්ඩා දිසානායකය. එතුමාගේ මව උඳුගොඩගෙදර මුතුමැණිකේය. පියා රාජපක්ෂ රාජකරුණා මහ වාසල දුක්ගන්නා මුදියන්සේලාගේ උක්කු බණ්ඩා දිසානායකය.පිරිමි දරුවන් පස් දෙනෙකුගෙන් යුත් ඒ පවුලේ මේ මහැදුරුතුමා හතරවැනි දරුවාය. කවුරුත් එතුමා හඳුනන්නේ මහාචාර්ය ජේ. බී. දිසානායක යැයි කී සැණෙකිනි. සිංහල ජන වහර, වාග් විද්‍යාව, සිංහල බස පිළිබඳ මහා ප්‍රාඥයකු වන එතුමාගේ මුලකුරු “ජේ. බී.” යන්න ජන බස් දිසානායක යැයි වහරන්නෝ ද සිටිති. ඒ ජනවහර පිළිබඳ එතුමාගේ ඥානයට විරුදාවලියක් ලෙසිනි.අප අද “පුවක්මොටේ” එතුමා උපන් ගමට ආවේ එතුමා පසුපසිනි. එය මොනතරම් සුන්දර ආස්වාදනීය අත්දැකුමක් දැයි මට සිතේ.කෑගල්ලෙන් රඹුක්කනට පිවිසෙන කරඩුපත මාර්ගයේ ගමන් ගන්නා අතර මම මහාචාර්යවරයා විමසමි.කරඩුපත කියන්නෙ ඇයි? එදා කරඬුව පෙනේ කියන අර්ථයෙන් තමයි මෙගම මෙහෙම නම් වුණේ. හරියට කිරිල්ල පොනේ කිරුළපෙනේ කියන අර්ථයෙන් ආවා වාගේ... එතුමා කියයි. මේ පින්නවල අලි අනාථාගාරය පහු කරලා තව ටිකක් ගියාම තමයි ආචාර්ය කොටගම වාචිස්සර මහ හිමියන්ගේ ගම තියෙන්නෙත්...අසන ප්‍රශ්නයට තවත් බොහෝ කරුණු එකතු කිරීම හා පරිපූර්ණ උත්තරයක් දීමට එතුමා මැළි නැත. ඒ එතුමාගේ හැටිය. පුවක්මොටේ මේ ගමට ඒමට පෙර අපි මීදුම නමින් පෙදෙසක් පසු කළෙමු. මිහිඳු හිමියන් වැඩ සිටි බිම යනුවෙන් ගැමියෝ ඊට අරුත් දෙති. “කොරහැත්ත” ගැන ද නොදැන “පුවක්මොටේ” ගැන ලිවීම අමාරුය. “වට්ටාරාම කියලා මේ ළඟ ගමක් තියෙනවා. මලියදේව මහරහතන් වහන්සේ වැඩ සිටියේ එතැනයි කියලා ජන වහරේ එනවා. කොරහැත්ත කියන්නේ ඉතා කුඩා ගමක් අපේ කිරි අත්තලා හිටි කාලයේ එහි ගෙවල් කීපයයි තිබිලා තියෙන්නේ. (මෙගමේ කිරි අත්තා අපේ වහරේ සීයාය. ආච්චි කිරි අම්මාය) මේ ගමේ නිධන්ගත කළාලු රජ කාලෙදි කොරොස් හැත්තෑවක් මසුරන්. ඒ අනුව කොර හැත්ත නම ආවා.”එහිදී අපට හමුවූ ගැමියෙක් කීවේය. පදවිගම්පොළ, මාදන, දාහෙන්පහුව පුවක්මොටේ වටා ඇති තවත් කුඩා කුඩා ගම් කීපයකි. මේ ගම් ගැන මගේ නිරීක්ෂණය දුටු ජේ. බී. සර් මගේ උදව්වට එයි.කිරිඅත්තලාගේ අලුත් ගෙදර“මේ සියලු ගම් එකම කතාවකට සම්බන්ධ වෙලා හැදිලා තියෙන්නෙ. මාදන කියන්නෙ මහ දානයක් දුන් තැන. පදවිගම්පොළ තමයි රජ්ජුරුවො පදවි පූජා කළ අය හිටියේ. දාහෙන්පහුව කියන්නෙ පරක්කු වෙලා ඇවිත් දානෙට සහභාගි වෙන්න බැරිවූ අය ඉන්නා තැනලු’.. එසේ කියමින් එතුමා හිනැහෙයි.ඇත්තෙන්ම අපේ ජනශ්‍රැති ජනවහර ගොඩනැඟෙන හැටි අපූරුය. එහෙත් කිසිදු ඇත්තක් නැතිව මෙබඳු ග්‍රාම නාම ගොඩනැඟෙන්නේ ද නැත. අපේ පුරාණ ගැමියා පස්පවින් වැලකුණු උත්තමයෙකි. එහෙත් ඔහුගේ තීන්දු තීරණ ටක්කෙටම හරි යැයි මා කියන්නේ නැත. ඔවුන්ගේ ප්‍රකාශය අවංකය.මම “පුවක්මොටේ” නාගරුක්ඛාරාමයට යන්නට පෙරාතුව මේ ගමේ අති පෞරාණික සලකුණු පෙන්වන්නැයි ජේ. බී. ගුරුතුමාට කීවෙමි.මෙය නම් පුරාණ සිංහලයාගේ කෞශල්‍යය මතුකරන අති සුන්දර පෞරාණික තැනෙකි. අඩි දෙකක් පමණ ගනකමින් හරි හතරැස් වන්නට කැපුණු මහා ගල් වැටියක් තවත් එබඳුම කෙළින් සිටින ලද ගල් වැටි දෙකක ආධාරයෙන් ඔසවා තැබුණු ගල් මැස්සකි. එතුළ ආරෝහ පරිණාහ මිනිසකුට වුව සිටගෙන සිටිය හැකි කාමරයකි. එය ගල් කාමරයකි. ඇතැම් ගැමියකු මෙය මලියදේව මහ රහතන් වැඩි වේලාවකදී පතිත වූ අසනි වරුසාවකට උන්වහන්සේට මුතු කුඩයක් පරිද්දෙන් විශ්වකර්ම පුත්‍රයා මැවු ගල් කුඩයක් ලෙස හඳුන්වා දුන්න ද, මෙය ස්වභාවධර්මයේ හෝ එබඳු නිර්මාණයක් නොවන බව පරෙස්සමට සොයා බලන විද්‍යාර්ථියකුට වැටහෙන්නකි.පුවක්මොටේ ගම්මානය කඳු වළල්ලකින් වට වී ඇති අතර ප්‍රධාන වශයෙන් කඳු දෙකකි. ඒ අනුව දෙකඳුවල නමක් ද වෙයි. ඒ කෙසේ වෙතත් ඉහළින් ඇති කන්දේ ඇති පැරැණි ලෙන් කුටි ආදියෙන් එහි පැරැණි පූජා බිමක් තිබු බව වැටහෙයි.ඉතිරි කොටස ලබන සතියේඋපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203185</link>
    <topic>නෙළුම් විල</topic>
    <author/>
    <content>නෙළුම් විලදුර බැහැර පෙරහරක් සඳහා පාසල් වියේ නැටුම් කණ්ඩායමක් භාර ව යාමට මට සිදුවිය. මැදිවියේ ගුරුවරියක් ගැහැනු ළමයින් භාර ව සිටියා ය.වෙහෙසකර ගමනේ මහන්සිය දුරු වූයේ දරුවන් ගෙන් නැගුණු සුන්දර ගී රාවයෙනි.දිගු ගමන නිම වුණේ නවාතැන් ගත යුතු පාසල අබිමුවේ ය. පෙරහර යෙදී තිබුණේ ඉන් දින තුනකට පසු ය. විවිධ පෙදෙස්වලින් පැමිණි ළමා නැටුම් කණ්ඩායම් හා ගුරුවරුන් කාමරවලට යවනු ලැබිණ.නා වෙහෙස නිවා ගැනීමට කාටත් අවශ්‍ය විය.ඇත්තේ නාන කාමර දෙකකි. අපේ ගණන තිස් හතකි!‘තව පැය දෙකක්වත් යාවි’ ළමයි සුසුම් ලෑහ.‘පේනවනෙ තත්ත්වෙ. අපි ටිකක් ඉවසමු’ යොවුන් සිසු නායකයා දරුවන් විවේක ගන්වා මා ද කැටුව මෙහෙයුම් මැදිරියෙන් ආහාර පාර්සල් හා විශාල ජල භාජනයක් ඔසවාගෙන ආවේය.‘අපි කෑම කාල ඉම්මු!’අහර කිස නිම වීමට පැයක් ගත විය. අනතුරු ව අපි නාන කාමරවලට ගොස් සිත් සේ නා ගතිමු. රෑ නින්දට පෙර දරුවන් ආගිය කතා කරමින් කල් මරන බව නායකයාට පෙනිණ.‘දැන් කවුරුත් නිඳා ගන්න පාන්දර හයට නැඟිටල පුහුණු වීම් කරන්න ඕනෙ’කවුරුත් මියට පිම්බාක් මෙන් නිහඬ වූහ.මට ඇහැරෙන විට සියලු දරුවන් පෙරට්ටුවට ගොසිනි. නායකයා ගේ හඬ පහළ පිට්ටනියෙන් ඇසිණ. මම දරුවන්ට වහ වහා ආහාර පාන සූදානම් කළෙමි.ගැහැනු නේවාසිකාගාරය තිබුණේ වෙනම ඉසව්වකය. එහි නීති රීති දැඩි විය. පිරිමි දරුවෝ සොහොයුරියන් සොයා එහි යාමට සැරසුණහ.‘මොනම කාරණේකටවත් එහෙ යන්න එපා. යන්නෙ ගුරු මහත්මියයි, මායි විතරයි’ගැහැනු නේවාසිකාගාරයට අවශ්‍ය ආහාර පාන යැවුණේ මේ නායකයා ගේ කර පිටිනි; ගුරුවරියගේ අනුදැනුමිනි. එදින රැය පුරා ම නැටුම් ඇඳුම් සැකැසුණේ පසුදා පැවැත්වෙන පෙරහර වෙනුවෙනි.‘කවුරුත් තමන්ගෙ ඇඳුම හදා ගන්නකල් නිඳා ගන්න එපා! පස්සෙ දොස් කියන්න එපා!’ නායක අණ එබඳු විය.ඔවුන් ගේ භාරකරු මා වුව ද ඔහු ගේ විධානය වැදගත් විය. මම ඔහුට හිස නමා නිඳිවරා සිටියෙමි.අඩ නින්දේ සිටි මා ගැස්සි අවදි වූයේ මැදියම් රැයෙ ඇසුණු බෙර නදිනි.ඔවුහු නැටුම් ඇඳුම් ඇඳ පුහුණු වෙමින් සිටියහ. අනිකුත් කණ්ඩායම්වලට ද පුහුණුව බෝවිණ. දෙවොල් බෙර හඬ දසත ගිගුම් දෙන්නට වූයේ ය.උච්චතම අවස්ථාවක විසිල් හඬක් නැගුණි.‘නවත්තන්න! නවත්තන්න!’ නායකයා කෑගැසීය. බෙරහඬ ද නැටුම ද නැවතිණ.‘කවුද විසිල් ගැහුවෙ?’කවුරුත් නිහඬ ය. මම යමක් පැවසීමට තැත් කළෙමි. ඔහු මා වැළැක්වී ය.‘අපි මෙහෙ ආවෙ පූජනීය වැඩකට... අපි පුහුණු වෙන්නෙත් පූජනීය නැටුමකට. නැටුම කියන්නෙ බජව්වක් විකාරයක් නොවෙයි! විසිල් ගැසු දරුවා වරද පිළිගන්නා තුරු ඔහු පුහුණුව ඇරැඹුවේ නැත.නායකයා තම සහෝදර ශිල්පින් හැසිර වූයේ ගුරුවරුනට ද ආදර්ශයක් වනු පිණිස ය.මේ අතර අතුරු ගැටලුවක් ද පැන නැගුණි.අපේ දෙවොල් බෙරහඬ අසා අසල කාමරයක නැටුම් ශිල්පියකු ප්‍රලය වීම ය, ඒ. ඔහු නවතාලීමට නොහැකි තැන දරුවෝ අපේ කාමරයට ආහ.ගුරුතුමියත් මමත් අන්ද මන්ද වීමු. එවැනි ගැටලුවකට පිළියම් අප සතු නොවී ය.‘ඔයාල කලබල නැතුව ඉන්නකෝ. මං ගිහින් බලන්නම්’ නායක සිසුවා එදෙසට ගියේ ය.මද වේලාවකින් එදෙසින් බුද්ධ මන්ත්‍රයක හඬක් නැඟිණ.ප්‍රලය වූ යෞවනයකු ගේ හිසට අත තබා මතුරන අපේ යෞවනයා ගේ රුව දිස් විය. මෙය අපට පාසලේ දී නොදැනෙන අත්දැකීමක් විය. මේ දර්ශනය බැලීමට කවුරුත් රොක් වූහ.මොහොතකින්, නොපෙනෙන බලවේග අතර සටනින් ද අපේ සිසුවා ගේ පිල දිනූ බව පෙනිණ. රෝගියා අවසිහියෙන් මිදී සිටියේය.අප සිසු නායකයා ගේ මුවෙහි වූයේ සිනාරැල්ලකි. මම ඔහුට සුබ පැතුවෙමි.‘ඕව මට පුරුදු වැඩ සර්. ඕන දේකට මං ලෑස්තියි’‘ඇත්තටම මොකද පුතා වුණේ’ මම ඇසීමි.‘එයාටත් දේවාරුඪයක් තියෙනවා. ඒත් ඒ බලවේගය මගේ බලවේගයට පරාදයි සර්.’අප නොදන්නා ඉසව්වක් ජයගත් ඔහු ගැන සියල්ලන් තුළම වූයේ බලවත් ප්‍රසාදයකි. ඒ ළාබාල වියේදීම ඔහු අනුරාධපුර පුදබිමක බස්නායක නිලමේ තනතුරක් දරන බව ද හෙළි විය.පසුදා පැවති, පෙරහරේ අප කණ්ඩායම ඉදිරිපත් කළ ‘ලිච්ඡවී නර්තනය. බොහෝ දෙනාගේ කතාබහට ලක් විය. ඒ සාර්ථකත්වය පිටුපස පරිපූර්ණ නායකයකු ද සිටි බව දන්නේ අප පමණි.‘නායකයා කියන්නෙ ඉස්සරහින් යන කෙනා නොවෙයි සර්. හරි හරියට ඉඳන් කාටත් ශක්තිය දෙන කෙනා.’ඒ සැබෑවක් බව ඔහු ක්‍රියාවෙන් ද ඔප්පු කර ඇති බැවින් මම කිසිත් නොදොඩා සිටියෙමි.නම හෙළි කරනවාට අකැමැති, අනුරපුර පෙදෙසෙහි සිසු නායකයාණනි, ඔබ පෑ අධ්‍යාත්මික පෙළහර විස්මයකි. එය යොවුන් පරපුරට ආදර්ශයකි. මම ඔබට හිස නමමි.  කැලණියේ වරාගොඩ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203186</link>
    <topic>නෙළුම් විල</topic>
    <author>ජැක්සන් ඇන්තනී</author>
    <content>නෙළුම් විලඅන්තර්ජාලයේ දක්වා ඇති පරිදි හයිද්‍රාබාද් හී රාමෝජි සිනමා නගරය වනාහී ලෝකයේ ඇති අති විශාලතම සිනමා උද්‍යානය ලෙසට ගිනස් වාර්තා පොතට ද ඇතුළු වී තිබේ. එය ආන්ද්‍රා ප්‍රදේශ් හී ඇති අක්කර 2300 කින් යුත් සුවිශාල භූමි භාගයකි.මම ලෝකයේ බොහේ රටවල ඇති ප්‍රකට සිනමා උද්‍යාන, සිනමා ගම්මාන සහ එළිමහන් සිනමා චිත්‍රාගාර බොහොමයක සංචාරය කොට ඇත්තෙමි. රාමෝජි චිත්‍රාගාරය විශාලත්වයෙන් ගිනස් වාර්තාව තබන්නට පෙර ලොව විශාලතම සිනමා නගරය ලෙස ප්‍රකටව තිබූ චීනයේ ‘හ්වොලිං’ චිත්‍රාගාර පරිශ්‍රයේ ද මම ඇවිද්දෙමි. පීකිං නගරයේ සිට අභ්‍යන්තරික ගුවන් ගමනකින් හ්වොලිං වෙත ළඟා වූ අපි එක් දවසක් තුළ එහි සංචාරය කළ හැකි උපරිම දුරක් ඇවිද්දෙමු.ඒ 2007 වර්ෂාවසාන කාලයයි. එවක ජාතික චිත්‍රපට සංස්ථාවේ සභාපතිව සිටියේ ද නැවත එහි සභාපතිත්වයට පත්ව සිටින නීතිඥ අශෝක සේරසිංහ මැතිඳුන් ය. එතුමන් චීනයේ රාජ්‍ය චිත්‍රපට බියුරෝව සමඟ පැවැත්වූ සම්බන්ධතාවක් අනුව ලංකාවේ චිත්‍රපටකරුවන් පිරිසක් රැගෙන චීනයට යෑමේ රාජ්‍ය දූත සංචාරයක් සැලසුම් කළේ ය. මා මගේ ජීවිත කාලය තුළ රාජ්‍ය වියදමකින් දැනුමක් ලබාගත් එක ම අවස්ථාව එයයි.රාමෝජි හි රඟන ගෙඋයන්නීතිඥ අශෝක සේරසිංහයන් සමඟ, ගමනට එකතු වූ සෙසු සිනමාකරුවන් වූයේ මහාචාර්ය සුනිල් ආරියරත්න, ජයන්ත චන්ද්‍රසිරි, උදයකාන්ත වර්ණසූරිය, සරත් ධර්මසිරි, ධම්මික සිරිවර්ධන, සංගීතා වීරරත්න සහ මා ය. අපි සතියක පමණ කාලයක් සියලු රාජ්‍ය ගෞරව සහිතව චීනයේ ගෙවා දැමූ අතර චීනයේ චිත්‍රපට බියුරෝව විසින් සංවිධානය කොට ක්‍රියාත්මක කරවූ අපූරු සිනමා සංචාරයක නියැළුණෙමු. ඒ සංචාර සටහන මා වෙනම ලිපියකට සංගෘහිත කළ යුතුය. එහෙත් මා හ්වොලිං සිනමා නගරයේ සැරි සරා ලබා ගත් දැනුම මට රාමෝජි අත්දැකීම් හා සංසන්දනය ද කළ හැක.මා පළමු වතාවට ලෝක ප්‍රකට සිනමා උද්‍යානයක සැරිසැරුවේ 1993 වසරේ ඉතාලියේ දී ය. ඒ වනාහී “චිනෙචිට්ටා” ලෙස ඉතාලි වැසියන් හඳුන්වන ලොව ප්‍රකට රෝමානු “සිනෙසිටා” සිනමා නගරයයි. මේ සංචාරය වනාහී ලංකාවේ නාට්‍ය කණ්ඩායමක් යුරෝපයේ දී සිංහල නාට්‍යයක් පෙන්වමින් ගමන් කළ පළමු ඓතිහාසික සංචාරයයි. අපි ජයන්ත චන්ද්‍රසිරිගේ “ඔත්තුකාරයා” නාට්‍යය රඟ දක්වමින් ඉතාලිය පුරා මාස එකහමාරක කාලයක් ගත කෙරුවෙමු.ඒ කාලය ඇතුළත රෝමයේ දී සිනෙසීටා සිනමා නගරය නැරැඹීමේ වරම එහි සංවිධායකයින් වූ මගේ සහෝදරවරු සැලසුම් කොට තිබුණේය. ජයන්ත චන්ද්‍රසිරි, ජයලත් මනෝරත්න, කමල් අද්දරආරච්චි, සේනක ටයිටස් සහ මා ද ඇතුළු වී මේ පළමු ඓතිහාසික යුරෝපීය නාට්‍ය අත්දැකීම ලංකාවට ගෙන ආවෙමු. සිනෙසීටා සිනමා නගරය වනාහී අද හොලිවුඩ් සිනමාවට ද නැතිවම බැරි යටිතල පහසුකමකි.ඉන්පසු මම නවසීලන්තයේ ”Lord of the Ring” චිත්‍රපටය සඳහා අභිනවයෙන් ඉදි කළ එළිමහන් චිත්‍රාගාරයෙහි ද සංචාරය කෙරුවෙමි. මගේ ‘අබා’ චිත්‍රපටය ප්‍රදර්ශනය කිරීම සඳහා ඕස්ට්‍රේලියාවෙන් සහ නවසීලන්තයෙන් ලද ආරාධනාවක් අනුව එහි ගිය මා සහ මගේ පුත් සජිත අනුත්තරට ද මේ දුර්ලභ අත්දැකීම ලබාදීමට එහි සංවිධායකයෝ උපස්ථම්භක වූහ. චිත්‍රාගාර පරිශ්‍රයක් නොතිබුණු රටක තඹුත්තේගම වැනි දුෂ්කර පළාතක අභිනවයෙන් චිත්‍රපට පසුබිමක් නිර්මාණය කොට රූපගත කළ මා හට Lord of the Ring චිත්‍රපටයට භාවිතා කොට තිබූ අති නූතන සහ පොහොසත් චිත්‍රාගාරය නැරැඹීමට සැලැස්වීම වනාහී නවසීලන්තයේ ‘අබා’ සංවිධායකයින් සිදු කර ගත් මහත් ඵල මහත් ආනිසංස ලැබෙන පුණ්‍ය කර්මයකි.1995 දී මා මගේ පළමු චිත්‍රපටයේ පසු නිෂ්පාදන කටයුතු සඳහා මදුරාසියට ගිය විට එහි ‘ජෙමිනි චිත්‍රාගාරය’ සංචාරය කිරීමේ වරම මට ලබා දුන්නේ ඉන්දියාවේ එවක සිටි ප්‍රකට යොවුන් නිළියක වූ නිරෝෂා රාධා විසිනි. ‘ජුලියට්ගේ භූමිකාව‘ නම් වූ මගේ පළමු චිත්‍රපටයේ පසු නිෂ්පාදන සඳහා මා යොදා ගත්තේ මදුරාසියේ ‘ප්‍රසාද් ලැබ්’ සිනමා සංකීර්ණය වුවත් ජෙමිනි චිත්‍රාගාරයට අයත් බාහිර රූපගත පරිශ්‍රයට මා ගොඩ වූයේ වෙනත් විවේක දිනයකදී ය. එදින මට ඉන්දියාවේදී අහම්බෙන් හමු වූ චන්න දේශප්‍රිය නම් කෘතහස්ත සිනමා කැමරා ශිල්පියාව ද මම මේ ගමනට සහභාගී කරවා ගතිමි. දකුණු ඉන්දීය වාණිජ චිත්‍රපටයක ගීත නැටුමක් රූපගත කරන අයුරු අපි දෙදෙනා රැයක් එළිවෙන තුරු ම බලා සිටියෙමු.රාමෝජි හි රඟන ගොඩනැඟිලිමගේ සිනමා චිත්‍රාගාර සංචාරයේ ප්‍රාග් අත්දැකීම වැටී තිබුණේ 1970 ගණන්වල කඳාන නගරයේ බිහි වී තිබූ “SPM මූවීස්” නම් චිත්‍රාගාර පරිශ්‍රයේය ය. මම ඉස්කෝලෙන් කට්ටි පැන, SPM වැටෙන් රිංගා, ‘සිදාදියෙන් හයක්’ නම් ‘සිංහල කවුබෝයි’ චිත්‍රපටයේ ෂූටිං බලා උන්නෙමි. ඒ වනාහී ලංකාවේ පළමු චිත්‍රාගාරය බිහි කළ එස්.එම්.නායගම් මහතාගේ සුන්දර සවුන්ඩ් චිත්‍රාගාරයයි. පසු කාලයේදී එතුමා මේ චිත්‍රාගාරයS.P. මුත්තුසාමි නම් නිෂ්පාදක වරයාට අලෙවි කොට තිබුණි. එතුමා තම නමේ මුල් අකුරු එක්කොට SPM මූවීස් නමින් චිත්‍රාගාරයක් පිහිටුවීය.ලංකාවේ පළමු චිත්‍රාගාරයේ දෙවැනි අදියරේ දී මා එහි සංචාරය කර තිබූ අතර 1980 දී පමණ ලංකාවේ අවසාන චිත්‍රාගාරය වූ ‘හැඳල විජය චිත්‍රාගාරය’ට ද ගොඩ වැදී තිබුණෙමි. ජාතික රූපවාහිනියේ ළමා අංශයේ සිටි රොහාන් වැලිවිට ගේ නත්තල් ටෙලි නාට්‍යයකට පරිශ්‍ර සොයා හැඳල පැත්තේ කරක් ගසන ගමන් මම පළමු වරට හැඳල විජය චිත්‍රාගාරය පැදකුණු කෙරුවෙමි.ලංකාවේ පළමු චිත්‍රාගාරය බිහි කළේ ඉන්දීය වෙළෙඳ ව්‍යාපාරිකයකු වූ එස්.එම්.නායගම් මහතා ය. ලංකාවට දේශීය ප්‍රතිපාදනයෙන් යුතු අංග සම්පූර්ණ චිත්‍රාගාරයකට සිහින මැව්වේ සහ මුල්ගල තැබුවේ සිරිසේන විමලවීරයන් ය. එතුමන් ජනතා සහභාගීත්වයෙන් මුදල් සම්මාදම් කොට කිරිබත්ගොඩ නගරාසන්නයේ “නව ජීවන චිත්‍රාගාරය” ආරම්භ කළ ද ඉන්දීය මූල පොහොසත් සමාගම්වලින් එල්ල වූ දැවැන්ත ප්‍රතිරෝධක හමුවේ එය වසා දැමීමට ද සිදුවිය.1983 දී මෙරට ඇවිලී ගිය අන්ධකාර කළු දුමාරයෙන් පිළිස්සී විනාශ වූ මෙරට අවසාන චිත්‍රාගාරය හැඳල විජය චිත්‍රාගාරයෙන් පසු අපේ සිනමාව චිත්‍රාගාර ඇසුරින් මිදී හුදෙකලා සරල තැනකට පිවිසියේය. මුළු ලෝකයම චිත්‍රාගාර හරහා සිනමා තාක්ෂණය පොහොසත් කර ගනිද්දී අප අපේ සිනමා කර්මාන්තය අත් වැඩ පොළක් බවට පත් කර ගත්තෙමු.එහෙත් 2010 මාර්තු මාසයේ 30 දින හම්බන්තොට දී විවෘත කළ රන්මිහිතැන්න, මහින්ද රාජපක්ෂ සිනමා උද්‍යානය වනාහී මේ රටේ අනාගත සිනමා කර්මාන්තයට බිහි වූ අත්‍යවශ්‍ය යටිතල පහසුකමක් බව මවිසින් ප්‍රකාශයට පත් කෙරුණේ එහි ආරම්භක උත්සවයේ සිදු කළ ආරාධිත දේශනයෙන් ය.රන්මිහිතැන්න සිනමා උද්‍යානය වනාහී රාජ්‍ය මූල්‍ය ප්‍රතිපාදනයෙන් යුක්තව, ජනමාධ්‍ය අමාත්‍යාංශය මූලික වී ගොඩනැඟූ මෙරට වත්මන් ජනාධිපතිතුමන්ගේම සංකල්පයකි. එහෙත් මා දැන් ඇතුළු වී සිටින ආන්ද්‍රා ප්‍රදේශ් හි හයිද්‍රාබාද් රාමෝජි චිත්‍රාගාරය බිහි කරන්නේ රාජ්‍ය මූල්‍යයකින් නො වෙයි. රාමෝජි රාවෝ නම් ප්‍රකට තෙළිගු චිත්‍රපට නිෂ්පාදක තුමන් Tollywood  ලෙස හඳුන්වන තෙළිඟු භාෂිත ආන්ද්‍ර සිනමාව නගාසිටුවනු වස් ප්‍රකෝටි වියදමක් දරා බිහිකළ පෞද්ගලික ප්‍රතිපාදනයක ප්‍රතිඵලයකි.රාමෝජි හි රඟන කෝච්චියක්මම රාමෝජි Tara හෝටලයේ සුවපහසු තාරකා කාමරයකට ඇතුළු වුණෙමි. මා මීට පෙර ළැගුම් ගෙන තිබූ බොහෝ ජාත්‍යන්තර තරුපහේ හෝටල් කාමරවලට වඩා මේ කාමරයේ තිබූ ප්‍රබල වෙනස්කමක් මට අවධාරණය විය. මේ කාමරයට මම ‘කන්නාඩි කාමරය’ යැයි නම් තැබුවෙමි. මෙහි එක් එක් කෝණයෙන් යුතුව පිහිටුවා තිබූ විශාල කන්නාඩි ප්‍රමාණයක් මට චකගත හැකි විය. මේ කාමරය වනාහී ප්‍රධාන පෙළේ නළු නිළියන් සඳහා වෙන්කොට තිබූ 04 වැනි තට්ටුවේ කාමරයකි.නළු නිළියන්ට සෙසු අයට වඩා තමන් යළි පෙනෙන කන්නාඩි වටනේ යැයි මම ඒ මොහොතේ සිතා ගත්තෙමි. මගේ කාමරයේ බැල්කනියෙන් එපිට බැලූ විට පෙනෙන්නේ සාර සුන්දර උද්‍යානයකි. Tara හෝටලය පිහිටුවා තිබනේනේ ද රාමෝජි සිනමා නගරයේ උස් භූමියක ය. එහි සෑම කවුළුවකින් ම බැලූ බැලූ අත පෙනෙන්නේ සතරවට ඇති විවිධ මාදිලියේ උද්‍යානයි. ඒවා මල් ගැවසීගත් උස් මිටි පඳුරුවලින් යුක්තය. ප්‍රධාන වශයෙන් දකුණු ඉන්දීය චිත්‍රපට ගීත ජවනිකාවල දැකිය හැකි වෛවාරණ වර්ණ සහිත ගෙ උයන්, ලිය ගෙවිලි, මල් උයන්, පොකුණු වලින් මේ උද්‍යාන ආකූල වී තිබේ.මේ විචිත්‍ර උද්‍යාන පරිශ්‍රයේ චිත්‍රපට සඳහා පමණක් නොව ධනවතුන්ගේ විවාහ උත්සව සහ වෙනත් ප්‍රීති සම්භාෂණ සඳහා ද කුලියට දෙනු ලැබේ. මගේ කවුළුවලින් පෙනෙන පරිශ්‍ර දෙකක අද රාත්‍රියේ උත්සව දෙකක් පැවැත්වෙන පෙර සූදානම් මම දකිමි. වහා ම ඇඟපත සෝදාගෙන වෙහෙස නිවාගත් මම සවස් යාමයේ මේ උයන්වල ඇවිද යෑම සඳහා මගේ කණ්ඩායම කැමති කරවා ගතිමි.හෙට දිනය වෙන්වී ඇත්තේ රූපගත කිරීම සඳහා ය. මගේ නිෂ්පාදක සදේශ් කුමාර් යෝජිත සැලැස්මේ පිටපතක් මගේ කාමරයට එවා ඇත. ඊට අනුව හෙට අලුයමින් ම මා පිටත් විය යුතුය. රූපතලය සකස් වී ඇත්තේ රාමෝජි චිත්‍රාගාර පරිශ්‍රයේ ඉදි වී ඇති අධිවේගී මාර්ගයක ය. චිත්‍රපටයේ Stunt Director හෙවත් ක්‍රියාදාම අධ්‍යක්ෂවරයා ඒ වන විට සිටියේ අප්‍රිකාවේ කෙන්යා රටේය. ඔහු හෙට වන විට හයිද්‍රා බාද් වෙත පැමිණීමට නියමිත ය. ඔහු වනාහී දකුණු ඉන්දියාවේ අතිප්‍රකට ක්‍රියාදාම අධ්‍යක්ෂවරයකු වන සිල්වා මාස්ටර් ය.ලංකාවේ නිෂ්පාදනය වන ‘ප්‍රවේගය’ නම් චිත්‍රපටයේ බැන්ඩූ නමැති චණ්ඩියා හා සටන් කිරීම සඳහා මේ වනවිටත් ශූර මැරයින් පහළොවක පමණ පිරිසක් මදුරාසියේ සිට හයිද්‍රාබාද් දක්වා ගමන් ආරම්භ කොට ඇත. මේ පුහුණු මදුරාසි මැරයින් සමඟ හෙට අලුයමින් ම සටන් කිරීම සඳහා මම සූදානමින් සිටිමි. මට ඔවුන් දැක ගන්නා තුරු ඉවසුමක් නැත. ඔවුන් වනාහී පුහුණු, ප්‍රවීණ සහ වෘත්තීය චිත්‍රපට ක්‍රියාදාම නළුවන්ය. මේ පහළොස් දෙනා ඔවුන්ගේ ක්‍රියාදාම උපකරණ ද සමඟ ලංකාවට ගෙන්වනවාට වඩා ලංකාවේ සිට අවශ්‍ය ශිල්පීන් කිහිප දෙනා පමණක් ඉන්දියාවට ගෙන අවුත් රාමෝජි පහසුකම ලබා නිවැරැදි වෘත්තීය ක්‍රියාදාම ජවනිකාවක් සකස් කරගැනීම සඳහා සදේශ් කුමාර් නම් ලාංකීය නිෂ්පාදකවරයා ගත් තීරණය ප්‍රශංසනීය යැයි මම සිතමි.රාත්‍රියේ මේ ආලෝකවත් වර්ණ උයන්වල පැවැත්වෙන විචිත්‍ර උත්සව දැක බලාගෙන මඳක් ඇවිද ගිය මට චිත්‍රපටයේ කැමරා ශිල්පියා වූ පන්නීර් ;සල්වම් මුණගැසුණි. ඔහු රාමෝජිය හොඳින් හඳුනයි. ඔහු සමඟ තවදුරටත් ඇවිද ගිය මම අභිනවයෙන් ඉදි කොට තිබූ නගර ගොඩනැඟිලි සහිත පරිශ්‍රයට ඇතුළු වීමි. මේ නගරයේ දුම්රිය ස්ථානයක් සහ ගුවන් තොටුපළක් ද ඇත. ඒවා සියල්ල ආකෘතීන් වෙයි. චිත්‍රපටයේ රූපගත දින තුනට අමතර තවත් දිනයක් වෙන් කොට ගත් මා ඒ දිනය තුළ මුළු රාමෝජියේ ම සංචාරය කිරීමට ඉටා ගත්තෙමි. මගේ ඉන්දීය කැමරා මිතුරා මා සමඟ ගමනට සූදානම් ය.ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=as1203187</link>
    <topic>විෂ්ණු දෙවියන්ටත් බට කොළ කැවූ සෙනසුරු</topic>
    <author>කේ.සී.ජේ.</author>
    <content>විෂ්ණු දෙවියන්ටත් බට කොළ කැවූ සෙනසුරු”වරුණ දිගේ ශනි දෙවියෝ එනුග විමානෙන්දා එනුග විමන වැඩ වෙසෙමින් රත්නදවට ගන්දා කපුටකු පිට ගමන් කරයි නර ලොව බල මින්දා වරුණ දිගින් ශනි වඩිනට නමා සිරස වැන්දා”ආදිත්‍ය නම් සූර්ය දිව්‍ය රාජයාට ජාතකව බිනර මස පුර පසළොස්වක ලත් ශනි දින රේවතී නැකතින් මීන ලග්නයෙන් ආදිත්‍ය දේවීන් ගේ ගර්භයෙන් උපන්නා වූ අකිල නම් සෘෂි විසින් දෙන ලද්දා වූ රත්නදවට නම් ප්‍රකට ආයුධය දරන්නා වූ හැට එක් යොදුනක් උස ඇත්තා වූ නුග විමානෙක වාසය කරන්නා වූ කෞරාෂ්ට දේශයේ ඉන්ද්‍රජාල විමාන මාණික්‍ය මාලිගාවේ අධිපති වන්නා වූ මේඝ මාලාවක් කර පැලඳි ක්‍රිෂ්ණ පූති නම් ආහාර වළඳන්නා වූ නිල්වන් ශරීර සොබාවක් ඇති කාක වාහන ආරූඪ වූ මකර – කුම්භ රාශි දෙකට අධිපතිව පුස - අනුර උත්‍රපුටුප නැකැත්වලට අධිපතිව සත්ත්වයින් හට සර්වදා විපත්ති ශාප ගෙන දෙන්නා වූ දසා නැමති දහනව වසරක් පවත්නා මහ දසාවද ලද්දා වූ සූර්ය පුත්‍ර ශනේශ්වරඞ සෙනසුරු රාජෝත්තමයා අප මෙසේ පැමිණෙන්නට නමස්කාර කර සිටිමු.සකල ලෝක වාසීන්ට දුක ගෙන දෙන්නා වූ ශනේශ්වර හෙවත් සෙනසුරුට අප වෙත පැමිණෙන්නට යැයි කියන්නේ ඇයි? ග්‍රහලොව නම කී සැණින් බියට පත්වන සෙනසුරු හෙවත් ශනි ග්‍රහයා පිළිබඳ මෙවරත් ඡ්‍යොතිෂමය විග්‍රහයක් ඉදිරිපත් කරන්නේ ප්‍රවීණ ඡ්‍යොතිෂවේදී මීපේ ගණිත ගේ චන්ද්‍රභාරතී මහතාය.”..දුක් විඳින ආතුරයන් පෙන්වා සහනයක් දෙන ලෙස කන්නලව් කරමින් ශනි ග්‍රහයාට ආරාධනා කරනවා. ශනේශ්වර මාලාව නම් ඉතා දුර්ලභ මන්ත්‍ර ජප කරලා ආරාධනා කරනවා. ශනේශ්වර කවචවලින් ආරාධනා කරලා ගුණ වර්ණනා කරනවා.දෝෂාන්ධකාරයන් දුරුකරලා සහනයක් දෙන පිණිස ශනි මෘතුංජය, නීල මණ්ඩලය වැනි යන්ත්‍ර පලඳවන්න පුළුවන්. එහෙත් නැත්තං දස ක්‍රෝධ බලිය, ශනි ඒරාෂ්ඨක බලිය, මහා නිලඟ රාක්ෂ බලිය, ශනි සක බලිය, ශනි දෘෂ්ටි බලිය, යනාදී බලි යාග මංගල්ලයක් පවත්වනවා. දුක් විඳින ආතුරයන්ට සහනයක් දෙන්නයි මේ යාතු කර්ම කරන්නේ.””ශනි නරකට – නපුරට හිටියොත් කිසිම අණක්-ගුණක් නෑ. මහා වද වේදනා - දුක් කරදර හිතාගන්න බැරි තරම් දෙනවා. නමුත් ශනි ග්‍රහයාම හොඳට – යහපතට ආවොත් නොසෑහෙන්න සුබපල දෙනවා. කාගෙන් බේරුණත් සෙනසුරුගෙන් බේරෙන්න බැහැ කියන කතාව අත්දුටුවයි. සත්තයි.මහ බලසම්පන්න විෂ්ණු දෙවියන්ටවත් සෙනසුරුගෙන් බේරෙන්න බැරි වුණා. විෂ්ණු දෙවියන්ටත් ශනි බටකොළ කැව්වා කියන්නේ නිකමට නෙමෙයි. ඒ පුරාණ කතාව නැවත මතක් කරගැනීම හරිම වැදගත්.””.... ඔන්න විෂ්ණු දෙවියන් සහ ශනි කියන්නේ හොඳම හොඳ මිතුරෝ. නමුත් මිත්‍රකම තිබුණු නිසාවත් දඬුවම් – විපාක නොදී ඉන්නේ නෑ. විෂ්ණු දෙවියන්ට ශනි මහා දසාව ලැබුවා. සෙනසුරු විපාක දෙන්න හිතාගෙන විෂ්ණු දෙවියන් ළඟට ගියා. අද නෙවෙයි හෙට කියලා යාළුකමට දවසක් අරගෙන විෂ්ණු දෙවියෝ සියලු දිව්‍ය සළු - පිළි, දිව්‍යමය සැප සම්පත් හැම දෙයක්ම අතහැර දාලා හස්ති වේශයක් මවාගෙන ගංගා නම් ගඟේ මඩ වගුරක ගිලිලා හැංගුණා. මඩ වගුරෙන් පිටතට තිබුණේ හොඬවැල් තුඩ කොටස විතරයි.පිළීගඳ ගහන ගොහොරු මඩ ගොඩේ මුළු ශරීරයම හංගගෙන අන්ත අපිරිසිදු ජලය පානය කරමින්, මඩ ගොඩට වැටෙන බටකොළ ආදී දිරාගිය කොළ වර්ග ආහාරයට ගනිමින් මඩගොහොරුවේ ඉන්නා කෘමි සතුන්ගෙන් අනන්ත පීඩාවිදිමින්, නින්දක් - නොනින්දක් නැතිව ජරාපත් වුණ බටකොළ ආදී අහර ලැබුණොත් පමණක් වළඳමින් විෂ්ණු දෙවියෝ අවුරුදු හතහමාරක් මේ විදිහට හැංගිලා හිටියා. අර වසර 7 1/2 ගෙවිලා ගියාට පස්සේ විෂ්ණු දෙවියෝ නැවත දිව්‍ය වෙස් අරගෙන දිව්‍ය විමානෙට වැඩම කළා. අන්න එදා සෙනසුරු නැවත ගියා විෂ්ණු දෙවියන් මුණගැහෙන්න. එවිට විෂ්ණු දෙවියෝ සෙනසුරුට කියනවා. දැන් ඉතිං තමුන්ට බලයක් නෑ මට විපාක දෙන්න.ආපු අතක් බලාගෙන යන්න කියලා. එතකොට සෙනසුරු මහ හයියෙන් හිනාවෙලා කියනවා. හත් අවුරුද්දක් තිස්සේ අර පල්ගඳ ගහන මඩ වළේ හිරවෙලා හිටියා නේද? දිව්‍ය භෝජන වෙනුවට ජරපත් බටකොළ කෑවා නේද? දිව්‍ය සැප සම්පත් වෙනුවට මැසි මදුරුවන් ගෙන් පීඩා වින්දා නේද – අන්න ඒ දුක තමා මම දුන්න විපාකය කියලා.”මේ පුරාණ කතාවෙන් ශනි ග්‍රහයා එසේත් නැත්නම් ඒ විශ්ව බලය කොයි ආකාරයක් ගත්තේද කියන කාරණය තේරුම් ගන්න පුළුවන්. කර්ම විපාකයෙන් ගැලවෙන්න බෑ. ශනි ග්‍රහයා ගේ බලපෑමෙන් මිදෙන්න පුළුවන් බලවතෙක් මේ විශ්වයේ නෑ. ග්‍රහ මණ්ඩලයේ රවි – බුධ- කුජ - සිකුරු යනාදී වශයෙන් එන එක් එක් ග්‍රහයින්ට ආවේණික ගතිගුණ, විපාක තියෙනවා.නමුත් ශනි ග්‍රහයාට අර සියලුම ග්‍රහයින් ගේ ගතිගුණ – විපාක හැසිරීම් විතරක් නෙවෙයි කිසිම ග්‍රහ බලයකට නතු නොවන සුවිශේෂ ගති ලක්ෂණත් ශනි ග්‍රහයා සතුව තියෙනවා. අණක් ගුණක් නැතිව නීතියක් නියමයක් නැතිව විපාක දෙනවාය කියන්නේ ඒ නිසාය. අප මෙය තේරුම් ගත යුත්තේ ඇතැම් කර්ම විපාකයන්ගෙන් මිදෙන්න කිසිම කෙනෙකුට බැහැ කියන කාරණයයි. ව්‍යවහාරයේදී දුක දෙන ග්‍රහයෙක්, පාපී ග්‍රහයෙක් හැටියට හැඳින්වූවත් ශනි ග්‍රහයා හොඳට ආවොත් හිතාගන්න බැරි තරම් සුබපල ගෙන දෙන බවත් අමතක නොකළ යුතුයි.””ඕනම ග්‍රහයෙක් නීච, සතුරු හා ස්වක්‍ෂේත්‍ර, උච්ඡ යන අවස්ථාවන්ට පත් වෙනවා. ශනි ග්‍රහයා උච්ඡ හා ස්වක්‍ෂේත්‍ර අවදීන්වලදී සුබ පල දෙනවා වගේම සතුරු සහ නීච යන අවස්ථාවලදී නරකම විපාක ඇතිකරවනවා. මේ උදාහරණය බලන්න. කුම්භ රාශියට ශනි කියන්නේ ගෙදරක පියා වගේ. හරි බලවත්. මූල ත්‍රිකෝණ බලය ගෙන දෙනවා. ජන්ම සමයේ ශනි උච්ඡ වී තිබුණොත් හිරිහැර කරන්නේ නෑ. පියෙක් පුතෙකුට සලකනවා වගේ සියලු කරදර - සතුරන් ගෙන් ආරක්ෂා කරනවා. නමුත් ශනි ජන්ම සමයේ නීච වී තිබුණොත් පුත්‍රයා කියා බලන්නේ නෑ. නරකටම දඬුවම් දෙනවා. ජන්ම සමය කියන්නේ කෙනෙකු උපදින මොහොතේ ශනි තුලාවේ පිහිටියොත් අන්න හොඳයි. උච්ඡයි. එවිට සුබ පල දෙනවා.ජන්ම සමයේදී ශනි කුම්භ හෝ මකර යන දෙතැන හිටියොත් ඒ කියන්නේ තමන්ගේ බල ප්‍රදේශයේ පිහිටන නිසා නරක විපාක ගෙන දෙන්නේ නෑ. නමුත් කෙනෙක් උපදින මොහොතේ ශනි මේෂයේ හිටියොත් නීචයි. එවිට ප්‍රතිඵලය භයානකයි. ජන්ම පත්‍රයක ලග්නය සහිත කොටසේ යම් කොටුවක ශනි දකින්නට ලැබෙන්නේද නවාංශකයේත් ශනි ඒ භාවයේම පිහිටියොත් එවිට වර්ගෝත්තම බව ලබනවා. නමුත් ශනි පිහිටන ස්ථානය / භාවය අනුව ලැබෙන හොඳ – නරක විපාක අනිවාර්යෙන් වෙනස් වෙනවා. වෘෂභ – තුලා කියන රාශි දෙකට ශනි අධිපති - යෝගකාරකයා වෙනවා. මේ කියන්නේ එවිට ශනි සුබයාටත් වඩා සුබයි. හොඳටම හොඳයි. සෙනසුරු දුකම දෙන ග්‍රහයෙක් හැටියට ගැනීම වැරදි මතයක්. ඒ වගේම මතක තබා ගන්න ඕනේ මරණය ගැන කියවෙන්නේ ශනි ඇසුරෙන්මයි.”නිත්‍යං විවාද වධ බන්ධන රෝග පීඩඞ බන්ධූර් සදා වියුක්තං....”ඒ කියන්නේ දස විධ දුක් හා ජරා රෝග ව්‍යාධි ගෙන දෙනවා වගේම ඥාතීන්ගෙන් පවා ඉවත් කර දමනවා. තේරුම මරණයයි. අතුරු දසාවක සහාය නැතිව වුණත් ශනිට මාරක – නියත මාරක විපාක ඇති කරවන්න පුළුවන්. නැවත මෙනෙහි කරන්න මේ දුක් වේදනා කියන්නේ පෙර භවයන්වල කෙනෙකු කළ පාපකර්ම. අකුසල්. ඒවා පල දෙනවාමය. මේ ගැන නුවණින් විමසා මේ භවයේ දී පාපය – අකුසලය අතහැර කුසල් - පින් දෙක කෙරෙහි හැකිතාක් නැඹුරු වෙන්න සෙනසුරු අපි හැමෝටම කදිම පාඩමක් උගන්වනවා. මහා ධනකුවේරයන් හිඟමනට ඇද දාලා අනන්ත දුක්විඳින්න සලස්වලා අන්තිමට වද වේදනාවෙන්ම මරා දානවා. ඒ තමා සෙනසුරු විපාක දෙන හැටි. අපි මීළඟට ශනි ඒරාෂ්ඨක අපල ඇති කරවන හැටි ගැන කතා කරමු.කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203182</link>
    <topic>ජීවන සහකාරිය මුණගැහුණේ එංගලන්තයේ දී</topic>
    <author>වසන්ත ජයසිංහ ආරච්චිගේ</author>
    <content>ජීවන සහකාරිය මුණගැහුණේ එංගලන්තයේ දීමනුෂ නානායක්කාරක්‍රියාකාරී දේශපාලනය තුළ තරුණ මන්ත්‍රීවරයකු ලෙස ඔහු අද කැපී පෙනෙන චරිතයක්. එහෙත් කලකට ඉහත සන්නිවේදකයකු ලෙසත් විටෙක ප්‍රවෘත්ති නිවේදකයකු ලෙසත් රූපවාහිනී මාධ්‍යයේ ජනපි‍්‍රය භූමිකාවට අවතීර්ණ වුණ ඔහු සිය මාධ්‍ය ජීවිතයට සමු දෙමින් දේශපාලනයට එන්නට තීරණය කළා.‘මනුෂ නානායක්කාර’ නම් ඔහු පසුගිය දිනවල දේශපාලනයේත් කැපී පෙනෙන චරිතයක් බවට පත්වුණා වගේම සිය ජීවිතයෙත් අලුත් ගමනක් ආරම්භ කළ වග අපට ආරංචි වුණා.මෙවර ‘යෞවනයේ අපි’ විශේෂාංගය වෙන් කළේ පාර්ලිමේන්තු තරුණ මන්ත්‍රීවරයකු වන මනුෂ නානායක්කාර වෙනුවෙන්.මේ වකවානුවේදී මනුෂ නානායක්කාර කියන භූමිකාව දැන හඳුනගන්න කැමැතියි.මට දැනෙන දේ අනුව මම කවුද, දැන් මම වෙනස් වෙලා ද මාව ඇසුරු කරන අය දකින දෙයක්. පාසල් කාලයේදී, මාධ්‍ය ජීවිතයේදී, හිටපු මනුෂමයි දේශපාලනයේත් ඉන්නේ. නමුත් අද මගේ භූමිකාව වෙලා තියෙන්නෙ පුංචි කාලේ ඉඳලා මට තිබුණු හීනය වුණු රටේ සංවර්ධන කාර්යයට කැපවෙමින් කටයුතු කරන දේශපාලන චරිතයක් වීම.කුඩා කාලයේ ඉඳලා ඔබ තුළ තිබුණ හීනය සැබෑ කරගන්න මාධ්‍ය ජීවිතයට සමුදීලා දේශපාලනයට එනවා. එදා ඒ ගත්ත තීරණය ගැන අද මොකද ඔබට හිතෙන්නෙ.මෙහි දෙපැත්තක් තියෙනවා. එක් පැත්තකින් මම සතුටට පත් වෙනවා, රටේ ජනපි‍්‍රය වෘත්තියක් ඔස්සේ කලාවට රටට සේවයක් කරන්න ලැබීම ගැන. රූපවාහිනී ඔස්සේ කථිකයකු විදිහට විවිධ දේ පිළිබඳ රට වෙනුවෙන් අදහස් දැක්වූවා. අද ආණ්ඩු පක්ෂෙට ඇවිත් රටේ සංවර්ධනයට දායක වෙන්න ලැබීම ලොකු භාග්‍යයක් විදිහට මම දකිනවා.තවත් පැත්තකින් මාධ්‍ය ජීවිතයේදී නිවේදකයකු විදිහට, කලාකරුවකු විදිහට ලැබු ජනපි‍්‍රයත්වය දේශපාලනයට එනකොට යම් අඩුවක් තියෙනවා. ඒ හිඩැස මම දකිනවා. අදටත් බොහෝ අය මගේ නම කිව්වම දන්නෙ නිවේදකයා කියන චරිතය. මොකද ඒකට බොහෝ දෙනෙක් ආදරය කළා. නමුත් දේශපාලනය කියන්නේ වෙනස්ම භූමිකාවක්. එතකොට යම් කනගාටුවකුත් දැනෙනවා.කෙනෙකුට තර්ක කරන්න පුළුවන් නේද ඒ ජනපි‍්‍රයත්වයෙන් ප්‍රයෝජන අරගෙන දේශපාලනයට ආවා කියලා.මෙහෙමයි ඒ දේ පාවිච්චි කරන්න පුළුවන් එක වතාවයි. නළුවො නිළියෝ අද ඡන්දෙ ඉල්ලනවා. හැබැයි පැවැත්ම පිළිබඳ ප්‍රශ්නයක් තියෙනවා. අපේ කාලයේදීම නළු නිළියෝ මාධ්‍යවේදින් දේශපාලනයට ආවා. නමුත් සමහර අයට තිබුණේ තාවකාලික ගමනක්.මම 2004 ඉඳලා 2012 වෙනකොට මැතිවරණ තුනකට මුහුණ දුන්නා. මගේ ඡන්ද සංඛ්‍යාව අඩුවුණේ නැහැ කලින් කලට වැඩිවුණා මිසක්. ඇත්ත, මම පිළිගන්නවා ටී. වී. ජනපි‍්‍රයත්වය අනිවාර්යයෙන්ම මට බලපෑවා. නමුත් ජනතාව අතර ඉන්න කෙනාට ඔය දේ ප්‍රශ්නයක් නෙමෙයි.කලින් කලට විවිධ කටකතාවලට ලක්වෙන්නත් වෙබ් අඩවිවල විවිධ පුවත් මවන චරිතයක් බවට පත්වෙන්නත් ඔබට සිදුවුණා.ඔව් මඩ ගහනවා, කටකතා හදනවා. එහෙම කළා කියලා මිනිස්සු මට ඡන්දෙ නොදී ඉඳලා නැහැ. ජනාධිපතිතුමා වැඩ කරන්න නොදී ඉඳලා නැහැ. ඔය වෙබ් අඩවි සම්බන්ධයෙන් මම පාර්ලිමේන්තුවේ කළ කතාවලට ඒ වෙබ් අඩවිවලින්ම මට ප්‍රතිචාර දක්වලා තිබුණා. ජනපි‍්‍රය චරිතයකට නොයෙක් මඩ ප්‍රචාර එල්ල කරලා ඒ වෙබ් අඩවි ජනපි‍්‍රය කරගන්න ඔවුන් උත්සාහ කරනවා. මොකද එහෙම නැතිව එයාලට ඒවා මාර්කට් කරගන්න බැහැ.මේ දේවල්වලට වැට බැඳිය යුතු වගකීමක් දරන්න පුළුවන් තැනකනේ අද ඔබ ඉන්නේ.ඔව් දැනටමත් අපි පියවර කිහිපයක්ම අරගෙන තියෙනවා. පුවත්පත්, රූපවාහිනි, ගුවන්විදුලි මේ සියල්ල එකතු කරගෙන ස්වයං වාරණයක් වගේම ආචාර ධර්ම පද්ධතියක් ගොඩනඟන්න උත්සාහ කරනවා. අද බොහෝ තැන්වල ඉන්නේ මාධ්‍ය මුදලාලිලා. ඒ අය හරහායි මේ දේවල් සිදුවෙන්නෙ. නමුත් ආචාර ධර්ම පද්ධතියක් තමන්ම ගොඩනඟා ගත්තම ඔය දේවල්වලට සීමා වැටේවි කියලා මම විශ්වාස කරනවා. එහෙම නැතුව මාධ්‍ය නිදහස අහුරන්න, සීමා දාන්න අවශ්‍යතාවක් අපට නැහැ.හොඳයි තරුණ ක්‍රියාකාරී මන්ත්‍රීවරයකු විදිහට අද තරුණ පරම්පරාව පිළිබඳ දැක්මක් ඔබට ඇති.ඇත්තටම අද හොඳ තරුණ පරම්පරාවක් අපට ඉන්නෙ. දේශපාලනය තුළත් එහෙමයි. නාමල් රාජපක්ෂ මන්ත්‍රීතුමා ප්‍රමුඛ තරුණ පරම්පරාවක් ගොඩනැගිලා තියෙනවා. මෙය ඉතාම සාර්ථක ආරම්භයක්. මේ රට භාරගන්න සූදානම් පිරිසක් බිහිවීම ඉතාම හොඳයි. මේ රටේ සංවර්ධනයට නව ආකල්පමය දැක්මක් තියෙන තරුණ පරම්පරාවක් බිහිවිය යුතුයි. විශේෂයෙන්ම රටට ආදරය කරන, මේ රටට ණය නැති මිනිසකු විදිහට ගොඩනැඟීමයි අවශ්‍ය. ඒ දේ සඳහා අවශ්‍ය වැඩ පිළිවෙළ මම මේ වෙනකොට සිදු කරමින් යනවා. ඇත්තටම එය දේශපාලන කාර්යයකට වඩා යුතුකමක් විදිහටයි මම දකින්නෙ.පසුගිය වකවානුවේ ඔබ දේශපාලනමය වශයෙන් පිම්මක් පැන්නා. මේ මෑතකදීත් ඔබේ ජීවිතයේත් නැවුම් පිටුවක් පෙරළුණා කියලා ආරංචියි.දේශපාලන වශයෙන් මම තීරණාත්මක තීන්දු අරගත්තා. මොකද මම දේශපාලනයට ආවේ රටට වැඩක් කරන්න හිතාගෙන. ඒ සඳහා ජනාධිපතිතුමා ගන්නා මෙහෙයට ශක්තියක් විය යුතුම කාලේ මම ඒ දායකත්වය ලබා දෙන්න තීරණය කළා.ඒ වගේම ජීවිතයේත් හැම වෙලේම මම උත්සාහ කරන්නේ සතුටින් ජීවත් වෙන්න. ඒ සතුට අපි හැමෝම බලාපොරොත්තු වෙනවා. මට මගේ ජීවන සහකාරිය මුණ ගැහුණා.ඇය එංගලන්තයේදී මට මුණ ගැහුණේ. කාලයක් තිස්සේ දැන හඳුනාගෙන පසුගිය වසරේ අපි විවාහ වුණා. ඇය ශානිකා සූරියආරච්චි. රත්නපුර ප්‍රදේශයේ ව්‍යාපාරික පවුලක දියණියක්. පවුල් ජීවිතේ සමබරව ගෙනයන අතරේ රටට සේවයක් කරන්නයි අද මගේ එකම අරමුණ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203183</link>
    <topic>නිළියක වීම මගේ වාසනාව</topic>
    <author>ගාමිණී සුසන්ත</author>
    <content>නිළියක වීම මගේ වාසනාවපියුමි බොතේජුඅද ‘තරුවක් සමඟ වරුවක්’ විශේෂාංගයෙන් හමුවන්නේ පියුමි ශානිකා බොතේජු ය. වේදිකාව, සිනමාව, රූපවාහිනිය යන ක්ෂේත්‍ර තුනේදීම තම රංගන හැකියාව මනාව ප්‍රකට කරන පියුමි දක්ෂ නිවේදිකාවක ද, රූපවාහිනී වැඩසටහන් ඉදිරිපත් කරන්නියක ද වන්නීය. ඇය පේ‍්‍රක්ෂකයින් අතර වඩාත්ම ජනපි‍්‍රය වූයේ ‘පබා’ ටෙලි නාට්‍යයේ හිමාලි ගේ චරිතයෙනි.ඉතින් කොහොමද පියුමි මොනවද අලුත් තොරතුරු...?හොඳින් ඉන්නව. මේ දවස්වල ටිකක් විතර වැඩ වැඩියි. නදී චන්ද්‍රසේකරගේ අලුත්ම ටෙලි නාට්‍යයේ වැඩවලට සම්බන්ධ වෙලා ඉන්නව. ඒ වගේම වේදිකා නාට්‍ය දෙකකටත් සම්බන්ධ වෙලා ඉන්නවා. ඒ; “රෝමය ගිනිගනී”, “සිකුරු සවාරි” කියන වේදිකා නාට්‍ය දෙක. ඊට අමතරව ‘සිරි දළදාවත’ චිත්‍රපටයටත් දිනේෂ් පි‍්‍රයසාද්ගේ ‘ඔළුව ජපන් කඳ ජර්මන්’ කියන චිත්‍රපටයටත් රංගනයෙන් දායක වෙනවා. මෙය ප්‍රහසනාත්මක චිත්‍රපටයක්. ඒ වගේම දෙරණ රූපවාහිනී නාළිකාවේ “t - පාටි” වැඩසටහන ඉදිරිපත් කිරීමටත් මම දායක වෙනවා. මේ වගේ වැඩත් එක්ක තමයි කාලය ගතවෙන්නේ.දෙරණ “t - පාටි” වැඩසටහනට හොඳ ප්‍රතිචාර ලැබෙනව ඇති...?ඇත්තෙන්ම ඔව්. සමාජයේ විවිධ මට්ටම්වල පේ‍්‍රක්ෂකයින් ගෙන් විවිධ ප්‍රතිචාර මට ලැබෙනව. මම ඒ වැඩසටහන ඉදිරිපත් කළාට බොහෝ දෙනෙකුගේ මහන්සියේ ප්‍රතිඵලයක් ලෙස තමයි “t - පාටි” වැඩසටහන එන්නේ. ළඟදී ඉදිරිපත් කළ “කුස පබා” චිත්‍රපටයේ ශිල්පීන් සම්බන්ධ වුණු වැඩසටහන ගැන ගොඩක් දෙනෙක් කතා කළා.නිවේදිකාවක් ලෙස ඔබ ක්ෂේත්‍රයට ආ ගමන ගැන සිහිපත් කරමු?මම මුලින්ම නිවේදිකාවක්. මම මුලින්ම සම්බන්ධ වුණේ ලක්හඬ ගුවන් විදුලියට. ඉන් පසුව මම ජාතික රූපවාහිනියට සම්බන්ධ වුණා සහාය නිෂ්පාදකවරියක් ලෙස පුහුණු වෙන්න. ඒ කාලෙ රූපවාහිනී වැඩසටහන් කීපයක් ඉදිරිපත් කරන්නත් මට අවස්ථාව ලැබුණා. ඒ දිනවල මම ජාතික රූපවාහිනියේ “ටී බ්රේක්” වැඩසටහන ඉදිරිපත් කළා. ඉන් පසුව මම ස්වර්ණවාහිනියෙත් වැඩ කළා.රංගනයේදී ඔබට වේදිකාවත් හොඳට හුරුයි නේද?ඔව් මම වේදිකා නාට්‍ය ගණනාවක රඟපාල තියෙනව. මේ දිනවලත් මම වේදිකා නාට්‍ය දෙකක් එක්ක ඉන්නවා. මුලින්ම මම රංගනයෙන් දායක වුණේ හේමන්ත ප්‍රසාද්ගේ “මල්සර බිසව්” වේදිකා නාට්‍යයට. ඉන් පසුව “දෙනුවර දෙන්නෙක්” ‘තාරාවෝ ඉගිලෙති’ වැනි වේදිකා නාට්‍යවලටත් සම්බන්ධ වුණා. 2007 වසරේ රාජ්‍ය නාට්‍ය උලෙළේදී කුසලතා සම්මානයක් මට හිමි වුණා.ඔබ වඩාත් කැමැති වේදිකාවට ද, සිනමාවට ද, ටෙලිනාට්‍යවලට ද?මේ ක්ෂේත්‍ර තුනේම ඉන්න කෙනෙක් විදියට මම මේ තුනටම කැමැතියි. හැබැයි වේදිකාවෙන් අපට හැම තිස්සෙම ඉගෙන ගන්න යමක් තියෙනව. වේදිකාව, රංගනය පිළිබඳ පාසලක් වගෙයි. ඒ වගේම වේදිකාව හරිම සජීවියි. නමුත් මම මේ ක්ෂේත්‍ර තුනටම කැමැතියි.“භාර්යාවෝ” ටෙලි නාට්‍යයේ රංගනය ගැන කතා කරමු...?මේ ටෙලි නාට්‍යයේ මම රඟපාන්නේ ශේනු කියන කාන්තාවගේ චරිතය. ශේනු කට්ට ගැහැනියක්. ඇය තමන්ගේ අරමුණ වෙනුවෙන් ඕනෑම දෙයක් කරන්න සූදානම් කාන්තාවක්. නමුත් ඇය හොඳින් ආදරය කරන කෙනෙක්. මට ලැබෙන හැම චරිතයක් වගේම ශේනුගේ චරිතයත් මම හරිම කැමැත්තෙන් කළේ. මගේ දිගට තිබුණු කොණ්ඩය ළඟදි කැපුවා. ඉන් පසුව රංගනයෙන් දායක වුණු පළමු ටෙලි නාට්‍යය තමයි ‘භාර්යාවෝ.’ ඒ වෙනසටත් එක්ක හොඳ ප්‍රතිචාර ලැබෙනවා.මොනවද ඔබේ පවුලේ තොරතුරු?මගෙ සැමියා චමල්. ඔහු වැඩිපුර ඉන්නෙ රට. ඒ ඔහුගෙ රැකියාව නිසා. මම මගේ වැඩ කටයුතු හොඳින් කරගෙන යනවා.ක්ෂේත්‍රයේ ප්‍රවීණයින්ට ඔබේ ගරුත්වයක් තිබෙනවා ද?ඔව්. ප්‍රවීණයන්ට මම අනිවාර්යයෙන්ම ගරු කරනවා. ප්‍රවීණයන්ට විතරක් නෙමෙයි ක්ෂේත්‍රයේ ඉන්න සෑම දෙනාටම මම ගරු කරනව. මා එක්ක වැඩ කරන අය ඒකට සාක්ෂි දරාවි. සමහරු කියනව ටෙලි නාට්‍යවල වැඩ කරද්දි කාර්මික ශිල්පීන්ව වැඩිය කරේ දාගන්න එපා කියල. මම එහෙම කරන්නෙ නෑ. කාර්මික ශිල්පීන් හැටියට ඔවුන්ගෙ විෂය ඔවුන් හොඳින් ප්‍රගුණ කළ අය. ඒ ප්‍රවීණත්වයට, දක්ෂතාවයට මම ගරු කරනවා. ඒ සියලු දෙනාටම ඔවුන්ට ලබා දෙන්න ඕන ගෞරවය මම ලබා දෙනවා.මොනවද ඔබේ අනාගත බලාපොරොත්තු?මේ වන විට මට අවස්ථාව ලැබිල තියෙනව විවිධාකාර චරිත රඟපාන්න. ඉදිරියේදීත් චරිතාංග නිළියක් ලෙස විවිධ වූ චරිත රඟපාමින් රංගනයෙන් ඉදිරියට ඒමයි මගේ අරමුණ.රංගන ශිල්පිනියක් වීම ගැන ඔබ සතුටු ද?අනිවාර්යෙන්ම. නිළියක් වීම මගේ වාසනාව නිසා සිදුවූ දෙයක් කියලයි මම හිතන්නෙ. මේ තරම් ජනතාවකගේ ආදරය දිනාගන්න ලැබෙන්නේ නළුවකුට හෝ නිළියකට පමණක් බවයි මගේ හැඟීම.රංගනය තුළ මෙතෙක් ආ ගමන ගැන ඔබ සතුටු ද?ඔව්. මම ආවෙ සෙමෙන් ගමනක්. එක රැයකින් ජනපි‍්‍රය වෙලා පහුවදා නැතිවෙලා යන්න මම මේ ක්ෂේත්‍රයට ආවෙ නෑ. ඉදිරි ගමනත් ස්ථාවරව සාර්ථකව යාමයි මගේ අරමුණ.දේශපාලනයට පිවිසෙන්න අදහසක් නැති ද?නෑ. එහෙම අදහසක් නෑ.ගාමිණී සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203184</link>
    <topic>පුවත්</topic>
    <author>ඉඳුනිල්</author>
    <content>පුවත්බස-රැස-දෙස උදෙසා උදාර මෙහෙවරක් කළ කලාසූරී අරීසෙන් අහුබුදු සූරීන් ගේ උපන් බිම සලකුණු කිරීම පිණිස ඔහු උපන් කොග්ගල, මූදිල්ලගහවත්තේ (දැන් වෙරළ උද්‍යානයෙහි) සමරු පලකයක් පිහිටුවීම ඔහුගේ 92 වැනි උපන් දිනය යෙදෙන අද (18) නියෝජ්‍ය කථානායක චන්දිම වීරක්කොඩි මහතා අතින් සිදුකෙරේ.එදින පස්වරු 3.00ට ඇරැඹෙන මේ උලෙළේ මුලසුන ආචාර්ය හරිශ්චන්ද්‍ර විජයතුංග මහතා හොබවන අතර මහාචාර්ය සරත් විජේසූරිය, මහාචාර්ය බන්දුසේන ගුණසේකර ආදී විද්වතුන් දෙසුම් පවත්වති.”ඇප්ට් ආර්ට් ඇකඩමිය’ සංවිධානය කරන දෙවන සහ තෙවන කණ්ඩායම්වල අධ්‍යාපනය හදාරා අවසන් කළ චිත්‍රකලා ඩිප්ලෝමාධාරීන්ගේ නිර්මාණ ඇතුළත් “අරුණලු” චිත්‍ර සහ මූර්ති ප්‍රදර්ශනය මේ මස 24 වැනි සෙනසුරාදා පෙරවරු 10.00 ට කොළඹ ජාතික කලාභවනේදී ආරම්භ වේ. මෙම ප්‍රදර්ශනය 24, 25 යන දෙදින පුරා පැවැත්වේ. එම සිසු සිසුවියන්ට ඩිප්ලෝමා සහතිකපත් ප්‍රදානය මේ මස 25 වැනි ඉරිදා පස්වරු 1.00 ට වැඩබලන ජනමාධ්‍ය ඇමැති, ආර්ථික සංවර්ධන නියෝජ්‍ය ඇමැති ලක්‍ෂමන් යාපා අබේවර්ධන මහතා අතින් කොළඹ ජෝන් ද සිල්වා සමරු රඟහලේ සිදුකෙරේ.රමණී බුලත්සිංහල ලියූ පනස් වන නව කතාව ‘සසල සේයා’ අද (18) පෙරවරු 10.00 ට කොළඹ 07 මහජන පුස්තකාලයේදී දොරට වඩී. මුලසුන විශාරද එඩ්වඩ් ජයකොඩි හොබවයි.මෙම නවකතාව දොරට වැඩුමට සමගාමීව ඇයගේ තවත් නවකතා 07 ක් දොරට වැඩුම ද එදින සිදුවේ.ක්ලැරන්ස් විජේවර්ධනයන්ගේ ඇසුරින් පාසල් වියේ දී සංගීත ක්ෂේත්‍රයට පිවිසි දමයන්ත කුරුප්පු සිය ස්වතන්ත්‍ර ගීත ඇතුළත් සීඩී තැටිය ‘හැඩ වැඩ ගීත’ නමින් එළි දක්වා තිබේ.ප්‍රවීණ සංගීතඥ මෙල්රෝයි ධර්මරත්න මෙහි ගීත 11 රචනා කර සංගීතවත් කර ඇති අතර, ආනන්ද පද්මසිරි, හේමලාල් ගීත දේව සහ ශ්‍රී අකලංක ජයසිංහ සෙසු ගීත රචනා කර තිබේ. ග්‍රේෂන් ආනන්ද, රොෂාන් ද සිල්වා, සරත් ද අල්විස්, හේමලාල් ගීතදේව සහ තුෂාර කරවිට සංගීත නිර්මාණයෙන් දායක වී ඇති ‘හැඩ වැඩ ගීත’ සී.ඩී. තැටියට ජනප්‍රිය බයිලා ගායක පෝල් ප්‍රනාන්දු, ප්‍රවීණ ගායක අයිවෝ ඩෙනිස් සමඟ සමිතා මුදුන්කොටුව ගායනයෙන් දායක වී තිබේ.මීට පෙර ක්ලැරන්ස් විජේවර්ධන උපහාර ගීත ඇතුළත් ‘සුහදානනේ’ සහ ‘සැඟවුණු ගී’ යන සීඩී තැටි දෙක තිළිණ කර ඇති දමයන්ත මෙම ‘හැඩ වැඩ ගීත’ සීඩී තැටියෙන් ස්වතන්ත්‍ර ගීත 18 ක් ඉදිරිපත් කරන අතර මෙය සිය සංගීත ජීවිතයේ සුවිශේෂි කඩඉමක් බව පවසයි.“මේ සීඩී තැටියේ මම පෝල් ප්‍රනාන්දු සමඟ බයිලා ගීතයක් ගායනා කරනවා. මෙහි විශේෂම ගීතය වන්නේ අයිවෝ ඩෙනිස් සමඟ ගායනා කළ ‘මේ මගේ රට’ ගීතයයි. අයිවෝ ඩෙනිස් මොනතරම් ගීත ගායනා කර තිබුණත් ඔහුට ඔහුගේ ම දේශාභිමාන ගීයක් තිබුණෙ නෑ. ඒ අඩුව මේ මගේ රට’ ගීතයෙන් පිරවෙනවා.මෙහි සෑම ගීතයක් සඳහාම නියම සංගීත භාණ්ඩ එකින් එක වාදනය කරල තමයි පටිගත කරල තියෙන්නේ.මෙහි තියෙන තවත් විශේෂත්වයක් වන්නේ අප අතරින් වියෝවුණු ග්‍රේෂන් ආනන්දයන් අවසන් වරට තනුව යෙදූ ගීතයත්, විජේරත්න රණතුංගයන් තබ්ලාව වාදනය කළ අවසන් ‘ගීතයත් මෙහි ඇතුළත් වීම.’70 දශකයේ සංගීතය නැතිවී යන යුගයක යළි එය පණ ගන්වන්න කළ උත්සාහයක් ලෙස දමයන්ගේ ‘හැඩ වැඩ ගීත’ සීඩී තැටිය හඳුන්වා දිය හැකියි.ඉඳුනිල්සිංහල සිනමාවට අවුරුදු 65 පිරීම නිමිත්තෙන් ’දෙසතිය’ පුවත් සඟරාව විශේෂ කවරයේ කතාවක් සම්පාදනය කර ඇත. එය ලියනු ලැබ ඇත්තේ සිනමා ලේඛක – විචාරක අජිත් ගලප්පත්ති විසිනි. ‘දෙසතිය’ රජයේ ප්‍රවෘත්ති දෙපාර්තමේන්තුවේ ප්‍රකාශනයකි.ඉතාලියේ මිලානෝ නුවර කේන්ද්‍ර කොට චන්ද්‍රිකා තාක්ෂණය ඔස්සේ ලොව රටවල් 180ක විකාශය කරන ‘වන් ශ්‍රී ලංකා’ නාළිකාව, දේශීය අනන්‍යතාවයෙන් යුතු වැඩසටහන් රැසක් මැද පෙරදිග සහ යුරෝපා රටවල ශ්‍රී ලාංකිකයන් වෙනුවෙන් ඉදිරිපත් කරයි. නව පරපුරේ ලේඛක ජයන්ත ග.ජෝතියරත්න ලියූ ‘කූඹි පැංචාගේ වික්‍රමය’ නම් ළමා කතන්දර පොත ප්‍රවීණ සිනමාකරු ආචාර්ය සෝමරත්න දිසානායක මහතාට පිළිගැන්වූ අවස්ථාව.සේයාරුව - බෝගන සේන බෝකන්දපැරණි සිංහල, හින්දි, දෙමළ හා ඉංගි‍්‍රසි චිත්‍රපටවලච්ඍච්හා පොත් ඇතුළත් ප්‍රදර්ශනයක් මේ දිනවල (අපේ‍්‍රල් 4 දක්වා) කොළඹ මහජන පුස්තකාල ප්‍රවේශාගාරයේදී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203185</link>
    <topic>යාත්‍රා</topic>
    <author>තුෂාරි වික්‍රමසිංහ</author>
    <content>යාත්‍රාවසරක් පාසාම තම රසික ජනතාව වෙනුවෙන් අලංකාර වෛවර්ණ තම සොඳුරු රුව සහිත දින දර්ශනයක් මුද්‍රණය කොට තිළිණ කරන මෙරට සිටින එකම කලාකාරිය ගීතා කුමාරසිංහ බව අපි කවුරුත් දන්නවා. නමුත් මෙවර ගීතා තම රුව සහිත ඒ සුන්දර දින දර්ශනය නිකුත් කර නැහැ. එයට හේතුවක් තිබෙනවා. ඒ වෙනුවෙන් වැය වන විශාල මුදල ඇය ඇගේ බෙන්තර ඇල්පිටිය ආසනයේ ජනතාවගේ, දුවා දරුවන්ගේ සහ කාන්තාවන්ගේ අභිවෘද්ධිය, අධ්‍යාපනය, සුබ සාධනය වෙනුවෙන් වැය කර තිබෙනවා.මේ ගැන ගීතා අපිත් එක්ක කතාබහ කළේ හරිම සතුටින්. ඒ වගේම අපේ මේ ප්‍රවීණ සුන්දර නිළිය නවතම චිත්‍රපටයකටත් ඇගේ රංගන දායකත්වය ලබා දෙන්න සූදානම්. ඒ ‘සිරිදළදාගමනය’ චිත්‍රපටය වෙනුවෙන්. මගේ රසික ජනතාවට මම කරන සමාජ සේවයට, දේශපාලන දායකත්වයට වඩා ඔවුන් තවමත් කැමැති මම කලාකාරියක ලෙස රඟපානවා දකින්නයි. පසුගිය කාලයේ මට ලැබුණු ටෙලිනාට්‍ය, සිනමා පට මම හුඟාක් ප්‍රතික්ෂේප කළා.නමුත් මට හිතෙනවා මම මේ චිත්‍රපටයෙන් පසුව වසරකට චිත්‍රපට 3 ක් වත් භාරගත යුතුයි කියලා. මොකද මගේ ජනතාව හැමවේලෙම කියන කතාවක් තමයි මගේ සිනමා රංගනයන් දැකගන්න ආසාවෙන් පසුවන බව. එනිසා මම ඔවුන්ගේ මේ ඉල්ලීම ඉටුකරන්නේ සතුටින්. ඒ වගේ ම මෙවැනි චිත්‍රපටයකට සම්බන්ධ වීමට ලැබීම හරිම සතුටක්.” ගීතා තම රසික ජනතාව වෙනුවෙනුත් සමාජය වෙනුවෙනුත් කැපවී ඉටුකරන ඒ වැඩකටයුතු සාර්ථක වෙන්න කියලා අපිත් සුබ පතමු.ජ්‍යෙෂ්ඨ කාටුන් ශිල්පියෙකු වන තිස්ස හේවාවිස්ස ගේ නවතම කාටුන් කෘතිය ‘දෙස් විදෙස් කාටුන් විත්ති’ පසුගියදා දොරට වැඩිය.”ඇත්තටම දැන් මගේ වෘත්තිය කාටුන් ශිල්පියෙක් විදියට ඇරඹු මාධ්‍ය ජීවිතය දශක තුනකට වැඩියි. මේ වනවිට මම දිනපතා ලංකාදීප පුවත්පතේ කාටුන් ශිල්පියෙක් විදිහට කටයුතු කරනවා. මම මීට පෙර විවිධ විෂයන් යටතේ පොත් සියයකට වැඩි ප්‍රමාණයක් රචනා කරලා තිබෙනවා. හුඟාක් වෙලාවට ජනසන්නිවේදන විෂය හදාරන දරුවන් බොහෝ වේලාවට කාටුන්ගැන විවිධ දේ මගෙන් අහගෙන යන්න එනවා.ඒ නිසා මම තීරණය කළා කාටුන් සම්බන්ධව ඔවුන්ට වැදගත් වන විෂයන් ගැන කතා කරන්න. ඒ අනුව තමයි මේ කෘතිය රචනා වුණේ. මේ තුළ කාටුන් වර්ගීකරණය, එතෙර මෙතෙර විස්තර වගේ විවිධ විෂය මාතෘකා ගැන කතා බහට ලක්වෙනවා. මම හිතනවා මෙය කාටුන් විෂය හදාරන දරුවන්ට ඉතාම හොඳ පොතක් වේවි කියලා.පැතුම් විමන් ගරා වැටී සෙනෙහෙ විජිතයේ ජීවිතයේ දෙමංසලක අතර මං වෙලා...වෛද්‍ය ඈෂ්ලි පෙරේරා සමඟ තිලානි කාංචනා ගයන මේ අලුත්ම ටෙලිනාට්‍ය ගීතය ඔබ අසා ඇතුවාට සැකයක් නැහැ. මෙහි පද රචනය ජනපි‍්‍රය නවකතාකරුවෙක් වගේ ම ගී පද රචකයෙක් වන ලක්ෂ්මන් මල්ලවාරච්චිගේ. අජිත් ජයවර්ධන අධ්‍යක්‍ෂණය කරන ‘බිඳුණු සිත්’ ටෙලිනාට්‍යයේ ඇතුළත් මේ ගීතයේ සංගීතය සංගීත් වික්‍රමසිංහයන්ගේයි.මීට පෙර මාලිනී ෆොන්සේකා අධ්‍යක්‍ෂණය කළ ‘දෙපැති දහර’, එරංග සේනාරත්න ගේ ‘ආදරවන්තයෝ’ සහ සැම්සන් කුමාර ගේ ‘හිම කැදැල්ල’ ටෙලිනාට්‍ය සඳහා ද ලක්ෂ්මන් ගීත රචනා කලා.පසුගිය වසරේ ලංකාවේ රූ රැජින වුණේ පුෂ්පිකා සඳමාලි බව ඔබ දන්නවා. පුෂ්පිකා රංගන ක්‍ෂේත්‍රයට අවතීර්ණ වීමට සූදානමින් පසුවන බව අපිට දැන ගන්නට ලැබුණා. පුෂ්පිකා සිය කුලුඳුල් රංගනයන් ඉදිරිපත් කරන්නේ සිනමා නිර්මාණයක් හරහා. ඒ ‘සිිරි දළදා ගමනය’ චිත්‍රපටය හරහායි. එහි ප්‍රධාන චරිතය වන හේමමාලා කුමරියගේ චරිතය රඟ දක්වන්නේ මේ සුරූපී යුවතිය පුෂ්පිකායි. මේ ගැන පුෂ්පිකා අපි සමඟ කතාබහ කළා.මේ චිත්‍රපටයේ හේමමාලි කුමරියගේ චරිතය නිරූපණය කිරීමට හැකිවීම මට ලැබුණු භාග්‍යයක් ලෙසයි මම දකින්නේ. මෙහි අධ්‍යක්‍ෂක සනත් අබේසේකර ගේ ආරාධනාවක් මතයි මම මෙයට දායක වුණේ. මම මේ චිත්‍රපටයේ පිටපත කියෙව්වා. එය හුඟාක් ලස්සන තිර රචනයක්.මං ගොඩක් සතුටු වුණා වගේම එකඟ වුණා මේ චිත්‍රපටයේ රඟපාන්න. ඒ වගේම මට මේ චිත්‍රපටයේ දී රඟපාන්න ලැබෙන්නේ සිනමාවේ දැවැන්ත ප්‍රවීණ නළු නිළියන් සමඟ. ලඟදීම මෙහි රූගත කිරීම් ඇරඹේවි. ඒ වගේම මගේ රසික ජනතාවට මගේ කුලුඳුල් රංගනය නැවුම් අත්දැකීමක් ගෙන දේවි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203186</link>
    <topic>සිනා කතා</topic>
    <author/>
    <content>සිනා කතා“දුවේ, පුතේ මීට පස්සෙ උඹලා ඔය විභාග වලට ඉල්ලුම් පත්තර දානවා හෙම නෙමෙයි.” රැකියාවට ගොස් පැමිණි චන්ද්‍රසිරි බ්‍රීප් කේසය මේසය මත දමා පුටුවක් උඩ වාඩි වී, දෙපා වල මේස් ගලවමින්, සාලයේ වාඩිවී රූපවාහිනිය නරඹමින් සිටි තම දියණියට සහ පුතාට කීවේ ය.ඔහුගේ මේ අපභ්‍රංස කතාවෙන් විපිලසර වූ ශාන්ති තම සැමියා දෙස පුදුමයෙන් බලා මෙසේ ඇසීය.“පුදුම කතාවක් නෙ ඔයා කියන්නෙ. ඇයි මේ ළමයි විභාගවලට යන්ඩ ඕනෙ නැත්තෙ?”“ඇයි ඔයාට මතක නැද්ද මේ දෙන්නා ගිය හැම විභාගයකදීම ඔයා හිමිදිරි පාන්දර ගිහින් කළුතන්තිරි දෛවඥ මහත්තයා මුණ ගැහිලා සුබ දිසාවක්, වෙලාවක් අරගෙන ආවා...” චන්ද්‍රසිරි කියා ගෙන යන්නට විය.“ඉතින්...?” ශාන්ති හරස් කැපුවේ විමතියෙනි.“ඉතින් කියන්නෙ? මීට පස්සෙ කවුද ඒ හරිය කරන්නෙ. අන්න කළුතන්තිරි මහත්තයා හාට් ඇටෑක් එකක් හැදිලා මැරිලා...” චන්ද්‍රසිරි කීවේ ය.බලු මැක්කෙක් තම බිරිඳ සමඟ කිසියම් අවශ්‍යතාවයක් උදෙසා උදය වරුවක පිටකොටුවට ගියේ ය. දහවල් ඉර මුදුන්ව තිබියදී මැක්කා සිය බිරියත් සමඟ මරදාන හරහා බොරැල්ලට එන්නට පිටත් විය. මරදානේ එල්ෆින්ස්ටන් හන්දියට ළඟා වනවිට තම බිරිය තද දාර අව්වෙන් වෙහෙසට පත්ව මඳක් නැවතී ගිමන් හරින බැව් දුටු මැක්කා වහා ඇය වෙත ළංව මෙසේ ඇසීය.“සුන්දරී ටිකක් විඩා නිවාගෙන පයින් ම බොරැල්ලට යමු ද, නැත්තං බොරැල්ල පැත්තට යන බල්ලෙක් එනකං ඉමු ද?”සරත්ගේ නාට්‍යයේ මංගල දැක්ම සඳහා ලුම්බිණියට ගිය චන්ද්‍රසිරි දුටුවේ තම හිතවත් නිළියක වන තුෂාරි කොරිඩෝවට වී කිසිවකු අපේක්ෂාවෙන් මෙන් බලා සිටින බව ය.“ඇයි තුෂාරි ඇතුළට යන්නෙ නැද්ද, කෝ අපේ සෙනෙවි?” චන්ද්‍රසිරි ඇගේ සැමියා පිළිබඳ විපරම් කරමින් ඇසී ය.“එයාට වමනෙ යන්ඩ වගෙ කියල ලැට් එක පැත්තට ගියා අයියෙ. මම මේ බලා ඉන්නෙ එයා එනකං...” තුෂාරි ළෙන්ගතුව සිනාසෙමින් කීවා ය.“වමනෙ යන්ඩ වගෙ කියල ගියා!” විස්මයෙන් ප්‍රතිරාවය කළ චන්ද්‍රසිරි මෙසේ ඇසී ය.“නාට්‍යය තවම පටන් ගත්තෙත් නැතුව කොහොමද ළමයො එහෙම වෙන්නෙ?”එය ‘සුබ සහ යස’ නාට්‍යය නව රඟහලේ රංග ගත වූ දිනයකි. ප්‍රේක්ෂාගාරය අතුරු සිදුරු නැතිව පිරී ඉතිරී ගියේ අඩ හෝරාවක් ඇතුළත ය. ශාලාවේ ආසන සියල්ල පිරී ගොස්, අසුන් නොමැතිව සිටගෙන ද පිරිසක් නාට්‍යය නැරඹුවේ මීයට පිම්බාක් මෙන් නිශ්ශබ්දව ය.විවේක කාලයේදී තමා වෙත තේ කෝප්පයක් පිරිනැමූ සංවිධායක මඩුල්ලේ ජයසිංහ වෙත ළෙන්ගතු සිනාවකින් සංග්‍රහ කළ එම නාට්‍යයේ නිෂ්පාදක, එහි ප්‍රධාන නළු සයිමන් නවගත්තේගම මෙසේ කීවේ ය.“හෝල් එකට ඔරොත්තු නොදෙන තරමේ සෙනඟක් පිරිලත් කිසිම කෙනෙක් සෙල්ලමටවත් හූවක් නොකියා නාට්‍යය බලන හැටි හරි පුදුමයිනෙ...”“නෑ... එහෙම පුදුම වෙන්ඩ දෙයක් නැහැ...” ජයසිංහ සැහැල්ලු සිනාවක් පාමින් කීවේ ය.“ඇයි එහෙම කියන්නෙ?” සයිමන් ඇසුවේ විමතියෙනි.“නෑ, සාමාන්‍යයෙන් නාට්‍ය වලදී හූ කියන අයනෙ අද මේක සංවිධානය කළේ, ඒකයි” ජයසිංහ කීවේ ඈතින් සිටි එහි සංවිධායක චන්ද්‍රසිරි දෙස බලා ඉඟිමරමිනි.’මෙච්චර කල් දීගෙක දෙන්ඩ බැරුව හිටි ධම්මිකාව බලන්ඩ ගිය ඉරිදා මනමාලයෝ පෝලිමක් ම ආවයි කියන්නෙ ඇත්තද වීරක්කොඩි?” චම්පා ඇසුවේ ඉරිසියාවෙන් දෑස් නටවමිනි.“ආවා නේන්නං. ඒක හරියට ස්වයංවර මංගල්ලයක් වගෙ වුණානෙ.අන්තිමට ධම්මිකා අක්කව බොහොම ජය මහත්තයෙකුට තීන්දු වෙලා...”“කොහොමද වීරක්කොඩි මල්ලියේ එක පාරටම ඔය විදිහේ විපර්යාසයක් වුණේ?” චම්පා ඇසුවේ පරල වූවාක් මෙනි.“ඇයි ගිය ඉරිදා පත්තරේ ධම්මිකා අක්කලගෙ ගෙදරින් මංගල දැන්වීමක් දාලනෙ දෑවැද්දට භූමිතෙල් ගැලුමක් දෙනවයි කියල” වීරක්කොඩි කීවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203187</link>
    <topic>මෙගා රැල්ල අතරේ වෙනසක් කරන්න මට ඕනේ</topic>
    <author>ඉඳුනිල්</author>
    <content>මෙගා රැල්ල අතරේ වෙනසක් කරන්න මට ඕනේසුනෙත් මාලිංග ලොකුහේවා65 වසරක සිංහල සිනමා වංශ කතාවේ ක්‍රිකට් ක්‍රීඩාව ඇසුරෙන් තැනුණු පළමු චිත්‍රපටය වූ ‘සිංහාවලෝකනය’ සමඟ ‘සුරංගනා ලොවෙන් ඇවිල්ලා’ යන චිත්‍රපට නිර්මාණය කරමින් අපේ රටේ සිනමා ප්‍රේක්ෂක හද දිනාගත් නව පරපුරේ චිත්‍රපට අධ්‍යක්ෂවරයකු වන සුනෙත් මාලිංග ලොකුහේවා සිය නවතම නිර්මාණය ‘ආයෙමත් ආදරෙන්’ නමින් පුංචි තිරය වෙනුවෙන් නිර්මාණය කර තිබේ.ළඟදීම විකාශය වීමට නියමිත ‘ආයෙමත් ආදරෙන්’ ටෙලිනාට්‍යය පිළිබඳව සුනෙත් සමඟ කළ කතා බහයි මේ.සිනමාවෙන් ආරම්භ කළ ඔබ දැන් මෙගා ටෙලිනාට්‍යයක් අධ්‍යක්ෂණය කරනවා.“මෙය මගේ පළමු ටෙලිනාට්‍යය. මම ක්ෂේත්‍රයට එනකොට තීරණය කරල තිබුණෙ ටෙලිනාට්‍යය අධ්‍යක්ෂණය කරන්නෙ නෑ කියලා. එහෙත් අද අපේ රටේ රූපවාහිනි නරඹන ප්‍රේක්ෂකයන්ට හොඳ ටෙලිනාට්‍ය නිර්මාණය වන්නේ නැති තරම්. මෙහි නිෂ්පාදක ප්‍රභාත් රෝෂන් මට ආරාධනා කළා හොඳ ටෙලිනාට්‍යයක් නිර්මාණය කරන්න. ප්‍රභාත් මගේ ‘සිංහාවලෝකනය’ චිත්‍රපටයේ කැමරා අධ්‍යක්ෂවරයා. ඔහු මගේ වැඩ කරන කලාව දන්නවා.ප්‍රභාත් රෝෂන්ඒ අනුව මට පූර්ණ නිදහස ලැබෙනවා මේ ටෙලිනාට්‍යය අලුත් ම විදිහකට නිර්මාණය කරන්න. ඒ නිසා තමයි මම පුංචි තිරයට එන්නෙ.මොකක්ද ඔබ ඔය කියන අලුත් විදිහ.වර්තමානයේ අපේ රටේ හැදෙන බොහෝ ටෙලිනාට්‍ය ඒකාකාරී විදිහට තමයි තියෙන්නෙ.මේ නිසා ප්‍රේක්ෂකයින් රූපවාහිනියෙන් ඈත්වේගන යනවා. ඒ නිසා ලොකුම අභියෝගය තමයි ප්‍රේක්ෂකයින් නැවතත් පුංචි තිරය වටා එකතු කරගන්න එක. ඒ නිසා අලුත් උපක්‍රම රාශියක් අපි යොදාගත්තා.පළමු වැනි දේ තමයි පිටපත. මෙහි තිර රචනය මගේ. අද විකාශය වන බොහෝ ටෙලිනාට්‍යවල කොටසක් දෙකක් බලන්න මඟ හැරුණත් ඊළඟ දවසේ කොටස බලන කොට කතාව තේරුම් ගන්න පුළුවන්.ඒත් මෙහි පිටපත ලියන්නෙ හැම කොටසක් තුළ ම සිදුවීම් ගොඩක් ඇතුළත්ව. (Happaning) ඒ නිසා එක කොටසක් හෝ මඟ හැරුණොත් කතාව තේරුම් ගන්න අමාරුයි. ඒ නිසා ප්‍රේක්ෂකයා හැම කොටසක් තුළ ම ගැට ගහල තියනවා. ඒ කියන්නෙ ප්‍රේක්ෂකයා අද කොටස බලල හෙට මෙහෙම වේවි කියල හිතුවට එහෙම වෙන්නෙ නෑ. අනිත් වෙනස තමයි මෙහි කැමරා කෝණ. අපට ඕන වුණේ මේ මෙගා රැල්ල අතරෙ වෙනසක් කරන්න. ඒ නිසා මෙහි රූප රාමු නරඹද්දී වෙනස්ම අත්දැකීමත් ලැබේවි. ඒ සඳහා ‘එච්.ඩී’ තාක්ෂණය සමඟ ක්‍රේන් ෂොට්, ටෙලිකැම් යොදාගෙන කරන මේ නිර්මාණය වැඩි පිරිසක් බලන්න පෙලඹවීමක් වේවි.මට කියන්න මෙය චිත්‍රපටයක්ද? ටෙලිනාට්‍යයක් ද?මෙය රූපවාහිනිය තුළින් පෙන්වන චිත්‍රපටයක් කීවත් වරදක් නෑ.‘ආයෙමත් ආදරෙන්’ තවත් රැල්ලේ කතාවක් ද?”මෙය පරම්පරා දෙකක් පිළිබඳව කියැවෙන කතාවක්. මේ තුළ ආදරය, සෙනෙහස, අසරණවීම, පළිගැනීම වැනි පොදු හැඟීම තිබෙනවා.සුනෙත් මාලිංගඒවායින් තොරව පවුලේ කතාවක් තියෙන්න අමාරුයිනෙ. එහෙත් මෙහි චරිත විශාල කාල පරාසයක් තුළ ජීවත් වනවා. එහිදී ඔවුන්ට තමන්ගේ චරිතය තුළ වෙනස් වෙනස් චරිත බවට පත්වන්නට සිදුවනවා.උදාහරණයක් ලෙස ගත්තොත් මේනක රාජපක්ෂ, නිමන්ති පෝරගේ වැනි නළු නිළියන්ට වයස අවුරුදු 20 - 25 සිට මහලු විය දක්වාම විවිධ චරිත නිරූපණය කිරීමට සිදුවනවා. මෙය ප්‍රේක්ෂකයන්ට අලුත් අත්දැකීමක් ම වේවි.ඔබ ඔය කියන වෙනස තිබෙන කතාව කෙටියෙන් කිව්වොත්.තරුණ කාලයේ අසාධාරණයට ලක්වුණු අහිංසක ගැහැනියක් ඇයට සිදුවුණු අසාධාරණයන්ට විරුද්ධව සටන් කරනවා. ඒ අතර ඇගේ තරුණ දියණියත් එවැනිම අසාධාරණයකට ලක්වීම තුළ ඇයට ඒ සටන වෙනත් පැත්තකට ගෙන යන්න සිදුවනවා. මෙහිදී ඇයට ජයගන්න පුළුවන් වේවිද කියන කුතුහලය තමයි ‘ආයෙමත් ආදරෙන්’ තුළින් කියැවෙන්නෙ.මෙයට සම්බන්ධ නළු නිළියන් ඇතුළු පිරිස මේනක රාජපක්ෂ, නිමන්ති පෝරගේ, ලෝචනා ඉමාෂි, කාවිංග පෙරේරා, සංකෙත් වික්‍රමගේ, නුවන්ගි බණ්ඩාර, තුෂාරි වේහැල්ල, වසන්ත ජයසිංහ ආරච්චි, සුරංගි රුවන්මලී, ආනන්ද අතුකෝරල, ශිරෝමිකා ප්‍රනාන්දු සහ ඉෂාන් ගම්මුදලි රංගනයෙන් දායක වෙනවා.ප්‍රභාත් රෝෂාන් නිෂ්පාදනය කරන අතර කැමරා අධ්‍යක්ෂණයෙන් සුරේෂ් ධම්මික, කලා අධ්‍යක්ෂණයෙන් අජිත් හත්වැල්ල, අංග රචනයෙන් උහාන් ඕවිට, සංස්කරණයෙන් ශාන් අල්විස්, ගීපද රචනයෙන් ඇන්ටන් ජේ. ප්‍රනාන්දු, පසුබිම් සංගීතයෙන් දිනේෂ් සුභසිංහ, නිෂ්පාදන කළමනාකරණයෙන් සහන් වර්ණකුලසූරිය සමඟ සහාය අධ්‍යක්ෂණයෙන් ධනුෂ්ක ජයවර්ධන සහ වසන්ත අමරසිංහ මීට සහාය වනවා.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av1203188</link>
    <topic>මුළු ලෝකයම වෙනස් කරන්න ‘අමරපුරය’ ට බැහැ</topic>
    <author>දිනීෂා ලියනගේ</author>
    <content>මුළු ලෝකයම වෙනස් කරන්න ‘අමරපුරය’ ට බැහැබර්ට්‍රම් නිහාල්ලාංකේය ටෙලි නාට්‍ය කලාවේ අද්විතීය නිර්මාණකරුවකු වන බර්ට්‍රම් නිහාල්ගේ ප්‍රතිභා පූර්ණත්වය විදහා දැක්වෙන තවත් ටෙලි සිත්තමක් මේ දිනවල ස්වාධීන රූපවාහිනියෙන් විකාශය වෙයි. ඒ ’අමරපුරය’ යි. මිනිසුන්ගේ විවිධාකාර මනෝ භාව පිළිබිඹු කෙරෙන ‘අමරපුරය’ බොහෝ ප්‍රේක්ෂකයන්ගේ හඳ බැදි ටෙලි සිත්තමක් බවට පාත්‍ර වී ඇත.මේ දිනවල විකාශය වන ‘අමරපුරය’ ට ලැබෙන ප්‍රතිචාර මොන වගේද?ඉතා හොඳයි. මම හිතන්නේ ඒකාකාරි ටෙලි නාට්‍ය රැල්ලෙන් හෙම්බත්වෙලා හිටපු ප්‍රේක්ෂකයන් ‘අමරපුරය’ මහත් අභිරුචියෙන් රස විඳිනවා. මට ලැබෙන ප්‍රතිචාර අනුව පැහැදිලිව පෙනෙන්නට තිබෙන දෙයක් තමයි බොහෝ ප්‍රේක්ෂකයින්ට රස විඳින්න ගුණාත්මක නිර්මාණවල තියෙන අඩුව. බොහෝ දෙනා රූපවාහිනිය සරල සුමට මාධ්‍යයක් ලෙස භාවිතයට පෙලඹි සිටිනවා.නමුත් මේ මාධ්‍යයෙන් මානව පැවැත්ම සඳහා බොහෝ දේ කළ හැකියි. මේ මාධ්‍ය තම අධිපත්‍යයට හා පැවැත්මට පෙරළා ගැනීම නිසා බොහෝ විට හරසුන් බොළඳ ආකල්ප රූපවාහිනියේ දිග හැරෙනවා. ගුණාත්මක අතින් ඉහළ, ජීවිතය ගැඹුරින් දකින අර්ථවත් ටෙලි නාට්‍යයක් බලන්න වර්තමාන ප්‍රේක්ෂකයා පෙලඹ වීම ලෙහෙසි පහසු කාර්යයක් නොවේ. නමුත් ‘අමරපුරය’ නරඹන්න ප්‍රේක්ෂකයින් අතර විශාල උනන්දුවක් තියෙනවා.ඔබ බලාපොරොත්තු වූ ප්‍රතිඵල ‘අමරපුරය’ ටෙලි නාට්‍යයෙන් ළඟා කරගන්න පුළුවන් වුණාද?’අමරපුරය’ නිර්මාණය කිරීමෙන් මුළු ලෝකයම වෙනස් කළ හැකියැයි යන්න බොළඳ තර්කයක්. නමුත් මේ නිර්මාණය නැරඹු කිහිප දෙනෙකු හෝ සමාජයේ ආර්ථික පැවැත්ම, දේශපාලන ආරෝව, ආධ්‍යාත්මික කැලඹීම ආදිය පිළිබඳ ගැඹුරින් සිතාවි. ඔවුන් තවත් අතළොස්සක් සමඟ හෝ මේ දේවල් පිළිබඳ කතිකා කරාවි.ඇත්ත වශයෙන්ම මම ‘අමරපුරය’ ටෙලිනාට්‍යයෙන් මූලික වශයෙන් බලාපොරොත්තු වුණේ හරවත් ගුණාත්මක ටෙලි නාට්‍යයක් නිර්මාණය කිරීමත් එමඟින් ප්‍රේක්ෂකයා අපේ සමාජ, දේශපාලන මානයන් පිළිබද නිවැරදි මඟකට යොමු කිරීමත්. හොඳ කලා නිර්මාණයකින් විය යුත්තෙත් එයයි. ජීවිතය, ජීවත් වීම, ජීවිතයේ අරමුණ පිළිබඳ පෘථුල අවබෝධයක් ලබා දීමයි. මම හිතන්නේ හරසුන් අටෝපගත ටෙලිනාට්‍ය අතරෙ ‘අමරපුරය’ ඒ සඳහා යම් දායකත්වයක් සැපයුවා.’අමරපුරය’ ටෙලි නාට්‍යයෙන් බෞද්ධ දර්ශනය කතා බහට ලක් වුණා. ඔබ හිතනවාද ඒ හරහා බෞද්ධ දර්ශනය පිළිබඳ සමාජය තුළ සංවාදයක් ඇතිවුණා කියලා?බෞද්ධ දර්ශනය කියන්නේ ‘චතුරාර්ය සත්‍ය’ දුක, දුක ඇතිවීම, දුක ඇතිවීමට හේතුව සහ දුක නිවීම. ‘අමරපුරය’ ටෙලි නාට්‍යය පුරාවට මම සාකච්ඡා කළේ මේ සත්‍යය. මේ පසුබිම මත ඉඳගෙන තමයි අපේ සමාජ, දේශපාලන ව්‍යුහය කතාවට ලක් කළේ. බොහෝ විට නිර්මාණයකින් යම් කිසි දර්ශනයක් විදහා දක්වද්දි ඒක බොහෝම සරල සහ ප්‍රායෝගික අත්දැකීමක් බවට පත් වෙන්න ඕන. තෘෂ්ණාව මුල් බැසගත් සමාජයක සියල්ල දෝලනය වෙන්නේ මුදල් සහ බලය යන සාධක මත.එවන් වූ සමාජයක දැක්ම අදූරදර්ශියි. බොහෝ විට මානව සම්බන්ධතා, මානව භක්තිය, මානව දයාව මේ අදූරදර්ශී බව නිසා සමාජයෙන් ගිලිහී යනවා. මේ අසංතුලන වූ පැවැත්ම නිවැරදි ඥානයෙන් අවබෝධ කර ගැනීම වැදගත්. අපි ගමන් කළ යුතු සුපහන් මඟ බෞද්ධ දර්ශනයේ තියෙනවා. ‘අමරපුරය’ ටෙලි නාට්‍යය පුරා මා සාකච්ඡාවට භාජනය කරන්නේ අප ජීවිතය දෙස බලන මානය බෞද්ධ දර්ශනයට අනුගත කරගත හැකි ආකාරයයි.මේ කරුණු කොතෙක් දුරට සංවාදයකට ලක්වේවිද යන්න පිළිබඳ මට දැන්ම කිසිවක් කියන්න බැහැ. තවම ‘අමරපුරය. විකාශය වන නිසා. නමුත් ‘අමරපුරය’ සම්පූර්ණයෙන්ම නැරඹු විද්වතුන් මෙන් ම මාධ්‍යවේදින්ගේ අදහස වූයේ මෙය ඉතාමත් කාලීන වැදගත් කමකින් යුතු ටෙලි නාට්‍යයක් බවයි.වර්තමානය වන විට ටෙලිනාට්‍ය විශාල වශයෙන් නිර්මාණය වෙනවා. එම ටෙලිනාට්‍ය හා ටෙලිනාට්‍යකරුවන් පිළිබඳ ඔබගේ අදහස කුමක් ද?කලාකරුවා තම නිර්මාණයේ නියැළෙන්නේ එක්තරා සම්මත සමාජ පරිසරයකයි. මේ නිසා යම් යම් කාලවලදි එම සමාජීය සහ සංස්කෘතික පරිසරයන්හි ආකල්ප සහ ඇගයීම් විසින් කලාකරුවා මෙහෙය වනු ලබනවා. නමුත් කලාකරුවාගේ කාර්ය මොනම අන්දමකින් හෝ පවත්නා සමාජ ඇගයිම් සහ ප්‍රතිචාරවල යාන්ත්‍රික ප්‍රතිබිම්බයක් විය යුතු නැහැ. ඒත් වර්තමානයේදී මේ සියල්ල කණපිට හැරිලයි තියෙන්නේ. වර්තමාන ටෙලිනාට්‍යයේ කාර්ය සහ ඒ සඳහා ශ්‍රව්‍ය දෘශ්‍ය මාධ්‍යයේ ඇති අනුපාත භාවිතය පිළිබඳ ගැටලු පවතිනවා.මේ මාධ්‍ය තුළ ප්‍රේක්ෂකයා රවටන්නට හෝ ඔහුගේ මනස ඔද්දල් කරන්නට හෝ යාම නුවණට හුරු දෙයක් නොවෙයි. බොහෝ විට වර්තමාන ටෙලිනාට්‍ය මුහුණ පා තිබෙන අභාග්‍යමත් තත්වයට මේවාත් හේතු වෙනවා. හැබැයි ප්‍රධානම කාරණය වන්නේ රූපමාධ්‍ය නැතිනම් ශ්‍රව්‍ය දෘශ්‍ය මාධ්‍ය පිළිබඳ කටයුතු කිරීමේදි නිර්මාණශිලී පුද්ගලයින්ගේ අවශ්‍යතාව වඩාත් වැදගත් වීමයි. ඔහුගේ දැනුම, විචක්ෂණශීලිභාවය, අවබෝධය, අත්දැකීම් සහ ප්‍රඥාව මත තමයි ටෙලි නාට්‍යයේ හෝ ඕනෑම නිර්මාණයක ගුණ සුවඳ ඉස්මතු වන්නේ. වර්තමාන ටෙලිනාට්‍යවල ගුණ සුවඳ අනුව අපට බොහෝ නිර්මාණකරුවන්ගේ බුද්ධි මහිමය තෝරා බේරා ගන්න අපහසු නැහැ.ඉදිරියෙදි සිනමාවට ඔබෙන් ලැබෙන දායකත්වය හා අනිකුත් කලා කටයුතු පිළිබඳ සඳහන් කිරීමක් කළොත්?මම තවමත් ලතවෙමින් ඉන්නේ හොඳ සිනමා නිර්මාණයකට දායක වෙන්න අවස්ථාව නො ලැබුණු එක ගැන. ඇත්තෙන් ම මගේ මාධ්‍ය ‘සිනමාව‘. ඒක මම වඩාත් හොඳින් විශ්වාස කරනවා. මා හිතනවා සිනමා නිර්මාණයකින් මා ටෙලි නාට්‍යයකින් කරන කියන දේට වඩා යමක් කරන්න මට පුළුවන් වේවි කියලා. අනෙක මගේ විෂය වන ශ්‍රව්‍ය දෘශ්‍ය කලාවේ මූලික වියරණ, ආකෘති, ශෛලි වගේම අන්තර්ගතයන් වඩාත් ප්‍රකට කරන්නේ සිනමාවේ. ඒ නිසා සිනමාව මට වඩාත් ඵලදායි මාධ්‍යයක්.මේ වෙනකොට මම ජාත්‍යන්තර තලයේ වාර්තා චිත්‍රපට මාලාවක් සඳහා සූදානම් වෙමින් සිටිනවා. ඊට අමතරව ලෝක ප්‍රකට ග්‍රන්ථයක් ඇසුරු කොටගෙන ටෙලිනාට්‍ය මාලාවක් නිර්මාණය කිරීමටත් අදහස් කරගෙන සිටිනවා. ඒ සඳහා මූලික කටයුතු සිදුවෙමින් පවතිනවා. අප්‍රේල් මාසයේදි මගේ උපන් දිනය එනවා. ඒ වගේම මම මගේ නිර්මාණ ක්ෂේත්‍රයට අවතීර්ණ වෙලා වසර 30 ක් ගෙවී ගිහින්. මම මෙතෙක් ලියූ පුවත්පත් ලිපි එකතුකොට පොත් කිහිපයකුත් ‘අමරපුරය’ ටෙලි නාට්‍යයේ පිටපතත් මුද්‍රණද්වාරයෙන් එළිදක්වන්න කටයුතු කරමින් ඉන්නවා.දිනීෂා ලියනගේනිමාලි චතුරිකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av12031810</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsමාර්තු 7දා මධුරි ඩික්සිත්ට විශේෂ දවසක්. ඇයගේ රුවට සමාන පිළිරුවක් එදින එංගලන්තයේ මැඩම් තුසේඩ් කෞතුකාගාරයේ විවෘත වුණා. මේ වන විට 44 වැනි වියෙහි පසුවන මධුරි තම පිළිරුව ගැන කතා කළේ ඉතාම සතුටින්...”මේ පිළිරුව විවෘත කිරීම ගැන මට ගොඩක් සතුටුයි. මගේ පිළිරුව මං වගේමයි. ඒකෙ කිසි වෙනසක් නැහැ. නිර්මාණය කරපු කෙනා හරිම දක්ෂ විදිහට ඒක කරලා තියෙනවා. බොලිවුඩ් සිනමාවෙ අනෙක් ජනප්‍රිය අයගේ පිළිරූත් එක්ක මගේ පිළිරුවත් තියෙනවා. ඒ නිසා මට ආඩම්බරයකුත් දැනෙනවා.”මධුරි ගේ පිළිරුව තමයි මැඩම් තුසේඩ් කෞතුකාගාරයට අලුතින්ම එකතු වුණේ. මධුරිට කලින් ශාරුක් ඛාන්, අමිතාබ් භච්චන්, රිතික් රෝෂන්, සල්මන් ඛාන් සහ ඓශ්වර්යා රායිගේ පිළිරූ මේ කෞතුකාගාරයට එකතුවී තිබෙනවා.මධුරි, තමන්ගේ පිළිරුවට අන්දන්නට ඉතා වටිනා සාරියක් ද තෑගි කරලා. එය පවුම් 150,000ක් පමණ වටිනා සාරියක් බවයි පැවසෙන්නේ.ජනප්‍රිය නිළියක වන සොනාලි බෙන්ද්රේ පහුගිය දාක ඇඳුම් මෝස්තර සංදර්ශනයක පෙනී සිටිද්දී ඇයගේ සැමියා වන ගෝල්ඩී භෙල් හදසියේම එම ස්ථානයට පැමිණියා. මෙයින් සොනාලි පුදුමයටත් සතුටටත් පත්වෙලා. (සොනාලි 90 දශකයේ ජනප්‍රියත්වයට පත්වූ නිළියක වුවත් මේ වන විට ඇය සිනමා රංගනයෙන් තරමක් ඈත්වෙලා.)මුලදී ගෝල්ඩී තීරණය කර තිබුණේ මෙම මෝස්තර නිරූපණ සංදර්ශනයකට සහභාගී නොවී සිටින්නටයි. නමුත් පසුව ඔහු කල්පනා කළේ තම බිරිය මෝස්තර නිරූපණයට වේදිකාවට පිවිසෙද්දී ඇයව දිරිමත් කරමින් අත්පොළසන් දෙන්නට තමන් ද එකතු විය යුතු බවයි. ඒ නිසා ඔහු හිටි ගමන්ම ඒ මෝස්තර නිරූපණ සංදර්ශනයට එකතුවුණා.මේ හදිසි පැමිණීම නිසා සොනාලිගේ සතුට ඉහවහා ගිය බවයි ඇයගේ සැමියා පැවසුවේ.බොලිවුඩ් සිනමා රංගනයෙන් මඳක් ඈත්ව සිටින සොනාලි, ඉඩ ලද අවස්ථාවලදී මෙවැනි මෝස්තර නිරූපණයන්ට එකතු වෙනවා.ජැකලින් ෆර්නැන්ඩස් මීළඟට එළඹෙන දින 40 ඇතුළතදී මස් මාංශ අනුභවයෙන් වැළකී සිටීමට තීරණය කර තිබෙනවා. ඒ ක්‍රිස්තු භක්තිකයන් සමරන අළු බදාදා සිට පාස්කුව දක්වා වූ හතළිස් දවසේ උපවාස කාලය වෙනුවෙන්. මේ දිනවලදී ඇය නිර්මාංශ ආහාරත්, චොක්ලට් සහ රසකැවිලිත් පමණක් ආහාරයට ගන්නයි බලාපොරොත්තුවන්නේ. ජැකලින් මීට කලිනුත් මේ චාරිත්‍රය අනුගමනය කර තිබෙනවා.”මාර්තු 7දා ඉඳල දවස් 40ක්ම මම නිර්මාංශ ආහාර විතරයි ගන්නේ. මේ කාලය අවසන් වෙන්නෙ පාස්කු දිනයෙන්. ක්‍රිස්තුස් වහන්සේ මේ කාලය තුළදී ආහාර ගත්තෙ නැහැ. අපිට නිර්මාංශ ආහාර විතරක් ගැනීම වුණත් අපහසු කාරණයක්. නමුත් එයින් අපේ හිත තුළ යම්කිසි පාලනයක් ඇතිවෙනවා. ඒක හොඳ අත්දැකීමක්” ජැකලින් පැවසුවා.ඇය පසුගිය සතියේ තම දෙමව්පියන් බලන්න බහරේන් ගියා. විශේෂයෙන්ම ඇයගේ පියා මේ දිනවල අසනීපයෙන් පසුවන නිසයි ඇය බහරේන් වෙතට ගියේ.මෙවර ඉන්දීය ජාතික සිනමා සම්මාන උලෙළේ දී 2011 වසරේ හොඳම නිළිය ලෙස විද්‍යා බාලන් කිරුළු පලඳිනු ඇතැයි දැනගන්නට ලැබී තිබෙනවා. මේ බව නිවේදනය වූයේ මාර්තු 7දායි. විද්‍යා, හොඳම නිළිය ලෙස ජාතික සිනමා සම්මානයෙන් පිදුම් ලබන්නේ මිලාන් ලුක්රියා අධ්‍යක්ෂණය කළ ‘ද ඩර්ටි පික්චර්’ චිත්‍රපටයේ සිල්ක් ස්මිතා ගේ චරිතය නිරූපණය කිරීම වෙනුවෙන්. (සිල්ක් ස්මිතා, දකුණු ඉන්දීය නිළියක්.ඇය හදිසියේ මරණයට පත්වුණේ 1996 දීයි.) විද්‍යාගේ මේ රංගනයට සිනමා රසිකයන්ගෙන් මෙන්ම සිනමා විචාරකයන්ගේ ද ප්‍රශංසාව හිමිවී තිබෙනවා.මේ පිළිබඳව මාධ්‍යයට අදහස් දැක්වූ විද්‍යා පැවසුවේ, තමන් කිසිදු විටෙක මෙවැනි සම්මානයක් ලැබේ යැයි නොසිතූ බවයි. මේ ආරංචිය දැනගත් මොහොතේදී තමන්ට කිව නොහැකි තරම් සතුටක් දැනුණ බවත් ඇය පැවසුවා.ඇය මේ දිනවල ‘කහානි’ චිත්‍රපටයේ ප්‍රචාරක කටයුතුවලට එක්වී සිටිනවා.ඉන්දීය ජාතික සිනමා සම්මාන උලෙළ ලබන මැයි 3දා නවදිල්ලි නුවරදී පැවැත්වීමට නියමිතයි.පහුගිය අවුරුද්දේ සල්මන් ඛාන්ට ශල්‍යකර්මයක් සිදුකෙරුණා. ඒ, ඔහුගේ හනුවෙහි (හක්කෙහි) හටගත් ආබාධයක් සුව කරන්නටයි. ශල්‍යකර්මය සිදු කෙරුණේ ඇමෙරිකා එක්සත් ජනපදයේ සුපිරි රෝහලකදීයි. එයින් පසුව සල්මන්ට සුවය ලැබුණා. පහුගිය දවස්වල චිත්‍රපට රූපගත කිරීම්වලටත් එක්වුණා.නමුත් දැන් ආයෙමත් සල්මන්ගේ හක්ක වේදනා දෙනවාලු. මීට කලින් ශල්‍යකර්මය සිදුකළේත් එහි වේදනාවක් මතුවුණ නිසයි. මේ ගැන කරුණු කීවේ සල්මන්ගේ සමීප මිතුරෙක්.”සල්මන් කියනවා එයාගෙ හක්කේ ගැටයක් වගේ දෙයක් තියෙනවා වගේ දැනෙනවා කියලා.”සල්මන් මෑතකදී ‘ඒත් ථා ටෛගර්’ නම් වූ අලුත්ම චිත්‍රපටයේ රූපගත කිරීම් කිහිපයකට කියුබාවටත් ගියා. එහිදී ඔහු ළඟින්ම සිටියේ කට්රිනා කායිෆ්. ඇය පැවසුවේ චිත්‍රපටයේ රූපගත කිරීම් සිදුකළ කාලය තුළ සල්මන් ගේ හක්කෙහි වේදනාව පැවති බවයි.මෑතකදී පැවැති රිටිෂ් දේශ්මුඛ් ගේ සොහොයුරාගේ මංගල උත්සවයේ දී සල්මන් ආහාර ගනිද්දීත් ඔහුගේ වේදනාව මතුවූ බව පැවසෙනවා.  තරුවක වගතුග1. උපන් දිනය – 1974 ජනවාරි 102. උපන් ප්‍රදේශය – මුම්බායි3. මව - පින්කි (ප්‍රවීණ සිනමාකරු ජේ. ඕම් ප්‍රකාශ්ගේ දියණියකි.)4. පියා - රාකේෂ් රෝෂන් (ප්‍රවීණ සිනමාකරු)5. වැඩිමහලු සහෝදරිය - සුනයිනා6. අධ්‍යාපනය ලැබූ පාසල සහ උසස් අධ්‍යාපන ආයතනය -(i) බොම්බේ ස්කොටිෂ් ස්කූල් (ii) සිඩෙන්හැම් කොලෙජ් (වාණිජවේදී උපාධිය ලබා ගත්තේය.)7. බිරිඳ - සුසේන් (2000 දෙසැම්බර් 20 දා විවාහ විය.)8. දරුවන් (i) රෙහ්බාන් (2006 දී උපත ලැබුවේය.)(ii) රිධාන් (2008 දී උපත ලැබුවේය.)9. මුල්ම රඟපෑම – වයස අවුරුදු 6 දී (1980) ‘ආශා’ චිත්‍රපටයේ රඟපෑවේය.10. සහය අධ්‍යක්ෂවරයෙකු ලෙස කටයුතු කළ චිත්‍රපටය – ‘කරන් අර්ජුන්’ (1995)11. මුලින්ම ප්‍රධාන චරිතයක් රඟපෑ චිත්‍රපටය – ‘කහෝ නා ජ්‍යාර් හේ’ (2000)12. මෙතෙක් රඟපා ඇති චිත්‍රපට - 2713. මුලින්ම ලැබූ සම්මාන – ‘කහෝ නා ජ්‍යාර් හේ’ චිත්‍රපටයේ රංගනය වෙනුවෙන් 2000 වසරේ හොඳම නවක නළුවාට සහ හොඳම නළුවාට හිමිවන ‘ෆිල්ම් ෆෙයාර්’ සම්මාන.14. ගී ගැයූ චිත්‍රපට – ‘කයිට්ස්’, ‘සින්ද ගී නා මිල්ලෙගී දොබාරා’ සහ ‘ගුසාරිෂ්’.15. ලිපිනය - No. 37, Kavita Building, 11th Road, Juhu,Mumbai ,Maharastra, India, 400049.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>18</day>
    </date>
    <link>http://www.silumina.lk/2012/03/18/_art.asp?fn=av12031811</link>
    <topic>ආදිවාසීන්ගේ උරුමය සොයා යන ‘භගිනි’</topic>
    <author>ඉනෝකා සමරවික්‍රම</author>
    <content>ආදිවාසීන්ගේ උරුමය සොයා යන ‘භගිනි’‘සිළුමිණ’ට ලියු ලිපියචිත්‍රපටයකට නැඟෙයිකැලෑ මඟ දිගේ යන ඇය විටෙක විඩාව නිවා ගැනීම සඳහා ගලක් මත වාඩි වන්නීය. ඈ වෙතින් පෙනෙන්නේ බැරෑරුම් බවකි. දෑතේ රැඳි දෙදරුවෝ අතොරක් නැතිව හඬා වැටෙති. එක් දරුවකු පැහැපත්ය. අනෙක් දරුවා පැහැයෙන් කළුය. ඇය දෙදරුවන්ටම අම්මා වී සිටින්නීය. අතේ රැඳි පන්මල්ල විටෙක ඇයට හිරිහැරයක් සේය. හිරු රස්නය වැඩිවීමත් සමඟ ගමන බෙහෙවින් වෙහෙසකරය.නිලන්ත හපන්වීර - අධ්‍යක්ෂ සහ ආදිවාසි නායක සුදා වන්නිලැ ඇත්තෝඑහෙත් ඇගේ ගමනේ අවසානයක් නැත. හඬා වැටෙන දෙදරුවන් ද කරපින්නාගෙන ඈ කටුක මඟෙහි ඉදිරියටම යන්නීය. කඳු මුදුන් ලඳු වැටි මැදින් පැමිණි ඇයට ඊළඟට ඇත්තේ ගලක් මතින් පහළට බැසීමටය. දෑතේ රැඳි දෙදරුවන්ගෙන් එක් දරුවකු ලිස්සා බිම වැටෙන්නට ඔන්න මෙන්නය.ඕ...හෝ ගාමින් එක්වරම තරුණයෙක් ඉදිරියට පැන්නේය. ලිස්සා වැටෙන්නට ගිය දරුවා ඔහු දෑතට වඩා ගත්තේය. ඔහු දරුවා පසෙක හුන් තවත් ගැහැනියකට දුන්නේය. දරුවාගේ හැඬීම ඉන් නතර විය.“ඇක්ෂන් කට්”මෙතෙක් පැවැති නිහඬතාව බිඳි ගියේය. දරුවා වඩා ගැනීමට ඉදිරියට පැන්නේ සහාය අධ්‍යක්ෂ චන්දන ඉරුගල්බණ්ඩාරය.“තව ටිකක් හොඳට ඇවිදගෙන ආවනම් හොඳයි”“ආ... අතන ලයිට් එක වැඩියි”“පොඩ්ඩෝ දෙන්නා හරියට කියලා අඬනවා වගෙයි.”අධ්‍යක්ෂගෙන් අනෝමානිට උපදෙස්කලා අධ්‍යක්ෂවරු, වේෂ නිරූපණ ශිල්පීහු ශබ්ද පාලක යනාදි සියල්ලෝම තම තමන්ගේ අඩුපාඩුකම් ගැන කතා කරති. විමසිලිමත් වෙති.මේ කියන්නට යන්නේ කුමක් ගැන ද? ඔබ විමසිලිමත් වනු ඇත.පසුගිය දිනවල නගරයෙන් ඈත නිල්ගල රක්ෂිතය හා ඒ අවට සිදු කෙරුණ මේ පටිගත කිරීම අපේ ඇස ගැටුණේය.නිලන්ත හපන්වීර නම් තරුණ අධ්‍යක්ෂවරයාගේ දෙවන චිත්‍රපටය වන ‘භගිනි’ මුහුරත් උලෙළ වෙනස්ම ආකාරයක් ගත්තේය.රතුගල ආදිවාසි ජනතාව තේමා කරගනිමින් ඔවුන්ගේ සංස්කෘතිය, විවිධ විශ්වාස මෙන්ම ඔවුන්ගේ අතීතය, අනාගතය ආදිය යා කරමින් නිෂ්පාදනය කෙරෙන මෙම චිත්‍රපටයේ මුහුරත් උලෙළ දා රතුගල ආදිවාසි නායක සුදා වන්නිලැ ඇත්තෝ හා ඔහුගේ බිරිඳ ද ආදිවාසීහු ද රැසක් සහභාගි වූහ.අනෝමානි - ප්‍රධාන නිළියතම පළමු චිත්‍රපට නිර්මාණය වූ ‘තේජා’ චිත්‍රපටයෙන් පසුව දෙවන සිනමා අත්දැකීම වූ ‘භගිනි’ සඳහා සූදානම් වන නිලන්ත අපට හමුවන්නේ අපූරු ආකාරයකටය.“කාලයක් තිස්සේ මම ලංකාවේ ආදිවාසි ජනතාව පිළිබඳව අධ්‍යයනය කළා. ඔවුන් පිළිබඳ ලියැවුණ පොත පත කියෙව්වා. ඔය අතරෙ තමයි ‘සිළුමිණ’ පුවත්පතේ සිත්මල් යායේ අතිරේකයේ රතුගල ආදිවාසින් පිළිබඳ ලිපියක් පළවුණේ. මගේ අරමුණ ඉටුවුණා වගේ මට දැනුණා.මම ඒ ලිපිය මාර්ගයෙන් රතුගල ආදිවාසීන් පිළිබඳ බොහෝ තොරතුරු ලබා ගත්තා. ඒ හරහා මගේ කාර්යය වඩාත් සාර්ථක කරගැනීමට මට පුළුවන්කම ලැබුණා. මම මෙහිදී චිත්‍රපටයෙන් මතුකර පෙන්වීමට උත්සාහ කරන්නේ රතුගල ආදිවාසීන්ගේ ජීවිත පිළිබඳ කතා කිරීමටත් ඔවුන් තම අනන්‍යතාව රැක ගැනීමට වෙහෙසෙනා ආකාරයත් පිළිබඳවයි.‘භගිනි’ චිත්‍රපටය මට විශාල අභියෝගයක් වුණා. මම මුලින්ම හිතුවේ මේ සඳහා රතුගල ආදිවාසින්ම යොදා ගැනීමටයි. නමුත් මෙහිදී ප්‍රායෝගික ගැටලු රැසක් මතු වුණා. බොහෝ ගැටලුවලට මුහුණ දීමට සිදුවුණා. ඒ හැම ප්‍රශ්නයකදීම අපේ නළු නිළි කණ්ඩායම, අනෙකුත් ශිල්පීන් වගේම මා සමඟ හැම අවස්ථාවකම ළඟින් ඉන්න කෙනෙක් සිටිනවා. ඔහු තමයි මේ චිත්‍රපටයේ සම්බන්ධිකාරක ලෙස කටයුතු කරන බිබිලේ ඒ. ඇම්. ගුණපාල මහතා. ඔහු මුදල් පරමාර්ථයෙන් තොරව මේ කාර්යයේදී අපට පූර්ණ සහාය දක්වනවා.භගිනි රූගත කිරීම අතරතුරනිලන්ත හපන්වීර එසේ පවසන විට භගිනි මුහුරත් උලෙළ දා අපට හමුවූ රතුගල ආදිවාසි නායක සුදාවන්නිලැ ඇත්තෝ ද චිත්‍රපටය ගැන අදහස් දැක්වූයේය.“අපිට සතුටුයි අපි ගැන චිත්‍රපටයක් හැදෙනවට ඉස්සර වගෙ නොවෙයි මේ කැලේ සම්බන්ධවත් අපිට විවිධ ප්‍රශ්න තියෙනවා. අපි ඉස්සර ඉඳලම ජීවත් වුණේ කැලේ ගහකොළ එක්ක. ඒත් දැන් තියෙන නීති එක්ක කැලේට යන්න තහනම්. අපිට වතුර නැහැ. පෑවිල්ල කාලෙට මාඔය හිඳෙනවා.වගාවක් කර ගන්න බැහැ. නෙල්ලි වාරෙට කැලේට ගිහිල්ලා නෙල්ලි, ගල් සියඹලා ගෙනල්ලා මේ අම්පාර බිබිල පාරේ යන එන අයට විකුණලා කීයක් හරි හොයා ගන්නවා. ඉස්සර වගේ නෙමෙයි; දැන් අපේ දරු පැටවුන්වත් තරුණ අයවත් අපේ භාෂාව දන්නේ නැහැ. විවිධ බලවේග ගමට එනවා.ඔහු තම උරුමයන්ට මෙන්ම තම ජනතාවට සිදුවී ඇති දේ පිළිබඳ අදහස් දක්වන්නේ කනගාටුවෙනි.අනෝමානි රොඩ්රිගෝ පදිංචිව සිටියේ ඔස්ට්‍රේලියාවේය. එහෙත් ඇය හැම විටම දේශීයත්වයට ඇඟැලුම්කම් දක්වන්නීය. ඒ නිසාම ඇය ආදිවාසි උරුමය ගැන කියවෙන චිත්‍රපටය නිපදවීමට එකඟ වූවාය. ‘භගිනි’ හි භගිනිගේ චරිතයට පණ පොවන්නී ද ඇයයි.‘භගිනි’ චිත්‍රපට කණ්ඩායම‘භගිනි’ කියන්නේ ජාතිවාදි ආගම්වාදි සංකල්පයන්ගෙන් තොර මානුෂිය ගුණය පිරි චරිතයක්. තිර පිටපත කියෙව්වට පස්සේ මට මේ චරිතය ගැන විශේෂ ඇල්මක් ඇතිවුණා.‘තේජා’ චිත්‍රපටය මම දැකලා තිබුණා. ඒ නිසා මට හොඳ විශ්වාසයක් තිබෙනවා නිලන්ත ‘භගිනි’ චිත්‍රපටය හොඳින් නිමා කරාවි කියලා.”පි‍්‍රයංකර රත්නායක, මර්සි එදිරිසිංහ, සීතා කුමාරි, සමාධි ලක්සිරි ආදි ප්‍රවීණ නළු නිළියෝ රැසක් මෙහි රංගනයෙන් දායක වෙති.අභාවයට ගිය දානිගල වැදි පරපුර පිළිබඳ අතීත තොරතුරු ඇතුළත් රතුගල ආදිවාසි ජනතාව හා ඒ අවට පරිසරය තේමා කරගනිමින් නිපදවන ‘භගිනි’ චිත්‍රපටය සිනමා රසිකයින්ට නවතම අත්දැකීමක් වනු නොඅනුමානය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post></root>