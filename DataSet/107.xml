<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310073</link>
    <topic>කොළොන්නාව ‘කමත’ සාහිත්‍ය උළෙල උත්සවාකාරයෙන්:</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව ප්‍රාදේශීය මහ ලේකම් කාර්යාල සංස්කෘතික අංශය සංවිධානය කරන ලද “කමත” සාහිත්‍ය කලා උළෙල 2013 මෙවර අතිඋත්කර්ෂවත් අන්දමින් එම ප්‍රාදේශීය ලේකම් කාර්යාල ශ්‍රවණාගාරයේදී පැවැත්විණි.කොළඹ සෞන්දර්ය කලා විශ්වවිද්‍යාලයේ ජ්‍යෙෂ්ඨ කථිකාචාර්ය සමන් පනාපිටිය මහතාගේ විද්වත් දේශනය හා එම විශ්වවිද්‍යාලයේ පුහුණුව ලබන සිසුන් සිසුවියන්ගේ දේශීය නර්තන, ගායන හා බෙරවාදන වලින්ද සමන්විත වූ මේ කලා උළෙලේදි කොළොන්නාව ප්‍රදේශයේ ජීවත්න විවිධ කුසලතාවන්ගෙන් හෙබි කලා කරුවන් පිරිසක ට උපහාර සම්මාන පිරිනැමීමට පියවර ගෙන තිබීමද විශේෂත්වකි.කොළොන්නාව ප්‍රාදේශීය ලේකම් යූ. ඩබ්ලිව්. සේනාරත්න මහතාගේ උපදෙස් පරිදි කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා හා නැගෙනහිර කොළඹ ශ්‍රී ලංකා නිදහස් පක්ෂ ප්‍රධාන සංවිධායක බස්නාහිර පළාත් සභා මන්ත්‍රී ඩී. දයාකාන්ත පෙරේරා මහත්වරුන්ගේද සහභාගීත්වයෙන් පැවැති මේ සාහිත්‍ය කලා උළෙලේදී ස්ටීවන් අතුකෝරාල, ජයතිලක කම්මැල්ලවීර, මොහොමඩ’ ෂරිෆ් බදුර්දීන්, පියසේන හේරත් මහත්වරු ලේඛන කලා අංශයෙන්ද, රැජින සෙල්වනායගම් මහත්මිය නර්තන අංශයෙන්ද සරත් විජේසිංහ එඩ්වඩ් චන්ද්‍රසිරි මහත්වරු වේදිකා නාට්‍ය අංශයෙන්ද ගීතාකාන්ති ජයකොඩි මහත්මිය ටෙලි නාට්‍ය හා සිනමා අංශයෙන්ද, ඩී. ඩී. ගුණසේන, විජේදාස බණ්ඩාර, වයි. එම්. සුමනසිරි, මහත්වරු සංගීත අංශයෙන්ද අමදෝරුගේ සුමනසේන මහතා පුවත්පත් කලා අංශයෙන් හා කේ. ටී. එල්. එම්. වීරරත්න මහතා හිටිවන කවි අංශයෙන්ද හා දයාවංශ ජයසිංහ චිත්‍ර / මුර්ති අංශයෙන්ද සම්මාන තිළිණයෙන් පිදුම් ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310074</link>
    <topic>මතුගම නාරවිල අභයරාජ පිරිවෙනේ වැඩිහිටි සත්කාරක වැඩසටහන</topic>
    <author>මතුගම සංචාරක</author>
    <content>ලෝක වැඩිහිටියන්ගේ දිනය වෙනුවෙන් මතුගම නාරවිල අභයරාජ පිරිවෙනේදී වැඩිහිටි සත්කාරක වැඩසටහන් රාශියක් ක්‍රියාත්මක කරන ලදී.පිරිවෙනේ ගුරු මඩුල්ල හා ශිෂ්‍ය භික්ෂුන් වහන්සේ වැඩිහිටියන් නාවා පිරිසුදු කර ඔවුනට අලුත් ඇදුම් ලබා දුන්හ.එසේම ප්‍රණීත ආහාරවලින්ද සංග්‍රහ කෙරුණි. එසේම පැරැණි රසාංග සහිත සංගීත වැඩසටහන්ද පැවැත්විණි.‍විහාරාධිපති නාරවිල විජිතවංශ හිමි ගුරු මඩුල්ල සිසුන් මේ සඳහා සහාය එක්විය.මතුගම ප්‍රාදේශීය සභාවේ හිටපු මන්ත්‍රී හේමදාස රණසිංහ මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310075</link>
    <topic>බසයේ ගැට කැපූ අයකුටකොන්දොස්තරගෙන් රසවත් සංග්‍රහයක්</topic>
    <author>අත්තනගල්ල විශේෂ ජයවීර සුගතපාල</author>
    <content>පෞද්ගලික බස් රථවල බහුතරයක් කොන්දොස්තරවරු මගීන්ට සලකන්නේ මනුෂ්‍යයින් ලෙස නොව වෙළෙඳ භාණ්ඩයක් ලෙසින් බව දිනපතා බස් රියෙන් ගමන් ගන්නා ඔබ අප කවුරුත් අත්දැකීමෙන්ම දන්නා දෙයකි.සියල්ල මුදලට තීරණය වන මෙවන් යුගයක එය පුදුම විය යුතු කරුණක්ද නොවේ.නමුත් මිනිසුන්ගේ දුක්ඛ දෝමනස්සයන් හඳුනන හෘද සංවේදී කොන්දොස්තරවරු ද සිටිනා බවට කදිම නිදසුනකි මේ.මේ සිදුවීම වුණේ පසුගිය දිනෙක පුංචි බොරැල්ලේදීය.වේලාව දහවල් 1.00ට පමණ ඇත. එවේලේ බස් නැවතුමේ හිටියේ මහරෝහලේ ලෙඩුන් බලා තම නිවෙස් බලා යාමට පැමිණි පිරිසකි.බොරැල්ලේ සිට කොටුව බලායන පෞද්ගලික බස් රථයක් පැමිණියේය.බස් රථයේ මඟීන් ‍ෙපාල් පැටවූවාක් මෙනි. ඒත් මගීහු රොත්ත පිටින් පැන පොරකමින් බස්රියට රිංගා ගත්හ. බස්රිය මද දුරක් ඇදී යත්ම බස්රියේ පිටුපස දොර පැත්තෙන් ගාලගෝට්ටියක් ඇසිණි. කොන්දොස්තර හඬනගා බස්රිය නවතන ලෙසට රියැදුරුට අණ කරනු ඇසිණ.මඟීන් සියලුදෙනාගේම හිස් බස්රියේ පිටුපස දොර දෙසට යොමු වූයේ නිරායාසයෙනි. කොන්දොස්තරවරයා බස්රියේ සිටි අයකුගේ ගෙල තදවන සේ කමිස කොලරයෙන් හිරකර අල්ලාගෙන බස්රියේ පිටුපස දොර දෙසට ඇදගෙන යනුද අනතුරුව ඔහුව බස්රියෙන් බිමට ඇද දමා, ටිකට් යන්ත්‍රයද එක් අතක තිබියදී පන්න පන්නා අතින් පයින් පහර දෙනුද දක්නට ලැබිණි.පසුව හෙළිවූයේ පුංචි බොරැල්ල බස් නැවතුමෙන් බස් රියට ගොඩවූ මෙම ගැටකපන්නා කාන්තාවකගේ අත්බෑගයේ වූ මුදල් පසුම්බියට විදීමට මාන බලද්දී කොන්දොස්තරවරයාගේ උකුසු ඇසට හසුවී ඇති බවය.මේ වීර ක්‍රියාව කළ අංක w p N A 5790 බොරැල්ල - කොටුව පෞද්ගලික බස්රථයේ කොන්දොස්තර ඒ.ජී. නිමල් මහතාට මගීන්ගේ නොමද ප්‍රශංසාව හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310076</link>
    <topic>මහ කොළඹ ජල පුනරුත්ථාපන ව්‍යාපෘතියේඉදිකිරීම් නිම නොකිරීමෙන් ගැටලු රැසක්</topic>
    <author>කොළොන්නාව සමූහ - ඒ‍්‍ සුමනසේන</author>
    <content>රුපියල් මිලියන 600ක වියදමින් ජපන් ආධාර යටතේ ඉදිකරගෙන යන මහ කොළඹ ජල පුනරුත්ථාපන වැඩසටහනේ අවසන් අදියර පිළිබඳ විස්තර දැන ගැනීමට අදාළ අංශයට සම්බන්ධ කිසිදු වගකිවයුතු නිලධාරියකු පැමිණ නොසිටීම මෙවර කොළොන්නාව ප්‍රාදේශීය සංවර්ධන සම්බන්ධිකරණ කමිටු රැස්වීමේ කටයුතුවලට බාධාවක්ව පැවැතුණි.නියමිත වකවානුවට අනුව වැඩ අවසන් කොට නොමැති මෙම ව්‍යාපෘතිය නිසා තවමත් එම නළ මාර්ගයට සම්බන්ධ මහා මාර්ග කාපට් කර අවසන් කිරීමට නොහැකි තත්ත්වයක් පවතින බවද වැසි දිනවල එම මාර්ගවල කිසිවකුටවත් පයින් ගමන් ගත නොහැකි බවද එම කමිටුවට පැමිණ සිටි කොටිකාවත්ත මුල්ලේරියාව ප්‍රාදේශීය සභා මන්ත්‍රීවරු පෙන්වා දුන්හ.මහ කොළඹ ජල පුනරුත්ථාපන වැඩසටහන යටතේ මහා පරිමාණයෙන් ඉදිකරනු ලබන මෙම ජල ව්‍යාපෘතිය අඹතලේ ජල පවිත්‍රාගාරයේ සිට කොළඹ මාලිගාකන්ද හා එළිහවුස් ජලාශය ඔස්සේ අදාළ ප්‍රදේශවලට බාධාවකින් තොරව ජලය බෙදාහැරීම සඳහා ආරම්භ කරන ලද ව්‍යාපෘතියකි.කොළොන්නාව ප්‍රාදේශීය සංවර්ධන සම්බන්ධීකරණ කමිටුවේ සභාපති පාර්ලිමේන්තු මන්ත්‍රී දුමින්ද සිල්වා මහතාගේ ප්‍රධානත්වයෙන් කොළොන්නාව ප්‍රාදේශීය ලේකම් කාර්යාල ශ්‍රවණාගාරයේ දී මෙම රැස්වීම පැවැත්විණි.මෙහිදී මෙම සිද්ධිය සම්බන්ධව සභාපති ආර්. දුමින්ද සිල්වා මහතා ප්‍රශ්න කරගෙන යද්දී නැගී සිටි එක් නිලධාරියකු කියා සිටියේ තමන් එම ව්‍යාපෘතියට සම්බන්ධ අයකු නොව එහෙත් අදාළ ජල ව්‍යාපෘතිය තව දෙමසක් තුළ අවසන් කිරීමට නියමිත බවය.කොටිකාවත්ත මුල්ලේරියාව ප්‍රාදේශීය සභා මන්ත්‍රී ප්‍රින්ස් ගුණසේකර මහතා, කතාකරමින් පැවසුවේ අංගොඩ ගොතටුව මාර්ගයේ දැකුම්කලු ස්ථානයක් බවට පත්වී තිබෙන ගොතටුව “හාවඩ් බැම්ම” පහළින් කිසිදු ප්‍රමිතියකින් තොරව කොන්ක්‍රීට් බැම්මක් ඉදිකර තිබෙනවා.මෙය කර තිබෙන්නේත් ජල සම්පත් මණ්ඩලයයි. ප්‍රදේශයේ අලංකාරයට හානිකර මෙය එක්කෝ කඩා ඉවත් කළ යුතුයි නැතිනම් පිළිවෙළකට සකස් කරන්න. ඉස්සර නම් අවසර නැතිව මෙහි පස්පිඩැල්ලක් කපන්න දෙන්නේ නැහැ.එම ප්‍රශ්නයට පිළිතුරු දුන් නිලධාරියකු මෙහිදී කීවේ මේ වන විට සුදු නෙලුම්පුර ප්‍රදේශයේ ආරම්භ කොට ඇති කඩිනම් නිවාස ඉදිකිරීමකට ජල නළ එලීම සඳහා මෙම බැම්ම ඉදිකර ජල නළ සවිකිරීමට පියවර ගත් බවයි. අදාළ අංශවලින් අවසර ගෙන ඇති බවද ඔහු කීවේය.කොළොන්නාව ප්‍රාදේශීය ලේකම් යු. ඩබ්ලිව්. සේනාරත්න මහතාද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310077</link>
    <topic>රාජිත සේනාරත්න පදනමෙන් සිසු සිසුවියන් 300කට පාසල් ‍පොත් හා උපකරණ</topic>
    <author>නාගොඩ විශේෂ එන්. විජේරත්න</author>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් යුතුව රාජිත සේනාරත්න පදනමේ අනුග්‍රහයෙන් සංවිධානය කළ තවත් සද්කාර්යයක් මතුගම ශ්‍රවණාගාරයේදී පැවැත්විණි.මෙදින පාසල් සිසු සිසුවියන් 300ක පිරිසකට පාසල් පොත් හා උපකරණ ප්‍රදානය කිරීම රාජිත සේනාරත්න පදනමේ සභාපති ධීවර හා ජලජ සම්පත් සංවර්ධන ඇමැති ‍වෛද්‍ය සම සභාපතිනි විශේෂඥ වෛද්‍ය සුජාතා සේනාරත්න මහත්මිය ඇතුළු ආරාධිතයින් අතින් සිදුකැරිණි.මෙහිදී අදහස් දැක්වූ ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා,උගත්කමේ වටිනාකම කෙළවරක් නැහැ. සියල්ල නැති වුණත් ඉගෙන ගත්ත දේ කාටවත් ගන්න බැහැ. අමාරුකම් තිබුණත් දරුවන්ට හොඳට උගන්වන්න. දරුවන් තමුන්නාන්සේලාව හොඳින් රැකබලා ගනීවි.දරුවන් මැෂින් වගේ පත්කරන්න එපා. දරුවන්ට විවේකය ඕනෑ. ක්‍රීඩා කරන්න අවස්ථාව ලබාදිය යුතුයි. පළමුවත් දෙවනුවත් තෙවැනිවත් ඉගෙනීමට උනන්දු වෙන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310078</link>
    <topic>උකු‍ල්ලවෙල අමුණ‍ දස ලක්ෂ 15ක වියදමින්පිළිසකර කරයි</topic>
    <author>අත්තනගල්ල විශේෂ - ජයවීර සුගතපාල</author>
    <content>ඇළවේලි ගොඩවී දිගුකලක් තිස්සේ වල්බිහි වී අක්‍රීය තත්ත්වයේ තිබූ මොට්ටුන්න උකුල්ලවෙල අමුණ වාරි ව්‍යාපාරිය රු. මිලියන 15ක වියදමින් රජයෙන් පිළිසකර කරදීම පිළිබඳව මොට්ටුන්න එකමුතු ගොවි සංවිධානය රජයට ප්‍රශංසාව පළ කරයි.මේ යටතේ අමුණේ වම් හා දකුණු ඉවුර ප්‍රතිසංස්කරණය, ඇළ මාර්ගය කි.මී. 1ක් දුරට කොන්ක්‍රීට් කිරීම, අමුණේ ප්‍රවේශ මාර්ගය ඉදිකිරීම හා උකුල්ලවෙල අමුණට සම්බන්ධ උඩවෙල්යාය, බෝගහ වෙල්යාය හා උකුල්ල වෙල්යායට ජලය සපයන වාරි ඇළේ රොන් මඩ ඉවත් කිරීම, පැති බැම්ම ඉදිකිරීම සිදුකර ඇත.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r1310079</link>
    <topic>එකට වැඩකර එකටම කා බීපසුව උරණව කියත උස්සලා</topic>
    <author>සබරගමුව සමූහ</author>
    <content>එකට වැඩකර උපයාගත් මුදලින් මත්පැන් බී ඉතිරි වූ කොටස් හරියට නොබෙදුවේ යැයි උරණ වූ හවුල්කරුවා එදින රාත්‍රියේ මිතුරාගේ නිවෙසට ඇතුළු වූ ඔහුගේ වෘත්තිය උපකරණය වූ යාන්ත්‍රික කියත ඊට අදාළ අමතර කියත් තලය හා මුදලින් රුපියල් හයදහසක් සොරාගෙන පලායාමේ සිද්ධියක් පිංදෙනිය පොලිසියට වාර්තා වී තිබිණි.පිංදෙනිය පොලිස් වසමේ උඩුගම - ජාපැළවත්ත ප්‍රදේශයේ ඇති වූ මෙම සිද්ධියට අදාළ සැකකරු හා නඩු භාණ්ඩ අත්අඩංගුවට ගෙන කෑගල්ල මහේස්ත්‍රාත්තුමා ඉදිරියට නඩු අංක B 5468 යටතේ ඉදිරිපත් කිරීමෙන් පසු සැකකරු රුපියල් පන්දාහක මුදල් ඇපයක් මත මුදාහැරීමටත් ඔහුට එරෙහි වූ චෝදනා පත්‍රය ලබන 2014/02/25 දිනට ඉදිරිපත් කිරීමටද නියෝග කර තිබුණි.පෙර දින තමා හා තමාගේ සහායක වූ වයස අවුරුදු 32ක් වූ තරුණයෙක් සමඟ අසල ගමක ගසක් කපා ඒ සඳහා රුපියල් දෙදහසක කුලී මුදලක් ලබාගත් බවත් දෙදෙනාම එක්වී මත්පැන් බෝතලයක් ගෙන පානය කර නිවෙස් බලා යද්දි සහයකට රුපියල් 600/= ක් දුන්නද එම මුදල ප්‍රමාණවත් නොවන බව පවසා දෙදෙනා අතර බහින්බස් වීමක් ඇති වූ බවද පසුව රාත්‍රියේ චුදිත පුද්ගලයා තම නිවෙසට ඇතුළු වී රුපියල් 24500/=ක් වටිනා යාන්ත්‍රික කියත රුපියල් 2600/=ක් වටිනා අමතර කියත් තලය සහ මුදලින් රුපියල් 6000‍/=ක්ද එකතුව රුපියල් 33100ක මුදල් හා වෘත්තීය උපකරණ සොරාගෙන ගිය බවක්ද පැමිණිලිකරුගේ ප්‍රකාශයෙන් විස්තර කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r13100710</link>
    <topic>දහම් පාසලේසංවර්ධනයට මුදල්</topic>
    <author>ඉංගිරිය සමූහ - කුමාරි ගමගේ</author>
    <content>බස්නාහිර පළාතේ සියලුම ආගමික ස්ථානවලට සම්බන්ධ දහම් පාසල් සංවර්ධනය කිරීම සඳහා බස්නාහිර පළාත් සභාවේ මහ ඇමැති ප්‍රසන්න රණතුංග මහතා එක් දහම් පාසලකට රුපියල් ලක්ෂය බැගින් මුදල් ලබාදීමට කටයුතු කර ඇත. මෙම මුදල අවශ්‍ය කරුණ වෙනුවෙන් හරියාකාරව වැය කර ඇති දහම් පාසල් සඳහා නැවතත් රුපියල් ලක්ෂයක් ලබාදීමට කටයුතු කරන බව, බස්නාහිර පළාත් සභා මන්ත්‍රී යසපාල කෝරළගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r13100711</link>
    <topic>ඉරිදා-පෝය දිනවල උපකාරක පංති නතර කිරීමට පියවර</topic>
    <author/>
    <content>කැස්බෑව සංචාරකකැස්බෑව නගර සභා බල ප්‍රදේශය තුළ පැවැත්වෙන පෞද්ගලික උපකාරක පන්ති ඉරිදා දිනවල උදය වරුවේ සහ පසළොස්වක පොහොය දිනවල පැවැත්වීම නතර කිරීම සඳහා කැස්බෑව නගර සභාව ඉකුත් පෙබරවාරි මස පැවැති මහා සභාවේදී ඒකඡන්දයෙන් සම්මත කරගත්තා වූ යෝජනාව ක්‍රියාත්මක තලයට ගෙන ඒම සඳහා බස්නාහිර පළාතේ පළාත් පාලන කොමසාරිස්වරියටත් බෞද්ධ කටයුතු පිළිබඳ කොමසාරිස්තුමාටත් දන්වා යැවීමට කැස්බෑව නගර සභාව පියවර ගන්නා බව මෙවර පැවැති එම නගර සභාවේ මාසික සභා රැස්වීමේදී එහි සභාපති දේශබන්දු ලක්ෂ්මන් පෙරේරා මහතා ප්‍රකාශ කළේය.සභාපතිවරයා මේ බව පැවසුවේ කැස්බැව නගර සභා බල ප්‍රදේශය තුළ නිල හා නිල නොලත් සියලුම උපකාරක පංති ඉරිදා උදය වරුවේ හා පසළොස්වක පොහොය දින පැවැත්වීම සම්පූර්ණයෙන්ම තහනම් කරන ලෙස ඉල්ලා සිටිමින් කැස්බෑව ශාසනාරක්ෂක බලමණ්ඩලය කැස්බෑව නගර සභාව වෙත යොමුකර තිබූ සංදේශයක් සභා ගත කිරීමෙන් අනතුරුව ඊට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=r13100712</link>
    <topic>ව්‍යාජ පාරිභෝගිකනිලධාරියා රිමාන්ඩ්</topic>
    <author/>
    <content> පාරිභෝගික අධිකාරියේ බලය ලත් නිලධාරි වරයකු ලෙස පෙනී සිටිමින් වෙළෙඳසලක් පරීක්ෂා කිරීමට ගොස් සිටි තැනැත්තෙකු වරකාපොළ පොලිසිය විසින් අත්අඩංගුවට ගෙන අධිකරණය හමුවට ඉදිරිපත් කැර ඇති බව කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා පැවසීය.මෙම පුද්ගලයා මෙසේ මිලපාලන නිලධාරි වරයකු බව පවසා වෙළෙඳශාලා කිහිපයක්ම පරීක්ෂාවට ලක් කැර එහිදී අඩුපාඩු තිබූ වෙළෙඳ භාණ්ඩ පිළිබඳව නීතිමය පියවර නොගැනීම සඳහා යැයි පවසා වෙළෙඳසල් හිමිකරුවන් වෙතින් විවිධ උපකාර මුදල් හදල් පවා ලබාගෙන ඇති බවද මේ වනවිට හෙළි දරව් වී තිබේ.මෙහිදී පරීක්ෂණ පවත්වා රැස්කැර ගත් සියලු තොරතුරු අපරාධ බී වාර්තාවකින් තුල්හිරිය අධිකරණයේ විනිසුරු වරයා වෙත ඉදිරිපත් කැර රක්ෂිත බන්ධනාගාරගත කළ බවද මෙහිදී ඔහු විසින් සකස් කැර ගෙන තිබූ ව්‍යාජ හඳුනුම්පතකින් වෙළෙඳසල් පරීක්ෂා කරන නිලධාරි හැඳුනුම්පත්  ද අධිකරණය වෙත නඩු භාණ්ඩයක් ලෙසට පොලිසිය විසින් ඉදිරිපත් කිරීමටද පියවර ගෙන ඇති බවද ජ්‍යෙෂ්ඨ පොලිස් අධිකාරී වරයා විසින් සඳහන් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310079</link>
    <topic>සමස්ත ලංකා පාසල් ක්‍රීඩාශූරතාව මෙවරත් බස්නාහිරට</topic>
    <author>ප්‍රින්ස් ගුණසේකර</author>
    <content>සමස්ත ලංකා පාසල් ක්‍රීඩා තරගාවලියේ ශූරතාව ලකුණු 1088ක් ලබාගත් බස්නාහිර පළාතට හිමිවු අතර අනුශූරතාව ලකුණු 537ක් ලබාගත් සබරගමුව පළාතට හිමිවිය. බස්නාහිර පළාත අඛණ්ඩව මේ ශූරතාව දිනා සිටීම විශේෂත්වයකි.ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සුගතදාස ක්‍රීඩාංගණයේ දී ඊයේ පැවැති ජය සංකේත ප්‍රදානෝත්සවයේදී වසරේ දක්ෂතම මලල ක්‍රීඩකයා ලෙස රණබිම රාජකීය විදුහලේ සුපුන් විරාජ් රන්දෙණිය හා දක්ෂතම ක්‍රීඩිකාව ලෙස කතලුව මධ්‍ය මහා විද්‍යාලයේ නිර්මාලි මධුෂිකා සම්මාන දිනා ගත්හ.සුපුන් විරාජ් කොළඹදී පැවැති ආසියානු කනිෂ්ඨ මලල ක්‍රීඩා ශූරතාවලියේදී ලෝකඩ පදක්කම් දිනාගත් අතර නිර්මාලි මධුෂිකා චීනයේ නැංජින් නුවර පැවැති ආසියානු යොවුන් ක්‍රීඩා උළෙලේදී ලෝකඩ පදක්කම් දිනා ගත්තාය‍.සමස්ත ලංකා පාසල් ක්‍රීඩා උළෙලේදී සුපුන් විරාජ් මීටර් 110 කඩුලු පැනීමේ ඉසව්ව තත්පර 14.30කින් නිමකර නව පාසල් තරග වාර්තාවක් හා නිර්මාලි මධුෂිකා මීටර් 400 ඉසව්ව තත්පර 56.72කින් නිමකර නව පාසල් වාර්තාවක් බිහි කළහ.දින 5ක් පුරා පැවැති මලල ක්‍රීඩා තරගවලදී නව පාසල් වාර්තා 19ක් බිහිවීම කැපී පෙනුණි. පසුගිය වසරේදී මේ ක්‍රීඩා උළෙලේ මලල ක්‍රීඩා ඉසව්වල නව පාසල් තරග වාර්තා බිහිවුයේ 13කි.පාසල් ක්‍රීඩා උළෙලේ වේගවත්ම ක්‍රීඩකයා ලෙස 21න් පහළ මීටර් 100 තරගයේ රන් පදක්කම දිනු බම්බලපිටිය සාන්ත පීතර විදුහලේ මලික් කාන් ප්‍රනාන්දු (තත්.10.85) හා වේගවත්ම ක්‍රීඩිකාව ලෙස 21න් පහළ මීටර් 100 තරගයේ රන් පදක්කම දිනු මීගමුව ආවේ මරියා කන්‍යාරාමයේ ඉන්දීවරී ජයලත් (තත්.13.01) කැපී පෙනුණි.සමස්ත ලංකා පාසල් ක්‍රීඩා උළෙලේ මලල ක්‍රීඩා දක්ෂතා15න් පහළ බාලක ශූරතාව-වත්තල ලයිසියම් ජාත්‍යන්තර පාසල (ලකුණු 38), කොළඹ ආනන්ද වි. (ලකුණු 31), බාලිකා ශූරතාව-මීගමුව නිවුස්ටඩ් බාලිකා ම.වි. (ලකුණු 23), මීගමුව ආවේ මරියා කන්‍යාරාමය (ලකුණු 20)17න් පහළ බාලක ශූරතාව- මීගමුව මාරිස්ටෙල්ලා වි. (ලකුණු 43), කොළඹ නාලන්ද වි. (ලකුණු 31), බාලිකා ශූරතාව-කුලියාපිටිය මධ්‍ය ම.වි. (ලකුණු 62), කැගල්ල සා.ජෝශප් බා.ම.වි. (ලකුණු 51)19න් පහළ බාලක ශූරතාව-මීගමුව මාරිස් ‍ස්ටෙල්ලා වි. (ලකුණු 46), වෙන්නප්පුව ජෝශප් වාස් ම.ම.වි./රත්නපුර කුමර වි. (ලකුණු 34), බාලිකා ශූරතාව-වලල ඒ රත්නායක ම.ම.වි. (ලකුණු 75), රත්නපුර සුමනා බා.ම.වි. (ලකුණු 70)21න් පහළ බාලක ශූරතාව-වලල ඒ රත්නායක ම.ම.වි. (ලකුණු 44), වෙන්නප්පුව ජෝශප් වාස් ම.ම.වි. (ලකුණු 41), බාලිකා-රත්නපුර සුමනා බා.ම.වි. (ලකුණු 96), වලල ඒ රත්නායක ම.ම.වි. (ලකුණු 48)පැනීමේ ඉසව් දක්ෂතම ක්‍රීඩකයා හෝ ක්‍රීඩිකාව-තිලිණ කරුණාරත්න (උස පැනීම මී.2.13 නව තරග වාර්තාවකි/කොළඹ රාජකීය විද්‍යාලය)විසිකිරීමේ ඉසව් දක්ෂතම ක්‍රීඩකයා හෝ ක්‍රීඩිකාව-ඒ.ඒ.සෙයියදු (කවපෙත්ත විසිකිරීම මී.52.82 රත්නපුර සසෙක්ස් ජාත්‍යන්තර පාසල)කඩුලු මතින් දිවීමේ දක්ෂතම ක්‍රීඩකයා හෝ ක්‍රීඩිකාව- සුපුන් විරාජ් රන්දෙණිය (මී.110 කඩුලු තත්.14.30 නව තරග වාර්තාවකි/මධ්‍යම පාළාත් රණබිම රාජකීය විද්‍යාලය)ධාවන තරග දක්ෂතම ක්‍රීඩකයා හෝ ක්‍රීඩිකාව- සුපුන් විරාජ් රන්දෙණිය (මී.110 කඩුලු තත්.14.30 නව තරග වාර්තාවකි/මධ්‍යම පළාත් රණබිම රාජකීය විද්‍යාලය)සහය දිවීමේ බාලක ශූරතාව-මීගමුව මාරිස් ස්ටෙල්ලා වි. (ලකුණු 44), ‍වෙන්නප්පුව ජෝශප් වාස් ම.වි (ලකුණු 29), බාලිකා- මීගමුව නිවුස්ටඩ් බාලිකා ම.වි (ලකුණු 35), වලල ඒ රත්නායක ම.ම.වි (ලකුණු 33)මලල ක්‍රීඩා බාලක සමස්ත ශූරතාව- මීගමුව මාරිස් ස්ටෙල්ලා (ලකුණු 112), වෙන්නප්පුව ජෝශප් වාස් ම.ම.වි (ලකුණු 91)මලල ක්‍රීඩා බාලිකා සමස්ත ශූරතාව- රත්නපුර සුමනා බා.ම.වි (ලකුණු 184), වලල ඒ රත්නායක ම.ම.වි (ලකුණු 166).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s13100710</link>
    <topic>නිලුක කරුණාරත්න-ලේඛා ෂෙහානීජාතික බැඩ්මින්ටන් ශූරතා දිනති</topic>
    <author>ප්‍රින්ස් ගුණසේකර</author>
    <content>ජාතික බැඩ්මින්ටන් ශූරයා ලෙස නිලුක කරුණාරත්න 12වැනි වතාවටත් කිරුළ දිනා ගත්තේය. නාවලපිටිය ජයතිලක ගෘහස්ථ ක්‍රීඩාංගණයේ ඊයේ නිමාවු ජාතික බැඩ්මින්ටන් ශූරතාවලියේ පිරිමි ඒකල අවසන් තරගයේදී නිලුක කරුණාරත්න හා දිනුක කරුණාරත්න අවසන් සටනට පිවිසි අතර එහිදී ලකුණු 21-16 හා 20-18ක් ලෙස නිලුක කරුණාරත්නට ජය හිමිවිය.කාන්තා ඒකල අවසන් තරගයේදී පසුගිය වසරේ අනුශූරිය වු ලේඛා ෂෙහානී මෙවර ජාතික බැඩ්මින්ටන් ශූරිය ලෙස සම්මානයට පාත්‍ර වුවාය. අවසන් තරගයේදී ලේඛා ෂෙහානී වෙතින් සිරිමාවෝ බණ්ඩාරනායක විදුහලේ කවිදි ඉෂාදිකා ලකුණු 16-21, 21-16 හා 21-18ක තියුණු පරාජයකට ලක්වුවාය. පසුගිය වසරේ ශූරිය වු තිළිණි ප්‍රමෝදිකා අවසන් පූර්ව වටයේදී පාසල් ක්‍රීඩිකා ඉෂාදිකා හමුවේ පරාජයට පත්වීම කැපී පෙනුණි.ජාතික ශූරතාවලියේ පිරිමි යුගල අවසන් තරගය නිලුක-දිනුක සොහොයුරෝ ජයගත්තේ ලකුණු 21-12 හා 21-12ක් ලෙස හසිත චානක හා ආර්.එස්.දහනායක පරාජයට පත් කරමිණි.කාන්තා යුගල අවසන් තරගය අචිනි රත්නසිරි-උපුලි සමන්තිකා ජයගත්තේ ලකුණු 21-16 හා 21-10ක් ලෙස මහේෂී ෆොන්සේකා හා නදීකා ගයන්තා පරාජය කරමිණි.වයස 19-24 වයස් කාණ්ඩයේ ජය ලේඛා ෂෙහානිට හිමිවු අතර පුෂ්මිතා ඉලංගකෝන් අවසන් තරගයේදී 21-18 හා 21-7ක් ලෙස පරාජය වුවාය. 19න් පහළ පිරිමි යුගල තරගයේ ජය බුවනෙක ගුණතිලක හා ප්‍රමෝද්‍ය රණවීර දිනාගත්තේ 21-13 හා 21-13ක් ලෙස චමෝද් හැළඹගේ හා සචිත් ඩයස් පරාජයට පත් කරමිණි. එහි කාන්තා යුගල තරගයේ ජය මහේෂි ෆොන්සේකා හා කවිදි ඉෂාදිකා දිනාගත් අතර 21-14 හා 21-8ක් ලෙස භාග්‍යා දිමන්ති-මධුෂිකා දිල්රුක්ෂි පරාජයට පත්වුහ.වැඩි දෙනෙකුගේ අවධානයට ලක්වු මිශ්‍ර යුගල තරගයේ ජය නිලුක කරුණාරත්න හා තිළිණි ප්‍රමෝදිකා හිමිකර ගත්හ. ලකුණු 21-10හා 21-17ක් ලෙස අචිනි රත්නසිරි-ආර්.එස්.දහනායක පරාජයට පත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310071</link>
    <topic>කොළඹ මැරතන් තරගයේආධිපත්‍ය යළි කෙන්යාවට</topic>
    <author/>
    <content>එල්.එස්.ආර්.කොළඹ මැරතන් තරගය මෙවර ද සිය අණසකට නතුකර ගැනීමට කෙන්යානු ක්‍රීඩකයෝ සමත්වූහ.ලංකා ස්පෝට්රයිසන් ආයතනය සංවිධානයෙන්, ශ්‍රී ලංකන් ගුවන්සේවයේ ප්‍රධාන අනුග්‍රාහකත්වයෙන් සහ ශ්‍රී ලංකා මලල ක්‍රීඩා සංගමයේ මෙහෙයවීමෙන් 13වැනි වතාවටත් ඊයේ කොළඹ සිට මීගමුව දක්වා පැවැති තරගයේ දී පෙර වසරවල දී මෙන්ම මෙවර ද කෙන්යානු ක්‍රීඩකයෝ ඔවුන්ගේ ආධිපත්‍ය පැතිරවූහ.ලුතිනන් යෝෂිත රාජපක්ෂ මහතා දුන් සංඥාවකට අනුව බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාව අසලින් ‍උදේ 6.00ට ක්‍රීඩක ක්‍රීඩිකාවන් 3340 දෙනකු තරගය ආරම්භ කළහ.මින් 74දෙනකු විදෙස් ක්‍රීඩකයන් වූ අතර වැඩිම සහභාගිත්වය වූ 16 වාර්තා වූයේ මාල දිවයිනයෙනි. ජපානයෙන් 11දෙනකු ද, කෙන්යාවෙන් 8 දෙනකු ද, ස්විට්සර්ලන්තයෙන් 8 දෙනකු ද, ඔස්ට්‍රේලියාවෙන් 4 දෙනකු ද විදෙස් ක්‍රීඩකයන් අතර වූහ.තරගය ආරම්භයේ සිටම පෙරමුණ ගත් කෙන්යානු ක්‍රීඩකයන් අතුරින් ඇන්ටනි මුගො ඩුන්ගු පැය 2යි, මිනිත්තු 21, තත්පර 01ක් සටහන් කරමින් ප්‍රථමයෙන් තරගය අවසන් කළේ මීගමුව වෙරළ උද්‍යානයට රැස්ව සිටි නරඹන්නන්ගේ ඔල්වරසන් මධ්‍යයේය.කෙන්යාවේ ම එලිසන් යටෝර් කිප්කෙමෙයි ඊට මිනිත්තු හයකට පසුව (2:27:19) දෙවැනියා ද, ඩේවිඩ් චෙප්ක්වොනී (2:30:01) තෙවැනියට ද තරගය නිමා කළහ.ශ්‍රී ලංකාවේ අජිත් බණ්ඩාරට හිමිවූයේ සිවුවැනි ස්ථානයයි. ඔහු වාර්තා කළ කාලය පැය 2යි, මිනිත්තු 31යි, තත්පර 05ක් විය. බණ්ඩාර මෙන්ම ශ්‍රී ලංකා යුද හමුදාවේ සේවය කරන සුජීව චන්ද්‍රපාල පැය 2යි, මිනිත්තු 37යි, තත්පර 05ක් සටහන් කරමින් පස්වැනියා විය.37හැවිරිදි අජිත් බණ්ඩාර ඊයේ මැරතන් තරගයට සහභාගි වූයේ මාස හයකට පසුවය. 'මම මාස හයක් තිස්සේ කොන්දේ අමාරුවකට බේත් ගන්නවා. එවැනි ආබාධිත තත්ත්වයක සිට මට ලැබුණු ප්‍රතිඵලය ගැන මා සතුටට පත්වෙනවා.' බණ්ඩාර තරගයෙන් පසුව කියා සිටියේය.ජයග්‍රාහක ඇන්ටනි මුගො ඩුන්ගු වෘත්තීමය මැරතන් ක්‍රීඩකයෙකි. 27වැනි වියෙහි පසුවන ඔහු කෙන්යාවේ සුපිරි මැරතන් ක්‍රීඩක සමාජයේ කෙනෙකි. විසිදෙක හැවිරිදි වියේ සිට මැරතන් දුවන ඩුන්ගු මීට පෙර මැරතන් තරග 10ක් හා අර්ධ මැරතන් තරග 2ක් ජයග්‍රහණය කර තිබේ.මැරතන් ඉසව්වේ ඔහුගේ හොඳම කාලය වී ඇත්තේ පැය 2යි, මිනිත්තු 15යි. තත්පර 03කි. ඒ, 2011 වසරේ ඉන්දියාවේ චෙන්නායි නුවර පැවැති මැරතන් තරගයේදීය. මේ තරගයට අමතරව මේ වසරේ මැලේසියාවේ දී පැවැති තරගය ද, ඊ‍ට පෙර 2010 දී යුරෝපයේ පෘතුගාලය හා ජර්මනියේ ද, 2011 වසරේ ප්‍රංශයේදී ද පැවැති මැරතන් තරග ජය ගැනීමට ඔහු සමත්ව තිබේ.ඩුන්ගුගේ මවුපියෝ සත්ව ගොවිපලක සේවය කරන්නෝ වෙති. තරගවලින් ලැබෙන ජයග්‍රාහී මුදල් ඉඩම් මිලදී ගැනීමට යොදා ගන්නා බවත් කෙන්යාවේ එය හොඳ ආයෝජනයක් බවත් ඔහු කියයි. තරගය ඉතාමත් සාර්ථකව සංවිධානය කර තිබූ බවත් දේශගුණය ද යහපත් ලස්සන ශ්‍රී ලංකාව නිවාඩුවක් ගත කිරීමට ඉතාමත් යෝග්‍ය ස්ථානයක් බවත් ඩුන්ගු ප්‍රකාශ කරයි.කාන්තා මැරතන් තරගයේ ප්‍රථම හා දෙවැනි ස්ථාන දිනා ගත්තේ ද කෙන්යානු ක්‍රීඩිකාවන්ය. 31හැවිරිදි ෆ්‍රිඩා ටූ ජෙප්කයිට් පැය 2යි, මිනිත්තු 48යි, තත්පර 11ක් සටහන් කරමින් පළමුවැන්නිය වූ අතර එවලින් අටන්කා පැය 2යි, මිනිත්තු 52යි, තත්පර13ක් වාර්තා කරමින් දෙවැන්නිය වූවාය.අටන්කා වසර දහයක් තිස්සේ මැරතන් දිවීමේ නියැලී සිටින්නියකි. ඇය 2009 හා 2011 වසරවල ක්වාලලම්පූර් මැරතන් ජයග්‍රාහිකාව වන්නීය. ඇයගේ හොඳම කාලය වී තිබෙන්නේ පැය 2යි, මිනිත්තු 30කි.ශ්‍රී ලංකාවේ අනුරාධි බෝගහවත්ත තෙවැනි ස්ථානය හිමිකර ගත්තාය. ඇය වාර්තා කළ කාලය පැය 2යි, මිනිත්තු 57යි, තත්පර 45ක් විය.පසුගිය වසරේ පැවැති 12වැනි එල්.එස්.ආර්.කොළඹ මැරතන් තරගයට වඩා හොඳ කාලයක් මෙවර තරගයේ දී වාර්තා විය. පසුගිය තරගයේ පිරිමි ජයග්‍රාහකයා (කෙන්යාවේම) සටහන් කළ කාලය පැය 2යි, මිනිත්තු 26යි, තත්පර 40ක් විය.13වැනි එල්.එස්.ආර්.මැරතන් තරගයේ අනෙක් ඉසව්වල ප්‍රතිඵල මෙසේය.අර්ධ මැරතන්: පිරිමි-1.නවින් දොඩන්වල, 2.ශිවංක ප්‍රනාන්දු, 3.අසංක දිසානායක, කාන්තා-1.එච්.ඒ.ටී.සී.හේමමාලි, 2.බී.ජේ.බී.කේ.ඒකනායක, 3.ඩබ්.එම්.නිමේෂා නිදර්ශනී.ප්‍රවීණ පිරිමි-1.එස්.පී.එන්.රුද්‍රිගු, 2.එස්.පරමගුරු, 3.එච්.ඩී.ජිනදාස, කාන්තා-ඩිනා බොවීන්, 2.චන්ද්‍රා ප්‍රේමරත්න, 3.එම්.එස්.චන්ද්‍රසේකර.කි. මී.10 පිරිමි-1.එම්.කේ.අසංක, ඩබ්.අනුර ප්‍රියන්ත, 3.කේ.ඒ.ජයකොඩි, කාන්තා-1.වයි.එම්.යාපාරත්න, 2.එච්.ඩබ්.කුමාරී, 3.ටී.ආර්.ශානිකා ප්‍රියදර්ශනීකි. මී.05 පිරිමි-1.බී.ඒ.සඳරුවන්, ඩබ්.අමිල දමිත් කුමාර, 3.ටී.එස්.ධම්මික, කාන්තා-1.කේ.සංජනී ශෂිකලා, 2.මන්තිකා දිල්හානි, 3.සී.ඒ.එස්.වඩුගේ.පාසල් බාලක-1.ආර්.ලසිත සුපුන්, 2.කේ.ලහිරු කන්නන්ගර, 3.සචේනු රමේෂ්, බාලිකා-1.එල්.එම්.මහේෂිකා, 2.ඒ.උරේෂා දිල්හානි, 3.එච්.ඩබ්.හර්ෂනී මධුමාලි.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310072</link>
    <topic>පාකිස්තාන ටෙස්ට් පිලෙන් හෆීස් ඉවතට</topic>
    <author>ලාහෝර් (ඒ.එෆ්.පී.)</author>
    <content>පාකිස්තාන කණ්ඩායමේ ආරම්භක පිතිකරු හා විස්සයි20 ක්‍රිකට් නායක මොහොමඩ් හෆීස් එළැඹෙන දකුණු අප්‍රිකානු සංචාරය සඳහා නම් කළ කණ්ඩායමෙන් ඉවත් කර තිබේ. පසුගිය කාලයේ පිතිකරුවකු ලෙස දස්කම් දැක්වීමට අසමත්වීම හේතුවෙන් ඔහු කණ්ඩායමෙන් ඉවත් කළ බව පාකිස්තාන ක්‍රිකට් බලධාරීහූ කියති.32හැවිරිදි හෆීස් සහභාගි වූ අවසන් ටෙස්ට් තරග 5දී රැස් කර ඇත්තේ ලකුණු 102ක් පමණි. පසුගිය පෙබරවාරි මස දකුණු අප්‍රිකාව සමග පැවැති ටෙස්ට් තරගමාලාවේ දී ඔහු ලැබූ ලකුණු සංඛ්‍යාව 43කි.මේ මස 14වැනිදා එක්සත් අරාබි එමීර් රාජ්‍යයේ දී ඇරැඹෙන පාකිස්තාන – දකුණු අප්‍රිකා ටෙස්ට් තරගමාලාව නම් කළ පාකිස්තාන පිලේ නායකත්වයට යළි මිස්බා උල් හක් නම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310073</link>
    <topic>හජ්ජි සමරු පාපැදි තරගයක්</topic>
    <author/>
    <content>කුරුණෑගල පොල්අත්තාපිටිය එකමුතු තරුණ කැල සංවිධාන කරන 'හජ්ජි පාපැදි තරගය' මේ මස 26 වැනිදා පොල්අත්තාපිටිය මංසන්ධියේදී පැවැත්වේ.සාලින්ද දිසානායක සත්කාරක පදනමේ අනුග්‍රාහකත්වය මත, කුරුණෑගල දිස්ත්‍රික් පාපැදි සංගමයේ අධීක්ෂණය යටතේ කුරුණෑගල පොලිසීයේ සහ‍යෝගයෙන් තරගය පැවැත්වෙන අතර වයඹ පළාත් ස්ථිර පදිංචිකරුවන් සඳහා පමණක් විවෘත වේ.කී.මී.103.9ක දුරකින් යුක්ත වන තරගය පොල්අත්තාපිටිය මංසන්ධියෙන් ආරම්භව ඔරලෝසු කණුව වටරවුම ගැට්ටුවාන, මල්ලවපිටිය, මාවතගම, පරගහදෙනිය, කවිසිගමුව, රිදීගම, තල්ගොඩපිටිය, ගොකරුල්ල, මැල්සිරිපුර, මඩහපොල, රඹේ, කුඹුක්ගැටේ, කුඹුක්වැව, ඉබ්බාගමුව ඔස්සේ ගොස් කුරණෑගල වෙලගෙදර ක්‍රීඩාංගණය අසලින් නිමාවට පත්වේ.තරගයේ ජයග්‍රාහකයාහට සාලින්ද දිසානායක අභියෝගතා කුසලානය සමග මුදල් ත්‍යාග පිරිනැමෙන අතර අනෙකුත් ජයග්‍රාහකයන්ටද මුදල් ත්‍යාග පිරිනැමෙන බව සංවිධායකයෝ පවසති. වැඩි දුර විස්තර දු.ක 0723483346 (එම්.ආර්.එම්.අජ්මීර්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310074</link>
    <topic>ලකුණු 50,000යි</topic>
    <author/>
    <content>සෑම මුහුණුවරකම තරගකාරීක්‍රිකට් ක්‍රීඩාවේ පිතිකරුවකු ලෙස ලකුණු පනස්දහසේ සීමාව පසුකරමින් තවත් වාර්තාවක් බිහි කිරීමට ඉන්දියාවේ සුපිරි පිතිකරු සචින් තෙන්ඩුල්කර් සමත්විය. දශක දෙකහමාරකට වැඩි කාලයක් ක්‍රීඩාවේ නිරතව සිටින ‍තෙන්ඩුල්කර්ගේ ලකුණු පනස්දහසට පළමු‍පෙළ තරග හා ටෙස්ට්, එක්දින මෙන්ම විස්සයි20 තරග ලකුණු ද ඇතුළත්ය.මීට පෙර ලකුණු පනස්දහසේ සීමාව පසුකළ පිතිකරුවන් වූයේ ක්‍රිකට් ක්‍රීඩාවේ පියා ලෙස හඳුන්වනු ලබන දොස්තර ඩබ්.ජී.ග්‍රේස්, එංගලන්තයේ ග්‍රෙහැම් ගූච්, මාක් රාම්ප්‍රකාශ් හා ජැක් හොබ්ස් පමණි.වරින් වර වාර්තා පොත අලුත් කරන 40 හැවිරිදි තෙන්ඩුල්කර්ගේ මීළඟ වාර්තාව වනු ඇත්තේ ටෙස්ට් තරග 200කට ක්‍රීඩා කරමින් ලොව වැඩිම ටෙස්ට් තරග ප්‍රමාණයකට ක්‍රීඩා කළ ක්‍රීඩකයා වීමේ වාර්තාවය. බටහිර ඉන්දියා කොදෙව් පිල සමග එළැඹෙන ටෙස්ට් තරගමාලාවේ දි එම වාර්තාවට ළඟාවීමට ඔහුට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310075</link>
    <topic>වොලිබෝල් පුහුණුකරු තනතුරට අයැදුම්පත් කැඳවයි</topic>
    <author/>
    <content>ජාතික වොලිබෝල් කණ්ඩායම් සඳහා පුහුණුකරුවන් තෝරා ගැනීමට අයැදුම්පත් කැඳවීම මේ දිනවල සිදු කෙරේ. ලබන වසරේ පැවැත්වෙන ආසියානු වොලිබෝල් තරගාවලි සඳහා ප්‍රධාන පුහුණුකරු, සහය පුහුණුකරු හා අභ්‍යාසක තනතුරු සඳහා ඉල්ලුම්පත් ඉදිරිපත් කළ හැකිය.10වැනි ආසියානු යොවුන් බාලක, යොවුන් බාලිකා, 17 වැනි ආසියානු කනිෂ්ඨ පිරිමි හා කනිෂ්ඨ කාන්තා කණ්ඩායම් වල ඉහත තනතුරු සඳහා වන ඉල්ලුම්පත් මේ මස 23දා‍ට පෙර ශ්‍රී ලංකා වොලිබෝල් සම්මේලනය, අංක 234, ඩෙන්සිල් කොබ්බෑකඩුව මාවත, කොස්වත්ත, බත්තරමුල්ල වෙත යොමුකළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310076</link>
    <topic>ඇෆ්ගනිස්තානයට ලෝක කුසලාන තරග වරම්</topic>
    <author>සාජා (ඒ.එෆ්.පී.)</author>
    <content>2015 ලෝක කුසලාන එක්දින තරගමාලාවට සුදුසුකම් ලැබීමේ තරගාවලියේ අවසන් තරගයෙන් කෙන්යාවට එරෙහිව කඩුලු 7ක ඓතිහාසික ජයක් වාර්තා කළ ඇෆ්ගනිස්තානය පළමුවරට පළමුවරට ලෝක කුසලාන එක්දින තරගමාලාවට සුදුසුකම් ලැබීමට සමත්විය.සාජා ක්‍රීඩාංගණයේ පැවැති මේ තරගයේ පළමුව පන්දුවට පහරදුන් කෙන්යාව ලකුණු 93කට දවාලූ ඇෆ්ගනිස්තාන ක්‍රීඩකයන් ඕවර 21කදී කඩුලු 3ක් පමණක් දැවී ජය අත්කර ගත්තේය.තරගයේ වැඩි බර කරට ගත් ඇෆ්ගන් පිලේ නායක මොහොමඩ් නබී නොදැවී ලකුණු 46ක් රැස් කළ අතර සිවුවැනි කඩුල්ලට හෂ්මතුල්ලාහ් ෂෙයිදි සමග එක්ව ලකුණු 62ක නොබිඳුණු සම්බන්ධතාවක් ද ගොඩ නැගුවේය.ඔස්ට්‍රේලියාවේ හා නවසීලන්තයේ දී පැවැත්වීමට නියමිත 2015 ලෝක කුසලාන එක්දින තරගමාලාවේ දී ඇෆ්ගනිස්තාන 'ඒ' කාණ්ඩයෙන් තරග වදිනු ඇත. එම කාණ්ඩයට සත්කාරක ඔස්ට්‍රේලියාව හා නවසීලන්තය සමග එංගලන්තය, ශ්‍රී ලංකාව, බංග්ලාදේශය ද ඇතුළත් වෙති. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310077</link>
    <topic>ශ්‍රී ලංකා යූත් වොලිබෝල් වයඹ ජය ධම්මිස්සරට හා තොඩුවාවට</topic>
    <author>කටුපොත විශේෂ කුලියාපිටිය විශේෂ</author>
    <content>ශ්‍රී ලංකා යූත් රූපවාහිනී වයඹ පළාත් තරගාවලියේ පිරිමි ශූරතාව හිමිකර ගැනීමට පුත්තලම දිස්ත්‍රික්කයේ නාත්තණ්ඩිය ධම්මිස්සර විදුහල් යෞවන සමාජය සමත්වු අතර මහවැව තොඩුවාව යෞවන සමාජයට කාන්තා ශූරතාව හිමිවිය.පිරිමි අනුශූරයන් බවට පුත්තලම දිස්ත්‍රික්කයේ මාදම්පේ සේනානායක මහා විද්‍යාලයීය යෞවන සමාජය පත්වු අතර කාන්තා අනුශූරතාව කුරුණෑගල දිස්ත්‍රික්කයේ මාවතගම කැෂුවලයිම් යෞවන සමාජය සතුවිය.ශූරතාව සඳහා රු.15000ක් හා අනුශූරයන්ට රු.10000ක් පිරිනැමීමට ජාතික තරුණ සේවා සභාව කටයුතු යොදා තිබිණි.තරගාවලිය වයඹ පළාත් තරුණ සේවා අධ්‍යක්ෂ ටී.එල්.නන්දසිරි මහතාගේ ප්‍රධානත්වයෙන් කුලියාපිටිය ශාලිකා ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=s1310078</link>
    <topic>ශ්‍රී දේවානන්දයට ජය</topic>
    <author>ප්‍රියාන් ද සිල්වා මාතර ක්‍රීඩා</author>
    <content>නිමේෂ් මෙන්දිස් හා ලහිරු ප්‍රසංකගේ විශිෂ්ට පන්දු යැවීමෙන් මාතර රාහුල විදුහල සමග පැවැති අවු.19න් පහළ ක්‍රිකට් තරගයෙන් කඩුලු 4ක ජයක් වාර්තා කිරීමට අම්බලන්ගොඩ ශ්‍රී දේවානන්ද විදුහල් පිල සමත්විය.මාතර උයන්වත් පිටියේ පැවැති තරගයේ රාහුල පිල පළමු ඉනිම ලකුණු 91කට සීමාවු අතර දෙවැනි ඉනිමට ලබාගත හැකිවුයේ ලකුණු 92ක් පමණි. දේවානන්දනයේ නිමේෂ් මෙන්දිස් පළමු ඉනිමේදී ලකුණු 19කට කඩුලු 5ක් බිඳ දැමු අතර දෙවැනි ඉනිමේ දී දකුණත් පිටදඟ පන්දු යවන ලහිරු ප්‍රසංක ලකුණු 37කට කඩුලු 6ක් බිඳ හෙලීමට සමත්විය.පිළිතුරු ලෙස පළමු ඉනිමට ලකුණු 100ක් රැස්කළ දේවානන්ද පිලට ජයග්‍රහණය සඳහා දෙවැනි ඉනිමට හිමිවු ලකුණු 84 ඉලක්කය කඩුලු 6ක් දැවී තිබියදී සපුරාලීමට හැකිවිය.රාහුල පළමු ඉනිම-91 (ඕවර 52.2) කළණ හසංග 30 (නිමේෂ් මෙන්දිස් 19/5, කාංචන ද සිල්වා 11/2) සහ දෙවැනි ඉනිම- 92 (ඕවර 64.1) (ලහිරු ප්‍රසංක 37/6, කාංචන ද සිල්වා 18/3)ශ්‍රී දේවානන්ද පළමු ඉනිම-100 (ඕවර 31) චතුර මිලාන් නොදැවී 39 (සහන් හෙන්දාවිතාරණ 16/3) සහ දෙවැනි ඉනිම-85/6 (ඕවර 31.3)කාංචන ද සිල්වා නොදැවී 25 (පසන් සමරතුංග 23/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310071</link>
    <topic>දැන්  වැඩ කරමු</topic>
    <author>සාකච්ඡා කළේ ධම්මික සෙනෙවිරත්න</author>
    <content>වයඹ නව මහ ඇමැතිවරයා වශයෙන් දයාසිරි ජයසේකර මහතා දිවුරුම් දීමෙන් අනතුරුව පළාත් සභාවේ නව පාලනයට අදාළ ඉදිරි වැඩපිළිවෙළ හා ක්‍රියා මාර්ග සම්බන්ධයෙන් “දිනමිණ” සමඟ කරන ලද සාකච්ඡාවකි.වයඹ පළාත් සභාවේ නව මහ ඇමැතිවරයා වශයෙන් ඔබ දිවුරුම් දුන්නා. එම ධුරයේ වගකීම් ඉටු කරමින් ජනතා මෙහෙවරට කැපවීමට පෙර පළමුවෙන්ම ඔබට කියන්න ඇත්තේ කුමක්ද?පළමුවෙන්ම මට කියන්න තියෙන්නෙ අද මම මහ ඇමැතිවරයා ලෙස හඳුන්වන්නේ කුරුණෑගල දිස්ත්‍රික්කයේ ආදරණීය ජනතාව මා කෙරෙහි තැබූ විශ්වාසය නිසා බවයි. ඔවුන් මා කෙරෙහි තැබූ විශ්වාසය පෙරට ගෙන යාමට මා සූදානම්. මට ඒ විශ්වාසය දිනා ගැනීමට ශක්තිය දුන්නෙ අතිගරු ජනාධිපතිතුමා.එතුමා මා කෙරෙහි විශ්වාසය තබමින් පළාත් සභා මැතිවරණයට තරග කරන්න යෝජනා කළාම එය අභියෝගයක් වුණා. නමුත්, වයඹ පළාතේ ජනතාව අප කෙරෙහි තැබූ විශ්වාසය නිසා ඒ අභියෝගය ජය ගනිමින් ජනාධිපතිතුමා අප ගැන තැබූ විශ්වාසය රැකීමට අපට පුළුවන් වුණා. එක්සත් ජනතා නිදහස් සන්ධානයට විශිෂ්ට ජයග්‍රහණයක් දිනාදීමට හැකිවීම ගැන අප සතුටු වෙනවා.මැතිවරණ සමයේ විවිධ මතිමතාන්තර තිබුණා. එකම කණ්ඩායමක් තුළ වුණත් වෙන්ව මැතිවරණ සටන ගෙන යාමට සිදු වුණා. නමුත්, දැන් ජනතාවට අවශ්‍ය වෙන්නෙ නොයෙක් බෙදීම් පසෙක ලා පළාතත්, රටත් වෙනුවෙනුත් සේවය කිරීමයි.ඇත්තටම දැන් අපි ඒ බෙදීම් සියල්ල අමතක කරමු. වෙන් වෙන්ව හරි අපි ඒ සියලු සටන් කළේ බුලත් කොළයට ඡන්ද ලබා ගැනීමටයි. මනාපවලට වඩා ඉහළින් තියෙන්නෙ ඒ කාරණය. ඡන්දදායක ජනතාව අපට කතිරය ගහන්න කලින් කතිරය ගහන්නේ බුලත් කොළේට. ඒ නිසා මනාප සටනක් ලෙස පෙනුණත් අපි කවුරුත් මේ ඡන්ද හෙව්වෙ බුලත් කොළය වෙනුවෙන්; එක්සත් ජනතා නිදහස් සන්ධානය ජයග්‍රහණය කරවීම වෙනුවෙන්. ඡන්දදායක ජනතාව එය ඉහළින්ම ඉටු කළාට පස්සෙ දැන් අපට තියෙන්නෙ එකතු වෙලා වැඩ කරන්න.අප තරග කළේ අප එකිනෙකාගේ ජයග්‍රහණයකට වඩා සන්ධානයේ ජයග්‍රහණය වෙනුවෙන් නිසා අප කා අතරත් තරහක්, අමනාපයක් පවත්වා ගැනීම අවශ්‍ය නැහැ. ඒ අය ප්‍රතිවාදීන් ලෙස දකිනවා නම් එතැන තියෙන්නෙ මෝඩ දේශපාලනයක්. ඒ මෝඩ දේශපාලනය වයඹින් පමණක් නොව මේ රටෙන්ම අපි බැහැර කළ යුතුයි.මහින්ද චින්තනයට අනුව වයඹ පළාතේ ජනතාව වෙනුවෙන් ලබා දිය යුතු ජයග්‍රහණ සඳහා දැන් අප එකාවන්ව වැඩ කරමු. ඒ වගේම ඊළඟ ජනාධිපතිවරණයේදී ජනාධිපතිතුමාගේ ජයග්‍රහණය වෙනුවෙන් මේ මැතිවරණයේදී අපට ඡන්දය දුන් නොදුන් සියලු දෙනා පෙළගැස්වීමටත් ඇප කැප වන බව සඳහන් කළ යුතුයි.මහ ඇමැතිධුරයේ වැඩ භාර ගැනීමෙන් අනතුරුව ඔබේ පළමු නිල කාර්ය වනු ඇත්තේ කුමක්ද යන්න ගැන මාධ්‍ය වාර්තා පළ වුණා. ඇත්තටම, ඔබේ නිල කාර්ය කුමක්ද?මාධ්‍යවල පළ වුණා වගේම මගේ පළමු කාර්ය වෙන්නෙ වයඹ පළාතේ පොල් අතු සෙවිලි කළ පාසල් 34ක් වෙනුවෙන් ස්ථිර සෙවිලි ලබාදීම. ඉතාමත් ඉක්මනින් ඒ කටයුතු කරන්න පුළුවන් කියලා අපි සිතනවා. කඩිනමින්ම කළ යුතු කාර්යන් පටන් අරගෙන එකින් එකට සෑම කාරණයක්ම සම්පූර්ණ කිරීම තමයි අපේ අපේක්‍ෂාව.මහින්ද චින්තන ඉදිරි දැක්මට අනුගතව පළාත් සභා මැතිවරණය වෙනුවෙන් ඔබ වැඩපිළිවෙළක් ඉදිරිපත් කළා. එය ක්‍රියාත්මක කරන්න බලාපොරොත්තු වෙන්නෙ කොහොමද?මහින්ද චින්තන ඉදිරි දැක්මට අනුව පංච බල කේන්ද්‍රීය සංකල්පය ඔස්සේ රට ගොඩ නඟනවා. අප මේ වැඩපිළිවෙළ ඉදිරිපත් කළේ වයඹ පළාත ඊට පෙළගැස්වීම වෙනුවෙන්. මහින්ද චින්තන ඉදිරි දැක්ම යථාර්ථයක් බවට පත් කිරීම සඳහා ඉදිරියේදී මේ පළාතේ විශාල වැඩ කොටසක් ඉටු කිරීමට අප සූදානම්. ඉතා ඉක්මණින්ම, සති කිහිපයක් තුළ ඒ සඳහා අපි වැඩ පටන් ගන්නවා.කුරුණෑගල දිස්ත්‍රික්කයේ වැඩි ජන කොටසක් කෘෂිකර්මය ජීවන මාර්ගය කරගත් අයයි. පුත්තලම දිස්ත්‍රික්කයේ වැඩි වශයෙන් ධීවර ප්‍රජාව නියෝජනය වෙනවා. ඔවුන් නිෂ්පාදන ආර්ථිකයට හවුල්වන යැපුම් මානසිකත්වයට යට නොවූ අයයි. එම ජනතාවට බලපාන ගැටලු පිළිබඳ ඔබ සංවේදී ද?ඔව්, කුරුණෑගල දිස්ත්‍රික්කය ගත්තොත්, තවදුරටත් දළ දේශීය නිෂ්පාදනයට ලබා දෙන දායකත්වය ගැන අපි සිතන්න ඕන. ඒ සඳහා වන ක්‍රියා මාර්ග ගත යුතු වෙනවා. වී වල පටන් කැකිරි, පිපිඤ්ඤා, බටු, මිරිස් ආදී සියලු භෝග වගාවන්ට වෙළෙඳ පොළක් ඇතිකිරීමත් අපට පැවරෙන කාර්යභාරයක්.ගොවි ජනතාවට වෙළෙඳ පොළ ගැන ප්‍රශ්න තිබෙනවා නම් ඒකෙන් නිසි ඵල ලබන්න බෑ. ඒ නිසා දුක් මහන්සියෙන් වගා කරපු දේට හොඳ මිලක් ලැබෙන පරිදි වෙළෙඳ පොළක් ඇති කරන්න අපි ක්‍රියාකරනවා. එමඟින් ග්‍රාමීය ආර්ථිකය නැංවීමටත් හැකි වෙනවා. පුත්තලම දිස්ත්‍රික්කය ගත්තොත්, ධීවර ජනතාවට බලපාන ප්‍රශ්න ගැන දැනටමත් අපට අවබෝධයක් තියෙනවා.විශේෂයෙන් ඉස්සන් වගාවෙන් ධීවරයන් පාඩු ලබමින් ඉන්නෙ. ලුණු,, මිරිදිය ධීවර ආදී කර්මාන්තවලට බලපාන ගැටලු ගැනත් පුළුල්ව අධ්‍යයනය කර අවශ්‍ය ක්‍රියා මාර්ග ගැනීමේ වගකීම අපේ පළාත් සභාවට පැවරෙනවා.පොදුවේ මේ සෑම ප්‍රශ්නයක්ම විසඳා ගැනීම සඳහා අප පොදු වැඩපිළිවෙළක් මත ක්‍රියා කළ යුතුයි. ඊට අවශ්‍ය තීන්දු තීරණ ගැනීමට අප සූදානම්. ඒ ඒ විෂය භාර ඇමැතිවරුන්ට එවිට තමන්ගේ හැකියාවන් , දැනුම, ශක්තිය ඊට යොදවමින් ඒ වැඩපිළිවෙළ පෙරට ගෙන යාමට පුළුවන්. පළාතේ මුදල් ඇමැතිවරයා හැටියට මේවාට අවශ්‍ය මුදල් වෙන්කිරීමේ බලය මට පැවරී තිබෙනවා. පොදු වැඩපිළිවෙළක් මත මේ සෑම අංශයකම සාර්ථක වැඩ කොටසක් කිරීම සඳහා අවශ්‍ය මුදල් ලබාදීමට අප පැකිළෙන්නේ නැහැ.මෙවර ඇමැති මණ්ඩල වගකීම් පැවරීමේදී අධ්‍යාපන ඇමැති ධුරයත් මහ ඇමැතිවරයා ලෙස ඔබට පැවරී තිබෙනවා. පළාතේ අධ්‍යාපනය නැංවීම පිළිබඳ ඔබට තියෙන්නේ මොන විදිහේ දැක්මක් ද?වයඹ අනාගතය තිබෙන්නේ අධ්‍යාපනය අතේ. අධ්‍යාපනය තියෙන්නෙ මගෙ අතේ. දරුවන්ට හොඳ අධ්‍යාපනයක් ලබා දෙමින් ඔවුන්ට ඉදිරි මඟ පෙන්වීමේ භාරදූර වගකීම ජනාධිපතිතුමා මා වෙත පවරා තිබෙනවා. මේ වගකීම ඉටු කළ හැකි බවට එතුමා අප පිළිබඳ තැබූ විශ්වාසය ඉහළින්ම රකිමින් වයඹ පළාතේ අධ්‍යාපන ක්‍ෂෙත්‍රයට බලපාන විවිධ ගැටලු, අර්බුද, පාසල්වල ඇති අඩුපාඩු, ගුරු භවතුන්ට බලපාන ප්‍රශ්න, පුරප්පාඩු ආදී සියලු කාරණා සම්බන්ධයෙන් උපරිමයෙන් ක්‍රියා කරන්න අප බලාපොරොත්තු වෙනවා.මේ කාරණා බොහොමයක් දෝෂාරෝපණ අහන්න වෙන ඒවා වුණත් අපි ඒ අභියෝගය භාර ගන්නවා. මහින්ද චින්තන වැඩපිළිිවෙළට අනුව දිවයින පුරා ද්විතීයීක පාසල් සංවර්ධනය කිරීම, පාසල් 1000 වැඩපිළිවෙළ, මහින්දෝදය තාක්ෂණික විද්‍යාගාර ඇති කිරීම ආදී වශයෙන් අධ්‍යාපන ක්ෂේත්‍රයේ ප්‍රබෝධයක් උදා කිරීමට විශාල වැඩකොටසක් කෙරෙමින් තියෙන්නෙ. බන්දුල ගුණවර්ධන අධ්‍යාපන ඇමැතිතුමා සමඟත් සාකච්ඡා කර මධ්‍යම රජයේ සහායත් ඇතිව මේ පළාතේ අධ්‍යාපනික නවෝදයක් ඇතිකිරීමට අප ඉදිරියේදී කැප වෙනවා. වසර 9ක අත්දැකීම් මට විශාල වශයෙන් ප්‍රයෝජනවත් වෙයි.යහපාලනය, දූෂණ, අක්‍රමිකතා අවම කිරීම ගැන විපක්‍ෂ මන්ත්‍රීවරයකු ලෙසත් ඔබ විශාල හඬක් නැගුවා. දැන් වයඹ මහ ඇමැතිවරයා ලෙස පළාත් සභාවේ පාලනය ඒ අන්දමින් ක්‍රියාත්මක කිරීම ගැන ඔබට තියෙන වුවමනාව කෙබඳු ද?සමහර විට අප ඇතැම් දේවල් ගැන ප්‍රශ්න කරන තෙක්ම විෂයය භාර ඇමැතිවරු පවා ඒ දේවල් ගැන දැනුවත්ව සිටියේ නෑ. ඒ නිසා මේ කාරණා ගැන අප අවබෝධයෙන් ක්‍රියා කළ යුතුයි. දැන් විපක්‍ෂයත්, මාධ්‍යයත් අපේ අඩුපාඩු දුර්වලතා ගැන කතා කරන්න බලාගෙන ඉන්නවා කියල හිතනකොට අපට මේ වැඩේ හරියාකාරව කරන්න පුළුවන් වෙනවා. මේ කවුරුත් අපි දිහා බලාගෙන නම් ඉන්නෙ, අපව විවේචනය කරන්න ඉඩ නොතබා, අභ්‍යන්තර වශයෙන් පැන නඟින ගැටලු ගැන හොඳ අවබෝධයකින් ක්‍රියාකිරීම අප කළ යුතුයි. ඒක ඇමැතිවරුන්ට පමණක් කරන්න පුළුවන් දෙයක් නෙවෙයි. නිලධාරිනුත් ඒ බර කරට ගත යුතුයි.නායකත්ව හැකියාවන් පිළිබඳ ඔබට ඇති දැනුම සාමූූහික හැඟීමත් සමඟ කණ්ඩායමක් ලෙස එකට වැඩකිරීම ගැන ඔබ මොකද සිතන්නෙ?සියල්ල දන්නේ මං විතරයි කියන තැන මම නැහැ. මං දන්න දේවල්, අත්දැකීම් අපේ කණ්ඩායමත් එක්ක බෙදාගෙන මේ ගමන ඉදිරියට යාම තමයි අපේ වුවමනාව. ඇමැති මණ්ඩලයත් සමඟ අප ඒ සඳහා එකඟතාවයෙන් යුතුව වැඩ කරන්න බලාපොරොත්තු වෙනවා. එහිදී අපට ඇති අත්දැකීම්, නිර්මාණාත්මක හැකියාවන්, ශක්තිය, විවිධ අදහස් ආදිය ලබාදීමට පුළුවන්. වයඹට සුබ අනාගතයක් කියන එක ජනාධිපතිතුමාගේ මුවින් පිටවෙද්දී වයඹ පළාත් සභාව හැටියට අපේ වගකීම වෙන්නේ එය යථාර්ථයක් කිරීම සඳහා කැපවීමයි.පළාත් සභාවෙන් ඔබ්බට ජාතික දේශපාලනය තුළ ඔබේ ඉදිරි භූමිකාව කුමක් වෙයිද?මෙතැනින් එහාට ජනාධිපතිතුමාගේ ඊළඟ ජනාධිපතිවරණ ජයග්‍රහණය වෙනුවෙන් ඉතා ඉහළින් වැඩ කරන්නට මම සූදානම්. පළාත් දේශපාලනයට පමණක් සීමා නොවී ඒ අන්දමින් ජාතික දේශපාලනයත් සමඟ කටයුතු කිරීමේ හැකියාවත් අපට තියෙනවා. පළාත් සභාව තුළත් පරමාදර්ශී දේශපාලනයක් කිරීමට අපට පුළුවන් බව මට හොඳටම විශ්වාසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310072</link>
    <topic>පොදු රාජ්‍ය මණ්ඩල සමුළුවඅපිට අනාගත ආයෝජනයක්</topic>
    <author>සංවාදය ධම්මික සෙනෙවිරත්න</author>
    <content>වත්මන් ලෝක සන්දර්භය යටතේ පොදු රාජ්‍ය මණ්ඩලයට ඇති වැදගත්කම තේරුම් කර ගනිමින් හා ශ්‍රී ලංකාවේ දී පොදු රාජ්‍ය මණ්ඩලීය සමුළුව පැවැත්වීමේ වැදගත්කමට හා ඉන් අපට ලැබෙන ප්‍රතිලාභ පිළිබඳ පේරාදෙණිය විශ්වවිද්‍යාලයේ දේශපාලන විද්‍යා අංශයේ මහාචාර්ය ගාමිණී සමරනායක මහතා සමඟ කළ සංවාදයකි.වර්තමාන ගෝලීය සන්දර්භය තුළ පොදු රාජ්‍ය මණ්ඩලයට ඇති වැදගත්කම කෙබඳු ද?ගෝලීයකරණය හේතුකොටගෙන අද කිසිම රාජ්‍යයකට හුදෙකලාව පැවතීමේ හැකියාවක් නෑ. මේ නිසා රාජ්‍යයකට කලාපීය වශයෙන් හා ජාත්‍යන්තර වශයෙන් සම්බන්ධතා පැවැත්වීමට සිදුවෙනවා. එසේ නොවී හුදෙකලාව පවතින්නේ උතුරු කොරියාව වගේ රටවල් අතළොස්සක් පමණයි. නමුත්, සංවර්ධනය වෙමින් පවතින හා ඉහළ ආර්ථික වර්ධනයක් අපේක්ෂා කරන රටක්, ලෝකයේ වැදගත් තැනක රැඳී සිටින රටක්’ එසේ හුදෙකලාව පැවතීමේ හැකියාවක් හෝ අවශ්‍යතාවක් නෑ.නිදහසින් පසු ශ්‍රී ලංකාවත් පොදු රාජ්‍ය මණ්ඩලයේ සාමාජිකත්වය ලැබිය යුතුයි කියන අදහස මතු වුණා. ඒ අනුව අපත් එහි සාමාජිකත්වය ලැබුවත් මෙතෙක් ඉන් ඉවත්විය යුතු යැයි අදහසක් ඇති වී නෑ. 1950 ගණන්වලදී එහි සාමාජිකත්වය ලබා ගැනීමෙන් පසු 1972 දී ශ්‍රී ලංකාව ජනරජයක් බවට පත් වුණත් අපි රටක් හැටියට දිගටම පොදු රාජ්‍ය මණ්ඩලයේ රැඳී සිටිනවා.අපි එක්සත් ජාතීන්ගේ සංවිධානය තුළ, සාර්ක් සංවිධානයේ, නියෝජනය වෙනවා වගේ පොදු රාජ්‍ය මණ්ඩලය තුළත් නියෝජනය වෙනවා. එම සාමාජික රටවල් සමඟ දේශපාලන - සමාජ - ආර්ථික - සංස්කෘතික ආදී වශයෙන් සම්බන්ධතා පවත්වමින් සිටිනවා.පොදු රාජ්‍ය මණ්ඩලය තුළ නියෝජනය වෙන්නෙ යටත් විජිත ලෙස පැවැති රටවල්. යටත් විජිත ලෙස පැවැතීම නිසාම මේ රටවල් මුහුණ දෙන පොදු අභියෝගත් තියෙනවා. ඒ අතරින් තව දුරටත් ජයගත යුතු ආර්ථික අභියෝගය ප්‍රධානයි. මෙවැනි අභියෝගවලට මුහුණ දී ජයගැනීම සඳහා පොදු රාජ්‍ය මණ්ඩලයෙන් යම් රුකුලක් ලැබෙනවාද?ඇත්තටම ඒ කාරණය රඳා පවතින්නේ සාමාජික රටවල රාජ්‍ය නායකයන් සහභාගි වන සමුළුවේ න්‍යාය පත්‍රය මතයි. මේක උදාහරණයකින් පැහැදිලි කළොත් පසුගියදා කෙන්යාවේ නයිරෝබි නුවර වෙස්ට්ගේට් සාප්පු සංකීර්ණයේ සිදු වූ ත්‍රස්තවාදී ප්‍රහාරය මෙවර සමුළුවේ න්‍යාය පත්‍රයට ඇතුළත් කළ යුතුද කියන එක මේ දිනවල සාකච්ඡාවට ගැනෙමින් තියෙනවා. මේ අන්දමේ බරපතළ ප්‍රශ්න උද්ගතවන අවස්ථා දකින්න පුළුවන්.එක්සත් ජාතීන්ගේ සංවිධානයේ 68 වෙනි සමුළුවාරය අමතමින් නොබෝදා අපේ ජනාධිපතිතුමා පැහැදිලි කළ එක් කාරණයක් තමයි, එක්සත් ජාතීන්ගේ සංවිධානය පවා මූලික පරමාර්ථවලින් හා සාකච්ඡා කළ යුතු ගැටලු වලින් බැහැර වී වෙනත් කාරණා උළුප්පා දක්වමින් තිබීම, සාමාජික රටවල අභ්‍යන්තර කටයුතු සඳහා අනවශ්‍ය අන්දමින් මැදිහත්වීම, අතපෙවීම ගැන එතුමා අවධානයට යොමු කළා. ලෝක සාමය හා ආරක්ෂාව වෙනුවෙන් පෙනී සිටීම හා ක්‍රියාකිරීම වෙනුවට ඉන් බැහැරට ගමන් කිරීම එක්සත් ජාතීන් වෙතින් පවා සිදුවෙමින් තියෙනවා.ශීඝ්‍රයෙන් ගැටලු නිරාකරණය කරගනිමින් වේගයෙන් නැඟී සිටින රටක් හැටියට ශ්‍රී ලංකාවට තම මතය ලෝකයට පැවසීමේ ඉඩ ප්‍රස්ථාව පොදු රාජ්‍ය මණ්ඩලය තුළින් සැලසෙනවා. මෙහි සිටින කිසිදු රටක් අධිපතිවාදී පෙළඹවීමක් සහිතව කටයුතු කරන්නේ නෑ. ආසියා අප්‍රිකා රටවල් යටත් විජිතවාදයේ රසය දැන සිටිනවා වගේම නිදහසත් බුක්ති විඳිනවා. ඒ නිසා මට හිතෙන හැටියට යටත් විජිත වශයෙන් පැවැති මේ රටවල බලපාන ප්‍රධාන ප්‍රශ්නවලට විසැඳුම් සපයා ගැනීම සඳහා වේදිකාවක් හැටියට මේ සමුළුව පාවිච්චි කරන්න පුළුවන්.මෙවර සමුළුව ශ්‍රී ලංකාවේදී පැවැත්වීම වැදගත් වන්නේ කෙසේද?විශේෂයෙන් අපට මේ සමුළුව මෙහි පැවැත්වීම වැදගත් වන එක් ප්‍රධාන කාරණයක් තමයි, අපේ රට ගැන නිවැරැදි චිත්‍රය ලෝකයා හමුවේ දැක්වීමට මෙය කදිම අවස්ථාවක් වීම. ඊළාම්වාදීන් සහ ඊනියා ඩයස්පෝරාවත්, සමහර බටහිර රටවලුත් අපේ රට පිළිබඳ ඉතා වැරැදි අර්ථ විවරණ කළා. සැබෑ චිත්‍රය වෙනුවට විකෘති චිත්‍රයක් ඉදිරිපත් කළා. මේ අය අප දෙස බැලුවේ ත්‍රස්තවාදය පරාජය කළ ඉන් ජනයා මුදාගත් රටක් ලෙස නෙවෙයි. ත්‍රස්තවාදී රටක් හැටියටයි.නමුත්, ශ්‍රී ලංකාව තිස් අවුරුදු යුද්ධය වසර තුනක් වගේ කාලයකින් නිමා කර ඉතා කෙටි කාලසීමාවක් තුළ විනාශ වී තිබූ යටිතල පහසුකම් දියුණු කළා. රට සංවර්ධන මාවතට අවතීර්ණ කළා. එපමණකුත් නෙවෙයි ප්‍රජාතන්ත්‍රවාදය අර්ථාන්විත කරමින් මැතිවරණ කිහිපයක්ම පැවැත්වූවා.ඒ නිසා මේ සැබෑ තත්ත්වය ලෝකයට කියා පෑමට හැකි කැඩපතක් ලෙස පොදු රාජ්‍ය මණ්ඩල සමුළුව මෙහි පැවැත්වීම මං දකිනවා. ඒ වගේම සමුළුව පැවැත්වෙන වකවානුවේදී අන්තර්ජාතික මාධ්‍ය හරහා අපේ රටට විශාල ප්‍රසිද්ධියකුත් ලැබෙනවා.ත්‍රස්තවාදය පරාජය කළ ආකාරය, මානව හිමිකම් උල්ලංඝනය කළ බවට නැඟූ අභූත චෝදනා ආදී වශයෙන් අපේ රට පිළිබඳ ඍණාත්මක චිත්‍රයක් තමයි ලෝකය ඉදිරිපිට තැබීමට රටට එරෙහි බලවේග වෑයම් කළේ. අප යුද්ධය කළ ආකාරය ගැන ප්‍රශ්න කරන ඔය කිසිවෙක් ඉරානයේ, ඉරාකයේ හෝ ඇෆ්ගනිස්තානයේ සිදුවන විදේශ හමුදා මැදිහත්වීම් ගැන කිසිවක් කතා කරන්නේ නෑ.මේ නිසා සංවර්ධනය වෙමින් පවත්නා හා ත්‍රස්තවාදය පරාජය කළ රටක් හැටියටත්, ගමන් සැලසුම් සහගතව නගරත් දියුණුව කරා ගෙනයමින් ශීඝ්‍රයෙන් නැඟී සිටින රටක් හැටියටත් අප ඉදිරිපිට කදිම අවස්ථාවක් තිබෙනවා. සංචාරක කර්මාන්තයේ දියුණුවටත් මේ අවස්ථාව විශාල වශයෙන් රුකුලක් වෙයි. රට දියුණු කරන්න පවතින තත්ත්වය එලෙසින්ම තිබීමට ඉඩහැරීමෙන් බෑ. ඒ සඳහා නිෂ්පාදන කළ යුතුයි. මේ සමුළුවට සමගාමීව විදේශ ආයෝජන මෙරටට ගලා එන අන්දමිනුත්, නිපුණතා ඇති තරුණ ප්‍රජාවට අවස්ථා සැලසෙන අන්දමිනුත් අපි සම්බන්ධතා ඇති කරගත යුතුයි.මේ සමුළුව පැවැත්වීම සඳහා විශාල වියදමක් දැරීමට සිදුවන බවත් ඉන් අපට ලැබෙන ප්‍රයෝජනයක් නැති බවත් මීට එරෙහිව නැඟෙන විවේචනයක්. මේ ගැන ඔබ මොකද කියන්නෙ?දැන්, මේ සමුළුවට යන වියදම ගැන කියමින් ඊට චෝදනා කරන, විවේචනය කරන අය එහෙම කරන්නෙ තමන්ගේ දේශපාලන බංකොලොත්භාවය වසා ගැනීමට මිස අන්දේකට නෙවෙයි. මේ විවේචන කරන අය තමන්ගේ අතීත ක්‍රියා කලාපය දෙස ආපසු හැරී බලනවා නම් තමන් කොපමණ කම්හල්, කඩසාප්පු, බස් රථ, රාජ්‍ය දේපළ ගිනි තබා විනාශ කළා ද කියන එක සිතන්න පුළුවන්. මේකට යන වියදම ගැන කතා කරන අය ඒ විනාශය කොපමණද කියල අමතක කරනවා. ඒ නිසා මේ විවේචන හුදෙක් රාජ්‍ය බලය අල්ලා ගැනීමේ පටු අරමුණින් කරන ඒවා පමණයි.අධ්‍යාපනය අතින් ඉහළ මට්ටමක සිටින, දියුණු ශිෂ්ටාචාරයකට හිමිකම් කියන, දක්ෂතා සහිත තරුණ පරපුරක් සිටින රටක් හැටියට අප මේ අවස්ථාව දිහා බැලිය යුත්තේ ඉදිරිගාමීව මිසක් වපර ඇසින් නෙවෙයි. මේ වගේ වෙලාවක කරන්න ඕන තමන්ගේ දේශපාලන මතිමතාන්තර හරස් කරගන්න එකක් නෙවෙයි. මේ සමුළුව පැවැත්වීමෙන් හා ඉදිරි දෙවර්ෂයක කාල සීමාව සඳහා අපේ ජනාධිපතිතුමාට ලැබෙන සභාපතිත්වය මේ රටට ගෙන එන අන්තර් ජාතික කීර්තිය හා ගෞරවය රටේ ඉදිරි ජයග්‍රහණ වෙනුවෙන් මෙහෙයවා ගැනීමට මහන්සි වීමයි.මේ සමුළුව සඳහා දැරීමට සිදුවන මුදල වියදමක් ලෙස අප තේරුම් නොගත යුතුයි. එය ආයෝජනයක්. අද ඒ ආයෝජනය කරන්නේ රටේ අනාගතය වෙනුවෙන් බව අප තේරුම්ගත යුතුයි.සමුළුවට සමගාමීව අපට නෙළාගත හැකි ප්‍රතිලාභ හා උදාකරගත හැකි අවස්ථා නිසියාකාරව මෙහෙයවා ගැනීමේ හා කළමනාකරණය කිරීමේ අවශ්‍යතාව ඔබ පැහැදිලි කරන්නේ කෙසේද?ලංකාව සමෘද්ධිමත් රටක් ලෙස ලෝක සිතියමේ ඉහළින් ඔසොවා තැබීමට මින් ලැබෙන ප්‍රතිලාභ හා අවස්ථා අපට රුකුලක් කරගන්න පුළුවන්. මෑතකදී “දියුණුවේ රහස් - සාර්ථකත්වයට මඟ” කියන තේමාව යටතේ එන පොතක් මම කියෙව්වා. ඒකෙ තිබුණ එක් දෙයක් තමයි, සාර්ථකත්වය ළඟා කරගන්න නම් නිතර සිනහසෙන්න කියන දේ. ඒක පැහැදිලි කරන්න උදාහරණය හැටියට අරන් තිබුණේ ශශ්‍රී ලංකාව. මේක සිනහ මුහුණු පිරුණු රටක් හැටියට එම පොතේ හඳුන්වා දෙනවා.සුනාමි ව්‍යසනය, ත්‍රස්තවාදය වගේ බරපතළ ප්‍රශ්න නිසා පීඩා වින්දත් ඒවා ඉක්මනින් යටපත් කරල සිනාසෙන්න අපේ මිනිස්සුන්ට පුළුවන්වීම ගැන එහි කතා කරනවා. මං කල්පනා කරන හැටියට බුදු දහමින් අපට ලැබුණු මඟපෙන්වීමත් මේකට විශාල හේතුවක්. අපේ විඳ දරා ගැනීමේ ශක්තිය ඉහළ යාමට ඒ ඉගැන්වීම් හේතු වුණා.අපේ මිනිසුන්ගේ ආගන්තුක සත්කාරය, එකිනෙකාට ආධාර උපකාර කර ගැනීමේ ගුණාංගය හරිම ඉහළයි. විදේශිකයන් පවා එය ඉතා ඉහළින් දකිනවා.විදේශිකයන් පවා මවිත කරන දියුණු වාරි හා වැව් ශිෂ්ටාචාරයක් රජ දවසත් අපට තිබුණා. ඓතිහාසික සාධක අනුව, පැරැණි නටබුන් දකින විට එදා තිබුණු දියුණු ශිෂ්ටාචාරය අපට සිතාගත හැකියි. අද දේශගුණික විපර්යාස පිළිබඳ අභියෝගය ජයගැනීමට වෙහෙස වෙන දියුණු ලෝකයට අපේ වාරි සංස්කෘතියෙන් උගත හැකි පාඩම් බොහොමයි. මේ හැම දෙයක්ම ලෝකයට පෙන්වා දීමට අපට මේ අවස්ථාව උපයෝගී කර ගත හැකියි.ත්‍රස්තවාදය පරාජය කරමින් අප ලෝකයට දුන් ආදර්ශයන්’, සමාජ දර්ශකයන් ට අනුව මේ කලාපයේ ඉහළින්ම ඇති රටක් හැටියට ලබාදෙමින් ඇති ආදර්ශයත් සැලකිල්ලට ගනිමින් අප ඉදිරිපිට ඇති අගනා අවස්ථාව දකිනවා නම් ඔබ එය තේරුම් කරන්නෙ කොහොමද?ජනාධිපතිතුමා මෙවර එක්සත් ජාතීන්ගේ සමුළුව අමතමිනුත් මේ කාරණය පැහැදිලි කළා. එතුමා කිව්වෙ ශ්‍රී ලංකාව සමාජ දර්ශකයන්ට අනුව ඉහළින් ඉන්නෙ නව ලිබරල් ආර්ථික ප්‍රතිපත්තිවලට අනුව ජනතාව පීඩනයට පත් කිරීම වෙනුවට රජය මානවවාදී හා සුබසාධනවාදී ප්‍රතිපත්ති ක්‍රියාත්මක කරන නිසා කියලා.සුනාමි ව්‍යසනය, ත්‍රස්තවාදය මඟින් ඇති කළ විනාශය ආදී දේශීය අභියෝගත්, දේශගුණික විපර්යාස, බලශක්ති අර්බුදය, මූල්‍ය අර්බුදය, ආහාර අර්බුදය ආදී ගෝලීය අභියෝගත් හමුවේ ශ්‍රී ලංකාව එක්සත් ජාතීන්ගේ සහශ්‍ර සංවර්ධන ඉලක්ක සාර්ථකව ජය ගනිමින් සිටින්නේ සහ ඇතැම් ඉලක්ක දැනටමත් ජයගෙන ඇත්තේ රජයේ ජනහිතකාමී ප්‍රතිපත්ති නිසා බව එතුමා පෙන්වා දුන්නා.අපි සුබසාධනවාදී පිළිවෙතක පිහිටා සිටියදී බටහිර රටවල් සුබසාධනය කප්පාදුකරමින් ඉන්නෙ. අධ්‍යාපනය, සෞඛ්‍ය, සංවර්ධනය ආදී කාරණා සම්බන්ධයෙන් රාජ්‍ය මැදිහත්වීම ශක්තිමත්ව තිබීමත් අප මේ මට්ටමට ළඟා වීමට හේතුවක් බව පැහැදිලියි.ඒ මැදිහත්වීම තමයි බටහිර ඇතැම් අය අධිකාරිවාදය ලෙස වැරැදියට තේරුම් ගන්නෙ. ඉන්දියාව ලෝක ආර්ථික බලවතෙක් හැටියට ඉදිරියට එමින් සිටියත් තවමත් ඉන්දියාවේ අන්ත දුගීභාවය ගැටලුවක්. ස්ත්‍රී - පුරුෂ සමානත්මතාව ගත්තොත් ලෝකයේ බොහෝ රටවලට වඩා අපි ඉහළින් ඉන්නෙ. අපේ උසස් අධ්‍යාපනය ලබන කාන්තා ප්‍රතිශතය ඉහළයි. යුනෙස්කෝ සංඛ්‍යා ලේඛනවලට අනුව එතැනදි ආසියාවේ ඉහළින්ම ඉන්නෙ අපි. ඒ කියන්නෙ 2015 දී සපුරාගත යුතු සහශ්‍ර සංවර්ධන ඉලක්ක සමහරක් අපි දැනටමත් ළඟා කරගෙන අවසන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310073</link>
    <topic>පොදු රාජ්‍ය මණ්ඩල නායක සැසි වාරය හා ශ්‍රී ලංකාව</topic>
    <author>එස්.ඩී.ගාමිණී ජයසූරිය වෘත්තීය උපදේශක වයඹ විශ්වවිද්‍යාලය</author>
    <content>ලෝකයේ දැනට පවතින පැරැණිතම දේශපාලන සහයෝගීතාවය ලෙස පොදු රාජ්‍ය මණ්ඩලයේ රටවල්වල එකතුව හඳුනාගත හැකිය. එහි පදනම වූයේ බ්‍රිතාන්‍ය යටත් විජිතවාදයයි. මෙහි ඉතිහාසය 1870 දක්වා දිව යයි. එහෙත් නැවත 1949 දී පොදු රාජ්‍ය මණ්ඩලයේ අගමැතිවරු එකතු වී ඇතිකරගත් ලන්ඩන් ප්‍රකාශනය හරහා අද පවතින පොදු රාජ්‍ය මණ්ඩලය ගොඩ නඟන ලදී.නිදහස් හා සමාන සහයෝගීතාවයක් වෙනුවෙන් බිහිවුණු මෙම සංවිධානය පොදු රාජ්‍ය මණ්ඩලීය ජාතියක් ලෙස නිදහස් හා සමානාත්මතාවයක් තුළින් සාමය කරා ගමන් කිරීමේ එම රටවල්වල ප්‍රගතීන් ඉටු කර ගැනීම වෙනුවෙන් සැදුණු ස්වේච්ඡා සංවිධානයකි. දැනට රටවල් 54ක සහයෝගයෙන් ක්‍රියාත්මක වන අතර එය අපි‍්‍රකානු කලාපයෙන් රටවල් 19ක් ද ආසියාවෙන් රටවල් 08 ක් ද ඇමෙරිකානු කලාපයෙන් රටවල් 03 ක් ද කැරිබියන් කලාපයෙන් රටවල් 10 ක් ද යුරෝපයෙන් රටවල් 03 ක් ද දකුණු පැසිපික් කලාපයෙන් රටවල් 11 ක් ද වශයෙන් සමන්විත වේ.2009 කැමරුන් හි පැවැත්වූ පොදු රාජ්‍ය මණ්ඩලීය සැසි වාරයේදී රුවන්ඩාව හා මොසැම්බික් රාජ්‍යය ද එක් විය. මෙම රාජ්‍යයන් අතර දුප්පත් පොහොසත් මෙන්ම කුඩා හා විශාල රාජ්‍යයන් සමන්විත වන අතර බිලියන 2 ක පමණ ජනතාවක් ජීවත් වේ. වර්තමානයේ දී පොදු රාජ්‍ය මණ්ඩලීය සැසිය අපි‍්‍රකානු, අමෙරිකානු, ආසියානු, යුරෝපීය හා පැසිපික් කලාපවල රාජ්‍යයන් නියෝජනය කරමින් ගෝලීය වශයෙන් ක්‍රියාත්මක වන ප්‍රජාතන්ත්‍රවාදය, සාමය හා ආරක්ෂාව ඇතුළුව තිරසාර සංවර්ධනයක් වෙනුවෙන් ක්‍රියාත්මක වේ.ශ්‍රී ලංකාවට එහි ඇති වැදගත්කම ඉහත කී ප්‍රකාශයෙන්ම ගම්‍ය වන අතර ජාත්‍යන්තරය තුළ ශශ්‍රී ලංකා නාමය බැබළවීම සඳහා ආසියාවේ ආශ්චර්යය සඳහා යන ගමනේදී මෙම සැසි වාරය ඉතා වැදගත් වේ.දැනට මෙම මණ්ඩලයේ ප්‍රධානියා ලෙස බ්‍රිතාන්‍යයේ දෙවන එළිසබෙත් රැජින කටයුතු කරන අතර වර්තමාන ලේකම්වරයා වන්නේ කමලේෂ් ෂර්මා මහතාය. මෙවර ශ්‍රී ලංකාවේ පැවැත්වෙන පොදු රාජ්‍ය මණ්ඩලීය සැසි වාරයේ ප්‍රධාන සභාපති ලෙස මහින්ද රාජපක්ෂ ජනාධිපතිතුමා කටයුතු කරනු ඇත. මෙම සංවිධානය යටතේ ප්‍රධාන ආයතන තුනකි. එනම් පොදු රාජ්‍ය මණ්ඩලීය ලේකම් කාර්යාලය, පොදු රාජ්‍ය මණ්ඩලීය පදනම හා පොදු රාජ්‍ය මණ්ඩලීය අධ්‍යාපන යන ආයතන තුනයි.මෙම සැසිවාරය ශ්‍රී ලංකාවේ පැවැත්වීම සම්බන්ධයෙන් දේශීය හා විදේශීය වශයෙන් ධනාත්මක මෙන්ම ඍණාත්මක ලෙස මතවාදයන් ඇත. එහි ගුණ අගුණ විමසීමට පෙර අප මතක තබාගත යුතු කරුණක් වන්නේ ශ්‍රී ලාංකික අපි කවුරුන්ද යන්න අනෙකුත් රටවල් සමඟ සාපේක්ෂ ව හා නිරපේක්ෂව ආර්ථික, දේශපාලන, සමාජ, සංස්කෘතික, භූගෝලීය වශයෙන් සසඳා බැලිය යුතු බවයි.පුරා දශක තුනක් තිස්සේ කුරිරු යුද්ධයකට මුහුණ දී රට දේශීය මෙන්ම අන්තර්ජාතික වශයෙන් අරාජික තත්ත්වයට පත් වී සියලු ගුණාත්මක අගයන් පහළ මට්ටමකට ඇද වැටී තිබූ බව අමතක නොකළ යුතුය.ජාත්‍යන්තර සැසියක් පමණක් නොව, ක්‍රිකට් ක්‍රීඩා කරන කණ්ඩායම් පවා මෙරටට පැමිණීමට ප්‍රතික්ෂේප කළ අවදියක් තිබුණා යැයි අමතක කිරීම සදාචාරාත්මක නොවන කරුණකි. බෝම්බ සංස්කෘතියක් තුළ මිනිස් සිරුරේ අවයවයන් මලුවලට එකතු කළ යුගයක් තිබූ මේ රට වර්තමානයේදී අන් කුමකටවත් වඩා අවම වශයෙන් ජීවත් වීමේ අවස්ථාව ද ලැබී තිබීම අපි අමතක නොකළ යුතු වෙමු.මේ කාලය තුළ සංචාරක කර්මාන්තය බිඳ වැටීම, ධීවර කටයුතු අඩපණ වීම, ලෝකයේ අපනයන අවස්ථාවන් අහිමි වීම, නිෂ්පාදනය පහළ යාම, දේශපාලන හා මනුෂ්‍ය ඝාතන ඉහළ යාම, පොදු දේපළ විනාශ වීම හා මිනිස් ජීවිත අහිමි වීම තුළින් මුළුමනින්ම රටේ ආරක්ෂාව බිඳ වැටී තිබූ මොහොතක මහින්ද රාජපක්ෂ මැතිතුමන්ට මෙරට ජනාධිපතිධුරය ලැබීම අභියෝග ගණනාවකින් යුක්ත විය.දූරදර්ශී, ප්‍රතාපවත් ජාතික නායකත්වයක් රටට ලබා දීමෙන් ආසියාවේ සාමකාමී හා ආරක්ෂාකාරී දේශයක් ලෙස අප මවුබිම රැගෙන ආහ. එහි ප්‍රතිඵලයක් ලෙස මෙම ඓතිහාසික දේශපාලන සමුළුව ශශ්‍රී ලංකාවට ලැබී ඇත.මෙම සැසි වාරය තුළින් දේශීය හා ජාත්‍යන්තර වශයෙන් ව්‍යාපාරික හා රාජ්‍යතාන්ත්‍රික සබඳතාවයන් ශ්‍රී ලංකාවට ඇති වනු ඇත. පොදු රාජ්‍ය මණ්ඩලීය සැසි වාරය වසර 27ට පසු ශ්‍රී ලංකාවට ලැබීම ද එය බිලියන දෙකක ජනතාවක් පොදුවේ නියෝජනය කිරීම ද ඉතා වැදගත් ය.මේ සමුළුව හරහා ක්‍රියාත්මක වන වැදගත් අංගයක් ලෙස ව්‍යාපාරික හමුව හඳුනාගත හැකිය. 2011 දී ඕස්ට්‍රේලියාවේ පර්ත් හි පැවැත් වූ පොදු රාජ්‍ය මණ්ඩල සැසි වාරයෙන් එම රටට ඇමෙරිකානු ඩොලර් බිලියන 10ක ආයෝජනයක් වසර 04ක් ඇතුළතදී ලැබුණු අතර ශ්‍රී ලංකා ආර්ථික සංවර්ධන අමාත්‍යාංශය විසින් ඇමෙරිකානු ඩොලර් බිලියන 04ක ආයෝජන අවස්ථාවන් බලාපොරොත්තු වේ. මෙම ව්‍යාපාරික සමුළුව හරහා ශ්‍රී‍්‍ ලංකාව පිළිබඳ ධනාත්මක ආකල්පයක් ජාත්‍යන්තර ව්‍යාපාරික ප්‍රජාව හමුවේ ගොඩනැගීමට හැකියාව ලැබේ.මෙහිදී කුමන දේශපාලන මතයක සිටියත් ලැබී ඇති අවස්ථාවෙන් උපරිම ප්‍රයෝජන ලබා ගැනීම සියලු ශ්‍රී ලාංකිකයන්ගේ වගකීම වනු ඇත. බිහිවන අති විශාල සංවර්ධන ව්‍යාපෘතීන් ජනතාවට නැරඹුම් දර්ශන නොව අනාගත ලාංකික ජනතාවගේ ප්‍රධාන ආයෝජනයන් වේ. මෙම ප්‍රාග්ධන ව්‍යාපෘතීන් තුළින් අප රටට කර්මාන්ත හා සේවා අංශවල ආයෝජනයන් දියුණු වී දේශීය නිෂ්පාදනය ඉහළ ගොස් එයින් අපනයන ආදායම් ඉහළ යෑමෙන් විදේශ ආදායම් ඉහළ යෑමට ඉවහල් වනු ඇත.තවද එය වෙළඳ පරතරය අවම කර ගැනීමට ද ඉවහල් වනු ඇත. ලෝකයේ කිසිම රාජ්‍යයකට වැඩිවන දේශීය හා ගෝලීය අභියෝගයන් හමුවේ ඉහත ප්‍රගතිය තනිවම අත්කරගත නොහැකිය. මේ නිසා දේශීය හා ජාත්‍යන්තර ව්‍යාපාරික ප්‍රජාව රටට ආකර්ෂණය කර ගැනීමට හොඳම අවස්ථාව ලෙස මෙම පොදු රාජ්‍යමණ්ඩලීය සැසි වාරය අවිවාදයෙන් හඳුනාගත හැකිය.2013 පොදු රාජ්‍ය මණ්ඩලීය සැසි වාරය තවත් එක් රාජ්‍ය නායකයින් හා විදේශිකයින් හෝ රාජ්‍යතාන්ත්‍රික දූතයන්ගේ රැස්වීමක් පමණක්ම නොව ශ්‍රී ලංකාවට මෙන්ම ගෝලීය ප්‍රජාවට ද ප්‍රතිලාභ හිමි කර දෙන තවත් එක් ජාත්‍යන්තර සහයෝගීතාවයකි. මෙම සැසි වාර තුළින් අනෙකුත් පොදු රාජ්‍ය මණ්ඩලීය රටවලට ප්‍රතිලාභ ලැබූ ආකාරයෙන්ම ශ්‍රී ලංකා රාජ්‍යයට ද ආර්ථික, දේශපාලන හා සංස්කෘතික වශයෙන් ප්‍රතිලාභ රැසක් හිමිකර ගන්නා වූ අවස්ථාවකි. මෙම සැසි වාරය අනාගත ආයෝජනයක් වන හෙයින් එහි උත්තරීය ප්‍රතිලාභ අනාගත ශ්‍රී ලාංකික ජනතාවට ලැබීම නොරහසකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310074</link>
    <topic>ලෙඩ වෙන්නත් බයයි මහත්තයෝ</topic>
    <author>-කිත්සිරි වනසිංහ</author>
    <content>“කැට ගලට හීතල නැතුවා වගේ, කියලා රජරට ගම් දනව්වල කියමනක් තියනව අහල ඇතිනේ. ඒ කියන්නෙ තමන්ගෙ මතේට වැඩ කරන අය ගැනයි. කෝකට හෙණ ගැහුවත් මගෙ මඩිය තර වෙනවනම් මදැයි කියල ඉන්න අය ගැනයි රජරට සංදේශයෙන් මෙදා කියන්ට තනන්නේ.නිරෝගී සැප හැර සැපතක් ලොවේ නැති වග අපි හොඳින් දන්නවා. එහෙත් රෝගියාගේ කරපිටින් අහස් මාලිගාවල සුර සැප විඳින පෞද්ගලික රෝහල් හිමිකරුවන් හිමිකාරියන් ධනකුවේරයන් මෙන් සමාජයේ වැජඹෙන්නේ දුප්පතා පයට පෑගෙන වැලි ඇටයකටවත් මායිම් නොකරයි.ගමේ රෝගියෙකු නගරයේ රෝහලකට එන්නේ ඔහුට හෝ ඇයට වැළඳී ඇති රෝගයට ගමේ රෝහලෙන් ප්‍රතිකර්මයක් කර ගැනීමට බැරිම තැන. එදා මෙන් නොව අද ජනතාවගේ ශරීර සෞඛ්‍ය පිළිබඳ රජය වැඩි අවධානයක් යොමුකරලා තියෙනවා. රෝගියා ගැන සිය දහස් වාරයක් සිතන ගමේ අය ගැන වඩ වඩාත් සැලකිලිමත් වන සෞඛ්‍ය ඇමතිවරයෙකුත් රජරට ඉන්නවා. ඒක පොළොන්නරුවට පමණක් නොව මේ රාජ භූමියට අයිති අනුරපුරේ අයටත් හරි ආඩම්බරයක්.එහෙම කීවේ රජරට මිනිහෙක් හන්ද නොවෙයි. වෙන ඈයන්ට වඩා මේ ඇත්තට ජනතාව ගැන කැක්කුමක් තිබෙනව කියලා පපු කැවුතුවලට දැනුන හන්දයි. තමන්ගෙ බඩ ගෙඩියට හෙණ ගැහුවත් අනුන්ගෙ බඩ ගෙඩිය පුරවන්නට ඕනෑයි කියල සිතන පතන මිනිහෙක් කියලා අපේ අය කියන හන්දයි. අනුන් ගැන සිතුවිල්ල රටට සමාජයට වැඩක් කරපල්ලා කියලා මේ බිම පාලනය කරපු පුරාණ රජවරුන් කරපු කියපු දේවල් මේ ඇමත්තගෙත් ලේ මස් නහරවල්වල දුවනව ඇතිනෙ. අපි ඒ ගැන සතුටු වෙනවා.මේ සතුට අතරේ දුක හිතෙන කාරණාවක් ගැනත් කියන්න අවසර ඉල්ලනවා. ඒ උරණ කමකට නෙවෙයි. මේ කාරණාව කීමට සුදුස්සා ඔබ වන නිසාමයි. රෝගියා දුප්පතෙක් ද පොහොසතෙක් ද යන්න අනවශ්‍ය කාරණයක්. නමුත් පොහොසතා මෙන්ම දුප්පතා ද ලෙඩක් දුකක් කරදරයක් නැතිව මරණ මොහොත දක්වා ජීවත්වීමට කැමතියි. පුද්ගලික වෛද්‍ය ප්‍රතිකාර මධ්‍යස්ථානයක (චැනල් සෙන්ටර්) පිළිගැනීමේ කවුන්ටරය ළඟට යන ගමේ මිනිහා එම නිලධාරියා හෝ නිලධාරිනිය ඉදිරිපිට කරකැවිල්ල හැදී බිම වැටෙන තරම්.ඒ වෙනකකට නොව චැනල් ගාස්තුව අහලයි. මොකද ඒ ගාස්තු ඒ තරමට ගිනි ගණන් නිසයි. රෝගියා ඊළඟට වෛද්‍යවරයා හමුවන්නේ හිතේ දෙගිඩියාවෙන්. කියන්නට සිතේ තිබූ රෝග නිධානය ගැනවත්, ඊටපස්සේ සිහිවන්නේ නෑ. බෙහෙත් තුණ්ඩුව ලියාගත් රෝගියා යළිත් ෆාමසියේ දී සිහිමුර්ජා වෙනවා. ඒ බෙහෙත්වල ගණන් ඇහුවාමයි. පෞද්ගලික රෝහලකින් ප්‍රතිකාර ගැනීම ඇතැමෙකුට ආඩම්බරයක් ගෙන දෙන කාරණයකි. ඒ තරමටම ගමේ අයට ද මේනියාවක් හැදිලා තියෙනවා. ඇතැම් විට එය විලාසිතාවක් ද කරගෙන තිබේ. සිහිමුර්ජාව නොවෙයි මොන විලම්බෑසියක් උනත් මොකදෑ කියලත් හිතෙනවා.රජයේ රෝහල දිහා බල බලා අල්ලපු වැටේ තිබෙන පුද්ගලික රෝහලට ගොඩ වෙනවානම් ඒවගෙ ගණන් අහල බඩ ගිහින් මැරුණත් මොකද කියල හිතෙනව. නමුත් යමෙකුට තමන් මනාප තැනකින් ප්‍රතිකාරයක් කරගැනීමේ අයිතියක් තිබෙනවා. නමුත් පෞද්ගලික ප්‍රතිකාර මධ්‍යස්ථානයෙන් මධ්‍යස්ථානයට රෝගීන්ගෙන් අය කරන ගණන වෙනස්. ගමේ අය ඕවා දන්නේ නැත. හොඳයි කියල අහල තිබෙන තැනකින් බෙහෙත් ඩිංගිත්තක් අරන් ලෙඩේ සුව කරගන්නයි බලන්නෙ.“කොළේ යන එකා කොළේ කනවාමය” ඒකේ දෙකක් නෑ. එහෙමයි කියලා දුප්පතාගේ රීරී මාංසය උරා බොන්න දෙන්න පුළුවන්ද? හතු පිපෙන්නා වාගෙ අරින පෞද්ගලික වෛද්‍ය මධ්‍යස්ථාන අද ක්‍රියාත්මක වන්නෙ කළුකඩකාරයින් ගාණටයි.ගමේ පොලී මුදලාලිගේ ක්‍රියා කලාපයන් මීට වඩා සියයට දාහකින් හොඳයි. රටේ සෑම කටයුත්තකටම සීමා මායිම් ඇත. නීතිරීති සමුදායකුත් තියෙනවා. රෙද්ද කැඩුවා වගේ මේ කොළු හැතිකරෙ කරන අපරාධයන් ගැන කතා කරන්න බැරිද? මේ කඩේකට ඇතුළු වන රෝගියා හූරන් කෑම නවතාලීමට ප්‍රතිපත්තියක් ගේන්න බැරිද? ලේ සාම්පල ගෙන පරීක්ෂා කිරීමේ සිට ස්කෑන් එකටත් එහා ගිය පරීක්ෂණ සඳහා අය කරන මිල ගණන් වලට සීමා පැනවීමට අයිතියක් නැතිද?අනුරාධපුරේ ඇති මෙකී මධ්‍යස්ථානවල නම් අය කිරීම්වල සීමා මායිම් ගැන කතා කන්නත් බෑ. නමුත් මේ සඳහා විධිමත් ක්‍රමවේදයක් සැකසීම අප හමුවේ ඇති කාලීන අවශ්‍යතාවයකි. “කැදෙන් ගල බේරාගත්තා වගේ” මේ කටයුත්තට අත ගැසිය යුතු බව කීමට කැමතිය. නැති වුණොතින් “කඩි රැළට අළු ගැහුවා වගෙ‘ මේ මුදලාලිලා ටික කලබලේ දුවන්ඩ තියාගනියි. පණ තියෙන කල් මේ මොන කෙරුවාවලුත් කියල කාට කාටත් මතක් කරන්නත් වටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310075</link>
    <topic>රනිල්ට බැරිදසජිත්ට පුළුවන්ද?</topic>
    <author>ජනතා මිත්‍ර</author>
    <content>“අලුත් ආණ්ඩුවට එරෙහිව ඔබතුමා මොනවගේ පියවරක්ද ගන්න යන්නේ?” 2002 වසරේ ජනවාරි මාසයේ දී මෙම ප්‍රශ්නය එවකට විපක්ෂ නායක මහින්ද රාජපක්ෂ මහතා වෙත පාර්ලිමේන්තුවේ විපක්ෂ නායක කාර්යාලයේ දී යොමු කළේ මෙම ලියුම්කරු හා මාධ්‍යවේදීන් පිරිසකි. “තාම කල් මදි ඒ ගැන කියන්න. යම් කාලයක් අලුත් ආණ්ඩුවට ලබා දෙමු. ඔවුන්ගේ ප්‍රතිපත්ති හා පොරොන්දු ඉටු කරන්නේ කොහොමද? කියා බලමු.ඒවායේ දුර්වලතාත් තියෙනවා නම් අපි ඒ ගැන පාර්ලිමේන්තුවේ දී ප්‍රශ්න කරනවා. ඒවාට ඔවුන් නිසි පිළිතුරු නොදුන්නොත් ඒ ගැන රටේ පොදු ජනතාව දැනුවත් කරන්න අපිට පුළුවන්. ඒවාට කන් නොදුන්නොත් ජනතාව තුළින්ම විරෝධතා ඇතිවෙන්න පුළුවන්.ඒ නිසා අපි කිසිම දේකට කලබල වෙන්න අවශ්‍ය නැහැ. ඕනෑම දෙයකට යම් කාලයක් ලබා දිය යුතුයි. ජනතාව උසිගන්වා, ඔවුන් පාරට බැස්සවීමට කලබල වෙන්න අවශ්‍ය නැහැ. යම් කාලයක් ගියාට පසුව පාරට බහින්න ඕනද? නැද්ද? කියලා ජනතාව තීරණය කරයි.ඒ වගේම තව දෙයක් කියන්න කැමතියි. ආණ්ඩුව ගෙන යන යම් යම් ප්‍රතිපත්තිමය කරුණුවලට අපිට එකඟවෙන්න බැරි නම් අපි ඒවාට විකල්ප විසඳුම් පෙන්වා දිය යුතුයි. හැම දේකටම විරුද්ධවීම නොවෙයි, නිවැරැදි විරුද්ධ පක්ෂයක් කියන්නේ. යහපත් දේට සහාය පළ කරලා ජනතාවට, රටට අහිතිකර දේවල්වලට විරුද්ධ විය යුතුයි.” යනුවෙන් එවකට විපක්ෂ නායක, වත්මන් ජනාධිපති මහින්ද රාජපක්ෂ මහතා දීර්ඝ පිළිතුරක් ලබා දුන්නේ ය.එම පිළිතුර තුළ විශාල දේශපාලන කරුණු ගණනාවක් ගැබ් වී තිබූ බව වර්තමානය වන විට ඉතා පැහැදිලි වී ඇත්තේ ඒ අනුව ක්‍රියා කළ මහින්ද රාජපක්ෂ මහතා අද මේ රටේ රාජ්‍ය නායකයා බවට පත්ව තිබෙන නිසාය.2002 වසරේ එම ප්‍රකාශය මාධ්‍යවේදීන්ට කළ රාජපක්ෂ මහතා 2004 වසරේදී මේ රටේ අග්‍රාමාත්‍ය ධුරයටත් 2005 වසරේදී මේ රටේ ජනාධිපති ධුරයටත් පත් වී 2009 වසරේ දී මවුබිම මුළුමනින්ම ත්‍රස්තවාදයෙන් නිදහස් කර ගත්තේ ය.තමා ලබා දුන් පොරොන්දු අකුරටම ඉටු කිරීමට මහින්ද රාජපක්ෂ මහතා කටයුතු කිරීම නිසා 2010 වර්ෂයේ ජනාධිපතිවරණයෙන්ද අතිවිශිෂ්ට ජනවරමක් ලබා තවමත් රට පාලනය කරමින් සිටී.“රනිල්ට බැහැ. රනිල් 19 වෙනි වතාවටත් පරාදයි, 20 වෙනි වතාවටත් පරාදයි, 27 වෙනි වතාවටත් පරාදයි, යනුවෙන් විවිධ අදහස් ප්‍රකාශ කෙරේ. සමහරුන් රනිල් වික්‍රමසිංහ මහතා පරාජය වී ඇති වාර ගණනද ගණන් කරන අතර ඔවුන් ඉදිරිපත් කරන ගණන් හිලව් නම් එකකට එකක් පටහැනියි.“එක්සත් ජාතික පක්ෂය ගොඩගත හැකි එකම නායකයා සජිත් ප්‍රේමදාස මහතා පමණයි.” යනුවෙන් ප්‍රකාශ කරන පිරිසක්ද සිටිති.“රනිල්ටවත්, සජිත්ටවත් මේ පක්ෂය ගොඩගන්න බැහැ. මෙය ගොඩගන්න පුළුවන් එකම නායකයා කරූ ජයසූරිය මහතා පමණයි.” යනුවෙන්ද කියන පිරිසක් සිටිති.“ඔය කවුරු මොනව කිව්වත් පක්ෂය කවද හරි බලයට ගේන්නේ රනිල් වික්‍රමසිංහ මහත්තයා පමණයි. රනිල් හැමදාම පරදින්නේ නැහැ. ජේ.ආර්.මාමා වගේ අවශ්‍ය වෙලාවට රනිල් නියම තැනට ඇණේ ගහයි” යනුවෙන් කියන පිරිසක්ද සිටිති.“රනිල් වික්‍රමසිංහ මහත්තය නොවෙයි, ජේ.ආර්.,ප්‍රේමදාස නොවෙයි, ඩී.එස්.සේනානායක මහත්තය ආවත් මහින්ද රාජපක්ෂ මහත්තයා පරාද කරන්න අමාරුයි.” යනුවෙන් කියන පිරිසක්ද සිටිති.එක්සත් ජාතික පක්ෂයේ පවතින අර්බුදය සැබෑ එකක්ද? එසේනම් එය රටට ජනතාවට බලපාන්නේ කෙසේද? යන්න සොයා බැලීම කාලෝචිතය.එක්සත් ජාතික පක්ෂයේ නායකත්වය, එහි කෘත්‍යාධිකාරි මණ්ඩලය තේරුම්ගත යුතු දෙයක් ඇත. එය පක්ෂයේ නායකත්වය ලබා ගැනීම සඳහා සටන් කරන සජිත් ප්‍රේමදාස මහතා සහ ඔහුගේ පාර්ශවයද පිළිගත යුතුව තිබේ.එක්සත් ජාතික පක්ෂයේ හෝ එක්සත් ජාතික පක්ෂ නායකත්වයේ අර්බුදයක් නැත. එහෙනම් මේ අර්බුදයක් ගැන කතා කරන්නේ කවුද? අර්බුදයක් ගැන කතා කරන්නේ යම් යම් න්‍යාය පත්‍ර ක්‍රියාත්මක කිරීමට අවශ්‍ය සුළු පිරිසක් දෙමළ ඩයස්පෝරාව, ඇතැම් රාජ්‍ය නොවන සංවිධාන, ඇතැම් බටහිර රටවල්වල නියෝජිතයෝ මෙම පිරිසට අයත් වෙති.ඔවුන්ට කෙසේ හෝ අවශ්‍ය වී ඇත්තේ මේ රට අස්ථාවර කිරීමටය. රනිල් වික්‍රමසිංහ මහතා දිගින් දිගටම පරාජයට පත්වන නිසා එක්සත් ජාතික පක්ෂයේ නායකත්වය සඳහා සජිත් ප්‍රේමදාස මහතා ගෙන ඒමට එම පිරිස කොන්දෙසි විරහිතව කටයුතු කරන බවක් පෙනේ. එහිදී රනිල් වික්‍රමසිංහ මහතාට ප්‍රහාර එල්ල කරමින් අති දැවැන්ත මාධ්‍ය හරඹයන් ක්‍රියාත්මක කෙරේ.රනිල්ගේ පිල හා සජිත්ගේ පිල වශයෙන් එක්සත් ජාතික පක්ෂය මේ වන විට දෙදරා ගොස් ඇති අතර පාර්ශව දෙකම නියෝජනය කරන අති කපටි පිරිසක්ද මේ අතර වෙති. කිලිනොච්චියට, මැදවච්චිය කියාත්, අලිමංකඩට පාමංකඩ කියාත් යුද්ධය පැවතුණු කාලෙදී ප්‍රකාශ සිදු කරමින් රණවිරුවන්ට අපහාස කළේ මෙම අති කපටි කණ්ඩායමේ නායකයායි.මෙම අති කපටි නායකයාද නියෝජ්‍ය නායකත්වය ලබා ගැනීම සඳහා යම් සූක්ෂම වැඩපිළිවෙළක් ක්‍රියාවට නංවමින් සිටී. ඒ හා සමානවම එක්සත් ජාතික පක්ෂයේ කටකතා බලකායේ ප්‍රබලයාද තවත් තනතුරකට අංචිඅල්ලමින් සිටී.එක්සත් ජාතික පක්ෂය තවත් මැතිවරණ කොපමණ සංඛ්‍යාවක් පරාජයට පත්වෙයිද? රනිල්ගෙන් නායකත්වය සජිත්ට හෝ කරූ ජයසූරියට හෝ වෙන කෙනෙකුට ලබා දුනහොත් එක්සත් ජාතික පක්ෂයේ පරාජයන්ට තිත තැබිය හැකිද?එක්සත් ජාතික පක්ෂයේ ප්‍රතිපත්ති වෙනස් නොවී කුමන නායකයෙකු බලයට පත්වුවද මෙම මැතිවරණ පරාජයන්ගෙන් ගැලවීමට ඔවුන්ට නොහැකි වනු ඇත. ඊට හේතුව එක්සත් ජාතික පක්ෂයේ ප්‍රතිපත්ති මාලාවයි. හිසරදයට ප්‍රතිකාර නොකොට කොට්ටෙ මාරුකළාට හිසරදය සුුවවන්නේ නැත.අනෙක් කරුණ නම් ආණ්ඩුව ජනතා විශ්වාසය වැඩිපුර දිනාගන්නවා නම් ඒ අභියෝගයට එක්සත් ජාතික පක්ෂයට මුහුණදිය නොහැකි නම් එක්සත් ජාතික පක්ෂයට මැතිවරණ ජයග්‍රහණයක් ගැන සිතීම එතරම් පහසු නැත.ප්‍රතිපත්ති වෙනස් කර ජනතාවට ආණ්ඩුව ගැන තිබෙන විශ්වාසයට වඩා වැඩි විශ්වාසයක් දිනා ගැනීමට එක්සත් ජාතික පක්ෂයට හැකිවුවහොත් දිගින් දිගටම සිදුවන පරාජයනට තිත තැබීමට එක්සත් ජාතික පක්ෂයට හැකිවන්නේය.එක්සත් ජාතික පක්ෂය වෙනස් කරගත යුතු ප්‍රතිපත්ති මොනවාද? මේ රටේ ජාතික ගැටලුව සම්බන්ධයෙන් එක්සත් ජාතික පක්ෂය ගෙනයන සම්ප්‍රදායික පිළිවෙත එක්සත් ජාතික පක්ෂයේ අන්ත පරාජයන්ට ප්‍රධාන හේතුවක් වී තිබෙන බව රනිල් වික්‍රමසිංහ, සජිත් ප්‍රේමදාස යන මහත්වරුන් දෙදෙනාම පිළිනොගැනීම නිසා රනිල් හිටියත් සජිත් හිටියත් වැඩි වෙනසක් සිදු නොවන බව පසක් කරගැනීම එතරම් අපහසු නොවනු ඇත.එක්සත් ජාතික පක්ෂය හැමදාමත් සිතුවේ ත්‍රස්තවාදී ගැටලුව සාකච්ඡා මාර්ගයෙන් විසඳාගැනීමට හැකිවෙතැයි කියාය.රණසිංහ ප්‍රේමදාස, ගාමිණී දිසානායක, ලලිත් ඇතුලත්මුදලි, දොස්තර ගාමිණී විජේසේකර, වීරසිංහ මල්ලිමආරච්චි, ජී.එම්.ප්‍රේමචන්ද්‍ර වැනි පක්ෂයේ පතාක යෝධයින් එකා පිට එකා මැරෙන්න කොටි සංවිධානය බෝම්බ ගැසුවත් කොටි සංවිධානයේ සැහැසි ක්‍රියා නතර කිරීමට නිසි ප්‍රායෝගික වැඩසටහනක් එක්සත් ජාතික පක්ෂ ආණ්ඩුවට නොහැකි විය.සාමය, සාකච්ඡා සඳහා දිගුකළ අත කොටියා කෙතරම් සපා කෑවත් ඒවා කිසිවක් එක්සත් ජාතික පක්ෂයට නොදැනුනේ ඔවුන් දේශපාලනිකව නිර්වින්දනය වී සිටින නිසාය.කොටි ත්‍රස්තවාදීන්ට තේරෙන භාෂාවෙන් මහින්ද රාජපක්ෂ ජනාධිපතිතුමා බිය නොවී කතා කළේ ය. ත්‍රස්තවාදය මුළුමනින්ම පරාජයකොට රටට නිදහස ලබා දීමට කටයුතු කළේ මහින්ද චින්තන ප්‍රතිපත්ති ප්‍රකාශයේ පළමු පොරොන්දුව ඉටු කරමිණි.ඒ අනුව වසර 30කට වඩා වැඩි කාලයක් තිස්සේ මුළු රටම වෙලාගත් ත්‍රස්තවාදය මුළුමනින්ම තුරන් කිරීමට මහින්ද රාජපක්ෂ ජනාධිපතිතුමාට හැකි විය.එවන් හපන්කමක් සිදු කිරීමට රනිල් වික්‍රමසිංහට නොව සජිත් ප්‍රේමදාස තබා කිසිවෙකුටත් නොහැකි බව මේ රටේ පොදු මහජනතාව ඉතා හොඳින් දනිති. ඉතා අසීරුවෙන්, කැපකිරීම් හා අභියෝග රැසක් මධ්‍යයේ ත්‍රස්තවාදය මුළුමනින්ම පරාජයකොට දිනාගත් සාමය රැකගෙන රට සංවර්ධනය කරමින් රට ඉදිරියට ගෙනයන බවට රනිල් වික්‍රමසිංහ මහතා මේ රටේ පොදු මහජනතාවට සහතික වී තිබෙනවාද?එක්සත් ජාතික පක්ෂයේ මීළඟ නායකයා වීමට පෙරුම්පුරාගෙන සිටින සජිත් ප්‍රේමදාස මහතා මේ රට හමු වේ සහතික වී තිබෙනවාද? එක්සත් ජාතික පක්ෂය මේ රටේ පාලන බලය ලබාගතහොත් රට යළි බෙදුම්වාදීන්ගේ අතට පත්වීම වැළැක්වීම සඳහා ගන්නා ක්‍රියාමාර්ග මොනවාද? මේ කිසිම කරුණක් ගැන එක්සත් ජාතික පක්ෂය රට හමුවේ කිසිවක් ප්‍රකාශ කර නොමැත.අඩුම ගණනේ වර්තමානයේදී ශ්‍රී ලංකාවට එල්ල වන ජාත්‍යන්තර අභියෝග, පිල්ලේ නෝනගේ කොටි පුල්ලි කතා, ජිනීවා මානව හිමිකම් සංදර්ශන ගැන හෝ කුඩා ප්‍රවෘත්ති නිවේදනයක්වත් එක්සත් ජාතික පක්ෂය නිකුත්කර තිබෙනවා ද? එසේ කුඩා ප්‍රවෘත්ති නිවේදනයක්වත් නිකුත් කරගැනීමට නොහැකි පක්ෂයකට මේ රටේ පාලන බලය ගියොත් රටට සිදුවන දේ ගැන මහජනතාවට අමුතුවෙන් කිව යුතු නැත.රටේ යෝධ සංවර්ධන වැඩසටහන් රැසක් ක්‍රියාත්මක වෙද්දී, රජයේ හා පෞද්ගලික අංශයේ රැකියා අවස්ථා වැඩිවෙමින් තිබියදී, රට වේගවත් සංවර්ධනයකට ක්‍රම ක්‍රමයෙන් ළඟාවෙමින් තිබියදී රනිල් වෙනුවට සජිත් දැම්මත් සජිත් වෙනුවට කරූ දැම්මත් ප්‍රතිඵල වෙනස් නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310076</link>
    <topic>හැට හතරත් වයසක්ද? මට තාම කික් එක ෂුවර් !</topic>
    <author>සංවාද සටහන උපාලි කරුණාරත්න ඡායාරූප – රසික කොටුදුරගේ</author>
    <content>මාස්ටර් සිරිල් ඇන්ටනී යනු ශ්‍රී ලංකාවට ටයිකොන්ඩෝ හඳුන්වා දුන් ගුරුවරයාය. ඔහු ටයිකොන්ඩෝ හදාරා ඇත්තේ ලෝකයට ටයිකොන්ඩෝ හඳුන්වා දුන් ජනරාල් චොයි හොං හි යටතේය. මාස්ටර් සිරිල් ඇන්ටනීගේ දැන් වයස අවුරුදු හැට හතරකි. එහෙත් ඔහුගේ අතපය කළුගල් මෙන් ශක්තිමත්ය. ඔහුගේ සෑම පා පහරකටම සුළං කපාගෙන යන ‘හූම්’ හඬක් නැ‍ඟෙයි. මේ පා පහරක් මිනිසෙකුගේ හිස මත පතිත වුවහොත් කුමකින් කුමක් වේ'දැයි සිතා ගත නොහැකිය. අද ගුස්ති පි‍ටුවේ සංවාදය ටයිකොන්ඩෝ ගුරු මාස්ටර් සිරිල් ඇන්ටනී සමඟය.ටයිකොන්ඩෝ සටන් ක්‍රමය ගැන හඳුන්වා දෙන්න පුළුවන් ද?ටයිකොන්ඩෝ කියන්නෙ කොරියානු සටන් ක්‍රමයක්. මෙහි තේරුම පා සහ අත් සටන් ක්‍රම කියන එකයි. TAE යනු පා පහර, පැනීම හෝ උඩට පැන පහර දීමයි. KWON යනු අතින් පහර දීම හෝ මෙල්ල කිරීමයි. DO යනු කලාව හෝ ක්‍රමය යන තේරුම දෙනවා.මෙම සටන් ක්‍රමයේ ආරම්භකයා කවු ද?ජනරාල් චොයි හොං හි තමයි මෙහි ආරම්භකයා. 1955 දී තමයි මෙය හඳුන්වා දුන්නෙ. ඔහු කොරියාවේ හමුදා ප්‍රධානියෙක්.ඔබේ ටයිකොන්ඩෝ ගුරුවරයා කවු ද?ජනරාල් චොයි හොං හි තමයි මගේ ගුරුවරයා. 1975 වර්ෂයේ මම ඔහුගෙන් ටයිකොන්ඩෝ සටන් ක්‍රමය කැනඩාවට ගොස් හැදෑරුව.වෙනත් සටන් ක්‍රම ඔබ ඉගෙන ගෙන නැද්ද?කරාතේ, චීන අඩි, සහ ඉන්දියානු සටන් ශිල්පයන් මම ඉගෙන ගෙන තිබෙනවා. 1969 වර්ෂයේ ඩී. ඒ. වෙල්ගම මහත්මයා යටතේ කරාතේ ඉගෙන ගත්තා. හැබැයි කරාතේවල මට තියෙන්නෙ බ්‍රවුන් බෙල්ට් එක. මේ කාලයේ මම කරාතේ සටන් ශිල්පයත් ඉගැන්නුවා.ටයිකොන්ඩෝවල මේ වන විට ඔබ හිමිකර ගෙන තිබෙන ශ්‍රේණිය මොකක් ද?කළු පටි හය වැනි ශ්‍රේණිය මම හිමි කරගෙන තිබෙනවා. 1994 න් පස්සෙ මම ශ්‍රේණිගත කිරීම්වලට සහභාගි වුණේ නැහැ. ඒකට හේතුව තමයි මගේ ශ්‍රේණිගත කිරීම් කළ ජනරාල් චොයි හොං හි මිය යාම. ඔහුගෙ පුතා වන චොයි ජොං හ්වා යටතේ මම ඉදිරියේ දී ශ්‍රේ්ණිගත කිරීමකට ඉදිරිපත් වෙනවා.ඔබට දැන් වයසයි නේද?මට අවුරුදු හැට හතරක් වෙනවා.ටයිකොන්ඩෝ සටන් ක්‍රමයේ ඉහළම ශ්‍රේ්ණියකට යන්න ඔබට හැකිවෙයි ද?ඔව්, ඔව් මම කළු පටි නව වන ශ්‍රේණියට අනිවාර්යයෙන් ගමන් කරනවා.කළු පටි නව වන ශ්‍රේණියේ ටයිකොන්ඩෝ සටන් ශිල්පය උගන්වන ගුරුවරුන්, ශිල්පීන් ලෝකයේ කොපමණ ඉන්නව ද?සෑහෙන පිරිසක් ඉන්නවා. චොයි ජොං හ්වා ඉන්නෙත් කළුපටි නව වැනි ශ්‍රේණියේ.ටයිකොන්ඩෝ ඉගෙනීමට කොරියාවට නොගොස් කැනඩාවට ගියේ ඇයි?ජනරාල් චොයි හොං හි මහතා ඒ වන විට කොරියාවේ සිට කැනඩාවට පැමිණ සිටියා. එතුමාගේ නිවසේ නැවතී තමයි මම ටයිකොන්ඩෝ සටන් ක්‍රමය හැදෑරුවේ.ඇයි ඔබ මෙම සටන් ක්‍රමය ඉගෙන ගන්න හිතුවෙ.ටයිකොන්ඩෝ කියන්නෙ ප්‍රබල සටන් ක්‍රමයක් කියල මට හිතුණා. නායකකන්ද රෝමානු කතෝලික විද්‍යාලයේ ඉගෙන ගන්න කාලයෙත් මට ක්‍රීඩාවන් පිළිබඳ උනන්දුවක් තිබුණා.ටයිකොන්ඩෝ හැදෑරීමට ජනරාල් චොයි හොං හි ට සම්බන්ධ වූ ආකාරය ගැන කතා කළොත්.මට කොළඹ මහජන පුස්තකාලයේ දී “කොරියන් කරාතේ” පිළිබඳ පොතක් කියවීමට අවස්්ථාව ලැබුණා. ටයිකොන්ඩෝ පිළිබඳ සඟරා ගණනාවක් ද මට හමු වුණා. ඒවාත් කියවා මම ජනරාල් චොයි හොං හි මහතාට ලිපියක් ලියුවා.මට ඔහුගෙන් පිළිතුරක් ලැබුණා කොරියාවේ දී හෝ කැනඩාවේ දී ටයිකොන්ඩෝ හැදෑරීමට හැකි බව දන්වමින්. නැවත මම ලිපියක් ලියුවා සටන් ක්‍රමය හැදෑරීමට කැමැති බවට. පසුව මම කැනඩාවට ගියා ඒ අනුව මම තමයි ටයිකොන්ඩෝ සටන් ක්‍රමය ලෝකයට ඉදිරිපත් කළ ජනරාල් චොයි හොං හි මහතාගෙන් ටයිකොන්ඩෝ හදාරපු ප්‍රථම ලාංකිකයා.ඔබ ජනරාල්ට චොයිට කිව්වද කරාතේ ඉගෙන ගෙන තිබෙන බව?ඔව්. මම කැනඩාවට යන විට ඔහු ඔක්කොම තොරතුරු දැනගෙන සිටියා. සියල්ල දැනගෙන තමයි මට පැමිණෙන්න කීවේ. ටොරොන්ටෝවල තමයි පුහුණුවීම් කළේ.ජනරාල් චොයි හොං හි ගෙ ගෙදර ඔබ ටයිකොන්ඩෝ පුහුණු වෙනකොට තවත් කවුද පුහුණුවීම් සඳහා පැමිණියේ.සති අන්තයේ විවිධ ජාතීන් පුහුණුවීම් සඳහා පැමිණියා. ඒ අතර කොරියන් ජාතිකයින් විශාල පිරිසක් සිටියා. ජනරාල් අපට කතා කෙරුවෙ ඉංග්‍රීසි භාෂාවෙන්.ජනරාල් චොයිගෙන් විතරම ද ඔබ ටයිකොන්ඩෝ ඉගෙන ගත්තෙ.නැහැ. කැනඩාවෙ ඉන්න කාලෙ මම තවත් ටයිකොන්ඩෝ ශිල්පය උගන්වන පාසල් ගණනාවකින් ඉගෙන ගත්ත.කවුද එම පාසල්වල සිටිය ගුරුවරුන්.පාක් ජොන් ෂුං, ලී ෂුකී, චාල්ස් කිම්. ජනරාල් චොයි ද කරාතේ ඉගෙන ගෙන තිබෙන්නේ චාල්ස් කිම් ගෙ තාත්තගෙන්.ටයිකොන්ඩෝ හදාරමින් කොතරම් කාලයක් කැනඩාවෙ සිටිය දඅවුරුදු දෙකක් සිටියා. මම ලංකාවට පැමිණියෙ කළු පටි දෙවැනි ශ්‍රේණිය අරගෙන.කොහොම ද ටයිකොන්ඩෝ සටන් ක්‍රමය හැදුවේ.ටෙක්යොන් කියලා සම්ප්‍රදායික සටන් ක්‍රමයක් කොරියාවේ තිබෙනවා. මේ ක්‍රමය වසර එක් දහස් තුන්සීයක් පමණ පැරණි බව කියවෙනවා. ටෙක්යොන් සටන් ක්‍රමය කියන්නෙ පා පහරවල්වලින් කරන සටනක්. එයට අත් සටන් ක්‍රමද එක්කරලා තමයි ටයිකොන්ඩෝ නිර්මාණය කළේ. ටෙක්යොන් සටන් ක්‍රමය නිපුන කළ ජනරාල් චොයි හොං හි මහතා 1955 දී ටයිකොන්ඩෝ ලෝකයට ඉදිරිපත් කළා. කරාතේ සහ ටෙක්යොන් එකතු කරල තමයි ටයිකොන්ඩෝ නිර්මාණය කළේ.ටයිකොන්ඩෝ ක්‍රීඩාවක් වශයෙන් ද යොදා ගන්නවා නේද?ටයිකොන්ඩෝ කියන්නෙ ප්‍රබල සටන් ක්‍රමයක්. මෙහි තිබෙන ප්‍රබලත්වය අඩු කර ක්‍රීඩාවක් වශයෙන් ද යොදා ගත හැකියි. ටයිකොන්ඩෝවල තිබෙන සමහර පහරවල් ක්‍රීඩාවක් වශයෙන් කිරීමේ දී යොදා ගන්නෙ නැහැ.ලෝකයේ කොතරම් රටවල් ගණනාවක මෙම සටන් ක්‍රමය පැතිරී තිබෙනවා ද?විශාල රටවල් ගණනාවක පැතිරී තිබෙනවා. චීනයෙත් තිබෙනවා.ටයිකොන්ඩෝවලට අනෙකුත් සටන් ක්‍රමවලින් අභියෝගයක් නැද්ද?නැහැ.කුමන ස්්ථානයක් මෙම සටන් ක්‍රමයට ලෝකයේ හිමිවෙලා තිබෙනව ද?ලෝකයේ විවිධ සටන් ක්‍රම පැවතියා. කාලයක දී ඒවා හදාරන්නන් සංඛ්‍යාව අඩු වුණා. සමහර සටන් ශිල්පයන් නැති වෙලා ගියා. කරාතේ කියන්නෙ මේ වන විට අඩුවෙමින් පවතින සටන් ක්‍රමයක් වශයෙන් මම දකිනවා. ටයිකොන්ඩෝ සටන් ක්‍රමය මේ වන විට ඉදිරියට පැමිණ තිබෙනවා.ඔබ එහෙම ප්‍රකාශ කරන්නෙ ටයිකොන්ඩෝ උගන්වන නිසා කියලා කවුරු හරි චෝදනා කළොත්?මම එහෙම ප්‍රකාශ කළේ අනෙකුත් සටන් ක්‍රමවලට විරුද්ධව නොවේ. විවිධ සටන් ක්‍රම ලෝකයේ බිහි වෙනවා. සටන් ක්‍රම ගණනාවක එකතුවෙන් නිර්මාණය වූ මික්ස් මාෂල් ආට් ලෝකයේ භාවිත වනවා. සමහර රටවල කික් බොක්ෂින් ජනප්‍රිය යි. කරාතේ එම රටවල භාවිතය අඩුයි. ටයිකොන්ඩෝ සටන් ක්‍රමය හදාරන්නන් ද කාලයක දී අඩුවෙයි.විවිධ දේ ප්‍රකාශ කරමින් ටයිකොන්ඩෝ සටන් ක්‍රමයේ විරයෙක් වෙන්න ඔබ උත්සාහ කරනවා කියල අනෙකුත් සටන් ශිල්ප උගන්වන ගුරුවරුන් පැවසුවොත්.මම වීරයෙක් කියල ප්‍රකාශ කරන්නෙ නැහැ. මීට අවුරුදු විසි පහකට පෙර ටයිකොන්ඩෝවලින් ප්‍රබලව සටන් කළ මට අද ඒ ආකාරයෙන් සටන් කරන්න අමාරුයි. අපිත් වයසට යනවා. මම ඉපදුනේ 1948 දී.බෲස් ලී ගැන මොකද හිතන්නෙ.ඔහු හප්කිඩෝ, කුන්ග් ෆු, ටයිකොන්ඩෝ වැනි සටන් ක්‍රමත් හදාරා ඇති බව පෙනෙනවා. ඔහුට සටන් ක්‍රම ඉගැන්වූ (ටයිකොන්ඩෝ) ග්‍රැන්මා ජුන්රි කියන ගුරුවරයාගෙන් මමත් ඉගෙන ගෙන තිබෙනවා.ඔහු ලෝකයේ ප්‍රසිද්ධියට පත් වුණා නේද?ඔව්, බෲස් ලි දක්ෂ සටන් කරුවෙක් වගේම දක්ෂ නළුවෙක්.දේශීය සටන් ශිල්පයක් වන අංගම් පොර පිළිබඳ ඔබේ අදහස මොකක් ද?ඒ ගැන මම දන්නෙ නැහැ. අපි පොඩි කාලෙ අහල තිබෙන්නෙ චීන අඩි ගැනයි. චීන අඩි පුහුණු කරපු වෛරමුත්තු කියල ගුරුවරයෙක් ගැන අහල තිබෙනවා. ඔහු දෙහිවල ප්‍රදේශයේ සිටිය කියලයි කියන්නෙ. ඊට අමතරව කෙසෙල්වත්ත සයිමන් අයිය ගැනත් අහල තිබෙනවා.ඔබ සටන් ක්‍රම සොයමින් යන විට අංගම්පොර සටන් ශිල්පීන් හමු වුණේ නැද්ද?නැහැ. මම කරාතේ ඉගෙන ගන්න කලින් රාමස්සාමි කුමාරස්වාමි කියන ගුරුවරයාගෙන් ඉන්දීය සටන් ක්‍රමයක් ඉගෙන ගත්තා. අත් පහරවල්, පා පහරවල්, කඩු හරඹ මම එහිදී පුහුණු වුණා.හැබැයි මේ රටේ දේශීය සටන් ක්‍රම තිබ්බෙ නැහැ කියලා මම කියන්නෙ නැහැ. මොක ද මට සටන් පරම්පරාවක් නැහැ. මගේ තාත්තා ධීවරයෙක්. අපි කුඩා කාලයේ ඉඳලම කැත්ත පොල්ල පාවිච්චි කරන්න දන්නවා.ටයිකොන්ඩෝ ඉගෙන ගත්තට පස්සෙ කාටවත් පහර දීලා එහෙම නැද්ද?නැහැ. මම කාගෙන්වත් ගුටි කාලත් නැහැ. කාටවත් ගහලත් නැහැ.ඔබගේ අත් පහරක් කොපමණ ප්‍රබල ද?ඒක මට කියන්න බැහැ. මට තවම අඟලෙ ලුනුමිදෙල්ල ලෑලි තුනක් එකට තියල කඩන්න පුළුවන්. මම උළු කැට කඩන්න නම් ගියේ නැහැ.අත්දෙක බිම තබා උස් පහත් වෙමින් කරන ව්‍යායාමය කීයක් කරන්න පුළුවන් ද?තුන්සීයක් විතරලෝකයේ දක්ෂම ටයිකොන්ඩෝ සටන් ශිල්පීන් ඉන්නෙ කොහෙ ද?කොරියාවේ සිටින ටයිකොන්ඩෝ සටන් ශිල්පීන්ටත් වඩා දක්ෂ අය ලෝකයේ වෙනත් රටවල ඉන්නවා.විවිධ රටවල පැවැත්වෙන ටයිකොන්ඩෝ ශූරතාවලි මොනව ද?ටයිකොන්ඩෝ “වර්ල්ඩ් කප්” ඉදිරි නොවැම්බරයේ ආජන්ටිනාවෙ පැවැත්වෙනවා.ඔබ එම අවස්ථාවට විනිසුරුවරයෙකු වශයෙන් හෝ සහභාගි වන්නෙ නැද්ද?තීරණයක් තවම නැහැ. 1978 පැවැති ලෝක ටයිකොන්ඩෝ ශූරතාවලියත් මම විනිශ්චය කළා.මේ රටේ කවුරුවත් ටයිකොන්ඩෝ ශූරතාවලියක් දිනාගෙන නැද්ද?මම ආසියාවේ පැවැති ශූරතාවලියකට ගෝලයො ඉදිරිපත් කර තිබෙනවා.ජ්‍යෙෂ්ඨ ටයිකොන්ඩෝ ගුරුවරයෙකු වන ඔබට කී දෙනෙක් එක්ක ගහ ගන්න පුළුවන් ද?එහෙම කියන්න බැහැ. අවස්ථාවට අනුව මුහුණ දෙනවා.සටනකට පැමිණෙන්න කියල අභියෝග කළොත්?ගහ බැන ගන්න වයසක නොවෙයි මං ඉන්නෙ. නමුත් ජීවිතයට තර්ජනයක් වෙනවා කියල පෙනෙනවා නම් සටන් උපක්‍රම පාවිච්චි කරන්න සිදු වෙනවා.සතුරෙකු පැමිණ කඩුවකින් පහර දීමට උත්සාහ කළොත් ආයුධයක් නැතිව ඔහුට පහර දෙන්න පුළුවන් ද?පුළුවන්. එවැනි අවස්ථාවකට උපක්‍රමශීලීව මුහුණ දිය යුතුයි. ගහපන්, ඇනපන් කියල ඉඳල හරි යන්නෙ නැහැ.ඔබට හමුවී තිබෙන ලෝකයේ ජනප්‍රියත්වයට පත් වූ සටන් ශිල්පීන් කවු ද?චක්නෝරිස්, බිල්වොලස් හමුවෙලා තිබෙනවා. චක්නෝරිස් හමු වුණේ ලෝක ශූරතාවලිය ක දී. ජනරාල් චොයි හොං හි ගෙන් ටයිකොන්ඩෝ හැදෑරු නිසා අපි ඕනෑම ස්ථානයක පෙරට පැමිණෙනවා. ඕනෑම සටන් ශූරයෙකු, සටන් ශිල්පියෙකු සමඟ කතා බහ කරනවා.ලංකාවේ උගන්වන විවිධ සටන් ක්‍රම පෙරට යනවා ද පසුපසට යනවා ද?මම නම් දකින්නෙ සටන් ක්‍රම ඉගෙන ගන්නා පිරිස්වල වැඩි වර්ධනයක් නැති බවයි. එම තත්ත්වය නැති කිරීමට ලේක්හවුස් ආයතනය සටන් කලාවන් හි තොරතුරු ඇතුළත් ලිපි පෙළක් පළ කිරීමට කටයුතු කිරීම සම්බන්ධයෙන් මම ස්තුතිවන්ත වෙනවා.සෑම පුද්ගලයෙකුම යම් කිසි සටන් කලාවක් ඉගෙන ගත යුතුයි කියලා ඔබ හිතනවා ද?සටන් ක්‍රමයක් ඉගෙනීම තම ආරක්ෂාවට සහ අභිමානයට හොඳයි.ඔබට අමතරව මෙරට විවිධ ගුරුවරුන් ටයිකොන්ඩෝ උගන්වනවා නේ ද?කොරියන් ජාතිකයොත් මෙහෙ ටයිකොන්ඩෝ සටන් ශිල්පය උගන්වනවා. හැබැයි මම නම් දකින්නෙ ටයිකොන්ඩො සටන් ශිල්පය පෙරට ආවා මදි බවයි. මේ රටේ ටයිකොන්ඩො උගන්වන බොහෝ ගුරුවරුන් සම්බන්ධයෙන් මම සෑහීමකට පත් වන්නෙ නැහැ. එම ගුරුවරුන් අදක්ෂයි කියල නොවෙයි මම කියන්නෙ.ටයිකොන්ඩො සටන් ශිල්පයේ දී පහරදීම් කරන්නෙ මර්මස්ථානවලට ද?මර්මස්ථානවලට පහර දීම හැම සටන් ක්‍රමයකම තිබෙනවා. ශරීරයේ පිට පැත්තට පොඩි පහරක් එල්ල කරල මිනිසෙකු මරණයට පත් කරන්න පුළුවන්.ටයිකොන්ඩෝ සටන් ශිල්පයට අමතරව ඔබ විවිධ දේ හදාරණව. ඒවායින් ලෝකයට කළ සේවයක් ගැන කතා කළොත්.විශ්ව ශක්තිය උපයෝගි කරගෙන ක්‍රියාත්මක කරන “රෙයිකි” මම හදාරා තිබෙනවා. පසුගිය කාලයේ චිලී රටේ තඹ පතලක මිනිසුන් සිර වී සිටින වෙලාවෙ ලෝකය පුරා සිටින රෙයිකී ගුරුවරුන් එකතු කර පතලෙන් ගොඩට පැමිණෙනකම් ඔවුන්ව ශක්තිමත් කරන වැඩ පිළිවෙළක් ක්‍රියාත්මක කළා. චිලී ආණ්ඩුවත් ඒක දන්නවා.ටයිකොන්ඩො සටන් ක්‍රමයේ දී ආයුධ භාවිතා කරන්නෙ නැද්ද?නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310077</link>
    <topic>ශ්‍රී ලංකාවේ ආර්ථික සංවර්ධනය සවිමත් කිරීමටජපාන රජයේ අඛණ්ඩව සහාය ලබා දෙන තීරණ</topic>
    <author/>
    <content>ශ්‍රී ලංකාවේ ආර්ථික සංවර්ධනය ශක්තිමත් කරමින් යටිතල පහසුකම් සහ මානව සම්පත් සංවර්ධනය සඳහා ජපන් රජයේ සහාය අඛණ්ඩව ලබාදීමට ජපාන රජය තීරණය කර තිබේ.ශ්‍රී ලංකාව සහ ජපානය අතර පවත්වාගෙන යනු ලබන මිත්‍රශී‍ලී සහ රාජ්‍යතාන්ත්‍රික සබඳතා තවදුරටත් ශක්තිමත් කරමින් ජපන් රජයේ ආරාධනාවකට අනුව ආර්ථික සංවර්ධන ඇමැති බැසිල් රාජපක්ෂ මහතා පසුගියදා ජපානයේ සතියක නිල සංචාරයක යෙදුණු අවස්ථාවේදී පැවැත්වූ සාකච්ඡාවන්හිදී ජපන් රජයේ ඉහළ පෙළේ රාජ්‍ය නියෝජිතයෝ මේ බව ප්‍රකාශ කළහ.දෙරට අතර පවත්නා මිත්‍රශීලිත්වය සහ දේශපාලන සබඳතා වඩාත් ශක්තිමත් කරගැනීම සඳහා ජනාධිපති මහින්ද රාජපක්ෂ මහතා පසුගිය මාර්තු මස ටෝකියෝ නුවරදී කළ ඇරයුමක ප්‍රතිඵලයක් වශයෙන් ඉකුත් මාස හය තුළ ජපානයේ ඉහළ පෙළේ රාජ්‍ය නියෝජිතයන් වන ජපාන උප අගමැතිවරයා, ස්වදේශ කටයුතු සහ සන්නිවේදන ඇමැතිවරයා, මූල්‍ය කටයුතු පිළිබද ජ්‍යේෂ්ඨ උප ඇමැතිවරිය, විදේශ කටයුතු නියෝජ්‍ය ඇමැතිවරයා සහ ජපන් රජකුමරියගේ ශ්‍රී ලංකා සංචාරයන් ඉවහල් වූ බව බැසිල් රාජපක්ෂ මහතා මෙහිදී පෙන්වා දුන්නේය.ශ්‍රී ලංකාවේ ආර්ථික සංවර්ධනයට නොමඳ දායකත්වයක් ලබාදෙමින් බලශක්තිය, ධීවර කර්මාන්තය, මාර්ග ඉදිකිරීම වැනි සියලුම සංවර්ධන ක්‍රියාදාමයන්ට සම්පූර්ණ සහාය ලබාදීම පිළිබඳව ශ්‍රී ලාංකේය ජනතාවගේ කෘතඥතාව ජපන් රජයට පිරිනමන බවද හෙතෙම එහිදී පැවසීය.සිය නිල සංචාරයේදී ටෝකියෝ, කියටෝ, යොකොහොමා ඇතුළු නගරයන්හි පැවති සාකච්ඡාවන්ට සහභාගි වූ ඇමැති බැසිල් රාජපක්‍ෂ මහතා ජපානය සහ ශ්‍රී ලංකාව අතර දැනට පවතින දේශපාලනික සහ ආර්ථික සම්බන්ධතා, සංස්කෘතික සම්බන්ධතා මෙන්ම අනෙකුත් වැදගත් අංශයන් වඩාත් ශක්තිමත් කිරීම සඳහා විශේෂ අවධානය යොමු කරන බවද ශ්‍රී ලංකාවට සෑම අංශයෙන්ම සහයෝගය ලබාදෙන රටවල් අතර ජපානය මුල්තැන ගන්නා බවද ප්‍රකාශ කළේය.මෙම සංචාරයේදී ජපාන නියෝජ්‍ය අගමැති සහ මුදල් ඇමැති ටාරෝ අසෝ, ජාතික ආරක්ෂාව පිළිබඳ ඇමැති සහ අමාත්‍ය මණ්ඩල ප්‍රධාන ලේකම් යෝෂඩි සුගා, ජපානයේ විදේශ කටයුතු වැඩබලන ඇමැති සුනිචි සුසුකි, ඉඩම් යටිතල පහසුකම් ප්‍රවාහන සහ සංචාරක ඇමැති අකිහිරෝ ඔටා, අභ්‍යන්තර කටයුතු සහ සන්නිවේදන ඇමැති යොෂිටාකා ෂින්ඩෝ, මූල්‍ය කටයුතු පිළිබඳ ජ්‍යේෂ්ඨ උප ඇමැති යුකෝ උබචි, ආර්ථික වෙළෙඳ සහ කර්මාන්ත පිළිබද නියෝජ්‍ය ඇමැති මසාකි ටයිරා, ජපන් ජාත්‍යන්තර සහයෝගිතා ආයතනයේ සභාපති අකිහිකෝ ටනාකා, ලිබරල් ප්‍රජාත‍න්ත්‍රවාදී පක්ෂයේ උප සභාපති සහ හිටපු විදේශ ඇමැති මසිකෝ කොමූරා, ජපාන විදේශ ව්‍යාපාරික සම්මේලනයේ සභාපති හිරෝයුකි ඉෂිගේ, ශ්‍රී ලංකාවේ සාමය, නැවත පදිංචිකිරීම පිළිබඳ, ජපාන නියෝජිත යසූෂි අකාෂි යන මහත්ම මහත්මීන් හමු වූ බැසිල් රාජපක්‍ෂ මහතා දෙරට අතර අනාගත වෙළඳ සහ ආර්ථික සංවර්ධන කටයුතු සහයෝගිතාව වැඩිදියුණු කරගැනීම සහ දෙරට අතර ආර්ථික කටයුතු ප්‍රවර්ධනය පිළිබඳවද නිල සාකච්ඡාවන්හි දීර්ඝ වශයෙන් නිරත විය.ජපානයේ ජෙට්රෝ ආයෝජන සහ ව්‍යාපාර පිළිබඳ පර්ෂදයේ මෙහෙයවීමෙන් පැවති සම්මන්ත්‍රණයේ ප‍්‍රධාන අමුත්තා වශයෙන් සහභාගි වූ ආර්ථික සංවර්ධන ඇමැතිවරයා අනතුරුව ජපාන ශ්‍රී ලංකා ව්‍යාපාරික සහයෝගිතා කමිටුවේ සභාපති කේ. වටනබේ මහතා සමඟ ජපානයේ ඉහළ පෙළේ ව්‍යාපාරික හමුවකටද එක්විය.ශ්‍රී ලංකාවේ යටිතල පහසුකම් සංවර්ධනය, බලශක්තිය, ජල කළමනාකරණ සහ පරිසරය ආරක්‍ෂා කිරීම, ආහාර නිෂ්පාදනය, සීනි කර්මාන්තය, උසස් අධ්‍යාපනය, විනෝද ක‍්‍රීඩා සහ සත්කාරක සේවා, විනෝදාත්මක අංශ, සුළු හා මධ්‍ය ප්‍රමාණයේ කර්මාන්ත වැනි ආයෝජන අවස්ථාවන් සඳහා ජපන් ආයෝජකයින් මෙහිදී විශාල උනන්දුවක් දැක්වූහ.ශ්‍රී ලංකාව වෙත ජපන් සංචාරකයින් ගෙන්වා ගැනීම සඳහා මෙන්ම සංචාරක කර්මාන්තය වැඩි දියුණුකර ගැනීම පිළිබඳව ක්‍රියාත්මකවන විශේෂ වැඩපිළිවෙළ මෙහිදී ඔවුන් වෙත පැහැදිලිකර දෙන ලදී.මෙම නිල සංචාරයේදී දෙරට අතර අනාගතයේදී සෑම අංශයකම හුවමාරු වැඩි දියුණු කරගැනීම, දීර්ඝකාලීන ප්‍රතිඵල වැඩි දියුණු කරගැනීම සඳහා වැඩසටහන් ක්‍රියාත්මක කිරීම තුළින් දෙරටටම පොදු ප්‍රතිලාභයන් ලබාගැනීම සම්බන්ධයෙන්ද අවධානය යොමු කරන ලදී.ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ, ශ්‍රී ලංකාවේ ජපන් තානාපති නොබුහිටෝ හොබෝ, භාණ්ඩාගාරයේ අධ්‍යක්ෂ ජනරාල් ආචාර්ය ඩී.එස්. ජයවීර මහත්වරුන් ඇතුළු ශ්‍රී ලංකාවේ සහ ජපානයේ ඉහළ පෙළේ දූත පිරිසක් මේ අවස්ථාවන්ට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>07</day>
    </date>
    <link>http://www.dinamina.lk/2013/10/07/_art.asp?fn=f1310078</link>
    <topic>“රම්මල් දෙවියනි සිත්තම්ගල්ලෙන”ඓතිහාසික සිත්තම්ගලු ඇසළ පෙරහැර</topic>
    <author/>
    <content>හම්බන්තොට දිස්ත්‍රික්කයේ මුල්කිරිගල ආසනයේ ඓතිහාසික රම්මල් කන්ද පාමුල පිහිටි ඉපැරණි ගල්ලෙන් විහාරයක් හැටියට මේ ස්ථානය හැඳින්විය හැකිය. මේ විහාරය ප්‍රදේශ‍ය තුළ වඩාත් ප්‍රචලිතව ඇත්තේ බටහිර රජ්ජුරුබණ්ඩාර දේවාලය වශයනි. එම දෙවියන් වෙනුවෙන් වාර්ෂිකව පැවත්වෙන ඇසළ පෙරහැරේ 46වන වර මෙවරට යෙදී ඇත. මෙවරද එම පෙරහැර උඩරට, පහතරට හා සබරගමුව නැටුම්වලින්ද අලි ඇතුන් රාශියකින්ද සමන්විත වර්ණවත් ලෙස පැවැත්වීමට සියළු විධි විධාන සලසා ඇත. මෙම පෙරහැර උත්සව ඔක්තෝබර් මස 15 වන දින සිට 21 වන දින පහන් වන තුරු පැවැත්වීමටද නියමිතය.රුහුණේ දේව ඇදහිලි අතර, කතරගම දෙවියන් හැරුණු කළ රුහුණු ගිරුවාපත්තුවේ සිත්තම්ගල්ලේ රජ්ජුරු බණ්ඩාර දෙවියන්ද ඉතා ඉහළින් පුද පූජා ලබන දකුණු පළාතේ වැඩ වසන මහානුභාව සම්පන්න දෙවියෙකි. ඉපැරණි රුහුණේ ගොවියන් සිය ධානය අස්වනු සශ්‍රික කරගැනීමටත් කිතුල් මල් මදින්නන්ගේ තෙලි දිය සරු කරලීමටත් සිත්තම්ගල්ලේ රජුජුරුබණ්ඩාර දෙවොලට ගොස් පඩුරු බැන්දේ දැඩි විශ්වාසයකින් හා ආශවකිනි.වර්ෂ 1968 දී සිත්තම්ගලු රජ්ජුරු බණ්ඩා දෙවියන්ට උපහාර පිණිස දිද්දෙණිපොත පේමරතන නාහිමි දවස ආරම්භ කළ මේ පෙරහැර අද වන විට 46 වැනි වරටද පැමිණ ඇත. මේ ප්‍රදේශයේ ජීවත් වූ මද්දුමාගේ සියදෝරිස් වෙද මහතාට දිනක් සිහිනෙන් කීවේ, සිත්තම්ගලු විහාරයට අරක්ගෙන සිටින රජුජුරුබණ්ඩාර දෙවියන් වෙනුවෙන් අලියෙක් සහිත පෙරහැරක් පවත්වන ලෙසයි.මේ කථාව එවකට සිත්තම්ගලු විහාරාධිපතිව වැඩ විසූ පූජ්‍ය දිද්දෙණිපොත නාහිමිට දැන්වූ කල්හි උන්වහන්සේ ප්‍රකාශ කළේ පෙරහර සංවිධනය කරන ලෙසය. ඒ අන්දමින් මේ දෙවියන්ට උපහාර පිණිස මද්දුමාගේ සියදෝරිස් වෙද මහතාගේ මූලිකත්වයෙන් ගමේ උදවිය එක්රැස්ව අලියෙක් සහිත එක් දින මල් පෙරහරක් ලෙස පවත්වාගෙන ආ මේ පෙරහර වර්තමානය වන විට දින 07ක් තිස්සේ පවත්වන පෙරහරක් වශයෙන් සංවර්ධනය වී ඇත.වර්ෂ 1970 දී විවිධ සංස්කෘතික නර්තන අංගවලින් සමන්විතව පැවැත්වූ මේ පෙරහැර වනාහි රුහුනු මහා කතරගම දේවාල පෙරහරට පසුව පවත්වන පරිවාර පෙරහරක් ලෙස වර්ධනය වී ඇත. උඩරට, සබරගමුව, හා රුහුණේ ගැමි නර්තන කලාව ඉස්මතු වන සේ පෙළගසන මේ සිත්තම්ගල්ලෙන ඓතිහාසික පෙරහැර අද ගිරුවාපත්තුවට අභිමානයකි.1920 දශකයේදී මෙම ගල්ලෙන විහාරයේ විහාරාධිපති ලෙස වැඩ විසූ පූජ්‍ය අගලකඩ සෝභිත නාහිමි මෙහි ඉහළ හා පහළ විහාරවල ජරාවාස වී තිබූ ප්‍රතිමා ප්‍රතිසංස්කරණය අරඹා ඇත. අතීතයේ මෙහි පැවති සිතුවම්ද ස්වභාවික හේතු මගින් විනාශ වී ඇත. අද වුවද පහළ ලෙන් විහාරයේ කටාරමට යටින් ජීරණ වූ පැරණි සිතුවම් පෙළක් දැකීමට හැකිය. පෙර කාලයේ මෙහි ලෙන්වල සිතුවම් කර තිබූ නිසාම සිතුවම් ගල්ලෙන වූ මෙම විහාරය පසු කාලයේ සිත්තම්ගල්ලෙන වශයෙන් හැඳින්වීය.මෙවන් ඓතිහාසික තත්ත්වයන් නියෝජනය කරනු ලබන සිත්තම්ගල්ලෙන රජමහා විහාරස්ථානයේ විහාරාධිපති ධුරය හෙබවූ පූජ්‍ය පෝරතොට ඉන්ද්‍රරත්න නාහිමි වැනි භික්ෂූන් වහන්සේලාගේ මඟ පෙන්වීම හා අනුශාසනා අනුවත් පෞරාණික සිරිත් අනුවත් රුහුණු ගිරුවාපත්තුවේ අද්විතීය රජමහා විහාරයක් ලෙස සංවර්ධනය විය.රජ්ජුරු බණ්ඩාර දෙවියන්ට ගෞරව පිණිස වර්ෂ 1968 දී ආරම්භ කළ සිත්තම්ගලු ඇසළ පෙරහර 46 වැනි වර වන මේ වර්ෂය අති උත්කර්ෂයෙන් පැවැත්වීමටත් වත්මන් විහාරාධිපති ශ්‍යාමෝපාලි වංශික මහා නිකායේ ශ්‍රී රෝහණ පාර්ශ්වයේ අනුනායක හම්බන්තර දිසාවේ ප්‍රධාන සංඝනායක සද්ධර්මකීර්ති ශ්‍රී ශාස්ත්‍රපති පූජ්‍ය අගලබඩ පියසිරි නාහිමියන්ගේ හා විහාරාධිකාරී පූජ්‍ය කිරම ගුණරත්න හිමි සහ කටුගම්පොත වංගීස හිමි යන විහාරස්ථානයේ භික්ෂූන් වහන්සේලාගේ අනුශාසනා පරිදි දායකසභාව සියලු විධි විධාන සලසා ඇත.රුහුණේ සාම්ප්‍රදායක නැටුම් අංගවලින් යුතුව බටහිර රජ්ජුරු බණ්ඩා හා පත්තිනි මෑණියන් ආදි දෙවිවරු අරමුණු කර රුහුණ ඇතුළු සමස්ත රටේ බත බුලත සහ ගහ කොළේ ආදායම සරු වේවා යන පැතුමෙන් සිදුකරනු ලබන විරාගත කෝල්මුර යාගය ද මේ උත්සවයේ සුවිශේෂ අංගයකි. මෙම කෝල්මුර යාගය අවසානයේ අළු කෙසෙල් ගෙඩි මැල්ලුම සහිත බත ද අලුයම වෙලේ බැතිමතුන් අතරේ බෙදාදීම ද අතීතයේ සිට පැවත එන්නකි. පෙරහර උළෙල නිමා වූ බව වරාපිටිය සපුගහ දොලේ දිය කැපීමෙන් සංකේතවත් කිරීමද මේ පෙරහර උත්සවයේ අවසාන අංගය වේ.ඇසළ මහා පෙරහැර මංගල්‍යයහම්බන්තොට දිස්ත්‍රික්කයේ, වලස්මුල්ල ප්‍රාදේශීය ලේකම් කොට්ඨාසයේ පිහිටි ඓතිහාසික සිත්තම්ගල්ලෙන රජමහා විහාරස්ථානයේ 46 වැනි වරටත් පවත්වන ඇසළ මහා පූජෝත්සවය හා සංස්කෘතික මංගල්‍යය ඔක්තෝබර් 15 දින සිට 21 වැනි දින දක්වා ඉතා උත්කර්ෂවත් අන්දමින් සැමරීමට කටයුතු සංවිධානය කර ඇත.මෙතෙක් කාලයක් බැතිමතුන්ගේ හා පෞද්ගලික අංශයේ දායකත්වයෙන් පවත්වාගෙන ගිය මෙම පූජෝත්සවය හා පෙරහැර සඳහා 2007 වර්ෂයේ දී ඓතිහාසික සිත්තම්ගල්ලෙන රජමහා විහාරස්ථානයේ අභිනව බස්නායක නිලමේ ලෙස අභිෂේක ලද අතිගරු ජනාධිපතිතුමාගේ සම්බන්ධීකරණ ලේකම් හා ජාතික සවිය අනුරාධපුර දිස්ත්‍රික් සම්බන්ධීකරණ අධ්‍යක්ෂ ශ්‍රී රෝහණ කීර්ති ජනහිතකාමී ශාසනබන්දු ගරු කිත්සිරි ගංගානාත් අබේගුණවර්ධන මහතා විසින් මෙම පෙරහැර සඳහා ජනාධිපතිතුමාගේ උපදෙස් හා අනුශාසනා පරිදි පූර්ණ රාජ්‍ය අනුග්‍රහය ලබාදීමට මැදිහත් වී මෙම පුණ්‍ය කටයුත්ත සඳහා නව ජීවයක් ලබාදෙන ලදී.අභිනව ප්‍රධාන බස්නායක නිලමේතුමා විසින් මෙම විහාරස්ථානය හා පෙරහැර මංගල්‍යය ජාත්‍යන්තර තලය දක්වා රැගෙන ගිය අතර ජනාධිපතිතුමාගේ හා හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ විශේෂ අවධානයට යොමුකර විහාරස්ථානය අවට මාර්ග පද්ධතිය ලක්ෂ 450ක් වැයකර ඉදිකරන ලදී. තවද ඉහළ විහාරය දක්වා විදුලි ආලෝකය ලබාදුන් අතර වොට් ධාරිතාවය වැඩිකර ට්‍රාන්ස්ෆෝමරයක් අලුතින් ඉදිකිරීම සහ විහාරස්ථානයට තොරතුරු තාක්ෂණ මධ්‍යස්ථානයක් ද ලබාදෙන ලදී.සතර මහා දේවාල සඳහා නිලමේවරයකු බැගින් පත්කර පේළි පෙරහරවල් සඳහා නව පණක් ලබාදුන් නව නිළමේතුමා මෙම විහාරස්ථානයේ ඓතිහාසික තොරතුරු ඇතුළත් වෙබ්අඩවියක් ද ආරම්භ කරන ලදී.ශ්‍රී ලංකා වාසි බෞද්ධ ජනතාවට මෙතෙක් කලක් අප්‍රකටව පැවති ඓතිහාසික සිත්තම්ගල්ලෙන රජමහා විහාරස්ථානය වන්දනා ගමන් ආඥා පනත යටතේ ලියාපදිංචි පූජා භූමියක් ලෙස ප්‍රකාශයට පත්කර පුරා විද්‍යා දෙපාර්තමේන්තුව යටතේ ඓතිහාසික ස්මාරකයක් ලෙස නම් කිරීමට කටයුතු කරන ලද්දේද ප්‍රධාන බස්නායක නිලමේ ධුරන්දරය හොබවන කිත්සිරි ගංගානාත් අබේගුණවර්ධන මහතා විසිනි. එතුමාගේ ප්‍රධානත්වයෙන් දේවාල නිලමේ වුන්ද, පරිවාර නිලමේ වරුන්ද පිරිවරාගෙන මෙම රන්දෝලි පෙරහැර 2013 ඔක්තෝබර් 19 වන දින රාත්‍රී 9.00 සිට වීථි සංචාරය කරනු ඇත.ජනාධිපතිතුමාගේ අනුශාසකත්වයෙන් පැවැත්වෙන මෙම ඇසළ මහා පූජෝත්සවයේ රන්දෝලි මහා පෙරහැර ඔක්තෝම්බර් 21 වන දින රාත්‍රී 9.00ට වීදි සංචාරය කෙරේ. ජනාධිපතිතුමා, ශ්‍රී ලංකා පාර්ලිම්න්තුවේ කථානායක චමල් රාජපක්ෂ ආර්ථික සංවර්ධන අමාත්‍ය බැසිල් රාජපක්ෂ, ඌව පළාත් ප්‍රධාන අමාත්‍ය ශිෂින්ද්‍ර රාජපක්ෂ, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ සහ ආරක්ෂක ලේකම් ගෝඨාභය රාජපක්ෂ යන සම්භාවනීය අමුත්න් මේ අවස්ථාවට සහභාගි වීමට නියමිතය.පුරා දින 07ක් පැවැත්වෙන මෙම කළා මංගල්‍යය සඳහා ලක්ෂ සංඛ්‍යාත බැතිමතුන් පිරිසක් පැමිණෙතැයි අපේක්ෂා කරන අතර, විශේෂ ආරක්ෂක වැඩපිළිවෙළක්ද ක්‍රියාත්මක වේ. හම්බන්තොට දිස්තික් පාර්ලිමේන්තු මන්ත්‍රී, තාරුණ්‍යයට හෙටක්, නිල් බලකාය සහ දිස්ත්‍රික් සංවර්ධන කමිටු සභාපති නීතිඥ නාමල් රාජපක්ෂ මහතාගේ මෙහෙයවීමෙන් ජනාධිපති කාර්යාලය ප්‍රමුඛ රාජ්‍ය හා පෞද්ගලික අංශය පූර්ණ අනුග්‍රහයෙන් පවත්වන මෙම පූජෝත්සවය සඳහා සහභාගි වෙතැයි සැලකෙන ලක්ෂ සංඛ්‍යාත බැතිමතුන් වෙනුවෙන් සනීපාරක්ෂක පහසුකම්, ප්‍රවාහන පහසුකම්, ජලය, ඇතුළු අනෙකුත් පහසුකම් රැසක් උපරිම මට්ටමින් සකස් කර ඇත.මෙම පෙරහැර ශ්‍යාමෝපාලි වංශික මහා නිකායේ, ශ්‍රී රෝහණ පාර්ශවයේ අනුනායක සිත්තම්ගල්ලෙන රජමහා විහාරස්ථානයේ හම්බන්තර දිසාවේ ප්‍රධාන සංඝනායක සද්ධම්ම කීර්ති ශ්‍රී අගලබඩ පියසිරි නායක හිමියන්ගේ හා කෘත්‍යාධිකාරී කිරම ගුණරත්න ස්වාමින් වහන්සේ‍ෙග් අනුශාසනා පරිදි ප්‍රධාන බස්නායක නිලමේ, ජනාධිපතිතුමාගේ සම්බන්ධීකරණ ලේකම්, කිත්සිරි ගංගානාත් අබේගුණවර්ධන මහතා ඇතුළු දායක සභාව ප්‍රමුඛ ප්‍රදේශවාසීන් මෙහි සංවිධාන කටයුතු සඳහා දායකවී ඇත.පෙළ ගැස්ම,2013.10 15 - සර්ව රාත්‍රික පිරිත් දේශනය2013.10 16 - දහවල ශතාධික සංඝගත දක්ෂිණාව රාත්‍රී 8.00 ශ්‍රී විශ්ණු දේවාල පෙරහැර2013.10 17 - රාත්‍රී 8.00ට ශ්‍රී කතරගම දේවාල පෙරහැර2013.10 18 - රාත්‍රී 8.00ට රජ්ජුරුබණ්ඩාර දේවාල පෙරහැර2013.10 19 - රාත්‍රී 9.00 ට උඩරට, පහතරට, සබරගමු නර්තන හා අලි ඇතුන්ගෙන් සමන්විත රන්දෝලි මහා පෙරහැර2013.10 20 - රාත්‍රී 7.00ට කෝල්මුර යාගය හා ගිනි පෑගීම2013.10 21 - අලුයම සුභ මොහොතින් දිය කැපීම හා මහා දේව දානය.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310082</link>
    <topic>රටට විරුද්ධව වාර්තා ලියන අයටත් අප ලබාගත් ජයග්‍රහණ අමතක කරන්න බෑ</topic>
    <author>ධනුෂ්ක ගොඩකුඹුර</author>
    <content>අප රටට විරුද්ධව වාර්තා ලියන අයටත් රජය ලබා ඇති ජයග්‍රහණ අමතක කරන්නට නොහැකි වී තිබෙන බව ජනාධිපති මහින්ද රාජපක්ෂ මහතා පැවසීය. අපට චෝදනා කරන ගමන් මහාමාර්ග, රෝහල්, පාසල් යනාදී යටිතල පහසුකම් සංවර්ධනය රජය ගෙන තිබෙන පියවර අගය කරන්නට ඔවුන්ට සිදුව තිබෙන බව ජනාධිපතිවරයා පෙන්වා දුන්නේය.ජනාධිපතිවරයා මෙසේ ප්‍රකාශ කළේ ලෝක ජනාවාස දින සැමරුම් උළෙලට මොරටුව  සොයිසාපුර මහල් නිවාස ක්‍රීඩාංගණයේ දී ඊයේ (7) එක්වෙමිනි.ඊයේට යෙදුණු ලෝක ජනාවාස දිනය නිමිත්තෙන් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය ජනාවාස සතියක් නම් කරන ලද අතර වෙනස්වන නාගරිකයේ ඉදිරි ගමන්මඟ යන්න තේමා කොට ගනිමින් විවිධ වැඩසටහන් රැසක් ඒ යටතේ ක්‍රියාත්මක කෙරිණ.මොරටුව ප්‍රදේශයේ මළ නාලිකා පද්ධතිය නිසා නිවාස අහිමි වූ සොයිසාපුර මහල් නිවාස ව්‍යාපෘතියේ පවුල් වෙනුවෙන් රුපියල් මිලියන 50ක වියදමින් ඉදිකෙරුණු ජන සෙවණ මහල් නිවාස ව්‍යාපෘතියේ ප්‍රථම අදියර ජනාධිපතිතුමාගේ අතින් ප්‍රථමයෙන් විවෘත කෙරිණ.නිව්යෝර්ක් සිටි ජාත්‍යන්තර සිනමා සම්මාන උළලේදී ලෝකයේ හොඳම නළුවා ලෙසින් සම්මාන ලද ජගත් චමිලට හිමි නිවාසය ජනාධිපතිතුමාගේ සුරතින් විවෘත කෙරිණ. රුපියල් මිලියන 350ක වියදමින් වසර 42කට පසුව මුළුමනින්ම ප්‍රතිසංස්කරණය කෙරුණු සොයිසාපුර මහල් නිවාස සංකීර්ණය විවෘත කිරීම සනිටුහන් කරමින් ජනාධිපතිතුමා සමරු ඵලකය විවෘත ‍කළේය.එම සංකීර්ණයේ ඉදි කර ඇති ජන සෙවණ සුවතා එළිමහල් කායවර්ධන මධ්‍යස්ථානය ද ජනාධිපතිතුමාගේ අතින් විවෘත කෙරුණු අතර ජනාවාස දිනය නිමිත්තෙන් දීපව්‍යාපත්ත හා මොරටු හා කොළඹ නගර කේන්ද්‍ර කොටගනිමින් පැවැති රචනා, චිත්‍ර, නාට්‍ය, පාපැදි හා ක්‍රිකට් තරග ජයග්‍රාහකයන්ටත් සාර්ථක නාගරික නිවාස ව්‍යාපෘතිය හා හොඳම දේපළ සංවර්ධකයාට හිමි සම්මානත් ජනාධිපතිතුමාගේ අතින් පිරිනැමිණ.රජය රට පුරා ගෙන යන සංවර්ධනය ඉවසා ගත නොහැකි ඇතැමුන් තානාපති කාර්යාල, ආධාර දෙන සංවිධාන, මානව හිමිකම් සංවිධානවලට ලියමින් සංවර්ධනය කඩාකප්පල් කරන්නට උත්සාහ කරන බව ජනාධිපතිවරයා පැවසීය.එසේ කළ විට වරාය, ගුවන්තොටුපළ, මහාමාර්ග, ජල යෝජනා ක්‍රම යනාදී සංවර්ධන වැඩපිළිවෙළ රජය විසින් අත්හැර දමතැයි ඔවුන් සිතුවත් මේ රටේ ජනතාව වෙනුවෙන් කළ යුතු සෑම යුතුකමක්ම මේ රජය නොපිරිහෙළා ඉටු කර තිබෙන බවත් ජනාධිපතිවරයා පැවසීය.නගරයේ සුවපහසුව ගමට ගෙන අතරම ගමේ සුන්දරත්වය නගරයට ගෙන එමින් රජය පසුගිය කාලය තුළ ක්‍රියාත්මක කළ ශක්තිමත් වැඩපිළිවෙළ නිසා අද මුළු රටම ජීවත් වන්නට සුදුසු බිමක් බවට පරිවර්තනය වී ඇති බවත් ජනාධිපතිතුමා වැඩිදුරටත් ප්‍රකාශ කළේය.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, තැපැල් හා විදුලි සංදේශ ඇමැති ජීවන් කුමාරතුංග, නියෝජ්‍ය ඇමැති ලසන්ත අලගියවන්න මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310083</link>
    <topic>පොදු රද මඩුලු සමුළුවරටේ යොවුන් පරපුරට විශාල ශක්තියක්</topic>
    <author>මහින්ද අලුත්ගෙදර</author>
    <content>ලොව දීප්තිමත් රටක් වශයෙන් ඉමහත් කීර්තියක් උසුලන ශ්‍රී ලංකාවේදී පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම මේ රටේ යොවුන් පරපුරට විශාල ශක්තියක් බව රංගන ශිල්පීනී සහ දකුණු පළාත් සභා මන්ත්‍රීනී අනර්කලී ආකර්ෂා මෙනවිය ප්‍රකාශ කරයි.නිදහස් හා සාමකාමී වාතාවරණයක් තුළ ඉදිරියට යන ශ්‍රී ලංකාවේදී මෙවැනි ජාත්‍යන්තර මට්ටමේ සමුළුවක් පැවැත්වීම මිල කළ නොහැකි බව පෙන්වාදෙන මන්ත්‍රීවරිය ශ්‍රී ලාංකිකයන් වශයෙන් අපි ලොව ජයගත යුතු බවද ඒ වෙනුවෙන් මෙවැනි සමුළුවක් පැවැත්වීම තීරණාත්මක සාධකයක් වී තිබෙන බවද කියාසිටී.මේ අතර ඇය පෙන්වාදෙන්නේ ලෝකයේ විවිධ ජාතීන් නියෝජනය කරන රටවල් 53ක රාජ්‍ය නායකයන්, විදේශ ඇමැතිවරුන් ඇතුළු රාජ්‍යතාන්ත්‍රිකයන් විශාල පිරිසක් මේ සඳහා සහභාගිවන බවත් එවැනි අවස්ථාවක අපේ රට ලබාතිබෙන ප්‍රගතිය, ජනතාවගේ උනන්දුව හා උද්යෝගය මෙන්ම සංවර්ධනය වෙනුවෙන් ගෙන තිබෙන ක්‍රියාමාර්ග ආදිය සම්බන්ධයෙන් සියැසින් දැකගන්නට අවස්ථාව ලැබෙන බවත්ය.ශ්‍රී ලංකාවේ පවත්නා කර්මාන්තයන්හි නිෂ්පාදනයන් ජාත්‍යන්තර මට්ටමට ගෙන යායුතු බව පෙන්වාදෙන අනර්කලී ආකර්ෂා මෙනවිය ඒ සම්බන්ධයෙන් ශ්‍රී ලංකාවේ පවතින අවස්ථාවන් මෙන්ම අපේ නිෂ්පාදනයන්හි ගුණාත්මකභාවය දැකගත හැකිවන බවද එය වක්‍රව අපේ රටට ලැබෙන වාසිදායක තත්ත්වයක් සහ මෙහිදී වටිනා වෙළෙඳ හුවමාරුවක් සිදුවන බවද සදහන් කරයි.වත්මන් ශ්‍රී ලංකාවෙන් වැඩි යමක් විදෙස් රාජ්‍යතාන්ත්‍රිකයන්ට ලබා ගත හැකි බව පෙන්වා දෙන මන්ත්‍රීවරිය අපේ රටේ ස්වාභාවය සම්බන්ධයෙන් අන්තර්ජාලය ඔස්සේ දැනුවත් කිරීමක් අවශ්‍ය නොවන බවද මෙරටට පැමිණෙන විදෙස් නියෝජිතයන්ට මේ රටේ යහපත් වාතාවරණය, සංචාරක ආකර්ශනය, යටිතල පහසුකම් සංවර්ධනය මෙන්ම ජනතා සහභාගිත්වය ආදිය සියැසින් දැකගන්නට අවස්ථාව සැළසෙන බවද කියාසිටී.රටේ ජනතාව මේ වනවිට විශාල දියුණුවක් ලබා තිබෙන අතර සමඟියෙන් සහයෝඟයෙන් කටයුතු කරන ජාතියක් වශයෙන් ප්‍රසිද්ධියක් උසුලන බව පෙන්වාදෙන මන්ත්‍රීවරිය අධ්‍යාපන, සංචාරක, ක්‍රීඩා ඇතුළු ක්ෂේත්‍ර රැසක් දියුණුවට පත්ව තිබෙන බවද එවැනි තත්ත්වයක සිටි අපේ රට එදා සිංගප්පූරුව විසින් ආදර්ශයට ගත් බවද සිහිපත් කරයි.ලොව විශ්මයට පත්කරන සම්පත් රැසක් අපසතු බවද පොදු රාජ්‍ය මණ්ඩලීය රාජ්‍ය නායක සමුළුවෙන් පසුව ශ්‍රී ලංකාවට සුබදායක කාලයක් උදාවන බවද පෙන්වා දෙන ඇය ශ්‍රී ලංකාව සම්බන්ධයෙන් හොඳ අවබෝධයක් ලබාගත හැකි බවද සිනහවට ගරුකරන, ආයුබෝවන් කියා පිළිගන්නා ජාතියක් වශයෙන් ලෝකය ඉදිරියේ ගෞරවයට පාත්‍රවන බවද සදහන් කරයි.විශාලත්වයෙන් කුඩා රටක් වුවද ලෝක මට්ටමින් පිළිගැනීමකට ලක්වූයේ ජනාධිපති මහින්ද රාජපක්ෂ මහතාගේ නායකත්වය සහ වත්මන් විදේශ ප්‍රතිපත්තිය නිසා බව පෙන්වාදෙනදකුණු පළාත් සභා මන්ත්‍රීවරිය ඒ නිසාම අපේ නායකත්වය ලොව සියලු රටවල පිළිගැනීමට ලක්ව තිබෙන බවද ඒ තත්ත්වය අපේ රටට වැදගත්වන බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310084</link>
    <topic>එජාප නායකයා රනිල්මයි</topic>
    <author>නිරූෂි විමලවීර</author>
    <content>එජාප නායක රනිල් වික්‍රමසිංහ මහතා නායකත්වයේ සිටිය දී මැතිවරණ ජයග්‍රහණය සඳහා පක්ෂයට වගකියන උත්තරීතර මණ්ඩලයක් වහාම පත්කිරීමට ඊයේ (7) සිරිකොත දී රැස්වූ එජාප කෘත්‍යාධිකාරී මණ්ඩලය ඒකමතිකව තීරණය කර ඇත.උත්තරීතර මණ්ඩල නියෝජිතයන් නම් කිරීම හා එහි ව්‍යුහය පිළිබඳ සාකච්ඡා කිරීමට විපක්ෂ නායකවරයා සමඟ කරු ජයසූරිය, සජිත් ප්‍රේමදාස යන මහත්වරු මේ සතියේ හමුවීමට නියමිතය.එජාප ජාතික සංවිධායක දයා ගමගේ හා සභාපති ගාමිණි ජයවික්‍රම පෙරේරා යන මහත්වරු සිය ධුරවලින් ඉවත්වීමට තීන්දුකොට ඇති බවත් එම තනතුරුවලට අදාළ සුදුස්සන් ඉදිරියේ දී නම් කරන බවත් එජාප මහලේකම් තිස්ස අත්තනායක මහතා ප්‍රකාශ කෙළේය.පුරා පැය පහකට අධික කාලයක් පැවැති මේ කෘත්‍යාධිකාරි මණ්ඩල රැස්වීම ඉතා උණුසුම් තත්ත්වයක් ගත් අතර රංජිත් මද්දුමබණ්ඩාර මහතා හා ගාමිණි ජයවික්‍රම පෙරේරා යන මහත්වරු ඉතා හැඟීම්බරව සිය අදහස් ප්‍රකාශ කළහ.තමා අඩියක් පිටුපසට ගෙන පක්ෂයේ උන්නතිය වෙනුවෙන් මේ තීරණය ගත් බව එහිදී විපක්ෂනායකවරයා කියා ඇත.“ඔබතුමා 2005 දී ඉල්ලා අස්වන බව මට කීවා. නමුත් ඉල්ලා අස්වුණේ නැහැ. ඔබතුමා උත්තරීතර මණ්ඩලය පත් කරන්නේ නායකත්වයේ සිටියදී ද? එහි ව්‍යුහය කුමක් ද? ඔබතුමා නායකත්වයේ ඉන්නවාද නැද්ද”යැයි රංජිත් මද්දුම බණ්ඩාර මහතා ආවේගශීලී අයුරින් ප්‍රශ්න කළ අතර, ඊට රනිල් වික්‍රමසිංහ මහතා පිළිතුරු නොදුණි.කෘත්‍යාධිකාරී මණ්ඩල රැස්වීම ආරම්භවීමට පෙර සාමකාමී පා ගමනකින් එජාප පාක්ෂිකයන් පැමිණි අතර, පක්ෂය භේදභින්න ‍ෙනාවී සියලුදෙනා එක්ව ක්‍රියා කළ යුතු බවට පවසමින් සංදේශයක් තිස්ස අත්තනායක මහතාට භාර දුන්නේය.හිමිවරයෙක් ඇතුළු විශාල පිරිසක් ‍ෙම් කෘත්‍යාධිකාරි මණ්ඩල රැස්වීම නිමාවන තෙක්ම සිරිකොත ඉදිරියේ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310085</link>
    <topic>කලාවැව ශ්‍රීලනිප නව ප්‍රධාන සංවිධායක ඇමැති එස්.එම්.</topic>
    <author>නුවන් කොඩිකාර සහ තෙන්නකෝන් කුලසේකර</author>
    <content>කලාවැව මැතිවරණ බල ප්‍රදේශයේ ශ්‍රී ලංකා නිදහස් පක්‍ෂයේ නව ප්‍රධාන සංවිධායකවරයා ලෙස ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහතා පත්කර තිබේ.ජනාධිපති මහින්ද රාජපක්ෂ මහතා අතින් ඊයේ (07) පෙරවරුවේ චන්ද්‍රෙස්න මහතා වෙත මෙම පත්වීම් ලිපිය පිරිනමා තිබේ.කලාවැව ශ්‍රී ලංකා නිදහස් පක්ෂයේ ප්‍රධාන සංවිධායකවරයා ලෙස කටයුතු කළ හිටපු මහ ඇමති බර්ටි ෙප්‍ර්මලාල් දිසානායකගේ මහතාගේ අභාවයෙන් කලාවැව මැතිවරණ කොට්ඨාසයේ ශ්‍රි ලංකා නිදහස් පක්ෂයේ ප්‍රධාන සංවිධායක තනතුර පුරප්පාඩු වී පැවතිනි. කලාවැව මුල්ගම බවත් ගියවර මහ මැතිවරණදී එම ආසනයෙන් වැඩිම මනාප හිමිකර ගැනීමටත් තමන්ට හැකිවු බව ආර්ථික සංවර්ධ නියෝජ්‍ය ඇමැති එස්. එම් චන්ද්‍රෙස්න මහතා “දිනමිණ“ පැවැසීය.ඕනෑම මැතිවරණයකදි අනුරාධපුර දිස්ත්‍රික්කයේ ජය පරාජය තීරණය කරනු ලබන්නේ කලාවැවෙන් බව පැවැසු ඒ මහතා එය තව තවත් ශක්තිමත් කිරීමේ වගකීම තමාට පැවරූ බව කීවේය.තමන්ගෙන් පුරප්පාඩු වු හොරොව්පතාන ආසනය සඳහා උතුරු මැද ප්‍රධාන ඇමැති එස්. එම් රංජිත් මහතා පත්කරනු ඇති බවද නියෝජ්‍ය ඇමැතිවරයා කියා සිටියේය.ඉදිරියේ පැවැත්වෙන ඕනෑම මැතිවරණයකදි කලාවැව ආසනයෙන් ශ්‍රී ලංකා නිදහස් පක්ෂයට විශිෂ්ඨ ජයග්‍රහණයන් ලබාදීමට කැපවෙන බවද චන්ද්‍රෙස්න මහතා පැවැසීය.කලාවැව මැතිවරණ කොට්ඨාශයේ උපත ලබා කලාවැවේදීම අධ්‍යාපනය ලැබු එස්. එම් චන්ද්‍රෙස්න මහතා 1989 වසරේ සිට බර්ටි ප්‍රේමලාල් දිසානායක මහතා කලාවැව ශ්‍රී ලංකා නිදහස් පක්ෂයේ මධ්‍යම බල මණ්ඩලයේ සභාපති පදවිය දරද්දී එම බල මණ්ඩලයේ ප්‍රධාන ලේකම් පදවිය දැරීය.1991 වසරේදී කලාවැව - ඉපලෝගම ප‍්‍රාදේශීය සභාවේ විපක්ෂ නායකවරයා ලෙස දේශපාලනය ඇරඹි එස්.එම්. චන්ද්‍රසේන මහතා1993 වසරේදී පළමු වතාවට උතුරු මැද පළාත් සභාවට තේරී පත්විය. 1998 වසරේ පළාත් කෘෂිකර්ම ඇමැතිවරයා ලෙස කටයුතු කළ හෙතෙම කලාවැව ආසනයෙන් 2002 වසරේදී පාර්ලිමේන්තුව නියෝජනය කෙළේය. එතැන් සිට ප්‍රජා සංවර්ධන හා යටිතල පහසුකම් නියෝජ්‍ය ඇමැතිවරයා ලෙසත්, සමාජ සේවා නියෝජ්‍ය ඇමැතිවරයා ලෙසත්, ගොවිජන සේවා ඇමැතිවරයා ලෙසත්,ජාතිය ගොනැගීමේ කැබිනට් නොවන ඇමැතිවරයා ලෙසත්, වාරි මාර්ග හා ජලසම්පත් කළමනාකරණ නියෝජ්‍ය ඇමැතිවරයා ලෙසත්, ගොවිජන සේවා හා වනජීවී ඇමැතිවරයා ලෙසත් හෙතෙම කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310086</link>
    <topic>ජනතාව රජය වටා එක්රොක් වී සිටීම එජාපයේ ප්‍රබල පසු බැසීමට හේතුවයි</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ විශිෂ්ට නායකත්වය සහ රට වෙනුවෙන් ගෙනයන යහපත් වැඩපිළිවෙළ ජනතාව විසින් හොඳින් අවබෝධකර ගැනීමත් සමඟ එක්සත් ජාතික පක්ෂය දිනෙන් දින පිරිහීමට ලක්ව තිබෙන බව සබරගමුව විශ්වවිද්‍යාලයේ කුලපති සහ පෑලියගොඩ විද්‍යාලංකාර ධර්ම විද්‍යාලයාධිපති මහාචාර්ය කුඹුරුගමුවේ වජිර නාහිමියෝ අවධාරණය කරති.රජයේ වැඩපිළිවෙළ ජනතාව විසින් අනුමත කිරීමත් සමඟ වත්මන් රාජ්‍ය නායකත්වය වටා රටේ ජනතාව රොඳ බැඳගෙන තිබෙන බව පෙන්වා දෙන උන්වහන්සේ ඒ නිසාම විරුද්ධ පක්ෂයට කිසිවක් කර කියාගත නොහැකි තත්ත්වයට පත්ව තිබෙන බවද මේ නිසාම ඔවුන් විවිධ කුමන්ත්‍රණකාරී වැඩපිළිවෙළක් දියත්කරන බවද සඳහන් කරති.ඔවුන් නඟන අවලාද ජනතාව විසින් ප්‍රතික්ෂේප කරන බව පෙන්වාදුන් කුඹුරුගමුවේ වජිර නාහිමියෝ එවැනි පිරිස් රටට, ජාතියට කිසිඳු ඇල්මක් නොදක්වන පිරිසක් බවද විදේශ රටවල ඩොලර් මත යැපෙමින් තම දේශපාලන අරමුණු ඉටුකර ගැනීම සඳහා රටේ ඉදිරි ගමන් මඟ වැළැක්වීම වෙනුවෙන් විවිධ ක්‍රියාවන් සිදුකරන බවද කියා සිටිති.මේ අතර නාහිමියෝ පෙන්වාදුන්නේ අද වනවිට එක්සත් ජාතික පක්ෂය අභ්‍යන්තරයේ ගැටුම් හටගෙන තිබෙන අතර පොලු හරඹ තුළින් එම පක්ෂය තවදුරටත් පිරිහෙන බවත් පුද්ගලයන් වෙනස්කර ගමන වෙනස් කළ නොහැකි බවත්ය. ඊට අමතරව රටට අවශ්‍ය දේශපාලන නායකත්වය නිවැරැදි ලෙස ක්‍රියාත්මක වන මේ කාලවකවානුවේ ජනතාව එය හොදින් හඳුනාගෙන තිබෙන බවද ඒ නිසාම වෙනත් නායකත්වයක අවශ්‍යතාවක් නොමැති බවද උන්වහන්සේ අවධාරණය කරති.රජයේ සහ ජනාධිපති මහින්ද රාජපක්ෂ මහතාගේ මේ වැඩපිළිවෙළට සහාය ලබාදීම හැර වෙනත් යමක් අවශ්‍ය නොවන බව පෙන්වා දුන් වජිර නාහිමියෝ දශක තුනක කාලයක් මේ රටේ ජනතාව විදි දුක්කරදර සහ වත්මන් නිදහස් හා සාමකාමී වාතාවරණය සම්බන්ධයෙන් රටේ ජනතාවට හොඳ අවබෝධයක් තිබෙන බවද රටපුරා සිදුවන වේගවත් සංවර්ධනය වෙනස් කරන්නට කිසිවෙකුට නොහැකි බවද ප්‍රකාශ කරති.මනා පෞරුෂත්වයක් සහ රට ගැන හැඟීමක් ඇති වත්මන් රාජ්‍ය නායකත්වයට හැර වෙනත් කිසිවෙකුට මේරට පාලනය කළ නොහැකි බවද මහින්ද රාජපක්ෂ මහතා තම මාතෘභූමිය වෙනුවෙන් යුතුකම ඉටුකළ නායකයා බවද සිහිපත් කරන උන්වහන්සේ මේ නායකත්වයේ වෙනසක් කිරීමට රටවැසි කිසිවෙකු ඉඩනොදෙන බවද විශ්වාසය පලකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310087</link>
    <topic>සතොස සභාපතිගේ වරෙන්තුව ආපසු කැඳවයි</topic>
    <author>රන්ජිත් පද්මසිරි</author>
    <content>අත්අඩංගුවට ගෙන ඉදිරිපත් කිරීම සඳහා වරෙන්තුවක් නිකුත් කර සිටි සතොස සභාපති එරාජ් ප්‍රියන්ත ප්‍රනාන්දු මහතා ඊයේ (7) නීතිඥයකු මගින් පැමිණ භාර වීම නිසා නිකුත් කර තිබූ වරෙන්තුව ආපසු කැඳවීමට කොටුව මහේස්ත්‍රාත් තිළිණ ගමගේ මහතා යළි පියවර ගත්තේය.සතොස සභාපතිවරයාට එරෙහිව ඊයේ (7) උදේ වරෙන්තුව නිකුත් කර තිබුණේ අධිකරණය හමුවේ පෙනී සිටින ලෙස දන්වා නිකුත් කර තිබූ නොතිසියට අවනත නොවීම නිසාය.කොම්පඤ්ඤ වීදිය ‍ෙපාලිසිය මඟින් කළ ඉල්ලීමක් මෙසේ වරෙන්තු නිකුත් කර තිබුණි.පසුගිය ජූලි 31 වැනි දින රාත්‍රියේ කොළඹ වොක්ස්වෝල් වීදියේ පිහිටි සතොස මූලස්ථානයේ හට ගත් ගින්න කුමන්ත්‍රණයක ප්‍රතිඵලයක් බවට තීන්දු කිරීමෙන් පසු එම විමර්ශනයට සහාය ලබා දෙන ලෙසට අධිකරණය සතොස සභාපතිවරයාට නියම කර තිබුණි.වටිනා ලිපි ලේඛන රැසක් විනාශ කරමින් පැතිර ගිය මේ ගින්න හට ගත් අවස්ථාවේ දී එහි තිබූ C.C.T.V. කැමරා පද්ධතියේ සටහන් දර්ශන විමර්ශනය සඳහා පොලිසියට භාර දෙන ලෙස සතොස සභාපතිවරයාට නියම කර තිබුණි.එම දර්ශන තමන්ට භාර නොදුන් බවට පොලිසිය කළ පැමිණිල්ලක් සලකා බැලූ මහේස්ත්‍රාත් ගමගේ මහතා එම දර්ශන පොලිසියට භාර නොදීමට හේතු වූ කරුණු ඊයේ (7) දින අධිකරණය වෙත පැමිණ ඉදිරිපත් කරන ‍ෙලස සතොස සභාපතිවරයා නියම කර තිබුණි.මේ පැමිණිල්ල ඊයේ (7) උදේ කැඳවූ අවස්ථාවේ දී අධිකරණය හමුවේ පෙනී නොසිටි නිසා සභාපතිවරයාට මෙසේ වරෙන්තු නිකුත් කෙරිණි.පසුව පෙනී සිටි සභාපතිවරයාට අවවාද කළ මහේස්ත්‍රාත්වයා ලබන ‍ෙනාවැම්බර් මස 11 වන දින අධිකරණය හමුවේ ‍ෙපනී සිට කරුණු ඉදිරිපත් කරන ලෙස ස‍ෙතාස සභාපතිවරයාට තවදුරටත් නියම ක‍ෙළ්ය.කොම්පඤ්ඤවීදිය පොලිසිය පැමිණිල්ල වෙනුවෙන් පනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310088</link>
    <topic>ජාතික විශ්‍රාම වැටුප් දිනය අදයි</topic>
    <author>උදුලා පීරිස්</author>
    <content>ජාතික විශ්‍රාම වැටුප් දිනය අද (08) ට යෙදී ඇත. මහින්ද රාජපක්ෂ මහතා‍ගේ මහින්ද චින්තන ඉදිරි දැක්ම ප්‍රතිපත්ති ප්‍රකාශයට අනුව යමින් ශ්‍රී ලංකේය විශ්‍රාමික ප්‍රජාව වෙත ‍ගෞරවනීය ප්‍රණාමය පුදකිරීම අරමුණු කරගෙන රජය‍ මෙම දිනය ප්‍රකාශයට පත්කර තිබේ.ඒ නිමිත්තෙන් ‍රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී‍.ජේ.සෙනවිරත්න මහතාගේ හා නියෝජ්‍ය අමාත්‍ය විජය දහනායක මහත්වරුන්ගේ ප්‍රධානත්වයෙන් රාජ්‍ය ආයතන රැසකගේ සහභාගිත්වයෙන් ‍වැඩ සටහන් රැසක් අද (08) පෙරවරු 9 ට විශ්‍රාම වැටුප් දෙපාර්තමේන්තු පරිශ්‍රයේදී ආරම්භ කෙරේ.ඒ අනුව විශ්‍රාම වැටුපෙන් ඔබ්බට ගිය සමාජ මෙහෙවරක ආරම්භය සනිටුහන් කරමින් විශ්‍රාමිකයන් ‍රාජ්‍ය සේවයෙන් ලද අත්දැකීම් හා දැනුම් සම්භාරය රටේ ආර්ථිකයට දායක කර ගැනීම ඔවුන් සමාජිය හා ආර්ථික වශයෙන් ශක්තිමත් කිරීම ආදී කරුණු සම්බන්ධයෙන් ව්‍යාපෘති මෙන්ම සමාජ සේවා අමාත්‍යාංශය අනුග්‍රහය යටතේ පැවැත්වෙන අක්ෂි සායනය හා නොමිලේ ඇස් කණ්ණාඩි ලබාදීම, ලංකා හොස්පිටල්ස් ආයතනය අනුග්‍රහයෙන් පැවැත්වෙන‍ ‍ වෛද්‍ය සායනය, මිහින් ලංකා ආයතනයේ අනුග්‍රහයෙන් පැවැත්වෙන දඔදිව වන්දනා චාරිකා සදහා ගුවන් ටිකට් පත් ලබාදීම වෙනුවෙන් හදුන්වාදෙන ලොතරැයි ඇදීමේ වැඩ සටහන සහ විශ්‍රාමික නිර්මාණ එළි දැක්වීම ප්‍රමුඛ වේ.ඊට අමතරව කාගීල්ස් ‍ෆුඩ්සිටි ආයතනය මගින් කාගීල්ස් ගරුසරු ‍වරප්‍රසාද කාඩ්පත එළි දැක්වීම , විශ්‍රාමික ප්‍රජාව වෙනුවෙන් උපදේශන මධ්‍යස්ථානයක් විවෘත කිරීම මෙදින සිදු කෙරේ.‍විශේෂඥ වෛද්‍ය නීල් ප්‍රනාන්දු මහතාගේ දේශනයක්ද මෙදින පැවැත්විමට විශ්‍රාම වැටුප් දෙපාර්තමේන්තුව කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n1310089</link>
    <topic>ලොව හොඳම නළුවාට ජනපතිගෙන් නව නිවෙසක්....</topic>
    <author>ඡායාරූපය - චන්දන පෙරේරා</author>
    <content>ලෝක ජනාවාස දින සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් මොරටුව සොයිසාපුර මහල් නිවාස ක්‍රීඩාංගණයේදී ඊයේ (7) පැවැත්විණි. නිව්යෝර්ක් සිටි ජාත්‍යන්තර සිනමා උළෙලේදී ලොව හොඳම නළුවා ලෙස සම්මාන ලැබූ ජගත් චමිල රංගන ශිල්පියා වෙත ජනසෙවණ මහල් නිවාස ව්‍යාපෘතියේ පළමු අදියරේ නිවෙසක හිමිකම පිරිනැමීමෙන් පසු ජනාධිපතිවරයා ජගත් චමිල හා ඒ මහතාගේ බිරිය දරුවන් සමඟ. ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ද මෙහි සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100810</link>
    <topic>පත්වීම ලබා ගත් උතුරු පළාත් නව මහ ඇමැති</topic>
    <author>ඡායාරූපය - සුදත් සිල්වා</author>
    <content>උතුරු පළාත් නව මහ ඇමැතිවරයා ලෙස සී.වී. විග්නේශ්වරන් මහතා ජනාධිපති මහින්ද රාජපක්ෂ මහතා ඉදිරියේ අරලියගහ මන්දිරියේදී ඊයේ (7) දිවුරුම් දීමෙන් අනතුරුව පත්වීමේ ලිපිය ලබා ගත් අයුරු. උතුරු පළාත් ආණ්ඩුකාර මේජර් ජෙනරාල් ජී.ඒ‍. චන්ද්‍රසිරි මහතා ද මෙහි සිටී‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100811</link>
    <topic>ලෝක දෘෂ්ටි දිනය සැමරේ</topic>
    <author/>
    <content>ලෝක දෘෂ්ටි දිනය සෑම වසරකම ඔක්තෝම්බර් මස දෙවන බ්‍රහස්පතින්දා සැමරේ. 2013 වර්ෂයේ ලෝක දෘෂ්ටි දින තේමාව ඔබේ ඇස් පරික්ෂා කර ගන්න (GET Your eyes tested) යන්නයි.ලෝක ජනගහනය වූ මිලියන 6250 අතරින් මිලියන 39ක්ම අන්ධභාවයට ලක් වී සිටිති. මේ අය අතුරින් වැඩි දෙනා අප රට වැනි දියුණු වෙමින් පවතින රටවල්වල අයයි. ඇසේ සුද දියවැඩියා අක්ෂි ආබාධ, ග්ලුකෝමාව, දෘෂ්ටික ආබාධ ආදි රෝග අන්ධභාවය මඳ පෙනුමට හේතුවන ප්‍රධාන සාධකයයි. මෙවැනි රෝග බොහොමයක් කල් තබා හදුනා ගැනීම තුළින් අන්ධභාවයට පත්වීම වළක්වා ගත හැකිය. මේ සම්බන්ධව ජනතාවගේ ඇති නොදැනුවත්කම අක්ෂි රෝග නිසා ඇතිවන තත්වයන්වලට බලපායි.මේ ගැන සලකා බැලු ජාත්‍යන්තර විෂන් 2020 වැඩසටහන, ජනතාව වැඩි වැඩියෙන් අක්ෂි පරික්ෂා කිරීම්වලට යොමු කරනු වස් ඉහතින් සඳහන් කරන ලද තේමාව තෝරා ගන්නා ලදි. සෞඛ්‍ය අමාත්‍යාංශයේ 2020 ලේකම් කාර්යාලය මීට සමගාමීව වැඩසටහන් පෙළක් සංවිධානය කර ඇත. ඔක්තෝම්බර් මස 9 වැනි දින දිනපතා සිංහල/ දෙමළ ඉංග්‍රීසි පුවත්පත්වල පළකරනු ලබන නිවේදනයක් මඟින් තමාම තමාගේ ඇස් පෙනීම පරීක්ෂා කරගන්නා අයුරු සහ ඉන් පසුව ගත යුතු ක්‍රියා මාර්ග සම්බන්ධව දැනුවත් කරනු ඇත. එම පුවත්පතේ නිවේදනය සමඟ පළවන කුපනය පුරවා ඔක්තෝම්බර් මස 10 වන දින ළඟම ඇති රජයේ රෝහලක අක්ෂි සායනයට පැමිණීම මඟින් අවශ්‍ය ප්‍රතිකාර සහ ඇසේ සුද නම් ඒ සඳහා අවශ්‍ය කාචය නොමිලේ ලබා ගත හැකිය.මීට සම්බන්ධව ප්‍රධාන වැඩසටහන ජාතික අක්ෂි රෝහලේ දී ඔක්තෝම්බර් මස 10 දින පැවැත්වේ. වැඩිදුර විස්තර සෞඛ්‍ය අමාත්‍යාංශයේ විෂන් 2020 ලේකම් කාර්යාලය ඇමතීමෙන් ලබා ගත හැකිය 0112693744.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100812</link>
    <topic>කිරිබත්ගොඩ ඤාණානන්ද හිමිගෙන් අලුත් කෘති දෙකක්</topic>
    <author/>
    <content>කිරිබත්ගොඩ ඤාණානන්ද ස්වාමින්වහන්සේ රචනා කළ “මිළිඳු රාජ ප්‍රශ්නය” (මිළිඳු රජතුමා විසින් නාගසේන මහ රහතන් වහන්සේගෙන් ඇසූ ප්‍රශ්න) සහ “අහෝ......! මක්නිසාද එසේ වූයේ......?” (දඹදිවින් සදහටම අතුරුදන්ව ගිය ගෞතම බුදු සසුන පිළිබඳව අනුවේදනීය නවකතාව) නමැති කෘති දෙක කොළඹ දයාවංශ ජයකොඩි සමාගමේදී පසුගියදා එළිදක්වනු ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100813</link>
    <topic>සිරස මාධ්‍යවේදියාගේ පරිගණකය උසාවිය ඉදිරිපිට දී සොරාගෙන</topic>
    <author>ජයසිරි පේදුරුආරච්චිගන්දර සමූහ</author>
    <content>එක්සත් ජාතික පාක්ෂිකයන් ‍ෙදපිරිසක් අතර ඉකුත් 5දා ඇතිවූ ගැටුම සම්බන්ධයෙන් පොලිස් අත්අඩංගුවට ගෙන රක්ෂිත බන්ධනාගාර ගත කර සිටි සැකකරුවන් විසි හතරදෙනා ‍ ඊයේ (7) යළි අධිකරණය වෙත ගෙන ඒම වාර්තා කිරීමට ගොස් සිටි සිරස ප්‍රාදේශීය මාධ්‍යවේදී චන්දික ජයවර්ධන මහතාගේ ලැප්ටොප් පරිගණකය, ඩොංගලය, චාජරය, පෙන්ඩ්‍රයිව් ඇතුළු රුපියල් එක්ලක්ෂ හතළිස් දහසක් පමණ වටිනා උපකරණ අධිකරණය ඉදිරිපිට දී කිසියම් පුද්ගලයකු හෝ පිරිසක් විසින් සොරකම් කර ඇතැයි මාතර මූලස්ථාන පොලිසිය පවසයි.සිරස මාධ්‍යවේදියා අධිකරණ භූමියට පැමිණි මොහොතේ පටන් එක්සත් ජාතික පක්ෂයට අයත් ආධාරකරුවන් මහරාජා නියෝජිතයා ඇවිත් කියමින් බැණ වැදුණු බව චන්දික ජයවර්ධන මහතා කීවේය.ඉකුත් 5 වැනිදා සිදුවූ ගැටුම පිළිබඳ දර්ශන රැසක්, සොරකම් කර ඇති පරිගණක‍ෙය් තිබී ඇති අතර, එයට අමතරව මාධ්‍යවේදියාගේ පෞද්ගලික තොරතුරු ගොනු රැසක් ද එහි තබී ඇත.සිද්ධිය සම්බන්ධයෙන් මාතර මූලස්ථාන පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100814</link>
    <topic>ආණ්ඩු පක්ෂයේ මන්ත්‍රීවරු 59ක් හැකිනම් එජාපයට ගෙන පෙන්වන්න</topic>
    <author/>
    <content>හැකිනම් ආණ්ඩු පක්ෂයේ මන්ත්‍රීවරු 59 දෙනකු එජාපයට බඳවා ගෙන පෙන්වන ලෙස වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා අභියෝග කරයි.ආණ්ඩුවේ මන්ත්‍රීවරු 59 දෙනකු විපක්ෂය සමඟ එක්වීමට සූදානම් බවට එජාපයේ ජාතික සංවිධායක දයා ගමගේ මහතා කළ ප්‍රකාශය පිළිබඳ අදහස් දක්වමින් එසේ ප්‍රකාශ කළ අමාත්‍යවරයා දැනට එජාපයේම සිටින්නේ මන්ත්‍රීවරු 42ක් පමණක් බව කීය.අවශ්‍ය නම් එජාපයේ තවත් 10 දෙනකු රජයට එක්කර ගැනීමේ හැකියාව ඇතැයි පවසන ඇමැතිවරයා එජාපයේ නායකත්ව අර්බුදය මේ වනවිට ඉහළ ගොස් ඇති බවත් පක්ෂයේ මහලේකම්වරයා කපාගෙන දයා ගමගේ මහතා එම ස්ථානයට පැමිණීමට ක්‍රියාකරන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100815</link>
    <topic>වනවාසි රාහුල හිමියන් රටටම ආදර්ශයක් දුන්නා</topic>
    <author/>
    <content>වර්තමානයේ සමහර භික්ෂූන් වහන්සේලා විහාරාධිපති ධුරය බෙදාගන්න බැරිව උසාවි යන මෙවැනි කාලයක ජාතික නාමල් උයන විහාරාධිපති ධුරය තමන් වහන්සේ ඇසුරු කරන භික්ෂූන් වහන්සේ කෙනකුට ඉතා නිර්ලෝභිව නීත්‍යනුකූලව පිරිනැමීම තුළින් ‍ජාතික නාමල් උයන නිර්මාතෘ වනවාසි රාහුල හිමියන් සිදුකළ මෙහෙය මුළු මහත් සංඝ සමාජයටම ආදර්ශයක් බව ශ්‍රී ලංකා රාමඤ්ඤ මහා නිකායේ මහා නායක නාපාන පේමසිරි නාහිමියෝ ප්‍රකාශ කළහ.උන්වහන්සේ ‍එසේ ප්‍රකාශ කළේ කඩවත රම්මුතුගල මහා විහාරයේ දී පැවැති ශ්‍රී ලංකා රාමඤ්ඤ මහා නිකායේ කාරක මහා සංඝ සභා අවස්ථාවේදී ජාතික නාමල් උයන විහාරාධිපති සම්මුති පත්‍රය හලාවත කැබැල්ලැවල සිරි රතනසිරි පිරිවෙන් විහාරාධිපති ශ්‍රී ලංකා රාමඤ්ඤ මහා නිකායේ අධිකරණ නියෝජ්‍ය ලේකම් ශාස්ත්‍රපති හාල්පන්විල පාලිත හිමියන් වෙත ප්‍රදානය කිරීමෙන් අනතුරුව අදහස් දක්වමිනි.වැඩිදුරටත් උන්වහන්සේ කියා සිටියේ රාහුල හිමියන් දුක් මහන්සි වී ස්වඋත්සාහයෙන් ගොඩනඟා ගත් තමන්ගේ සැබෑ අයිතිය වෙනත් භික්ෂූන් වහන්සේ කෙනකුට පවරනවාය කියන විට මට අදහාගන්න බැරි වුණා. මෙවැනි දෙයක් අද සංඝ සමාජයේ කෙනෙක් කරයිද? කියලා. මෙවැනි පරිත්‍යාග අද සමාජයේ ඉතා විරලයි. ඒ නිසා අපේ නිකායටත් විශාල ගෞරවයක් මෙන්ම විශාල ශක්තියක් බවත් අද ජාතික නාමල් උයන ජාතික හා ජාත්‍යන්තර වශයෙන් වටිනාකමක් ඇති ප්‍රසිද්ධ ස්ථානයක් බවට පත් කරන්න වනවාසි රාහුල හිමියන් ගත් උත්සාහය හා කැප කිරීම ඉතාම ප්‍රශංසනීයයි. මට වාසනාව ලැබුණා මීට වසර පහළොවකට ප්‍රථම එහි යන්න.ඒ වගේම අපවත් වී වදාළ අපේ වේවැල්දෙනියේ මහා නායක මා හිමියන් වහන්සේ ද එහි උත්සවයකට වැඩමවන්න හැකියාව මට ලැබුණා. ඒ ගැන දැන් හිතනවිට මම ගොඩක් වාසනාවන්තයි කියලා හිතෙනවා.වනවාසි රාහුල හිමියන් දක්ෂයන් අතර හැබෑම දක්ෂයෙක්. ඒ වගේම අවංකව, එඩිතරව කිවයුතුදේ කියන කළයුතු දේ කරන කෙනෙක් බව මුළු රටම දන්න කරුණක්.ඒ නිසා මේ වගේ දක්ෂ භික්ෂූන් වහන්සේලාගේ සේවය රටට, ජාතියට, ආගමට අපි ලබා ගත යුතුයි. ඒ වගේම උන් වහන්සේලා අපි ආරක්ෂා කළ යුතුයි. තව තවත් ඉස්සරහට යන්න සහාය ලබා දිය යුතු කාලය දැන් එළඹ ඇතැයි ද උන්වහන්සේ ප්‍රකාශ කළහ.මේ අවස්ථාවට ශ්‍රී ලංකා රාමඤ්ඤ මහා නිකායේ අනුනායක ගිරාඹේ ආනන්ද, මඩිතියවෙල මේධංකර මා හිමිවරුන් සමඟ විශේෂාධිකාරි මණ්ඩලයේ සභික ස්වාමින් වහන්සේලා ද සියලුම කාරක මහා සංඝ සභාවේ සාමාජික ස්වාමින් වහන්සේලා ද වනවාසි රාහුල හිමියෝ ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100816</link>
    <topic>වයඹ මහ ඇමති වැඩ අරඹයි</topic>
    <author/>
    <content>වයඹ පළාත් ප්‍රධාන ඇමැතිවරයා ලෙස පත්වූ දයාසිරි ජයසේකර මහතා කුරුණෑගල වයඹ පළාත් ප්‍රධාන ඇමැති කාර්යාලයේදී ඊයේ (07) සුබ මොහොතින් සිය රාජකාරී ආරම්භ කෙළේය. එහිදී ප්‍රධාන ඇමැතිවරයා මුල්ම රාජකාරී ලිපියට අස්සන් තැබූ අයුරු. දේශීය වෛද්‍ය ඇමැති සාලින්ද දිසානායක, පළාත් සභා ඇමැතිවරුන් වන ගුණදාස දෙහිගම, ඩී.බී. හේරත් මහත්වරු රාජ්‍ය නිලධාරීහු හා සිය ආධාරකරුවෝද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100817</link>
    <topic>‘අපි වෙනුවෙන් අපි’ නිවාස ව්‍යාපෘතියේ දාහතර වන අදියර අධීක්ෂණය කෙරේ</topic>
    <author/>
    <content>‘අපි වෙනුවෙන් අපි’ නිවාස ව්‍යාපෘතියේ 14 වන අදියර යටතේ ඉදිකරන ලද නිවාස අධීක්ෂණය කිරීම රාජ්‍ය ආරක්ෂක හා නාගරික සංවර්ධන අමාත්‍යාංශයේ සේවා වනිතා ඒකකයේ සභාපතිනී අයෝමා රාජපක්ෂ මැතිනියගේ මූලිකත්වයෙන් (03)දා පස්වරුවේ කඩුවෙලදී සිදු විය. කඩුවෙල ප්‍රදේශයේ ඉදිවෙමින් පවතින නිවාස මෙලෙස ඇයගේ නිරීක්ෂණයට ලක්විය.රණවිරු නිවාස ඉදකිරීම සඳහා මූල්‍ය දායකත්වය ‘අපි වෙනුවෙන් අපි’ අරමුදලින් සැපයෙන අතර ’අපි වෙනුවෙන් අපි’ නිවාස අරමුදලට දෙස් විදෙස් අනුග්‍රහකයින්ගේ ද නොමද සහයෝගය හිමිව තිබේ.මේ නිවාස ව්‍යාපෘතිය දීප ව්‍යාප්තව එක් එක් දිස්ත්‍රික් මට්ටමින් ක්‍රියාත්මක කිරීමට කටයුතු සම්පාදනය කර ඇත. රණවිරුවෙකුට මේ යටතේ නිවසක් ලබා ගැනීමට තිබිය යුතු මූලික සුදුසුකම වනුයේ නිරවුල් ඉඩමක් තමන් සතුව පැවතීමයි.‘අපි වෙනුවෙන් අපි’ නිවාස ව්‍යාපෘතියේ පූර්ණ අධීක්ෂණ කටයුතු සිදු වන්නේ රාජ්‍ය ආරක්ෂක හා නාගරික සංවර්ධන අමාත්‍යාංශයේ සේවා වනිතා ඒකකයේ සභාපතිනී අයෝමා රාජපක්ෂ මැතිනියගේ ප්‍රධානත්වයෙනි. නිවාස ඉදිකිරීමේ කාර්යයට අවශ්‍ය පූර්ණ ශ්‍රම දායකත්වය ත්‍රිවිධ හමුදාවෙන් සැපයේ. නිවාස ඒකකයක් ඉදිකිරීම් කටයුතු සඳහා ‘අපි වෙනුවෙන් අපි’ නිවාස අරමුදලින් විශාල මුදලක් වැය කෙරේ.‘අපි වෙනුවෙන් අපි’ නිවාස වැඩපිළිවෙළ මේ වන විට දිස්ත්‍රික් කිහිපයක ඉතා සාර්ථකව ක්‍රියාත්මක වී තිබේ. මහනුවර, කුරුණෑගල, මාතර, හම්බන්තොට, බදුල්ල, මොනරාගල, ගාල්ල, අම්පාර, මඩකලපුව, ත්‍රිකුණාමලය, කළුතර, කෑගල්ල, පොළොන්නරුව, ගම්පහ, රත්නපුර, මාතලේ, නුවරඑළිය වැනි දිස්ත්‍රික්කවල මෙම ව්‍යාපෘතිය සාර්ථකව ක්‍රියාවට නැඟිනි. මෙවර ක්‍රියාත්මක වන්නේ එහි 14 වන අදියරයයි. මෙවර කොළඹ දිස්ත්‍රික්කය කේන්ද්‍ර කර ගනිමින් ව්‍යාපෘතිය ක්‍රියාවට නැඟෙන අතර යුද හමුදා රණවිරුවන් 57ක්, නාවික හමුදා රණවිරුවන් 27ක් සහ ගුවන් හමුදා රණවිරුවන් 18 දෙනකු මෙවර නිවාස හිමිකර ගනු ඇත.ජනාධිපති මහින්ද රාජපක්ෂ මහතාගේ ආශිර්වාදය සහ මඟපෙන්වීම යටතේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මැතිතුමන්ගේ සංකල්පයක් මත 2009 වසරේ ‘අපි වෙනුවෙන් අපි’ නිවාස ව්‍යාපෘතිය ආරම්භ කරන ලද්දේ නිවසක් අහිමි රණවිරුවන්ට හිසට සෙවණක් ලබාදීමේ උදාර අරමුණ පෙරදැරිවය.මේ අවස්ථාවට රාජ්‍ය ආරක්ෂක හා නාගරික සංවර්ධන අමාත්‍යාංශයේ සේවා වනිතා ඒකකයේ උප සභාපතිනී ඉන්දු රත්නායක මැතිනිය ඇතුළු නිලධාරීන් කිහිපදෙනෙක්ද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100818</link>
    <topic>තරුණ තරුණියන්ගේ විරැකියා ගැටලුවට විධිමත් වෘත්තීය පුහුණුව එකම විසඳුමයි</topic>
    <author/>
    <content>උසස් අධ්‍යාපනය නොලද සිසුන්ට තාක්ෂණික, පරිගණක හා වෘත්තීය පුහුණුව ලබා දීමෙන් විරැකියා ගැටලුවට ‍මෙන්ම තරුණ තරුණියන්ගේ ජීවන තත්ත්වය උසස් කිරීමට හැකි බව රාජ්‍ය කළමනාකරණ ඇමැති නවීන් දිසානායක මහතා පැවැසීය.සමාජයට යහපත් පුරවැසියන් බිහි කිරීමේ සුදුසුතම මාර්ගය වන්නේ අධ්‍යාපනය බවත් එවැනි අවස්ථා අහිමි වන තරුණ තරුණියන් නවීන ලෝකයට ගැලපෙන අන්දමේ රැකියාවලට පුහුණු කිරීමට එවැනි ආයතන බිහි කළ යුතු බවත් ඇමැතිවරයා සඳහන් කළේ ය.‍දිවංගත ගාමිණී දිසානායක මහතාගේ නමින් පවත්වාගෙන යන තාක්ෂණික හා වෘත්තිය පුහුණු ආයතනයේ සිසුන් 85කින් සමන්විත 2012/213 කණ්ඩායමට ඩිප්ලෝමා ප්‍රදානය කිරීම නුවරඑළිය ග්‍රෑන්ඩ් හෝටලයේ දී පැවැති අවස්ථාවේ දී ඇමැතිවරයා මේ අදහස් පළ කළේ ය.දස වසරක් ඇතුළත මේ ආයතනය මඟින් සිසු සිසුවියන් 1500කට පමණ වෘත්තීය පුහුණුව ලබා දී ඇති බවත් මෙරට සහ විදේශයේ එම තරුණ තරුණියන් හොඳ රැකියාවල නිරත වී ඇති බවත් ඇමැතිවරයා සඳහන් කීය.මෙය සිය පියාණන්ගේ සමාජ මෙහෙවරක් බව ද මේ පාඨමාලා හාදාරා දේශයට වැඩදායී පුද්ගලයන් ලෙස ජීවත් වන ලෙස ද ඉදිරි කාලෙයේ දී බඳවා ගන්නා සිසුන් ප්‍රමාණය වැඩි කරන බව ද ඒ මහතා වැඩි දුරටත් සඳහන් කළේ ය.එම ආයතනයේ සභාපති ශ්‍රීමා දිසානායක, විදුහල්පති ඩී.දල්පදාදු යන මහත්මීහු මේ අවස්ථාවට සහභාගී වුහ.වෘත්තීය පුහුණු සහ අධ්‍යාපන අමාත්‍යාංශවල අධීක්ෂණ මන්ත්‍රී මොහාන් ලාල් ග්‍රේරු මහතාගාමිණී දිසානායක මැතිතුමා ධාතුසේන රජතුමා වගේ මේ රටට විශාල මෙහෙයක් කළ චරිතයක්. එතුමාගේ පුතු නවීන් දිසානායක මැතිතුමා රටට එවැනිම සේවයක් කරමින් එතුමාගේ නම ගෙනියන බව අපට පෙනෙනවා. මේ ආයතනය ඊට හොඳ සාක්ෂියක්. උසස් පෙළින් පසු උසස් අධ්‍යාපනයට සුදුසුකම් නොකියන දරුවන්ට ඔවුන්ගේ හැකියාව දියුණු කරගෙන සාර්ථක වෘත්තීකයකු වීම සඳහා මෙවැනි ආයතනවලින් ලැබෙන අත්වැල ප්‍රසංශනීයයි.ඉංග්‍රීසි හා පරිගණක දැනුම තිබේනම් අද රැකියාවක් ලබා ගැනීම ඉතා පහසු දෙයක්. ඒ නිසා එම දැනුම සපයන මෙවන් ආයතනවලින් දුර පළාත්වල දූ දරුවන්ට රැකියා අවස්ථා කරා යාමට මහත් පිටුබලයක් ලැබෙනවා. අද රටේ ඉංග්‍රීසි ගුරුවරුන් 22,000ක් ඉන්නවා. නමුත් දරුවන්ගේ ඉංග්‍රීසි දැනුම එතරම් ප්‍රශස්ත මට්ටමක නැහැ. සාමාන්‍ය පෙළ ඉංග්‍රීසි විෂය සඳහා සවන් දීම හා කථනයටත් ලකුණු ලබා දීම ආරම්භ කරන ලෙස ඇමැති නවීන් දිසානායක .එයට ‍හේතුව ඉංග්‍රීසි දැනුම සම්පූර්ණ වීමටනම් ඇහුන්කම් දීම කථනය ලිවීම කියවීම යන කරුණු 4ම පිළිවෙළින් වැදගත් වෙනවා. එම නිසා 2015වන විට ඉංග්‍රීසි විෂය සඳහා මේ කොටස් 4ම ආවරණය වන පරිදි ලකුණු ලබා දීමට අවශ්‍ය පියවර ගෙන තිබෙනවා. අන්තර්ජාලයේ තිබෙන්නේ දැනුම් සම්භාරයක්. එම දැනුම ලබාගන්න ඉංග්‍රීසි අවශ්‍යයි. එම නිසා මෙවන් ආයතනවලින් දරුවන්ට ඉංග්‍රීසි උගන්වා කරන්නේ ප්‍රසංශනීය සේවයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100819</link>
    <topic>ජනතාව තැබූ විශ්වාසය අබමල් රේණුවකින් කඩ නොකර ජනතා සේවයට කැප වෙනවා</topic>
    <author/>
    <content>වයඹ සහ මධ්‍යම පළාත් සභා ඡන්දවලින් එක්සත් ජනතා නිදහස් සන්ධානයට 2/3 ක බලයක් ලැබී තියෙනවා.එය රටේ ජනතාවගේ ජයග්‍රහණයක්. ජනාධිපති මහින්ද රාජපක්ෂ මහතාගේ වැඩපිළිවෙළ ඉහළින්ම අනුමත කිරීමක් ලෙස මේ ජයග්‍රහණය සළකන්න පුළුවන් යැයි මධ්‍යම පළාත් සභා මන්ත්‍රී නීතිඥ අනුරාධ ජයරත්න මහතා පැවසීය.මධ්‍යම පළාත් සභා මන්ත්‍රී නීතිඥ අනුරාධ ලංකා ජයරත්න මහතා මේ අදහස් ප්‍රකාශ කළේ පසුගිය 4දා ගම්පොළ දොලුව ප්‍රදේශයේ පැවති පිළිගැනීමේ ජන හමුවකදීය.2005 ඉඳලා ජනාධිපති මහින්ද රාජපක්ෂ මැතිතුමා ත්‍රස්තවාදය පරාජය කර රට සංවර්ධනය කරන්න ගනු ලැබූ හැම පියවරක්ම ජනතාවගේ ආශිර්වාදය ලබාගෙන ඇති බව කිව යුතුයි.මහනුවර දිස්ත්‍රික්කයේ ජනතාව රජය කෙරෙහි මෙන්ම අප කෙරෙහි තැබූ විශ්වාසය කඩ නොකර වගකීමෙන් යුතුව ජනතාවට සේවය කිරීමට අප බැඳී සිටිනවා.මධ්‍යම පළාත බහුවාර්ගික බහු සංස්කෘතික ආගමික පළාතක්. ඒ වගේ බෞද්ධ ජනතාවගේ මුදුන් මල්කඩ වන්නේද මධ්‍යම පළාතේ මහනුවර නගරයයි. සංචාරකයන්ට මෙන්ම මෙරටට එන රාජ්‍ය නායකයින්ට සහ විදේශීය රාජ්‍ය තාන්ත්‍රික නිලධාරීන්ට මහනුවර නගරයට සංචාරය කිරීම අංක එකට පත්ව තිබෙනවා.සැලසුම් සහගතව අපි කටයුතු කරනවා නම් මධ්‍යම පළාත ලෝක ප්‍රසිද්ධ ආදර්ශ පළාතක් කළ හැකියි. අපේ හැකියාවන් අදහස් ඒ වෙනුවෙන් මධ්‍යම පළාත් මහ ඇමැතිතුමාට ලබාදෙන්න සූදානම්.අපි මාස දෙකක් පුරා ඔබ ළඟට ඇවිල්ලා කිව්වේ බුලත්කොළය දිනවලා ජනාධිපතිතුමා ශක්තිමත් කරන්න කියලයි. ඔබ ඉහළින්ම ඒ යුතුකම ඉටු කර තිබෙනවා. එදා පළාත් සභා අපේක්ෂකයෙක් ලෙස මට ලැබුණා ජනාධිපතිතුමාගේ ආශිර්වාදය. මග පෙන්වීම ඉදිරියේදීත් අපට ලැබෙනවා. මධ්‍යම පළාතේ මහ ඇමැති සරත් ඒකනායක මහතා පළපුරුදු දේශපාලනඥයෙක්. මහ ඇමැතිතුමා ඇතුළු මෙවර පත් වූ ඇමැතිවරුන්ට අපේ සුබ පැතුම් පිරිනමන්නටත් මා මෙය අවස්ථාවක් කර ගන්නවා.ජනාධිපති මහින්ද රාජපක්ෂ මහතාගේ මෙන්ම අගමැති දි.මු. ජයරත්න මහතාගේ දීර්ඝ දේශපාලන චාරිකාව අප වැන්නන්ට ඉගෙන ගන්නට දේශපාලන අත්පොතක් බඳුයි කියා මා පෞද්ගලිකව විශ්වාස කරනවා. හැම විටම මගේ දේශපාලන ජීවිතය හැඩගසා ගැනීමට ඔවුන්ගේ ආදර්ශ ඉවහල් කර ගන්නවා.අපේ ජයග්‍රහණය වෙනුවෙන් නාමල් රාජපක්ෂ මන්ත්‍රීතුමා මෙන්ම මහින්දානන්ද අලුත්ගමගේඇමැතිතුමා දැක් වූ සහෝදරාත්මක සහයෝගය අමතක කරන්න බැහැ.ඒ වගේම අපේ රජයේ මැති ඇමැතිවරු විශාල ප්‍රමාණයක් අපට ශක්තිය ලබා දුන්නා. කලාකරුවන් මාධ්‍යවේදීන් අපට ලබාදුන් ශක්තියට මහනුවර ජනතාවට මේ මොහොතේ හෘදයාංගම ප්‍රණාමය පුද කරන්න සූදානම්.මේ මනාප ක්‍රමය නිසා එකම පක්ෂයේ අය අත‍රත් අමනාපකම් හිත් රිදවීම් ඇතිවෙනවා. අපේ ඡන්ද ව්‍යාපාරය ආරම්භයේ ඉඳලාම අපි උත්සාහ කළේ ගැටුම්වලින් තොර දේශපාලනයක්. යම් යම් හිත් රිදවීම්, අමනාපකම් සිදු වුණාම අපි ඒවා අමතක කරලා සහෝදරත්වයෙන් පෙරට යමු.මේ අවස්ථාවට මහා සංඝරත්නය ඇතුළුව දෙදහසක පමණ ජනතාවක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100820</link>
    <topic>වතු කම්කරු ජනතාවට අර්ථ සාධකය ලබා දුන්නේ ශ්‍රී ලංකා නිදහස් පක්ෂයයි</topic>
    <author>රක්ෂණ ශ්‍රීයන්ත</author>
    <content>වතු කම්කරු ජනතාවට අර්ථ සාධකය ලබා දුන්නේ ශ්‍රී ලංකා නිදහස් පක්ෂය බව පශු සම්පත් හා ග්‍රාමීය ප්‍රජා නියෝජ්‍ය ඇමැති එච්. ආර්. මිත්‍රපාල මහතා පවසයි.වතු කම්කරුවන් වෙනුවෙන් එස්. ඩබ්. ආර්. ඩී. බණ්ඩාරනායක මහතා පාර්ලිමේන්තු පනතක් මගින් කම්කරුවන් විශ්‍රාමයන විට ඔවුන්ගේ ජීවිත රැකවරණය සඳහා අර්ථ සාධක අරමුදල ලබා දීමට කටයුතු කළ බවද නියෝජ්‍ය ඇමැතිවරයා ප්‍රකාශ කළේය.ඒ මහතා මේ බව පවසා සිටියේ පසුගියදා කෑගල්ල තැපැල් සංකීර්ණ ශ්‍රවනාගාරයේ දී පැවැති ශ්‍රී ලංකා නිදහස් සේවක සංගමයේ වතු අංශයේ 8වැනි සම්මේලනය අමතමිනි.එහිදි පැමිණ සිටි වතු කම්කරු ජනතාව අමතා වැඩි දුරටත් නියෝජ්‍ය ඇමැතිවරයා මෙසේ ද පැවැසීය.අතීතයේ වතු අයිති වෙලා තිබුණේ සුද්දන්ට. ඒ නිසා සුද්දන්ට ඕන විදිහට තමයි වතු කම්කරුවන් පාලනය කළේ. අවුරුදු 55න් පස්සේ සුද්දා කම්කරුවන්ට වත්තෙන් එලෙව්වා. ඔහුට රැකවරණයක් තිබ්බේ නැහැ. පාරේ හිඟා කන්න තමයි වෙලා තිබුණේ.ශ්‍රී ලංකා නිදහස් පක්ෂය 1956 දී බලයට පත්වුණාට පස්සේ ප්‍රථම වතාවට වතු කම්කරුවන් වෙනුවෙන් එස්. ඩබ්. ආර්. ඩී. බණ්ඩාරනායක මහතා පාර්ලිමේන්තුවේ පනතක් ගෙනල්ලා කම්කරුවන් අවුරුදු 55න් විශ්‍රාම යනකොට ඔවුන්ගේ ජීවිත රැකවරණය ගැන හිතලා අර්ථ සාධක අරමුදල ලබා දීමට කටයුතු කළා.අපේ රටේ දේශපාලන වශයෙනුත් වෘත්තිය අයිතිවාසිකම් වෙනුවෙන් අද අපිට ඉතා වැදගත් දවසක්. මොකද කෑගල්ල දිස්ත්‍රික්කය කවදත් කම්කරු සටන්වලට ඔවුන්ගේ අයිතිවාසිකම් වෙනුවෙන් හඬ නඟන නායකයන් රැසක් බිහි වු ප්‍රදේශයක්. මෙවර මේ සම්මේලනය කෑගල්ලේ පැවැත්වීමට තිරණය කිරිම පිළිබඳ එහි ලේකම් ලෙස්ලි දේවේන්ද්‍ර මහතාට මගේ ස්තූතිය පළ කරනවා.පසුගිය කාලවකවානුවේ වෘත්තිය සමිති කෑලි කෑලිවලට කැඩිලා එක එක කොම්පැනි හැදිලා බොහොම දුර්වල වෙලයි තිබුණේ. එක එක නායකයන්ගේ ජීවිතවල සාර්ථකත්වය ලබා ගන්නටත්, ප්‍රසිද්ධිය සඳහාත්, ඡන්ද ව්‍යාපාරවල මනාපය ගන්නටත් මේ වෘත්තිය සමිති උපයෝගී කර ගෙන තියෙනවා.නමුත් අතීතයේ සුද්දන් යටතේ පැවැති වතු වල කම්කරුවන්, ඔවුන්ට ඕනෑ විදියට පාලනය කළා. කම්කරුවන්ට කිසිම යටිතල පහසුකම් හෝ ජිවත්වීමට සරිලන වැටුපක් ලබා දුන්නේ නැහැ. ඉන්දියාවෙන් ගෙන්වපු කම්කරුවන් අන්ත අසරණ තත්ත්වයකට තමයි සුද්දා පත් කළේ. ඔවුන්ව වයස 55න් පසු වත්තෙන් එලියට දැම්මා මහපාරේ හිඟා කන්න තමයි සිදුවුණේ.මේ තත්ත්වය නැතිකර වතු කම්කරු ජනතාවට ආර්ථික ශක්තියක් ලබා දීමට මුල් වුණේ එවකට අප පක්ෂයේ නායකයා වු එස්. ඩබ්. ආර්. ඩී. බණ්ඩාරනායක මැතිතුමායි. ඔහු තමයි කම්කරු ජනතාවට අර්ථ සාධක පාරිතෝෂික දීමනාව ලබා දීමට මුල් වුණේ. එදා සිට අද දක්වා කම්කරු පන්තිය වෙනුවෙන් ලබා දුන් සියලු පහසුකම් ලබා දීමට ශ්‍රී ලංකා නිදහස් පක්ෂ රජය මුල්වුණා.කම්කරු කාර්යාල රටේ හැමතැනකම පිහිටෙව්වා. කම්කරුවන්ගේ ප්‍රශ්නවලට මැදිහත් වීම සඳහා කම්කරු උසාවි පිහිටෙව්වා.දැන්නම් ඕන තරම් වෘත්තිය සමිති තියෙනවා. එදා කිසිම වත්තකට වෘත්තිය සමිතියකට යන්න වතු පාලනාධිකාරිය ඉඩ දුන්නේ නැහැ. අද වන විට ඒ ක්‍රමය අපි නැති කරලා තියෙනවා. අද වතු කම්කරුවන් විශ්‍රා යනකොට රු. ලක්ෂ 10ක් පමණ හෝ ඊට වැඩි පාරිතෝෂික දීමනා ලබා ගන්නවා. ඒ නිසා අළුත් දේශපාලන කතිකාවක් මේ රටේ ඇති වි තියෙනවා.වත්තේ දළු කඩන අයටත් එය හරියාකාරව කරන්න පොඩි කාලේ ඉඳලා යම් පුහුණුවිමක් කරන්න වෙනවා. කිරි කපන කෙනාටත් එහෙමයි. අපිට දළු කඩන්න, කිරි කපන්න පුළුවන්ද ? බැහැ. වෛද්‍යවරයකුට නැතිනම් වෙනත් වෘත්තියක යෙදෙන කෙනෙකුට ඒ දේ නිසියාකාරව කරන්න පුළුවන් කියා මා හිතන්නේ නැහැ ඒක තමයි යම් ශිල්පයක නිපුණතාව. ඒ නිසා එදා සිට මොවුන්ව හඳුන්වන “කම්කරු පන්තිය” යන නම වෙනුවට “වෘත්තිය ශිල්පින්” කියලා අපට මොවුන්ව හඳුන්වන්න පුළුවන්.මේ අයටත් මේ රටේ යම් වටිනාකමක් තියෙනවා. මේ අය දළු කැඩුවේ නැතිනම් අපේ රටේ ආර්ථිකයට විශාල බලපෑමක් එල්ල විය හැකි වගේම අපට තේ බීමටත් නොහැකියි.අපේ රජය මේ වන විට වතු ජනතාවගේ යටිතල පහසුකම් සපයමින් සිටිනවා. සියලු වතු ජනතාවට විදුලිය ලබා දී අවසන්. අනෙකුත් යටිතල පහසුකම් ලබා දෙමින් සිටිනවා. අපි වතුවල තිබෙන පේළි නිවාස ඉවත් කර එක් එක් පවුල වෙනුවෙන් තනි නිවාස ලබා දීමට කටයුතු කරමින් සිටිනවා. එය මේ වනවිට ක්‍රියාත්මක වෙමින් පවතිනවා.අපේ අයිතිවාසිකම් දිනාගැනීමට හැකි වටපිටාවක් නිර්මාණය කිරීම ශ්‍රී ලංකා නිදහස් වතු සංගමය හරහා ක්‍රියාත්මක කරනවා. වතු පාසල්වල ගුරු හිඟය පුරවන්න මේ වනවිට අපේ වෘත්තිය සමිති හරහා ගුරු පුහුණු වැඩසටහන් ආරම්භ කර තියෙනවා. එබැවින් මහින්ද චින්තනය අනුව වතු ජනතාවගේ ජිවිත නව ලෝකයට ගැලපෙන පරිදි හැඩ ගස්වන්නට හැකි සෑම උත්සහයක් ම අපගේ වෘත්තිය සමිතිය හරහා ක්‍රියාත්මක කරන බව ඔබලට දන්වන්න කැමතියි.රත්නපුර ශ්‍රී ලංකා නිදහස් සේවක සංගමයේ වතු අංශයේ සභාපති ඇමැති ඩබ්ලිව්.ඩී ජේ. සෙනෙවිරත්න, මව් සංගමයේ ලේකම් ලෙස්ලි දේවේන්ද්‍ර, කෑගල්ල දිස්ත්‍රික් වතු සේවක සංගමයේ නිලධාරීන් ඇතුළු එම සංගමයේ සාමාජික සාමාජිකාවෝ විශාල පිරිසක් මේ අවස්ථාවටසහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100821</link>
    <topic>සියලු පුරවැසියන්ගේ උතුම්වූ මනුෂ්‍යත්වයට එකසමානව සලකමු</topic>
    <author>හල්තොට සමූහ විනීතා මානෙල් ගමගේ</author>
    <content>‘අප සියලු දෙනාම එකම රටක එකම ධජයක් සෙව‍ෙණ් එකට ජීවත්වන මනුෂ්‍යයන් මිස සිංහල දමිළ මුස්ලිම් කියා භේදයක් අප අතර ඇත්තේ නැහැ. මේ රටේ ශ්‍රේෂ්ඨ මනුෂ්‍යයන් ලෙස අප කළ යුත්තේ උතුම් මනුෂ්‍යත්වයට එක හා සමානව සැලකීම’ යැයි අගමැති දි.මු. ජයරත්න මහතා 06 දා ප.ව. බණ්ඩාරගම ගල්තුඩේ ගල්කන්ද මහා විහාරයේ දී ප්‍රකාශ කළේය.අගමැති දි.මු. ජයරත්න මහතා එසේ ප්‍රකාශ කළේ ගල්තුඩේ ගල්කන්ද මහා විහාරය වෑවිට ශ්‍රී පූර්වාරාමය යන උභය විහාරාධිපති වීදාගම ඓතිහාසික මහා මෛත්‍රිය රාජමහා විහාරස්ථ ශ්‍රී සානානන්ද පිරිවෙ‍ෙනහි පරිවෙණාධිපති කළුතර දිසා හා බණ්ඩාරගම ප්‍රාදේශීය ශාසනාරක්ෂක මණ්ඩලවල ගරු ලේඛකාධිකාරී ශාස්ත්‍රපති ගල්තුඩේ පඤ්ඤාකිත්ති හිමිපාණන් වහන්සේට ‘ධර්ම කීර්ති ශ්‍රී’ ගෞරව නාමය සහිත රයිගම් සල්පිටි හේවාගම් කෝරළත්‍රයේ ප්‍රධාන අධිකරණ සංඝනායක පදවිය පිරිනැමීම වෙනුවෙන් පැවැති අභිනව නා හිමියන් පිළිගැනීමේ උත්සව අවස්ථාවට සහභාගි වෙමිනි.වීදාගම මහා මෛත්‍රී විහාරස්ථානයේ සිට ප්‍රදේශ‍ෙය් දහම්පාසල් හා පාසල් නියෝජනය කළ දරු දැරියන් උඩරට, පහතරට, සබරගමු නර්තන කණ්ඩායම් හා අලි ඇතුන්ගෙන් සමන්විත කි.මී 02ක් පමණ දිග දර්ශනීය පෙරහරකින් අභිනව නාහිමියන් ගල්තුඩේ විහාරස්ථානය වෙතට වැඩමකරවීම සිදු කෙරිණි.මල්වතු මහා විහාරයේ සියම් නිකායේ අනුනායක ආචාර්ය ධර්මකීර්ති ශ්‍රී සංඝරක්ඛිත නියංගොඩ විජිතසිරි ස්වාමීන්වහන්සේගේ ප්‍රධානත්වයෙන් පැවැති මෙම අවස්ථාවේදී තවදුරටත් අදහස් දැක්වූ අග්‍රාමාත්‍ය දි.මු. ජයරත්න මහතා බුදුහාමුදුරුවො දේශනා කළෙත් කළගුණ සැලකීම ඉතා උතුම් බවයි. ඒක හරියාකාරව ක්‍රියාත්මක කරල තියෙනව කියල අද මේ උත්සවය දකින කොට අපිට පැහැදිලි වෙනවා. මේ ස්ථානයට මහා සංඝරත්නය සිංහල බෞද්ධයො විතරක් නෙමෙයි මුස්ලිම් ජනතාවකත් සහභාගි වෙලා ඉන්නව. ඔබ වහන්සේ ගමට රටට ජාතියට මොනතරම් සේවයක් කරල තියෙනවද කියන එක. ඒ නිසා ‍ හොඳට පැහැදිලි වෙනවා.ගල්තුඩේ ගමේ ඉපදිල ගල්තුඩේ පන්සලේම මහන වෙලා ගල්තුඩේ ජනතාවට සේවය කිරීම ලෙහෙසි කාර්යක් නෙමෙයි. ඔබ වහන්සේ ඒ කාර්ය මැනවින් ඉටුකිරීම පිළිබඳව ආඩම්බර වෙන ජනතාවක් තමයි අද මෙතනට රැස් වෙලා ඉන්නෙ. සැවැත්නුවරින් හමන සුළගත් සැපයි කිව්ව වගේ ඔබවහන්සේ ගැනත් ජනතාව කතා කරාවි.ශ්‍රී ලංකාව අවු. 2557 ක් ආරක්ෂා වෙලා තිබුණෙ බුදු දහම නිසයි. සංස්කෘතිය, සභ්‍යත්වය ඉතිහාසය, අනන්‍යතාවය අපේ උරුමය රටක් ලෙස ආරක්ෂා වෙලා තිබුණෙ මහා සංඝරත්නය නිසයි. ඒනිසා මේ සියලුම ජනතාව මහා සංඝරත්නය ආරක්ෂා කර ගැනීමට කටයුතු කිරීම ඉතා වැදගත් බව සඳහන් කළ යුතුයි.මෙහිදී අනුශාසනාව සිදු කළ ශ්‍යාමෝපාලි මහා නිකායේ මල්වතු මහා විහාරයේ අනුනායක ධර්මකීර්ති ශ්‍රී සංඝරක්ඛිත ආචාර්ය නියංගොඩ විජිතසිරි හිමිපාණෝ...’ මේ රටේ පහළ වූ ශ්‍රද්ධා බුද්ධි සම්පන්න රාජ දරුවන් පවා මහා සංඝරත්නයේ අවවාද අනුශාසනා ලබා ගනිමින් රටේ ඇති වූ අර්බුදකාරී අවස්ථාවල ගැටලු නිරාකරණය කර ගැනීමට කටයුතු කළා. ඉතිහාසයේ එදා සිට අදත් ඒ ලක්ෂණය දකින්නට ලැබෙනවා. අද අපේ රටේ බෞද්ධ ජනතාවත් ගරුතර මහා සංඝරත්නයත් කල්පනා කළ යුතුයි. මේ රටේ විටින් විට ඇති වන සමාජ අර්බුද තත්ත්ව පිළිබඳව ඒ තුළින් මතුවෙන ගැටලුත් ඒවා ජාතික වශයන් බලපාන ආකාරයත් පිළිබඳව.ශ්‍යාමෝපාලි මහා නිකායේ මල්වතු පාර්ශ්වයේ උත්තරීතර මහා නායක මාහිමියන් ප්‍රමුඛ සංඝ සභාව විසින් පිරිනමන ලද ධර්මකීර්ති ශ්‍රී ගෞරව නාමය සහිත රයිගම් සල්පිටි හේවාගම් කෝරළත්‍රයේ ප්‍රධාන අධිකරණ සංඝනායක පදවිය පිළිබඳ ශ්‍රී සන්නස් පත්‍රය අභිනව නා හිමියන් වෙත ප්‍රදානය කිරීම අග්‍රාමාත්‍යතුමා අතින් සිදුකෙරුණ අතර විජිනිපත පිළිගැන්වීම දළදා මාලිගාවේ දියවඩන නිලමේ නිලංග දෑල බණ්ඩාර මහතා අතින් සිදු කෙරිණ.කැලණිය විශ්වවිද්‍යාලයේ කුලපති කොළඹ හලාවතදෙදිසාවේ ප්‍රධාන සංඝනායක ආචාර්ය වැලමිටියාවේ කුසල ධම්ම හිමිපාණන් පැවිදි අනුශාසනාව සිදු කළහ.හොරණ විද්‍යාරත්න විශ්වවිද්‍යාපීඨයේ පීඨාධිපති පූජ්‍ය ඕපල්ලේ ඥාණසිරි ස්වාමීන් වහන්සේ පිළිගැනීමේ කතාව සිදු කළ අතර පුණ්‍යානුමෝදනාව අභිනව නාහිමියන් විසින් සිදු කළහ.බෞද්ධ කටයුතු අධ්‍යක්ෂක චන්ද්‍රපේම ගමගේ හිටපු ඇමැතිවරුන් වන ඉන්ද්‍රදාස හෙට්ටිආරච්චි, රාජා සමරනායක, කළුතර මහා දිසාපති යූ.ඩී.සී. ජයලාල් වරයා හා මහා මාර්ග ව්‍යාපෘති ඇමති රෝහිත අබේගුණවර්ධන යන මහත්වරු පක්ෂ විපක්ෂ දේශපාලන නියෝජිතයින් ඇතුළු ගිහි පැවිදි විශාල පිරිසක් මෙම අවස්ථාවට සහභාගි වූ අතර විදාගම පුරාණ රජමහා විහාරාධිපති ‍ වල්ගම සද්ධාතිස්ස විදුහලේ විදුහල්පති පූජ්‍ය වීදාගම කස්සප ස්වාමීන්වහන්සේ විසින් මෙම වැඩ සටහන මෙහෙයවීමේ කටයුතු සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100822</link>
    <topic>ජාතීන් අතර සමගිය වර්ධනය කිරීමට පිළියන්දල සිංහල දරුවන්ගෙන් දෙමළ කලා උළෙලක්</topic>
    <author>බොරලැස්ගමුව සමූහ සෙනෙවිරත්න කහටපිටිය, කැස්බෑව සංචාරක ධර්මසිරි සුරවීර,පන්නිපිටිය විශේෂ අනිල් ලසත් පෙරේරා</author>
    <content>සිංහල දරු දැරියන්ගේ දමිළ කලා උළෙල පිළියන්දල කැස්බෑව නගර ශාලා ශ්‍රවණාගාරයේ දී 6 දා මහත් හරසරින් උත්සවශ්‍රීයෙන් පැවැත්විණි.ජාතීන් අතර සමගිය වර්ධනය කළ යුතුයි යන මහින්ද චින්තනය සාක්ෂාත් කිරීමේ අරමුණ පෙර දැරිව සංවිධානය කර තිබූ සිංහල දරු දැරියන් දමිළ හින්දු සංස්කෘතියට අනුව ගීත ගායනා නැටුම් ඉදිරිපත් කරමින් වේදිකාගත කරන ලද මේ කලා උළෙලේදී සිංහල දරු දැරියන්ගේ දමිළ සංස්කෘතිය කෙතරම් දුරට අධ්‍යයන කර ඇත්ද යන්න ඔවුන් ඉදිරිපත් කරනලද ගීත සහ පූජා නැටුම් හා නාට්‍ය සංදර්ශනයන්ගෙන් මනාව පැහැදිලි විණි. මෙවැනි ව්‍යාපෘතීන් තුළින් අනාගත පුරවැසියන් අතර දෙමළ සිංහල යන ජාතිභේදය සම්පූර්ණයෙන් ඉවත්වනු ඇත.මේ කලා උළෙල කැස්බෑව කලාපයේ සිංහල දරුවන්ට දමිළ භාෂාව උගන්වන එස්.ආර්. සිවරාජන් මහතා වාර්ෂිකව තම සිසු දරු දැරියන්ගේ දක්ෂතා කළඑළි දැක්වීම අරමුණ කරගෙන මෙම සිංහල දරු දැරියන්ගේ දමිළ කලා උළෙල සංවිධානය කර තිබුණි. මෙම කලා උළෙලේ ආරාධිත අමුත්තන් වශයෙන් ‘දිනමිණ’ පුවත්පතේ ප්‍රධාන කර්තෘ ප්‍රවීණ මාධ්‍යවේදී ගාමිණී ජයලත්, විශ්‍රාමික බන්ධනාගාර අධිකාරී වර්නන් ප්‍රනාන්දු, කැස්බෑව නගර සභාවේ නගරාධිපති ලක්ෂ්මන් පෙරේරා උප නගරාධිපති හේමාල් ධර්මප්‍රිය යන හත්වරුන් ඇතුළු ප්‍රදේශවාසී මවුපියන්, සිසු දරු දැරියන් ද විශාල පිරිසක් සහභාගී වී සිටියහ. චාරිත්‍රානුකූල පොල්තෙල් පහන ආරාධිත අමුත්තන් දැල්වීමෙන් පසුව කලා උළෙල ආරම්භ කෙරිණි.දමිළ චාරිත්‍රානුකූලව අපේ සිංහල දරු දැරියන් ඉතා දක්ෂ ලෙස දෙමළ දරු දැරියන් හා සමානවම එම දෙමළ ගීත ඉතාම ලස්සනට උච්චාරණය කරමින් ඉදිරිපත් කරන ලදී. එමෙන්ම උත්සවය ආරම්භයේ දීම ඉදිරිපත් කරන ලද දමිළ රිද්මයානූකූල පූජා නැටුම කාගේත් සිත් ඇද ගන්නා ලදී. ඇත්තෙන්ම මෙම කලා උළෙලට සහභාගි වී සිටින විට අපට දැනුනේ යාපනයේ විද්‍යාලයක දමිළ දරුවන්ගේ කලා උත්සවයකට සහභාගීවී සිටියාක් මෙනි. එම දරු දැරියන්ගේ ඇඳුම් විලාසිතා එසේ සකස් කර තිබුණි.මෙම කලා උළෙල සම්බන්ධව එහි සංවිධායක එස්. ආර්. සිවරාජා මහතා අප සමඟ අදහස් ප්‍රකාශ කරමින් තමා දැනට අවුරුදු පහළොවකට පමණ පෙර කැස්බෑවට පැමිණ සිංහල දරු දැරියන්ට දෙමළ භාෂාව උගැන්වීමේ යෙදුන බව ද කීය. ජනාධිපති මහින්ද රාජපක්ෂ මහතාගේ චින්තනයට අනුව දෙමළ භාෂාව සිංහල දරු දැරියන් හැදෑරිය යුතු නිසා ළමයි විශාල පිරිසක් තමාගේ පන්ති වලට සහභාගිවී දෙමළ භාෂාව සාර්ථකව හදාරන බවද කීය. කැස්බෑව නගරාධිපති ලක්ෂ්මන් පෙරේරා මහතා උත්සව සභාව අමතමින් අවුරුදු 30කට පසු මේ රටේ පැවැති දෙමළ ත්‍රස්තවාදී යුද්ධය ජනාධිපති තුමා නිමා කිරීමත් සමඟ අද රට තුළ ජාති භේදයෙන් තොරව මෙවැනි ව්‍යාපෘතීන් ඉදිරිපත් කිරීමේ හැකියාව ලැබී ඇති බවද කීය. ‍ෙමවැනි ව්‍යාපෘතීන් තුළින් අනාගත ශ්‍රී ලංකාවේ ජාතිභේදය තුරන් වන බවද පැවසීය.විශ්‍රාමික බන්ධනාගාර අධිකාරි වර්නන් ප්‍රනාන්දු උප නගරාධිපති ෛහ්මාල් ධර්මප්‍රිය, යන මහත්වරු ඇතුළු කීප දෙනකු සහ දරු දැරියන් කිහිප දෙනෙකුද සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100823</link>
    <topic>මානව හිමිකම් සුරක්ෂිත කරන රටක් ලෙස ශ්‍රී ලංකාව ඉදිරියෙන්ම සිටිනවා</topic>
    <author/>
    <content>ලෝකයා කුමක් පැවසුව ද ශ්‍රී ලංකාව මානව හිමිකම් වඩ වඩාත් සුරක්ෂිත කරවමින් සියලු ජනයාට දයාබරත්වයෙන් එක හා සමානව සලකන රටක් වශයෙන් ඉදිරියෙන්ම සිටින බව ඉන්දියානු විදේශ කටයුතු පිළිබඳ ඇමැති සල්මන් කුර්ෂිද් මහතා සමඟ මෙරට නිල සංචාරයක නිරත ඒ මහතාගේ ආර්යාව වන ලායිස් කුර්ෂිද් මහත්මිය පවසයි.නිල සංචාරයක් සඳහා එම ඇමැතිවරයා සමඟින් මෙරටට පැමිණි කුර්ෂිද් මහත්මිය ඊයේ (07) පස්වරුවේ ජනාධිපති මන්දිරයේදී ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය මුණගැසුණාය. කුර්ෂිද් මහත්මියව මහත් හරසරින් යුතුව පිළිගත් ජනාධිපති ආර්යාව” දෙමාපියන් අහිමි දූ දරුවන් වෙනුවෙන් වවුනියාවේ ආරම්භ කර ඇති සිරිලිය සෙවණ ව්‍යාපෘතිය, කාල්ටන් පෙරපාසල් අධ්‍යාපන ව්‍යාපෘතිය, සිරිලිය සවිය හා කාල්ටන් සුව උදාන සමාජ සත්කාරක හා සමාජ සුබසාධන වැඩසටහන් මඟින් ශ්‍රී ලංකාව තුළ මෙතෙක් ආරම්භ කර ඇති කාන්තා හා ළමා සමාජ සත්කාරක හා සමාජ සුබසාධන වැඩපිළිවෙළ පිළිබඳව දීර්ඝව කරුණු ගෙනහැර දැක්වූවාය.මෙහිදී ලොයිස්කු කුර්ෂිද් මහත්මියගේ වැඩිදුර අවධානයට ලක් වූයේ ජනාධිපති ආර්යාව දෙමාපියන් අහිමි දූ දරුවන් වෙනුවෙන් වවුනියාවේ ආරම්භ කර ඇති සිරිලිය සෙවණ ව්‍යාපෘතියයි.සිරිලිය සෙවණ යනු යුද්ධයෙන් දෙමාපියන් අහිමි වූ අසරණ දරු දැරියන් රැකබලා ගැනීම හා අධ්‍යාපනය ලබාදීම සඳහා ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය විසින් 2009 වර්ෂයේ ආරම්භ කරන ලද ළමා සුරැකුම් මධ්‍යස්ථානයයි. මෙහි දූ දරුවන් 100 කට අධික පිරිසක් පූර්ණ රැකවරණය හා අධ්‍යාපනය ලබයි. ඔවුන් සියලුම දෙනාගේ ආදරණීය අම්මා ජනපති ආර්යාව වීම සුවිශේෂයි. තවද එම එක් දැරිවියක් මේ වන විට ජනාධිපති මන්දිරය තුළ ජනපති ආර්යාවගේ රැකවරණය ලබමින් දැනට කොළඹ ප්‍රධාන පෙලේ පාසලක අධ්‍යාපනය ලැබීම පිළිබඳවද ලොයිස්කු කුර්ෂිද් මහත්මිය ප්‍රශංසා කළාය. සැබෑම වූ දයාබරත්වය, ලෙන්ගතුකම හා ජාතීන් අතර පවතින සහසම්බන්ධතාවය මනාව පිළිඹිබු වූ නෙතට කඳුලක් ගෙනා කතා පුවතක් බව ලොයිස්කු කුර්ෂිද් මහත්මිය රාජපක්ෂ මැතිනියට මෙහිදී පැවසීය. මෙය මානව හිමිකම් උපරිමයෙන් සුරක්ෂිත කළ සංවේදී අවස්ථාවක් බව පැවසූ ලොයිස්කු කුර්ෂිද් මහත්මිය ශ්‍රී ලංකාව සියලුම ජාතීන් සුහදව ජීවත්වන සාමකාමී රටක් බව මෙය හොඳම නිදසුනක් වන බවද පැවසුවාය.ලොයිස්කු කුර්ෂිද් මහත්මිය වැඩිදුරටත් අදහස් දක්වමන් සඳහනක් කර සිටියේ කුසලතාවයන් හා ගුණධර්ම වලින් හෙබි අනාගත නායකයින් බිහිකිරීම සඳහා ශ්‍රී ලංකා ජනපති ආර්යාව කාල්ටන් පෙරපාසල් හරහා ශ්‍රී ලංකාවේ දූ දරුවන් වෙනුවෙන් කරන මෙහෙවර ඉතාමත් අගය කරන බවයි. තවද ජනාධිපති මහින්ද රාජපක්ෂ මැතිතුමා ශ්‍රී ලංකාව ශීඝ්‍ර ලෙස සංවර්ධනය කරමින් දකුණු ආසියාවේ විශිෂ්ට රටක් බවට පත්කිරීමට දරන උත්සාහය සම්බන්ධයෙන් ජනාධිපතිතුමන් වෙත තම ප්‍රශංසාව පිරිනමන බවද ලොයිස්කු කුර්ෂිද් මහත්මිය මෙහිදී වැඩිදුරටත් පැවසුවාය. ශ්‍රී ලංකාවේ ප්‍රධානතම අසල්වැසි රට වන ඉන්දියාව හා ශ්‍රී ලංකාව අතර පවතින මිත්‍රශීලී සබඳතාවය හා සුහදත්වය පිළිබඳව ද මෙහිදී සාකච්ඡා කළ අතර ජනාධිපතිතුමාගේ නායකත්වයෙන් ශ්‍රී ලංකාව ලබා ඇති විශිෂ්ට ජයග්‍රහණය හා සංවර්ධනය ඇගයීමට ලක් කර සිටියාය.මෙහිදී දෙරට අතර සුහදත්වය වර්ධනය කිරීම සඳහා තිළිණ හුවමාරු කිරීමක් ද සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100824</link>
    <topic>වෛද්‍ය වෘත්තිය කෙරෙහි සමාජයේ ඇති අසීමිත ගෞරවය ප්‍රසාදය හා පිළිගැනීම ආරක්ෂා වන පරිදි කටයුතු කරන්න</topic>
    <author>සිතාරා‍ සේනානි</author>
    <content>වෛද්‍ය වෘත්තිය කෙරෙහි සමාජයේ ඇති අසීමිත ගෞරවය, ප්‍රසාදය හා පිළිගැනීම ආරක්ෂා වන පරිදි කටයුතු කරන්නැයි සෞඛ්‍ය ඇමැති මෛත්‍රීපාල සිරිසේන මහතා නවක පත්වීම්ලාභී වෛද්‍යවරුන්ගෙන් ඉල්ලා සිටී.ඇමැතිවරයා මේ ඉල්ලීම කළේ වෛද්‍යවරුන් හා වෛද්‍යවරියන් 1028දෙනකු වෙත පශ්චාත් සීමාවාසික වෛද්‍ය පත්වීම් ලබාදීම නිමිත්තෙන් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ ඊයේ (7) පැවැති උත්සවයේදී ය.ඒ මහතා මෙසේද පැවැසීය.සෑම පුද්ගලයකුට ම සමාජය උදෙසා කළයුතු යුතුකම් සහ වගකීම් ප්‍රමාණයක් තිබෙනවා. මෙයින් වගකීමට වඩා යුතුකම ශක්ති සම්පන්නයි. වෛද්‍යවරයාගෙන් ඉටුවිය යුතු යුතුකම මෙහිදී ප්‍රමුඛත්වයක් ගන්වා. එසේම එම වගකීම වෛද්‍යවරුන් අතින් ඉටුවනු ඇතැයි සමාජය බලාපොරොත්තු වෙනවා.මේ රටේ කෝටි දෙකක පමණ ජනතාව නිරෝගීභාවයට පත්කිරීමේ වගකීම වෛද්‍යවරුන් වෙත පැවරී තිබෙනවා. වෛද්‍යවරයා සීමා විය යුත්තේ වෛද්‍ය වෘත්තියට පමණක් නොවෙයි. සමාජයේ ප්‍රබුද්ධ පිරිසක් ලෙස ඔවුන් සිය රාජකාරියට පමණක් සීමා නොවී සැබෑ මානව හිතවාදියකු ලෙස කටයුතු කිරීම අවශ්‍යයි.ඇතැම් වෛද්‍යවරුන්ගේ මෙවැනි හැසිරීම් ගැන සෞඛ්‍ය ඇමැතිවරයා ලෙස මට පුදුම හිතෙනවා.සුහදශීලීත්වය, කණ්ඩායම් හැඟීම වෛද්‍යවරුන්ට සිය වෘත්තියෙන් ම හිමිව ‍තිබෙන දේවල්. වෛද්‍යවරුන් තරම් සිය වෘත්තිය ඇතුළත කණ්ඩායම් හැඟීමෙන් කටයුතු කරන පිරිසක් මා තවත් දැක නැහැ. වෘත්තියේ අරමුණු ඉටු කර ගැනීමට නම් කණ්ඩායම් හැඟිම වෛද්‍යවරයකුට අනිවාර්යයි. එහෙත් ඇතැම් අයට කණ්ඩායම් හැඟීම නැත්තේ ඇයිදැයි මට සිතා ගැනීමට අපහසුයි.අද පත්වීම් ලබන වෛද්‍යවරුන් හා වෛද්‍යවරියන් සිය සේවාව කණ්ඩායම් හැඟී‍මෙන් යුතුව කරනු ඇතැයි මා අපේක්ෂා කරනවා. නිදහස් සෞඛ්‍ය සේවාව තවදුරටත් ශක්තිමත් කිරීමටත්, ඔබගේ සේවය තෘප්තිමත් අන්දමින් සිදුකිරීමට අවශ්‍ය පරිසරය නිර්මාණය කර දීමට වත්මන් රජය සෑම උත්සාහයක් ම දරන බවත් කියන්න කැමතියි. සෞඛ්‍ය සේවාට අයත් ඔබ සියලුදෙනාගේ අගනා සේවය නිසා අපේ රටේ නිදහස් සෞඛ්‍ය සේවාවට ලැබී තිබෙන දෙස් විදෙස් කීර්තිය, පිළිගැනීම හා ජනප්‍රියත්වය ආරක්ෂා කර ගැනීමේ හා වර්ධනය කර ගැනීමේ වගකීම ද ඔබ සියලුදෙනා සතුයි.විශ්වාසයයි.වෛද්‍ය පත්වීම් ලිපි ප්‍රදානය සෞඛ්‍ය ඇමැතිවරයා අතින් මෙහිදි සිදුවිය.හිටපු සෞඛ්‍ය සේවා අධ්‍යක්ෂ ජනරාල්වරයකු වන වෛද්‍ය වී. ජෙගනාදන්, විශේෂඥ වෛද්‍ය කොල්වින් ගුණරත්න, රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙණිය, ‍නියෝජ්‍ය සෞඛ්‍ය සේවා අධ්‍යක්ෂ ජනරාල් වෛද්‍ය ආනන්ද ගුණසේකර, නියෝජ්‍ය සෞඛ්‍ය සේවා අධ්‍යක්ෂ ජනරාල් වෛද්‍ය සේවා වෛද්‍ය ලාල් පනාපිටිය මහත්වරුද මෙහිදී අදහස් දැක්වූහ.සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, අතිරේක ලේකම් වෛද්‍ය අමල් හර්ෂ ද සිල්වා මහත්වරු ඇතුළු පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100825</link>
    <topic>කර්මාන්ත ශාලා ආඥා පනත කඩන හාම්පුතුන්ට නීති දැඩි වෙයි</topic>
    <author>අනුර ප්‍රේමලාල්</author>
    <content>කර්මාන්ත ශාලා ආඥා පනත කඩ කරන හාම්පුතුන්ට එරෙහිව නීතිමය පියවරයන් දැඩි කිරීමට කම්කරු දෙපාර්තමේන්තුව සැලැසුම් සකස් කොට ඇතැයි අතිරේක කම්කරු කොමසාරිස් සුජාතා විජේසුන්දර මහත්මිය ප්‍රකාශ කරයි.මේ සම්බන්ධයෙන් ‘දිනමිණ’ වෙත අදහස් දැක්වු විජේසුන්දර මහත්මිය වෘත්තීය අනතුරුවලින් හා රෝගවලින් පීඩාවට පත්වෙන හා මියයන සේවකයන් පිළීබඳ නිසි ලෙස වාර්තාවීම සිදුනොවන බැවින් ඒ ගැන තොරතුරු ලබාගැනීමටද දැන් යම් යම් කටයුතු යොදමින් සිටින බව පැවසුවාය.ඒ අනුව මේ රටේ වැඩකරන පන්තිය හා සේව්‍ය පාර්ශ්වය දැනුවත් කිරීමේ වැඩපිළිවෙළක් පුළුල්‍ ලෙස ආරම්භකොට ඇත.සේවකයන්ගේ සුරක්ෂිතතාව නොසලස්වන කර්මාන්ත ශාලා පිළිබඳ ස්ථාන පිළිබඳ කම්කරු හා කම්කරු හා කම්කරු සබඳතා අමාත්‍යාංශයට දැනුම් දිය හැකි අතර ඒ තොරතුරු ලබා දුන් අය ගැන කරුණු එළි නොකෙරේ. ‍සියලු තොරතුරු රටවටා තිබෙන කම්කරු කාර්යාල වෙත දැනුම් දිය හැකියි.මේ සමබන්ධව නඩු පැවරීම් ඉකුත් වසරේ තිහක් තිබෙන අතර මේ වසරේදීද එවැනි ප්‍රමාණයක් වාර්තාවි තිබේ. මේ වාර්තාවීම නිවැරැදි නොවේ. කම්කරු හා කම්කරුසබඳතා අමාත්‍යාංශය මේ ආඥා පනත කඩකරන අය නීතියේ ඉදිරියට ගෙන ඒම සඳහා නිතර අවධියෙන් සිටින අතර තම ආයතනයේත් සේවකයන්ගේත් ආරක්ෂාව ඇති කොට තම ව්‍යාපාරය දියුණු කර ගැනීමට හාම්පුතුන් උත්සුක විය යුතු බව ඇය පෙන්වා දුන්නාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100826</link>
    <topic>සමාගම් අධ්‍යක්ෂවරුනට ඇප</topic>
    <author>කුමුදු හෙට්ටිආරච්චි</author>
    <content>අන්තරාදායක බව නොහඟවා මෙරටට ගෙන්වූ රසායනික ද්‍රව්‍යවලට ගිනි ඇවිලී වරයා තුළ ඇතිවූ ගින්න සම්බන්ධයෙන් අත්අඩංගුවට පත්ව රක්ෂිත භාරයේ පසුවූ රසායනික ද්‍රව්‍ය ආනයනය කළ සමාගමේ අධ්‍යක්ෂවරුන් දෙදෙනා රුපියල් ලක්ෂ දහයක් මුදල් හා රුපියල් විසි ලක්ෂයක් ශරීර ඇප මත මුදාහැරීමට කොළඹ මහාධිකරණ විනිසුරු ප්‍රීති පද්මන් සූරසේන මහතා ඊයේ (7) නියෝග කළේය.රක්ෂිතභාරයේ පසු වූ විමල් කටාරියා හා ඩී.රෙන්නොරාජන් නමැති ඉන්දියාවේ සිට එම රසායනික ද්‍රව්‍ය මෙරටට ගෙන්වූ පුද්ගලික සමාගමේ අධ්‍යක්ෂවරු දෙදෙනා විසින් ඉදිරිපත්කළ ඇප අයඳුම් පෙත්සම් සලකා බැලීමෙන් පසු විනිසුරුවරයා විසින් එසේ ඇප නියම කරන ලදී.මේ සැකකරුවන් දෙදෙනාට ඇප ලබාදීම ප්‍රතික්ෂේප කරමින් කොළඹ මහේස්ත්‍රාත් අධිකරණය මඟින් ලබාදී තිබූ නියෝගය ප්‍රතිශෝධනය කරමින් එලෙස ඇප නියම කළ විනිසුරුවරයා ශ්‍රී ලංකාවෙන් පිටතට හෝ පදිංචි ප්‍රදේශය අතහැර නොගිය යුතු බවටද සෑම මසකට වරක් බ්‍රහස්පතින්දා කොළඹ අපරාධ කොට්ඨාසය හමුවේ පෙනී සිටින ලෙසටද ඇප කොන්දේසි පැනවීය. ජනාධිපති නීතීඥ කාලිංග ඉන්දතිස්ස මහතා මඟින් අධිකරණයට ඉදිරිපත් කර තිබූ මේ ඇප අයඳුම් පෙත්සම් හි වග උත්තරකරුවන් ලෙස කොළඹ අපරාධ කොට්ඨාසයේ ස්ථානාධිපති හා නීතිපතිවරයා නම් කර තිබුණි.පසුගිය මැයි මස 24 වැනිදා අලුයම කොළඹ වරායේ සී.එෆ්.සී ගුදමේ හටගත් මේ ගින්නෙන් රුපියල් මිලියන හත්සියයක දේපළ හා මිලියන හතළිහක රජයේ දේපළ විනාශ වී තිබුණි.ඒ සම්බන්ධයෙන් කොළඹ අපරාධ කොට්ඨාසය මඟින් සිදුකළ පරීක්ෂණවලදී රසායනික ද්‍රව්‍ය මෙරටට ගෙන්වූ ස්පෙට්‍රෝ ලැබ්ස් පෞද්ගලික ආයතනයේ අධ්‍යක්ෂවරුන් දෙදෙනා පසුගිය ජූනි මස 28 වැනිදා අත් අඩංගුවට ගෙන තිබුණි.මෙම රසායනික ද්‍රව්‍යවල අන්තරාදායක බව හැඟවෙන ලේබල් අලවා නොතිබූ බවත් ඒවා අන්තරාදායක රසායනික ද්‍රව්‍ය නොවන බව හඟවා රජයට ගෙවිය යුතු තීරු බදු නොගෙවා ආරක්ෂක ගුදම් මත තැන්පත් නොකොට සාමාන්‍ය ගුදමක තැන්පත් කිරීමට ක්‍රියා කර ඇති බවත් පැවසේ.මෙම රසායනික ද්‍රව්‍යයන් අන්තරාදායක බව හෙළි කර නැත්තේ තමන් නොව ‘විකා’ නමැති නැව් සමාගම බව පෙත්සම් මඟින් පවසා ඇති පෙත්සම්කරුවන් ඕනෑම කොන්දේසියකට යටත්ව තමන්ට ඇප නියම කරන ලෙසට ඉල්ලා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100827</link>
    <topic>නඩු විභාග‍යක දී මේසයට පහරදුන් නවක නීතිඥයාට තරයේ අවවාද</topic>
    <author>සිරන්ජනි කුමාරි</author>
    <content>නඩු විභාග‍යක දී නීතිඥ මේසයට වැරෙන් ප්‍රහාර එල්ල කරමින් සාක්කිකරු බිය ගන්වා හරස් ප්‍රශ්න වීමසීමක යෙදුණු නවක නිතිඥයකුට කොළඹ අතිරේක මහේස්ත්‍රාත් ප්‍රියන්ත ලියනගේ මහතා ඊයේ (7) අවවාද කළේය.කොළඹ කුරුදුවත්ත ප්‍රදේශයේ ක්‍රිඩා සමාජ ශාලාවක් ඉදිරිපිට නවතා තිබු ව්‍යාපාරිකයකුට අයත් මොටර් රථයක් තුළ තිබු ලක්ෂ 10ක මුදලක් අතුරුදන් විමේ සිද්ධිය සම්බන්ධයෙන් මේ නඩු විභාගය පැවැත්විණි.මේ සිද්ධියේ සැකකරු වුයේ කුරුදුවත්ත පොලිසියේ පොලිස් සැරයන් කොහුවල පදිංචි මතුනායකගේ ආනන්ද ලාල් මතුනායක යන අය ය. වේරහැර, මහරගම පදිංචි කොකුපාත ගමගේ චානක දුෂන්ත මේ සිද්ධියේ පැමිණිලිකරු වේ.සැකකරු අධිකරණය මඟින් රුපියල් 10,000ක මුදල් හා ලක්ෂ දහය බැගින් වු ශරිර ඇප දෙකක් මත මුදා හැර නඩුව විභාගයට නියම කොට තිබිණි.අධිකරණ නියමය අනුව ඊයේ නඩුව යළි කැදවමින් පැමිණිලිකරුගේ සාක්කිය ලබා ගනිමින් එහි සාක්කි විභාගය ආරම්භ විණි.කුරුදුවත්ත පොලිසියේ සැරයන් මෙන්ඩිස් මහතාගේ මෙහෙයවිම මත පැමිණිල්ලේ සාක්කිය ආරම්භ වු අතර සාක්කිය ලබා ගැනීමෙන් අනතුරුව සාක්කිකරුගෙන් හරස් ප්‍රශ්න ‍විමසිම නවක නිතිඥවරයා විසින් සිදු කරනු ලැබිය.හරස් ප්‍රශ්න කිහිපයක් ම යොමු කළ නවක නිතිඥවරයා වැරෙන් මේසයට ද ප්‍රහාර එල්ල කරමින් සාක්කිකරු වෙත තර්ජනාත්මක ස්වරුපයෙන් හරස් ප්‍රශ්න විමසීම සිදු කළේය .ඔහුගේ එම ක්‍රියාවට තදින් විරෝධය දැක් වු පොලිසිය අධිකරණය වෙත දැනුම් දුන්නේ සාක්කිකරු බිය ගන්වා තර්ජනාත්මක හරස් ප්‍රශ්න විමසීමක නිතිඥවරයා යෙදෙන බවය.මෙහිදී නඩු විභාගය අතරතුර මහේස්ත්‍රාත්වරයා නවක නිතිඥවරයාගේන් ප්‍රශ්න කර සිටියේ ‘තමන් ඇයි උස් හඩින් කෑ ගසමින් සාක්කිකරු බිය ගන්වා ගන්වා ඔහු සමඟ කොලාහල කොට තම සේවාදායකයාට ලබා දීමට යන යුක්තිය කවරක්ද?’යන්නෙන් ප්‍රශ්න කර සිටියේ ය.ඊ‍ට පිළිතුරු ලබා දුන් නවක නිතිඥවරයා පවසා සිටියේ ස්වාමිනි ජනාධිපති නීතිඥයන් ද සාක්කිකරුවන්ගෙන් ප්‍රශ්න අසනු ලබන්නේ මෙසේ බිය ගන්වමින් බවට හෙතෙම මහේස්ත්‍රාත් වෙත පිළිතුරු ලබාදෙමින් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=n13100828</link>
    <topic>මනිමාරන් අත්අඩංගු වට ගැනීමට කොපමණ කාලයක් අවශ්‍ය ද</topic>
    <author>සිරන්ජනි කුමාරි</author>
    <content>මෙරට ක්‍රෙඩිට් කාඩ් වංචාවකට සම්බන්ධ එංගලන්ත කාඩිෆ් ක්‍රිඩාංගණයේ ක්‍රිකට් තරඟාවලියක් අතරතුර දි ඊලාම් ධජයක් රැගෙන හදිසියේ ක්‍රිඩා පිටියට කඩා වැදුණු කොටි සමාජිකයා අත්අඩංගුවට ගැනීමට කොපමණ කාලයක්අවශ්‍යද ? යන්න සම්බන්ධයෙන් වාර්තාවක් සතිදෙකකින් අධිකරණයට ඉදිරිපත් කරන ලෙස කොළඹ අතිරේක මහේස්ත්‍රාත් ගිහාන් පිලපිටිය මහතා ඊයේ (07) රහස් පොලිසියට නියෝග කළේය.සැකකරු උද්ධර්පන නීතිය යටතේ අත්අඩංගුවට ගැනීමට රහස් පොලිසිය ක්‍රියාත්මක වන බවට රහස් පොලීසියේ උප පොලිස් පරික්ෂක ආර් එම් එස් රත්නායක මහතා වැඩිදුර වාර්තාවක් ඉදිරිපත් කරමින් අධිකරණය වෙත දැනුම් දුන්නේය.කාඩිෆ් ක්‍රිඩාංගණය අවට පදිංචිව සිටින බවට මැංචිස්ටර් ජාත්‍යන්තර පොලීසිය රහස් පොලීසිය දැනුවත් කොට ඇති බවත් ඒ අනුව පොලීසිය උද්ධර්පන නීතිය යටතේ සැකකරු අත්අඩංගුවට ගැනීමට නීතිපති උපදෙස් ලබා ගනිමින් සිටින බවට පොලිසිය වැඩිදුරටත් අධිකරණය හමුවේ පැවසීය.මේ සිද්ධිය සම්බන්ධයෙන් රක්ෂිතබාරයේ සිටින සෙසු සැකකරුවන් දෙදෙනා ඊයේ බන්ධනාගාර අධිකාරි විසින් අධිකරණයට ඉදිරිපත් කොට තිබු අතර ඔහු වෙනුවෙන් පෙනිසිටි නිතිඥයන් අධිකරණය හමුවේ පවසා සිටියේ මනිමාරන් නමැති සැකකරු අත්අඩංගුව‍ට ගැනිමට ඇති බව රහස් පොලිසිය පවසමින් නිකරුනේ සිය සේවාදායකයන් රක්ෂිතබාරයේ තැබිමට කටයුතු කර ඇති බවය.සැකකරුවන් දිගින් දිගටම මාස හයක කාලයක් රක්ෂිතබාරයේ පසු වු බව පැවසු නිතිඥයින් සරණාගතයන් ලෙස බ්‍රිතාන්‍යයට සංක්‍රමණය වු අයෙක් වන මනිමාරන් නමැත්තා අත්අඩංගුවට ගැනීමට එරට රජය ඉඩ නොදෙන බවත් එසේ අත්අඩංගුවට ගන්නේ නම් ඔහු ජිවිත තර්ජන ඇති බව පවසා මුලික අයිතිවාසිකම් පැමිණිල්ලක් බ්‍රිතාන්‍ය රජය වෙත ඉදිරිපත් කළ හැකි බව පැවසීය.මෙසේ මනිමාරන් නමැත්තා අත්අඩංගුවට ගැනීම සම්බන්ධයෙන් ස්ථිර කාලසිමාවක් කිව නොහැකි බැවින් සෙසු සැකකරුවන්ට ඇප ලබා දෙන ලෙසට අධිකරණයෙන් ඉල්ලීමක් කළේය.එක්සත් එමීර් රාජ්‍යයේ කටාර් කොමර්ෂල් බැංකුව විසින් එච් එස් සුල්තන් ජෙස්ටින් අල්හානි වෙත නිකුත් කොට තිබු විද්‍යුත් කාඩ්පතේ දත්ත සොරාගෙන ඒ ටී එම් ස්වයංක්‍රිය යන්ත්‍ර මගින් මොහු 2012/5/20වන දින අවස්ථා 70වකදී පැය හතරක් ඇතුළතදී ජා ඇළ ,බොරැල්ල හා නවලෝක යන ප්‍රදේශවලින් රුපියල් ලක්ෂ 56ක් සොරා ගෙන තිබිණ.මෙම වංචාවට සම්බන්ධ සෙසු සැකකරුවන් වන ආනන්ද රුබන් කුලදීපන් නමැති පළමු සැකකරු නො 210 කල්ආර පිරමාන්දනාරු ධර්මපුරම් ලිපිනයේ බවත් ඔහුගේ දෙමව්පියන් හා සහෝදරයන් එහි පදිංචි ව සිටින බවට අධිකරණයට කරුණු වාර්තා කරන පොලීසිය තෙවන සැකකරු වන බාලසුබ්‍රමනියම් උදයදාස් බ්‍රිතාන්‍ය ලිපිනයේ නො 22 ,යුහම්ස් කෝට් පිබිස් බ්‍රිජ් මෙඩ් ,යු කේ ලිපිනයේ ඔහුගේ බිරිය හා දරුවන් පදිංචි බවත් ඔහුට ලංකාවේ ස්ථිර ලිපිනයක් නොමැති බවටත් රහස් පොලිසීය අධිකරණයට වාර්තා කොට තිබිණ.මනිමාරන් නමැත්තාට යශෝධරන් සදසරමුර්ති නමින් 2000/3/8 වන දින මෙරට විදේශ ගමන් බලපත්‍රයක් ද නිකුත් කොට ඇති බවට අධිකරණයෙන් කරුණු අනාවරණය විය.මොහු සතු බ්‍රිතාන්‍ය විදේශ ගුවන්ගමන් පත්‍රයට අදාළ ව ගුවන් ගමන් ද අධිකරණය මඟින් තහනම් කොට තිබේ.මේ වංචාවට අදාළ බැංකු ආවේක්ෂණ දර්ශන ,ජර්නල් සටහන් ඇතුළු නඩු භාණ්ඩ ද රහස් පොලීසිය අධිකරණයට ඉදිරිපත් කොට තිබිණ.අදාළ කරුණු සළකා බැලු මහේස්ත්‍රාත්වරයා සැකකරුවන් දෙදෙනා තවදුරටත් මේ මස 21 වැනි දින දක්වා තවදුරටත් රක්ෂිත බන්ධනාගාරගත කිරීමට නියෝග කරමින් මනිමාරන් නමැති සැකකරු අත්අඩංගුවට ගැනීමට කොපමණ කාලයක් අවශ්‍ය ද ? යන්න සම්බන්ධ වාර්තාවක් ඉදිරිපත් කරන ලෙස රහස් පොලිසියට නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310081</link>
    <topic>‘චෝගම්’ පියසැරිය මඩකළපුවට ආ දා...</topic>
    <author>මඩකළපුව සමූහ - ජව්ෆර්කාන්</author>
    <content>පොදු රාජ්‍ය නායකයන්ගේ සමුළුව නිමිත්තෙන් නරුත්තිතුරෙහි සිට ගාලු මුවදොර දක්වා ආරම්භ වූ රථ වාහන පෙළපාලිය මඩකළපුවට ළඟාවිය.මඩකළපු නගරයේ පොදු පුස්තකාලය ඉදිරිපිට එම පෙළපාලිය පිළිගත් අතර පිළිගැනීමේ උත්සවය ජාතික තරුණසේවා සභාවේ මඩකළපු කාර්යාලයේ සංවිධානයෙන් පැවැත්විණි.මෙයට ‍නියෝජ්‍ය ඇමැති විනයාගමූර්ති මුරලිදරන්, මඩකළපු දිසාපති පී. එස්. එම්. චාල්ස්, එරාවුර් නගරාධිපති අමිසාහිර් මළාලා, නැ‍ඟෙනහිර පළාත් ජ්‍යෙෂ්ඨ පොලිස්පති පූජිත ජයසුන්දර, ජාතික තරුණ සේවා සභාවේ න‍ැඟෙනහිර පළාත් අධ්‍යක්ෂක කේ. නවරාජා මහත්ම මහත්මීහු ඇතුළු පිරිසක් එක්ව සිටියහ.මෙහි දිස්වන්නේ එහි අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310082</link>
    <topic>පාතාල‍ෙය් සංජීව පෝල් ඝාතනයේ විත්තිකරුවන් 3ම‍ නිදොස් කොට නිදහස්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පාතාලයේ සංජීව පෝල් ඝාතන නඩුවේ පිය පුතු දෙදෙනා ඇතුළු විත්තිකරුවන් තිදෙනාම (3) නිදොස් කොට නිදහස් කරන ලදී. වසර 13ක් කුරුණෑගල මහාධිකරණයේ දිගහැරෙමින් තිබූ පාතාල කල්ලියේ බුලත්සිංහල සංජීව පෝල් නැමැති අය 2000 මාර්තු මස 23වැනි දින හෝ ඊට ආසන්න දිනයක දී පන්නල මැදිරිවිල ප්‍රදේශයේ දී ඝාතනය කළැයි මැන්ඩිස් අබේසේකර (පියා) ජොන්සන් මැන්ඩිස් අබේසේකර (පුතා) සහ හිරාන පතිරනලාගේ හරිස්චන්ද්‍ර නමැති අයට එරෙහිව දණ්ඩ නීති සංග්‍රයේ 32 වැනි වගන්තියේ 296 යටතේ නිතිපතිවරයා විසින් මේ නඩුව කුරුණෑගල මහාධිකරණයේ පවරා තිබුණි.විත්තියේ සහ පැමිණිල්ලේ දේශනවලට සවන් දෙමින් සිටි විනිසුරු ලලිත් ජයසූරිය මහතා පැමිණිල්ල විසින් විත්තිකරුට විරුද්ධව ඉදිරිපත් කොට තිබෙන සාක්කි සාධාරණ සැකයෙන් තොරව ඔප්පු කර ‍ෙනාමැති නිසා විත්තිකරුවන් සියලු චෝදනාවලින් නිදොස් කොට නිදහස් කරන ලදී.විත්තිකරුවන් වෙනුවෙන් ජ්‍යෙෂ්ඨ නීතිඥ සුදත් විජේවික්‍රම මහතා පෙනි සිටි අතර රජයේ නීතිඥ නලින් හේවාවසම් මහතා විසින් පැමිණිල්ල මෙහෙයවනු ලැබීය.වයඹ පළාතේ විශාල ආන්දෝලනයකට තුඩු දී තිබුණ මේ නඩුවේ තීන්දුව දැක බලා ගැනීම සඳහා විශාල පිරිසක් අධිකරණ භූමිය වෙත රොක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310083</link>
    <topic>කිරිවෙහෙර පින් බිමේ දී හමුදා ධජවලට සෙත් පතයි</topic>
    <author>කතරගම සමූහ නෙල්සන් පියරත්න,</author>
    <content>ශ්‍රී මහා බෝධිය ඇතුළු අපේ රටේ බොදු සිද්ධස්ථාන නිරතුරුවම ත්‍රස්තවාදීන්ගේ ප්‍රහාරවලට ලක්වුණා.රටේ පැවැතියේ ආනාරක්ෂිත තත්වයක්. ජනාධිපතිතුමාගේ නිසි මඟ පෙන්වීමත් හමුදාවේ කැප වීමත් සමඟ අපට අපේ රට බේරා ගන්න ලැබුණා.එයිනුත් විශේෂ කාර්ය භාරයක් ඉෂ්ඨ කළේ යුද හමුදාවයි.කිරිවෙහෙර රජ මහා විහාරයේ නව විහාරාධිපති කොබවක ධම්මින්ද හිමියන් එසේ ප්‍රකාශ කළේ ඉකුත් ඉරිදා (6) කිරිවෙහෙරේ පැවැති යුද හමුදාවේ හැට හතර වැනි සංවත්සරය සැමරීමත් රට දැය සමයට ජනාධිපති වරයාට, ත්‍රිවිධ හමුදාවේ සහ පොලිසියේ මිය ගිය රණවිරුවන්ට මෙන්ම රට වැසියන්ට පින් අනුමෝදන් කිරීමටත් යුද හමුදාවේ රෙජිමේන්තු ධජ ආසිරි ගැන්වීම සඳහාත් පවත්වන ලද ආගමික වැඩ සටහනේදීය. මේ අවස්ථාවටයුද හමුදාපති ලුතිනන් ජෙනරල් ආර්.එම්.ඩී.රත්නායක, ජ්‍යෙෂ්ඨ හමුදා නිලධාරින් ඇතුළු සෙසු නිලයන්ට අයත් යුද හමුදා සාමාජිකයන් එක්දහස් පන්සීයක් පමණ පිරිසක් සහභාගී වූහ.යුද හමුදාපති වරයාගේ උපදෙස් පරිදි කිරිවෙහෙර වහන්සේ වෙත කප් රුක් පූජාවක් ද අට පිරිකර පුජාවක් ද පැවැත්වූ අතර විහාරාධිපති ධම්මින්ද හිමියන් පිරිස පන්සිල්හි පිහිටවනු ලැබූහ.පිරිත් දේශනාවක් කොට හමුදා ධජවලට සහ පැමිණ සිටි සියලුම පිරිස්වලට ආශිර්වාද කිරීමක්ද මෙහිදී සිදු කෙරිණි.අනතුරුව උඩරට නැටුම් සහිත දර්ශනීය පෙරහැරකින් හමුදාපති වරයා ඇතුළු හමුදා සාමාජිකයින් අෂ්ඨ ඵල බෝධිය වෙත පැමිනි අතර එහිදී අෂ්ඨ ඵල බෝධින් වහන්සේට හමුදාපති වරයා ඇතුළු ජ්‍යෙෂ්ඨ නිලධාරින් රට දැයට ආසිරි පතා පුද පූජා පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310084</link>
    <topic>රක්ෂිතයේ කුඹුක් ගස් කුට්ටි කර වැඩ වරදී</topic>
    <author>කන්තලේ සමූහ සහ ත්‍රිකුණාමලය විශේෂ</author>
    <content>කන්තලේ වෙන්ඩ්‍රාසන්පුර ට්‍රැක් 6 ප්‍රදේශයේ රජඇළ රක්ෂිතයෙන් වාරිමාර්ග දෙපාර්තමේන්තුව හරහා සකස් කෙරෙන ඇළ රක්ෂිතයේ පිහිටි විශාල කුඹුක් ගස් මේවනවිට ඉවත්කෙරෙන අතර එම කුඹුක් ගස් ඉරා නීතිවිරෝධී ලෙස කිසිදු බලපත්‍රයක් නොමැතිව දැව කොටන් බවට පත්කොට ජනපදයේ වත්තක සඟවා තිබියදී කන්තලේ මූලස්ථාන පොලිසියට ලැබුණු තොරතුරක් මත සැකකරුවකු ද සමඟින් පෙරේදා (6) අත්අඩංගුවට ගෙන තිබේ.සැකකරු අධිකරණය හමුවට පැමිණවීමෙන් පසු කන්තලේ මහේස්ත්‍රාත් හා දිසා විනිසුරු ජයරුවන් දිසානායක මහතා ඔහු රුපියල් 25000ක බැඳුම්කරයකට යටත්ව නිදහස් කළේය. දඬුවම් පැමිණවීම සඳහා යළි මේ 15දා අධිකරණය හමුවේ පෙනී සිටින ලෙසට ද සැකකරුට නියෝග කෙරිණි.රුපියල් ලක්ෂ 10කට වඩා වැඩි වටිනාකමකින් යුතු එම දැව කොට තොගය කන්තලේ මූලස්ථාන පොලිසියේ ‍ගොඩගසා තිබූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310085</link>
    <topic>අඩුපාඩු රැසකින් පිරි අරණායක දිසා රෝහල පරිහානියට යා නොදී සංවර්ධනය කර දෙන්න</topic>
    <author>අරණායක විශේෂ පී.ඒ. මීගහමුලහේන</author>
    <content>සබරගමුව පළාත් සභා සෞඛ්‍ය අමාත්‍යාංශය මඟින් දැනට පාලනය වන අරණායක දිසා රෝහල වසර කීපයක සිටම දිනෙන් දින පිරිහීමේ තත්ත්වයකට වැටෙමින් පවතී.මෙම රෝහල් භූමිය අක්කර හතක වැනි විශාල භූමිභාගයක එක්දාස්අටසිය ගණන්වලදී ඉංග්‍රීසි පාලන සමයේ ඉදිකෙරෙන ලද රෝහලකි. දිස්ත්‍රික්කය තුළ පිහිටි කෑගල්ල මහා රෝහලටත් නොදෙවෙනි තත්ත්වයෙන් සියලු අංශයන්ගෙන් යුතුව දියුණු තත්ත්වයෙන් පැවැති දිසා රෝහලකි.එදා ඉංග්‍රීසි ආණ්ඩු සමයේ මෙම රෝහල ආරම්භ කිරීමට වඩාත් හේතුවූයේ තේ හා රබර් වගාකිරීම සඳහා පැමිණි ඔවුන් දොතලුඔය, නාරන්ගල, දෙබත්ගම ගැවිලිසිය මෙන්ම දැනට ජනපද වශයෙන් පවතින ගල්බොක්ක එලඟිපිටිය ආදි වතුවල ජීවත් වූ කම්කරු පිරිසගේ සෞඛ්‍ය කටයුතු සැපයීමේ මූලික අරමුණෙනි.අරණායක බලප්‍රදේශය තුළ පිහිටි වසම් හැට එකක් තුළ පදිංචි ජනතාවගේ සෞඛ්‍ය කටයුතු ලබාගැනීමට ඇති එකම රෝහලද මෙම රෝහල වේ.මෙම රෝහල සබරගමුව පළාත් සභාවට පවරා සංවර්ධනය කිරීමේ අරමුණෙන් එවකට සබරගමුව පළාත් සභාවේ සෞඛ්‍ය අමාත්‍යවරයාව කටයුතු කළ දැනට සෞඛ්‍ය නියෝජ්‍ය ඇමැති ලලිත් දිසානායක මහතා විසින් පරිපාලන ගොඩනැගිල්ලක් හා බාහිර රෝගීන් සඳහා එක්දාස් නවසිය අනූනවයේදී ඉදිකළ නමුත් එතැන් සිට මේ වනතෙක්ම කිසිම සංවර්ධනයක් නොවීය.දැනට මෙම රෝහලේ වෛද්‍ය මණ්ඩලය නවදෙනෙකුට ආසන්න සංඛ්‍යාවක් සේවය කරන අතරම හෙදි සංඛ්‍යාවද විස්සකට ආසන්න වේ.සුළු සේවක සංඛ්‍යාවද පහළොවකට ආසන්න වේ. හැත්තෑදහසකට ආසන්න සංඛ්‍යාවකට සෞඛ්‍යය පහසුකම් ලබා ගැනීමට ඇති මෙම රෝහලේ අද ප්‍රයෝජනයට ගත හැකිව ඇත්තේ වාට්ටු තුනක් පමණකි. මේ වනවිටත් එක් වාට්ටුවක් සම්පූර්ණයෙන් වැසී ගොස් ඇත.සතියකට සායන සඳහා පැමිණෙන රෝගීන්ගේ සංඛ්‍යාවද හයසීයකට ආසන්න සංඛ්‍යාවකි. මේ සඳහා පැමිණෙන රෝගීන්ටද දැඩි දුෂ්කරතා මධ්‍යයේ ප්‍රතිකාර ලබාගැනීමට සිදුවී ඇති අතරම සේවක සේවිකාවන්ටද පහසුකම් අඩුවීම නිසාම දැඩි දුෂ්කරතා මධ්‍යයේ මෙම සේවය කිරීමට ද සිදුව ඇත.සේවක සේවකයින්ගේ පැත්ත දෙස බලනවිට වෛද්‍ය නිලධාරී නවදෙනෙකු සේවයෙහි යෙදී සිටියත් ඔවුන්ට පහසුවන නේවාසික පහසුකම් එකම නිල නිවාසයක්වත් අද මෙහි නොමැත.මෙම නිවාස ගොඩනැගිලිද අබලන්ව ගොස් ඇත. තවද සේවක සේවකයින්ගේ පහසුව තකා විවේකාගාරයක් නොමැති මෙහි සේවක සේවිකාවෝ තම සේවාවන් ඉටුකරනු ලබන්නේ දැඩි දුෂ්කරතා මධ්‍යයේය.අවශ්‍ය පහසුකම් අඩුවීමේ හේතුව නිසාම මෙම රෝහල ඇතුළත්වන සාමාන්‍ය රෝගීන් පවා පිටස්තර රෝහල් වෙත මාරුකර යැවීමේ තත්ත්වයක්ද උදාවී ඇති බැවින් විශේෂයෙන් මාවනැල්ල රෝහලේ විශාල තදබදයක් පවා ඇතිවීමට හේතුවක්ද පවතී.මෙම රෝහලේ තත්ත්වය ගැන “දිනමිණට” විශේෂ ප්‍රකාශයක් කළ සබරගමුව පළාත් සභා වේ හිටපු පළාත් සභා මන්ත්‍රී හා අරණායක රෝහල් කොමිටි‍ෙය් සභාපති සරත් බණ්ඩාර මහතා සඳහන් කර සිටි‍ෙය් අතීතයේ දියුණු තත්ත්වයක පැවති මෙම රෝහලට මෙම තත්ත්වය උදාවූයේ වගකිවයුත්තන් කුඩම්මාගේ සැලකිලි ‍ෙම් රෝහලට දැක්වීමේ හේතුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310086</link>
    <topic>දූවරුන් දෙදෙනා විවාහ කර දී මවත් නව යුගදිවියකට පිවිසෙයි</topic>
    <author>සබරගමුව සංචාරක ගාමිණී ජයන්ත</author>
    <content>දුවගේ විවාහ මංගල උත්සවය අවසන් කළ පසුදින දුවගේ මව දෑවැද්දත් අරන් දූ බලන්න යන වග පවසා නිවෙසේ තිබූ ලී බඩු ඇතුළු සියලු දේ වාහනයක දමා අනියම් පෙම්වතකු සමග රහසේ පලා යෑමේ සිද්ධියක් මාවනැල්ල වදමල්දෙනිය ගම් ප්‍රදේශයෙන් වාර්තා වේ.වාර්තාවන අන්දමට සිද්ධිය මෙසේය. - විවාක දෙදරු මවකි. විවාහක සැමියාට ස්ථිර රැකියාවක්, ආදායම් මාර්ගයක් නොමැත. ආර්ථික ප්‍රශ්නවලට විසැඳුමක් නොමැතිව පවුලේ ආරවුල දුරදිග යෑමත්, දූ දරුවන්ගේ අනාගත අභිවෘද්ධිය උදෙසා විසඳුමක් නොමැතිකමින් සැමියා ඈත්කළ විවාහක බිරිය වයස අවුරුදු 18 සම්පූර්ණ වීමත් සමඟ දූ දරුවන් දෙදෙනා විවාහ කර දුන්නාය.දෙවැනි දුවගේ විවාහ මංගල උත්සවය අවසන් කළ පසු දින දූ බලන්න යන වග අසල්වාසීන්ට පවසා නිවෙසේ සියලු දේ වාහනයක දමා අනියම් පෙම්වතා සමඟ පලාගොස් ඇත. මේ පවුල පදිංචි වී සිටි නිවෙසත්, අවට ඉඩම හා එහි වටිනා ගස් වර්ග ද, තම විවාහ සැමියාට හොරෙන් විකුණා එහි මුදල් ද අනියම් පෙම්වතාට ලබා දී ඇති බව සැමියා ඇඬූ කඳුළින් තම හිතවතුන්ට කියා ඇත.අනියම් පෙම්වතා සමග යුග දිවියට පත් මවගේ පියා මේ නිවසේ අසනීප වී නේවාසිකව සිටී. ඔහුගේ දුක සැප බලන්න කෙනෙක් නොමැතිව ඔහු අද අසරණය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310087</link>
    <topic>ත්‍රිරෝද රථයේ මගීන් අටක් : රියැදුරුට මසක සිර දඬුවම්</topic>
    <author>කළුතර මධ්‍යම සමූහ</author>
    <content>මගීන් අට දෙනෙකු පටව‍ාගෙන අන්තරාදායක අන්දමින් ත්‍රිරෝද රථයක් ධාවනය කරවීමේ චෝදනාවට වරද පිළිගත් අයෙකුට කළුතර අතිරේක මහේස්ත්‍රාත් අයේෂා ආබ්දීන් මහත්මිය බරපතළ වැඩ සහිත මසක සිර දඬුවමක් සහ රුපියල් 100 ක දඩයක් නියම කළාය.මෙසේ දඬුවම් නියම වූයේ මග්ගොන මුංහේන කිතුලපිටිය පදිංචිකරුවකුටය.මග්ගොන සිට මුංහේන හරහා හල්කඳවිල මාර්ගයේ ත්‍රිරෝද රථ මඟින් මුදල් අය කර මගීන් ප්‍රවාහනය කරන බවත් මොවුහු රියැදුරු අසුන දෙපසින්ද මගීන් දෙදෙනෙකු නංවාගෙන ත්‍රිරෝද රථය ධාවනය කරඇති බවත් පයාගල පොලිස් ස්ථානාධිපති පොලිස් පරීක්ෂක චමින්ද කුලසිංහ මහතා අධිකරණයට වාර්තා කර තිබිණි.මාර්ග නීති කඩ කිරීමක් සම්බන්ධයෙන් මේ ත්‍රිරෝද රථ රියැදුරුට පෙර වැරදි ඇති බවත් ඔහුට කළුතර මහේස්ත්‍රාත් අධිකරණය මගින් බරපතල වැඩ සහිත මාස හයක සිරදඬුවමක් නියම කර එය වසර පහකට අත්හිටුවා ඇති බවත් සැකකරු අධිකරණයට ඉදිරිපත් කරමින් කොස්තාපල් (10212) ධර්මවර්ධන මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=r1310088</link>
    <topic>කොළඹ නගරයට සුපිරි බස් මගී ආවරණ 100ක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ නගරයේ අතිශය අලංකාර අන්දමේ සහ සුව පහසුකමින් යුත් බස් මගී ආවරණ 100 ක් ඉදිකිරීමට කොළඹ මහ නගර සභාව සූදානම් වෙයි.කොළඹ නගරය ජාත්‍යන්තර ප්‍රමිතීන්ට අනුව අලංකරණය කරනු වස් නගර සභාව විසින් අරඹා ඇති ගවේෂණාත්මක වැඩපිළිවෙළට එක් නවමු අංගයක් ලෙස සහ බදු ගෙවන්නන්ගේ සහ එහි පැමිණෙන අමුත්තන්ගේ ඉල්ලීමක් ඉටුකරනු පිණිස මේ මගී ආවරණ ඉදිකරන බව මහ නගර සභාව කියයි.මේ ආවරණ 100 ඉදිකිරීමට කැමති පුද්ගලයන්ට හෝ ආයතන වලට ටෙන්ඩර් පටිප‍ාටිය අනුව ඉදිරිපත් වන ලෙස දන්වා ඇත. එසේම මේවා අවම වෙළෙඳ ප්‍රච‍ාරණයක් රැගත් සෞන්දර්යාත්මක වශයෙන් ප්‍රිය උපදවන්නාවූ නිර්මාණයක් වියයුතු බවද දන්වා සිටී.මේ එක් ආවරණයක නිමාව සඳහා දළ වශයෙන් රුපියල් මිලියන භාගයකටත් මිලියනයටත් අතර මුදලක් වැය වේ යැයි නගර සභාව විශ්වාස කරයි. මේ සඳහා ඉදිරිපත් වන අයට නගරයේ සුදුසු ස්ථාන වලින් ඉඩම් ප්‍රමාණය ලබා දෙන අතර ඒ සඳහා මුදලක් අය කෙරේ.මෙම ආවරණ ඉදිකරවන්නන්ට වැය වන මුදල දැන්වීම් පුවරු 250ක් සවිකර ප්‍රදර්ශනය කිරීම තුළින් උපය‍ා ගත හැකි බවද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310081</link>
    <topic>සුගතදාස ක්‍රීඩාංගණය වසා දමයි</topic>
    <author>ප්‍රින්ස් ගුණ‍සේකර</author>
    <content>කොළඹ සුගතදාස ක්‍රීඩාංගණය තාවකාලිකව වසා දැමීමට තීරණය කරයි. ක්‍රීඩාංගණයේ ඉදිකිරීම් පිළිබඳ සෑහීමකට පත්නොවීමේ හේතුව මත ක්‍රීඩා ඇමැති මහින්දානන්ද අලුත්ගමගේ මහතාගේ නියෝගයෙන් සුගතදාස ක්‍රීඩා අධිකාරිය මේ තීරණයට එළැඹ තිබේ.ඒ අනුව සුගතදාස ක්‍රීඩාංගණය හෙට සිට මාසයක පමණ කාලයක් වසා තබන බව සුගතදාස ක්‍රීඩා අධිකාරියේ සභාපති බ්‍රිගේඩියර් ප්‍රියන්ත සමරතුංග මහතා 'දිනමිණ'ට පැවැසීය.මෙයට වසරකට පමණ පෙර පැවැති ආසියානු කනිෂ්ඨ මලල ක්‍රීඩා ශූරතාවලිය වෙනුවෙන් සුගතදාස ක්‍රීඩාංගණයේ කෘත්‍රිම ධාවන පථය හා අමතර ඉදිකිරීම් කිහිපයක් සිදුකෙරුණු අතර ධාවන පථයේ ස්ථාන කිහිපයක් කැඩී ‍ගොස් තිබුණි. එහෙයින් ප්‍රධාන මලල ක්‍රීඩා ශූරතාවලි කිහිපයකදීම ක්‍රීඩක ක්‍රීඩිකාවන් ධාවන පථයේ ඇද වැටීම් සිදුවී අපහසුතාවලට ලක්වූහ.ජර්මන් සමාගමකට අනුබද්ධ දේශීය නියෝජිතයකු මගින් ඉදිකළ සුගතදාස ධාවන පථයේ ඉදිකිරීම්වලට වසර 5ක වගකීම් සහතිකයක් කොන්ත්‍රාත් ගිවිසුමඅනුව ලැබී ඇති හෙයින් ඉදිකිරීම් යථා තත්ත්වයට පත්කරන ලෙස ක්‍රීඩා ඇමැතිවරයා නියෝග කොට ඇත.එසේ කිරීමට අපෝසත්වූවහොත් අදාල ඉදිකිරීම් සමාගම 'බ්ලැක් ලිස්ට්' කිරීමට පියවර ගන්නා බව ද ක්‍රීඩා ඇමැති මහින්දානන්ද අලුත්ගමගේ මහතා අනතුරු හඟවා ඇතැයි වාර්තාවේ.වසර 10කට පමණ ඉහත ඉදිකර තිබූ සුගතදාස ක්‍රීඩා පිටියේ ධාවන පථයේ පළදායිතාව හා කාර්‍යක්ෂමතාව අවමවිම හේතුවෙන් අලුත් වැඩියාව පිණිස ‍ටෙන්ඩර් කැඳවා තිබුණි. එය රාජ්‍ය ඉංජිනේරු සංස්ථාව භාරගෙන තිබූ අතර වැයවන මුදල වැඩිබව පවසා නැවත ටෙන්ඩර් කැඳවීමට පියවර ගෙන තිබුණි.මුල් ටෙන්ඩර් මුදලට වඩා රුපියල් මිලියන 120කට අඩුවෙන් ජර්මන් සමාගමට අනුබද්ධ දේශීය නියෝජිතයා ඉදිකිරීම් භාර ගැනීමට කැමැත්ත පළකොට තිබුණි. එය ක්‍රීඩා අමාත්‍යංශයේ ඇගැයීමේ කමිටුවකින් අනුමතව තිබූ අතර අදාල දේශීය සමාගමේ ප්‍රමිති සහතික ද තහවුරු කරගෙන තිබුණි.පසුව ධාවන පථයේ කඩතොලුවීම් සිදුවීම හේතුවෙන් ක්‍රීඩා ඇමැති මහින්දානන්ද අලුත්ගමගේ මහතා කමිටුවක් මගින් කරුණු සොයා බැලූ අතර එම කමිටුව අනාවරණය කර ඇත්තේ වර්ෂා දිනයක කෘත්‍රිම ධාවන පථය ඇතිරීම හේතුවෙන් කඩතොලු මතුවීම සිදුවී ඇති බවයි.ඒ අනුව ඉදිරි මාසයක පමණ කාලය සිදුවූ සියලු වැරදි නිවැරදි කිරීමට කොන්ත්‍රාත් සමාගමට බාරව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310082</link>
    <topic>ජාතික මට්ටමේ ක්‍රීඩක ක්‍රීඩිකාවන් තරග වදින වෙළෙඳ සේවා විවෘත බැඩ්මින්ටන් තරග හෙට ඇරැඹේ</topic>
    <author>ෆවුස් මොහොමඩ්</author>
    <content>වෙළෙඳ‍ සේවා බැඩ්මින්ටන් සංගමය මගින් 30වැනි වරටත් මෙහෙයවනු ලබන වෙළෙඳ සේවා විවෘත බැඩ්මින්ටන් තරගාවලිය හෙට (9) ගල්කිස්ස සාන්ත තෝමස් ගෘහස්ත ක්‍රීඩාංගණයේ දී ආරම්භ වේ. ලබන 13වැනිදා දක්වා පැවැත්වෙන මේ තරගාවලියට ජාතික හා ජාත්‍යන්තර මට්ටමේ දස්කම් දැක්වූ ක්‍රීඩක ක්‍රීඩිකාවන් රැසක් තරග වදිති. වෙළෙඳ‍ සේවා ආයතන 48ක් නියෝජනය කරමින් ක්‍රීඩක ක්‍රීඩිකාවන් 500කට ආසන්න සංඛ්‍යාවක් මෙවර තරගාවලියට සහභාගි වීමට නියමිතය.ඒ අතර සුපිරි ක්‍රීඩක නිලූක කරුණාරත්න සමග තිළිණි ජයසිංහ, දිනූක කරුණාරත්න, රුවිනි රත්නසිරි, චන්ද්‍රිකා ද සිල්වා, නදීෂා ගයන්ති වෙති.මේ තරගාවලිය විවෘත, අවුරුදු 40න් ඉහළ පිරිමි, අවුරුදු 35න් ඉහළ කාන්තා, අවුරුදු 50න් ඉහළ පිරිමි වශයෙන් තරග පැවැත්වෙන අතර විවෘත තරගාවලිය යටතේ කේවල, මිශ්‍ර හා යුගල තරග කාන්තා හා පිරිමි වශයෙන් ද, 40න් ඉහළ ජ්‍යෙෂ්ඨ පිරිමි කේවල හා යුගල වශයෙන් ද පැවැත්වෙන අතර 35න් ඉහළ ජ්‍යෙෂ්ඨ කාන්තා කේවල හා යුගල වශයෙන් පැවැත්වේ. අවුරුදු 50න් ඉහළ පිරිමි තරග ඉසව්ව ද කේවල හා යුගල වශයෙන් පැවැත්වේ.තරගාවලියේ පළමු දිනය වන හෙට පිරිමි ‍‍කේවල සුදුසුකම් ලැබීමේ මූලික තරග පැවැත්වෙන අතර දෙවැනි දිනය වන අනිද්දා (10) පිරිමි යුගල තරග සමග කාන්තා කේවල තරගත්, ජ්‍යෙෂ්ඨ කාන්තා කේවල තරගත්, මිශ්‍ර යුගල තරගත් පැවැත්වීමට නියමිතය. තරගාවලියේ අර්ධ අවසන් තරග හා අවසන් පූර්ව තරග 12වැනිදා පැවැත්වෙන අතර සියලුම අවසන් තරග 13වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310083</link>
    <topic>ස්ටීව් හාමිසන් ක්‍රිකට් පිටියෙන් සමුගනී</topic>
    <author>ලන්ඩන් (ඒ.එෆ්.පී.)</author>
    <content>එංගලන්ත ක්‍රිකට් පිලේ හිටපු වේගපන්දු යවන්නකු වන ස්ටීව් හාමිසන් ක්‍රිකට් පිටියෙන් පසුගියදා සමුගත්තේය. 34 හැවිරිදි හාමිසන් ටෙස්ට් කඩුලු 226ක් දවාලමින් එංගලන්ත පිලට විශිෂ්ට දායකත්වයක් ලබාදුන් ක්‍රීඩකයෙකි. වෘත්තීමය ක්‍රිකට් ක්‍රීඩාවෙන් සමුගන්නා බව නිවේදනය කළ හාමිසන්මෙවර ප්‍රාන්ත තරගවාරය අවසානයේ දී සම්පූර්ණයෙන්ම ක්‍රීඩාවෙන් සමුගැනීමට තීරණය කර ඇත. 2004 වසරේ බටහිර ඉන්දියා කොදෙව් පිලට එරෙහිව ලකුණු 12කට කඩුලු 7ක් දවාලමින් අන්තර් ජාතික ක්‍රිකට් පිටිය කැළඹූ හාමිසන් ඒ වසරේ දීම ඔස්ට්‍රේලියාවට එරෙහිව අළු බඳුන ටෙස්ට් තරගමාලාවේ ජයග්‍රහණය එංගලන්තයට අත්කර දීමට විශිෂ්ට දායකත්වයක් ලබා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310084</link>
    <topic>චැම්පියන් ලීග් ශූරතාව මුම්බායි පිලට</topic>
    <author/>
    <content>හර්බජන් සිංගේ විශිෂ්ට පන්දු යැවීම හේතුවෙන් රාජස්තාන් රෝයල්ස් කණ්ඩායම සමග පෙරේදා රාත්‍රී නවදිල්ලි නුවර පැවැති අවසන් මහා තරගයෙන් ලකුණු 33ක ජයක් හිමිකර ගත් මුම්බායි ඉන්දියන්ස් පිල චැම්පියන් ලීග් විස්සයි20 ක්‍රිකට් ශූරතාව අත්කර ගැනීමට සමත්විය.තියුණු මුහුණුවරක් ගත් අවසන් මහා තරගයේ පළමුව පන්දුවට පහරදුන් මුම්බායි පිල ඕවර 20 අවසානයේ කඩුලු 6ක් දැවී ලකුණු 202ක් වාර්තා කළේය. මුම්බායි ඉනිම වර්ණවත් කළ ආරම්භක පිතිකරු ඩ්වේන් ස්මිත් පන්දු 39කදී ලකුණු 44ක් රැස් කිරීමට සමත්විය. ඔහුගේ ඉනිමට හ‍තරේ පහරවල් 5ක් සහ හයේ පහරක් ඇතුළත් විය. නායක රෝහිත් ෂර්මා ලකුණු 33ක් රැස් කළ අතර අවසන් මො‍හොතේ පිටියට පැමිණි ග්ලෙන් මැක්ස්වෙල් වේගවත් ලකුණු 37ක් වාර්තා කළේය.පිළිතුරු ඉනිම ඇරැඹූ රාජස්තාන් රෝයල්ස් පිලේ පළමු කඩුල්ල ලකුණු 8දී දැවීගිය අතර දෙවැනි කඩුල්ලට එක්වූ අජින්ක්‍යා රහානේ හා සන්ජු සැම්සන් ලකුණු 109ක කදිම සම්බන්ධතාවක් ගොඩ නැගූහ. රහානේ ලකුණු 65ක් ද, සන්ජු ලකුණු 60ක් ද රැස් කළහ. දෙවැනි කඩුල්ල ලකුණු 117දී බිඳ වැටෙද්දී රාජස්තාන් ඉනිමේ වැයවී තිබුණේ ඕවර 11.5ක් පමණි. එහෙත් මැදපෙළ හා පසුපෙළ පිතිකරුවන්ට ලකුණු අතරට ඒමට ඉඩ ලබා නොදුන් හර්බජන් සිං සහ කීරන් පොලාර්ඩ් විශිෂ්ට පන්දු යැවීමක නිරත වෙමින් තරගයේ වාසිය මුම්බායි පිල වෙත හැරවූහ. හර්බජන් කඩුලු 4ක් දවාලූ අතර පොලාඩ් කඩුලු 3ක් දවාලීය.තරගයේ වීරයා සම්මානය හර්බජන්ටද, තරගාවලියේ වීරයා සම්මානය ඩ්වේන් ස්මිත්ට ද හිමිවිය.මුම්බායි පිල – 202/6 (ඕවර 20) ඩ්වේන් ස්මිත් 44, ග්ලෙන් මැක්ස්වෙල් 37, රෝහිත් ෂර්මා 33 (ප්‍රවීන් තම්බේ 19/2)රාජස්තාන් පිල – 169 (ඕවර 18.5) අජින්ක්‍යා රහානේ 65, සන්ජු සැම්සන් 60 (හර්බජන් සිං 32/4, කි‍රන් ‍පොලාඩ් 31/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310085</link>
    <topic>දෙනෙත් ලංකාගෙන් විශිෂ්ට ශතකයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>සාන්ත සිල්වෙස්තර විදුහලට එරෙහිව විශිෂ්ට පිතිහරඹයක නිරතවූ ධර්මරාජ විදුහල් පිලේ නායක දෙනෙත් ලංකා නොදැවී ලකුණු 101ක් රැස් කරමින් ධර්මරාජයට පළමු ඉනිමේ ජයක් අත්කර දීමට සමත්විය.පන්දු 152කට මුහුණදුන් ලංකා හතරේ පහර 9ක් සහ හයේ පහරක් එල්ල කළ අතර තරුෂ වේරගොඩ සමග එක්ව 6වැනි කඩුල්ලට ලකුණු 151ක සම්බන්ධතාවක් ගොඩ නැගීමට ද සමත්විය.පළමුව පන්දුවට පහරදුන් ධර්මරාජ විදුහල සියලුදෙනා දැවී ලකුණු 268ක් රැස් කළ අතර සාන්ත සිල්වෙස්තර විදුහල පළමු ඉනිමට ලකුණු 197ක් රැස් කළේය. ධර්මරාජ විදුහල දෙවැනි ඉනිම සඳහා කඩුලු 6ක් දැවී ලකුණු 234ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310086</link>
    <topic>ඊගල් ක්‍රීඩා සමාජයට ක්‍රිකට් ශූරතාවක්</topic>
    <author>හිඳෝගම සමූහ</author>
    <content>නැගෙනහිර නුවරගම් පළාත ප්‍රාදේශීය සභාපති ඩී පී බන්දුල සේන අභියෝගතා කුසලාන ක්‍රිකට් තරගාවලියේ ශූරතාව දිනා ගැනීමට ඊගල් ක්‍රීඩා සමාජය සමත්විය. අනුශූරතාව හිමිවූයේ සමාධි ක්‍රීඩා සමාජයටය.කුඩා නෙලුබෑව නෙලූම් ක්‍රීඩා පිටියේදී පසුගියදා පැවැති මේ තරගාවලියට කණ්ඩායම් 18ක් සහභාගි වූහ.නෙලුම් ක්‍රීඩා සමාජය සංවිධානය කළ මේ තරගාවලියේ ත්‍යාග ප්‍රදානෝත්සවය උතුරු මැද පළාත් සෞඛ්‍ය අමාත්‍ය එච්.බී. සේමසිංහ මහතාගේ ප්‍රධානත්වයෙන් සිදුවිය.මෙම අවස්ථාවට නාචිචාදූව ප්‍රා‍දේශීය ලේකම් ජේ.ඩබ්.එස්. කිත්සිරි, නැගෙනහිර නුවරගම් පළාත ප්‍රාදේශීය සභාපති ඩී.පී.බන්දුල සේන යන මහත්වරුන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310087</link>
    <topic>කමගතා අභියෝගතා කරාතේ 19දා</topic>
    <author/>
    <content>ශ්‍රී ලාංකික කරාතේ ක්‍රීඩක ක්‍රීඩිකාවන්ගේ ක්‍රීඩා මානසිකත්වය වර්ධනය කිරීම හා ඔවුන් ජාත්‍යන්තර කරාතේ ක්‍රීඩා තරග සඳහා පුහුණු කිරීම අරමුණ ඇතිව ජපාන සෙයිගොකායි කරාතේ දෝ ශ්‍රී ලංකා ශාඛාවේ ප්‍රධාන උපදේශක ටී.එන්.කේ.පෙරේරා මහතා විසින් මෙහෙයවනු ලබන 7වැනි කමගතා අභියෝගතා කරාතේ ශූරතාවලිය මේ මස 19දා පෙරවරු 8.00සිට ටොරිංටන් චතුරස්‍රයේ ක්‍රීඩා සංවර්ධන දෙපාර්තුමේන්තු ශාලාවේ දී පැවැත්වේ.මේ තරගාවලියේ අවුරුදු 12න් පහළ සිට අවුරුදු 18න් පහළ වයස් කාණ්ඩ යටතේ තරග පැවැත්වේ. කාතා, කුමිතේ හා කලුපටි ඉසව් වශයෙන් තරග පැවැත්වෙන අතර ජයග්‍රාහක ජයග්‍රාහිකාවන්ට රන්, රිදී හා ලෝකඩ පදක්කම් සමග සම්මාන සහතික පත් ප්‍රදානය කරන බව සංවිධායකයන් දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=s1310088</link>
    <topic>යුද හමුදා පැරා වායු රයිෆල් ශූරතාව පාබල හමුදාවට</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදා පැරා වායු රයි‍ෆල් වෙඩිතැබීමේ තරගාවලියේ ලකුණු 1636ක් රැස් කළ පාබල හමුදා රෙජිමේන්තුව ශූරතාව අත්කර ගැනීමට සමත්විය. තරගාවලියේ දෙවැනි ස්ථානය හිමිවූයේ කාලතුවක්කු හමුදා රෙජිමේන්තුවටය.පනාගොඩ යුද හමුදා වායු රයි‍ෆල් පිටියේ පසුගියදා පැවැති මේ තරගාවලියේ දක්ෂතම වෙඩික්කරු ලෙස පාබල හමුදා රෙජිමේන්තුවේ එස්.පී.ඩී.කුමාර සම්මාන දිනාගත්තේය. යුද හමුදා රෙජිමේන්තු සේනාවිධායක බ්‍රිගේඩියර් ප්‍රදීප් ද සිල්වා මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>08</day>
    </date>
    <link>http://www.dinamina.lk/2013/10/08/_art.asp?fn=f1310081</link>
    <topic>එජාපයේ දෙදරීම මාතරදී පෙනුණා</topic>
    <author/>
    <content>ප්‍රජාතන්ත්‍රවාදය ඉල්ලා ආණ්ඩුවට විරුද්ධව පා ගමන් යනවා වෙනුවට පක්ෂයේ අභ්‍යන්තර ප්‍රජාතන්ත්‍රවාදය දිනා ගැනීමට එක්සත් ජාතික පාක්ෂිකයින්ට වර්තමානයේ පා ගමන් යාමට සිදුව ඇතැයි එක්සත් ජනතා නිදහස් සන්ධානයේ පාර්ලිමේන්තු මන්ත්‍රී අරුන්දික ප්‍රනාන්දු පෙන්වා දුන්නේ මෙසේ ය.සන්ධානය පා ගමන ගියේ එවකට පැවැති එක්සත් ජාතික පක්ෂ ආණ්ඩුවට විරුද්ධවයි. එ.ජා.ප පාලනය යටතේ රට සම්පූර්ණයෙන් විනාශව තිබුණා. ආර්ථිකය පල්ලම් බැස්සා. සංවර්ධනය නැත්තටම නැතිව ගිහින් තිබුණ මොහොතක රට අරාජිකවීම වළක්වන්න ජනතාව පෙළගස්වන්න එවකට විපක්ෂ මන්ත්‍රිවරයෙක් වුණ මහින්ද රාජපක්ෂ මහතාගේ මූලිකත්වයෙන් විපක්ෂයේ පක්ෂ එකතුව දකුණට පා ගමනක් ගියා.අපි පා ගමන ගියේ රටට ප්‍රජාතන්ත්‍රවාදය ඉල්ලාගෙන. මේ පිරිස පා ගමන් යන්නේ පක්ෂයට ප්‍රජාතන්ත්‍රවාදය ඉල්ලාගෙන. වෙනස ඒකයි. අපි පා ගමන ගියේ ආණ්ඩුවට විරුද්ධව. මේ පිරිස පා ගමන් යන්නේ සිය පක්ෂයේම නායකත්වයට විරුද්ධවයි.බලයට එන්න දඟලන එක්සත් ජාතික පක්ෂයට බලය ලැබුණොත් රටට ලබා දෙන ප්‍රජාතන්ත්‍රවාදයේ ප්‍රමාණය තමයි මාතරදී ප්‍රදර්ශනය වුණේ. මෙතෙක් කලක් සිරිකොත ඇතුලේ ගහ මරා ගත්ත අලි, දැන් මහපාරේ ගහමරා ගන්නවා. වෙඩි තියා ගන්නවා.මේක ඛේදජනක තත්ත්වයක්. රටේ වගකිව යුතු පක්ෂයක් හැටියට, විපක්ෂයේ ප්‍රධාන පක්ෂය හැටියට එ.ජා.පය ප්‍රශ්න විසඳ ගත යුත්තේ ගහ මරා ගෙන නොවෙයි. මේ විදිහට කුලල් කාගෙන යූ.ඇන්. පියට තව කල්පයකට බලයට එන්න ලැබෙන්නේ නැහැ.එ.ජා.පය බලයට පත්වෙන දවසක් පේන්න නැති නිසා ප්‍රජාතන්ත්‍රවාදය සුරක්ෂිතයි. ඒ ගැන අපි බිය විය යුතු නැහැ. නමුත් ඔවුන් බලයේ සිටි කාලයේදි කරපු දේවල් ජනතාවට මතක් කර දිය යුතුයි.ඒකට 77 හෝ 88 යා යුතු නැහැ. ඔවුන්ට බලය ලැබුණ විට හැසිරෙන ආකාරය දැක ගන්න 2001ට ගියහම ඇති.මා නියෝජනය කරන පුත්තලම දිස්ත්‍රික්කයේ පමණක් ඔවුන් ජයගත්තට පස්සේ විපක්ෂයේ ආධාරකරුවන් සීයයකට වැඩිය ඝාතනය කළා. හැබැයි අපි බලයට පත් වුණහම ඔවුන්ගෙන් පළි ගත්තේ නැහැ. 2005 දී 2010 දිත් ජයග්‍රහණයේ ආස්වාදය විරුද්ධධ පාක්ෂිකයන්ට පහරදී සැමරීමට නොකළ යුතු බවට ජනාධිපතිතුමා අවධාරණය කළා. මේ වතාවේදිත් ඒ ආදර්ශය දුන්නා. බලයෙන් මත්වෙලා විරුද්ධ පාක්ෂිකයන්ට කරදර කර පළාත් සභා ජයග්‍රහණය සමරන්න එපා කියලා නිතරම හැම ඡන්දයකින් පස්සෙම එතුමා මතක් කළා.මැර දේශපාලනය යූ.ඇන්.පියේ ඇඟේ තියෙන දෙයක්. ඔවුන් බලයට පත්වූවහොත් කරන්නෙ මේකම තමයි.රජයක් කියන්නේ එකක්. ආණ්ඩුවක් කියන්නේ තවත් එකක්. ඒ නිසා රජයක් ක්‍රියා කරන විදිහෙයි ආණ්ඩුවක් ක්‍රියා කරන විදිහෙයි වෙනසක් තිබෙනවා.මේ වෙලාවේ අවශ්‍ය ආරක්ෂාව සලසන්න පොලීසිය ක්‍රියාත්මක වෙලා තිබෙනවා. දෙපැත්තෙන්ම දෙතුන් දාහක පිරිසක් රැස්වෙලා කළහ කර ගත්ත තත්ත්වයකදි පොලීසිය පවා අසරණ වෙනවා. වෙඩි තැබීමක් සිදුව තිබෙනවා. ඒ නිසා පොලීසිය කළ යුතු විදිහටම උසාවි නියෝගයක් අරගෙන තිබෙනවා. ඒ දොගොල්ලෝ අතර තිබෙන ප්‍රශ්න විසඳගන්න බැරි වුණහම ඒකට වග කිව යුත්තේ ආණ්ඩුවද.රනිල් වික්‍රමසිංහගේ නායකත්වය නිසා මැතිවරණ පරදිනව කියන එක වැරැදි අදහසක්. යූ.ඇන්.පිය කුජීත වෙච්ච පක්ෂයක්. අද රනිල් අයින්වෙලා සජිත් ඔය තැනට ආවත් ප්‍රතිඵලය ඕකම තමයි.ඒ ගොල්ලෝ නායකයගේ ප්‍රශ්නයක් කියලා හිතපු හින්දා අවස්ථා ගණනාවකදි ජොකියා මාරු කරලා බැලුවා. 2005දි රනිල් දුවලා බැරි වුණහම 2010 දි ෆොනීව දැම්මා. යූ.ඇන්.පිය විනාශ කළ කරු දැන් උත්තර මණ්ඩලයේ නායකයා කරන්න හදනවා. කරු හදන්නේ නැවත වරක් ආණ්ඩුවට එන්න පොටක් පාදගන්නයි. එ.ජා.පය පරදින්නේ නායකයාගේ වරදින් නෙවෙයි. ඔවුන්ගේ ආර්ථික වැඩපිළිවෙළ වැරැදි නිසයි. එ.ජා.පයේ ඓතිහාසික කාර්යභාරය අවසන්. ඒ නිසා මම නම් හිතන්නේ ඔය පක්ෂය විසුරුවා හැරිය යුතුයි.පුත්තලම ආසනය සන්ධානය ජයග්‍රහණය කිරීම මේ මැතිවරණයේ වැදගත්ම ලක්ෂණයයි. පඬුවස්නුවර වගේ ආසනයක් සුවිශේෂ අයුරින් ජයගන්න දයාසිරිගේ පැමිණීම බලපෑවා තමයි. නමුත් කුරුණෑගල දිස්ත්‍රික්කය නිතරම අපිට වාසිදායක පළාතක්. පුත්තලම එහෙම නෙවෙයි. එ.ජා.පයේ අරටු බැහැපු පළාතක්. මේ වතාවේ යූ.ඇන්.පිය පුත්තලම ආසනයත් පැරදිලා තිබෙනවා.විදුලි බිල ඉහළ නැංවීම, රතු පස්වල සිද්ධිය වැනි සිදුවීම් නිසා ආණ්ඩුවේ ජනප්‍රියත්වය තරමක් අඩුවෙලා තිබුණ අවස්ථාවකයි මේ විදිහට අතිවිශිෂ්ට ජනවරමක් ලබාගෙන තිබෙන්නේ. ආණ්ඩුව දිහා ජනතාව සන්සන්දනාත්මකව බැලුව විත්තිය මැතිවරණ ප්‍රතිඵලයෙන් පේනවා. ඔවුන් බුද්ධිමත්. සුරංගනා කථා කියලා ජනතාව රවටන්න බැහැ.පුත්තලම ආසනයෙන් ඔවුන්ට එක් මන්ත්‍රී ධුරයක් ලැබී තිබෙනවා. ඒ ගැන ඔවුන්ගේ පක්ෂයේ උදවිය කියන්නේ සරත් ෆොන්සේකා මහත්තයා කට ඇරියේ නැති නිසා ආසනයක් ලැබුණයි කියලයි. විරසකවෙලා ඉන්න එ.ජා.ප. පාක්ෂිකයන් කිහිපදෙනෙක් ප්‍රජාතන්ත්‍රවාදි පක්ෂයට ඡන්දය දුන්නා. ඒක තුන්වෙනි බලවේගයක් විදිහට හඳුන්වන්න බැහැ. ජේ.වී.පිය බින්දුවටම බැහැලා තිබෙනවා.දැන් දෙවෙනි බලවේගයක් නැහැ. මෙතෙක් කාලයක් දෙවෙනි බලවේගය විදිහට තිබුණ එක්සත් ජාතික පක්ෂය මේ මැතිවරණ ප්‍රතිඵලයත් එක්ක තුන්වෙනි බලවේගයට පල්ලම් බැහැලා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310091</link>
    <topic>සෞන්දර්ය සරසවියේහොර ගැහිලි කප්පරක්</topic>
    <author/>
    <content>විශ්වවිද්‍යාල ක්‍රියාපටිපාටියට පටහැනිව සෞන්දර්ය කලා විශ්වවිද්‍යාලය තුළ ක්‍රියාත්මක වන මහා පරිමාණ වංචා, දුෂණ රැසක් පිළිබදව තොරතුරු "දිනමිණ"ට වාර්තා වේ. විශ්වවිද්‍යාලයේ උපකුලපතිවරයා, ඔහුගේ බිරිය හා පුත්‍රයා මේ වංචා හා දුෂණවලට සම්බන්ධ බවට පරීක්ෂණ වාර්තා මඟින් තහවුරු කර තිබේ.විශ්වවිද්‍යාල චක්‍රලේඛ, නියෝග, නිර්දේශ කිසිවක් නොතකා ක්‍රියාකරන උපකුලපතිවරයා, බිරිය හා පුත්‍රයා සම්බන්ධයෙන් පසුගිය මාස කිහිපයක් තුළ උසස් අධ්‍යාපන අමාත්‍යාංශ විගණන ඒකකය, විශ්වවිද්‍යාල ප්‍රතිපාදන කොමිසන් සභාවේ විගණන ඒකකය හා ජනාධිපති විශේෂ විමර්ශන ඒකකය මඟින් පරීක්ෂණ රැසක් සිදු කර තිබේ.උපකුලපතිවරයාගේ බිරිය පිළියන්දල ප්‍රදේශයේ පාසලක නැටුම් උපගුරු ලෙස වැටුපක් ලබමින් බස්නාහිර පළාත් සෞන්දර්ය නිකේතනයේ ස්ථිර නැටුම් උපදේශීකා තනතුරේද වැටුප් ලබමින් කටයුතු කරන අතර ඒ සම්බන්ධයෙන් ජනාධිපති විශේෂ විමර්ශන ඒකකයෙන් පරීක්ෂණ සිදු කර තිබේ.ඇයගේ නමට ලියාපදිංචි කළ කේ.එල්.2210 දරන කාරය හා පී.එල්.0207 දරණ වෑන් රථය ඇය විශ්වවිද්‍යාලයේ ටෙන්ඩර් පටිපාටියට පටහැනිව කුලි පදනම මත විශ්වවිද්‍යාලයේ ‍ ප්‍රවාහන කටයුතු සඳහා යොදවා තිබේ. මින් පෙර විශ්වවිද්‍යාලයට කුලී වාහන ලබා ගෙන ඇත්තේ රියදුරු සහිතව මාසිකව ගෙවීම් ගිවිසුම රුපියල් 40000 ක් ලෙසය.නමුත් ඇය පාලක මණ්ඩලය නොමඟ යවා ඇයගේ වාහන රියදුරු රහිතව රුපයල් 40000 ක කුලී පදනම යටතේ විශ්වවිද්‍යාලයට යොදවා තිබේ. මේ සම්බන්ධයෙන් ද ජනාධිපති විමර්ශන ඒකකයෙන් පරීක්ෂණ සිදු කර ඇති අතර මේ පරීක්ෂ වාර්තා ජනාධිපතිවරයා වෙත යොමු කිරිමට නියමිතව ඇත.උපකුලපතිවරයාගේ පුත්‍රයා විශ්වවිද්‍යාලයේ ආධුනික කථිකාචාර්ය තනතුරක් දරනු ලැබු අතර මේ වන විට කථිකාචාර්ය තනතුරක් දක්වා උසස් කර තිබේ. මොහු විශ්වවිද්‍යාලයේ විවෘත හා දුරස්ථ අධ්‍යයන කේන්ද්‍රයේ පාලක, නර්තන රංගකලා ඉතිහාස අධ්‍යයනාංශයේ අංශ ප්‍රධාන, මාධ්‍ය ඒකකයේ ඒකක ප්‍රධාන, පාඨමාලා උපදේශක, නේවාසිකාගාර පාලක යන තනතුරු ද දරනු ලැබු අතර මොහු මේ තනතුරු වලට පත් කර ඇත්තේ අවම සුදුසුකම් හෝ රහිත ව උපකුලපතිවරයාගේ නිර්දේශ මත බව පසුගිය කාලයේ සිදු කෙරුණු විමර්ශනවලදී හෙළි වී ඇත.ජ්‍යෙෂ්ඨ ආචාර්යවරුන් සිටියදී ආධුනික කථිකාචාර්යවරුන්ට අංශ ප්‍රධාන තනතුරු ලබා දීම වෙනත් කිසිදු විශ්වවිද්‍යාලයක සිදු නොවේ. මේ නිසා මෙම සියලු තනතුරුවලින් මොහු වහාම ඉවත් කරන ලෙසට උසස් අධ්‍යාපන අමාත්‍යාංශය හා විශ්වවිද්‍යාල ප්‍රතිපාදන කොමිසන් සභාව විශ්වවිද්‍යාල පාලක සභාව හරහා උපකුලපතිවරයාට දන්වා තිබෙන නමුත් නර්තන රංගකලා ඉතිහාස අධ්‍යයනාංශයේ අංශ ප්‍රධාන තනතුරින් හෝ විවෘත හා දුරස්ථ අධ්‍යයන කේන්ද්‍රයේ පාලක තනතුරින් ඔහු ඉවත් කිරීමට උපකුලපතිවරයා ක්‍රියා කර නොමැති බවත් වාර්තා වේ.උසස් අධ්‍යාපන කටයුතු සඳහා තමා මාධ්‍ය ඒකක ප්‍රධානී ධුරයෙන් ඉවත්වන බවට වු ලිපියක් මොහු පසුගිය දිනෙක උපකුලපතිවරයා ලබා දී ඇති නමුත් තවමත් එම වරප්‍රසාද භුක්ති විදිමින් එම පුටුවේ සිටින බවට තොරතුරු ලැබේ. ආධුනික කථිකාචාර්ය තනතුර වෙනුවෙන් ලබා ගන්නා වැටුපට අමතරව මොහු දුරස්ථ හා විවෘත අධ්‍යයන කේන්ද්‍රයේ පාලක තනතුර දරමින් රුපියල් 68000 ක පමණ මුදලක් ලබා ගන්නා බව උසස් අධ්‍යාපන අමාත්‍යාංශයේ විගණන අංශ මඟින් තහවුරු කර ගෙන තිබේ.මීට අමතරව මොහුගේ දෛනික දුරකතන වියදම් ලෙස රුපියල් 500 ක මුදලක් ද ලබා ගෙන ඇති බවට තහවුරු වී තිබේ. මේ අනුව මොහු මාසිකව රුපියල් ලක්ෂ එකහමාරකට අධික මුදලක් විශ්වවිද්‍යාලයෙන් ලබා ගන්නා බව තහවුරු වී ඇත‍.විශ්වවිද්‍යාලයේ උපාධි ප්‍රදානෝත්සව ශිෂ්‍ය නිල ඡායාරූපකරණය සහ වීඩියෝකරණය උපකුලපති නිර්දේශය මත සිදු කරනු ලබන්නේ විශ්වවිද්‍යාලයේ මාධ්‍ය ඒකකය මඟින් ඒකකය මඟිනි. එහි ප්‍රධානී ලෙස කටයුතු කරන මොහු 2011 වසරේ මේ සඳහා ඒක සිසුවකුගෙන් රුපියල් 2450 ක මුදලක් ලබා ගෙන ඇති අතර 2012 වසරේ එක් සිසුවකුගෙන් රුපියල් 3500 ක් ලබා ගෙන තිබේ.2011 වසරේදී මාධ්‍ය ඒකකයට එමඟින් රුපියල් ලක්ෂ 17 ක මුදලක් ලැබී ඇති අතර එම මුදලට සිදු වුයේ කුමක්දැයි කිසිවකු මේ වන තෙක් නොදනී. ඔහු මේ වෙනුවෙන් වවුචර් අත්සන් කර රුපියල් ලක්ෂ 4 ක මුදලක් ලබා ගෙන තිබේ. 2012 වසරේ බොහෝ සිසුන් ඡායාරූප ගැනීමෙන් වැලකී තිබෙන අතර එවර ලක්ෂ 8 ක මුදලක් ලැබී තිබේ.එම මුදලට සිදු වුවක්ද මේ වන තෙක් කිසිවකු නොදන්නා බව විශ්වවිද්‍යාල ආරංචි මාර්ග පවසයි. නමුත් මේ පුත්‍රයා ඡායාරූපකරණයට උපදෙස් දීම වෙනුවෙන් දිනකට රුපියල් 15000 බැගින් ලබා ගෙන ඇති බව ඇස්තමේන්තුවල දැක්වේ.විශ්වවිද්‍යාලයට තාක්ෂණික උපකරණ ලබා ගැනීමේදී සිදු කර ඇති වංචා දුෂණ සම්බන්ධයෙන් සොයා බැලීමට විශ්වවිද්‍යාල ප්‍රතිපාදන කොමිසමේ නිලධාරීන් පැමිණ අතිරේක මුල්‍යාධිකාරී වෙතින් ලිපි ගොනු ලබා ගෙන තිබෙන අතර ඉන්පසුව ජනාධිපති විමර්ශන ඒකකයේ නිලධාරීන් විශ්වවිද්‍යාලයට පැමිණි උපකුලපතිවරයාගේ පෞද්ගලික ලිපිගොනු ද පරීක්ෂාවට ලක් කර තිබේ.2005 සිට අද දක්වාම විශ්වවිද්‍යාලයේ සියලු ඉදිකිරීම් සරත් කන්ස්ට්‍රක්ෂන් ආයතනයට ලබා දීම, සු‍ඛෝපබෝගී නිවාස 4 ක හිමිකාරීත්වය, කොළඹ අවට හා පිළියන්දල ප්‍රදේශයේ ‍පර්චස් 40 ක බිම් කොටස් 4 ක අයිතිය, පිළියන්දල ඉදිකරන කෝටි 5 ක නිවස, එක්කෝටි විසි ලක්ෂයක් වියදම් කර ලබා ගෙන ඇති නවීන මෝටර් රථය ඇතුලු තවත් වත්කම් රැසක් සම්බන්ධයෙන් උපකුලපතිවරයාට එරෙහිව මේ වන විට පරීක්ෂණ ආරම්භ කර ඇති බවට වාර්තා වේ. කෝටි 10 කට අධික වත්කම් සම්බන්ධයෙන් මේ වන විට රහස් පොලිසීයද පරීක්ෂණයක් සිදු කරන බව වාර්තා වේ.මේ වන විට උපකුලපතිවරයාගේ තවත් පුත්‍රයෙකුට විශ්වවිද්‍යාලයේ ආධුනික කථිකාචාර්ය තනතුරක් ලබා දී තිබෙන අතර මොහු‍ට පිළිගත් විශ්වවිද්‍යාලයක උපාධි සහතිකයක් නොමැති අයෙක් බවත් වාර්තා වේ. ඔහු එක් වසරක සේවා කාලයකින් පසු පශ්චාත් උපාධි කටයුතු සඳහා මේ වන විට විදේශ රටකට යවා තිබේ. උපකුලපතිවරයාගේ අනෙක් පුත්‍රයා ද විශ්වවිද්‍යාලයේ විවෘත හා දුරස්ථ අධ්‍යයන කේන්ද්‍රයේ කළමනාකරණය පිළිබද විෂය උගන්වන අතර ඔහුටද උපාධියක් නොමැති බව වාර්තා වේ.උපාධියක් නොමැති මෙවැනි අයවලුවන් විශ්වවිද්‍යාල අධ්‍යාපනය ලබන සිසුන්ට අධ්‍යාපනය ලබා දීම සඳහා යෙදවීම සම්බන්ධයෙන් විශ්වවිද්‍යාලයේ ආචාර්ය මහාචාර්යවරු කම්පාවට පත්ව සිටිති. මීට අමතරව මේ වන විට උපකුලපතිවරයා තනතුරුවලට සුදුසුකම් නොමැති තම ඥාතීන් පිරිසකට විශ්වවිද්‍යලයේ තනතුරු ලබා දී ඇති බවට ද චෝදනා ඇත. උපකුලපතිවරයාගේ පුත්‍රයා සිදු කළ තවත් වංචා හා දුෂණ සිද්ධින් රැසක තොරතුරු හෙළි වී තිබෙන අතර මේ ගැන තවදුරටත් පරීක්ෂණ කටයුතු සිදු කෙරෙන බවත් වාර්තා‍ වේ.උපකුලපතිවරයාගේ පුත්‍රයා සම්බන්ධයෙන් සිදු කළ විමර්ශනවලදී ඔහු වරදිකරු වී ඇති අතර දඩුවම් ලබා දීමට ද නිර්දේශ කර තිබේ. නමුත් උපකුලපතිවරයා මෙතෙක් ඔහු සම්බන්ධයෙන් දඩුවම් ලබා දී නොමැති නිසා ආචාර්යවරු හා සිසුන් එකතුව ජනාධිපතිවරයාට මේ සම්බන්ධයෙන් දන්වා ලිපියක් යොමු කර තිබේ. අප සඳහන් කළ කරුණු සියල්ලද එම ලිපිය මගින් ජනාධිපතිවරයා වෙත යොමු කරන ලද කරුණු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310092</link>
    <topic>ආධුනික අයත් වැඩබලන අංශාධිපතිවරු ලෙස පත් කරන්නට පුළුවන්</topic>
    <author/>
    <content>සෞන්දර්ය කලා විශ්වවිද්‍යාලයේ වංචා දුෂණ සම්බන්ධයෙන් "දිනමිණ"ට ලැබී ඇති තොරතුරු පිළිබඳව කළ විමසුමකදී උපකුලපති මහාචාර්ය ජයසේන කෝට්ටෙගොඩ මහතා මෙසේ කියා සිටියේය. අපි කටයුතු කරන්නේ රජයේ අනුමත ක්‍රම උඩයි.අපි මේවා කරන්නේ විගණන අංශයේ ක්‍රමවේදවලට අනුවයි. එසේ කටයුතු කළේ නැතිනම් අපට යහපත් විගණන මතයක් දෙන්නේ නැහැ. විශ්වවිද්‍යාලයට නොලැබුණු යහපත් විගණන මතයක් මම 2008 සිට විශ්වවිද්‍යාලයට ලබා දුන්නා.ඕනේම අයෙකුට පෙත්සම් ගහන්න පුලුවන් . ඒ පෙත්සම් ගැන කවුරු හරි හොයා බලන්නත් ඕනේ. පරීක්ෂණ සිදු කෙරෙනවා. අපේ අභ්‍යන්තර විගණන අංශය මගිනුත් පරීක්ෂණයක් සිදු කෙරෙනවා.උපකුලපතිවරයාගේ පුතා විසින් තනතුරු කිහිපයක් දරනු ලැබීම සම්බන්ධයෙන්ද අදහස් පළ කළ උපකුලපතිවරයා මෙසේ කීවේය.සම්පුර්ණ බොරු කතාවක්. ඕනේම අයෙකුට ඇවිත් බලන්න පුලුවන්. ශිෂ්‍ය උපදේශක, හොස්ටල් බාරකාර තනතුර හා වැඩබලන අංශ ප්‍රධානි තනතරු දරනවා. අපේ විශ්වවිද්‍යාලය අලුතින් ආරම්භ වුණේ. මේ නිසා පීඨ කිහිපයක් ද අලුතින් ආරම්භ වුණා.ඒවායේ තනතරු දරන්නට සුදුසුකම් ඇති ආචාර්යවරු නැහැ. අනෙක ආචාර්යවරු කැමැති නැහැ. අනවශ්‍ය ගැටලු ඇති කර ගන්න. ඒ නිසා තනතරු දරන්න අකමැතියි. මේ වන විට වැඩබලන අංශාධිපතිවරු 6 දෙනෙක් දෘශ්‍ය කලා පිඨයේ ඉන්නවා. ආධුනික අය කියලා නැහැ වැඩබලන අංශාධිපතිවරු ලෙස පත් කරන්නට පුලුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310093</link>
    <topic>දඹදිව සිද්ධස්ථානශ්‍රී ලාංකීය බැතිමතුනට සුරක්ෂිතයි</topic>
    <author/>
    <content>ඉන්දීය මධ්‍යම රජයේ හා බිහාර් ප්‍රාන්ත රජයේ පූර්ණ ආරක්ෂාව බුද්ධගයාව ඇතුළු සෙසු දඹදිව සිද්ධස්ථානයන් වෙත ලැබී ඇති නිසා දඹදිව වන්දනාවේ යන ශ්‍රී ලාංකීය බොදු බැතිමතුන් වෙනුවෙන් උපරිම ආරක්ෂාවක් ලැබී ඇති බව අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහානාහිමිපාණන් වහන්සේ පවසති.බොදු බැතිමතුනගේ පරම පූජණීයතම සිද්ධස්ථානය වශයෙන් සැලකෙන දඹදිව බුද්ධගයාවට පසුගියදා එල්ල වූ ප්‍රහාරයෙන් අනතුරුව දඹදිව සිද්ධස්ථාන වන්දනාමාන කිරීම සඳහා යාමට බොහෝ දෙනා බියට පත්ව ඇතත් එවැනි අනවශ්‍ය බියක් ඇති කර ගත යුතු නැති බව උන්වහන්සේ පෙන්වා දෙයි.අස්ගිරි මහානාහිමියන් මේ අදහස් ප්‍රකාශ කර සිටියේ ඉන්දියාවේ දඹදිව බෞද්ධ සිද්ධස්ථානයන් වෙත සපයා ඇති වත්මන් ආරක්ෂක තත්ත්වය සම්බන්ධයෙන් සොයා බැලීම සඳහා පස් දින නිරීක්ෂණ චාරිකාවක නිරතවීමෙන් පසු යළි දිවයිනට සැපැත්වූ අවස්ථාවේදීය.අස්ගිරි මහානාහිමියන් ප්‍රධාන ජනාධිපති ආගමික කටයුතු සම්බන්ධීකරණ ලේකම් වටිනාපහ සෝමානන්ද හිමියන් ඇතුළු විශේෂ දූත පිරිසක් පසුගිය පළමු වෙනිදා දඹදිව බලා පිටත්ව ගියහ.තමිල්නාඩු ප්‍රාන්තය හරහා දඹදිව වන්දනාමාන කිරීම සඳහා ගමන් ගැනීමේදී ශ්‍රී ලාංකීය බොදු බැතිමතුනට මෙතෙක් විඳින්නට සිදු වූ විවිධ කරදර හිරිහැර හා බාධා පිළිබඳව සැලකිල්ලට ගනිමින් බැංගලෝරය හරහා නව ගමන් මාර්ගයක් හඳුන්වාදීමේ අවස්ථාවට ද අස්ගිරි මහනාහිමියන් වහන්සේ එක් වූහ.මෙම නව ගමන් මාර්ගය ඔස්සේ බැංගලෝරයට වැඩම කළ දූත පිරිස බැංගලෝරය බෞද්ධ විහාරස්ථානයේ විහාරාධිපති පූජ්‍ය ආනන්ද නාහිමියන් ඇතුළු විහාරස්ථ දායක සභාව විසින් මහත් හරසරින් පිළිගනු ලැබීය.අනතුරුව නවදිල්ලියේ පිහිටි ශ්‍රී ලංකා මහකොමසාරිස් කාර්යාලය වෙත වැඩම කළ අස්ගිරි මහානාහිමියන් වහන්සේ ඇතුළු දුත පිරිස වෙත එහි ආරක්ෂක උපදේශක කපිතාන් සුජීව සෙනෙවිරත්න මහතා විසින් වත්මන් තත්ත්වය පිළිබඳව පැහැදිලි කරමින් කියා සිටියේ මෙතෙක් කලක් පෞද්ගලික ආරක්ෂක අංශ විසින් ලබාදී තිබූ ආරක්ෂාව වෙනුවට දඹදිව සෑම සිද්ධස්ථානයක් වෙතම රාජ්‍ය ආරක්ෂාව සපයා දී ඇති නිසා උපරිම ආරක්ෂාවක් ලැබී ඇති බවයි.පසුව බුද්ධගයා පරිශ්‍රයට වැඩම කළ අස්ගිරි මහානාහිමියන් වහන්සේ ප්‍රහාරයට ලක්වූ සියලු ස්ථානයන් නිරීක්ෂණය කර බැලූ අතර බුද්ධගයාව අවට ආරක්ෂක තත්ත්වය පිළිබඳව ද තම අවධානය යොමු කළහ.ආසියාවේ ආශ්චර්යය කරා රට ගමන් කරනු ලබන මේ අවස්ථාවේදී ඒ වෙනුවෙන් ත්‍රිවිධ රත්නයේ ආශිර්වාදය ලබා ගැනීම සඳහා මෙන්ම අතිගරු ජනාධිපති මහින්ද රාජපක්ෂ මැතිතුමන්ට හා රටට දැයට සෙත් පතා විශේෂ ආශිර්වාදාත්මක බෝධි පූජාමය පින්කමක්ද බුද්ධගයා පරිශ්‍රයේ පිහිටි ජය ශ්‍රී මහා බෝ සමිඳුන් අභියසදී අස්ගිරි මහානාහිමියන් වහන්සේ ප්‍රධාන ගෞරවණීය මහා සංඝරත්නය විසින් පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310094</link>
    <topic>උතුරු පළාත් මැතිවරණය පැවැත්වීමජනපති මහින්ද ගත් නිර්භීත තීන්දුවක්</topic>
    <author>ධනුෂ්ක ගොඩකුඹුර</author>
    <content>උතුරු පළාත් සභා මැතිවරණය පැවැත්වීමට ජනාධිපති මහින්ද රාජපක්ෂ මහතා ගත් තීරණය නිර්භීත තීන්දුවක් බව ඉන්දීය විදේශ ඇමැති සල්මන් කුර්ෂිද් මහතා ප්‍රකාශ කළේය. ජනාධිපතිවරයා ඒ වෙනුවෙන් දුන් නායකත්වයට ඉන්දියාවේ ප්‍රසාදය පළ කළ කුර්ෂිද් මහතා එම මැතිවරණය විශිෂ්ට ඵෙතිහාසික අවස්ථාවක් බවත් අවධාරණය කළේය.ඉන්දීය විදේශ ඇමැතිවරයා මේ අදහස් පළ කළේ ජනාධිපති මහින්ද රාජපක්ෂ මහතා ජනාධිපති මන්දිරයේදී ඊයේ (08) හමු වූ අවස්ථාවේදීය. දෙරට අතර සබඳතා තවදුරටත් ශක්තිමත් කිරීම සඳහා වඩා සමීපව ක්‍රියා කිරීමේ ක්‍රමෝපාය වැඩිදියුණු කර ගැනීමේ පරමාර්ථයෙන් ද්විපාර්ශ්වික වශයෙන් වැදගත් විෂයය රැසක් එහිදී සාකච්ඡාවට ලක්විය.දහතුන් වැනි ආණ්ඩු ක්‍රම ව්‍යවස්ථා සංශෝධනය පිළිබඳ අවධානය යොමු කළ විට ජනාධිපතිවරයා ප්‍රකාශ කළේ මේ ගැටලු ආමන්ත්‍රණය කිරීමට ඇති හොඳම වේදිකාව පාර්ලිමේන්තුව බවයි. පාර්ලිමේන්තු තේරීම් කාරක සභාව රැස් වී ජනතා අවශ්‍යතාවලට අනුගත විසඳුමක් සාකච්ඡා මාර්ගයෙන් සොයා ගත යුතු බව ද ජනාධිපතිවරයා පෙන්වා දුන්නේ ය.දෙරටේ ධීවර ජනතාව අතරේ පැන නැගී ඇති ගැටලු සම්බන්ධයෙන් ද ජනාධිපතිතුමා සහ කුර්ෂිද් මහතා සාකච්ඡා කළහ. සිය ගැටලුවලට විසඳුම් තමන් විසින් ම සොයා ගැනීම සඳහා දෙරටේ ධීවර ප්‍රජාව අතර සාකච්ඡාවක් සඳහා පහසුකම් සැලසීම ප්‍රශස්ත ඉදිරි පියවර බවට මෙහිදී එකඟත්වය ඇති විය.ශ්‍රී ලංකාවේ හා ඉන්දියාවේ ව්‍යාපාරික ප්‍රජාව අතර සබඳතා තවදුරටත් වර්ධනය කර ගැනීම සඳහා ද මේහා සමාන ප්‍රවේශයක් යෝජනා කෙරිණ. ශ්‍රී ලංකාවේ ඉන්දීය මහ කොමසාරිස් වයි.කේ. සිංහ මහතා ඇතුළු ඉන්දීය විදේශ අමාත්‍යාංශය හා මහ කොමසාරිස් කාර්යාලයේ නිලධාරීහු පිරිසක් කුර්ෂිද් මහතා සමඟ හමුවට එක්ව සිටියහ.විදේශ ඇමැති මහාචාර්ය ජී.එල්. පීරිස්, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ අමාත්‍යාංශයේ ලේකම් කරුණාතිලක අමුණුගම සහ ඉන්දියාවේ ශ‍්‍රී ලංකා මහ කොමසාරිස් ප්‍රසාද් කාරියවසම් යන මහත්වරු සහ විදුලිබල හා බලශක්ති ඇමැතිනී පවිත‍්‍රා වන්නිආරච්චි මහත්මිය ද සාකච්ඡාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310095</link>
    <topic>පොදු රද සමුළුවෙන් විදේශ රටවල අය අප ගැන ධනාත්මකව සිතා බලාවි</topic>
    <author>මහින්ද අලුත්ගෙදර</author>
    <content>අපේ මාතෘ භූමිය දෙස බලා සිටින විදේශීය රටවලට අපගැන ධනාත්මකව සිතා බැලීම සඳහා ‍පොදුරාජ්‍ය මණ්ඩලීය රාජ්‍ය නායක සමුළුව කඳිම අවස්ථාවක් බව ප්‍රවීන රංගන ශිල්පී ජගත් චමිල මහතා ප්‍රකාශ කරයි.වත්මන් ශ්‍රී ලංකාවේ තත්ත්වය ඉතාම සාමකාමී මෙන්ම යහපත් එකක් වුවද ඇතැම් රටවල් දරනුයේ වෙනත් මතයක් බව පෙන්වදෙන ඒ මහතා ‍පොදුරාජ්‍ය මණ්ඩලීය සමුළුව හරහා ශ්‍රී ලංකාවේ සැබෑ තත්ත්වය නිවැරැදි ලෙස සියැසින් දැක ගන්නට අවස්ථාව ලැබෙන බවද පෙන්වාදෙයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව සඳහා ලෝකයේ විවිධ ජාතීන් නියෝජනය කරන රටවල් 53 ක රාජ්‍ය නායකයන්, විදේශ ඇමැතිවරුන් ඇතුළු රාජ්‍යතාන්ත්‍රිකයන් විශාල පිරිසක් සහභාගිවන බව පෙන්වාදෙන ඒ මහතා මෙය අපේ රටට අනඟි අවස්ථාවක් බවද කියාසිටී.මෙවර සමුළුව පැවැත්වීම සඳහා ශ්‍රී ලංකාව තෝරා ගැනීම කාලෝචිත බව පෙන්වාදෙන ජගත් චමිල මහතා මෙහිදී රටක් වශයෙන් වාසි රැසක් ළඟාකර ගතහැකි බවද එය අපේ රටේ අනාගතය අතිශය වැදගත් බවද සදහන් කරයි. මෙවර ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍යනායක සමුළුව දෙස එම මණ්ඩලීය රටවලට අමතරව ලෝකයේ සෙසු සියලු රටවල් ශ්‍රී ලංකාව දෙස බලා සිටින බව පෙන්වාදෙන ඒ මහතා එමඟින් රටට හිමිවන ගෞරවය, කීර්තිනාමය අති විශාල බවද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310096</link>
    <topic>අධිකාරියේ අවසරයකින් තොරව කිරි පිටි මිල වැඩි කළ සමාගම්වලට නඩු</topic>
    <author>විජයානි එදිරිසිංහ</author>
    <content>පාරිභෝගික අධිකාරියේ අවසරයක් නොමැතිව කිරිපිටි මිල වැඩි කළ කිරි පිටි සමාගම් වලට එරෙහිව නඩු පැවරීමට පාරිභෝගික අධිකාරිය තීරණය කර තිබේ. පාරිභෝගික අධිකාරියේ අවසරයක් නොමැතිව සමාගම් කිහිපයක් කිරිපිටි මිල වැඩි කර ඇති බවට පාරිභෝගික අධිකාරිය තොරතුරු හෙළිදරව් කරගෙන ඇත.පසුගිය කාලයේ කිරිපිටි මිල වැඩිකිරීමට සමාගම් ගණනාවක් පාරිභෝගික අධිකාරියෙන් අවසර ඉල්ලා තිබිණි. එහෙත් පාරිභෝගිකයාට අසාධාරණයක් සිදුවන නිසා කිරිපිටි මිල වැඩි කිරීමට රජය සමාගම්වලට අවසර ලබාදී නැත.එසේ තිබියදී රජයේ කිරි පිටි පාලන මිල නොසලකා හරිමින් සමාගම් මිල වැඩි කිරීම සිදු කර තිබේ. කිරිපිටි පාලන මිල වන්නේ කිලෝව රු. 810ක් හා කිරිපිටි ග්‍රෑම් 400 පැකට්ටුව රු. 325ක් පමණි.ඉහත මිලට වැඩිය කිරි පිටි අලෙවිකරන සමාගම් පිළිබඳ වාර්තාවක් ඊයේ (08) පාරිභෝගික අධිකාරිය මගින් ලබාගැනීමට පියවර ගෙන තිබිණි. ඒවාට එරෙහිව වහාම ක්‍රියාත්මක වන පරිදි නඩු පැවරීමට කටයුතු කරන බව පාරිභෝගික අධිකාරියේ සභාපති රූමි මර්සුක් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310097</link>
    <topic>රනිල් විරෝධී පාගමනටපහරදුන් තවත් අය සොයයි</topic>
    <author>ජයසිරි පේදුරුආරච්චි - ගන්දර සමූහ</author>
    <content>දෙවිනුවරින් ආරම්භ කර වැලිගම දක්වා ගමන් කරමින් තිබූ රනිල් විරෝධී පාගමනට ඉකුත් පස් වැනිදා දහවල් මාතර නගර සභාව ඉදිරිපිටදී පහරදීම සම්බන්ධ තවත් පිරිස් සොයා පොලිස් පරීක්ෂණ ආරම්භ කර ඇති අතර ඇතැම් පුද්ගලයන් ප්‍රදේශය අතහැර පලාගොස් ඇතැයි පොලීසිය පවසයි.සිද්ධියට සෘජු ලෙසම සම්බණ්ධ පිරිස් අත්අඩංගුවට ගැණීමට හා සිද්ධිය පිළිබද සොයා බැලීමට පරීක්ෂණ කඩායම් දහයක් යොදවා ඇති අතර පරීක්ෂණ කණ්ඩායම් වැදගත් තොරතුරු රැසක් මේ වනවිට සොයාගෙන ඇතැයි පොලීසිය පවසයි.එයට අමතරව සිද්ධිය සම්බණ්ධයෙන් පරීක්ෂා කිරීම සදහා පොලිස්පති වරයා විසින් පත්කළ නියෝජ්‍ය පොලිස්පති ගාමිණී නවරත්න මහතාගේ නායකත්වයෙන් යුතු විශේෂ පොලිස් කණ්ඩායම පෙරේදා(07) දින සිද්ධියවූ ස්ථානයට ගොස් කඩ හිමියන්,වෙළෙන්දන් හා ත්‍රීරෝධ රථ රියදුරන් ඇතුළු පුද්ගලයන්‍ගෙන්ද තොරතුරු සටහන් කර ගෙන ඇතැයි පොලිස් ආරංචි මාර්ග පවසයි.මෙයට පෙර අත්අඩංගුවට ගෙන රක්ෂිත බණ්ධනාගාර ගත කර සිටින සැකරුවන් විසිපස්දෙනා ලබන දාහතර වැනිදා හදුනා ගැණීමේ පෙරෙට්ටුවකට තැබීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310098</link>
    <topic>තවත් අලි වලියක්</topic>
    <author>රඹුක්කන විශේෂ</author>
    <content>පින්නවල අලි අනාථාගාරයේ අලියකු තවත් එහිම වෙසෙන කෙනරකගේ පහරදීමෙන් මරණයට පත්වේ. අලි අනාථාගාරයේ සිටි “සංඛ” නමැති හස්ථියා මෙ‍ලෙස මරණයට පත්වූ අතර, මේ පහරදීම එහි වෙසෙන “රම්‍යා” නමැති කෙනර විසින් සිදුකර ඇත.දැනට මාස කීපයක සිට මද කිපීම නිසා “සංඛ” හස්තියා ඇතුළු මද කිපුණු අලින් බැඳ තිබූ ස්ථානයට රම්‍යා පැමිණ මේ පහරදීම සිදුකර තිබේ‍‍. “රම්‍යා”ගේ පහර දීමෙන් “සංඛ”ගේ ඉදිරි පාදයකට හානි සිදුව ඇති බව පැවසේ.මීට දින දෙකකට පමණ පෙර සිදුවූ මේ පහරදීමෙන් බරපතළ තුවාල ලැබූ “සංඛ”ට අලි අනාථාගාරයේ බලධාරින් විසින් ප්‍රතිකාර කළත් ඊයේ (08) පෙරවරුවේ “සංඛ” මියගිය බව අලි අනාථාගාරයේ ප්‍රකාශකයෙක් පැවැසීය.අලියකුගේ අස්ථියක් බිඳීයාමෙන් පසු ශරීරයේ බර දරාගැනීමේ හැකියාව නැතිවී යන බැවින් මෙවන් මරණ සිදුවන බව එම ප්‍රකාශකයා වැඩිදුරටත් කීය. සංඝරත්නය වැඩමවා පාංශුකූලය දීමෙන් අනතුරුව ඊයේ (08) පස්වරුවේ පශු වෛද්‍යවරුන් විසින් “සංඛ”ගේ මරණ පරීක්ෂණය පැවැත්වීමට නියමිතව තිබිණි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n1310099</link>
    <topic>ඉන්දීය මාධ්‍යවේදී සමුළුවටශ්‍රී ලංකාවේ 20කට ඇරයුම්</topic>
    <author>හැඳල විශේෂ ජුලියන් කෝරාළ</author>
    <content>ඉන්දීය වෘත්තීය ජනමාධ්‍යවේදීන්ගේ පදනමේ 66 වන සමුළුවට සහභාගීවීමට ශ්‍රී ලංකා පත්‍ර කල සංගමයේ සාමාජික සාමාජිකාවන් 20 දෙනෙකුට ඇරයුම් ලැබී තිබේ.උතුරු ඉන්දියාවේ රිස්කාමස් උත්තරාහාඩ් හිදී ඔක්තෝබර් 18 දින ආරම්භ වන මෙම සමුළුව ඔක් : 22 දක්වා පැවැත්වෙයි. කේ.වික්‍රම් රාවෝ ඉන්දියානු වෘත්තීය ජනමාධ්‍ය වේදීන්ගේ සමුළුවේ සභාපති පදවිය උසුලයි.එහි මහ ලේකම් වන්නේ පී. පාන්ඩේය. ඉන්දියාවේ ප්‍රබලම ජනමාධ්‍යවේදීන්ගේ සංගමයද වන්නේ මෙයයි. ශ්‍රී ලංකා ජනමාධ්‍යවේදී කණ්ඩායම ඔක්:17 දින ඉන්දියාව බලාපිටත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100910</link>
    <topic>ගමේ ගැටලු සොයා බලන්න නිලධාරීන් ගමට එවනවා</topic>
    <author/>
    <content>ගමේ ගැටලු සොයා බැලීමට රජයේ ඉහළ නිලධාරීන් ගමට එවන බව ජනාධිපතිතුමාපැවැසීය.කොළඹ පවත්වන සාකච්ඡාවල දී ජනතාවට සහන සළසමින් ගන්නා ඇතැම් තීන්දු තීරණ ග්‍රාමීය මට්ටමින් නිසි ලෙස ක්‍රියාත්මක නොවීම නිසා ජනතාව දැඩි අසීරුතාවකට පත්ව ඇති බව පෙන්වා දුන් ජනාධිපතිතුමා ගමට ගොස් ඒවා පිළිබඳ සොයා බැලීම අමාත්‍යාංශ නිලධාරීන්ගේ වගකීමබව ද අවධාරණය කෙළේය.සුළු හා මධ්‍ය පරිමාණ කාන්තා ව්‍යවසායකයන් සමඟ ඊයේ (8) පෙරවරුවේ ජනාධිපති කාර්යාලයේ පැවති සාකච්ඡාවක දී රජයෙන් ලබාදෙන ලද සහන තමන්ට නිසි ලෙස නොලැබෙන බවට ඔවුන් කරන ලද දැනුවත් කිරීමකින් අනතුරුව ජනාධිපතිතුමා මේ බව ප්‍රකාශ කළේය.තමන්ගෙන් ජනතාවට ඉටුවිය යුතු යුතුකම් නිසි ලෙස ඉටු නොකිරීම රටටත්, ජනතාවටත් සිදුකරන බලවත් අසාධාරණයක් බව ද පැවසූ ජනාධිපතිතුමා ජනතාවගේ ගැටලු පිළිබඳ සංවේදිව බලා ඒවාට හැකි විසඳුම් ලබාදීම සියලු රාජ්‍ය නිලධාරීන්ගේ වගකීම බවද පැවැසීය.2014 අය-වැය සැකසීම සඳහා සුළු හා මධ්‍ය පරිමාණ කාන්තා ව්‍යවසායකයනගේ අදහස් හා යෝජනා ලබා ගැනීමට මෙම හමුව කැඳවා තිබුණි.දිවයිනම නියෝජනය වන ආකාරයෙන් කාන්තා ව්‍යාවසායක නියෝජිතවරියන් මීට එක්ව සිටියහ. ගොඩ නඟා ඇති නව වරායන්, ගුවන් තොටුපළ මෙන් මහා මාර්ග පද්ධතියෙන් අද තමන්ගේ කර්මාන්ත කටයුතු ඉතා පහසුකර ගැනීමට අවස්ථාව සැළසී ඇති බව ද මෙහි දී ඔවුහු පෙන්වා දුන්හ.2014 අය-වැය සඳහා අදහස් හා යෝජනා රැසක් ද මෙහි දී ඉදිරිපත් කළ අතර කර්මාන්ත කටයුතු සඳහා නව තාක්ෂණය ලබා ගැනීම, දිස්ත්‍රික් මට්ටමින් ප්‍රදර්ශන සංවිධානය කිරීම, සහන ණය ලබා ගැනීම, මෙන්ම ව්‍යාපාර නාම ලියාපදිංචියේ දී සහන ලබාගැනීම පිළිබඳ ද කරුණු ඉදිරිපත් කළහ.ආහාර නිෂ්පාදන, පශු සම්පත් හා එළකිරි, යෝගට් නිෂ්පාදන, අත්කම් නිර්මාණ, බතික් සහ ඇඟලුම් නිෂ්පාදන, කොහු ආශ්‍රිත නිෂ්පාදන, බිරලු , ලී කැටයම් නිෂ්පාදන, විසිතුරු මසුන් නිෂ්පාදන, රූපලාවන්‍ය ඇතුළු ක්ෂේත්‍ර නියෝජනය කරමින් නියෝජිතවරියන් මීට එක්ව සිටියහ.අමාත්‍යවරුන් වන බැසිල් රාජපක්ෂ, ජොන්ස්ටන් ප්‍රනාන්දු, ඩග්ලස් දේවානන්ද, තිස්ස කරලියද්ද, ජගත් පුෂ්පකුමාර , අබ්දුල් කාදර් යන අමාත්‍යවරුන්ද මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා ඇතුළු අමාත්‍යාංශ ලේකම්වරුන් සහ රාජ්‍ය නිලධාරිහු මීට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100911</link>
    <topic>ඖෂධ ප්‍රතිපත්ති පනත් කෙටුම්පතආරක්ෂා කරගැනීමට එක්වන්න</topic>
    <author/>
    <content>සේනක බිබිලේ ඖෂධ ප්‍රතිපත්තිය ඇතුළත් ජාතික ඖෂධ ප්‍රතිපත්තියේ මුල් පනත් කෙටුම්පත නීති කෙටුම්පත් දෙපාර්තමේන්තුවේ දී අතුරුදන් වූ බැවින් දැනට වැඩ අවසන් වෙමින් පවතින දෙවැනි කෙටුම්පත ආරක්ෂා කරගැනීමට එක්වන්නැයි සෞඛ්‍ය ඇමැති මෛත්‍රීපාල සිරිසේන මහතා අදාළ සියලු අංශවලින් ඉල්ලා සිටී.ඇමැතිවරයා මේ ඉල්ලීම කළේ මෙරටට මුලින් ම ජාතික ඖෂධ ප්‍රතිපත්තියක් හඳුන්වා දුන්, ජාතික ඖෂධ සංස්ථාවේ නිර්මාතෘ දිවංගත මහාචාර්ය සේනක බිබිලේ මහතාගේ 35වැනි ගුණ සමරු උළෙලේ දී අදහස් දක්වමිනි. මෙම ගුණ සමරු උත්සවය බණ්ඩාරනායක අනුස්මරණ සම්මන්ත්‍රණ ශාලාවේ දී පසුගියදා පැවැත්විණි.ඇමැතිවරයා මෙසේ ද පැවැසීය.සෞඛ්‍ය ඇමැති ධුරයට පත්වීමෙන් පසු මහාචාර්ය සේනක බිබිලේ මහතාගේ ගුණසමරු උත්සවය පැවැත්වෙන්නේ හතරවැනි වරටයි. එයින් දෙවැනි උත්සවය පැවැති අවස්ථාවේ සේනක බිබිලේ ඖෂධ ප්‍රතිපත්තියට අදාළ පනත් කෙටුම්පත පිළිබඳ මා කථා කළා.අවසන් කළ ඒ පනත් කෙටුම්පත 2012 ජනවාරි මාසයේ සති දෙකක් ඇතුළත සෞඛ්‍ය අමාත්‍යාංශයට බාර දෙන බවට එවකට සිටි නීති කෙටුම්පත් නිලධාරිනිය මා ඉදිරියේ පමණක් නොව ජනාධිපතිතුමා ඉදිරියේත් ප්‍රකාශය කළා.අද මේ පනත ගෙන ඒම සම්බන්ධයෙන් තිබෙන ප්‍රමාදය පිළිබඳ සෞඛ්‍ය ඇමැතිවරයා ලෙස මටත්, සෞඛ්‍ය අමාත්‍යාංශයටත් චෝදනා එල්ල කරනවා. ප්‍රධාන වගඋත්තරකාරයන් සහ කාරියන් පිළිබඳ මාධ්‍ය කථා කරන්නේත් නෑ. වෙන අය කථා කරන්නේත් නෑ.ඒ අයට දඬුවමකුත් නෑ. මීට වසර දෙකකට පෙර වැඩ අවසන් කළ පනත අතුරුදහන් කළ තැනැත්තිය අද ඖෂධ සමාගම්වල උපදේශකවරියක ලෙස තනතුරක් දරනවා. මේවා කොතෙක් දුරට සදාචාරාත්මක ද කියන කාරණය මේ රටේ සෑම කෙනෙක් ම තමන්ගේ හෘද සාක්ෂියෙන් විමසිය යුතුව තිබෙනවා.දැන් මේ ස්ථානයේ ඉන්නවා මේ ඖෂධ ප්‍රතිපත්තියට අදාළ පනත කඩිනම් කළ යුතුයි කියා ශ්‍රේෂ්ඨාධිකරණයට ගිහින් මට නියෝගයක් කළ පිරිසක්. ඒ නියෝගය කර තිබෙන්නේත් මට. හැබැයි හරිනම් ඒ නියෝගය යන්න ඕනෑ මේක අතුරුදහන් කළ අයටයි.මහාචාර්ය සේනක බිබිලේ මැතිතුමාට කළ හැකි ලොකුම ගෞරවය මේ සමරු උත්සව හෝ සමරු දේශන පැවැත්වීම නොවෙයි. ඒ ප්‍රතිපත්තිය ක්‍රියාත්මක කිරීම එතුමාට දැක්විය හැකි ලොකුම ගෞරවයයි. ඊට අදාළ නීති රීති එළියට ගැනීමට අද අපට ඉතිරි වෙලා තිබෙන්නේ වීදි බහින්න ද, කැරලි ගහන්න ද, කොතැනින් පටන් ගන්න ද කියන කාරණාව තමයි මට හැම කෙනකුගෙන් ම අහන්න තිබෙන්නේ.ඒ නිසා සෞඛ්‍ය ඇමැතිවරයා, සෞඛ්‍ය අමාත්‍යාංශය, වෛද්‍යවරුන්, ඖෂධ සංස්ථාව මෙන්ම මේ සම්බන්ධයෙන් දැනුමක් තිබෙන සෑම කෙනෙක් ම තම තමන්ගේ හෘද සාක්ෂියෙන් අහන්න ඕනෑ මහාචාර්ය සේනක බිබිලේ ප්‍රතිපත්තිය ක්‍රියාත්මක කිරීමේ දී තමන් හිටගෙන ඉන්නේ කොතැන ද කියා.ඇමැති මහාචාර්ය තිස්ස විතාරණ මහතා ඖෂධ මිල දී ගැනීම් ගැන කතා කළා. අද ටෙන්ඩර් මඟින් කරන මිල දී ගැනීම්වලට වඩා ටෙන්ඩරයෙන් පිට හදිසි මිල දී ගැනීම්වල ගණන වැඩි ඉහළ ගිහින්. කවුද මේවාට වගකියන්න ඕනෑ. ඒ නිසා මම හිතනවා මා ඇමැතිවරයා ලෙසත්, මගේ වයසේ හැටියටත් මීට වඩා තැන්පත් විය යුතුයි කියලා.මේ රටේ ජීවත්වන මිනිසුන් විදිහට එක පැත්තකින් ඖෂධ සමාගම්, තව පැත්තකින් කිරිපිටි සමාගම්, තවත් පැත්තකින් දුම්කොළ සමාගම්. මේ ඔක්කෝමත් එක්ක තමයි ඇමැතිවරයා ලෙස හිටගෙන ඉන්න වෙලා තිබෙන්නේ. ඒ නිසා දැනට දෙවැනි වරට ඉදිරිපත්කර ඇති පනතේ කටයුතු අවසන් වෙමින් යන තත්ත්වය ආරක්ෂා කර ගැනීම සඳහා වන වගකීම සියලු දෙනාම සාමූහිකත්වයෙන් බාර ගන්නා ලෙස ආයාචනා කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100912</link>
    <topic>ලබන අය-වැයට පෙර ගුරු ව්‍යවස්ථාව සංශෝධනයට</topic>
    <author>ස්වර්ණා විජේකෝන්, චමීර ඇල්ලදෙණිය සහ රක්ෂණ ශ්‍රියන්ත</author>
    <content>ලබන අය-වැය ඉදිරිපත් කිරීමට පෙර ගුරු ව්‍යවස්ථාව සංශෝධනය කර අධ්‍යාපන ක්ෂේත්‍රයේ වැටුප් විසමතා ඉවත් කිරීමට පියවර ගන්නා බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේ දී ඊයෙ (8) ප්‍රකාශ කළේය.මේ වන විට ජ්‍යෙෂ්ඨ ඇමැතිවරුන්ගේ ලේකම්වන මහින්ද මඩිහහේවා මහතාගේ ප්‍රධානත්වයෙන් යුතු කමිටුවක් පත් කර ඇති බ වද, ඊට කළමනාකරණ සේවා කොමිසම, රාජ්‍ය සේවා කොමිසම, වැටුප් කොමිසම හා වෘත්තීය සමිති ද ඇතුළත් බව ද ඇමැතිවරයා හෙළි කළේය.ඇමැතිවරයා මෙම අදහස් පළ කළේ පත්කළ මන්ත්‍රී අනුර කුමාර දිසානායක මහතා වාචික පිළිතුරු අපේක්ෂාවෙන් අසන ලද පැනයට පිළිතුරු දෙමිනි.මේ සම්බන්ධයෙන් දැනටමත් සාකච්ඡා අරඹා ඇති බව හෙළි කළ ඇමැතිවරයා ලබන මාසය වන විට සියලු කටයුතු අවසන් කළ හැකි බවට අපේකෂා කරන බව ද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100913</link>
    <topic>කාම්බෝජ ජාතිකයන් දෙදෙනාගේ ගමන් මල්ලේ වල්ලපට්ටා ‍කිලෝ36ක්</topic>
    <author/>
    <content>වල්ලපට්ටා ‍කිලෝ 36ක් බෑග් ඇතුළත සගවාගෙන බැංකොක් බලා ගමන් කිරීමට පැමිණි කාම්බෝජ ජාතිකයින් දෙදෙනකු ගුවන්තොටුපළ රේගුජෛව විවිධත්ව,සංස්කෘතික හා ජතික උරුමයන් අංශයේ නිලධාරීන් ඊයේ(8) අළුයම අත්අඩංගුවට ගෙන ඇත.අදාළ කාම්බෝජ ජාතිකයන් දෙදෙනා ගේ හැසිරීම පිලිබදව සැකසිති කළ පරික්ෂාවකදී අනවසරයෙන්බෑග් තුළ සගවා තිබූ වල්ලාපට්ටා තොගය අත්අඩංගුවට ගත්බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.නියෝජ්‍ය රේගු අධ්‍යක්ෂ සම්න්ත ගුණසේකර මහතා සිද්ධිය පිළිබදව පරික්ෂණ පවත්වා අත්අඩංගුවට ගත් වල්ලපට්ටා තොගය රාජසන්තක ‍කළ අතර කාම්බෝජ ජාතිකයින් දෙදෙනාට රුපියල් ලක්ෂ දෙකක දඩ මුදලක් ගෙවන ලෙස නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100914</link>
    <topic>සුදුහන් හා වල්ලාපට්ටා තෙල් තොගයක් කටුනායක දී රේගු අත්අඩංගු වට</topic>
    <author>නිමල් රාජපක්ෂ සහ කුමාරසිරි ප්‍රසාද් ගුවන් තොටුපළ</author>
    <content>සිංගප්පුරුවට අපනයනය කිරීමට සුදානම් කර තිබු රුපියල් කෝටියකට වැඩි ව‍‍ටිනාකමකින් යුත් සුදු හන් හා වල්ලාපට්ටා තෙල් තොගයක් කටුනායක ගුවන් බඩු පර්යන්තයේ දී ඊයේ අළුයම 1.30ට පමණ රේගු ජෛව විවිධත්ව අංශයේ නිලධාරීන් අත්අඩංගුවට ගෙන ඇත.අත්අඩංගුවට ගත් බැරල්දෙකෙහි කිලෝ පනහක් බරති තෙල් තිබුබව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.කොළඹ ප්‍රදේශයේ පුද්ගලික සමාගමකින් අපනයනය කිරීමට සුදානම් කර තිබු තෙල් තොගය රේගු ජෛව විවිධත්ව අංශයේ නිලධාරින්හට හසුනොවුනේනම් යු. එල්. 302 දරණ ගුවන්යානයෙන් සිංගප්පුරුව බලා ගුවන් ගත කෙරෙන බවද ගාමිණී මහතා පැවැසීය.අපනයන සමාගමේ නිලධාරී දෙදණකු මේ වනවිටත් රේගු නිලධාරීන් අත්අඩංගුවට ගෙන ප්‍රශ්න කරගෙන යන අතර තෙල් වර්ග වෙන්වෙන් වශයෙන් කොපමණ තිබේදැයි යන්න පරික්ෂා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100915</link>
    <topic>මී උණ තවත්සතුන්ගෙන් බෝවෙනවා</topic>
    <author>සන්ධ්‍යා කරුණාරත්න</author>
    <content>මී උණ රෝගය මීයන්ගෙන් පමණක් නොව මී ගවයන්ගෙන් සහ වෙනත් සතු‍න්ගෙන් බෝ වීමේ අවදානමක් පවතින බව සෞඛ්‍ය අමාත්‍යාංශය මහජනතාවට දැනුම්දෙයි.මී ගවයන්, මුගටියන්, ඌරු මීයන් යනාදී සතුන්ගෙන්ද මී උණ වැළ‍ඳෙන බවට වසංගත රෝග විද්‍යාඥයන් සිදු කළ පරීක්ෂණවලින් හෙළි වී ඇත.ලෙප්ටොස්පයිරෝස් බැක්ටීරියාව ගවයන්ගේ සිරුරට ඇතුළුව වර්ධනය වී එම සතුන්ගේ මුත්‍රා මඟින් පිට වීම සිදු වන බවත් එමඟින් මිනිසාගේ සිරුරට බැක්ටීරියාව ඇතුළු වීම සිදු වන බවත් සෞඛ්‍ය අමාත්‍යාංශය පවසයි. පසුගිය වසරට සාපේක්ෂව මේ වසරේදී රෝගීන්ගේ වාර්තා වීම ඉහළ ගොස් ඇත.මේ වසරේදී මේ වන විට රෝගීන් 3000 ක් වාර්තා වී ඇති අතර මරණ 54 සිදු වී තිබේ. පසුගිය වසරේදී රෝගීන් වාර්තා වූයේ 2700 කි. මරණ 45 කි. මී උණ වැළඳී ඇති බවට වාර්තා වී තිබෙන රෝගීන්ගෙන් සියයට 50 ක් ගොවීන් නොවන අය වන බව සෞඛ්‍ය අමාත්‍යාංශය පවසයි.කුඹුරු වැඩ කිරීමට පෙර මී උණ සඳහා පවතින ප්‍රතිජීවක ඖෂධයක් වන ඩොක්සිසයික්ලින් ඖෂධය සෞඛ්‍ය වෛද්‍ය නිලධාරි කාර්යාලවලින් නොමිලේ ලබා ‍ගත හැකිය.තද උණ, ඇස් රතු වීම, ඇඟපත වේදනාව, හන්දිපත් වේදනාව යනාදි රෝග ලක්ෂණ පවතී නම් ළඟම ඇති රෝහලට ගොස් ප්‍රතිකාර ලබා ගන්නා ලෙස සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100916</link>
    <topic>සාක්කිකරුවනට තර්ජනය නොකරන්නැයි වාස්ට හා රවිඳුට මහේස්ත්‍රාත් අවවාද කරයි</topic>
    <author>සිරන්ජනි කුමාරි</author>
    <content>මොහොමඩ් සියාම් ඝාතන සිද්ධියේ සාක්කිකරුවන්ට සිය ඥාතීන් ලවා තර්ජනය හෝ බලපෑම් නොකරන ලෙස කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ (08) හිටපු නියෝජ්‍ය පොලිස්පති වාස් ගුණවර්ධන හා ඔහුගේ පුතු රවිදු ගුණවර්ධන ඇතුළු සැකකරුවන් හත්දෙනා තරයේ අවවාද කළේය.වාස් ගුණවර්ධනගේ හා රවිදු ගුණවර්ධනගේ මිතුරන්යැයි පවසමින් මෙසේ තර්ජනාත්මක දුරකථන ඇමතුම් ලැබුණු බවට සාක්කිකරුවෙකු වන මුතුතන්ත්‍රිගේ දිනේෂ් කුරේ යන අය මිරිහාන පොලිසිය වෙත පැමිණිල්ලක් ඉදිරිපත් කර ඇති බව පැවසු රහස් පොලිසිය මෙසේ සාක්කිකරුවන්ට දිගින් දිගටම විවිධාකාරි තර්ජන සිදු වන බැවින් අධිකරණය මගින් සැකකරුවන්ට අවවාද කරන ලෙස පොලිස් අධිකාරි ශෘනි අබේසේකර මහතා කරනු ලැබු ඉල්ලීම සළකා මහේස්ත්‍රාත්වරයා මෙලෙස අවවාද කරනු ලැබිය.නිපුණ රාමානායක සිසුවාට පහර දීමේ සිද්ධියේ සැකකරුවෙකු ලෙසට හිටපු නියෝජ්‍ය පොලිස්පති වාස් ගුණවර්ධන මහතා නීතිපතිවරයා විසින් නම්කර ඇති බව පැවසු මහෙස්ත්‍රාත්වරයා වාස් ගුණවර්ධන මහතා අද (09) දින කඩුවෙල මහේස්ත්‍රාත් අධිකරණය වෙත ඉදිරිපත් කරන ලෙස බන්ධනාගාර අධිකාරිවරයාට නියම කළේය.තවද මොහොමඩ් සියාම් ඝාතන සිද්ධියේ පළමු සැකකරු හා දෙවන සැකකරුට කොන්දේසි සහිත සමාවක් ලැබීම හේතුවෙන් ඉදිරියේදී පළමු සැකකරු ලෙස වාස් ගුණවර්ධන මහතා නම් කරන ලෙස අධිකරණ රේජිස්ටාර්වරයා වෙත දැනුම් දුන්නේ ය.සිද්ධිය ඊයේ (08) සුපුරුදු පරිදි අධිකරණය හමුවේ කැදවනු ලැබුණු අතර බන්ධනාගාර අධිකාරිවරයා විසින් පළමු හා දෙවන සැකකරුවන් හැර සෙසු සැකකරුවන් හත්දෙනා අධිකරණයට පමුණුවා තිබිණ.මෙහිදි වැඩිදුර වාර්තාවක් ඉදිරිපත් කළ රහස් පොලිසියේ සහකාර පොලිස් අධිකාරි ශානි අබේසේකර මහතා පවසා සිටියේ පුර්ව නඩු දිනයේ දී අධිකරණයෙන් ලබා ගත් නියෝග අදාළ දුරකථන සමාගම් වෙත බාර දුන් බවය.එම නියෝග බාර දිමේන් අනතුරුව සාක්කිකරුවන් හයදෙනෙකුගේ ප්‍රකාශ ලබා ගත් බවත් දිනේෂ් කුරේ නැමැති සාක්කිකරුට ජංගම දුරකථනයක් ඹස්සේ ඇමතුමක් ලබා දෙමින්" තමා වාස්ගේ මිතුරු සම්පත් බවත් තමා හමුවීමට අවශ්‍ය බවට පැවසුවේයැයි සාක්කිකරු විසින් මිරිහාන පොලිසිය වෙත පැමිණිල්ලක් ලබා දී ඇති බව පැවසීය. මොහොමඩ් සියාම්ගේ පශ්චාත් මරණ පරික්ෂණ වාර්තාව අධිකරණය වෙත ඉදිරිපත් කළ බව පැවසු ශානි අබේසේකර මහතා ප්‍රියන්ත සංජිව ,කැලුම් රංගන හා රවිදු වාස් ගුණවර්ධන යන අය භාවිතා කළ සීම් කාඩ්පත් වෙනත් අයගේ නම්වලට ලියාපදිංචි වී ඇති බව පැවසීය.සිද්ධිය සම්බන්ධයෙන් වැඩිදුරටත් නීතිපති උපදෙස් ලබා ගැනීමට කටයුතු කරන බව පැවසු රහස් පොලිසිය සැකකරුවන් තවදුරටත් රක්ෂිතබන්ධනාගාරගත කරන ලෙසට අධිකරණයෙන් ඉල්ලී ය.තුන්වන විත්තිකරු වෙනුවෙන් පෙනිසිටි ජනාධිපති නිතිඥ හේමන්ත වර්ණකුලසුරිය මහතා- වාස් ගුණවර්ධනගේ හිතවතෙකු දුරකථන ඇමතුමක් දී තර්ජනය කළ බව රහස් පොලිසිය පවසනවා.මෙමගින් සැකකරුවන්ට ඇප ලබා ගැනීමට ඇති හැකියාව වළක්වන පරිදි කවුරුන් හෝ ක්‍රියා කරනවා.මෙය කුමන්ත්‍රණකාරී ස්වභාවයක්,සිද්ධියේ ප්‍රධාන ඝාතකයා හා සහාය දැක්වු දෙවන සැකකරු අද විත්තිකාර ලැයිස්තුවෙන් ඉවත් වෙලා,මොහුන් නැත්නම් සියාම් තවමත් ජිවත්වෙනවා,තෙවන සැකකරු වන වාස් ගුණවර්ධන මෙම සිද්ධියට සම්බන්ධ නැහැ.කෝටි ගණන් මුදල් වියදම් කළ කර්තවයේ මුලිකයා අද නැහැ,හෑබෑ කුමන්ත්‍රණය දැනුයි ක්‍රියාත්මක වන්නේ,නීතිපති දෙපාර්තමේන්තුව මේ විදිහට ඔහුන් නිදහස් කොට හිටපු නියෝජ්‍ය පොලිස්පති අද අපරාධකරු කොට තිබෙනවා.මෙහිදි හයවන සැකකරු වෙනුවෙන් කරුණු දැක්වු නිතිඥ අනුර සෙනෙවිරත්න මහතා- විශාල මුදල් කන්දරාවක් මගින් නීතිය අපගමනය කොට ඝාතකයා අද විත්ති කුඩුවේ නැහැ.වාස් ගුණවර්ධන කුමනහෝ අයුරකින් දංගෙඩිය වෙත ගෙන යන්න පාර කපා තිබෙනවා.අපරාධ නඩු විධාන සංග්‍රහය 127 වගන්ති ප්‍රකාරව හයවන සැකකරු අධිකරණය හමුවේ ප්‍රකාශයක් කිරිමට අපේක්ෂා කරනවා.නිතිඥ අජිත්පතිරණ මහතා අටවන සැකකරු වන රවිදු ගුණවර්ධන යන අය වෙනුවෙන් පෙනිසිටිමින් - මෙම නඩුවේ කාර්ය පටිපාටිය බරපතල ලෙස දෝෂ සහිත වන බවට අප මුලින් ම අධිකරණය දැනුවත් කළා,නීතිය තිබෙන්නේ යුක්තිය සාධාරණය ඉෂ්ටවිමටයි,අවශ්‍ය අය නිදහස් කොට තමන්ට අවශ්‍ය අයට දඩුවම් දෙන්න නීතියේ අවකාශ නැහැ.මොන වගන්තිය යටතේ පළමු හා දෙවන සැකකරුවන් අපරාධ සහායකයින් කළා ද ? කියා මට දැන ගන්න අවශයි.මහේස්ත්‍රාත්- නඩු ගොනුව පරික්ෂා කරන්න .නිතිඥ අජිත්පතිරණ- කාර්ය සටහන් ඉල්ලුවාම ,වෙනත් කාර්ය සටහන් ලබා දී තබෙනවා.ඔබතුමාගේ අවධානය මුල් අවස්ථාවේදීම රහස් පොලිසිය වෙනතකට යොමු කොට විත්තිකරුවන් බලපැම් කළ බව පැවසුවා.කාටද ? මිනිමැරිම කරන්න අවශ්‍ය වුණේ ? කොහොමද මිනිමැරිම සිදු වුණේ ? .මහේස්ත්‍රාත්- නීතිපති තිරණය කොට අවසන් ,මට කරන්න දෙයක් නැහැ.නිතිඥ අජිත් පතිරණ - සැකකරුවන් ඔබතුමාගෙන් යුක්තිය බලාපොරොත්තු වෙනවා,එය දැනුම් දිම මගේ යුතුකමක්,කොන්දේසි සහිත සමාව ප්‍රතික්ෂේප කළ සැකකරු මහර සිරගෙදරට යවන්න රහස් පොලිසිය ඉල්ලුවා එය ඔබතුමා වැළැක්කුවා.බලහත්කාර කොට තර්ජනය කොට තම අභාමාතාර්ථ ඉෂ්ට කර ගැනිම මෙම නඩුවේ දක්නය ලැබෙනවා.කාර්ය පටිපාටියේ දෝෂයන් තොරව ඉදිරියට ගෙන යාමට නියෝග කරන්න .නවවන සැකකරු වෙනුවෙන් නිතිඥ බන්දුල ආරියදාස මහතා- නව වන සැකකරු රක්ෂිතබාරයේ තැබිම සාධාරණ නැහැ.ඔහුට ඇප ලබා දෙන ලෙසට ඉල්ලා සිටිනවා .අගතියට පත් පාර්ශවය වෙනුවෙන් නලීන් ඉන්ද්‍රතිස්ස මහතා - මිය ගිය සියාම්ගේ සහෝදරයින් ,පියා හා බිරිද මෙම නඩුව සම්බන්ධයෙන් විමසිල්ලේන් සිටිනවා ,අපේ රටේ යුක්තිය කොයි ආකාරයට ක්‍රියා වෙනවද ? කියලා ,තම ස්වාමිපුරුෂයා නිවසින් බැහැර කළ සැකකරු අද මෙම අධිකරණයේ නැහැ ,ඔහු කුමන ආකාරයෙන් සැකකරු ලැයිස්තුවෙන් ඉවත්වුයේ ද ? යන්න සම්බන්ධයෙන් මාගේ සේවාදායකයින් දැනගන්න නොඉවසීලිවන්තව සිටිනවා.නීතිපතිතුමා ලිපි ගොනු සළකා බලා සිද්ධියේ ආරම්භක කර්තෘ අවධානය යොමු කරන්න තිබුණා,නීතිපතිතුමාගේ යම් යම් නඩු තීන්දු සම්බන්ධයෙන් අප ගරු කරනවා,නමුත්නීතිපතිවරයාගේ මෙම තිරණය සම්බන්ධයෙන් ශ්‍රේෂ්ඨාධිකරණය අභියාචානාධිකරණය වැනි අධිකරණවලට මාගේ සේවාදායකයින් යෑමට බලාපොරොත්තු වෙනවා.ජනාධිපති නිතිඥ හේමන්ත වර්ණකුලසුරිය මහතා- ක්‍රිෂාන්ත හා පවුස්ඩීන් නැමැති සැකකරුවන් ලක්ෂ 50ක් දී සෙසු විත්තිකරුවන්ට ද අනිසි බලපැම් කොට තිබෙනවා.චීනයේ එල්ලුම් ගහ නියම වුණාම මුදල් දී තවඑකෙකු පෝරකයට යවන්න පුළුවන්,මුදල් දී විත්තිකරුවන් නිදහස ලබා ගැනිම සම්බන්ධයෙන් ලක්වැසි ජනතාව පවා අද කම්පා වෙනවා.රජයේ නිතිඥ වසන්ත පෙරේරා මහතා- නව වන සැකකරුගේ ඇප ලබා දිම මිළග නඩු දිනයට සළකා බලන ලෙස ඉල්ලා සිටිනවා.අ.න.ස. 256 වගන්ති ප්‍රකාරව කොන්දේසි සහිත සමාවක් සැකකරුවන් තිදෙනෙකුට නීතිපතිවරයා ලබා දී තිබෙනවා.සාක්කි අනාවරණය කරගැනිමේ අපෙක්ෂාවෙන් ප්‍රධාන භුමිකාව නිරුපනය නොකරන පුද්ගලයන්ට සමාව දිම එමගින් සිදුවෙනවා,මෙය මෙම නඩුවට පමණක් සිමාවුවක් නොවේ,නීතිපතිගේ මෙම ක්‍රියාවට අපවාද හා මුදල් ගනුදෙනු සම්බන්ධ කරමින් නිතිඥයින් අධිකරණයේ කරුණු දැක්වුවා,1,2 ට පමණක් නොව හයවන සැකකරු ප්‍රියන්ත සංජිවටත් මෙම සමාව දුන්නා .ඔහු එය ප්‍රතික්ෂේප කළා.ඔහුට එයට අයිතියක් තිබෙනවා,කොන්දේසි සමාව දුන් පළියට ඔහුන් මෙම නඩුවෙන් නිදහන් වන්නේ නැහැ.සිද්ධිය සම්පුර්ණයෙන් හෙළිදරව් කළ කොන්දෙසිය කඩ කළහොත් නැවත මහාධිකරණයේ චුදිතයින් විමේ අවදානම තිබෙනවා,අජිත් පතිරණ මහතා නිතියේ අපගමනය සම්බන්ධයෙන් කථා කළා එහෙනම් ඒ සම්බන්ධයෙන් පැහැදිලි කරුණු අධිකරණය වෙත ඉදිරිපත් කරන්න තිබුණා.නිකං කිව්වට අදාළ නැහැ,නඩුවට අදාළ විමර්ශන උඨෘත ප්‍රවේශමෙන් සළකා 1.2.6 සැකකරුවන්ට කොන්දේසි සහිත සමාව දීමට නීතිපති තිරණය කොට තිබෙනවා.ජනාධිපති නිතිඥ හේමන්ත වර්ණකුලසුරිය - මුදල් පිළිබඳව මා කි‍ව්වේ නීතිපති දෙපාර්තමේන්තුව හෝ රහස් පොලිසිය මුදල් ලබා ගැනිමක් නොවේ.රජයේ අධිනිතිඥ වරයා- 1.2 සැකකරු ඝාතකයා ලෙස හැදින්විම් කළා,එය අධිකරණයක් මගින් කළ යුතුවෙනවා,මුල් අවස්ථාවේදි ඔහුන් සැකකරුවන් වුවත් පසුව සමාව දීමට වෙනත් කරුණු තිබෙනවා.මෙහිදි අමිල ඉන්දික නිතිඥවරයා ඩබ්ලිව් පී පී සී 2855 දරණ රථය ලියාපදිංචි අයිතිකරු වෙත මුදා හරින ලෙස මුදා හරින ලෙස ‍ඉල්ලීමක් කළේය.අදාළ කරුණු සළකා බැලු මහේස්ත්‍රාත්වරයා ලක්ෂ 40ක බැදුම්කරයක් මත සුදත් මංජුල කොරළගේ නැමැති පළමු සැකකරුගේ සහෝදරයා වෙත වෑන් රථයකොන්දේසි පමුණවමින් මුදා හැරීමට නියෝග කළ අතර වාස් ගුණවර්ධන මහතා අද (09) කඩුවෙල මහේස්ත්‍රාත් අධිකරණය වෙත ඉදිරිපත් කිරිමට බන්ධනාගාර අධිකාරිවරයාට නියම කළේය.තවද නව වන සැකකරුගේ ඇප ඉල්ලීම ලබන නඩුවාරයේ සළකා බලන බව පැවසු මහෙස්ත්‍රාත්වරයා සාක්කිකරුවන්ට තර්ජනය කරන බවට රහස් පොලිසිය දැක්වු කරුණු කෙරෙහි අවධානය යොමු කරමින් කිසිදු අයුරකින් සාක්කිකරුවන්ට බලපැම් සිය ඥතින් ලබා ද නොකරන ලෙසට වාස් ගුණවර්ධන ඇතුළු සැකකරුවන් හත්දෙනාට තරයේ අවවාද කොට පළමු හා දෙවන සැකකරුවන් ‍හැර තෙවන හා නවවන සැකකරුවන් ඉදිරි නඩු දින සිට පළමු හා හත්වන සැකකරුවන් ලෙස නම් කරන ලෙසට අධීකරණ රෙජිස්ටාර් වෙත නියම කරමින් සැකකරුවන් මේ මස 21 වන දින දක්වා තවදුරටත්රක්ෂිතබන්ධනාගාරගත කිරිමට නියම කළේය.රහස් පොලිසිය වෙනුවෙන් පොලිස් අධිකාරි ශානි අබේසේකර ,උප පොලිස් පරික්ෂක රංජිත් මුණසිංහ හා පොලිස් පරික්ෂක උපාලි බණ්ඩාර මහතා පෙනිසිටි අතර සැකකරුවන් වෙනුවෙන් ජනාධිපති නිතිඥ හේමන්ත වර්ණකුලසුරිය ,අජිත් පතිරණ, අනුර සෙනෙවිරත්න, නලින් ඉන්ද්‍රතිස්ස ,බන්දුල ආරියදාස,ඇතුළු නිතිඥ මඩුල්ලක් පෙනි සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100917</link>
    <topic>බස්නාහිර පළාත් සභාවේඋණුසුම් තත්ත්වයක්</topic>
    <author>නිරුෂි විමලවීර</author>
    <content>මංගල සමරවීර මහතාගේ ආධාරකරුවන් පිරිසක් මාතර නගර මධ්‍යයේ දී එජාප පාක්ෂිකයන් පිරිසකට කළ පහර දීමේ සිද්ධිය තරයේ හෙලා දකින බවට යෝජනාවක් පළාත් සභා මන්ත්‍රි ඩී.පී . අබේරත්න මහතා විසින් බස්නාහිර පළාත් සභාවේ එජාප මන්ත්‍රි කණ්ඩායම් රැස්වීමට ඊයේ(8) ගෙන ඒමත් සමඟ කණ්ඩායම් රැස්වීම ඉතා උණුසුම් තත්ත්වයට පත් විය.කණ්ඩායම් රැස්වීමේ තොරතුරු විපක්ෂයේ ප්‍රධාන සංවිධායක ජෝජ් පෙ‍රේරා මහතා විසින් මාධ්‍යට ලබා දෙන බව මන්ත්‍රී ශ්‍රිනාත් මහේද්‍ර පෙරේ‍රා මහතා ප්‍රකාශ කිරීමත් සමඟ දෙදෙනා අතර ගුටි බැට හුවමාරුවක් දක්වා තත්ත්වය වර්ධනය වීමට ගිය අතර මන්ත්‍රීවරු මැදිහත් වී එය නතර කෙළේය. කිහිප වරක් දෙදෙනා දරුණු ලෙස ගැටුණු අතර මන්ත්‍රිවරුන්ට යෝජනා ගෙන ඒම නතර කොට ඔවුන්ගේ දඹරයට මැදිහත්වීමට සිදුව තිබේ.ජෝෂප් මයිකල් පෙරේරා මහතාට පින් සිදු වෙන්න පළාත් සභාවට ඇවිත් අපිට හයිරන් පාට් දාන්න එපා. මම එක ඡන්දයක් හරි තමුන්ට වඩා ගන්නවා යැයි ජෝජ් පෙරේරා මහතා දැඩි ස්වරයෙන් කියා ඇත. මගෙ‍් තාත්තා මේවාට ඈඳා ගන්න එපා. ඔයා කණ්ඩායම් රැස්වීමේ තොරතුරු මාධ්‍යට දෙන්න එපා යැයි ශ්‍රිනාත් පෙරේරා මහතා ආවේගශීලීව කීය.එංගලන්තෙ ඉඳල ඇවිත් මෙළෝ දෙයක් තේරෙන්නේ නැහැ.මොන්ටිසෝරි ගිහින් එන්න නැත්නම් පළාත් සභා වැඩ තේරෙන්නේ නැහැ යැයි ජෝජ් පෙරේරා මහතා ප්‍රකාශ කිරීමත් සමඟ තත්ත්වය ගාලගෝට්ටියක් බවට පත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100918</link>
    <topic>කෝටි 9.5ක රත්රන් සමඟ ශ්‍රී ලාංකිකයන් 4ක් ඉන්දියා අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස රුපියල් කෝටි 9.5 ක් වටිනා රත්රන් තොගයක් ප්‍රවාහනය කළ ශ්‍රී ලාංකිකයන් සිදුදෙනෙකු ඉන්දියාවේදී අත්අඩංගුවට ගෙන තිබේ.එම රත්රන් තොගය ඩුබායි සිට චෙන්නායි හරහා නවදිල්ලිය බලා රැගෙන යමින් සිට ඇති අතර එහිදී එරට ආදායම් බුද්ධි අංශ නිලධාරීන් සිදුකළ මෙහෙයුමකදී මේ ශ්‍රී ලාංකිකයන් අත්අඩංගුවට පත්ව තිබෙන බව වාර්තා වෙයි.චෙන්නායු නුවර සිට නවදිල්ලි බලා ගමන් කිරීමට නියමිතව තිබූ ගුවන් යානාවක වැසිකිළියේ මේ රත්රන් තොගය සඟවා තිබෙන අතර එම රත්රන් තොගය කිලෝග්රෑම් 32 ක් පමණ වන බවද ඉන්දීය මාධ්‍ය වාර්තා සදහන් කරයි.ඉන්දීය බලධාරීන්ට ලද තොරතුරක් මත මේ විශේෂ විමර්ශනය සිදුකර තිබෙන අතර ඔවුන් චෙන්නායි සිට නවදිල්ලිය බලා යෑමට සූදානමින් සිට ඇත. ඒ අවස්ථාවේදී ගුවන් යානයේ සිටි ශ්‍රී ලාංකිකයන් දෙදෙනකු අත්අඩංගුවට ගෙන තිබෙන අතර පසුව මොවුන්ගෙන් ලද තොරතුරු අනුව ඩුබායි සිට චෙන්නායි දක්වා පැමිණි තවත් ශ්‍රී ලාංකිකයින් දෙදෙනෙකු අත්අඩංගුවට ගෙන තිබේ.මොවුන් දීර්ඝ කාලයක සිට මෙලෙස රත්රන් ජාවාරම සිදුකරන්නට ඇතැයිද ශ්‍රී ලංකාවේ සිට ඩුබායි හරහා ඉන්දියාවට මේ රත්රන් තොගය රැගෙන එන්නට ඇතැයි ඉන්දීය ආදායම් බුද්ධි අංශ නිලධාරීන් සැක පළකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100919</link>
    <topic>නෑනා හා අයියා මරා දැමූවැයිවිත්තිකරු‍ට නඩු පවරයි</topic>
    <author>කුමුදු හෙට්ටිආරච්චි</author>
    <content>රුපියල් තුන්සියයකට මල් වාස් එකක් උකසට තැබීම සම්බන්ධයෙන් ඇතිවූ කතාබහක දී තම නෑනාට හා අයියාට පිහියෙන් ඇණ මරා දැමූ තරුණයකුට එරෙහිව නීතිපතිවරයා විසින් කොළඹ මහාධිකරණය හමුවේ නඩු පවරණ ලදී.කැලණිය වරාගොඩ පදිංචි අයි.එම්.සංජීව කමල් නැමැති මෙම විත්තිකරුට එරෙහි නඩුව ලබන මස 25 වැනිදාට කැදවීමට කොළඹ මහාධිකරණ විනිසුරු ලලිත් ජයසූරිය මහතා ඊයේ(8) තීරණය කළේය.2010 මාර්තු මස 20 වැනිදා හෝ ඊට ආසන්න දිනක දී කැලණියේ දී ශ්‍යාමලී ප්‍රියදර්ශනී හා නලීන් ප්‍රභාත් යන අය‍ගේ මරණය සිදු කළ බවට විත්තිකරුට එරෙහිව නීතිපතිවරයා විසින් අධි චෝදනා නගා ඇත.සිය නෑනා වූ ශ්‍යාමලී ප්‍රියදර්ශනී ලවා විත්තිකරු මල් වාස් එකක් උකසට තබා රුපියල් තුන්සියයක මුදලක් ලබාගෙන ඇති අතර එය නැවත බේරා දෙන ලෙස නෑනාට පැවසීමේ දී දෙදනා අතර ඇතිවූ කතා බහක් දුරදිග ගොස් විත්තිකරු ඉනේ සඟවාගෙන සිටි පිහියකින් නෑනාට ඇණ ඇය බේරා ගැනීමට පැමිණි අයියාට ද පිහියෙන් ඇණ ඇති බවත් නඩු ගොනුවේ සඳහන් වෙයි.විත්තිකරු පිහියෙන් ඇණීමෙන් තුවාල ලද නෑනා රෝහල් ගතකරන විටත් මියගොස් සිට ඇති අතර විත්තිකරුගේ සොහොයුරා රෝහලේ දැඩිසත්කාර ඒකකයේ ප්‍රතිකාර ලබමින් සිටිය දී මිය ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100920</link>
    <topic>හම්බන්තොට වරායටමිලියන 448ක ආදායමක්</topic>
    <author>ස්වර්ණා විජේකෝන්, චමීර ඇල්ලදෙණිය සහ රක්ෂණ ශ්‍රියන්ත</author>
    <content>හම්බන්තොට වරාය නැව් 126ක් සමඟ ගනුදෙනු කටයුතු සිදු කර රුපියල් මිලියන 448ක ආදායම් ඉපයීමට සමත්ව ඇතැයි වරාය හා මාහාමාර්ග පිළිබඳ ව්‍යාපෘති ඇමැති රෝහිත අබේගුණවර්ධන මහතා පාර්ලිමේන්තුවේ දී ඊයේ (8) ප්‍රකාශ කළේය.එම වරායට වෘත්තීය මට්ටමේ පුහුණු ශ්‍රමිකයන් බිහිකිරීමට මහපොළ අභ්‍යාස ආයතනය මඟින් දැනටමත් කටයුතු සිදු කර තිබෙන බව පැවසූ ඇමැතිවරයා ඉදිරියේ දී අවශ්‍යතාව මත රැකියා අවස්ථා ලබා දෙන බව ද කීවේය.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් ඇමැතිවරයා මේ බව කීය.මෙම වරාය ආදායම් ලබන තත්ත්වයට ගෙන ඒම සඳහා රජය විශාල වැඩ කොටසක් සිදු කරමින් සිටින බව ද ආදායම් ලැබීමත් සමඟ රැකියා අවස්ථාවන් තව තවත් ලබාදීමට කටයුතු කරන බව ද ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100924</link>
    <topic>සෞඛ්‍ය අමාත්‍යාංශයේ හදිසි ටෙන්ඩරයෙන්අටකෝටි හැත්තෑ තුන්ලක්ෂයක කොමිස්</topic>
    <author>සන්ධ්‍යා කරුණාරත්න</author>
    <content>හදිසි මිල දී ගැනීම් යටතේ ඖෂධ වර්ග 12 ක් සඳහා සෞඛ්‍ය අමාත්‍යාංශය කැඳවා තිබූ ටෙන්ඩරයෙන් රුපියල් අටකෝටි හැත්තෑ තුන්ලක්ෂයක කොමිස් මුදල් වංචාවක් සිදුව ඇති බව සෞඛ්‍ය සේවා වෘත්තීය සමිති සන්ධානය පවසයි.රෝහල්වල උග්‍ර වී ඇති ඖෂධ හිඟයට පිළියමක් ලෙස අත්‍යාවශ්‍ය ඖෂධ වර්ග 12ක් හදිසි මිලදී ගැනීම් යටතේ සෞඛ්‍ය අමාත්‍යාංශය මිලදී ගැනීමට තීරණය කර ඇති බව එම සන්ධානයේ සභාපති සමන් රත්නප්‍රිය මහතා ප්‍රකාශ කරයි.බාල ඖෂධ සැපයූ ඉන්දීය සමාගම් හතරක් තහනමට ලක් කිරීමත් සමඟ රෝහල්වල උග්‍ර ඖෂධ හිගයක් මතු වූයේ බව ද ඔහු පෙන්වා දෙයි.සෞඛ්‍ය සේවා වෘත්තීය සමිති සන්ධාන කාර්යාලයේ පැවැති මාධ්‍ය හමුවක් අමතමින් ඒ මහතා මේ බව ඊයේ (08) ප්‍රකාශ කළේය.තත්ත්වයෙන් බාල ඖෂධ මෙරටට එවීම හේතුවෙන් මේ සමාගම් තහනමට ලක්කර ඇති බවද සෞඛ්‍ය ‍අමාත්‍යාංශය අවධාරණය කර ඇත. තහනමට ලක්වූ ඖෂධ සමාගම්වලින් ඖෂධ වර්ග 122ක් මෙරටට ගෙන්වීම සිදු කෙරිණ.මේ තහනමත් සමඟ රෝහල්වල හටගත් අත්‍යවශ්‍ය ඖෂධවල උග්‍ර හිඟයට ‍පිළියමක් ලෙස ඖෂධ වර්ග 12ක් සඳහා කැඳවා තිබූ ටෙන්ඩරය සෞඛ්‍ය අමාත්‍යාංශයේ ඖෂධ තාක්ෂණික කමිටුවේ දැඩි විවේචනයට ලක්වීම හේතුවෙන් එය තාවකාලිකව නතර කිරීමට සිදුවූ බව ද ඔහු කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100921</link>
    <topic>පාණදුර මූලික රෝහලේ නව ගොඩනැඟිලිජනපති අතින් ජනතා අයිතියට</topic>
    <author>ධනුෂ්ක ගොඩකුඹුර</author>
    <content>පානදුර මූලික රෝහලේ අභිනවයෙන් ඉදි කරන ලද අංග සම්පූර්ණ නව ගොඩනැඟිලි සංකීර්ණය ජනාධිපති මහින්ද රාජපක්ෂ මහතා අතින් අද (9) සවස ජනතා අයිතියට පත් කෙරේ.තෙමහල් නව රෝහල් ගොඩනැඟිල්ල ඉදිකිරීම සඳහා අරමුදල් සම්පාදනය කරන ලද්දේ පළාත් සෞඛ්‍ය, දේශීය වෛද්‍ය, කාන්තා කටයුතු හා ළමාරක්ෂක ඇමැතිවරයාගේ යෝජනාවක් අනුව බස්නාහිර පළාත් සභාව මගිනි.නව රෝහල් ගොඩනැඟිල්ල ඉදිකිරීම තුළින් පානදුර මූලික රෝහල කළුතර දිස්ති‍්‍රක්කයේ අංග සම්පූර්ණ මූලික රෝහලක් බවට පත්වේ.නව ශල්‍යාගාරයක්, වෛද්‍ය නිලධාරී කාර්යාල ගොඩනැඟිල්ලක් සහ වෙනත් වාට්ටු ද ඉදිකිරීමෙන් පසු වසර තුනකට පෙර පළාත් සෞඛ්‍ය අමාත්‍යාංශය විසින් පානදුර මූලික රෝහල් සංවර්ධන වැඩසටහන ආරම්භ කළේය.පානදුර ගල්ගොඩ ශී‍්‍ර රජමහා විහාරාධිපති හා පානදුර සර්ව ආගමික එකමුතු පදනමේ සභාපති පොතුපිටියේ පඤ්ඤාසේකර ස්වාමීන් වහන්සේගේ ඉල්ලීමට අනුව ප්‍රවාහන ඇමැති කුමාර වෙල්ගම මහතාගේ පෞද්ගලික වියදමින් මෙහි සියලූම වාට්ටු අලූත්වැඩියා කොට අභිනව භික්ෂු වාට්ටුවක් ද ඉදි කර ඇත.ජනාධිපතිවරයා පානදුර ශ්‍රී සුමංගල බාලිකා විද්‍යාලයේ වාර්ෂික ත්‍යාග ප්‍රදානෝත්සවයට ද අද සවස සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100922</link>
    <topic>තල්දූව ප්‍රදේශයේ අනවසරමැණික් ගැරීමට තිත</topic>
    <author>ශීලා උඩුවර</author>
    <content>සීතාවක ගඟේ තල්දූව ප්‍රදේශයේ මෙතෙක් අනවසරයෙන් සිදු කළ මැණික් ගැරීම නවතා දැමීමට පියවර ගෙන ඇති අතර එම ප්‍රදේශයේ මැණික් ගැරීමේ කටයුතු මින් ඉදිරියට ජාතික මැණික් හා ස්වර්ණාභරණ අධිකාරිය මගින් සිදු කෙ‍රේ.පරිසර පුනර්ජනනිය බලශක්ති අමාත්‍යාංශය මගින් පත් කරන ලද කමිටුවක් මගින් එම ප්‍රදේශයේ මැණික් ගැරීමේ ක‍ටයුතු අධීක්ෂණය කෙරේ.එම කමිටුව මධ්‍යම පරිසර අධිකාරිය දෙහිඕවිට ප්‍රාදේශීය ලේකම් කාර්යාලය, සීතාවක ප්‍රාදේශීය සභාව, සබරගමු පළාත් වාරිමාර්ග දෙපාර්තමේන්තුව, මාර්ග සංවර්ධන අධිකාරිය, හා පේරාදෙණිය ස්වභාවික සම්පත් කළමනාකරණ මධ්‍යස්ථානය යන ආයතනවල නිලධාරින්ගෙන් සමන්විතය.මෙම පියවර මගින් රජයට විශාල ආදායමක් ලබා ගැනීමට අපේක්ෂා කරන අතර, අපේක්ෂිත අදායමෙන් සියය‍ට 10 ක් එම ප්‍රදේශයේ සමෘද්ධි ලාභින් වෙනුවෙන් හා ගමේ දියුණුවට යෙදවිමට බලාපොරොත්තු වන බව ජාතික මැණික් හා ස්වර්ණාභරණ අධිකරියේ අධ්‍යක්ෂ ජනරාල් ජානක උදය කුමාර මහතා පැවසීය.එසේම ප්‍රදේශවාසීන්ට නව රැකියා අවස්ථා ද ඇතිකර ගැනීම‍ට හැකි බව ද ඒ මහතා කීය.මෙම ප්‍රදේශයේ විශාල වශයෙන් මැණික් ඇති බවට ප්‍රදේශවාසින් අතර පැවති කථා නිසා අනවසර මැණික් ගැරීම විශාල වශයෙන් ඉහළ ගොස් තිබිණි.ප්‍රමිතියකින් තොරව සිදු තරන මෙම මැණික් ගැරිම නිසා ජීවිත හානි විම මෙන්ම පරිසර හානි ද විශාල වශයෙන් සිදුවීම නිසා මැණික් ගැරීමේ ක‍ටයුතු ජාතික මැණික් හා ස්වර්ණාභරණ අධිකාරිය මගින් සිදු කෙරෙන බව ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=n13100923</link>
    <topic>තහනම් උත්තේජක ගත්තොත් දඩය ලක්ෂ 10යි: අවු2ක් හිරේට</topic>
    <author>රන්ජිත් පද්මසිරි</author>
    <content>ක්‍රීඩාවල යෙදීමේ දී උත්තේජකයන් ලබා ගැනීම සඳහා තහනම් කරන ලද යම්කිසි ද්‍රව්‍යයක් භාවිත කිරීමේ වරදකට වරදකරුවකු වන ක්‍රීඩකයකුට රුපියල් ලක්ෂ 5කට නොඅඩු දඩයක් හා වසර දෙකකට නොවැඩි සිරදඬුවමක් නියම කිරීමට හැකි පරිදි නව නීති සම්පාදනය කිරීමට රජය පියවර ගෙන තිබේ.එසේ වරදකරුවකු වන ක්‍රීඩකයාට ක්‍රීඩා තහනමක් ද පැනවීමට පියවර ගෙන ඇත. ක්‍රීඩාවේ යෙදීමේ දී උත්තේජක ද්‍රව්‍ය ගැනීමට එරෙහි ජාත්‍යන්තර සම්මුතිය බලාත්මක කරමින් සම්පාදනය කරන නව නීති යටතේ වරදක් සිදු කරන ක්‍රීඩකයකුට එරෙහිව කොළඹ දී පැවැත්වෙන බස්නාහිර පළාත් බද මහාධිකරණය හමුවේ නඩු පැවරීමට ද පියවර ගෙන තිබේ.උත්තේජක ද්‍රව්‍ය ලෙස නම් කරන ද්‍රව්‍ය තහනම් කරන අතර එවැනි ද්‍රව්‍යයක් භාවිත කිරීම, භාවිතයට පෙළඹවීම, සැපයීම, හැසිරවීම, ක්‍රීඩාවට යොදා ගන්නා සත්ත්වයකු සඳහා භාවිත කිරීම, මෙවැනි ද්‍රව්‍ය ක්‍රීඩාවේ යෙදීමේ දී ළඟ තබා ගැනීම, එවැනි ද්‍රව්‍ය ක්‍රීඩාවේ යෙදෙන අවස්ථාවේ දී ක්‍රීඩකයකුට විකිණීම දඩුවම් ලැබිය හැකි වැරදි ලෙස හඳුන්වා දී තිබේ.ක්‍රීඩකයන් මෙන්ම ජාතික ක්‍රීඩා සංගම්වල සාමාජිකයන්, පුහුණුකරුවන් මේ නීතිය යටතේ සිදු කරන වැරදිවලට දඩුවම් කළ හැකිය. ගුවන් යානයක් තුළදී කරන මෙම වැරදිවලට ද නඩු පැවරිය හැකියි.මෙම නීති බලාත්මක කරන ක්‍රීඩාවල යෙදීමේ දී උත්තේජක ද්‍රව්‍ය ගැනීමට එරෙහිව පනත් කෙටුම්පත ඊයේ (8) ක්‍රීඩා ඇමැති මහින්දානන්ද අලුත්ගමගේ මහතා පාර්ලිමේන්තුවට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310091</link>
    <topic>පයාගල පොතුවිල ආදාහනාගාරයේඉදිකිරීම් නතර කරන්නැයි අධිකරණ නියෝගයක්</topic>
    <author>කළුතර මධ්‍යම සමූහ</author>
    <content>පයාගල පොතුවිල ප්‍රදේශයේ ඉදිකිරීමට යෝජිත ආදාහනාගාරයේ කටයුතු තාවකාලිකව නතර කරන ලෙස නියෝග කළ කළුතර අතිරේක මහේස්ත්‍රාත් අයේෂා ආබ්දීන් මහත්මිය ඒ පිළිබඳව නොවැම්බර් මස 05 වැනිදා අධිකරණයට කරුණු වාර්තා කරන ලෙසට බේරුවල ප්‍රාදේශීය සභාවේ සභාපතිවරයාට නියම කළේය.කළුතර අතිරේක මහේස්ත්‍රාත්වරිය මෙම නියෝගය කළේ පයාගල පොතුවිල පදිංචි සිඩ්නි ලාල් පෙරේරා ගුණරත්න යන අය නීතිඥවරුන් වන රවි ඩොමිගො, ඔනිල් පෙරේරා, අසන්ති ප්‍රනාන්දු හා හර්ෂන වටවල යන මහත්ම මහත්මීන් මගින් ඉදිරිපත් කරන ලද පෙත්සමක් සලකා බැලීමෙන් අනතුරුවය.මෙම ආදාහනාගාරය ඉදිකිරීමෙන් ජන ජීවිතයට හානි වන හෙයින් එය ඉදිකිරීමෙන් වළකින ලෙසට බේරුවල ප්‍රාදේශීය සභාවට නියෝගයක් නිකුත් කරන ලෙස එම පෙත්සමෙන් ඉල්ලා තිබුණි.මෙම ආදාහනාගාරය ඉදි නොකරන ලෙසට ප්‍රදේශවාසීන් කළ ඉල්ලීම බේරුවල ප්‍රාදේශීය සභාවේ සභාපතිවරයා නොසලකා හැර ඇතැයිද, මේ පිළිබඳව පයාගල පොලිසියට පැමිණිලි කර ඇතත් ඒ පිළිබඳව ද විධිමත් පරීක්ෂණයක් පවත්වා නැතැයිද එම පෙත්සමේ තවදුරටත් සඳහන්වේ.වෙනත් විකල්ප ස්ථාන තිබියදී නිවාස කීපයක් මැදිකොට ආදාහනාගාරයක් ඉදිකිරීමෙන් සිදු වන මහජන පීඩාව ඉවත් කිරීම සඳහා කොන්දේසි සහිත ආඥාවක් නිකුත් කිරීමට පියවර ගන්නැයි පෙත්සම්කරුවෝ අධිකරණයෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310092</link>
    <topic>දකුණු කළුතර දුම්රිය ස්ථානයේතරාදිය අක්‍රීයයි</topic>
    <author>නගොඩ විශේෂ එන්. විජේරත්න</author>
    <content>දකුණු කළුතර දුම්රිය ස්ථානයේ තරාදිය ක්‍රියා විරහිත වීමෙන් දුම්රිය මඟීන් භාණ්ඩ යැවීමට පැමිණෙන පිරිස් ඉමහත් අපහසුතාවට ලක්වන බව වාර්තා වේ.දැනට මාස දෙකක පමණ කාලයක් තිස්සේ මෙම තත්ත්වය පවතින අතර තම භාණ්ඩවල බර කිරාගැනීම සඳහා උතුරු කළුතර දුම්රිය ස්ථානය වෙත යෑමට සිදුවීමෙන් මෙම පිරිස් තවත් කරදරයන්ට පත්ව සිටිති.මින් උතුරු කළුතර දුම්රිය ස්ථානය වෙත භාණ්ඩ ගෙනයෑමට අමතර මුදලක් දැරීමට බොහෝ දෙනෙකුට සිදු වේ.එමෙන්ම දකුණු කළුතර දුම්රිය ස්ථානයට ලැබෙන ආදායමද මෙම තරාදියේ ගැටලුව නිසා නොලැබේ.ජනතාවට වන අපහසුතා හා ආදායමක් නොලැබී යාම පිළිබඳව දකුණු කළුතර දුම්රිය ස්ථානයේ අදාළ බලධාරින් ක්‍රියාත්මක විය යුතු බව බොහෝ පිරිසකගේ අදහස වේ.එමනිසා මෙම ගැටලුවට ඉක්මන් විසඳුමක් ලැබෙනු ඇතැයි ද ඔව්හු අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310093</link>
    <topic>ජල යෝජනා ක්‍රමය වසා දමතැයි ප්‍රදේශවාසීහු බියෙන්</topic>
    <author>දිවුලපිටිය විශේෂ</author>
    <content>දිවුලපිටියේ දියගම්පළ ජල යෝජනා ක්‍රමයේ ඇති ඉඩම එහි හිමිකරුවන් විසින් විකුණා දමා ජල යෝජනා ක්‍රමය වසා දැමීමට කටයුතු යොදන බවට එහි ප්‍රදේශවාසීහු බියෙන් පසුවෙති.දියගම්පළ, ගලින්මූරය, එරබද්ද, ගල්ඔළුව, නාවාන යන ග්‍රාම සේවා වසම්වල පවුල් දෙදහස් පන්සියයක පමණ පිරිසකට පානීය ජල ප්‍රශ්නය ඇති වෙන බව ප්‍රදේශවාසීහු කියති.දිවුලපිටිය ප්‍රාදේශීය ලේකම්වරිය මෙම ප්‍රශ්නය ගැන පරීක්ෂණ කිරීමට එහි පැමිණ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310094</link>
    <topic>හොරණ සුසාන භූමියටගොඩනැගිල්ලක් නෑ</topic>
    <author>හොරණ සමූහ</author>
    <content>පාතකඩ අලගොඩ පොදු සුසාන භූමිය බණ්ඩාරගම ප්‍රාදේශීය සභා බල ප්‍රදේශයට අයත්ය.ගල්පාත කුරුඳුවත්ත, දේවාලෙගොඩ, අලගොඩ, පාතකඩ, නාහවැල්ලගොඩ ප්‍රධාන ගම්මාන රාශියක ජනතාවගේ අවමංගල්‍ය කටයුතු සඳහා ප්‍රයෝජනයට ගනු ලබන්නේ මෙම සොහොන් භූමියය.එහෙත් මෙම පොදු සුසාන භූමියට ගොඩනැගිල්ලක් නොමැතිවීම නිසා විවිධ දුෂ්කරතාවන්ට මුහුණ දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310095</link>
    <topic>හිරේ ඉන්න මිතුරාට දෙන්නකකුලේ ඔතාගෙන ගංජා ගෙනිහින්</topic>
    <author>කළුතර මධ්‍යම සමූහ</author>
    <content>අධිකරණයෙන් නියමවූ රුපියල් 1500/=ක දඩ මුදල ගෙවනතුරු අධිකරණ සිර මැදිරියේ රඳවා තැබීමට ගෙන යමින් සිටියදී තවත් සිරකරුවකුට දීමට ගංජා කකුළේ ගැටගසාගෙන යාමේ චෝදනාවට වරද පිළිගත් අයකුට කළුතර අතිරේක මහේස්ත්‍රාත් අයේෂා ආබ්දීන් මහත්මිය රුපියල් 1000/=ක දඩයක් නියම කළාය.මොහු මෙසේ ගංජා කකුළේ ගැටගසාගෙන ගොස් තිබුණේ ගංජා මිලිග්‍රෑම් 2000ක් ළඟ තබා ගැනීමේ චෝදනාවට රුපියල් 1500/=ක දඩයක් නියමවී තිබියදීය.කළුතර බන්ධනාගාරයේ නියාමක කොළඹගේ මහතා විසින් මෙම සැකකරු පරීක්ෂා කර අත්අඩංගුවට ගෙන තිබූ අතර, අධිකරණයේ පොලිස් සැරයන් (26373) සුදත් මහතා විසින් මොහුට එරෙහිව පැමිණිල්ල ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310096</link>
    <topic>යොවුන් පාර්ලිමේන්තුවට කෑගල්ලෙන් සභිකයන් 13ක්</topic>
    <author>රඹුක්කන උතුර සමූහ</author>
    <content>ජාතික තරුණසේවා සභාව තරුණ තරුණියන් දේශපාලන වේදිකාවට ගෙනඒමේ අරමුණින් ක්‍රියාත්මක යොවුන් පාර්ලිමේන්තුව සඳහා කෑගල්ල දිස්ත්‍රික්කයෙන් සභිකයන් 13ක් පත්කරගෙන තිබේ.කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස 11ට අමතරව සභිකයන් දෙදෙනකු මාවනැල්ල සහ යටියන්තොට කොට්ඨාසයෙන් තෝරාගෙන තිබේ. ඒ ජන වර්ගයට අනුව එම මන්ත්‍රීවරුන් දෙදෙනා පත්කිරීමට පියවර ගත් බව කෑගල්ල දිස්ත්‍රික් තරුණසේවා නිලධාරිනී මල්ලිකා කාන්ති ජයතිස්ස මහත්මිය පැවසුවාය.යොවුන් පාර්ලිමේන්තුව නියෝජනය කරන මන්ත්‍රීවරුන් සහ ප්‍රාදේශීය ලේකම් කොට්ඨාසයන් වන්නේ. එල්. ප්‍රදීප් සුසන්ත ධර්මසේන රඹුක්කන, කේ. එච්. රොෂාන් වික්‍රම වීරසිංහ වරකාපොළ, ඩබ්ලිව්. ඒ. සංජය චතුරංග දැරණියගල, ඩබ්. පී. රවීන්ද්‍ර විජේසේකර බුලත්කොහුපිටිය, එල්. වී. පැතුම් දර්ශනසෝමරත්න යටියන්තොට, කේ. පී. සමීර රුවන් රණසිංහ ගලිගමුව, ඒ. ජී. චමීර සම්පත් අලුදෙනිය අරණායක, පී. ජී. තුසිත සමීර ගුණතිලක කෑගල්ල, එච්. ජී. සචින සුපුන් ගම්ලත් දෙහිඕවිට, එස්. එම්. සහිරුල් හත් යටියන්තොට, ආර්. එම්. වත්සල අවන්ති රත්නායක මාවනැල්ල යන ප්‍රාදේශීය ලේකම් කොට්ඨාසයන් සඳහා මෙම තරුණ පිරිස් පත්කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310097</link>
    <topic>පයාගල දුම්මලමෝදර ඇළ හරහා ඇති දොරටු වසර ගණනක සිට අබලන්</topic>
    <author>කටුකුරුන්ද සමූහ කපිල කුලසිංහ</author>
    <content>ලවණ මිශ්‍රිත ජලය ඉහළට යෑම වැළැක්වීම සඳහා පයාගල ඇළගහවත්ත ප්‍රදේශයේ ඉදිකොට ඇති ස්වයංක්‍රීය උපකරණ ක්‍රියා විරහිත වීමෙන් පාරිසරික ගැටලු රැසක් පැන නැගී ඇතැයි ප්‍රදේශවාසීහු පවසති.දැනට වසර ගණනාවකට ඉහත දී දුම්මලමෝදර ඇළ හරහා ඉදිකොට ඇති මේ ස්වයංක්‍රීය දොරටු වසර ගණනාවකින් අලුත්වැඩියා නොකිරීම නිසා මේ වන විට දැඩි ලෙස අබලන්ව පවතී. මේ තත්ත්ය නිසා ජලය බැස යෑමටද මෙය බාධාවක් වී තිබේ.දුම්මලමෝදර ඇළ ඔස්සේ ගලා එන අපද්‍රව්‍ය මේ ස්ථානයේ රැඳී පැවතීම නිසා ප්‍රදේශය පුරා අධික දුර්ගන්ධයක් පවතින බවද ප්‍රදේශවාසීහු පවසති.ගංඟාව ඉහළ සිට ගලාගෙන එන ප්ලාස්ටික් බෝතල් පෝර උර, ටින් හා විවිධ අපද්‍රව්‍ය ස්වයංක්‍රීය දොරටුව අසල රැඳී පැවතීමත්, ගලා එන රොන්මඩ දොරටුව අසල තැන්පත් වීමත් නිසා ගංඟාවේ ජලය ද දුර්වර්ණ ව පවතී. මේ තත්ත්වය නිසා ප්‍රදේශය පුරා මැසි මදුරු උවදුර පවතින බවද පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310098</link>
    <topic>අඟුරුවාතොට නාගහකන්ද රණවිරු ඉඩම් කැලෑවට ගිහින්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>මීට වසර දෙකකට පමණ ඉහතදී රණවිරු අධිකාරිය මඟින් අඟුරුවාතොට, මදුරාවල ප්‍රාදේශීය ලේකම් කාර්යාලයට අයත් වේරවත්ත නාගහකන්ද ප්‍රද්ශයේ ඉඩම් කට්ටි 235ක් කළුතර දිස්ත්‍රික්කයේ පදිංචි රණවිරුවන් සඳහා බෙදා දී තිබුනද බොහෝ රණවිරුවන් පිරිසක් එම ඉඩම් කොටස්වල පදිංචි වී නැතැයි ප්‍රදේශවාසීහු කියති.ඉඩම්ලාභී රණවිරුවන් සීමිත සංඛ්‍යාවක් පමණක් තම ඉඩම් කොටස්වල නිවාස තනා පදිංචි වී සිටින බවත් ඉතිරි ඉඩම් කොටස් වල්වදිමින් පවතින බවත්, ඉඩම් ලබාගත් ඇතැම් රණවිරුවන් ඒවා විකුණා දැමීමට කටයුතු කරමින් සිටින බවත් ප්‍රදේශවාසීහු කියති.මේ පිළිබඳව මදුරාවල ප්‍රාද්ශීය ලේකම් මේනකා අබේරත්න මහත්මිය මෙසේ කීවාය.වේරවත්ත නාගහකන්ද රණවිරු ගම්මානය සඳහා ඉඩම් කොටස් 235ක් වෙන්කර තිබෙනවා. මේ ඉඩම් බෙදා දෙනුලැබූයේ රණවිරු අධිකාරිය මගින් තෝරා ඒවා තිබූ ඉඩම් අහිමි රණවිරුවන්ටයි. මේ ඉඩම් ඔවුන්ට ලබා දුන්නේ මීට වසර දෙකකට පමණ ඉහතදී.මේ ඉඩම් ලබාගත් රණවිරුවන් බොහෝ පිරිසක් මෙතෙක් ඒවායේ පදිංචි වී නොමැති බව මට වාර්තා වී තිබෙනවා. ඉඩම්ලාභීන් ඉඩම්වල පදිංචි නොවන්නේ නම් මේවා විකිණීමට හෝ වෙනත් අයට පැවරීමට ඔවුන්ට නීතියෙන් අයිතියක් නෑ.යම් අයෙක් ඒවා මිලදී ගෙන තිබුණහොත්, ඒ අයට ඒවායේ කිසිම අයිතියක් හිමවන්නේ නෑ. රණවිරු අධිකාරිය මඟින් නිර්දේශ කර එවන වෙනත් රණවිරු කණ්ඩායමකට සම්මුඛ පරීක්ෂණයකින් පසුව ඒ අයට එම ඉඩම් පවරා දීමට කටයුතු කරනවා. ඒ හැරෙන්නට මේ ඉඩම් වෙනත් අයට ලබා දීමට අපේක්ෂා කරන්නේ නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r1310099</link>
    <topic>මනාල යුවළට හනිමූන් යන්නඉංග්‍රීසි අකුරක මයිනර් එකක්</topic>
    <author>බර්ටි ලයනල් උඩුගම්පොළ</author>
    <content>සිරිරත්න සහ ප්‍රියනන්දනී එකම ගමේ ජීවත්වන දෙදෙනෙකි. කුඩා කළ පටන්ම මේ දෙදෙනා සැමගේ සිත් දිනාගනිමින් සිටි නිසා වැඩිහිටියන්ද මේ දෙදෙනාගේ ඇසුරට බාධා නොකළහ. තහංචි නොපැනවූහ.සිරියාරත්නගේ මවුපියන් නිතරම උනන්දු වූයේ තම පුතුට හොඳින් උගන්වා උසස් රැකියාවක යෙදවීමටයි. නමුත් සිරියාරත්න සාමාන්‍ය පෙළ සමත් වූ විගස රැකියාවක් සොයා ගත්තේය. රැකියාව ලැබුණ සැණින් දෙදෙනාගේ එක්වීම ඉක්මන් කෙරිණ.දෙපාර්ශ්වයේ වැඩිහිටියන් එක්ව විවාහය තීන්දු කර ගත්තේය. දින නියම කර ගැණිනි. ඒ සඳහා අවශ්‍ය දෙ නිසි පරිදිම සැලසුම් කර ගත්තේය.ආයතනයේ හිත මිතුරන්ද මේ මංගල්‍යය ගැන සතුටු වූවේය.මචං ඕනෑ උදව්වක් කියපන්. අපි රෙඩි දැන් ගොඩක් දේවල් හරි. හෝම් කමින් එකට කාර් එකක් තමා දැන් හොයාගන්න තියෙන්නේ.අපේ කෙල්ලට ඉංග්‍රීසි අකුරක්මඕනෑ කියනවානේ.බලමු..”අපි හොයමු.මෙය කන වැකුනු හිත මිතුරන් මගුල් ගෙදරට කාර් එකක් සොයා දෙන්න තීරණ්‍ය කර ගත්තේය.හරි මචං නියම භාණ්ඩයක් තියෙනවා. සල්ලි ඕනැත් නෑ. මම ඉල්ලගෙන එන්නම්කෝ.“උඹ කියපන් කාර් එකේ වැඩේ හරි කියලා...’ මේ බව දැනගත් සිරියාරත්න ඒ බරින් නිදහස් විය. මිතුරන් සියලු දෙනාටම දෙවැනි දවසට ඇරයුම් කෙළේය.පළවන දිනය ජයටම කෙරිණි. දෙවැනි දවස උදාවිය.“මචං බෙනා දැන් කොහෙද උඹල ඉන්නේ” දැන් අපි මේ මඟ එනවා. වෙලාවට වාහනේ එයි බයවෙන්න එපා මචං.”තීරණය කරගත් පරිදි ඉංග්‍රීසි අකුරු වාහනය රතු මලින් සරසා රියැදුරු තැනව රතු ඇඳුමකින් සරසා නියමිත ස්ථානයට පැමිණියේය.මනාල යුවළ රතු ඇඳුමින් සැරසී ශාලාවෙන් පිටතට පැමිණියේය. වාහනය දුටුවේය.“මොකක්ද මචං මේ. සිරී කලබලවිය”මනාලිය හඬන්නට වූවා. මොකක්ද අනේ මේ කරපු වැඩේ. මිතුරන් යුවළ වටකර ගත්තේය.සිරියාරත්නට කේන්ති ගියේය.උඹල කරපු කැත වැඩේ. උඹලට කීවේ ඉංග්‍රීසි අකුරක් ගේන්න කියලනෙ බං. ප්‍රියනන්දනි අඬනවා.... බලපං..“ඇයි සිරි උඹ කීවේ ඉංගීසි අකුරක් ඕනෑය කියලනෙ. බලපං නොම්මරය X 356 ඉතින් ඉංග්‍රීසි අකුරක් කීව හින්ද තනි අකුරක වාහනයක්ම ගෙනාවා. නරකද ඉතින්. දැන් කරන්න දෙයක් නෑ යමු යමු. මිතුරන් අත්පුඩි ගසමින් යුවළ වටා නටන්නට වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r13100910</link>
    <topic>පිළියන්දල පෙට්ටි කඩ ඉවතට</topic>
    <author>කැස්බෑව සංචාරක</author>
    <content>පිළියන්දල නගරයේ දෙමහල් වෙළෙඳ සංකීර්ණයේ පහත මාලයේ පාරිභෝගික මං තීරුව හා ඒ අසල මාර්ගය අවහිර වන පරිදි පවත්වාගෙන ගිය තාවකාලික පෙට්ටිකඩ කැස්බෑව නගර සභාව මඟින් පසුගියදා ඉවත් කරන ලදී.නගරයේ අලංකාරයට වෙළෙඳ සංකීර්ණය වෙත පැමිණෙන පාරිභෝගික ජනතාවට හා වෙළෙඳ සංකීර්ණයේ පහත මාලයේ වෙළෙඳ සැල්වලට අවහිරයක් වන ආකාරයට එහි පවත්වාගෙන ගිය ඇපල්, දොඩම්, අන්නාසි, අඹ, රෙදිපිළි, විසිතුරු භාණ්ඩ හා පලාවර්ග ඇතුළු දේ අලෙවි කළ සුළු වෙළෙඳුන් වෙත ඒ වෙනුවට පිළියන්දල නගරයේ ඔර්ලෝසු කණුව අසළ ඩී. එස්. ඩබ්ලිව්. සමරකෝන් මාවතේ එක්තරා කොටසක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r13100911</link>
    <topic>හාලිඇළ ප්‍රා. සභාවේ සභාපතිට එරෙහිව මානව ‍හිමිකම් කොමිසමට පැමිණිල්ලක්</topic>
    <author>@ බණ්ඩාරයවල සමූහ ආනන්ද හපුගොඩ</author>
    <content>හාලිඇළ ප්‍රාදේශීය සභාවේ සභාපතිවර‍යාගේ ඉල්ලීම මත ඌ‍ව පළාත් පාලන කොමසාරිස්වරයා අවිධිමත් ගිවිසුමක් මඟින් තම පියා සතු අංක 20/21 දරන බලපත්‍ර සහිත ඉඩම ව්‍යාජ ලෙස සභාපති වරයාගේ ඥාති පුත්‍ර‍යකුට බදු දී ඇතැයි පවසමින් හිටපු සභාපති තිලක් ජය‍සේකර මහතා මානව හිමිකම් කොමිසමට පැමිණිලි කර ඇත.හාලිඇළ ප්‍රාදේශීය සභාවේ සභාපතිවරයා හා ඌව පළාත් පාලන කොමසාරිස්වරයා එක්ව හෝ වෙන් වෙන් වශයෙන් තමා පසු උරුමකරු ‍‍ලෙස නම් කර ඇති තම පියා සතු මේ ඉඩම ප්‍රාදේශීය සභා භුක්තියෙන් මුදා දෙන ලෙසට හාලිඇළ ප්‍රාදේශීය සභාවේ හිටපු සභාපති, ප්‍රසිද්ධ ව්‍යාපාරික තිලක් ජයසේකර මහතා ශ්‍රී ලංකා මානව ‍හිමිකම් කොමිසන් සභාවෙන් ඉල්ලා සිටි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r13100912</link>
    <topic>පාසිකුඩාවත් වැනසෙන ලකුණු</topic>
    <author>මඩකළපුව සමූහ ජවුෆර්කාන්</author>
    <content>ලංකා‍ෙව් ස්වභාවික නවාතැනකි පාසිකුඩා වෙරළ. ජාත්‍යන්තර මට්ටමින් ප්‍රසිද්ධ මේ වෙරළ නොදැකපු අයකු නොමැති තරම්ය.ලංකාවේ සංචාරක දියුණුවට රුකුලක් වන පාසිකුඩාව දැන් විනාශය කරා ළඟා වෙමින් පවතී.පාසිකුඩා වෙරළ ප්‍රදේශය අසල ඉදිකර ඇති නීති විරෝධී ගොඩනැගිලි හා වනය විනාශ කරමින් ඉදිකෙරෙන ගොඩනැගිලි හේතුවෙන් පාසිකුඩාව විනාශය කරා ළඟා වන බව වෙරළ අරක්ෂක දෙපාර්තමේන්තුවේ නිලධාරීන් පැවසූහ.මේ නීති විරෝධී කටයුතු දැක ගැනීමට මඩකළපු දිස්ත්‍රික් වෙරළ ආරක්ෂක දෙපාර්තමේන්තුව, දිස්ත්‍රික් නිලධාරින් කැඳවාගෙනගොස් පෙන්වූ අතර මේ සංචාරයට ප්‍රාදේශීය ලේකම්වරුන් පළාත් පාලන ආයතනවල නිලධාරීන් ධීවර රැකියා හා දෙපාර්තමේන්තුව ඇතුළු රජයේ ආයතන නිලධාරීන් රැසක් එක්වූහ.මේ ගැන දිස්ත්‍රික් සංවර්ධන කණ්ඩායම් රැස්වීමේ දී දිසාපති වෙත ද පැමිණිලි කරන බව දිස්ත්‍රික් සභාපති කළමනාකාර කේ. කෝකුල දීපන් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=r13100913</link>
    <topic>අක්මීමන ප්‍රා. සභා රැස්වීම උණුසුම් වෙයි</topic>
    <author>අක්මීමන විශේෂ සුනිල් ගමගේ</author>
    <content>ඊයේ පැවැති අක්මීමන ප්‍රාදේශීය සභා මාසික සභා රැස්වීම දැඩි කළහකාරි ස්වභාවයක් ගත් හ. ප්‍රාදේශීය සභාවේ උප සභාපති මිලින්ද හපුතන්ත්‍රී මහතා වාචික පිළිතුරු බලාපොරොත්වෙන් න්‍යාය පත්‍රයට ප්‍රශ්න පහක් ඇතුළත්කර තිබූ අතර ඒ මහතා එම ප්‍රශ්න ඇසීමට සූදානම් වෙත්දීනැඟී සිටි එ.ජා.නි.ස. මන්ත්‍රී සුගත් මහතා උප සභාපතිගේ ප්‍රශ්න ඇසීමට මත්තෙන් ප්‍රකාශයක් කළේය.එහි දී උප සභාපති වරයාගේ පාලන කාලයේ කෙරුණු කාර්යයන් කිහිපයක් ගෙනහැර දක්වමින් කරුණු ඉදිරිපත් කළ අතර මේසය මත බීමට ජලය තබා තිබූ විදුරුවක් ද බිම පතිත කරමින් සැඩ පරුෂ වාග් ප්‍රහාරයක් එල්ල කරමින් සභාවෙන් පිටතට ගියේය.එ.කේ. සුගත් මහතා සමඟ සංජීව සම්පත් තුෂාර සඳරුවන් , ඉන්දික නවරත්න. අරුණ සිරිලාල් මහත්වරු සභාවෙන් පිටතට ගියහ. මොහොතක නිහැඩියාවෙන් පසුනැවත සභාවේ කටයුතු ආරම්භ කළ සභාපති වරයා න්‍යාය පත්‍රයට ඇතුළත්කොට තිබූ වාචික පිළිතුරු බලාපොරොත්තුවෙන් ඉදිරිපත් කළ ප්‍රශ්න ඇසීමට උප සභාපතිවරයාට අවස්ථාව ලබාදෙන ලදී.බොහෝ වේලාවකට පසු සභාවෙන් පිටව ගිය මන්ත්‍රීවරු පැමිණ සභාවේ කටයුතු පවත්වාගෙන ගියහ. මෙහි දී සභාපති අනිල් ප්‍රියදර්ශන මහතා විශේෂ ප්‍රකාශයක් කරමින්උප සභාපතිවරයා කලක සිට කරන මේ කළහකාරි තත්ත්වය පිළිබඳ ආසනයේ සංවිධායකවරයාට හා පක්ෂයේ ලේකම් තුමාට දැනුම් දීමට කටයුතු කරන බව පැවැසීය. නොයෙක් වාග් ප්‍රහාර මැද්දේ සභාවේ කටයුතු නියමිත පරිදි අවසන් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310091</link>
    <topic>මවට පුහුණුකාරිනී තැන ගන්න දුව නෙට්බෝල් සංචිතයෙන් අස්වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා කනිෂ්ඨ නෙට්බෝල් නායිකා සෙමිනි ද අල්විස් ජාතික නෙට්බෝල් සංචිතයෙන් ඉල්ලා අස්වුවාය. ඇය මේ හදිසි තීරණයට එළැඹියේ තම මව දීප්ති ද අල්විස් ජාතික නෙට්බෝල් කණ්ඩායමේ පුහුණුකරු තනතුර භාර ගැනීමට බලාපොරොත්තුවෙන් සිටින හෙයිනි.ජාතික නෙට්බෝල් පිලේ පුහුණුකාරිනිය තෝරා ගැනීම උදෙසා පෙරේදා පෙරවරුවේ සම්මුඛ පරීක්ෂණය ආරම්භ කළ අතර එයට පැයකට පමණ කලින් සෙමිනි ද අල්විස් ඉල්ලා අස්වීමේ ලිපිය නෙට්බෝල් සභාපතිනී ලක්ෂ්මී වික්ටෝරියා මහත්මිය අතට පත් කළාය.විසිදෙදෙනකුගෙන් සමන්විත ජාතික නෙට්බෝල් සංචිතය ඉදිරි සතියේදී දොලොස් දෙනෙක් දක්වා අඩුකිරීමට නියමිතව ඇති අතර එම අවසන් කණ්ඩායමට ඇතුළත්වීමේ වැඩි ඉඩකඩක් ඉල්ලා අස්වු ක්‍රීඩිකාව සතුව තිබු බව බොහෝ දෙනකුගේ මතයවී තිබේ.ජාතික නෙට්බෝල් පිලේ සිටින ක්‍රීඩිකාවකගේ සමීප ඥාතියෙකුට ශ්‍රී ලංකා පුහුණුකාරිනී තනතුර භාර ගැනීමට නොහැකි යන සම්මතය හේතුවෙන් ක්‍රීඩිකාව ඉල්ලා අස්වීම අනිවාර්ය වු බවද පැවැසේ.කෙසේ වුවද තම මවට ශ්‍රී ලංකා නෙට්බෝල් පිලේ පුහුණුකාරිනී තනතුර නොලැබුණහොත් ජාතික සංචිතයේ ඉඩකඩ විවෘතව තබන ලෙස ඇය ඉල්ලා ඇතැයි වාර්තා‍ වේ.ශ්‍රී ලංකා නෙට්බෝල් පිල ලබන දෙසැම්බර් මාසයේ 1දා සිංගප්පූරුවේදී ආරම්භවන ‘නේෂන් කප්’ ශූරතාවලියට සුදානම් කළ යුතු හෙයින් පුහුණුකාරිනිය කඩිනමින් ‍තෝරා ගැනීමට නෙට්බෝල් සම්මේලනය කටයුතු යොදා තිබුණි.සම්මුඛ පරීක්ෂණයට සොමිතා අල්විස්, දීප්ති ද අල්විස්, ඩෙසීමා ප්‍රනාන්දු හා අමල්කා වන්නිතිලක යන මහත්මීන් සහභාගී වුහ. දීප්ති ද අල්විස් මහත්මිය ශ්‍රී ලංකා නෙට්බෝල් පිලේ සහය පුහුණුකාරිනිය ලෙස කොළඹ දී පැවැති ආසියානු නෙට්බෝල් ශූරතාවලියේදී කටයුතු කළාය.එම ආසියානු නෙට්බෝල් තරගාවලියේදී ශ්‍රී ලංකාව ලකුණකින් සිංගප්පූරුවට පරාජය වු අතර මතභේදාත්මක පරාජය පිළිබඳ ක්‍රීඩා ඇමැතිවරයා විශේෂ කමිටුවක්ද පත් කළේය.ආසියානු නෙට්බෝල් ශූරතාවලියේදී ශ්‍රී ලංකා පිලේ සහය පුහුණුකාරිනිය ලෙස දීප්ති ද අල්විස් මහත්මිය කටයුතු කරද්දී ක්‍රීඩිකාවක ලෙස සෙමිනි ද අල්විස් ශ්‍රී ලංකා පිලට එක්ව සිටීම පිළිබඳව බොහෝ දෙනෙකුගේ මාතෘකාවට බදුන් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310092</link>
    <topic>කෞෂාල්-සංගා ශතක ලබති</topic>
    <author/>
    <content>ශ්‍රී ලංකා ක්‍රිකට් ආයතනය මහෙයවනු ලබන සිවුදින තුන්කොන් ක්‍රිකට් තරගාවලියේ ශ්‍රී ලංකා ක්‍රිකට් සභාපතිගේ පිල හා ශ්‍රී ලංකා සංවර්ධන කණ්ඩායම අතර ඊයේ පී.සරවනමුත්තු පිටියේදී ආරම්භවු තරගයේ පළමුව පන්දුවට පහරදුන් සභාපතිගේ කණ්ඩායම කඩුලු 4ක් දැවී ලකුණු 352ක් රැස්කිරීමට සමත්විය.විශිෂ්ට පිති හරඹයක නිරතවු ආරම්භක පිතිකරු කෞෂාල් සිල්වා ලකුණු 125ක් රැස්කළ අතර ඔහුට අනගි සහයක් ලබාදුන් ප්‍රවීණ පිතිකරු කුමාර් සංගක්කාර ලකුණු 107ක් රැස් කළේය.පළමු කඩුල්ල ලකුණු 28දී බිඳ වැටීමෙන් අනතුරුව කෞෂාල් සමග එක්වු සංගක්කාර දෙවැනි කඩුලල් සඳහා ලකුණු 195ක සම්බන්ධතාවක් ගොඩනැගූහ.මහේල ජයවර්ධන රැස්කළ ලකුණු සංඛ්‍යාව 54කි. දිමුත් කරුණාරත්න ලකුණු 20කට දැවී ගියේය. දිනය නිමාවනවිට නායක ඇන්ජලෝ මැතිව්ස් නොදැවී ලකුණු 15ක් හා ප්‍රසන්න ජයවර්ධන නොදැවී ලකුණු 27ක් රැස්කරගෙන සිටියහ.පන්දු යැවීමේදී ශමින්ද එරංග කඩුලු 2ක් බිඳ දැමු අතර ලහිරු ගමගේ සහ මලින්ද පුෂ්පකුමාර අතර එක් කඩුල්ල බැගින් බෙදී ගියේය.අද තරගයේ දෙවැනි දිනයයි.ක්‍රිකට් සභාපතිගේ පිල ටෙස්ට් නායක ඇන්ජලෝ මැතිව්ස් විසින් මෙහෙයවනු ලබන අතර සංවර්ධන කණ්ඩායම මෙහෙයවන්නේ ලහිරු තිරිමාන්න විසිනි.ශ්‍රී ලංකා ක්‍රිකට් සභපතිගේ පිල: ඇන්ජලෝ මැතිව්ස් (නායක), තිලකරත්න ඩිල්ෂාන්, කුමාර් සංගක්කාර, මහේල ජයවර්ධන, ඇන්ජලෝ පෙරේරා, ප්‍රසන්න ජයවර්ධන (කඩුලු රකින්නා), නුවන් කුලසේකර, සචිත්‍ර සේනානායක, රංගන හේරත්, සුරංග ලක්මාල්, තිසර පෙරේරා, අජන්ත මෙන්ඩිස්, ලහිරු ජයරත්න, ටී.ප්‍රියශන්කර්.සංවර්ධන කණ්ඩායම: ලහිරු තිරිමාන්න (නායක), ෂෙහාන් ජයසූරිය, කුසල් පෙරේරා (කඩුලු රකින්නා), රුමේෂ් බුද්දික, සචිත්‍ර සේරසිංහ, රොෂෙන් සිල්වා, ධනුෂ්ක ගුණතිලක, මාදව වර්ණපුර, තරිඳු කෞශල්, මලින්ද පුෂ්පකුමාර, විශ්ව ප්‍රනාන්දු, කනිෂ්ක ඇල්විටිගල, ලහිරු ගමගේ, ශමින්ද එරංග, නිරෝෂන් දික්වැල්ල, සීකුගේ ප්‍රසන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310093</link>
    <topic>යුද හමුදාවේ මැදිහත්වීමෙන් නදීකාට අනුග්‍රාහකයෙක්</topic>
    <author/>
    <content>ජාතික හෙල්ල විසිකිරීමේ ශූරී නදීකා ලක්මාලිට පුහුණු කටයුතු අඛණ්ඩව සිදුකරගෙන යෑමට අවශ්‍ය ස්ථීර අනුග්‍රාහකයකු ලබාදීමට ශ්‍රී ලංකා යුද හමුදා ස්වෙච්ඡා බලසේනාව ක්‍රියාකර තිබේ.ඒ අනුව බ්ලැක්ස්ටෝන් ඉංජිනේරු (පුද්ගලික) සමාගමේ සභාපති බුද්ධික කදුරුගමුව මහතා මුල්‍යමය අනුග්‍රහය ලබාදීමට ඉදිරිපත්ව ඇත‍. යුද හමුදාපති ජෙනරාල් දයා රත්නායක මහතා‍ගේ උපදෙස් පරිදි ස්වෙච්ඡා බලසේනා විධායක මේජර් ජෙනරාල් එස්.ඒ.පී.පී.සමරසිංහ මහතා මේ කටයුත්ත සඳහා මුල්විය.යුද හමුදා ස්වෙච්ඡා බලසේනාවේ කාන්තා බලකායේ නිලධාරිනියක වන නදීකා ලක්මාලි පසුගියදා නිමාවු ලෝක මලල ක්‍රීඩා තරගාවලියේදී ‍ශ්‍රේණිගත කිරීම්හී ලොව 12වැනි ස්ථානයට පත්විය.නදීකාගේ දක්ෂතාව අගයමින් ඇය මුහුණදුන් මුල්‍යමය ගැටළු විසඳාගෙන පුහුණු කටයුතු නොකඩවා කරගෙන යෑම සඳහා මුල් අදියරේදී මාස 5ක කාලයකට අවශ්‍ය රුපියල් ලක්ෂයක මුදලක් පිරිනැමෙන අතර එහි ප්‍රථම වාරිකය පිරිනැමීම පසුගියදා කොස්ගොඩ ශ්‍රී ලංකා යුද හමුදා ස්වෙච්ඡා බලසේනා මූලස්ථානයේදී සිදුවිණි.ඊට අදාළ චෙක්පත බුද්ධික කදුරුගමුව මහතා අතින් නදීකා ලක්මාලීමට පිරිනැමුණු අතර එම අවස්ථාවට ස්වෙච්ඡා බල සේනාවේ සේනාවිධායක මේජර් ජෙනරාල් එස්.ඒ.පී.පී.සමරසිංහ, නි‍යෝජ්‍ය සේනාවිධායක මේජර් ජෙනරාල් ඩබ්.ඩී.එල්.පී.වික්‍රමසිංහ හා ප්‍රධාන මාණ්ඩලික ‍බ්‍රිගේඩියර් ඩබ්.ඒ.එන්.එම්.වීරසිංහ මහත්වරුන්ද එක්වුහ.ලෝක ශූරතාවලිය අවසානයේ ශ්‍රී ලංකාවට පැමිණි නදීකා ලක්මාලිගේ දක්ෂතා අගයා මුදල් ත්‍යාගයක් පිරිනැමීමටද යුද හමුදා ස්වෙච්ඡා බල සේනාව මින් පෙර කටයුතු කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310094</link>
    <topic>ඔලිම්පික් උළෙලේ රක්ෂණාවරණ‍ය මත‍භේදයකට</topic>
    <author/>
    <content>ලන්ඩනයේ පැවැති 2012 ඔලිම්පික් ක්‍රීඩා තරග අවලංගුකරණ රක්ෂණාවරණය වශයෙන් 2008 බීජිංහිදී පැවැති ග්‍රීස්ම තරගාවලියේ රක්ෂණය සඳහා වැයකළ මුදල මෙන් තුන්ගුණයකට වැඩියෙන් වැය කිරීමට අන්තර්ජාතික ඔලිම්පික් කමිටුවට සිදුවිය‍.2009/2012 ඔලිම්පික් සිවුවාර්ෂික වාර්තාව මෑතදී ප්‍රකාශයට පත්කරමින් අන්තර්ජාතික ඔලිම්පික් කමිටුව සඳහන් කර ඇත්තේ 2012තරග අවලංගු කරණ රක්ෂණ වාරිකය වෙනුවෙන් ‍ඩොලර් මිලියන 13.46ක් ගෙවන ලද බවය.මේ සඳහා 2008දී ගෙවන ලද්දේ ඩොලර් මිලියන 4.2කි. මේ මිල වැඩිවීම රක්ෂණ අනුපාත ඉහළ යාම නිසා හෝ ත්‍රස්ත ප්‍රහාර අවදානම මත ‍හෝ සිදුවුවක් නොව වඩාත් පුළුල් රක්ෂණාවරණයක් ලබාගැනීමේ තීරණය මතින් සිදුවුවක් බව කමිටුව පෙන්වා දී තිබේ.2008 රක්ෂණාවරණය යටතේ තරග අවලංගුවීනම් නොලැබිය යුතුව තිබුණ විකාශන අයිතිය සඳහා වන ගාස්තුව වෙනුවෙන් වන්දි වශයෙන් ඩොලර් මිලියන 315ක් ගෙවීමට සිදුවන බවත් 2012 ලන්ඩන් තරග අවලංගු වීනම් එය ඩොලර් මිලියන 800ක් පමණ වනු ඇති බවත් වාර්තාවේ වැඩිදුරටත් දැක්වේ.අන්තර්ජාතික ඔලිම්පික් කමිටුවට ලැබුණු විකාශන අයිතිය සඳහා වන ගාස්තුව 2005-08 ඩොලර් බිලියන 3.85ක් වු අතර එය 2009-12 ඊට වඩා බෙහෙවින් වැඩි විය.මෙහිදී 2016 රියෝ තරග සම්බන්ධයෙන් දැනටමත් රක්ෂණ වාරිකය සම්බන්ධයෙන් එකඟතා ඇති කරගෙන තිබෙන බවද කමිටුව පවසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310095</link>
    <topic>සහිරා සාම කුසලාන ආරාධිත පාපන්දු 26දා</topic>
    <author>රුසෙයික් ෆාරුක්</author>
    <content>මරදාන සහිරා විදුහල් ආදි ශිෂ්‍ය නායක සංගමය නවවැනි වරටත් සංවිධානය කරන සහිරා සුපර් 16 සත් සාමාජික “සාම කුසලාන” ආරාධිත පාසල් පාපන්දු තරගාවලිය මේ මස 26 වැනිදා පෙ‍.ව.8.30 සිට විදුහල් ක්‍රීඩාංගණයේදී පැවැත්වේ.ශ්‍රී ලංකා පාසල් පාපන්දු සංගමයේ අධීක්ෂණය යටතේ අධ්‍යාපන අමාත්‍යාංශ නිර්දේශය ඇතිව සංවිධාන වන තරගාවලියට පාසල් 16ක කණ්ඩායම් එක්වීමට නියමිතය.තරුණ ක්‍රීඩකයන්ගේ වටිනාකම නංවාලීමේ අරමුණු කරගනිමින් පැවැත්වෙන තරගාවලියේ තේමාව 'මම ශ්‍රී ලංකිකයි' සාම කුසලානය සඳහා ක්‍රීඩාව යන්නයි.මෙවර තරගාවලියට යාපනය, ත්‍රිකුණාමල, මාතර ප්‍රදේශ නියෝජනය කරමින් කණ්ඩායම් සහභාගීවීම විශේෂත්වයකි. තරගාවලියේ පළමු වටය ලීගයේ පදනම මත කණ්ඩායම් 4කින් පවත්වන අතර දෙවැනි වටයට කුසලාන, ප්ලේට්, බඳුන් හා පළිහ ශූරතා සඳහා කණ්ඩායම් තෝරාගැනීම සිදුකෙරේ.කුසලාන ජයග්‍රාහකයන්ට රු.50000ක් සමගින් තරගාවලියට එක්වන කණ්ඩායම් සඳහා රුපියල් ලක්ෂ 5කට අධික මුදල් ත්‍යාග පිරිනැමෙන බව සංවිධායකයෝ පවසති.‍ මේ පිළිබඳ මාධ්‍ය දැනුවත් කිරීමේ හමුවක් පසුගියදා සහිරා විද්‍යාලයේදී පැවැත්වුණි.පීරමිඩ් විල්මාර් (පුද්ගලික) සමාගම ප්ලැට්නම් අනුග්‍රාහකත්වය ලබාදෙන අතර ඩයලොග් ඇක්සියාටා (පී.එල්.සී), අමානා බැංකුව (පී.එල්.සී), රොක්සෙට් ටී-සර්ට්ස් ගෝල්ඩ්, සිල්වර් හා බ්‍රොන්ස් සඳහා අනුග්‍රාහක්තය ලබාදේ‍.තරගාවලියට ආනන්ද, ඉසිපතන, ඩී.එස්.සේනානායක, සාන්ත බෙනඩික්, සාන්ත ජෝශප්, වෙස්ලි, සහිරා හා හින්දු විදුහල කොළඹ ප්‍රදේශයෙන් එක්වන අතර ද මැසනෝද් (කඳාන), සිරිකුරුස (කළුතර), මාරිස් ස්ටෙලා (මීගමුව), සාන්ත මරියා (කැගල්ල), සාන්ත තෝමස් (මාතර), සහිරා (මාවනැල්ල), අල්-අක්සා (කින්නියා) හා මානිප්පායි හින්දු විදුහල (යාපනය) කණ්ඩායම් එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310096</link>
    <topic>බැඩ්මින්ටන් ශූර කසුන් ආසියානු තරගාවලියට</topic>
    <author/>
    <content>ආසියානු කනිෂ්ඨ අවුරුදු 15න් පහළ හා 17න් පහළ බැඩ්මින්ටන් තරගාවලිය නියෝජනය කරන ශ්‍රී ලංකා කණ්ඩායමට ගාල්ල, රිච්මන්ඩ් විදුහලේ බැඩ්මින්ටන් ක්‍රීඩක කසුන් අමරසේන එක්වී සිටියි.ඉන්දුනීසියාවේ දී ඊයේ ආරම්භ වූ මේ තරගාවලිය ලබන 13වැනිදා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310097</link>
    <topic>සය සාමාජික ක්‍රිකට් ‍හොරණ දී</topic>
    <author/>
    <content>රෙජිනෝල්ඩ් කුරේ පදනම සංවිධාන කරන සය සාමාජික ක්‍රිකට් තරගාවලිය මේ මස 12-13 දෙදින හොරණ බැල්ලපිටිය විද්‍යාලයීය ක්‍රීඩාංගණයේදී පැවැත්වේ.සුළු අපනයන භෝග ප්‍රවර්ධන ඇමැති රොජිනෝල්ඩ් කුරේ මහතාගේ දේශපාලන දිවියට විසිපස් වසරක් පිරීම නිමිත්තෙන් සංවිධාන වන තරගාවලිය බුලත්සිංහල ප්‍රාදේශීය ලේකම් ‍කොට්ඨාසයේ ක්‍රිකට් කණ්ඩායම් සඳහා සීමාවන අතර වැඩි විස්තර දු.ක 0712815553 (විමල්) හෝ 0773765430 (මහේෂ්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310098</link>
    <topic>සිවුකොන් එල්ලේ තරගාවලිය 13දා</topic>
    <author/>
    <content>හැඳල ප්‍රබෝධ ක්‍රීඩා සමාජය සංවිධාන කරන ජෙයරාජ් ජෙයකුමාර් අනුස්මරණ සිවුකොන් එල්ලේ තරගාවලිය මේ මස 13වැනි ඉරිදා පෙ.ව 10.30ට හැඳල ඇටැම්පලගවත්ත නිල් රූපසිංහ ක්‍රීඩාංගණයේදී පැවැත්වේ.‍තරගාවලිය සදහා දිවයිනේ ප්‍රබල එල්ලේ කණ්ඩායම් හතරක් වන තොටලඟ අරුණ, කිඹුලපිටිය නිර්මල, හැඳල සාගර හා හැඳල ප්‍රබෝධ කණ්ඩායම් එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=s1310099</link>
    <topic>මුදිත ක්‍රීඩා සමාජයට එල්ලේ ශූරතාවක්</topic>
    <author/>
    <content>වත්තල කෙරවලපිටිය තුඹගහපිටිය තරුණ කැල සංවිධාන කළ තුන්කොන් එල්ලේ තරගාවලියේ ශූරතාව දිනාගැනීමට කෙරවලපිටිය මුදිත ක්‍රීඩා සමාජය සමත්විය.විජය කුමාරතුංග ක්‍රීඩා පිටියේ පැවැති තරගාවලියේ අවසන් තරගයේදී මුදිත කණ්ඩායම හමුවේ කෙරවලපිටිය මුතුරැස් පිල පරාජයට පත්විය. තරගාවලියේ වැඩිම උඩ පන්දු රැකගත් ක්‍රීඩකයා ලෙස දිනේෂ් ප්‍රනාන්දු (මුදිත), වැඩිම ලකුණු ලබාගත් ක්‍රීඩකයා ලෙස අචල ජයශාන්ත (සා.ජෝශප්) හා තරගාවලියේ ශූරයා ලෙස සුරංග සංජීව (මුදිත) සම්මාන හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=f1310091</link>
    <topic>අපි දැන් කණ්ඩායමක් ලෙස එකට වැඩකරන්න ඕනෑ</topic>
    <author>සාකච්ඡා කළේ අසේල කුරුළුවංශ</author>
    <content>මධ්‍යම පළාත් ප්‍රධාන අමාත්‍ය ධුරයට සිව්වැනි වරටත් පත්වූ සරත් ඒකනායක මහතා සමඟ කළ සාකච්ඡාවකි මේ.* මෙවර මධ්‍යම පළාත් සභා මැතිවරණයේදී අති විශිෂ්ට ජයක් එක්සත් ජනතා නිදහස් සන්ධානයට හිමිවුණා. මෙය අපේක්ෂා කළ ජයග්‍රහණයක්ද?මධ්‍යම පළාත් සභා මැතිවරණය පසුගිය අවස්ථාවේ පැවැත්වූයේ ත්‍රස්තවාදය පරාජය කිරීමේ සටන තීරණාත්මක අවසන් අදියරට පැමිණ තිබියදීයි. එදා අප ලබාගත් ජයග්‍රහණයට එහා ගිය ජයක් මෙවර අපට ලබා ගැනීමට මූලිකම සාධකය වූයේ එතෙක් පැවති යුද්ධය නිමාකර ජනාධිපතිතුමා අපට ලබාදුන් නිදහස සතුට හා සාමයයි. මේ රජය වැඩකරන රජයක්.රටේ නායකයා වන ජනාධිපතිතුමා සැලැසුමක් හා දැක්මක් ඇතිව වැඩකරන නායකයෙක් කියන හැඟීම මෙරට අති බහුතරයක් ජනතාව තුළ තිබෙනවා. මෙවැනි පසුබිමක් තුළ මේ ජනතාවාදී රජය ආරක්ෂා කරගත යුතුය යන හැඟීමෙන් ජනතාව පෙරට ආවා. එහි ප්‍රතිඵලයක් ලෙස අප අතිවිශිෂ්ට ජයක් ලබන බව පැහැදිලිව පෙනෙන්න තිබුණා.මධ්‍යම පළාත් සභාවේ මන්ත්‍රී ධූර 58න් 40ක් අද එක්සත් ජනතා නිදහස් සන්ධානයට හා ඊට සහය දෙන පක්ෂ වලට හිමිව තිබෙනවා. මෙය 2/3ක ඉක්මවා ගිය බලයක්. මේ අති විශිෂ්ට ජයග්‍රහණය අප ලැබුවේ ත්‍රස්තවාදය පරාජය කැර නිදහස් ඒකීය රටක් බිහිකර සංවර්ධනය ගමට ගෙන ගිය නිසා මිස විපක්ෂය දුර්වල මට්ටමකට වැටී තිබීම නිසා නොවෙයි.* එක්සත් ජනතා නිදහස් සන්ධානයට 2/3ක ඉක්මවා ගිය බලයක් හිමිවූ බව ඔබ පැවසුවත් මේ මන්ත්‍රී ආසන වලින් ශ්‍රී.ල.නි.පයට ඇත්තටම හිමිව තිබෙන්නේ මන්ත්‍රිධූර 25ක් පමණයි. එම පසුබිම තුළ ශ්‍රී.ල.නි.ප. නොවන මන්ත්‍රි ආසන 33ක් තිබෙනවා. එය පළාත් සභා ඉදිරි ගමනට බාධාවක් නොවේද?අපි එක්සත් ජනතා නිදහස් සන්ධානය ලෙස බුලත් කොළය යටතේ තරඟ කරන්නේ පක්ෂ කිහිපයක් එකතු වෙලයි. මෙහිදී ඒ ඒ පක්ෂ සමඟ එකඟතා තිබෙනවා.එක් එක් පක්ෂ තමන්ගේ පක්ෂ ලාංඡන පැත්තකින් තියලා බුලත් කොළෙන් ඉල්ලනකොට ඒ අයට ඡන්දය නොදෙන්න හිටපු අයත් දෙනවා. මොකද මේ සන්ධානය තුළ ඔවුන් සිටින නිසා වසර 2004 පාර්ලිමේන්තු මැතිවරණයේදී ජනතා විමුක්ති පෙරමුණ පොදු පෙරමුණෙන් තරග කළ අවස්ථාවේ ජවිපෙ නියෝජිතයෝ දිස්ත්‍රික්ක කිහිපයකට මනාප ලැයිස්තුවල මුල් ස්ථානවලට පැමිණියා.දැන් තනිවම ඉල්ලනකොට මොකද වෙලා තියෙන්නේ. හරිනම් දැනුත් එදා වගේ දිනන්න ඕනනේ. එහෙම නැහැ. ලංකා කම්කරු කොංග්‍රසයට දෙමළ ජනතා ඡන්ද පදනමක් තිබෙනවා. අපිත්එක්ක එකතුවෙලා තරඟ කරනකොට ඒක තවත් තීව්‍ර වෙනවා. මේ පක්ෂ සන්ධානයෙන් ඉවත් වෙන්න මොකක් හරි ප්‍රශ්නයක් තියෙන්න ඕනනේ. එහෙම ප්‍රශ්න නැහැ. සන්ධානයක් විදිහට අපි ශක්තිමත්.* මධ්‍යම පළාතට අයත් මහනුවර, මාතලේ හා නුවරඑළිය දිස්ත්‍රික්ක තුළ මුස්ලිම් ජනතාවගේ විශ්වාසය දිනා ගැනීමට සන්ධානයට නොහැකි වුණා නේද?සන්ධානයෙන් පළාත් සභාවට තේරී පත්වූ මන්ත්‍රීවරුන් අතර මුස්ලිම් නියෝජිතයකු නොමැතිවීම නිසා ඔබ ඔය ප්‍රශ්නය අහන්නේ කියලා මම හිතෙනවා. සන්ධානයෙන් තරඟ කළ මුස්ලිම් අපේක්ෂකයින් පරාජයට පත්වුණ බව ඇත්ත. ඒත් එය පදනම් කර ගනිමින් මුස්ලිම් ජනතාව අපට ඡන්දය නොදුන්නා කියා කියන්නේ කොහොමද? මුස්ලිම් අය සන්ධානයේ සිංහල අපේක්ෂකයින්ට ඡන්දය දුන්නා වෙන්න බැරිද? මුස්ලිම් අය ඡන්දෙ දෙන්නේ මුස්ලිම් අපේක්ෂකයෙකුට කියන පටු ජාතිවාදි ආකල්පයෙන් අපි මිදෙන්න ඕන.මට මෙවර ඡන්දෙදි මුස්ලිම් පිරිස ඡන්දය දුන්නා. මේ වගේම මුස්ලිම් අපේක්ෂකයින්ට සිංහල ඡන්දත් හිමිවෙනවා. ජාතිවාදී හැඟීමෙන් මුස්ලිම් ජනතාව නොමඟ යවමින් තමන්ගේ දේශපාලන ගමන යන්න හදන උදවිය ඉන්නවා. ඔවුන් ජයග්‍රහණය කරලා මුස්ලිම් ජනතාවට පමණක් ස්තූති කරලා තමන් කොහෙද ඉන්නේ කියලා පෙන්නුවා. ඒත් එවැනි ජාතිවාදීන් අපේ පක්ෂය තුළ නැහැ කියලා මම වගකීමෙන් කියනවා.* මැතිවරණ කාලසීමාව තුළ සන්ධාන අපේක්ෂකයින් අතර මනාප සඳහා විශාල තරඟයක් පැවතුණා. මේ නිසාම යම්යම් ගැටුම් පවා ඇති වුණා. තමන් මහ ඇමති තනතුරට පත්වන බව බොහෝ අපේක්ෂකයින් පැවසුවා. ඒත් එම ධුරය හිමිවුණේ ඔබටයි. දැන් ඔබේ කණ්ඩායම අතර යම් යම් මත ගැටුම් තිබෙන බව දැනගන්නට ලැබෙනවා. මෙය පළාත් සභාවේ ඉලක්කගත වැඩපිළිවෙළ ජයගැනීමට බාධාවක් නොවෙයිද?මේක අලුත් දෙයක් නොවෙයි. සෑම මැතිවරණයකම මහ ඇමති අපේක්ෂකයෝ, සෞඛ්‍ය ඇමැතිවරු, අධ්‍යාපන ඇමැතිවරු ඉන්නවා. තමන්ගේ ඡන්ද ව්‍යාපාරය තුළ අපේක්ෂකයෝ මෙවැනි ප්‍රකාශ කරනවා. ඒත් ඔක්කෝටම තනතුරු දෙන්න පළාත් සභා ව්‍යවස්ථා අනුව බැහැ. මහ ඇමැතිවරයාට අමතරව පත්කරන්න පුළුවන් ඇමැති තනතුරු හතරක් පමණයි.තනතුරු දීමේදී මධ්‍යම පළාතේ දිස්ත්‍රික්ක තුනක් තියෙන නිසා ඒ ගැන හිතන්න ඕන. සන්ධානයක් නිසා ඒ තුළ සිටින පක්ෂ ගැන හිතන්න ඕන. පළාතේ ජීවත්වන ජන කොටස්වල සංයුතිය හිතන්න ඕන. අපි කවුරුත් තමන්ට ලැබෙන දෙයින් සතුටු වෙන්න පුරුදු වෙන්නත් ඕන. දැන් මැතිවරණය ඉවරයි. තනතුරුවලට පුද්ගලයින් පත්වෙලත් අවසානයි. අපි දැන් කණ්ඩායමක් ලෙස එකට වැඩකරන්න ඕනෑ.මනාප වෙනුවෙන් පැවති අමනාපකම් ඉවර කරලා අපි එකතු වෙන්න ඕන. ඡන්ද දායකයෝ බුලත් කොළය දිනවලා තමන්ගේ යුතුකම් රට වෙනුවෙන් ඉටුකරලා ඉවරයි. දැන් තිබෙන්නේ අපි ඊට කෘතගුණ දක්වා ඔවුන් වෙනුවෙන් අපෙන් විය යුතු යුතුකම් ඉටුකරන්නයි.රට ආසියාවේ ආශ්චර්ය කරන්න ජනපතිතුමන් වැඩකටයුතු කරනවිට රටේ ආශ්චර්ය බවට මධ්‍යම පළාත පත් කිරීම අපේ අරමුණයි.* මධ්‍යම හා වයඹ පළාත් සභා ඉහළින් ජයගත්තත් උතුරේ බලය රජයට අහිමි වුණා නේද?උතුරු පළාත් සභාවේ වැඩි වාසිය ද්‍රවිඩ සන්ධානයට බව දැන සිටියදිත් රජය එහි මැතිවරණ පැවැත්වූවා. ජනාධිපතිතුමා තමන්ගේ වාසියට තීරණ ගන්න නායකයෙක් නොවෙයි. එතුමා රටේ ජනතාවට තීරණය ගන්න අවස්ථාව දී තිබෙනවා. ද්‍රවිඩ සන්ධානය එජාපය එදා කිව්වා රජය උතුරේ ඡන්දය නොපවත්වන බව. අද ඒ සියල්ල පුස්සක් වෙලා. නිදහස් හා සාධාරණ මැතිවරණයක් තුළින් උතුරේ ජනතාව ඔවුන්ට කැමති පුද්ගලයින් පත්කර ගත්තා. ද්‍රවිඩ ජනතාවගේ මානව හිමිකම් රජය විසින් කඩකරනවා කියන උදවිය අද මොකද කියන්නේ. උතුරේ දැවැන්ත සංවර්ධනයක් පසුගිය කාලය තුළ රජය සිදු කළා.එය පදනම් කරගෙන උතුරේ ජනතාව පළාත් සභාවේ බලය එක්සත් ජනතා නිදහස් සන්ධානයට ලබා දුන්නා නම් අද මොන කතා කියයිද? කොම්පියුටර් ජිල්මාට් කියයි. ගහලා ගත්ත කියයි. අද මොකද වෙලා තියෙන්නේ. මීටත් වඩා ප්‍රජාතන්ත්‍රවාදයක් තිබෙනවාද? උතුරු පළාත් සභාවට ද්‍රවිඩ සන්ධානයෙන් ඉදිරිපත් වූ මහ ඇමති අපේක්ෂක අලුත් චරිතයක්. අලුත් චරිතයක් කෙරෙහි ජනතා ආකර්ෂණය පවතිනවා. ඒ වගේම උතුරට මේ ඡන්ද අත්දැකීම නැවුම් එකක්. රත්නපුරේට රන්ජන් රාමනායක එජාපයෙන් ඉල්ලපු පළමු අවස්ථාවේ ලැයිස්තුවේ මුල් තැනට ආවා.ඊළඟ පාර මොකද වුණේ. අනිත් කාරණය රජය උතුරේ දැවැන්ත සංවර්ධනයක් කළත් එහි ප්‍රතිලාභ ජනතාවට දැනෙන්න තවත් කාලයක් යනවා. දැන් හසලක සිට මහනුවරට මහියංගන පාර පුළුල් කැර සංවර්ධනය කළ නිසා අද පැය 05කින් ආපු ගමන පැයකින් දෙකකින් එන්න පුද්ගලයෙකුට පුළුවන්. ගමනට ගිය කාලය පැය තුනකින් අඩුවෙලා. හසලක ඉඳලා නුවරට එන අයෙක් අපේ කාර්යාලයකට වැඩක් කරගන්න ගියාම ඒකට ගතවෙන කාලය තාම ඒ විදිහමයි. පසුගිය කාලේ පැය පහනම් තාමත් පැය 05ම තමයි. එතන වේටින් ටයිම් එක වෙනස් වෙලා නැහැ.ඉතින් මිනිස්සුන්ට එපා වෙනවා. යුද මානසිකත්වයක් පැවති පළාතක ආකල්පමය වෙනසක් ඇති කරගන්න කාලයක් යනවා. යාපනේ දරුවෝ කොළඹ ආවාම අපි ඉස්කෝලයක් විදිහට පෙන්වන්නේ රෝයල් එක. ඒ මිනිස්සු හිතනවා අනේ අපේ ඉස්කෝලවලට කුඩම්මාගේ සැලකිලි කියලා. යාපනේටත් වඩා අඩු පහසුකම් ඇති පාසැල් අපේ පළාතෙත් තිබෙනවා. ද්‍රවිඩ සන්ධානය මේ ලබාගත් ජය සදාකාලික ජයක් නොවෙයි. ඊළඟ මැතිවරණයේදී මේ ප්‍රතිඵලය වෙනස් වෙනවා. පාලනයක් කරනකොට තමයි ජනතාව සංසන්දනාත්මකව බලන්නේ. ඊළඟ මැතිවරණය වනවිට ජනතාව අත්දැකීම් තුළින් නිවැරැදි තීරණය ගනීවි. ද්‍රවිඩ සන්ධාන මහ ඇමැතිවරයා ජනපති ඉදිරියේ දිව්රුම් දීම යහපත් ප්‍රවණතාවක්.* ඔබ සංවිධානය කරන උඩුදුම්බර ආසනයේ එජාපය සංවිධායකවරයා හැටියට කටයුතු කළ තිස්ස අත්තනායක මහතා ඉන් ඉවත්ව කුණ්ඩසාලේ සංවිධායක ධූරය භාර ගත්තා. දැන් ඔහු එයින්ද ඉවත්ව තිබෙනවා. අද එජාපය පත්ව ඇති තත්ත්වය පිළිබඳ ඔබේ අදහස කුමක්ද?රටක් විදිහට ගත්තොත් එජාපයේ මේ කඩා වැටීම එතරම් හොඳ දෙයක් නොවෙයි. මොකද රටකට හොඳ විපක්ෂයක් තිබිය යුතුයි. තිස්ස අත්තනායක මහතා ආසන සංවිධායක ධුරයෙන් ඉවත් වුණාට එජාපයේ ප්‍රශ්න ඉවර වෙනවද? එතුමා හදන්නේ එතුමාගේ ගමන යන්න පාර කපා ගන්නයි. උඩුදුම්බරින්, කුණ්ඩසාලේට ආවා. එතනින් කොළඹට ගිහින් හැමදාම ජාතික ලැයිස්තුවෙන් පාර්ලිමේන්තු එන්න අවශ්‍ය පසුබිම එතුමා සකස් කර ගන්නවා. ඡන්දයක් ඉල්ලුවොත් තමන් පරදින බව ඔහු දන්නවා. හාවා හඳ දකිනවා වගේ කුණ්ඩසාල ආසනේට ආපු ගමනත් දැන් අත්තනායක මහතාට අත් හරින්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=f1310092</link>
    <topic/>
    <author>සාකච්ඡා කළේ සමදරා ජයසිංහ ඡායාරූප : අනිල් ලසත් පෙරේරා</author>
    <content>සාහිත්‍ය හා භාෂා දැනුමින් පරිපූර්ණ දරුවා, අනාගතයේදී උසස් වින්දනයක් සහිත පුද්ගලයකු ලෙස ලොව බැබළෙනු ඇත. ඒ අරමුණ පෙරදැරි කර ගනිමින් කෝට්ටේ ධර්මපාල විදුහලේ ප්‍රාථමික අංශයේ සිසු සිසුවියන් සිය දෙනකු විසින් විසින් රචිත ළමා කතා පොත් සියයක් දොරට වැඩුමේ උත්සවය අද (09) වැනිදා පෙ. ව. 9.00 ට තුන්මුල්ලේ පිහිටි ශ්‍රී සම්බුද්ධ ජයන්ති මන්දිරයේදී පැවැත්වේ. මේ කාර්යය සඳහා මූලිකත්වය හා මඟපෙන්වීම සිදු කරන කෝට්ටේ ධර්මපාල විදුහලේ විදුහල්පති ලුතිනන් වයි. යසරත්න මහතා සමඟ කළ කතා බහකි මේ.* ”සිතුවිලි සියයයි - පොත් සියයයි” තේමාව කරගත් මේ උළෙල පිළිබඳ යමක් සඳහන් කරමු.?අප විදුහලේ පළමු ශ්‍රේණියේ සිට 5 වැනි ශ්‍රේණිය දක්වා දරුවන් රචනා කරන ලද ළමා කතාන්දර 200 ක් අතරින් හොඳම කතා 100 ක් තෝරා, එයින් මුද්‍රණය කළ පොත් සියයක් එළි දැක්වීමයි අද සිදුකරන්නේ. ශ්‍රී ලංකාවේ පාසල් පද්ධතිය තුළ පළමු වරටයි මෙවැනි පොත් එකතුවක් දොරට වැඩුමේ උළෙලක් පවත්වන්නේ.අද දවසේ ලේඛකයන් ලෙස දොරට වඩිනා අප පාසලේ මේ දරුවන් සිය දෙනාම ඇගැයීමත්, ඔවුනට සහතික හා තිළිණ ලබාදීමත් බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා. ජයවර්ධනපුර අධ්‍යාපන කලාපයේ අධ්‍යාපන අධ්‍යක්ෂ අශෝක සේනානි මහතා, බස්නාහිර පළාත් අධ්‍යාපන අමාත්‍යාංශයේ නියෝජ්‍ය ලේකම් ඊ. ඒ. ඒ. ජී. කරුණාදාස මහතා, කොට්ඨාස අධ්‍යාපන අධ්‍යක්ෂ සරෝජා රණසිංහ මහත්මිය, අතිරේක කලාප අධ්‍යක්ෂ කංචනා හතුරුසිංහ මහත්මිය ඇතුළු විදුහල් ආචාර්ය මණ්ඩලය, මවුපියන් හා සම්භාවනීය අමුත්තන් රැසකගේ සහභාගිත්වයෙන් පැවැත්වෙනවා.ඊට අමතරව මෙවර රාජ්‍ය සාහිත්‍ය සම්මාන උළෙලේදී හොඳම නවකතාවට සම්මාන ලබාගත් කීර්ති වැලිසර ගුරු මහත්මයාටත් ඇගැයීමක් මේ සමඟ සිදු කරනවා.* වර්තමානයේ දරුවන් වෙනුවෙන් බොහෝ පොත් රචනා වෙනවා. ඒ අතරේ දරුවන් ලවා පොත් රචනා කිරීමේ අරමුණ කුමක්ද?මේ අදහස මගේ සිතට ඇතුළු වුණේ මීට ටික කලකට පෙර. වර්තමානය වන විට දරුවන්ගේ භාෂාව හා සාහිත්‍ය පිළිබඳ දැනුමේ ඇති අල්ප බව විදුහල්පතිවරයා ලෙස මම අවබෝධකර ගත්තා. ප්‍රවීණ තාක්ෂණයත් එක්ක ‍ෙපාතපතින් ඈත්වුණ බොහෝ දරුවෝ අද කියවීම සම්පූර්ණයෙන්ම අතහැරලා. පරිගණක පහසුකම් ඔස්සේ ඔවුනට අවශ්‍ය තොරතුරු ලැබෙන නිසා පොත්පත්වලින් තොරතුරු සොයන්න ඔවුන් වෙහෙසෙන්නේ නැහැ. ඒ වගේ ම මාධ්‍ය ග්‍රහණයට ලක්වීමත් දරුවන් පතපොතින් ඈත්වීමට තව හේතුවක්.අද දරුවන්ගේ අක්ෂරවල යම් යම් අඩුපාඩු තිබෙනවා. අකුරට නියමිත හැඩය එහි නැහැ. මෙයට හේතුව දරුවන්ගේ කියවීමේ රුචිකත්වය අඩුවීමයි. එදා දරුවකුගේ උපන් දිනයට තිළිණ කළේ පොතක් නමුත් අද එහෙම නැහැ. මාර්ටින් වික්‍රමසිංහ මහත්මයාගේ, කුමාරතුංග මුනිදාස සූරීන්ගේ පොත් කොතරම් විශිෂ්ට ද? දරුවන්ට හොද සාහිත්‍ය හා භාෂා දැනුමක් මේ කෘති හරහා ලබා ගන්න පුළුවන්. ඒත් අවාසනාවකට අද දරුවෝ මේ දේවල්වලින් ඈත් වෙලා. මේ නිසා පාසල් පද්ධතිය හරහා ක්‍රීඩාව, සෞන්දර්ය, අධ්‍යාපනය වගේම කියවීමෙන් පිරිපුන් මිනිසකු සමාජගත කිරීමටයි මේ උත්සාහය.ලෝකයේ ඉතා විශිෂ්ටතම සාහිත්‍යයකට උරුමකම් කියන අපි, ඒවා වැළලියාමට ඉඩ නොදිය යුතුයි. දරුවන් ලේඛන කලාවට යොමුකිරීමත්, ඒ මඟින් උසස් වින්දනයක් සහිත නිවුනු මනසින් ලෝකය දැකිය හැකි ළමා පරපුරක් අනාගතයට හැඩ ගැස්වීමේ මූලික අරමුණ මෙහි තිබෙනවා.ඒ වගේම කොට්ටාව ධර්මපාල විද්‍යාල ප්‍රාථමික අංශයට මෑතකදී ඒකාබද්ධ වුණු නව ප්‍රාථමික අංශයේ දරුවන් තුළ සුහදතාවයත්, සහෝදරත්වයත් ඇති කිරීම මෙහි තවත් එක් අරමුණක්.* ළමා පොත් 200 අතරින් හොඳම පොත් තේරීමේදී විශේෂයෙන් සැලකිලිමත් වූ කරුණු මොනවාද?මෙහිදී විද්‍යාලයීය ආචාර්ය මණ්ඩලය දැඩි වගකීමෙන් මේ දරුවන්ගේ කුසලතා එළි දැක්වීමට, ඔවුනට ඔවුන්ගේ නිදහස් සිතුවිලි ගොඩනඟන්න අවස්ථාව උදාකර දුන්නා. ඒ වගේම ඒ අයගේ පූර්ණ අධීක්ෂණයකින් පසු හොඳම පොත් සියය තෝරා ගනු ලැබුවා.මේ සෑම කතාවක්ම දරුවන්ගේ හිත් තුළ ගොඩනැඟුණ, පරිසරය හා සමාජ වටපිටාව පිළිබඳ අදහස් හා නව සංකල්පවලින් පිරිපුන්. මෙහි චිත්‍ර පවා ඇන්දේ ඒ දරුවන් විසින්මයි. හොඳ ලේඛකයන් වගේම දක්ෂ චිත්‍ර ශිල්පිනුත් මේ හරහා බිහිවීමේ ඉඩකඩ තිබෙනවා. මෙහිදී තව විශේෂ කටයුත්තක් සිදුකරනවා. ජයවර්ධන පුර අධ්‍යාපන කලාපයේ සියලුම පාසල් පුස්තකාල සඳහා මේ පොත් සියයක කට්ටලයක් ලබා දෙනවා.* මෙවැනි කටයුත්තක් වෙනුවෙන් විශාල මුදලක් වැය වෙනවා. ඒ සඳහා මූල්‍යමය දායකත්වය ලබා ගත්තේ කෙසේද?ප්‍රධාන වශයෙන්ම මෙහි දරුවන් පනස් දෙනෙකුගේ පොත් සඳහා මුද්‍රණ වියදම් සණස ආයතනය මඟින් දරනු ලැබුවා. ඉතිරි පනස් දෙනා සඳහා මවුපියන් මෙන්ම අනිකුත් අනුග්‍රහක භවතුන්ගේ දායකත්වය ලැබුවා. හැම දරුවකුටම පොත් 250 ක් ලැබෙන විදිහට තමයි මේ පොත් මුද්‍රණය කරනු ලැබුවේ. එයින් පොත් සියයක් පාසල් පුස්තකාල සඳහා ලබා දෙනවා. ඉතිරි පොත් ඔවුන්ගේ යහළුවන්ට, නෑ හිතමිතුරන්ට තෑගි දීමට හෝ අලෙවි කිරීමට ඉඩ ප්‍රස්ථාව ලබාදීලා තිබෙනවා. පාසල් සමිති හා මවුපියන් ඔවුන්ගේ නොමද කැපවීම හා උනන්දුව මත, තම දරුවන් යම් පියවරක් ඉදිරියට ගෙන ඒමට නොමසුරුව මැදිහත් වුණා.* පවතින විෂය නිර්දේශයට අනුව පාසල් වේලාව තුළ කියවීම සඳහා දරුවන්ට ලබාදී ඇති ඉඩකඩ ප්‍රමාණවත් ද?පවතින අධ්‍යාපන රටාවත් සමඟ දරුවන් තුළ විශාල තරගයක් තිබෙනවා. අනිකා පරයා තමන් ජය ගත යුතුයි කියන හැඟීම දැඩි ලෙස දරුවන් තුළට ඇතුළු වෙලා. එමනිසා හැම විටම අපි උත්සාහ දැරිය යුතු වන්නේ, විභාග සඳහාම දරුවා සූදානම් කරවීම නෙමෙයි, ඔවුනට යහපත් පරිකල්පන ශක්තියක් ඇතිකරවීමටයි. ඒනිසා අප ආචාර්ය මණ්ඩලය සැමවිටම උත්සාහ ගන්නවා මේ දේවල් ප්‍රායෝගිකව දරුවාට ලබාදෙන්න. පුස්තකාලය පරිහරණය කිරීමට සියලු දරුවන්ට ඉඩකඩ ලබාදීලා තිබෙනවා.ඒවගේම එහි යම්කිසි ක්‍රමානුකූල බවක් ඇතිකිරීමට සෑම පංතියකටම පොත් 40 බැගින් වෙන් කරලා උදෑසන ආචාර්යවරයා ඒවා දරුවන්ට කියවීම සඳහා ලබාදෙනවා. මෙහිදී ඊළඟ දිනයේ වෙනත් පොත් 40 ක් කියවීම සඳහා මේ ආකාරයටම ලබා දෙනවා. එවිට සෑම දිනයකම සෑම දරුවෙකුටම පොතක් කියවීමේ අවස්ථාව ලැබෙනවා. මෙය පැහැර හැරීමට කිසිම දරුවෙකුට අවස්ථාවක් නැහැ.ඒවගේම මේ දරුවන්ගේ කියවීමේ හැකියාව මැන බැලීමට පසු විපරමක් පංති භාර ගුරුවරයා විසින් සිදුකරනවා. ඒ අනුව දරුවන් පන්දහසකට ආසන්න ප්‍රමාණයක් සිටින ශ්‍රී ලංකාවේ ජනප්‍රිය උසස් විද්‍යාලයක් ලෙස යහපත් පුරුවැසියන් පිරිසක් සමාජගත කිරීමට අපි ගනු ලබන වෑයම පිළිබඳව අපිට අභිමානයක් තිබෙනවා.* අද බිහිවන මේ කුඩා ලේඛකයන්ගේ ඉදිරි මාවත සකසන්නේ කෙසේද?අද ඔවුනට ලැබෙන තිළිණ හා සහතිකපත් ඔවුනගේ ඉදිරි ජීවිතයට විශාල අනුබලයක් ලබා දෙනවා. ඒ වගේ ඔවුන් ලත් අත්දැකීම හා දැනුම හෙට දවසේදී වඩා ප්‍රායෝගිකවත් වේවි. අපි බලාපොරොත්තු වෙනවා 2014 දී පොත් 200 ක් මුද්‍රණය කිරීමට. අනුව මේ වැඩසටහන පියවරෙන් පියවර ඉදිරියට ගෙන යාමට බලාපොරොත්තු වෙනවා. ප්‍රාථමික අංශයට පමණක් සීමා වූ මෙය ඉදිරියේදී 06 සිට 13 ශ්‍රේණිය සඳහාත් දුෂ්කර අධ්‍යාපන කොට්ඨාසවල පාසල් දරුවන්ටත් උදාකරදීමට සැලසුම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>09</day>
    </date>
    <link>http://www.dinamina.lk/2013/10/09/_art.asp?fn=f1310093</link>
    <topic>පැණි කතා හරියට අබිං වගේ</topic>
    <author>රන්ජන් අමරරත්න</author>
    <content>ගාමිණී අබේවික්‍රම යන නවකතාකරුවාට හෝ ඔහුගේ කතා කාලවට හෝ කැමැත්තක් මා ළඟ නැත. ප්‍රබන්ධ කථාවේ බරසාර කියමන් හා හැදැරීම් සමඟ ගැටෙන කල මේ කතා දැඩි විවේචනාත්මක ස්වරයකින් බැහැර කරන්නට අපට සිදු වේ.උක්ත ප්‍රබන්ධ මගින් ජීවිත යථාර්ථයන් යට ගසන බවද; පාඨකයා සිහින හා සුරංගනා කතා අතර අතරමං කරන බව ද කියැවේ. එහෙත් පාඨකයෝ මහත් රුචියකින් ඒවා කියවති. කොටින් ම එම නවකතා ශ්‍රී ලංකාවේ සාමාන්‍ය පාඨකයන් අතර හොඳින් අලෙවි වෙයි.’හංසරාජිනී’ නම් නවකතාව මා අතට පත්වන්නේ එවන් පසුබිමක් තුළ ය. කර්තෘගේ නම, පොතෙහි පිටකවරය හා නවකතාවේ සිරස්තලයත් දුටු සැණෙන් අප්‍රසන්න හැඟීමක් මා තුළ පහළ විනි, මේ පොත කියැවීම සඳහා යොදවන කාලය බරපතළ නාස්තියක් සේ දැනිණි. එහෙත් අලුත් අත්දැකීමක් සොයනු වස්; “හංසරාජිනී” නවකතාව එක එල්ලේ කියවාගෙන ගියෙමි. එය වේගවත් කියැවීමක් සහිත රචනාවෙකි.මේ කතාව කියවාගෙන යන කල; ඊළඟට සිදුවන්නේ කුමක් ද? යන කුහුල පාඨක සිත්හි ජනිත වේ. කතාවේ අවසානය දැකගැනීමේ නොතිත් ආශාවක් කියවන්නාට ඇති වේ. කුතුහලය මතු කරමින් ඊළඟ නිරූපණය කෙරෙහි ආකාර්ෂණයක් ඇති කිරීම නවකතාවක මූලික ලක්ෂණයෙකි.ඊට ගැළපෙන ලෙස සිද්ධි ඇමිණිය හැක්කේ දක්ෂ කතාකරුවකුට පමණි. එම කුසලතාව ගාමිණි අබේවික්‍රම ළඟ මැනැවින් පිහිටා තිබේ. මේ කතාව කියවා ඇවසන් කළ සැණෙන් මට හැඟී ගියේ ‘පැණි කතා’ තුළ ද ගත යුත්තක් ඇති බව ය.”පැණි කතා” කෙරෙහි පාඨකයන් ආශක්තවීමට බලපාන ප්‍රධාන සාධක හතරක් තිබේ.i උද්වේගකර අවස්ථා පමණක් නිරූපණය කිරීමii ඒකීය ධාරණාවක් මත කථා විකාශනය සිදුවීමii අතිශය සරල කතා වස්තුවක් ගොඩනැඟීමiv ව්‍යවහාර බස භාවිත කිරීම.”හංසරාජිනී” නව කතාව රචනා වී ඇත්තේ ප්‍රේමය මුල්කර ගෙන ය. ප්‍රේමය විවාහ ජීවිතය හා දාරක ස්නේහය කතුවරයාගේ අවධානයට ලක් වැ තිබේ. සාරංග හා සිතාරා අතර සම්බන්ධය, සාරංග හා දුලාංජී අතර සම්බන්ධය හා සාරංග, දුලාංජිගේ දියණිය වූ හංසනී කෙරෙහි දක්වන දාරක ස්නේහය ඉතා හැඟුම්බර ලෙස කතාව පුරා නිරූපණය වේ. නවකතාව ආරම්භ වන්නේ සාරංග, සිතාරා හා දුලාංජි අතර තුන්කොන් ප්‍රේමයක් පාඨකයාට හඳුන්වා දෙමින් ය. එහි උද්වේගකර අවස්ථා බහුල ය.”සාරංග“යළි පෙර හඬම ය.”ඔයා දැන් කලිනුත් කතා කළා නේ ද?”සිතාරා ඇසුවාය.”ඔව් මේ නෝට් ඩබල් සෙවන් වන් සීරෝ... ඇය අංකයක් කීවා ය.”ඔව් ඒ නම්බර් එක තමයි”මේ සාරංගගෙ නම්බර් එකනේසාරංග නැද්ද දැන්...?”නෑ බාත්රූම් එකේ; මොනව හරි පණිවිඩයක් තියෙනව ද?””එතකොට මේ දිනූෂා නෙවී ද?”නෑ... මම?””කමක් නෑ මම පස්සේ කතා කරන්නම්””කමක් නෑ පණිවිඩයක් තියෙනම් කියන්න, මම සාරංගගෙ වයිෆ්””ව - යි – ෆ්”?!සාරංගට දුලාංජලීගෙන් දුරකථන ඇමැතුමක් ලැබෙන්නේ ඔහු සිතාරා සමඟ මධුසමය ගත කරමින් සිටින විට ය. එම උද්වේගකර අවස්ථාව කතුවරයා අතින් මනාව නිරූපණය වේ. පැණි කතා ගණයට වැටෙන නවකතාවකින් එවැන්නක් අපේක්ෂා කළ නොහැකි තරම් ය. ගාමිණී අබේවික්‍රම සිය කතාව සඳහා තෝරාගන්නේ නාටකීය අවස්ථාවන් ය. බැලූ – බැල්මට ඒවා අභව්‍ය යැයි පෙනී යන නමුදු කලාතුරකින් එවැනි දේ සිදුවන බව පිළිගත යුතු ය. ඒ අනුව බලන විට විශ්වසනීයභාවයක් පිළිබඳ ගැටලුව මතුකළ හැකි නොවේ.හංසරාජිනිය නවකතාවේ ප්‍රධාන තේමාව ලෙසින් ගත හැක්කේ සාරංග නම් පිටස්තරයා හංසනී නම් දැරියට දක්වන දාරක ස්නේහය යි. එය ආත්මීය බැඳීමක් ලෙස නිරූපණය වී තිබේ. මේ කතාවෙන් සංවාදයට ගැණෙන ප්‍රධාන විෂයයන් කිහිපයක් තිබේ.i පිය සෙනෙහස අහිමි දරුවන්ගේ ස්වාභාවයii ස්වාමියා අහිමි තරුණ වැන්දඹුවන් සමාජයට මුහුනදෙන ආකාරයiii නූතන විවාහ සංස්ථාවේ ගැටලුiv මානව දයාවෙන් යුතු මිනිසුන්ගේ ඛේදවාචකයහංසනී යනු පිය සෙනෙහස අහිමි අහිංසක එහෙත් තීක්ෂණ බුද්ධියක් සහිත දැරියකි. ඇය හැමවිට ම පියකුගේ උණුසුම අපේක්ෂා කරයි. එහෙත් ඇගේ පියා දැරිය කුරිරු ලෙස අත්හැර ගොස් තිබේ. හදිසියේ අහම්බයකින් මෙන් දැරියට සාරංග මුණ ගැසේ. ඒ රිය අනතුරක් නිසා ය. දෙදෙනා ම වහා එකිනෙකා වටහා ගනිති. ඉක්බිති ඔවුන්ගේ සම්බන්ධය විකාශය වනුයේ ආත්මීය බැඳීමක් ලෙස ය.හංසලී නම් දැරිය පිළිබඳ අතිශය සංවේදී අවස්ථා ගණනාවක් මේ කතාවේ එයි. කතුවරයා පියා අහිමි දැරියක ගේ සිත කියවන්නට වෑයම් කර තිබේ. හංසලී සාරංග අංකල් වෙතින් අපේක්ෂා කරන රැකවරණය හා ආදරය ඉතා සියුම් ලෙස නිරූපණය කරන්නට ගාමිණී උත්සුක වෙයි. එය ද පැණි කතාවකින් අපේක්ෂා කළ නො හැකි දෙයකි.“බෑ-බෑ අංකලුත් ඇඳේ නිදාගන්න”“දූ, අපි තුන්දෙනාට ම ඇඳේ ඉඩ නෑනෙ, අංකල්ට බිම නෙවී සාලෙ සැටියෙ නිදාගන්න කියමු” දුලාංජි කීවා ය.“බෑ, බෑ අංකල් මගේ ළඟ ඉන්න ඕනෑ’ යි කී හංසලී දුලාංජී අසල දිග ඇදුණාාය.“හරි අංකල් දැන් මෙතන නිදාගන්න කො; අංකල් මේ පැත්තෙ, අම්මි මේ පැත්තෙ මම මැද”ඈ එසේ කියා සාරංග ගේ අතකින් ඇද්දේ ය. සාරංග ඇය අසල දිගා විණි.“මෙහෙමත් කෙල්ලක්”පුංචි දැරිවියක ගේ අහිංසක සිතිවිලි, ඇගේ ප්‍රාර්ථනා හා සෙල්ලක්කාර ගති කතුවරයා ගේ අවධානයට ලක් ව තිබේ. ඔහු ඒ කෙරෙහි කෙතරම් ආශක්ත වන්නේ්ද යත් හංසලී ගේ මුවට දීර්ඝ හා නො ගැළපෙන දෙබස් ද එකතු කොට තිබේ. කුමක් වුව නූතන පාරිභෝගික සමාජය අත් විඳින ප්‍රධාන ඛේදවාචක දෙකක් මේ කෘතියෙන් සංවාදයට හසු කෙරේ.i පවුල් සංස්ථාවේ බිඳවැටීමii දරුවන් අනාථ වීමහංසලී නම් දැරිය ජීවිතය සාර්ථක කර ගන්නේ අප්‍රමාණ කැපවීමක් සහිත මානව හිතවාදියකු නිසාය. ඔහු සාරංග අබේසේකර ය. මේ චරිතය නව කතාවේ ප්‍රධාන චරිතය වන අතර ම පැණි කතාවක එන වීර හෙවත් සුදන චරිතය ලෙස ද ගත හැකි ය. සාරංග මුලින් ම නව කතාවට ප්‍රවේශ වන්නේ අවංක හා හැඟුම්බර ප්‍රේමවන්තයකු ලෙස ය. එහෙත් ඔහු ගේ සැබෑ ජීවිතය මතුවන්නේ අහම්බෙන් සිදු වූ රිය අනතුරත් සමඟ ය. එම අනතුරෙන් පසු ඔහු නිරූපණය වන්නේ මානව හිතවාදියකු ලෙස ය. නවකතාව අවසන් වන්නේ අතිශය හැඟුම්බර අවස්ථාවකින් ය. එය පාඨකයාගේ දෑසට කඳුළක් එකතු කරන තරමට සංවේදී ය.ජනප්‍රිය නව කතා රැල්ල විධිමත් විචාරයකට ලක් කළ අවස්ථා බෙහෙවින් හිඟ ය. සිංහල සාහිත්‍ය තුළ එවැන්නක් ඇත්තේ ම නැති තරම් ය. මේ සම්ප්‍රදාය විශ්ලේ්ෂණය කළ හොත් ආකාර ගණනාවක නවකතා හඳුනාගත හැකි ය. කරුණාසේන ජයලත් මහතාගේ කතා එක ශානරයකට ගත හැකි ය. එඩ්වඩ් මල්ලවආරච්චි වැනි අයගේ කතා තවත් ශානරයකට ගත හැකි ය. ගාමිණී අබේවික්‍රමගේ පැණි කතා තවත් ශානරයකට ගතහැකි ය. ඔහුගේ විශේෂත්වය වන්නේ ප්‍රබල නාටකීය අවස්ථා මත ම කතාව රඳවාගෙන සිටීම ය. මුල-මැද- අග සහිත වටකුරු කතා වස්තුවක් ද ඔහු විසින් ගොඩනඟනු ලැබේ.විවිධ විචාර සම්ප්‍රදායන් හා සාහිත්‍ය හැදෑරීම් ඔස්සේ නව කතාව විමර්ශනය කරන කල ජනපි‍්‍රය නවකතා ප්‍රතික්ෂේප වන බව සැබෑවක් වන්නේ වුව එය කියැවීම් සමාජය තුළින් බැහැර වන්නේ නැත. මෙ බඳු බොළඳ කතා මිනිසුන් ගේ දැඩි ආකර්ෂණයට ලක් වන්නේ මන්දැ’යි අපි සොයා බැලිය යුතු ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n131010_br3</link>
    <topic>උතුරේ ඇමතිවරු සිව්දෙනෙක් පත්වෙති</topic>
    <author/>
    <content>ද්‍රවිඩ ජාතික සන්ධානය විසින් බලය අත්පත් කරගත් උතුරු පළාත් සභාවේ අමාත්‍ය මණ්ඩලය අද (10) පත්කර තිබේ.ඒ අනුව පී.අයින්ගරනේෂන් මහතා, කෘෂිකර්ම,පශු සම්පත්,ජලාපවාහන හා පරිසර අමාත්‍යවරයා වශයෙන්ද, ටී.කුරුකුලරාසා මහතා අධ්‍යාපන හා සංස්කෘතික අමාත්‍යවරයා වශයෙන්ද, පී.සත්‍යලිංගම් මහතා, සෞඛ්‍ය අමාත්‍යවරයා වශයෙන්ද, බී. දෙතිශ්වරම් මහතා ධීවර, ප්‍රවාහන හා ග්‍රාම සංවර්ධන අමාත්‍යවරයා වශයෙන්ද පත් කර තිබේ.උතුරු පළාත් සභාවේ ප්‍රධාන අමාත්‍යවරයා වශයෙන් තේරී පත්වූ සී.වී විග්නේශ්වරන් මහතාගේ දිවුරුම්දීම සම්බන්ධයෙන් ගැටළු සහගත තත්ත්වයක් උදාවී තිබුණද පසුගිය 07 වන දින හෙතෙම ජනාධිපති මහින්ද රාජපක්ෂ මහතා ඉදිරියේ දිවුරුම් දෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n131010_br2</link>
    <topic>නව නියෝජ්‍ය අමාත්‍යවරු 9ක් දිවුරුම් දෙති</topic>
    <author/>
    <content>එ.ජ.නි.ස. රජයේ නව නියෝජ්‍ය අමාත්‍යවරු 9 දෙනෙකු මීට ස්වල්ප මොහොතකට පෙර ජනාධිපති මහින්ද රාජපක්ෂ මහතා ඉදිරියේ දිවුරුම් දුන් බව ජනාධිපති මාධ්‍ය අංශය සඳහන් කරයි.ඒ අද (10) පෙරවරුවේ ජනාධිපති ලේකම් කාර්යාල‍යේදී මෙම දිවුරුම් දීම සිදුව තිබේ.ඒ අනුව සනත් ජයසූරිය,වික්ටර් ඇන්තනී,නිශාන්ත මුතුහෙට්ටිගම,මොහාන් ලාල් ග්‍රේරු,සරත් වීරසේකර,එස්.සී මුතුකුමාරණ,හේමාල් ගුණසේකර,වයි.ජී පද්මසිරි,ලක්ෂ්මන් පෙරේරා යන මහත්වරුන්ට මෙම නියෝජ්‍ය අමාත්‍ය පදවි ලැබී ඇති බව සඳහන්ය.එකී නියෝජ්‍ය අමාත්‍ය පදවි මෙසේය. සනත් ජයසූරිය - තැපැල් සේවා වයි. ජී පද්මසිරි - කෘෂි කර්මාන්ත වික්ටර් ඇන්තනී - පොල් සංවර්ධන හා ජනතා වතු සංවර්ධන නිශාන්ත මුතුහෙට්ටිගමගේ - සුළු අපනයන භෝග ප්‍රවර්ධන මොහාන් ලාල් ග්‍රේරු - අධ්‍යාපන සරත් වීරසේකර - කම්කරු හා කම්කරු සබඳතා එස්.සී මුතුකුමාරණ -පුනරුත්ථාපන හා බන්ධනාගාර ප්‍රතිසංස්කරණ හේමාල් ගුණසේකර - සමූපකාර හා අභ්‍යන්තර වෙළඳ කටයුතුලක්ෂ්මන් වසන්ත පෙරේරා - කර්මාන්ත හා වාණිජ කටයුතු  .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n131010_br1</link>
    <topic>ලිබියානු අගමැති අලි ෂිඛඩාන් පැහැරගෙන ගිහින්</topic>
    <author/>
    <content>ඉස්ලාම් අන්තවාදී කැරලිකරුවන් විසින් ලිබියානු අගමැති අලි ෂිඛඩාන් මහතා පැහැරගෙන ගොස් තිබේ.හෙළිදරව් කළ නොහැකි ස්ථානයක සිටි අගමැතිවරයා ආයුධ සන්නද්ධ පිරිසක් විසින් පැහැරගෙන ගිය බව අග්‍රාමාත්‍යවරයාගේ මාධ්‍ය ප්‍රකාශකවරිය CNNපුවත් සේවයට පවසා ඇත.එහෙත් ට්‍රිපොලි අගනගරයේ කොරින්තියන් හෝටලයේ සිටියදී ඔහු පැහැරගැනීමට ලක්වූ බව හෝටල් ලිපිකරුවෙකු මාධ්‍යයට පවසා ඇති බව විදෙස් මාධ්‍ය උපුටා දක්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n131010_1</link>
    <topic>නාගරික සංවර්ධන අධිකාරියෙන්පැල්පත්වාසීන්ට නිවාස 14,000ක්</topic>
    <author>චන්ද්‍රිකා පෙරේරා</author>
    <content>කොළඹ පැල්පත්වාසීන්ට මේ වසර අවසන් වීමට පෙර රාජ්‍ය ආරක්ෂක හා නාගරික සංවර්ධන අමාත්‍යාංශය නිවාස 14,000ක් ලබාදීමට නියමිතය.මේ අනුව ඉදිකිරීමේ කටයුතු අවසන් වෙමින් ඇති දෙමටගොඩ නිවාස ඒකක 500කින් සමන්විත තට්ටු නිවාස සංකීර්ණය ලබන මස දී ජනාධිපති මහින්ද රාජපක්ෂ මහතා අතින් ජනතා අයිතියට පැවරීමට කටයුතු යොදා ඇති බව නාගරික සංවර්ධන අධිකාරියේ සභාපති නිමල් පෙරේරා මහතා පවසයි. මෙම එක් නිවෙසක් වර්ග අඩි හාරසියයක විශාලත්වයෙන් යුතුය‍.තට්ටු නිවාස සංකීර්ණ ලෙස නිවාස ලාභීන් පදිංචිව සිටි ස්ථාන ආසන්නයේ මේ නිවාස සියල්ල ස්ථාපිත ‍කෙරේ.අඩු පහසුකම් සහිත පැල්පත්වාසී හා අනවසර පදිංචි අයට සුවපහසු නිවෙසක් ලබාදීම මහින්ද චින්තනයේ ප්‍රධාන කාර්යයකි.මෙම වැඩපිළිවෙළ යටතේ කොළඹ කළ සංගණනයකින් පැල්පත් ජනාවාස පදිංචි පවුල් 78812ක් හඳුනා ගෙන තිබේ. මේ සියලු දෙනාටම නිවාස ලබාදීමේ සැළසුම් දැනටමත් ක්‍රියාත්මක කර අවසානය‍.අනවසර පදිංචිකරුවන් ලෙස හඳුනා ගෙන ඇති මේ පවුල්වලින් 30000ක් පමණ පදිංචිව සිටිනුයේ කිසිසේත්ම පදිංචියට නුසුදුසු හරිහැටි වහලක් පවා නැති පැල්පත්වල බව සංගණනයේ දී හෙළිව ඇත.කොළඹ වතු සංස්කෘතියක් ලෙස මෙය ප්‍රචලිතය. ඒවායේ යටිතල පහසුකම් ද නොමැති අතර මේ ස්ථානවල විවිධ ජාවාරම්, අපරාධ හා අපචාර සිදු‍කෙරෙන බවට ද හඳුනාගෙන තිබේ. මේ නිවැසියන්ගේ කැමැත්ත ඇතිව ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ උපදෙස් හා මඟපෙන්වීම මත නාගරික සංවර්ධන අධිකාරිය නිවාස ඉදිකිරීම් කටයුතු ඇරඹූ බව නිමල් පෙරේරා මහතා සඳහන් කරයි.නාගරික පුනර්ජීවන හා පුනස්ථාපන වැඩසටහන මත මෙම කටයුතු සිදුකරන අතර සෑම නිවාස සංකීර්ණයකම බිම්මහල වාණිජ කටයුතු වෙනුවෙන් වෙන් කර ඇති අතර එයින් ලැබෙන අදායම අනාගතයේ නිවාස සංකීර්ණයේ ප්‍රතිසංස්කරණ කටයුතු වෙනුවෙන් වෙන් කිරීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101010</link>
    <topic>අවිස්සාවේල්ල ජල පවිත්‍රාගාරයේ ක්ලෝරීන් නළය පුපුරයි</topic>
    <author>උපාලි කරුණාරත්න, මහින්ද අලුත්ගෙදර සහ අවිස්සාවේල්ල විශේෂ එස්. පද්මපෙරුම</author>
    <content>අවිස්සාවේල්ල, පෙන්රිච් වතුයායේ පිහිටි ජල පවිත්‍රාගාරයේ ක්ලෝරීන් නළයක් පිපිරීම හේතුවෙන් පුද්ගලයන් 400 කට අධික පිරිසක් රෝහල්ගත කර ඇත.ඊයේ (9) රාත්‍රී 9ට පමණ මේ සිද්ධිය සිදුව තිබෙන බව පොලීසිය පවසයි. රබර් වතුයායක් වන මේ ප්‍රදේශයේ කම්කරු නිවාසවල (ලයින් කාමර) වෙසෙන පිරිසක් මේ අනතුරට ලක්ව තිබෙන අතර රෝගී වූ අයගෙන් බොහොමයකට ශ්වසන ආබාධ සහිතව රෝහල්ගත කර තිබෙන බව ද පොලිසිය සදහන් කරයි.ක්ලෝරීන් නළය පිපිරීයාම හේතුවෙන් අවට කම්කරු නිවාස ඒකක අටක වෙසෙන පිරිසගේ ශ්වසන අපහසුතා ඇතිව තිබෙන අතර එයින් අනතුරුව මේ පිරිස කඩිනමින් රෝහල්ගත කිරීමට අවිස්සාවේල්ල පොලීසියේ නිලධාරීන් සහ අවට ප්‍රදේශවාසීන් පියවර ගෙන තිබේ.මෙලෙස ශ්වසන ආබාධවලට ලක්වූ පිරිසෙන් වැඩිදෙනකු කාන්තාවන් බව වාර්තාවන අතර කිසිවකුටත් ජීවිත හානියක් නොමැති බව රෝහල් ආරංචි මාර්ග සදහන් කරයි.ජල සම්පාදන හා ජලාපවහන මණ්ඩලය මඟින් අදාළ ජලපවිත්‍රාගාරයේ ක්ලෝරීන් නළ යථා තත්ත්වයට පත්කිරීම සඳහා ඊයේ රාත්‍රියේ දී ම පියවර ගෙන තිබෙන බව වාර්තා වෙයි.රෝගීන් අවිස්සාවේල්ල රෝහලට ඇතුළත්කර තිබෙන අතර සිය ගණනක් ඒ අවස්ථාවේ දී රෝගීන් සමඟ රෝහල් භූමිය වෙත පැමිණි බව ද මේ සිද්ධිය සම්බන්ධයෙන් වැඩිදුර පරීක්ෂණ ක්‍රියාත්මක බව ද පොලීසිය සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310102</link>
    <topic>පොදු රද මඩුලු ව්‍යාපාරික සමුළුවට රටවල් 65ක පැමිණීම දැනටමත් ස්ථීරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය ව්‍යාපාරික සමුළුව සඳහා සහභාගිවන බවට එම මණ්ඩලීය රටවල් ඇතුළුව ලෝකයේ රටවල් 65ක දැවැන්ත ආයෝජකයන් විශාල පිරිසක් දැනටමත් තහවුරුකර තිබෙන බව පොදුරාජ්‍ය මණ්ඩලීය ව්‍යාපාරික සභාව අවධාරණය කරයි.මෙම ව්‍යාපාරික සමුළුව සඳහා නියෝජිතයන් 900-2,000 අතර පිරිසක් සහභාගිකර ගැනීමට සැළසුම්කර තිබූ අතර එම ඉලක්කය ඉතා සාර්ථකව සපුරාගත හැකිවනු ඇතැයි පොදුරාජ්‍ය මණ්ඩලීය ව්‍යාපාරික සභාවේ සභාපති ආචාර්ය මොහාන් කෝල් මහතා විශ්වාසය පළකරයි.එළඹෙන නොවැම්බර් මාසයේදී ශ්‍රී ලංකාවේ පැවැත්වෙන පොදුරාජ්‍ය මණ්ඩලීය සමුළුවට සමඟාමීව විදේශ ආයෝජන කේන්ද්‍රස්ථානයක් වශයෙන් ශ්‍රී ලංකාව ප්‍රවර්ධනය කිරීම වෙනුවෙන් ව්‍යාපාරික සහ වෙළෙඳ කටයුතු ප්‍රවර්ධනය කිරීමේ වැඩසටහනක් පැවැත්වීමට සැළසුම්කර තිබෙන බවද හෙතෙම සදහන් කරයි.ඒ මහතා මේ බව සදහන් කළේ විදේශ කටයුතු අමාත්‍යාංශ ශ්‍රවණාගාරයේදී ඊයේ (9) පැවැති විශේෂ ප්‍රවෘත්ති සාකච්ඡාවක් සඳහා සහභාගි වෙමිනි.එහිදී වැඩිදුරටත් අදහස් දක්වමින් ඒ මහතා සදහන් කළේ පොදුරාජ්‍ය මණ්ඩලීය සමුළුව ආරම්භ කිරීමට පෙර විශේෂ වැඩසටහන් කිහිපයක් කොළඹදී දියත් කිරීමට කටයුතුකර ඇති බවත් මේ ව්‍යාපාරික සමුළුව සඳහා වැඩිම නියෝජිත පිරිසක් සහභාගි වන්නේ එක්සත් රාජධානියෙන් බවත්ය.පොදුරාජ්‍ය මණ්ඩලීය සමුළුවට සහභාගිවන සියලුම රටවල නායකයන් විසින් තමන්ගේ නියෝජිත පිරිස් මෙම ව්‍යාපාරික සමුළුවට සහභාගිකර ගැනීම සඳහා රැගෙන එනු ඇතැයි විශ්වාසය පළකළ ආචාර්ය මොහාන් කෝල් මහතා චීනය, මැදපෙරදිග රටවල්, අප්‍රිකාව වැනි පොදුරාජ්‍ය මණ්ඩලයට අයත් නොවන රටවල නියෝජිතයෝද මේ සඳහා සහභාගිවීමට නියමිත බව පැවසීය.දැනටමත් මේ සමුළුව සඳහා විදේශීය නියෝජිත පිරිස් 400 - 500ක් දක්වා දේශීය නියෝජිත පිරිස් 450 - 500 දක්වා ප්‍රමාණයක් සහභාගිවන බවට තහවුරුකර තිබෙන අතර දෙස් විදෙස් රාජ්‍ය අංශයේ මෙන්ම පෞද්ගලික අංශයේ ව්‍යාපාරික සහ වෙළෙඳ නියෝජිතයෝද ඊට සහභාගි වන බව පැවසූ ඒ මහතා මෙහිදී එකින් එක මුණ ගැස්වීමේ ව්‍යාපාරික රැස්වීම් පැවැත්වීමටද කටයුතු යොදා තිබෙන බව කීවේය.මේ අතර ඒ මහතා සදහන් කළේ මේ කටයුතු සංවිධානය කිරීමේදී ආයෝජන මණ්ඩලය සහ කර්මාන්ත මණ්ඩල සමඟ ඉතා සමීප සබඳතාවයකින් කටයුතුකරනු ලබන බවත් මෙම සමුළුව තුළින් ශ්‍රී ලංකාවේ ආයෝජන නඟා සිටුවීමට විශාල රුකුලක් ලැබෙන අතර ශ්‍රී ලංකාවට විශේෂඥ ශිල්පීය දැනුම ලබාගැනීමටද හැකියාව පවතින බවත්ය.මීට අදාළ ආයෝජන ප්‍රවර්ධන යෝජනා කිහිපයක්ම දැනටමත් සකසා ඇතැයි පැවසූ ඒ මහතා බලශක්ති, නිෂ්පාදන, සංචාරක ආදිය කෙරෙහි එහිදී වැඩි අවධානයක් යොමුවී තිබෙන බවද සදහන් කළේය. මේ සමුළුව අවසානයේදී ශ්‍රී ලංකාවට විදේශ රටවලින් ආයෝජන ව්‍යාපෘති රැසක් ලබාගත හැකිවනු ඇති අතර මේ අනුව පොදුරාජ්‍ය මණ්ඩලීය සමුළුව දේශපාලන වශයෙන් පමණක් නොව ආයෝජන සහ ව්‍යාපාරික කටයුතු ප්‍රවර්ධනය අතින්ද ශ්‍රී ලංකාවට අතිශය වැදගත් බව පෙන්වා දුන්නේය.මේ අවස්ථාවට සහභාගි වූ විදේශ කටයුතු ඇමැති මහාචාර්ය ජී.එල් පීරිස් මහතා සදහන් කළේ එක්සත් ජාතීන්ගේ මහාමණ්ඩල සැසියට සහභාගිවීම සඳහා නිව්යෝර්ක් නුවරට ගිය අවස්ථාවේදී තමා සහ ජනාධිපති මහින්ද රාජපක්ෂ මහතා පොදුරාජ්‍ය මණ්ඩලීය රටවල් රැසක ජනාධීපතිවරු, අගමැතිවරු හා විදේශ ඇමැතිවරු සමඟ සාකච්ඡා කළ බවත් එහිදී ඔවුන්ගෙන් ලද සහයෝගය සම්බන්ධයෙන් කෘතඥතාව පිරිනමන බවත්ය.මේ සමුළුව සාර්ථක කරගන්නට හැකිසෑම සහයෝගයක්ම ලබාදෙන බවට ඔස්ට්‍රේලියානු නව විදේශ ඇමැතිනී ජුලී බිෂොප් මහත්මිය ප්‍රකාශ කළ බවද මෙවර සමුළුවේ තේමාව සියලු රටවල ඇඟයීමට ලක්වූ බවද පැවසූ ඒ මහතා සියලු රටවල ජනතාවට ප්‍රායෝගික වැදගත්කමකින් යුතු තේමාවක් ඉදිරිපත්කර තිබෙන බවද පෙන්වා දුන්නේය.ක්‍රමානුකූලව විධිමත් ලෙස අපි මේ සමුළුව සඳහා සූදානම් වී තිබෙන බව සදහන් කළ විදේශ කටයුතු ඇමැතිවරයා අවස්ථා තුනකදී අපේ රටට විදෙස් නියෝජිතයන් පැමිණි බවද ලන්ඩන් නුවර පිහිටි පොදුරාජ්‍ය මණ්ඩලීය මහලේකම් කාර්යාලය සමඟ ශ්‍රී ලංකාව සමීපව කටයුතු කරන බවද සදහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310103</link>
    <topic>ඉන්දු-ශ්‍රී ලංකා මිතුදම පළුදු කිරීමට අන්තවාදී කොටස් කුමන්ත්‍රණය</topic>
    <author>ස්වර්ණා විජේකෝන්, චමීර ඇල්ලදෙණිය සහ රක්ෂණ ශ්‍රියන්ත</author>
    <content>ඉන්දීය රජය හා ශ්‍රී ලංකා රජය අතර මිත්‍රත්වය පළුදු කිරීමට අන්තවාදී කුඩා කොටස් කුමන්ත්‍රණකාරී උත්සාහයක නියැලී සිටින බව ජලසම්පාදන හා ජලාපවහන ඇමැති ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේ දී ඊයේ (9) ප්‍රකාශ කළේය.ඉන්දියාවට යන ශ්‍රී ලාංකික ජනතාවට     සිදු වන හිංසාකාරී බලපෑම් හා ශ්‍රී ලංකාවට සේවා සපයන ආයතනවලට එල්ල කළ ප්‍රහාර වලින් මෙය පැහැදිළි වන බවද ඇමැතිවරයා පෙන්වා දුන්නේය. ඇමැතිවරයා මේ අදහස් පළ කළේ, පත්කළ මන්ත්‍රී අනුර කුමාර දිසානායක මහතා අසන ලද වාචික පිළිතුරු අපේක්ෂිත ප්‍රශ්නයකට පිළිතුරු දෙමිනි.ඉන්දියාවේ තමිල්නාඩුව හා අනෙකුත් පළාත්වලට ගමන් කිරීමේදී, සංචාරය කිරීමේදී ශ්‍රී ලංකාවේ පුරවැසියන්ට අවශ්‍ය ආරක්ෂාව ලබා දෙන ලෙස ඉන්දීය බලධාරීන්ගෙන් ඉල්ලා සිටීමට විදේශ කටයුතු අමාත්‍යාංශය කටයුතු කර ඇත. මෙවැනි හිංසාකාරී ක්‍රියා ගැන ඉන්දියාව අනුමත කරන්නේ නැති බව ද ගුණවර්ධන මහතා සඳහන් කළේය.‍අන්තවාදී කොටස් කරන දේ ගැන සෙවීමට ඒ සඳහා ආරක්ෂක පියවර ගැනීමට ඉන්දියාවේ මධ්‍යම රජය ක්‍රියා කරයි. මේ තත්ත්වය පාලනය කිරීමට ඔවුන් කටයුතු කර ඇති නිසා ආයෝජකයින්, වන්දනාමාන කොටස් දැන් හොඳින් රටවල් දෙකටම ගමන් කරන බව ද හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310104</link>
    <topic>පොදු රද මඩුලු සමුළුවෙන් මෙරටටලැබෙන වරප්‍රසාද බොහෝමයි</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය සභාපතිත්වය ශ්‍රී ලංකාවට හිමිවීමත් සමඟ ජාත්‍යන්තර බෙදුම්වාදයෙන් ශ්‍රී ලංකාව ආරක්ෂා වන බව ප්‍රවීණ රංගන ශිල්පී සහ සිනමා අධ්‍යක්ෂ ජැක්සන් ඇන්තනී මහතා ප්‍රකාශ කරයි.මේ මණ්ඩලයේ සභාපතිත්වය වසර දෙකක කාලයක් සඳහා වලංගු බව පෙන්වාදෙන ඒ මහතා මෙමඟින් ලැබෙන ශක්තිය හේතුවෙන් කිසිවිටෙකත් ජාත්‍යන්තර බෙදුම්වාදයට ශ්‍රීලංකාව ගොදුරක් කර ගැනීමේ අවස්ථාව නොලැබෙන අතර ජාත්‍යන්තර බෙදුම්වාදයට ශ්‍රී ලංකාව ගොදුරක් කර ගැනීම සඳහා කිසිඳු අවස්ථාවක ඉඩදිය යුතු නැතැයිද සියලු දෙනාම ඒ වෙනුවෙන් අධිෂ්ඨාන කරගත යුතු බවද සදහන් කරයි.පොදුරාජ්‍ය මණ්ඩලීය සමුළුවක් ලෝකයේ කිසියම් රටක පැවැත්වීමෙන් එම රටට විශාල වරප්‍රසාද ප්‍රමාණයක් හිමිවන බව පෙන්වාදෙන ඒ මහතා එම තත්ත්වය මෙවර ශ්‍රී ලංකාවට හිමිවන බවද එහිදී පොදුරාජ්‍ය මණ්ඩලයේ සභාපතිත්වය හිමිවීම විශේෂත්වයක් බවද පෙන්වාදෙයි. මේ අතර ඒ මහතා සදහන් කරන්නේ එම මණ්ඩලය නියෝජනය කරන රටවල් 54 සදහා එක් රටකට සමුළුවක් පැවැත්වීමේ අවස්ථාව වසර 108 කට වරක් හිමිවන බවත් ඒ අනුව මෙවැනි අවස්ථාවක් යළිත් ශ්‍රී ලංකාවට උදා වන්නේ වසර 100 කට පසුව බවත්ය.පොදුරාජ්‍ය මණ්ඩලයේ සභාපතිත්වය ශ්‍රී ලංකාවට අවශ්‍ය යුගයක් බව සදහන් කරන ජැක්සන් ඇන්තනී මහතා ජාත්‍යන්තර බෙදුම්වාදය යළි හිස ඔසවන්නට හතර අතින් උත්සාහ කරන බවද ඊට අමතරව ජාත්‍යන්තර බෙදුම්වාදයට ශ්‍රී ලංකාවට ගොදුරක් කරගැනීමේ අවශ්‍යතාවය පවතින බවද පෙන්වාදෙයි. එවැනි අවස්ථාවක මෙවැනි ජාත්‍යන්තර මට්ටමේ සමුළුවක් පැවැත්වීම තුළින් ජාත්‍යන්තර දේශපාලනයේ කීර්තියක් හිමිවන බවද හෙතෙම කියාසිටී.මේ අතර ඒ මහතා සදහන් කරන්නේ පොදුරාජ්‍ය මණ්ඩලීය සමුළුව ශ්‍රී ලංකාවේදී පැවැත්වීමත් සමඟ තොරතුරු තාක්ෂණ, තරුණ, ව්‍යාපාර, වෙළෙද හා ආයෝජන ඇතුළු ක්ෂේත්‍ර රැසකින් ප්‍රතිලාභ අත්වන බවත් මෙය සාර්ථකව පැවැත්වීමෙන් ජාත්‍යන්තර දේශපාලනයේ නිෂ්චිත කේන්ද්‍රයකට ශ්‍රී ලංකාව ඔසවා තබන බවත්ය.එළඹෙන නොවැම්බර් මාසයේ ශ්‍රී ලංකවේදී පැවැත්වෙන පොදුරාජ්‍ය මණ්ඩලීය සමුළුව සාර්ථකකර ගැනීම වෙනුවෙන් සියලු දෙනාගේම සහයෝගය හිමිවිය යුතු බවද ප්‍රවීන රංගන ශිල්පී සහ සිනමා අධ්‍යක්ෂ ජැක්සන් ඇන්තනී මහතා ප්‍රකාශ කරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310105</link>
    <topic>සියලු පහසුකම් සහිතරඟහලක් අනුරපුරේට</topic>
    <author>චූල බණ්ඩාර කුලසේකර</author>
    <content>කොළඹ නෙළුම් පොකුණ රඟහලට පමණක් දෙවෙනි වන‍ සේ සියලු පහසුකම් සහිත රඟහලක් චීන ආධාර යටතේ රුපියල් මිලියන එක් දහස් දෙසීයක වියදමින් ලබන පෙබරවාරියේ දී අනුරාධපුරයේ ආරම්භ කෙරේ. මේ රඟහල ප්‍රේක්ෂකයන් තුන්දහසකට ආසන්න ප්‍රමාණයකට අසුන් ගැනීමේ පහසුකම් සහිතව ඉදිකිරීමට යෝජිතය. එමෙන්ම අනුරාධපුර නගරයේ සහ නගර ආසන්නයේ මධ්‍යම පාන්තික නිවාස යෝජනා ක්‍රමයද ලබන වසරේ ආරම්භ කිරීමට නියමිතය. ඒ සඳහා වැය කරන මුදල රුපියල් මිලියන අට දහසකි. මේ සඳහා ජර්මන් රජය මූල්‍ය ආධාර සපයනු ලබයි.අනුරාධපුර දහ අටවන වෙළඳ සංගමයේ නිලවරණය සහ සංවත්සරික උත්සවයේ ප්‍රධාන ආරාධිතයා වශයෙන් එක් වෙමින් උතුරුමැද පළාත් මහ ඇමැති එස්.එම්. රංජිත් සමරකෝන් මහතා මේ කරුණු අනාවරණය කළේය. මෙහිදී තවදුරටත් අදහස් දැක්වූ මහ ඇමැතිවරයා මෙසේද කීය. අද අනුරාධපුරයේ වෙළඳ සැල්වලින් කප්පම් ගැනීම වැනි පහත් වැඩ සියයට අනූවකින් නවතා තිබෙනවා.පසුගිය කාලයේ දේශපාලනඥයින්ගේ ගෝල බාලයින් නගරයේ ඉඩම් ඇල්ලුවා. නමුත් නගරයේ රජයට අයත් සියලු ඉඩම් සුරක්ෂිත කිරීමට මම කටයුතු කර තිබෙනවා. මගේ ගෝලයින්ට එවැනි වැරදි දේට මගෙන් ඉඩක් නෑ. මෙතන නියෝජ්‍ය පොලිස්පතිතුමා සිටිනවා. එතුමා මේ තත්ත්වය ගැන හොඳින් දන්නවා. මම ව්‍යාපාරිකයින්ට ඉහළ තත්ත්වයට ඒමට උදව් කරනවා. නමුත් මම මගේ දේශපාලනයට කවදාවත් ව්‍යාපාරිකයින් යොදවා ගන්නේ නෑ.මේ අවස්ථාවට වෙළඳ ප්‍රජාවට මෙන්ම සමාජයට කළ මහඟු සේවය අගයා ආචාර්ය එස්.එම්. තෝරදෙණිය මහතාට විශේෂිත ඇගයීම් සමරු තිළිණයක් ඇමැතිවරයා අතින් ලබා දුන් අතර අධ්‍යාපන ක්ෂේත්‍රයෙන් දස්කම් දැක්වූ ව්‍යාපාර ප්‍රජාවේ දරු දැරියන් සඳහා ත්‍යාග සහ සහතික පත් ප්‍රදානයක්ද සිදු කළේය. වෙළඳ සංගමයේ ලොතරැයි දිනුම් ඇදීම ඇතුළු තවත් විශේෂාංග රැසකට මහඇමැතිවරයා එක් වූ අතර මේ අවස්ථාවේදී අනුරාධපුර නගරාධිපති එච්.පී. සෝමදාස, නියෝජ්‍ය පොලිස්පති රන්ජිත් පද්මසිරි, කොට්ඨාස බාර පොලිස් අධිකාරී මහේෂ් සේනාරත්න, පළාත් අධ්‍යාපන ඇමැතිවරයාගේ ලේකම් අනුර දිසානායක, අධ්‍යාපන අමාත්‍යාංශයේ සහකාර ලේකම් (සැලසුම්) සුදත් නයනානන්ද, වෙළඳ සංගමයේ නව සභාපති නිපුන ගුණරත්න යන මහත්වරු සහ රාජ්‍ය නිලධාරීහු සහ ව්‍යාපාරිකයෝ විශාල පිරිසක් ද එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101030</link>
    <topic>දිවි නැඟුම පස්වන අදියරහෙට ඇරැඹෙයි</topic>
    <author>මහින්ද අලුත්ගෙදර</author>
    <content>පවුලේ ආර්ථිකය සහ පෝෂණය වැඩිදියුණු කරමින් ගෘහ ආර්ථිකය ශක්තිමත්කර දිළිදුකමින් තොර ශ්‍රී ලංකාවක් බිහි කිරීම සඳහා ක්‍රියාත්මක දිවි නැඟුම පස්වන අදියර ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (11) ආරම්භ වෙයි.පෙරවරු 10.11 ට යෙදෙන සුබ මොහොතින් ආරම්භ කෙරෙන මේ ජාතික වැඩසටහන දීප ව්‍යාප්ත මට්ටමින් සිදුකෙරෙන බව ආර්ථීක සංවර්ධන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310106</link>
    <topic>අලුත් නි.ඇමැතිවරු අද දිවුරුම් දෙති</topic>
    <author>ධනුෂ්ක ගොඩකුඹුර</author>
    <content>අලුතෙන් පත් කෙරෙන නියෝජ්‍ය ඇමැතිවරු පිරිසක් ජනාධිපති මහින්ද රාජපක්ෂ මහතා ඉදිරියේ ජනාධිපති ලේකම් කාර්යාලයේ දී අද (10) උදෑසන දිවුරුම් දෙන බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා ‘දිනමිණ’ ට ප්‍රකාශ කළේය.මෙතෙක් නි‍යෝජ්‍ය ඇමැතිවරුන් පත් කර නොමැති අමාත්‍යාංශ සඳහා මේ පත් කිරීම් සිදු කෙරෙනු ඇති අතර එම සංඛ්‍යාව දහහතර නොඉක්මවනු ඇතැයි ජනාධිපති කාර්යාල ආරංචි මාර්ග පැවසීය.පළාත් සභා ඇමැති ධූර දරමින් සිට පාර්ලිමේන්තුවට පත් වූ සහ දිස්ත්‍රික්වල වැඩිම මනාප ලැබූ මන්ත්‍රීවරුන් මෙසේ පත් වීමට ඉඩ තිබෙන බවත් එම ආරංචි මාර්ග ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310107</link>
    <topic>යුද හමුදාවේ 64 වැනි සංවත්සරය අද</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදාවේ 64 වැනි සංවත්සරය අදට (10) යෙදී ඇත. ඒ නිමිත්තෙන් පසුගිය සති දෙකක පමණ කාලයක් පුරා උත්සව මාලාවක් පැවැත්විණි.එහි ප්‍රධාන උත්සවය යුද හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් අද(10) පෙරවරුවේ යුද හමුදා ගෘහස්ථ ක්‍රීඩාංගණයේ දී පැවැත්වේ.යුද හමුදාවේ 64 වැනි සංවත්සරයට සමගාමීව සති දෙකක් පුරා සිදු කෙරුණු උත්සව මාලාව තුළින් සද්කාරක වැඩපිළිවෙළ, ආගමික පුද පූජා සහ දානමය පින්කම් පැවැත්වීම, යුද හමුදා ධජයන්ට සෙත් පැතීම, ආචාර පෙළපාලි ඇතුළු වැඩසටහන් රාශියක් ක්‍රියාත්මක විය. අද දින යුද හමුදාපතිවරයා වෙනුවෙන් පෙළපාලිය පැවැත්වෙන අතර මිහිඳු සෙත් මැදුරේ සංචාරයක්ද සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310108</link>
    <topic>බොරැල්ලේ කුඩු සජිත්’දෙමටගොඩ දී අවසන් ගමන් යයි</topic>
    <author>චන්ද්‍රිකා පෙරේරා</author>
    <content>පාතාල නායකයකු මෙන්ම කෝටිපති කුඩු ජාවාරම්කරුවකු බව කියන බොරැල්ලේ සජිත් නමැත්තා සිය මෝටර් රථයේ ගමන් කරමින් සිටිය දී ඊයේ (9) අලුයම වෙඩි තබා ඝාතනය කර තිබේ.මෙසේ මහමඟ දී මරා දමා ඇත්තේ බොරැල්ල සර්පන්ටයින් පාර ආදර්ශ නිවාස අංක 1/5 හි පදිංචිව සිටි විසිහත් හැවිරිදි තෙඹුවන ආරච්ච්ගේ සජිත් ප්‍රියදර්ශන කරුණාරත්න නමැත්තකු බව දෙමටගොඩ පොලිසිය පවසයි. මරණකරු රියදුරු අසුනේ සිට ඇති අතර තවත් තිදෙනකු මොහු සමඟ රථයේ පැමිණ සිද්ධියෙන් පසු පළාගොස් ඇති බව පොලිසිය කියයි.මරණකරු ගේ රථයේ කඩු දෙකක් හා ටී පනස් හය ජීව පතරොම් පිරවූ මැගසිනයක් තිබී පොලිසිය සොයා ගෙන තිබේ.දෙමටගොඩ බේස්ලයින් මාර්ගයේදී වෙඩි ප්‍රහාරයට ලක්ව ඇති මිය ගිය අය තවත් මීටර් හාරසියයක් පමණ දෙමටගොඩ හන්දිය දෙසට රථය පදවාගෙන පැමිණ රථය මහ මඟ නවතා මිය ගොස් තිබේ.රථයේ වම් පස වීදුරුවේ පිටත සිට ඝාතකයා වෙඩි ප්‍රහාර එල්ලකර තිබේ. මිලිමීටර් දශම නවය හෝ එවැනි කුඩා අවියක් මේ ඝාතනයට උපයෝගි කරගෙන ඇත. මරණකරුගේ පපුවට එල්ල වූ වෙඩි ප්‍රහාරයකින් ඝාතනය සිදුව තිබෙන බව හඳුනාගෙන තිබේ.මොහු සමඟ රථයේ ගමන් කරමින් සිට පළා ගිය තිදෙනා පිළිබඳ මෙතෙක් කිසිදු තොරතුරක් හෙළිව නැති අතර ඝාතකයා පිළිබඳ මෙතෙක් කිසිදු තොරතුරක් ‍අණාවරණය වී නැත.මරණකරු සමඟ පැමිණි තිදෙනා මේ මරණය සිදුකර පලාගිය බවට පොලිසිය සැකකරයි. කෝටිපති මත්ද්‍රව්‍ය ජාවාරම්කරුවන් අතර ඇතිවූ ආරවුලක් හේතුවෙන් මේ ඝාතනය සිදුකර තිබෙන බවට පොලිසිය සිදුකළ මූලික පරීක්ෂණ මඟින් හෙළිව ඇත.‍ සිරුර කොළඹ ජාතික රෝහලේ මෘතශරීරාගාරයේ තබා ඇති අතර මරණය පිළිබඳ මහේස්ත්‍රාත් පරීක්ෂණය සිද්ධිය වූ ස්ථානය නිරීක්ෂණයෙන් පසු එහි දී පැවැත්වීමට නියමිතය. මේ පිළිබඳ රසපරීක්ෂක වාර්තාවක් ද කැඳවා තිබේ.සිද්ධිය පිළිබඳ කොළඹ අපරාධ කොට්ඨාසයේ අධ්‍යක්ෂ පොලිස් අධිකාරි ඩී.එල්. රණවීර මහතාගේ උපදෙස් මත දෙමට‍ගොඩ පොලිසියේ අපරාධ අංශයේ ස්ථානාධිපති උප පොලිස් පරික්ෂක කේ.එම්‍. හේරත් මහතාගේ මෙහෙයවීමෙන්, සැරයන් 28789 ජයසේකර, කොස්තාපල්වරු වන 72680 පෙරේරා හා 87138 චතුර නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n1310109</link>
    <topic>සාරංගා එන්ටටේන්මන්ට් හිමිකරු‍ ලබන 24දා අධිකරණය හමුවට</topic>
    <author>කුමුදු හෙට්ටිආරච්චි</author>
    <content>ප්‍රකට චිත්‍රපට අධ්‍යක්ෂවරයකු හා ගීත රචකයකු වූ හර්බට් එම්. සෙනෙවිරත්න මහතා විසින් රචිත ගීත 9ක් නෛතික හිමිකරුවන්ගේ අවසරයකින් තොරව කැසට්පට ගසා බෙදාහරින බව කියන ‘සාරංගා එන්ටටේන්මන්ට්’ හිමිකරුට ලබන 24 වැනිදා අධිකරණයේ පෙනී සිටින ලෙස දන්වමින් කොළඹ වාණිජ මහාධිකරණ විනිසුරු ගාමිණී අමරසේකර මහතා විසින් ඊයේ (9) සිතාසි නිකුත් කරන ලදී.විනිසුරුවරයා විසින් එසේ සිතාසි නිකුත් කරන ලද්දේ අභාවප්‍රාප්ත හර්බට් එම්. සෙනෙවිරත්න මහතාගේ බිරිඳ වන ස්වර්ණ ලක්ෂ්මී සෙනෙවිරත්න මහත්මිය හා පුතා වන චින්තක මෙන්ඩිස් සෙනෙවිරත්න මහතා විසින් අධිකරණයට ඉදිරිපත් කළ පැමිණිල්ලක් සලකා බැලීමෙන් අනතුරුවයි.නුගේගොඩ ගංගොඩවිල පාරේ "සාරංගා එන්ටටේන්මන්ට්" හිමිකරු ප්‍රියන්ත කුමාර කන්නන්ගර මහතාට එරෙහිව බුද්ධිමය දේපළ පනත යටතේ මේ පැමිණිල්ල ඉදිරිපත් කර තිබුණි."සාරංගා එන්ටටේන්මන්ට්" හිමිකරු විසින් අභාවප්‍රාප්ත හර්බට් එම්. සෙනෙවිරත්න මහතා රචිත ගීත 9ක් එසේ නිෂ්පාදනය කර බෙදා හැරීම තුළින් සිදුවූ පාඩුව සඳහා රුපියල් මිලියන දහයක් අයකර දෙන මෙන් ඉල්ලා සෙනෙවිරත්න මහතාගේ බිරිඳ හා පුතා විසින් අධිකරණය වෙත මේ පැමිණිල්ල ඉදිරිපත් කර ඇත."මැවිලා පෙනේවි රූපේ", "ආදරය නිසා", "පෙම් සිහින මවන", "ගියේ ඇයි මාව", "චන්ද්‍රා මාගේ", "අඳ හඬනව හිමියණි", "චන්ද්‍රාමෙ රෑ පාය ආවා", "වන මලට ආශාවෙ", "සුදට සුදේ"යන අභාවප්‍රාප්ත හර්බට් එම්. සෙනෙවිරත්න මහතා විසින් රචිත ගීතවල පූර්ව අයිතිය ඔහුගේ බිරිඳට හා පුතාට පැවරී තිබියදී ඔවුන්ගේ නිසි අවසරයක් නොමැතිව විත්තිකාර ආයතනය මඟින් එම ගීත ඇතුළත් කර සංයුක්ත තැටි හා කැසට් පට නිෂ්පාදනය කර බෙදා හරින බව පැමිණිල්ලෙන් පවසා ඇත.පැමිණිලිකරුවන්ගේ නෛතික අවසරයකින් තොරව ඉහත ගීත ඇතුළත් විශාල කැසට් ප්‍රමාණයක් විත්තිකරු නිෂ්පාදනය කර ඇති බව පැමිණිල්ලෙන් වැඩි දුරටත් පවසා ඇත.විත්තිකරුගේ එම ක්‍රියා කලාපය නිසා අභාවප්‍රාප්ත හර්බට්.එම් සෙනෙවිරත්න මහතාගේ හා පැමිණිලිකරුවන්ගේ බුද්ධිමය දේපළ අයිතිවාසිකම් දිගින් දිගටම උල්ලංඝනය වන බවත් බවයි.ගීතවල මුල් අයිතිකරු වූ හර්බට් එම්. සෙනෙවිරත්න මහතාගේ අභාවයෙන් පසු එම ගීත ප්‍රති නිෂ්පාදනය කිරීම හෝ බෙදා හැරීමට කිසිදු අවසරයක් විත්තිකරු ලබා ගෙන නොමැති බවඳ පැමිණිලිකරුවන් පවසා සිටියි. මේ ගීත නිෂ්පාදනය, සංයුක්ත තැටිවල ගසා බෙඳා හැරීම, වක්‍රව ප්‍රචාරණය කිරීම, ප්‍රවර්ධන දැන්වීම පල කිරීම හා බෙඳාහැරීම වළකාලමින් ඉන්ජන්ෂන් තහනමක් නිකුත් කරන ලෙසත් මින් පැමිණිලිකරුවනට වූ පාඩුව වෙනුවෙන් රුපියල් මිලියන දහයක මුදලක වන්දියක් ලබාදීමට නියම කරන ලෙසත් පැමිණිලිකරුවන් අධිකරණයෙන් ඉල්ලා ඇත.නීතීඥ මාධව විජයශ්‍රීවර්ධන, රනිල් සමරසූරිය, චුදක ජයසුන්දර මහත්වරුන් හා නීතීඥ ජයමුදිතා ජයසූරිය මෙනවිය පැමිණිලිකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101011</link>
    <topic>හමුදාව වැලිවේරියට කැඳවා ඇත්තේපොලිස්පතිවරයාගේ නියමයෙන් බව පෙනී යනවා</topic>
    <author>ගම්පහ සංචාරක නිමල් ජයසිංහගම්පහ මධ්‍යම සමූහ ඔලිවර් පෙරේරා</author>
    <content>වැලිවේරියේ පැවැති උද්ඝෝෂණ අවස්ථාවේදී එම ස්ථානයට යුද හමුදාව කැඳවූයේ කවුරුන් විසින් දැයි ‍මා නොදන්නා බවත්, නමුත් වෙනත් නිලධාරියකුට යවනු ලැබූ වාර්තාවක් අනුව හමුදාව එහි කැඳවා ඇත්තේ පොලිස්පතිවරයාගේ නියමයෙන් අනුව බව පෙනී යන්නේ යැයි ගම්පහ පොලිස් අධිකාරි විජිත ඩී. කොමසාරු මහතා ගම්පහ ප්‍රධාන මහේස්ත්‍රාත් ටිකිරි ජයතිලක මහතා ඉදිරියේ සාක්කි දෙමින් ඊයේ (9) දින පැවැසීය.පසුගිය අගෝස්තු 01 දින වැලිවේරිය රතුපස්වල නැදුන්ගමුව ප්‍රදේශයේ කම්හලක අප ජලය හේතුවෙන් පානීය ජලය අපවිත්‍ර වීම සම්බන්ධව එම ප්‍රදේශයේ ජනතාව කළ උද්ඝෝෂණයේදී වෙඩි වැදී මරණයට පත් තිදෙනාගේ මරණ සම්බන්ධයෙන් මහේස්ත්‍රාත් පරීක්ෂණය ගම්පහ මහේස්ත්‍රාත් අධිකරණයේදී සිවුවැනි (4) දින පැවැති අතර එහිදී සාක්කි දෙමින් පොලිස් අධිකාරිවරයා මෙසේද පැවැසීය.මා 2012 මාර්තු 05 දින සිට ගම්පහ කොට්ඨාස භාර පොලිස් අධිකාරිවරයා ලෙස සේවය කරනවා. 2013.06.29 දින ගම්පහ වැලිවේරිය රතුපස්වල වෙනිග්‍රෝස් ආයතනයෙන් බැහැරවන අපද්‍රව්‍ය නිසා ප්‍රදේශයේ පානීය ජලය අපවිත්‍රවීම පිළිබඳව ගම්වාසීන් විසින් උද්ඝෝෂණයක් පැවැත්වීමට යන බව මට දැනගන්නට ලැබුණා.ඒ සම්බන්ධයෙන් ගම්පහ දිස්ත්‍රික් ලේකම් ගම්පහ සහ මහර ප්‍රාදේශීය සභා සභාපතිවරුන් හා පරිසර හා සෞඛ්‍ය නිලධාරින් සමඟ සාකච්ඡාවක් පැවැත්වූවා.අනතුරුව 2013.07.27 දින රතුපස්වල නැදුන්ගමුව ගම්වාසීන් පැය 7.35ට නව නුවර මාර්ගයේ උද්ඝෝෂණයක් ආරම්භ කර, රථවාහන ගමනාගමනයට බාධා පමුණුවන බව වැලිවේරිය පොලිස් ස්ථානාධිපතිවරයා මට දැනුම් දුන්නා.ඒ අනුව වැඩබලන පොලිස් අධිකාරි සඳසිරි බණ්ඩාර මහතා එතැනට යවා මා පැය 10.00ට එතැනට ගියා.එහි තෙරිපැහැ සිරිධම්ම හිමියන් නායකත්වය දුන් උද්ඝෝෂණයට 1500ක් පමණ සහභාගි වී සිටියා.“වෙනිග්‍රෝස්” ආයතනයේ පාලකයන් සමඟ එක්ව එම ජල ප්‍රශ්නය පිළිබඳව සාකච්ඡා කළත් උද්ඝෝෂණය නතර කළේ නැහැ.එදින පසුව උද්ඝෝෂකයන් එම ස්ථානයෙන් බැහැර ගියද, 28 දින පෙ.ව. 10.00ට නැවත රතුපස්වල ක්‍රීඩාංගනයට ඔවුන් එක්රැස් වුණා.මා නීතිය හා සාමය ආරක්ෂා කිරීමට අවශ්‍ය නිලධාරින් යෙදවූවා. තොරතුරු ලබා ගැනීමට බුද්ධි නිලධාරින්ද යෙදවූවා.අදාළ කර්මාන්තශාලාව එතැනින් ඉවත් කරන තුරු උද්ඝෝෂණය නවත්වන්නේ නෑ. නැත්නම් එය ඉදිරියටම කරගෙන යන බව තෙරිපැහැ ධම්මානන්ද හිමි පැවසූවා.පසුව කූඩාරමක්ද තනාගෙන උන් වහන්සේ උපවාසය ආරම්භ කළා.පසුව වතුරුගම මාර්ගයේද ටයර් පුළුස්සමින් උද්ඝෝෂණය කරන බව 29 දා මට දැනගන්න ලැබුණා.මා එතැනට යනවිට දෙදහසක් පමණ එහි සිටි අතර වාහන ගමනාගමනය ඇණහිට තිබුණා.මා ඔවුන් සමඟ සාකච්ඡා කළා. මා දුරකථනයෙන් කථා කර මහර ප්‍රාදේශීය සභාපතිවරයා කැඳවූවා. අනතුරුව උද්ඝෝෂණය නතරවුණා.මා නැවත වැලිවේරියට ගියා. එහි කලබලයක් තිබුණේ නැහැ.ඔවුන් දිසාපතිවරයාගේ වාර්තාව පිළිබඳව බලාපොරොත්තුවෙන් සිටියා.සිරිධම්ම හිමියන් හැර සෙසු පිරිස වෙනිග්‍රෝස් ආයතනය ප්‍රධාන දොරටුව ළඟ උද්ඝෝෂණය ආරම්භ කළා.මේ අවස්ථාවේදී ජනතාව එහි කුපිතව සිටින බවත්, එම ආයතනයට ගිනිතැබීමට සූදානම් බවත්, බුද්ධි අංශ මට වාර්තා කළා. ඒ නිසා මා එහි ආරක්ෂාවට නිලධාරින් යෙදවූවා.පොලිස් විශේෂ කාර්ය බළකායද යෙදවූවා. එහි 3000ක් පමණ ජනතාව සිටියා. එහි කලහකාරී තත්ත්වයක් තිබුණා.එම අවස්ථාවේ ලුතිනන් කර්නල්වරයකුගේ ප්‍රධානත්වයෙන් හමුදා කණ්ඩායමක් කම්හල අසලට ආවා. බ්‍රිගේඩියර් දේශප්‍රිය ගුණවර්ධනත් එහි පැමිණියා.උද්ඝෝෂණය දිගටම පැවතුණා.විත්තියේ නීතිඥ උපුල් දේශප්‍රිය මහතා -කම්හලේ ආරක්ෂාවටද හමුදාව පැමිණියේ.සාක්කිකරු - ඔව්, කම්හලේ ආරක්ෂාවටයි.30 වන දින වනවිට උද්ඝෝෂණය අවට ගම්මානවලටත් පැතිරී ගියා. එදින උදේ 9.00ට ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා එම ස්ථානයට පැමිණ උපවාස කරමින් සිටි හිමිනම සමඟ සාකච්ඡා කර ප්‍රශ්නයට සහනයක් ලබාදෙන බැවින්, උද්ඝෝෂණය නවත්වන ලෙස ඉල්ලා සිටියා. එහෙත් එය නතර කළේ නැහැ.ඉන්පසු උද්ඝෝෂකයන් හිමිනම සිටි ඇඳ ඔසවාගෙන ගොස් දොරටුව අසල තිබ්බා.අනතුරුව බ්‍රිගේඩියර් ශාන්ත දසනායක සහ රාජ්‍ය ආරක්ෂක අමාත්‍යාංශයේ නිලධාරින් දෙදෙනෙකු පැමිණ උද්ඝෝෂකයන් හා සාකච්ඡා කළා.එහෙත් උද්ඝෝෂකයන් එය නතර කළේ නැහැ.නීතිඥ උපුල් දේශප්‍රිය මහතා - ඔබ මේ දින තුනේම එහි රැඳී සිටියාද.සාක්කිකරු - ඔව්. විටින්විට මා අධිකරණයටත් ගියා.අනතුරුව උද්ඝෝෂණය තවත් උත්සන්න වුණා. බැලුම්මහර මංසන්ධියේදී උද්ඝෝෂණ පැවතුණා.ආරක්ෂක ලේකම්වරයා විසින් මේ පිළිබඳ ගත් තීරණ උද්ඝෝෂකයන්ට දැනුම් දුන්නේ බ්‍රිගේඩියර් දේශප්‍රිය ගුණවර්ධන මහතායි.එම පණිවිඩය දැනුම්දීමෙන් අනතුරුව උද්ඝෝෂකයන් පිරිසක් ඉවත් වූවත් තවත් පිරිසක් කම්හලට පහරදීමට සූදානම් වන බවක් මට ආ‍රංචි වුණා. එම ස්ථානයට යාමේදී ටයර් පුළුස්සා මාර්ග අවහිර කර තිබූ නිසා මට එහි යන්න බැරිවුණා.මා නැවත වැලිවේරිය පොලිසියට ගියේ රාත්‍රී 9.00ට පමණ. හමුදා වාහන 2කට අලාභහානි වී තිබුණා. ත්‍රිරෝද රථයක් ගිනි ගනිමින් තිබුණා.නීතිඥ උපුල් දේශප්‍රිය මහතා - මේ කම්හල අසල දේශපාලනඥයින් සිටියාද.සාක්ෂිකරු - මා දුටු‍ෙව් නැහැ.නීතිඥ උපුල් දේශප්‍රිය මහතා - 29 දින රෑ කම්හලේ ආරක්ෂාවට යුද හමුදාව කැඳවූවේ ඔබද?සාක්ෂිකරු - නැහැ මා කැඳවූයේ නැහැ.නීතිඥ - ඔබ යුද හමුදාව කැඳවූයේ නැත්නම් කම්හලේ ආරක්ෂාවට යුද හමුදාව පැමිණි අයුරු පිළිබඳව දැනුවත්ව තිබේද?සාක්ෂිකරු - යුද හමුදාව කැඳවූයේ මා නොවෙයි.නීතිඥ - යුද හමුදාව එතැනට කැඳවූයේ ඔබ නොවේනම් යුද හමුදාව කැඳවූයේ කවුද කියා ඔබ දන්නවාද?සාක්ෂිකරු - උසස් නිලධාරින්ගේ මැදිහත්වීමෙන් තමයි. යුද හමුදාව පැමිණ ඇත්තේ.නීතිඥ - කවුද ඒ උසස් නිලධාරින්.සාක්ෂිකරු - කැඳවීම පිළිබඳ වාර්තාව අනුව නම් මා එය දන්නවා.නීතිඥ - කවුද?සාක්ෂිකරු - පොලිස්පතිවරයාගේ නියෝග අනුවයි හමුදාව කැඳවා ඇත්තේ.නීතිඥ - කවදාද කැඳවූයේ.සාක්ෂිකරු - මා දන්නේ නැහැ.ඉන් අනතුරුව සාක්ෂි ලබා දුන් සුජීව රෝහන - මා සිද්ධිය වූ දින මගේ සොයුරිය සමඟ කොළඹ ගොස් එනවිට වැලිවේරිය නගරයේ කඩ වසා තිබුණා. අප ආ වාහනය යා නොහැකි නිසා අප පයින් ගියා.සවස 6.15 – 6.30 අතර නගරයේ රැස්වීමක් තිබුණා. අප පල්ලියට ගියා. ඉන්පසුව වෙඩි ශබ්දයක් නැහැ. කවුරු වෙඩි තිබ්බාද කියා දුටුවේ නැහැ. මා පල්ලිය ඉදිරිපිට සිටින විට නගරයේ සිටි හමුදාව දෙසට ගල් ගසනවා දුටුවා.ඒ සැනෙකින්ම වාගේ පල්ලියට හමුදාව පැමිණියා. මා එකතැන කොටුවුණා. ලාල් කියන අයට හමුදාවෙන් පහර දුන්නා. මට හමුදාවෙන් පහර දෙන්න ආවා. සාක්ෂි විමසීම කල් තැබිණ.සාක්ෂි දීමෙන් අනතුරුව පොලිස් අධිකාරිවරයා ලබාදුන් සාක්ෂි අනුව නම් වැලිවේරිය සිදුවූ සිද්ධිය සම්බන්ධයෙන් පොලිස් බුද්ධි අංශය නිවැරදිය. නිසිපරිදි කාර්යක්ෂම තොරතුරු ලබාදී නැති බවයි පෙනෙන්නේ යැයිද එහිදී ප්‍රධාන මහේස්ත්‍රාත්වරයා බුද්ධි අංශයේ වගකීම පිළිබඳවද පැහැදිලි කළේය. බුද්ධි අංශය නිවැරැදිව කටයුතු කළා නම් එම අවාසනාවන්ත සිද්ධිය මෙතරම් දුර නොයන බවද මහේස්ත්‍රාත්වරයා පැවැසීය.‍මේ පිළිබඳව පොලිස්පතිවරයාට දැනුම් දෙන ලෙස පැවසූ මහේස්ත්‍රාත්වරයා මේ පිළිබඳව සොයා බලන ලෙසද පොලිස්පතිවරයාට නියෝග කළේය.කොළඹ අපරාධ කොට්ඨාසයේ ප්‍රධාන පොලිස් පරීක්ෂක නෙවිල් සිල්වා මහතා මෙහිදී සාක්ෂි මෙහෙයවිය.මෙහි වැඩිදුර විභාගය නොවැම්බර් මස 08 දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101012</link>
    <topic>මහනුවර පවුල් 1,18,700කටදිවි නැඟුමෙන් සෙත</topic>
    <author>නිහාල් ජයවර්ධන</author>
    <content>දිවි නැඟුම ජාතික වැඩසටහන යටතේ මහනුවර දිස්ත්‍රික්කයේ පවුල් එක්ලක්ෂ දහඅටදහස් හත්සියයකට රජය මඟින් ප්‍රතිලාභ ලබාදෙයි.එළඹෙන මහ කන්නය ඉලක්ක කොට එම පවුල් සඳහා එළවළු බීජ ලබාදීම සිදුකෙරෙන අතර, ඊට අමතරව පලතුරු, කොස්, දෙල් ඇතුළු ආර්ථික වටිනාකමින් යුත් පැළ වර්ග ද ලබාදෙනු ලබයි.එක් ග්‍රාම නිලධාරි වසමකින් අඩු ආදායම්ලාභී පවුල් 50ක් තෝරා පවුල් දසදහසකට ආසන්න පිරිසකගේ ජීවන මට්ටම උසස් කිරීම සඳහා ආදර්ශ ගෙවතු බිහිකිරීමත් සිදුකෙරේ. මේ කටයුතු විධිමත් කිරීම සඳහා ආර්ථික සංවර්ධන අමාත්‍යාංශය මගින් නිලධාරීන් 1150ක් දිස්ත්‍රික්කය පුරා සේවයේ යොදවා තිබේ. මහනුවර දිස්ත්‍රික්කයේ ග්‍රාම නිලධාරි වසම් 1187ක් මෙම දිවි නැඟුම වැඩසටහනට සම්බන්ධකොට ඇත.මහනුවර දිසාපති ගාමිණි සෙ‍නවිරත්න මහතාගේ අධීක්ෂණයෙන් හා සම්බන්ධීකරණයෙන් මෙම කටයුතු සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101013</link>
    <topic>ආයතන 5007ක මදුරු කීටයන්</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන සතිය ආරම්භ වූ පළමු දිනයේදීම (07) සිදු කළ රාජ්‍ය හා පෞද්ගලික ආයතන පරීක්ෂා කිරීම්වලදී ආයතන 5007 ක මදුරු කීටයන් සිටි බව සෞඛ්‍ය අමාත්‍යාංශය පවසයි‍‍. රාජ්‍ය ආයතන 2833 ක ද, පෞද්ගලික ආයතන 2174 ක ද මදුරු තවාන් තිබී හමු වූ බවත් ඒ අතරින් වැඩිම රාජ්‍ය ආයතන සංඛ්‍යාවක් වාර්තා වූයේ හම්බන්තොට දිස්ත්‍රික්කයෙන් බවත් අමාත්‍යාංශය පවසයි."ආයතනික දිනය" ලෙස නම් කර තිබූ මේ දිනයේදී මදුරු මර්දන වැඩසටහන් ක්‍රියාත්මක කිරීම සඳහා මහජන සෞඛ්‍ය පරීක්ෂකවරුන් 327 දෙනකු සහ පොලීසිය ඇතුළු ත්‍රිවිධ හමුදාව යෙද වූ බවත් අමාත්‍යාංශය පවසයි.රාජ්‍ය ආයතන 6511 ක් සහ පෞද්ගලික ආයතන 5989 ක් පරීක්ෂා කළ අතර රාජ්‍ය ආයතන 187 කට සහ පෞද්ගලික ආයතන 146 කට ඩෙංගු මදුරුවන් බෝ වන ස්ථාන පැවැතිණ. ආයතන 661 කට එරෙහිව නොතීසි නිකුත් කළ අතර එම ආයතන සතියක් තුළදී නැවත පරීක්ෂා කර මදුරුවන් බෝ වීම පාලනය කර නොමැති ආයතනවලට එරෙහිව නඩු පවරන බව ද සෞඛ්‍ය අමාත්‍යාංශය පවසයි.පෞද්ගලික ආයතනවලින් වැඩිම ආයතන සංඛ්‍යාවක් කොළඹ දිස්ත්‍රික්කය තුළ පිහිටා ඇත. මදුරුවන් බෝ කරන ආයතනවලට විරුද්ධව නීතිමය ක්‍රියාමාර්ග ගන්නා බවත් තමන්ගේ ආයතන පිරිසිදුව තබා ගනිමින් ඩෙංගු මදුරුවන්ගෙන් තොර ස්ථාන බවට පත්කිරීමට ආයතන ප්‍රධානීන් කටයුතු කළ යුතු බවත් අමාත්‍යාංශය දැනුම්දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101014</link>
    <topic>බියගම විලේජ් අධිපති ඝාතන නඩුවේ පළමුවන සැකකරුට එරෙහි ගිනි අවි නඩුවට දෙවන හා තුන්වන සැකකරුවනුත් නම් කරයි</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හෝටෙල් අධිපති කෝටිපති ව්‍යාපාරික බර්නාඩ් ජයරත්න (65) යන අය ඝාතන නඩුවේ පළමුවන සැකකාර ඩී. පී. සුසන්ත නමැත්තාට එරෙහිව පවරා තිබෙන ගිනි අවි ළඟ තබා ගැනීම සම්බන්ධ නඩුවේ සැකකරුවන් ලෙසට එම ඝාතන නඩුවේ දෙවන හා තුන්වන සැකකරුවන් දෙදෙනා ද ඇතුළත් කරන මෙන් අපරාධ පරීක්ෂණ දෙපාර්තමේන්තුව මගින් කළ ඉල්ලීමකට පූගොඩ මහේස්ත්‍රාත් හා අතිරේක දිසා විනිසුරු පී. එම්. තිලකරත්න බණ්ඩාර මහතා ඊයේ (09 වැනිදා) අවසර ලබා දුන්නේය.මේ ගිනි අවි ළඟතබා ගැනීමේ නඩුව ඊයේ (09 වැනිදා) පූගොඩ මහේස්ත්‍රාත් අධිකරණයේ යළිකැඳවූ අවස්ථාවේ අපරාධ පරීක්ෂණ දෙපාර්තමේන්තුව මේ ඉල්ලීම කෙරිණ.මේ අනුව එම ඝාතන නඩුවේ දෙවන සැකකරුවන සුදත් වික්‍රමසිංහ හා තුන්වන සැකකාර මියගිය අයගේ පුත් බියගම පදිංචි සුරංග ජයරත්න යන දෙදෙනාද මේ ගිනි අවි ළඟතබා ගැනීමේ නඩුවට සැකකරුවන් වශයෙන් ඇතුළත් කළහ.මේ ගිනි අවි ළඟ තබා ගැනීමේ නඩුව කැඳවූ අවස්ථාවේ අපරාධ පරීක්ෂණ දෙපාර්තමේන්තුවේ පොලිස් පරීක්ෂක ජයසේකර මහතා අධිකරණයට කරුණු දක්වමින් කොළඹ පොලිස් අපරාධ කොට්ඨාසය මගින් සිදු කරන ලද මෙම පරීක්ෂණ දැන් අපරාධ පරීක්ෂණ දෙපාර්තමේන්තුවට පවරා ගත්තා. ඒ අනුව මේ ගිනි අවි ළඟ තබා ගැනීමේ නඩුව සම්බන්ධව සියලුම පරීක්ෂණ මින් ඉදිරියට අපගේ දෙපාර්තමේන්තුව මගින් සිදු කරනවා. ඉතින් මේ ගිනි අවි ළඟ තබා ගැනීම සම්බන්ධවද එම ඝාතන නඩුවේ දෙවන හා තුන්වන සැකකරුවන් සම්බන්ධයි. ඒ නිසා එම සැකකරුවන් දෙදෙනාත් මේ නඩුවේ සැකකරුවන් ලෙසට ඇතුළත් කරන්න.මේ අතර කොළඹ පොලිස් අපරාධ කොට්ඨාසයේ පොලිස් පරීක්ෂක සමන් ප්‍රේමතිලක මහතා අධිකරණයට කරුණු දක්වමින් අපරාධ කොට්ඨාසයේ අධ්‍යක්ෂවරයා හා අපරාධ පරීක්ෂණ දෙපාර්තමේන්තුවේ අධ්‍යක්ෂවරයා අතර පැවැති සාකච්ඡාවකින් පසුව මේ ගිනි අවි ළඟ තබා ගැනීම සම්බන්ධ නඩුවේ පරීක්ෂණ කටයුතු ද අපරාධ පරීක්ෂණ දෙපාර්තමේන්තුවට භාර දුන්නා. ඒ අනුව එහි වාර්තා හා උධෘත ද අපරාධ පරීක්ෂණ දෙපාර්තමේන්තුවට ලබා දී තිබෙනවා.මේ අවස්ථාවේ දෙපාර්ශවයෙන්ම ඉදිරිපත් වූ කරුණු ගැන අවධානය යොමු කළ මහේස්ත්‍රාත්වරයා ඝාතන නඩුවේ දෙවන හා තුන්වන සැකකරුවන් දෙදෙනාද මේ නඩුවට ඇතුළත් කිරීමට අවසර ලබා දෙන බව සඳහන් කරමින් එම සැකකරුවන් තිදෙනා තවදුරටත් ලබන 23 වැනිදා දක්වා රක්ෂිත බන්ධනාගාර ගත කිරීමට ද නියම කළේය.අපරාධ පරීක්ෂණ දෙපාර්තමේන්තුවේ සහකාර පොලිස් අධිකාරි නුවන් අසංග පොලිස් පරීක්ෂක ජයසේකර හා සැරයන් නිශ්ශංක යන නිලධාරීහු පැමිණිල්ල මෙහෙයවූහ.පළමුවන සැකකරු වෙනුවෙන් නීතිඥ නිහාර රන්දෙනිය මහතා ද දෙවන හා තුන්වන සැකකරුවන් වෙනුවෙන් නීතිඥවරුන් වන සංජය රණතුංග , පියසේන කාරියප්පෙරුම, කමල් සවිමන්දප්පෙරුම හා ගුණතිලක අලගියවන්න යන මහත්වරුද මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101015</link>
    <topic>‍ආපදා පෙරහුරු වැඩ සටහනක් 11දා</topic>
    <author>උදුලා පීරිස්</author>
    <content>දිවයිනේ සියලු දිස්ත්‍රික්ක ආවරණය වන පරිදි මේ මස 11වන දින පෙරවරු පැවැත්වීමට නියමිත ආපදා පෙරහුරු වැඩ සටහන් නිමිත්තෙන් අනියත බියක් ඇති නොකර ගන්නා ලෙසට ආපදා කළමණාකාර මධ්‍යස්ථානය ජනතාවගෙන් ඉල්ලීමක් කර සිටී.සෑම වසරකම ඔක්තෝම්බර් දෙවන සතියේ බදාදා දිනට‍ යෙදෙන සුනාමි , නායයෑම් සහ ගංවතුර ඇතුළු ආපදා තත්ත්වයන්හිදී පෙර සූදානම් වීම වෙනුවෙන් රජය පෙරහුරු වැඩ සටහන් රැසක් ක්‍රියාත්මක කිරීමට කටයුතු යොදා තිබේ.රජය, මෙදින සුනාමි අවදානම් අවම කිරීමේ දිනය ලෙස ප්‍රකාශයට පත්කර ‍ඇත.මෙදින ගංවතුර පෙරහුරු වැඩ සටහන උදේ 11-සිට 12 අතර පැවැත්වෙන බවත් අනුරාධපුර ‍,පොළොන්නරුව,වව්නියාව , මොනරාගල,කුරුණෑගලද නායයෑම් පෙරහරු වැඩ සටහන , පස්වරු 2-3දක්වා රතනපුර,නුවර එළිය, බදුල්ල ,කෑගල්ල,මාතලේ , නුවර ද සුනාමි පෙරහුරු වැඩ සටහන එදින පස්වරු 3-4දක්වා අම්පාර, මඩකළපුව,ත්‍රිකුණාමලය ,හම්බන්තොට මාතර , ගාල්ල, කළුතර, ගම්පහ, කොළඔ,පුත්තලම,මන්නාරම ,යාපනය, මුලතිව්,කිළිනොච්චි ‍යන දිස්ත්‍රික්ක වලත් ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101016</link>
    <topic>මාමාස්මිගේ මරණය විශේෂ කාර්ය බළකා නිලධාරීන්සිය ආත්ම ආරක්ෂාවට කරන ලද වෙඩි තැබීමක්</topic>
    <author>සිරන්ජනි කුමාරි</author>
    <content>මිනී මෑරුම් මංකොල්ලකෑම් ස්ත්‍රි දුෂණ කප්පම් සිද්ධි රැසකට සම්බන්ධ පාතාල කල්ලී නායක මාළිගාවත්ත පදිංචි කාදර් මොහිදීන් මොහොමඩ් අස්මින් නොහොත් මාමාස්මිගේ මරණය පොලිස් විශේෂ කාර්ය බළකා නිලධාරින් සිය ආත්ම ආරක්ෂාවේ අයිතිය උදෙසා සිදු කරන ලද වෙඩි තැබිමකින් සිදු වුවක් බවට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (09) සිද්ධිය සම්බන්ධ තින්දුව ප්‍රකාශ කරමින් සදහන් කළේය.මාමාස්මිගේ හිස ප්‍රදේශයට වෙඩි උණ්ඩයක් වෑදිමෙන් මේ මරණය සිදු ව ඇති බව පැවසු මහෙස්ත්‍රාත්වරයා ඒ සම්බන්ධයෙන් අධිකරණයට ඉදිරිපත් වු සාක්කි, වෛද්‍ය වාර්තා හා අවස්ථානුගත කරුණු සළකා බලා මෙය අපරාධයක් බවට කරුණු හෙළි නොවන බවත් හුදෙක් ආත්ම ආරක්ෂාව සදහා සිදු කරන ලද්දක් බව පැවැසීය.අධිකරණ වෛද්‍ය නිලධාරි ශ්‍රියන්ත අමරසිංහ මහතා විසින් නිකුත් කරනු ලැබු පශ්චාත් මරණ පරික්ෂණ වාර්තාව හා අධිකරණ වෛද්‍ය නිලධාරි ශෂිනි මලවිආරච්චි මහත්මියගේ තුවාලකරු වු සරත්චන්ද්‍ර රාජකරුණා නැමැත්තාගේ අධිකරණ වෛද්‍ය වාර්තාව පරිශිලනය කරමින් මේ තීන්දුව ලබා දුන් බවට වැඩිදුරටත් තීන්දුවේ සදහන් ය.පොලිස් විශේෂ කාර්ය බළකායේ නිලධාරින්ගේ අත්අඩංගුවේ සිටිය දී මාමාස්මිගේ මරණය සිදු ව තිබුණ ද එය අපරාධයක් නොවන බවට මහේස්ත්‍රාත්වරයා තිරණය කොට තිබිණ.විමර්ශන සියල්ල අවසන් බැවින් ඩබ්ලිව් පී ‍කේ එච් 1152 දරණ ඩිෆේන්ඩර් ජිප් රථය පොලිස් විශේෂ කාර්ය බළකාය වෙත මුදා හැරීමටත් නඩු භාණ්ඩ වශයෙන් පොලිස් බාරයට ගෙන ඇති පිස්තෝලය පොලිස් විශේෂ කාර්ය බළකාය විසින් නිකුත් කොට ඇති නිලධාරියාට ඔහුගේ අනන්‍යතාවය තහවුරු කොට මුදා හරින ලෙසටත් මහේස්ත්‍රාත්වරයා සිය නියෝගය මගින් අධිකරණ රේජිස්ටාර් වෙත නියෝග කොට තිබිණ. පොලිස් විශේෂ කාර්ය බළකායේ පොලිස් පරික්ෂක සාගර කුලසේකර මහතා විසින් 2013/7/4 වන දින කුරුදු වත්ත පොලිසිය වෙත පැමිණිලි කරමින් සිය අත්අඩංගුවේ සිටිය දී මාමාස්මි නැමැත්තා වෙඩි තැබිමකින් මියගිය බවට ඔහු පැමිණිල්ලක් ඉදිරිපත් කොට තිබිණ.මාළිගාවත්ත ,මැල්වත්ත පදිංචි කාදර් මොහිදින් මොහොමඩ් අස්මින් නොහොත් මාමාස්මි නැමැත්තා ජුලි 4 වන දින අලුයම අත්අඩංගුවට ගත් බවත් ඔහු බාරයේ තිබි ටී 56 ස්වයංක්‍රිය ගිනිඅවියක් ,උණ්ඩ සහිත මැගසීනයක් හා ජිව අත්බෝම්බ 9ක් අත්අඩංගුවට ගත් බවට පැමිණිල්ලේ සදහන් ය.මීට අමතරව සැකකරුගේ ප්‍රකාශ මත බොරැල්ල ප්‍රදේශයේ දී තවත් ආයුධ තොගයක් ඇති බවට ලද තොරතුරු මත එය සොයා පිටත් වු බවත් අත්විලංගු දමා ජිප් රථයේ ගමන් කළ සැකකරු රථය සරණ පාර බන්ඩාරනායක සම්මන්ත්‍රණ ශාලාව දෙසට හරවනවාත් සමගම රිය පැදවු කොස්තාපල් ගේ ගෙල සිර කොට පලා යාමට තැත් කළ අතර එහිදී ගැනිමට කිසිදු පියවරක් නොමැති බැවින් සැකකරුට වෙඩි තිබු බවට පැමිණිල්ලේ වැඩිදුරටත් සදහන් ය.මේ සිද්ධිය සම්බන්ධයෙන් පොලිස් සාක්කි අධිකරණ වෛද්‍ය වාර්තා හා පශ්චාත් මරණ පරික්ෂණ වාර්තා සළකා බැලු මහේස්ත්‍රාත්වරයා මරණය පොලිස් නිලධාරින් සිය ආත්ම ආරක්ෂාව උදෙසා සිදු කරන ලද්දක් බවට මරණය සම්බන්ධ නියෝගය නිකුත් කරමින් සදහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101017</link>
    <topic>මධ්‍යම පළාතේ නව සභාපතිමහින්ද අබේකෝන්</topic>
    <author> ඉන්දික පොල්කොටුවඅසේල කුරුළුවංශ හාමධ්‍යම පළාත් සංචාරකඑල්. එස්. එගොඩවිට</author>
    <content>මධ්‍යම පළාත් සභාවේ නව සභාපතිවරයා ලෙස එජනිස මන්ත්‍රී මහින්ද අබේකෝන් මහතා ඊයේ (09) තේරී පත්විය.පල්ලේකැලේ පිහිටි පළාත් සභා සංකීර්ණයේ දී මධ්‍යම පළාත් සභාවේ හයවන සභා වාරයේ මංගල රැස්වීම ඊයේ (09) පෙරවරුවේ පැවැති අතර එහිදී පැවැති ඡන්ද විමසීමේ දී ඡන්ද 29ක් මහින්ද අබේකෝන් මහතාට හිමිවිය.මධ්‍යම පළාත් සභා ලේකම් බණ්ඩාර තෙන්නකෝන් මහතා විසින් සභාව ආරම්භයේ දී සභාපතිවරයකු තෝරා පත්කැර ගත යුතු බවට සභාවට නිවේදනය කළ අතර එහිදී එජනිස මන්ත්‍රීවරුන් වන චමල් පියතිස්ස හා සී. පොන්නයියා යන මහත්වරුන් විසින් මහින්ද අබේකෝන් මහතාගේ නම ඒ සඳහා යෝජනා ස්ථිර කරනු ලැබීය.ඒත් සමඟම විපක්ෂ මන්ත්‍රීවරුන් වන රෝහණ බණ්ඩාරනායක හා චන්න ගලප්පත්තිගේ යන මහත්වරුන්ගේ යෝජනා ස්ථිරත්වයෙන් එල්. ඩී. නිමලසිරි (එජනිස) මහතාගේ නම ඒ සඳහා යෝජනා විය. අනතුරුව පැවැති ඡන්ද විමසීමේ දී මහින්ද අබේකෝන් මහතාට ඡන්ද 29ක් හා එල්. ඩී. නිමලසිරි මහතාට ඡන්ද 27ක් හිමිවීමෙන් වැඩි ඡන්ද දෙකකින් මහින්ද අබේකෝන් මහතා මධ්‍යම පළාත් සභාවේ නව සභාපතිවරයා ලෙස තේරී පත්විය.මන්ත්‍රීවරුන් 58 දෙනෙකු මධ්‍යම පළාත් සභාව නියෝජනය කරන අතර එජාප මන්ත්‍රී එස්. සතාසිවම් මහතා ඊයේ සභා රැස්වීම සඳහා සහභාගි නොවීය. සභාපති ඡන්ද විමසීමේ දී එක් මන්ත්‍රීවරයකු ලබාදුන් ඡන්දය ප්‍රතික්ෂේප වීමත් සමඟ වලංගු ඡන්ද සංඛ්‍යාව 56 බවට පත්ව තිබිණි.පළාත් සභාව සඳහා නියෝජ්‍ය සභාපතිවරයකු තෝරා පත්කැර ගැනීමේ දී එජනිස මන්ත්‍රී එස්. බී. රත්නායක මහතාගේ නම එස්. රමේෂ් (එජනිස) හා වීරසිංහ අලුත්ගමගේ (එජනිස) යන මහත්වරු විසින් යෝජනා ස්ථිර කළ අතර එජාප මන්ත්‍රී රෝහණ බණ්ඩාරනායක මහතාගේ නම චානක අයිලප්පෙරුම හා අසංග තිලකරත්න යන මහත්වරුන් විසින් යෝජනා ස්ථිර කරනු ලැබීය.එහිදී ඡන්ද 33ක් එස්. බී. රත්නායක මහතාට හිමි වූ අතර රෝහණ බණ්ඩාරනායක මහතාට ඡන්ද 24ක් හිමිවිය.හිටපු පාර්ලිමේන්තු මන්ත්‍රීවරයකු ද වන මහින්ද අබේකෝන් මහතා මෙයට පෙරද මධ්‍යම පළාත් සභාවේ සභාපතිවරයා ලෙස කටයුතු කැර ඇත.මේ අතර මධ්‍යම පළාත් සභාවේ නියෝජ්‍ය සභාපති ලෙස තේරී පත්වූ එස්. බී. රත්නායක මහතා මෙයට පෙරද එම තනතුරේ කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101018</link>
    <topic>හොර 1000 නෝට්ටු ළඟ තබාගෙන රිමාන්ඩ්</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>ව්‍යාජ ලෙස මුද්‍රණය කරන ලද රු. 1000 නෝට්ටු 6ක් ළඟ තබාගෙන සිටියේ යැයි කියන සිද්ධියක් සම්බන්ධයෙන් චෝදනා ලැබූ අයකු 22 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය‍.රක්ෂිත බන්ධනාගාර ගත වූයේ වනරාජවත්ත පහළ කොටස දික්ඔය ලිපිනය පදිංචි සවරිනායගම් ජෝන් කෙනඩි යන පුද්ගලයෙකි.මීගමුව පොලිසිය විසින් මේ තැනැත්තාව මුදල් ගනුදෙනුවක් සම්බන්ධව විශ්වාසය කඩකළේ යැයි චෝදනාවකට අත්අඩංගුවට ගෙන තිබුණි. ඔහු අත රු. 1000 මුදල් නෝට්ටුවක් තිබෙන බව මීගමුව පොලිසියේ අධිකරණ කටයුතු භාර උප පොලිස් පරීක්ෂක රංජිත් ප්‍රේමසිරි මහතා දැක එම තැනැත්තා පිළිබඳ සැක සිතී පරීක්ෂා කර ඇත.එකම අංකය යටතේ රු. 1000 ව්‍යාජ මුදල් නෝට්ටු 6ක් ඔහු සන්තකයේ තිබී අත්අඩංගුවට ගෙන තිබේ. රු. 1000 ව්‍යාජ මුදල් නෝට්ටු 6ක් සන්තකයේ තබාගෙන සිටියේ යැයි යන චෝදනා මත උප පොලිස් පරික්ෂක රංජිත් ප්‍රේමසිරි මහතා සැකකරු “බී” වාර්තාවක් මඟින් අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101019</link>
    <topic>විදුලි අර්බූදයට සාම්පූර් බලාගාරය ස්ථිර විසැඳුමක් වනු නියතයි</topic>
    <author>චමීර ඇල්ලදෙණිය</author>
    <content>ඉදිකිරීමට නියමිත සාම්පූර් විදුලි බලාගාරය ඉදිරියේ තිබෙන විදුලි අර්බූදයට ස්ථිර විසැඳුමක් බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ප්‍රකාශ කළාය.සහනදායි විදුලි මිලක් පවත්වා ගෙන යාමට ද මෙම බලාගාරය ඉතා වැදගත් බව ද වන්නිආරච්චි මහත්මිය පැවැසුවාය.සාම්පූර් විදුලි බලාගාරයට අදාළ ගිවිසුම් අත්සන් කිරීමෙන් අනතුරුව මාධ්‍ය වෙත අදහස් දක්වමින් ඇමැතිවරිය මේ බව කීවාය.ජනාධිපති ලේකම් කාර්යාලයේ දී ඉකුත්දා (07) මෙම මාධ්‍ය හමුව පැවැත්විණ.එහිදී ඇමැතිවරිය මෙසේද කීවාය.අපේ රටේ ජල විදුලි බලාගාර ඉදිකිරීමට අවශ්‍ය සියලු පහසුකම් අවසන් වෙලා තිබෙනවා. ඒ නිසා ඉල්ලුමට සරිලන විදුලිය ලබාදීමට අවශ්‍ය විදුලිය නිෂ්පාදනයට වෙනත් විකල්පවලට යායුතුයි. පැවැති රජයන් හා හිටපු නායකයන් විදුලිබලාගාර ඉදිකිරීමට තරම්වත් කොන්දක් තිබුණේ නැහැ. ඒ නිසා අපට මිලෙන් වැඩි විදුලි නිෂ්පාදනයකට යාමට සිදු වුණා. නමුත් මහින්ද රාජපක්ෂ ජනාධිපතිතුමා තුන්කල් දක්නා නායකයකු හැටියට ඉදිරියේ පවතින විදුලි අර්බුදයට විසැඳුම් 2005 සිට සොයා දීමට කටයුතු කළා.ඒ නිසා කෙරවලපිටිය, නොරොච්චෝලේ සහ ඉහළ කොත්මලේ විදුලිබලාගාර ඉදිකිරීමට එතුමා කටයුතු කළා. මා විදුලිබල ඇමැතිධූරය බාරගන්න විට විදුලිබල අමාත්‍යංශය රුපියල් බිලියන ගණනක් බිල්පත් වශයෙන් ගෙවන්න තිබුණා. ඒවා අවම මට්ටමකට ගෙනැල්ල ඒකකයක් අවම මිලකට නිපදවීමට හැකියාව තිබෙන බලාගාරයක් වශයෙන් සාම්පූර් බලාගාරය අදාළ ගිවිසුම් අත්සන් කිරීමට හැකිවුණා.විදුලිබල හා බලශක්ති අමාත්‍යංශයේ ලේකම් එම්. සී. සී. ෆර්ඩිනැන්ඩු මහතා:-2005න් පසුව මේ විදුලිබල ක්ෂේත්‍රයේ ඇමැතිවරු තුන්දෙනක් හිටියා. ඒ සියලු දෙනා මේ ක්ෂේත්‍රය දියුණු කිරීම කටයුතු කළා. මේ සාම්පූර් බලාගාරය අත්සන් කිරීමට තිබුණේ 2010 වසරේදීයි.කිසියම් හේතු නිසා මේ ගිවිසුම අත්සන් කිරීමට නොහැකි වුණා. මේ බලාගාරය ජාතික විදුලි බල පද්ධතියට එක්වන්න නියමිතව තිබුණේ 2015 වසරේදීයි. නමුත් මෙය 2018 වන විටයි ජාතික විදුලි බලපද්ධතියට එක්වන්න නියමිතයි. මේ සඳහා ජාත්‍යන්තරයේ ටෙන්ඩර කැඳවලා නවීන තාක්ෂණයෙන් යුත් බලාගාරයක් අපි මෙහි ඉදිකිරීමට සූදනම් කර තිබෙනවා.මෙය වසර 12කට පසුව ලංකා විදුලි බල මණ්ඩලයට අයිති වන ආකාරයෙන් ගිවිසුම් ගත කරලා තිබෙන්නේ. ඒ එක්කම මෙහි සභාපතිත්වය දරන්නේ ශ්‍රී ලාංකිකයෙක්. මෙය ඉදිකර පළමු වසරේදී අපට රුපියල් බිලියන 1.3ක පාඩුවක් සිදු වෙනවා. එය අවම කර ගැනීමට අප ජාත්‍යන්තර නවීන තාක්ෂණයෙන් යුත් කාර්යක්ෂම බලාගාරයක් සොයා ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101020</link>
    <topic>‘චමල් රාජපක්ෂවාරි කෘෂි චින්තනය’11දා දොරට වඩී</topic>
    <author/>
    <content>‘චමල් රාජපක්ෂ වාරි කෘෂි චින්තනය’ නමින් රචිත ග්‍රන්ථය දොරට වැඩුම මෙම 11දා සවස 4.00ට ශ්‍රී ලංකා පදනම් ආයතනයේදී සිදුකෙරේ.නිමල් වීරතුංග මහතා විසින් රචිත මෙම ග්‍රන්ථය දොරටවැඩීමේ උත්සවය කතානායක චමල් රාජපක්ෂ මහතාගේ ප්‍රධානත්වයෙන් සිදුකෙරේ. මැති ඇමැතිවරුන් ඇතුළු ආරාධිතයෝ රැසක් ද මෙම අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101021</link>
    <topic>නව කොරෝනා වෛරසයෙන්බේරෙන්න වැඩමුළුවක්</topic>
    <author>සන්ධ්‍යා කරුණාරත්න</author>
    <content>නව කොරෝනා වෛරසය හා ඉන් මතුවන බෝ වන රෝග වළක්වා ගැනීම සඳහා අග්නිදිග ආසියානු කලාපීය රටවල සෞඛ්‍ය බලධාරින්ගේ වැඩමුළුවක් ආරම්භ කෙරේ.නව කොරෝනා වෛරසය පසුගිය වසරේ දී හඳුනාගත් අතර වෛරසය මඟින් ව්‍යාප්ත විය හැකි බෝ වන රෝග වළක්වා ගැනීමේ පූර්ව සූදානම් වීමක් ලෙස මේ සමුළුව පෙරේරා (8) කොළඹ දී ආරම්භ කර ඇත.මේ වෛරසය දැනට ආසියානු කලාපීය රටවල දක්නට නොමැති වුවත් කලාපයේ රටවල විශාල පිරිසක් මැද පෙරදිග රටවල සේවය කරන නිසා ඔවුන්ගෙන් වෛරසය කලාපීය රටවලට ඇතුළු වීමේ අවදානමක් පවතියි.කලාපයේ රටවලට වෛරසය ඇතුළු වීම වළක්වාලීම සහ රටවල් අතර ඒකාබද්ධ බෝ වන රෝග පාලනය කිරීමේ ප්‍රතිපත්තිය තවදුරටත් ශක්තිමත් කිරීම මඟින් නව කොරෝනා වෛරසය රටවලට ඇතුළුවීම වළක්වා ගත හැකි යැයි සෞඛ්‍ය ඇමැති මෛත්‍රීපාල සිරිසේන මහතා සමුළුවට සහභාගී වෙමින් කීය.ලෝක සෞඛ්‍ය සංවිධානයේ අග්නිදිග ආසියානු කලාපීය කාර්යාලය හා සෞඛ්‍ය අමාත්‍යාංශය එක්ව මේ සමුළුව සංවිධාන කර ඇත.මේ වෛරසය පසුගිය වසරේ දී මැද පෙරදිග රටවලින් හඳුනා ගැනිණ. ඊජිප්තුවෙන් වාර්තා වූ මේ වෛරසය රටවල් ගණනාවක මේ වන විට ව්‍යාප්තව පවතියි.කොරෝනා වෛරසය ආසාදනය වීම නිසා ස්වසන පද්ධතිය ආශ්‍රිතව වැළ‍ඳෙන රෝග බහුල ව‍ශයෙන් ව්‍යාප්ත වේ. වකුගඩු අකර්මණ්‍ය වීම ද, නියුමෝනියාව ද මේ වෛරසය හේතුවෙන් හටගනියි.තද උණ, කැස්ස, හුස්ම ගැනීමේ අපහසුතාව රෝග ලක්ෂණ වේ.‍ රෝගය ‍බෝ කරන බැටකොරෝනා වෛරස් සාර්ස් වෛරසයට අයත් උප කාණ්ඩයක් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101022</link>
    <topic>නිදහස් අධ්‍යාපනය කප්පාදු කිරීමටරජය කිසි විටෙකත් පියවර ගෙන නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ රක්ෂණ ශ්‍රියන්ත</author>
    <content>නිදහස් අධ්‍යාපනය කප්පාදු කිරීමට රජය කිසි විටෙකත් පියවර ගෙන නොමැති බව උසස් අධ්‍යාපන ඇමැති එස් . බී . දිසානායක මහතා පාර්ලිමේන්තුවේ දී ඊයේ (9) අවධාරණය කළේය.නිදහස් අධ්‍යාපනය සුරකිමින් පෞද්ගලික විශ්ව විද්‍යාල හරහා විදෙස් ගතවන සිසුන් නිසා පිටරටට ගලා යන මුදල් ඉතිරි කර ගැනීමට අපෙක්ෂා කරන බවද ඇමැතිවරයා කීවේය.වේත්‍රධාරී අනිල් පාරක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (9) පස්වරු 1.00 රැස්විය.ලිපි ලේඛන, වාර්තා ඉදිරිපත් කිරීමෙන් පසු වාචික පිළිතුරු අපේක්ෂාවෙන් මන් ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.ක්‍රමෝපාය සංවර්ධන ව්‍යාපෘති යටතේ නිවේදන ඉදිපත් කරමින් කතා කළ, ආයෝජන ප්‍රවර්ධන ඇමැති ලක්‍ෂ්මන් යාපා අබේවර්ධන මහතා - සහස්‍ර දෙකකට වැඩි ඉතිහාසයක් ඇති ශ්‍රි ලාංකීය අධ්‍යාපන ක්ෂේත්‍රය වැදගත් ප්‍රවේශයකට එක් වන වකවානුවක් ලෙස වර්තමානය සඳහන් කළ හැකියි. සැබවින්ම තුන්වන ලෝකයේ රටක් ලෙස සාක්‍ෂරතාවය ඉහළ මටිටමින් පවතින කලාපයේ යහපත්ම රට ලෙස අපට ආඩම්බර විය හැකියි.ශ්‍රී ලාංකික ජන ජීවිතය තුළත් සංස්කෘතිය තුළත් අධ්‍යාපනය ප්‍රමුඛ හා වැදගත්ම සාධකය ලෙස සලකනවා.තවමත් අපගේ ජනතාව අධ්‍යාපනයෙන් පිරිපුන් පුද්ගලයා උසස් කොට සලකනවා.වාර්ෂිකව ලක්‍ෂ 3 කට අධික ප්‍රමාණයක් විශ්ව විද්‍යාල ප්‍රවේශයට මුහුණ දෙන අතර එයින් ලක්‍ෂ දෙකකට ආසන්න ප්‍රමාණයක් විශ්ව විද්‍යාල ප්‍රවේශය සඳහා සුදුසුකම් ලබන බව කවුරුත් දන්නා කරුණක්. එහෙත් මෙරට විශ්ව විද්‍යාලය සඳහා තෝරා ගන්නේ 25,000කට අඩු ප්‍රමාණයකි. එය ශ්‍රි ලාංකික විශ්ව විද්‍යාල ප්‍රවේශයේ යථාර්ථයයි.වසර 13ක් අධ්‍යාපනය ලබාදුන් දරුවකු විශ්ව විද්‍යාලය සඳහා සුදුසුකම් ලබා විශ්ව විද්‍යාලය පවතින ඉඩකඩ පහසුකම් නොමැතිකම නිසා ඉන් එහාට අධ්‍යාපනය හමාර කරගන්න සිදුවේ නම් කුමක් කරන්නේද? මවුපියන් ඔවුන්ගේ බලාපොරොත්තු සිඳගැනීමට කැමති වන්නේද? ඔවුන්ට ඇති එකම විසඳුම ශ්‍රී ලංකාවේ නොමැති වෙනත් රටවල ඇති පෞද්ගලික විශ්ව විද්‍යාල කරා යාම පමණයි. වසරකට මෙරට දරු දැරියන් 16,500 ක් උසස් අධ්‍යාපනය සඳහා වෙනත් රටවලට ඇදී යන බව ඔබ දන්නේද ? මෙහි වඩාත් බරපතළ කරුණ වන්නේ මේ ප්‍රමාණය වාර්ෂිකව ඉහළ යාමයි.එම ප්‍රමාණය 2006 වසර තුළ 11,042 ක් ද, 2007 වසර තුළ 12,975 ක්ද, 2008 දී 15,270 ක්ද, 2009 දී 16,195 ක් ද, 2010 දී 16,510 ක් බවට යුනෙස්කෝ තොරතුරු සඳහන් කරයි.අපි දන්නවා යටත් විජිත සමයේ සිට මෙරට ප්‍රභුවරුන්ගේ දරුවන් හා ධනපති පංතියේ දරුවන් එක්සත් රාජධානිය, අමෙරිකාව වැනි දියුණු රටවල අධ්‍යාපනයට යොමු වුණා.එහෙත් මේ වනවිට මෙම පිරිසට වඩා වැඩි ප්‍රමාණයක් මෙරට රජයේ රැකියාවන්හි නිරතවූවන්ගේ, මධ්‍යම පාංතික මවුපියන්ගේ දරුවන් බොහෝ විදේශ විශ්ව විද්‍යාලවල උසස් අධ්‍යාපනය සඳහා යොමුවනවා.ඔවුන් වැඩිපුරම අසල්වැසි ඉන්දියාව, චීනය, බංග්ලාදේශය, නේපාලය, මැලේසියාව, සිංගප්පූරුව, රුසියාව වැනි රටවලට ඇදී යන බවක් පෙනී යනවා. මේ නිසා මෙරට මුදල් විශාල ප්‍රමාණයක් මෙරටට අහිමි වනවා. වසරකට වෛද්‍ය විද්‍යාව සඳහා දරුවන් 1000 ක් පමණ පිටරටට යන බව ගණන් බලා තිබෙනවා. ඔවුන් උපාධිය හදාරන වසර 5 තුළ රුපියල් මිලියන 9,945 ක් එම රටවලට ඔවුන්ගේ ගාස්තු ලෙස ගෙවනවා. අනෙක් උපාධීන් සඳහා වසරකට පිටත්වන 15,000ක් පමණ දරුවන් ඔවුන්ගේ වසර 3ක කාලය සඳහා රුපියල් මිලියන 135,000 ක් පමණ මෙරටට අහිමි කරනවා.ඒ අනුව උසස් අධ්‍යාපනය සඳහා වසරකට මෙරටින් පිටරට වලට යන දරුවන් 16,000 ක් දෙනා රුපියල් බිලියන 145ක් එනම් අමෙරිකන් ඩොලර් බිලියන 1.1ක්. මේ රටේ මුදල් පිටරටට ලබා දෙනවා. ඒ තමයි ශ්‍රී ලංකාවේ උසස් අධ්‍යාපනයේ සැඟවුන සත්‍යයි.යම් ප්‍රමාණයක හෝ ශක්තියක් ඇති මධ්‍යම පාංතික මවුපියන් තමුන්ගේ තිබෙන දේපල විකුණා හෝ දරුවන්ට උසස් අධ්‍යාපනය ලබාදීමට පෙළඹෙනවා. එවැනි හැකියාවන් නොමැති දෙමාපියන් කුමක් කරන්නද ?ඔවුන් ජීවිතයේ ඉතිරි කොටස ගෙවන්නේ තම දරුවන් වෙනුවෙන් කළයුතු යුතුකම් කළ නොහැකි වුවන් ලෙස විශාල මානසික පීඩනයකින්.එදා ඔවුන්ගේ වැරැද්දක් නොවේ. වර්තමාන ලෝකය තුළ දැනුමේ යුගය අපි පසු කරමින් සිටිනවා. මේ යුගය තුළ වටිනාම සම්පත වන්නේ ‘දැනුම් ප්‍රාග්ධනයයි‘.‘අසල්වැසි නේපාල” ඉන්දියාව” බංග්ලාදේශය වැනි රටවල් පෞද්ගලික විශ්ව විද්‍යාල ආරම්භ කරමින් යහපත්ව පවත්වා ගෙන යනවා. ඔවුන් ඒ තුළින් ඔවුන්ගේ ආර්ථිකයට යම් ශක්තියක්ද එක් කරගෙන තිබෙනවා.පෞද්ගලික විශ්ව විද්‍යාල ඇතිකිරීම තුළින් මෙරට නිදහස් අධ්‍යාපනයට කිසිදු බලපෑමක් ඇති නොවිය යුතුයි. ඒ තුළින් නිදහස් අධ්‍යාපනය තුළ අතරමං වන දරුවාට ගොඩ ඒමට මගක් සැකසිය යුතුයි.රටක් සංවර්ධන ඉලක්ක කරා යාමේදී නිවැරැදි හා ඝෘජු තීන්දු ගත යුතුයි. එසේම පවත්වාගෙන ආ සාම්ප්‍රදායික ක්‍රමවේදයන්ගෙන් පරිබාහිර වඩාත් ඵලදායි හා කඩිනම් ක්‍රමවේදයන් අනුගමන කළ යුතුයි. දේශීය හා ගෝලීය අවශ්‍යතා හඳුනා ගනිමින් ඒ අනුව කටයුතු කළ යුතුයි.ඒ අනුව ශ්‍රි ලංකාවේ භූගෝලීය පිහිටීම, රටේ පවතින සාමකාමී පරිසරය, සංස්කෘතික හා ආගමික නිදහස හා උගත් බුද්ධිමත් ශ්‍රම බළකාය ශ්‍රි ලංකාව තුළ ලොව පිළිගත් ප්‍රධාන විශ්ව විද්‍යාල බිහිකිරීමේ හැකියාව මැනවින් පෙන්නුම් කරනවා.මහා බ්‍රිතාන්‍ය 5 වැනි විශාලතම විශ්ව විද්‍යාලය වන සෙන්ට්‍රල් ලෑන්ක්ෂයර් ව විශ්ව විද්‍යාලය ඔවුන්ගේ ශාඛාවක් මෙරට පිහිටුවීම සැබවින්ම කාලීන අවශ්‍යතාවක් සපුරා දීමක්. ඔවුන් මේ තුළ දරුවන් 10,000 කට අධ්‍යාපන පහසුකම් ලබාදෙනවා. ඉන් 4000ක් මෙරට සිසුන්. මේ අනුව වසරකට 16,000 කට අධික දරුවන් ප්‍රමාණයක් විදෙස් රටවලට යන අතර ඉන් 4000ක් පමණ මෙරට රඳවා ගැනීමට හැකිවීම සතුටට කරුණක්.සෙන්ට්‍රල් ලැක්ෂයර් විශ්ව විද්‍යාලය මහා බ්‍රිතාන්‍යයේ සිසුන් 35,000 කට අධ්‍යාපනය ලබා දෙනවා. ඔවුන්ගේ චීනයේ ඇති ශාඛාවේ සිසුන් 3000ක් අධ්‍යාපනය ලබයි. සයිප්‍රසයේ ඇති ශාඛාවේ 500ක් අධ්‍යාපනය ලබනවා. දකුණු ආසියාව තුළ ඔවුන්ගේ ප්‍රථම ශාඛාව මෙරට පිහිටුවීම වඩා වැදගත් වනවා. ශ්‍රී ලංකාවේ මේ විශ්ව විද්‍යාලය ඉදිකිරීම සඳහා මීරිගම ප්‍රදේශයේ අක්කර 120 ක භූමියක් ලබාදී තිබෙනවා. ඒ සඳහා ඔවුන් අමෙරිකන් ඩොලර් මිලියන 100 ක මුදලක් ආයෝජනය කරනවා.එහිදී ඝෘජු රැකියා 750 කට වැඩි ප්‍රමාණයක් බිහිවනවා. මහා පරිමාණ නව විශ්ව විද්‍යාලයක් බිහිවීම තුළින් එම ප්‍රදේශයේ විශාල සංවර්ධනයක් අපේක්‍ෂා කළ හැකියි. ඊට සමගාමීව වක්‍ර රැකියා අවස්ථා විශාල ප්‍රමාණයක් ජනිත වනවා.දේශිය දරුවන්ට නොමිලේ ශිෂ්‍යත්ව ලබාදීමට එකඟ වී තිබෙනවා. එසේම මෙම විශ්ව විද්‍යාලයේ අධ්‍යයන කටයුතු වලදී වැඩිදුර අධ්‍යයන සඳහා විදේශ විශ්ව විද්‍යාල පහසුකම් ලබාදීමටත් ඔවුන් බලාපොරොත්තු වනවා.මේ තුළින් අපගේ උසස් අධ්‍යාපන ක්ෂේත්‍රයේ දැනුම පුළුල් විය හැකියි. නවීන තාක්‍ෂණ දැනුම දේශීය විශ්ව විද්‍යාල හා හුවමාරු වනු ඇත. ගෝලීය සබඳතා හා හුවමාරු වැඩි දියුණු වනවා.මහින්ද චින්තන ඉදිරි දැක්ම තුළින් බලාපොරොත්තු වන්නේ සිතිජයෙන් ඔබ්බට ලොව දෙස බැලිය හැකියි.ලෝකයේ ඕනෑම තැනක් රැකියාව කළහැකි උපාධිධාරීන් බිහි කිරීමයි. එවැනි උපාධිධාරීන් බිහිකිරීමට රාජ්‍ය විශ්ව විද්‍යාල වලට පමණක් හැකි වේද? රජය මේ වනවිට රාජ්‍ය විශ්ව විද්‍යාලවල පහසුකම් වැඩි දියුණු කිරීමට විශාල මුදලක් වැඩි කරමින් සිටියි. ඒ තුළින් පමණක් මෙරට උසස් අධ්‍යාපනය අපේක්‍ෂාවෙන් සිටින සියලු දෙනාට සාධාරණයක් ඉටු නොවනු ඇත.මෙරට උසස් අධ්‍යාපනය ලැබීමට ඇති අවස්ථා සීමාසහිත වීම තවදුරටත් පවත්වාගත යුතුද? භාණ්ඩාගාරය තුළින් යැපෙන උපාධිධාරීන් බිහිකිරීමෙන් අපේක්‍ෂිත සංවර්ධන ඉලක්ක ජයගත හැකිද? කලාපයේ අනෙකුත් රටවල් පෞද්ගලික විශ්ව විද්‍යාල තුළින් ඔවුන්ගේ ශ්‍රම බළකාය ශක්තිමත් කරද්දී අප පමණක් ප්‍රමාණවත් නොවන රාජ්‍ය විශ්ව විද්‍යාල පද්ධතියට එම බර පටවනවාද? වාර්ෂිකව මෙරටට අහිමිවන අමෙරිකන් ඩොලර් බිලියන 1.1 ක විශාල මුදල මෙරට රඳවා ගනිමින් තව තවත් විදේශ විනිමය මෙරටට ලබාගත හැකි ක්‍රමවේදයන් ක්‍රියාත්මක කරනවාද ?එමනිසා ශ්‍රි ලංකාව අධ්‍යාපනය ආනයනය කරන රටක් වෙනුවට ඉදිරියේදී අධ්‍යාපනය අපනයනය කරන රටක් බවට පරිවර්තනය කළ යුතුය. අනාගත ලෝකයට අවශ්‍ය මානව ප්‍රාග්ධනය ශ්‍රි ලංකාව තුළින් බිහිවනු දැකීම රජයේ අපේක්‍ෂාවයි.බදුල්ල දිස්ත්‍රික් මන්ත්‍රී උදිත ලොකුබණ්ඩාර මහතා මුලසුනට පැමිණියේය.කුරුණෑගල දිස්ත්‍රික් මන්ත්‍රී අකිල විරාජ් කාරියවසම් මහතා- පෞද්ගලික විශ්ව විද්‍යාල මෙරටට ගෙන ඒම පිළිබද එක්සත් ජාතික පක්ෂයට කිසිම ප්‍රශ්නයක් නැහැ. අප කියන්නේ මේවා ගෙන එන ක්‍රමවේදය වෙන්ස් කළ යුතුයි.ලබාදෙන උපාධි පිළිගැනීමක් ඇති උපාධි ලෙස ලබාදෙන ලෙස අපි ඉල්ලා සිටිනවා.මේ පිළිබද සෘජු ප්‍රතිපත්තියක් සැකසිය යුතුයි.අඩු ආදායම් ලාභි මවුපියන්ගේ දරුවන්ටත් මේ විශ්ව විද්‍යාලවලට ඇතුල්වීමට අවස්ථාව ලබාදෙන්න. නිදහස් අධ්‍යාපනය හදාරන ශිෂ්‍යයන්ගේ පහසුකම් සපුරල ඉන්න කියා අපි ඉල්ලා සිටිනවා. ශ්‍රී ලංකාව අනෙකුත් රටවල් හා ගත්තාම සාක්ෂරතාවය ඉතා ඉහළ මට්ටමක පවතින රටක්.ඉදිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා- මෙය විදේශ ආයෝජනයට බදුසහන ලබාගැනීමට පාර්ලිමේන්තුවේ අනුමැතිය ලබාගැනීමකි.මෙම විශ්ව විද්‍යාලය ලෝකයේ පිළිගත් එකකි. ලෑන්ක්ෂයර් විශ්ව විද්‍යාලයේ වසරකට තිස්පන්දහසක් පමණ රටවල් 120 ක පමණ දරුවන් අධ්‍යාපනය හදාරනවා. මෙම විශ්ව විද්‍යාලය තුළින් 10000 කට පමණ අධ්‍යාපනය හැදෑරිය හැකි අතර 5000 කට නේවාසික පහසුකම් සැලසෙනවා.කලාපීය වශයෙන් මූලස්ථානය ලෙස මේ විශ්ව විද්‍යාලය අපේ රටේ ස්ථාපිත කරනවා.මෙහි මූලික අදියර යටතේ උපාධි පාඨමාලා තිහක් හා පශ්චාත් උපාධි පාඨමාලා අටක් ස්ථාපිත කිරීමට නියමිතව තිබෙනවා. මීරිගම ආයෝජන කලාපයේ අක්කර 120 ක මේ ලෑන්ක්ෂයර් විශ්ව විද්‍යාලය ස්ථාපිත කිරීමට නියමිතයි. උතුරු අධිවේගී මාර්ගය එඩේරමුල්ල ප්‍රදේශයෙන් මේ වසරේ ආරම්භවීමට නියමිතයි.එබවින් මේවිශ්ව විද්‍යාලය ඇති තැනට පැය භාගයකට අඩුකාලයකින් ළඟාවිය හැකියි. එබවින් පැහැදිලි දැක්මකින් කටයුතු කරන නිසයි මේ විශ්ව විද්‍යාලය මීරිගම පිහිටුවීමට කටයුතු කළේ.මෙය මුළු ආසියානු කලාපයටම ඉතා වැදගත් ස්ථානයක් බවට ඉදිරියේදී පත්වනවා.පත්කළ මන්ත්‍රී එරාන් වික්‍රමරත්න (එ.ජා.ප)-මේ තුළින් වෑයම් කරන්නේ පෞද්ගලික විශ්ව විද්‍යාල වලට නීතිමය බලයක් ලබාදීමටයි.නිදහස් අධ්‍යාපනයට පස්ස දොරින් ඇවිත් ගහන පහරක්.මෙය ගැසට් එකක් හරහා කිරීම නුසුදුසුයි. මෙය පනතක් හරහා කිරීමටයි තිබුණේ. රාජ්‍ය නොවන විශ්ව විද්‍යාලවලට ගියහොත් බලයටයි සල්ලි වලටයි යටවෙන්න වෙයි කියලා අපිට බියක් තිබෙනවා. මේවා කළොත් මේ වගේ ප්‍රමිතිය නැති උසස් විශ්ව විද්‍යාල කඩසාප්පු ගොඩක් එයි කියලා අපට කියන්න පුළුවන්.කොළඹ දිස්ත්‍රික් මන්ත්‍රී මොහාන් ලාල් ග්‍රේරු මහතා -(එ.ජ.නි.ස)- වසරකට විශාල පිරිසක් උසස් පෙළ විභාගයට පෙනී සිටිනවා මේ අයගෙන් සමතවන පිරිසකගෙනුත් 20000 ක් වැනි පිරිසකටයි විශ්ව විද්‍යාල වලට ඇතුළත් වීමට හැකිවන්නේ . යථාර්ථයට මුහුණ දීමට අපට සිදුවෙනවා. අපේ මවුව්පියෝ තමන්ගෙ දරුවන්ව උසස් අධ්‍යාපනය සදහා විදෙස් විශ්ව විද්‍යාල වලට යවනවා . ඒ නිසා විශාල විදෙස් විනිමය ප්‍රමාණයක් පිටරට වලට ඇදී යනවා. විදෙස් විශ්ව විද්‍යාල යටතේ ලියාපදිංචි වූ පෞද්ගලික විශ්ව විද්‍යාල ආයතන 78ක් පමණ ලංකාවේ තිබෙනවා. මෙයින් 30ක් විතර ඉතා හොද මට්ටමක පවත්වාගෙන යනවා.අපේ දරුවන් විදෙස් විශ්ව විද්‍යාලයට ඇතුළත්වීම සදහා විශාල මුදලක් වැය කරන්න මවුපියන්ට සිදුවෙනවා. සමහර විශ්ව විද්‍යාල වලට ඇතුළත් වීමේදී වත්කම් පවා පෙන්වන්නට සිදු වෙනවා. ශ්‍රී ලාංකික දරුවන් 16000ක් පමණ වසරකට විදෙස් විශ්ව විද්‍යාල වලට ඇතුළත් වෙනවා.නමුත් විදෙස් විශ්ව විද්‍යාලවල ශාඛා මෙරට ඇති කිරීම මඟින් දරුවන්ට මෙරටම රැදී සිටිමින් අධ්‍යාපනය ලබා ගැනීමට හැකියාව ලැබෙනවා. මෙම විශ්ව විද්‍යාලය ඇති කිරීම මඟින් දරුවන් 4000 කට පමණ විශ්ව විද්‍යාලයට ඇතුළත්වීමට හැකි වෙනවා. සිංගප්පූරුව වැනි රටවල් අද දැනුමේ කේන්ද්‍රස්ථානයක් බවට පත්වෙලා.පත්කළ මන්ත්‍රී අනුර කුමාර දිසානාය මහතා- (ප්‍ර.ජා.ස)- හැම අම්ම තාත්ත කෙනෙක්ම උත්සාහ කරන්නේ දරුවන්ට හොද අධ්‍යාපනයක් ලබාදීමටයි.මූලික අධ්‍යාපන පහසුකම්වත් නැති පාසල් ඈත ගම් දනව්වල තිබෙනවා. ක්ෂිතිජයෙන් එහා ලෝකය දකින දරුවන් නිර්මාණය කළ යුතු බව ඇත්ත. නමුත් අපේ දරුවන්ට සිදුව ඇත්තේ එලොව පොල් දකින්න. අපගේ ප්‍රාථමික ද්වීතික පාසල්වල බරපතළ විෂමතාවන් තිබෙනවා. තම දරුවන් පාසලට ඇතුළත් කිරීම වෙනුවෙන් ලිංගික අල්ලස් දීමට සිදුව තිබෙනවා.ජාත්‍යන්තර එකගතාවන්ට අනුව අධ්‍යාපනයට වෙන්කර යුතු ප්‍රතිපාදන වෙන් කළ යුතුයි. ඒ වගේම අධ්‍යාපනයේ විෂමතාවන් ඉවත් කළ යුතුයි. සෑම දරුවකුටම සම අධ්‍යාපනයක් ලබා ගැනීමේ අයිතිය තිබෙනවා. විශ්ව විද්‍යාලයේ විවිධ ගැටුම් ඇතිවී තිබෙනවා. ඒ වාට දේශපාලන අර්ථ කථන ලබා දීමට උත්සහ කරනවා. අපේ ශිෂ්‍ය ව්‍යාපාරය ලෝකයට ආදර්ශයක් අපේ ශිෂ්‍ය ව්‍යාපාර වල නායකයෝ ශිෂ්‍ය අයිතීන් වෙනුවෙන් ජීවිත පවා පරිත්‍ය කර තිබෙනවා.නියෝජ්‍ය කාරක සභාපති චන්ද්‍ර කුමාර් මුරුගේසු මහතා මුලසුනට පැමිණියේය...අනුර දිසානායක මහතා- විශ්ව විද්‍යාලවල ඉන්නේ නරුමයෝ නෙමෙයි. නවක සිසුවියන්ගේ යට ඇදුම් ගලවන්නට ඔවුන් නිරුවත්කරන්නට තරම් හීන මානයක් ඇති මන්ද මානසික රෝගීන් විශ්ව විද්‍යාල තුළ නැහැ. පෞද්ගලික විශ්ව විද්‍යාල ඇතිකිරීම තුළින් සියලු ප්‍රශ්න විසදන්නට බැහැ.ගම්පහ දිස්ත්‍රික් මන්ත්‍රි වසන්ත සේනානායක මහතා (එජනිස)- හුවමාරු අධ්‍යාපනය ක්‍රමය ඉදිරියට ගෙන ඒමට වත්මන් රජය කටයුතු කර තිබෙනවා. ගෝලීයකරණ පසුබිම හමුවේ අපට හුදෙකලාව ජිවත් වන්න බැහැ. ඒ නිසා භාෂා දැනුම දියුණු කරමින් රටක් හැටියට ඉදිරියට යා යුතුයි.එංගලන්තයේ විශ්ව විද්‍යලායක් මේ රටේ ස්ථාපිත කිරිම ඉතා සුබ කටයුත්තක්. එමඟින් මේ රටින් පිටරටට ගලා යන විශාල මුදලක් ඉතිරි කර ගන්න හැකි වනවා වගේම කලාපිය රටවල සිසුන්ට අධ්‍යාපන ලබා ගැනිමට පැමිණිම නිසා රජයට රජයට ආදායම් ලබා ගත හැකියි.ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනවිරත්න මහතා- අධ්‍යාපනය අපට නැතුව බැහැ. ඉතිහාසයේ අපේ රටේ පැවැති ප්‍රසිද්ධ විවාදවලදී භාෂා ඥනය විදහා දැක්වුවා. කන්නංගර මහතා නිදහස් අධ්‍යාපනය හඳුන්වා දෙමින් විශාල සේවාවාක් ඉටුකළා.මුදල් අය කළ අධ්‍යාපනනයට තිත තැබීමට එතුමා කටයුතු කළා. එදා ආරම්භ කළ නිදහස් අධ්‍යාපනය අද වන විට පරිවර්තනීය වෙනසකට නතු වෙලා. අධ්‍යාපනය අදවන විට හොඳින් විකාශනය වෙලා තිබෙනවා. උපාධිධාරීන් රාජ්‍ය සේවයට බැදෙන්න විශාල කැමැත්තක් තිබෙනවා. නමුත් වසරකට උපාධිධාරීන් 25,000ක් විශ්ව විද්‍යාලවලින් පිට වෙනවා. මොවුන් සියල්ල රාජ්‍ය හා පෞද්ගලික අංශයන්ට යොමු විය යුතුයි. සැමටම රජයේ රැකියා ලබා දීමට හැකියාවක් නැහැ.අධ්‍යාපනය අද ජාත්‍යන්තරීකරණය වෙලා.වසරකට ඉතා විශාල සංඛ්‍යාවක් අධ්‍යාපනය සඳහා විදේශ ගත වෙනවා. එය හොඳයි. ලෝකයේ පිළිගත් විශ්ව විද්‍යාලයක් ශ්‍රී ලංකාව තුළ ස්ථාපිත කිරීමෙන් විදේශ රටවලට යන මුදල් ගලා ගෙන යාම වළක්වා ගත හැකි සේම රජයට ආදායම් වැඩි කර ගැනීමට ද හැකියාව තිබෙනවා.ගම්පහ දිස්ත්‍රික් මන්ත්‍රී අජිත් මාන්නප්පෙරුම මහතා (එජාප)- අධ්‍යාපනය මුදලට විකිණිමට ගොස් අධ්‍යාපනයේ මළගමට රජය පාර කපමින් සිටිනවා. පෞද්ගලික විශ්ව විද්‍යාල විවෘත කිරීමට අපි විරුද්ධ නැහැ. මේවා ක්‍රියාත්මක වන ආකාරයටයි අපි විරුද්ධ. එදා විශ්ව විද්‍යාල පාලනය කළේ විශ්ව විද්‍යාල ප්‍රතිපාදන කොමිෂන් සභාවයි. නමුත් අද වන විට විශ්ව විද්‍යාල පාලනය කිරීමට උසස් අධ්‍යාපන ඇමැතිවරයා ඇගිලි ගසමින් ඉන්නවා.සමාජ සේවා ඇමැති ෆීලික්ස් පෙරේරා මහතා- මාන්නප්පෙරුම මහතා පාර්ලිමේන්තු ආවේ ජයලත් බේබිට පින්සිද්ධ වෙන්නයි. ඩි එස් සේනානායක, ජේ ආර් ජයවර්ධන, චන්ද්‍රිකා බණ්ඩාරනායක, සජිත් ප්‍රේමදාස යන සියල්ලන්ම විදේශ අධ්‍යාපනය හැදෑරූ අයයි. ඒ ගැන අද කවුරුත් කතා කරන්නේ නැහැ. රනිල් වික්‍රමසිංහ මහතා ලංකාවේ ඉගන ගත්ත අයෙක්. ඒකයි ඔහුට නායකත්වයට සුදුසු නැත්තේ. එස් බී දිසානයයක මහතා දේශිය අධ්‍යාපනය ලැබුවාට ඔහුගේ සංකල්ප ජාත්‍යන්තරයි.ගෝලීයකරණය තුළ වෙනස්වන ආර්ථික සමාජීය රටාවන්ට අපිත් නිර්මාණශීලීව අනුගත විය යුතුයි. තාක්ෂණය සැමටම ලබා දෙන්න පුළුවන් නම් සාමය සදාකල්හීම රඳවා ගත හැකියි.ජපානයේ ඉන්නවා අවුරුදු සියය පැනපු 5000ක්. වැඩිපුරම කන්නේ මොනවාද? අපියනව ටූනා මාළුයි. අපේ ආසනයේත් ඉන්නවා අවුරුදු 116 පැනපු කෙනෙක්. රනිල් වික්‍රමසිංහ මහත්මයා එළවන්න කටයුතු කරන්නේත් පිටරට විශ්ව විද්‍යලාව ඉගන ගත් අයයි.නුවරඑළිය දිස්ත්‍රික් මන්ත්‍රී ජේ ශ්‍රී රංගා මහතා (එජාප)- පෞද්ගලික විශ්ව විද්‍යාල මෙහි පැමිණිය යුතුයි. නමුත් අපගේ ශිෂ්‍යයන්ටත් අවස්ථාව ලබා දිය යුතුයි. 60 දශකයේ කොළඹ විශ්ව විද්‍යලය ඉතා ඉහළ මට්ටමක තිබුණා. මොරටුව විශ්ව විද්‍යාලය ශ්‍රේණිගත කිරීම්වලින් 1100 හිමිකරගෙන තිබෙනවා. මේ ගැන ඇමැතිවරයාගේ අවධානය යොම විය යුතුයි. නුවරඑළිය දිස්ත්‍රික්කයේත් විශ්ව විද්‍යාලයක් සඳහා මුල් ගලක් තබනවා නම් එය අගය කරනවා.වන්නි දිස්ත්‍රික් මන්ත්‍රී හුනෙයිස් ෆාරුක් මහතා (එජනිස)- අද ශ්‍රී ලංකාව ආශ්චර්යවත් රටක් බවට සංවර්ධනය කර ගෙන යාමේදී ජාත්‍යන්තර විශ්ව විද්‍යාලවල අවශ්‍යතාව මතුව තිබෙනවා. එංගලන්තය හා අනෙකුත් රටවල අපේ සිසුන් ඉගන ගන්න යනවා. මෙවැනි ජාත්‍යන්තර මට්ටමේ විශ්ව විද්‍යාල අපේ දරුවන්ට අවශ්‍යයි. ජාත්‍යන්තර පාසල් වල ඉගන ගන්නා සිසුන්ට උසස් පෙළ සමත් වු පසු ශ්‍රි ලංකාවේ විශ්ව විද්‍යාලයකට යාමට නොහැකි තත්ත්වයක් තිබෙනවා.පත්කළ මන්ත්‍රී ඒ එච් එම් අස්වර් මහතා (එජනිස)- මහාමාර්ග දුම්රිය මාර්ග අධ්‍යාපන ආදී සෑම ක්ෂේත්‍රයක්ම ජනාධිපතිතුමා යටතේ වේගවත් සංවර්ධනයක් සිදු වෙනවා. විපක්ෂයට මෙය තේරුම්ගැනීමට නොහැකි වේගයකින් මේ සංවර්ධනය සිදු කරමින් තිබෙනවා.උසස් අධ්‍යාපන ඇමැති එස් බී දිසානායක මහතා-මෙම විශ්ව විද්‍යාලය මෙරටේ පොදු රාජ්‍ය මණ්ඩලීය උළෙල පැවැත්වෙන අවස්ථාවේ චාල්ස් කුමරු අතින් විවෘත කිරීමට අප බලාපොරොත්තු වෙනවා. මේ විශ්ව විද්‍යාලය ලංකාවට ගැනීම තුළින් මේ හරහා නිදහස් අධ්‍යාපනය තව ශක්තිමත් කිරීමට හැකි වෙනවා. 2005 සිට 2013 දක්වා කාලයේ මේ රටේ අධ්‍යාපනයට පමණක් වෙන් කළ මුදල සියයට114කින් වැඩි කර තිබෙනවා. මෙම විශ්ව විද්‍යාලය ලෝක ශ්‍රේණි ගතකිරීම් අනුව 50 වැනි ස්ථානයේ තිබෙනවා. මෙම විශ්ව විද්‍යාලය නාසා ආයතනය සමඟද කටයුතු කරනවා. විශ්ව විද්‍යාලය ආරම්භයේදීම අපේ දරුවන් 400ක් බඳවා ගැනීමට කැමැත්ත පළ කර තිබෙනවා. පකිස්ථානය වැනිරටවල දරුවන්ටත් ලංකාවට ඇවිත් ඉගන ගන්නත් පුළුවන්. දැනට විදෙස් දරුවෝ 6,000ක් පමණ මෙරට විශ්ව විද්‍යාලවල ඉගන ගන්නවා. අපේ දරුවෝ වසරකට කීදෙනෙක් ශිෂ්‍ය වීසා ගෙන රටින් පිටව යනවාද?අමෙරිකාවට විතරක් 2011 - 2012 වකවානුවේදී දරුවෝ 5804ක් ශිෂ්‍ය වීසා ලබාගෙන තිබෙනවා. 1977 සිට 1994 වන තෙක් අපේ විශ්ව විද්‍යාල ලෝක ශ්‍රේණිගත කිරීම්වල තිබුණේ 14,000න් උඩයි. නමුත් මහින්ද රාජපක්ෂ රජය යටතේ අපගෙ විශ්ව විද්‍යාල ලෝක ශ්‍රේණිගත කිරීම්වල ඉදිරියට ඇවිත් තිබෙනවා. උක්ලන්ඩ් විශ්ව විද්‍යාලය වැනි තවත් විශ්ව විද්‍යාල පහක් කොළඹින් පිටපළාත්වල පිහිටුවිමට පියවර ගන්නවා. මෙම විශ්වවිද්‍යාලවට වැඩි වශයෙන් විදෙස් දරුවන් බඳවා ගන්නවා. නිදහස් අධ්‍යාපනය අපි කප්පාදු කරන්නේ නැහැ. නිදහස් අධ්‍යාපනය ඔස්සේ විශ්ව විද්‍යාලවලට ඇතුළත් වීමට නොහැකි අපේ දරුවන්ට මෙරටදීම පෞද්ගලික විශ්ව විද්‍යාලයකට ඇතුළත්වීමට හැකිවෙනවා. අවම මුදලක් යටතේ මෙම විශ්ව විද්‍යාලවලදී මේ රටේ සිටම උසස් අධ්‍යාපනය ලබා ගැනීමට අවස්ථාව ලැබෙනවා. ඒ වගේම විශ්ව විද්‍යාල යටතේ දරුවන් පිරිසකට ශිෂ්‍යත්ව ලබා දෙනවා. පෞද්ගලික විශ්ව විද්‍යාල 22ක් දැනට උපාධි පිරිනැමිම සිදු කරනනවා.මේවායේ තත්ත්වය ගුණාත්මක භාවය සොයා බැලීමට අවශ්‍ය කවුන්සිලයක් විශ්ව විද්‍යාල ප්‍රතිපාදන කොමිසම මඟින් පිහිටුවා තිබෙනවා. මෙමවිශ්ව විද්‍යාලය ගෙන ඒමේ ව්‍යාපෘතිය අපි කඩිනම් කළා. අවශ්‍ය ශක්‍යතා වාර්තා, ඉඩම් වෙන්කිරීම ලබා ගැනීම ඉතා කඩිනමින් ඉටු කර දිමට ජනාධිපතිවරයා කටයුතු කළා. මේ සඳහා අපි රුපියල් බිලියන 14ක් පමණවැය කරනවා.පනත් කෙටුම්පත සම්මත විය.පාර්ලිමේන්තුව අද (10) පස්වරු 1.00 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101023</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>අතිගරු ජනාධිපතිතුමනි කියා මුලසුනේ සිටි කතානායක චමල් රාජපක්ෂ මහතා දෙස නොබලාම මූලාසනය ඇමතූ ඇමැති ටී. බී. ඒකනායක මහතා තමාගෙන් ඒ. එච්. එම්. අස්වර් මහතා අසා තිබූ ප්‍රශ්නයට පිළිතුරු දෙමින් සිටින විට සිනාව පැතිර ගියේය.මුලසුනේ සිටි කතානායකවරයාට ද සිනා ගියේය. විපක්ෂයේ ප්‍රධාන සංවිධායක ජෝන් අමරතුංග මහතා මුලසුන දෙස බලා ඔබතුමාට කියන්නේ යැයි කී විට කමක් නැහැ ඔය අනාගතය ගැන කියන්නේ යැයි කතානායකවරයා ඊට පිළිතුරු බැඳීය. සභාවේ මේ කතා මැද ඒකනායක මහතා පිළිතුරු දුන්නේය.වාචික පිළිතුරු අපේක්ෂාවෙන් ඊයේ (09) ප්‍රශ්න 14ක් අසා තිබුණද පිළිතුරු දීමට සිටියේ ඇමැතිවරු දෙදෙනකු පමණි. ටී. බී. ඒකනායක මහතා සමඟ දිනේෂ් ගුණවර්ධන මහතා සභාවේ සිටියේය. ගුණවර්ධන මහතාට පිළිතුරුදීමට ලැබුණේ ප්‍රශ්න දෙකකට පමණි. තවත් 2ක් සභාගත කෙරිණි. ප්‍රශ්න ඇසූ මන්ත්‍රීවරු බොහෝ දෙනෙක් සභාවේ නොවීය.යුද හමුදාව කුලියට ගන්නා වාහන ගැන තලතා අතුකෝරල මහත්මිය අසා තිබූ ප්‍රශ්න නැඟලා ගියේ ය. අතුකෝරල මහත්මියට අවශ්‍ය වූයේ වාහනවල අයිතිකරුවන් කවුදැයි දැන ගැනීමටය. එහෙත් විටින්විට වාහන විවිධ අයගෙන් කුලියට ගන්නා නිසා ලැයිස්තු නොමැති බව පිළිතුරු දෙමින් දිනේෂ් ගුණවර්ධන මහතා කීය.හමුදා රණවිරුවන් ‍කානු කපන්න සෝදන්න යොදා ගැනීම ගැන අතුකෝරල මහත්මිය මතු කළ අතුරු ප්‍රශ්නයට වැව් කපා ජනතාවට වතුර දී හමුදාව ජනතාව නැවත පදිංචි කළ බව ගුණවර්ධන මහතා කීය.යුද්ධයක් නැති වුවත් හමුදාව වාහන විශාල වශයෙන් කුලියට ගත්තේ ඇයි දැයි ඇය ඇසූ විට හමුදා නීතිය අනුව නිලධාරින්ට ලබා දිය යුතු පහසුකම් ලබාදිය යුතු බව ගුණවර්ධන මහතා කීය.මේ දෙබස අතරේ රට ආරක්ෂා කර ගත් රණවිරුවන්ට කුමන චෝදනා කළත් ඔවුන් නොසිටියා නම් උතුරේ ඡන්දය මේ තරම් හොඳින් පවත්වා ගෙන යන්න බැරි බවට කී ගුණවර්ධන මහතා ඒ පිළිබඳ පැහැදිලි කිරීමක් කළේය.එය අතුකෝරල මහත්මිය හඳුන්වා දුන්නේ “මෝඩ චූන්” එකක් ලෙසය. උසස් හමුදා නිලධාරියකුගේ සපත්තු දෙක මැදීමට භටයකු දෙන්න ඕනෑ. ඒක නීතිය. එය ක්‍රියාත්මක කළ විට රණවිරුවන් අරවට මේවාට ‍ෙයාදාගෙන කියලා කියන්නේ නැතුව මේ නීති වෙනස් කරන්න රජය සමඟ එකතු වෙන්න කියා ගුණවර්ධන මහතා ඇරයුමක් කළේ අතුකෝරාල මහත්මියටය. යුද්ධය නැති වුණාට හමුදාව නොසිටින්න ඉන්දියානු ධීවරයන් ශ්‍රී ලංකාවත් රැගෙන යනවා යැයි ගුණවර්ධන මහතා ත්‍රිවිධ හමුදාවල සේවය අගය කළේය.යුද්ධයක් නොමැති කාලේ විශාල වශයෙන් වාහන කුලියට ගැනීම ගැන දෝෂාරෝපණය කළ අතුකෝරල මහත්මිය බ්‍රිගේඩියර් කෙනෙකුගේ සහෝදරියක් සෝමාවතියේ දානයට තිබු දේවල් අරගෙන ගොස් අහුවෙලා යැයි කීවාය.අහුවෙලා යැයි කියන්නේ වරදක් කළ විට රටේ නීතිය ක්‍රියාත්මක කෙරෙන බව තහවුරු වීම නොවේදැයි ගුණවර්ධන මහතා විමසීය.විවාදයට ඊයේ (09) ගැනුණේ සෙන්ට්‍රල් ලැන්කෂයර් විශ්වවිද්‍යාලයේ ශාඛාවක් මීරිගම පිහිටුවීම පිළිබඳව නියෝගයකි. විෂය අධ්‍යාපනයට සම්බන්ධ වූවත් නියෝගය ඉදිරිපත් කර තිබුණේ ක්‍රමෝපාය සංවර්ධන ව්‍යාපෘති පනත යටතේ ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාය.මේ සඳහා බදු සහන ලබාදීම අරමුණු ඇතිව ඒ මහතා යෝජනාව ගෙනාවත් ලංකාවේ අධ්‍යාපනය මෙන්ම උසස් අධ්‍යාපනය සඳහා විදේශගතවන ප්‍රමාණය නිසා පිටට යන අරමුදල් ගැනද ඒ මහතා කරුණු දැක්වීය. එජාපයේ අකිල විරාජ් කාරියවසම් මහතා යම් යම් අඩුපාඩු ගැන කීවත් විදේශ විශ්වවිද්‍යාලයක් මෙරටට පිහිටුවීමේ ප්‍රයෝජනය ගැන කතා කළේ යෝජනාවට සහයද පළ කරමිනි.අජිත් මාන්නප්පෙරුම මහතා අඩුපාඩුකම් ගැන කියමින් නාමල් ලයිස්තුවක් ගැන කතා කළේය. සියල්ලටම මේ ලයිස්තුව ඉස්සර වන බව කී විට ශාන්ත බණ්ඩාර මහතා ඊට එරෙහි විය. එහිදී තමන් නොදන්නා ලයිස්තුව හදන පුද්ගලයා හෙළි කිරීම ගැන මාන්නප්පෙරුම මහතා ස්තුතිය පළ කළ විට අනේ ඔයා දන්නේ නැහැ ඔයා බබානේ යැයි බණ්ඩාර මහතා කීය.විවාදයේ දී නිදහස් අධ්‍යාපනය විනාශ කිරීමේ ආරම්භය මෙවැනි පෞද්ගලික විශ්වවිද්‍යාල මඟින් සිදුවන බව විපක්ෂයේ මන්ත්‍රීවරු මවා පාන්නට උත්සාහ කළ ගෝනිබිල්ලා පලවා හරිමින් පිළිතුරු කතාව කළ උසස් අධ්‍යාපන ඇමැති එස්. බී. දිසානායක මහතා විදේශ විශ්වවිද්‍යාල මඟින් මේ රටේ දරුවන්ටත් යහපතක් වන බව කීය.ලකුණු දශමයකින් උසස් අධ්‍යාපනය අහිමි වන දරුවා විනාශ විය යුතුය යන ජවිපෙ සංකල්පය මෙයින් විනාශ වන බවට අනාවැකි පළ කළ දිසානායක මහතා මෙයින් නිදහස් අධ්‍යාපනය ශක්තිමත් වන බව කීය. දිසානායක මහතාගේ කතාව විවේචනවලට හොඳ පිළිතුරක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101024</link>
    <topic>අපේ රටේ සෑම දරුවකුම සමත් දරුවකු ලෙස සැලකීමට මවුපියන් පුරුදු විය යුතුයි</topic>
    <author>ධනුෂ්ක ගොඩකුඹුර සහ වාද්දූව සංචාරක පාණදුර සිට</author>
    <content>පරාජිතයන් ලෙස වසර තිහක්ම ජීවත් වූ යුගය නිමා කර ඇති අවස්ථාවේ මේ රටේ සෑම දරුවකුම සමත් දරුවකු ලෙස තමා ඉහළින්ම සළකන බව ජනාධිපති මහින්ද රාජපක්ෂ මහතා අවධාරණය කළේය.විභාග සමත් වුවත් නැතත් තමන්ගේ දරුවන් පරාජිතයන් සේ නොසළකා සමතුන් සේ සැළකීමට සෑම මවක්ම පියකුම පුරුදු විය යුතු බව පැවසූ ජනාධිපතිවරයා අසමත් කියමින් තමන්ගේ දරුවන්ට වධ හිංසා කිරීම වහා නතර කළ යුතු බව ප්‍රකාශ කළේය. පහ වසර ශිෂ්‍යත්ව විභාගයෙන් සමත් අසමත් යන්න හඳුන්වන ආකාරය වෙනස් විය යුතු බවත් මේ අපරාධයෙන් දරුවන් බේරා ගැනීමට නිසි ක්‍රමවේදයක් සැකසිය යුතු බවත් ජනාධිපතිවරයා අවධාරණය කළේය.ජනාධිපති මහින්ද රාජාපක්ෂ මහතා මේ අදහස් ප්‍රකාශ කළේ පාණදුර, ශ්‍රී සුමංගල බාලිකා විද්‍යාලයේ වාර්ෂික ත්‍යාග ප්‍රදානෝත්සවයට ඊයේ (9) සවස එක්වෙමිනි.අධ්‍යාපනයෙන් විශිෂ්ට දක්ෂතා දැක් වූ සිසුවියන්ට ජනාධිපතිවරයාගේ අතින් තිළිණ සහ සහතික පත් පිරිනැමුණු අතර සුමංගලාවියන්ගේ උපහාර තිළිණයක් ජනාධිපතිතුමා වෙත පිරිනැමිණ.පහ වසර ශිෂ්‍යත්ව විභාගයේ කඩඉම් ලකුණු මත පදනම්ව විභාගය සමත් අසමත් යන්න තීරණය කර ගැනීම නිසා දරුවන් විවිධ ගැටලුවලට මුහුණ දෙන බව පැවසූ ජනාධිපතිවරයා එම ක්‍රමය වෙනස් කිරීමට අධ්‍යාපන ඇමැතිතුමා අවධානය යොමු කරනු ඇතැයි විශ්වාසය පළ කළේය.විභාගයෙන් ලකුණු 70ට වඩා ගන්නා සෑම දරුවකුටම විභාගය සමත් බවට සහතිකයක් දෙන බව පෙන්වා දුන් ජනාධිපතිවරයා විභාගය සමත් වන මට්ටම සියයට 39 සිට 70 දක්වා වර්ධනය කිරීමට විදුහල්පති, ගුරු සහ දෙගුරුන් මෙන්ම දරුවන් ද දක්වා ඇති උත්සාහය අගය කළේය.වසර තිහක් තිබූ යුද්ධය වසර තුනකින් අවසන් කළේ පිටරට අය නොව අපේ රටේම තරුණ තරුණියන් එකමුතුව බව පෙන්වා දුන් ජනාධිපතිවරයා සෑමදෙයකටම බැහැ යැයි කී පරාජිත යුගය දැන් අවසන් බවත් පැවැසීය.අධ්‍යාපන ඇමැති බන්දුල ගුණවර්ධන මහතා සහ සුමංගල විද්‍යාලයේ විදුහල්පතිනි ඩබ්ලිව්. ඒ. ඩී. ඩී. එස්. නේපාල මහත්මිය ඇතුළු පිරිසක් ද මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101025</link>
    <topic>වසර 10 ඉක්ම වූ ජාතික පාසල් ගුරුවරුන්ට ජනවාරියේ සිට මාරුවීම්</topic>
    <author>ලුණම සමූහ සනත් ගමගේ</author>
    <content>ජාතික පාසල්වල වසර දහය ඉක්ම වූ සියලුම ගුරුවරුන්ට ලබන ජනවාරි මාසයේ සිට ස්ථාන මාරු ලබා දෙන බව ජාතික පාසල් අධ්‍යක්ෂ රංජිත් චන්දසේකර මහතා කීය. රංජිත් චන්දසේකර මහතා එසේ සඳහන් කළේ අම්බලන්තොට ථෙරපුත්ත ජාතික පාසලේ ගුරු මණ්ඩලය සමඟ පැවැති විශේෂ සාකච්ඡාවකදීය. හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් මෙම විශේෂ සාකච්ඡාව පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101026</link>
    <topic>‘දුව ඔබ පිවිතුරු-සුරකිමු නිරතුරු’ ගැහැනු දරුවාගේ ජගත් දිනය හෙටයි</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ගැහැනු දරුවාගේ ජාත්‍යන්තර දිනය (International Day Of The Girl Child) හෙටට (11) යෙදී ඇත.‘දුව ඔබ පිවිතුරු - සුරකිමු නිරතුරු’ (Let Us Always Your Virtue) යන තේමාව යටතේ මෙවර ගැහැනු දරුවන් ඇගයීමට ලක් කිරීමේ ජාතික උත්සවය ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පෙරවරු 9ට පැවැත්වීමට ළමා සංවර්ධන අමාත්‍යාංශය කටයුතු යොදා තිබේ.සියලුම හොඳ දේ දරුවන්ට උරුම කරදීම මෙන්ම ගැහැනු දරුවා සමාජය තුළ සුරක්ෂිත කිරීමටත් පිවිතුරු සිතින් ඇය රැක බලා ගැනීමටත් ශිෂ්ඨ සම්පන්න සමාජයක් දැරිය යුතු වගකීමක් බව සමාජගත කිරීමටත් ගැහැනු දරුවාගෙ‍් ජාත්‍යන්තර දිනය සැමරීමට පියවර ගත් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.2011 වසරේ නිව්යෝර්ක් නුවර පැවැති කාන්තාවන්ගේ තත්ත්වය පිළිබඳ එක්සත් ජාතීන්ගේ සංවිධානයේ 55 වැනි සභාවාරයේ දී යෝජනා වීමෙන් අනතුරුව එළඹුණු එකඟතාවට අනුව ගැහැනු දරුවා කෙරෙහි සමස්ත සමාජයේම අවධානය යොමු විය යුතු බව අවධාරණය කරමින් 2012 වසරේ සිට සෑම වසරකම ඔක්තෝබර් 11 වැනි දින ගැහැනු දරුවාගේ ජාත්‍යන්තර සැමරුම් දිනය සැමරීමට එක්සත් ජාතීන්ගේ සංවිධානය තීරණය කළ බවත් කරල්ලියද්ද මහතා පෙන්වා දෙයි.ලෝකයේ සෑම රටකම පාහේ ගැහැනු දරුවන් මුහුණ දී ඇති ප්‍රබල ගැටලුවලට පාදක වී ඇති අධ්‍යාපනය, සෞඛ්‍ය, පෝෂණය, දරිද්‍රතාව, භාෂාව, ආගම, ජාතිය, වාර්ගිකත්වය, වර්ණය, පවුල් ඒකකය, මවුපිය සෙනෙහස, සමාජමය රැකවරණය, ලිංගිකත්වය, මාතෘත්වය, ක්‍රීඩාව හා නවීන තාක්ෂණය ආදී විවිධ ක්ෂෙත්‍රවලදී එම දරුවන් මුහුණ දෙන තත්ත්වයන් පිළිබඳ වැඩි අවධානයක් යොමු කරමින් කටයුතු කිරීම සඳහා එම සංවිධානය මඟින් මේ දිනය ප්‍රකාශයට පත් කර ඇති බවත් ඇමැතිවරයා ප්‍රකාශ කරයි.මේ සැමරුම් උත්සවයේ ප්‍රධාන දේශනය නීතිපති පාලිත ප්‍රනාන්දු මහතා විසින් සිදු කිරීමට නියමිතය. තවත් විද්වත් දේශන රැසකින් සමන්විත මේ සැමරුම් උත්සවයේ දී එළඹෙන දශකයේ ගැහැනු දරුවාගේ තත්ත්වය යන මැයෙන් ප්ලෑන් ශ්‍රී ලංකා ආයතනය මඟින් ඉදිරිපත් කිරීමට නියමිතය. යොවුන් පාර්ලමේන්තුවේ නියෝජිතයන් ද මේ අවස්ථාවට සහභාගී වීමට නියමිතය ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101027</link>
    <topic>ඓතිහාසික ස්ථාන සංරක්ෂණයටඅමාත්‍යාංශය පියවර අරන්</topic>
    <author>මානෙල් පුෂ්ප කුමාරි</author>
    <content>දිගින් දිගටම විවිධ පුද්ගලයන්ගෙන් සහ ස්වාභාවික හේතූ මඟින් විනාශයට පත්වන පුරාවිද්‍යත්මක වටිනා කමින් යුත් මෙරට ඓතිහාසික ස්ථාන රැසක්ම සංරක්ෂණය කිරීමට ජාතික උරුමයන් පිළිබඳ අමාත්‍යාංශය පියවර ගෙන තිබේ.ඒ අනුව එම අමාත්‍යාංශයේ රුපියල් මිලියන 66 ක ප්‍රතිපාදන මෙම ව්‍යාපෘතිය සඳහා යෙදාගෙන ඇත. සමස්ත ලංකාවම ආවරණය වන පරිදි මෙම ව්‍යාපෘතිය ක්‍රියාත්මක වන අතර තිවංක පිළිම ගෙය හා අවුකන පිළිම වහන්සේ ආවරණය කර වහලයක් ඉදිකිරීම මෙහි සුවිශේෂී ව්‍යාපෘතියක් වේ. අම්පාර දීඝවාපී චෛත්‍ය, ගඩලාදෙණිය ඇතුළු පුරාවිද්‍යා ස්ථාන රාශියක්ම මෙම ව්‍යාපෘතිය යටතේ සංරක්ෂණ කිරීමට කටයුතු යොදා තිබේ. ඇතැම් ස්ථාන සංරක්ෂණ කටයුතු මේ වන විටත් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101028</link>
    <topic>සමෘද්ධිමත් රටක් ගොඩනැඟීමට සාමය රජයන සමාජයක් බිහිකළ යුතුයි</topic>
    <author>ශීලා උඩුවර</author>
    <content>සමෘද්ධිමත් රටක් ගොඩනැඟීමට නම් විනයගරුක නීතිගරුක හා සාමය රජයන සමාජයක් බිහිකළ යුතු බවත් මේ සඳහා දරුවන් යොමු කිරීමේ පැහැදිලි දැක්මක් රජය පාසල් පද්ධතිය තුළ ක්‍රියාවට නංවා ඇති බවත්, පෞද්ගලික ප්‍රවාහන සේවා ඇමති සී.බී. රත්නායක මහතා පැවැසීය.ඇමතිවරයා මෙම අදහස් පළක‍ළේ මාර්ග අනතුරු වළක්වා ගැනීම පිළිබඳ බම්බලපිටිය ශාන්ත පිතර විද්‍යාලයීය ශ්‍රවණාගාරයේ පැවැති වැඩමුඵවට සහභාගි වූ පාසල් සිසුනට සහතික ප්‍රදානය කිරීමේ උත්සවයේ දී ය. ජාතික ගමනා ගමන කොමිෂන් සභාව මෙය සංවිධානය කර තිබිණි.කොළඹ නගරය ආශ්‍රිත පාසල් 35 ක රථවාහන නියාමනයේ යෙදෙන සිසුවියන් 500 දෙනකු මෙම වැඩමුළුවට සහභාගි වූහ. ජනාධිපතිතුමාගේ බලාපොරොත්තුව නව අධ්‍යාපන රටාවකට අනුව නවලොවට ගැලපෙන ප්‍රද්ගලයකු නිර්මාණය කිරීම බවත්, ඒ සඳහා එකම ශ්‍රී ලාංකික ජාතියක් ලෙසට මාතෘ භූමිය රැකගෙන ඉදිරියට යාමට දරුවන්ට අවකාශය සලසා දී ඇති බවත් ඇමතිවරයා පැවැසීය.නිවැරැදි අරමුණින් හා නිවැරැදි දැක්මකින් ඉදිරියට යනවිට එම ගමන් මග සාර්ථක වන බවත්, එහෙත් එ‍ය විවේචනය කරමින් කඩාකප්පල් කිරීමට ඇතැම් පිරිස් උත්සාහ කරන බවත් එම බාධක මැඩගෙන ස්ථිර අධිෂ්ඨානයෙන් ඉදිරියට යාමට දරුවන් තුළ ශක්තියක් තිබිය යුතු බවත් ඇමතිවරයා පැවැසීය. බුද්ධිය, උගත්කම නැණවත්කම වැඩිවූ විට එම තැනැත්තා සමාජයේ ගරු බුහුමන් ලබන තැනැත්තකු බවට පත්වන බවත් ඇමතිවරයා පැවැසීය‍ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන මහතා, රථ නියාමනයේ යෙදෙන සිසු දරු දැරියන්ගෙන් යුතු කණ්ඩායම් බිහි කර විධිමත් ක්‍රමවේදයක් සකස් කිරීමට පියව‍ර ගන්නා බව පැවැසීය.වැඩමුළුවට සහභාගි වූ සිසුන්ට වටිනා සහතිකයක් හා අදාළ පාසල් සඳහා රිය නියාමනයේ දී අවශ්‍ය උපකරණ කට්ටල 2ක් ද, මාර්ග ආරක්ෂක කබා (ජැකට් ) 6 ක් ද, මෙහි දී බෙදා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=n13101029</link>
    <topic>අක්ෂි ආබාධවලින් පෙළෙනතුනෙන් දෙකක්ම කාන්තාවන්</topic>
    <author>සන්ධ්‍යා කරුණාරත්න</author>
    <content>අක්ෂි ආබාධවලින් පෙළෙන අයගෙන් තුනෙන් දෙකක්ම කාන්තාවන් බව අක්ෂි ‍විශේෂඥ වෛද්‍ය මුදිතා කුලතුංග මහත්මිය පවසයි.අක්ෂි ආබාධයක් පවතින මූලික අවස්ථාවේ දී ම ප්‍රතිකාර ලබා ගැනීමට යොමු නොවීම මීට ප්‍රධාන හේතුව වී ඇතැයි ඒ මහත්මිය ප්‍රකාශ කළාය. මෙරට පාසල් දරුවන්ගෙන් 450,000 ක් දෘෂ්ටි ආබාධවලින් පෙළෙන අතර ඔවුන්ගෙන් 160,000 ක් මන්ද දෘෂ්ටිකතාවෙන් පෙළන බවට වාර්තා වී ඇත.ලෝක දෘෂ්ටි දිනය නිමිත්තෙන් සෞඛ්‍ය අධ්‍යාපන කාර්යාංශය සංවිධානය කළ මාධ්‍යවේදීන් දැනුවත් කිරීමේ සම්මන්ත්‍රණයට සහභාගී වෙමින් ඇය මේ බව පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310101</link>
    <topic>පයාගල පොතුවිල ආදාහනාගාරයේඉදිකිරීම් නතර කරන්නැයි අධිකරණ නියෝගයක්</topic>
    <author>කළුතර මධ්‍යම සමූහ</author>
    <content>පයාගල පොතුවිල ප්‍රදේශයේ ඉදිකිරීමට යෝජිත ආදාහනාගාරයේ කටයුතු තාවකාලිකව නතර කරන ලෙස නියෝග කළ කළුතර අතිරේක මහේස්ත්‍රාත් අයේෂා ආබ්දීන් මහත්මිය ඒ පිළිබඳව නොවැම්බර් මස 05 වැනිදා අධිකරණයට කරුණු වාර්තා කරන ලෙසට බේරුවල ප්‍රාදේශීය සභාවේ සභාපතිවරයාට නියම කළේය.කළුතර අතිරේක මහේස්ත්‍රාත්වරිය මෙම නියෝගය කළේ පයාගල පොතුවිල පදිංචි සිඩ්නි ලාල් පෙරේරා ගුණරත්න යන අය නීතිඥවරුන් වන රවි ඩොමිගො, ඔනිල් පෙරේරා, අසන්ති ප්‍රනාන්දු හා හර්ෂන වටවල යන මහත්ම මහත්මීන් මගින් ඉදිරිපත් කරන ලද පෙත්සමක් සලකා බැලීමෙන් අනතුරුවය.මෙම ආදාහනාගාරය ඉදිකිරීමෙන් ජන ජීවිතයට හානි වන හෙයින් එය ඉදිකිරීමෙන් වළකින ලෙසට බේරුවල ප්‍රාදේශීය සභාවට නියෝගයක් නිකුත් කරන ලෙස එම පෙත්සමෙන් ඉල්ලා තිබුණි.මෙම ආදාහනාගාරය ඉදි නොකරන ලෙසට ප්‍රදේශවාසීන් කළ ඉල්ලීම බේරුවල ප්‍රාදේශීය සභාවේ සභාපතිවරයා නොසලකා හැර ඇතැයිද, මේ පිළිබඳව පයාගල පොලිසියට පැමිණිලි කර ඇතත් ඒ පිළිබඳව ද විධිමත් පරීක්ෂණයක් පවත්වා නැතැයිද එම පෙත්සමේ තවදුරටත් සඳහන්වේ.වෙනත් විකල්ප ස්ථාන තිබියදී නිවාස කීපයක් මැදිකොට ආදාහනාගාරයක් ඉදිකිරීමෙන් සිදු වන මහජන පීඩාව ඉවත් කිරීම සඳහා කොන්දේසි සහිත ආඥාවක් නිකුත් කිරීමට පියවර ගන්නැයි පෙත්සම්කරුවෝ අධිකරණයෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310102</link>
    <topic>දකුණු කළුතර දුම්රිය ස්ථානයේතරාදිය අක්‍රීයයි</topic>
    <author>නගොඩ විශේෂ එන්. විජේරත්න</author>
    <content>දකුණු කළුතර දුම්රිය ස්ථානයේ තරාදිය ක්‍රියා විරහිත වීමෙන් දුම්රිය මඟීන් භාණ්ඩ යැවීමට පැමිණෙන පිරිස් ඉමහත් අපහසුතාවට ලක්වන බව වාර්තා වේ.දැනට මාස දෙකක පමණ කාලයක් තිස්සේ මෙම තත්ත්වය පවතින අතර තම භාණ්ඩවල බර කිරාගැනීම සඳහා උතුරු කළුතර දුම්රිය ස්ථානය වෙත යෑමට සිදුවීමෙන් මෙම පිරිස් තවත් කරදරයන්ට පත්ව සිටිති.මින් උතුරු කළුතර දුම්රිය ස්ථානය වෙත භාණ්ඩ ගෙනයෑමට අමතර මුදලක් දැරීමට බොහෝ දෙනෙකුට සිදු වේ.එමෙන්ම දකුණු කළුතර දුම්රිය ස්ථානයට ලැබෙන ආදායමද මෙම තරාදියේ ගැටලුව නිසා නොලැබේ.ජනතාවට වන අපහසුතා හා ආදායමක් නොලැබී යාම පිළිබඳව දකුණු කළුතර දුම්රිය ස්ථානයේ අදාළ බලධාරින් ක්‍රියාත්මක විය යුතු බව බොහෝ පිරිසකගේ අදහස වේ.එමනිසා මෙම ගැටලුවට ඉක්මන් විසඳුමක් ලැබෙනු ඇතැයි ද ඔව්හු අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310103</link>
    <topic>සාහිත්‍ය තරගවලට අයදුම්පත් භාර ගැනේ</topic>
    <author>ඉංගිරිය සමූහ - කුමාරි ගමරගේ</author>
    <content>හොරණ ප්‍රාදේශීය සභාව මඟින් වාර්ෂිකව සංවිධානය කරනු ලබන “සරත්චන්ද්‍ර ජයකොඩි සම්භාවනා සාහිත්‍ය මහෝත්සවය 2013” සඳහා දීප ව්‍යාප්ත හා ප්‍රාදේශීය මට්ටමින් තරග සඳහා අයැදුම්පත්‍ර කැඳවනු ලැබේ.මෙම තරග සඳහා අවශ්‍ය අයැදුම්පත් වැඩි තොරතුරු ලබා ගැනීම සඳහා පුස්තකාලාධිපතිනි, ප්‍රදීපා මධ්‍යම පුස්තකාලය පොකුණුවිට ලිපිනයෙන් හෝ දුරකථන අංක 0345629105 ලබා ගත හැකිය.තරග ජයග්‍රාහකයන්ට වටිනා ත්‍යාග මුදල් ලබා දීමට හොරණ ප්‍රාදේශීය සභාව කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310104</link>
    <topic>හිරේ ඉන්න මිතුරාට දෙන්නකකුලේ ඔතාගෙන ගංජා ගෙනිහින්</topic>
    <author>කළුතර මධ්‍යම සමූහ</author>
    <content>අධිකරණයෙන් නියමවූ රුපියල් 1500/=ක දඩ මුදල ගෙවනතුරු අධිකරණ සිර මැදිරියේ රඳවා තැබීමට ගෙන යමින් සිටියදී තවත් සිරකරුවකුට දීමට ගංජා කකුළේ ගැටගසාගෙන යාමේ චෝදනාවට වරද පිළිගත් අයකුට කළුතර අතිරේක මහේස්ත්‍රාත් අයේෂා ආබ්දීන් මහත්මිය රුපියල් 1000/=ක දඩයක් නියම කළාය.මොහු මෙසේ ගංජා කකුළේ ගැටගසාගෙන ගොස් තිබුණේ ගංජා මිලිග්‍රෑම් 2000ක් ළඟ තබා ගැනීමේ චෝදනාවට රුපියල් 1500/=ක දඩයක් නියමවී තිබියදීය. කළුතර බන්ධනාගාරයේ නියාමක කොළඹගේ මහතා විසින් මෙම සැකකරු පරීක්ෂා කර අත්අඩංගුවට ගෙන තිබූ අතර, අධිකරණයේ පොලිස් සැරයන් (26373) සුදත් මහතා විසින් මොහුට එරෙහිව පැමිණිල්ල ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310105</link>
    <topic>රාගම රෝහලේ ළමා වාට්ටුවේප්‍රතිකාර ලබන දරුවනට තෑගි</topic>
    <author>කැලණිය විශේෂලයනල් පී පෙරේරා</author>
    <content>මෙවර ලෝක ළමා දිනය පැවති ඔක්: 1 දින කඩවත ව්‍යාපාරිකයන්ගේ සංගමය විසින් රාගම රජයේ ශික්ෂණ රෝහලේ අංක 2 ළමා වාට්ටුවේදී එහි ප්‍රතිකාර ලබනා දරුවන්හට ත්‍යාග පිරිනැමීමේ උත්සවයක් පවත්වන ලදී. මෙහිදී මෙම සංගමය විසින් එහි සියලුම දරුවනට පලතුරු සහ පාසල් උපකරණ සෙල්ලම් බඩු වැනි දේ ප්‍රදානය කරන ලදී.‍රෝහලේ වාට්ටු අංක 2 ප්‍රධාන වෛද්‍ය නිලධාරිනී වෛද්‍ය මානෙල් ප්‍රනාන්දු මහත්මියගේ ප්‍රධානත්වයෙන් පැවති මේ සඳහා කඩවත ව්‍යාපාරිකයන්ගේ සංගමයේ සභාපති සුනිල් විජේසිංහ මහතා ඇතුළු සියලුම නිලධාරීහු ද සහභාගි වූහ.මෙහිදී බෞද්ධ ආගමික වතාවත් කඩවත ශ්‍රී බිම්භාරාම විහාරාධිකාරී ශාස්ත්‍රපති හුරීගස්වැවේ රතනපාල හිමියන් විසින් සිදුකළ අතර, කතෝලික ආගමික වතාවත් ‍රෝහල් දේවස්ථාන භාර පීලික්ස් ශාන්ත පියතුමා විසින් සිදුකරන ලදී.මෙහිදී දරුවන්ගේ නැටුම්, ගැයුම්, සහිත දක්ෂතා එළිදැක්වීමක් ද සිදුවූ අතර, විශේෂ දේශනය සීමා වාසික වෛද්‍ය රසිකා නිලානි මහත්මිය විසින් සිදුකරන ලදී.මෙහිදී රතනපාල හිමියන්ද, පීලික්ස් ශාන්තපියතුමා ඇතුළු ව්‍යාපාරිකයන්ගේ සංගමයේ සභාපති සුනිල් විජේසිංහ, විශේෂඥ ළමා වෛද්‍ය පුණ්‍යානි බන්දුතිලක ළමා වාට්ටුව භාර වෛද්‍ය මානෙල් ප්‍රනාන්දු මහත්ම මහත්මීහු ඇතුළු තවත් කීප දෙනෙක් ද කථා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310106</link>
    <topic>යොවුන් පාර්ලිමේන්තුවට කෑගල්ලෙන් සභිකයන් 13ක්</topic>
    <author>රඹුක්කන උතුර සමූහ</author>
    <content>ජාතික තරුණසේවා සභාව තරුණ තරුණියන් දේශපාලන වේදිකාවට ගෙනඒමේ අරමුණින් ක්‍රියාත්මක යොවුන් පාර්ලිමේන්තුව සඳහා කෑගල්ල දිස්ත්‍රික්කයෙන් සභිකයන් 13ක් පත්කරගෙන තිබේ.කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස 11ට අමතරව සභිකයන් දෙදෙනකු මාවනැල්ල සහ යටියන්තොට කොට්ඨාසයෙන් තෝරාගෙන තිබේ. ඒ ජන වර්ගයට අනුව එම මන්ත්‍රීවරුන් දෙදෙනා පත්කිරීමට පියවර ගත් බව කෑගල්ල දිස්ත්‍රික් තරුණසේවා නිලධාරිනී මල්ලිකා කාන්ති ජයතිස්ස මහත්මිය පැවසුවාය.යොවුන් පාර්ලිමේන්තුව නියෝජනය කරන මන්ත්‍රීවරුන් සහ ප්‍රාදේශීය ලේකම් කොට්ඨාසයන් වන්නේ. එල්. ප්‍රදීප් සුසන්ත ධර්මසේන රඹුක්කන, කේ. එච්. රොෂාන් වික්‍රම වීරසිංහ වරකාපොළ, ඩබ්ලිව්. ඒ. සංජය චතුරංග දැරණියගල, ඩබ්. පී. රවීන්ද්‍ර විජේසේකර බුලත්කොහුපිටිය, එල්. වී. පැතුම් දර්ශනසෝමරත්න යටියන්තොට, කේ. පී. සමීර රුවන් රණසිංහ ගලිගමුව, ඒ. ජී. චමීර සම්පත් අලුදෙනිය අරණායක, පී. ජී. තුසිත සමීර ගුණතිලක කෑගල්ල, එච්. ජී. සචින සුපුන් ගම්ලත් දෙහිඕවිට, එස්. එම්. සහිරුල් හත් යටියන්තොට, ආර්. එම්. වත්සල අවන්ති රත්නායක මාවනැල්ල යන ප්‍රාදේශීය ලේකම් කොට්ඨාසයන් සඳහා මෙම තරුණ පිරිස් පත්කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310107</link>
    <topic>ජන සහන පදනමෙන් ඩෙංගු මර්දන වැඩ සටහන්</topic>
    <author>ඡායාරූපය - හැඳල විශේෂ ජුලියන් කෝරාළ</author>
    <content>බස්නාහිර පළාත් සභා මන්ත්‍රී තුෂාර පෙරේරා මහතා සිය ජන සහන පදනම මඟින් ප්‍රජා සහභාගිත්වයද ඇතිව ගම්පහ දිස්ත්‍රික්කයෙන් ඩෙංගු පිටුදැකීමේ දැවැන්ත ව්‍යාපෘතියක් ඉකුත්දා ඩෙංගු මර්දන සතිය අරඹමින් ක්‍රියාත්මක කළ අයුරු. මෙම ව්‍යාපෘතියට වැඩසටහන් කීපයක්ම වෙන්කර තිබේ.ගමක් ගමක් පාසා පිහිටුවන ස්වේච්ඡා සංවිධානවල සාමාජිකයින්ගේ ක්‍රියාකාරී සහභාගිත්වය ඇතිව ඩෙංගු මදුරුවන් විනාශ කිරීම එහි පළමුවැන්නයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310108</link>
    <topic>පාරිභෝජනයට නුසුදුසුගව මස් රැගෙන යද්දී දැලේ</topic>
    <author>කළුතර මධ්‍යම සමූහ</author>
    <content>හෝටල්වලට අලෙවි කිරීම සඳහා මිනිස් පාරිභෝජනයට නුසුදුසු ගව මස් කිලෝ 30ක් යතුරු පැදියකින් ප්‍රවාහනය කිරීමේ චෝදනාවට වරද පිළිගත් අයකුට කළුතර අතිරේක මහේස්ත්‍රාත් අයේෂා ආබ්දීන් මහත්මිය බරපතළ වැඩ සහිත වසරක සිර දඬුවමක්ද රුපියල් 2000/=ක දඩයක්ද නියම කළාය. ‍නියම කළ සිර දඬුවම විනිසුරුවරිය විසින් වසර පහකට අත්හිටුවන ලදී‍. කළුතර මූලස්ථාන පොලිස් පරීක්ෂක සමස්ත වෙදගේ මහතාගේ උපදෙස් මත නඩු ‍මෙහෙයුම් අංශයේ ස්ථානාධිපති උප පොලිස් පරීක්ෂක චන්දන තෙන්නකෝන් සහ කොස්තාපල් (55301) ගුරෙන්ද්‍ර යන මහත්වරුන් විසින් මෙහි පැමිණිල්ල ඉදිරිපත් කරන ලදී. මෙහිදී රාජසන්තක කරන ලද මස් තොගය චුදිත ලවා වළ දමන ලෙසද විනිසුරුවරිය නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r1310109</link>
    <topic>වැට් බදු වංචාව පිළිබඳවපරීක්ෂණ සීඅයිඩියට භාරදෙනවා</topic>
    <author>හෝමාගම සමූහආනන්ද ප්‍රේමතිලකහෝමාගම විශේෂ - ජිනදාස ගමගේ</author>
    <content>“ප්‍රාදේශීය සභාවේ සිදුවී ඇතැයි කියන වැට් බදු වංචාව සම්බන්ධයෙන් පරීක්ෂණයක් පැවැත්වීම සඳහා අපරාධ පරීක්ෂණදෙපාර්තමේන්තුවට බාර දෙනවා” යැයි සභාපති ඒ.ඩී. කුමාරසිරි මහතා පැවැසීය.ප්‍රාදේශීය සභා මන්ත්‍රී සම්පත් චමින්ද ජයසිංහ මහතා (එ.ජ.නි.ස) සභාවේ සිදුවී ඇති වැට් බදු වංචාවට සම්බන්ධ අයට විරුද්ධව කටයුතු කරන්නේ ද?යි මෙවර මාසික මහා සභාවේ දී මතුකළ ප්‍රශ්නයකට පිළිතුරු දෙමින් සභාපති වරයා එසේ පැවසීය.හෝමාගම ප්‍රාදේශීය සභාවසභාපති ඒ.ඩී. කුමාරසිරි මහතාගේ ප්‍රධානත්වයෙන් රැස්වීම පැවැත්විණි.සුනිල් පෙරුම්බුලි මහතා (එ.ජ.නි.ස)- වැට් බදු වංචාව ගැන කොමසාරිස්ට පමණක් දන්වා වැඩක් නැහැ. පරීක්ෂණයක් සඳහා අපරාධ පරීක්ෂණ දෙපාර්තමේන්තුවට මෙය ඉදිරිපත් කළයුතුයි.සභාපති ඒ.ඩී. කුමාරසිරි මහතා (එ.ජ.නි.ස) - “අදහස් ඉදිරිපත් කිරීම ගැන මන්ත්‍රීවරුන්ට ස්තුති වන්ත වෙනවා. වැට් බදු වංචාව පිළිබඳව පරීක්ෂණයක් පැවැත්වීමට අපරාධ පරීක්ෂණ දෙපාර්තමේන්තුවට බාර දෙනවා.වරිපනම් බදු, ව්‍යාපාර බදු, බලපත්‍ර ගාස්තු, වාහනබදු, දැන්වීම් ගාස්තු ආදියට බලපාන යෝජනා රැසක් සභාවට ඉදිරිපත් කෙරින.අරුණ පනාගොඩ මහතා - වෑතර, උඩුගහපත්තු ප්‍රදේශවල ඉතාම දුප්පත් ජනතාවක් ඉන්නේ. ඒ ගම්වලට වැස්සකටවත් ගිහින්ද මේ වගේ 07 ½ %ක බද්දක් අය කරන්න යන්නේ.සුනිල් පෙරුම්බුලි මහතා - නීත්‍යානුකූලව සභාවේ ඇති ආදායම් විනාශකර අහිංසක මිනිසුන්ට බදු ගැසීමටයි සූදානම. නීත්‍යානුකූලව හොරා කෑම නැවැත්විය යුතුයි.යූ.ඒ. රංජිත් සේනක මහතා (එ.ජ.නි.ස) -ජනතාව අපහසුතාවයට පත්කරන්න කවුරුත් කැමති නැහැ. මේවා මුල සිටම පැවත ආ ක්‍රියාදාමයන්.කමල් චන්න මහතා (එ.ජ.නි.ස) - ප්‍රාදේශීය සභාවේ ඒකමතිකව සම්මත වීමෙන් ඉදිකළ මීගොඩ පිලිප් ගුණවර්ධන පුස්තකාල ගොඩනැගිල්ලේ පුස්තකාලය ආරම්භ කරන ලෙස යෝජනා කරනවා.සුනිල් පෙරුම්බුලි මහතා - හදන පාරවල් සති දෙක තුන යනවිට කැඩෙනවා. බර වාහන යන්න බැරිනම් පාරක්හදා වැඩක් නැහැ.වාහන යාහැකි පරිදිනියම ප්‍රමිතියට අනුව පාරවල් හැදිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r13101010</link>
    <topic>ජලභීතිකා රෝග මර්දනයට වසරකට රුපියල් කෝටි 5ක්</topic>
    <author>මාවනැල්ල සමූහ - පී. සෙනෙවිරත්න</author>
    <content>දිනකට දිවයින පුරා සුනඛ සපාකෑම් දෙ‍දහසක් පමණ සිදුවන බව සෞඛ්‍ය අංශයන් විසින් කරන ලද කරුණු සොයා බැලීමකදී වාර්තා වී ඇති බව සෞඛ්‍ය නියෝජ්‍ය ඇමැති ලලිත් දිසානායක මහතා පැවැසීය.එසේම ජලභීතිකා රෝගය නිසාද වසරකට පනස් දෙනකු පමණ මියයන බවටද තොරතුරු ලැබී ඇති බවද සඳහන් කළ නියෝජ්‍ය ඇමැතිවරයා අයාලේ යන සුනඛයින් වෙතින් මෙම රෝගය බෝවන්නටද ඉඩකඩ ඇති බවද පැවැසීය.කෙසේ වෙතත් සෞඛ්‍ය අමාත්‍යාංශය ජලභීතිකා රෝග මර්දනය සඳහා මහත් ඕනෑකමින් ක්‍රියාකරන අතර ජලභීතිකා රෝග මර්දන ප්‍රතිකාර සඳහා පමණක් එහිදී ලබාදෙන එන්නත් ආදිය වෙනුවෙන් වසරකට රුපියල් කෝටි පහක මුදලක් මේ වනවිට වැයකරනු ලබන බවද ඒ මහතා පැවැසීය.තත්ත්වය එසේ වුවද 2020 දී ජලභීතිකා රෝගය තුරන් කැරලීමේ දැවැන්ත වැඩසටහන් මාලාවක් මේ වනවිට ක්‍රියාත්මක කැර ඇති අතර සෞඛ්‍ය අමාත්‍යාංශය මගින් ‘ජලභීතිකා රෝගය තුරන් කරමු’ යන තේමාව රැගත් වැඩසටහනක් මහනුවර කරදගොල්ල ප්‍රදේශයේ මෙම සතිය තුළ පැවැත්වෙන අතර ඉකුත් 28 වනදින ජලභීතිකා රෝගය තුරන් කිරීමේ වැඩසටහන යටතේ ලෝක සෞඛ්‍ය සංවිධානයද සහාය වෙමින් එන්න්ත එකොළොස් ලක්ෂ හතළිස් දහසක් තරම් ප්‍රමාණයක් දිවයින පුරා බෙදා හැර ඇති බවද මෙහිදී ජාත්‍යන්තර ආයතනයක් අපට ලබා දෙන සහායන්ද අමාත්‍යාංශය ඉතා අගය කරන බවද පැවැසීය.මෙම වැඩසටහන්වලට දායකත්වය ලබාදෙන සෞඛ්‍ය දෙපාර්තමේන්තුවේ අධ්‍යක්ෂ ජනරාල් ඩබ්ලිව්. කුමාර ද සිල්වා මහතා සමඟ සෑම සියලු දෙනා එක්ව පියවර ගත යුතු බවද ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r13101011</link>
    <topic>කිරි කැපුම්කරුවන් නැතිවරබර් ඉඩම් හිමියන්ට ලොකු ගැටලුවක්</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බල ප්‍රදේශ පුරා පැතිර ඇති රබර් ඉඩම් අක්කර එක් ලක්ෂ විසිදහසක පමණ රබර් වගාව තුළින් ලබාගත හැකි ආදායම අතිවිශාල නමුත් මෙතරම් රබර් ඉඩම් ප්‍රමාණයක් රබර් වතුවල කිරි කැපීමට සුදුසු කිරි කැපුම්කරුවන් නොමැති බව දැන් හෙළිදරව් වී තිබේ.මෙම තත්ත්වය වහාම දුරුකැර ගැනීම සඳහා දිසාවේ ගම්මානවල රබර් කිරි කපන්නන් පුහුණු කිරීමේ වැඩසටහනක් මේ වනවිට ක්‍රියාත්මක කර තිබේ.දිසාව පුරා ස්ථාපිතව ඇති රබර් සංවර්ධන නිලධාරි කොට්ඨාස විසි අටම ආවරණය වන අයුරින් රබර් කිරි කපන්නන් හත්සීයක් තරම් පිරිසක් පුහුණුකැර රබර් වගාවේ පල ප්‍රයෝජනයන එම රබර් වතු හිමියන්ට ලබාදෙන්නට මේ වනවිට රබර් පාලක දෙපාර්තමේන්තුව පියවර ගෙන තිබේ.දිසා රබර් පාලන අධිකාරිය විසින් දැනට ක්‍රියාත්මක කර ඇති රබර් කිරි කපන්නන් පුහුණු කිරීමේ වැඩසටහන පිළිබඳව ප්‍රාදේශීය නියෝජ්‍ය රබර් සංවර්ධන අධ්‍යක්ෂවරයා එම තත්ත්වය පිළිබඳව කළ හෙළිදරව්වට අනුව මාවනැල්ල කෑගල්ල දිසා බල ප්‍රදේශයේ ඇති රබර්වතුවලින් පල ප්‍රයෝජනයන් නිසි ලෙසට ලබා ගන්නට නම් රබර් කිරි කැපීමෙහි දක්ෂ පිරිසක් සිටිය යුතුයි. දැනට සිටින අයට ඇති පුහුණුවද විධිමත්ව නැති බවද පවසන්න සිදුවෙනවා. මෙම නුපුහුණු අය රබර් කැපීම නිසා වසර විස්සක් පමණ කාලයක් රබර් කිරි කැපීමෙන් විශාල කිරි ප්‍රමාණයක් ලබාගත හැකි රබර් ගස අකාලයේ විනාශ වී යන බවද කිව යුතුයි.මෙහිදී රබර් කිරි නිසි විදියට කැපීම රබර් ගස ආරක්ෂා කැර ගැනීම, රබර් ගසට වැලදෙන රෝග වළකා ගැනීම ගැන රබර් කිරි කපන්නන් අප දැනුවත් කැර පුහුණුව මනා ලෙසට ලබා දෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=r13101012</link>
    <topic>අසරණ වැඩිහිටියන් වෙනුවෙන්සියලු පහසුකම් සපිරි නිවෙසක් ඉදිකර දෙයි</topic>
    <author>හෝමාගම සංචාරකමංජුල හිරිපිටිය</author>
    <content>සිය පෞද්ගලික ධනය පමණක් වැය කර අසරණ වැඩිහිටියන් වෙනුවෙන් සියලු පහසුකම් සහිතව නිවෙසක් ඉදිකර එහි වාසයට පැමිණෙන වැඩිහිටියන්ට, ආහාර නවාතැන් හා සෞඛ්‍ය සේවාවත් නොමිලේ ලබාදීමට කටයුතු කරන ආදර්ශමත් ව්‍යාපාරිකයකු හෝමාගම නගරයේදී හමුවිය.මෙම ආදර්ශවත් කටයුත්ත සිදුකරනු ලබන්නේ හෝමාගම නගරයේ වෙළෙඳ ආයතනයක හිමිකරු වන ඩබ්ලිව්. ඒ. සිරිසේන මහතායි.පාදුක්ක ප්‍රාදේශීය ලේකම් කොට්ඨාසයට අයත් දාම්පේ, හොරගල රමණීය නිසංසල ගම්බද පරිසරයක, නිදන කාමර පහළොවක් සහිතව, උසස් මට්ටමේ නාන කාමර හා නවීන පහසුකම් රැසකින් සමන්විතව අලංකාර ලෙස නිවහන ඉදිකර තිබේ.මෙහි නවාතැන් ගන්නා අසරණ වැඩිහිටියන්ට ආගමික කටයුතුවල යෙදී සිටීමට පහසුකම් සහිතව තැනීම මෙහි තවත් එක් විශේෂත්වයකි.නිවහන විවෘත කිරීමේ අවස්ථාවට කිසිදු දේශපාලන පක්ෂයකට හෝ දේශපාලනඥයන්ට ආරාධනා සිදුනොකර තිබූ අතර, දානපති සිරිසේන මහතා ඇතුළු ඔහුගේ පවුලේ ඥාතීන් හා යහළුවන් කීපදෙනෙකු පමණක් සිටීම මෙහි තවත් විශේෂත්වයක් ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=s1310101</link>
    <topic>පෙරළිකාර ශ්‍රී ලංකා කණ්ඩායම අද ඉන්දියාවට යයි</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් කණ්ඩායම් ශ්‍රේණිගත කිරීමේ තරගමාලාවේ තෙවැන්න වන මුම්බායි සෙවන්ස් තරගාවලියේ අවසන් මහා තරගයට සුදුසුකම් ලැබීමේ අරමුණින් ශ්‍රී ලංකා කණ්ඩායම අද (10) ඉන්දියාව බලා පිටත්ව යයි.ඉන්දියාවේ මුම්බායි නුවර ජිම්කානා ක්‍රීඩාංගණයේ දී ලබන 12 හා 13 දෙදින පැවැත්වීමට නියමිත මේ තරගාවලියට සහභාගි වන ෆසීල් මරිජාගේ නායකත්වයෙන් යුත් ශ්‍රී ලංකා පිලට නැවත වරක් ප්‍රබල ක්‍රීඩක නයිජල් රත්වත්තේ හා මිතුන් හපුගොඩ එක්වී සිටිති.ආසියානු සෙවන්ස් තරගමාලාවේ පළමු තරගාවලිය වූ මැලේසියානු සෙවන්ස් තරගාවලියේ දී ආබාධයකට ලක්වූ නයිජල් හා මිතුන් කණ්ඩායමෙන් ඉවත්ව සිටි අතර පසුගියදා පැවැති තායිලන්ත සෙවන්ස් තරගාවලියට ද එක්වී සිටියේ නැත.එම තරගාවලියට එක්වී සිටි විශ්වමිත්‍ර ජයසිංහ හා චාමර දාබරේ මෙවර කණ්ඩායමට ඇතුළත් නොවූහ. විශ්වමිත්‍ර අසාර්ථක වීම හේතුවෙන් කණ්ඩායමෙන් ඉවත්කර තිබේ. එහෙත් දාබරේ අතිරේක ක්‍රීඩකයකු ලෙස සංචාරයට එක්වීමට නියමිතය.මුම්බායි සෙවන්ස් තරගාවලිය ශ්‍රී ලංකාවට තීර‍ණාත්මක තරගාවලියක් වනු ඇතැයි කණ්ඩායමේ පුහුණුකරු නිලූෆර් ඉබ්‍රාහිම් 'දිනමිණ'ට පැවැසීය. මැලේසියානු තරගාවලියේ සිවුවැනි ස්ථානය අත්කර ගත් ශ්‍රී ලංකාව තායිලන්ත තරගාවලියේ දි තුන්වැනි තැන හිමිකර ගැනීමට සමත්විය.ඒ අනුව මේ වනවිට ආසියානු සෙවන්ස් ශ්‍රේණිගත කිරීම්වල ශ්‍රී ලංකාව පසුවන්නේ දකුණු කොරියාව සමග තුන්වැනි ස්ථානයේය. එහෙත් මුම්බායි තරගාවලියේ දී අවසන් මහා තරගයට සුදුසුකම් ලැබීම තම කණ්ඩායමේ එකම අරමුණ බැව් නිලූෆර් කීවේය. කෙසේවුවත් මේ වනවිට ශ්‍රී ලංකාවට හිමිවී ඇති තුන්වැනි ස්ථානය රැක ගැනීම ඉතා වැදගත් බව ද ඔහු කීවේය.'අපේ ක්‍රීඩකයන් ඉතා උනන්දුවෙන් හා කැපවීමෙන් යුතුව පුහුණුවීම්වල නිරතවුණා. මුම්බායි සෙවන්ස් තරගාවලියේ දි කුසලාන වටයේ අවසන් මහා තරගයට සුදුසුකම් ලැබීමේ බලාපොරොත්තුවෙන් අපි ඉන්නේ.කොහොමවුණත් මුම්බායි හා ඊළඟට පැවැත්වෙන සිංගප්පූරු සෙවන්ස් තරගාවලියේදිත් අපිට තුන්වැනි ස්ථානය රැක ගැනීමට හැකිවුවහොත් ලබන වසරේ මුල් භාගයේ දී පැවැත්වෙන හොං‍කොං සෙවන්ස් අන්තර් ජාතික රගර් තරගාවලියට සුදුසුකම් ලැබීමට අපිට හැකිවේවි.' නිලූෆර් සඳහන් කළේය.තරගාවලියෙන් තරගාවලියට තරග සැලැසුම් වෙනස් කරමින් එම ඉලක්කය සපුරා ගැනීම තම කණ්ඩායමේ අරමුණ බැව් නිලූෆර් පැවැසීය.මුම්බායි සෙවන්ස් තරගාවලිය නියෝජනය කරන ශ්‍රී ලංකා කණ්ඩායම මෙසේය.ෆසීල් මරිජා (නායක), සාලිය කුමාර, දිනූෂ චතුරංග, ශ්‍රීනාත් සූරියබණ්ඩාර, මිතුන් හපුගොඩ, සඳුන් හේරත්, චූල සුසන්ත, ප්‍රදීප් ලියනගේ, ජෙසන් දිසානායක, ශෙහාන් පතිරණ, නයිජල් රත්වත්ත, සජිත් සාරංග. අතිරේක ක්‍රීඩක – චාමර දාබරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=s1310102</link>
    <topic>තිලකරත්න ඩිල්ෂාන් අදටෙස්ට් පිටියෙන් සමුගනී</topic>
    <author/>
    <content>ශ්‍රී ලංකා ආක්‍රමණශීලී ආරම්භක පිතිකරු තිලකරත්න ඩිල්ෂාන් ටෙස්ට් ක්‍රිකට් ක්‍රීඩාවෙන් සමු ගැනීමට යයි.ඩිල්ෂාන් ඔහුගේ මේ සමුගැනීම අද (බ්‍රහස්පතින්දා) නිළ වශයෙන් ප්‍රකාශ කරනු ඇතැයි ශ්‍රී ලංකා ක්‍රිකට් ආයතනය ඊයේ නිවේදනය කළේය.“මගේ ස්ථානයේ ක්‍රීඩා කිරීමට තවත් තරුණයෙක් සූදානම් කිරීම සඳහා ශ්‍රී ලංකා ක්‍රිකට් ආයතනයට අවස්ථාව ලබා දීමට මා මේ තීරණය ගත්තා” යැයි 36 හැවිරිදි ඩිල්ෂාන් ඊයේ කියා සිටියේය.“මා මගේ විශ්‍රාම යෑම ප්‍රකාශ කරන්න සිතාගෙන සිටියේ සිම්බාබ්වේ තරග සංචාරයෙන් පසුවයි. නමුත් අවාසනාවකට ඒ සංචාරය කල් ගියා.”ශ්‍රී ලංකා ක්‍රිකට් කණ්ඩායම මේ ඔක්තෝබරයේ සිම්බාබ්වේහි සංචාරය කිරීමට නියමිතව තිබුනු අතර එහිදී ටෙස්ට් තරග දෙකක් ක්‍රීඩා කිරීමට සැලසුම් කර තිබිණි.1999 වසරේ බුලවයෝහිදී සිම්බාබ්වේට එරෙහිව ප්‍රථම වතාවට ටෙස්ට් ක්‍රිකට් තරග බිමට පිවිසි වේගවත් පිතිකරු ඩිල්ෂාන් ඔහුගේ දෙවැනි තරගයේදී ලකුණු 163ක් වාර්තා කළේය. වසර 14ක ටෙස්ට් ක්‍රීඩා දිවිය තුළ ඔහු ටෙස්ට් තරග 87කට සහභාගි වෙමින් 40.98ක සාමාන්‍යයකින් යුතුව ලකුණු 5492ක් රැස් කර තිබේ. ඩිල්ෂාන්ගේ ටෙස්ට් ශතක 16 ට නායකයා ලෙසින් 2011 වසරේ ලෝඩ්ස්හිදී එංගලන්තයට එරෙහිව ලබා ගත් ලකුණු 193 ද ඇතුළත් වන අතර මෙය ඔහුගේ ක්‍රීඩා දිවියේ වාර්තා කළ හොඳ දක්ෂතාව වෙයි.කෙසේ වෙතත් ඩිල්ෂාන් සීමිත ඕවර තරගවලදී තව දුරටත් රට වෙනුවෙන් ක්‍රීඩා කරනු ඇත. “ජාතික තේරීම් නිළධාරීන් සමග මම මගේ අනාගතය ගැන සාකච්ඡා කරනවා. ඔවුන්ට මාව අවශ්‍ය නම් මම 2015 ලෝක කුසලාන තරගාවලිය දක්වා ක්‍රීඩා කරනවා” ඩිල්ෂාන් ප්‍රකාශ කළේය.තිලකරත්න ඩිල්ෂාන් අවසන් වතාවට ටෙස්ට් තරගයකට ක්‍රීඩා කළේ පසුගිය මාර්තුවේ කොළඹදී බංග්ලාදේශයට එරෙහිවය. එහිදී ඔහු ලකුණු 0ක් හා ලකුණු 57ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=s1310103</link>
    <topic>සභාපතිගේ පිල ලකුණු 575යි</topic>
    <author/>
    <content>සිවුදින තුන්කොන් ක්‍රිකට් තරගාවලියේ දෙවැනි දිනය ඊයේ නිමාවනවිට ශ්‍රී ලංකා සංවර්ධන කණ්ඩායම කඩුලු කිසිවක් නොදැවී ලකුණු 129ක් රැස්කර ගනිමින් ප්‍රබල තත්ත්වයක පසුවෙයි. විශිෂ්ට පිතිහරඹයක නිරතවූ කුසල් ජනිත් පෙරේරා නොදැවී ලකුණු 70ක් සහ ‍ශෙහාන් ජයසූරිය නොදැවී ලකුණු 56ක් ලබා ගත්හ. පන්දු 78කට මුහුණ දුන් කුසල් ජනිත් හයේ පහර 2ක් සහ හතරේ පහර 9ක් එල්ල කළ අතර ශෙහාන්ගේ ඉනිම හතරේ පහර 9කින් වර්ණවත් විය. ඔහු පන්දු 92කට මුහුණ දුන්නේය.පී.සරවනමුත්තු පිටියේ පැවැත්වෙන මේ තරගයේ පළමු ඉනිම ක්‍රීඩා කළ ක්‍රිකට් සභාපතිගේ පිල කෞෂාල් සිල්වා, කුමාර් සංගක්කාර හා ප්‍රසන්න ජයවර්ධන වාර්තා කළ ශතක සමගින් ඊයේ දිනයේදී ලකුණු 575 සීමාව කරා යාමට සමත්විය. කඩුලු 4කට ලකුණු 352ක් ලබාසිටියදී ප්‍රසන්න ජයවර්ධන සමගින් ඊයේ දෙවැනි දිනය ඇරැඹු නායක ඇන්ජලෝ මැතිව්ස්ට ලබාගත හැකිවුයේ ලකුණු 21ක් පමණි. හතරේ පහර 7ක් සමගින් ලකුණු 36ක් ලබාසිටි මැතිව්ස් පිටියෙන් ඉවත් කිරීමට ශමින්ද එරංග සමත්විය. මැතිව්ස් හා ප්‍රසන්න අතර පස්වැනි කඩුල්ල සඳහා ගොඩනැගුණු සබඳතාව ලකුණු 54කි. සචිත්‍ර සේරසිංහගේ පන්දුවක් හමුවේ තිසර පෙරේරා ලකුණු 32කට දැවීගිය අතර ඒ වනවිට ලකුණු පුවරුව කඩුලු 6කට 420ක් ලෙස සටහන් විය.දිවා විවේකය සඳහා තරගය නතර කරන විට සභාපතිගේ පිල කඩුලු 6ක් දැවී ලකුණු 450ක් රැස්කර තිබිණි. දිවා විවේකයෙන් පසු ප්‍රසන්න හා කුලසේකර තවත් ලකුණු 93ක් එක්කර තිබියදී හත්වැනි කඩුල්ලේ සබඳතාව බිඳ දැමීමට ෂෙහාන් ජයසූරිය සමත්විය. ජයසූරිය වෙතටම පෙරලා පැමිණි උඩ පන්දුව රැකගැනීමෙන් කුලසේකරගේ ඉනිම ලකුණු 75කට සීමාවිය. පන්දු 91කට මුහුණදුන් කුලසේකර හතරේ පහර 7ක් හා හයේ පහර 5ක් එල්ල කර තිබුණි. හත්වැනි කඩුල්ලට ගොඩනැගුණු සබඳතාව ලකුණු 123ක් ලෙස සටහන් විය. ලකුණු 564දී සචිත්‍ර සේනානායක ලකුණු 11ක් ලබාසිටියදී දැවී ගිය අතර අජන්ත මෙන්ඩිස් (1) 9වැනි කඩුල්ල ලෙසත්, සුරංග ලක්මාල් ලකුණු ලබාගැනීමට පෙර අවසන් කඩුල්ල ලෙසත් පිටියෙන් ඉවත්විය. සුපරීක්ෂාකාරී ඉනිමක් දියත් කළ ප්‍රසන්න ජයවර්ධන ලකුණු 105ක් ලබා නොදැවී කඩුල්ලේ රැදී සිටියේය. පන්දු 220කට මුහුණදුන් ප්‍රසන්න හතරේ පහර 6ක් හා හයේ පහරක් එල්ල කර තිබුණි.තරගයේ ආරම්භක දිනයේ විශිෂ්ට පිතිහරඹයක නිරතවු කෞෂාල් සිල්වා පන්දු 184කදී හතරේ පහර 14ක් සමගින් ලකුණු 125ක් රැස්කළ අතර සංගක්කාර පන්දු 128කින් ලකුණු 107ක් රැස්කර තිබිණි. පන්දු යැවීමේදී ශමින්ද එරංග කඩුලු 4ක් හා මලින්ද පුෂ්පකුමාර කඩුලු 2ක් බිඳ දැමූහ.අද තරගයේ තෙවැනි දිනයයි.සභාපතිගේ පිල-575 (ඕවර 147.5) කෞෂාල් සිල්වා 125, කුමාර් සංගක්කාර 107, ප්‍රසන්න ජයවර්ධන නොදැවී 105, නුවන් කුලසේකර 75 (ශමින්ද එරංග 95/4, මලින්ද පුෂ්පකුමාර 161/2)සංවර්ධන පිල - කිසිවකු නොදැවී ලකුණු 129යි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=s1310104</link>
    <topic>පවුම් මිලියන 150ක වත්කම නැතිකර ගත් ලෝක බොක්සිං ශූර හොලිෆීල්ඩ් දැන් සමාජ මෙහෙවරේ</topic>
    <author>- වර්නන් ගුණසේකර (විදෙස් පුවත් ඇසුරිනි)</author>
    <content>එංගලන්තයේ මැන්චෙස්ටර් නුවරට පොද වැස්සක් වැටෙමින් තිබියදී එහි වීදියක පිහිටි බැදපු කුකුල් මස් කඩයක් හා මැද පෙරදිග බොජුන්හලක් මැදින් ඇති පටු උළුවස්සකින් සිය අඩි හයයි අඟල් හතරක් උස ශරීර කූඩුව රිංගවන පළල් උරතලයක් සහිත පුද්ගලයෙක් දෙස බලා සිටින හිසට වහළක් නැති මිනිසුන් විසිපස් දෙනෙකි. ඒ වේලාවේ එතැනින් යන එන්නෝද මොහොතකට නතර වී එ’දෙස බලා සිටිති.“එයා තමයි මයික් ටයිසන්ගේ කන හැපුවේ” එකෙක් කියයි. පිරිස අතර අපවිත්‍ර ජීන්ස් කලිසමක් හා වැරහැලි තොප්පියක් පැළඳ සිටි වයස වැඩි පුද්ගලයෙකුට වඩා නිවැරදි මතකයක් තිබේ. “නැහැ, සිද්ධ වුනේ ඒකෙ අනෙක් පැත්තයි” ඔහු කියයි.එවාන්ඩර් හොලිෆීල්ඩ් ගේ කීර්තිමත් දවස් පිළිබඳ මතකයන් දැන් බොඳව ගොසිණි. හොලිෆීල්ඩ් ගේ ඇස් දෙවතාවක්ම නිලංකාර වූ හා ඔහු විසින් ටයිසන් පරදවනු ලැබූ ලාස් වේගාස් හි වෘත්තිමය බොක්සිං වළල්ල වටා තිබූ විදුලි පහන් දැන් හොලිෆීල්ඩ් ගේ ජීවිතයේ නිවී ගොසිණි. සූදු කෙළීම, අධික වියදම් සහිත දික්කසාද තුනක් හා සිය දරුවන් 11 දෙනාගෙන් සමහරෙකුට නඩත්තු මුදල් ගෙවීමෙන් හොලිෆීල්ඩ් ඔහුගේ ක්‍රීඩා දිවියේ ඉපයූ ස්ටර්ලිං පවුම් මිලියන 150ක මුදලින් වැඩි හරියක් දැන් නැති කරගෙන ඇත.හොලිෆීල්ඩ් ගෙවී ගිය දවස් තිහක් ම ගතකළේ එංගලන්තය පුරා ඇති උන්හිටිතැන් අහිමි වූවන්ගේ මධ්‍යස්ථාන හා සුප් සාදන කුස්සිවලට යමිණි. ‘මම ළමයෙක් වෙලා ඉඳිද්දී මට කන්න දෙන්න මගේ මවට උදව් කළ අයට ආපහු දෙන්න’ හොලිෆීල්ඩ් මේ ස්වේච්ඡා සේවයේ නිරත විය. මේ අතරවාරයේ ඔහු හෝටලවල හා රැස්වීම් ශාලාවල ‘එවාන්ඩර් හොලිෆීල්ඩ් එක්ක සන්ධ්‍යාවක්’ පවත්වයි. ඒ ඔහුගේ නැතිවුනු ධනයෙන් යම් ප්‍රමාණයක් නැවත ලබා ගැනීමටයි.තම ධනයෙන් කොටසක් ඩැහැ ගැනීම සඳහා තමාව මුලාවේ දැමූ ‘පරපෝෂිතයන් හා කූඩැල්ලන්’ට තමා ගොදුරු වී යැයි ළඟදීම 50 වැනි වියට පා තබන සීයා කෙනෙකු වන හොලිෆීල්ඩ් කියයි.“මට එහෙම වුනේ මගේ ඉගෙනීමේ මදිකම නිසා කියලයි මට හිතෙන්නේ” ඔහු පවසයි. “සල්ලි ගොඩක් හම්බු කළත් ඒකෙන් වැඩ කරන්න දන්නේ නැහැ. ගණන් බලන්න දන්නේ නැහැ. මම දිය යුතු ප්‍රමාණයට වැඩිය දුන්නා. මම දීගෙන..දීගෙන..දීගෙන ගියා. සාමාන්‍යයෙන් නොකරන දේවල් කරන්න මිනිස්සු ඔබව පොළඹවනවා.”“මගේ මවට කියවන්න බැහැ. මගේ පියාට කියවන්න බැහැ. ඔවුන් වැඩ කළා. මොනව හරි දෙයක් කරන්න කියලා ඒගොල්ලන්ට කිවුවොත් එයාලා ඒක කරනවා. මා ප්‍රශ්න ඇසිය යුතු යැයි කවුරුත් මට කීවේ නැහැ.තමාගේ කතාව අසන්නට පවුම් 70ක් වියදම් කර සිටි ශ්‍රාවක පිරිසකට හොලිෆීල්ඩ් තමාගේ ජීවිතයේ අවවාදාත්මක ක්‍රීඩා අන්දරය කියයි. ටිකට් පතේ මිළට රාත්‍රී ආහාරයද ඇතුළත් ය.හොලිෆීල්ඩ් හැදී වැඩුනේ වර්ගවාදය හා දුප්පත්කම වෙළා ගෙන සිටි ඇලබාමා ප්‍රදේශයේය. අවිද්‍යාමාන පියෙක් හා දරුවන්ගේ කුසගින්න නිවීම සඳහා අත් පත්‍රිකා කෙරෙහි බලාපොරොත්තු තැබූ ආබාධිත මවකගේ දරුවන් නව දෙනෙකුගෙන් හොලිෆීල්ඩ් ‘බඩපිස්සා’ විය. කෲසර්වේට් අංශයෙන් ලොව පාලනය කිරීමට අමතරව හොලිෆීල්ඩ් වාර්තාගත අයුරින් ලෝක හෙවිවේට් බොක්සිං කිරුළ සිවු වතාවක්ම දිනා ගත්තේය. සිතාගත නොහැකි තරමට පොහොසත් විය. නමුත් ඔහු දැන් සම්පූර්ණ චක්‍රයක් අවසන් කිරීමේ ළඟටම පැමිණ සිටී. මුදල් අවසන් වූ විට හොලිෆීල්ඩ් ඇට්ලන්ටා හි ඔහුගේ කාමර 109ක මන්දිරය පවුම් මිලියන 7.5කට විකුණා දැමුවේය.ඒ, එම මුදල මෙන් දෙගුණයක්, මන්දිරය මිලදී ගත් මුදල පියවීමට තවමත් ගෙවීමට තිබියදීය. තවත් ණය පියවීම සඳහා ඔහුගේ ස්වර්ණාභරණ, ගෘහභාණ්ඩ පමණක් නොව ඔහුගේ ලෝක ශූරතා බෙල්ට් ද පසුගිය වසරේදී වෙන්දේසි කෙරිණි.“ජීවිතයේදී ඔබ යමක් ලබා ගන්න ඉතාමත් වෙහෙස වී කටයුතු කරනවා. ඒක ඔබෙන් ගන්න තවත් කෙනෙක් ඒ තරමටම මහන්සි වෙනවා” හොලිෆීල්ඩ් පවසයි.එක්දහස් නවසිය හැට ගණන්වල පොප් සංගීතඥයකුව සිට ගීත පටිගත කර අලෙවි කිරීමෙන් පොහොසතෙකු වී සිටින කැනේඩියානු ජාතිකයෙකු වන යෑන්ක් බැරී, හොලිෆීල්ඩ් යළි දෙපයින් නැගී සිටුවීමට ඉදිරිපත්ව සිටී. ඔහු සහ හිටපු ලෝක වෙල්ටර්වේට් බොක්සිං ශූරයකු වන රිකී හැටන් සමග හොලිෆීල්ඩ් නිවෙසක් නොමැතිව අනාථ වී සිටින පුද්ගලයන් වෙනුවෙන් සමාජ සත්කාරයේ නියැලී සිටී.මයික් ටයිසන් පැවත එන්නේ ද තමාගේ මෙන්ම නරක පසුබිමකින් බව හොලිෆීල්ඩ් පෙන්නා දෙයි. “එයා නිව්යෝක්වලින්. මම දකුණෙන්. අපි දෙන්නම හැදුනේ එකට. අපි ඉතා වෙහෙස වෙලා වැඩ කළා. එකම වෙනස වූයේ මට ආදරය කළ හා මට දෙවියන් ගැන කියා දුන්න මවක් මට සිටීමයි” හොලිෆීල්ඩ් කියයි. “මයික්ට එරෙහිව කිසිවක් කිසිම දිනක මට තිබුණේ නැහැ. මට ඕන වුනේ ලෝකයේ හෙවිවේට් ශූරයා වෙන්නයි. මම මයික් පස්සේ පැන්නුවේ නැහැ.මම පන්නා ගෙන ගියේ ලෝක කිරුළේ බෙල්ට් එකයි. 1996දී මයික් ආවම මම එයාව පැරැද්දුවා. 1997 වසරේ ආපසු තරගයට මයික් ආවේ ඉතාමත් වෙහෙසකාරීව පුහුණු වෙලයි. ඉතිං, තරගය එයාට ඕන විදියට යන්නේ නැතිකොට එයා මාව හැපුවා.”මයික් ටයිසන් විසින් රස බලනු ලැබූ දකුණු කනේ ඉතිරි කැබැල්ල සහිත එවාන්ඩර් හොලිෆීල්ඩ් ගේ ජනප්‍රිය තුවාළය දැන් ඔහුගේ කෑම ටිකට් එක බවට පත්ව තිබේ. එහි වටිනාකම හඳුනා ගැනීමට තරම් මොළයක් හොලිෆීල්ඩ් ට තිබේ. “කනේ ඉතිරි පංගුවට මට මුදල් ලැබෙනවා” හොලිෆීල්ඩ් ආඩම්බරයෙන් පවසයි. “මම කරපු දේවල් ගැන කතා කරනවට මට මුදල් ලැබෙනවා. මට දැන් දාඩිය දාන්නේ නැහැ. මට පහරවල් දැනෙන්නේ නැහැ. මම දැන් ජනතාවත් එක්ක ඔහේ ජීවත් වෙනවා.”මයික් ට තමා සමාව දුන්නේ දෙවියන් වහන්සේ තමා ට කතා කර මෙසේ කියූ නිසා බව හොලිෆීල්ඩ් කියයි : “ඔබ ආධුනිකයෙක් විදියට අවුරුදු 12ක් නිකම් සටන් කළා. දැන් ඔබ වට තුනක් ගහගෙන ඩොලර් මිලියන 35ක් හම්බු කළා. ඕනෑම කෙනෙකුට සමාව දෙන්න ඒ මුදල ප්‍රමාණවත්.”ටයිසන් විසින් බොක්සිං වළල්ලේ කෙළ ගසන ලද හොලිෆීල්ඩ් ගේ කන් කැබැල්ලේ මාංශු කොටස තවමත් අතුරුදන් ය. එය අයිස් තුළ බහාලීමෙන් පසුව බෑගයක දමා හොලිෆීල්ඩ්ගේ ඇඳුම් අඳින කාමරයේ තබා තිබුනත් ප්ලාස්ටික් ශල්‍ය වෛද්‍යවරයා පැමිණි විට බෑගයේ ඉතිරිව තිබුනේ හම පමණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=s1310105</link>
    <topic>ද මැසනොද් ක්‍රීඩා දිනය</topic>
    <author/>
    <content>කඳන ද මැසනොද් විදුහල් ආදි ශිෂ්‍ය සංගමය ආදි ශිෂ්‍යයින්ගේ ක්‍රීඩා දිනය නිමිත්තෙන් සංවිධාන කරන ක්‍රීඩා උළෙල මේ මස 13වැනිදා විදුහල් පිටියේදී පැවැත්වේ.ආදි සිසු කණ්ඩායම් එක්වන තරගාවලියේදී ක්‍රිකට්, වොලිබෝල්, පාපන්දු හා බාස්කට්බෝල් තරග පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=s1310106</link>
    <topic>සය සාමාජික ක්‍රිකට් කැලණියේ දී</topic>
    <author>ලයනල් සී.පෙරේරාකැලණිය විශේෂ</author>
    <content>ක්‍රිකට් කණ්ඩායම් 32ක් සහභාගී වන සය සාමාජික ක්‍රිකට් තරගාවලිය මේ මස 26-27 දෙදින කැලණිය පොල්හේන නවලෝක කැලණිතිලක ක්‍රීඩාංගණයේදී පැවැත්වේ.ස්වදේශී කර්මාන්ත ආයතනයේ අනුග්‍රහයෙන් පැවැත්වෙන මේ තරගාවලියේදී ප්‍රථම ස්ථානය දිනාගන්නා කණ්ඩායමට ශූරතාව සමග රු.40000ක්ද, අනුශූරතාව ලෙසින් කුසලානයක් සමග රු.20000ක්ද ප්‍රදානය කෙරේ.මීට අමතරව හොඳම පන්දු යවන්නා, හොඳම පිතිකරු, තරගාවලියේ වීරයාටද කුසලාන සමග මුදල් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=f1310101</link>
    <topic>රනිල්ට කඩේ යන ආණ්ඩුවේ අය</topic>
    <author>සටහන රාම්</author>
    <content>ගැඹුරින් විශ්ලේෂණයක යෙදෙන කෙනෙකුට පෙනෙන දේශපාලන කාරණය ජනාධිපති මහින්ද රාජපක්ෂගේ නායකත්වය අබිබවා යන ප්‍රතිවාදියෙක් යු.ඇන්.පි.යේත් ඉන් පිටතත් පෙනෙන තෙක් මානයක ෙනාමැති බවය. මේ නිසා යු.ඇන්.පි.යේ නායකයා කවුරු වුණත් මහින්දට ගේමක් නැත. එ් කාරණය ඉස්මතු කිරීමට ආණ්ඩුවේ සමහරු එතරම් කැමැත්තක් නැහැ වගෙයි.නැවතත් එක්සත් ජාතික පක්ෂය නායකත්ව අර්බුදයක. පළාත් සභා මැතිවරණවලින් සිදු වූ දේශපාලන පසුබෑම විපක්ෂ නායකවරයාගේ දුර්වල නායකත්වය නිසා සිදු වුණ බවයි. එම පක්ෂයේ කොටසක් තර්ක කරන්නේ.පසුබෑම සාමුහිකව බෙදා ගනිමු යන්න එසේ තර්ක කරන අය සඳහන් කරනවා. එක්සත් ජාතික පක්ෂයේ මහ ලේකම් තිස්ස අත්තනායක කුණ්ඩසාලේ ආසනයේ සංවිධායක ධුරයෙන් ඉල්ලා අස්වුණේත් මේ සාමුහික කතාවට අනුවයි.සාමාන්‍යයෙන් යු.ඇන්.පී.යේ ඡන්ද පදනම අන්ත පරාජයකදී වුව ද 30%ක් පමණ වෙනවා. පසුගිය වයඹ හා මධ්‍යම පළාත් සභා මැතිවරණවල දී යු.ඇන්.පී.ය 30%ක ප්‍රතිශතය ඉක්ම වූ ආසන තිබෙනවා. මහනුවර, සෙංකඩගල, තෙල්දෙණිය වැනි ආසන ඊට හොඳම නිදසුන්. එහෙත් කුරුණෑගල දිස්ත්‍රික්කයේ ආසන 10ක පමණ ප්‍රතිඵලය 25%ටත් වඩා අඩු ඡන්ද ප්‍රතිශතයක් එම පක්ෂය ලැබීමයි.මහ ලේකම්වරයා අනුගමනය කරන්නේ නම් 30%ට අඩු එ.ජා.ප. ඡන්ද ප්‍රතිශතයක් වාර්තා කළ අය සියල්ල ම එම පක්ෂයේ ආසන සංවිධායක ධුරවලින් ඉවත් විය යුතුයි.නමුත් එහෙම වෙන්නෙත් නැහැ. උත්තරීතර මණ්ඩලයක් හදා ගෙන නායකත්ව අර්බුදය විසඳා ගන්නයි එම පක්ෂයේ ප්‍රබලයන් උත්සාහ කරන්නේ. අවසානේ නායකයා විපක්ෂ නායක රනිල් වික්‍රමසිංහ ම තමයි.මේ නිසා උත්තරීතර පැලැස්තර යු.ඇන්.පී.ය ගොඩ ගන්න හැකි වේ ද යන්න ප්‍රශ්නයක්. වයඹ හා මධ්‍යම මැතිවරණ ප්‍රතිඵල විශ්ලේෂණය කරන විට පෙනෙන්නේ ජාතික මැතිවරණයකට සාපේක්ෂව තව ඡන්ද පොළට පැමිණීමට සිටින්නේ ලියාපදිංචි ඡන්දදායකයන්ගෙන් 12%ක් හෝ 15%ක් පමණ ප්‍රමාණයක්. සමහරු සිතන්නේ එ්වා යු.එන්.පී.යේ ඡන්ද කියලයි. එය වැරදියි එතන ආණ්ඩුවේ ඡන්ද ද තිබෙනවා.ජාතික මැතිවරණයක නොවන නිසා එ අය ඡන්ද පොළට පැමිණෙන්නේ නැහැ. මෙසේ නොපැමිණි ඡන්ද සියල්ලට යු. ඇන්.පී කියා උපකල්පනය කළත්, එ් පිරිස නො පැමි‍ෙණන්නේ රනිල් නිසා කියා සිතුවත්, එ් මුළු ඡන්ද ප්‍රමාණයට යූ.ඇන්.පි.යට වැටුණත් ගොඩ එමක් නැහැ.යූ.ඇන්.පී.යේ පරාජය රනිල් සාධකය වැදගත් නොවේ යැයි මින් අදහස් කරන්නේ නැහැ. ඔහුගේ නායකත්ව දුර්වලතා තිබෙනවා. එය ම යු.ඇන්.පි.යේ පසුබෑමට හේතුවක් නොවෙයි. හේතුව නායකත්ව චරිතවලට වඩා ආණ්ඩුවටත් ජනාධිපති මහින්ද රාජපක්ෂටත් විකල්පයක් එ.ජා.ප. තුළ නොමැති කමයි.කුමක් ද රජයට එරෙහි යු.ඇන්.පී. වැඩපිළිවෙළ එ‍ෙහම වැඩ පිළිවෙළක් තිබෙනවාද ? එ.ජා.ප. හම්බන්තොට වරායට විරුද්ධ වන්නේ අවංකවම ද ඔවුන්ගේ සමයේ අධිවේගී මාර්ග, වරාය, ගුවන් තොටුපල අලුතින් ඉදි කිරීමට යෝජනා වුණේ නැද්ද එය ඉටු කර ගැනීමට නොහැකි වීම අද එ්වා ඉටු කළ අයට විකල්පයක් වන්නේ නැහැ.ආණ්ඩුවේ සමහර ව්‍යාපෘතිවලට එරෙහි වූ පමණින් හෝ නාස්තිය දුෂණයට විරුද්ධ වූ පමණින් විපක්ෂයක් ආණ්ඩුවකට විකල්පයක් වන්නේ නැහැ.1977 එ.ජා.ප. පාලනය 1970 සමඟි පෙරමුණු ආණ්ඩුවට විකල්පයක් වුණා. ප්‍රධාන විකල්පය එදා පැවැති ආවෘත ආර්ථිකයට එරෙහිව විවෘත ආර්ථිකය යෝජනා කිරීමයි. අද එවන් කැපී පෙනෙන වෙනසක් පැරැණි යු.ඇන්.පී. ආණ්ඩු හා මේ ආණ්ඩුව අතර නැහැ.1994 චන්ද්‍රිකා බණ්ඩාරනායක කුමාරණතුංග රජයේ සිට වර්තමානය දක්වා ම විවෘත ආර්ථිකය වත්මන් රජය යටතේ වුව ද විවිධ මට්ටමින් ක්‍රියාත්මක වෙමින් පවතිනවා. එසේ ම 2002 - 2003 රනිල් වික්‍රමසිංහ රජයේ නව ලිබරල් ප්‍රතිසංස්කරණවලින් එ.ජා.ප. ඈත් වෙලා හෝ වෙනස් වෙලා නැහැ. එසේ වෙලා නම් ප්‍රකාශ කළ යුතුයි.එ සම්බන්ධයෙන් එ.ජා.ප. ඉහළ නායකත්වය හා පහළ මට්ටමේ ජනතාව අතර පවතින්නේ එකිනෙකට නොගැළපෙන තත්ත්වයක්. මෙවන් පසුබිමක එ.ජා.ප.ය ආණ්ඩුවට විකල්පයක් වෙලා නැහැ. ඒ ගැන සඳහන් කිරීමට තවමත් කල් වැඩියි කියලත් කෙනෙකුට සිතෙන්න පුළුවන්. කොහොම නමුත් විපක්ෂ නායකවරයාගේ නායකත්වය ප්‍රශ්නයක් සමඟම එ.ජා.ප යට ආණ්ඩුව විකල්පයක් නොමැතිකම මේ දීර්ඝ කාලීන පරාජයට හේතුවක් වී තිබෙනවා.එහෙත් ආණ්ඩුවේ සමහරු කල්පනා කරන්නේ වෙනත් විදියකට ඔවුන් නිතර දෙවේලේ කතා කරන්නේ විපක්ෂ නායක රනිල් වික්‍රමසිංහ ආරක්ෂා කර ගන්නා ස්වරූපයෙන්.”රනිල් ඉන්න එක අපට හොඳයි””මම නම් රනිල්ට තරම් මේ ලෝකේ කාටවත් ආදරේ නැහැ.එ් ඇයි එතුමා නිසා අපට කරදරයක් නැතුව ආණ්ඩුව පවත්වා-ගෙන යෑමට හැකි වී තිබෙනවා.””රනිල් ඉන්නවාට අපි හරි කැමැතියි.කොහොම හරි එතුමා විපක්ෂ නායක ධූරයෙත් එ.ජා.ප. නායක ධුරයෙත් සිටිය යුතුයි.”ආණ්ඩුවේ සමහරු මේ කියන්නේ කුමක් ද ? අපි දුර්වලයි. දුර්වල අපි ඊටත් වඩා දුර්වල විපක්ෂ නායකවරයෙක් සිටින නිසා රැකෙනවා. නැත්නම් අපි කපෝතියි. කියන එක ද ?ආණ්ඩුවේ ම අය නොකියා කියන්නේ මේක නේද? ඔවුන් රනිල්ට කැමති රනිල් ට බලය ලබා ගන්න බැරි නිසා ද ? රනිල් බලය ගන්න බැරුව ඉන්නේ රනිල්ගේ දුර්වලකම මිස ආණ්ඩුව ශක්තිමත් නිසා නොවෙයි යන කාරණය ද ? ආණ්ඩුවේ සමහරු වෙන විදියකින් කියන්නේ.රනිල් හැර වෙන නායකයෙක් සිටියොත් ආණ්ඩුවට අමාරුයි කියන කාරණය ද ආණ්ඩුවේ සමහරු මේ නොකියා කියන්නේ. එතකොට එ අයට ජනාධිපති මහින්ද රාජපක්ෂගේ අභීත නායකත්වයේ හෝ මහින්ද චින්තනයේ විශ්වාසයක් නැති වෙලා ද. ආණ්ඩුව මෙතෙක් ගෙන ගිය සංවර්ධනය ගැන විශ්වාසයක් නැහැ වගෙයි. රනිල්ම නායකත්වයේ සිටිය යුතු යැයි ආණ්ඩුවේ සමහරු ආශිර්වාද කරන්නේ ඒ නිසා ද ?ආණ්ඩුවේ සමහරු සිනාසෙමින් රනිල්ගේ නායකත්වයට ආශිර්වාද කිරීමෙන් යු.ඇන්.පී. කාරයන්ට තරහ යන බව මේ අයට නොතේරෙන්න විදියක් නැහැ. වෙන විදියකින් මේ කියන්නේ අපි බලයේ ඉන්නේ නුඹලාගේ මිනිහා නිසා නොවේ ද? ඒ නිසා බලය ගන්න නම් නුඹලා වෙනත් නායකයෙක් සොයා ගනිල්ලා කියන යටි අර්ථය ද මේ රනිල්ට ආශිර්වාද කිරීමේ කතාවල අන්තර්ගත වෙනවා. රනිල් ඉන්න කම් අපට හොඳයි කියන්නේ රනිල් නැතුව වෙන කෙනෙක් ආවොත් අපට නරකයි. මෙහෙම කියන ආණ්ඩුවේ අය අදහස් කරන්නේ. ජනාධිපතිවරණයක දී ජනාධිපති මහින්ද රාජපක්ෂ නරකයි කියන එක දරනිල් නොවෙයි. යු.ඇන්.පි.යට මොන නායකයා ආවත් අපට ප්‍රශ්නයක් නෑ. අපේ නායකයා හොල්ලන්න බෑ. අපේ නායකයා ශක්තිමත්. අපේ ආණ්ඩුව ශක්තිමත්. දැන් රනිල්ට කඩේ යන ආණ්ඩුවේ අය එසේ නොකියන්නේ මන් දැයි කියන්න දන්නේ නැහැ.මේ නිසා රනිල්ට ආශිර්වාද කරන ආණ්ඩුවේ ඇත්තෝ අනියමින් තමන්ගේ ආණ්ඩුවටත් නායකයාටත් වහෙන් හොරෝ භාෂාවෙන් ප්‍රහාරයක් එල්ල කරන බවයි පෙනෙන්නේ. වෙන විදියකින් දුර්වල රනිල් පලවා හැර අපේ අය කපෝති කිරීමට නුඹලා නායකයෙක් සොයා ගනිල්ලා කියා යු.ඇන්.පී. කාරයෝ කුලප්පු කරනවා වගෙයි.මේ නිසා යු.එන්.පියේ ෙකාටසක් රනිල්ට විපක්ෂ වන විට ආණ්ඩුවේ කොටසක් පක්ෂ වීමේ පිළිවෙත දේශපාලන වශයෙන් සුත්‍රගත කිරීමේ දී පෙනෙන ඊළඟ කරුණ මෙතරම් අන්ත පරාජයක් හමුවේ හා තම පක්ෂයේ නොවිසඳන අර්බුදයක් තුළ විපක්ෂ නායක රනිල් වික්‍රමසිංහ ඉදිරි ජනාධිපතිවරණයක දී ආණ්ඩුවේ අපේක්ෂකයා සමඟ තරගයකට පැමිණේ ද යන්නය.එසේ නම් යූ.ඇන්.පි.ගේ නායකයා ලෙස රනිල් වික්‍රමසිංහ රඳවා ගැනීමට දිවිහිමියෙන් සුදානම් වන එම පක්ෂයේ කෘත්‍යධිකාරි මණ්ඩලයේ බහුතරයත් ආණ්ඩුවේ රනිල්ගේ නායකත්වයට ආශිර්වාද කරන අයත් ජනාධිපති මහින්ද රාජපක්ෂට එරෙහිව අනියමින් වෙනත් අපේක්ෂකයකු සොයමින් සිටිනවා දැයි කියන්න දන්නේ නැහැ. එ් ගැන අවධානයෙන් සිටීම වැදගත් ය.ගැඹුරින් විශ්ලේෂණයක යෙදෙන කෙනෙකුට පෙනෙන දේශපාලන කාරණය ජනාධිපති මහින්ද රාජපක්ෂගේ නායකත්වය අබිබවා යන ප්‍රතිවාදියෙක් යු.ඇන්.පි.යේත් ඉන් පිටතත් පෙනෙන තෙක් මානයක ෙනාමැති බවය. මේ නිසා යු.ඇන්.පි.යේ නායකයා කවුරු වුණත් මහින්දට ගේමක් නැත. එ් කාරණය ඉස්මතු කිරීමට ආණ්ඩුවේ සමහරු එතරම් කැමැත්තක් නැහැ වගෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=f1310102</link>
    <topic>ප්‍රේමයේ දී ස්ත්‍රීන් පිරිමින්ට වඩා බැතිබරයි</topic>
    <author>- ගාමිණි ජයලත්</author>
    <content>සමනල සංධ්වනිය චිත්‍රපටය නරඹා එහි ආශ්වාදයෙන් මත් වූ සරසවිය කර්තෘ මා හිතවත් අරුණ ගුණරත්න මහතා පසුගිය සරසවිය පත්තරයට අපූරු ලිපියක් ලීවේ ය. ඉන් ඔහු විස්තර කළේ මේ චිත්‍රපටය නරඹා ඔහු ලැබූ ආශ්වාදය කෙතරම් ද යත්, එය ආවර්ජනය කරමින් තව දුරටත් එය මනසින් විඳිනු පිණිස, එදා පැවැති ප්‍රිය සම්භාෂණයට ද සහභාගී නොවී ඔහු හුදෙකලා වූ බව ය.ඊට පෙර දවසක මේ චිත්‍රපටය නරඹා මා තුළ ඇති වූ කම්පනයත්, ආශ්වාදයත් අරුණට පෙර ලියන්නට නොහැකි වීම ගැන මට දැන් දුක ය. චිත්‍රපටයක් නරඹා අරුණ මෙන් ම මා ද මෙතරම් විපරියාසයකට පත් වූ අවස්ථාවක් මට මතක ඇති කාලයක නැත. පුදුමයකට මෙන්, පසුගිය සතියේ පටන් ප්‍රදර්ශනය ආරම්භ කළ “සමනල සංධ්වනිය” චිත්‍රපටය පිළිබඳ මේ වන විට එය නැරැඹූ බොහෝ දෙනා ද පවසන්නේ එබඳු කතා ය.චිත්‍රපටයක් මේ තරම් තදබල ආකර්ෂණයක් තමා වෙත ඇද බැඳ ගන්නේ කෙසේ ද යන ප්‍රශ්නයට පිළිතුර “සමනල සංධ්වනිය” නරඹන ප්‍රේක්ෂකයනට මහත් වුවමනාවෙන් භාර කරමින් මා උත්සාහ කරන්නේ මේ සොඳුරු නිමැවුමෙහි නිර්මාතෘවරයා මුණ ගැසෙන්නට ය. ඔහු සම්මානනීය සිනමා අධ්‍යක්ෂ අප හිතවත් ජයන්ත චන්ද්‍රසිරි ය. ජයන්ත දැන් මා අභියසය.චිත්‍රපටය ප්‍රදර්ශනය අරඹා තවම ටික දොහයි. ඒත් එය ප්‍රේක්ෂකයන් විශාල වශයෙන් නරඹන බව අපට පෙනෙනවා. දැනට ලැබෙන ප්‍රතිචාර කොහොම ද?මේ චිත්‍රපටය තුළට ඕනෑම කෙනකුට හරි ඉක්මනට ඇතුළුවෙන්න පුළුවන්. හැබැයි ඒ ඉක්මනින් ම කෙනෙකුට චිත්‍රපටයෙන් බැහැර වෙන්න අමාරුයි කියලයි දැනට ලැබෙන ප්‍රේක්ෂක ප්‍රතිචාරවලින් මට දැනෙන්නේ. ප්‍රේක්ෂකයන් ඒ තරම්ම භාවාත්මක බැඳීමක් චිත්‍රපටය සමඟ ඇති කරගෙන තිබෙන බව පෙනෙනවා. චිත්‍රපටය නැරැඹූ බොහෝ ප්‍රේක්ෂකයන් දුරකථනයෙන් මට කතා කරනවා. මා බොහෝ දිරිගන්වන සුළු ඔවුන් ගේ ඇගයීම් අතරතුර මට හැඟෙන්නේ ඔවුන්ගේ දෙනෙත් කඳුළින් තෙත්ව ඇති බව ය.මිනිසුන් අඬවන්න ඔබට වුවමනාවක් තිබුණ ද?“කිසිසේත්ම නැහැ. මම මගේ කිසිම කෘතියක භාවතිශය හැඟීම් මතුකරන්නෙක් නොවෙයි. භාවාත්මක වීමත්, භාවාතිශය වීමත් කියන්නේ කාරණා දෙකක්. ඒත් කඳුළ කියන්නෙ ඉතාම වැදගත් මානව දායාදයක් කියලයි මට හිතෙන්නෙ. භාවාත්මක වීම නිසා වගේම භාවාතිශය වීම නිසාත් කඳුළ උපදින්න පුළුවන්.හැබැයි භාවාත්මක වීම නිසා උපදින කඳුළ ඔබ කැඳවාගෙන යන්නේ ප්‍රඥාවට ය. භාවාතිශය වීම නිසා උපදින කඳුළ ඔබ අපායට ගෙනයන්නත් පුළුවන්. “සමනල සංධ්වනිය” ඔබ තුළ යම් කඳුළක් මතුකරනවා නම්, ඒ ඔබ ප්‍රඥාාව කරා ගෙන යෑම සඳහා යැයි මට හොඳටම විශ්වාස යි.සමනල සංධ්වනිය පමණක් නොවෙයි. ඔබේ හැම නිර්මාණයක්ම ගෙන බැලුවොත් ඔබ ස්ත්‍රීත්වයට විශාල ගෞරවයක්, ආදරයක් දක්වා ඇති බවක් තිබෙනවා යැයි මා කීවොත්...?“ඒක වෙන්න පුළුවන්. මං කොහොමත් ගැහැනුන්ට හරිම ආදරෙයි. ඔවුන් ගැන මගේ විශාල ගෞරවයක් තිබෙනවා කියල මම දැනගත්තේ මගේ පාසල් වියේ එක්තරා ප්‍රේම සබඳතාවක් බිඳ වැටුණු පසුවයි. මා අදටත් විශ්වාස කරන්නේ ප්‍රේමය කියන කාරණාවේදී ස්ත්‍රීන් අපට වඩා එයට බැති බර බවයි. ආදරය පිරිමින් ගේ ජීවිතයේ කොටසක්. එහෙත්, එය ස්ත්‍රීන් ගේ මුළු මහත් ජීවිතයම ය කියන ජෝර්ජ් බයරන් කවියාගේ කියමන, එය“සමනල සංධ්වනිය” සඳහා ද යොදා ගැනෙන්නේ ඒකයි.නමුත් චපල ස්ත්‍රීන් සිටිය හැකිය කියන අදහස ඔබ බැහැර කරන්නේ නැහැ.අපොයි නැහැ! එබන්දන් ඕනෑ තරම් සිටිය හැකියි. එහෙත් මා හිතන්නේ ඔවුන් ස්ත්‍රීත්වය සංකේතවත් නොකරන බව යි.සමනල සංධ්වනියේ එන පුන්‍යා ඔබේ මනසේ මැවුණු චරිතයක් ද,? එසේත් නැත්නම් සත්‍යම චරිතයක් ද?රචකයන් ගේ මනසේ මැවෙන චරිත සත්‍යම චරිත නොවේ, ඒ වගේම ඒවා බොරු චරිතත් නොවේ. මා හැම විටම විශ්වාස කරන්නේ ප්‍රබන්ධය යනු සත්‍යය නොවෙනවා සේම අසත්‍යය ද නොවෙන බව යි. පුන්‍යා මට මුණගැසී නැතත් පුන්‍යලා වෙනුවෙන් තැවෙන මිනිසුන් මට අප්‍රමාණව මුණගැසී තිබෙනවා.ඔබ අසලට පැමිණෙන මනුෂ්‍යයන් විශිෂ්ට නළු නිළියන් වශයෙන් රූපාන්තරණය වන හැටි මම දෑසින්ම දැක ඇති කෙනෙක්. සුපුරුදු ප්‍රවීණ මිත්‍ර සමාගම වෙනුවට ඔබ යොදා ගත් අලුත් නළු නිළියන් ගැන දැන් මොකද හිතෙන්නේ?වාදීශ ගේ චරිතය නිරූපණය කරන උද්දික ප්‍රේමරත්න තුළත්, ඔහුගේ ගැටවර විය නිරූපණය කරන සුර්ය දයාරුවන් තුළත් ඉතාම දුර්ලභ ගණයේ ප්‍රතිභාවක් සේම වාසනා ගුණයකුත් තිබෙනවා. සාමාන්‍යයෙන් විශිෂ්ට නළුවෙක් කියල කියන්නේ රචකයාගේ හෝ අධ්‍යක්‍ෂවරයා ගේ හෝ අවශ්‍යතා රේඛාවේ සීමාවන් නොපවතින්නා වූත්, අදාළ චරිතයේ මනෝභාවයන් පිළිබඳ තම ඓශ්චර්යමත් සොයා ගැනීම් තමාට පැනවී ඇති දේශ සීමා තුළ උපරිමයෙන් දියුණු - තියුණු කර ගන්නාවූත් පුද්ගලයාට යි. මේ සුවිශේෂ කුසලතාව උද්දික තුළත්, සූර්ය තුළත් , නොඅඩුව තිබුණා.ඒ හැරුණු කොට උද්දික සතුව ඉතාම ආකර්ෂණීය, මඳ තෙත බරිත දෑස් යුගලක් තිබෙනවා ඔබට පෙනෙනවා ඇති. එය ඉතාම තියුණුයි. ඉතාම සියුම්ව උද්දිකව මෙහෙයවන්නකුට ඔහුගෙන් ලබාගත හැකි ප්‍රතිඵල ඉතාම ඉහළ යි. ඒ වගේම මේ තරුණ නළු නිළියන් තුළ තමා කරන කාර්යය කෙරෙහි ඉතාම සුවිශේෂී කැපවීමක් තිබුණා.සූර්යා තුළ පැවැති සුවිශේ්ෂ සංගීතමය ඥානය ගැන මා කිව යුතුමයි. පුබුදු චතුරංග මා හඳුන්වන්නේ ඉතාම බලසම්පන්න නළුවෙක් කියලයි. බුද්ධිනී පූර්ණිමා, තිස්ස ගුණතිලක වැනි අය ඉතාම දීප්තිමත් අනාගතයක් තිබෙන බව දැකිය හැකි නළු නිළියන්. ඔවුන් සියල්ලන් සමඟ වැඩ කිරීමෙන් මා අපමණ ආශ්වාදයක් ලැබුවා.දෙවැනි දෙරණ ලක්ස් සිනමා උළෙලේ දී ඔබේ චිත්‍රපටය හෙට දවසේ ප්‍රදර්ශනය වන හොඳම චිත්‍රපටය වශයෙන් සම්මාන ලැබුවා මේ සම්මානය ගැන කියන්න තියෙන්නේ කුමක් ද?එය අපූර්ව සම්මානයක්. දෙරණ චිත්‍රපට උළෙල මුල් වරට මේ සම්මානය හඳුන්වා දෙන්නේ ඔවුන් උළෙල ආරම්භ කළ පසුගිය වසරේ දීය. එහිදී මෙම සම්මානයට පාත්‍ර වූයේ අශෝක හඳගම නිර්මාණය කළ “ඉනි අවන්” චිත්‍රපටය යි. මෙය මෙවර හිමි වූයේ “සමනල සංධ්වනිය” ටයි. මෙය හෙට දවසේ සිනමාව වෙනුවෙන් චිත්‍රපට උළෙලක් විසින් සිදු කරනු ලබන ඉතාම සුවිශේෂී ප්‍රදානයක් කියලයි මට හිතෙන්නෙ.”චිත්‍රපටියේ අනෙකුත් ශිල්පීන් ගැනත් යමක් කියන්න.ප්‍රධාන ස්ත්‍රී භූමිකාව වන පුණ්‍යා නිරූපණය කරන යශෝදා මහත් කැපවීමකින් මේ චරිතය ගොඩ නැඟුවා. ඒ වගේම දමිතා අබේරත්න, චතුරිකා පීරිස්, රෙබෙකා නිර්මලී දැක්වූ දායකත්වයත් ඉතාම විශාල යි. ඒ හැරුණාම රොජර් සෙනෙවිරත්න, විල්සන් ගුණරත්න, බුද්ධදාස විතානාච්චි, උදිත ගුණරත්න, දිමුතු චින්තක, සඳුන් බණ්ඩාර වැන්නන් කළ චරිත නිරූපණ කෘතිය ඉහළට ම එස වූ බව කියන්න පුළුවන්.රූ සිනමා ක්‍රියේෂන් හවුස් වෙනුවෙන් ෙම් චිත්‍රපටය නිෂ්පාදනය කළේ රුවන් ජයසිිංහ සහ පාලිත ගුණවර්ධන යි. දර්ශන රුවන් දිසානායක සංගීත නිර්මාණය කළ මෙහි අමරසිරි පීරිස්, ඉන්දික රුවන් (රූනි), ෂම්මිකා අමානි ගීත ගායනා කරනවා. චිත්‍රපටය සංස්කරණය කළේ රවීන්ද්‍ර ගුරුගේ ය.සහාය සංස්කරණය අජිත්, ශබ්ද පරිපාලනය ප්‍රියන්ත කළුආරච්චි, සහාය අධ්‍යක්ෂණය නිමල් ප්‍රැන්සිස් හා සරත් සේනාරත්න. මෙහි නිෂ්පාදන කටයුතු සියල්ල ම සිදු කළේ මුම්බායි හි ප්‍රසාද් පියෙස්ටා යන චිත්‍රාගාරවලයි.කලින් මගේ චිත්‍රපට හුඟාක්ම සමාජීය කාරණාවන්ට අවධානය යොමු කළ ඒවා. එහෙත් ‘සමනල සංධ්වනිය මුළුමනින් ම වාගේ ආදරය පදනම් කරගත් නිර්මාණයක්. මිනිසුන් උන්මාදයකින් වගේ මේ දිනවල සිනමා ශාලා කරා රැස්වන්නේ ඒකයි.සමනළ සංධ්වනිය වගේ චිත්‍රපටයක් සාර්ථක වීම සමස්ත ශ්‍රී ලාංකේය සිනමාවම ලබන ජයග්‍රහණයක් විදිහටයි බොහෝ දෙනා අර්ථ දක්වන්නේ. ආදරය පදනම් කරගත් කතා පුවතක් වුවත් මුළු මහත් පවුලම සිනමා ශාලාවලට කැඳවන්න පුළුවන් චිත්‍රපටයක් විදිහටත් මිනිසුන් ඒ ගැන කියනවා.හොඳයි අවසාන වශයෙන් ඔබේ මීළඟ සිනමා නිර්මාණය කුමක් දැයි අප දැන ගන්න කැමැතියි.නිසැකව ම, ඒ මහරජ ගැමුණු චිත්‍රපටය යි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=f1310103</link>
    <topic>ජාතික ඇම නිසා විශ්වවිද්‍යාලෙදි කොන් වුණේ නැහැ</topic>
    <author>සටහන - චතුරිකා ගමගේ</author>
    <content>පොඩි අප්පුහාමි කිරිවන්දෙනිය නැතහොත් පී.ඒ. කිරිවන්දෙණිය නමැති මේ සුවිශේෂී මිනිසා උපන්නේ සතර කෝරළයේ හද්දා පිටිසර ගමකය. මාඔයෙන් පෝෂණය වූ හතර කෝරළයේ කෑගල්ල දිස්ත්‍රික්කයේ රඹුක්කන, කිරිවන්දෙණිය ග්‍රාමය සශ්‍රීක ප්‍රදේශයක් වූ අතර කුඹුරු ගොවිතැන මෙන්ම ගම්මිරිස්, පොල්, කෙසෙල් වැනි අනෙකුත් භෝගයන්ගෙන් ද සමන්විත විය.පොඩි අප්පුහාමිගේ තාත්තා ද ගොවියෙකි. නමින් කේ.ජී කිරිබණ්ඩා වූ ඔහු යුද සමයේ සමාගම් කඩේ නමින් හැඳින්වූ සමූපකාර කඩේ මැනේජර් ලෙසද කටයුතු කළේය.මෙරට ග්‍රාමීය දරුවන්ට උසස් අධ්‍යාපනය සමඟින් සමාජයේ විවිධ තනතුරු ලබා ගැනීමට අවකාශය සළසා දුන් බැවින් විද්‍යාලංකාර මෙන්ම විද්‍යෝදය විශ්වවිද්‍යාලවල ආරම්භය එදා සැලකූයේ මෙරට පොදු ජනතාවගේ දරුවන්ට ලැබුණු උසස් අධ්‍යාපනයේ නවෝදයක් ලෙසය. 1962 වසරේදී ජාතික ඇඳුමින් සැරසී විද්‍යෝදය විශ්වවිද්‍යාලයට පැමිණි එක්තරා තරුණයකු කෙරෙහි සෑම දෙනාගේම අවධානය යොමුවුණි.ගමේ තරුණයකු වුවද ජාතික ඇඳුමින් සැරසී පැමිණි නිසා කිසිවකු ඔහු කොන් නොකළා පමණක් නොව විශ්වවිද්‍යාල ශිෂ්‍ය සංවිධානය තුළ විශේෂ චරිතයක් බවට පත්වීමට ද ඔහුගේ ඇඳුම යම් තරමකින් හේතු විණි.විශ්වවිද්‍යාලයට ඇතුළත් වූ පළමු වසර තුළදීම ශිෂ්‍ය සංවිධානයේ තනතුරකට තේරීපත් වූ ඔහුට පසුකාලීනව එහි නායකත්වය ගැනීමට ද ඔහුට සිදු විය. දිනක් විද්‍යෝදය සහ විද්‍යාලංකාර විශ්වවිද්‍යාල සිසුන් අතර හටගත් ගැටුම ඉතා දරුණු ලෙස පවතිද්දී එය නැවැත්වීමේ අරමුණින් ශිෂ්‍ය සංවිධානයේ නායකයා ලෙස ඔහු සිය වගකීම කරට ගෙන ගැටුම මැදට පැන්නේය. ඔහු අනුව යමින් විද්‍යාලංකාර ශිෂ්‍ය සංවිධානයේ නායකයා ද පෙරට ආවේය.එතැනින් ගැටුම අවසන් වුවද විශ්වවිද්‍යාල දෙකේම සිසුන්ගේ පහරදීම්වලින් නායකයන් දෙදෙනාම දරුණු තුවාල ලැබීය. වරින්වර විවිධ ගැටුම් ඇති වුවද එදා ශිෂ්‍යයෝ් දේශපාලන කටයුතු ‍කළේ අධ්‍යයන කටයුතුවල‍ට කිසිදු බාධාවක් නොවන ලෙසය. එසේම එය හුදෙක් පටු පරමාර්ථ සඳහා නොවීම ද කැපී පෙනේ.එදා ඔවුන් අරගල කළේත්, තර්ක කළේත් බුද්ධියට, දර්ශනයට මුල් තැන දෙමිනි. මෙසේ සාධාරණ සමාජවාදී සමාජයක් උදෙසා ශිෂ්‍යයන් පෙළ ගස්වමින් එදා ශිෂ්‍ය සංවිධානයට නායකත්වය දුන් ඔහු පසු කාලීනව දේශපාලනයෙන් ඈත්වුවද ගතවූ දශක හතරකට වැඩි කාලය තුළ සණස ව්‍යාපාරය මඟින් මේ රටේ ග්‍රාමීය ජනතාවගේ සුබසෙත වෙනුවෙන් කර ඇති මෙහෙය අපමණය. එතුමා සණස හෙවත් සකසුරුවම් හා ණය සමිති ව්‍යාපාරයේ නිර්මාතෘවරයාය.පොඩි අප්පුහාමි කිරිවන්දෙණිය නැතහොත් පී.ඒ. කිරිවන්දෙණිය නැමැති මේ සුවිශේෂී මිනිසා උපන්නේ සතර කෝරළයේ හද්දා පිටිසර ගමකය. මාඔයෙන් පෝෂණය වූ හතර කෝරළයේ කෑගල්ල දිස්ත්‍රික්කයේ රඹුක්කන, කිරිවන්දෙණිය ග්‍රාමය සශ්‍රීක ප්‍රදේශයක් වූ අතර කුඹුරු ගොවිතැන මෙන්ම ගම්මිරිස්, පොල්, කෙසෙල් වැනි අනෙකුත් භෝගයන්ගෙන් ද සමන්විත විය.පොඩි අප්පුහාමිගේ තාත්තා ද ගොවියෙකි. නමින් කේ.ජී කිරිබණ්ඩා වූ ඔහු යුද සමයේ සමාගම් කඩේ නමින් හැඳින්වූ සමූපකාර කඩේ මැනේජර් ලෙසද කටයුතු කළේය.ඔහුගේ පියාගේ අභාවයෙන් පසු පවුලේ වැඩිමලා ලෙස තම මව සමඟ පවුලේ බර කරට ගන්න වූයෙන් ඔහුගේ අධ්‍යාපන කටයුතු අඩාල වුවද තම සහෝදර කැළට හොඳ අධ්‍යාපනයක් ලබා දීමට නිතර කැපවී සිටියේය. රන්මැණිකේ නැමැති පොඩි අප්පුහාමිගේ මෑණියන් ද ඒ හා සමානවම තම දරුවන්ගේ යහපත උදෙසා නිරන්තරයෙන් ක්‍රියා කළාය. සහෝදර සහෝදරියන් හය දෙනෙකුගෙන් යුත් පවුලේ පොඩි අප්පුහාමි තුන්වැනියාය.පවුලේ අන් අය මෙන්ම ඔහු ද මූලික පාසල් අධ්‍යාපනය ඇරඹුවේ ගමේ පාසල වූ මුවපිටිය රජයේ පාසලිනි. විශාල ළමුන් පිරිසක් නොවූයෙන් ලොකු ඉස්කෝලේ මහත්තයා හැරුණු විට පාසලේ සිටියේ ගුරුවර ගුරුවරියන් කිහිප දෙනෙකි. එමනිසා ඇතැම්විට සියලුම විෂයයන් ඉගැන්වීම සිදු කළේ පංතිභාර ගුරුතුමිය විසින් ම ය. පොඩි අප්පුහාමිගේ සුළුපියා ගමේ ගම්මුලාදෑනිවරයා වූයෙන් ගමේ‍ මෙන්ම පාසලේදී ද ඔවුන්ට විශේෂ සැලකිල්ලක් ලැබුණී.මුවිපිටිය ර‍ජයේ පාසලේ පන්ති පැවතියේ අටවසර දක්වා පමණක් බැවින් අට වසර සමත්වීමත් සමඟ ඔවුන්ට වෙනත් පාසලකට මාරු වීමට සිදුවිය. ඒ අනුව ඊළඟට ඔහු ඇතුළත් කෙරුණේ රඹුක්කන සුජාතා විද්‍යාලයටයි. නිවසේ සිට සුජාතා විද්‍යාලයට සැතපුම් තුනක පමණ දුරක් තිබුණ ද මුල් අවධියේ ගමේ සිට රඹුක්කනට බස් සේවාවක් නොතිබුණු බැවින් පොඩි අප්පුහාමි පාසලට ආවේ ගියේ පාගමනින්මය. කෙසේ වුවද සුජාතා විද්‍යාලයේ අධ්‍යාපනය ලැබූ අවධියේදී විවිධ පුද්ගලයන් ඇසුරු කිරීමේ අවස්ථාව ඔහුට ලැබුණි.සහතික පත්‍ර විභාගය ඉහළින් සමත් වූ ඔහු වැඩිදුර අධ්‍යාපනය සඳහා ඉන්පසු දැලිවල මහා විද්‍යාලයට ඇතුළත් විය. ඉංග්‍රීසි භාෂාව හසුරුවන්නටද ඔහු හුරු වූයේ මෙම පාසලේදීය. දැලිවල මහා විද්‍යාලයටත් කාලයක් පයින්ම ගමන් කළ ඔහුට පසුව සිය බාප්පා පාපැදියක් මිලදීගෙන දීම තරමක අස්වැසිල්ලක් විය.දැලිවල මහා විද්‍යාල අවධිය ඔහුගේ අධ්‍යාපන දිවියේ මෙන්ම දේශපාලන දිවියේද සුවිශේෂී සන්ධිස්ථානයක් වූයේ ආචාර්ය එන්.එම්.පෙරේරා, ආචාර්ය කොල්වින් ආර්. ද සිල්වා, ලෙස්ලි ගුණවර්ධන වැනි නායකයින් සහභාගි වූ ජනහමුවලට සහභාගි වීමටත් ඒ තුළින් ලැබුණු දේශපාලන නැඹුරුවත් නිසාය.සමාජවාදී ව්‍යාපාරයට ඔහුගේ සිත කෙතරම් ඇදී ගියාද යත් විවිධ සමුළුවලට සහභාගිවන්නටත් ට්‍රොට්ස්කි, ලෙනින් වැනි සමාජවාදී ව්‍යාපාරයේ නායකයින්ට සම්බන්ධ පොතපත වැඩි වශයෙන් කියවන්නට හුරු විය. දේශපාලන කටයුතු කෙරෙහි කිසියම් නැඹුරුවක් තිබුණ ද ඔහු කිසිවිටෙකත් අධ්‍යාපන කටයුතු මගහැරියේ නැත. එම නිසාම ඔහු විශ්වවිද්‍යාල ප්‍රවේශයට ද සුදුසුකම් ලබා ගත්තේය.විශ්වවිද්‍යාලය ඔහුගේ ජීවිතයේ තවත් හැරවුම් ලක්ෂයක් විය. විශ්වවිද්‍යාලයේ සමාජවාදී ශිෂ්‍ය සංගමයේ ලේකම්, භාණ්ඩාගාරිත, මෙන්ම සභාපති පදවිය ද අවස්ථා කිහිපයකදී ඉසිලීය. විශ්වවිද්‍යාල අවධියේදී බොහෝ සේ කියවීමට පුරුදු වී සිටි ඔහු දේශපාලන, චරිත කතා, විදෙස් පරිවර්තන ඇතුළු නොයෙකුත් සාහිත්‍ය කෘති ආදිය කියවා තම දැනුම පුළුල් කර ගත්තේය. කඳු නැඟීම, බයිසිකල් පැදීම ආදී විනෝද කටයුතුවලට වඩාත් ප්‍රිය කළ ඔහු නොයෙක් අවස්ථාවන්හිදී තම සමකාලීනයන් සමඟ ඒවායෙන් විනෝද විය.තරුණ වියේ තිබූ ආසාව නිසා වරක් අවාරේ සිරිපා කරුණා කිරීම ඔහුගේ ජීවිතේ අමතක නොවන සිදුවීමකි. තරුණ ජවයට කන්ද තරණය කළ ද පැවති අධික වර්ෂාව හා අයහපත් කාලගුණ තත්වය නිසා ඔවුන්ට දුෂ්කරතා රැසකට මුහුණ දීමට සිදු විය.මනා පෞර්ෂයක් හා කථිකත්වයකින් හෙබි ඔහු විවාද කිරීමට උපන් හපන්කම් ඇත්තෙකි. පාසලේදී මෙන්ම විශ්වවිද්‍යාලයේදී ඔහු කථිකයෙකු ලෙස දක්ෂතා දැක්විය.කාලයක් සර්වෝදය ව්‍යාපාරයට සම්බන්ධව ක්‍රියා කළ අතර ඒ යුගයේ නොයෙකුත් සමාජ සේවා කටයුතුවල නිරත විය. කුඩා කල පටන් දේශපාලනයට තිබූ කැමැත්ත නිසා දේශපාලනයට සම්බන්ධ වීමේ අදහසක් ඔහු තුළ තිබුණ ද එකල පැවති දේශපාලන වාතාවරණයත් සමඟ ඒ අදහස ඔහු කෙරෙන් ඈත් වූ‍යේ දැඩි කලකිරීමක් ද සමඟිනි.විශ්වවිද්‍යාලයෙන් පිටවී දෙහිඕවිට පිරිවෙනට සම්බන්ධ වී කටයුතු කළ කිරිවන්දෙණිය මහතා සමාජ සේවා කටයුතු සිදු කිරීමේ අරමුණින් එයින් ද වැඩිකල් නොගොස් ඉවත් විය. ජාත්‍යන්තර සමූපකාර සංගමයත් සමඟ එකතුවී පර්යේෂණ කාර්යන්හි නිරතවූ අතර සමූපකාර ණය දෙන සමිතිය හඳුනාගන්නට ලැබුණේ ඒ කාලයේදීය. විශ්වවිද්‍යාලයේදී ඔහු ලැබූ ආර්ථික විද්‍යා දැනුමත් සමාජ විද්‍යා දැනුමත් උපයෝගී කරගෙන ගම්බද මිනිසුන්ගේ ණය ගැතිභාවය නැති කරනු වස් 1978 වසරේදී සණස සමිතිය හඳුන්වා දුන්නේය.කෑගල්ල, වල්ගම සමූකාර සමිතියෙන් ආරම්භ කළ සණස සමිතිය පසුකාලීනව කෑගල්ල, ගාල්ල, මාතර, ගම්පහ, නුවර , කුරුණෑගල ආදී නොයෙකුත් ප්‍රදේශවලට ව්‍යාප්ත කළේය.1980 වසර වනවිට සණස ලංකාවේ ජනප්‍රියම මහජන ආයතනයක් බවට පත්කිරීමට හැකි වූවා පමණක් නොව අදවනවිට සණස ලක්ෂ තුනකට වැඩි ගණුදෙනුකරුවන් හා සාමාජිකයන් සිටින ආයතනයක් බවට පත්ව තිබේ. එසේම සණස ව්‍යාපාරය හරහා සෘජු සහ වක්‍ර රැකියා විශාල ප්‍රමාණයක් නිර්මාණය කර ග්‍රාමීය ජනතාවගේ ජීවන තත්ත්වය නඟාසිටුවීමට ලබාදෙන දායකත්වය ප්‍රශංසනීයය.ගමේ ඉපදුණු ගැමියකු වන කිරිවන්දෙණිය මහතා ග්‍රාමීය ජනතාවගේ දුක, කඳ්‍රළ, වේදනාව අන් කාටත් වඩා හොඳින් හඳුනන්නේය. සණස ව්‍යාපාරය ආරම්භ කරමින් ඔහු උත්සාහ කළේ ග්‍රාමීය ජනතාවට වඩාත් සමීපව ළෙන්ගතුබවින් ඔවුන්ගේ මූල්‍ය අවශ්‍යතාවන් සපුරා දෙන්නටය. සණස ව්‍යාපාරය හා දැනට සම්බන්ධව සිටින අතිවිශාල ජනතාව දෙස බැලූ කල ඔහුගේ උත්සාහය කෙතරම් සාර්ථක වීද යන්න පිළිඹිබු වන්නේය.සණස ආරම්භ කළේත් ග්‍රාමීය ජනතාව ඉලක්කකොටගෙනය. එය අදත් හෙටත් ග්‍රාමීය ජනතාවගේ බැංකුව වන්නේය. කිරිවන්දෙණිය මහතා මෙතෙක් සණස හරහා මෙරට ජනතාවට කළ සේවය වචනයෙන් විස්තර කළ නොහැකි තරම්ය. විටෙක සමාජවාදියකු තවත් විටෙක සමාජ සේවකයකු, මානව හිතවාදියකු ආදී නොයෙක් ආකාරයෙන් ක්‍රියාකළ කිරිවන්දෙණිය මහතා තවමත් ගමට ආදරය කරන ගැමිකම අගය කරන පුද්ගලයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>10</day>
    </date>
    <link>http://www.dinamina.lk/2013/10/10/_art.asp?fn=f1310104</link>
    <topic>ස්කන්ද කුමාර හා උමයංගනා</topic>
    <author>ඡ්‍යොතිෂවේදී ජේ.ගුණපාල</author>
    <content>එක්තරා අසුරයෙක් ඊශ්වරගෙන් බලගතු මන්ත්‍රයක් ඉගෙනගෙන එම මන්ත්‍රයෙන්ම ඊශ්වරයා විනාශකර උමයංගනා නැමති සුරංගනාව පැහැර ගැනීමට සැරසුණේය. මෙයින් බියට පත්වූ ඊශ්වර තැතිගෙන තැන තැන දුවමින් සැඟවී සිටියේ ය. මේ විනාශය දුටු බලගතු විෂ්ණු දෙවියෝ දිනක් අතර මඟදී රුවැති ස්ත්‍රී රූපයක් මවාගෙන අසුරයා ඉදිරියේ පෙනී සිටියේ ය.උමයංගනාවට වඩා ඉතා ලක්ෂණ රුවැති සුරංගනාව දුටු අසුරයා කාම සිත් පහළ වී සිත බැඳී ඇය සමඟ විවාහවීමට විචාළේ ය. එවිට කිසි දින මා අත් නොහරින බවට හිසෙහි අත තබා මා ඉදිරියේ සහතික වෙන්ට කිවූ සැණින් කාමයෙන් කුල්මත් වූ අසුරයා තම හිසෙහි අත තැබීය. එවිට අසුරයා දැවී පිළිස්සී අලුවී ගියේ ය.ඉන් පසු ඊශ්වරද එම රූමත් සුරංගනාව දැක ඇය කෙරෙහි සිත් බැඳී විවාහ වීමට විචාළේය. එවිට එම සුරූපී කාන්තාව කියා සිටියේ උමයංගනාවගෙන් අවසර ලබා එන ලෙසයි. එවිට ඊශ්වර තම භාර්යාව වන උමයංගනාවගෙන් අවසර ලබා එන විට ඈ පුතකු ලබා සිටියාය. මේ නිසා පුතකු ලබා ඇති බව පවසා නැවත අවසරය ලබාගෙන එන ලෙස කීවාය. එම අවසරයද ලබා එන විට තවත් පුතකු ලබා සිටියාය.ඒ අනුව පුත්‍රයින් දෙදෙනෙක් ලැබූ කාන්තාවක් බව පවසා අවසරය ගෙන එන ලෙස කීවාය. එම අවසරයද ලබා එන විට පුත්‍රයන් තුන්දෙනෙක් විය. පුත්‍රයන් තුන් දෙනෙක් බව පවසා අවසරය ලබා එනවිට පුත්‍රයන් හතර දෙනෙක් විය.මෙලෙස පුත්‍රයන් ගණන හය දෙනා දක්වා වැඩිවිය. මෙයද අවසර ඉල්ලූ විට පුදුම වූ උමයංගනාව වහා දුව ගොස් මෙය නම් විෂ්ණු දෙවියන්ගේ මැවීමක් බව වැටහී ගිය අතර මේ නම් කුමාර කන්දක් බව කියමින් දෑතින් පුත්‍රයින් 6 දෙනා එකට ගත්තේය. එවිට එක ශරීරයකට මූහුණු හයක් අත් දොළහක් ඇති වූ හෙයින් ස්කන්දකුමාර යන නම යෙදුණේය.ශ්‍රී ලංකාවේ දකුණු පළාත සමඟ දඹදිවද ප්‍රදේශ කීපයක් යටත් කරගෙන අධිපති ලෙස බලවත් අසුරයෙක් තාරක නමින් සිටිය බව කියවේ. මෙම අවදියේ දඹදිව සිට ශ්‍රී ලංකාවේ දකුණු පළාතට පැමිණි ප්‍රතාපවත් බලයක් හා ශක්තියක් ඇති කඳකුමරු තාරක හා සටන් වැදී අසුරයා මරා කතරගම පුරවරයෙහි අධිපති වූ බව දේව කථාවල සඳහන් වේ.තාරකයන්ගේ දරුණු පාලනයෙන් පීඩාවට පත්වී සිටි ජනතාව බේරාගත් කඳකුමරු කතරගම මුල්කොට රාජධානිය පතුරුවා ජනාදරයට පත්වීම නිසා ක්‍රමයෙන් කලක් යාමේදී දේවත්වය ආරෝපණය වී කතරගම දෙවි හාමුදුරුවො වශයෙන් ප්‍රසිද්ධ විය.එළාර දුටුගැමුණු සටනේදී දුටු ගැමුණු කුමාරයාට කතරගම දෙවියන්ගේ පිහිට ලබා එළාරයන් විනාශ කිරීමට හැකි වූ බව ජන කථාවල සඳහන් වේ.බුදුරජාණන්වහන්සේ තුන්වැනි වර ලංකාද්වීපයට වැඩම කිරීමෙන් පසු කතරගම දැනට කිරිවෙහෙර පවතින ස්ථානයේ එදා මහාසේන රජ දවස කිහිරි ගස් වනයක් විය. එම ස්ථානයේ පන්සියයක් රහතන් වහන්සේ සමඟ බුදුන් වැඩ සිටිමින් මහාසේන දෙවි රජට හා පිරිසට දහම් දෙසා සෝවාන් පලයේ පිහිටුවා එම ස්ථානයද රජුට භාර කරන ලදී. ඉන් අනතුරුව මරණින් මතු මහාසේන රජු කන්දකුමාර නමින් දේව ආත්මය ලබා කතරගම දේව භූමියට අධිගෘහිත වූ බව ද දේව කථාවල සඳහන් වේ.මෙසේ උත්තම වූ කතරගම දෙවියෝ තමන්ගේ භක්තිමත් පුරවරයේ ගැහැනුන් පිරිමින් කෙල්ලන් අතරේ නැකතක් තිබූ පලියට සැරි සරන්ට එන්නේ නැත. නමුත් බැල්ම වැටේ. ඒත් කිසි කෙනකුට නෙතට ගැටෙන්නේ නැත. කැමරාවලට පොටෝ ගන්ට ලැබෙන්නේ නැත. දෙවියන්ට පැමිණීමට නැකැත් අවශ්‍ය නැත. දෙවියන්ට අවශ්‍ය ප්‍රතිපත්ති ගරුක මිනිසුන් දෙන පින් පමණයි.ප්‍රතිපත්ති, ශීලවන්ත භාවය ඇති පුද්ගලයාට සතියේ සෑම දිනකම රාත්‍රි 10.47 සිට 11.10 දක්වා තමන්ගේ දුක් ගැනවිල්ල කතරගම දේවතාවුන් වහන්සේට කියන්ට පුළුවන්. එය නොපමාව ඉටුකර ගැනීම සඳහා කතරගම පුද බිමටම යාමට අවශ්‍ය නැත. පිරිසිදු ස්ථානයක මල් යහනක් බැඳ කහවතුර ඉස ආරාධනා කර කියන්න.කතරගම දෙවියන් දුටු අය අතර ආගමික ප්‍රතිපත්තිවලින් අගතැන්පත්වී ශීල ගුණයෙන් පිරිපුන් සමාධිගතවූ සිතක් තිබූ බලංගොඩ ආනන්ද මෛත්‍රී මහා නා හිමිපාණෝ සිහියට නැඟේ. ඒ හැරෙන්ට ලෝබයෙන් ද්වේශයෙන් මෝහයෙන් පිරි සිත් ඇති පුද්ගලයින්ට දෙවියෝ නොපෙනේ. කතරගම දෙවියන් යන ප්‍රතාපවත් රණශූර ප්‍රතිපත්ති ගරුක උතුම් දෙවි කෙනෙකි.ග්‍රහතාරකා වලින් යුදකාමී හැඟීම් ඇති කරන බලය ලබාදෙන උච්ච ස්වක්ක්‍ෂේත්‍ර බලයෙන් ලොව පාලනය කරන කුජ ග්‍රහයා (රතු ග්‍රහයා) කතරගම දෙවියන්ගේ බලය විදහා දක්වනු ඇත. මෙලොව උපත ලබන ජන්මියකුගේ කේන්ද්‍රයේ 9 වැන්න 11 වැන්න යන භාවයක කුජ බලයෙන් යුක්තව සිටීනම් කතරගම දෙවියන්ගේ පිහිට නොඅඩුව ලැබේ.නමුත් ඒ අයට දෙවියෝ පේන්ට නොපැමිණේ. සමථ විදර්ශනා භාවනා යෝගී ප්‍රතිපත්ති ගරුක උතුමකුට සමාධියට සම වැදී සිටින අවස්ථාවක සිතිවිල්ල මත දෙවියෝ ළං වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310112</link>
    <topic>ලැබුණු තනතුරෙන් ජනතාවට යුතුකම්-වගකීම් ඉටු කරන්න</topic>
    <author>ධනුෂ්ක ගොඩකුඹුර</author>
    <content>අප කාටත් තනතුරු ලැබෙන්නේ පක්ෂය නිසා බවත් පක්ෂය නිසා ජනතාව අප කෙරෙහි තැබූ විශ්වාසය අබමල් රේණුවක් තරමින්වත් කඩ කරන්න කිසිවකුටත් අයිතියක් නොමැති බවත් ජනාධිපති මහින්ද රාජපක්ෂ මහතා අවධාරණය කළේය.ඉහළට ආ යුත්තේ පියවරෙන් පියවර අඩිය තබමින් බව පැවසූ ජනාධිපතිවරයා ඉහළට එන්නට කෙටි මාර්ග නොමැති බව පෙන්වා දුන්නේය.පක්ෂය තුළ විනයගරුකව, නායකත්වයට ගරු කරමින් කටයුතු කළ යුතු බව පැවසූ ජනාධිපතිවරයා ලැබුණු තනතුරුවල යුතුකම් හා වගකීම් නිසි ලෙස ඉෂ්ට කරන අතරම තම තමන්ගේ රාජකාරීවලට අමතරව පක්ෂයේ කටයුතුවලටත් සහයෝගය දෙනු ඇතැයි විශ්වාසය පළ කළේය.ජනාධිපතිවරයා මෙසේ ප්‍රකාශ කළේ නියෝජය ඇමැතිවරුන් පිරිසක් දිවුරුම් දීමේ අවස්ථාවට ජනාධිපති ලේකම් කාර්යාලයේදී ඊයේ (10) එක්වෙමිනි.මෙම නියෝජ්‍ය ඇමැති පදවි ලබා දුන්නේ යම් පදනමක් මත ඇමැතිවරුන් සමඟ කළ සාකච්ඡාවලින් අනතුරුව බව ප්‍රකාශ කළ ජනාධිපතිවරයා 1994ට පෙර දේශපාලනයට ආ මන්ත්‍රීවරුන්, දිස්ත්‍රික් සංවර්ධන කමිටු සභාපතිවරුන්ට මෙම තනතුරු හිමි වූ බව පැවසීය.එසේ නොමැති නම් පළාත් සභාවලින් පාර්ලිමේන්තුවට ආ පිරිස 21ක් පමණ වන බවත් 1999 වසරේ තවත් පිරිසක් ආ බවත් ජනාධිපතිවරයා පැවසීය.අගමැති දි. මු. ජයරත්න, ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310113</link>
    <topic>පොදුරද සමුළුවෙන් ශ්‍රී ලංකාවේ ප්‍රතිරූපය ලොවටම කියා පානවා</topic>
    <author>මහින්ද අලුත්ගෙදර</author>
    <content>ජාත්‍යන්තර රටවල් සමඟ ශ්‍රී ලංකාව පවත්වාගෙන යන මිත්‍රත්වයේ ප්‍රතිරූපය ලොවටම කියාපෑම සඳහා පොදුරාජ්‍ය මණ්ඩලීය සමුළුව හොඳම අවස්ථාවක් බව ප්‍රවීණ රංගන ශිල්පිනී සහ පාර්ලිමේන්තු මන්ත්‍රීනී උපේක්ෂා ස්වර්ණමාලි මහත්මිය ප්‍රකාශ කළාය.ආගන්තුක සත්කාරය අතින් ලෝකයේ ඉදිරියෙන් සිටින ජාතියක් වශයෙන් එක් එක් රටවල් සමඟ පවත්නා මිත්‍රත්වය තව දුරටත් ශක්තිමත් කර ගත හැකි අවස්ථාවක් බවද ලෝකයේ ඕනම රටක් ඉදිරියට ගමන් කිරීමේ දී සෙසු රටවල් සමඟ එක්ව කටයුතු කරන බවද ඇය පෙන්වා දුන්නාය.නිදහස් හා සාමකාමී වාතාවරණයක් යටතේ ඉදිරියට ම යන ශ්‍රී ලංකාවේ වත්මන් තත්ත්වය ලෝකයට පෙන්වීමට මෙන්ම ඒ හරහා වේගවත් සංවර්ධනයක් වෙනුවෙන් විදේශීය රටවල සහයෝගය තව තවත් ලබා ගැනීම වෙනුවෙන් පොදුරාජ්‍ය මණ්ඩලීය රාජ්‍යනායක සමුළුව අපේ රටට ඉතාම වැදගත් අවස්ථාවක් බවද සඳහන් කළාය.නොබැදි ජාතීන්ගේ සමුළුව ශ්‍රී ලංකාවේ දී පවත්වන ප්‍රධානම ජාත්‍යන්තර සමුළුව මෙය බවත් මීට වසර හතරකට පෙර එවැනි සමුළුවක් පැවැත්වීමට නොව ජීවත්වීමට ද නිදහසක් නොමැතිව පැවැති නමුත් අද වනවිට ඒ තත්ත්වය වෙනස් කර රටේ සෑම ප්‍රදේශයකම නිදහස් හා සාමකාමී වාතාවරණයක් ස්ථාපිත කර තිබේ .අපේ රටේ වත්මන් සංවර්ධන ක්‍රියාදාමය මෙන්ම සංස්කෘතිය, සදාචාරය ආදිය ලෝකයට පෙන්වීමට මෙය අනඟි අවස්ථාවක් බව පෙන්වාදෙන පාර්ලිමේන්තු මන්ත්‍රීවරිය දියුණුවන රටක් වශයෙන් මේ ලද අවස්ථාවෙන් නිසි ප්‍රයෝජන ලබාගත යුතු බවද කියා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310114</link>
    <topic>නියෝජ්‍ය ඇමැතිවරු 9ක් දිවුරුම් දෙති</topic>
    <author>ධනුෂ්ක ගොඩකුඹුර</author>
    <content>පාර්ලිමේන්තු මන්ත්‍රීවරු නවදෙනෙක් නව නියෝජ්‍ය ඇමැතිවරුන් ලෙස ජනාධිපති මහින්ද රාජපක්ෂ මහතා ඉදිරියේ ජනාධිපති ලේකම් කාර්යාලයේ දී ඊයේ (10) උදෑසන දිවුරුම් දුන්හ.කෑගල්ල දිස්ත්‍රික් පාර්ලිමේන්තු මන්ත්‍රී වයි. ජී. පද්මසිරි මහතා කෘෂිකර්ම නියෝජ්‍ය ඇමැතිවරයා වශයෙන් ද මාතර දිස්ත්‍රික් පාර්ලිමේන්තු මන්ත්‍රී හේමාල් ගුණසේකර මහතා සමූපකාර හා අභ්‍යන්තර වෙළෙඳ නියෝජ්‍ය ඇමැතිවරයා ද වශයෙන් දිවුරුම් දුන්හ.පුත්තලම දිස්ත්‍රික් මන්ත්‍රී වික්ටර් ඇන්ටනී පෙරේරා මහතා පොල් සංවර්ධන හා ජනතා වතු සංවර්ධන නියෝජ්‍ය ඇමැතිවරයා වශයෙන් ද අනුරාධපුර දිස්ත්‍රික්පාර්ලිමේන්තු මන්ත්‍රී එස්. සී. මුතුකුමාරණ මහතා පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැතිවරයා වශයෙන් ද ජනාධිපතිවරයා ඉදිරියේ දිවුරුම් දුන්හ.ගාල්ල දිස්ත්‍රික් පාර්ලිමේන්තු මන්ත්‍රී නිශාන්ත මුතුහෙට්ටිගම මහතා සුළු අපනයන භෝග ප්‍රවර්ධන නි‍යෝජ්‍ය ඇමැතිවරයා වශයෙන් දිවුරුම් දුන් අතර කොළඹ දිස්ත්‍රික් පාර්ලිමේන්තු මන්ත්‍රී මොහාන් ලාල් ග්‍රේරු මහතා දිවුරුම් දුන්නේ අධ්‍යාපන නියෝජ්‍ය ඇමැතිවරයා වශයෙනි.මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතා දිවුරුම් දුන්නේ තැපැල් සේවා නියෝජ්‍ය ඇමැතිවරයා වශයෙනි. මාතලේ දිස්ත්‍රික් පාර්ලිමේන්තු මන්ත්‍රී ලක්ෂ්මන් වසන්ත පෙරේරා මහතා කර්මාන්ත හා වාණිජ නියෝජ්‍ය ඇමැතිවරයා වශයෙනුත් අම්පාර දිස්ත්‍රික් පාර්ලිමේන්තු මන්ත්‍රී සරත් වීරසේකර මහතා කම්කරු හා කම්කරු සබඳතා නියෝජ්‍ය ඇමැතිවරයා වශයෙනුත් දිවුරුම් දුන්හ. අගමැති දි. මු. ජයරත්න, ශ්‍රී ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන මහත්වරුන් ඇතුළු පිරිසක් මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310115</link>
    <topic>සුවිශාල ජයග්‍රහණ රැසකින් ශ්‍රී ලංකාව නව යුගයකට</topic>
    <author>මහින්ද අලුත්ගෙදර</author>
    <content>අද්විතීය ජයග්‍රහණ රැසක් ළඟා කරගෙන ඇති ශ්‍රී ලංකාවට නව යුගයක් උදාවී තිබෙන බව වෙනිසියුලාව අවධාරණය කරයි. විශිෂ්ට නායකත්වය සහ නිවැරැදි දැක්ම හේතුවෙන් වසර හතරක් වැනි කෙටි කාලයකින් මෙවැනි ප්‍රගතියක් කරා යාමට ශ්‍රී ලංකාවසමත්ව තිබෙන බවද වෙනිසියුලානු ජනාධිපති නිකොලස් මදුරො මොරොස් (Nicolas Maduro Moros) මහතා ප්‍රකාශ කරයි.ජනාධිපතිවරයා මේ බව සඳහන් කර ඇත්තේ වෙනිසියුලාවේ නව ශ්‍රී ලංකා තානාපතිවරයා වශයෙන් පත් කළ සරත් දිසානායක මහතාගේ අක්ත පත්‍ර බාර ගැනීමෙන් අනතුරුව පැවැති විශේෂ සාකච්ඡාවේ දී බව විදේශ කටයුතු අමාත්‍යාංශය පවසයි. කරකාස්හි පිහිටි වෙනිසියුලානු ජනාධිපති මන්දිරයේ දී මෙම අක්තපත්‍ර බාරදීම සිදුව තිබෙන අතර සරත් දිසානායක මහතා කියුබාවේ ශ්‍රී ලංකා තානාපතිවරයා වශයෙන් ද කටයුතු කරයි.ශ්‍රී ලංකා ජනාධිපති මහින්ද රාජපක්ෂ මහතාගේ සහ ජනතාවගේ සුබ පැතුම් මෙහි දී වෙනිසියුලානු ජනාධිපතිවරයාට සහ එරට ජනතාවට පිරිනැමූ නව ශ්‍රී ලංකා තානාපතිවරයා ශ්‍රී ලංකාවේ වත්මන් තත්ත්වය සම්බන්ධයෙන් දීර්ඝ ලෙස කරුණු දක්වා තිබේ. වෙනිසියුලාවේ හිටපු ජනාධිපති හියුගෝ චාවේස් සහ ශ්‍රී ලංකා ජනාධිපති මහින්ද රාජපක්ෂ මහත්වරුන් අතර පැවැති මිත්‍ර සබඳතා මේ සාකච්ඡාවේ දී සිහිපත් කර තිබෙන අතර ශ්‍රී ලංකාව සහ වෙනිසියුලාව අතර තිබෙන අන්‍යෝන්‍ය විශ්වාසය සහ සබඳතාවන් රැකෙන පරිදි එම සබඳතා තව දුරටත් ගොඩනඟා ගැනීමට කැපවන බවට නිකොලස් මදුරො මොරොස් මහතා ප්‍රකාශකර ඇත.දෙරට අතර පවතින එම සබඳතා වර්ධනය වන පරිදි විවිධ ක්ෂේත්‍රයන්හි සබඳතා පුළුල් කිරීම වෙනුවෙන් අවධානය යොමු කරන බවද වෙනිසියුලානු ජනාධිපතිවරයා පෙන්වා දී තිබේ. මේ අතර එළඹෙන නොවැම්බර් මාසයේ ශ්‍රී ලංකාවේ දී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුව සඳහා වෙනිසියුලානු ව්‍යාපාරිකයන් ද සහභාගි කරවන ලෙස ශ්‍රී ලංකා තානාපති සරත් දිසානායක මහතා එරට ජනාධිපතිවරයාගෙන් ඉල්ලීමක් කළ බව විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310116</link>
    <topic>විශේෂඥ වෛද්‍යවරයකුට ළමා රෝගීන් 30,000ක්</topic>
    <author>සන්ධ්‍යා කරුණාරත්න</author>
    <content>එක් ළමා රෝග විශේෂඥ වෛද්‍යවරයකුට දරුවන් තිස්දහසක් (30,000) පමණ බලන්නට සිදු වීම බරපතළ ගැටලුවක් බව ර‍ජයේ වෛද්‍ය නිලධාරීන්ගේ සංගමය පවසයි. පශ්චාත් වෛද්‍ය උපාධි ආයතනයෙන් විශේෂඥ වෛද්‍යවරු බිහිවීම අඩු කිරීම මීට හේතුව බව සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා පැවැසුවේය.ඔස්ට්‍රේලියාව වැනි දියුණු රටවල දරුවන් 2000කට සිටින්නේ එක් විශේෂඥ වෛද්‍යවරයකු වීම එරට දරුවන්ට නිසි ප්‍රතිකාර ක්‍රමයක් ලැබීමට හේතු වේ. ළමා රෝග විශේෂඥ වෛද්‍යවරු බිහි කිරීම සඳහා පශ්චාත් වෛද්‍ය උපාධි ආයතනය එක් වසරකට පැවැත් වූ විභාග දෙක එක් විභාගයකට සීමා කිරීම විශේෂඥ වෛද්‍යවරු බිහි වීම අඩු වීමට හේතු වන බව ද වෛද්‍ය සොයිසා මහතා කීය.එංගලන්තයෙන් විශේෂඥ වෛද්‍යවරයකු ගෙන්වීමට රුපියල් ලක්ෂ පහක පමණ මුදලක් වියදම් කිරීමට පශ්චාත් වෛද්‍ය උපාධි ආයතනයට සිදු වීම විභාග පැවැත්වීම අඩු කිරීමට හේතු වී ඇතැයි ද ඒ මහතා ප්‍රකාශ කළේය. ප්‍රජා සෞඛ්‍ය විශේෂඥ වෛද්‍යවරුන් 246දෙනකුගේ පුරප්පාඩු සංඛ්‍යාවක් තිබිය දී ඊට අවශ්‍ය විශේෂඥ වෛද්‍යවරුන් බිහි නොකිරීම ගැටලුවක් බවට පත්ව තිබේ. පශ්චාත් වෛද්‍ය උපාධි ආයතනයෙන් විශේෂඥ වෛද්‍යවරුන් බිහි කිරීම සම්බන්ධයෙන් සෞඛ්‍ය ලේකම් නිහාල් ජයතිලක මහතා සමඟ රජයේ වෛද්‍ය නිලධාරීන්ගේ සංගමය අද (11) තීරණාත්මක සාකච්ඡාවක් පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310117</link>
    <topic>උසස් පෙළ සිසුන්ගේ තොරතුරු තාක්ෂණ විභාගය 2‍7දා</topic>
    <author>නිරුෂි විමලවීර</author>
    <content>අධ්‍යයන පොදු සහතික පත්‍ර උසස් පෙළ විභාගයට ලබන වසරේ පෙනී සිටින සිසුන් සඳහා පැවැත්වෙන සාමාන්‍ය තොරතුරු තාක්ෂණ විභාගය මේ මස 2‍7දා උදේ 9සිට 12 දක්වා පැවැත්වෙන බව විභාග දෙපාර්තමේන්තුව පවසයි. මෙම විභාගය උතුරු නැඟෙනහිර ඇතුළු මධ්‍යස්ථාන 1114ක දී පැවැත්වෙන බවත් ඒ සඳහා සිසුන් එක් ලක්ෂ තිස්හත්දහස් අටසිය හතළිස් දෙකක (1,37 ,842) පිරිසක් සහභාගි වන බවත් විභාග කොමසාරිස් ඩබ්ලිව් .එම්.එන් ජේ පුෂ්ප කුමාර මහතා ප්‍රකාශ කෙළේය.සිංහල භාෂාවෙන් සිසුන් එක් ලක්ෂ දහ හතර දහස් හතළිස් දෙකක් (101,494) දෙමළ භාෂාවෙන් සිසුන් විසි හතර දහස් අට සිය අසූඅටක පිරිසක් (24,888) හා ඉංශ්‍රිසි භාෂාවෙන් සිසුන් ‍එකොළස් දහස් පන්සියපහක පිරිසක් (11,505 ) සහභාගි වන බවද හෙතෙම කීය.විභාගයේ සම්බන්ධිකරණ කටයුතු සඳහා මධ්‍යස්ථාන 241 ක්‍රියාත්මක බව හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310118</link>
    <topic>පොදු රද මඩුලු  සිහිවටන රුක් රෝපණය හම්බන්තොට දී</topic>
    <author>ලුණම සමූහ සනත් ගම‍ගේ</author>
    <content>පොදු රාජ්‍ය මණ්ඩලීය රාජ්‍ය නායක සිහිවටන රුක් රෝපණය හම්බන්තොට වියළි කළාපීය උද්භිද උද්‍යානයේ දී සිදු කෙරෙන බව ජාතික උද්භිද උද්‍යාන අධ්‍යක්ෂ ආචාර්ය සිරිල් විජේසුන්දර මහතා පැවසීය. හම්බන්තොට වියළි කලාපීය උද්භිද උද්‍යානයේ දී සිදු කෙරෙන පැළ රෝපණය කිරීමේ කටයුතු පරීක්ෂාව සහ ස්ථානීය පරීක්ෂාව සිදු කිරීම අධීක්ෂණ මන්ත්‍රී සචින් වාස් ගුණවර්ධන මහතාගේ ප්‍රධානත්වයෙන් ඊයේ (10)සිදු කෙරිණ.මෙම අවස්ථාවට අමාත්‍යංශ ලේකම් විලී ගමගේ හම්බන්තොට දිස්ත්‍රික් ලේකම් ආර් . සී. ද සොයිසා මහත්වරුන් සහ ආරක්ෂක ප්‍රධානීහු සහභාගීවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n1310119</link>
    <topic>මොරපේ කතරගම දේවාල පෙරහරේ දී</topic>
    <author>ගම්පොළ සමූහ</author>
    <content>කොත්මලේ මොරපේ ඓතිහාසික ශ්‍රී කතරගම දේවාලයේ අවසන් රන්දෝලි පෙරහරේදී නොසන්සුන් වූ ඇත් පැටවකු පෙරහර ගමනින් මිදී ආපසු හැරී දිවීම නිසා ඇති වු කලබලයේ දී පාරට ඇද වැටී සිටි දෙදෙ‍නකු එම ඇත් පැටවාට පෑගි මිය ගොස් තිබේ.මෙසේ මිය ගොස් ඇත්තේ නව තිස්පනේ තිස්පනා කන්දේ පදිංචි දිනුෂා කුමාරි විමලවීර නැමති 31 හැවිරිදි දෙදරු මවක් හා මාවෙල රජ ඇළ පදිංචි එම්.එම්. පියදාස නැමති 58 හැවිරිදි අයෙකි.අවසන් රන්දෝලි පෙරහැර නැරඹීමට පහළොස් දහසක පමණ පිරිසක් පැමිණ සිටි අතර සිද්ධියෙන් කලබල වූ ඔවුන් හිස් ලූ අත දිවීම නිසා කිහිප දෙනකු තුවාල ලබා තිබේ.දිව යන ජනතාවට මැදි වූ ඩෙල්ටාව ප්‍රදේශයේ කාන්තාවක් සමඟ දස දෙනෙකු පමණ බෝක්කුවකට වැටිමෙන් එම කාන්තාව තුවාල ලබා ගම්පොල ශික්ෂණ රෝහලට ඇතුළත් කර ඇත.මිය ගිය දෙදෙනාගෙන් තිස්පනේ පදිංචි කාන්තාවගේ සිරුර ගම්පොළ ශික්ෂණ රෝහලේ තබා ඇති අතර මාවෙලකන්ද පදිංචි පුද්ගලයාගේ සිරුර කොත්මලේ ග්‍රාමීය රෝහලේ තබා ඇත. ඔවුන්ගේ පශ්චාත් මරණ කටයුතු ඊයේ (10) සිදු කිරීමට නියමිතව තිබුණි.සිද්ධියෙන් අතරමංවූ විශාල ළමුන් පිරිසක් හා කාන්තාවන් සොයා ගැනීමට බොහෝ වෙහෙස දැරීමට ද සිදු විය. කලබල වූ ඇත් පැටවා සමග කරඬුව රැගෙන ගිය ඇතාද ආපසු හැරී දිව විත් ඔවුන් බැඳ සිටි ගස අසලට විත් නතර වීමෙන් පසු ඇත් පැටවා එහි බැඳ දමා කරඬුව සහිත ඇතා යළි පෙරහර වෙත රැගෙන යාමට සංවිධායක මණ්ඩලය කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101121</link>
    <topic>බෞද්ධ හැදියාවෙන් යුතු කාන්තාවන්ට ලෝකයේ බොහෝ දෙනා ආදරෙයි</topic>
    <author>ධනුෂ්ක ‍ගොඩකුඹුර සහ වාද්දූව සංචාරක</author>
    <content>කෙටි කාලයක් වන ශිෂ්‍ය අවධියේ හොඳින් ‍ඉගෙන නොගතතොත් වගකීම් දරන පුරවැසියකු ලෙස කටයුතු කරන වැඩිහිටි අවධියම දුක් විඳිමින් ගත කරන්නට සිදුවන බව ජනාධිපති මහින්ද රාජපක්ෂ මහතා පැවසීය.අපට ලොව බබළන්න හැක්කේ අපේ කම රැක ගැනීමෙන් පමණක් බව අප කවුරුත් මතක තබා ගත යුතු බව පැවසූ ජනාධිපතිවරයා පාසල් අවධියේ වටිනාකම සෑම දරුවකුම හොඳින් තේරුම් ගත යුතු බව අවධාරණය කළේය.කෙනෙකුගේ ජීවිතේ ළමා කාලය, ශිෂ්‍ය අවධිය කියන්නේ ඉතාම කෙටි කාලයක්. නමුත් වගකීම් තියෙන පුරවැසියෙක් විදියට කටයුතු කරන වැඩිහිටි අවධිය ඊට වඩා ගොඩක් දිර්ඝ කාලයක් ශිෂ්‍ය අවධියේ හොඳින් ඉගෙන නොගත්තොත් අර මුළු ජීවිත කාලයම දුක් විඳිමින් ගත කරන්න වෙනවා.ජනාධිපතිවරයා මේ අදහස් පළ කළේ පාණදුර ශ්‍රී සුමංගල බාලිකා විද්‍යාලයේ වාර්ෂික ත්‍යාග ප්‍රදානෝත්සවයට පෙරේදා (09) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.මේ පාණදුර සුමංගල බාලිකා විද්‍යාලයට ඇවිත් සතුටුදායක අවස්ථාවට සම්බන්ධ වෙන්න ලැබීම ගැන මම ඉතාමත් සතුටු වෙනවා. මේ දුවලා ඉගෙන ගන්න පාණදුර වැදගත් බෞද්ධ ප්‍රබෝධයක් ඇති කළ නගරයක්. පාණදුරේ රන්කොත් විහාරය ඇසුරු කොට ගෙන එදා පාසල් දෙකක් බිහි වුණා. එකක් පාණදුර ශ්‍රී සුමංගල පිරිමි විද්‍යාලය. අනෙක තමයි 1924 රන්කොත් විහාරය කිට්ටුව 25 දෙනෙකුගෙන් ආරම්භ වුන මේ සුමංගල බාලිකා විද්‍යාලය. ජනාධිපති ධූරයට පත් වෙලා මම මේ පාසල් දෙකටම දැන් ඇවිත් තියෙනවා. ඒ වාගේම රන්කොත් විහාරයටත් ඇවිත් තියෙනවා.මේ දුවලා මතක තියා ගන්න ඕනෑ මේ සුමංගල බාලිකාවට නම තියලා තියෙන්නේ වැලිගම සුමංගල නායක හාමුදුරුවන්ට ගරු කරන්නත් එක්ක බව. මේ ඔබේ පාසලේ අතීත කථාව කියවන කොට බෞද්ධකමට අදාළ ඉතාම වටිනා දෙයක් මට දැනගන්න ලැබුණා. 1978 අවුරුද්දේ සුමංගල බාලිකාවෙන් ප්‍රදේශයේ පන්සලකට වස් ආරාධනා කරලා කඨින පුජෝත්සවයක් ඉතිහාසයේ පළවෙනි වතාවට පාසලක් වශයෙන් කරලා තියෙනවා.තුන් මාසයක් පුරා භික්ෂුන් වහන්සේලාට සිව්පසයෙන් සංග්‍රහ කරලා තුන් මාසයක් වස් පිංකම් කරලා ගමක් එකතු කරගෙන පෙරහැර කරන කොට ඒක බෞද්ධ චාරිත්‍ර ගැන විෂය ධාරාවක් හැදැරුවා වගේ දෙයක්. අධ්‍යාපනවේදීන්ගේ භාෂාවෙන් කීවොත් බෞද්ධ පාඨමාලාවක් වගේ දෙයක්. ඒ නිසා බෞද්ධ බාලිකාවන් වන මේ දුවලා මතක තියා ගන්න ඕනෑ, ඔබ හැදෙන්නේ බෞද්ධකම තුරුළු කරගෙන. බෞද්ධ හැදියාව තුරුළු කරගෙන.බෞද්ධ හැදියාවකින් යුතු කාන්තාවන්ට ලෝකයේ බොහෝ අය ආදරෙයි. ලංකාවට ආව බොහෝ විදේශ ලේඛකයෝ ලංකාවේ කාන්තාවන්ගේ සුන්දරත්වය ගුණගරුකකම ගැන අතීතයේ අගය කළේ මේ බෞද්ධ හැදියාව නිසයි. රොබට් නොක්ස් කියන ලේඛකයා ලංකාවේ කාන්තාවන් ගැන Historical Relation of the Island of Ceylon පොතේ කියපු දෙයක් මේ දුවලාට මම මතක් කරන්න ඕනෑ. මේ පොත එදා හෙළදිව කියලා සිංහලෙන් තියෙනවා.සිංහල ස්ත්‍රීන්ගේ හැසිරිම සුවිනීතයි. ගමන ඉතා සංවරයි. සිංහල කාන්තාවන් අරපරිස්සමට ඉතා දක්ෂයි. ස්වාමි පුරුෂයන් තම භාර්යාවන් අතිශයින්ම විශ්වාස කරනවා. සිංහල ස්වාමිදුව මහේශාක්‍ය වුවත්, දැසි දස්සන් සිටියත්, ගෙදර දොර සියලුම කටයුතු කරති කියලා එහි සටහන් වෙනවා.එදා අපේ රටේ කාන්තාවන්ට මේ විදිහේ අගය කිරිමකට ලක් වෙන්න අවස්ථාව ලැබුණේ බෞද්ධ හැදියාව නිසයි. මේ දුවලා අහලා ඇති බොහෝමයක් විදේශිකයන් දැන් අපේ චාරිත්‍ර වාරිත්‍ර අනුව ලංකාවට ඇවිත් තමන්ගේ විවාහයන් පවා කර ගන්නවා. එහෙම කරන්නේ අපේ සිරිත්වල තියෙන වටිනාකම, සුන්දරත්වය නිසයි. අපේ දුවලාට තමන්ගේ ජීවිත බබළවා ගන්න ඕනෑ තරම් දේවල් ලංකාවේ තියෙනවා. ලෝකයේ ආදරය දිනා ගන්න පුළුවන් වටිනා දේවල් තියෙනවා.මතක තියා ගන්න අපිට බබළන්න පුළුවන් අපේකමෙන් විතරයි. අපි බබළන්නේ අපේ ශිලචාරකමෙන්. මේ දුවලා පාසල් අවධියේම ජීවිතේ බොහෝම වටිනා දෙයක් බව තේරුම් ගන්න ඕනෑ. කෙනෙකුගේ ජීවිතේ ළමා කාලය, ශිෂ්‍ය අවධිය කියන්නේ ඉතාම කෙටි කාලයක්. නමුත් වගකිම් තියෙන පුරවැසියකු විදියට කටයුතු කරන වැඩිහිටි අවධිය ඊට වඩා ගොඩක් දිර්ඝ කාලයක්. ශිෂ්‍ය අවධියේ හොඳින් ඉගෙන නොගත්තොත් අර මුළු ජීවිත කාලයම දුක් විඳිමින් ගත කරන්න වෙනවා.මුළු ජීවිතයටම ඕනෑ ජවය ශක්තිය අපි ලබා ගන්නේ ශිෂ්‍ය අවධියෙන්. මේ ශිෂ්‍ය අවධියේ මොහොතක් අපතේ යවන්නේ නැතුව සතුටින් ගත කරන්න ඕනෑ. අපේ රටේ දැන් පිරිමින්ටත් වඩා කාන්තාවන් වැඩිවෙලා. තව වසර දහයක් පහළොවක් යනකොට මේ රටේ සෑම කේෂ්ත්‍රයකම කාන්තාවන් වැඩි වෙනවා.මේ අවුරුද්දේ මාර්තු 18 වෙනිදා මත්තලට මුලින්ම ගුවන් යානයක් ගොඩ බස්සන කොට ඒකේ නියමුවරියක් වුණේ කාන්තාවක්. මත්තලට ගුවන් යානය එනකොට ගුවන් පාලක මැදිරියේ මෙහෙයුම් පාලක හැටියට ඉතිහාසයේ පළවෙනි වතාවට කාන්තාවක් එදා කටයුතු කළා. මේක අනාගත ලෝකය ගැන දෙන සංඥාවක්.ඉස්සර ජනකතාවල තිබුණේ බුලතා යෝධයා වැව බඳින කොට බුලතාගේ හාමිනේ ගල්පඩි පෙල බැන්දා කියලා. නමුත් අද මහ වැව් බදින්නත් මහා අධිවේගී මාර්ග හදනත් කාන්තාවෝ වැඩ කරනවා. කාන්තාවන්ගේ අනාගත දොර ඇරෙන්නේ එහෙම ලෝකයකට. ඒ නිසා මේ දුවලා සෑම දෙයකටම හැඩ ගැහෙන්න ඕනෑ.මම බොහොම වෙලාවට දැකලා තියෙනවා පාසල් දැරියෝ තමන්ගේ පාසැලේ ඉදිරිපිට උදේට වාහන හසුරුවන රාජකාරියේ යෙදෙනවා. උදේට වගේම හවසටත් වාහන හසුරුවන රාජකාරිය කරනවා. තවත් සමහර දුවලා පරිසර නියමුවෝ හැටියට පොදු ස්ථානවල කැළි කසල ඉවත් කරලා පිරිසිදු කරනවා. මේවා වැඩකට නෑ කියලා හිතන මවුපියෝ ඉන්නවා. ඒක තමයි කාටත් වරදින තැන. එදා ඉස්කෝලේ ගොවිපලේ ගෙවතු වගා කළ අය පසු කාලෙක මහා වැවිලිකරුවන් වුණා. අද මාර්ගයේ වාහන හසුරුවන දරුවන්ට අනාගතයේ මහා පිරිසක් පාලනය කරන්න උවමනා චිත්ත ධෛර්යය එනවා.අද පරිසරය ලස්සන කරන්න පොදු ස්ථාන පිරිසිදු කරන දරුවෝ හෙට කාර්යක්ෂම ආයතන ගොඩනගා ගන්න පුරුදු වෙනවා. ඒ නිසා මේ කිසිවක් අනවශ්‍ය දේ නොවෙයි. අධ්‍යාපනයට වගේම ක්‍රීඩාව, කලාව, සෞන්දර්ය සමාජ ක්‍රියාකරකම් වලට තව තවත් යොමු වෙන්න ඕනෑ. ගේ දොර පාලනය කරන්න පුරුදු වෙන්න ඕනෑ. එහෙම නැති අයට අනාගතයේ ආයතන පාලනය කරන්න, රට පාලනය කරන්න පුළුවන් වෙන්නේ නෑ. දරුවන්ගේ අධ්‍යාපනය වෙනුවෙන් මහා බලාපොරොත්තු තියාගෙන ඉන්න අපේ අම්මලා තාත්තලා මීට වඩා බුද්ධිමත්ව හිතන්න ඕනෑ කාලේ ඇවිත්. දරුවා පොත පතට යොදවනවට වඩා ඒ දරුවට නිදහස දෙන්න ඕනෑ.දැන් ශිෂ්‍යත්වය සමත් දුවලා කී දෙනෙක් මේ ‍පා‍සලේ ඉන්නවාද? ළඟදි පහේ විභාගය තිබ්බනේ.මේ පාසලේ කී දෙනෙක් සමත්වෙලා තිබෙනවාද? පෙනී හිටපු 173 කින් 37යි. විභාගය සමත් කියන්නේ 160 න් ඉහළ තමයි. මං පාසලක ශිෂ්‍යත්වේ පාස් ළමයින්ට අත් උස්සන්න කිවුවා.ළමයි 06 දෙනයි අත් ඉස්සුවෙ.මං අත් උස්සපු නැති ළමයෙක්ගෙන් ඇහුවා මොකද කියලා ඒ ළමයා මං සමත් නෑ සර් කිවුවා. ළකුණු කීයද ඇහුවහම 136ක් ගත්තා කිවුවා.136 ක් ගත්තනම් කොහොමද අසමත් වෙන්නේ. ශිෂ්‍යත්වය සමත් වෙන්න ලකුණු 160 ගන්න ඕනෑ කියලා. සමහර ප්‍රදේශවල 153 න් තමයි ලකුණු මට්ටම බලන්නේ. ගමේ ළමයා 153 අරන් පාස් වෙනවනම් මෙහේ 153ක් අරන් වැඩක් නෑ. මේකට අසමත් වෙනවා කියන්න බෑ. ඒකට ළකුණු දෙන ක්‍රමයේ, හඳුන්වන ක්‍රමයේ වෙනසක් ඇතිකරන්න ඕනෑ.මං දැක්ක මේ ළඟදි පත්තරේ ශිෂ්‍යත්වයෙන් ළකුණු 120 ගාණක් ගත්ත දරුවව තාත්ත පුච්චලා. මොකද විභාගය ෆේල් කියලා. ලකුණු 92 ක් අරගෙන. තවත් අම්මා කෙනෙක් ළමයව කූඩුවට දාලා.ලකුණු 120 ක් ගන්න දරුවොත් ශිෂ්‍යත්වය ෆේල් කියලා ගෙදරින් පැන්නුවා. මේ මොන අපරාධයක් ද, මේ සඳහා විධිමත් ක්‍රමවේදයක් හඳුන්වලා දෙන්න ඕනෑ. අපි මේ මානසිකත්වය අපේ දරුවන්ට දෙන්න ඕනෙ. ලංකාවේ දරුවො පරාජිතයො නෙවෙයි. අපි ඒ වගේ පරාජය වෙවී අවුරුදු 30ක් හිටියා. පිටරටක සහයකින් තොරවයි වසර තිහක යුද්ධය අවුරුදු 03න් අවසන් කළේ. ලංකාවේ ඉපදුන අපේ තරුණ තරුණියො තමයි මේ යුද්ධය අවසන් කළේ.අපේ අධ්‍යාපන ඇමතිතුමා මේ පිළිබඳව අවධානය යොමු කරල සුදුසු වැඩපිළිවෙළක් යොදවයි කියල මා විශ්වාස කරනවා. ඒ නිසා මම විභාගයක් සමත් ද අසමත් ද කියලා සහතිකයක් දෙන්න කියලා නියම කළා. ඒ අනුව ලකුණු 70 ට වඩා ගන්න දරුවන්ට අපේ අධ්‍යාපන ඇමතිතුමා දැන් ශිෂ්‍යත්වය සමත් කියන සහතිකය දෙනවා. 2005 මම එනකොට ශිෂ්‍යත්වය සමත් වෙන ලකුණු 70 ගන්න දරුවෝ හිටියේ සීයයට 39 යි. අද ලකුණු 70ක් ගන්න අය සීයයට 70 ක් අපේ රටේ ඉන්නවා. ඒ දරුවන්ගේ, මවුපියන්ගේ ගුරුවරුන්ගේ උත්සාහය කැපවීම නිසා. දැන්වත් මේ දුවලා පුතාලාට වද දෙන එක අම්මලා නවත්වන්න ඕනෑ. මගේ දුවලා පුතාලා සමතුන් බව මම දන්නවා.දැන් මේ දුවලාට තව තවත් නවීන තාක්ෂණ විද්‍යා විෂයයන් ඉගෙන ගන්න දොරටු විවර වෙලා තියෙනවා. අපි හදුන්වා දීලා තියෙන නවීන තාක්ෂණ විෂය මේ දුවලාව ඉතාම වැදගත්. මේ ළගදී කොළඹ විශ්ව විද්‍යාලයේ අධ්‍යාපන පිඨයේ කරපු පර්යේෂණයක තියෙනවා. ඉංග්‍රීසි, ගණිතය විද්‍යා විෂයන් වලින් වඩාත් දක්ෂතා දක්වන්නේ දුවලා කියලා. ඒ නිසා විද්‍යා තාක්ෂණ විෂයන් ඉගෙන ගන්න දුවලට අවස්ථාව ලැබෙනවා. දැනට තියෙන්නේ මහින්දෝදය පාසල් 1000 යි. එහි ප්‍රතිපත්තිය වශයෙන් ප්‍රාථමිකය වෙන් වුණු 6 වසරෙන් ඉහළ පාසල්වලට මේ වැඩපිළිවෙල ක්‍රියාත්මක කරලා තියෙන්නේ. මේ පිළිබඳ අපේ අවධානය යොමු කළ යුතුයි. ඉංග්‍රීසි, දෙමළ මේ රටේ භාවිතා වන භාෂා දෙකක්. මේ භාෂාවන් ඉගෙන ගත්තොත් තමයි ලෝකයට මූණ දෙන්න අපට ශක්තිය ලැබෙන්නේ. මේ පාසලේ ආදර්ශ පාඨය මා නිවත්ත අභික්ඛම. ඒ කියන්නේ නොනැවත පෙරට යව්.මම පාර්ලිමේන්තු මන්ත්‍රීවරයෙක් හැටියට පාර්ලිමේන්තුවට ගියාට පස්සේ නිතී විද්‍යාලයට ගිහින් නිතීය හැදෑරුවා. කොයි තරම් වැඩ තිබුණත් ඕනෑකම තියෙන කෙනෙකුට ඉගෙන ගන්න වෙලාව තියෙනවා. අනවශ්‍ය ලෙස කාලේ කා දමන දේවල් වලින් දරු පරපුර අයින් වෙන්න ඕනෑ.අද ෆේස් බුක් කියන එක දරුවන්ට වසංගතයක් වෙලා. අපේ රටට විතරක් නොවෙයි ලෝකේම බාල පරපුර මේක වසංගතයක් වෙලා. අපි තාක්ෂණය ඉගෙන ගන්න ඕනෙ. අපේ රටේ සංස්කෘතිය පිළිබඳ අවබෝධයක් ලබාගන්න ඕනෙ.ලෝකයේ තවත් රටවල ඒවාට ඉඩ නෑ. අපි මේවා තහනම් කරන්නේ නෑ. ඊට වඩා හොදයි දුවලාගේ හැදියාව සංවරකම අධ්‍යාපනය දියුණු කිරීම මඟින් මේවාට මුහුණ දෙන එක. ඔය ෆේස් බුක් එකේ නොපෙනෙන අයට වඩා ගෙදර ඉන්න අය ගැන විශ්වාසය තියන්න. එක ගීතයක් තියෙනවා. නොපෙනෙන දෙවියන් වැන්දේ ඇයි ඔබ - නිවසේ දෙවියන් අම්මා කියලා.ආදරය තියෙන්නේ ගෙදර. ෆේස් බුක් එකේ නෙවෙයි. ෆේස් බුක් එකෙන් එන දේවල් ගැන විශ්වාසය තියන්න එපා. මේ විනාශකාරී දේට යට නොවී ඉන්න තරම් හොඳ ආත්ම ශක්තියත් දුවලාට තියෙන්න ඕනෑ. බෞද්ධ බාලිකාවන්ට ඒ ශක්තිය තියෙන්න ඕනෑ. බෞද්ධ කාන්තාවෝ තමයි රටට තියන ශක්තිය. බෞද්ධ බාලිකාව කියන්නේ අනාගත මහා ශක්තිය. ඒ නිසා මම ඔබේ කෙරෙහි විශ්වාසය තියනවා.අද ත්‍යාග සහතික ලබන මේ දුලාට සුභ අනාගතයක් මම ප්‍රාර්ථනා කරනවා. ඔබ සියලු අතින් පිරිපුන් බෞද්ධ දිරිය දියණියන්ම වේවා !අධ්‍යාපන ඇමැති බන්දුල ගුණවර්ධන මහතා- ඵෙතිහාසික පානදුර පුරවරයේ සුමංගල බාලිකා විද්‍යාලයට අද තවත් ස්වර්ණමය දිනයක්. දිර්ඝකාලීන ඉතිහාසයක් ඇති සුමංගලයට රට බේරා ගත් ජනාධිපතිතුමා අද සම්ප්‍රාප්ත වෙනවා. පාණදුර පුරවරය ඉතිහාසයයේ ගමන් මඟ වෙනස් කළ පුරවරයක්. මිගෙට්ටුවත්තේ ගුණානන්ද හිමියන්ගේ පාණදුරා වාදයෙන් පාණදුරය ලොව ප්‍රචලිත වුණා.අද වගේ සන්නිවේදන තාක්ෂණය දියුණුව නොතිබුණත් පානදුරා වාදයේ ඉංග්‍රීසි අනුවාදයක් අහපු හෙන්රි ස්ටීල් ඕල්කට් තුමා ගාල්ලට ඇවිත් බෞද්ධයකු වුණා. හික්කඩුවේ සුමංගල හිමියන්, අනගාරික ධර්මපාලතුමා සහ ඕල්කට්තුමා කියන ත්‍රිමූර්තිය එකතුව මේ රටේ බෞද්ධ දරුවන්ට ‍අධ්‍යාපනය ලැබීමට තුන්කල් දැක්මෙන් යුක්තව මිෂනාරී පාසල් වෙනුවට බෞද්ධ පාසල් ආරම්භ කළා.කොළඹ ආනන්දය, මහනුවර ධර්මරාජය, ගාල්ල මහින්දය වගේ පාසල් බිහි වුණේ ඒ අනුවයි. පසුගිය වතාවේ ශිෂ්‍යත්ව විභාගයට පෙනී සිටි 320000ක් සිසුන් අතරින් පළමු ස්ථානය දිනා ගත්තේ ගාල්ල මහින්දයේ දරුවෙක්. මෙවැනි පාසල් විශාල සංඛ්‍යාවක් ඒ අනුව රට පුරා බිහිවුණා. ඊට සමගාමීව රට පුරා ‍දානපතියන් තමන්ගේ ගේ දොර, ඉඩකඩම්, යානවාහන පරිත්‍යාග කරමින් පාසල් ඉදි කරන්නට පටන් ගත්තා. මේ රටේ පාසල් බහුතරයක් ඉදි කරලා තිබෙන්නේ ඒ වගේ දානපතියන් මිසක් රජයෙන් නොවෙයි.මේ කාලයේ කලුතර දිස්ත්‍රික්කයේ ඉත්තෑපාන කියන ගමේ ඉපදුණු දක්ෂ දරුවෙක් තමයි ක්‍රිස්ටෝපර් කන්නන්ගර කියන්නේ. ඒ දරුවා පහේ ශිෂ්‍යත්වයෙන් උසස් ලෙස සමත් වෙලා පසුව ගාල්ල රිච්මන්ඩ් විද්‍යාලයට ඇතුළත් වුණා. ඒ කාලයේ ශිෂ්‍යාධාර ලෙස ලැබුණේ මසකට රුපියල් දහයයි. මේ දරුවා ‍රිච්මන්ඩ් විද්‍යාලයේ ඉගෙන ගන්නා කාලයේ අත්දැකීම් ලැබුවා ඇති හැකි සහ නැති බැරි දෙපිරිස අතරේ සම්පත් බෙදී යන ආකාරය.ලැබෙන්නට තිබුණු ශිෂ්‍යත්වය අහිමි වෙලා ඒ දරුවාට විශ්ව විද්‍යාලයට යන්නට වරම් නැති වුණා. පසුව ඔහු ගාල්ල රිච්මන්ඩ්, මොරටුව වේල්ස් ‍කුමාර, කොළඹ වෙස්ලි කියන විද්‍යාලයන්හි ගණිත ගුරුවරයකු ලෙස සේවය කළා. එසේ ගුරුවරයකු ලෙස කටයුතු කරන අතරම නීතිය හදාරලා නීතිඥයකු වුණා. කොළඹ සිට ගාල්ලට ගොස් නීතිඥයකු ලෙස කටයුතු කරලා මහජනතාවගේ ප්‍රසාදය දිනාගෙන එතුමා මහජන නියෝජිතයකු ලෙස පත් වුණා.අධ්‍යාපනය මේ රටේ දුප්පතුන්ගේ නිත්‍ය උරුමයක් කරන්නට ඕනේ කියලා හිතපු එතුමා නිදහස් අද්‍යාපනය හඳුන්වා දුන්නා. මේ නිසා එතුමා මම තරමටම නැතත් කාටූන් ශිල්පීන්ගේ ප්‍රහාරයට ලක් වුණා. එතුමා ගොඩයකු, මෝඩයකු ලෙස හැඳින්වූවා. ගොඩයකු කීවේ ඉත්තෑපාන කියන ඈත ගමකින් ආපු නිසයි. මෝඩයකු කිව්වේ මේ රටේ සියලු දරුවන්ට නොමිලේ අධ්‍යාපනය දෙන්නට පුළුවන් කියා හිතපු නිසයි.නමුත් එතුමා ඒවායින් නොසැලී මධ්‍ය මහා විද්‍යාල 54ක් රට පුරා ආරම්භ කළා. මධ්‍ය මහා විද්‍යාලවල විභාග කේන්ද්‍රීය අධ්‍යාපන වෙනුවට ශිල්ප ශාස්ත්‍ර කියන දෙවර්ගයම උගන්වන්නට ඕනේ කියලා අධ්‍යාපනයට අමතරව වඩු වැඩ, මැටි වැඩ, ලෝහ වැඩ, යාන්ත්‍රික වැඩ යනාදී වශයෙන් ශිල්පී දැනුම ඉගැන්නුවා. නමුත් අවාසනාවකට වගේ කන්නන්ගර මැතිතුමාට අතිවිශිෂ්ට පරාජයක් ඊළඟ මැතිවරණයෙන් ලැබුණා. එතුමා අසරණයෙක් වගේ පානදුර ‍රෝහලේදී මිය ගියා. ඒ සමඟම විදුහල්වලින් ඒ ශිල්පීය දැනුම ලබා දෙන එකත් නතර වුණා.නැවත වතාවක් විභාග කේන්ද්‍රීය අධ්‍යාපන ක්‍රමයකට හුරු වුණා. ඉන්දියාව, පාකිස්තානය, මාලදිවයින, නේපාලය, භූතානය වගේ රටවල් අතර ප්‍රාථමික අධ්‍යාපනය ඉතා ඉහළ රටක් වන්නේ ශ්‍රී ලංකාවයි. ඒ නමුත් උසස් පෙළ විභාගයට විද්‍යා විෂයයන්ගෙන් පෙනී සිටන්නේ සියයට 22යි. වාණිජ අංශයෙන් පෙනී සිටින්නේ සියයට 27යි. 235000ක් ම උසස් පෙළ හදාරන්නේ කලා අංශයෙන්. මේ අංශයෙන් විශ්ව විද්‍යාලයට යන්නේ 8000ක් පමණයි.මේ කලා උපාධිධාරීන් උපාධි සහතිකය අරන් බණ්ඩාරනායක සම්මන්ත්‍රණ ශාලාවෙන් එළියට එනවිටම රැකියා විරහිත උපාධිධාරීන්ගේ සංග‍මයේ සාමාජිකත්වයත් ලැබෙනවා. විශ්ව විද්‍යාලයට සමත් නොවන ලක්ෂ දෙකක් පමණ පිරිසත් රැකියා විරහිතයන් ලෙස සමාජගත වෙනවා. මේ පිරිස තමන්ට අකුරු කළ ගුරුවරුන්ට, හැදූ වැඩූ මාපියන්ට, සමාජයට වෛර කරන්නට පටන් ගන්නවා. මේ අයගේ සටන් පාඨය වුණේ කොළඹට කිරි ගමට කැකිරි යන්නයි.වසර තිහක් තිස්සෙම උතුරෙත් දකුණෙත් අපිට ඇහෙන්නට තිබුණේ යකඩ ගැටෙන අමිහිරි හඬ, උණ්ඩයේ අමිහිරි සුවඳ පමණයි. ජනාධිපතිතුමා මේ රට කඩන්නට, බෙදන්නට කිසිවකුටත් ඉඩ ‍නොතබා සියලු ජාතීන්ට බියෙන් සැකෙන් තොරව ජීවත් වන්නට ඉඩ සලසමින් නිදහස් රටක් බිහි කළා. එතුමා තීන්දු කළා දරුවන්ගේ ජීවිත වෙනස් කරන්නට නම් අධ්‍යාපනය වෙනස් කළ යුතු බව.ඇති හැකි අයගේ දරුවන්ට පෞද්ගලික පාසල් 78ක් තිබෙනවා. ඒ පාසල්වල දරුවන් 124000ක් ඉගෙනුම ලබනවා. ජාත්‍යන්තර පාසල්වල දරුවන් ලක්ෂ හතරත් පහත් අතර ප්‍රමාණයක් ඉගෙනුම ලබනවා. මේ පාසල් සහ අපේ දරුවන් අධ්‍යාපනය ලබන පාසල් අතර ප්‍රධාන වෙනස්කම් පහක් තිබෙනවා. නමුත් මේ වෙනස්කම් කිසිදු මාධ්‍යයකින් කථා කරන්නේ නැහැ. ඒකට බයයි.අපේ දරුවන් පාසලට දමන්නට නම් දරුවන් උපදින්නටත් පෙර සිටම සිතන්නට වෙනවා. ජනප්‍රිය පාසල් තෝරනවා. ඇති හැකි අයට ඒවා අවශ්‍ය නැහැ. ඉල්ලන ගණනක් ගෙවලා දරුවා පාසලට දමනවා. මේ දවස්වල ඇතුළු වීමේ ගාස්තුව 375000 සිට 500000 දක්වා වෙනවා.මේ පාසල්වල දරුවන්ට මවුභාෂාවෙන් උගන්වන්නේ නැහැ. දරුවන් ශිෂ්‍යත්වය ලියන්නේ නැහැ. ඉංග්‍රීසියෙන් ඉගෙන ගෙන පිටරටවලින් උපාධි ලබා ගන්නවා. අපේ දරුවන්ට එහෙම නැහැ.විදුහල්පතිනි ඩබ්ලිව්. ඒ. ඩී. ඩී. එස්. නේපාල මහත්මිය ඇතුළු ගුරු භවතුන්ද හිටපු විදුහල්පතිනියන් කිහිප දෙනෙක්ද මැති ඇමැතිවරුද මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101110</link>
    <topic>අර්තාපල් ස්වේත විප්ලවය මේ වසරේ දී ආරම්භ කරනවා</topic>
    <author>අසේල කුරුළුවංශ හා සමන්ති වීරසේකර</author>
    <content>බී ළූණු හා අර්තාපල්වලින් රට ස්වයං පෝෂිත කිරීමේ ස්වේත විප්ලවය මේ වසරේ දී ආරම්භ කිරීමට කෘෂිකර්ම දෙපාර්තමේන්තුව සැලසුම් කර ඇත.මේ වැඩපිළිවෙළ යටතේ යාපනයේ අර්තාපල් වගා කිරීමටත් හම්බන්තොට බී ළූණු වගා කිරීමටත් පියවර ගන්නා බව කෘෂිකර්ම අධ්‍යක්ෂ ජනරාල් ආචාර්ය රොහාන් විජේකොන් මහතා පවසයි.කෘෂිකර්ම දෙපාර්තමේන්තුවේ වාර්ෂික සමුළුව ඊයේ (07) ගන්නොරුව පැළෑටි හා ජාන සම්පත් මධ්‍යස්ථානයේ දී පැවැති අවස්ථාවේ මාධ්‍ය හමුවේ අදහස් දක්වමින් ඒ මහතා මේ බව කීය.මාතලේ හා දඹුල්ල ආශ්‍රිතව බී ළූණු වගාවත් නුවරඑළිය හා බදුල්ල ආශ්‍රිතව ආර්තාපල් වගාවත් වසරේ මාස 6ක කාලයක් ආවරණය පරිදි සිදු කෙරෙන නමුත් එය රටේ අවශ්‍යතාවට ප්‍රමාණවත් නොවීම නිසා ආර්තාපල් හා බී ළූණු ආනයනය කිරීමට සිදුවන බැවින් වසර පුරා මේ වගාවන් රටේ විවිධ ප්‍රදේශවල සිදුකිරීමෙන් මේ ගැටලුවලට විසඳුම් සෙවීම අරමුණ බවත් ඒ මහතා කීය.වාර්ෂික අර්තාපල් මෙට්‍රික් ටොන් 12000ක් මෙරට ආනයනය කිරීම සඳහා මාසයකට රුපියල් මිලියන 305ක් වැයවන බවත් ජනවාරි සිට ජුනි දක්වා බී ළූණු මෙට්‍රික්ටොන් 15000ක් ආනයනය කිරීමට මිලියන 750ක් මාසයකට වැය කිරීමට සිදුවන බවත් හෙතෙම කීවේය.මාසයකට බී වෑණු ආනයනය කිරීමට වැයවන මුදලින් පස්මහල් රෝහල් දෙක බැගින් මාසයකට ඉදිකළ හැකි බව ද විජේකොන් මහතා ප්‍රකාශ කළේය.හරිත විප්ලවයෙන් වසර 2012 දී අප රට සහලින් ස්වයංපෝෂිත වී විදේශ රවලට සහල් අපනයනය කරන තත්ත්වයට පත් වූ බවත් දැන් ස්වේත විප්ලවය හරහා ආර්තාපල් හා බී ළූණු වගාවවෙන් ද එම ඉලක්ක වෙත ළඟා වීමට අපේක්ෂා කරන බවත් ඒ මහතා කීය. මුංඇට, කව්පි, උඳු වැනි ධාන්‍ය වර්ග වලින් ද මේ වන විට රට ස්වයංපෝෂිත ඉලක්ක වෙත ළඟාවෙමින් සිටින බවද ඒ මහතා කීවේය.හම්බන්තොට හා මොනරාගල අර්තාපල් වැවීමට අවශ්‍යය සියලු වැඩකටයුතු සැළැසුම් කර අවසන් බවත් මේ වසරේදී යාපනයේ හෙක්ටයාර් 200ක් අර්තාපල් වගා කරන බවත් හෙතෙම අවධාරණය කළේය.‍ස්වේත විප්ලවය මගින් ලබන වසරේ මෙරටට ආනයනය කරන බී ළූණු හා අර්තාපල් ප්‍රමාණය 50% කින් අඩුකර ගැනීමට අපේක්ෂා කරන බව ද කෘෂිකර්ම අධ්‍යක්ෂ ජනරාල්වරයා කීය.මේ අවස්ථාවට කෘෂිකර්ම දෙපා‍ර්තමේන්තුවේ වාර්ෂික සමුළුවේ සභාපති ආචාර්ය අජන්ත සිල්වා මහතා ද සහභාගි විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101111</link>
    <topic>මාතර ගැටුමෙන් ඇතැම් එජාප නායකයෝ වාසි ගන්න හදනවා</topic>
    <author>ජයසිරි පේදුරුආරච්චිගන්දර සමූහ</author>
    <content>මාතර දී එක්සත් ජාතික පක්ෂ දෙපිරිසක් අතර ඉකුත් පස් වැනිදා සිදු වූ ගැටුමෙන් තුවාල ලැබ මාතර මහ රෝහලේ ප්‍රතිකාර ලබන තුවාලකරුවන් බැලීම සදහා පැමිණි එක්සත් ජාතික පක්ෂ නායකයකු තුවාලකරුවන් මුදලට වෙන්දේසි කිරීමේ ක්‍රියාවක නිරතවීම කනගාටුදායක තත්වයක් බව මාතර මහ නගර සභාවේ පුරපති සොසීන්ද්‍ර හදුන්ගේ මහතා ප්‍රමුඛ සන්ධාන මන්ත්‍රී කණ්ඩායම කියා සිටිති . දිගින් දිගටම සිදුවෙන පරාජයන් හමුවේ ම්ලේච්ඡත්වයට හා අපේක්ෂා භංගත්වයට පත්ව ඇති පාක්ෂිකයන් මුදලට ගැනීමට උත්සාහ කිරීම එක්සත් ජාතික පක්ෂයේ වර්තමාන වැඩපිළිවෙළ වී ඇති බව පෙනීයන්නේ යැයි ද ඔවුහු පෙන්වා දෙති.මෙයින් පෙනෙන්නේ දැවැන්ත පක්ෂයක ඛේදනීය කඩාවැටීම බව ද මන්ත්‍රී කණ්ඩායම කියති. ඔවුන් මේ බව ප්‍රකාශ කළේ ඉකුත් අටවැනිදා පැවති මාධ්‍ය සාකච්ඡාවේ දී ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101112</link>
    <topic>කොළඹ නගරයේ නුසුදුසු තැන්වල වෙසෙන පවුල් 60,000කට නව මහල් නිවාස</topic>
    <author>චන්දිමා එදිරිමාන්න</author>
    <content>වෙනත් රාජ්‍ය ආයතන සතු ඉඩම්වල ජාතික නිවාස සංවර්ධන අධිකාරිය විසින් ඉඳිකළ නිවාස ව්‍යාපෘතීන්හි ජීවත්වන බොහෝ පිරිසකට තවමත් හිමිකම් ඔප්පු ලබාදීමට නොහැකිවී තිබෙන්නේ ඒ වෙනත් ආයතන සතු ඉඩම් ජාතික නිවාස සංවර්ධන අධිකාරියට පවරා ගැනීමට නොහැකිව තිබෙන නිසා බව ඇමැති විමල් වීරවංශ මහතා පවසයි.එම ගැටලුව නිරාකරණය කිරීම සඳහා අවශ්‍ය ක්‍රියාමාර්ගය කෙටි කාලයකින් ගන්නා බවද ඉඳිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය. කොළඹ දිස්ත්‍රික්කයේ නිවාසලාභී පවුල් 450ක් වෙත හිමිකම් ඔප්පු ප්‍රදානය කිරීමේ උත්සවයට සහභාගී වෙමින් ඇමැතිවරයා එම අදහස් ප්‍රකාශ කළේය.නව මහල් නිවාස ඉඳිකිරීම, පැරණි මහල් නිවාස ප්‍රතිසංස්කරණය, මහල් නිවාස පද්ධතිවල තිබෙන පොදු පහසුකම් සංවර්ධනය, ඒ වගේම හිමිකම් ඔප්පු ලබාදීම ආදී වශයෙන් පොදු ජනතාවට අවශ්‍ය කරන සියලු පාර්ශ්වයන් දිහා පුළුල්ව බලා මේ නිවාස හා ජනාවාස වැඩපිළිවෙළ ක්‍රියාත්මක කරමින් යන අතරම ඒ අනුව කොළඹ නගරයේ නුසුදුසු ජනාවාසවල ජීවත්වන පවුල් 60,000 ක් වෙනුවෙන් නව මහල් නිවාස පද්ධතියක් ඉඳි කරන බවද කීය .ඇමැතිවරයා එහිදී මෙසේද කීය.‍කොළඹ නගරයේ ජීවත්වන ජනතාව ඔවුන්ට කිසිදු වන්දියක් ගෙවන්නේ නැතිව ඔවුන් ඉන්න ස්ථානවලින් ඉවත්කර දමනවා කියා බොරු මත වැපිරූ යුගයකුත් අතීතයේ තිබුණා. මේ රටේ ක්‍රියාත්මක වන ඇතැම් රාජ්‍ය නොවන සංවිධාන ඒ කොළඹ නාගරික ප්‍රදේශයේ ජීවත්වන ජනතාවගේ අත්සන් යොදා පෙත්සම් පවා ඇතැම් තානාපති කාර්යාලවලට එව්වා. අපි අවුරුදු තිහ හතළිහක ජීවත්වූ තැන්වලින් අපිව එළවන්න හදනවා. මේක අපිට තනියම විසඳගන්න බැහැ. පුළුවන්නම් බලපෑම් කර තානාපති කාර්යාලවලින් හරි මේක විසඳලා දෙන්න කියන එක තමයි ඔවුන්ගේ ඉල්ලීම වුණේ . රජය විසින් කොළඹ ජීවත්වන අසරණ ජනතාව නිසි වන්දියක් හෝ නොගෙවා ඔවුන් ජීවත් වූ ප්‍රදේශවලින් ඉවත් කරන මිලිටරීකරණ වැඩපිළිවෙළක් ක්‍රියාත්මක කරනවා කියන කාරණය තමයි ඔවුන් ඒ තුළින් ලෝකයට ඒත්තු ගන්වන්න උත්සාහ කළේ.වත්මන් රජය වෙනසක් කරනවා නම් ඒ වෙනස සිදුකරන්නේ අභියෝගාත්මක තීරණයක් ගන්නවා නම් එම තීරණය අරගෙන තියෙන්නේ මේ රටේ පොදු ජනතාවගේ ජීවන තත්ත්වය උසස් කිරීමට මිස ඔවුන් සිටින තැනින් වට්ටවන්න නොවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101113</link>
    <topic>සිසුවිය පාසලෙන් ඉවත් කිරිමට එරෙහිව ශ්‍රේෂ්ඨාධිකරණයට පෙත්සමක්</topic>
    <author>නෙල්කා මැදගෙදර</author>
    <content>ප්‍රාදේශිය සභා සභාපතිවරයකු විසින් දූෂ්‍ය කරන ලදැයි පැවසෙන පහළොස් හැවිරිදි බාලවයස්කාර සිසුවියක ගේ අධ්‍යාපන අයිතියද අහිමි කරමින් ඇය අධ්‍යාපනය ලැබූ පාසලෙන් ඉවත් කිරිමට එහි විදුහල්පතිනිය ඇතුළු බලධාරින් කටයුතු කිරිමට එරෙහිව ශ්‍රේෂ්ඨාධිකරණයට මූලික අයිතිවාසිකම් පෙත්සමක් ගොනු කර තිබේ.ලබන වසරේදි අ‍. පො. ස. සාමාන්‍ය පෙළ විභාගයට මුහුණ දීමට නියමිතව සිටින ඇය අධ්‍යාපනය ලැබූ පාසලට හෝ වෙනත් පාසලකට ඇතුළු කර ගන්නා ලෙස බලධාරින්ට නියෝග කරන්නැයි පෙත්සම මගින් අධිකරණයෙන් ඉල්ලා තිබේ.එසේම බරපතළ ලෙස අපයෝජනයට ලක් වු මෙම බාලවයස්කාරියගේ අධ්‍යාපන අයිතිය අහිමි කරමින් ඇයගේ මවුපියන්ගේ ද ඉල්ලිමකින් තොරව ඇය පාසලෙන් ඉවත් කිරිමෙන් මූලික අයිතින් උල්ලංඝනය වි ඇති බවට තීන්දු කර ඒ වෙනුවෙන් රුපියල් මිලියන දෙකක වන්දි මුදලක් අය කර දෙන ලෙසද පෙත්සම මගින් අධිකරණයෙන් ඉල්ලා තිබේ .දූෂ්‍යයට ලක් වූ බව පැවසෙන බාල වයස්කාර සිසුවිය සහ ඇයගේ මව විසින් මෙම පෙත්සම ඉදිරිපත් කර තිබේ.පෙත්සමෙහි දැක්වෙන අන්දමට එම දූෂ්‍ය සිද්ධියට ලක් විමෙන් පසුව පරිවාස භාරයට පත් වූ ඇයට ඒ වන විට ඇය අධ්‍යාපනය ලැබූ පාසලෙහි ඉගෙනිම අහිමි වි තිබේ.අනතුරුව දැඩි උත්සාහයකින් පසුව මෙම සිසුවිය වෙනත් පාසලකට ඇතුළු කර තිබේ.එම විදුහලේදි වාර විභාගවලට ඇය ඉහළම ලකුණු ගත් බවද සඳහන් වේ. එසේ තිබියදි ඇය පාසලෙන් ඉවත් කර ගන්නා ලෙස ඇයගේ මවට එම විදුහලේ විදුහල්පතිනිය දිගින් දිගටම බලපෑම් කළ බව සඳහන් වේ.පෙත්සම්කාර සිසුවිය විදුහලේ තවදුරටත් තබා ගැනීම සම්බන්ධයෙන් විදුහල්පතිනියට ලැබුණු තර්ජනාත්මක දුරකථන ඇමතුම් මීට හේතු වි ඇතැයි පැවසේ.සිය දියණිය පාසලෙන් ඉවත් කර ගැනිමට ඇයගේ මවුපියන් කිසිවිටක ඉල්ලීමක් කර නැතැත් පාසල හැරයාමේ සහතිකයෙහි දෙමාපියන්ගේ ඉල්ලිම මත ඇය ඉවත් කරන බව සඳහන් කිරිම සහමුලින්ම අසත්‍යයක් බව සඳහන් වේ. ඉතා අසාධාරණ ලෙස මෙලෙස ඇය පාසලෙන් ඉවත් කිරිම නිසා ඇගේ අනාගතය අඳුරුවිය හැකි බවද එය විශාල අසාධාරණයක් බවද පෙත්සමෙහි සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101114</link>
    <topic>ඇතැම් පක්ෂවලට ඉදිරි මැතිවරණවලදි  ඇප මුදල්වත් බේරා ගැනීමට බැරි වේවි</topic>
    <author/>
    <content>ඇතැම් දේශපාලන පක්ෂවලට ඉදිරි මැතිවරණවලදි ඇප මුදල්වත් බේරා ගැනීමට හැකි නොවන බව ජ්‍යෙෂ්ඨ ඇමැති ආතාවුද සෙනවිරත්න මහතා පැවැසීය.පසුගිය මැතිවරණවලින් ලබාගත් ඡන්ද ප්‍රතිශතයෙන් එය මනාව තහවුරු වෙමින් තිබෙන බව හෙතෙම කීවේය.රුවන්වැල්ල ප්‍රාදේශීය ලේකම් කොට්ඨාසයේ පවත්වනු ලැබූ ජංගම සේවාවන් වල අවසන් ජංගම සේවාව රුවන්වැල්ල මූදුගමුව කණිෂ්ඨ විද්‍යාලයේදී පැවැත්වුණු අතර එහිදි ජ්‍යෙෂ්ඨ ඇමැතිවරයා එසේ ප්‍රකාශ කෙළේය. ග්‍රාම නිලධාරි වසම් 38 ක රුවන්වැල්ල ප්‍රාදේශීයේ 12821 ක් පමණවූ ජනතාවට මෙම ජංගම සේවාව හරහා බුද්ධිය වර්ධනය කිරීමට අමතරව ඔවුන්ගේ විවිධ ප්‍රශ්න ගැටලු වලට ක්ෂණිකව විසඳුම් ලබාදීමද මෙම ජංගම සේවාව තුළින් සිදුකෙරිණි.ජනාධිපතිතුමාගේ මහින්ද චින්තන ඉදිරි දැක්ම වැඩසටහන යටතේ කරගෙන යන මෙම වැඩසටහන් ඉතා සාර්ථකව සිදුකෙරෙන බවත් රජය ගෙන යන මෙම වැඩපිළිවෙළ කඩාකප්පල් කිරීමට නොයෙක් දේශපාලන පක්ෂ උත්සාහ දරන බවත් හෙතෙම කියා සිටියේය .රුවන්වැල්ල ප්‍රාදේශීය ලේකම් කොට්ඨාසයේ වසම් 38 ක් තුළ මෙම කටයුත්ත සාර්ථකව නිමකිරීමට සහය දුන් සියලුම නිලධාරීන්ට සිය ස්තුතිය පිරිනමන බවද සෙනවිරත්න මහතා පැවැසීය. මෙම අවස්ථාව ට සබරගමු පළාත් සභා මන්ත්‍රි වෛද්‍ය පරාක්‍රම ආතාවුද මහතා ඇතුළු දේශපාලන නායකයන්, රාජ්‍ය නිලධාරිහු රැසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101115</link>
    <topic>පැරදුණා ඇති කියන පිලේ පා ගමනට පිරිසක් පහරදීම ගැන කනගාටුයි</topic>
    <author>ජස්ටින් කොඩිකාර -මාතර දිසා විශේෂ, ජායා වික්‍රම සුරේන්ද්‍ර මාතර විශේෂ</author>
    <content>පැරදුණා ඇති කියන පිලේ සාමකාමී පා ගමනට පැරදුණා මදි කියන පිලේ පිරිසක් පහරදීම ගැන කණගාටුව පළ කරන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.මාතර මහ නගර සභාව හා නාගරික සංවර්ධන අධිකාරියේ ව්‍යාපෘති කළමනාකාරිත්වය යටතේ කලම්බු ඩොක්යාඩ් සමාගමේ රුපියල් මිලියන (5.4) ක හා මාතර මහ නගර සභවේ රුපියල් මිලියන (03) ක මුල්‍ය අනුග්‍රහයෙන් මාතර මහ රෝහල ඉදිරිපිට පරිශ්‍රය භූ දර්ශනය කිරීම හා පහසුකම් සැලසීමේ ව්‍යාපෘතිය ආරම්භ කිරීමේ උත්සවය අමතමින් ඒ මහතා එසේ ප්‍රකාශ කෙළේය.අලංකාරය කියන වචනය අප දැක්කේ මහින්ද චින්තන ප්‍රතිපත්ති මාලාවේ පමණයි.ඒ අනුව රටේ සියලුම නගර ගෝඨාභය රාජපක්ෂ මහත්තයට බාරදී තියෙන බවද හෙතෙම කීවේය.ඇමැතිවරයා මෙසේද කීය.කැලි කසළවලින් මහා මාර්ග පිරුණු අවධිමත් හා අපවිත්‍ර නගරයක් වු කොළඹ අද බලන්න කොතරම් පිරිසිදුව තියෙනවද කියලා. මේ තත්ත්වයට ගෙන ඒමේදි විවිධ බාධක ආවා. කොළඹ අපවිත්‍ර කරන්න එපා කිව්වම සමහරු ඒවා කඩාකප්පල් කළා.ඒත් අපි පටන් ගත්ත වැඩ කොටස නතර කළේ නැහැ. පසුගිය දවසක මාතර දිස්ත්‍රික්කයේ පළාත් පාලන ආයතනවල නියෝජිතයෝ යුරෝපයේ සංචාරයක නිරත වුණා.එහිදි ඔවුන්ට නගර අලංකාරය පිළිබඳ දැක ගන්න ලැබුණා. ඒ පිළිබඳව ඉගෙනගන්න ලැබුණා.මීට කාලයකට පෙර අපි මාතර දැක්කේ අපිරිසිදු නගරයක් ලෙස, නමුත් අද වෙනකොට සමස්ත පළාත් පාලන තුළ මාතර නගර සභාව පරමාදර්ශී වී තිබෙනවා. මෙය අනෙකුත් පළාත් පාලන ආයතනවලට හොඳ ආදර්ශයක් ලෙසයි මා දකින්නේ. ඉදිරියේදි සෑම පළාත් පාලන ආයතනයක්ම ඒ තත්ත්වයට පැමිණෙනු ඇතැයි මා විශ්වාස කරනවා.මාතර පුරපති සොසීන්ද්‍ර හඳුන්ගේ -පසුගිය වසර දෙකක කාලය තුළ මාතර නගරය පිරිසිදු හා ක්‍රමවත් නගරයක් කිරීමට වෙළෙඳ ප්‍රජාව රුපියල් කෝටි තුනකට අධික මුදලක් ලබාදුන්නා . පසුගියදා අපි රටවල් හතරක නගර අලංකරණය පිළිබඳ දැකගන්න ගියා. ඒ පිළිබඳ අධ්‍යයනය කළා. මේ භූමිය ක්‍රමවත් කරන්න මෙහි සිටි ත්‍රීරෝද රියදුරන් ඉහළ සහයෝගයක් ලබාදුන්නා .අපි ඒ අයට ප්‍රණාමය පුදකර නවා.නාගරික සංවර්ධන අධිකාරියේ නිර්මාණ ශිල්පී සුනිල් කාරියවසම් මහතාද අදහස් දැක්වු අතර මේ අවස්ථාවට කලම්බු ඩොක්යාඩ් සමාගමේ සභාපති අකිහිතෝ නකාචි මහතාද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101116</link>
    <topic>මාතර නගරයේ එජාප ගැටුමට 30ක් සැකපිට</topic>
    <author>බන්ධුල ගුණසේකර</author>
    <content>මාතර නගරයේදී එජාපයේ දෙපිරිසක් අතර ඇතිවූ ගැටුම සම්බන්ධයෙන් මේ වන විට 30 දෙනෙකු සැකපිට අත්අඩංගුවට ගෙන ඇති බව පොලිසිය පවසයි.සිද්ධිය සම්බන්ධයෙන් තවත් කිහිප දෙනෙකු අත්අඩංගුවට ගැනීමට කටයුතු කර ගෙන යන බවද පොලිස් ආරංචි මාර්ග කියයි.විපක්ෂ නායක රනිල් වික්‍රමසිංහ මහතාට එජාප නායකත්වයෙන් ඉවත් වන ලෙසට බල කරමින් දකුණු පළාත් සභා මන්ත්‍රී මෛත්‍රී ගුණරත්න මහතා විසින් සංවිධාන කොට තිබූ දෙවිනුවරින් ගමන් ඇරඹූ පාගමනට මාතර නගරයේදී ප්‍රහාර එල්ල කිරීම සම්බන්ධයෙන් මුලින් සැකකරුවන් අත්අඩංගුවට ගෙන තිබිණ.මේ වන විට තවත් 05 දෙනෙකු අත්අඩංගුවට ගෙන ඇති අතර හඳුනාගත් තවත් පිරිසක් අත්අඩංගුවට ගැනීමට නියමිතව ඇති බවද පොලිසිය පවසයි.මුලින් අත් අඩංගුවටගත් සැකකරුවන් 07 දා මාතර මහේස්ත්‍රාත් අධිකරණය හමුවට ඉදිරිපත් කරන ලද අතර ලබන 14 වැනි දින තෙක් රක්ෂිත බන්ධනාගාර ගත කෙරිණ.මෙම ප්‍රහාරය එල්ල වන අවස්ථාව පටිගත කරන ලද ඡායාරූප උපයෝගී කර ගනිමින් තවත් සැක කරුවන් රැසක් හඳුනාගෙන ඇති බවද පොලිස් ආරංචි මාර්ග සඳහන් කරයි.මේ අතර දෙවිනුවර සිට පැමිණි සාම පාගමනට සැලසුම් සහගත ලෙස ප්‍රහාර එල්ල කොට ඇත්තේ එජාප පාර්ලිමේන්තු මන්ත්‍රී මංගල සමරවීර මහතාගේ හිතවතුන් බවට මේ වන විට එක්සත් ජාතික පක්ෂයෙන්ම තදබල විවේචන එල්ල වී තිබේ.එහෙත් මංගල සමරවීර මහතා වෙනත් පාර්ශ්වලට එහි වගකීම පැවරීමට සිද්ධිය වූ දින පටන්ම දරන දැඩි ප්‍රයත්නය එක්සත් ජාතික පාක්ෂිකයෝම දැඩි ලෙස ප්‍රතික්ෂේප කරති.මේ අතර පළාත් සභා මන්ත්‍රී මෛත්‍රී ගුණරත්න මහතා සඳහන් කර සිටින්නේ මංගල සමරවීර මහතාගේ මොන්ටිසෝරි මාධ්‍ය ඒකකයෙන් හැමදාම කළේ බොරු ප්‍රචාර කටකතා අසත්‍ය නිර්මාණ පතුරුවාලීම බවයි.එබැවින් මංගල‍ගේ කතා පිළිගැනීමට එක්සත් ජාතික පාක්ෂිකයින් සූදානම් වන්නේ නැති බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101117</link>
    <topic>උතුරේ දෙමළ ජනතාවට ප්‍රජාතන්ත්‍රවාදී අයිතිය ලබාදීම ගැන ජනපතිට ස්තූතිය පළ කරනවා</topic>
    <author>- අගමැති දි. මු.ජයරත්න</author>
    <content>උතුරේ මැතිවරණය පවත්වා දෙමළ ජනතාවට ප්‍රජාතන්ත්‍රවාදී අයිතිය ලබාදීම සම්බන්ධයෙන් ජනාධිපතිතුමාට ස්තූතිය පළ කරන බව අගමැති දි. මු. ජයරත්න මහතා පෙරේදා (09) පාර්ලිමේන්තුවේ දී ප්‍රකාශ කළේය.අගමැතිවරයා මේ අදහස් පළ කළේ සභාව කල් තැබීමේ විවාදයට එක්වෙමිනි.එහිදී තවදුරටත් අදහස් දැක්වූ අගමැතිවරයා,ජනාධිපතිතුමා ඡන්දය පවත්වලා ලෝකයට ප්‍රජාතන්ත්‍රවාදය පෙන්නුවා. මේ තරම් කාලයක් ඡන්දය තියන්න බැරි වුණේ ඒ අයගේ වැරදි ක්‍රියාමාර්ග නිසයි. මෙච්චර පුංචි ජනතාවක් වෙනම රාජ්‍යයක් ඉල්ලන්න වැඩකරන එක කොතරම් වැරදි ද? මේ පුංචි ජනතාවක් ජීවත් වන රටේ මේක බෙදාගන්න හදන එක.අපේ රටේ ඉහළ තනතුරුවලට දෙමළ ජනතාවගෙන් පත්වෙනවා . කොළඹ නගරවල වැඩිම දෙමළ ජනතාවක් ජීවත් වනවා. නඩුකාර මහත්වරයෙක් මැතිවරණයට ඉදිරිපත් වෙලා දිවුරුම් දීලා මහ ඇමැතිවරයෙක් ලෙස පත්වූ පළමු අවස්ථාව. ඇයි අපට එකට ඉන්න බැරි කියා ඔහුත් අහනවා.අපි එක ලාංකීය රටක ජිවත්වන ජනතාවක් ලෙස ජිවත්වන්න උත්සාහ කරමු කියා යාපනය ජනතාවගෙන් ඉල්ලා සිටිනවා.පළාත් සභා සහ පළාත් පාලන ඇමැති ඒ. එල්. එම්. අතාවුල්ලා මහතා -1987 ඉන්දු ලංකා ගිවිසුමේ ඇති කළ 13 වැනි සංශෝධනය හරහා උතුරු නැ‍ෙඟනහිර එක්කර පළමු වතාවට එදා ඡන්දය තිබ්බා. නමුත් එයට ඉදිරිපත් වන්න එපා කියා එදා ප්‍රභාකරන් නියෝග කළා. එදා දෙමළ ජනතාවට අවස්ථාවක් ලබාදෙන කොට ප්‍රභාකරන් අවස්ථාව ලබාගන්න ඉඩදුන්නේ නෑ. එදා ඡන්දයට ඉදිරිපත් වුනේ ආයුධ අතදරා සිටි අය.නමුත් ජනාධිපතිතුමා බලයට පත්වන විට මේ රටේ ජනතාවට පොරොන්දු කිහිපයක් දී තිබුණා. ජනතාවට නිදහස සාමය ඇතිකිරීම විශේෂයි. අද උතුරට යන්න එපා, නාමයෝජනා ඉදිරිපත් කරන්න එපා කියා කවුරුත් කීවේ නෑ. අද සාමකාමීව ඡන්දය ඉවර වුණා.ඒ පළාතේ ජනතාවට වසර 30ක් ඡන්දය දීමට අයිතිය තිබුණේ නෑ. අද ප්‍රජාතන්ත්‍රවාදීව මේ මැතිවරණයට ඉදිරිපත් වෙලා ඒ ජනතාවගේ අයිතිවාසිකම් දිනාගැනීමට නිදහස අද ලැබී තිබෙනවා.කුරුණෑගල දිස්ත්‍රික් මන්ත්‍රී ශාන්ත බණ්ඩාර මහතා සභාව කල් තබන අවස්ථාවේ යෝජනාව ඉදිරිපත් කළ අතර රත්නපුර දිස්ත්‍රික් මන්ත්‍රී ජනක වක්කුඹුර මහතා විසින් ස්ථිර කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101118</link>
    <topic>ආරක්ෂක අංශ ශක්තිමත්ව පවත්වා ගැනීමට රජය පියවර ගෙන තිබෙනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ රක්ෂණ ශ්‍රියන්ත</author>
    <content>රටේ ආරක්ෂාව තහවුරු කිරීම සහ පවත්වාගෙන යාම වෙනුවෙන් සමස්ත ආරක්ෂක අංශය විසින් ඉටු කරන සේවය ඉතා වැදගත් බවත් යුද්ධය අවසන් වුවද ආරක්ෂක අංශ ශක්තිමත්ව පවත්වාගෙන යාමට රජය පියවර ගෙන තිබෙන බව ජලසම්පාදන හා ජලපවහන ඇමැති දිනේෂ් ගුණවර්ධන පාර්ලිමේන්තුවේදී පෙරේදා (09) ප්‍රකාශ කළේය.වසර 25කට පසු ජනාධිපතිතුමාට උතුරේ ඡන්දය සාමකාමී හා සාධාරණ ලෙස පවත්වන්න හැකි වුණේ හමුදාවේ සහාය ලැබුණු නිසා බව ද ඇමැතිවරයා අනාවරණය කළේය.රත්නපුර දිස්ත්‍රික් මන්ත්‍රී තලතා අතුකෝරල මහත්මිය වාචික පිළිතුරු අපේක්ෂාවෙන් නඟන ලද ප්‍රශ්නයකට පිළිතුරු දෙමින් ඇමැතිවරයා මේ බව කීවේය.වසර ගණනාවක් මේ රටේ පැවැති යුද්ධය අවසන් වූවාට රටේ ආරක්ෂාව පවත්වා ගෙන යාම ඉතා අවශ්‍යයි. එසේ නොමැති නම් අපේ රටට කොතරම් ධීවර පිරිසක් ඇතුළු වෙයිද යන්න අමැතිවරයා ප්‍රශ්නයක් නැගීය. නාවික හමුදාව මුහුදු තීරය ආරක්ෂා කරන නිසා ඒ තත්ත්වය වැළැක්වී තිබෙන බවද යුද්ධයෙන් පසු උතුරේ ජනතාව පදිංචි කරන්න හැකි වුණේ යුද හමුදාව නිසා බව ද ගුණවර්ධන මහතා කීවේය.යුද හමුදා නිලතලවලට අදාළ නීතිරීති තිබේ. ඒවා පාර්ලිමේන්තුවෙන් අනුමත කර ඇත. වාහන හෝ ඕනෑම දෙයක් කිසිවකුට අයුතු ලෙස පාවිච්චි කළ නොහැකියි. කවුරු වැරදි කළත් අත්අඩංගුවට ගෙන අධිකරණයට ඉදිරිපත් කිරීමට කටයුතු කරන බවත් ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101119</link>
    <topic>මන්ත්‍රීවරුන්ගේ ප්‍රශ්නවලට පිළිතුරු දෙන්න මාසිකව එක් දිනයක්</topic>
    <author>ස්වර්ණා විජේකෝන්, චමීර ඇල්ලදෙණිය සහ රක්ෂණ ශ්‍රියන්ත</author>
    <content>මන්ත්‍රීවරුන් පාර්ලිමේන්තුවේදී අසන ලදුව පිළිතුරු ලබාදීම සඳහා කල් ඉල්ලා ඇති ප්‍රශ්නවලට පිළිතුරු ලබාදීම වෙනුවෙන් මාසිකව එක් දිනයක් වෙන් කිරීමට පක්ෂ නායක රැස්වීමේදී තීරණය කර ඇත.කල් ඉල්ලා ඇති ප්‍රශ්න සඳහා පිළිතුරු ලබා දී ගොඩ ගැසී ඇති ප්‍රශ්න අවසන් කිරීමට මෙමඟින් අපේක්ෂා කෙරේ.වාචික පිළිතුරු අපේක්ෂාවෙන් මන්ත්‍රීවරුන් විසින් ඇතැම් ඇමැතිවරුන්ගෙන් අසන ප්‍රශ්නවලට පිළිතුරු ලබාදීම සඳහා කල් ලබා ගන්නා අතර, එම ප්‍රශ්න නැවත වතාවක් න්‍යාය පුස්තකයට ඇතුළත් කිරීමට කාලයක් ගතවේ. එබැවින් මෙවැනි ප්‍රශ්න වලට පිළිතුරු ලබාදීම සඳහා පාර්ලිමේන්තුව මාසික රැස්වන දින අටෙන් එක් දිනයක් වෙන් කිරීමට පක්ෂ නායක රැස්වීමේදී තීරණය කර ඇත.කතානායකවරයා මේ යෝජනාව ඉදිරිපත් කර ඇති අතර, ඒ සඳහා සියලු පක්ෂ නායකයන් එකඟතාව පළ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101120</link>
    <topic>රණවිරු සුබ සාධනයට පොපිමල් අලෙවි  ව්‍යාපෘතිය ඇරැඹේ</topic>
    <author/>
    <content>මාතෘ භූමියේ ස්වාධීපත්‍යය වෙනුවෙන් ජීවිත පරිත්‍යාගයෙන් සේවය කළ සේවාමුක්ත රණවිරුවන්ගේ සුබ සාධනය සඳහා අරමුදල් රැස් කර ගැනීම සඳහා පැවැත්වෙන පොපිමල් අලෙවි ව්‍යාපෘතිය මේ වන විට ක්‍රියාත්මක වෙමින් පවතී.මෙම අරමුදලින් යුද්ධයේදී මිය ගිය හා ආබාධිත රණවිරුවන් වෙනුවෙන් විශාල සුබසාධන කටයුතු රාශියක් සිදු කෙරේ.මෙවර විනිවිද පෙනෙන ප්ලාස්ටික් බඳුන් රාජ්‍ය හා ‍පෞද්ගලික ආයතනවල මෙන්ම ප්‍රධාන හා සුපිරි වෙළෙද සංකීර්ණවලද තබා ඇත.මෙම සද්කාර්ය සාර්ථක කර ගැනීම සඳහා මහජනතාවගේ නොමසුරු ආධාරය සේවා මුක්ත භ‍ට සංගමය බලාපොරොත්තු වේ.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101122</link>
    <topic>ලොව සුපතළ බණ්ඩාරනායක මැතිනිය</topic>
    <author>සටහන</author>
    <content>හිටපු අග්‍රාමාත්‍ය සිරිමාවෝ බණ්ඩාරනායක මැතිනිය මෙරට දේශපාලන ඉතිහාසයේ අමරණීය චරිතයකි. 1960 දී ලොව ප්‍රථම අගමැතිනිය ලෙස ලෝක වාර්තාවක් පිහිටුවමින් මෙරට අගමැති ධුරයට පත් මැතිනියගේ 13 වැනි ගුණානුස්මරණය නිමිත්තෙනි.එස්. ඩබ්ලිව්. ආර් ඩී. බණ්ඩාරනායක මහතා මෙරට දේශපාලන ක්ෂේත්‍රයේ නව මංපෙත් විවර කළ ජන නායකයෙකු යැයි සඳහන් කිරීම අතිශයෝක්තියක් නොවේ. ඔහු මෙරට දේශපාලන ක්ෂේත්‍රය තුළ අතිශය වැදගත් මෙහෙවර ක් ඉටු කළේය. බණ්ඩාරනායකයන් වෙත මේ මෙහෙවර ඉටුකිරීමට අවශ්‍ය යෝධ ශක්තියක්, බලයක් වූ චරිතයක් ද බණ්ඩාරනායක මහතා පසුපස සිටියේය. ඒ සිරිමාවෝ රත්වත්තේ බණ්ඩාරනායක නම් චරිතයයි.බණ්ඩාරනායක මහතා අගමැති ධුරයට පත් වූ පසු අගමැති ආර්යාවක් ලෙස නිහඬ චරිතයක් නිරුපණය කළ බණ්ඩාරනායක මැතිනිය රටේම අවධානය දිනාගත් චරිතයක් බවට පත්වූයේ බණ්ඩාරනායක අගමැතිතුමාගේ ඝාතනයෙන් පසුවය. බණ්ඩාරනායක මහතා ඝාතනය වීමත් සමඟ මෙරට ආණ්ඩු බලය ඉසිලූ ප්‍රබල දේශපාලන ධාරාවක් වූ ශ්‍රී ලංකා නිදහස් පක්ෂය භේදබින්න වී යන ආකාරයක් ප්‍රදර්ශනය වන්නට විය. ශ්‍රීලනිපය ප්‍රමුඛ මහජන එක්සත් පෙරමුණු ආණ්ඩුවේ නව අගමැතිවරයා ලෙස පත් වූ විජයානන්ද දහනායක මහතා කටයුතු කළේ ශ්‍රීලනිපයේ ප්‍රතිපත්තිවලට එරෙහි වෙමින් හා දඩබ්බර ප්‍රතිපත්තියක එල්බගෙනය.එහි ප්‍රතිඵලයක් ලෙස පැවැති 1960 මාර්තු මස මැතිවරණයේදී සී.පී. ද සිල්වා මහතා ශ්‍රීලනිපය නායකත්වය ගෙන කටයුතු කළද ශ්‍රීලනිපයට බහුතර ආසන ප්‍රමාණයක් ජයග්‍රහණය කිරීමට නොහැකි විය. 1956 දී මහා ජයග්‍රහණයක් ලැබූ ශ්‍රීලනිපයට මෙය විශාල පසුබැස්මක් විය. එහි ප්‍රතිඵලය වූයේ එක්සත් ජාතික පක්ෂය සුළුතර ආණ්ඩුවක් පිහිටුවීමය. මෙම ආණ්ඩුවේ ආයුකාලය තෙමසකට සීමා විය. 1960 ජූලි මැතිවරණයේදී යළි ශ්‍රීලනිපය තරගබිමට පිවිසි අතර බණ්ඩාරනායක මැතිනිය මේ දේශපාලන බලවේගයේ නායකත්වය භාර ගත්තේ ජනතාවගේත් පාක්ෂිකයන්ගේත් බලවත් ඉල්ලීම නිසාය.ජනතාවගේ ඉල්ලීම්වල ප්‍රතිඵලයක් ලෙස දේශපාලන කරලියට පිවිසි බණ්ඩාරනායක මැතිනිය 1960 ජූලි මහ මැතිවරණයෙන් පසු මෙරට අගමැති ධුරයට පත් වූයේ කිසිදා නොබිඳිය හැකි ලොව ප්‍රථම අගමැතිනිය යන වාර්තාව ද තබමිනි. කාන්තාවන් රටක් පාලනය කළ නොහැකි දුර්වල පිරිසක් බවට එතෙක් කල් පැවැති දුර්මතය බිඳ කාන්තාව යනු රටක් ලොවක් පාලනය කළ හැකි ශක්තියක් හා බුද්ධියක් ඇති තැනැත්තියක් බවට තහවුරු කර පෙන්වූයේ බණ්ඩාරනායක මැතිනිය යැයි සඳහන් කිරීම වඩාත් සාධාරණ වූ අදහසකි. එවක පටන් බණ්ඩාරනායක මැතිනිය ලෝකයට ආදර්ශයක් ලබාදෙමින් මෙරට පාලනය කළේ මෙරට කාන්තා පරපුරද ලෝකය අබියස අභිමානවත් ලෙස නැගී සිටිය හැකි පරපුරක් බව එත්තු ගන්වමිනි.මෙරට තුළ එතෙක් ක්‍රියාත්මක වූ විදේශ ප්‍රතිපත්තිය වූයේ එක් පාර්ශවයකට බර වූ විදේශ ප්‍රතිපත්තියකි. ඒ නිසා මෙරටට හිමි වූ දේට වඩා තිබුණේ අපිට අහිමි වූ දේය. එහෙත් මැතිනිය විසින් එළැඹි මැදමාවතේ නොබැඳි විදෙස් පිළිවෙත නිසා මෙරටට බටහිර ලෝකයේ සහයෝගය ඇල්ම බැල්ම පමණක් නොව චීනය, සෝවියට් දේශය ඇතුළු සමාජවාදී ලෝකයේ සහයෝගය ද ලැබුණි.මෙය මෙරට විදේශ ප්‍රතිපත්ති‍ෙය් සුවිශේෂ කඩඉමක් ලෙස සඳහන් කිරීම අතිශයෝක්තියක් නොවේ. මැතිනියගේ විදේශ ප්‍රතිපත්තිය ලෝකයේම අවධානය දිනා ගත්තේ මෙලෙසිනි. එමෙන්ම බණ්ඩාරනායක මැතිනිය මෙම විදෙස් පිළිවෙත මෙන්ම ප්‍රගතිශීලී ප්‍රතිපත්ති රාශියක් ක්‍රියාත්මක කිරීමටද කටයුතු කළාය. බණ්ඩාරනායක අගමැතිතුමාගේ චින්තනය තව දුරටත් බලවත් කිරීමටත් විශිෂ්ට ලෙස බණ්ඩාරනායක චින්තනය ජනගත කිරීමටත් මැතිනිය කටයුතු කළේ යැයි සඳහන් කිරීම අතිශයෝක්තියක් නොවේ.1960 ජූලි මැතිවරණයේ සිට අවුරුදු පහකට ආසන්න කාලයක් බලය ඉසිලූ අතර 1964 දී පමණ ඇති වූ ප්‍රතිගාමී කුමන්ත්‍රණයක් නිසා බණ්ඩාරනායක මැතිනිය නායකත්වය ඉසිලූ ශ්‍රීලනිප ආණ්ඩුව අස්ථාවර වන්නට විය. මෙහි අවසාන ප්‍රතිඵලය වූයේ 1965 පමණ වන විට එක්සත් ජාතික පක්ෂය යළිත් ජයග්‍රහණය කිරීමය. බණ්ඩාරනායක මැතිනිය ඉටුකළ තවත් කාර්යභාරයක් වූයේ ලංකා සමසමාජ පක්ෂය, කොමියුනිස්ට් පක්ෂය වැනි ප්‍රගතිශීලී අදහස් දැරූ දේශපාලන පක්ෂ එකම වේදිකාවකට එකතු කිරීම. මේ දේශපාලන එකමුතුව දේශපාලන ඉතිහාසය තුළ වැදගත් සංධිස්ථානයක් ලෙස සඳහන් කිරීම වඩාත් වැදගත්ය. ඇය ඇති කළ මෙම නව දේශපාලන ප්‍රපංචය මෙරට දේශපාලන සමාජ හා ආර්ථික කරුණුවලදී විශිෂ්ට කාර්යභාරයක් ඉටු කළේය.ඉන්පසු 1965 සිට යළිත් එක්සත් ජාතික පක්ෂ රජයක් බලයට පත්වන අතර බණ්ඩාරනායක මැතිනිය යළිත් දේශපාලන අඹරේ පායා එන්නේ 1970 දශකය ආරමභයත් සමඟය. ශ්‍රීලනිපය, ලසසප, හා කො. ප යන දේශපාලන පක්ෂ මුල්කරගෙන සමඟි පෙරමුණ නමින් දේශපාලන සන්ධානයක් පිහිටුවා ගන්නා අතර එම පෙරමුණ මැතිනියගේ නායකත්වය යටතේ ජයග්‍රහණය ලබන්නේ 2/3 බහුතර ආසන ප්‍රමාණයකිනි. මෙරට දේශපාලන ඉතිහාසයේ අමරණීය යුගයක් ලෙස සනිටුහන් කළේය. මැතිනියගේ නායකත්වයෙන් යුතු මේ රජයේ විශිෂ්ට ගණයේ බුද්ධිමතුන්, රාජ්‍ය තාන්ත්‍රිකයන් හා පොදුජන නායකයන් ඇමතිවරු ලෙස කටයුතු කළේය.ජනසතු කිරීම් ඇතුළු ප්‍රගතිශීලී තීන්දු තීරණ රැසක් ඉටුකිරීම මැතිනිය නායකත්වය දැරූ මේ යුගයේ ප්‍රබල සිදුවීම් ලෙස හඳුන්වා දිය හැකිය. මේ ජනසතු ව්‍යාපාර අතර අප අද නිදහසේ භුක්ති විඳින බොහෝ දේ ඇතුළත්ය. එමෙන්ම අලුතින් ආරම්භ කළ බොහෝ සංස්ථා, බැංකු නිසා මෙරට දේශීය ආර්ථිකයට විශාල ශක්තියක් හා බලයක් ලැබුණි. ඒ තරමටම මැතිනියගේ යුගයේ ජනතාවාදීභාවය ප්‍රමුඛව තිබුණි. පාසල් රජයට පවරා ගැනීම, රජයේ නිවාස යෝජනා ක්‍රම ඇති කිරීමද බණ්ඩාරනායක මැතිනියගේ යුගයේ ඉටුකළ කාර්ය ලෙස සිහිපත් කළ යුතුය.ඒ සමඟ බණ්ඩාරනායක මැතිනිය රට වෙනුවෙන් ඉටුකළ යුග කාර්යයක් වන්නේ මෙරට බ්‍රිතාන්‍ය කිරුළෙන් පූර්ණ ලෙස නිදහස් කර නිදහස් ජනරජයක් බවට පත් කිරීමයි. මෙය අපට රටක් ලෙස පත් කළ වි‍ෙශ්ෂ අවස්ථාවක් වනවා මෙන්ම මැතිනියගේ නාමය ඉතිහාසයේ ලියැවීමට එම කාර්ය පමණක් වූවද ප්‍රමාණවත්ය. මැතිනිය මෙරට වෙනුවෙන් අවංකවම හා බැදීමකින් යුතුව කැපවී ක්‍රියාකළාය. මැතිනිය ඇති කළ පදනම මත අදත් රට ඉදිරියට යනවායැයි සඳහන් කිරීම අතිශයෝක්තියක් නොවේ.එහෙත් 1977 දී ශ්‍රීලනිපය ලැබූ පරාජයත් සමඟ දේශපාලන විරුද්ධවාදීන්ගේ දරුණු පළිගැනීම්වලට ලක්වීමට ද මැතිනියට සිදුවිය. ඇයට කිසිදා නොකළ වැරැදි පටලවමින් එවක තිබූ එජාප ආණ්ඩුව ඇරැඹූ මේ පළිගැනීමේ ක්‍රියාන්විතය මැතිනියගේ ප්‍රජා අයිතියද අහිමි කිරීමෙන්ද නොනැවතුණි. එහෙත් මේ කාලයේ එල්ල වූ දරුණු පීඩාවන්ට පවා අභීතව මුහුණ දුන් මැතිනිය සිය දේශපාලන මතවාද මෙන්ම අදහස් උදහස්ද බිදකුදු වෙනස් නොකළාය. ඇයගේ නොසැලෙන ගුණය ලෙස සැමගේ ඇගැයීමට ලක්වන්නේ ඇයගේ මේ ගුණාංගයයි.විවිධ අභියෝග මැද තමන්ගේ දේශපාලන මතයත්, දේශපාලන පක්ෂයත් ආරක්ෂා කළ බණ්ඩාරනායක මැතිනිය මෙරට නොසැලෙන කාන්තා ගුණාංගයේ ජීවමාන සලකුණක් ලෙස බොහෝ විචාරකයන්ගේ ඇගැයීමට ලක්විය. අද අප රටක් ලෙස නිදහස සතුට භුක්ති විඳිනම් එයට මැතිනිය සිදුකළ එම උත්සාහයේ ප්‍රතිඵලයක් ලෙසය. මැතිනියගේ යුග මෙහෙවර තව අවුරුදු සියයක් ගත වුවද ජනතාවට අමතක නොවනු නිසැකය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101123</link>
    <topic>උතුරු මැද හිටපු මන්ත්‍රී රජයේ අක්කර 50ක් බලෙන් අල්ලාගෙන</topic>
    <author>අනුරාධපුර - මධ්‍යම විශේෂ</author>
    <content>උතුරු මැද පළාත් සභාවේ හිටපු මන්ත්‍රීවරයකු මිහින්තලා ප්‍රාදේශීය ලේකම් කොට්ඨාසයේ කහපත්විල ගම්මානයේ රජයේ කැලෑ ඉඩමක අක්කර 50ක් එළපෙහෙළි කර ඔහුගේ පෞද්ගලික වගා කටයුතු සිදුකිරීම සඳහා කටයුතු කරමින් සිටින බව කහපත්විල ගම්මානයේ ප්‍රදේශවාසීහු පවසති.අනුරාධපුර නගරයේ පදිංචි හිටපු පළාත් සභා මන්ත්‍රීවරයකු විසින් ඉකුත් 09 වනදා දිනයේ ඩෝසර් යන්ත්‍ර රැගෙන විත් මිහින්තලය ප්‍රාදේශීය ලේකම් කොට්ඨාසයට අයත් රජයේ ඉඩම එළිපෙහෙළි කිරීමට උත්සාහ කිරීමත් සමඟ ප්‍රදේශවාසීන් දැඩි නොසන්සුන්තාවකට පත් වී ඇත. වසර සිය ගණනක් පැරැණි ගහකොළ විශාල ප්‍රමාණයක් කපා දමා හිටපු මන්ත්‍රීවරයා සිදුකිරීමට යන විනාශයට ප්‍රදේශවාසීන් දැඩි විරෝධතාව පල කළ අතර ප්‍රදේශවාසීන් පවසන්නේ මෙම රජයේ ඉඩමේ වන සතුන් විශාල වශයෙන් ජීවත් වන බවත් එය එළිපෙහෙළි කළහොත් උන්ගේ වාසස්ථාන අහිමි වී යන බවත්ය‍.දේශපාලන බලවතකුගේ උපදෙස් මත කැළෑව එළිකිරීමට මෙම හිටපු මන්ත්‍රීවරයා කටයුතු කරන බව පැහැදිලිවම පෙනෙන බව ද ප්‍රදේශවාසීහු චෝදනා කරති.මේ සම්බන්ධයෙන් මිහින්තලය ප්‍රාදේශීය ලේකම්වරයාට ද දන්වා ඇත. වනජීවි දෙපාර්තුමේන්තුව, වන සංරක්‍ෂණ දෙපාර්තුමේන්තුව ඇතුළු වගකිව යුතු නිලධාරීන් වහාම ක්‍රියාත්මක වී මෙම වන විනාශය නවත්වාලීමට කටයුතු කළ යුතු බවද ඔවුන්ගේ මතයයි.මේ සම්බන්ධයෙන් මිහින්තලය ප්‍රාදේශීය ලේකම්වරයාට ද දන්වා ඇති අතර හිටපු මන්ත්‍රීවරයාට රජයේ ඉඩම ආසන්නයෙන් අක්කරයක පමණ භූමියකට බලපත්‍ර තිබෙන බවත් බලපත්‍රයේ සඳහන් භූමි ප්‍රමාණයට වඩා වැඩියෙන් රජයේ ඉඩමෙහි කිසිදු ගහකොලක් කපා එළිපෙහෙළි කිරීමට තමන් ඉඩ ලබා නොදෙන බවත් එසේ කළහොත් තමන් නීති මගින් ක්‍රියා කරන බවත් ප්‍රාදේශීය ලේකම්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101124</link>
    <topic>මවුපියන්ගේ නිරන්තර විමසිල්ල දරුවන්ගේ ආරක්ෂාවට රුකුලක් වේවි</topic>
    <author>පී.මද්දුමගේ මාවරල</author>
    <content>‘‘ හිරිමල් වියට එළැඹෙන විට හැගීම් පිබිදෙනවා. එය හෝමෝන ක්‍රියාකාරිත්වය සමඟ සිදු වන ස්වාභාවික සිදු වීමක්. මේ තත්ත්වය තරුණ ජීවිත තේරුම් කර නොගත හොත් ඇතැම් විට ඔවුන් නොමඟට පෙළඹෙන්නත් ඉඩ තිබෙන බව ඌරුබොක්ක පොලිස් ස්ථානාධිපති පොලිස් පරීක්ෂක එච්.ටී.එම්.තුෂාර මහතා ඉකුත්දා මොලොක්ගමුව ශ්‍රී සුදර්ශනාරාමයේ පැවැති සිවිල් ආරක්ෂක කමිටු රැස්වීමකදී පැවැසීය.එහිදී පොලිස් ස්ථානාධිපතිවරයා මෙසේද කීය.‘‘ ළමා අපයෝජන සහ ස්ත්‍රී දූෂණ සිදු වීමට පරිසර සාධක බෙහෙවින්ම බලපානවා. හැගීම්බර ළමයකු තනිපංගලමේ ගමන් බිමන් යෑමේදී, සල්ලාල ගොදුරු බවට පත් වෙනවා. මවුපියන් තමන් පසු කළ තරුණ විය ගැන සිහිකරල ඒ අතීතයේ තමන් කෙතරම් සුරක්ෂිතවීදැයි සිතා තමන්ගේ දූ දරුවන් සඳහා රැකවරණය සැලසිය යුතුයි.උපකාරක පංති, අධ්‍යාපන සම්මන්ත්‍රණ ආදී දේ සඳහා අද දූ දරුවන් විශාල ලෙස සහභාගී වෙනවා. නිදහසේ එම ගමන් බිමන් යාමේදී අයහපත් කල්ක්‍රියාවට ළමයින්ට යොමු වීමට තිබෙන ඉඩ කඩ වැඩි වෙනවා. මත්පැන් පානය කරන මිනිසාගේ මනස කෘතිම ලෙස උද්දීපනයකට ලක් වෙනවා. සරාගී හැගීම් මෙන්ම ද්වේශසහගත හැගීම් ද එවිට ඉස්මතු වෙනවා. සමාජයේ නීති විරෝධී ක්‍රියා සිදු වන්නේ ඒ නිසයි. අපි මත්පැන් වලින් තොර සමාජයකට යා යුතුයි. එවිට ආගමික සංහිදියාවක් සහිත නීති ගරුක පුරවැසි සමාජයක් ඇති වෙනවා.මෙහිදී විහාරාධිපති බටාදුරේ ධම්මරතන හිමියෝ ද අනුශාසනාවක් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101125</link>
    <topic>ශිෂ්‍යත්වයේ ඉහළම ජය දකුණට වුවත් ඉහළම සංවර්ධන වේගය උතුරෙන්</topic>
    <author>ගාල්ල දිසා සමුහ නන්දසිරි වැලිගමගේ</author>
    <content>පසුගියදා පැවැති පහේ ශිෂ්‍යත්ව විභාගයේ ප්‍රතිඵල ලේඛනය අනුව ඉහළම ජයග්‍රහණය දකුණු පළාත හිමි කර ගත්ත ද අධ්‍යාපනයේ ඉහළම සංවර්ධන වේගයේ ජය හිමිකරගෙන ඇත්තේ උතුරු පළාත බව දත්ත විශ්ලේෂකයෝ පෙන්වා දෙති.තිස් වසරක කුරිරු යුද්ධයකට මැදිවී සිටි මෙම පළාත එම පීඩාකාරි බවින් මිදීමත් සමඟම වර්තමාන රජයේ සංවර්ධන වැඩපිළිවෙළෙහි නියම ඵල නෙළා ගනිමින් පහේ ශිෂ්‍යත්ව විභාගයේ පසු ගිය වසරේ හිමිකරගෙන තිබූ හත්වැනි ස්ථානය පරයා මෙම වසරේ දී සිවු වැනි ස්ථානයට පත් වී ඇත.මෙම වසරේ දී තුන් වැනි ස්ථානයට පතව ඇති වයඔ පළාත සියයට11.3 ක් ලබා ගනිද් දී උතුරු පළාත සිවු වැනි ස්ථානයට පත්ව ඇත්තේ සියයට 11.02 ක සංවර්ධන වේගයක් ලබා ගනිමින් වීම විශේෂ සිද්ධියකි.මෙම විභාගයේ දෙවැනි ස්ථානය හිමි කරගෙන ඇත්තේ මෙවර සබරගමුව වුව ද මෙම දත්ත සලකා බලන කල ඉදිරියේදි දකුණට අභියෝගයක් වනු ඇත්තේ සබරගමුව නොව උතුරු පළාත බව පෙනී යන්නේ යැයි ද ඔවුහු පෙන්වා දෙති.ජාත්‍යන්තරය වර්තමාන රජයේ වැඩපිළිවෙළ උතුරට දක්වන සැලකිල්ල ගැන කුමන චෝදනා නැඟුවත් ඒ සියල්ල අසත්‍ය ඒවා බව මෙම දත්ත සලකා බලන්නකුට මැනවින් පෙනී යන බව ද පැවැසිය හැකි බව ද ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=n13101126</link>
    <topic>ලේක්හවුසිය ලාභ ලබන ආයතනයක්</topic>
    <author>චමීර ඇල්ලදෙණිය, සුභාෂිණී සේනානායක සහ චින්තා රණසිංහ</author>
    <content>එක්සත් ප්‍රවෘත්ති පත්‍ර සමාගම(ලේක්හවුස්) 2005 දී ලැබූ පාඩුවෙන් මිදී මේ වන විට ලාබ ලබන තත්ත්වයකට පත්ව ඇතැයි පොල් සංවර්ධන හා ජනතා වතු කළමනාකරණ ඇමැති ජගත් පුෂ්පකුමාර මහතා පාර්ලිමේන්තුවේ දී ඊයේ (10) ප්‍රකාශ කළේය.එය පොදු ව්‍යපාර කාරක සභා වාර්තාවෙන් තහවුරු වන බව ද ඇමැතිවරයා සඳහන් කළේ ය.කෝප් වාර්තාව පිළිබඳ සභාව කල් තබන විවාදයට එක් වෙමින් ඇමැතිවරයා මේ බව කීවේ ය.කෝප් වාර්තාවට අනුව ආයතන 162 ක් ලාභ ලබන තත්ත්වයක සිටින බව හෙළි කළ ඇමැතිවරයා, රූපවාහිනී, ස්වාධීන රූපවාහිනී, ලංකා බැංකුව, මහජන බැංකුව වැනි ආයතන ලැබූ ලාභ වර්ධනය කර ගැනීමට සමත්ව තිබෙන බවත් ඇමැතිවරයා වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310111</link>
    <topic>ලොරියක් පැදවූ 14 හැවිරිදි පුතුට රුපියල් 1500ක රජයේ ගාස්තුවක්</topic>
    <author>කළුතර මධ්‍යම සමූහ</author>
    <content>රියැදුරු බලපත්‍රයක් නොමැතිව ලොරි රථයක් ධාවනය කළ 14 හැවිරිදි බාලවයස්කරුවකුට රුපියල් 1500/- ක රජයේ ගාස්තුවක් නියම කළ කළුතර අතිරේක මහේස්ත්‍රාත් අයේෂා ආබ්දීන් මහත්මිය ඔහුට ලොරි රථය ධාවනයට ඉඩ දුන් පියාට රුපියල් 8000/- ක දඩයක් නියම කළේය.මෙසේ දඩ නියම වූයේ කළුතර නාගොඩ පදිංචිකරුවකුටය.රියැදුරු බලපත්‍රයක් නොමැතිව ලොරි රථයක් ධාවනය කිරීමේ චෝදනාව යටතේ බේරුවල පොලිසිය මගින් මෙම බාලවයස්කරුවාට එරෙහිව නඩු පවරා තිබූ අතර එම නඩුව කල්තැබූ කළුතර අතිරේක මහේස්ත්‍රාත්වරිය රියැදුරු බලපත්‍රයක් නොමැති පුතාට ලොරි රථය පැදවීමට ඉඩ දුන් පියාට ‍එරෙහිව ද චෝදනා නඟා නඩු පවරන ලෙස පොලිසියට නියෝග ක‍ළාය.ඉන් අනතුරුව නඩුව කැඳවූ අවස්ථාවේ පුතාට රජයේ ගාස්තුවක් ද, පියාට දඩයක් ද නියම කළ විනිසුරුවරිය මෙවැනි වරදවලට නීතියේ ප්‍රතිපාදන අනුව උපරිම දඩ මුදල නියම කරන බව ද විවෘත අධිකරණයේදී ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310112</link>
    <topic>දිවි නැඟුම ගෙවතු වගා වැඩසටහන කළුතර දිස්ත්‍රික්කයේ සාර්ථකව</topic>
    <author>නාගොඩ විශේෂ - එන්. විජේරත්න</author>
    <content>ආර්ථික සංවර්ධන ඇමැති බැසිල් රාජපක්ෂ මහතාගේ මූලිකත්වයෙන් දිවයින පුරා ක්‍රියාත්මක වන දිවිනැඟුම ගෙවතු දශලක්ෂයක් ඇති කිරීමේ වැඩ සටහන මේ වන විට කළුතර දිස්ත්‍රික්කයේද සාර්ථකව ක්‍රියාවට නැංවේ.කළුතර දිස්ත්‍රික් සහකාර ගොවිජන සංවර්ධන කොමසාරිස් බී. ඒ. එන්. දිල්රුක්ෂි මහත්මියගේ උපදෙස් හා මඟ පෙන්වීම යටතේ දිස්ත්‍රික්කය තුළ පිහිටි ගොවිජන සේවා බලප්‍රදේශ 20ම ආවරණය වන පරිදි ක්‍රියාත්මක වන මෙම වැඩ සටහන සාර්ථක කර ගැනීම සඳහා කළුතර සියලු ගොවිජන සංවර්ධන නිලධාරීන් සහ කෘෂිකර්ම පර්යේෂණ හා නිෂ්පාදන සහකාර නිලධාරීන් ස්වකීය දායකත්වය ලබා දී තිබේ.මෙම ගෙවතු වගාකරුවන්ට ගෙවතු වගාවන් සාර්ථකව කර ගෙන යෑම සඳහා අවශ්‍ය දැනුම කෘෂිකර්ම උපදේශක නිලධාරීන් විසින් ලබා දීමටද පියවර ගනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310113</link>
    <topic>කුකුළන්ගේ ඉවතලන ශරීර කොටස් බොල්ගොඩ ජලාශයට දමලා</topic>
    <author>වාද්දුව සමූහ - එස්. ආර්. පියදාස</author>
    <content>අලෙවි කිරීම සඳහා මැරූ කුකුළන්ගේ ඉවතලන ශරීර කොටස් පානදුර බොල්ගොඩ ජලාශයට මුදාහල පුද්ගලයකුට පානදුර මහේස්ත්‍රාත් රුචිර වැලිවත්ත මහතා රුපියල් දෙදහසක දඩයක් පමුණුවන ලදී.මෙසේ දඩ නියම වූයේ පානදුර හේනමුල්ලේ මොහමඩ් මුස්තායි අඋජින්නා නමැති මුස්ලිම් ජාතිකයෙකි.පානදුර උතුර (කෙසෙල්වත්ත) පොලිසිය මගින් හේනමුල්ල ප්‍රදේශයේ කරන ලද වැටලීමකදී මේ පුද්ගලයා අත්අඩංගුවට ගෙන පානදුර අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310114</link>
    <topic>ලක්ෂ 100ක් වංචා කළැයි සැකකරු තවදුරටත් රිමාන්ඩ්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>රත්‍රන් කිලෝ 2 ක් ලබාදෙන බව පවසා රුපියල් ලක්ෂ 100 ක් ලබාගෙන වංචා කිරීම ගැන සැකපිට අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව රිමාන්ඩ් කර සිටි සැකකරුවකු තවදුරටත් රිමාන්ඩ් බාරේ තැබීමට මහර මහේස්ත්‍රාත් දර්ශිකා විමලසිරි මෙනවිය නියම කළාය.එදිනට මෙම සිද්ධිය සම්බන්ධ විමර්ශන කටයුතු අවසන් කර විමර්ශනවල ප්‍රගතිය අධිකරණයට ඉදිරිපත් කරන ලෙසට මහේස්ත්‍රාත්වරයා කොළඹ අපරාධ කොට්ඨාසයට නියම කළාය.හැඳල, වත්තල ශාන්ත ක්ලෙයාර් මාවත ප්‍රදේශයේ පදිංචි අමෙරිකා තානාපති කාර්යාලයේ විශ්‍රාමික වැටුප් ලිපිකරුවකු වන ජෝන් මෙල්වින් ඩියුම් යන අය ඉකුත් ජූනි මාසයේ 1 වැනිදා කොළඹ අපරාධ කොට්ඨාසයට කළ පැමිණිල්ලක් විමර්ශනය කර සැකකරු අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310115</link>
    <topic>දුප්පත් පාසල් හා පන්සල්වලට සාර සංසදයෙන් බුදු පිළිම</topic>
    <author>මහරගම විශේෂ - වේහැල්ලේ පියතිලක</author>
    <content>ග්‍රාමීය පළාත්වල දුප්පත් පන්සල්වලට සහ පාසල්වලට බුදු පිළිම නිර්මාණය කිරීමට මහරගම සාර සංසදය නමින් නව සංවිධානයක් බිහිවෙයි.ප්‍රවීණ චිත්‍ර හා මුර්ති ශිල්පියකු වන මහරගම ජනාධිපති විද්‍යාලයේ චිත්‍ර උපදේශක ලලිත් ගුණතිලක මහතාගේ සංකල්පයක් අනුව මෙම සංවිධානය බිහිවී ඇත.බුදුපිළිමයක් නිර්මාණය කර ගැනීමට වත්කම් නැති පන්සල්වලට සහ දුෂ්කර පාසල්වලට බුදුපිළිම නිර්මාණය කරදීම සාර සංසදයේ කාරියයි.මේ වන විට සාර සංසදය මාතර දිස්ත්‍රික්කයේ මලිදුව විහාරස්ථානය, කළුතර දිස්ත්‍රික්කයේ මොරගහහෙළ බෙරුකැටිය විහාරස්ථානය, ඌව දිස්ත්‍රික්කයේ පදියතලාව පන්සල, හසලක පාසල සහ බණ්ඩාරගම කිදෙල්පිටිය දේවාලයේ අසූ මහ ශ්‍රාවක පිළිරූ නිර්මාණය කර දී ඇත.ලලිත් ගුණතිලක මහතා තම කාලය සහ ශ්‍රමය මේ සඳහා ලබා දෙන අතර අනික් පිරිස නිර්මාණ සඳහා බර පැන දරන්නන් සොයා දෙති.අත්‍යාවශ්‍යම පහසුකම් අඩු දුෂ්කර පළාත්වල පන්සලකට හෝ පාසලකට බුදුපිළිමයක් අවශ්‍ය වෙතොත් ඒ බව මහරගම යූ. එන්. ප්‍රින්ටර්ස් ආයතනය 151, හයිලෙවල් පාර, මහරගම යන ලිපිනයෙන් විමසිය හැකිය. දුරකතනය උපාලි නල්ලපෙරුම 0777792687..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310116</link>
    <topic>සොර තරාදිවලින් බර කිරූ පානදුර පෙට්ටි කඩ 13කට දඩ</topic>
    <author>පානදුර සමූහ කපිල සෝමරත්න</author>
    <content>මුද්‍රා ‍ෙනාකරන ලද හොර තරාදි සහ වෙනත් කිරුම් මිනුම් උපකරණ පාවිච්චි කර පාරිභෝගිකයින්ට එළවළු, මාළු සහ වෙනත් අත්‍යවශ්‍ය භාණ්ඩ අලෙවි කිරීමේ චෝදනාවලට වරද පිළිගත් පානදුර නගරයේ පදික වෙළෙන්දන් 13කට පානදුර ප්‍රධාන මහේස්ත්‍රාත් රුචිර වැලිවත්ත මහතා විසින් රුපියල් 1500 බැගින් දඩ නියම කෙළේය.ඉකුත්දා කිරුම් මිනුම් පරීක්ෂණ දෙපාර්තමේන්තුවේ නිලධාරීන් විසින් පානදුර නගරයේදී කරන ලද හදිසි වැටලීමක දී මේ පදික වෙළෙන්දන් අත්අඩංගුවට ගෙන නඩු පවරා තිබුණි.ඔවුන්ගේ හොර කිරුම් මිනුම් මුද්‍රා තබා බලපත්‍ර ලබාගෙන අධිකරණය වෙත ඉදිරිපත් කරන ලෙසටද මහේස්ත්‍රාත්වරයා නියෝග කෙළේය.කිරුම් මිනුම් දෙපාර්තමේන්තුවේ විමර්ශන නිලධාරිනී තිලිණි ප්‍රනාන්දු මහත්මිය විසින් අධිකරණය හමුවේ පදික වෙළෙඳුන්ට එරෙහිව පැමිණිලි ඉදිරිපත් කළාය.කල්ඉකුත් වූ සිසිල් බීම බෝතලයක් පාරිභෝගිකයකුට අලෙවි කිරීමේ චෝදනාවට වරද පිළිගත් පානදුර මහබෙල්ලන සුපිරි වෙළෙඳ සලේ කළමනාකාරවරියට රුපියල් 1500ක දඩයක් ප්‍රධාන මහේස්ත්‍රාත්වරයා නියම කෙළේය.පාරිභෝගික අධිකාරියේ කළුතර ශාඛාවේ නිලධාරියෙකු මේ නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310117</link>
    <topic>වාඩියමංකඩ පාරේ කානු නැතිව මගීන් අසීරුවට</topic>
    <author>කළුතර මධ්‍යම විශේෂ එච්.එල්. සුනිල් ශාන්ත</author>
    <content>ප්‍රතිසංස්කරණය කරනු ලබන කළුතර බණ්ඩාරගම සිට වාඩියමංකඩ හංදිය දක්වා දිවෙන ජයවර්ධනපුර පාර්ලිමේන්තු පාර, පෙර තිබූ මට්ටමට වඩා අඩියක් පමණ ඉස්සීම නිසා නුගගොඩ හංදිය අවට ප්‍රදේශයේ ජනතාව අසීරුවට පත්ව සිටිති.මාර්ගය දෙපස කානු පද්ධතියක් නොමැතිකම නිසා වැසි දිනවලදී ජලය බැස යෑමට කිසිදු ක්‍රමවේදයක් නොමැති බවත්, මේ හේතුවෙන් නුගගොඩ ප්‍රදේශයේ පිහිටි ව්‍යාපාරික ස්ථාන හා නිවාස විශාල සංඛ්‍යාවක් වැසි ජලයෙන් යට වී දේපළ හානියක් සිදුවීමේ අවදානමක් ඇතැයි පෙන්වා දෙන නුගගොඩ ප්‍රදේශවාසීහු මේ මාර්ගයට කානු පද්ධතියක් ඉදිකරන ලෙස ඉල්ලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310118</link>
    <topic>මනාල යුවළකට එකම නමින් තෑගි කවර 2ක්:</topic>
    <author>බර්ටි ලයනල් උඩුගම්පළ</author>
    <content>මේ රාත්‍රි මනාල සාදය පැවැත්වුණේ ප්‍රියන්ත සහ මංගලිකා යන දෙදෙනාගේ අතිනත ගැනීමේ ප්‍රීතිය නිමිත්තෙනි. ප්‍රසිද්ධ උත්සව ශාලාවක පැවැති මෙහි මස් මාළු බුෆේ හල්, පිට්ටු රොටී යන වර්ග මෙන්ම දේශීය විදේශීය මත්පැන් ද ඇති පදමට මෙහි තිබුණි.සාදයට සහභාගිවූ ප්‍රියන්තගේ කාර්යාලයීය හිතමිතුරන් ටයි පටි කෝට් කලිසම් හැඳ පැළඳ සාදයට ඇතුළුවූයේ නමුදු මැත්පැන් ටික ටික තොල ගෑමෙන් පසු ඔවුන්ගේ ටයි කෝට් ශාලාවේ පුටු ඇඳි සැරසිලි බවට පත්විය.සාදය නිමාවී නිවෙසට සපැමිණි නව යුවළ තමන්ට ලැබුණ තෑගි කවර එකිනෙක පිරික්සන්නට විය.මේ බලන්න මංගලිකා සුනිමල්ගේ නමින් ලියුම් කවර දෙකක්. එකක රුපියල් දෙදහක්. අනික් කවරෙ තෑන්ක් යූ කාඩ් එකක්. හැම කවරෙකම ‍ෙදදහ ගානේ තියෙනවා ලොක්කගෙ කවරෙ පන්දාහක්.මුන් බීල හිටපු හින්දා මොකක් හරි පිස්සුවක් කරන්න ඇති. දෙදෙනාම නිවසට වී කල්පනා කරන්නට වූහ.මං කියන්නද ඔය සුනිමල්ලා දෙන්නම ඉන්නේ අපේ ඔෆීස්එකේ. දෙන්න ඉන්නෙත් එකට. එකෙක් කවරයක් දෙන්නැති අනිකට මචං මගේ කවරයත් ලියපං කියලා.සල්ලිත් දෙන්න ඇති. කොහොමහරි පිස්සුවෙන් මේ කාඩි එක දාලා කවර ගොඩේ තියන්න ඇති යැයි පවසමින් මනාල යුවළ සිනාසෙන්නට වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r1310119</link>
    <topic>මුදල් සම්මාදමේ ගිය තරුණයකු පොලීසියට බාරදීලා</topic>
    <author>හොරණ සමූහ</author>
    <content>මැදවච්චියේ පදිංචිව සිටින තම අම්මාගේ වකුගඩු ආබාධයට ප්‍රතිකාර ගැනීම උදෙසා මොරගහහේන පොලිස් බලප්‍රදේශයේ ඔලබොඩුව දිග්බැද්දේ ප්‍රදේශයේදී ආධාර මුදල් එකතු කළ තරුණයෙකු ප්‍රදේශවාසීන් විසින් සැකපිට අල්ලා මොරගහහේන පොලිසියට භාර දී ඇත. ඔහු සතුව පැවති ලිපි ලේඛන පිළිබඳව සැකයක් මතුවන හෙයින් වැඩිදුර විමර්ශන කටයුතු සඳහා මැදවච්චිය පොලිසියට දැන්වීමෙන් පසු සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r13101110</link>
    <topic>සුගලා දේවියගේ සොහොන වැනසූ ගල් වැඩපොළේ 7කට දේව සාපය වදී?</topic>
    <author>පොළොන්නරුව විශේෂ - ගාමිණී ඔබේසේකර</author>
    <content>පොළොන්නරුව රාජධානියේ පරාක්‍රමභාහු රාජ්‍ය සමයේ විසූ සුගලාදේවියගේ දේහය තැන්පත් කොට තිබූ බව කියන මීවත්පුර ගම්මානයේ පිහිටි මහා ගල්පර්වතය විනාශ කොට දේවියගේ මමියට අලාභ හානි සිදුකළ පුද්ගලයන්ට “දිට්ඨ ධම්ම වේදනීය කර්මය” අනුව දඬුවම් ලැබෙමින් පවතින බව මීවත්පුර ගම්වැසියෝ සඳහන් කරති.පසුගිය මාස තුනක කාලයක තුළ මේ ගල් වැඩපොළේ සේවය කළ පුද්ගලයන් හත්දෙනකු හදිසි අනතුරුවලින් මේ වනවිට මියගොස් ඇතැයි පැවැ‍සේ.ගල් පර්වතය මධ්‍යයේ ඉදිකර තිබූ විහාරස්ථානයක්, චෛත්‍යයක් හා පොකුණක් මේ පුද්ගලයන් විසින් පසුගිය කාලයේ විනාශ කරනු ලැබූ බව ගම්වැසියෝ කීහ.මේ විනාශ කිරීමට සම්බන්ධව කැටපිලර් රියදුරකු හා රිය සහායක , පළමුවන්ම මියගොස් තිබේ. ඉන්පසු ට්‍රැක්ටර් රියදුරන් දෙදෙනෙක් හා එම ස්ථානයේ නිදන් වස්තු ලබා ගැනීමට කන්නලව් කළ කට්ටඩි කාන්තාවක් ද මියගොස් ඇත. පර්වතය පුපුරුවා හැරීමට ගල්වෙඩි සකස් කළ අයකු ද පසුගියදා හදිසියේම මියගොස් ති‍බේ.මේ ගල් පර්වතය පුපුරුවා හැරීමට වෙඩිබෙහෙත් සැපයූ ඒජන්තවරයා ද මීට දින තුනකට පෙර හදිසි අනතුරකට රෝහල් ගතකොට සිටිය දී මිය‍ ගියේය.සුගලා දේවියගේ දේහය රැගෙන ගොස් පුළුස්සා එහි තිබූ ස්වර්ණාභරණ ඇතුළු රන් භාණ්ඩ පැහැරගත් බව මීවත්පුර ගම්වැසියෝ පවසති.මේ සිද්ධිය සම්බන්ධ‍යෙන් මේ වනවිට පොලිස් පරීක්ෂණ ආරම්භ කොට ඇති නමුත් කිසිදු සැකකරුවකු මෙතෙක් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r13101111</link>
    <topic>විශේෂ මහාධිකරණයේ ප්‍රථම තීන්දුව ලබාදෙයි</topic>
    <author>අනුරාධපුර මධ්‍යම විශේෂ</author>
    <content>එල්.ටී.ටී.ත්‍රස්තවාදී නඩු හා ළමා අපචාර නඩු විසඳීම සඳහා අනුරාධපුර අධිකරණ සංකීර්ණයේ ස්ථාපිත කළ ප්‍රථම විශේෂ මහාධිකරණයෙන් 09 වැනිදා ප්‍රථම නඩු තීන්දුව ප්‍රකාශයට පත් කරමින් ළමා අපයෝජන සිද්ධියක විත්තිකරුවකුට වසර 07ක බරපතළ වැඩ සහිත සිරදඬුවමක් නියම කෙරුණි.අනුරාධපුර අධිකරණ සංකීර්ණයේ පිහිටි උතුරු මැද පළාත් විශේෂ මහාධිකරණයේ විනිසුරු ඛේමා ස්වර්ණාධිපති මහත්මිය විසින් විත්තිකරුට සිරදඬුවම් නියම කළ අතර, සිර දඬුවමට අමතරව දඩ හා වන්දි මුදල් ද ගෙවන ලෙස විනිසුරුවරිය නියෝග කළාය.වර්ෂ 2011 සැප්තැම්බර් මස 01 වැනි දින හෝ ඊට ආසන්න දිනක දී වයස අවුරුදු 16ට අඩු පේමඩුව ප්‍රදේශයේ පදිංචි බාල වයස්කාර පිරිමි දරුවකුට විත්තිකරු විසින් බරපතළ ලිංගික අපයෝජනයක් සිදුකිරීම ගැන අධිකරණය හමුවේ අධි චෝදනා ගොනු කර තිබුණි.මෙසේ බරපතළ වැඩ සහිත සිර දඬුවම් නියම වූයේ මහවිලච්චිය පේමඩුව හැළඹගස්වැව පදිංචි සිසිර කුමාර නමැත්තාටය. විත්තිකරුට සිර දඬුවමට අමතරව රුපියල් දස දහසක දඩ මුදලක් සහ අගතියට පත් දරුවාට රුපියල් ලක්ෂයක වන්දි මුදලක් ගෙවන ලෙස ද විනිසුරුවරිය නියෝග කළ අතර දඩ සහ වන්දි මුදල් නොගෙවන්නේ නම් තවත් වසර 03ක බරපතළ වැඩ සහිත සිරදඬුවමක් ද නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=r13101112</link>
    <topic>බලධරයිනි ඇස් අරින්න මහා විනාසයක් අත ළඟ</topic>
    <author>මාරවිල සමූහ - මිහිර විජේසේකර</author>
    <content>පුත්තලම නගරයේ බස් නැවතුම්පොළ ඉදිරිපිට තිබෙන විදුලි රැහැන් කණුවක් කඩා වැටීමට ආසන්න තත්ත්වයේ පවතී. මීට දින දෙදකකට පෙර එම විදුලි රැහැන් කණුවේ බස් රථයක් ගැටීම හේතුවෙන් මේ කණුවට දැඩි අලාභ හානි සිදුව තිබේ.එම විදුලි රැහැන් කණුව සමීපයෙහි වෙළඳසල් කීපයක් ම පිහිටා ඇත. යම් හෙයකින් මෙය කඩා වැටුණූහොත් විශාල අනතුරක් සිදුවීමට ඉඩ තිබේ. අදාළ බලධාරීන් මෙයට අවධානය යොමු නොකිරීම ගැන නගරවාසීහු දැඩි විමතිය පළකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=s1310111</link>
    <topic>අල්ලස්-දූෂණ, තෑගි-ප්‍රතිලාභ ගැනීම, චර්යාමය නීති කැඩීම</topic>
    <author>ප්‍රින්ස් ගුණසේකර</author>
    <content>ලෝක පාපන්දු සම්මේලනයේ හිටපු විධායක කමිටු සාමාජික මනිලාල් ප්‍රනාන්දු මහතා පාපන්දු ක්‍රීඩාවට සම්බන්ධ කිසිදු හෝ ක්‍රියාවක නිරතවීම ජීවිතාන්තය දක්වා තහනම් කරයි. අල්ලස් හෝ දූෂණ, තෑගි හා ප්‍රතිලාභ ගැනීම, චර්යාමය නීති කැඩීම ඇතුළු චෝදනා ගණනාවකට වැරදිකරු බව ප්‍රකාශ කරමින් ලෝක පාපන්දු සම්මේලනය මේ දඬුවම පැනවීය.ලෝක පාපන්දු සම්මේලනයේ ආචාර ධර්ම පිළිබඳ කමිටුව විසින් පසුගිය අප්‍රේල් මාසයේ මනිලාල් ප්‍රනාන්දු මහතාට වසර අටක තහනමක් පනවා තිබු අතර එයට එරෙහිව අභියාචනාවක් ඒ මහතා ගොනු කළේය.එහෙත් ලෝක පාපන්දු සම්මේලනයේ අවසන් තීන්දුව වුයේ මනිලාල් ප්‍රනාන්දු මහතා චෝදනාවලට වැරදිකරු බවයි.ශ්‍රී ලංකා පාපන්දු සම්මේලනයේ හිටපු නිලධාරීයෙකු ලෝක පාපන්දු සම්මේලනයෙන් දඩුවම් ලැබූ මුල්ම අවස්ථාව ලෙස ද මෙය ඉතිහාසගත වේ. ඒ මහතා අසියානු පාපන්දු සම්මේලනයේ හිටපු උපසභාපතිවරයකු හා ශ්‍රී ලංකා පාපන්දු සම්මේලනයේ හිටපු කළමනාකරණ කමිටු සභාපතිද ‍විය.එම කළමනාකරණ කමිටු සභාපති ධූරය ක්‍රීඩා ඇමැති මහින්දානන්ද අලුත්ගමගේ මහතාගේ නියෝගයක් මත අහෝසි කිරීමට පාපන්දු සම්මේලනය කටයුතු කළේය. එයට අමතරව ලෝක පාපන්දු සම්මේලනය මගින් ශ්‍රී ලංකාවට ලබාදුන් රුපියල් කෝටි 50ක සුනාමී පාපන්දු ව්‍යාපෘති ආධාර නාස්තිකාර ලෙස වියදම් කිරීමේ සිද්ධියක් පිළිබඳවද ක්‍රීඩා ඇමැතිවරයා විසින් කමිටුවක් පත්කළ අතර එහි අවසන් වාර්තාවේ සඳහන් වූවේ එවක සිටි නිලධාරීන් එම වියදම් වලට සෘජුව හා වක්‍රව වගකිව යුතු බවයි.එහෙයින් එම ගණුදෙනුවලට අදාල සියලු ලිපි ලේඛන රහස් පොලීසියට ලබා දීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=s1310112</link>
    <topic>200 ‍වැනි ටෙස්ට් තරගයෙන් පසුව ක්‍රීඩාවෙන් සමුගන්නා බව සචින් කියයි</topic>
    <author/>
    <content>ඉන්දියා සුපිරි පිතිකරු සිචින් තෙන්ඩුල්කාර් ලබන මාසයේ ඔහුගේ 200 වැනි ටෙස්ට් තරගයට ක්‍රීඩා කිරීමෙන් පසුව ක්‍රිකට් ක්‍රීඩාවෙන් විශ්‍රාමගන්නා බව ඊයේ ප්‍රකාශ කළේය.ක්‍රීඩාවෙන් සමුගැනීමට දැන් කාලය එළඹ ඇතැයි ටෙස්ට් ක්‍රිකට් ඉතිහාසයේ වැඩිම ලකුණු ලබාගත් පිතිකරුවා මෙන්ම ජාත්‍යන්තර ක්‍රිකට් ක්‍රීඩාවේ ශතක 100ක් ලබාගත් එකම ක්‍රීඩකයාද වන ටෙන්ඩුල්කාර් කියා සිටියේය.“රට නියෝජනය කරමින් ලොව සෑම තැනකම ක්‍රීඩා කිරීමට ලැබීම මට ලොකු ගෞරවයක්” යැයි ටෙන්ඩුල්කාර් නිවේදනයක් මගින් ප්‍රකාශ කර සිටියේය.වයස අවුරුදු 11සිට තමා කළ එකම දේ ක්‍රිකට් ක්‍රීඩා කිරීම බැවින් ක්‍රිකට් නැති ජීවිතයක් ගැන සිතීමට තමාට ඉතාමත් අමාරු දෙයක් බව 40 හැවිරිදි ටෙන්ඩුල්කාර් කීවේය.1989 වසරේ නොවැම්බරයේ පාකිස්තානයට එරෙහිව කරච්චි නුවරදී සිය ප්‍රථම ටෙස්ට් තරගයට සහභාගි වීමෙන් පසුව මේ දක්වා ටෙන්ඩුල්කාර් ලකුණු 15,837ක් ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=s1310113</link>
    <topic>ජාතික නෙට්බෝල් පුහුණුකාරිනිය සොමිතා අල්විස්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් ජාතික පුහුණුකාරිනිය ලෙස සොමිතා අල්විස් මහත්මිය පත්වෙයි. ලබන දෙසැම්බර් මාසයේ සිංගප්පූරුවේ පැවැත්වෙන නේෂන් කප් නෙට්බෝල් තරගාවලියේදී සොමිතා අල්විස් මහත්මිය මුල් වරට ජාතික නෙට්බෝල් පුහුණුකාරිනිය ලෙස කටයුතු කරනු ඇත.සොමිතා අල්විස් මහත්මිය ශ්‍රී ලංකා නෙට්බෝල් පිලේ හිටපු නායිකාවක් මෙන්ම ශ්‍රී ලංකා කනිෂ්ඨ නෙට්බෝල් පුහුණුකාරිනියද වූවාය.ඇයගේ පුහුණුව යටතේ ශ්‍රී ලංකා කනිෂ්ඨ නෙට්බෝල් පිලට ආසියානු අනුශූරතාවද හිමි වූ අතර දැනට හැටන් නැෂනල් බැංකු පිලේ නෙට්බෝල් පුහුණුකාරිනිය ලෙස කටයුතු කරයි.නෙට්බෝල් පුහුණුකාරිනිය තේරීමේ සම්මුඛ පරීක්ෂණය පසුගිය සදුදා විශේෂ කමිටුවක් ඉදිරියේදී පැවැති අතර සොමිතා අල්විස්ගේ පත්වීමට ඊයේ ක්‍රීඩා ඇමැති මහින්දානන්ද අලුත්ගමගේ මහතා අනුමැතිය ලබා දී ඇත. නෙට්බෝල් ජාතික පුහුණුකාරීනී තනතුර සඳහා පැවැති සම්මුඛ පරීක්ෂණයට දීප්ති ද අල්විස්, ඩෙසීමා ප්‍රනාන්දු හා අමල්කා වන්නිතිලක යන මහත්මීන් ද සහභාගී වුහ.මෙම සම්මුඛ පරීක්ෂණයට ඉදිරිපත්වූ දීප්ති ද අල්විස් මහත්මියගේ දියණිය සෙමිනි ද අල්විස් තම මවට ජාතික නෙට්බෝල් තනතුර ලබා ගැනීමට බාධාවක් වේ යැයි කල්පනා කරමින් ජාතික සංචිතයෙන් ද ඉල්ලා අස්වුවාය. එහෙත් සොමිතා අල්විස් මහත්මිය ජාතික නෙට්බෝල් පුහුණුකාරිනිය වීමෙන් අනතුරුව සෙමිනි ද අල්විස් ක්‍රීඩිකාවට තවදුරටත් ජාතික සංචිතයේ සිටිය හැකි බවත් ඉල්ලා අස්වීමේ ලිපිය අවලංගු වන බවත් නෙට්බෝල් සම්මේලන ප්‍රකාශිකාවක් දිනමිණට පැවැසුවාය.විසිදෙදෙනකුගෙන් සමන්විත ජාතික නෙට්බෝල් සංචිතය ඉදිරි සතියේදී දොලොස් දෙනෙක් දක්වා අඩුකිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=s1310114</link>
    <topic>කිසිම තරගයක් අපි සැහැල්ලුවට ගන්නේ නෑ</topic>
    <author>ෆවුස් මොහොමඩ් ඉන්දියාවේ මුම්බායි සිට...</author>
    <content>ආසියාවේ සත් සාමාජික රගර් කණ්ඩායම් ශ්‍රේණිගත කිරීමේ තරගමාලාවේ තුන්වැන්න වන මුම්බායි සෙවන්ස් තරගාවලියේ පළමු ඉලක්කය මූලික වටයේ තරග ජයගෙන ඉදිරියෙන් සිටීම බවත්, කිසිදු තරගයක් සැහැල්ලුවට නොගන්නා බවත් ශ්‍රී ලංකා සත් සාමාජික රගර් පිලේ නායක ෆසීල් මරිජා ‘දිනමිණ’ට පැවැසීය.ශ්‍රී ලංකා පිලේ සෑම ක්‍රීඩකයකුම දැඩි කැපවීමකින් හා අධිෂ්ඨානශීලිත්වයකින් යුතුව පුහුණුවීම්වල නිරතවූ බවත්, එහි ප්‍රතිඵල ඉතා යහපත් එකක් වනු ඇති බවත් මරිජාගේ විශ්වාසයයි.‘අපේ මුල්ම ඉලක්කය මූලික තරග වටයේ පෙරමුණ ගැනීමයි. දෙවැනි දිනයේ කුසලාන තරග වටයේ අර්ධ අවසන් පූර්ව තරගවල දී ඒක අපිට වාසියක් වේවි. කොහොමවුණත් කිසිම තරගයක් අපි සැහැල්ලුවට ගන්නේ නෑ. විශේෂයෙන් අපිට ප්‍රබල අභියෝගයක් එල්ල කරන කණ්ඩායම් සමග මෙවර තරගාවලියේ දි මනා සැලසුමකින් යුතුව තරග කිරීමයි අපේ බලාපොරොත්තුව’ ඔහු කීවේය.ජපානය, හොංකොං, පිලිපීනය හා දකුණු කොරියාව ශ්‍රී ලංකාවට දැඩි අභියෝගයක් එල්ල කරන රටවල් වන අතර දෙවැනි දිනයේ කුසලාන අර්ධ අවසන් පූර්ව වටයේ සිට ක්‍රම ක්‍රමයෙන් කුසලාන වටයේ අවසන් මහා තරගයට සුදුසුකම් ලැබීමට ඉහත කී රටවල් එකක් හෝ කීපයක් සමග තරග වැදීමට ශ්‍රී ලංකා පිලට සිදුවනු ඇත. විශේෂයෙන් අවසන් පූර්ව තරගයේ දී ජපානය හෝ හොංකොං කණ්ඩායමට මුහුණදීමට ශ්‍රී ලංකාවට සිදුවනු නිසැකය.මෙවර තරගමාලාවේ මේ දක්වා නිමාවට පත්වූ මැලේසියානු හා තායිලන්ත තරගාවලි අතර පෙරළිකාර කණ්ඩායම මෙන්ම වේගවත්ම කණ්ඩායම බවට පත්වී සිටින ශ්‍රී ලංකාව කෙරෙහි මුම්බායි තරගාවලියේ දී සෙසු කණ්ඩායම් වැඩි උනන්දුවක් යොමුකරනු ඇත. තායිලන්ත තරගාවලියේ ශ්‍රී ලංකා ක්‍රීඩකයන් දැක්වූ දස්කම් සෙසු කණ්ඩායම්වල ක්‍රීඩකයන්ගේ වැඩි අවධානයට ලක්විය.මුම්බායි නුවර ඓතිහාසික ජිම්කානා ක්‍රීඩාංගණයේ දී ලබන 12 හා 13දෙදින පැවැත්වෙන මේ තරගාවලියට රටවල් 16ක් තරග වදිති. එම රටවල් අතරින් ප්‍රබලතම රටවල් 12ක් ‘ඒ’ සිට ‘ඩී’ දක්වා කාණ්ඩ 4කට කණ්ඩායම් තුන බැගින් ඇතුළත් කර ඇති අතර ශ්‍රේණිගත කිරීම්වල 13වැනි ස්ථානයේ සිට 16දක්වා කණ්ඩායම් ශ්‍රේණිගත කිරීම සඳහා ‘ඊ’ කාණ්ඩයෙන් තවත් රටවල් 4ක් තරග වදිති. ශ්‍රී ලංකාව තරග වැදීමට නියමිතව ඇත්තේ ‘සී’ කාණ්ඩයෙනි. ඊට තායිලන්තය හා එක්සත් අරාබි එමීර් රාජ්‍යය ද ඇතුළත් වේ. තායිලන්තය වත්මන් ශ්‍රේණිගත කිරීම් අනුව පස්වැනි ස්ථානයේ පසුවන අතර එමිරේට්ස් පිල 12වැනි තැන පසුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=s1310115</link>
    <topic>සංවර්ධන පිල 9කට 299යි</topic>
    <author/>
    <content>පී.සරවනමුත්තු පිටියේ පැවැත්වෙන සිවුදින ‍තුන්කොට් ක්‍රිකට් තරගාවලියේ තෙවැනි දිනය ඊයේ නිමාවනවිට කුසල් ජනිත්ගේ විශිෂ්ට ශතකයද සමගින් ශ්‍රී ලංකා සංවර්ධන කණ්ඩාම කඩුලු 9ක් දැවී ලකුණු 299ක් ලබාගනිමින් සභාපතිගේ පිලට වඩා ලකුණු 276ක් පිටුපසින් සිටියේය.දෙවැනි දිනය නිමානවවිට කුසල් ලකුණු 70ක් හා ජයසූරිය ලකුණු 56ක් ලබා සිටියේය.අයහපත් කාලගුණය හේතුවෙන් තෙවැනි දිනයේ තරග ආරම්භ කිරීමට ප්‍රමාද විය. දිනය ආරම්භ කරමින් සංවර්ධන පිලේ ආරම්භක කඩුල්ලේ සබඳතාව තවදුරටත් ඉදිරි‍යට ගෙන යෑමට නුවන් කුලසේකර හමුවේ ශෙහාන් ජයසූරියට නොහැකිවිණි. අගනා සබඳතාවකින් ගොඩනැගුණු පළමු කඩුල්ලේ එකතුව දිනයේ පළමු ඕවරයේ අවසන් පන්දුවෙන් කුලසේකර විසින් නිමාවට පත්කළේ ජයසූරිය කඩුල්ල මුවා කිරීමේ වරදට හසුකර ගැනීමෙනි. ජයසූරියට ඊයේ දිනයේ කිසිදු ලකුණක් ලබාගැනීමට නොහැකිවිය. පන්දු 92කට මුහුණදුන් ජයසූරිය හතරේ පහර 9ක් සමගින් ලකුණු 56ක් රැස්කර තිබිණි. දෙවැනි කඩුල්ලට කුසල් සමග එක්වු රුමේෂ් බුද්ධික එක් ලකුණකට යළි ක්‍රීඩාගාරයට හරවා යැවීමට ප්‍රසන්න ජයවර්ධන හා සුරංග ලක්මාල් සුසංයෝගයට හැකිවිය.මුළු ලකුණු 140දී දෙවැනි කඩුල්ල බිඳ වැටුණු අතර තවත් ලකුණක් එක් වෙද්දී සංවර්ධන පිල අසීරුවට ලක් කරමින් තෙවැනි කඩුල්ලද බිඳ වැටිණි. සචිත්‍ර සේරසිංහ කුලසේකර හමුවේ ලකුණු නොලබා පිටියෙන් ඉවත් වු අතර නායක ලහිරු තිරිමාන්නද ලකුණු 5කට පිටියෙන් ඉවත් කිරීමට තිසර පෙරේරා සමත්විය.දිවා විවේකයෙන් පසුව හයවැනි කඩුල්ල ලෙසින් ක්‍රීඩාගාරයට යෑමට කුසල් ජනිත් සිල්වාට සිදුවිය. සචිත්‍ර සේනානායකගේ පන්දුවක් හමුවේ ඔහු කඩුල්ල මුවා කිරීමේ වරදට හසුවිණි. විශිෂ්ට පිතිහරඹයක නිතරවු කුසල් ජනිත් පන්දු 142ක් පමණක් වැය කරමින් ලකුණු 150ක් රැස්කළේ හතරේ පහර 12ක් හා හයේ පහර 6ක් සමගිනි. පසුපෙළ පිතිකරුවන්ගෙන් නිරෝෂන් දික්වැල්ල ලකුණු 42ක් වාර්තා කළ අතර අනෙකුත් පිතිකරුවන්ට ලකුණු කරා යෑමට සභාපති පිලේ පන්දු යවන්නෝ ඉඩ නොදුන්හ. පන්දු යැවීමේදී සචිත්‍ර සේනානායක කඩුලු තුනක් දවාගත් අතර නුවන් කුලසේකර හා සුරංග ලක්මාල් කඩුලු 2බැගින් දවාගත්තේය.අද තරගයේ අවසන් දිනයි.සභාපතිගේ පිල-575 (ඕවර 147.5) කෞෂාල් සිල්වා 125, කුමාර් සංගක්කාර 107, ප්‍රසන්න ජයවර්ධන නොදැවී 105, නුවන් කුලසේකර 75 (ශමින්ද එරංග 95/4, මලින්ද පුෂ්පකුමාර 161/2)සංවර්ධන පිල-299/9 (ඕවර 69) කුසල් ජනිත් 150, ශෙහාන් ජයසූරිය 56, නිරෝෂන් දික්වැල්ල (සචිත්‍ර සේනානායක 82/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=s1310116</link>
    <topic>මම කළින්ම යන්නේ කණ්ඩායමේ යහපත සඳහායි</topic>
    <author>වර්නන් ගුණසේකර</author>
    <content>ශ්‍රී ලංකා ටෙස්ට් ක්‍රිකට් කණ්ඩායමේ සිටින ජ්‍යෙෂ්ඨ ක්‍රීඩකයන් තිදෙනාම එකවිට ඉවත් වුවහොත් එය කණ්ඩායමට ඉතාමත් අහිතකර වනු ඇති බවත් එබැවින් තමා කුමාර් සංගක්කාර හා මහේල ජයවර්ධනට පෙර ටෙස්ට් පිටියෙන් සමුගැනීමට තීරණය කළ බවත් ශ්‍රී ලංකා ආක්‍රමණශීලී ආරම්භක පිතිකරු තිලකරත්න ඩිල්ෂාන් ඊයේ කියා සිටියේය.කණ්ඩායමේ තමාගේ ස්ථානයේ ක්‍රීඩා කිරීම සඳහා සුදුසු නවක ක්‍රීඩකයෙක් සොයා ගෙන දැන් සිටම ඔහුට ජාත්‍යන්තර ටෙස්ට් පිටියේ අත්දැකීම් ලබා දීමට ඉඩ සැලසීම තමාගේ විශ්‍රාම යාමේ මූලික අරමුණ බවද ඩිල්ෂාන් පවසා සිටියේය.ඩිල්ෂාන් මෙසේ කියා සිටියේ ටෙස්ට් ක්‍රිකට් තරග බිමෙන් ඔහුගේ සමුගැනීම නිළ වශයෙන් ප්‍රකාශ කිරීම සඳහා ඊයේ කොළඹ ශ්‍රී ලංකා ක්‍රිකට් ආයතනයේදී පැවැති මාධ්‍ය හමුවේදීය.එහිදී වැඩි දුරටත් අදහස් දැක්වූ ඩිල්ෂාන්, “සංගායි මහේලයි මමයි තුන් දෙනාම එක පාරම අයින් වුනොත් ඒක කණ්ඩායමට ලොකු අඩුවක් වේවි. ශ්‍රී ලංකා ක්‍රිකට්වලට එය නරක විදියට බලපාන්න පුළුවනි. ඒ නිසා මම කළින් අයින් වෙන්න තීරණය කළා” යැයි කීවේය. “නවක ක්‍රීඩකයන්ට අවස්ථාවක් ලබා දීම මගේ මේ තීරණයේ ප්‍රධාන අරමුණයි. තරුණ පිතිකරුවන් දෙතුන් දෙනෙක් දැන් ඉස්මතු වී ඉන්නවා. ඔවුන්ට සංගක්කාර හා මහේල වැනි ජ්‍යෙෂ්ඨයන් සමග ක්‍රීඩා කිරීමට අවස්ථාව උදා වීමෙන් ඒ අයට හොඳ පළපුරුද්දක් ලබා ගත හැකියි. ඒ නිසා සංගා හා මහේල දැන්මම අයින් විය යුතු නැහැ.”කෞෂල් සිල්වා හෝ කුසල් ජනිත් පෙරේරා තමාගේ ස්ථානයේ ක්‍රීඩා කිරීමට වඩාත් සුදුසු ක්‍රීඩකයන් බව ඩිල්ෂාන් පැවසීය. “ලබන අවුරුද්දේ මැයි මාසයේ එංගලන්ත සංචාරය ඇරැඹෙනවා. ඊට පෙර පාකිස්තානය හා බංග්ලාදේශය එක්ක ටෙස්ට් තරග පහක් තියෙනවා. මේ තරගවල මගේ ස්ථානයේ ක්‍රීඩා කිරීමට නවකයෙක් යෙදෙව්වොත් ඔහු එංගලන්ත සංචාරය වන විට හොඳ පළපුරුද්දක් ලබා ගෙන සිටීවි.”ශ්‍රී ලංකා ටෙස්ට් ක්‍රිකට් කණ්ඩායමේ නායකත්වය දැරූ අවධියේ තමා තරුණ ක්‍රීඩකයන් කිහිප දෙනෙකු ඉදිරියට ගත් බවත් එයින් කෙනෙක් අද නායකයා වී සිටින බවත් ඩිල්ෂාන් පෙන්නා දුන්නේය.“මම ශ්‍රී ලංකා ක්‍රිකට් නායකයා ලෙස පත්වුනේ සංගක්කාර හා මහේල අයින් වුනාට පස්සේ නායකත්වය ගන්න කෙනෙක් හිටියෙ නැති නිසයි. එතනදිත් මම හරි වෙලාවට හරි තීරණය අරගෙන නායකත්වයෙන් ඉවත් වුණා. එහෙම නොවුනා නම් ඇන්ජලෝ මැතිව්ස්ට අද මේ තැන ලැබෙන්නේ නැහැ.”තීරණ ගැනීමට තමා බිය වන්නේ නැති බව කී මේ වේගවත් පිතිකරුවා “මම ප්‍රශ්නවලින් වැටෙන කෙනෙකුත් නෙවෙයි” කීය.සනත් ජයසූරිය වගේ ඔබත් දේශපාලනයට එනවාද?“තාම එහෙම අදහසක් නැහැ.”එවැනි ආරාධනයක් තියෙනවාද?“නැහැ. ඊට වඩා වැදගත් කාරණයක් මා ඉදිරියේ තියෙනවා. ඒ, ජාත්‍යන්තර එක්දින හා විස්සයි20 තරග පිටියේ ශ්‍රී ලංකාව ජයග්‍රහණය කරවීමයි.” තිලකරත්න ඩිල්ෂාන් ප්‍රථම වතාවට ටෙස්ට් ක්‍රිකට් තරග බිමට පිවිසියේ 1999 වසරේ බුලවයෝහිදී සිම්බාබ්වේ ට එරෙහිවය. ඒ, සනත් ජයසූරියගේ නායකත්වය යටතේය. ඊයේ ඩිල්ෂාන් ටෙස්ට් ක්‍රීඩාවෙන් සමුගන්නා විට ජයසූරිය ශ්‍රී ලංකා ක්‍රිකට් තේරීම් කමිටුවේ සභාපතිව සිටීම දෛවෝපගත සිදුවීමකි.තමාගේ පළමු තරගය හා කණ්ඩායමේ නායකත්වය දරමින් 2011 වසරේ ලෝඩ්ස් ක්‍රීඩාංගණයේදී එංගලන්තයට එරෙහිව ලබා ගත් ලකුණු 193 තම ටෙස්ට් ක්‍රිකට් ක්‍රීඩා දිවියේ අමතක නොවන අවස්ථා බව ඩිල්ෂාන් කියයි.“පටන් ගත්ත තැනින්ම අවසන් කරන්නයි මම හිතාගෙන හිටියේ. නමුත් මේ මාසේ යන්න තිබුණු ඒ සංචාරය කල් ගියා. මට ගොඩක් ආදරය කළ, මාව දිරි ගැන්වූ ආදරණීය ශ්‍රී ලාංකික ක්‍රීඩා ලෝලීන් ඉදිරියේ අවසන් වතාවට ටෙස්ට් ක්‍රිකට් ක්‍රීඩා කරලා ඔවුන්ගෙන් සමුගන්න ලැබුනා නම් ඉතා හොඳයි. නමුත් ලංකාවෙදී ආයෙ ටෙස්ට් තරගයක් තියෙන්නේ 2016දීයි.”ඩිල්ෂාන් විසින් නිර්මාණය කරන ලද ‘ඩිල්ස්කූප්’ පහර අද මුළු මහත් ක්‍රිකට් ලෝකයේ ම ජනප්‍රිය ය. “මගේ නමින් කෙසේ වෙතත් ශ්‍රී ලාංකික නමින් එය ක්‍රිකට් පොතට ඇතුළත් වීම මුළු ලංකාවටම ආඩම්බරයක්” ඩිල්ෂාන් කියා සිටියේය.ඩිල්ෂාන් ඔහුගේ ක්‍රිකට් දිවිය අලලා පොතක් ලියා තිබේ. “මම පොත ලියලා ඉවරයි. තව මාසෙකින් දෙකකින් මේ වගේම මාධ්‍ය හමුවක් කැඳවලා ඒ පොත නිකුත් කරනවා.”ටෙස්ට් ක්‍රිකට් ක්‍රීඩාවේ පිතිකරුවකු ලෙසින් ඩිල්ෂාන්ගේ සාමාන්‍යය 40.98 කි. තරග 87කට ක්‍රීඩා කළ ඔහු ශතක 16ක් වාර්තා කර තිබේ. ලබන 14 වැනි දිනට වයස අවුරුදු 37ක් පිරෙන ඩිල්ෂාන් ටෙස්ට් ක්‍රීඩාවෙන් සමුගන්නේ ඔහුගේ දක්ෂතා උපරිම අඩියක තිබියදීය.කළින් දැනගෙන හිටියා නම්යන්න දෙන්නේ නැහැතිලකරත්න ඩිල්ෂාන් ටෙස්ට් ක්‍රිකට් ක්‍රීඩාවෙන් සමුගන්නා බව තමා කළින් දැන සිටියේ නම් ඊට ඉඩ නොදෙන බව ශ්‍රී ලංකා ක්‍රිකට් ආයතනයේ සභාපති ජයන්ත ධර්මදාස මහතා අවධාරණය කර සිටියේය.“අපිට කාවවත් බලෙන් තියා ගන්න බැහැ. ක්‍රීඩකයන් ඔවුන්ගේ යම් යම් අවශ්‍යතාවන් නිසා ක්‍රීඩාවෙන් අයින් වෙනවා. නමුත් එහෙම කියලත් මම මෙහෙමත් කියන්න ඕන. ඩිල්ෂාන් ඊයේ (පෙරේදා) තමයි මට කීවේ එයා ටෙස්ට් ක්‍රීඩාවෙන් සමුගන්නවා කියලා. ඒක මම කළින් දැනගෙන හිටියා නම් මම එයාට යන්න දෙන්නේ නැහැ.”වසර 14ක් ටෙස්ට් ක්‍රිකට් ක්‍රීඩා කර ඉන් ඉවත් වීම දුකක් බව ඩිල්ෂාන් කීවේය. “නමුත් කවදා හරි මේ තීරණය ගන්න ඕන. මම මේ තීරණය ගත්තේ ඉතාමත් සතුටිනුයි. කාටවත් බයෙන් හෝ කාගෙවත් බල කිරීමකට නෙවෙයි. අපිට කළින් හිටපු අයියලා අපිට පාර හදලා දුන්නා. අපිත් නවකයන්ට පාර හදලා දෙන්න ඕන.”“පොඩි තැනකින් ආපු මම ටෙස්ට් ක්‍රිකට් ක්‍රීඩාවේ හැම අභියෝගයක්ම ජය ගත්තා. ටෙස්ට් ලකුණු 5000ක් ගත්තා. නායකත්වයට පත්වුණා.”ඩිල්ෂාන්ගේ මේ සමුගැනීමේ අවස්ථාවට සහභාගී වීම පිණිස ඔහුගේ බිරිඳ මංජුලා තිළිණි හා ශ්‍රී ලංකා ක්‍රිකට් ආයතනයේ වැඩබලන ප්‍රධාන විධායක නිළධාරී ඈෂ්ලි ද සිල්වා මහතාද පැමිණ සිටියහ.“දුකේදීත් සැපේදීත් මා ළඟින්ම සිටි මගේ ආදරණීය බිරිඳ හා මගේ මව්පියන්ට මා ස්තූතිවන්ත වෙනවා. මගේ විදුහල්පතිවරුන්ටත්, ක්‍රිකට් නිළධාරීන්ටත්, ක්‍රීඩාවේ මගේ නායකයන්ටත්, ක්‍රිකට් නිළධාරීන්ටත් මගේ ස්තූතිය පිරිනැමීමට මා මෙය අවස්ථාවක් කර ගන්නවා. මේ රටේ මෙන්ම පිටරටවලත් ඉන්න මගේ ක්‍රීඩා ලෝලීන්ට මා ටෙස්ට් ක්‍රීඩාවෙන් සමුගන්නා අද දිනයේ මගේ විශේෂ ස්තූතිය පුද කරනවා” යැයි ඩිල්ෂාන් කීවේය.අවසාන වශයෙන් ඔහු තරුණ ක්‍රීඩකයන්ට මෙසේ අවවාදයක් දුන්නේය. “මම මෙතනට ආවේ ගොඩක් කැපවෙලායි. ඔයාලත් එහෙම කරන්න. විශ්වාසය ගොඩනගා ගන්න. කිසිම දෙයක් ලේසියෙන් ලබා ගන්න බැහැ. කණ්ඩායමට ක්‍රීඩා කරන්න අවස්ථාවක් ලැබුනොත් ඒකෙන් උපරිම ප්‍රයෝජනය ගන්න.”තරුණ ක්‍රීඩකයන් අනාගතයේදී ශ්‍රී ලංකාවට ක්‍රිකට් ජයග්‍රහණ අත්කර දෙනු දැකීම තරම් වටිනා තවත් දෙයක් තමන්ට නැතැයිද තිලකරත්න ඩිල්ෂාන් කියා සිටියේය.“නවක ක්‍රීඩකයෝ රටට ජය ගෙන දෙන හැටි ගෙදර ඉඳන් බලන් ඉන්නකොට මට ලොකු සතුටක් දැනේවි. එදාට මම හයියෙන් අත්පුඩි ගහන්නම්..චියර් කරන්නම්!” .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=f1310111</link>
    <topic>අපේ හාමුදුරුවනේ ලෙඩට දුකට බලන්නේ නැතුව මොකටද</topic>
    <author/>
    <content>ජනාධිපති මහින්ද රාජපක්ෂ මහතාගේ මේ සතියේ පළමු රාජකාරිය වූයේ උතුරු මහ ඇමැති සී. වී. විග්නේශ්වරන් මහතාගේ දිවුරුම් දීම සිදු කිරීමය.අරලියගහ මන්දිරයේ දී සඳුදා උදේ පැවැති දිවුරුම් දීමේ උත්සවය සඳහා සී. වී. විග්නේශ්වරන් මහතා ඔහුගේ බිරිය දරුවන්, මිනිබිරියන් දෙදෙනා හා වාසුදේව නානායක්කාර මහතා ද පැමිණ සිටියහ.විග්නේශ්වරන් මහතාගේ දිවුරුම් දීම පසුගිය සතියේ මතභේදයට තුඩු දී තිබුණේය. විග්නේශ්වරන් ජනාධිපතිතුමා ඉදිරියේ දිවුරුම් දෙන්නේ නම් ජනාධිපතිතුමා යාපනයට පැමිණිය යුතු බව, දෙමළ ජාතික සන්ධාන ඇතමෙකුගේ මතය විය.ප්‍රශ්නය උග්‍ර අතට පත් වෙද්දී ආර්. සම්බන්ධන් මහතා ජනාධිපතිතුමා හමුවීමට පසු ගිය සිකුරාදා අරලියගහ මන්දිරයට පැමිණියේය. ජනාධිපතිතුමා සමඟ කළ සාකච්ඡාව මල්ඵල ගැන්වීමක් ලෙස සඳුදා අරලියගහ මැදුරට විග්නේශ්වරන් මහතා දිවුරුම් දීමට පැමිණියේය. විග්නේශ්වරන් පවුලේ පිරිස ඉතා සුහදශීලී අයුරින් පිළිගත් ජනාධිපතිතුමා උදෑසන ආහාරය සඳහා පිරිසට ආරාධනා කෙළේය.ඒ වනවිටත් ආර්. සම්බන්ධන්, එම්. ඒ. සුමන්තිරන්, පී. දිගම්බරන්, ඩිව් ගුණසේකර, ඩග්ලස් දේවානන්ද, මෛත්‍රීපාල සිරිසේන, ඩලස් අලහප්පෙරුම, ජී. ඒ. චන්ද්‍රසිරි, තිස්ස විතාරණ හා ජෝන් අමරතුංග, රවුෆ් හකීම් මහත්වරු ජනාධිපති මන්දිරයට පැමිණ සිටියහ.ජෝන් අමරතුංග මහතා දුටු ජනාධිපතිතුමා කොහොමද ජෝන් යැයි ඇසීය.හොඳයි සර්.... ජෝන් කීය.9.40ට යෙදුණු සුබ හෝරාවේදී උතුරු පළාත් මහ ඇමැති සී. වී. විග්නේශ්වරන් මහතා දමිළ බසින් ජනාධිපතිතුමා ඉදිරියේ දිවුරුම් දුන්නේය.දිවුරුම් දීමෙන් පසු අරලියගහ මන්දිරයේ තේ පැන් සංග්‍රහයක් සූදානම් කර තිබූ අතර ජනාධිපතිතුමා පැමිණ සිටි සැමට ඒ සඳහා ආරාධනා ‍ෙකළේය.“ජෝන් හර්මන් ගුණරත්න මගේ උපදේශකවරයෙක් කියා ඇතැමෙක් කියා තිබෙනවා. එයා මගේ උපදේශකයෙක් නෙමේ ජනාධිපතිතුමා කීවේය.ඔව් සර් ඒක ඇත්ත ජෝන් කීය.“‍ජෝන් ඔයා අද ආපු එක හොඳයි” ජනාධිපතිතුමා නැවත කීවේය. තේ පැන් සංග්‍රහයෙන් පසු විග්නේශ්වරන්ගේ මිනිබිරියන් දෙදෙනා සුරතල් කළ ජනාධිපතිතුමා පිරිස සමඟ ඡායාරූපයකට පෙනී සිටීමටද අමතක නොකළේය.ලෝක ජනාවාස දිනය සනිටුහන් කරමින් මොරටුව සොයිසාපුර ඉදිකෙරෙන මහල් නිවාස සංකීර්ණයේ ප්‍රථම අදියර ජනාධිපතිතුමාග් ප්‍රධානත්වයෙන් ජනතා අයිතියට පත් කෙරුණේ සඳුදා සවස් වරුවේය. ඉන් නිවසක් රංගන ශිල්පී ජගත් චමිල මහතාට පිරිනැමුණේ ජනාධිපතිතුමාගේ සුරතින්යතරගය තිබුණේඅපේ අය අතරේජගත් චමිලගේ පවුලේ පිරිස සමඟ ඡායාරූපයකට පෙනී සිටි ජනාධිපතිතුමා සොයිසාපුර ක්‍රීඩාංගණය නැරඹීමට ගියේ විමල් වීරවංශ හා ජීවන් කුමාරතුංග මහත්වරු සමඟය. “විමල් වයඹ හා මධ්‍යම අපේ අය තරගකාරී වූ නිසා අතිවිශිෂ්ට ජයග්‍රහණයක් ලබා ගත්තා නේද ජනාධිපතිතුමා ඇසීය.ඒක ඇත්ත සර් පක්ෂ අතර නම් තරගයක් තිබුණේ නැහැ. තරගය තිබුණේ අපේ අය අත‍රේමයි විමල් කීය.විග්නේශ්වරම් අද උදේ උතුරු පළාත් මහ ඇමති ලෙස දිවුරුම් දුන්නා. ඒ අය අපි එක්ක සහයෝගයෙන් වැඩ කිරීමට අවතීර්ණ වීම හොඳ ප්‍රවණතාවයක්. ජනාධිපතිතුමා ජීවන් දෙස බලමින් කීය.“සර්ගෙ නායකත්වය ඒ අය අවසානේ විශ්වාස කළා. ඒ අය රජය එක්ක සහයෝගයෙන් කටයුතු කිරීම හොඳ දෙයක්” ජීවන් කීවේය.විග්නේශ්වරන්ලා ප්‍රජාතන්ත්‍රවාදීව කටයුතු කිරීම සුවිශේෂී ජයග්‍රහණයක් ජනාධිපතිතුමා සිනාසෙමින් කීය.ජීවන් කුමාරතුංග මහතා මෝටර් රථයේ නංවා ගත් ජනාධිපතිතුමා රෝගාතුරව පසුවන ගල්කිස්ස සුමංගලාරාමාධිපති අම්බලන්ගෙ‍ාඩ ශ්‍රී සුමංගල හිමිගේ සුවදුක් බැලීමට ගියේය. ජනාධිපතිතුමාගේ පැමිණීම අපේක්ෂා නොකළ හිමිනමගේ දෙනෙතට කඳුළු නැණි. මම කවදාවත් හිතුවෙ නැහැ ජනාධිපතිතුමා මාව බලන්න එයි කියලා සුමංගල හිමියෝ වාවාගත නොහැකි ආකාරයෙන් කීහ.“අපේ හාමුදුරුවනේ ලෙඩට ‍ දුකට බලන්නෙ නැතුව මොකටද” ජනාධිපතිතුමා ඉතා ළෙන්ගතු අයුරින් කීය.‍ජනාධිපතිවරණයේ දී සරත් ෆොන්සේකා අම්බලන්ගොඩට හිතවත් කෙනෙක් නොවන බව මුලින්ම රටට කිව්වේ ඔබවහන්සේයි. මට ඒක තාම මතකයි ජනාධිපතිතුමා කීය.මට ඒ සිද්ධිය මතකයි උන්වහන්සේ පැවසුහ. තේ පැන් සංග්‍රහයක් භුක්ති විඳි ජනාධිපතිතුමා ජීවන් කුමාරතුංග මහතා සමඟ අරලියගහ මන්දිරය බලා පිටත්ව ගියේය.සෙනසුරාදා මාතර නගර මධ්‍යයේ සිදු වූ පහරදීමේ සිද්ධියේදී තුවාල ලැබූ ක්‍රිශාන්ත පුෂ්ප කුමාර මහතා ඇතුළු තුවාලකරුවන්ගේ සුවදුක් සොයා බැලීම සඳහා විපක්‍ෂ නායක රනිල් වික්‍රමසිංහ මහතා ඉරිදා උදේ ගාල්ල බලා පිටත්ව ගියේ තිස්ස අත්තනායක මහතා ද සමඟය. ඔවුන් කරාපිටිය රෝහලට ළඟා වූයේ උදේ 10.30ට පමණය. ක්‍රිෂාන්ත ඔයාට දැන් කොහොමද රනිල් ඇසීය. තාම හොඳක් නැහැ සර් ක්‍රිශාන්ත කීය. ඔයාට මේ ප්‍රහාරය එල්ල වුණේ කොහොමද රනිල් ඇසුවේ ඉතාමත් සංවේගශීලීවය. සර් හර්මන් අයිය මාව අඳුරල මාව ඉලක්ක කරලයි වෙඩි තිබ්බේ.ඒකත් එහෙමද?රනිල් වික්‍රමසිංහ මහතාට නායකත්වයෙන් ඉල්ලා අස්වන්නැයි බල කරමින් මෛත්‍රී ගුණරත්න හා ශිරාල් ලක්තිලක මහත්වරු මාතර වාහල්කඩ අසලින් පා ගමනක් ඇරැඹුවේ පසුගිය සෙනසුරාදාය. මංගලගේ හෙංචයියන් විසින් ප්‍රහාර පිට ප්‍රහාර එල්ල කරද්දී පෙළපාළිකරුවෝ නොනවත්වා පා ගමනේ යෙදුණේ බාධක අභිභවමින් ය.මාතර බෝධිය පසුකරද්දී පෙළපාළිකරුවන්ට නැවතත් දරුණු ප්‍රහාරයක් එල්ල වූයේය. ගල්, පොලු, වැලි බෝතල්, මිරිස් බෝතල්වලින් ප්‍රහාර එල්ල වෙද්දී මාතර නගරය යුද්ධයක සිරි ගත්තේය. ගුටිබැට හුවමාරුව හා වෙඩි ප්‍රහාරය හමුවේ පෙළපාලිය නතර කෙරුණේ හයදෙනෙක් රෝහල්ගත කරමින්ය. රනිල්ගේ ප්‍රධානත්වයෙන් සඳුදා දින සිරිකොතේදී එජාප කෘත්‍යාධිකාරි මණ්ඩලය රැස්විය.රනිල් අඩියක් පස්සට තියයිපළාත් සභා මැතිවරණ පරාජයෙන් පසු පැවැති ප්‍රථම කෘත්‍යාධිකාරී මණ්ඩල රැස්වීම ඉතා උණුසුම් තත්ත්වයක් ගත්තේය. කෘත්‍යාධිකාරී මණ්ඩලය ආරම්භයේදීම රනිල් කියා සිටියේ “මම අඩියක් පස්සට තිබ්බා, පක්ෂයේ මැතිවරණ ජයග්‍රහණය සඳහා පක්‍ෂයට වගකියන උත්තරීතර මණ්ඩලයක් පත් කිරීමේ යෝජනාව ගෙන එනවා, යන්නය.මාතර සිද්ධිය ඉතා අවාසනාවන්ත සිද්ධියක්. පෙළපාලි ගිය අයත් ප්‍රහාරය එල්ල කළ අයත් දෙගොල්ලම වැරැදියි. කරුණාසේන කොඩිතුවක්කු කීය.ඇඟලුම් කර්මාන්ත ශාලාවල ළමයින්ගේ ශ්‍රමය මම හුරා කන බව සජිත් කියා තිබෙනවා. ඒක වැරැදි ප්‍රකාශයක් දයා ගමගේ කීවේය. මට බුලත් විට කඩයක් කරන්න බැරි බව ඔයා කියා තිබෙනවා. මමත් ඒකට උත්තරයක් දෙන්න ඕනෑ සජිත් අවධාරණය කෙළේය. අද පක්‍ෂය අන්ත පරාජයට පත් වෙලා තියෙන්නේ. සරත් ෆොන්සේකා අපේ ඡන්ද ටික ගන්නවා. නායක හිමියන්ගේ යෝජනා පිටපතක් මට ලැබුණා. නායකතුමාට ඉල්ලා අස්වෙන්න කියා ඒකේ සඳහන් වෙනවා සජිත් කීවේය. මට ඒක ලැබුණේ නැහැ රනිල් කීය.පක්‍ෂයේ ප්‍රබලම පසුබෑම වුණේ මෙවරයි. සජිත් කිව්ව වගේ සරත් ෆොන්සේකාට අපේ ඡන්ද වැටෙනවා. ඒක අපි නතර කරන්න ඕනෑ. 2005 නායකතුමා “අයි ඇම් ඩෙෆිනීට්ලි ගොයින් රංජිත්” යැයි මට කීවා. නමුත් ජොනී හා ලක්‍ෂ්මන්ගේ කීම අහලා නායකත්වයෙන් ඉල්ලා අස්වුණේ නැහැ.අද ජොනීලත් පක්‍ෂයේ නැහැ. තමුන්නාන්සේ ගේම් දෙන්න දක්‍ෂ බවට ප්‍රචලිතයි. හැබැයි මේ ගමන නම් ගේමක් ගහන්න හදන්න එපා. රංජිත් මද්දුම බණ්ඩාර දැඩි ස්වරයෙන් කීවේය. නායකතුමාත්, සජිත් හා කරුත් එකතුවෙලා සමඟියෙන් වැඩ කරන බවට මාධ්‍ය හමුවක් පවත්වන්න ජෝෂප් මයිකල් කීවේය. ඔයා හදන්නේ මාව බිත්තියට හේත්තු කරන්න දැයි සජිත් සිනාසෙමින් ඇසුවේ පිරිස සිනා සයුරේ ගිල්වමින්ය. සිරිකොතේදී අපිට ගහන්න පොලු තියාගෙනද ඉන්නේ යැයි තලතා ඇසීය.නෑ නෑ එහෙම දේවල් නැහැ. අපිත් එළියට යන්න එපායැ රනිල් කීවේ සිනාසෙමින්ය. එජාප පාර්ලිිමේන්තු මන්ත්‍රී කණ්ඩායම් රැස්වීම අඟහරුවාදා පාර්ලිිමේන්තුවේදී පැවැත්වුණේ රනිල්ගේ ප්‍රධානත්වයෙන්ය. අපිව කෘත්‍යාධිකාරී මණ්ඩලයෙන් කැපුවානේ. කෘත්‍යාධිකාරී මණ්ඩලයේදී නායකත්ව ප්‍රශ්නයට මොකද වුණේ කියා පාක්‍ෂිකයෙක් මගෙන් අහනවා රෝසි කීවාය. ඒ ගැන ප්‍රකාශ කිරීමේ අයිතිය මම තිස්සට දීලා තියෙන්නේ. තිස්ස ඒ ගැන රෝසිට දැන ගන්න ඕනැලු. රනිල් කීවේය.නායකතුමා අස්වෙන්නේ නැද්ද කියා මගේ පාක්‍ෂිකයන් අහනවා. අපිට මළ ගෙදරකට මඟුල් ගෙදරකට යන්න බැරි තත්ත්වයක් ඇති වෙලා තියෙන්නේ. මම පාර්ලිමේන්තුවේ අවුරුදු 4 යි. රංජිත්ලා අවුරුදු 20ක් විපක්‍ෂයේ මන්ත්‍රීවරු ලෙස සිටියා. රංජිත්ට කොහොම ඒක දැනෙනවා ඇත්ද? සුජීව සේනසිිංහ මහතා කීය.භික්‍ෂු පෙරමුණේ ලිපියට අනුවද කටයුතු කරන්නේ සජිත් ඇසීය.එක්සත් භික්‍ෂු පෙරමුණත් තවත් භික්‍ෂු පෙරමුණකුත් මට යෝජනා ලබා දුන්නා රනිල් කීය.එක්සත් භික්‍ෂු පෙරමුණට අමතරව තව භික්‍ෂු පෙරමුණක් එජාපයට තිබෙනවා දැයි රංජිත් ප්‍රශ්න කෙළේය. රංජිත් මම ඔයාට අවහිර කිරීම් කළේ නැහැ, කරුණාකරලා මට කතා කරන්න ඉඩ දෙන්න රනිල් කීය. උත්තරීතර මණ්ඩලයේ හමුවට මට එන්න ලැබෙන්නේ නැහැ. ඒ නිසා එය ලබන සතියට කල් දමන්න, සජිත් යෝජනා කළේය. එහෙනම් ලබන සතියේ හමුවෙමු රනිල් එකඟ විය.අපට අරගල කරන්න පුළුවන්ජ. වි. පෙ නායකත්ව මණ්ඩලය බදාදා සවස පැලවත්ත ප්‍රධාන කාර්යාලයේ දී රැස්විය.උතුරු මහ ඇමැති දිවුරුම් දීමේ උත්සවයට ඉන්දීය මහ කොමසාරිස් ආවා. 13 ක්‍රියාත්මක කරන්න යැයි ඉන්දියාව කියනවා. ඉන්දීය විදේශ ඇමැතිත් ආවා. මේ ආවේ හොඳකට නම් නෙමේ සෝමවංශ අමරසිංහ කීය.ඔව් ඔව් කුර්සිඩ් යාපනයේදී විග්නේශ්වරන් හමු වුණා. සාකච්ඡාව මාධ්‍යයට තහනම්. මේ අය රටට ජනතාවට හංගල කරන සාකච්ඡාව මොකක්ද හඳුන්නෙත්ති ඇසීය. ඉන්දීය විදේශ ඇමැති ඇවිත් සාම්පූර් ගිවිසුම අත්සන් කරලා ගියා. එච්චරයි. අනුර දිසානායක කීය. ඉන්දියාව 87 දී ඉන්දු - ලංකා ගිවිසුම අත්සන් කළා. නමුත් උතුරේ පළාත් සභා මේ වන තෙක් ක්‍රියාත්මක වුණේ නැහැ. ටිල්වින් කීවේය.පෞද්ගලික විශ්වවිද්‍යාල හැදුවට කමක් නැහැ කියා එජාපය පාර්ලිමේන්තුවේදී ප්‍රකාශ කළා. හරියට හරි, මේ පක්ෂ දෙකේම ප්‍රතිපත්ති එකයි.දැන් රනිල්ට තියෙන්නෙත් ආණ්ඩුවට යන ඒක තමයි. විජිත හේරත් කීවේය.රජය පොදු රාජ්‍ය මණ්ඩල සමුළු නිසා නොවැම්බර් මාසෙ උද්ඝෝෂණ තහනම් කරලා. ලාල්කාන්ත කීය. මාධ්‍යවේදිනියක් සෝමවංශ මහතා හමුවීමට පැලවත්තේ ජ.වි.පෙ. ප්‍රධාන කාර්යාලයට පැමිණියාය. සෝමවංශ මහතා සමඟ තේ පැන් සංග්‍රහයක්ද භුක්ති විඳි ඇය සුහද කතාබහකට එක් විය. දැන් ජේ.වී.පී. එක වැටිලද? මේ යන විදිහට තව අවුරුදු 50කටවත් මේක වෙනස් කරන්න බැරිවෙයි වගේ. නමුත් ඔයාලගෙ වැටුපෙන් මාසෙ ජීවත් වෙන්න අමාරුයි නේද? සෝමවංශ ඇසීය.ඒක ඇත්ත. නමුත් මේකෙ වෙනසක් වෙන්නේ නැහැ. මාධ්‍යවේදිනිය කීවාය.අපි කිව්වා කියලා නෙමේ වෙන විදිහකට ජනතාව එක්වෙන්න ඕනෑ සෝමවංශ කීය.ඔයාලා ඡන්දේ කාලේ ඕකමනේ කීවේ. නමුත්, වැඩක් වුණේ නැහැනේද? මාධ්‍යවේදිනිය ඇසුවාය. ඒක ඇත්ත නමුත් අපි අදත් කියනවා. අපිට අරගල කරන්න පුළුවන්නේ, අමරසිංහ මහතා කීය. ඒත් ඔය සමාජවාදයට ඉදිරියට යන්න අමාරුයි මාධ්‍යවේදිනිය දැඩි ස්වරයෙන් කීවාය.අමාරුත් නැහැ. කල්යන්නෙත් නැහැ. අරගලවලට ජනතාව එක් වුණොත් සෝමවංශ මහතා දැඩි ස්ථාවරයෙන් කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>11</day>
    </date>
    <link>http://www.dinamina.lk/2013/10/11/_art.asp?fn=f1310112</link>
    <topic>ශිෂ්‍යත්වෙට ලියන්නෙ ළමයි ද? නැත්නම් අම්මලා ද?</topic>
    <author>සාකච්ඡා කළේ -</author>
    <content>ජීවිතයේ සුන්දරම කාලය ළමා කාලයයි. එහෙත් වර්තමානයේ පවතින සමාජ රටාව හමුවේ දී ළමයින්ට ළමා කාලයක් තිබේ ද යන්න පිළිබඳ විවිධ ගැටලු පැන නඟී. ශිෂ්‍යත්ව විභාගය මූලික කර ගනිමින් ළමා කාලය අහිමි වූ දරුවන් පිළිබඳ හා ඊට කුමක් කළ යුතු දැයි පිළිබඳ සාකච්ඡා කිරීමට මෙවර ‘ධර්ම සභාව’ ට සහභාගි වන්නේ බත්තරමුල්ල සිරි සුදස්සනාරාම සදහම් සෙනසුන් වාසී, කොළඹ ඩී. එස්. සේනානායක විද්‍යාලයේ ජ්‍යෙෂ්ඨ ධර්මාචාර්ය තල්පත්වැවේ සද්ධාතිස්ස හිමියන්ය.ළමා කාලය ගත කරන ළමයින්ට පොතපතෙහි හිරවුණු අධ්‍යාපනයක් අවශ්‍යය ද?සාමාන්‍යයෙන් ළමයෙක් කියන්නේ පිපීගෙන එන මල් කැකුළක් වගේ. ඔහුගේ මනස කිලිටි නැහැ. පිවිතුරු මලක් වගෙයි. ළමා ලෝකයේ සිටින්නේ දැනුමෙන් මුහුකුරා ගිය ළමයින් නොවෙයි. ඔවුන්ගේ ආකල්ප හා කුසලතා දියුණු මට්ටමක නැහැ. මේ සියලු දේ අතරින් ඔවුන්ට වෙන් වූ ලෝකයක් තිබිය යුතුයි.ඒ පිළිබඳ මට හොඳ අවබෝධයක් වගේ ම අත්දැකීම් ප්‍රමාණයක් තිබෙනවා. යුරෝපයේ බොහෝ රටවල පහ වසර දක්වා කෙරෙන්නේ පොත්පත්වල අධ්‍යාපනයක් නොවේ. ඒ වෙනුවට ක්‍රීඩා අංශයට දරුවන්ගේ මනස යොමු කරනවා. විශේෂයෙන්ම ළමයින් ප්‍රායෝගික කටයුතුවල නියැළෙන්නේ කෙසේ ද යන්නයි එහිදී පුරුදු පුහුණු කරන්නේ. ඔවුන්ට නිදහසේ හැඳී වැඩීමට අවශ්‍ය පරිසරය නිර්මාණය කරදීමයි එහිදී සිදු වන්නේ.නමුත් එවැනි තත්ත්වයක් දකුණු ආසියාතික රටක් වන ශ්‍රී ලංකාවෙහි දක්නට ලැබෙන්නේ නැහැ නේද?අපේ රටේ ළමයින් ගේ ළමා ලෝකය ගත වී යන්නේ වෙනස් ම ආකාරයෙන්. ඔවුන් ගේ ළමා ලෝකය විනාශ වෙලා. ඒ විනාශ වීම ආරම්භ කරන්නේ ළමයා පාසලට ඇතුළත් කළ දා පටන්මයි. මන්ද ළමයා තරගකාරී රටාවකට හුරු කිරීම නිසයි. මවුපියවරුන් විසින් මේ තරගකාරී ලෝකයේ ඉස්පාසුවක් නැතිව දුවගෙන යන තරගයට ළමයා ඇදලා දමනවා.මේ නිසා ඔවුන් ළමයාගේ කායික හා මානසික ශක්ති සියල්ල විනාශ කරනවා. උදාහරණයක් විදියට මේ තරගය නිර්මාණය වී ඇත්තේ අසල ඇති නිවෙස් අතරයි. තමන්ගේ අසල්වාසී නිවැසියා ඔවුන් ගේ ළමයාට පෞද්ගලිකව ගුරුවරයෙක් නිවෙසට රැගෙනවිත් ටියුෂන් දෙන්නේ නම් අනිත් අය ද එයම කරන්නට පෙලඹෙනවා.එපමණක් නොවේ, ඔවුන් කොපමණ මුදලක් ඒ සඳහා වියදම් කරන්නේ දැයි සොයා බලා ඊටත් වඩා වැඩි මුදලකට තමන්ගේ නිවෙසට ගුරුවරයෙකු කැඳවා ගෙනවිත් ටියුෂන් දීමට මවුපියවරුන් පෙලඹි සිටිනවා. මේ නිසා අපට පෙනෙන කාරණයක් වන්නේ මේ තරගය තිබෙන්නේ මවුපියවරුන් අතර මිසක් ළමයින් අතර නොවන බවයි.මේ තරගය කොපමණ තරම් වේගයකින් විහිද යන්නේ දැයි කිව්වොත් මූලික ලෙසම ඒ සඳහා ඉලක්ක ගත වී ඇත්තේ පහේ ශිෂ්‍යත්ව විභාගය යි. ශිෂ්‍යත්වය තිබෙන්නේ පහේ පංතියේ දී වුණත් ඊට මූලික ලෙසම ළමයා සූදානම් කරන්නේ පළමු පංතියේ සිට යි.මවුපියවරුන් කරන මේ හිරිහැරය ළමයාට කොයිතරම් හිරිහැරයක් ද යන වගක් පිළිබඳ අවබෝධයක් ඔවුන්ට ඇත්තේ නැහැ. නමුත් මවුපියවරුන් අතර ඇති මේ තරගය ළමයින් අතර දක්නට නොලැබීමත් විශේ්ෂත්වයක්. ඒ නිසා සිදුවිය යුත්තේ මවුපියවරුන්ට ළමයාගේ ළමා අවධිය කුමක් ද යන්න පිළිබඳ, ළමයා යනු කවරෙක් ද යන්න පිළිබඳ අවබෝධයක් ලබා දීමයි. එසේ නොකරන තාක් මේ ඇති වී තිබෙන තත්ත්වයට පිළියමක් සෙවීමට නොහැකි බවත් අප මතක තබා ගත යුතුයි.බුදුරජාණන් වහන්සේ දෙසූ යම් යම් ධර්ම කාරණාවලදී මනස පිළිබඳව සඳහන් වෙනවා නේද?මවුපියවරුන්ට ළමයා ගේ මනස පිළිබඳ අවබෝධයක් නොමැතිකම නිසා සිදුවන්නේ ළමා මනස විනාශ වීමයි. ඔවුන් කොතරම් ළමයින් ගේ මනස විනාශ කරන්නේ යැයි ද සඳහන් කළොත්, ශිෂ්‍යත්ව විභාගය ළඟාවන විට ඒ වයසේ ළමයකුට දරාගත නොහැකි ප්‍රමාණයක් මනසට ඇතුළත් කිරීමක් දකින්නට හැකියි.බුදුරජාණන් වහන්සේ වරක් දේශනා කරන්නේ් තම කුසට ගත හැකි ආහාර ප්‍රමාණයක් තිබේ යන්නයි. ඒ කුසට ගතයුතු ආහාර ප්‍රමාණය ඉක්මවා ආහාර ගත් කල සිදුවන්නේ කුසට දරා ගැනීමට අපහසුවීමයි. ඒ ආකාරයෙන් ම මනසට ඇතුළත් කළ යුතු ප්‍රමාණයක් තිබෙනවා. මනසට ගත හැකි ප්‍රමාණය ඉක්මවා යන්නේ නම් සිදුවන්නේ ද පෙර සඳහන් කළ ආකාරයට වැඩිපුර ආහාර ගැනීම නිසා අපට සිදුවූ දෙයයි. මේ නිසා ළමා කාලයෙහි සිදු වූ, ළමා මනසට ඇතුළු වූ බොහෝ දේ දිගු කාලයක් යනතුරුම මනසේ රැඳී තිබෙනවා.ඒවා මනසට බලපානවා. ඒ නිසා ළමා මනස විනාශ නොකර ළමා ලෝකයෙහි ළමයාට ජීවත් වීමේ අයිතිය අප තහවුරු කළ යුතුයි. ලෝකයේ සියලු දෙනාම ළමා ලෝකය ආලෝකමත් කිරීමට එකතු විය යුතුයි. මේ එවැනි පණිවුඩයක් ලොව පුරාම රැගෙන යෑමට හොඳම කාලයයි.කාලයක පටන් පවතින ශිෂ්‍යත්ව විභාගයක දී අපේක්‍ෂා කළ අරමුණු වර්තමානයේ දී දකින්නට ලැබෙන්නේ වෙනස්ම ආකාරයකින්. මේ නිසා ළමයාට එල්ල වන පීඩනය ඔබ වහන්සේ දකින්නේ කෙලෙස ද?මේ විභාගය රටේ සමස්තයටම බලපාන ප්‍රශ්නයක් වෙලා. ඒ කියන්නේ ශිෂ්‍යත්වය ළමයින් ගේ විභාගයක් වුණත් ඒක අද මවුපියවරුන් ගේ විභාගයක් බවට පත්වෙලා. අද පාසල්වල පවා මේ තත්ත්වය දකින්නට හැකියි. ශිෂ්‍යත්වය කියනා කඩඉම මඟින් සුපිරි පාසලකට ඇතුළත් වීමට හැකියාව ලැබෙන බව ඇත්ත.එහෙත් මවුපියවරුන් ළමයාව තරගකාරී බවට තල්ලු කරන්නේ ඔහු ගේ අකමැත්තෙන්. මේ නිසා තම මවුපියන් කෙරෙහි ළමයින් ගේ සිත්වල ද්වේශ සහගත සිතිවිලි පවා ඇතිවිය හැකියි. බෞද්ධ දර්ශනයට අනුව එවන් සිතිවිලි හානිකරයි. එක් අවස්ථාවක දී ඉන්දියාවේ උපදේශන සේවා වැඩසටහනකට සහභාගි වුණු මට අපූරු කතාවක් අසන්නට ලැබුණා. එහි සිටින එක් මවක් තම දරුවා පාඩම් කරන්න පොතක් අතට ගත්තට පස්සේ පවසන්නේ මේ පාඩම් කරන්නට නියම කාලය නොවන බවයි. මේ ආකාරයට දෙවරකට වැඩි වාර ගණනක් පැවසීම මඟින් ඒ ළමයාගේ ක්‍රියාව නවත්වා වෙනත් දෙයකට යොමු කරනවා.ඒ වගේම ඇය දිනක් නිවෙසට අමුත්තන් පැමිණි වේලාවක දී සංග්‍රහ කටයුතු කිරීමට ඉදිරිපත් වන ළමයාට පවසන්නේ ඔබට කිසිවක් කළ නොහැකි බවයි. අකැමැත්තෙන් හෝ එය රැගෙන යන ළමයාගේ අත පැටලී තේ බන්දේසිය වැටෙන්නේ මේ අතරයි. එතනදිත් ඒ ළමයාගේ මව ‘ඒකයි මම කියන්නේ ඔයාට කිසිම දෙයක් කරන්න බැහැ’ කියමින් ළමයාට පහර කිහිපයක් ද ගහනවා. මේ තත්ත්වය ඒ ළමයාට කොයිතරම් බලපෑවා ද කිව්වොත් තමන්ගේ අම්මා දකින සෑම අවස්ථාවකදීම ඒ ළමයාගේ සිතට දැනෙන්නේ වෛරයක්. ක්‍රෝධයක්.මේ තත්ත්වය අවබෝධ කර ගත් අපි අවසානයේ ළමයා සුවපත් කිරීම සඳහා මෝහන ප්‍රතිකාර ක්‍රියාත්මක කළා. මින් අපූරු උපදේ්ශයක් අපට ඉදිරිපත් වෙනවා. ඒ මෙවැනි තත්ත්වයකට දරුවා ඇද නොදැමිය යුතුය යන්නයි.වර්තමානයේ මවුපියවරුන් විසින් ම තම දරුවන්ව හිංසාවට හා පීඩාවට ලක් කරන අයුරු පුවත්පත්වල පසුගියදා අප දුටුවා. මීට හේතුව කුමක් ද? ඒ සඳහා යම් ක්‍රියාමාර්ගයක් අපට තිබෙනවා ද?මෙහිදී මා දකින ප්‍රධාන කාරණය වන්නේ මවුපියවරුන් ගේ නූගත්කමයි. අනෙක් කාරණය වන්නේ දුප්පත්කමයි. බොහෝ වෙලාවට මවුපියවරුන් උත්සාහ කරන්නේ ඔවුන් ට ළඟාවීමට නොහැකි වූ තැනකට තම ළමයාව රැගෙන යන්නයි. ඒ වගේම තමාට ලබා ගැනීමට නොහැකි වූ සම්පත් දරුවන් මාර්ගයෙන් ඔවුන්ට ළඟාකර ගන්නයි. මේ නිසා නිතරම මවුපියවරුන් සමාජයේ දී ජීවත්වන්නේ මේ මානසික පීඩනයෙන්. එවැනිම මානසික පීඩනයක් දරුවන්ටත් එල්ල වෙනවා. ඒ නිසා මවුපියවරුන් වගේම ගුරුවරුන් ද කළ යුත්තේ විද්‍යාත්මකව ළමයා අවබෝධ කරගෙන ඔහුට නිසි මාර්ගය පෙන්වා දීමයි.විශේෂයෙන් මවුපියන් ආදර්ශ සම්පන්න විය යුතුයි. ඔවුන් වැඩිහිටියන් ලෙස ළමයකුට උගත්කම ලබාදෙන අතරම ඔහුව ආධ්‍යාත්මිකව පෝෂණය කිරීමට ද වග බලා ගත යුතුයි. නමුත් අපට පෙනෙන ආකාරයට වැඩිහිටියන්ගේ අවධානය යොමුව ඇත්තේ තම දරුවාට උගත්කම ලබාදීම කියන සාධකයට පමණක් බවයි.ගුණ දහමින් පෝෂණය වූ ගුණ ගරුක විනීත දරුවකු සමාජයට බිහි කිරීමේ වගකීම මවුපියවරුන් ට පැවරෙන අතරම එලෙස ජීවත් වීමට දරුවන් කෙරෙහි ද ඇත්තේ දැඩි කැමැත්තක්. එසේ නොවුණු දරුවකු සමාජයට පිවිසීමේ දී යි විවිධ ගැටලු පැන නඟින්නේ.පසුගිය කාලයෙහි අපට අසන්නට දකින්නට ලැබුණු විවිධ සිදුවීම් ඊට හොඳම උදාහරණයි. ඔබගේ දරුවා වෛද්‍යවරයෙක් වුණත් ඔහුට තිබෙන්නේ උගත්කම පමණක් නම් තමා අසලට පැමිණෙන රෝගියා කෙරෙහි ඇති වන්නේ වැරැදි හැඟීමක් විය හැකියි. එවිටයි වෛද්‍යවරු මඟින් තරුණියන් මරණයට පත්වන්නේ.ලංකාව වගේ රටක වෙසෙන මවුපියවරුන්ටත් උපදේශන සේවාවක් අත්‍යවශ්‍ය යි කියා ඔබ වහන්සේ සිතන්නේ ද?ලංකාවේ සිටින මවුපියවරුන්ට උපදේ්ශන සේවාවක් අත්‍යවශ්‍ය යි. ඒ ළමයා යන්න කවුරුන් දැයි හඳුනා ගැනීමට යි. එක් එක් ළමයා එක් එක් විදියයි. ඔවුන්ගේ දක්‍ෂතාවය එකිනෙකාට වෙනස් ස්වභාවයක් අර ගන්නවා. මේ සිටින ළමයින් එකිනෙකා වෙන්කර හඳුනා ගැනීමේ ක්‍රමවේදයක් ලංකාවේ ඇත්තේ නැහැ.හඳුනා ගත්තත් ඊට ප්‍රතිකර්මයක් ලබාදීමේ උපදේ්ශන සේවාවක් අපේ රටේ ක්‍රියාත්මක නොවීම ලොකු අඩුපාඩුවක්. සිය චිත්ත ආවේග පාලනය කර ගැනීමට උපකාරී වන උපදේශන සේවයක් අවශ්‍යයි. එහෙත් ඒ උපදේශන සේවය පොතපතට හා අධ්‍යාපනයට පමණක් සිමා විය යුතු දෙයක් නොවෙයි. එය ප්‍රායෝගිකව උපදේශන සේවය කරන පුද්ගලයා කෙරෙහි ද තිබිය යුතු කාරණයක් ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310121</link>
    <topic>දෙමළ සන්ධානයේ මංගල සැසිය පක්ෂ තුනක් වර්ජනය කරයි</topic>
    <author>අනුර ප්‍රේමලාල්</author>
    <content>උතුරු පළාත් සභාවේ දිවුරුම්දීමේ උත්සවය දෙමළ ජාතික සන්ධානයට අයත් දේශපාලන පක්ෂ ඊයේ (11) වරජනය කර ඇති බව වාර්තාවේ. එම සන්ධානයට අයත් ඊ.පි.ආර්.එල්.එෆ්., ප්ලොට් හා ටෙලෝ යන දේශපාලන පක්ෂවල නියෝජිතයන් මේ වර්ජනයට එක් වී තිබේ.මෙම උත්සවය උතුරු පළාත් සභාවේ මහ ඇමැති සී. වී. විග්නේශ්වරන් මහතාගේ ප්‍රධානත්වයෙන් යාපනයේ වීරසිංහම් ශාලාවේ දී පැවැත්විණී. උත්සවය වර්ජනය කළ මන්ත්‍රිවරු පවසා ඇත්තේ තමන් මේ අවස්ථාවට නොපැමිණියේ දෙමළ ජාතික සන්ධානය හිතුමතේ ක්‍රියාකරමින් තමන්ට සාධාරණය ඉටුනොකළ නිසා බවය.මේ අවස්ථාවට ටෙලෝ සංවිධානයේ නායක සෙල්වම් අඩෙයිකලනාදන් මහතා එක්ව සිටි අතර සුරේෂ් ප්‍රේමචන්ද්‍රන් හා ධර්මලිංඟම් සිද්ධාර්තන් යන මහත්වරුන්ද පැමිණ නොසිටියහ.මෙහිදි ප්‍රධාන ඇමති සි.වි. විග්නේශ්වරන් මහතා කියා සිටියේ මෙවැනි ක්‍රියා සිදුකිරිම හේතුවෙන් යළි ‍කලබලකාරි තත්ත්වයක් ඇතිවිය හැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310122</link>
    <topic>මන්ත්‍රීවරු අසන ප්‍රශ්නවලට පිළිතුරු දෙන්න ඇමැතිවරු නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>වාචික පිළිතුරු අපේක්ෂාවෙන් මන්ත්‍රීවරු අසන ප්‍රශ්නවලට පිළිතුරු ලබාදීම සඳහා ඇමැතිවරු හෝ නියෝජ්‍ය ඇමැතිවරු සභාව ආරම්භ කළ පළමු පැයේදී පාර්ලිමේන්තුවට නොපැමිණීම සම්බන්ධයෙන් කතානායක චමල් රාජපක්ෂ මහතා ජනාධිපති මහින්ද රාජපක්ෂ මහතාට ඊයේ (11) දැනුම් දුන්නේය.පාර්ලිමේන්තු සභා ගැබට පිවිසි ජනාධිපතිවරයා නැවත පිටව යාමට සූදානම් වූ විට ජනාධිපතිවරයාට යමක් දැනුම් දීමට ඇති බව සඳහන් කරමින් කතානායකවරයා මේ බව පවසා ඇත.කතානායකවරයාගේ පැමිණිල්ල සාවදානව අසා සිටි ජනාධිපති මහින්ද රාජපක්ෂ මහතා සඳහන් කළේ අලුතින් නියෝජ්‍ය ඇමැතිවරු පිරිසක් ද පත් කැර ඇති බවයි.අලුතින් පත් කරන ලද නියෝජ්‍ය ඇමැතිවරු පිළිතුරු ලබාදීමට පැමිණ නොමැතිදැයි ජනාධිපතිවරයා විමසූ විට අලුතින් පත් කරන ලද නියෝජ්‍ය ඇමැතිවරු කිහිප දෙනකු නැගී සිටියේය. වාචික පිළිතුරු අපේක්ෂාවෙන් අසන ලද ප්‍රශ්නවලට පිළිතුරු දීමට ඇමැතිවරු නොමැති බවට ඊයේ (11) දිනයේදී එක්සත් ජාතික පක්ෂ මන්ත්‍රී අකිල විරාජ් කාරියවසම් මහතා කතානායකවරයාගේ අවධානයට යොමු කරවීය.එවිට කතානායකවරයා සඳහන් කෙළේ ආණ්ඩුවේ ප්‍රධානියා පාර්ලිමේන්තුවට පැමිණෙන බැවින් එතුමාගේ අවධානයට මෙය යොමු කරන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310123</link>
    <topic>ජනපති පාර්ලිමේන්තුවට එයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>ජනාධිපති මහින්ද රාජපක්ෂ මහතා ඊයේ (11) පස්වරුවේ පාර්ලිමේන්තුවට පැමිණියේය. පස්වරු 1.00ට පාර්ලිමේන්තු සභා ගර්භයට පිවිසි ජනාධිපති මහින්ද රාජපක්ෂ මහතා විනාඩි 15ක කාලයක් සභාවේ රැඳී සිටියේය.ජනාධිපති මහින්ද රාජපක්ෂ මහතා සභාවට පිවිසෙන විට පොදු ව්‍යාපාර කාරක සභා වාර්තාව සම්බන්ධ විවාදය පැවැති අතර එක්සත් ජාතික පක්ෂ මන්ත්‍රී කරු ජයසූරිය මහතා ඒ පිළිබඳ අදහස් දක්වමින් සිටියේය.පාර්ලිමේන්තු සභා ගැබට පිවිසි මහින්ද රාජපක්ෂ මහතා අගමැතිවරයාගේ අසුනට යාබද තම අසුනේ අසුන් ගත්තේය.විනාඩි පහළොවකට ආසන්න කාලයක් සභාවේ රැඳී සිටි ජනාධිපතිවරයා පස්වරු 2.05ට පමණ සභා ගැබෙන් පිටව ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310124</link>
    <topic>කාදර්ට-මුතුකුමාරණට ආසන සංවිධායක ධූර</topic>
    <author>ධනුෂ්ක ගොඩකුඹුර</author>
    <content>නියෝජ්‍ය ඇමැතිවරුන් වන අබ්දුල් කාදර් සහ එච්. සී. මුතුකුමාරණ මහත්වරුන් ශ්‍රී ලංකා නිදහස් පක්ෂයේ නව ආසන සංවිධායකවරුන් ලෙස ජනාධිපති මහින්ද රාජපක්ෂ මහතා විසින් පත් කරනු ලැබ තිබේ.පරිසර නියෝජ්‍ය ඇමැති අබ්දුල් කාදර් මහතා මාතලේ දිස්ත්‍රික්කයේ අකුරණ ආසනයේ ශ්‍රී ලංකා නිදහස් පක්ෂ සංවිධායකවරයා ලෙස පත් කැර ඇති අතර පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති එච්. සී.මුතුකුමාරණ මහතා හොරොව්පතාන ආසනයේ ශ්‍රී ලංකා නිදහස් පක්ෂ සංවිධායකවරයා ලෙස පත් කර තිබේ .නව සංවිධායකවරු ජනාධිපතිවරයාගේ අතින් ජනාධිපති කාර්යාලයේදී පෙරේදා (10) පෙරවරුවේ පත්වීම් ලිපි ලබා ගත්හ.ශ්‍රී ලංකා නිදහස් පක්ෂයේ භාණ්ඩාගාරික ඩලස් අලහප්පෙරුම, සිවිල් ගුවන් සේවා ඇමැති පියංකර ජයරත්න, මහත්වරු ද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310125</link>
    <topic>පොදුරද මඩුලු සමුළුවරටේ සංවර්ධනයට ශක්තියක්</topic>
    <author>ජයසිරි මුණසිංහ</author>
    <content>රට සංවර්ධනය කරා යන ගමන තවදුරටත් ශක්තිමත් කරමින් ලෝකයේ ඇස ශ්‍රී ලංකාව දෙසට යොමු කරවන ස්වර්ණමය අවස්ථාවක් බවට පොදු රාජ්‍ය මණ්ඩලීය සමුළුව පත් වන බව ජාතික තරුණ සේවා සභාවේ සභාපති, නීතිඥ ලලිත් පියුම් පෙරේරා මහතා පැවසීය.විසිඑක් වැනි සියවස ලෝක තරුණ සියවස ලෙසට මහින්ද චින්තනය මඟින් ජනාධිපති මහින්ද රජපක්ෂ මහතා ඉදිරිපත් කර තිබෙන දැක්ම යටතේ පොදු රාජ්‍ය මණ්ඩල සමුළුවට සමගාමීව පැවැත්වෙන තරුණ සමුළුව තරුණ හිතෛෂී සමුළුවක් ලෙස පැවැත්වෙන බවත් ඒ මහතා කීවේය.පොදු රාජ්‍ය මණ්ඩලීය රාජ්‍ය නායක සමුළුවට සමගාමීව හම්බන්තොට දී පැවැත්වෙන නව වැනි තරුණ සමුළුවේදී ඉතිහාසයේ ප්‍රථම වරට පොදු රාජ්‍ය මණ්ඩල තරුණ සභාවක් පත් කිරීමට යෝජනාවක් ඉදිරිපත් කරන බව පැවසූ සභාපතිවරයා එය ඉතිහාස ගත වන කරුණක් බව පැවසීය.පත් කෙරෙන තරුණ සභාවේ මූලස්ථානය හම්බන්තොට නගරයේ ස්ථාපිත කරන ලෙසට මෙහිදී ශ්‍රී ලංකාව වෙනුවෙන් ඉල්ලීමක් කිරීමටත් බලාපොරොත්තු වන බව පැවසූ ඒ මහතා පොදු රාජ්‍ය මණ්ඩල සමුළුවෙන් මෙරටට ලැබෙන වටිනාම ත්‍යාගයක් ලෙස එය හැඳින්විය හැකි බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310126</link>
    <topic>ලසන්ත ඝාතනයේ විමර්ශනයටපත් කරන්න අවශ්‍යතාවක් නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>මාධ්‍යවේදී ලසන්ත වික්‍රමතුංග මහතාගේ ඝාතනය සම්බන්ධයෙන් සිදු කරන විමර්ශන යටපත් කිරීමට කිසිදු අවශ්‍යතාවක් නැතැයි ආණ්ඩු පක්ෂයේ ප්‍රධාන සංවිධායක ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (11) ප්‍රකාශ කෙළේය.මෙම ඝාතනය සම්බන්ධයෙන් පරීක්ෂණ පැවැත්වෙන අතර සිද්ධිය සම්බන්ධයෙන් සිදු කරන විමර්ශන කටයුතු බලපෑමකින් තොරව සිදු කරන බවද ගුණවර්ධන මහතා සඳහන් කෙළේය. මෙම සිද්ධිය සම්බන්ධයෙන් දහනව දෙනකු අත්අඩංගුවට ගෙන ඇති අතර සිම් කාඩ් පත් පහක් සම්බන්ධයෙන් ද විමර්ශන කටයුතු සිදු කරන බවද ඇමැතිවරයා කීය.ලසන්ත වික්‍රමතුංග මාධ්‍යවේදියාගේ ඝාතනය කිසිසේත් අනුමත නොකරන අතර මෙම ඝාතනය සම්බන්ධයෙන් සිදු කරන පරීක්ෂණ සම්බන්ධයෙන් ජනාධිපති මහින්ද රාජපක්ෂ මහතාගේ විශේෂ අවධානය යොමු වී තිබෙන බවද දිනේෂ් ගුණවර්ධන මහතා වැඩිදුරටත් පැවසීය. කොළඹ දිස්ත්‍රික් මන්ත්‍රී රවී කරුණානායක මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් දිනේෂ් ගුණවර්ධන මහතා මෙසේ ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310127</link>
    <topic>කල් ඉකුත් වූළදරු කිරි පිටි තොගයක්පාරිභෝගික අධිකාරිය අල්ලයි</topic>
    <author>විජයානි එදිරිසිංහ</author>
    <content>මිනිස් පාරිභෝජනයට නුසුදුසු කල් ඉකුත්වූ “පීඩියා ප්‍රෝ” වර්ගයේ ළදරු කිරිපිටි තොගයක කල් ඉකුත්වන දිනය වෙනස් කැර වෙළෙඳ පොළට යැවීමට සූදානම් කැර තිබියදී පාරිභෝගික අධිකාරිය මගින් සොයා ගෙන තිබේ.සීදූව ප්‍රදේශයේ පෞද්ගලික ගබඩාවක් පවත්වාගෙන යන ව්‍යාපාරිකයකු එම ජාවාරම සිදුකැරගෙන ගොස් තිබේ.එම ගබඩාවේ තිබී කල් ඉකුත්වන දිනය වෙනස් කළ කිරිපිටි පැකට් 1650 ක් තිබූ බව පාරිභෝගික අධිකාරිය පවසයි. මෙම ව්‍යාපාරිකයා “ෆොන්ටෙරා” කිරිපිටි සමාගමේ නියෝජිතයකු ලෙස කටයුතු කරයි. ඔහු මෙම ජාවාරම කාලයක් තිස්සේ කැ‍රගෙන යන බවට පාරිභෝගික අධිකාරියට තොරතුරු ලැබී තිබේ.කල් ඉකුත්වූ ආහාර ද්‍රව්‍යවල දිනය වෙනස් කැර නැවත විකිණීමේ ජාවාරම රටේ බොහෝ ස්ථානවල සිදුකෙරෙන බවට තොරතුරු ලැබී ඇති බැවින් පාරිභෝගික අධිකාරිය ඒවා සොයාගැනීමට කණ්ඩායම් කීපයක් යොදවා තිබේ.පාරිභෝජනයට නුසුදුසු ආහාර ද්‍රව්‍ය නැවත සකස් කැර අලෙවි කරන වෙළෙඳුන්ට විරුද්ධව නීතිය උපරිමයෙන්ම ක්‍රියාත්මක කරන ලෙස සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310128</link>
    <topic>ලිංගික අල්ලසක් ඉල්ලූවන ක්ෂේත්‍ර නිලධාරියා දැලේ</topic>
    <author>විජයානි එදිරිසිංහ</author>
    <content>කැලෑ ඉඩමක් අනවසරයෙන් හෙළි කිරීමේ වරදට නීතිය ක්‍රියාත්මක නොකර සිටීම සඳහා ලිංගික අල්ලසක් ලබාගැනීමට සූදානම් වූ බිබිල වන අඩවි කාර්යාලයේ වන ක්ෂේත්‍ර සහකාර නිලධාරියා අත්අඩංගුවට ගෙන ඇත.ඊයේ (11) පෙරවරු 10.00ට මොහු අත්අඩංගුවට ගනු ලැබුවේ බිබිල නෙල්ලිඅඩි ප්‍රදේශයේ පිහිටි එම පැමිණිලිකාරියගේ නිවසේදීය.සැකකරු ඊයේ පස්වරුවේ බිබිල මහේස්ත්‍රාත් වෙත ඉදිරිපත් කිරීමට නියමිතව තිබිණි. අල්ලස් හෝ දූෂණ විමර්ශන කොමිසමේ අධ්‍යක්ෂිකා ලක්ෂ්මී ජයවික්‍රම මහත්මියගේ උපදෙස් මත විමර්ශන අධ්‍යක්ෂ පොලිස් අධිකාරී සෝමවීර ලොකුගේ මහතා යටතේ වැටලීම සිදු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n1310129</link>
    <topic>මාතර ප්‍රා.සභාෙව් ජවිපෙ දමිත් අත්තනායක ශ්‍රීලනිපයට</topic>
    <author>@ ජස්ටින් කොඩිකාර</author>
    <content>මාතර ප්‍රාදේශීය සභාවේ ජනතා විමුක්ති පෙරමුණ නියෝජනය කරනු ලබන දමිත් අත්තනායක මහතා අද (12) ශ්‍රී ලංකා නිදහස් පක්ෂයේ සමාජිකත්වය ලබා ගනී.කඹුරුපිටිය ශ්‍රී ලංකා නිදහස් පක්ෂයේ ආසන සංවිධායක, දකුණු පළාත් අධ්‍යාපන ඇමැති චන්දිම රාසපුත්‍ර මහතා අතින් මාතර ගඟඅද්දර හෝටලයේදි සාමාජිකත්වය ලබා ගැනේ.මාතර ප්‍රාදේශීය සභාවේ ජනතා විමුක්ති පෙරමුණ නියෝජනය කරනු ලබන එකම මන්ත්‍රීවරයාද මොහු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101210</link>
    <topic>තානාපති තනතුරක් බලාපොරොත්තු නෑ</topic>
    <author>වයඹ පළාත් සංචාරකසේන ඉදිරිසිංහ</author>
    <content>විදේශ තානාපතිවරයකු වශයෙන් කටයුතු කිරීමට තමා අපේක්ෂා කරන බැව් විවිධ කතා බහට එක්වූවත් එවැනි තනතුරක් කිසිසේත් බලාපොරොත්තු නොවන බවත් සුපුරුදු පරිදි ලබන සඳුදා සිට නීතිඥ වෘත්තියේ නියැළෙන බවත් වයඹ හිටපු මහ ඇමැති අතුල විජේසිංහ මහතා දිනමිණට පැවැසීය.හිටපු මහ ඇමැතිවරයා මේ අදහස් පළ කළේ ඊයේ 11දා පැවැති වයඹ පළාත් සභා රැස්වීමට සහභාගි වී සිටි අවස්ථාවේ දීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101211</link>
    <topic>සමස්ත ලංකා සිංහල භාෂාසාහිත්‍ය තරග අද-හෙට</topic>
    <author>සුභාෂීණී සේනානායක</author>
    <content>සමස්ත ලංකා සිංහල භාෂා හා සාහිත්‍ය ලිඛිත තරග අද (12) සහ හෙට (13) දෙදින පළාත් මට්ටමින් පැවැත්වීමට කටයුතු සංවිධාන කර තිබේ.අද (12) 6,7,8 හා 9 ශ්‍රේණිවල සහ 10,11 හා12/13 යන ශ්‍රේණිවල සාහිත්‍ය දැනුම මිනුම තරග ද 6,7,8 හා 9 යන ශ්‍රේණිවල අත් අකුරු හා භාෂාවේ ශිල්පීය ක්‍රම තරගද 6,7,8 හා 9 සහ 10,11 හා12/13 යන ශ්‍රේණිවල පද්‍ය නිර්මාණ හා අවබෝධය තරගද 6,7,8 හා 9 භාෂාභාවිතය හා අවබෝධය යන තරග ද පැවැත්වේ.හෙට (13) 10,11 හා12/13 යන ශ්‍රේණිවල භාෂා භාවිතය හා අවබෝධය තරග ද 6,7,8 හා 9ශ්‍රේණිවල සහ 10,11 හා12/13 යන ශ්‍රේණිවල ගද්‍ය රචනා හා ප්‍රායෝගික ලේඛන තරග ද තරග පැවැත්වේ.2013 සමස්ත ලංකා සිංහල භාෂා හා සාහිත්‍ය වාචික තරග ඔක්තෝබර් 18,19,20,26 දිනවල දී 2013 වසරේ සිංහල භාෂා හා සාහිත්‍ය සමස්ත ලංකා තරගාවලියයේ වාචික තරග මෙවර ඔක්තෝබර් මස 18,19,20,26 යන දිනවල දී කොළඹ ආනන්ද විද්‍යාලයේ පැවැත්වීමට කටයුතු සැලසුම් කර තිබේ.ඒ අනුව ඔක්තෝම්බර් 18වැනි දින 6 හා 7 ශ්‍රේණිවල පද්‍ය ගායනා පැවැත්වෙන අතර මෙදිනම 9 සහ 10 ශ්‍රේණිවල කථික තරග පැවැත්වේ.ඔක්තෝම්බර් 19 වැනි දින 9 හා 10 ශ්‍රේණිවල පද්‍ය ගායනා තරග සහ 6,7 හා 8 ශ්‍රේණිවල කථික තරග මෙදින පැවැත්වේ.ඔක්තෝම්බර් 20 වැනි දින 11 ශ්‍රේණියේ පද්‍ය ගායනා තරගය පැවැත් වෙන අතර මෙදින 11,12/13 කථික තරග ද පැවැත්වේ.ඔක්තෝම්බර් 26 වැනි දින 6,7,8 හා 9 යන ශ්‍රේණිවල කියවීම තරගය පැවත්වෙන අතර මෙදිනම 8 ශ්‍රේණියේ පද්‍ය ගායනා තරගය ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101212</link>
    <topic>ලෝක බලශක්ති සමුළුවටබලශක්ති ඇමැතිනිදකුණු කොරියාවට යයි</topic>
    <author># චමීර ඇල්ලදෙණිය</author>
    <content>ලෝක බලශක්ති 22 වැනි සමුළුවට සහභාගීවීමට විදුලිබල හා බලශක්ති ඇමැති පවිත්‍රා වන්නිආරච්චි මහත්මිය දකුණු කොරියාව බලා ඊයේ (11) පිටත්ව ගියාය. දකුණු කොරියාවේ ඩේගු නුවර පැවැත්වෙන 22 වන ලෝක බලශක්ති සමුළුව ඩේගු සංවිධායක කමිටුව මගින් මෙවර සංවිධාන කර තිබේ. මෙහිදී ශ්‍රී ලංකාවේ බලශක්ති ක්ෂේත්‍රයේ නව අත්දැකීම් සහ අනාගත බලශක්ති අර්බුදයන්ට මුහුණ දෙන්නේ කෙසේද? යන්න පිළිබඳව ඇමැති නීතිඥ පවිත්‍රා වන්නිආරච්චි මැතිනිය විසින් විශේෂ දේශනයක්ද පැවැත්වීමට නියමිතය.මේ මස 13වැනි දින සිට 17 වැනි දින දක්වා පැවැත්වෙන මෙම සමුළුව සඳහා ලෝකයේ රටවල් 100ක නියෝජිතයින් සහභාගී වේ.සාමාජිකයින් 90 දෙනෙකුගෙන් සැඳුම්ලත් විධායක රැස්වීම බලශක්ති නායකයන්ගේ දේශන, අනාගත බලශක්ති වැඩසටහන්, සාමාජික ඇමැතිවරුන්ගේ වටමේස සාකච්ඡා, තාක්ෂණික ප්‍රදර්ශනය, තාක්ෂණික නැරඹුම් චාරිකා, පිළිගැනීම් හා සමුගැනීම් උත්සව මෙම සමුළුවේ ප්‍රධාන අංග අතර වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101213</link>
    <topic>දේශයේ දරුවන් රැකගැනීමටනීති ශක්තිමත් කරනවා</topic>
    <author># බුද්ධිකා ඉඹුලාන සහ චින්තා රණසිංහ</author>
    <content>ගැහැනු දරුවන් ප්‍රමුඛ දේශයේ දරුවන්ගේ ළමා කාලය නිසි ලෙස ආරක්ෂා කොට ඔවුන්ට හිමි අයිතිවාසිකම් හා නිදහස උරුම කර දීම සඳහා නීතිමය තත්ත්වය ශක්තිමත් කිරීම නීති සම්පාදකයන්ගේ වගකීමක් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පැවැසීය.ඇමතිවරයකු ලෙස තමාට ඒ සඳහා ඉල්ලීම් කළ හැකි වුවත් නීති සැකසීමේ බලයක් තමාට නොමැති බව ද ඒ සම්බන්ධ ගැටලුකාරී තත්ත්වයක දී තමා ද අපහසුතාවට පත් වන බව ද ඒ මහතා කියා සිටියේ ය. ජාත්‍යන්තර ගැහැනු දරුවාගේ දිනය වෙනුවෙන් ළමා සංවර්ධන හා කාන්තා කටයුතු අමාත්‍යාංශය පැවත් වූ ජාතික සැමරුම් උත්සවය ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් කොළඹ, බණ්ඩාරනායක අනුස්මරණ සම්මන්ත්‍රණ ශාලවේ දී ඊයේ (11) පවැත් වූ අවස්ථාවේ දී ඇමැතිවරයා මේ බව පැවැසීය. උසාවි තුළ දී ළමා අපචාරකයන් නිවැරදිකරුවන් බවට පත්වන අවස්ථා බොහෝමයක් පවතින අතර මල් වැනි දරුවන්ගේ අනාගතය සම්පූර්ණයෙන් අඳුරු කළ පුද්ගලයන්ට අනිවාර්යයෙන්ම දඬුවම් කිරීමට තරම් නීතිමය තත්ත්වය ශක්තිමත් කළ යුතු බවත් කරල්ලියද්ද මහතා සඳහන් කළේ ය.ගැහැනු දරුවන් විවිධ අපචාරයන්ට හිංසනයන්ට ගොදුරු වීම වැළැක්වීමේ වගකීම මූලික වශයෙන් මවුපියන්, ගුරුවරුන් හා වැඩිහිටියන්ට පැවරී ඇති බව ඇමැතිවරයා ප්‍රකාශ කළේ ය.අන්තර්ජාලය, ‍රියැලිටි ෂෝ උන්මාදය වැනි නවීන සමාජ ප්‍රවණතා හේතුවෙන් ගැහැනු දරුවන්ගේ මනස ළමා කාලය අවසන් වීමටත් ප්‍රථමයෙන් ගිල ගන්නා බවත් ඒ හරහා ඔවුන් විවිධ පුද්ගලයන්ගේ ගොඳුරු බවට පත් වන බවත් ඇමැතිවරයා සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101214</link>
    <topic>ශ්‍රී ලංකාවේ ආයෝජනයටනියෝජිතයන්ට මඟ පෙන්වන්න</topic>
    <author># මහින්ද අලුත්ගෙදර</author>
    <content>ශ්‍රී ලංකාවේ ආයෝජනය වෙනුවෙන් පොදුරද මඩුලු ව්‍යාපාරික සමුළුවේ නියෝජිතයන්ට මඟපෙන්වන්නැයි පොදුරාජ්‍ය මණ්ඩලීය ව්‍යාපාර කවුන්සිලය ශ්‍රී ලංකාවෙන් ඉල්ලීමක් කරයි.එළඹෙන නොවැම්බරයේ ශ්‍රී ලංකාවේ දී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන පොදුරාජ්‍ය මණ්ඩලීය ව්‍යාපාරික සමුළුවට ලෝකයේ රටවල් 65 ක් නියෝජනය කරමින් දෙස් විදෙස් ව්‍යාපාරිකයන් සහ විද්වතුන් දහසක පමණ පිරිසක් සහභාගිවනු ඇති බවට පවතින ඉලක්කය මේවන විට සපුරාගෙන ඇති බැවින් ඔවුන් සඳහා ශ්‍රී ලංකාවේ පවතින ආයෝජන අවස්ථාවන් විවර කරදීම සඳහා අවශ්‍ය මඟපෙන්වීම් සිදුකරන ලෙස පොදුරාජ්‍ය මණ්ඩලීය ව්‍යාපාර සංසදයේ සභාපති ආචාර්ය මොහාන් කවුල් මහතා රජයෙන් ඉල්ලා සිටී.පොදු රාජ්‍ය මණ්ඩලීය ව්‍යාපාර සංසදයේ සභාපතිවරයා මේ බව ප්‍රකාශ කළේ ආර්ථික සංවර්ධන අමාත්‍යාංශයේ දී ඇමැති බැසිල් රාජපක්ෂ මහතා හමුවී පැවැති සාකච්ඡාවේ දී ය. සමුළුවෙහි සංවිධාන කටයුතු සම්බන්ධයෙන් මෙහි දී විශේෂයෙන් අවධානය යොමුවිය.සමුළුවට සහභාගීවීමෙන් අනතුරුව ශ්‍රී ලංකාවේ ආයෝජනයන් පවතින ස්ථාන සියැසින් දැකගැනීමට ඔවුන්ට අවස්ථාව සලසාදීම සහ එම ස්ථාන හඳුනාගැනීම මෙන්ම එම ස්ථාන වෙත ඔවුන්ව රැගෙන යන ආකාරය සම්බන්ධයෙන් ද මෙහි දී ඇමැතිවරයා සමඟ පොදු රාජ්‍ය මණ්ඩලීය ව්‍යාපාර සංසදයේ සභාපතිවරයා සාකච්ඡා කෙළේය.ශ්‍රී ලංකාව තුළ අධිවේගී මාර්ග ඉදිකිරීම, රෙදිපිළි කර්මාන්ත අංශය දියුණු කිරීම, විදුලිබලය නිපදවීම, අත්කම් ගම්මානයක් ඉදිකිරීම, යටිතල පහසුකම් සංවර්ධන කිරීම ඇතුළු ව්‍යාපෘති සහ තවත් ආයෝජන අවස්ථා රැසක් පවතින අතර ඔවුන්ට එම ආයෝජන පිළිබඳ පැහැදිලි අවබෝධයක් සහ ආකර්ශනීය භාවයක් ඇතිවන ආකාරයෙන් සංවිධාන කටයුතු සිදුකළ හැකි ආකාරය ද මෙහි දී සාකච්ඡා කෙරිණි.පොදුරාජ්‍ය මණ්ඩලීය ව්‍යාපාරික හමුවට කැනඩාවේ ව්‍යාපාරික ප්‍රජාව ද සිය සහභාගිත්වය ස්ථීරකර ඇතැයි ආචාර්ය මොහාන් කවුල් මහතා සඳහන් කළේය.පොදු රාජ්‍ය මණ්ඩලීය ව්‍යාපාර සංවාද මණ්ඩපයට පොදුරාජ්‍ය මණ්ඩලීය නොවන රටවලින් ද පිරිස් පැමිණෙන බව පෙන්වාදුන් බැසිල් රාජපක්ෂ මහතා විදේශ රටවල වාණිජ මණ්ඩල, පෞද්ගලික අංශය සහ රජයන් ව්‍යාපාරික අංශය නියෝජනය කරමින් දැනටමත් ලියාපදිංචිවී ඇතැයි ද හෙතෙම පැවසීය.මෙම අවස්ථාවට වාණිජ හා කර්මාන්ත අමාත්‍යාංශයේ ලේකම් අනුර සිරිවර්ධන මහතා ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101215</link>
    <topic>තැපෑල පෙරට ගමන් කිරීමේ දී නිර්මාණශීලි විය යුතුයි</topic>
    <author>#උපාලි කරුණාරත්න</author>
    <content>තැපෑල තාක්ෂණය සමඟ පෙරට ගමන් කිරීමේ දී ඉතා නිර්මාණශීලි වියයුතු බව තැපැල් සේවා ඇමැති ජීවන් කුමාරතුංග මහතා පැවැසීය.ගම හා නගරය යා කරන පාලමක් ලෙස කටයුතු කරන ශ්‍රී ලංකා තැපෑල ශක්තිමත් කිරීම සඳහා වෘත්තීය සමිති නියෝජිතයන් ද නිළධාරීන් හා එක්ව මේ වන විට කටයුතු කරන බව ඇමතිවරයා කීය.ශ්‍රී ලංකා තැපෑල අතීතයේ සිට ආරක්ෂා කරගෙන ආ විශ්වාසය වර්තමානයේ ද රැක ගෙන තිබෙන බව ඇමතිවරයා ප්‍රකාශ කළේය.ජීවන් කුමාරතුංග ඇමැතිවරයා මෙම අදහස් පළ කළේ , පසුගියදා (9 ) කොළඹ ශ්‍රී ලංකා පදනම් ආයතනයේ පැවති ලෝක තැපැල් දින ජාතික උත්සවයට එක්වෙමිණි.තැපැල් දෙපාර්තමේන්තුව කියන්නෙ ඉතා පැරණි ආයතනයක්. තැපෑලට වර්තමානයේ විවිධ අභියෝගවලට මුහුණදීමට සිදුවෙලා තිබෙනවා. ඒකට හේතුව නවීන තාක්ෂණය පැමිනීම සහ තැපෑල පවත්වාගෙන යන සේවාවන් කරන විවිධ ආයතන බිහිවීමයි.අතීතයේ තැපැල් දෙපාර්තමේන්තුව බැරෑරුම් සේවාවක් කළා. මෙයින් අදහස් වන්නෙ වර්තමානයේ තැපැල් දෙපාර්තමේන්තුව සරල සේවාවක් කරනවා කියන එක නොවේ. තැපැල්කරුවා කියන්නෙ ගමේ ජනතාවගේ බොහොම හිතවතෙක්.අධිවේගී තැපැල් සේවයක් අප ආරම්භ කර තිබෙනවා. ඒ සඳහා අවශ්‍ය වාහන අප අද බෙදා දෙනවා. තැපැල් කාර්යාල ජාලගත කිරීමේ වැඩ සටහන ක්‍රියාත්මක වෙනවා. කරන කාර්යයන්හි පොඩි පොඩි අඩුපාඩු තිබෙන්න පුළුවන්. ඒවා නිවැරැදි කරගෙන ගමන් කළ යුතු බව ද තැපැල් සේවා ඇමතිවරයා පැවසීය.අග්‍රාමාත්‍ය ලේකම් එස් . අමරසේකර මහතා-අතීතයේ තැපැල් කාර්යාලයක් යනු ගමක තිබෙන එකම රජයේ කාර්යාලයයි. ගමේ වැසියන් මෙම කාර්යාලය හා නිරතුරුවම සම්බන්ධතා පැවැත්වුවා. තාක්ෂණයේ දියුණුවත් සමග තැපැල් කාර්යාලය ජනතාවගෙන් ක්‍රමයෙන් ඈත් වුණා. නමුත් තැපැල් සේවාවේ අවශ්‍යතාව දිගින් දිගටම පවතිනවා. තැපැල් ගාස්තු වැඩිවීමක් තවම සිදු වුණේ නැහැ. ලබා දෙන සේවාවන් සඳහා ගාස්තු වැඩි නොවීම රජයේ ආයතන ගණනාවකටම ගැටලුවක් වෙලා. සාධාරණ ලෙස ගාස්තු වැඩිවිය යුතුයි. වරප්‍රසාද ඉල්ලන අතරේ තැපැල් දෙපාර්තමේන්තුව ශක්තිමත්ව පෙරට ගෙන යාමට අවංකව කටයුතු කරන ලෙස මම තැපෑලේ සියලු සේවකයන්ගෙන් ඉල්ලා සිටිනවා.තැපැල්පති රෝහණ අභයරත්න- පසුගිය වසරට වඩා මේ වසරේ තැපැල් දෙපාර්තමේන්තුව පෙරට පැමිණ තිබෙනවා. අපි දිවයින පුරා අලෙවි ප්‍රවර්ධන වැඩ සටහන් ක්‍රියාත්මක කළා. එම නිසා අපගේ සේවාවන්ගේ ආදායම් වැඩි වී තිබෙනවා. මේවා අපගේ ජයග්‍රහණ වශයෙන් දැක්විය හැකියි.අපි මහා භාණ්ඩාගාරයට බරක් නොවී කටයුතු කරන්න ඕනෙ.මෙහිදී තැපැල් සේවකයන් , පාසල් සිසුන් විවිධ ඇඟයීම්වලට ලක් කරන ලදී. මෙම අවස්ථාව සඳහා තැපැල් සේවා අමාත්‍යාංශයේ ලේකම් හේමසිරි ප්‍රනාන්දු මහතා ඇතුළු ආයතන ප්‍රධානින් , තැපැල් ‍නිළධාරීන් සේවක සේවිකාවන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101216</link>
    <topic>කොළඹ නගරයේ උද්ඝෝෂණ පැවැත්වීම තහනම් කර නෑ</topic>
    <author># රක්ෂණ ශ්‍රියන්ත</author>
    <content>කොළඹ නගරයේ උද්ඝෝෂණ පැවැත්වීම තහනම් කිරීමක් ආරක්ෂක අමාත්‍යංශය හෝ නීතිය හා සාමය පිළිබඳ අමාත්‍යංශය විසින් සිදුකර නැතැයි ජාතික ආරක්ෂාව පිළිබඳ මාධ්‍ය මධ්‍යස්ථානය පවසයි.පොදුරාජ්‍ය මණ්ඩලීය නායක සමුළුව සාමාන්‍ය ජන ජීවිතයට හෝ එදිනෙදා කටයුතුවලට බාධාවක් සිදු‍ නොවන අයුරින් පැවැත්වීමට රජය කටයුතු යොදා ඇතැයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා අවධාරණය කරයි.ඒ මහතා ඒ බව පැවසූවේ ඊයේ(11) කොළඹ ජාතික ආරක්ෂාව පිළිබඳ මාධ්‍ය මධ්‍යස්ථානයේ පැවැති මාධ්‍ය හමුවකට එක්වෙමිනි.එහි දී වැඩිදුරටත් අදහස් දැක්වූ ලක්ෂ්මන් හුළුගල්ල මහතා ..පොදු රාජ්‍ය මණ්ඩලීය නායක සමුළුව රටේ ජනතාවගේ සාමාන්‍ය ජනජීවිතයට අපහසුවක් නොවන පරිදි පවත්වන ලෙස ජනාධිපතිතුමා උපදෙස් දී තිබෙනවා.සමුළුවට එක්වන රාජ්‍ය නායකයන් ගේ හා රටවල්වල නියෝජිතයන්ගේ ආරක්ෂාව පිළිබඳ විශාල වගකීමක් රජයට තිබෙනවා.මෙම සමුළුව සඳහා එක්වන රාජ්‍ය නායකයන් හා රාජ්‍යතාන්ත්‍රිකයන්ගේ ආරක්ෂාව සඳහා විශේෂ වැඩපිළිවෙළක් සකස් කර තිබෙනවා.ත්‍රස්ත්‍රවාදය පරාජය කර ටික කාලයක් ඇතුළත මෙම සමුළුව මෙරට පැවැත්වීමට ලැබීම රටට අභිමානයක් මෙන්ම විශාල ගෞරවයක්. එබවින් පක්ෂ ජාතිභේද පසෙකලා මෙම පොදුරාජ්‍ය මණ්ඩලීය නායක සමුළුව සාර්ථක කර ගැනීම සඳහා සැමදෙනාම සහාය දැක්විය යුතුයි.මෙම සමුළුව පැවැත්වෙන්නේ සීමිත ස්ථාන කිහිපයක පමණයි. මෙම ස්ථානවල ආරක්ෂාව සඳහා විශේෂ වැඩපිළිවෙළක් සකස් කර ඇති අතර රටේ පවතින සාමාන්‍ය නීතිය අනුව මේ දිනවල ද කටයුතු සිදු කෙරෙනවා.මෙම සමුළුව පැවැත්වෙන දිනවල රජයේ නිවාඩු දිනයන් බවට පත්කීරීමට කිසිදු අවශ්‍යතාවක් මතු නොවන අතර එවැනි තීරණයක් රජය විසින් මෙතෙක් ගෙන නොමැති බව ද ලක්ෂ්මන් හුළුගල්ල මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101217</link>
    <topic>නි. ඇමැතිධූරයේ වගකීම් දරන්න ලයිසියම් පාසලෙන් අස් වුණා</topic>
    <author># නිරුෂි විමලවීර</author>
    <content>අධ්‍යාපන නියෝජ්‍ය ඇමැතිධූරය ආදර්ශවත්ව , නිවරැදිව හා කාර්යක්ෂමව සිදුකිරීම සඳහා තමා ලයිසියම් ජාත්‍යන්තර පාසලේ සියලු කටයුතු හා තනතුරුවලින් ඉල්ලා අස්වූ බව නියෝජ්‍ය අධ්‍යාපන ඇමැති මොහාන් ලාල් ග්‍රේරු මහතා අවධාරණය කළේය.තම පාසලේ සිටි 16000 ක් සිසුන් ගේ අධ්‍යපනයටත් වඩා ලක්ෂ හතළිහක් වන සමස්ත සිසු පරපුර වෙනුවෙන් මෙම තීරණය ගත් බව ඒ මහතා පෙන්වා දුන්නේය. තවද නිදහස් අධ්‍යාපනය බුක්ති විඳි මා අනාගත පරපුර වෙනුවෙන් මෙම තීන්දුව ගත් බව ද , ලයිසියම් ආයතනයේ යාන්ත්‍රණය කළමණාකාරීත්වය අදාළ පුද්ගලයන්ට පවරා ඇති බැවින් එහි අනාගතය පිළිබඳ ප්‍රශ්ණනක් ඇති නොවනු ඇති බව ද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=n13101218</link>
    <topic>ලෝක ආතරයිටීස් දිනය අද</topic>
    <author/>
    <content>මෙවර ලෝක ආතරයිටීස් දිනයේ තේමාව වන්නේ "යහපත්ව ජීවත්වී වඩා හොඳ වැඩිහිටි වියක් ගත කරමු" යන්නයි.සන්ධි ආශ්‍රිතව පවතින ආතරයිටීස් රෝගය ශ්‍රී ලංකාවේ මෙන්ම සමස්ත ලෝකය පුරා දක්නට බහුල වශයෙන් දක්නට ලැබෙන රෝග තත්ත්වයකි. විශේෂයෙන් ම වැඩිහිටි ජනගහනය ඉහළ යාමත් සමඟ සන්ධි ආබාධ හා ආතරයිටීස් තත්ත්වයට ගොදුරුවන රෝගීන්ගේ ඉහළ යාමක් දක්නට ලැබේ. වැඩිහිටියන් අතර රූමැටික් සහ අස්ථි පේෂිමය රෝගවල ඉහළ යාමක් දක්නට ලැබේ.මේ තත්ත්වයට හේතුවී තිබෙන්නේ වැරැදි ජිවන රටා හා සිරුරේ බර ඉහළ යාම මෙන්ම අධික ලුණු හා සීනි සහිත ආහාර භාවිතා කිරීමයි.ලෝක ආතරයිටීස් දින ජාතික උත්සවය සෞඛ්‍ය සේවා අධ්‍යක්ෂ ජනරාල් පුමුඛ සෞඛ්‍ය අමාත්‍යාංශයේ ඉහළ නිලධාරීන්, ක්ෂේත්‍රයට අදාළ විශේෂඥ වෛද්‍යවරුන්ගේ සහභාගීත්වයෙන් කොළඹ ලක්ෂ්මන් කදිර්ගාමර් මධ්‍යස්ථානයේදී අද (12) පෙරවරුවේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310121</link>
    <topic>දිවි නැඟුමෙන් කෑගල්ලටපලතුරු පැළ 50243ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>දිවිනැඟුම ජාතික වැඩපිළිවෙළ අනුව පස්වන වරට කෑගල්ල දිස්ත්‍රික්කයේ පලතුරු පැළ 50243ක් දිවිනැඟුමට දායකත්වය ලබා ඇති පවුල්වලට බෙදා දීමට කටයුතු කර ඇති බව කෑගල්ල දිසාපති තුසිත පී. වනිගසිංහ මහතා පැවැසීය.මේ අනුව අඹ, රඹුටන්, දොඩම්, දෙළුම් , අනෝදා, අලිපේර , බෙලි, දූරියන්, පේර ලොවි , ජමනාරං , සැපතිල්ලා, කාමරංගා, උගුරැස්ස, ‍ දිවුල්, අඹරල්ලා, නෙල්ලි, පැපොල්, පැෂන්ෆෘට් , ජම්බු, ජම්බෝල , ගඩුගුඩා, වරකා කතුරුමුරුංගා, දෙහි , කරපිංචා පැළ වර්ග වෙයි.මේ අනුව කෑගල්ල ප්‍රාදේශීය ලේකම් කොට්ඨාසයේ පැළ 4023ක්ද, අරණායකට පැළ 3708ක්ද , දැරණියගලට පැළ 2596ක්ද රඹුක්කනට ත2ළ 1273ක්ද, ගල්ගමඩුවට පැළ 4819ක්ද, මාවනැල්ලට පැළ 8372ක්ද, යටියන්තොට පැළ 2248ක්ද, දෙහිඕවිට ප්‍රාදේශීය ලේකම් කොට්ඨාසයට 9603ක්ද, රුවන්වැල්ලට 1406ක්ද, වරකාපොළට 2676ක්ද, බුලත්කොහුපිටිය ප්‍රාදේශීය ලේකම් කොට්ඨාසයට පැළ 9525ක්ද බෙදා දීමට නියමිතය.පසුගිය කාලයේ තුළ පලතුරු පැළ දෙලක්ෂ විසිහය දහස් හාරසිය හැටක් පමණ බෙදා දී ඇති බව දිසාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310122</link>
    <topic>ඉසව් 2කින් දෙවැනි තැන චතුරිකා දිනා ගනී</topic>
    <author>එච්.එල්. සුනිල් ශාන්තකළුතර මධ්‍යම විශේෂ</author>
    <content>කොළඹ සුගතදාස ජාත්‍යන්තර ක්‍රීඩා පිටියේ පැවැති බස්නාහිර පළාත් විශ්ෂ අධ්‍යාපන ක්‍රීඩා උළෙලට කළුතර වාද්දුව මධ්‍ය විද්‍යාලයෙන් ඉදිරිපත් වූ ඒ.එල්. චතුරිකා නිසංසලා ශිෂ්‍යාව ක්‍රීඩා ඉසව් 2කින් ජය ලබාගෙන තම විද්‍යාලයට කීර්තියක් හා ගෞරවයක් ගෙන දුන්නාය.වයස 14න් පහළ (ගැහැණු) මීටර් 75 දිවීම හා 14න් පහළ යගුලිය විසි කිරීම යන ඉසව් දෙකෙන්ම එම සිසුවිය 2වැනි ස්ථාන 2ක් ලබා ගත්තාය.විදුහල්පති ශාස්ත්‍රපති හැඩිගල්ලේ වජිරනායක ස්වාමීන් වහන්සේ වෙතින් විද්‍යාලයේ සිසු සිසුවියන්ගේ සහ ගුරු භවතුන්ගේ අත්පොළසන් මැද්දේ චතුරිකා ඇයට හිමි පදක්කම් සහ සහතික ලබා ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310123</link>
    <topic>අලව්ව පාලම අසල කැළි කසළ පිරිලා</topic>
    <author>අලව්ව විශේෂ ඒ. කීර්තිසිංහ</author>
    <content>වරකාපොළ ප්‍රාදේශීය බල ප්‍රදේශයට අයත් වාරියගොඩ නගරයේ වෙළෙඳසැල්වල කුණු කසළ අලව්ව පාලම අසළ මහඔය ඉවුරට මුදාහැරීම අවට නිවැසියන්ගේ සෞඛ්‍යයට මහත් තර්ජනයක් වී තිබේ.විවිධ අවශ්‍යතා සඳහා මහඔයට වාහනයකින් වුවද යාහැකිව තිබෙන මාර්ගය මෙම මහා කසළ ගොඩ නිසා වැසී ගොස් ඇත.පල්වෙමින් තිබෙන මෙම කසළ ගොඩින් හමන දුඟද මුළු ප්‍රදේශය පුරා පැතිර යයි. සුනඛයන් කපුටන් සහ කබරගොයින් වැනි සතුන් මෙම කසළ සීසීකඩ ඇදගෙන යාම නිසා තත්ත්වය තවත් බරපතල වී ඇත.ඉතා විශාල කසළ ගොඩක් වන මෙය ගැන සෞඛ්‍ය අංශයේ මෙන්ම අනෙකුත් වගකිවයුත්තන් නිහඬව සිටීම ගැන ප්‍රදේශවාසීහු මවිතය පළ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310124</link>
    <topic>ක්ලාන්තය සෑදී රෝහලට ගෙනගිය දියණියමියගොස් ඇති බව වෛද්‍යවරුන් කීවා</topic>
    <author>හල්තොට සමූහ විනීතා මානෙල් ගමගේ</author>
    <content>වෛද්‍යවරයා ළඟදී දරුවාට ක්ලාන්තය හැදුණා. එවිට වෛද්‍යවරයා දරුවාගේ ඔළුවට ඕඩික්ලෝන් දැම්මා. ඕඩික්ලෝන් දැමූ පසු අඩු වූ බව දුව කිව්වා. ඇයට ඇති අමාරු මොනවාදැයි වෛද්‍යවරයා විමසූ විට ඔළුව රිදෙනබව ඇය පැවසුවා...’ යැයි හොරණ මිල්ලෑවේ ඕවිලාන පාරේ පදිංචිව සිටි ඉලිඹ විදානලාගේ සචිනි නවෝද්‍යා (13) සිසුවියගේ මරණ පරීක්ෂණයේ දී ඇගේ මව වන තිලකරත්න ගමගේ අනෝමා පුෂ්පකුමාරි (36) සාක්කි දෙමින් පැවැසුවාය.හොරණ මූලික රෝහලේ දී හොරණ හදිසි මරණ පරීක්ෂක සුමේධ ගුණවර්ධන මහතා ඉදිරියේ දී මෙම මරණ පරීක්ෂණය පැවැත්විණි.මොරගහහේන පොලිසියේ පො.කො. ගමනායක මහතාගේ සාක්ෂි විමසීම මත තවදුරටත් සාක්කි දුන් සාක්කිකාරිය මෙසේද කීවාය.‘මට දියණියන් දෙදෙනෙකු සිටින අතර මිය ගොස් ඇත්තේ මගේ දෙවැනි දරුවායි. ඇය හොරණ පාසලක 8 වසරේ ඉගෙනුම ලැබුවා. පසුගිය දා මමත් දරුවන් දෙදෙනාත් රඹුක්කන ඥාති නිවසක උත්සවයකට ගියා. එදිනත් පසු දිනත් දුව සාමාන්‍ය තත්ත්වයෙන් සිටියා. තුන්වැනි දින උදේ දුවට උණ ගැනී වමනය ගියා. ඔළුව කැක්කුම ද තිබුණා.. මම වේදනානාශක පෙති දෙකක් බීමට දුන්නා. ඇය ආහාර ගත්තා. වමනය ගිය පසු අඩු වූ බව පැවැසුවා. ඒ නිසා උදේ 10.00ට පමණ මමත් ලොකු දුවත් පොඩි දුවත් ඥාති සොහොයුරියත් සමග මිල්ලෑවේ ගෙදර ඒමට පිටත් වුණා. අපි කොළඹට ආවේ කෝච්චියෙන්. කෝච්චියේදීත් දුවට වමනය ගියා. කොළඹ සිට නැවත පාදුක්ක දක්වා බසයෙන් පැමිණ පාදුක්කේ වෛද්‍යවරයකු ළඟට දරුවා රැගෙන ගියා.වෛද්‍යවරයා ළඟදි දරුවාට ක්ලාන්තය හැදුණා. වෛද්‍යවරයා ඇගේ හිසට ඕඩික්ලෝන් දැම්මා. එවිට අඩු වූ බව ඇය පැවැසුවා. ඇයට ඇති අමාරු මොනවාදැයි වෛද්‍යවරයා විමසූ විට ඔළුව රිදෙන බව ඇය පැවැසුවා. වෛද්‍යවරයා බෙහෙත් ලබා දුන්නා. ඇය බෙහෙත් බිව්වේ නෑ. මම කඩයකින් ග්ලූකෝස් ටිකක් අරන් දීලා හොරණ එන්න පාදුක්කෙන් බසයට නැග්ගා. ඒ එන විට බස් රථයේදීත් නැවත ක්ලාන්තය හැදුණා. ඉන් පසුව දරුවා කතා කෙළේ නෑ. මම මිල්ලෑවෙ හන්දියෙන් බැහැලා ත්‍රිරෝද රථයකින් දරුවාව ගෙදරට එක්ක ගෙන ගියා. ඇඳෙන් තබා වතුර ටිකක් මුහුණේ ගෑවා. එහෙත් දරුවා කතා කෙළේ නැති නිසා ඒ ත්‍රිරෝද රථයෙන්ම වෛද්‍යවරයකු ළඟට ගෙන ගියා.එම වෛද්‍යවරයා පැවසුවා දරුවා රෝහලට රැගෙන යන ලෙස. දරුවා හොරණ රෝහලට ‍රැගෙන ආ පසු වෛද්‍යවරු පරීක්ෂා කර බලා පැවැසුවා මියගොස් ඇති බව.පශ්චාත් මරණ පරීක්ෂණය හොරණ මූලික රෝහලේ අධිකරණ වෛද්‍ය නිලධාරිනී බුද්ධිනි සමරවීර මහත්මිය සිදුකළාය.ඉදිරිපත් වූ සාක්කි හා වෛද්‍ය වාර්තා සැලකිල්ලට ගත් හදිසි මරණ පරීක්ෂක සුමේධ ගුණවර්ධන මහතා මෙම මරණය හෘදය අක්‍රියවීම නිසා සිදු වූ මරණයක් බවට නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310125</link>
    <topic>කෑගල්ල දුෂ්කර ගම්මානවලට සෞඛ්‍ය සේවා සපයන්න ගොඩනැලි තිස්හයක් ඉදිකිරීම ඇරඹේ</topic>
    <author>මාවනැල්ල සමූහ - පී. සෙනෙවිරත්න</author>
    <content>සබරගමුව පළාත් සභා බල ප්‍රදේශයේ කෑගල්ල දිස්ත්‍රික්කයේ දුෂ්කර ගම්මානයන්හී වෙසෙන ජනතාවට මාතෘ සායනයක් හා වෙනත් සහන සලසන සෞඛ්‍ය මධ්‍යස්ථානයක් පවත්වාගෙන යෑම සඳහා ගොඩනැගිලි තිස්හයක් ඉදිකිරීමට සෞඛ්‍ය අමාත්‍යාංශය හා පළාත් සභාව කටයුතු කරන බව සබරගමුව පළාත් සභා මහ ඇමැති මහීපාල හේරත් මහතා පැවැසීය.මෙහිදී ඉදිවෙන එක් සෞඛ්‍ය මධ්‍යස්ථානයක් සඳහා රුපියල් ලක්ෂ හතළිහක පමණ වියදමක් දරනු ලබන වගද පැවසු මහ ඇමැතිවරයා මහින්ද චින්තනයේ ප්‍රතිපත්ති යටතේ නගරයේ පමණක් නොව ගමේ ගොඩේ වෙසෙන ජනතාවටද ඉතා හොඳ සෞඛ්‍ය තත්ත්වයක් උදාකැරදීමට මේ සෞඛ්‍ය මධ්‍යස්ථානය මඟින් පියවර ගන්නා බව ඒ මහතා පැවැසීය.මේ වැඩසටහන යටතේ ඉදිකෙරෙන මුල්ම මධ්‍යස්ථානය කෑගල්ල දිසා බල ප්‍රදේශයේ දැදිගම ඉදිකිරීමට පියවර ගෙන ඇති බව කෑගල්ල දිස්ත්‍රික් මන්ත්‍රී කනක හේරත් මහතා ද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310126</link>
    <topic>ගලිගමුවේ තරුණ පිරිසකගෙන් ‍අඩි 480ක සරුංගලයක්</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>අඩි 480ක් දිග සරුංගලයක් නිර්මාණය කිරීමට ගලිගමුව ගොඩපොළ ප්‍රදේශයේ තරුණ පිරිසක් සමත්ව තිබේ.සරුංගලය නිර්මාණය කිරීම සඳහා ඒ.කේ. උපුල් අතුකෝරලේ මහත‍ා සහ රුවන්පුෂ්පකුමාර යන තරුණ පිරිසක් සමත්ව තිබේ.තෙල් කඩදාසි දුසින් තිහකට අධික ප්‍රමාණයක් මේ නිර්මාණය සඳහා වැයකර ඇති බවත්, සරුංගලය ගුවත්ගත කිරීම සඳහා නයිලෝන් නූල් පන්දු පහක් අවශ්‍ය වන බව ඔවුන් පවසති. ඒ.කේ. උපුල් අතුකෝරළ මහතා සහ රුවන් පුෂ්පකුමාර මහතා අප සමඟ අදහස් දක්වමින් අඩි 448ක් දිග සරුංගලයක් මීට පෙර හෙට්ටිමුල්ල ප්‍රදේශයේ තරුණ කණ්ඩායමක් නිරමාණය කර තිබුණා. ඒ නිර්මාණය දැකලා අපි ‍ෙදන්නා හිතුවා ඊට වැඩිය දිගින් යුත් සරුංගලයක් හදන්න.ඒ අනුව තමයි ගමේ වැඩිහිටි අයගෙන් සහයෝගය උදව් අරන් රුපියල් හයදාහක් පමණ වියදම් කරලා අඩි 480ක් දිග මේ සරුංගලය නිර්මාණය කළේ. සරුංගලය ගුවන්ගත කිරීම සඳහා ගමේ වැඩිහිටි දෙමාපියන් තරුණ ළමා විශාල පිරිසක් වෙල්යායට එනවා. ඒ සියලු දෙනා අපේ සරුංගලය දිහා බලාගෙන ඉන්නවා. අපි සියලු දෙනාටම හරිම සතුටුයි.සරුංගලය පිළිබඳව දිනමිණ පත්තරේට ඵල කරන්න අපිට උදව් කෙළේ මේ ප්‍රදේශයේ පදිංචිව ඉන්න ජේ. ඒ. සිසිර ලක්ෂ්මන් ජයසිංහ අයියා සහ නාරන් බැද්දේ ශ්‍රී ලාල් අයියා මේ කාටත් ස්තූතියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=r1310127</link>
    <topic>අවරකොටුව අක්ෂි සායනයදා...</topic>
    <author>හැඳල විශේෂ - ජූලියන් කෝරාළ</author>
    <content>හැඳල අවරකොටුව කාන්තා සංවිධානය මගින් පවත්වනු ලැබූ අක්ෂි සායනයේදී නොමිලේ ඇස් කණ්ණාඩි 300 ක් බෙදාදීමට සුදුස්සන් තෝරා ගැනීම සඳහා අක්ෂි සායනයක් පවත්වන ලදී.එහිදී බස්නාහිර පළාත් සභා මන්ත්‍රී රංදීර් රුද්‍රිගු මහතා මෙසේ කීය.සමාජ සත්කාර ඒ ඒ ගම්වලටම ගොස් සිදුකිරීම නිසා ඉතා අසරණ දරු පවුල්වලට ඒවායේ ප්‍රතිලාභ ලබාගත හැකි වෙනවා. මෙහිදී ග්‍රාම නිලධාරිතුමා ප්‍රාදේශීය ලේකම්තුමිය සමාජ සේවා නිලධාරිවරියගෙන් ලැබුණු සහයෝගය අගය කළ යුතුයි.වත්තල ප්‍රාදේශීය ලේකම් චන්දිමා දිසානායක මහත්මිය අඩු ආදායම්ලාභි දරු පවුල් නගාසිටුවීමට අපට අවශ්‍ය ධෛර්ය ලබා දෙන ඉතාමත් හොඳ පැය විසිහතරේම සේවය සඳහා කැපවන පරිපාලන නිලධාරිනියක් එවැනි කෙනෙකුගේ සේවය වත්තල ජනතාවට ලැබීමට වත්තල ප්‍රජාව පින්කර ඇති බව පැවැසිය යුතුයි.එසේම වත්තල සමාජ සේවා නිලධාරිනි ගයනි දීප්තිගෙන් ලේකම්තුමියටත් අපටත් විශාල සහයෝගයක් තියෙනවා.එතුමිය වත්තල ජනතාව තමාගේ පවුලේ අය වගෙයි සලකන්නේ. එසේම අපේ ග්‍රාම නිලධාරිතුමාගෙන්ද ඉටුවන සේවය මේ අවස්ථාවේදී මා ඉතා අගය කරනවා.මේ අවස්ථාවට වත්තල ප්‍රාදේශීය ලේකම්තුමිය නියෝජනය කරමින් ගයනි දීප්තිකා මහත්මියද වර්ල්ඩ් විෂන් ආයතනයේ මංජුල තිලක මහතාද අවරකොටුව කාන්තා සමිතියේ නිලධාරින් ඇතුළු ගම්වාසීහු පිරිසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310121</link>
    <topic>ජනාධිපති අභියෝගතා කුසලානවෙ‍ෙළඳ සේවා පිහිනුම් හෙට</topic>
    <author/>
    <content>ජනාධිපති අභියෝගතා කුසලාන වෙ‍ෙළඳ සේවා පිහිනුම් ශූරතාවලිය හෙට (13) තර්ස්ටන් විදුහල් පිහිනුම් තටාකයේදී පැවැත්වේ. රටපුරා ඇති ‍ෙවළෙඳ සේවා ආයතනවල දහසකට අධික පිහිනුම් ක්‍රීඩක ක්‍රීඩිකාවෝ සහභාගීවන මේ ශූරතාවලිය7වැනි වරට තර්ස්ටන් විදුහල් ජල ක්‍රීඩා සංගමය සංවිධාන කරයි. වෙ‍ෙළඳ සේවා පිහිනුම් ශූරතාවලිය වයස් කාණ්ඩ කිහිපයකින් තරග ඉසව් 100කට ආසන්න ප්‍රමාණයකින් පැවැත්වීමට නියමිතය.අවුරුදු 25ට අඩු, 25-29, 30-34, 35-40, 41-45, 46-50 හා 50ට වැඩි වයස් කාණ්ඩවල ක්‍රීඩක ක්‍රීඩිකාවෝ මෙයට සහභාගී වෙති. මේ තරගාවලියට අනුග්‍රහය දක්වනු ලබන්නේ නවලෝක රෝහල, ප්‍රයිම් ලෑන්ඩ් ආයතනය, පොස්ටර් ඇන්ඩ් ග්‍රීඩ් පුද්ගලික සමාගම හා ට්‍රෙඩ් කොමොටර් යන ආයතනයි.පසුගිය වසරේ පැවැති පිහිනුම් ශූරතාවලියේ ජනාධිපති අභියෝගතා කුසලානය මාස් හොල්ඩිං ආයතනයට හිමිවු අතර අනුශූරතාව ජෝන් කීල්ස් හොල්ඩිං දිනාගත්තේය.තෙවැනි ස්ථානයට ශ්‍රී ලන්කන් එයාර් ලයින් පත්විය. වසර 2011දී වෙ‍ෙළඳ සේවා පිහිනුම් ශූරතාව මාස් හොල්ඩිං දිනාගත් අතර දෙවැනි තැනට ජෝන් කීල්ස් පත්විය.එහෙත් වෙ‍ෙළඳ සේවා පිහිනුම් ශූරතාවලිය ආරම්භ වු 2007 වසරේ සිට 2010 දක්වා සිවුවතාවක්ම ජනාධිපති අභියෝග කුසලානය දිනා තිබුනේ ජෝන් කීල්ස් හොල්ඩිං ආයතනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310122</link>
    <topic>දකුණු අප්‍රිකානු සංචාරයට ලසන්ති මධුෂානීට අවස්ථාව</topic>
    <author>ෆවුස් මොහොමඩ්</author>
    <content>එළැඹෙන දකුණු අප්‍රිකානු සංචාරය සඳහා ශ්‍රී ලංකා කාන්තා ක්‍රිකට් පිලට එක්වී සිටි ප්‍රබල පිතිකාරිනි දීපිකා රසාංගිකා පුහුණුවීම් අතරතුර ආබාධයකට ලක්වී කණ්ඩායමෙන් ඉවත්වීමට සිදුවී තිබේ. ජ්‍යෙෂ්ඨ ක්‍රීඩිකාවක වූ දීපිකා වෙනුවට කණ්ඩායමට ලසන්ති මධුෂානී ඇතුළත් කිරීමට කාන්තා ක්‍රිකට් තේරීම් කමිටුව පියවර ගෙන ඇත.එහෙත් නවක ක්‍රීඩිකාවන් කීපදෙනකුම එක්වී සිටින එම සංචාරයට ජාත්‍යන්තර තරග අත්දැකීම් සහිත තවත් ජ්‍යෙෂ්ඨ ක්‍රීඩිකාවක් නම් කිරීම වෙනුවට ජාත්‍යන්තර අත්දැකීම් අඩු ක්‍රීඩිකාවක් ඇතුළත් කිරීම සම්බන්ධව කාන්තා ක්‍රිකට් ක්ෂේත්‍රයේ විමතියට කරුණක් වී ඇතැයි වාර්තා වේ. සංචාරය සඳහා අතිරේක ක්‍රීඩිකාවන් ලෙස සිවුදෙනකු නම් කොට තිබූ අතර එම ලැයිස්තුවේ සිටි හිටපු උපනායිකාවක වන තුන් ඉරියව් ක්‍රීඩිකා සඳමාලි දොලවත්ත නොසළකා හැරීම කාන්තා ක්‍රිකට් ක්ෂේත්‍රයේ කතාබහට ලක්වී ඇත.ආබාධයකට ලක්වූ දීපිකා අංක 3 ස්ථානයේ පිතිකාරිනියක බැවින් ඇය වෙනුවට සංචාරයට එක්විය යුත්තේ අංක 4 ස්ථානයේ ක්‍රීඩා කරන සඳමාලි දොලවත්ත බව කාන්තා ක්‍රිකට් ක්ෂේත්‍රයේ හිටපු ප්‍රවීණ ක්‍රීඩිකාවෝ පවසති. ලසන්ති පිතිකාරිනියක පමණක් වන හෙයින් තුන්ඉරියව් ක්‍රීඩිකාවක වන සඳමාලිට අවස්ථාවක් ලබාදිය යුතුව තිබූ බැව් ඔවූහූ කියති.සඳමාලි දොලවත්ත අන්තර් ජාතික එක්දින තරග 53කට හා විස්සයි 20 තරග 24කට ක්‍රීඩා කර ඇති අතර ලසන්ති මධුෂානී ක්‍රීඩා කර ඇත්තේ අන්තර් ජාතික එක්දින තරග 4කට හා විස්සයි20 තරග 3කට පමණි. මෙවර සංචාරයට නවක ක්‍රීඩිකාවන් තිදෙනකු ද ඇතුළත් වී සිටිති. සංචාරය අතරතුර කණ්ඩායමේ ජ්‍යෙෂ්ඨ ක්‍රීඩිකාවන් වන නායිකා ශෂිකලා සිරිවර්ධන, උපනායිකා ඊෂානී ලොකුසූරිය හෝ සෙසු ක්‍රීඩිකාවක් ආබාධයකට ලක්වුවහොත් ඒ වෙනුවට නවක ක්‍රීඩිකාවන් ආදේශ කිරීමට සිදුවී තිබීම කණගාටුවට කරුණක් බවත් හිටපු ක්‍රීඩිකාවෝ පවසති.2003 වසරේ සිට සඳමාලි සමග ක්‍රීඩා කිරීමෙන් ඇයගේ දස්කම් පිළිබඳ පුර්ණ අවබෝධයක් සහිත හිටපු ක්‍රීඩිකාවක් කාන්තා ක්‍රිකට් තේරීම් කමිටුවේ සිටිය ද සඳමාලි නිසි අවධානයට ලක්නොවීම පිළිබඳව ඔවූහූ විමතිය පළ කරති.මේ මස 20වැනිදා ඇරැඹෙන ශ්‍රී ලංකා කාන්තා ක්‍රිකට් පිලේ දකුණු අප්‍රිකානු සංචාරයට එක්දින තරග 3ක් හා විස්සයි20 තරග 3ක් ඇතුළත් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310123</link>
    <topic>මුම්බායි සෙවන්ස් රගර් අද ඇරැඹේ</topic>
    <author>ෆවුස් මොහොමඩ් ඉන්දියාවේ මුම්බායි සිට...</author>
    <content>ආසියානු සත් සාමාජික රගර් කණ්ඩායම් වාර්ෂිකව ශ්‍රේණිගත කරන තරගමාලාවේ තුන්වැන්න වන මුම්බායි සෙවන්ස් තරගාවලිය අද (12) ඉන්දියාවේ මුම්බායි නුවර ඓතිහාසික ජිම්කානා ක්‍රීඩාංගණයේ දී ආරම්භ කෙරේ. අද සහ හෙට පැවැත්වෙන මේ තරගාවලියට රටවල් 16ක් තරග වදිති. ශ්‍රී ලංකාව මෙවර තරගාවලියේ දී තායිලන්තය හා එක්සත් අරාබි එමීර් රාජ්‍යය සමග ‘සී’ කාණ්ඩයෙන් තරග වදියි.ෆසීල් මරිජාගේ නායකත්වයෙන් යුත් ශ්‍රී ලංකා පිල සහභාගි වන පළමු තරගය අද පස්වරු 2.20ට එක්සත් අරාබි එමීර් රාජ්‍යය සමග පැවැත්වෙන අතර දෙවැනි තරගය පස්වරු 4.20ට තායිලන්තය සමග පැවැත්වේ. මූලික වටයෙන් පසුව අදාළ කාණ්ඩයේ හිමිකර ගන්නා තැන අනුව දෙවැනි දිනයේ කුසලාන වටයේ අර්ධ අවසන් පූර්ව වටයට සුදුසුකම් ලබයි.මෙවර තරගාවලියේ දී කුසලාන වටයේ අවසන් මහා තරගයට සුදුසුකම් ලැබීමේ බලාපොරොත්තුවෙන් පසුවන ශ්‍රී ලංකාවට ප්‍රබලතම අභියෝගය එල්ලවනු ඇත්තේ අවසන් පූර්ව තරග වටයෙනි. පසුගියදා තායිලන්තයේ පැවැති තරගාවලියේ අවසන් පූර්ව වටයේ දී ශ්‍රී ලංකාව ජපානය හමුවේ පරාජයට පත්විය. එහෙත් මෙවර තරගාවලියේ දී විවිධ තරග සැලසුම් අනුව අවසන් පූර්ව තරගය ජයගනිමින් තවත් පියවරක් ඉදිරියට යාම ශ්‍රී ලංකා ක්‍රීඩකයන්ගේ අරමුණය.මුම්බායි සෙවන්ස් තරගාවලියට ශ්‍රී ලංකාව සමග ජපානය, හොංකොං, දකුණු කොරියාව, පිලිපීනය, කසකස්තානය, තායිලන්තය, මැලේසියාව, චීන තායිපේ, සිංගප්පූරුව, චීනය හා එක්සත් අරාබි එමීර් රාජ්‍යය තරග වදින අතර ඇෆ්ගනිස්තානය, ඉන්දියාව, ඉරානය හා පාකිස්තානය ආසියාවේ සත් සාමාජික ශ්‍රේණිගත කිරීම් සඳහා වෙනත් කාණ්ඩයක් යටතේ තරග බිමට පිවිසෙති.තරගාවලිය අද පෙරවරු 11.00 ඇරඹෙන අතර පළමු තරගය ඇෆ්ගනිස්තානය හා සත්කාරක ඉන්දියාව අතර පැවැත්වේ. අනතුරුව ඉරානය-පාකිස්තානය, පිලිපීනය-චීන තායිපේ, කසකස්තානය-සිංගප්පූරුව, තායිලන්තය-එමිරේට්ස්, මැලේසියාව - චීනය, ඇෆ්ගනිස්තානය-ඉරානය, ඉන්දියාව - පාකිස්තානය, ජපානය-චීන තායිපේ, දකුණු කොරියාව-සිංගප්පූරුව, ශ්‍රී ලංකාව-එමිරේට්ස්, හොංකොං-චීනය, ඇෆ්ගනිස්තානය-පාකිස්තානය, ඉන්දියාව-ඉරානය, ජපානය-පිලිපීනය, දකුණු කොරියාව-කසකස්තානය, ශ්‍රී ලංකාව-තායිලන්තය, හොංකොං-මැලේසියාව මූලික වටයේ තරගවලට එක්වෙති.ශ්‍රී ලංකා කණ්ඩායම මෙසේය. ෆසීල් මරිජා (නායක), සාලිය කුමාර, දිනූෂ චතුරංග, ශ්‍රීනාත් සූරියබණ්ඩාර, මිතුන් හපුගොඩ, සඳුන් හේරත්, චූල සුසන්ත, ප්‍රදීප් ලියනගේ, ජේසන් දිසානායක, ශෙහාන් පතිරණ, නයිජල් රත්වත්ත, සජිත් සාරංග, අතිරේක ක්‍රීඩක - චාමර දාබරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310124</link>
    <topic>සභාපතිගේ පිල ඉනිමකින් සහ ලකුණු 108කින් සංවර්ධන කණ්ඩායම පරදවයි</topic>
    <author/>
    <content>ශ්‍රී ලංකා ක්‍රිකට් ආයතනය සංවිධාන කළ දේශීය සිවුදින තුන්කොන් ක්‍රිකට් තරගාවලියේ පළමු තරගයෙන් ඉනිමක හා ලකුණු 108ක විශිෂ්ට ජයක් හිමිකර ගැනීමට ඇන්ජලෝ මැතිව්ස්ගේ නායකත්වයෙන් යුත් ශ්‍රී ලංකා ක්‍රිකට් සභාපතිගේ පිල සමත්විය.සභාපතිගේ පිලේ පන්දු යවන්නන්ගේ විශිෂ්ට පන්දු යැවීම හමුවේ පළමු ඉනිම ලකුණු 299කට සීමාවු සංවර්ධන කණ්ඩායම ඊයේ දිනයේදී දෙවැනි ඉනිමට ලකුණු 168කට සීමාවිය.පී.සවරවනමුත්තු පිටියේ පැවැති තරගයේ ඊයේ සිවුවැනි දිනයේ දී එක් කඩුල්ලක් අතැතිව පළමු ඉනිමට ලකුණු 299ක් ලබාසිටි සංවර්ධන කණ්ඩායමට යැවු පළමු ඕව‍රයෙන් ම අවසන් කඩුල්ලද අහිමි වුයේ කිසිදු ලකුණක් ලබාගැනීමට පෙරය. ඒ අනුව පළමු ඉනිම ලකුණු 299කට සීමා වු සංවර්ධන කණ්ඩායම සභපතිගේ පිලට වඩා ලකුණු 276ක් පිටුපසින් දෙවැනි ඉනිම ඇරඹිය. දෙවැනි ඉනිමේ දෙවැනි ඕවරයේදී මුළු ලකුණු 15කට පළමු කඩුල්ල ලෙස ශෙහාන් ජයසූරිය පිටියෙන් ඉවත් කිරීමට සචිත්‍ර සේනානායක සමත්විය. නායක මැතිව්ස් උඩ පන්දුවක් රැකගැනීමෙන් ජයසූරිය ලකුණු 8කට දැවී ගිය අතර රුමේෂ් බුද්ධික ලකුණු 5කට දෙවැනි කඩුල්ල ලෙසින් සේනානායකගේ පන්දුවක් කඩුල්ලේ වැදීමෙන් දැවී ගියේය. පළමු ඉනිමේ විශිෂ්ට පිතිහරඹයක නිතරවු කුසල් ජනිත් පෙරේරා මුළු ලකුණු 32ක් තුළ තෙවැනි කඩුල්ල ලෙස යළි ක්‍රීඩාගාරයට හරවා යැවීමට තිසර පෙරේරාට හැකිවිය. කුසල්ට දෙවැනි ඉනිමේ ලබාගත හැකිවුයේ ලකුණු 12ක් පමණි.සභාපතිගේ පිලේ පන්දු යවන්නන් හමුවේ සංවර්ධන කණ්ඩායමේ පිතිකරුවන් එක පෙළට ක්‍රීඩාගාරයට යද්දී ඉනිමට කිසියම් හෝ ජිවයක් ලබාදීමට සචිත්‍ර සේරසිංහ සමත්විය. පන්දු 85කදී හතරේ පහර 8ක් සමගින් සේරසිංහ ලකුණු 62ක් රැස්කළ අතර තිසර පෙරේරාගේ පන්දුවක් හමුවේ ඔහුගේ ඉනිමද නිමාවට පත්විය.ඉනිමේ වාර්තා වු වැඩිම ලකුණු සබඳතාව ලෙස අටවැනි කඩුල්ලට සේරසිංහ සමග එක්වු මලින්ද පුෂ්පකුමාර රැස්කළ ලකුණු 38 සටහන් විය. සචිත්‍ර සේනානයක ලකුණු 65කට කඩුලු 4ක් දවාලමින් සංවර්ධන ඉනිම අඩපණ කළ අතර තිසර පෙරේරා කඩුලු 3ක් අජන්ත මෙන්ඩිස් කඩුලු 2ක් හා සුරංග ලක්මාල් එක් කඩුල්ලක් දවාගනිමින් සභාපතිගේ පිල ජයග්‍රහණය කරා රැගෙන ගියේය.පළමු ඉනිමට සභපතිගේ පිල ලකුණු 575ක් රැස්කළේ ශතක ත්‍රිත්වයක් හා අර්ධ ශතක දෙකක් සමගිනි. කෞෂාල් සිල්වා (125), කුමාර් සංගක්කාර (107), ප්‍රසන්න ජයවර්ධන (105), නුවන් කුලසේකර (75) හා මහේල ජයවර්ධන (54) ලකුණු රැස්කර තිබිණි.තරගාවලියේ දෙවැනි තරගය ලබන 14 වැනිදා සංවර්ධන කණ්ඩායම හා ශ්‍රී ලංකා 'ඒ' කණ්ඩායම අතර කොළඹ එස්.එස්.සී පිටියේදී පැවැත්වේ.සභාපතිගේ පිල පළමු ඉනිම -575 (ඕවර 147.5) කෞෂාල් සිල්වා 125, කුමාර් සංගක්කාර 107, ප්‍රසන්න ජයවර්ධන නොදැවී 105, නුවන් කුලසේකර 75 (ශමින්ද එරංග 95/4, මලින්ද පුෂ්පකුමාර 161/2)සංවර්ධන පිල පළමු ඉනිම -299 (ඕවර 69.5) කුසල් ජනිත් 150, ශෙහාන් ජයසූරිය 56, නිරෝෂන් දික්වැල්ල (සචිත්‍ර සේනානායක 82/3) සහ දෙවැනි ඉනිම-168 සියල්ලන් දැවී (ඕවර 41.3) සචිත්‍ර සේරසිංහ 62, මලින්ද පුෂ්පකුමාර 22(සචිත්‍ර සේනානායක 65/4, තිසර පෙරේරා 23/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310125</link>
    <topic>ගාල්ල අධිකරණ කණ්ඩායමට ක්‍රිකට් ශූරතාවක්</topic>
    <author>අක්මීමන විශේෂ</author>
    <content>ගාල්ල දිසා අධිකරණ සුබසාධක සංගමය සංවිධාන කළ ගාල්ල අධිකරණ කලාපීය සැහැල්ලු පන්දු ක්‍රිකට් තරගාවලියේ ශූරතාව හිමිකර ගැනීමට ගාල්ල අධිකරණ කණ්ඩායම සමත්විය. කණ්ඩායම් 6කගේ සහභාගිත්වයෙන් පසුගියදා ගාල්ල සමනල ක්‍රීඩාංගණයේ පැවැති තරගාවලියේ අවසන් තරගයේදී ගාල්ල අධිකරණ කණ්ඩායම හමුවේ බළපිටිය අධිකරණ කණ්ඩායම කඩුලු 9කින් පරාජයට පත්විය. බළපිටිය කණ්ඩායම ඕවර 8කදී කඩුලු 6කට ලකුණු 62ක් රැස්කළ අතර ජයග්‍රාහී ඉලක්කය ඕවර 4කදී එක් කඩුල්ලක් පමණක් දැවී සපුරාලීමට ගාල්ල දිසා අධිකරණ කණ්ඩායමට හැකිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310126</link>
    <topic>ශ්‍රී ලංකා ක්‍රිකට් විනිසුරුවන්ටසයිමන් ටෝෆල්ගෙන් පුහුණුවක්</topic>
    <author/>
    <content>දේශීය ක්‍රිකට් තරග විනිසුරුවන්ගේ දැනුම වැඩි දියුණු කිරීම සඳහා ජගත් ක්‍රිකට් කවුන්සලයේ තරග විනිසුරුවන්ගේ පුහුණුකරු වන සයිමන් ටෝෆල් ශ්‍රී ලංකාවේදී පුහුණු වැඩමුළුවක් පවත්වනු ඇත.ශ්‍රී ලංකා ක්‍රිකට් ආයතනයේ ආරාධනයක් අනුව දිවයිනට පැමිණෙන ටෝෆල් මහතා ඔක්තෝබර් 14 සිට 22 දක්වා ශ්‍රී ලංකාවේ ගත කරනු ඇතැයි එම ආයතනය නිවේදනය කරයි.ටෝෆල් මහතා පවත්වන පුහුණු වැඩමුළුව ලබන 15 සිට 21 දක්වා ක්‍රියාත්මක වන බව ආයතනයේ ක්‍රිකට් ක්‍රියාකාරිත්වයේ වැඩබලන ප්‍රධානී කාල්ටන් බර්නඩස් මහතා කියයි. ජගත් ක්‍රිකට් කවුන්සලයේ ලංකා සුපිරි මණ්ඩලයේ සිටින කුමාර් ධර්මසේන, රන්මෝ මාටිනස්, රුචිර පල්ලියගුරු හා රවින්ද්‍ර විමලසිරි යන මහත්වරු ඇතුළු පළමු මට්ටමේ හා දෙවැනි මට්ටමේ සියළුම තරග විනිසුරුවන්ද, නැඟී එන තරග විනිසුරු මණ්ඩලයේ අයද මේ වැඩමුළුවට සහභාගි වීමට නියමිත බවද බර්නඩස් මහතා ප්‍රකාශ කරයි. වර්තමානයේ ශ්‍රී ලංකාවේ පළමු හා දෙවැනි මට්ටම්වල ක්‍රිකට් තරග විනිසුරුවෝ 30ක් සිටිති.ටෝෆල් මහතාට අමතරව ජගත් ක්‍රිකට් කවුන්සලයේ කලාපීය පුහුණුකරු පීටර් මැනුවල් හා තරග විනිසුරුවන්ගේ කළමනාකරු වින්ස් වැන්ඩ්බර්ග් යන මහත්වරුද මේ වැඩමුළුවට සහභාගි වනු ඇතැයි සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=s1310127</link>
    <topic>ශ්‍රී ලංකා පැරාලිම්පික් ක්‍රීඩාවට අලියාන්ස් සහය</topic>
    <author>තුෂාන් ජයසූරිය</author>
    <content>ශ්‍රී ලංකේය පැරාලිම්පික් ක්‍රීඩාවට නව ජවයක් ලබාදෙමින් ශ්‍රී ලංකා ආබාධිත ක්‍රීඩා සම්මේලනය සමග සහයෝගීතාවකට එළැඹීමට රක්ෂණ ක්ෂේත්‍රයේ දැවැන්තයකුවන අලියාන්ස් ලංකා සමගාම කටයුතු කළේය. මීට අදාළ ගිවිසුම අත්සන් කිරීම පසුගියදා කොළඹ හිල්ටන් හෝලයේදී සිදුකෙරුණි.අලියාන්ස් රක්ෂණ සමාගමට අයත් රටවල් 70ක් අතුරින් පැරාලිම්පික් ක්‍රීඩාවට ක්‍රියාකාරී සහය ලබාදීමට තෝරාගත් 9වැනි රටවන්නේ ශ්‍රී ලංකාවයි. ආබාධිත ක්‍රීඩා පිළිබඳ ජාතික සම්මේලනයේ සභාපති බ්‍රිගේඩියර් රාජිත අම්පෙමොහොට්ටි මහතා "පැරාලිම්පික් ක්‍රීඩා තුළින් ආබාධිත පුද්ගලයන්ට එරෙහිව නොසැලකිල්ලෙන් ඔවුන් මුදවා සීමාවන් බිඳ පුරෝගාමී වෙනසක් කරන්න පුළුවන්. එමගින් අනොන්‍ය අවබෝධයක් මෙන්ම ආකල්පමය වෙනසක් ඇති කොට ඔවුන්ට සමානාත්මතාවය ලබාදිය හැකි සමාජයක් ගොඩනැගීමට පදනම සකසන බව මම විශ්වාස කරනවා. ලොව සෑම දෙනාටම සමාන අවස්ථා සහ ගෞරවණියත්වයක් ලැබීමට එය ඉවහල් වෙනවා" යැයි මේ සම්බන්ධයෙන් පැවැති මාධ්‍ය හමුවේදී පැවැසීය.මෙහිදී පැරාලිම්පික් පදක්කම්ලාභී ප්‍රදීප් සංජයට රුපියල් මිලියනයක වටිනායකමින් යුත් රක්ෂණාවරණයක් ලබාදීම සිදුවිය.අලියාන්ස් සමාගමේ වෙළඳපොළ කළමනාකරණ ගෝලීය ප්‍රධානී ජෝ ග්‍රොස් මහතා ද මෙහිදී අදහස් දැක්වු අතර පැරාලිම්පික් කමි‍ටු හිටපු සභාපති රජිව වික්‍රමසිංහ, අලියාන්ස් ලංකා ප්‍රධාන විධායිකා සුරේකා අලස්, සමාගමේ සහකාර සාමාන්‍යාධිකාරී/වෙළඳපොල කළමනාකාර සාලිය වීරකෝන් මහත්ම මහත්මින් ඇතුළු නිලධාරීන් රැසක් හා පැරාලිම්පික් ක්‍රීඩක ක්‍රීඩිකාවන් පිරිසක් මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=f1310121</link>
    <topic>වඩා වටින්නේ ජනතා විශ්වාසයයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>පසුගිය පළාත් සභා මැතිවරණය විග්‍රහ කිරීමේදී මා දකින අන්දමට වැදගත් කාරණා කිහිපයක්ම ඉස්මතුවෙනවා. පළමුවැන්න තමයි, මෙරට ජනවාර්ගික ප්‍රශ්නය යනුවෙන් හඳුනාගන්නා කාරණයට බලපාන ප්‍රධාන සාධකයක් මේ මඟින් විසැඳීම. මෙතෙක් කලක් දෙමළ සංධානය උතුර සහ නැ‍ඟෙනහිරට ඒකාබද්ධ ඒකකයක් ඉල්ලුවා. එත්, ජනාධිපතිතුමා ඉතාමත් ශූර ලෙස මේ උභතෝකෝටික ප්‍රශ්නයට විසඳුමක් ලබා දුන්නා. එනම් නැ‍ඟෙනහිර වෙනම පළාත් සභාවක් ස්ථාපිත කළා වගේ උතුරටත් වෙනම මැතිවරණයක් පවත්වා ඒ පළාත් සභාව ස්ථාපිත කිරීම. දැන්, වෙනම පළාත් සභා 02ක් ස්ථාපිතයි. මේ ප්‍රායෝගික ක්‍රියාවලිය තුළින් මෙරට ජනවාර්ගික සමඟියට බාධාවක්ව තිබූ ප්‍රධාන කාරණය සමනය වෙනවා. නැ‍ඟෙනහිර මහ ඇමැති සහ එම ඇමැති මණ්ඩලය ඒ පළාතට සීමාවෙනවා වගේම උතුරේ මහ ඇමැති සහ එම ඇමැති මණ්ඩලය උතුරට සීමා වෙනවා. මා දකින හැටියට මෙය අනාගතයට බලපාන්නා වූ ඉතාමත් හොඳ වර්ධනයක්.දෙවෙනි කාරණය , වයඹ, උතුර සහ මධ්‍යම පළාත් සභා ඡන්ද පැවැත්වුණේ ඊට ප්‍රථම සබරගමුව, නැ‍ගෙනහිර සහ උතුරුමැද පළාත් සභා මැතිවරණ අවසන් කරලා. ඒ නිසා දැන් රටෙන් භාගයකටත් වඩා වර්ෂයක් තුළ තමන්ගේ අභිමතය ප්‍රකාශ කර තියෙනවා.සමහරු එහෙම කිව්වට ඊට වැඩි සත්‍ය හා ප්‍රජාතන්ත්‍රවාදය සම්බන්ධයෙන් වැදගත්ම කාරණය තමයි ඡන්ද නොපවත්වා ප්‍රජාතන්ත්‍රවාදය රැතගත නොහැකි බව. ප්‍රජාතන්ත්‍රවාදයේ සුවිශේෂී ලකුණක් තමයි, මහජන මතය විමසීම හා ඊට ගරු කිරීම. සාමාන්‍යයෙන් ආදර්ශවත් ප්‍රජාතන්ත්‍රවාදී රටවල් ලෙස සැලකෙන ස්විට්සර්ලන්තය වැනි රටවල එක් එක් ප්‍රතිපත්තිය ගැනත් ජනමත විචාරණ පවත්වන්න පුළුවන්. 1978’ ජේ.‍ ආර්. ජයවර්ධන මහත්මයා ව්‍යවස්ථාවක් සකස් කළේ ජනමත විචාරණවලට ඉඩකඩ සලසමිනුයි. එමනිසා මේ පළාත් සභා ඡන්දවලින් ජනාධිපතිතුමා ජනමත විචාරණයක්ද කර ඇති අතර ඉන් ඉතා සුබදායක ප්‍රතිචාරයකුත් ලැබී තියෙනවා. මේ මැතිවරණයේ ප්‍රතිඵලය මඟින් ජනතාව ජනාධිපතිතුමාගේ නායකත්වයත් අපේ රජය කෙරෙහිත් තබා ඇති විශ්වාසය යළි තහවුරු කළා.මුලින් මා සඳහන් කළ වැදගත් කාරණා අතරින් ඊළඟ කාරණය තමයි වයඹ - මධ්‍යම ඡන්ද ප්‍රතිඵලය. මේ පළාත්වල 60%ට වැඩි ඡන්ද ප්‍රතිශතයක් එක්සත් ජනතා නිදහස් සන්ධානය වෙනුවෙන් ජනතාව ලබාදුන්නා. ඒත් සමඟම යූ.එන්.පිය හා ජේ.වී.පිය කියන දෙකම හිටපු නැතිනුත් පහළට ඇද දමනු ලැබුවා. ඒක හරියට පැදුරෙන් බිමට වැටීමක් වගෙයි. අනෙක් අතට විපක්ෂය ලැබූ ඒ පිරිහීමේ ප්‍රයෝජනය ගනිමින් සරත් ෆොන්සේකාගේ පක්ෂය යම් වර්ධනයක් පෙන්නුම් කළා. හැබ‍ැයි එතැනදි පැහැදිළි වී පෙනෙන්නේ ඒ පක්ෂයට ලැබුණේ යූ.එන්.පියෙන් හා ජේ.වී.පියෙන් කැඩීගිය ඡන්ද බවයි. යූ.එන්.පිය හා ජේ.වී.පිය පමණක් නොව හෙළ උරුමය හා ජාතික නිදහස් පෙරමුණත් මේ මැතිවරණයෙදි පසුබෑවා.මේ කාරණාවලින් විද්‍යමාන වන නිගමනය තමයි, ජනතාව එක්සත් ජනතා නිදහස් සන්ධානය කෙරෙහි දැඩි බැඳීමක් ඇති අතර සෙසු පක්ෂවලට දඬුවම් කර ඇති බව. ජනතාව ඒ අන්දමින් දඬුවම් කර තියෙන්නේ ඒ අපේක්ෂකයන්ට ඡන්දය ප්‍රකාශ නොකිරීමෙන් පමණක් නොවෙයි. ඡන්ද පොළත් වර්ජනය කිරීමෙන්. විපක්ෂය මේ ගැන අවධානය යොමු කරනවා නම් ඔවුන් තමන්ගේ පාක්ෂිකයන් ඡන්දය වර්ජනය කරන්නෙ ඇයි කියන එක සොයාබැලිය යුතුයි.ප්‍රතිඵලය විග්‍රහ කිරීමේදී හඳුනාගත හැකි ලක්ෂණයක් ලෙස එය දකින්න පුළුවන්. මහජාතිය හෙවත් සිංහල ජාතිය එක්සත් ජනතා නිදහස් සන්ධානයට ආකර්ෂණය කරගත හැකි වුණත් සෙසු ජනවර්ග වෙනස් මඟක් ගෙන තියෙනවා. ඒ නිසා දෙමළ සන්ධානය උතුරේ ප්‍රබල ජයක් ලැබුවා. එහිදී, දෙමළ සන්ධානයට කිසියම් අභියෝගයක් එල්ල කරන්න හැකිවුණා නම් ඒ හැකියාව ලැබුණේ අපේ එක්සත් ජනතා නිදහස් සන්ධානයට පමණයි.මේ සමඟම මධ්‍යම සහ වයඹ පළාත්වල පළමුවරට විශේෂ ප්‍රවණතාවක් පෙනෙනවා. එනම් මුස්ලිම් ජනතාව විශාල ලෙස එ.ජා.පය පසුපස පෙළගැසීම. සාමාන්‍යයෙන් ගත්තොත් අපේ සන්ධානය හා මුස්ලිම් කොන්ග්‍රසය ලබාගන්නා මුස්ලිම් ඡන්ද සංඛ්‍යාවේ ශීඝ්‍ර අඩුවීමක් වෙලා. මීට පෙර මේ මුස්ලිම් ඡන්ද එජාපය හා මුස්ලිම් කොන්ග්‍රසය අතර බෙදී ගියත් මෙවර එය එජාපය වටා රොක්වීම සිදුවුණා. මධ්‍යම පළාත් සභාවේ එක් මුස්ලිම් අපේක්ෂකයකුවත් ජයග්‍රහණය කිරීමට එක්සත් ජනතා නිදහස් සන්ධානයට නොහැකි වුණා. අබ්දුල් කාදර් ඇමැතිතුමාගේ බෑණනුවන් වන අම්ජාඩ්, රිස්වි වැනි හිටපු මන්ත්‍රීවරු මෙවර තේරීපත්වූයේ නෑ. මීට ප්‍රථම මධ්‍යම පළාතේ මුස්ලිම් ජනයා සිංහල ජනයා ද සමඟ ඉතාම සුහදව කටයුතු කළා. ගලගෙදර ජබාර්, හාරිස්පත්තුවේ හමීඩ්ට සහ හලීම්, ගම්පොල කාදර්, අකුරණ ෆයිස් මුස්තාපා වැනි මුස්ලිම් නායකයන් සිංහල ඡන්දවලින් සැලකිය යුතු ප්‍රතිශතයක් දිනාගත්තා පමණක් නොව ඔවුන් ඡන්ද ව්‍යාපාරය ක‍ෙළ් සංඝයාවහන්සේට සහ බෞද්ධයන්ට ඉතාම කිට්ටුවන්තව හා සුහදවයි. එහෙත් අසාද් සාලි වැනි මුස්ලිම් අන්තවාදී අදහස් ඇති අය එජාපය විසින් මුදා හැරීමෙන් පසුව ඔවුන් ස්වාධීන මුස්ලිම් බලවේගයක් ලෙස කටයුතු කිරීමට මාන බලන බව පෙනෙනවා. එයින් අවසානයේ පහර වදින්නේ යූ.එන්.පියටමයි. මෙවර වුණත් මධ්‍යම පළාතේ යූ.එන්.පි.යට ලැබුණු ඡන්දවලින් අඩකට වඩා ලැබුණේ මුස්ලිම් ඡන්ද බව පෙනෙනවා. එමඟින් යූ.එන්.පියට සිංහල ජනයා තුළ ඇති කඩාවැටීම සංඛ්‍යාත්මකව හංඟාගන්න පුළුවන් වුණත් ඔවුන්ගේ සිංහල ඡන්ද ප්‍රතිශතය භයානක ලෙස ඇදවැටී ඇති බව ප්‍රාදේශීය එජාප නායකයන් හොඳින්ම දන්නවා.කලින් පැහැදිළි කළ කාරණා වලින් පෙනීයන දෙයක් තමයි, අන්තවාදී ක්‍රියාකාරකම් නිසා සෑම පාර්ශවයකම ස්වාධීන ඡන්ද දායක ප්‍රජාව තුළ වෙනසක් වෙමින් ඇති බව. එසේ ජාතිවාදීව කණ්ඩායම් බෙදීම සහ එකිනෙකාට එරෙහිව ඡන්ද එක්රැස් කිරීම මේ රටේ අනාගත සුබසිද්ධියට අවැඩදායක බව කිව යුතුයි. මීට පෙර සාමකාමීව පැවැති බහුල වශයෙන් සිංහල ජනතාව සිටින පළාත්වලට මුස්ලිම් ජාතිවාදය මුදාහරින රවුෆ් හකීම්, අසාද් සාලි වැනි දේශපාලනඥයන් මේ රට නැවතත් ගැටුම්කාරී මාවතකට ගෙනයාමට පෙර සියලුම ජාතික පක්ෂ තමන්ගේ ප්‍රතිපත්ති පිළිබඳ ගවේෂණයක ‍ෙයදිය යුතු යැයි මා සිතනවා. කොයි පැත්තෙන් බැලුවත් ආගමික අන්තවාදය තුළින් නම් බහුවාර්ගික, බහුආගමික රටක් වන ශ්‍රී ලංකාවට සෙතක් නොවන බව කිව යුතුයි.උතුර පළාත් සභා ඡන්දය හා ප්‍රතිඵලය ගැන විශේෂ අවධානයක් ‍ෙයාමු කළ යුතුයි. ජයග්‍රාහී දෙමළ සන්ධානය තුළ මතගැටුමක් ඇති බව පෙනෙ-න්න තියෙනවා. එක් කොටසක් වඩා මධ්‍යස්ථ මතයක් දරන අතර තවත් ‍ෙකාටසක් පැරැණි අන්තගාමී මතවාදයේම ගිලී සිටින බව පැහැදිළියි.අපේ වගකීම වෙන්නෙ ඒ මධ්‍යස්ථ මතධාරී කොටස සමඟ සංවාදයකට එළැඹීමයි. එසේ නොකොට ඔවුන් සියල්ලමත් එකම මල්ලේ දමා විරෝධාකල්පිත ඇසකින් ඔවුන් දෙස බැලු‍ෙවාත් වෙන්නෙ මෙරට වාර්ගික ප්‍රශ්නය යනුවෙන් හඳුනාගෙන තිබූ ගැටලුව තවත් භයානක ලෙස ව්‍යාකූල වීමයි. ඒවගේම විදේශීය අතපෙවීම් වැඩිවීමටත් එය හේතුවක් විය හැකියි.උතුරේ ඡන්දයත් සමඟ ප්‍රාදේශීය දෙමළ නියෝජිතයන්ට කිසියම් ජාතික හා අන්තර්ජාතික පදනමක් ලැබී තිබෙනවා. එම පදනම සුහදතාවයට මුලපිරීමක් මිස නැවතත් ‍ෙබදුම්වාදී අදහස් ප්‍රකාශ කිරීමට වේදිකාවක් නොවන පරිදි රජය සුපරීක්ෂාකාරීව තම ක්‍රියාමාර්ගයන්ට එළැඹිය යුතුයි. මේ අන්දමේ සංකීර්ණ ප්‍රශ්නයක් අප කල්පනාකාරීව විසඳා නොගත්තොත් දෙමළ දේශපාලන නියෝජිතයන් අනිවාර්යයෙන්ම මේ ප්‍රශ්නය තව තවත් ජාත්‍යන්තරීකරණය කිරීමට පෙළඹෙනු ඇති. එසේ ජාත්‍යන්තරීකරණය වීමේ ප්‍රධාන සාධකයක් ලෙස ඉන්දියාවට මේ ප්‍රශ්නයට අවශ්‍ය ලෙස මැදිහත්වීමට හේතු නිර්මාණය කර නොදෙන පරිදි අප ඉතා වගකීමෙන් ක්‍රියා කළ යුතුයි. දූරදර්ශීව ක්‍රියාකිරීම රටේ අනාගතය ගැන සුබවාදීව කල්පනාකරන සියලු දෙනාගේම යුතුකමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>12</day>
    </date>
    <link>http://www.dinamina.lk/2013/10/12/_art.asp?fn=f1310122</link>
    <topic>ගම්පහ බණ්ඩාරනායක සිසුන්ගේ නිර්මාණ හැකියාව එක්තැන් කළ</topic>
    <author>ජයසිරි මුණසිංහ සහ ගම්පහ සංචාරක නිමල් ජයසිංහ ඡායාරූප-සමන්ත වීරසිරි විශේෂ ස්තූතිය -නිහාල් ජයවර්ධන මහතාට</author>
    <content>බණ්ඩාරනායක විදුබිමේ 95 වැනි සංවත්සරය ද අති උත්කර්ෂවත් අයුරින් සමරනු ලැබූ මොහොතක හයවැනි වතාවට පැවැත්වෙන “X – Ban 2013” ප්‍රදර්ශනය සියනෑ පුරවරයේ පමණක් නොව මුළු රටවැසි සැමදෙනාටම එක සේ සුවිශේෂී වූවකි.ගම්පහ බණ්ඩාරනායක විද්‍යාලය දිවයිනේ බාලක පාසල් අතර කීර්තිමත් පාසලක් ලෙස නම් දරා සිටියි. ඉතා දිගු ඉතිහාසයකට උරුමකම් කියන සියනෑ පුරවරයේ නැණ පහන් දල්වන විද්‍යාර්ථින්ට කෙම්බිමක් වැනි විද්‍යස්ථානයකි. සියවසක හිණි පාමුල සිටින මෙම විදුහල (1-AB Super Grade) පසුගියදා තම 95 වැනි ජන්ම දිනය අති උත්කර්ෂවත් අයුරින් සමරනු ලැබීය.ක්‍රි. ව. 1918 සැප්තැම්බර් 18 දින විද්‍යාලයාධිපති චාල්ස් සමරසූරිය විද්වතාගේ මූලිකත්වයෙන් හෙනරත්ගොඩ සීවලී බෞද්ධ පාඨශාලාව නමින් පෙර විරුද නාමය ලද මෙම ශිල්ප තක්සලාව හෙනරත්ගොඩ රජයේ ජ්‍යෙෂ්ඨ ද්විතියික ඉංග්‍රීසි පාසල ලෙස ප්‍රසිද්ධ විය. සිසු දරුවන් 10 කට වඩා අඩු සංඛ්‍යාවකින් මෙය ආරම්භ කෙරිණි.1949 වර්ෂයේ දී වර්තමාන පාසල පිහිටි භූමිය වෙත ගෙන ඒමෙන් අනතුරුව කසගහවත්ත රජයේ පාඨශාලාව ගම්පහ බණ්ඩාරනායක විදුහල නමින් ලොව පතළ විය. ඇගේ 95 වැනි ජන්ම දිනය නිමිති කොටගෙන වත්මන් විදුහල්පති ලාල් දිසානායක මහතාගේ මඟපෙන්වීමෙන් හා උපදේශකත්වයෙන් ආචාර්ය මණ්ඩලය, සිසු කැල, ආදි සිසු සහ පාසල් සංවර්ධන සමිතියේ සියලු මවුපියන්ගේ සහභාගිත්වයෙන් විශේෂ වැඩසටහන් ගණනාවක් ක්‍රියාත්මක විය. එහි විශිෂ්ටතම සංවිධාන කාර්යය ලෙස මේ දිනවල පැවැත්වෙන “X – Ban 2013” අධ්‍යාපනික, විද්‍යා, තාක්ෂණ හා වෙළඳ ප්‍රදර්ශනය නම් කළ හැකිය. “X – Ban 2013” අධ්‍යාපනික, විද්‍යා, තාක්ෂණ හා වෙ‍ෙළඳ ප්‍රදර්ශනය හිටපු කීර්තිමත් විද්‍යාලයාධිපතිවරයකු වන පී. ජී. ඩී. ටී. ඇක්වයිනාස් මහතාගේ සංකල්පයක් මත 1900 වර්ෂයේදී ආරම්භ කෙරිණි. වසර 05 කට වරක් පැවැත්වෙන මෙම ප්‍රදර්ශනය 1993, 1998, 2003, 2008 වර්ෂවලදී ඉතා උත්කර්ෂවත් අයුරින් පවත්වනු ලැබීය.විද්‍යාලයීය පුතුන්ගේ විෂය සමගාමී සහ විෂය බාහිර දක්ෂතා එළිදක්වනු වස් සංවිධානය කරන මෙම ප්‍රදර්ශනයේදී වසර 05 ක් පුරාවට විදුහල අත්පත් කරගත් ජයග්‍රහණ සහ දක්ෂතා ඇගයීමකට ලක්කිරීමට අවස්ථාවක් සලසා දීම මෙහි තවත් අරමුණක් වේ. විද්‍යාලයීය 95 වසරක ඉතිහාසය වර්ණවත් කළ සදා අනුස්මරණීය සොඳුරු අතීත සැමරුම් ප්‍රදර්ශනාත්මකව ඉදිරිපත් කරලීමටත් අනාගත විදුහලේ උන්නතිය සහ සංවර්ධනය පිණිස ක්‍රියාමාර්ග සංවිධානය හා සැලසුම් කර ගැනීමත් යන අරමුණු පෙරදැරිව “X – Ban 2013” අධ්‍යාපනික, විද්‍යා, තාක්ෂණ හා වෙ‍ෙළඳ ප්‍රදර්ශනය පැවැත්වේ. “X – Ban 2013” වර්ණවත් කිරීම සඳහා විදුහලේ ඉගෙනුම ලබන සිසුවෝ නව නිර්මාණ ඇතුළත් ප්‍රදර්ශන කුටි 75 කට වඩා සංවිධානය කොට තිබේ. රාජ්‍ය හා පෞද්ගලික අංශයේ ආයතන 30 කට වඩා මේ සඳහා සිය ප්‍රදර්ශන එක්කොට ඇත. සියනෑ පුරවරයේ විශිෂ්ටතම සිසු දරුවන්ගේ දක්ෂතා නැරඹීම, දැනුම, විනෝදය ලබාගැනීමට ප්‍රදර්ශනය පැවැති දින හතර පුරාත්, හෙටත් අතිවිශාල පිරිසක් පැමිණෙනු නියතය. ඒ බව වැල නොකැඩී මේ ප්‍රදර්ශනය නැරඹීමට ප්‍රදේශවාසී පාසල්, රාජ්‍ය සහ පෞද්ගලික ආයතනවල බාල, ළමා, තරුණ, මහලු, වැඩිහිටි පිරිස් පැමිණි අයුරින්ම පැහැදිලි වේ.“X – Ban 2013” ප්‍රදර්ශනය පිළිබඳව “දිනමිණ” ට අදහස් දැක්වූ එහි සාර්ථකත්වයේ හා මෙහෙයුමේ නියමුවා වන විදුහල්පති ලාල් දිසානායක මහතා, මේ ප්‍රදර්ශනය මෙවර පැවැත්වෙන්නේ හයවැනි වතාවටයි. මෙය 1990 දී ආරම්භ වුණේ. වසර පහකට වතාවක් තමයි පැවැත්වීමට තීරණය කොට තිබිලා තියෙන්නේ. ඒත් 1993 දී පාසලට සුවිශේෂී වර්ෂයක් වී තිබුණා. ඒ විදුහලේ 75 වැනි සැමරුම් දිනය උදාවීම. ඒ නිසා 1990 න් පස්සේ ’93 දීත් මේ ප්‍රදර්ශනය පැවැත්වී තිබෙනවා යැයි කීය.“අපේ පාසලේ දරුවන්ගේ දක්ෂතා ගැන මුළු ගම්පහ දිස්ත්‍රික්කයේම ජනතාව කතාබහ කරන්නට පටන් ගෙන තිබෙනවා. මේ ප්‍රදර්ශනය ඒ නිසාම අඛණ්ඩව පැවැත්වීමට විදුහල්පති ධුරයට පත් වූ සෑම අයෙක්ම උත්සාහ ගෙන ක්‍රියාකොට තිබෙනවා. එය ඉතාම හොඳ දෙයක්. මෙය ආරම්භක වතාවෙන් පස්සේ ප්‍රදර්ශනයෙන් ප්‍රදර්ශනයට නව අංග, නව නිර්මාණ එක්කරමින් දැවැන්ත ප්‍රදර්ශනයක් බවට අද වන විට පත් වී තිබෙනවා. මෙය නැරැඹීමට පැමිණෙන පිරිස ලක්ෂ ගණනක් වෙනවා” සඳහන් කෙළේය.X-Ban 2013” අධ්‍යාපනික විද්‍යා තාක්ෂණ හා වෙළෙඳ ප්‍රදර්ශනය පැවැත්වීමේ මූලික අරමුණු කිහිපයකි.l පාසල පිළිබඳ අභිමානය හා ගෞරවය වඩා වර්ධනය කිරීමl විෂය සමගාමීව හා විෂය බාහිරව ලැබූ අධ්‍යාපනික දක්ෂතා කුසලතා එළිදැක්වීමට අවස්ථාවක් ලබාදීම,l ජාතික තලයේ නව නිර්මාණකරුවන් ලොවට ඉදිරිපත් කිරීමl සිසු කුසලතා ඔස්සේ දරුවන් තුළ කණ්ඩායම් හැඟීම වර්ධනය සහ සාමුහිකත්වය තුළින් කාර්ය සාඵල්‍යතාවය වර්ධනය කිරීම.l නිර්මාණශීලීත්වය වර්ධනය කිරීම අරමුණු කොටගෙනමෙම ප්‍රදර්ශනය පැවැත්වීම,l නවීන තාක්ෂණය හා බැඳුණු නිර්මාණ කුසලතාවයන් දරුවා තුළට සමීප කරවීමl දැනුම, ආකල්ප, කුසලතා යන තෙවැදෑරුම් අධ්‍යාපනික අරමුණු ඔප් නංවාලීමේ දැනුම් කේන්ද්‍රීය බවෙන් ඉවත්ව නව ලෝකයට ගැළපෙන පරිදි ජීවිත අත්දැකීම් ලබා දීමl සෞන්දර්යාත්මක හැඟීම් පුබුදුවාලමින් පුද්ගලයා හා සමාජය පිළිබඳව සංවේදී පුද්ගලයෙකු නිර්මාණය කිරීම,l වෘත්තීය මාර්ගෝපදේශනය තුළින් තම අනාගත අරමුණු සාක්ෂාත් කර ගැනීමට මංපෙත් විවර කරදීමආර්ථික සංවර්ධන ඇමැති බැසිල් රාජපක්ෂ, අධ්‍යාපන ඇමැති බන්දුල ගුණවර්ධන, නිපුණතා සංවර්ධන හා යෞවන කටයුතු ඇමැති ඩලස් අලහප්පෙරුම, උසස් අධ්‍යාපන ඇමැති එස්. බී. දිසානායක අධ්‍යාපන නියෝජ්‍ය ඇමැති මොහාන් ලාල් ග්‍රේරු, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, නියෝජ්‍ය ඇමැතිවරුන් වන පණ්ඩු බණ්ඩාරණායක, ලසන්ත අලගියවත්ත, සරණ ගුණවර්ධන, බස්නාහිර පළාත් මහ ඇමැති ප්‍රසන්න රණතුංග, නීතිඥ පුෂ්පා රාජපක්ෂ යන මහත්ම මහත්මීහු ප්‍රධාන ගම්පහ දිස්ත්‍රික්කයේ පක්ෂ, විපක්ෂ පාර්ලිමේන්තු, පළාත් සභා පළාත් පාලන ආයතනවල මහජන නියෝජිතයෝ, රාජ්‍ය නිලධාරීහු විශාල පිරිසක් මේ ප්‍රදර්ශනය පැවැත්වෙන දින හය ඇතුළත විදුහලට පැමිණේ.“X – Ban 2013” ප්‍රදර්ශන සංවිධාන කමිටුවේ සභාපති හා ආදි ශිෂ්‍ය සංගමයේ නියෝජ්‍ය විධායක ලේකම් නිමල්සිරි කරුණාරත්න මහතා, අපේ පාසලේ ඉගෙනගන්නා දරුවන්ගේ විෂය බාහිර ක්‍රියාකාරකම්, නිර්මාණශීලී හැකියාවන් වඩා වර්ධනය කරලීමටයි, අවස්ථාව ලබාදීමටයි මෙය ආරම්භ කළේ කීය.විද්‍යාලයෙන් බිහි වූ කීර්තිමත් ආදි ශිෂ්‍ය හා ප්‍රවීණ මාධ්‍යවේදී කරුණාදාස සූරියආරච්චි මහතා, ක්‍රීඩා, කලා, සංස්කෘතික, විද්‍යා, ගණිත, ඉංජිනේරු හා විවිධ අංශවලින් අති විශිෂ්ට නිර්මාණ කුසලතා දැක්වූ දරුවෝ විශාල පිරිසක් බිහිකළ මේ විදුහලට “X – Ban 2013” මහා ප්‍රදර්ශනය අභිමානයක් බව ප්‍රකාශ කෙළේය.බණ්ඩාරනායක විදුහලේ පාසල් සංවර්ධන සමිතියේ ලේකම් එච්. එම්. ආර්. පී. හේරත් මහතා, අද දවසේ පාසල් සිසුන් වන අපේ දරුවෝ හෙට ලෝකය දිනන බවට පෙරනිමිති පහළ කරන වැදගත්ම අවස්ථාව මෙයයි කීය.බණ්ඩාරනායක විදුබිම සිසාරා මනාව සංවිධානය කොට තිබෙන මෙවර ප්‍රදර්ශනය සඳහා රාජ්‍ය ආයතන 30 කට වඩා සිය සහභාගීත්වය සපයා තිබේ. ශ්‍රී ලංකා යුද හමුදාව, නාවික හමුදාව, පොලිසිය, ගුවන් හමුදාව, බන්ධනාගාර දෙපාර්තමේන්තුව, කෞතුකාගාර දෙපාර්තමේන්තුව, වන සංරක්ෂණ, ශ්‍රී ලංකා වරාය අධිකාරිය, වෘත්තීය පුහුණු අධිකාරිය, තැපැල් දෙපාර්තමේන්තුව, දුම්රිය දෙපාර්තමේන්තුව, වාරිමාර්ග, මහවැලි අධිකාරිය, ශ්‍රී ලංකා රක්ෂණ සංස්ථාව, ජලසම්පාදන හා ජලාපවාහන මණ්ඩලය, ග්‍රන්ථ ප්‍රකාශන දෙපාර්තමේන්තුව, මැණික් හා ස්වර්ණාභරණ අධිකාරිය මෙහි පැමිණෙන ජනතාවට තම සේවා පිළිබඳව පුළුල් දැනුවත් කිරීමක් සිදුකරනු ලබයි.ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම යටතේ අපේ රට ආසියාවේ ආශ්චර්ය බවට පත්කිරීමට සැලසුම් කොට ඇත. ඒ පිළිබඳව පාසල් දරු දැරියන්, වැඩිහිටියන් දැනුවත් කිරීමට මේ රාජ්‍ය ආයතන එක්වී තිබේ. බණ්ඩාරනායක කුමාරවරුන් සිය නිර්මාණ හැකියාව අංශ රැසක් ඔස්සේ මෙහි එළිදක්වා තිබේ. කාර්මික, කෘෂිකාර්මික, සේවා යන අංශ තුන ප්‍රධානව අනාගතයේ ලොව දිනන තාක්ෂණික හා ව්‍යාපාරික අවස්ථා පිළිබඳව නව ඇසකින් බලා සිය නිර්මාණ ඉදිරිපත් කළ දරුවෝ ගණන අති විශාලය.යතුරුපැදියේ එන්ජිම, ත්‍රිරෝද රථයේ එන්ජිම හා කාර්, ලොරි, බස් රථවල අමතර කොටස් හා ඉවතලන යකඩ කැබලි එක්කොට මේ සිසුවෝ විවිධ රථවාහන නිර්මාණය කොට ඇත. එය ප්‍රදර්ශනය නැරඹීමට පැමිණෙන සැමගේ සිත් ගත්තකි. සීමාසහිත එක්සත් ප්‍රවෘත්ති පත්‍ර සමාගමේ ප්‍රදර්ශන කුටිය තුළදී ලේක්හවුස් ආයතනයෙන් සැපයෙන සේවා ගැන ජනතාව දැනුවත් කෙරේ.ආරක්ෂක ‍අංශ ඉදිරිපත් කරන ප්‍රදර්ශන, විද්‍යාලයීය තාරකා විද්‍යා අංශය, ගණිත අංශය මෙන් ම කලා විෂය ධාරාව ඉගෙන ගන්නා දරුවෝ පවා නව නිපැයුම් මේ ප්‍රදර්ශනයට එක්කොට ඇත.පහ වසර ශිෂ්‍යත්ව විභාගය සමත් විශිෂ්ට ප්‍රතිඵල ලැබූ ශිෂ්‍යත්වධාරි 4000 ක් තරම් දරුවන් 06 ශ්‍රේණියේ සිට 13 ශ්‍රේණිය දක්වා ඉගෙනුම ලබන මේ පාසලේ ගුරු මණ්ඩලය 200 කට වැඩිය. අ‍. පො. ස. සා/පෙළ සහ උ/පෙළ විභාගයන්‍වලින් ඉතා ඉහළම සාමාර්ථ ලබාගන්නා දක්ෂ දරුවෝ ගොන්නක් ඉදිරිපත් කරන මේ ප්‍රදර්ශනය නැරඹීය යුතුම එකකැයි අපට සිතේ.ශ්‍රී ලංකාවේ පාසලක දරුවෝ විසින් නිර්මාණය කළ පළමු ගුවන් විදුලි සේවය, රූපවාහිනි සේවය නිර්මාණය 1990 දී නිර්මාණය කළේ මේ විදුහලේ දරු‍වෝ ය. එම සේවා වඩාත් පුළුල් කොට මෙවර “සියනෑ සර” නමින් 103.1 එෆ්. එම්. ඔස්සේ ගුවන් විදුලි සේවාවක් ද, “සියනෑ රූ” නමින් රෑපවාහිනී සේවාවක් ද අන්තර්ජාලය ඔස්සේ මේ සේවා දෙකෙහිම සේවා විකාශනය කිරීමට ද කටයුතු යොදා තිබීම කැපී පෙනේ.ඉතා දක්ෂ දරුවන් රැසකගේ නිසඟ නිර්මාණ හැකියාවන් ලොවට ඉදිරිපත් කරන මේ ප්‍රදර්ශනය වසරින් වසර සාර්ථකත්වයෙන් සාර්ථකත්වයට පත්වේවායි අපි පතමු!.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310141</link>
    <topic>දියණියන් දෙදෙනා තුරුළු කරගෙනතරුණ මවක් ‘යාල්දේවියට’ පනී</topic>
    <author>චන්ද්‍රිකා පෙරේරා සහ අත්තනගල්ල විශේෂ</author>
    <content>වේයන්ගොඩ, කීනවල දී ඊයේ (13) මහදවාලේ මවක් සිය දියණියන් දෙදෙනා තුරුළුකරගෙන ධාවනය වූ ‘යාල්දේවි’ දුම්රියට පැනීමෙන් මව හා එක් දියණියක් මරණයට පත්වූ අතර, අනෙක් දියණියගේ දිවි ගැලවිණි. මියගොස් ඇත්තේ පන්නල පදිංචි මංජුලා එරන්දි ක්‍රිෂාන්ති (32) නමැති මව හා ඉරාජි උත්පලා (1½) දියණිය වේ. පවුල් ආරවුලක් මුල්කරගෙන මේ සියදිවි නසා ගැනීම කරගන්නට ඇතැයි විශ්වාස කෙරේ.පෙර පාසල් ගුරුවරියක වූ ‍මංජුලා එරන්දි (32) හොරවඩුල්ල පන්නල පිහිටි සිය නිවෙසේ සිට කුරුණෑගල, මැටියගනේ පිහිටි මවගේ නිවෙසට යන බව පවසා නිවෙසින් පැමිණ මෙසේ දුම්රියට පැන තිබේ.මියගිය වයස අවුරුදු එක හමාරක් පමණ වන ඉරාජි උත්පලා දියණිය වතුපිටිවල රෝහලට ඇතුළත් කරන අවස්ථාවේ දී මියගොස් තිබෙන අතර නව හැවිරිදි දියණිය මව විසින් දුම්රිය එනු දැක මාර්ගයෙන් ඉවතට තල්ලු කර ඇත. මියගිය මව දරු දෙදෙනා සමඟ දුම්රිය ම‍ඟේ වාඩිවී සිට ඇති අතර, දුම්රිය ළඟා වන විට මව අට හැවිරිදි දියණිය අතින් පාරෙන් පිටතට තල්ලු කළ බව ඇසින් දුටුවෙක් පවසයි.එදින දහවල් 1.30ට පමණ ප්‍රදේශවාසීන් බලා සිටිය දීම මව දියණියන් සමඟ දුම්රිය මඟටවී සිට දිවි හානිකර ගෙන තිබේ. ‍මියගිය කාන්තාවගේ සැමියා වන ඉන්දික ජය ශාන්ත (32) නැමැත්තා පෞද්ගලික ආයතනයක සේවය කරන අතර මේ සිද්ධිය සිදුවීමත් සමඟ ඔහු මේ ස්ථානයට පැමිණි බව පොලීසිය පවසයි.කිළිනොච්චියේ සිට කොළඹ දක්වා දිවෙන යාල්දේවි දුම්රියේ මේ මව හා දියණිය හැපී ඇත. පල්ලේවෙල හා වේයන්ගොඩ අතර ඇති කීනවල ප්‍රදේශයේ දී මේ අනතුර සිදුව තිබේ. දුම්රියේ ගැටීමෙන් මව සිද්ධිය වූ ස්ථානයේ දීම මියගොස් තිබෙන අතර බරපතළ තුවාල ලැබූ තෙහැවිරිදි සිඟිත්තිය වතුපිටිවල රෝහලට ඇතුල්කරන විටද මියගොස් සිටි බව රෝහල් ප්‍රකාශකයෙක් සඳහන් කෙළේය.මියගිය කතගේ සිරුර ද වතුපිටිවල රෝහලේ මෘත ශරීරාගාරයේ තබා ඇත.දිවි ගලවාගත් අට හැවිරිදි දියණිය නිරුපද්‍රිතව පොලිස් ආරක්ෂාව යටතේ ඊයේ සවස වනවිටද රඳවාගෙන සිටි අතර දිවි හානිකර ගැනීමට හේතුව පිළිබඳ දැරිය ඒවනවිට ද කිසිවක් පැවැසීමට අපොහොසත්ව සිටි බව පොලිසිය කීය. වේයන්ගොඩ හදිසි මරණ පරීක්ෂක චන්ද්‍රසිරි මාරසිංහ මහතා විසින් එම ස්ථානයට පැමිණ ඊයේ පස්වරුවේ හදිසි මරණ පරීක්ෂණය සිදුකර තිබෙන අතර පසුව මියගිය කාන්තාවගේ සහ සිඟිති දියණියගේ දේහය වේයන්ගොඩ දුම්රිය ස්ථානාධිපතිවරයා විසින් වේයන්ගොඩ පොලීසිය වෙත බාරදී තිබේ.වේයන්ගොඩ පොලීසිය සිද්ධිය සම්බන්ධයෙන් වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310142</link>
    <topic>ළමා අපචාර සිද්ධි පරීක්ෂණ හා නීතිමය පියවර කඩිනම් කිරීමටපොලිසි හරහා විධිමත් ක්‍රමයක්</topic>
    <author>චන්ද්‍රිකා පෙරේරා</author>
    <content>ළමා අපචාර සිද්ධි සම්බන්ධයෙන් සැලකිලිමත්ව ඉක්මනින් පරීක්ෂණ පවත්වා අධිකරණ කටයුතු ඉක්මන් කිරීම සඳහා රටපුරා ඇති පොලිස් කොට්ඨාස මූලික කර ගනිමින් රජය විධිමත් කඩිනම් ක්‍රමවේදයක් ආරම්භ කර තිබේ.නීති පති උපදෙස් මත සෑම ප්‍රදේශයක්ම ආවරණය වන පරිදි ප්‍රදේශයෙන් ප්‍රදේශයට නියෝජ්‍ය සොලිසිටර් ජෙනරාල්වරයකු යටතේ පත්කළ රජයේ අධිනීතිඥ වරයකු හරහා මේ කටයුතු නිසි ලෙස සිදුකරීමේ සැලසුම ක්‍රියාවට නංවා ඇත.ළමා හා කාන්තා කාර්යංශයට මේ පිළිබඳ ලැබෙන පැමිණිලි සම්බන්ධයෙන් පරීක්ෂණ පැවැත්වීමේ දී නිසි නීති උපදෙස් ලබාදීම, මතුවන ගැටලු විසඳා දීම හා බලපෑම් ආදිය සම්බන්ධයෙන් ක්‍රියාත්මක වීමට පත්කළ රජයේ අධිනීතීඥ මහතා කටයුතු කරයි.පොලොන්නරුව, අනුරාධපුරය හා ගම්පහ ප්‍රදේශවල ‍මෙසේ ලැබෙන අපචාර සිද්ධි පිළිබඳ නඩු කටයුතු ඉක්මනින් විසඳිම සඳහා විශේෂ වැඩපිළිවෙළක් ක්‍රියාවට නංවා ඇත.මේ අනුව කෙලින්ම නීතිපති දෙපාර්තමේන්තුව සමඟ සම්බන්ධ වී පරීක්ෂණ හා කටයුතු හා උපදෙස් ලබාගැනීමේ ක්‍රමවේදයක් ක්‍රියාත්මකය. විශේෂ කාර්යයක් ලෙස සලකා ළමා අපචාර සිද්ධි පිළිබඳ නඩු කටයුතු ඉක්මන් කිරීමට රජය මේ සැලසුම කඩිනම් කළ අතර ලඝු නොවන නඩු හා මහාධිකරණ නඩු කටයුතු ක්‍රමානුකූලව ඉක්මනින් විසඳාලීමේ කටයුතු මිට වසර කීපයකට පෙර ඇරඹීය. මීට සමගාමීව ළමා අපචාර සිද්ධි සම්බන්ධයෙන් වැඩි අවධාණයක් යොමුකර නඩු කටයුතු ඉක්මන් කිරීම ආරම්භ කරන ලදී.ලඝු නොවන නඩු හා මහාධිකරණ නඩු කටයුතු සම්බන්ධයෙන් පොලිස් කොට්ඨාස මට්ටමින් පරීක්ෂණ කටයුතු සිදුකරන පොලිස් නිලධාරීන්ට උපදෙස් ලබාදීම සඳහා නීතිපති උපදෙස් මත සහකාර පොලිස් අධිකාරිවරයෙක් යටතේ කොට්ඨාස මට්ටමින් කණ්ඩායම් පත්කර කාර්යාල පිහුටුවා ඇති බව පොලිස් මාධ්‍ය ප්‍රකාශක ‍ජ්‍යෙෂ්ඨ පොලිස් අධිකාරි අජිත් රෝහණ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310149</link>
    <topic>ලෝක ප්‍රමිති දිනය අද</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>ලෝක ප්‍රමිති දිනය අදට (14) යෙදී ඇත. "ජාත්‍යන්තර ප්‍රමිති ධනාත්මක වෙනසක් තහවුරු කරයි" යන්න මෙවර එහි තේමාව වේ. ප්‍රමිතිකරණය තුළින් ගුණාත්මක භාවයෙන් යුතු නිමි භාණ්ඩ නිෂ්පාදනය කිරීමට කර්මාන්තකරුවන් උනන්දු කරවීම හේතුවෙන් රටේ පොදු මහජනතාවට උසස් තත්ත්වයේ භාණ්ඩ ලබාගත හැකිවේ.තාක්ෂණ හා පර්යේෂණ අමාත්‍යා‍ංශයට අනුබද්ධ ආයතනයක් වන ශ්‍රී ලංකා ප්‍රමිති ආයතනය අද දින සිට 20 දින දක්වා කාලය ජාතික තත්ත්ව සතිය ලෙස හඳුන්වා දී ඇත. මේ සතිය තුළ ප්‍රමිතිය පිළිබඳ විවිධ අදහස් යෝජනා සහ එය වර්ධනය කිරීමට ශ්‍රී ලංකා ප්‍රමිති ආයතනය වැඩසටහන් මාලාවක් සංවිධාන කර තිබේ.ජාතික තත්ත්ව සතියට සමගාමීව, රාජ්‍ය සහ පෞද්ගලික අංශ දෙකෙහි මහා පරිමාණ, මධ්‍ය පරිමාණ හා සුළු පරිමාණ ව්‍යවසායකයින් උදෙසා වාර්ෂිකව පිරිනමනු ලබන ජාතික තත්ත්ව සම්මාන උළෙල අද දින ප.ව. 2.30 ට කොළඹ බණ්ඩාණායක ජාත්‍යත්‍යන්තර සම්මන්ත්‍රණ ශාලා පරිශ්‍රයේ පිහිටි B කමිටු ශාලාවේදී තාක්ෂණ හා පර්යේෂණ ඇමැති පාඨලී චම්පික රණවක මහතාගේ ප්‍රධානත්වයෙන් සහ කර්මාන්ත හා වාණිජ කටයුතු ඇමැති රිෂාඩ් බදියුදීන් මහතාගේ සහභාගීත්වයෙන් මෙය සිදු කෙරේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310143</link>
    <topic>කොටසර පියංගල වෙහෙරේරන් ආලේපිත බුදු පිළිමයපැහැරගෙන</topic>
    <author>ඌව සමූහ - මාපා බණ්ඩාර, ඌව වෙල්ලස්ස විශේෂ ඩී. එස්. ගුණතිලක</author>
    <content>බිබිල කොටසර පියංගල රාජමහා විහාරයේ තිබූ ඓතිහාසික වටිනාකමක් ඇති රන් ආලේපිත ලෝහමය බුදු පිළිමයක් 12 දින රාත්‍රී සොරුන් විසින් පැහැරගෙන ගොස් ඇතැයි පොලිසිය පවසයි.විහාරස්ථානයේ සංඝාවාසයේ මැද මිදුල අසල මේසයක් මත තබා තිබූ රන් ආලේපිත ධ්‍යාන මුද්‍රාවෙන් සිටින ලෝහමය පිළිමය අඩි 3ක උසකින් හා කිලෝ 100ක පමණ බරකින් යුක්ත බව විහාරාධිපති බදුල්ලගම්මන ගුණරතන හිමියෝ පැවසූහ.මීට පෙර ද විහාරස්ථානයේ තිබූ මිල කළ නොහැකි ඓතිහාසික දඹරන් බුදු පිළිමය ද සොරාගෙන ගොස් වසර දෙකක් ගතවෙන පසුගිය 12 දින රාත්‍රී මේ පිළිමය ද සොරාගෙන යාම නිසා ප්‍රදේශයේ බැතිමතුන් මහත් ආන්දෝලනයට පත්ව ඇත.මේ විහාරස්ථානයේ ආරක්ෂාවට පොලිස් නිලධාරීන්ද සිටියදී 12 දින රාත්‍රී සංඝාවාසයේ වහලයෙන් සොරුන් බිමට බැස මේසයක් මත තිබූ පිළිමය සොරාගෙන දොරක් ද විවෘත කරගෙන පලාගොස් ඇත. බිබිල පොලිසියේ නිලධාරින් 12 දින දවස පුරා පොලිස් සුනඛයින් යොදා සොරුන් සෙවීමේ මෙහෙයුමක් දියත් කළත් ඔවුන්ට කිසිම හෝඩුවාවක් සොයාගැනීමට නොහැකි විය.විහාරස්ථානයේ දායක පිරිස හා ප්‍රදේශවාසීහු විහාරස්ථානයේ තිබී නැතිවූ පිළිම දෙක සොරාගත් සොරුන් අත්අඩංගුවට ගන්නා ලෙස පොලිසියට බලකරමින් සාමකාමී උද්ඝෝෂණයක ද 13 උදේ නිරතවූහ.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු මහතාගේ උපදෙස් පරිදි මොනරාගල පොලිස් අධිකාරී අජිත් ලියනගේ හා බිබිල පොලිස් ස්ථානාධිපති පොලිස් පරීක්ෂක චන්දන බස්නායක ඇතුළු නිලධාරීන් විසින් සොරුන් අත්අඩංගුවට ගැනීමට විශේෂ මෙහෙයුමක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310144</link>
    <topic>ලක්ෂ දහයක් වටිනාමත්කුඩ‍ු සමඟ ‘වෙලේසුදා’ගේ ගෝලයා දැලේ</topic>
    <author>රාවතාවත්ත සමූහ - රෝහණ ද සිල්වා</author>
    <content>රුපියල් ලක්ෂ දහයකට අධික වටිනාකමකින් යුතු හෙරොයින් මිලිග්‍රෑම්ස් 66000ක් සමඟ ප්‍රසිද්ධ කුඩු ජාවාරම්කරුවකු වන “වෙලේසුදා” නමැත්තාගේ ගෝලයකු ගල්කිස්ස අපරාධ විමර්ශන අංශය මගින් 12 වනදා අත්අඩංගුවට ගන්නා ලදී.28 හැවිරිදි මෙම සැකකරු රත්මලාන ඥානේන්ද්‍ර පාරේ පදිංචිකරුවකු වන අතර කලක් රක්ෂිත බන්ධනාගාර ගතව සිට ඇප මත පැමිණි අයෙකි. මොහු විසින් දෙහිවල, මොරටුව, ගල්කිස්ස, පිළියන්දල, පානදුර ප්‍රදේශවලට මහ පරිමාණයෙන් මත්කුඩු බෙදාහරින බව පොලිසිය කියා සිටියි.ගල්කිස්ස අධිකරණය වෙත සැකකරු ඉදිරිපත් කිරීමට නියමිතව ඇති අතර, ගල්කිස්ස පොලිස් අධිකාරී රවීන්ද්‍ර කරවිටගේ මහතාගේ අධීක්ෂණයෙන් ගල්කිස්ස අපරාධ විමර්ශන ඒකකයේ ස්ථානාධිපති උප පොලිස් පරීක්ෂක එරික් රෝහිත මහතාගේ මූලිකත්වයෙන් උප. පොලිස් පරීක්ෂක සමන්, කොස්තාපල්වරුන් වන 84052 ජයකොඩි, 60844 කුමාර, 75267 නුවන් සහ 83798 දිනේෂ් යන මහත්වරුන් මේ පරීක්ෂණය මෙහෙයවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310145</link>
    <topic>බස් ගාස්තු සංශෝධනයේ දී රු.9 අවම ගාස්තුවේවෙනසක් සිදුවන්නේ නෑ</topic>
    <author>නිරූෂි විමලවීර, ශීලා උඩුවර</author>
    <content>බස් ගාස්තු සංශෝධනයේ දී රුපියල් නවයක් වන අවම බස් ගාස්තුවේ වෙනසක් සිදුනොවන බව, ජාතික ගමනා ගමන මණ්ඩලයේ උප සභාපති එල්. ඒ. විමලරත්න මහතා ප්‍රකාශ කළේය.කැබිනට් අනුමැතිය යටතේ සියයට හතකින් බස් ගාස්තු සංශෝධනයකට අනුමැතිය ලැබී ඇති බවත්, අවම ගාස්තුව හැර සෙසු ගාස්තු සංශෝධනය වන ආකාරය පිළිබඳ අද (14)දා රැස්වෙන කමිටුවේදී තීරණය කරන බවත්, විමලරත්න මහතා අනාවරණය කළේය.ජාතික ගමනා ගමන කොමිසම් සභාවේ අනුමැතිය යටතේ කැබිනට් මණ්ඩලයට ඉදිරිපත් කරන ලද ඉල්ලීමක් අනුව ගාස්තු සංශෝධන සිදුකරන බවත්, එය නොවැම්බර් 01දා සිට ක්‍රියාත්මක බවත්, හෙතෙම වැඩිදුරටත් කීවේය. දුම්රිය ගාස්තු සංශෝධනය වෙන්නේ කෙසේද යන්න මෙතෙක් තීරණයක් ගෙන නැතැයිද අද (14) රැස්වෙන කමිටුවේදී ඒ පිළිබඳ තීරණයක් ගන්නා බවද දුම්රිය සැලසුම් අධ්‍යක්ෂ විජය සමරසිංහ මහතා අවධාරණය කෙළේය.දුම්රිය කිලෝමීටර් 200 වැඩිදුර සඳහා රුපියල් 80ක මිල වැඩිවීමක් පිළිබඳ මෙතෙක් තීන්දුවක් ගෙන නැති බවත්, එය සාවද්‍ය බවත් කී ඒ මහතා ඒ පිළිබඳ තීන්දුව අද ගන්නා බව වැඩිදුරටත් කීය.සියයට හතක බස් ගාස්තු සංශෝධනය පසුගිය පෙබරවාරි මාසයට අනුකූලව සැකසූවක් බව පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා ප්‍රකාශ කෙළේය.බස් ගාස්තු සංශෝධන හා නිර්ණායක සැකසුවේ කවුදැයි යන්න පිළිබඳ ප්‍රශ්නයක් ඇතැයි කී ඒ මහතා, උසාවියේ නඩුවක් පවතින බැවින් ජාතික ගමනා ගමන කොමිසම් සභාවට එවැනි තීරණයක් ගැනීමට නෛතික අයිතියක් නැතැයි පැවැසීය. නමුත් කැබිනට් මණ්ඩලය විසින් ගනු ලබනු තීන්දු සිය සංගමය පිළිගන්නා බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310146</link>
    <topic>ශ්‍රී ලංකාව ලොව අන් රටවල් සමඟසමීප බව සනාථ කරනවා</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව සාර්ථකව ශ්‍රී ලංකාවේ දී පැවැත්වීම තුළින් ලෝකය සමඟ ශ්‍රී ලංකාව සමීප ලෙස කටයුතු කරන බවට සනාථ වන්නේ යැයි කොළඹ විශ්වවිද්‍යාලයේ සිංහල අංශයේ හිටපු අංශ ප්‍රධානී මහාචාර්ය අනුර වික්‍රමසිංහ මහතා ප්‍රකාශ කරයි.ආර්ථික, දේශපාලනික වශයෙන් මෙන්ම සෙසු අභියෝගයන්ට මුහුණදීමේදී රටකට තනිව කටයුතු කළ නොහැකි බව පෙන්වාදෙන ඒ මහතා ඒ වෙනුවට ලෝකය සමඟ එක්ව කටයුතු කළයුතු බවද හුදෙක්ම එය අත්‍යවශ්‍ය අංගයක් බවද සදහන් කරයි.රටක් සමඟ ලෝකය සමඟ පවත්නා මිත්‍රත්වය අතිශය වැදගත් බව සදහන් කරන මහාචාර්යවරයා ජාත්‍යන්තර වශයෙන් ගත්කළ පොදුරාජ්‍ය මණ්ඩලය එක්තරා කීර්තිමත් සංවිධානයක් බවද බ්‍රිතාන්‍යයට යටත්ව පැවැති රාජ්‍යයන් එක්ව නිර්මාණය කරගත් සංවිධානයක් බවද පෙන්වාදෙයි.මෙලෙස සංවිධාන ගතවීමත් සමඟ සියලු රටවලට එකට සිටීමේ හැකියාව තිබෙන බව පෙන්වාදෙන මහාචාර්ය අනුර වික්‍රමසිංහ මහතා එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් පවතින සූදානම අගය කරන බවද නගර අලංකරණය, යටිතල පහසුකම් සංවර්ධනය වේගයෙන් සිදුවන බවද කියාසිටී.මේ අතර ඒ මහතා පෙන්වාදෙන්නේ එවැනි සංවර්ධනයක් රටේ සංවර්ධනයට ඉතා වැදගත් බවත් ජනතාවට එමඟින් ප්‍රතිලාභ සැළසෙන බවත්ය.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍යනායක සමුළුවට සමඟාමීව ව්‍යාපාරික, මහජන සහ තරුණ සමුළුවක්ද පැවැත්වීමට කටයුතු සංවිධානයකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310147</link>
    <topic>කල් ඉකුත් කෘෂි රසායන පොහොර තොගයක්දින වෙනස් කර වෙළෙඳ පොළට යවන්න හදලා</topic>
    <author>විජයානි එදිරිසිංහ</author>
    <content>රුපියල් කෝටි ගණනක් වටිනා කල් ඉකුත් වූ කෘෂි රසායනික පොහොර තොගයක් දින වෙනස් කර වෙළෙඳ පොළට යැවීමට සුදානම් කර තිබූ වත්තල ප්‍රදේශයේ ගබඩාවක් වැටලූ පාරිභෝගික අධිකාරිය එම පොහොර තොගය සමඟ සැකකරුවන් තිදෙනකු ද අත්අඩංගුවට ගෙන තිබේ.මෙරටට කෘෂි රසායනික ද්‍රව්‍ය ආනයනය කරන වත්තල හැඳල කැනල් පාරේ පිහිටි ඉහළ පෙළේ සමාගමක් විසින් මේ මහා පරිමාණ ජාවාරම සිදුකර ඇති අතර එහි තිබී දින වෙනස් කළ කෘෂි රසායනික ද්‍රව්‍ය පැකට්, බෝතල් සහ ටින් විසිදහසකට වැඩි ප්‍රමාණයක් වැටලීමට හසුකරගෙන තිබිණි.ශාක පත්‍රවලට යොදන දියර පොහොර 500ml හා 250ml බෝතල් සහ පැකට් විසිදහසක් පමණ ‍සහ ශාක වර්ධක පැකට් 10,000කට අධික ප්‍රමාණයක් මෙහිදී සොයාගෙන ඇත. මෙහි වටිනාකම ලක්ෂ 110ක් පමණ වෙතැයි අනුමාන කෙරේ. මෙම සොයාගත් දියර පොහොර සහ ශාක වර්ධක පැකට් සහ බෝතල්වල සඳහන් මිල වෙනස් කොට වැඩි මිලක් සඳහන් කර තිබුණු අතර නිෂ්පාදිත දිනයද වෙනස් කර තිබිණි.දිවයින පුරා සිදුවන පාරිභෝගිකයන්ට සිදුවන අසාධාරණයන් පිළිබඳව නිරන්තර අවදියෙන් සිටින ලෙසටත් පාරිභෝගිකයන් ආරක්ෂා කරගැනීමට නිරන්තරයෙන් කටයුතු කරන ලෙසටත් සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපතිවරයාට නියෝග කර ඇත.මේ ආනයනික සමාගම රටපුරා කෘෂි රසායනික ද්‍රව්‍ය බෙදාහරින අතර ඔවුන් විසින් මීට පෙරද මේ ජාවාරම සිදුකරගෙන ගොස් ඇති බවට පාරිභෝගික අධිකාරියට තොරතුරු ලැබී තිබේ. බැදුම්කර මත සැකකරුවන් මුදාහැරීමටත් අද (14) මේ සම්බන්ධයෙන් අධිකරණයට කරුණු වාර්තා කිරීමටත් පාරිභෝගික අධිකාරිය කටයුතු යොදා ඇත. පාරිභෝගික අධිකාරියේ ගම්පහ දිස්ත්‍රික් ප්‍රධානී රංජිත් වීරවර්ධන මහතා ඇතුළු කණ්ඩායමක් වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n1310148</link>
    <topic>ආණ්ඩු පක්ෂයෙන් වුණානම් ප්‍රතිචාරය දක්වන්නේ මෙහෙමද</topic>
    <author/>
    <content>2002ත් 2013ත් මාතර සිද්ධිවල නායක එදා ජනමාධ්‍ය ඇමැතිවරයා එක ගලෙන් කුරුල්ලෝ 2ක් මරා දැම්මාමාතර සිද්ධිය සම්බන්ධයෙන් අද සිවිල් සමාජය ප්‍රබල නිහඬතාවක් දක්වනවා. මෙය ආණ්ඩුව අතින් සිදුවුණානම් ප්‍රතිචාර දක්වන්නේ මෙහෙමද? සිවිල් සමාජයේ ඇදහිය නොහැකි මේ නිහඬතාව පුදුමසහගත යැයි ශ්‍රී ලංකා නිදහස් පක්ෂයේ භාණ්ඩාගාරික, අමාත්‍ය ඩලස් අලහප්පෙරුම මහතා ප්‍රකාශ කළේය.පෙළපාලියට ජනාධිපති උපදේශකවරයෙක් වෙඩි තිබ්බා කියන කතාව කිව්වේ තිස්ස අත්තනායක මැතිතුමා. මාතර දේශපාලනඥයා එක ගලෙන් කුරුල්ලෝ දෙන්නෙක් මැරුවා. ඔහු මහලේකම්කමට තිස්සට වඩා තමා සුදුසු බව මේ මඟින් ඔප්පු කළා යැයිද අලහප්පෙරුම මහතා මෙහිදී අවධාරණය කළේය. පසුගියදා (11) කොළඹ නාරාහේන්පිටදී පැවති ප්‍රවෘත්ති සාකච්ඡාවේදී අලහප්පෙරුම මහතා මේ බව ප්‍රකාශ කළේය.ඒ මහතා මෙසේද කීය.අපි මාතර හඳුන්වන්නේ ශ්‍රේෂ්ඨත්වයේ නගරය කියලා. මාතර මහ නගර සභාවේ තේමා පාඨයත් ඒකයි. මාතරදී වූ සිද්ධිය ඇතැම් මාධ්‍ය හැඳින්වූයේ මාතර කැරැල්ල කියලා. තවත් අය ප්‍රජාතන්ත්‍රවාදී පෙළපාලියකට පහර දුන්නා කිව්වා.සමහරු අධිෂ්ඨාන පූජාවකට පහර දුන්න බවත් කිව්වා. මෙය පොලු මුගුරු සහිත අධිෂ්ඨාන පූජාවක් බව අපිට පේනවා. සමහරු මේ සිදුවීම සම්බන්ධයෙන් ආණ්ඩුවට චෝදනා කරනවා‍. මමත් එදා හිටියේ මාතර. අපි එදා මාතර රෝහල ඉදිරිපිට උයන්වත්ත මාර්ගය නවීකරණය කිරීමේ කටයුතු ආරම්භ කළා. මේ දිනය යොදාගත්තේ මීට මාසයකට පමණ පෙරයි. මාතර පුරවැසියෙක් ලෙස මම අහනවා මේ ප්‍රකාශ කරන්නේ ප්‍රජාතන්ත්‍රවාදයට තිබෙන කැමැත්තද කියලා.2002දී රැකියා ඉල්ලා උද්ඝෝෂණය කළ අයට මාතරදී පහර දුන්නා. මාධ්‍යවේදීන්ට මාතරදී ප්‍රබල ප්‍රහාරයක් එල්ල කළා. එදා ජනමාධ්‍ය ඇමැතිවරයා මාධ්‍ය ඉදිරියට ඇවිත් ප්‍රකාශ ක‍ළා, අධිආරක්ෂිත ප්‍රදේශයට ඇතුල්වෙන්න උත්සාහ කළ නිසා පහර දුන්නා කියලා. සාගල රත්නායක මන්ත්‍රීතුමාට මාතර සිට වැල්ලමඩම දක්වා එළව එළවා පහර දුන්නා. මේ සියල්ලටම නායකත්වය දුන්නේ එකම දේශපාලනඥයෙක්. මෙම සිද්ධීන් ඉතාම පිළිකුල් සහගතයි.රනිල් වික්‍රමසිංහ මැතිතුමා ලෝක ප්‍රජාතන්ත්‍රවාදී සංගමයේ උප සභාපතිවරයා. මෙවන් නායකයෙක් යටතේයි මේ දේ සිද්ධ වෙන්නේ. මේ සිද්ධිය සම්බන්ධව සිවිල් සමාජය නිහඬයි. මේ ඇදහිය නොහැකි නිහඬතාවය පුදුමසහගතයි. මෙය ආණ්ඩුව පැත්තෙන් සිදුවුණානම් ප්‍රතිචාර දක්වන්නේ මෙහෙමද?පෙළපාලියට පහරදීමේ සිද්ධිය අහම්‍බයක් නොවෙයි. සිද්ධියට පෙර එක්තරා දේශපාලනඥයෙක් ආණ්ඩුවට එකතු වන බවට මතයක් ගෙන ගියා. ඒ හරහා එක බලවේගයක් නිහඬ කළා. ඊට පසු පහරදීමට සම්බන්ධ අයෙක් ජනාධිපති උපදේශකයෙක් බව ප්‍රචාරය කළා. රජය විදිහට අපි මෙය දැඩිව ප්‍රතික්ෂේප කරනවා. තිස්ස අත්තනායක මැතිතුමා පිළිබඳව අපිට ප්‍රබල කනගාටුවක් තිබෙනවා. එතුමා ගමෙන් ආපු දේශපාලනඥයෙක්. ජනාධිපති උපදේශකයෙක් වෙඩි තිබ්බ කතාව කියෙව්වේ ඔහු හරහා. එතුමාට මේ පිළිබඳ බුද්ධිමත්ව කල්පනා කරන්න තිබුණා. මාතර දේශපාලනඥයා එක ගලෙන් කුරුල්ලෝ දෙන්නෙක් මැරුවා.ඔහු එජාප නායකත්වයට ඔප්පු කළා මහලේකම්කමට තිස්සට වඩා තමන් සුදුසු බව. මේ සිද්ධීන් පිළිබඳව රටේ ජනතාව බුද්ධිමත්ව කල්පනා කළ යුතුයි. ආණ්ඩු බලය නැතුව මෙහෙම නම් ආණ්ඩු බලය ලැබුණොත් කොහොම තියේවිද? 2014දී බලය ලබා ගන්නා බව කියන පක්ෂයක ප්‍රජාතන්ත්‍රවාදය මේකද?.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101410</link>
    <topic>ඩෙංගු පරීක්ෂාව පැය භාගයෙන් කළ හැකිරුධිර පරීක්ෂණ යන්ත්‍රයක් ජාතික රෝහලට</topic>
    <author>සන්ධ්‍යා කරුණාරත්න</author>
    <content>ඩෙංගු රෝගය හඳුනා ගැනීමේ පරීක්ෂණය පැය භාගයෙන් සිදු කළ හැකි නවතම රුධිර පරීක්ෂණ යන්ත්‍රයක් කොළඹ ජාතික රෝහලේ බාහිර රෝගී අංශයේ ස්ථාපිත කෙරේ.මේ යන්ත්‍රය මඟින් පැයක් ඇතුළතදී සියයකට අධික රෝගීන් සංඛ්‍යාවකගේ සම්පූර්ණ රුධිර පරීක්ෂාවන් (Full Blood Count - FBC) සිදු කළ හැකි බව ශ්‍රී ලංකා වෛද්‍ය රසායනාගාර විද්‍යා සංගමයේ සභාපති රවී කුමුදේශ් මහතා පවසයි.රෝහලේ බාහිර රෝගී අංශයට අමතර වෛද්‍ය පර්යේෂණ තාක්ෂණ විද්‍යාඥ නිලධාරීන් දෙදෙනකු ලබාදෙන්නේ නම් දිනකට 800 කට අධික රෝගීන් සංඛ්‍යාවක් පරීක්ෂා කළ හැකි බව ද ඒ මහතා කීය.‍නවතම ස්වයංක්‍රීය යන්ත්‍රයේ ‘ෆ්ලුවොරසන් ප්‍රතිදීප්ත විශ්ලේෂණය’ මඟින් සෛලවල ජාන සැකසුම නිරීක්ෂණය කෙරේ. අනවශ්‍ය නේවාසික ප්‍රතිකාර වළකා ගැනීම, විවිධ රෝග ගණනාවක් ඉතා කෙටි කාලයක් ඇතුළතදී හඳුනා ගැනීම සඳහා ‘FBC’ පරීක්ෂණ වාර්තා පැය භාගයකට වඩා අඩු කාලයක් තුළ නිකුත් කිරීම ඩෙංගු මර්දනය සඳහා රජය තැබූ තවත් ඉදිරි පියවරක් බව ඒ මහතා පවසයි.ලොව උසස්ම තාක්ෂණය භාවිතා කරමින් පළපුරුදු තාක්ෂණ විද්‍යාඥයින්ගේ අධීක්ෂණය සහිතව කෙටිම කාලයක් තුළ ‘FBC’ පරීක්ෂාව සිදු කිරීමේ හැකියාව ජාතික රෝහලේ බාහිර‍ රෝගී අංශය සතු බැවින් රෝගීන් කිසිදු අවස්ථාවක පෞද්ගලික රෝහලකට යොමු කිරීමේ අවශ්‍යතාවක් නොමැති බවත් එවැනි සිදුවීමකට මුහුණදීමට සිදු වුවහොත් 0773077717 අංකයට කතා කර සංගමය දැනුවත් කරන ලෙස මහජනතාගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101411</link>
    <topic>කලවාන ප්‍රා: ලේකම්ට බැණ වැදුණු ප්‍රා: සභා විපක්ෂ නායක අතුරුදන්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කලවාන ප්‍රාදේශීය ලේකම්වරියට බැණ වැදී තර්ජනය කළ බව කියන කලවාන ප්‍රාදේශීය සභාවේ විපක්ෂ නායක ශානක මොල්ලිගොඩ (එජාප) ප්‍රදේශයෙන් පලාගොස් ඇතැයි පොලිසිය පවසයි.කලවාන ප්‍රාදේශීය සභාවේ විපක්ෂ නායකවරයා අත්අඩංගුවට ගැනීමට පොලිස් කණ්ඩායමක් යොදවා ඇතැයි රත්නපුර උසස් පොලිස් නිලධාරියකු කීවේය.කලවාන ප්‍රාදේශීය ලේකම් උදය කුමාරි මෙනෙවියට දෙවතාවක්ම විපක්ෂ නායකවරයා දුරකථනයෙන් තර්ජන කළ බවට පොලිසියට පැමිණිලි කර තිබේ.එම තර්ජනය කිරීමට විරෝධය පළකරමින් සහ සැකකරු අත්අඩංගුවට ගන්නා ලෙස බලකරමින් කලවාන ප්‍රදේශයේ රාජ්‍ය සේවකයින් පසුගිය දා උද්ඝෝෂණයකද නිරතවුහ. සැකකාර පුද්ගලයාට එරෙහිව නීති විරෝධිව ගල්කොරියක් පවත්වාගෙන යෑම සහ කුකුලේගඟ රක්ෂිතයේ දැව කැපීම ගැන චෝදනා එල්ලවී ඇතැයි පොලිසිය පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101412</link>
    <topic>භාරත ඝාතන නඩුවේ විත්තියේ නිතිඥවරයා හදිසියේ අසනීපවී හරස් ප්‍රශ්න ඇසීම කල් යයි</topic>
    <author>සිරන්ජනි කුමාරි</author>
    <content>භාරත ලක්ෂ්මන් ඝාතන සිද්ධියේ 11 වන විත්තීකරු වූ පාර්ලිමේන්තු මන්ත්‍රී දුමින්ද සිල්වා මහතාගේ නිතිඥවරයා හදිසීයේ අසනීප විම නිසා කෝටිකාවත්ත මුල්ලේරියා ප්‍රාදේශිය සභා සභාපති ප්‍රසන්න සෝලංගආරච්චිගේ බිරියගේ හරස් ප්‍රශ්න වීමසීම පසුගියදා (11) දෙවනවරටත් කොළඹ අතිරේක මහේස්ත්‍රාත් ප්‍රියන්ත ලියනගේ මහතා මේ මස 23 වන දිනට කල් තැබීණ.සුපුරුදු පරිදි නඩුව යළි කැදවු අවස්ථාවේදී විත්තිකරුවන් අධිකරණය හමුවේ පෙනි සිටි අතර 11වන විත්තිකරු පාර්ලිමේන්තු මන්ත්‍රි දුමින්ද සිල්වා මහතා වෙනුවෙන් පෙනීසිටි ජනාධිපති නිතිඥ හේමන්ත වර්ණකුලසුරිය මහතා පෙනි සිටිමින් තමා යහපත් සෞඛය තත්ත්වයෙන් නොමැති බැවින් නඩු විභාගය කල් දමන ලෙසට මහේස්ත්‍රාත්වරයාගේන් ඉල්ලීමක් කළේය.අදාළ කරුණ කෙරෙහි අවධානය යොමු කළ මහේස්ත්‍රාත්වරයා පැමිණිල්ලේ අදහස විමසු අතර පැමිණිල්ල ද විරෝධයක් නොමැති බවට ප්‍රකාශ කිරිම නිසා නඩු විභාගය කල් තැබිමට නියම කරමින් ඊළග නඩු දින සිට නඩුව උදේ සිට සවස දක්වා විභාගයට ගන්නා බවත් විත්තිකරුවන්ට නොවරදාවාම අධිකරණයේ පෙනිසිටින ලෙසට අවවාද කළේය.ඉකුත් මස 27 වන දින ද පාර්ලිමේන්තු මන්ත්‍රි දුමින්ද සිල්වා මහතා හා හැටවන සාක්කිකාරිය වු තිවංකා මධුශානි නැමැත්තිය අසනීප විම හේතුවෙන් නඩු විභාගය මේ මස 11 වන දිනට කල් තැබිණ.2008/10/08 දින හෝ ආසන්න දිනක දී කොලොන්නාව අංගොඩ සේදවත්ත ගොතටුව යන ප්‍රදේශවලදී පුද්ගලයින්ට තුවාල සිදු කිරිම, සපරාධි බලහත්කාරය පෑම කැරළි ගැසිම පොදු අරමුණක් කර ගෙන නීතිවිරෝධි රැස්විමක සමාජිකයින්වී භාරත ලක්ෂ්මන් ප්‍රේමචන්ද්‍ර මහතා දමිත දර්ශණ ජයතිලක,මෙහොමඩ් අස්මි හමිඩි ,මනිවේලි කුමාරස්වාමි යන හතරදෙනා වෙඩි තබා ඝාතනය කිරිම හා ආර් ගාමිණි නැමැත්තා ඝාතනය කිරිමට තැත් කිරිම ඇතුළු චෝදනා 10ක් යටතේ විත්තිකරුවන් 13දෙනාට එරෙහිව අධිකරණය හමුවේ නඩු පවරා තිබිණ.භාරත ඝාතන සිද්ධියේ විත්‍තිකරුවන් වන අනුර තුෂාර ද මෙල් ,චන්දන ජගත් කුමාර, චමින්ද රවි ජයනාත්, ලංකා රසාංජන, මාලක සම්පත්, ඩබිලිව් ජි අමිල, සරත් බණ්ඩාර, සුරංග සංජීව, සමන් කුමාර, දුමින්ද සිල්වා, රෝහණ මාරසිංහ, එන් එම් ෂාමින්ද යන අය අධිකරණය හමුවේ පෙනී සිටියහ.අදාළ කරුණු සළකා බැලු මහේස්ත්‍රාත්වරයා මේ ඝාතන නඩුවේ ලඝු නොවන සාක්කි විභාගය මේ මස 23 වන දිනට කල් තබමින් විත්තිකරුවන්ට හා සාක්කිකරුවන්ට මේ මස 23වන දින අධිකරණයේ පෙනී සිටින ලෙසට අවවාද කළේය.පැමිණිල්ල වෙනුවෙන් නීතිපති දෙපාර්තමේන්තුව නියෝජනය කරමින් රජයේ අධිනීතිඥ තුසිත මුදලිගේ මහතා පෙනී සිටි අතර රහස් පොලිසියේ සහකාර පොලිස් අධිකාරී ශානී අබේසේකර ,අංක 3 ස්ථානාධිපති පොලිස් පරීක්ෂක මෙරීල් රංජන් ළමාහේවා, සැරයන් සේනක හා කුමාර යන අය පෙනී සිටියහ.විත්තිකරුවන් වෙනුවෙන් ජනාධිපති නීතිඥ හේමන්ත වර්ණකුලසුරිය, හංසදේව සමරදිවාකර,ප්‍රේමසිරි පෙරේරා, අනුජ ප්‍රේමරත්න,ගිත් ආටිගල, ශාබ්දික වෙල්ලප්පිටිය, රනිල් වීරක්කොඩි, හා අගතියට පත් පාර්ශවය වෙනුවෙන් අසිත විපුලනායක මහතා පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101413</link>
    <topic>අවුරුදු 20ක ක්‍රීඩා දිවිය තුළ වාණිජ පරමාර්ථයෙන්කිසිදු දැන්වීමකට පෙනී සිට නෑ</topic>
    <author>රෝෂන් තුෂාර</author>
    <content>තමන් කිසිදු අවස්ථාවක වාණිජ පරමාර්ථයෙන් ප්‍රචාරණ දැන්වීමක පෙනී සිට නොමැති බවත්, අවසරයකින් තොරව ශ්‍රි ලංකා ක්‍රිකට් කණ්ඩායම ‍1996 වීල්ස් ලෝක කුසලානය දිනා ගැනීමේ රූපරාමු ඇතුළත් රූපවාහිනී දර්ශන වෙ‍ෙළඳ දැන්වීමක් සඳහා භාවිතා කිරිම අගතිදායක බවත්, හිටපු ක්‍රිකට් නායක පාර්ලිමේන්තු මන්ත්‍රි අර්ජුන රණතුංග මහතා පැවසීය.ඉන්දීය දුරකථන සමාගමකින් රුපියල් මිලියන පන්සීයක වන්දියක් ඉල්ලා කොළඹ දිසා අධිකරණයේ පැවරූ නඩුවේ සාකකෙි ලබාදෙමින් රණතුංග මහතා එසේ පැවසීය.කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා ඉදිරියේ නඩුව විභාග කෙරිණි.ශ්‍රි ලංකා ක්‍රිකට් කණ්ඩායම හා තමන් 1996 වීල්ස් ලෝක කුසලානය ජයග්‍රහණය කර ක්‍රිකට් ලෝලින්ට එම කුසලානය ඔසවා පෙන්වන රූපවාහිනි දර්ශනය අවසරයකින් තොරව ‘එයාටෙල්’ දුරකථන ප්‍රචාරණ වෙළඳ දැන්වීමක් සඳහා භාවිතා කිරිමෙන් අගතියක් සිදුකලේ යැයි පවසමින් මේ නඩුව පවරා තිබිණි.රණතුංග මහතා සාක්කි දෙමින් මෙසේද පැවසිය.මම ක්‍රීඩා දිවියට එක්වුනේ 1982 වසරේදි, අවුරුදු විස්සක ක්‍රීඩා දිවිය තුළ කිසිදු වෙ‍ෙළඳ දැන්වීමකට පෙනී සිට නෑ මා පෙනීසිටියේ සමාජ සත්කාර ක්‍රියා වෙනුවෙන් කැපවු දැන්විම් සඳහා පමණයි. එහි වාණිජ පරමාර්ථයක් නෑ.කොළඹ ජාතික රෝහලට ස්කෑන් යන්ත්‍රයක් මිලදී ගැනීමේ පුර්ව ප්‍රචාරක දැන්වීම, පෝලියෝ එන්නත පිළිබඳ ජනතාව දැනුවත් කිරිමේ , හා ප්ලාස්ටික් භාවිතය අවම කිරිමේ දැන්වීම් සඳහා මා පෙනී සිටියා. ක්‍රිඩකයින් දැන්වීම් සඳහා පෙනි සිටිමේ වරදක් නෑ. එහෙත් දැන්වීම් සඳහා පෙනී නොසිටින ක්‍රිඩකයින් ලෝකයේ ඉන්න‍වා.ඔය දැන්වීම් වලට පෙනී සිටින ක්‍රිඩකයින් කියන්නේ නෑ අපේ රටේ කොස්, දෙල්, පොල් ගැන. බීම වර්ගයක් බීලා ඒක හොඳයි කිවුවට එය අපේ දරුවන්ට කොතරම් හොඳයි ද කියලා මට කියන්න බෑ. එම නිසා එසේ දැන්වීම් සඳහා පෙනී සිටින ක්‍රිඩකයින් ගැන මට කිසිවක් කියන්න බෑ.96 ලෝක කුසලානය මට අයිති එකක් නෙවෙයි එය මේ රටට අයිතියි. රටේ ජනතාවට අයිතියි.මේ කුසලානය අප ලාහෝර් නගරයේ දි ලබාගත්තේ අපේ ක්‍රිකට් කණ්ඩායමේ වර්ණ සහිත ඇඳුම ඇඳලා එම ඇඳුමේ පාට දැන්වීම සැකසීමේදි වෙනස් කරලා තියෙනවා. දැන්වීම සැකසීමේ දි කිසිදු විමසීමක් ක‍ලේ නෑ. ඉන්දියාවේ රිලයන්ස් සමාගම කළ ‘ක්‍රිකට් සුද්දකිරිමේ’ දැන්වීමට මා පෙනීසිටියා එය වාණිජ දැන්වීමක් නෙවෙයි. ක්‍රිකට් පාවාදීම් නැතිකිරිමට ලෝක ක්‍රිකට් නායකයින් එක්වී කළ ප්‍රචාරණ දැන්වීමක්, එය කළේ අයිඩියා කියන ඉන්දීය දුරකථන සමාගම වෙනවා. නඩුවේ වැඩිදුර විභාගය දෙසැම්බර් මාසයට කල්තැබිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101414</link>
    <topic>එජාප බහුතර මන්ත්‍රීන්ගේ කැමැත්ත මත මධ්‍යම විපක්ෂනායක පත්කරන්නැයි රනිල්ගෙන් ඉල්ලයි</topic>
    <author>අසේල කුරුළුවංශ</author>
    <content>මධ්‍යම පළාත් සභාවේ විපක්ෂනායක ධුරය පළාත් සභාව නියෝජනය කරන විපක්ෂ මන්ත්‍රීවරුන්ගේ බහුතර කැමැත්ත මත තෝරා ගැනීමට ඉඩදෙන ලෙස ඉල්ලා මන්ත්‍රීවරු එජාප නායක රනිල් වික්‍රමසිංහ මහතාගෙන් ඉල්ලීමක් කැර ඇත.මේ වනවිට විපක්ෂ නායක ධුරය සඳහා තුන්කොන් සටනක් පවතින අතර ඒ සඳහා මහනුවරින් ලකී ජයවර්ධන, මාතලෙන් රංජිත් අළුවිහාරේ හා නුවරඑළියෙන් කේ. කේ. පියදාස යන මන්ත්‍රීවරු සටනට පිවිස සිටිති.එක්සත් ජාතික පක්ෂ නායකත්වය විසින් රංජිත් අළුවිහාරේ මහතාගේ නම මෙයට යෝජනා කැර ඇතත් බහුතර මන්ත්‍රී සංඛ්‍යාවක් එම යෝජනාව ප්‍රතික්ෂේප කරමින් ලකී ජයවර්ධන මහතා විපක්ෂනායක ධුරයට පත්කර ගැනීමට සැලසුම් දියත්කැර තිබේ.රංජිත් අළුවිහාරේ මහතා සුහද සාකච්ඡාවක් සඳහා විපක්ෂයේ මන්ත්‍රීවරුන්ට පසුගියදා (12) පස්වරුවේ මහනුවර හෝටලයකට පැමිණෙන ලෙස දැනුම් දී තිබුණත් ඊට ප්‍රතිචාර දක්වා පැමිණ ඇත්තේ මන්ත්‍රීවරු සිව්දෙනකු පමණි. ඒ අතරින් දෙදෙනකු එජාප මන්ත්‍රීවරු නොවන බවද දැනගන්නට ඇත.මේ සති අන්තයේ පැවැත්වෙන මධ්‍යම පළාත් සභාවේ පළමු සැසිවාරය ආරම්භ වීමට ප්‍රථම විපක්ෂනායකවරයකු පත්කර ගැනීම සඳහා සිරිකොතට විපක්ෂයේ මන්ත්‍රීවරු කැඳවා රහස් ඡන්දයක් පවත්වන ලෙස එජාප මධ්‍යම පළාත් සභා මන්ත්‍රීවරු පිරිසක් පක්ෂ නායකත්වයෙන් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101415</link>
    <topic>සියයට 7කින් ඉහළ නැංවූ බස් ගාස්තුව ලබා ගැනීමට සංගමය තීරණය කළා</topic>
    <author>ශීලා උඩුවර සහ සුභාෂීණී සේනානායක</author>
    <content>ජතික ගමනා ගමන කොම්ෂන් සභාවට එරෙහිව ලබන සතියේදී අධිකරණ ක්‍රියාමාර්ගයක් ගන්නා බවත් මේ වන විට ලබා දී ඇති සියයට 7න් ඉහළ නැංවු බස් ගාස්තුව ලබා ගැනීමට තම සංගමය තීරණය කළ බවත් ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පවසයි.මේ වන විට දිනකට රුපියල් මිලියන 25ක් පමණ පාඩු ලබන බව පැවසූ ගැමුණු විජේරත්න මහතා සියයට 12ක පමණවත් බස් ගාස්තු වැඩිවීමක් අවශ්‍යව ඇති බවත් ඉදිරියේදී ඉතිරි සියයට 5 බස් ගාස්තු වැඩිකිරිම ලබා ගැනීමට අදාළව අධිකරණමය තීන්දුවක් ලබා ගැනීමට තම සංගමය තීරණය කළ බවත් කීවේය.ඊයේ (13) කොළඹ දී පැවැති තම සංගමයේ අධ්‍යක්ෂ මණ්ඩලය සිදු කළ සාකච්ඡාවකින් අනතුරුව මේ තීරණයට එළැඹි බවතබව කී විජේරත්න ජාතික ගමනා ගමන කොමිෂන් සභාවට බස් ගාස්තු නැංවීම සම්බන්ධයෙන් තීරණ ගැනීමේ නෛතික බලයක් ජාතික ගමනා ගමන කොමිෂන් සභාවට නැතැයිද ඒ සම්බන්ධයෙන් අධිකරණ ක්‍රියාමාර්ගයක් ගන්නා බවද කියා සිටියේය.මෙයට පෙර බස් හිමියන් දෙදෛනෙකු මේ සම්බන්දයෙන් අධිකරණයේ නඩුවක් පවරා ඇති බවත් එම අධිකරණ නියෝගයත් මේ සම්බන්ධයෙන් ලබා ගැනීමට සිටින බවද ගැමුණු විජේරත්න මහතා කීවේය. මේ තීරණය ගැනීමට තම සංගමයේ අධයක්ෂකවරුන් වන තිලක් උඹේසිංහ, පාලිත ගුණරත්න,එස් බී වීරසිංහ, කීර්ති ශ්‍රී බන්දුල යන මහත්වරුන් ඇතුළු අධ්‍යක්ෂ වරුන් එක් වු බවත් ගැමුණු විජේරත්න මහතා වැඩිදුරටත් කීවේය.ලබන නොවැම්බර් මස පළමු වනදා සිට සියයට 7ක පුද්ගලික බස් ගාස්තු ඉහළ දැමීමට පුද්ගලික ප්‍රවාහන අමාත්‍යාංශය තීරණය කර තිබු අතර දුර ගමන් සේවා දුම්රිය ගාස්තුද රුපියල් 80න් වැඩිකිරිමට ශ්‍රී ලංකා දුම්රිය අධිකාරිය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101416</link>
    <topic>කොටිකාවත්ත-මුල්ලේරියාවසාහිත්‍ය වන්දනා කළා උළෙල මහ ඉහළින්</topic>
    <author>මැදකොළඹ සමූහ වයිමන් හෙට්ටිආරච්චි සහ කොළොන්නාව සමූහ ඒ සුමනසේන</author>
    <content>කොටිකාවත්ත, මුල්ලේරියාව ප්‍රාදේශීය ‍සභාව මගින් සංවිධානය කරන ලද සාහිත්‍ය වන්දනා කලා උළෙල 2013 කුඩාබුත්ගමුව රාජසිංහ විද්‍යාලයීය ශාලාවේ උත්කර්ෂවත් අන්දමින් පැවැත්විණි.විද්වතුන්, සාහිත්‍යකාමීන්, කලාලෝලීන්, රසවතුන් හා පාසල් දරුවන්ද ඇතුළු විශාල පිරිසක් සහභාගිවූ මෙම කලා උළෙල “අපේකම” හා “අපේගම” තේමාව ඉස්මතුවන ගායන වාදන හා නර්තනවලින් ද අනූන විය. තරුණ පරපුරේ ප්‍රතිභා පූර්ණ රංගන ශිල්පියකු වන සහන් රන්වලයන්ගේ නායකත්වයෙන් යුත් “රන්වල බළකාය” සාමාජික සාමාජිකාවන්ගේ දායකත්වයෙන් වේදිකාගතවුණු විචිත්‍ර ජවනිකාවලින් ගැයුම්වලින් රස වින්දනයක් ලබා ගැනීමට පිරිසට හැකිවිය.ප්‍රදේශයේ පාසල්, දහම් පාසල්, පුස්තකාල ආදියේ දරුදැරියන් හා වියපත් අයගේ විවිධ තරගවලින් ජයගත් අයට තෑගි හා ඇගැයීම් පත් පිරිනැමීමත් සම්මාන දැක්වීමත් සිදුවිය. වයස අවුරුදු 8ක් ගතවන්නටත් කලින් ජනප්‍රිය නර්තන ශිල්පිනියක සම්මානත්වයට පත් දම්සිළුණි ශ්‍රී කන්නන්ගර දැරියද පාසල් අවදියේම ජාතික ජිම්නාස්ටික් ශූරියක වූ රිද්මා සමනලී ගුණතිලක දියනියටද මෙහිදී සම්මාන පිරිනැමුණේත් බස්නාහිර පළාත් සභාවේ පාලක පක්ෂයේ ප්‍රධාන සංවිධායක රේණුක පෙරේරා මහතාත් පළාත් සභා මන්ත්‍රිනී අසෝක ලංකාතිලක මෙනෙවියත් අතිනි.සාරධර්මයෙන් පිරි සමාජයක් බිහිකිරීම සඳහා දහම් අධ්‍යාපනය ලබාදීම වෙනුවෙන් අර්නස්ට් ද මෙල් පියතුමාටත් මවුලවි මොහමඩ් සහීඩ් පූජකතුමාටත් එල්. ඩී. පෙරේරා, නැන්සි නාරංගොඩ, ලලිතා ගුණවතී කුලරත්න, සමන්කිත් ආනන්ද, සුසිල් අමරසිංහ, හේමා කෝරාල, ප්‍රේමසිරි මුණසිංහ, එන්. එල්. එස්. පෙරේරා මහත්ම මහත්මීන්ටත් උපහාර කොටිකාවත්ත මුල්ලේරියාව ප්‍රාදේශීය සභාවේ සභාපති ප්‍රසන්න ගුණසිංහ සෝලංගආරච්චි, ප්‍රාදේශීය සභා මන්ත්‍රී හා පුස්තකාල හා සංස්කෘතික කමිටුවේ සභාපති ප්‍රින්ස් ගුණසේකර මහත්වරුන් අතින් උපහාර දැක්විණි.සභාපති සෝලංගආරච්චි මහතාගේ උපදෙස් පිට මෙම උත්සවය විචිත්‍ර අන්දමින් සංවිධානය කිරීමට ක්‍රියාකළ පුස්තකාල හා සංස්කෘතික කමිටුවේ සභාපති ප්‍රින්ස් ගුණසේකර මහතාගේ උත්සාහය අතිශයින් පලගැන්වී ඇති බවත් සහන් රන්වල මහතාගේ කලා රසිකත්වයෙන් ඔප්නැංවුණු විචිත්‍රාංගයන්ගෙන් උත්සවය පූර්ණ අලංකාරවූ බවත්, මෙහිදී කෙටියෙන් අදහස් පළ කිරීමක යෙදුණු රේණුක පෙ‍රේරා මන්ත්‍රීවරයාත් අසෝකා ලංකාතිලක මන්ත්‍රීවරියත් කෙටි අදහස් පළ කිරීමක යෙදෙමින් කීහ.නිකුත්කර තිබූ සිහිවටන කලාපයට ජණිවිඩයක් නිකුත්කරමින් ප්‍රාදේශීය සභාවේ සභාපති ප්‍රසන්න ගුණසිංහ සෝලංගආරච්චි මහතා පළකර තිබුණේ මල් වැනි සුන්දර ළමා මනසට සාහිත්‍ය නිර්මාණයක රස විඳීමට සැලැස්වීමෙන් ඔවුන් තුළ ඇති වන දෑ හිතකාමී පැතුම් සමුදායයන් නිසා රටට වැඩදායි ගුණගරුක සමාජයක් බිහි කිරීම වෙනුවෙන් අනාගත පරපුර පෙළගැස්වීමට අපට හැකි බවය.ප්‍රාදේශීය සභා මන්ත්‍රී හා පුස්තකාල හා සංස්කෘතික කමිටුවේ සභාපති ප්‍රින්ස් ගුණසේකර මහතා උළෙලේදී හොඳම පාඨකයින් හා හොඳම පුස්තකාලය ඇගැයීමට ලක්කරමින් අලුත් පියවරක් තැබීමට ප්‍රාදේශීය සභාව අදහස් කර ඇති බව සඳහන් කළේය. අප සමාජය තුළ සාහිත්‍ය ප්‍රබෝධයක් ඇති කිරීම ප්‍රාදේශීය සභාවේ අපේක්ෂාව බව පළකරමින් සහයෝගය ලබාදුන් සැමට කෘතවේදීත්වය පළකර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101417</link>
    <topic>‘මෙතම්පැලන්’ විස කුඩු-පෙතිළඟ තබාගත් චීනා රිමාන්ඩ්</topic>
    <author>සිරිසේන රාජපක්ෂ</author>
    <content>“මෙතම්පැලන්” නමැති විස මත්ද්‍රව්‍ය කුඩු සහ පෙති ග්‍රෑම් දෙකයි මිලිග්‍රෑම් තුන්සියයක් (300) ළඟ තබාගත් චීන ජාතිකයකු ලබන 21 වෙනිදා දක්වා රිමාන්ඩ් භාරයේ තබන ලෙස කොටුව මහේස්ත්‍රාත් තිළිණ ගමගේ මහතා පසුගියදා (11) නියෝග කළේය.මෙසේ රිමාන්ඩ්භාරයට පත්කෙරුණේ චීන ජාතිකයකු වන ජින් ෂැන්කු නමැත්තෙකි.පසුගියදා (11) පස්වරුවේ කොළඹ පොලිස් මත්ද්‍රව්‍ය නාශක අංශය මගින් මොහු කොටුව මහේස්ත්‍රාත් අධිකරණය වෙත ඉදිරිපත් කරමින් ඔහුගෙන් ප්‍රකාශයක් ලබාගැනීමට අවසර ඉල්ලා සිටියේය.මහේස්ත්‍රාත්වරයා පොලිස් මත්ද්‍රව්‍ය නාශක අංශයට අවසර ලබාදෙන ලදී.අපරාධ පරීක්ෂණ දෙපාර්තමේන්තුව පුද්ගලික ඔත්තුකරුවකුගෙන් ලැබුණ තොරතුරකට අනුව අපරාධ පරීක්ෂණ දෙපාර්තමේන්තුවේ දැණුම් දීමකට අනුව පොලිස් මත්ද්‍රව්‍ය නාශක අංශය කොළඹ කොල්ලුපිටියේ ගාලුපාරේ 14 වන පටුමගේ සිටි මෙම චීන ජාතිකයා පරීක්ෂා කිරීමේදී ඔහුගේ කලිසම් සාක්කුවේ තිබී මෙම මත්ද්‍රව්‍ය ප්‍රමාණය සොයා ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101418</link>
    <topic>දැරියකගේ ඇසක් පසා කර මොළය දක්වා ගිය පිහිය ඉවත් කරති</topic>
    <author>ඉමදුව සමුහ ලංකින්ද නානායක්කාර</author>
    <content>ගාල්ල කරාපිටිය රෝහලේ වෛද්‍යවරු තවත් විස්මිත සැත්කමක් සිදු කරති. ගාල්ල ඉමදුව කනංකේ ප්‍රදේශයේ දැරියකගේ ඇස පසාරු කරගෙන පුර්ව මොළය දක්වා ඇනී ගිය පිහියක් ශල්‍යකර්මයක් සිදුකර ඉවත් කර දැරිය සුවපත් කිරීමට හැකිවු බව ගාල්ල කරාපිටිය රෝහලේ වෛද්‍ය දිපාල් අත්තනායක මහතා පවසයි. දැරිය මේවන විට නිරෝගිව රෝහලේ ප්‍රතිකාර ලබයි.දැරිවිය තම සහෝදර සහෝදරියන් සමඟ නිවසේ ක්‍රීඩා කරමින් සිටිය දී පිහියක්ද රැගෙන දිවගොස් තිබේ. මෙහි දී පය පැටලී බිම ඇඳ වැටීම නිසා මේ අනතුර සිදුව තිබේ. ඒ සමගම දැරියගේ මාපියන් මේ දැරිය ඉමදුව රෝහලට රැගෙන විත් තිබේ.මෙහිදී ඇති වී ඇති තත්ත්වය තේරුම් ගත් ඉමදුව රෝහලේ වෛද­්‍යවරු දැරියගේ පිහිය නොගලවාම ගිලන් රථයකින් වහාම ගාල්ල කරාපිටිය රෝහලට යවනු ලැබ ඇත. මෙහි දී මේ දැරියගේ තත්ත්වය පිළිබඳව වහාම ඉමදුව රෝහලේ වෛද්‍යවරු කරාපිටිය රෝහලේ වෛද්‍යවරු දැනුවත් කර ඇත.ඒ අනුව වෛද්‍ය දිපාල් අත්තනායක මහතා ප්‍රමුඛ කාර්ය මණ්ඩලය දැරිය පැමිණෙන විට සියල්ල සුදානම් කර තිබු අතර ඉක්මනින්ම ශල්‍යකර්මයක් සිදුකර තිබේ. ඇසේ බෝලයට හා මාංශ පේෂි හතකටම තුවාල සිදුව ඇති අතර මේ පිහිතුඩු පුර්ව මොළය දක්වා ගමන්කර ඇති බව ස්කෑන් පරික්ෂාවෙන් තහවුරු කරගෙන මේ ශල්‍යකර්මය සාර්ථකව සිදුකර තිබේ.අදාළ දරුවා ගැහැණු ළමයකු නිසා මෙම අවස්ථාවේ පිහිය එළියට ගෙන ශල්‍යකර්මය පමණක් සිදුනොකර අනාගතයේ දී මුහුණේ කැපුම් තුවාල නොපෙනෙන ආකාරයට ඇහිබැම ආශ්‍රීත කරගෙන මැහුම් දැමු බවත් මේ ශල්‍යකර්මය සිදු කිරීමේ දී කපාල කුහරය විවෘත කර අදාළ පිහිය එළියට ගත් බව ද එම අවස්ථාවේ දී රුධිරය පිටතට නොඑන ලෙස තබා ගැනීමට තමා ඇතුඵ කාර්ය මණ්ඩලයට හැකි වු බව කරාපිටිය රෝහලේ විශේෂඥ ස්නායු ශල්‍ය වෛද්‍ය දීපාල් අත්තනායක මහතා පැවසීය. එසේම මෙවැනි අවස්ථාවක සිද්ධිය සිදු වු ස්ථානයේ දී අදාළ පිහිය නොගළවා රෝහලක් වෙත රැගෙන ඒම සිදු කළ යුතු බවත් ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101419</link>
    <topic>නි. ඇමැති තනතුරු ලබා නොගැනීමෙන්නාමල් මන්ත්‍රීවරයා ප්‍රදර්ශනය කළපරිණතභාවයට සන්ධානයේ ස්තුතිය</topic>
    <author/>
    <content>නියෝජ්‍ය ඇමැති තනතුරු ලබාදීමේදී නාමල් රාජපක්ෂ මන්ත්‍රීතුමා ප්‍රදර්ශනය කළ පරිණතභාවය පිළිබඳ එතුමාට ශ්‍රී ලංකා නිදහස් පක්ෂයෙත්, එක්සත් ජනතා නිදහස් සන්ධානයේත් විශේෂ ස්තුතිය පිරිනමන බව ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා ප්‍රකාශ කරයි.යෞවන කටයුතු හා නිපුණතා සංවර්ධන අමාත්‍යාංශ ශ්‍රවණාගාරයේදී පෙරේදා (12) පැවති විශේෂ මාධ්‍ය හමුවේදී අමාත්‍යවරයා මේ බව ප්‍රකාශ කළේය.නියෝජ්‍ය අමාත්‍යවරුන් තෝරා ගැනීම සිදු කරන ලද්දේ ශ්‍රී ලංකා නිදහස් පක්ෂය ප්‍රමුඛ සන්ධානය නියෝජනය කරන විශේෂ කමිටුවකින්. එම කමිටුව දිස්ත්‍රික්කවල වැඩිම මනාප ලබා ගැනීමේ පදනම යටතේ නාමල් රාජපක්ෂ මන්ත්‍රීතුමාටත් නියෝජ්‍ය අමාත්‍ය පදවියක් ලබා දෙන්න නිර්දේශ කර තිබුණා.නමුත් එතුමා එම කමිටුවට ප්‍රකාශ කළා, තමා කිලිනොච්චියේ සහ මුලතිව්වල කරන වැඩත්, ක්‍රීඩා කටයුතුත්, හම්බන්තොට දිස්ත්‍රික්කයේ සංවර්ධන කටයුතුත් නිසා කාර්යබහුලව සිටින බව. ඒ වගේම ඉදිරියේදී උසස් අධ්‍යාපන කටයුතු වෙනුවෙන් යම් කාලයක් මිඩංගු කිරීමට බලාපොරොත්තු වන බවත්, ඒ නිසා නියෝජ්‍ය අමාත්‍ය ධුරයක රාජකාරි ඉටුකිරීමට අපහසු බව දන්වමින් එය කාරුණිකව ප්‍රතික්ෂේප කළා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101420</link>
    <topic>ශ්‍රී ලංක‍ාවේ නිපැයුම් අපනයනකර්මාන්තයට රුසියාවේ සහය</topic>
    <author/>
    <content>ශ්‍රී ලංකාවේ නිෂ්පාදන අපනයන කර්මාන්තය ශක්තිමත් කිරීමට සහාය පළ කරන බව රුසියාව අවධාරණය කරයි.ශ්‍රී ලංකාවේ රුසියානු තානාපති ඇලෙක්සැන්ඩර් කර්චාවා (His Excellency Mr. Alexander Karchava) මහතා පසුගිය 10 වැනි දින සන්ධ්‍යාවේ විදුලිබල හා බලශක්ති අමාත්‍ය නීතිඥ පවිත්‍රා වන්නිආරච්චි මහත්මිය හමු වූ අවස්ථාවේදී මේ බව සඳහන් කළේය.මෙම හමුව විදුලිබල හා බලශක්ති අමාත්‍යාංශයේ දී පැවැත්විණි. මෙරට ආයෝජන අවස්ථා පුළුල් කිරීමටද රුසියාව සුදානම් බව තානාපතිවරයා මෙම හමුවේදී කීය.ශ්‍රී ලංකාවත් රුසියාවත් අතර අන් කවරදාටත් වඩා රාජ්‍ය තාන්ත්‍රික සබඳතා ශක්තිමත් වී ඇති බවත්, එය ඉතා සුවිශේෂී තත්ත්වයක් බවත්, රුසියානු තානාපති ඇලෙක්සැන්ඩර් කර්චාවා මහතා සඳහන් කළේය.මෙම හමුවේදී අමාත්‍ය නීතිඥ පවිත්‍රා වන්නිආරච්චි මහත්මිය සඳහන් කළේ ජනාධිපති මහින්ද රාජපක්ෂ මැතිඳුන්ගේ නිවැරදි විදේශ ප්‍රතිපත්තිය නිසා, රුසියාව හා ශ්‍රී ලංකාව අතර දීර්ඝ කාලයක සිට පවතින රාජ්‍ය තාන්ත්‍රික සම්බන්ධතාවය තවදුරටත් ශක්තිමත් වී ඇති බවයි.යුද්ධය නිමාවීමෙන් අනතුරුව ශ්‍රී ලංකාව තුළ කඩිනම් සංවර්ධනයක් සිදුවෙමින් පවතින බවත්, ඒ සඳහා රුසියාව ලබාදෙන සහය අගය කරන බවත් නීතිඥ පවිත්‍රා වන්නිආරච්චි මහත්මිය ප්‍රකාශ කළාය. බෞද්ධාලෝක මාවතේ ඉදිවෙමින් පවතින ශ්‍රී ලංකාවේ නව රුසියානු තානාපති කාර්යාලය සම්බන්ධයෙන්ද මෙහිදී සාකච්ඡා කෙරිණ.මෙම අවස්ථාවට විදුලිබල හා බලශක්ති අමාත්‍යාංශයේ ‍අතිරේක ලේකම් රංජිත් ගුණවර්ධන මහතා ඇතුළු ඉහළ නිලධාරිහු පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101421</link>
    <topic>අනුරපුර ලේක්හවුස් මාධ්‍යවේදී සරත් මනුල වික්‍රමගේ බිරියගේ අභාවය: ජනපති සොව පළ කරයි</topic>
    <author>සටහන අමිල ප්‍රභාත් වනසිංහ</author>
    <content>සියලු දෙනා සමඟ සතුටින් සහයෝගයෙන් ජීවිතය ගත කර අප අතරින් සදහටම සමුගත් මාධ්‍යවේදී සරත් මනුල වික්‍රම මහතාගේ දයාබර බිරිය වන එල්. පී. චන්දිමා ලක්මාලි (35) මහත්මියගේ අභාවය පිළිබඳ බලවත් ශෝකය පළකර සිටින බව ජනාධිපති මහින්ද රාජපක්ෂ මහතා ශෝක පණිවිඩයක් මගින් කියා සිටී. ඉකුත් දහවන (10) දින අනුරාධපුර ශික්ෂණ රෝහලේදී සිය දයාබර සැමියා හා දියණියන් දෙදෙනා තනිකර චන්දිමා ලක්මාලි මාතාව සදහටම දෑස් පියා ගත්තාය.එම දේහය පිළිබඳ අවසන් කටයුතු පෙරේදා (12) සිදුකළේය. ඇයගේ හදිසි අභාවය පිළිබඳව ජනාධිපතිතුමන් නිකුත් කළ ශෝක පණිවිඩය උතුරුමැද පළාත් සභා මන්ත්‍රී සුසිල් ගුණරත්න මහතා විසින් අවමංගල්‍ය උතස්වයේදී එම ශෝක පණිවිඩය ප්‍රකාශයට පත්කළේය.ලේක්හවුස් ආයතනයේ ප්‍රා‍ෙද්ශීය වාර්තාකරුවකු මෙන්ම ස්වාධීන රූපවාහිනි ආයතනයේ වාර්තාකරුවකු ලෙස සරත් මනුලවික්‍රම මහතා කටයුතු කරයි.‍ එම‍ ශෝක පණිවිඩයේ මෙසේද සඳහන් වේ.මාධ්‍යවේදී සරත් මනුලවික්‍රම මහතා සහ දියණියන් දෙදෙනා සමඟ සතුටින් සරල ජීවිතයක් චන්දිමා ලක්මාලි මහත්මිය ගත කළා. ඇයගේ මේ හදිසි අභාවය අප සැමට ශෝකය ගෙන එන්නක්. පවුලේ අය සමඟ මෙන්ම අසල්වාසීන් සමඟ ඉතා මිත්‍රශීලී ජීවිතයක් ඇය ගත කරනු ලැබුවා. රූපලාවණ්‍ය ශිල්පිනියකු ලෙස කටයුතු කරමින් මාධ්‍යවේදියකු වන තම සැමියාටද සමාජ මෙහෙවර සඳහා දායකත්වය ලබා දෙමින් කටයුතු කළ ජීවිතය සෑමදෙනාට ආදර්ශවත් යැයි එම ශෝක පණිවිඩයේ වැඩිදුරටත් සඳහන් කෙරිණ.දේශපාලන නියෝජිතයන්ද ලංකාවේ මුද්‍රිත හා විද්‍යුත් මාධ්‍ය ආයතන නිලධාරින් මෙන්ම විශාල ජනතාවක් මෙම අවමංගල්‍ය උත්සවය සඳහා සහභාගි වූහ. මෙහිදී සියලුම ජනමාධ්‍යවේදීන් වෙනුවෙන් දිනමිණ පුවත්පතේ ප්‍රධාන කර්තෘ ගාමිණි ජයලත් මහතා අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101422</link>
    <topic>නව නියෝජ්‍ය ඇමැතිවරුන්ටචක්‍රලේඛයට අනුවපොලිස් ආරක්ෂක නිලධාරීන්</topic>
    <author>විජයානි එදිරිසිංහ</author>
    <content>අලුතෙන් පත්වූ නියෝජ්‍ය ඇමැතිවරුන්ගේ ආරක්ෂාවට චක්‍රලේඛයට අනුව නියෝජ්‍ය ඇමැතිවරයකුට හිමි පොලිස් නිලධාරීන් ප්‍රමාණය ලබාදීමට පියවර ගෙන තිබේ.එම චක්‍රලේඛයට අනුව නියෝජ්‍ය ඇමැතිවරයකුට පොලිස් පරික්ෂකවරයකු හෝ උප පොලිස් පරීක්ෂකවරයකු සමඟ පොලිස් සැරයන්වරු දෙදෙනෙක් සහ කොස්තාපල්වරු දෙදෙනෙක් ඇතුළු පස්දෙනකු‍ෙග් ආරක්ෂාව හිමිවන බව මේ පිළිබඳව කළ විමසීමේදී පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101423</link>
    <topic>බහළුම් 13500ක් රැගත් සුවිසල් නැවක් කොළඹ වරායටඕනෑම විශාල නැවකට දැන් ඇතුළු විය හැකියි</topic>
    <author>සුභාෂීණී සේනානායක</author>
    <content>බහළුම් 13500ක් රැ‍ගත් තලාසා හෙල්ලාස් සුවිසල් නෞකාව පසුගියදා කොළඹ වරායට ළගා විය. මෙම නෞකාවේ දිග මීටර් 270කි.කොළඹ වරාය පුළුල් කිරිමෙන් පසුව ලෝකයේ ඕනෑම සුවිසල් නෞකාවකට කොළඹ වරායේ මෙහෙයුම් කිරිමට හැකි වීමෙන්පසුව මෙම නෞකා පැමිණීම ආරම්භ කර තිබේ.මෙවැනි විශාල නෞකා කොළඹ වරාය වෙත රැගෙන ඒමේ වගකීම කොළඹ වරාය අධිකාරියේ නියමුවන්ට පැවරී ඇතකි වගකීමක් වන අතර එම කාර්යය ඔවුන් මැනවින් ඉටු කර තිබේ.නවීන තාක්ෂණයට අනුව ඔනෑම නෞකාවක් හැසිරවීමේ නවීක තාක්ෂන පහසුකම් ශ්‍රී ලංකා වරාය අධීකාරියේ නව නියමු මධ්‍යස්තානය සතුව ඇත.තලාස් හෙල්ලාස් නෞකාව කොළඹ වරායේ සී අයි සී ටී පරියන්තයට ළගා වූ අතර එම නෞකාවේ කපිතාන් ඇන්ටෝනියස් කොට්රාස් මහතා සමග ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී වික්‍රම මහතා සමරු ඵලක හුවමරුවක්ද සිදුකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101424</link>
    <topic>මිනිසා යහපත් මාර්ගයට ගෙන ඒමට සියලු ආගම්වලින් උපදෙස් දී තිබෙනවා</topic>
    <author/>
    <content>ආගමික ඉගැන්වීමේ ශ්‍රේෂ්ඨත්වය පිළිබඳව අවබෝධයෙන් තොරව කටයුතු කිරීම නිසා මිනිසා නොමිනිසුන් බවට පත් වන බව අගමැති ආචාර්ය දි. මු. ජයරත්න මැතිතුමා පවසයි.මිනිසා යහපත් මාර්ගයට ගෙන ඒම සඳහා සියලු ආගම් මගින් උපදෙස් දී ඇති නමුත් විද්‍යාවේ දියුණුව නිසා මිනිසා ආගම, දහමෙන් ඈත්වූ පුද්ගලයෙක් බවට පත්ව ඇතැයි ඒ මහතා කීවේය.බුද්ධශාසන හා ආගමික කටයුතු අමාත්‍යංශයේ ක්‍රිස්තියානි ආගමික කටයුතු දෙපාර්තමේන්තුව දීප ව්‍යාප්තව සංවිධාන කළ බයිබල් දැනුම - මිනුම ජාතික තරගාවලියේ ජයග්‍රහණය කළ පාසල් දරු දැරියනට ත්‍යාග සහ සහතික පත්‍ර ප්‍රදානය කිරීම නිමිත්තෙන් ඉකුත්දා (12) කොළඹ, ශාන්ත ජෝශප් විදුහලේ පැවැති උත්සවයට ප්‍රධාන ආරාධිතයා වශයෙන් සහභාගීවෙමින් අගමැතිවරයා මෙසේ කීවේය. සිංහල, දෙමළ සහ ඉංග්‍රීසි භාෂා මාධ්‍ය යටතේ මෙම තරගාවලිය පැවැත්විණි.එහිදී තවදුරටත් අදහස් පළ කළ අගමැති ආචාර්ය දි. මු. ජයරත්න මහතා මෙසේද කීය.කිතු දහමේ මෙන්ම ලොව සියලු ආගම්වල මූලික ඉගැන්වීම වන්නේ මිනිසා යහපත් මාර්ගයකට අවතීර්ණය කරවීමයි. එනම් සියලු ආගම් උත්සාහ කෙළේ සාධාරණ යහපත් සමාජයක් නිර්මාණය කිරීමටයි. නමුත් ඇතැම් සමාජ ආගමේ මූලික ඉගැන්වීම් අවබෝධ නොකොට ආගමෙන් බාහිරව ක්‍රියාකිරීම නිසා සමාජය විනාශය කරා ගමන් කරනවා.මෙලොවදී සහ මෙම ආත්මභවයෙන් පසු පවතින ජීවය පිළිබඳව බොහෝ ආගම්වල සඳහන් වෙනවා. ඒ අනුව බොහෝ ආගම් උත්සාහ කෙළේ මෙලොව දී මෙන්ම පරලොව දී යහපත් මනුෂ්‍යයෙක් නිර්මාණය කිරීමටයි. යහපත්, සාධාරණ අයුරින් ජීවත් වන පුද්ගලයා ඊළඟ ආත්මභවයේදී ද සාර්ථකත්වයට පත් වන බව ආගම් මගින් දේශනා කැර තිබෙනවා. අනුන්ට හිරිහැරයක් නොවන ලෙස තමන් සාධාරණව යුක්තිගරුකව ජීවත්වීමට කටයුතු කළ යුතුයි.කුමන අයුරකින් තමන්ට වරදක් කළත් ඒ සියලු වැරදි ඉවසමින් මිනිසාට සමාව දීමේ මූලික බලවත් ඉගැන්වීමක් කිතු දෙව් සමිඳාණන් වහන්සේ සිදු කළා. උන්වහන්සේ ශ්‍රේෂ්ඨ උත්තමයෙක් වශයෙන් ලොව පුරා උසස් සමාජයක් නිර්මාණය කිරීමට හැකි ඉගැන්වීම් රැසක් ලබාදී තිබෙනවා. තමන් කුමන ආගමක් ඇදහුවද මනුෂ්‍යයන් වශයෙන් මනුෂ්‍යත්වයට ගරු කළ යුතුයි. ආගම් පිළිබඳව අවබෝධයෙන් සියලු ආගම්වලට ගෞරව කළ යුතුයි. එවිටයි සමාජයක් තුළ ආගමික සහජීවනයක් ඇති වන්නේ.ආගම නිසා අතීතයේදී ලෝකය දියුණු වූ නමුත් අද විද්‍යාඥයන් ලෝකය දියුණු වන්නේ විද්‍යාව තුළින් පමණක් ය කියා විශ්වාස කරනවා. විද්‍යාවේ දියුණුවෙන් නව තාක්ෂණයක් උදා වුවද උසස් සමාජයක් නිර්මාණය වන්නේ නැහැ. විද්‍යාවේ දියුණුවට සමගාමීව විනය දියුණු විය යුතුයි. සියලු ආගම් කටයුතු කෙළේ මිනිසාගේ විනය ආරක්ෂා කිරීමටයි. ඒ නිසා අතීතයේදී සමාජය දියුණු වුවත් අද සමාජය අර්බුදයට ලක්ව තිබෙනවා. ඒ අර්බුදයෙන් ලොව මුදා ගත හැක්කේ ආගම දහමට පමණයි.ආපෝ, තේජෝ, වායෝ, පඨවි ආදී සංයෝගයන්ගෙන් සැදුම්ලත් භෞතික ලෝකයේ ස්ථිර පැවැත්මක් නැහැ. නමුත් ආධ්‍යාත්මික ලෝකය දියුණු කැර ගැනීම මගින් මිනිසාට සදාකාලික සැනසීමක් අත්කැර ගත හැකියි. අද දියුණු යැයි සම්මත බොහෝ රටවල් ආධ්‍යාත්මික දියුණුව පිළිබඳව අවධානය යොමු කර තිබෙනවා. දියුණු රටවලට අද අවබෝධවී තිබෙන්නේ එම දියුණුව පමණක් ප්‍රමාණවත් නොවන බවයි. ඒ නිසා භෞතික මෙන්ම අධ්‍යාත්මික දියුණුවක් ද ළඟා කර ගත යුතු යි.කොළඹ, විශ්‍රාමික රදගුරු ඔස්වර් ගෝමිස් හිමිපාණන් අදහස් දැක්වීය.ශාන්ත ජෝශප් විද්‍යාලයේ ප්‍රධාන දේවගැති සිල්වෙස්තර් රණසිංහ පියතුමා ඇතුළු කිතුණු ආගමික පූජකවරුන් ද බුද්ධ ශාසන හා ආගමික කටයුතු ‍අමාත්‍යංශයේ ලේකම් එම්. කේ. බී. දිසානායක, ක්‍රිස්තියානි ආගමික කටයුතු දෙපාර්තමේන්තුවේ අධ්‍යක්ෂ ඒ. ආර්. ගුණවර්ධන යන මහත්වරු සහ පාසල් දරු දැරියන් විශාල පිරිසක් මේ අවස්ථාවට සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101425</link>
    <topic>වරාය හා මහාමාර්ග නියෝජ්‍ය ඇමැති නිර්මල . . .  .</topic>
    <author/>
    <content>වරාය හා මහාමාර්ග නියෝජ්‍ය ඇමැති නිර්මල කොතලාවල මහතාගේ ආදරණීය මාමණ්ඩිය වූ අභාවප්‍රාප්ත විශ්‍රාමික විදුහල්පති පියදාස එදිරිසිංහ මහතාගේ දේහයට ජනාධිපති මහින්ද රාජපක්ෂ මහතා අවසන් ගෞරව දැක්වූ අයුරු. නියෝජ්‍ය ඇමැති නිර්මල කොතලාවල සහ නියෝජ්‍ය ඇමැති ලක්ෂ්මන් වසන්ත පෙරේරා මහත්වරු ද මෙහි වෙති. ඡායාරූපය - නලින් හේවාපතිරණ .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=n13101426</link>
    <topic>කැනඩාව කුමන චෝදනා ඉදිරිපත් කළත්ශ්‍රී ලංකාවට සහය දෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුවට එරෙහිව කැනඩාව විසින් කුමන චෝදනා එල්ල කළද ශ්‍රී ලංකාව සමඟ ඉදිරියටත් ඉතා සමීපව, සහයෝඟයෙන් කටයුතු කිරීමට සූදානම් බව පොදුරාජ්‍ය මණ්ඩලීය මහලේකම් කාර්යාලය අවධාරණය කරයි.විවිධ චෝදනා එල්ල කළ පමණින් සිය තනතුරෙන් ඉල්ලා අසිවීමේ කිසිඳු අවශ්‍යතාවයක් පොදුරාජ්‍ය මණ්ඩලීය මහලේකම් කමලේෂ් ෂර්මා මහතාට නැතැයිද එම කාර්යාලය පෙන්වා දෙයි.ශ්‍රී ලංකාව සමග පක්ෂව කටයුතු කරන බවට චෝදනා කරමින් පොදුරාජ්‍ය මණ්ඩලීය මහලේකම්වරයා අදාළ තනතුරෙන් ඉල්ලා අස්විය යුතු බවට කැනඩාව විසින් චෝදනා කර තිබෙන අතර ඊට ප්‍රතිචාර දක්වමින් පොදුරාජ්‍ය මණ්ඩලීය මහලේකම් කාර්යාලය ජාත්‍යන්තර මධ්‍ය වෙත මේ බව ප්‍රකාශකර තිබේ.ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා නොපැමිණෙන බවට කානේඩියානු අගමැති ස්ටෙෆන් හාපර් විසින් ප්‍රකාශ කිරීමත් සමඟ කැනඩාව විසින් මේ සම්බන්ධයෙන් විවිධ චෝදනා එල්ල කරමින් සිටින අතර එය ලෝකයේ රටවල් රැසක විවේචනයට ලක්ව ඇත.මෙහිදී ශ්‍රී ලංකා මානව හිමිකම් කොමිසම සහ පොදුරාජ්‍ය මණ්ඩලයීය මහලේකම් කාර්යාලය අතර ඉතා සමීපව කටයුතු කරන බවද පොදුරාජ්‍ය මණ්ඩලීය මහලේකම් කාර්යාලය පෙන්වා දී තිබේ.මේ අතර පොදුරාජ්‍ය මණ්ඩලීය රාජ්‍ය නායක සමුළුව සඳහා ලබාදෙන මුල්‍ය ආධාර ලබාදීම පිළිබදව සලකා බලමින් සිටින බවටද කැනේඩියානු අගමැතිවරයා ප්‍රකාශකර තිබෙන අතර ඔහුගේ තීරණය සම්බන්ධයෙන් එරට මාධ්‍යයද විවේචනය කර ඇතැයි වාර්තා වෙයි. ඊට අමතරව මෙවර පොදුරාජ්‍ය මණ්ඩලීය රාජ්‍ය නායක සමුළුව සඳහා සහභාගි නොවන ලෙසට කැනේඩියානු අගමැතිවරයා ඔස්ට්‍රේලියානු අගමැති ටෝනි ඇබට් මහතාගෙන් කළ ඉල්ලීම දැඩිලෙස ප්‍රතික්ෂේප කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310141</link>
    <topic>මතුගම බස් නැවතුම් පොළ වැසිදාට මඩ වගුරක්</topic>
    <author>මතුගම සංචාරක</author>
    <content>දිනපතා දහස් සංඛ්‍යාත ජනතාවක් ගැවසෙන මතුගම නගරයේ පෞද්ගලික බස්නැවතුම්පළ වැසි දිනවල ජලයෙන් පිරුණු මඩවගුරක් ලෙස පවතී.  මෙම බස් නැවතුම්පළට පැමිණෙන බස් ගාල් කරන ස්ථානයේ පැතුරුණු වළවල් රාශියකි. වැසි දිනවල මෙම වළවල් ජලයෙන් පිරී පවතී.මගීන්ට බස්වලට නගින්නට බහින්නට සිදුව ඇත්තේ මේ මඩ වගුරටයි.පෞද්ගලික බස්රථ නැවතුම්පළේ මගීන් සඳහා ඇත්තේ ඉතාමත් කුඩා බස් ආවරණයකි. බොහෝ ප්‍රදේශවලට යන මගීන් අව්වට වේලෙමින් වැස්සට තෙමෙමින් බසයක් එනතුරු සිටින අයුරු දක්නට ලැබේ.මෙම බස් රථ ගාලට දිනපතා පෞද්ගලික බස් රථ රැසක් පැමිණේ. ඒවා ගාල් කිරීමට සුදුසු ස්ථානයක් නොමැත.බස් රථ ගාල් කිරීමට ඇතුල් කිරීමට ඇති ආනන්ද මාවතේ පිවිසුම ඉතාමත් අනතුරුදායකයි. නිතර බස්රථ පොළොවේ ගැටීමෙන් ඒවායේ අමතර කොටස්වලට හානි සිදුවේ.මෙම බස් නැවතුම්පළේ මගී ජනතාව බැස්සවීමට හා නංවා ගැනීමට විධිමත් වැඩ පිළිවෙළක් නොමැති නිසා මගී ජනතාව දැඩි අපහසුතාවයන්ට මුහුණ පාති.පෞද්ගලික බස් සේවාවන් ක්‍රියාත්මක වී වසර තිහක් ඉක්ම ගොස් තිබියදීවත් මතුගම ප්‍රධාන නගරයට පෞද්ගලික බස්රථ නැවතුම්පොළක් ඉදිකිරීමට නොහැකිව ඇති බව ප්‍රදේශවාසීහු කියති.මෙම බස්රථ ගාල තාර හෝ ක්‍රොන්ක්‍රිට් දමා වාහන ගමනා ගමනයට හා මගී ජනතාවට ඇවිදගෙන යාමට සුදුසු පරිදි සකස්කර දෙන ලෙස ප්‍රදේශවාසීහු අදාළ බලධාරීන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310142</link>
    <topic>බෙලිගම්මන විහාරයේ රන් පිළිමසොරකම ගැන පුළුල් පරීක්ෂණ</topic>
    <author> මාවනැල්ල සමූහ - පී. සෙනෙවිරත්න</author>
    <content>බෙලිගම්මාන රජමහා විහාරස්ථානයේ තිබූ ඉතා ඉහළ වටිනාකමක් ඇති රන් පිළිම වහන්සේ විසිහය නමක් ඉකුත් දිනෙක රාත්‍රී කාලයේදී විහාරස්ථානයට ඇතුළු වූ සොරුන් කණ්ඩායමක් විසින් පැහැරගෙන යෑම පිළිබඳව පරීක්ෂණ පවත්වා අදාළ සැකකරුවන් කඩිනමින් අත්අඩංගුවට ගැනීමට ක්‍රියා කරන බව කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා පැවසීය.මෙම සොරුන් කණ්ඩායම විසින් විහාරස්ථානය තුළ තිබූ රන් ආලේපිත කරඬු තුනක්ද මේ වනවිට පැහැරගෙන ගොස් ඇති බව පරීක්ෂණ කණ්ඩායම් විසින් සොයා දැනගෙන තිබේ. පොලිස් කණ්ඩායමක් බෙලිගම්මාන ඓතිහාසික පුදබිම තුළ දිවා රෑ නැවතී පොලිස් ස්ථානාධිපති අතුල අමරසිංහ මහතාගේ උපදෙස් මත පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310143</link>
    <topic>මගීන් ප්‍රවාහනය කරන වාහනවලදුම් පරීක්ෂා කිරීමක් මතුගම දී</topic>
    <author>මතුගම සංචාරක</author>
    <content>පාසල් ළමයින් හා මගීන් ප්‍රවාහනය කරන වාහනවල දුම් පරීක්ෂා කිරීමේ පරීක්ෂණය මතුගම ශ්‍රවණාගාරය අසලදී පැවැත්විණි. වායු විමෝචන ව්‍යාපෘතිය යටතේ මෝටර් රථ පරීක්ෂණ දෙපාර්තමේන්තුවේ කණ්ඩායමක් පැමිණ වාහන පරීක්ෂාවට ලක්කොට ධාවනයට සුදුසු වාහන සඳහා තත්ත්ව පරීක්ෂණ සහතික ලබාදුන්නේය.ධාවනයට නුසුදුසු ප්‍රමිතින්ට නැති වාහන සඳහා එම අඩුපාඩු සකස්කර ඉදිරිපත් කරන ලෙස දැනුම් දුන්නේය. මේ වාහන සම්බන්ධයෙන් සොයා බලා නීතිමය පියවර ගන්නැයි මතුගම පොලිසියට උපදෙස් දෙන ලදී.නාරාහේන්පිට කාර්යාලයේ මෝටර් රථ පරීක්ෂක ජේ. කේ. අලහප්පෙරුම, කළුතර මෝටර්රථ පරීක්ෂක රුවන් මල්දෙනිය හා බන්ධුල ඩයස් යන මහත්වරු වාහන පරීක්ෂා කළහ. මතුගම මූලස්ථාන පොලිස් පරීක්ෂක නන්දසේන රණේපුර මහතාගේ උපදෙස් පරිදි නිලධාරීහු පරීක්ෂණ සඳහා සහාය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310144</link>
    <topic>ගම්පහ රෝහලේ නේවාසික ප්‍රතිකාර ලබනදරුවන් වෙනුවෙන් ළමා දින උත්සවයක්</topic>
    <author> ගම්පහ සංචාරක - නිමල් ජයසිංහ</author>
    <content>ලෝක ළමා දිනය වෙනුවෙන් ගම්පහ රෝහලේ රෝහල් ගතව සිටින දූ දරුවන් ඇතුළු ළමා වෛද්‍ය සායනවලට සහභාගි වන දරුවන් වෙනුවෙන් ළමා දින උත්සවයක් ගම්පහ රෝහලේ වෛද්‍ය අධිකාරි වෛද්‍ය සුගත් ධර්මරත්න මහතා ඇතුළු ළමා වාට්ටු භාර වෛද්‍යවරුන්ගේ සහ හෙද හෙදි කාර්ය මණ්ඩලය ඇතුළු රෝහල් කාර්ය මණ්ඩලයේ සහභාගිත්වයෙන් ගම්පහ රෝහලේ ළමා වාට්ටු සංකීර්ණයේදී පැවැත්විණි.“ළමාවිය ඉතා සුන්දරයි. ලෝක ළමා දිනය සැමරීම වෙනුවෙන් ලෝකයේ සෑම රටකට උත්සව වැඩසටහන් පැවැත්වෙනවා. රෝහල් ගතව සිටින අපේ දයාබර දූ දරුවන්ද මෙම ළමා දිනය ගැන සිහිපත් කරමින් දින ගනිමින් බලා සිටින්නට ඇත. මේ දරුවන් රෝහල් ගතවුවද ඔවුනටද ඒ සුන්දර ළමා දිනයේ සුන්දරත්වය රෝහල තුළදීම ලබාදීමට අපේ රෝහලේ ළමා වාට්ටු භාර වෛද්‍යවරුන් හෙද හෙදියන් ක්‍රියාකිරීම අගේ කොට සලකන්නේ යැයි ගම්පහ රෝහලේ වෛද්‍ය අධිකාරි වෛද්‍ය සුගත් ධර්මරත්න මහතා පැවසීය.ළමාවිය අපට කිසිදා අමතක නොවේ. රෝගාතුරව ගම්පහ රෝහලේ ප්‍රතිකාර ලබන දූ දරුවන්ට ඒ සුන්දර ළමාවිය සොම්නසින් හා ප්‍රීතියෙන් ගත කිරීමට හැකි පරිසරයක් රෝහලේ ළමා වාට්ටු සංකීර්ණයේ සකසා ඇත. එය අතිශයින් දැකුම්කලු පරිශ්‍රයකි.ගම්පහ දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි මහතාපාසලක් දකින විට, කුඩා දරුවන් දකින විට ළමා ලෝකය මතක් වෙනවා. ගම්පහ රෝහලේ ළමා වාට්ටු ළමයින්ගේ සුන්දර ලෝකය සිහිපත් කරවන්නකි.අසනීපව ප්‍රතිකාර ලබන දරුවාගේ මනස පුබුදුවා ලීමට සමත් විචිත්‍ර ළමාවාට්ටු සංකීර්ණයක් ගම්පහ රෝහලේ ඇති කර තිබීම ඉතා විශිෂ්ට ක්‍රියාවකි. පසුගිය වසර කිහිපය තුළ ගම්පහ රෝහලේ ළමා ඒකකය සුන්දර කිරීමට හොඳ පරිසරයක් ඇති කිරීමට වෛද්‍ය අධිකාරිතුමන් ඇතුළු කාර්ය මණ්ඩලය ප්‍රසංසනීය සේවයක් කර ඇත. අද පවත්වන ළමා දින උත්සවය රෝහලේ නේවාසික ප්‍රතිකාර ලබන දරුවන්ට ආශිර්වාදයක් වේවා.විශේෂඥ වෛද්‍ය සුනිල් කඳපොලආරච්චි මහතා විශේෂ දේශනයක් කළ අතර, දරුවා උපන්දා සිට පාසල් යන තුරුම ලොකු වගකීමක් මවුපියන්ට ඇති බවද සිහිපත් කළේය. දරුවාගේ කායික, මානසික සංවර්ධනයට මවුපියන්ගේ ජානසේම, පරිසරයද හේතුවන්නේ යැයිද පැවසීය.දෙමාපියන්ගේ යහපත් මානසික තත්ත්වය, හොඳ සෞඛ්‍යය, යහපත් පරිසරය යහපත් දරුවෙකු බිහිවීමට හේතු වන බවත් පැවසීය.මෙදින රෝහලේ ළමා වාට්ටුවල ප්‍රතිකාර ලබන සිසුන් සහ වෛද්‍ය සායනවලට සහභාගි වන දරුවන්ද සහභාගිකරගත් ළමා චිත්‍ර තරගයක් රෝහලේම පැවති අතර එහිදී අඳින ලද චිත්‍රවලින් ජයග්‍රාහි දරු දැරියන්ට තිළිණ ප්‍රදානයක්ද විවිධ රසකැවිලිවලින් සංග්‍රහ පවත්වන ලදී. දූ දරුවන් ඉදිරිපත් කළ ගීත ගායනා, නාට්‍ය, ආදියෙන් ළමා දින උත්සවය විචිත්‍රවිය. මෙම අවස්ථාවට රෝහලේ විශේෂඥ වෛද්‍යවරු ඇතුළු හෙද හෙදි කාර්ය මණ්ඩල විශේෂ සහයෝගයක් දැක්වීම ප්‍රසංසනීයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310145</link>
    <topic>නෑබොඩ මහ විදුහලටකෘෂි උපකරණ ලබාදෙයි</topic>
    <author> නාගොඩ විශේෂ - එන්. විජේරත්න</author>
    <content>නෑබොඩ මහා විද්‍යාලයේ කෘෂි සමාජය වෙත රුපියල් 50,000ක් වටිනා කෘෂි උපකරණ ලබාදීමට බ. පළාත් සභා මන්ත්‍රී චන්ද්‍ර භානු අධිකාරම් මහතා පියවර ගෙන තිබේ.සිය විමධ්‍යගත ප්‍රතිපාදන යටතේ මෙම කෘෂි උපකරණ ප්‍රදානය කිරීම ලෝක ළමා දිනය දවසේ සිදු කිරීමත් 2012 කෘෂිකර්ම දැනුම මිණුම තරගයේ තෙවැනි ස්ථානය සඳහා ත්‍යාග හා සහතික පත් පිරි නැමීමත් මෙහිදී සිදු කැරිණි.බ‍. පළාත් කෘෂිකර්ම දෙපාර්තමේන්තුවේ අනුග්‍රහය යටතේ මෙම කටයුතු සිදු වූ අතර නෑබොඩ මහ විද්‍යාලයේ කෘෂි සමාජය සඳහා අවශ්‍ය උපදෙස් තාක්ෂණික දැනුම දොඩන්ගොඩ කෘෂිකර්ම උපදේශක ගයාන් සංජීව මහතා විසින් ලබාදෙනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310146</link>
    <topic>දිවි නැඟුමින් කළුතරටනව ව්‍යාපෘති 5ක්</topic>
    <author>කළුතර දිසා සමුහ - දයාරත්න කුමාරසිංහ</author>
    <content>දිවිනැඟුම ජාතික වැඩසටහන යටතේ ආර්ථික සංවර්ධන අමාත්‍යාංශය මඟින් කළුතර දිස්ත්‍රික්කය පුරා නව ව්‍යාපෘතීන් පහක් දැන් ක්‍රියාත්මක කර ඇත.ප්‍රාථමික පාසල් සඳහා පලතුරු පැළ හා පොල් පැළ ලබාදීම ගෙවතු වගාව සඳහා පැළ ලබාදීම ගෙවතු සංවර්ධනය කිරීම අක්කර භාගයේ හා කාලේ ගෙවතු විසි තුනක් සංවර්ධනය කිරීම මෙම ව්‍යාපෘතීන්ට ඇතුළත්ය.ක්‍රියාත්මක කර ඇති ව්‍යාපෘතීන් යටතේ ප්‍රාථමික පාසල් සඳහා දැනට පලතුරු පැළ 11488 ක් සහ පොල් පැළ 5213ක් බෙදාදී තිබේ. ගෙවතු වගාවන් සඳහා බෙදා දී ඇති පැළ සංඛ්‍යාව 32100කි. මේ සඳහා ආර්ථික සංවර්ධන අමාත්‍යාංශය වැයකර ඇති ප්‍රතිපාදන මුදල රුපියල් විසි දෙලක්ෂ හැත්තෑ එක්දහස් එකසිය පහළොවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310147</link>
    <topic>ඵලදායිතා සංකල්පය පිළිබඳව ජල සම්පාදන නිලධාරීහු දැනුවත් කෙරෙති</topic>
    <author>මතුගම මධ්‍යමනිමල් වීරසේන</author>
    <content>බස්නාහිර පළාත් පාලන ආයතනයන්හි “ඵලදායිතාව” නැංවීම සඳහා ජාතික ඵලදායිතා ලේකම් කාර්යාලය හරහා කරගෙන යන සුවිශේෂී වූ වැඩසටහනට ආයතන කාර්ය මණ්ඩල සාමූහිකව සහාය දැක්විය යුතු බව ජාතික ඵලදායිතා ලේකම් කාර්යාලයේ අධ්‍යක්ෂිකා තිලකා ජයසුන්දර මහත්මිය පැවසුවාය.ඒ මහත්මිය එසේ පැවසුවේ ජාතික ජල සම්පාදන හා ජලාපවහන මණ්ඩලයේ රත්මලාන මිනිස්බල හා පුහුණු කිරීමේ සංවර්ධන ආයතන ශ්‍රවණාගාරයේ පැවැති මානව ඵලදායිතාව ඉහළ නැංවීමේ අරමුණින් ඵලදායිතා සංකල්පය ක්‍රියාත්මක කරන ආකාරය කෙසේද යන්න පිළිබඳව දැනුවත් කිරීමේ වැඩසටහනට සහයෝග වෙමිනි.අග්නිදිග ආසියාවේ පිරිසුදු පානීය ජලය ලබාදෙන ආයතනයක් බවට “ජාතික ජල සම්පාදන හා ජලාපවහන මණ්ඩලය” පත්කර ගත යුතු බවත් ඒ මහත්මිය වැඩිදුරටත් පැවැසුවාය.මෙම වැඩමුළුවට ජාතික ජල සම්පාදන හා ජලාපවහන මණ්ඩල (බටහිර දකුණ) නියෝජ්‍ය සාමාන්‍යාධිකාරී එම්. කේ. හපුආරච්චි මහතා ප්‍රමුඛ කළුතර දිස්ත්‍රික් කළමනාකරු (ක්‍රි.හා.න.) එම්. යූ. එස්. මෙන්ඩිස් (බටහිර දකුණ කාර්යාල) බලධාරීන්, දෙහිවල, පානදුර, කළුතර යන කළමනාකරු කාර්යාලවල ඉංජිනේරු මහත්වරුන්, වාණිජ නිලධාරීන්, වැඩ භාර නිලධාරීන්, නිලධාරිනියන් හා වෙනත් මෙම ව්‍යාපෘතිය කටයුතුවලට තෝරා පත්කර ගත් සෙසු නිලධාරීහු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310148</link>
    <topic>බුලත්සිංහල ප්‍රා.සභාවේ වාහනවලින්ගජරාමෙට හොරෙන් වැලි ඇදලා</topic>
    <author>මතුගම සංචාරක</author>
    <content>වසර අටකට ආසන්න කාලයක් පොලිස් ඇසට සැඟවෙමින් බුලත්සිංහල ප්‍රාදේශීය සභාවේ වාහන යොදා ගෙන පවත්වා‍ෙගන ගිය මහා පරිමාණයේ වැලි ගොඩදැමීමේ තිප්පොළවල් දෙකක් මතුගම පොලිසියේ නොවිසඳුණු අපරාධ විමර්ශන ඒකකයේ නිලධාරීන් විසින් අත්අඩංගුවට ගෙන ඇත.බුලත්සිංහල ප්‍රාදේශීය ට්‍රැක්ටරය රියදුරු ඇතුළු කම්කරුවන් තිදෙනෙකු තුඩා ග‍ඟේ මිරිස්වත්ත අනවසර වැලි තොටුපළින් අල්ලා ගෙන ඇති අතර තුඩා ග‍ඟේ රැටියල වැලි තොටුපළින් ටිපර් ලොරිය, බෝට්ටු, උපකරණ ඇතුළු සැකකරුවන් පස් දෙනකු අල්ලා ගෙන ඇත.තුඩ‍ා ග‍ඟේ මිරිස්හේන පොල්වත්ත තොටුපළේ වැලි ගොඩදැමීමට යොදාගත් බුලත්සිංහල ප්‍රාදේශීය සභාවට අයත් ට්‍රැක්ටරය හා රියැදුරු සමඟ තවත් තිදෙනෙකු අත්අඩංගුවට ගෙන ඇති අතර ස්ථානයේ තිබූ වැලි ගොඩ දැමීමට යොදා ගත් බෝට්ටු දෙකක් වැලිත් සමඟ ගිල්වා දමා ඇත.තුඩා ග‍ඟේ රැටියල වැලි තොටුපළේ වැලි පටවමින් තිබුණ ටිපර් ලොරිය හා බෝට්ටුවක් පොලිසිය භාරයට ගෙන ඇත.මේ ස්ථාන දෙකෙහිම විශාල වැලි තොග රැසක් ගඟ අසල තිබුණ බව ද පොලිසිය කියයි.මෙහි දී වාහන ඇතුළු වැලි ගොඩදැමීමේ නියැළුණු එකොළොස් දෙනකු පොලස් අත්අඩංගුවට ගෙන ඇත.මතුගම සහකාර පොලිස් අධිකාරි සුනිල් පියරත්න මහතාගේ මෙහෙයවීමෙන් මතුගම නොවිසඳුණු අපරාධ විමර්ශන ඒකකයේ ස්ථානාධිපති තිලංග සංජීව, පොලිස් සැරයන් මුණසිංහ, පොලිස් සැරයන් ජයන්ත, පොලිස් කොස්තාපල් රවීන්ද්‍ර, සුමිත්, අමරසිංහ, දිනේෂ් මුණසිංහ යන නිලධාරීහු වැටලීම කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r1310149</link>
    <topic>මදුරු කීටයන් අසුවීනිවැසියන්ට දඩ</topic>
    <author/>
    <content>මදුරු කීටයන් සහිත අපජලය රැඳි වළක් පවත්වාගෙන යෑම, මදුරු කීටයන් සහිත නිවාස භූමියේ ජල කාණුවක් පවත්වාගෙන යෑම, මදුරුවන් බෝවිය හැකි පරිදි නිවෙසේ භූමියේ ජලය රැඳි ටයර් තොගයක් පවත්වාගෙන යෑම යන චෝදනා මත අධිකරණයට ඉදිරිපත් කර තිබූ පුද්ගලයන් තිදෙනකුට එක් අයෙකුට රුපියල් 4000 බැගින් තිදෙනාටම 12000 දඩ මුදලක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කෙළේය.පැමිණිල්ල ගම්පහ මහජන සෞඛ්‍ය පරීක්ෂක බණ්ඩාර මහතා ඇතුළු මහජන පරීක්ෂකවරු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=r13101410</link>
    <topic>කියැවීමේ මාසය සමරා පාඨකයන් දස දහසකට නොමිලේ සාමාජිකත්වය</topic>
    <author>පොල්ගස්ඕවිට සමූහ</author>
    <content>ජාතික කියවීමේ මාසය නිමිත්තෙන් කොළඹ නිදහස් චතුරස්‍රයේ ජාතික පුස්තකාල හා ප්‍රලේඛන ‍සේවා මණ්ඩලය වසරක කාලයකට බල පවත්වන සේ දස දහසක පාඨක පිරිසක් නොමිලයේ සිය සාමාජිකයන් සේ බඳවා ගැනීමට කටයුතු යොදා ඇත‍.පුස්තකාලවලට සම්බන්ධ පුහුණු වැඩමුළු පවත්වමින්, පැරැණි ලිපි ලේඛන, පුවත්පත්, රජයේ ප්‍රකාශන, නිරීක්ෂණයේ යෙදෙන්නවූන්ට සහාය වන තම මණ්ඩලයේ සේවාවන් තවදුරටත් ව්‍යාප්ත කිරීම උදෙසා මේ සහනය ලබා දෙන බව මණ්ඩලයේ අධ්‍යක්ෂ ජනරාල් ඩබ්ලිව්. සුනිල් මහතා පැවැසීය.ඔක්තෝම්බර් 31 දිනට පෙර කාර්යාලීය වේලාවන් තුළදී සිය හැඳුනුම්පත ඉදිරිපත් කිරීම මගින් එවලේම සාමාජික හැඳුනුම්පත ලබාගත හැකි බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310141</link>
    <topic>ශ්‍රී ලංකාව ඉන්දියාවේදී ස්ථානය රැක ගනී</topic>
    <author>ෆවුස් මොහොමඩ්-ඉන්දියාවේ මුම්බායි සිට...</author>
    <content>මැලේසියාවට එරෙහිව ලකුණු 31-10ක විශිෂ්ට ජයක් වාර්තා කළ ශ්‍රී ලංකා කණ්ඩායම ඉන්දියාවේ මුම්බායි නුවර ජිම්කානා ක්‍රීඩාංගණයේ දී ඊයේ නිමාව දුටු මුම්බායි සෙවන්ස් රගර් තරගාවලියේ තුන්වැනි ස්ථානය අත්කරගැනීමට සමත්විය.තරගාවලිය ආරම්භ වනවිට සමස්ත තරගමාලාවේ ද තුන්වැනි ස්ථානයේ පසුවූ ශ්‍රී ලංකාව මෙවර තරගාවලියේ දීත් සිය ස්ථානය රැක ගනිමින් ආසියානු සත් සාමාජික රගර් පිටියේ අභියෝගාත්මක කණ්ඩායම බවට පත්විය.මැලේසියාව සමග ඊයේ පස්වරුවේ පැවැති මේ තරගයේ පළමු භාගය ආරම්භයේ දී ශ්‍රී ලංකාවට ප්‍රබල තර්ජනයක් එල්ල කිරීමට මැලේසියානු ක්‍රීඩකයන් සමත්වූවද දෙවැනි භාගය වනවිට දැඩි ලෙස පසුබෑමකට ලක්ව සිටියහ.පළමු භාගය ආරම්භයේ දීම උත්සාහක දිනුමක් රැස් කරමින් පෙරමුණ ගත් මැලේසියාවට එරෙහිව ආක්‍රමණශීලී තරග රටාවක නිරතවූ ශ්‍රී ලංකා ක්‍රීඩකයන් පළමු භාගය නිමාවට පත්කළේ ලකුණු 12 -5කින් පෙරමුණ ගනිමිනි.දෙවැනි භාගයේ ආරම්භයේ දී උත්සාහක දිනුමක් වාර්තා කළ මැලේසියාව ලකුණු 12-10ක් ලෙස ශ්‍රී ලංකා පිලේ ලකුණු සංඛ්‍යාවට ආසන්න වූව ද චූල සුසන්ත, දිනූෂ චතුරංග හා ශ්‍රිනාත් සූරියබණ්ඩාර වාර්තා කළ උත්සාහක දිනුම් හේතුවෙන් ජයග්‍රහණයේ බලාපොරොත්තු අතහැර දැමුවේය.පළමු භාගයේ දී සඳුන් හේරත් සහ ප්‍රදීප් ලියනගේ උත්සාහක දිනුම් රැස් කළහ. ඒ අනුව තරගය පුරා ශ්‍රී ලංකාව ගෝල් තුනක් හා උත්සාහක දිනුම් දෙකක් වාර්තා කළ අතර මැලේසියාවට ලබාගත හැකිවූයේ උත්සාහක දිනුම් දෙකක් පමණි.එම තරගයේ දී තරග විනිසුරු දුර්වල තීරණ කීපයක්ම ලබාදීම කැපී පෙනුනි. එම තීරණ සියල්ලම ශ්‍රී ලංකා කණ්ඩායමට එරෙහිව වීම කණගාටුදායක කරුණකි.මෙවර තරගාවලියේ කුසලාන තරග වටයේ අවසන් මහා තරගයට සුදුසුකම් ලැබීමේ බලාපොරොත්තුවෙන් පසුවූ ශ්‍රී ලංකාව අවසන් පූර්ව තරගයේ දී හොංකොං පිල හමුවේ පරාජයට පත්විය. ආසියානු සත් සාමාජික රගර් ශ්‍රේණිගත කිරීම්වල දෙවැනි ස්ථානයේ පසුවන හොංකොං පිල සමග පැවැති එම තරගයෙන් ශ්‍රී ලංකාව පරාජයට පත්වූයේ ලකුණු 33-19ක් වශයෙනි.වර්ෂාව හේතුවෙන් මඩ හා ජලයෙන් යටවී තිබූ ජිම්කානා පිටිය දිවා කාලය වනවිටත් සම්පූර්ණයෙන්ම වියළී තිබුණේ නැත. එය තරගාවලියට සහභාගි වූ සෙසු කණ්ඩායම්වලට මෙන්ම ශ්‍රී ලංකා කණ්ඩායමට ද එක ලෙස බලපෑවේය.එහෙත් හොංකොං පිලේ ක්‍රීඩකයන් පන්දුව පිරි නැමීමේ දී පිටියේ තෙත සහිත ස්වභාවය හේතුවෙන් දැක්වූ අසාර්ථකභාවයෙන් නිසි ඵල නෙලා ගැනීමට ශ්‍රී ලංකා පිලට ද හැකිවූයේ නැත. තරගයේ පළමු භාගයේ ආරම්භයේ සිටම පෙරමුණ ගත් හොංකොං පිලේ ක්‍රීඩකයන් එක පිට උත්සාහක දිනුම් තුනක් වාර්තා කිරීමට සමත්වූහ. පළමු භාගය නිමාවට පෙර දිනූෂ චතුරංග උත්සාහ දිනුමක් රැස් කරමින් ශ්‍රී ලංකාවට මඳ සහනයක් අත්කර දුන්නේය.එම උත්සාහක දිනුම ඔහු විසින්ම ගෝලයක් බවට පත්කිරීමෙන් ශ්‍රී ලංකාව පළමු භාගය නිමාකළේ ලකුණු 21-7ක් ලෙස පසුපසින් සිටියදීය. දෙවැනි භාගය ආරම්භයේ දී හොංකොං පිල තවත් උත්සාහක දිනුම් දෙකක් වාර්තා කරමින් ලකුණු සංඛ්‍යාව 33ක් දක්වා ඉහළ නැංවූහ. තරගයේ අවසන් මොහොතේ දී සුපුරුදු තරග රටාවට පිවිසි ශ්‍රී ලංකා ක්‍රීඩකයන් උත්සාහක දිනුම් දෙකක් වාර්තා කළහ.පළමු උත්සාහක දිනුම ශ්‍රීනාත් සූරියබණ්ඩාර විසින් ද, දෙවැනි උත්සාහක දිනුම සාලිය කුමාර විසින් ද රැස් කරනු ලැබූහ. ගෝල බවට පරිවර්තනය වුණේ ඉන් එක් උත්සාහක දිනුමක් පමණි.උණුසුම් මුහුණුවරක් ගත් පිලිපීනය සමග ඊයේ පෙරවරුවේ පැවැති කුසලාන වටයේ අර්ධ අවසන් පූර්ව තරගය ශ්‍රී ලංකාව ජයගනු ලැබුවේ ලකුණු 12 -5ක් වශයෙනි.ආරම්භයේ සිටම දැඩි ආක්‍රමණශීලි තරග රටාවක් පෙන්නුම් කළ දෙපිලම කරට කර සටනක නිරතවූ අතර පළමු භාගය නිමාවට පත්වූයේ දෙපිලම ලකුණු 5බැගින් රැස්කොට සම තත්ත්වයක පසුවෙද්දිය. ‍දෙවැනි භාගයේ දි ජයග්‍රහණය පතා දෙපිලම තරගකාරි ක්‍රීඩා විලාසයක් පෙන්නුම් කළ අතර අවසන් මොහොතේදී සාලිය කුමාර රැස් කළ විශිෂ්ට උත්සාහක දිනුම ශ්‍රී ලංකාවට ජයගෙන දුන්නේය.තරගාවලියේ පළමු දිනය වූ පෙරේදා පැවැති මූලික තරගවටයේ දී ‘සී’ කාණ්ඩයේ පෙරමුණ ගැනීමට ශ්‍රී ලංකාව සමත්විය. එක්සත් අරාබි එමීර් රාජ්‍යය සමග පැවැති පළමු තරගය 55-7ක් ලෙස ජයගත් ශ්‍රී ලංකාව තායිලන්තය ලකුණු 28-5කින් පරාජයට පත් කිරීමට සමත්විය.පහසු ජයක් වාර්තා කළ එමිරේට්ස් පිල සමග පැවැති තරගයේ දී ශ්‍රීනාත් සූරියබණ්ඩාර හා සඳුන් හේරත් උත්සාහක දිනුම් 2බැගින් වාර්තා කළ අතර නායක ෆසීල් මරිජා, චූල සුසන්ත, මිතුන් හපුගොඩ, ශෙහාන් පතිරණ හා ජේසන් දිසානායක උත්සාහක දිනුම බැගින් වාර්තා කිරීමට සමත්වූහ. තරගයේ පළමු භාගය නිමාවනවිට ශ්‍රී ලංකාව ලකුණු 38-0ක් ලෙස පෙරමුණේ සිටියේය.එමිරේට්ස් පිලට එරෙහිව ලැබූ පහසු ජයග්‍රහණය ශ්‍රී ලංකා පිලේ ක්‍රීඩකයන්ට සාර්ථක ආරම්භයක් වූ අතර එහි දී ශ්‍රී ලංකාව වාර්තා කළ ලකුණු 55 මෙවර තරගාවලියේ කණ්ඩායමක් රැස් කළ ඉහළම ලකුණු සංඛ්‍යාව ද විය. තායිලන්තයට එරෙහිව පැවැති තරගයේ පළමු භාගයේ දී ශ්‍රී ලංකාව ලකුණු 7 -5කින් ඉදිරියෙන් පසුවිය. සූරියබණ්ඩාර, සජිත් සාරංග, දිනූෂ චතුරංග හා මිතුන් හපුගොඩ එහිදී උත්සාහක දිනුම් වාර්තා කළහ.එමිරේට්ස් පිලට එරෙහිව ලකුණු 22 -0ක ජයක් වාර්තා කළ සත්කාරක ඉන්දියාව තරගාවලියේ පළිහ ශූරතාව දිනාගත් අතර බඳුන ශූරතාව හිමිවූයේ ලකුණු 17 -12ක් ලෙස චීනය පරාජයට පත්කළ චීන තායිපේ කණ්ඩායමටය. පිලිපීනය ලකුණු 29 -7ක් වශයෙන් තායිලන්තය පරාජය කරමින් පළඟ ශූරතාව අත්කර ගත්තේය. මෙවර තරගාවලියේ ශූරතාව හිමිවූයේ ලකුණු 24 -14කින් ජපානය පරාජයට පත්කළ හොංකොං කණ්ඩායමටය.අවසන් දිනයේ තරග ප්‍රතිඵල - බඳුන අර්ධ අවසන් පූර්ව වටය - චීන තායිපේ පිලට නිතරග ජයක් හිමිවිය. කසකස්තානය 27-ඉන්දියාව 0, චීනය 43-ඇෆ්ගනිස්තානය 0, ඉරානය 24-එමිරේට්ස් 5,කුසලාන අර්ධ අවසන් පූර්ව වටය - ජපානය 38-තායිලන්තය 0, මැලේසියාව 26-දකුණු කොරියාව 12, හොංකොං 28-සිංගප්පූරුව 0, ශ්‍රී ලංකාව 12-පිලිපීනය 5පළිහ අවසන් පූර්ව තරග වටය - ඉන්දියාවට නිතරග ජයක් හිමිවිය. එමිරේට්ස් 19 - ඇෆ්ගන් 0,බඳුන අවසන් පූර්ව තරග වටය - චීන තායිපේ 28 - කසකස්තානය 5, චීනය 32 - ඉරානය 5.පළඟ අවසන් පූර්ව තරග වටය - තායිලන්තය 8 - දකුණු කොරියාව 0, පිලිපීනය 26 - සිංගප්පූරුව 0කුසලාන අවසන් පූර්ව තරග වටය - ජපානය 19 - මැලේසියාව 0, හොංකොං 33-ශ්‍රී ලංකාව 19.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310142</link>
    <topic>ඔබ්සර්වර් ක්‍රිකට් ක්‍රීඩකයාසම්මානය කුසල් මෙන්ඩිස්ට</topic>
    <author>ප්‍රින්ස් ගුණසේකර</author>
    <content>සන්ඩේ ඔබ්සර්වර්-මොබිටෙල් වසරේ ක්‍රිකට් ක්‍රීඩකයා සම්මානය මොරටුව වේලස් කුමර විදුහලේ කුසල් මෙන්ඩිස් දිනා ගත්තේය. ගලධාරී හෝටලයේදී පැවැති මේ පාසල් ක්‍රිකට් සම්මාන ප්‍රදානෝත්සවයේදී කුසල් මෙන්ඩිස් වසරේ දක්ෂතම පිතිකරුට හිමි සම්මානයද දිනා ගත්තේය.හොඳම පාසල් ක්‍රිකට් කණ්ඩායමට හිමි සම්මානය ගාල්ල රිච්මන්ඩ් විදුහල දිනාගත් අතර අනුශූරතාව බම්බලපිටිය ශාන්ත පීතර විදුහලට හිමිවිය.වසරේ ජනප්‍රියම පාසල් ක්‍රිකට් ක්‍රීඩකයා රාජකීය විදුහලේ මිලාන් අබේසේකර විය. එහි ගෝල්ඩ් සම්මානය නුගේගොඩ සාන්ත ජෝන් විදුහලේ යමාල් සිරිවර්ධන, සිල්වර් සම්මානය කටුගස්තොට ශ්‍රී රාහුල විදුහලේ ඉෂාර හේවගේට හිමිවුහ.හොඳම පිතිකරු:-කුසල් මෙන්ඩිස් (වේල්ස් කුමර), හොඳම පන්දු යවන්නා-රමේෂ් මෙන්ඩිස් (අම්බලන්ගොඩ ධර්මාශෝක), හොඳම පන්දු රකින්නා-ලක්ෂිත දසනායක (මහනුවර ත්‍රිත්ව), හොඳම තුන් ඉරියව් ක්‍රීඩකයා-ඒ.කේ.ටිරෝන් (ගාල්ල රිච්මන්ඩ්), වසරේ දක්ෂතම ක්‍රීඩකයා-කුසල් මෙන්ඩිස් (වේල්ස් කුමර), වසරේ දක්ෂතම ක්‍රීඩකයා අනුශූරතාව-රමේෂ් මෙන්ඩිස් (අම්බලන්ගොඩ ධර්මාශෝක)ප්ලැට්නම් සම්මානහොඳම පිතිකරු-පවන් දේවින්ද (මහානාම වි.), හොඳම පන්දු යවන්නා-යොහාන් ද සිල්වා (අම්බලන්ගොඩ ධර්මාශෝක), හොඳම පන්දු රකින්නා-දමිදු අශාන් (පානදුර රාජකීය), හොඳම තුන් ඉරියව් ක්‍රීඩකයා-හෂාන් හේවනායක (දෙහිවල එස් ද එස් ජයසිංහ)ගෝල්ඩ් සම්මානහොඳම පිතිකරු-සහන් ආරච්චිගේ (ගම්පහ බණ්ඩාරනායක), හොඳම පන්දු යවන්නා-රොෂාන් ක්‍රිෂ්මාන් (කටුනේරිය සා.සෙබස්තියන්), හොඳම පන්දු රකින්නා-ෂෙහාන් ධනුෂ්ක (කටුනේරිය සා.සෙබස්තියන්), හොඳම තුන් ඉරියව් ක්‍රීඩකයා-ධනුෂ්ක සඳරුවන් (කෑගල්ල සා.මේරි)සිල්වර් සම්මානහොඳම පිතිකරු-විපුල් නිශාන්ත (දෙහිවල ශ්‍රාස්ත්‍රානන්ද), හොඳම පන්දු යවන්නා-කසුන් සමීර (මතුගම සා.මේරි), හොඳම පන්දු රකින්නා-රමිඳු නිකේචල (රත්ගම දේවපතිරාජ), හොඳම තුන් ඉරියව් ක්‍රීඩකයා-දිල්ෂාන් කාංචන (රත්ගම දේවපතිරාජ).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310143</link>
    <topic>දකුණු ආසියානු මලල ක්‍රීඩා ශූරතාවලියට ශ්‍රී ලංකාවෙන් 40ක්</topic>
    <author>ප්‍රින්ස් ගුණසේකර</author>
    <content>ඉන්දියාවේ රංචි නුවර පැවැත්වෙන දකුණු ආසියා කනිෂ්ඨ මලල ක්‍රීඩා ශූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් 40ක් සහභාගී ‍කරවන බව මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පවසයි.එම මලල ක්‍රීඩා ශූරතාවලියට තෝරාගත් ක්‍රීඩක ක්‍රීඩිකාවන්ගේ නාම ලේඛණය ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතියට යොමු කොට තිබේ.දකුණු ආසියා කනිෂ්ඨ මලල ක්‍රීඩා ශූරතාවලිය නොවැම්බර් 10 සිට 13 දක්වා පැවැත්වෙන හෙයින් පුහුණු කටයුතු කඩිනමින් ආරම්භ කිරීමට බලාපොරොත්තු වේ. දියගම මහින්ද රාජපක්ෂ ක්‍රීඩාංගණයේදී සති අන්ත පුහුණු සැසි දෙකක් හා අවසන් දින 10 තුළදී නේවාසික පුහුණුවක් ලබාදීමට ශ්‍රී ලංකා මලල ක්‍රීඩා සංගමය කටයුතු යොදා ඇත.සංචාරය සඳහා පුහුණුකරුවන් 5ක් නම්කොට ඇති අතර කළමනාකරු ලෙස අනිල් වීරසිංහ, සහය කළමනාකරු සම්පත් ජයසිංහ යන මහත්වරු කටයුතු කරති.ශ්‍රී ලංකාවේ පැවැති ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකාවට රන් පදක්කම් 2ක්, රිදී පදක්කම් 2ක් හා ලෝකඩ පදක්කම් 2ක් හිමිවිය.රන් පදක්කම් මීටර් 400 තරගයේදී ශිවන්ති රත්නායක හා දුලාජ් මධුසංඛ දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310144</link>
    <topic>යතුරු පැදි-මෝටර් රථශූරතා රිසාට හා මිස්සකට</topic>
    <author>කළුතර මධ්‍යම සමූහ</author>
    <content>ශ්‍රී ලංකා මෝටර් රථ හා යතුරු පැදි ධාවකයින්ගේ සංගමය, ශ්‍රී ලංකා ගුවන් හමුදාව සමග එක්ව සංවිධාන කළ මෝටර් රථ හා යතුරු පැදි ධාවන තරගාවලියේ ශූරතා දිනාගැනීමට රිසා ඔඩයා හා මිස්සක නවීන් සමත්විය.ඊයේ කළුතර කටුකුරුන්ද ගුවන් හමුදා ධාවන පථයේදී පැවැති තරගාවලියේ දක්ෂත යතුරු පැදිකරු ලෙස රිසා සම්මාන දිනාගද්දී දක්ෂතම මෝටර් රථ ධාවකයා ලෙස මිස්සක නවීන් නම් කෙරුණි.තරගාවලියට මෝටර් රථ හා යතුරු පැදි තරගකරුවන් 240 දෙනකු සහභාගී වුහ.ගුවන් හමුදා මාණ්ඩලික ප්‍රධානී එයාර් වයිෂ් මාෂර් කෝලිත ගුණතිලක මහතාගේ ප්‍රධානත්වයෙන් ජය සංකේත ප්‍රදානය සිදු කෙරුණ අතර මේ අවස්ථාවට ජනාධිපති ආර්යා ශිරන්ති රාජපක්ෂ මහත්මිය හා වරාය හා මාහාමාර්ග ව්‍යාපෘති ඇමැති රෝහිත අබේගුණවර්ධන මහතා ඇතුළු ආරාධිතයන් පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310145</link>
    <topic>‍ගුරුකුල-කේරි තරගය විසඳුම් නෑ</topic>
    <author/>
    <content>කැලණිය ගුරුකුල විදුහල සහ කේරි විදුහල අතර පැවැති අවු.13න් පහළ ක්‍රිකට් තරග‍ය ජය පරාජයෙන් තොරව නිමාවට පත්විය.දුම්රියපොල ක්‍රීඩාංගණයේ පැවැති තරගයේ පළමුව පන්දුවට පහරදුන් කේරී විද්‍යාල කණ්ඩායම ලකුණු 248ක් රැස්කළ අතර තරගය නිමාවන විට ගුරුකුල විදුහල කඩුලු 8කට ලකුණු 118ක් රැස්කරගෙන සිටියේය.කේරි විද්‍යාලය-248 (ඕවර 73) සෙනුර මාපටුන 90, සංජුල ජයශාන් 36 (පසිඳු ඩිල්වින් 39/2)ගුරුකුල-118/8 (ඕවර 29) ඩිනෙත් විදුලංක 59 (හියුමම් මොහොමඩ් 35/3, ප්‍රගීත් නවෝද්‍ය 4/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310146</link>
    <topic>ජාතික ජිම්නාස්ටික් ශූරියට උපහාර තිළිණයක්</topic>
    <author/>
    <content>ජාතික ජිම්නාස්ටික් ශූරී රිද්මා සමනලී ගුණතිලක ක්‍රීඩිකාවට කොටිකාවත්ත-මුල්ලේරියාව ප්‍රාදේශීය සභාව උපහාර තිළිණයක් පිරිනැමු අයුරු. ප්‍රාදේශීය සභාවේ සභාපති ප්‍රසන්න සෝලංගආරච්චි, පළාත් සභා මන්ත්‍රීවරුන් වන රේණුක පෙරේරා හා අශෝකා ලංකාතිලක යන මහත්ම මහත්මීන්ද සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310147</link>
    <topic>සචින් උපන් ගමේදී ටෙස්ට් පිටියෙන් සමුගනී</topic>
    <author/>
    <content>ටෙස්ට් ක්‍රිකට් පිටියෙන් සමුගන්නා සචින් තෙන්ඩුල්කාර්ගේ අවසන් තරගය ඔහු උපන් මුම්බායිහිදී පැවැත්වීමට සුදානම් වේ.සංචාරක බටහිර ඉන්දීය කොදෙව් ක්‍රිකට් පිල සමග පැවැත්වෙන මේ තරගය නොවැම්බර් 14 සිට 18දක්වා මුම්බායි වැන්කඩේ ක්‍රීඩාංගණයේදී පැවැත්වේ. මෙය සචින්ගේ ටෙස්ට් දිවියෛහි 200 වැනි තරගය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310148</link>
    <topic>තොටලඟ අරුණ පිලට එල්ලේ ශූරතාවක්</topic>
    <author>ඒ.සුමනසේනකොළොන්නාව සමූහ</author>
    <content>දයාකාන්ත පෙරේරා අභියෝගතා කුසලානය සඳහා පැවැති එල්ලේ තරගාවලියේ ශූරතාව හිමිකර ගැනීමට තොටලඟ අරුණ කණ්ඩායම සමත්විය.සේදවත්ත ශ්‍රී සිද්ධාර්ථ මධ්‍ය මහා විදුහල් පිටියේ පැවැති තරගාවලියේ අවසන් තරගයේදී අරුණ පිල හමුවේ කිත්තම්පහුව ගාමිණී පිල ලකුණු 6කින් පරාජයට පත්විය.අරුණ පිලේ අරුණ හර්ෂණ වැඩිම ලකුණු ලබාගත් ක්‍රීඩකයා ලෙසත්, ගාමිණි පිලේ පී.රමිත් වැඩිම උඩපන්දු ලබාගත් ලබාගත් ක්‍රීඩකාය ලෙසත් සම්මාන දිනාගත් අතර තරගාවලියේ වීරයා ලෙස ගයාන් නිමන්ත (අරුණ) නම් කෙරිණි.තරගාවලියේ ජය සංකේත ප්‍රදානය නැ‍ඟෙනහිර කොළඹ ශ්‍රී ලංකා නිදහස් පක්ෂ ප්‍රධාන සංවිධායක බස්නාහිර පළාත් සභා මන්ත්‍රී දයාකාන්ත පෙරේරා මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=s1310149</link>
    <topic>සමස්ත ලංකා පාසල් කරාතේ තරග ඉසව්වේ . . . .</topic>
    <author/>
    <content>සමස්ත ලංකා පාසල් කරාතේ තරග ඉසව්වේ අඛණ්ඩව ව‍සර හයක් පුරා විශිෂ්ට දස්කම් දැක්වීමට මාතර සුජාතා විදුහල් ක්‍රීඩිකාවෝ සමත්වූහ. පළමුවරට සමස්ත ලංකා කරාතේ තරගාවලියකට එක්වූ එම විදුහලේ දෙව්මිණි නිසංසලා ගාල්ලගේ සමස්ත ලංකා පදක්කම්ලාභීන් අතරට එක්වීම කැපී පෙනුණි.කණ්ඩායම් කුමිතේ ඉසව්වේ අනුශූරියන් වූ එම කණ්ඩායම් නායිකා අනුරාධා මධුෂානී සුබසිංහ නියෝජනය කළ කේවල තරග ඉසව් දෙකෙහිම තෙවැනි හා දෙවැනි ස්ථාන අත්කර ගැනීමට සමත්වූවාය.සුජාතා විදුහල්පතිනි හේමන්තිමාලා වනිගසිංහ, ක්‍රීඩා භාර ආචාරිනී උපශ්‍රීයා සමරතුංග, පුහුණුකරු කුමුදු සේනාරත්න මහත්ම මහත්මීහූ සමග අනුරාධා සුබසිංහ, රමීෂා දේශානී හා දෙව්මිණි ගාල්ලගේ ක්‍රීඩිකාවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=f1310141</link>
    <topic>ගිලෙන නැව්වලට කවුද නඟින්නෙ</topic>
    <author>සංවාද සටහන ඉන්දික පොල්කොටුව</author>
    <content>මධ්‍යම, වයඹ, උතුරු පළාත් සභා මැතිවරණ ප්‍රතිඵල පිළිබඳ ආණ්ඩුවේ විග්‍රහය, උතුරේ මැතිවරණය පිළිබඳ ජාත්‍යන්තර මතය, විපක්ෂයෙන් ආණ්ඩුවට එල්ල වන චෝදනා, පොදු රාජ්‍ය මණ්ඩලීය සමුළුවට රජයේ සූදානම ඇතුළු කාලීන කරුණු කිහිපයක් සම්බන්ධයෙන් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කුණ්ඩසාල ශ්‍රී. ල. නි. ප. ප්‍රධාන සංවිධායක කෙහෙලිය රඹුක්වැල්ල මහතා සමඟ “දිනමිණ” කළ සංවාදයයි මේ.පසුගියදා නිමාවට පත්වූ මධ්‍යම, වයඹ, උතුරු පළාත් සභා මැතිවරණවලින් ආණ්ඩුව ලැබූ ජය පරාජය පිළිබඳ ආණ්ඩුවේ විග්‍රහය කුමක්ද?මේ පළාත් සභා තුනේම ජයග්‍රහණය ආණ්ඩුව විදිහට අපි ලබා ගත්තා. වයඹ, මධ්‍යම ජයග්‍රහණ පිළිබඳ නොවේ ඇතැමුන් තර්ක කරන්නේ උතුරේ මැතිවරණය පිළිබඳවයි. අපි කුමන ජයග්‍රහණ ලබාගත්තත් එහි අවසන් ප්‍රතිඵලය විය යුත්තේ ජනතාව ජයග්‍රහණය කරවීමයි.ඒ අනුව බලන කළ මධ්‍යම, වයඹ පළාත් තුළින් අපි දේශපාලනික වශයෙන් ජය ලබා එහි සියලු ප්‍රතිලාභ ජනතාවට ලබා දී ජනතාව ජයග්‍රහණය කරවීමට සූදානම්.නමුත් උතුරේ මැතිවරණය ඉන් එහා ගිය පුළුල් ලෙස බැලිය යුතු දෙයක්. අපි උතුරේ දේශපාලනය කිරීමට ගියේ නැහැ. එහි සිදුකළේ ඉන් එහා ගිය ජාතික වගකීමක්. අපි උතුර ජය ගත්තේ ප්‍රජාතන්ත්‍රවාදය ජයග්‍රහණය කරවීමෙන්. ඒ ජයග්‍රහණයේ ප්‍රතිලාභ ජනතාවට ලැබෙනවා. එනිසා කුමන තර්ක විතර්ක කළත් මධ්‍යම, වයඹ, උතු‍රු පළාත් තුනම ආණ්ඩුව විදිහට අපි විශිෂ්ට ලෙස ජය ගත්තා.රටක් ලෙස අපි අමිහිරිම අත්දැකීම් ලැබූ යුගය තමයි දශක තුනක ත්‍රස්තවාදී සමය. ආණ්ඩුවක් ලෙස අපි ඒ යුගයට තිත තැබුවා. ඉන්පසු දේශපාලනික හා ආර්ථික නිදහසට ද මාවත විවර වුණා.උතුරේ මැතිවරණයෙන් අපි සන්ධානය පක්ෂයක් ලෙස බිංදුවෙන් ගමන ආරම්භ කර දේශපාලනික වශයෙන් උතුරේ ස්ථාවරයක් මේ වන විට සකස් කර ෙගන අවසන්. මැතිවරණය ප්‍රකාශයට පත්කිරීමට පෙර සිට උතුර ද්‍රවිඩ සන්ධානය දේශපාලනික වශයෙන් ජය ගන්නා බව අපි දැනගෙන හිටියා. මම නැවතත් කියනවා, පසුගිය මැතිවරණයෙන් මධ්‍යම, වයඹ, උතුරු පළාත් තුනම අපි ආණ්ඩුවක් ලෙස විශිෂ්ට අයුරින් ජය ගත්තා.ඔබ ඔය ආකාරයට විග්‍රහ කළත් උතුරෙන් ආණ්ඩුව ප්‍රතික්ෂේප වී ඇතැයි ජාත්‍යන්තරයට පණිවිඩයක් ලැබී තිබෙනවා නේද?ඇතැමුන්ට විවිධ තර්ක විතර්ක ඉදිරිපත් කිරීමට පුළුවන්. නමුත් උතුරට නිදහස ලබා දුන්නේ ආණ්ඩුවයි. උතු­ෙර් ප්‍රජාතන්ත්‍රවාදය ස්ථාපිත කළේ ආණ්ඩුවයි. උතුරේ ජනතාව ජයග්‍රහණය කරවූයේ ආණ්ඩුවයි. උතුරේ ජනතාවගේ නැති වූ සියලු අයිතිවාසිකම් යළි ලබා දුන්නේ ආණ්ඩුවයි.ඉතින් කොහොමද උතුරෙන් ආණ්ඩුව ප්‍රතික්ෂේප වී ඇතැයි තර්ක කරන්නේ. දේශපාලනික වශයෙන් වන පරාජය පසුබෑම වෙනයි. නමුත් ප්‍රජාතන්ත්‍රවාදය නිදහස, අයිතිවාසිකම් මේ සියල්ල ඉන් එහා ගිය දැවැන්ත ජයග්‍රහණයන්. මේ ජයග්‍රහණ කිසිවකුට සුළුවෙන් ලඝු කරන්න බැහැ. එසේ සුළුවෙන් තකන්න නම් දශක තුනක ත්‍රස්තවාදයෙන් අපි ලැබූ විශිෂ්ට විස්මිත ජයග්‍රහණයත් ලඝු වෙනවා. අපි නොවෙයි ප්‍රතික්ෂේප වී ඇත්තේ විපක්ෂයයි.උතුරේ නව ප්‍රධාන අමාත්‍යවරයා පසුගියදා ජනාධිපතිතුමන් ඉදිරියේ දිවුරුම් දීම සමඟ ද්‍රවිඩ ජාතික සන්ධානයේ යම් නම්‍යශීලී බවක් ඇතිව තිබෙන බව පෙන්නුම් කරනවා නේද?ඔව්, ඒක එක පැත්තකින් නම්‍යශීලී බවක් ලෙස විග්‍රහ කරන්නත් පුළුවන්. නමුත් එය පුළුල් ලෙස අධ්‍යයනය ක‍ළහොත් ජාත්‍යන්තරයට යහපත් පණිවුඩයක් ලැබෙන අවස්ථාවක්. තව පැත්තකින් ජනාධිපතිතුමන්ගේ ස්ථාවරයන් කවදත් වෙනස් වුණේ නැහැ. එතුමාගේ ස්ථාවරය වුණේ මෙම දිවුරුම් දීම ආණ්ඩුකාරවරයා ඉදිරියේ නැතහොත් රාජ්‍ය නායකයා ඉදිරියේ සිදුවිය යුතුය යන්නයි. ආණ්ඩුකාරවරයා ඉදිරියේ දිවුරුම් දෙන්නේ නම් ජනාධිපතිතුමන් ආරාධිතයකු ලෙස එහි යාමට වුවත් කැමැත්ත පළකර සිටියා. එතුමාගේ දේශපාලන විඥානයට අපි කාගේත් ලොකු ගෞරවයක් තිබෙනවා.ත්‍රස්තවාදය පරාජය කිරීමෙන් පසු ආණ්ඩුවක් විදිහට අපි සෑම විටම උත්සාහ කරන්නේ උතුරේ ජනතාවට එදා නැති වූ සෑම දෙයක් ම යළි ලබා දීමටයි. ඒ වෙනුවෙන් නම්‍යශීලීව කවුරුන් හෝ කටයුතු කරන්නේ නම් එය උතුරේ ජනතාවට වැදගත් වෙනවා.උතු‍රු වසන්තයෙන් ආණ්ඩුව ඉවත්වීම එහි ජනතාවට අසාධාරණයක් නොවේද?උතුරු වසන්තය ක්‍රියාත්මක වූයේ දේශපාලන බලධාරියකු, ආයතනයක් පළාතක් කේන්ද්‍ර කරගෙන නොතිබුණු අවස්ථාවක. ආණ්ඩුව විදිහට ඒ වැඩසටහන උපරිමයෙන් සිදු කළා. ඒ වෙනුවෙන් කිසිම දේශපාලන පරමාර්ථයක් ආණ්ඩුවට තිබුණේ නැහැ. අපි ඉටු කළේ ජාතික වගකීමක්. උතුරු වසන්තයෙන් ඉවත් වුණත් ආණ්ඩුව උතුරේ ජනතාවට කළ යුතු සෑම වැඩ කොටසක්ම ඉටු කරනවා. උතුරු මැතිවරණය අවසන් වන තෙක්ම එහි ජනතාවට පළාත් සභාවක හිඩස තිබුණ ද මධ්‍යම ආණ්ඩුව ලෙස අපි ආණ්ඩුවේ වගකීම හා පළාත් සභාවේ වගකීම යන දෙපාර්ශ්වයම ඉටු කළා.නමුත් අද උතුරේ ජනතාව තෝරාගත් පළාත් සභාවක් තිබෙනවා. අපි ඒ පළාත් සභාවට අවශ්‍ය ඉඩ ප්‍රජාතන්ත්‍රවාදීව ලබා දිය යුතුයි. සිංහල, දෙමළ, මුස්ලිම්, බර්ගර්, මැලේ මේ සියලු කොටස්වලට භේදයෙන් තොරව පුරවැසියන් වෙනුවෙන් කළ යුතු යුතුකම් නොපිරිහෙළා ආණ්ඩුව ඉටු කරනවා.විපක්ෂයෙන් ආණ්ඩුවට එල්ල වන ප්‍රධාන චෝදනාවක් තමයි කඩින් කඩ මැතිවරණ පවත්වනවා කියන එක. ආණ්ඩුවට මින් බැහැරවිය නොහැකියි නේද?වැඩි වැඩියෙන් මැතිවරණ පැවැත්වීම ප්‍රජාතන්ත්‍රවාදයේ ඉහළ ලක්ෂණයක්. නමුත් කාලයක් මේ රටේ මැතිවරණ සිතියම හකුළා තිබුණා. ජනතාවගේ නිදහස් අයිතිය ඉන් වැළකී තිබුණා. ඒත් මහින්ද රාජපක්ෂ යුගය මේ රටේ ජනතාවගේ ඡන්ද අයිතිය උපරිමයෙන් ලබා දුන් යුගයක්.අපි මේ හැම මැතිවරණයක්ම පැවැත්වූයේ පවත්වන්නේ ව්‍යවස්ථාව තුළ පවතින ප්‍රතිපාදන මතයි. කිසිම දවසක ආණ්ඩුව ව්‍යවස්ථාව උල්ලංඝනය කර ක්‍රියා කර නැහැ. පිල්ලේ නෝනා ලංකාව ගැන ප්‍රකාශ කර තිබුණු කරුණු අතර ආධිපත්‍ය පතුරවන රටක් ලෙස මේ රට හඳුන්වා තිබුණා.ආධිපත්‍ය පතුරවනවා නම් ඒ තුළ ක්‍රියා කරනවා නම් ව්‍යවස්ථා විරෝධීව ක්‍රියා කළ යුතුයි. ඡන්ද කලට වේලාවට නොපැවැත්වීම, මැතිවරණ දූෂණ සිදුවීම මේ චෝදනා එකක්වත් අපට නැහැ. මැතිවරණ ගැන අද විපක්ෂයට කියන්න දෙයක් ඉතිරිවෙලා නැහැ. ඔවුන් මොනවා කීවත් ජනතාව ඒවා ගණන් ගන්නෙත් නැහැ. අපි වැඩි වැඩියෙන් ඡන්ද තියනවා නම් වැඩියෙන් කැමති විය යුත්තේ විපක්ෂයයි.මාතර දී පසුගියදා සිදු වූ එ. ජා. ප. ගැටුම සම්බන්ධයෙන් දෙපාර්ශ්වයේම ඇඟිල්ල ආණ්ඩුව දෙසට යොමු කර තිබෙනවා නේද?එහි ඇඟිල්ල නොවෙයි අතපයම එල්ල වු‍ෙණ් කොහාටද කියා මුළු රටම දැක ගත්තා. එජාපයේ බලු පොරය රටටම ප්‍රදර්ශනය වුණා. හැංඟි හැංඟි බැඳපු වෙස් එළිපිටම නටන්න වුණා. කාටවත් ඇඟිලි දිගු කර වැඩක් නැහැ. මේ අද එජාපයට අත්ව තිබෙන ඉරණමයි. තමන්ට ඇතිව තිබෙන ලැජ්ජාවෙන් බේරෙන්න විවිධ උපක්‍රම හොයන කණ්ඩායම්වලට ඕනෑම දෙයක් කියන්න පුළුවන්. නමුත් මේ රටේ ජනතාවට බොරු කරන්න, ජනතාව ගොනාට අන්දවන්න බැහැ. ඒක එජාපයේ කොයි කණ්ඩායමත් තේරුම් ගත යුතුයි.ඔබ නියෝජනය කරන කුණ්ඩසාල ආසනයේ එජාප සංවිධායකවරයා වන එහි මහ ලේකම් තිස්ස අත්තනායක මහතා පසුගියදා සංවිධායක ධුරයෙන් ඉවත් වුණා. මෙය ඔබ දකින්නේ කොහොමද?තිස්ස අත්තනායක මහත්තයා කුණ්ඩසාලෙ එජාප සංවිධායක වෙලා හිටියා කියා මං දන්නේ නැහැ. ආසන සංවිධායකවරයෙක් නම් ආසනයේ සිටින්න ඕනෑ. එහි ජනතාව අතර සිටිය යුතුයි. ජනතාව දැනගත යුතුයි. ඔය ප්‍රවෘත්තිය දකින විටයි. මට තේරුණේ තිස්ස අත්තනායක මහතා කුණ්ඩසාල ආසන සංවිධායක විදිහට හිටියා කියා.පක්ෂයක මහ ලේකම්වර‍යකු සිටින ආසනයක් කොහොමද ඡන්ද විසිදහසකින් විතර පරදින්නේ? සියයට විසි දෙකකට අඩු ඡන්ද ප්‍රතිශතයක් මහ ලේකම්වරයකුගේ ආසනයකින් ජනතාව බලාපොරොත්තු වන්නේ නැහැ. මේ නිසා තිස්ස අත්තනායක මහතා කුණ්ඩසාලෙ සංවිධායක ලෙස හිටියා කියන එක පුදුමයක් වෙන්න ඕනෑ.හරි අපි ඇත්තටම හිතමු එතුමා ආසන සංවිධායක ලෙස හිටියා කියා. පසුගිය පළාත් සභා මැතිවරණයට එජාපයෙන් ඉදිරිපත් කළ අපේක්ෂකයන් දෙදෙනාම ලැයිස්තුවේ පහළ ස්ථාන දෙකකයි හිටියේ. නමුත් අපේ ලැයිස්තුවේ කුණ්ඩසාල සංවිධායකයන් තිදෙනා විශිෂ්ට අයුරින් ජය ගත්තා. තව පැත්තකින් තිස්ස අත්තනායක මහතා සංවිධායක නම් ඇත්තටම ඉවත් විය යුත්තේ ඉන් නොවේ මහලේකම් තනතුරෙන්.එජාප ජාතික සංවිධායකවරයා ප්‍රකාශ කර තිබෙනවා ආණ්ඩුවේ මැති ඇමැතිවරුන් 59 ක් විපක්ෂයට එක්වීමට සාකච්ඡා කර තිබෙන බව මේ පිළිබඳ ආණ්ඩුවේ අදහස කුමක්ද?පළමු කාරණය අද එක්වීමට විපක්ෂයක් තිබෙනවාද? එහෙම තිබුණත් ගිලෙන නැව්වලට කවුද නගින්නේ. මේ වන විට විපක්ෂයේ පාර්ලිමේන්තු මන්ත්‍රීවරුන් 62 ක් ආණ්ඩුවට එක්ව තිබෙනවා. අද කවුරුත් විහිළුවටවත් විපක්ෂයට එක්වෙනවා කියා කියන්නේ නැහැ. දවසින් දවස විවිධ තරාතිරම්වල විපක්ෂයේ පිරිස් ආණ්ඩුවට එක්වන මේ යුගයේ ඔය වගේ ප්‍රකාශ සිදුකරන අයගේ දේශපාලන අවබෝධය ජනතාවට හොඳටම තේරෙනවා එහෙම ජාතික සංවිධායකවරුන් සිටින එජාපයේ අනාගතය හොඳින්ම පැහැදිලි වෙනවා.තව පැත්තකින් එජාපයේ ජාතික සංවිධායකවරයා කියන්නේ දේශපාලනයේ පෙර පාස‍ල් අවධියේ සිටින පොඩි ළමයකු වගේ අෙයක්. ඔහු කියන ප්‍රකාශ ඒ නිසා එතරම් සැලකිල්ලට ගත යුතු නැහැ.පොදු රාජ්‍ය මණ්ඩලීය සමුළුවට තවත් ඇත්තේ ඉතාමත් කෙටි කාලයක්. මේ සඳහා රජයේ සූදානම කෙසේද?මේ සමුළුව අපේ රටේ පැවැත්වෙනවාට මොන තරම් කෙනහිලිකම් සිදු කෙරුණද කොයි තරම් කකුල් ඇදිලි සිදු වුණාද? නමුත් ඉතාමත් සාර්ථක සමුළුවක් පැවැත්වීමට අපි රජය විදිහට සියලු කටයුතු සූදානම් කරමින් සිටිනවා. පොදු රාජ්‍ය මණ්ඩලීය සමුළුව ප්‍රධාන වශයෙන් කොටස් තුනකට බෙදනවා. රාජ්‍ය නායක සමුළුව, ව්‍යාපාරික සමුළුව හා තරුණ සමුළුව වශයෙන් පැවැත්වෙන මෙම සමුළුව තුළ සෑම අංශයක්ම රටක් ලෙස අපට වැදගත් වෙනවා.ලෝකයේ ඕනෑම රටක ජාත්‍යන්තර සමුළුවක්, ක්‍රීඩා උළෙලක් පැවැත්වීම මගින් ඒ රටේ අනාගතය පිළිබඳ පැහැදිලි දැක්මක් අවධානයක් ඇති වෙනවා. දියුණුවන රටවල ලක්ෂණයක් සංකේතයක් ලෙස මෙවැනි සමුළු පැවැත්වීම ඉතාමත් වැදගත් වෙනවා.මේ සමුළුවත් සමඟ අපේ රටට වාසි රැසක් උදා වෙනවා. ඇතැම් වකවානුවල අපේ රටට ඇතැම් රටවලින් විදේශිකයන් පැමිණියේ නැහැ. ඒ රටවලට එහි වගකීම භාර ගැනීමට බැරි නිසා. විදේශිකයන්ට අදාළ රටවලින් මෙරටට නොපැමිණෙන ලෙස දැනුම් දී තිබුණා. නමුත් මෙවර පොදු රාජ්‍ය මණ්ඩලීය සමුළුව සඳහා පැමිණෙන රාජ්‍ය නායකයන්ට රට පිළිබඳ ප්‍රායෝගික යහපත් පණිවිඩයක් අපට ලෝකයට ලබාදිය හැකිය. එමගින් අපට රටක් ලෙස දැවැන්ත ජයග්‍රහණයක් හිමි වෙනවා.පොදු රාජ්‍ය මණ්ඩලීය සමුළුව හරහා ලෝකයට යන යහපත් පණිවුඩය ඔස්සේ අපේ රටේ සංචාරක ව්‍යාපාරය විශාල දියුණුවක් අපි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=f1310142</link>
    <topic>අපේ රට ගැන සැබෑ චිත්‍රය පෙන්වන්නපොදු රාජ්‍ය මණ්ඩල සමුළුව ආශීර්වාදයක්</topic>
    <author>සාකච්ඡා කළේ - ධම්මික සෙනෙවිරත්න</author>
    <content>2013 වර්ෂයේ අවසන් කාර්තුව ගෙවී යමින් තිබියදී ශ්‍රී ලංකාව ආර්ථික අභියෝග ජය ගැනීම සම්බන්ධයෙන් කවර මට්ටමේ සමත්කමක් පෙන්නුම් කර තිබේද යන්න සහ රටේ වත්මන් පසුබිම තුළ පොදු රාජ්‍ය මණ්ඩලීය රාජ්‍ය නායක සමුළුව මෙහි පැවැත්වීමේ වැදගත්කම පිළිබඳ ශ්‍රී ලංකා පදනමේ සභාපති, කොළඹ විශ්වවිද්‍යාලයේ ආර්ථික විද්‍යා අංශයේ මහාචාර්ය රංජිත් බණ්ඩාර සමඟ කළ සංවාදයකි.දේශපාලන ආර්ථිකමය දෘෂ්ටි කෝණයකින් බැලුවොත් අපේ රටේ මේ වන විට සිටින්නේ කිනම් ස්ථානයක කියලද ඔබ සිතන්නේ?අද අප සිටින්නේ අපේ රටේ අනාගතය තීරණය කිරීම සඳහා වන අතිශයින්ම වැදගත් කාල වකවානුවකයි. නිදහසින් පසු අපේ රටට යා හැකිව තිබූ ගමන අවස්ථා ගණනාවකදීම වැළකුණා. ඒ අතරින් ප්‍රධාන බාධකය වෙන්නෙ තිස් අවුරුදු කාලපරිච්ඡේදයක් මේ රටේ පැවැති යුදමය වාතාවරණයයි.ඊට අමතරව තරුණ නැඟිටීම් දෙකකුත් ඇති වුණා, ඒ 1971 දී සහ 1980 දශකය අගභාගයේදී. මේ සියල්ලටමත් අමතරව 2004 අගදී සුනාමි ව්‍යසනයට රටේ 1/3 කට වැඩි ප්‍රදේශයක් ගොදුරු වුණා. 35000 කට ආසන්න පිරිසක් ජීවිතක්ෂයට පත් වුණා. ‍මිලියන ගණනක් වටිනා ‍ෙද්ත් විනාශ වුණා. නමුත්, මේ ස්වභාවික ආපදාවට වැඩි විනාශයක් යුද්ධය හා තරුණ නැඟිටීම් නිසා සිදු වුණා. මේවායෙදී ලක්ෂයකට ආසන්න තරුණ පිරිසක් තම ජීවිත පරිත්‍යාග කළා.වසර ගණනාවකට ප්‍රකෘතිමත් කළ නොහැකි ලෙස මේ රටේ ආර්ථිකය බිඳ වැටුණා. වරායට සහ ගුවන් තොටුපොළට පැමිණෙන නැව් සහ ගුවන් යානා වෙනුවෙන් අතිරේක රක්ෂණ ආවරණ ‍ෙගවීමට පවා සිදු වුණා. මේ නිසා අපේ වරාය හා ගුවන් තොටුපොළ තරඟකාරී නොවන තත්ත්වයට කටයුතු යෙදුණා. විදේශ විනිමය සංඛ්‍යාව ඉතා අවම වුණා. සංචාරක කර්මාන්තය මුළුමනින්ම වගේ බිඳ වැටුණා. අත්‍යවශ්‍ය ආහාර ද්‍රව්‍ය විශාල ලෙස රටට ආනයනය කිරීමත් සිදුවුණා. දේශීය ආර්ථිකය බිඳ වැටුණා.වසර 35 කට පසුව අපි ආපහු හැරී බැලුවොත් 2005 අවුරුද්ද වෙනකොටත් අපේ රටේ ජනගහනයෙන් 15% ක් දරිද්‍රතාවයෙන් පෙළෙනවා. විරැකියාව ඉහළ මට්ටමක තිබුණා. උද්ධමනය ඉලක්කම් 2 අගයක් ගත්තා. ණය අනුපාතිකය අපට දරා ගත නොහැකි අන්දමින් වර්ධනය වෙමින් තිබුණා. මේ සියල්ල අතරේ මේ රටේ බහුතරයක් ජනයා විවිධ අසහනකාරී තත්ත්වයන්ගෙන් පෙළුණා. මිලියන දෙකකට ආසන්න පිරිසක් විවිධ හේතු සාධක මුල්කරගෙන මේ රටින් පිටව ගියා. මේ තමයි රටේ තිබුණු පසුබිම.2005 දී සන්ධාන ආණ්ඩුව බලයට පත්වෙන්නෙම අභියෝග රැසක් ද භාර ගනිමිනුයි. ඒවා විසඳීම සඳහා වූ ප්‍රතිපත්තිමය හා උපාය මාර්ගික වැඩපිළිවෙළක් ඇතිවුණාද?2005 දී සන්ධාන ආණ්ඩුව බලයට පත්වෙන කොට මේ රට හරියට දෙකොණ පත්තු වෙන විලක්කුවක් වගේ. ඇතුළත් - පිටතත් දෙකම අවුල්. මේ නිසා අලුත් ප්‍රතිපත්තිමය ක්‍රියාදාමයක් පෙරට ගෙන යාමේ අවශ්‍යතාව වෙනදාට වඩා ඉහළින් මතු වුණා. සමස්ත සාර්ව ආර්ථිකයම ආවරණය වන පරිදි එවැනි ප්‍රතිපත්ති වෙනසක් කිරීමේ අවශ්‍යතාව ඉස්මතුව තිබුණා. මේ නිසා 2005 දී මහින්ද චින්තන වැඩපිළිවෙළත්, 2010 දී මහින්ද චින්තන ඉදිරි දැක්මත් මඟින් අපේක්ෂා කළේ මේ මූලික ගැටලුව විසැඳීමයි.එම අපේක්ෂාව කොපමණ දුරට මුදුන් පමුණුවා ගැනීමට හැකි වුණාද කියල කියන්න පුළුවන්ද?එම අපේක්ෂාව කවර මට්ටමකින් මුදුන් පමුණුවා ගැනීමට අපට හැකි වුණාද කියන කාරණය පසුගිය වසර කිහිපයේදී රටක් හැටියට අප ලබා ගත් සංවර්ධන, ආර්ථික හා දේශපාලන ජයග්‍රහණවලින් අපට පැහැදිලි කර ගන්න පුළුවන්.ඉතිහාසයේ පළමු වතාවට අපට හැකියාව ලැබුණා, 2010 – 2011 වර්ෂවල මේ රටේ ආර්ථික වෘද්ධි වේගය 8.1% ක සාමාන්‍ය අගයකට ගේන්න. ඒ වගේම පසුගිය වසර 7 ක කාලසීමාව තුළ සාමාන්‍ය ආර්ථික වර්ධන වේගය 6.5% මට්ටමක පවත්වාගෙන යාමටත් අපට හැකි වුණා. එපමණක් නෙවෙයි, විරැකියාව මේ රටේ ඉතිහාසයේ අවම මට්ටමක එනම් 4% ට ගේන්න පුළුවන් වුණා. දුප්පත්කම 8% දක්වා අඩු කිරීමටත් හැකි වී තිබෙනවා.මේ හැරුණාම ග්‍රාමීය ආර්ථිකය ශක්තිමත් කිරීමටත්, ප්‍රාදේශීය පැවැති සංවර්ධන අසමබරතාවයන් යම්කිසි සමබර මට්ටමකට ගෙන ඒමටත් හැකියාව ලැබී තිබෙනවා. සංවර්ධනය බස්නාහිර පළාතෙන් ඔබ්බට ගෙන යමින් සෙසු පළාත් කරා විතැන් කිරීමත් පසුගිය වර්ෂ කිහිපයේ සිදු වුණා. උද්ධමනය තනි ඉලක්කමක අගය දක්වා පහතට ගැනීමටත්, විදේශ වත්කම් වැඩිකර ගැනීමටත් හැකි වී තිබෙනවා.මේ අතරතුර ශ්‍රී ලංකාව ජාත්‍යන්තර වශයෙන් ගත්තාම සංචාරය සඳහා ඉතාමත් සුදුසු ස්ථානයක් ලෙස සම්භාවනාවට ලක්වීමත් දකින්න පුළුවන්.මේ සියල්ලක්ම සිදුවීමට වසර 30 ක් තිස්සේ පැවැති යුද්ධය නිමා කිරීම ප්‍රමුඛ කාරණයක් වුණා. ජන ජීවිතය යථා තත්ත්වයට පත් කළා. 12,000 කට ආසන්න, එල්. ටී. ටී. ඊ. යත් සමඟ සම්බන්ධකම් පැවැත්වූ තරුණ පිරිසක් පුනරුත්ථාපනය කර සමාජගත කළා.උතුර සහ නැඟෙනහිර ප්‍රදේශවල යටිතල පහසුකම් ඉහළ මට්ටමකින් සංවර්ධනය කර තිබෙනවා. උතුරේ පළාත් සභා මැතිවරණය පැවැත්වීම මඟින් උතුරේ ජනයාට තමන් කැමැති දේශපාලන කණ්ඩායමක් තම දේශපාලන අධිකාරිය වශයෙන් තෝරා ගැනීමට ඉඩ සලසනු ලැබුවා. මෙය දීර්ඝ කාලයක් තිස්සේ ඔවුන් දකුණේ ජනයාගෙන් අපේක්ෂා කළ ඉල්ලීමක්.මේ වර්ෂය වන විට රටක් විදිහට අප ලබා ගත් ජයග්‍රහණ ඉතා ඉහළ තැනකට පැමිණ තිබියදී තමයි ලබන මාසයේදී පොදු රාජ්‍ය මණ්ඩලීය රාජ්‍ය නායක සමුළුව මෙහි පැවැත්වීම සඳහා සියලු කටයුතු සිදුවෙමින් තියෙන්නෙ.අප සාකච්ඡාවට ලක්කළ පසුබිමත් සමඟ පොදු රාජ්‍ය මණ්ඩලීය සමුළුව මෙහි පැවැත්වීම රටක් හැටියට අපට වැදගත් වෙන්නෙ කොහොමද?මෙවර සමුළුවේ සත්කාරක රට වශයෙන් ක්‍රියාකරන්නෙ අපි. මේ සමුළු වාර‍යත් සමඟ ඉදිරි දෙවර්ෂයක කාලයක් සඳහා සමුළු සභාපතිත්වය අපේ ජනාධිපතිතුමාට ලැබෙනවා. එය රටක් හැටියට අපට ඉතාමත් වැදගත් අවස්ථාවක්. අන්තර්ජාතික වශයෙන් අපේ රටට විශාල කීර්තියක් ලැබෙන අවස්ථාවක්.අපේ රට පිළිබඳ ඇඳ තිබූ වැරැදි චිත්‍රය වෙනුවට සැබෑ චිත්‍රය ලෝක ජාතීන් 1/3 ක පමණ රාජ්‍ය නායකයන් හමුවේ දැක්වීමට මේ සමුළුව මෙහි පැවැත්වීම නිසා අපට හැකි වෙනවා. එය ඉතාම වැදගත් කාරණයක්. ත්‍රස්තවාදය පරාජය කිරීම, සංවර්ධන අභියෝග ජය ගැනීම ආදී කාරණා සම්බන්ධයෙන් යථාර්ථය තේරුම් ගැනීමට මෙය ඔවුන්ටත් අවස්ථාවක්. සුහදශීලීත්වය, ආගන්තුක සත්කාරය ආදී කාරණා අතින් අපේ රට ලොව ඉහළ තැනක සිටිනවා. මේ අගනා අවස්ථාවේදීත් ඒ බව ලෝකයට හොඳින්ම පෙන්වීමටත් අපට හැකි වෙනවා.මේ සමුළුව මෙහි පැවැත්වීම නිසා රටක් හැටියට අපට ලැබෙන වාසි හා ප්‍රතිලාභ ඉතා පුළුල් පරාසයක විහිදී තිබෙනවා. ඒවා සමාජ - ආර්ථික - දේශපාලන - සංස්කෘතික - පාරිසරික - අධ්‍යාපනික ආදී නොයෙක් ක්ෂේත්‍රයන්හිදී ඉදිරි කාලය තුළ අපට දැක ගැනීමට ලැබේවි.නමුත්, මේ සමුළුවට විශාල මුදලක් වැය කිරීමට සිදුවන බවත්, ඊට සාපේක්ෂව ලැබෙන ප්‍රතිලාභ අවම බවටත් විවේචනයක් තිබෙනවා. ආර්ථික විද්‍යාඥයකු හැටියට ඔබ මේ කාරණය දිහා බලන්නෙ කොහොමද?මේ සමුළුව මඟින් අපට ලැබෙන වාසි, ප්‍රතිලාභ හුදු මූල්‍යමය වාසි වශයෙන් ලඝු නොකළ යුතු බවයි මුලින්ම කියන්න ඕන. එම සියලු වාසි ආවරණය වන පරිදි ගත්තොත් මූල්‍ය නොවන වාසිත්, අවස්ථාත් අප අමතක නොකළ යුතුයි. උදාහරණයක් හැටියට ශ්‍රී ලංකාව ජාත්‍යන්තරය තුළ නැවතත් ස්ථිරසාර ලෙස තහවුරු වීම පමණක් සලකා බැලුවොත් මේ අවස්ථාවේ වැදගත්කම අපට තේරුම් ගන්න පුළුවන්. එතකොට එවැනි අවස්ථා පහසුවෙන් උදා නොවන බවත් අප අමතක කළ යුතු නෑ. අපේ රට ජාත්‍යන්තරය තුළ තිරසාර ලෙස තහවුරු කිරීමට මේ තරම් හොඳ අවස්ථාවක් ඉක්මනින් නැවත ලැබෙයි කියල කියන්න බෑ.මේ නිසා හුදු වාසි, පිරිවැය ජයග්‍රහණයෙන් ඔබ්බට ගිහින් පොදු රාජ්‍ය මණ්ඩලීය සමුළුව මෙහි පැවැත්වීම අපි දකින්න ඕන. එසේ නොකර මෙවැනි විවේචන ඉදිරිපත් කරන්න කියන්නෙ හුදෙක් කුහකත්ය ප්‍රදර්ශනය කිරීම විනා අන් දෙයක් නෙවෙයි. අනෙක් අතට ඒ අන්දමේ විවේචන මඟින් අපේ රටට හෝ ජනයාට අත්වන සෙතක් ඇතැයි මා විශ්වාස කරන්නේ නෑ.අපට මෙවැනි අවස්ථාවක් ලැබෙන්නෙ මීට අවුරුදු 37 කලින් 1976 දී කොළඹ පැවැත්වුණු නොබැඳි ජාතීන්ගේ රාජ්‍ය නායක සමුළුවෙන් පසුවයි. ඒ අවස්ථාව අප සාර්ථක කර ගත යුතුයි, නිසියාකාරව මෙහෙයවා ගත යුතුයි, ඒ වගේම ශ්‍රී ලාංකිකයන් හැටියට අප කවුරුත් ඒ ගැන ආඩම්බර විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=f1310143</link>
    <topic>පොදු රාජ්‍ය මණ්ඩල සමුළුවේ දී සැබෑ වෙන ලාංකීය සිහින</topic>
    <author>එස්. ඩී. ගාමිණී ජයසූරිය වෘත්තීය උපදේශක වයඹ විශ්වවිද්‍යාලය</author>
    <content>2013 පොදු රාජ්‍ය මණ්ඩලීය නායක සමුළුව මෙම වසරේ දි නොවැම්බර් මසදී ශ්‍රී ලංකාවේ දී පැවැත්වීමට සියලු කටයුතු මේ වන විට ආරම්භ කොට හමාරය. මෙම සමුළුව හරහා යෝජනා වී ඇති ධනාත්මක ප්‍රතිලාභ රටට අත්කර ගැනීම සඳහා ජාතියක් ලෙස අප සියලු දෙනා පොදු ඵලදායී තේමාවන් යටතේ සංවිධානය වීම අවශ්‍ය වේ. මෙය හුදෙක් ලාභ අපේක්ෂාවෙන් හෝ වාසි අපේක්ෂාවෙන් සිදුනොකළ යුත්තකි.ප්‍රථමයෙන්ම අප ලෝකයට දිය යුතු ආදර්ශය වන්නේ ශ්‍රී ලංකාව වර්ගවාදී රටක් නොවන්නක් බවයි. මේ වන විට ජාත්‍යන්තරය තුළ සුළු පිරිසක් විසින් ශ්‍රී ලංකාවේ සුළු ජනකොටස්වලට අසාධාරණයක් සිදු වන බව කියමින් විවිධාකාරී බලපෑම් රටට එල්ල කිරීමට පටන්ගෙන ඇත. කොටි ත්‍රස්තවාදය පරාජය කොට ඇත.එහෙත් සෑම දෙමළ වැසියකුම කොටි ත්‍රස්තවාදියකු නොවේ. ඔවුන් අප රටේම මිනිසුන් ය. ශ්‍රී ලංකාවේ පොදු ජනතාව තුළ දෙමළ ජනතාවට අඩුව සැළකීමේ ප්‍රතිපත්තියක් නොමැති වුවත් ඇතැම් පටු අදහස්වාදීන් එවැන්නක් ජනප්‍රිය කරවීමට උත්සාහ ගනී. අප සියලු දෙනා එයට එරෙහි වී නැවතත් කුරිරු යුද්ධයක්, කළු ජූලියක් බිහි නොකර ගැනීමට අදිටන් කර ගත යුතු වේ. එවැනි සාමකාමී තත්ත්වයන් තුළ පොදු රාජ්‍ය මණ්ඩලීය සැසි වාරය තවත් ශ්‍රී ලංකාවට යහපත් එකක් වනු ඇත.මෑත කාලයේ දී මුස්ලිම් ජනතාව හා බෞද්ධ ජනතාව අතර ආගමික වශයෙන් විවිධ මතවාද ගොඩනැණි. වසර 27 ක පමණ කුරිරු ත්‍රස්තවාදීන්ට මුහුණ දුන් ශ්‍රී ලංකාව මෙවැනි තත්ත්වයන් නැවතත් කිසිදාක අපේක්ෂා කරන්නේ නැත. මේ වන විටත් බිරිඳ ස්වාමියාට ද, ස්වාමියා බිරිඳට ද, මවුපියන් දූ දරුවන්ට ද, දරුවන් මවුපියන්ට ද අහිමි වූ ඛේදවාචකයන් ඇස් පනාපිට ත්‍රස්තවාදය හේතුකොට ගෙන උරුම කරගෙන ඇති බව ඇතැම් දැඩි මතධාරීන්ගේ හා බෙදුම්වාදීන්ගේ නෙත්වලට හසු නොවීම ඉතා ඛේදජනක ය.ජාත්‍යන්තරයේ දී ශ්‍රී ලංකාව අපහසුතාවයකට පත් කිරීම වෙනුවෙන් මානව හිමිකම් කඩවූවා යන්න ශ්‍රී ලංකාවට චෝදනා කරමින් ජාත්‍යන්තර ප්‍රජාවට ශ්‍රී ලංකාව පිළිබඳ වැරැදි තොරතුරු සැපයෙමින් පවතී. මේවා පසුපස ඇති බලවේග බුද්ධිමත්ව හනා ගැනීම හා ඒවා නැති කිරීම සඳහා ධනාත්මකව ප්‍රතිචාර දැක්වීම සියලු දෙනාගේම කාර්යයයි.ලොව අන් සෑම රටකම බටහිර රටවල් කරන ලද යුද අපරාධ, මානව හිමිකම් උල්ලංඝනය කිරීම, ආර්ථික සම්බාධක පැනවීම පසෙක ලා ශ්‍රී ලංකාවේ එක් සිදුවීමක් ගෙන ජාත්‍යන්තර වශයෙන් ශ්‍රී ලංකාව හුදෙකලා කිරීමට ගෙනයන උත්සාහය අප බුද්ධිමත්ව විමසා බලා ඒවා පරාජය කළ යුතුය. මෙම කරුණු අවබෝධ කර ගනිමින් ඉතා ඵලදායී සම්බන්ධතා ජාත්‍යන්තරය තුළ ගොඩනැමට ලංකාව පිළිබඳ ඉහළ ප්‍රතිරූපයක් ජාත්‍යන්තරය තුළ ඇති කිරීමටත් පොදු රාජ්‍ය මණ්ඩලීය සමුළුව හරහා හැකියාව ලබා ගැනීමට නම් ඉහත කරුණු නිවැර­ැදිව දැක තිබිය යුතුය.එසේම රටක් ලෙස ශ්‍රී ලංකාව ඉටුකර ගැනීමට අපේක්ෂිත සහශ්‍ර ඉලක්කයන් මොනවාද යන්න පිළිබඳ අප විමසා බැලිය යුතුය. 2011 – 2016 ආර්ථික සැළැස්ම යටතේ ඉටු කර ගැනීමට ඇති ආර්ථික, සමාජීය ඉලක්කයන් ඉටු කර ගැනීමට නම් ජාත්‍යන්තර සහයෝගීතාවය අනිවාර්ය වේ. ආකල්පමය වෙනසක් හරහා එම ඉලක්ක ළඟා කර ගැනීම ලොව හුදෙකලා වී සිටිනවාට වඩා ගෝලීය වාසිදායක තත්ත්වයන්ගෙන් ප්‍රයෝජන ගැනීමට රටට අවස්ථාවක් ලැබෙන බව හඳුනා ගත යුතුය.එසේම රට තුළ කර්මාන්ත ඇති කිරීමට විදේශ ආයෝජන අවශ්‍ය වේ. එම ආයෝජන කාර්ය සඳහා රජයට තනිවම උරදිය නොහැකිය. විවෘත ආර්ථිකයේ ඵල නෙළා ගැනීමට වර්තමාන යුද්ධය නැති සාමකාමී ශ්‍රී ලංකාව උත්සාහ ගත යුතුය.ජාත්‍යන්තර නායකයන් පමණක් නොව ක්‍රිකට් ක්‍රීඩකයන් පවා මෙරටට පැමිණීම ප්‍රතික්ෂේප කළ යුගයක් පසු කරමින් වර්තමාන ශ්‍රී ලංකාව ප්‍රජාතන්ත්‍රවාදී හා ස්ථාවර දේශපාලන තත්ත්වයක් ඇති දකුණු ආසියාවේ ඇති එකම රට බවට කාලය එළැඹ ඇත.උතුරේ ත්‍රස්තවාදීන් සහ ඔවුනට හිතවාදී දෙමළ පිරිස් ජාත්‍යන්තර වශයෙන් අප රට පිළිබඳ ගොඩනඟා ඇති අයහපත් ප්‍රතිරූපය සහමුළින්ම පරාජය කර ගැනීමට මෙම පොදු රාජ්‍ය මණ්ඩලීය නායක සමුළුව යොදා ගත හැකි බව දැන් වටහා ගත හැකිය. 2011 දී ඕස්ට්‍රේලියාව, ප්‍රංශය, කැනඩාව, අමෙරිකාව යන රටවලින් විශාල පිරිසක් ශ්‍රී ලංකාවේ සංචාරය සඳහා පැමිණ ඇති අතර වැඩි පිරිසක් පැමිණ ඇත්තේ විනෝදාංශය වෙනුවෙනි.එසේම 2016 දී සමස්ත අපනයන ආදායම අමෙරිකානු ඩොලර් බිලියන 18ක් දක්වා වැඩි කර ගැනීමට ශ්‍රී ලංකාව අපේක්ෂා කරයි. අපනයනය කිරීම සඳහා අතිරික්ත නිෂ්පාදනයන් රට තුළ බිහි විය යුතුයි.ආර්ථිකයේ ප්‍රාථමික, ද්වීතියික හා තෘතියික අංශවල වර්ධනයක් තුළින් ඉහත ඉලක්කය කරා ගමන් කිරීමට සිදු වනු ඇත. ඇඟලුම් කර්මාන්තය, සුළු හා මධ්‍ය පරිමාණ කර්මාන්ත, බලශක්ති උත්පාදන කර්මාන්ත, නඟා සිටුවීමේ අරමුණින් අවශ්‍ය ආයෝජන ව්‍යාපෘති පොදු රාජ්‍ය මණ්ඩලිය ව්‍යාපාරික සමුළුවට ඉදිරිපත් කිරීමට කටයුතු ‍ෙයාදා ඇති බව දැනටමත් නිවේදනය කොට ඇත.2016 දී ඒක පුද්ගල ආදායම අමෙරිකානු ඩොලර් 4470 ක් දක්වා වැඩි කර ගැනීමට සැලසුම් කර ඇති බැවින් ඒ සඳහා ජාතික ආදායම ඉහළ නංවා ගැනීමට මෙය අවස්ථාවක් කර ගැනීම යෝග්‍ය වේ. 2011 දී රැකියා වියුක්ති අනුපාතය 4.2% ක්වු අතර 2016 දී එය 3.2% ක් දක්වා අඩු කර ගැනීමට සැලසුම් කර ඇති බව පෙනේ. මෙම සමුළුව හරහා ශ්‍රී ලංකාව අපේක්ෂා කරන ආයෝජනවල වටිනාකම අමෙරිකානු ඩොලර් බිලියන 4ක් බව රජය පවසයි.දැනටමත් ශ්‍රී ලංකාව පුළුල් ණය ව්‍යාපෘති හරහා මහා පරිමාණයේ යටිතල පහසුකම් වර්ධනය කිරීමේ ව්‍යාපෘති රාශියක් රට තුළ ක්‍රියාත්මක කර හමාරය. එහිදී වරාය, මහා මාර්ග, ගුවන්, ඉදිකිරීම්, බලශක්ති යනාදී දෑ කැපී පෙනේ. මෙම ව්‍යාපෘතිවලින් නිසි ප්‍රයෝජනයට ගැනිමට නම් දේශීය මෙන්ම ජාත්‍යන්තර වශයෙන් එම පහසුකම් යටතේ ඵලදායී ආයෝජන ක්‍රියාවලියක් රට තුළ ආරම්භ කළ යුතු වේ. රට තුළ ඇති වී තිබෙන මෙම සංවර්ධන තත්ත්වයෙන් නිසි ප්‍රයෝජනය ගැනීමට එක් මඟක් ලෙස පොදු රාජ්‍ය මණ්ඩලීය නායක සමුළුව යොදා ගැනීමට උත්සාහ ගත යුතුය.මේ අනුව පෙනී යන්නේ ශ්‍රී ලංකාවේ ජාතික ඉලක්ක හා සැලසුම් ඉටු කර ගැනීම වෙනුවෙන් වඩාත් ඵලදායී කාල වකවානුවක් හා ප්‍රවේශයක් රටේ ජනතාවට ලැබී තිබෙන බවත් පටු වාද භේද හා අයහපත් ආකල්පවලින් මිදී ජාත්‍යන්තරය තුළ ලංකාව පිළිබඳ ධනාත්මක ප්‍රතිරූපයක් ඇති කර ගැනීමටත්, ජාතීන් අතර අන්‍යෝන්‍ය සහයෝගීතාවය සහ මිතුදම වර්ධනය කර ගැනීමටත් 2013 පොදු රාජ්‍ය මණ්ඩලීය නායක සමුළුව යොදා ගත හැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=f1310144</link>
    <topic>‍පින්බිම වෙළාගෙන සිටින මත් රකුසන්</topic>
    <author>- කිත්සිරි වනසිංහ</author>
    <content>බුදු පහසින් සුවඳවත් වූ, රාජ තේජසින් ඔපවත් වූ අනුරපුර ශුද්ධ භූමිය අද මත් රකුසාගේ රජ දහනක් බවට පත්ව ඇත. වළාකුළු සිඹින මහා දාගැබ්, දසත දම් සුවඳ විහිදුවන මහා විහාර, මන පිනවන හා ප්‍රෞඪ ඉතිහාසය කියාපාන ස්මාර්ක මෙන්ම ගත පිනවන දැකම්කළු පරිසරයකින් හෙබි මෙම භූමිය මතින් වෙලී තිබීම මේ පින් බිමේ වෙසෙන දැහැමි මිනිසුන්ගේ අවාසනාවකි.විසි හතර පැය පුරා සල්ලාල රකුසන්ගේ පාරාදීසයක් වූ ඓතිහාසික පුන්‍ය භූමිය එකී පව්කාරයන්ගෙන් මුදා ගන්නා දිනය අතේ ඇඟිලිවලින් ගැනිය හැකිද? නොඑසේනම් කල්ප ගණනාවක් බලා සිටින්නට සිදුවේ ද? යන්න දෙවරක් සිතා බැලිය යුතු කරුණකි.පොලීසියේ හා දේශපාලන රැකවල් මත මත් ජාවාරමේ නිරතවන අය පඳුරු ගානට සිටින බවට පැතිරෙන කට කථාවල අඩුවක් නැත. එහෙත් නිසැකවම එවැන්නක් සිදු වන්නේද යන්න ප්‍රකාශ කළ නොහැකිය. නමුත් මේ පින්බිම වෙළාගෙන සිටින මත් රකුසන්ගේ ක්‍රියාකාරකම් ඇස් ඉදිරියේ විද්‍යමාන වෙද්දී කවුරු කවුරුත් එවැනි කථා ‘'කට කහනවට” කියන කථා යැයි ඉවත දැමිය නොහැකිය.‘'ඌරො කවද්ද කහ කෑවෙ” කියා අපේ ගම් තලාවේ කියමනක් තිබේ. ජරාව කාපූ බීපු උන් ඒ වලේම වැටී නසිනවා ඇරෙන්න සමාජ හිතවාදී මෙහෙවරක් නොකරන වග අප දනිමු. එහෙත් එම පාපතරයන්ගේ නරු ක්‍රියාකාරකම් හමුවේ මෙකී සාඩම්බර භූමියේ ජීවත් වන උන් අමු අමුමේ වැළලී යාමට ඉඩ තැබිය හැකිද?රාජ රාජ මහාමාත්‍යාදීන්ගෙන් ඔද වැඩුණ රාජ ‍‍තේජසින් පාලනය කළ මෙම රජ බිම එකී පාලනයන්හි ගාම්භීරත්වය අදටත් කියා පාන්නට සමත්ව සිටින වග සාඩම්බරයෙන් යුතව සිහිපත් කරන්නට කැමතිය. ‍සෙල් ලිපියක ලියැවුන රාජ අවධිය සුමට වූ ගල් පුවරුවට පමණක් සීමා නොවී වත්මන් පරපුරට ද ස්පර්ශ කර බැලීමට හැකි වන අයුරින් නිර්මාණය කර ඇත්තේ අද මෙන් මත් උරමින් සල්ලාලකමේ ඇවිද්ද පරම්පරාවක් එදා නොසිටිය බව කියාපාමිනි.අද ජීවත්වන සමහර උන්ට ඉතිහාසයක් වුවමනා නැත. දහස් ගණනින් ඉදි වූ ස්මාරකයන් ද තඹ සතේකට උන්ට වටින්නේ නැත. ගල් කණුවකට මුවා වී ගංජා සුරුට්ටුවක් උරන්නට තිබුණා නම් ඒ තරම් ආතල් එකක් නැතැයි උන් කියති. අරක්කු නාන උන්ගේ හොම්බ අස්සෙන් දුම පිනිනකන් ගල් කණුවෙ ඇතිල්ලුවත් මදි වග නොකියාම බැරිය.මේ අමන ක්‍රියාවන් නිසා ඇතැම් විට පුදබිමේ නිදහසේ ඇවිදීම ද ඉතා භයානකය. ගංජා සුරුට්ටුවට දෙලොව රත්වුණ උන් තරුණ කෙල්ලන්ට නිද‍හසේ ඇවිද යාමටවත් ඉඩ නොදෙයි. හොර මැරකම් ද එමටය. නමුත් පොලීසිය ප්‍රකාශ කරන්නේ එවැනි කිසිදු පැමිණිල්ලක් නොලැබෙන බවකි. ‘'කර මගෑරලා” ඉන්න නීතිය ක්‍රියාත්මක කරන ඇත්තන්ට තමන්ට වූ අසාධාරණය පිළිබඳව පැමිණිලි කර පලක්වේ ද? යන සැකයෙන් එවැන්නක් පොලීසිය හමුවේ නොතබනවා විය නොහැකි ද?නා නා විධ මත්ද්‍රව්‍ය අලෙවි කරන්නන්ගෙන් අනුරාධපුර නගරය සහ ඊට තදාසන්න ප්‍රදේශ පෝෂණය වී ඇති වග ප්‍රසිද්ධ රහසකි. පොලීසිය ද මේ ජාවාරම පසුපස හඹා නොයනවාම නොවේ. ඔවුන් ද සුවිසල් මෙහෙවරක් ඉටු කරයි.නමුත් ‍කෙරුවාවේ හැටියට ප්‍රතිඵල පෙනෙන්නට නොමැති බව ප්‍රකාශ කළ යුතුමය. අනුරාධපුර නගරයේ ප්‍රධාන වීදියෙන් ඔබ්බට වූ අතුරු මාර්ග සියල්ලකම පාහේ අරක්කු, ගංජා, කුඩු ජනතාව බලා සිටිය දී මහ දවල් අමු අමුවේ උරන, බොන උන්ගෙන් අඩුවක් නැත. නමුත් ඔවුන් අත්අඩංගුවට ගත් කථාවක් නම් තවම කන වැටී නැත. ඇතැම් විට පොලීසියේ මහත්වරු ද යුනිෆෝම් එක පිටින්ම කාලේ බෝතල් මෙම මාර්ගවල දී කටට හලා ගන්නා හැටි ද දැක ඇත්තෙමු.‘'මේ මංතලව් ගානේ කෙරෙන වැඩ දැක්කාම හූ කියන් එන කෝච්චියට බෙල්ල තියන්නට සිතේ” තෙමිච්ච කුකුළට හීතල නැතුවා වගේ “බියර් බෝතලේට රුපියල් සියයට කොන්ද නමන විලිලැජ්ජා නැති පොලිස් නිලධාරීන් සිටින තාක්කල් මේ අපරාධ නවතා දැමිය නොහැකිය.එකත් එකටම ගමෙන් නගරයට එන කඩිගාය ඇති කොල්ලො කුරුට්ටෝ ද පාසලට, පන්තියට යන්නට කලියෙන් ගංජා සුරුට්ටුවක් හෝ අඩුම තරමේ දුම් වැටියක් උරන්නට මේ වීදිවලට බසිති. මොකා ආවත් උන් තම රාජකාරිය නවතන්නේම නැත. පාසල් යන පිරිමි ළමුන් හට අලෙවි කිරීම සඳහාම සැකසූ මත් කුඩු පැකට් රැගත් කූඨ අපරාධකාරයන් ද වෙස්වලාගෙන පාසල් අවට සැරිසරණ බව අප දනිමු. මේ සියල්ලක් පොලීසියට අතටම අල්ලා දිය නොහැකිය.දිනෙන් දින මත්ද්‍රව්‍ය මේ පුරයෙන් තුරන් කෙරෙනවා හැරෙන්නට ඒවා ව්‍යාප්තවීම කෙරෙහි තුඩු දී ඇති සාධක කෙරෙහි ද විපරමින් බැලිය යුතුය. එසේ නොවුණහොත් තව ටික දොහොකින් නගරයට එන සෑම අයකු අතටම උල් පිහියක් හෝ පිස්තෝලයක් දීමට සිදුවේ. ඒ ජීවිතාරක්ෂාවටය. ‘'රිලව් ගෙවල් හදනවා වගේ” දවසින් දවස කල් මර මරාසිටිය හොත් මහා ව්‍යසනයකට මුහුණදීමට සිදු වන වග සංදේශයෙන් මතක් කර දීමට කැමැතිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>14</day>
    </date>
    <link>http://www.dinamina.lk/2013/10/14/_art.asp?fn=f1310145</link>
    <topic>විග්නේෂ්වරන්, ජනාධිපතිතුමා ඉදිරියේ දිවුරුම් දුන්නේ ඇයි?</topic>
    <author>ජනතා මිත්‍ර</author>
    <content>“විග්නේෂ්වරන්, ජනාධිපතිතුමා ඉදිරියේ දිවුරුම් දීමට අප විරුද්ධයි” කියා ඇතැමෙක් යාපනයේදී විග්නේෂ්වරන් මහතාගේ හැඩරුවගත් පඹයන් පිලිස්සීමට ක්‍රියා කිරීම හා ඒ සම්බන්ධයෙන් දෙමළ ජාතික සන්ධානය දක්වා තිබෙන ප්‍රතිචාරය ගැන අවධානය යොමු කිරීම ඉතා වැදගත් වේ.“විග්නේෂ්වරන් ජනාධිපතිතුමා ඉදිරියේ දිවුරුම් දෙනවට අපි විරුද්ධයි” කියමින් යාපනයේදී උද්ඝෝෂණය කළේ නීතිඥයන් ඇතුළු පිරිසකි. මේ සම්බන්ධයෙන් දෙමළ ජාතික සන්ධානය තවම කිසිඳු ප්‍රතිචාරයක් දක්වා නොතිබීම එක්තරා ආකාරයක ගැටලුවකි.“ජනාධිපතිතුමා ඉදිරියේ දිවුරුම්දීම එක්සත් ශ්‍රී ලංකාවක භේද දුරලමින් ජීවත්වීමේ කැමැත්ත පිළිබිඹු කිරීමක්” යනුවෙන් දිවුරුම්දීමෙන් අනතුරුව උතුරු පළාත් සභාවේ නව ප්‍රධාන අමාත්‍ය සී. වී. විග්නේෂ්වරන් මහතා ප්‍රකාශ කළේය.උතුරු පළාත් සභා මැතිවරණයට පෙර වෙනම රාජ්‍යයක් ගැන යම් යම් ඉඟි පළ කරමින් කතා කළ දෙමළ ජාතික සන්ධානය ජනාධිපතිතුමා ඉදිරියේ තම ප්‍රධාන අමාත්‍යවරයා දිවුරුම්දීම සඳහා එකඟවූයේ ඇයි?උතුරු, නැඟෙනහිර සම්ප්‍රදායික හා ඓතිහාසික දෙමළ නිජ භූමියයි, උතුරු නැඟෙනහිර යළි ඒකාබද්ධ කළ යුතුයි, පූර්ණ ස්වයං පාලන බලතල සහිත ඒකකයක් අවශ්‍යයි, ඉඩම්, පොලිස්, සමාජ, ආර්ථික බලය බෙදිය යුතුයි.දේශීය හා විදේශීය ණය ආධාර ලබාගැනීමේ බලය, උතුරු, නැඟෙනහිර පළාත් යළි ඒකාබද්ධ කළ යුතුයි, උතුරු, නැඟෙනහිර ඓතිහාසික දෙමළ නිජ භූමිය බවත් එම පළාතේ මිලිටරිකරණය නතර කිරීමට පියවර ගත යුතුයි.උතුරු, නැඟෙනහිර පාලනය කොළඹ පිහිටි මධ්‍යම ආණ්ඩුවට අයිති කරුණක් නොවන බවත් එය දෙමළ ජනතාවගේ ස්වෛරී අයිතිය බවත් දෙමළ ජාතික සන්ධානයේ ප්‍රතිපත්ති ප්‍රකාශයේ වැඩිදුරටත් සඳහන් වී තිබුණි.ඊට අමතරව දෙමළ ජාතික සන්ධානයෙන් තරග කළ විග්නේෂ්වරන් මහතා ඇතුළු ඇතැම් අපේක්ෂකයින් සිදු කළ ප්‍රකාශ ගැන බලන විට ඔවුන් ජනාධිපතිතුමා ඉදිරියේ දිවුරුම් දෙතැයි කිසිම අවස්ථාවක විශ්වාස කළ නොහැකි විය.විග්නේෂ්වරන් මහතා තම මැතිවරණ ව්‍යාපාරයේදී කොට්ඨාස 03ක් ඉලක්ක කර ගනිමින් තම ප්‍රචාරක කටයුතු කරගෙන ගියේය. දෙමළ ඩයස්පෝරාවට ඔහු සඳහන් කළේ එල්. ටී. ටී. ඊ. සංවිධානයේ ක්‍රියාකාරීන් වීරයින් වශයෙන් සලකන බවයි.නමුත් උතුරේ දෙමළ ජනතාවට ඔහු කියා සිටියේ චෙල්වනායගම්ගේ ප්‍රතිපත්ති අනුව තමා කටයුතු කරන බවයි. ඔහු දකුණේ සිංහල ප්‍රජාවට කීවේ තමන් අනුගමනය කරනු ලබන්නේ මහත්මා ගාන්ධිගේ අහිංසාවාදී ප්‍රතිපත්ති බවයි.දෙමළ ජාතික සන්ධානයේ පාර්ලිමේන්තු මන්ත්‍රී සුරේශ් ප්‍රේමචන්ද්‍රන් මහතා ප්‍රකාශ කළේ යළිත් අවි ආයුධ ගත්තොත් ‍ෙෆඩරල් විසැඳුමකට වඩා එහාට ගමන් කළ හැකි බවයි. තවත් මැතිවරණ රැලියකදී දෙමළ ජාතික සන්ධානයේ නායක ආර්. සම්බන්ධන් පාර්ලිමේන්තු මන්ත්‍රීවරයා ප්‍රකාශ කළේ දෙමළ ජනතාව උතුරේ ජීවත්විය යුතු නම් දෙමළ ජාතික සන්ධානයට ඡන්දය ප්‍රකාශ කළ යුතු බවයි.ඊට අමතරව දෙමළ ජාතික සන්ධානයෙන් තරග වැදුණු තවත් අපේක්ෂකයකු ප්‍රකාශ කළේ ජාතික කොඩියෙන් සිංහයා ඉවත්කර ඒ වෙනුවට දිවියා යෙදිය යුතු බවයි.මෙවැනි රට බෙදන කතා සිදු කළ දෙමළ ජාතික සන්ධානයේ තම ප්‍රධාන අමාත්‍යවරයා ජනාධිපතිතුමා ඉදිරියේ දිවුරුම් දීමට තීරණය කිරීම එක් පැත්තකින් විශ්වාස කිරීමට ද අසීරුය.අපේ රටේ විරුද්ධ පක්ෂය නොව ඇතැම් බටහිර රටවල් හා ඒවායේ ශ්‍රී ලංකාවේ පිහිටි තානාපති කාර්යාල ද බලා සිටියේ දෙමළ ජාතික සන්ධානය ජනාධිපතිවරයා හෝ ආණ්ඩුව සමඟ යම් මතභේදයක් ඇතිවනතුරුය. ඊට හේතු කිහිපයක් ඇත. දෙමළ ජාතික සන්ධානය උතුරු පළාත් සභාව ජය ගැනීමෙන් පසුව ජය පැන් බීවද ඔවුන්ගේ ජයඝෝෂාව ක්‍රම ක්‍රමයෙන් අඩුවන බවක් දක්නට ලැබුණි.විශාල ජන වරමක් ලබා ගෙන ජනතාවට ලබා දුන් පොරොන්දු ඉටු කර ගැනීමට නොහැකි වුවහොත් වෙන්නේ කුමක්ද? යන කාරණය දෙමළ ජාතික සන්ධානය ඉතා ප්‍රබලව කල්පනා කරන්නට විය.ජනාධිපතිතුමාගේ උපදෙස් පරිදි බැසිල් රාජපක්ෂ අමාත්‍යවරයාගේ මෙහෙයවීමෙන් උතුරු වසන්තය හා නැ‍ඟෙනහිර නවෝදය වැඩසටහන් අති සාර්ථකව එම පළාත්වල ක්‍රියාත්මක වූ බව රහසක් නොවේ. වසර 30කට අධික කාලයක් තිස්සේ කොටි ත්‍රස්තවාදයෙන් බැට කෑ උතුරු, නැඟෙනහිර ජනතාවට යළි ජීවිතය ගොඩනැංවීමට අතහිත දුන්නේ වත්මන් රජයයි. ඒ බව උතුරු, නැ‍ෙඟනහිර පළාත්වලට යන ඕනෑම කෙනෙකුට සියැසින් දැක ගත හැකිය.ඒ තරමින් එම පළාත්වල ජනතාව වෙනුවෙන් මෙහෙවරක් කළ ආණ්ඩුවට එය ජය ගැනීමට නොහැකි වූයේ ඇයි? “ආණ්ඩුවට හොඳ පාඩමක් උතුරෙන් ලැබුණා” මෙහෙම කියන්නේ හතරගාතෙන් ඇදවැටී සිටින එක්සත් ජාතික පක්ෂය හා ජනතා විමුක්ති පෙරමුණයි.20% කට ආසන්න ඡන්ද ප්‍රමාණයක් උතුරෙන් ලබා ගැනීමට ආණ්ඩුව සමත් වුව ද උතුරු පළාතෙන් එක්සත් ජාතික පක්ෂය හා ජනතා විමුක්ති පෙරමුණ නන්නත්තාර වී ඇත.අඩුම ගණනේ සටන් විරාමයක් ඇති කර එක්තරා ආකාරයට කොටි සංවිධානයට කඩේ ගිය එක්සත් ජාතික පක්ෂයට අත්කර දී තිබෙන ඉරණම ඉතාම ශෝචනීයයි. 20% ක් යනු සුළුවෙන් තැකිය යුතු ඡන්ද ප්‍රතිශතයක් නොවේ. 20% සිට ඉදිරියේදී එය වැඩි කර ගැනීමට ආණ්ඩුවට ඕනෑවටත් වඩා හැකියාව පවතින බව එක්සත් ජාතික පක්ෂයට හා ජනතා විමුක්ති පෙරමුණට නොතේරුණාට දෙමළ ජාතික සන්ධානයට හා විග්නේෂ්වරන්ට එය ඉතා හොඳින් තේරුම් ගොස් ඇත.එම නිසා විග්නේෂ්වරන්ගේ පඹයන් නොව මොනවා ගිනි තැබූවත් ජනාධිපතිතුමා ඉදිරියේ ඔවුන් දිවුරුම් දීමට තීරණය කරනු ලබන්නේ ඒ නිසාය.විග්නේෂ්වරන් මහතා උතුරේ ප්‍රධාන අමාත්‍යවරයා ලෙස ජනාධිපතිතුමා ඉදිරියේදී දිවුරුම්දීම මුළු රටම ලබා ගත් ජයග්‍රහණයකි. ඒ වගේම එය දෙමළ ඩයස්පෝරාවේ හා කොටි ත්‍රස්තවාදී සංවිධානයට කඩේ යන අය ලැබූ එක්තරා අන්දමක පරාජයකි.ශ්‍රේෂ්ඨාධිකරණයට ලැබුණු පෙත්සමක් අනුව ශ්‍රේෂ්ඨාධිකරණය තීරණය කළේ ඉඩම් බලතල පළාත් සභාවලට අයත් නොවන අතර එය ජනාධිපතිතුමා යටතේ මධ්‍යම ආණ්ඩුව මඟින් පාලනය වන බවයි. මෙම තීන්දුවෙන් පසුව දෙමළ ජාතික සන්ධානයේ සැර බාල විය. විග්නේෂ්වරන් මහතා නීතිය ගැන දන්නා නිසා ඒ ගැන කිසිවක් ප්‍රකාශ කිරීමට ගියේ නැත.ඉඩම් පොලිස් බලතල නොලැබුණහොත් ඉන්දියාව සමඟ සාකච්ඡා කරන බවට ප්‍රකාශ කරන ලද විග්නේෂ්වරන් මහතා යළිත් ඉන්දියාව සමඟ සාකච්ඡා කරන බවක් කීවේ නැත.යම් ආකාරයකට ප්‍රායෝගික දේශපාලනය හා යථාර්ථය තේරුම් ගැනීමට මෙමගින් හෝ දෙමළ ජාතික සන්ධානය ක්‍රියා කරනවා නම් එය ඉතා සුබදායක වන්නේය.1988 පැවති ප්‍රථම පළාත් සභා මැතිවරණයෙන් උතුරු, නැඟෙනහිර ඒකාබද්ධ පළාතේ බලය හිමි වූයේ ඊ. පී. ආර්. එල්. එෆ්. හා ඊ. එන්. ඩී. එල්. එෆ්. සමගි පෙරමුණටය. උතුරු, නැඟෙනහිර පළාත් සභාවේ මහ ඇමැති වශයෙන් ඊ. පී. ආර්. එල්. එෆ්. සභාපති වර්ධරාජා පෙරුමාල් මහතා පත්කරනු ලැබිණ.1987 අත්සන් කරන ලද ඉන්දු - ලංකා ගිවිසුමේ එක් ප්‍රධාන අංගයක් යම් යම් දුෂ්කරතා මධ්‍යයේ වුව ද ක්‍රියාත්මක කෙරිණ. එවකට උතුරු, නැ‍ෙඟනහිර ඒකාබද්ධ පළාත් සභාවේ ආණ්ඩුකාර නලින් සෙනෙවිරත්න මහතා අතින් නව පළාත් සභාවේ වැඩ කටයුතු ආරම්භ කෙරිණ.එම ආරම්භක උත්සවයට එවකට ශ්‍රී ලංකාවේ ඉන්දියානු මහ කොමසාරිස් වශයෙන් කටයුතු කළ ජේ. එන්. ඩික්සිත් මහතාටද ආරාධනා ලැබුණි. එම ආරාධනාව ඔහු ප්‍රතික්ෂේප කළේය. එසේ ප්‍රතික්ෂේප කළේ යම් හේතුවක් ඇතිවය. ඩික්සිත් මහතා පැමිණියහොත් එම උත්සවය ඉන්දීය අධිකාරියේ තවත් එක් ක්‍රියාවක් යැයි ජනමාධ්‍ය මගින් පහර ගසනු ඇතැයි සිතා එම ආරම්භක උත්සවයට පැමිණීමෙන් වැළකීමට ජේ. එන්. ඩික්සිත් මහතා තීරණය කළේය.කෙසේ නමුත් වැඩි කාලයක් පළාත් සභාවට නිසි ලෙස කටයුතු කිරීමට කොටි නායක ප්‍රභාකරන් ඉඩ දුන්නේ නැත‍. ප්‍රභාකරන්ට අවශ්‍ය වී තිබුණේ ඉන්දු - ලංකා ගිවිසුම හරහා ක්‍රියාත්මක වන වගන්තිවලින් කෙසේ හෝ ශ්‍රී ලංකා ආරක්ෂක අංශවල ශක්තිය අඩුකර කොටි සංවිධානයේ ශක්තිය ක්‍රම ක්‍රමයෙන් වැඩි කර ගැනීමටය. උතුරේ ඇතැම් ප්‍රදේශවලින් ආරක්ෂක අංශ ඉවත් කර ගැනීම හා කොටි සංවිධානය අවි ආයුධ බාර දීම යන කරුණු ප්‍රභාකරන්ගේ උපක්‍රම ක්‍රියාවට නැංවීමට හොඳින් මාවත සකසා තිබුණි.එල්. ටී. ටී. ඊ. සංවිධානය ආයුධ බාර දෙන බව පවසා සිදු කළේ මාධ්‍ය සංදර්ශනයක් පමණි. ඔවුන් බාර දුන‍්නේ ඔවුන් සතු ඉතා අබලන් ආයුධ පමණි. 1988 වසරෙන් පසුව කොටි සංවිධානය තව තවත් ශක්තිමත් වූයේ ඉන්දු - ලංකා ගිවිසුමට පිංසිදුවන්නටය. ඉන් පසුව කොටි සංවිධානය තව තවත් ශක්තිමත් වූයේ 2002 වසරේ අත්සන් කරන ලද සටන් විරාම ගිවිසුම මඟින්ය.දෙමළ ජාතික සන්ධානයේ ප්‍රධාන ඇමැතිවරයා වශයෙන් විග්නේෂ්වරන් මහතා ජනාධිපතිතුමා ඉදිරියේ දී දිවුරුම් දෙන්නේ ජනාධිපතිතුමාගේ පෞරුෂත්වය, ජනප්‍රියත්වය හා ආණ්ඩුවට ජනතාව තුළ තිබෙන ප්‍රසාදය ඉතා හොඳින් දන්නා නිසාය.ජනාධිපතිතුමා ගෙන යන ජාතික දේශපාලනයෙන් බැහැරව කටයුතු කළොත් විග්නේෂ්වරන්ට සිදු වන්නේ එදා වර්ධරාජා පෙරුමාල්ට අත්වූ ඉරණමයි. එදා කොටි සංවිධානය වර්ධරාජා පෙරුමාල්ට බාධා කළේය. එමෙන්ම වර්තමානයේදී දෙමළ ඩයස්පෝරාව විග්නේෂ්වරන්ට අනිවාර්යෙන්ම බලපෑම් කරනු ඇත.කොතරම් බලපෑම් කළද විග්නේෂ්වරන්ට කොන්ද කෙළින් තියාගෙන කටයුතු කිරීමට හැකියාව පවතින්නේ එල්. ටී. ටී. ඊ. ත්‍රස්තවාදය මෙරටින් තුරන් කර ඇති නිසාය. නමුත් යළිත් ත්‍රස්තවාදයේ බීජ මෙරට පැළ කිරීමට ද අවශ්‍ය නම් විග්නේෂ්වරන්ට හැකියාව ඇත.එම නිසා කෙතරම් අභියෝග පැමිණියද ජනාධිපතිතුමාගේ යටතේ එකම රටක් තුළ තම පළාතේ ජනතාවට අවශ්‍ය සංවර්ධනය ලබා දීමට දෙමළ ජාතික සන්ධානයට හැකියාව ඇත. නමුත් ‍එසේ නොවුණහොත් ඔවුන් උතුරේ ජනතාවගෙන් ප්‍රතික්‍ෂේප වන බව ඉතා පැහැදිලිය. එසේ නොවීම සඳහා විග්නේෂ්වරන්ට සහාය ලබාදීම සඳහා සම්බන්ධන්ලා ඇතුළු පක්ෂ නායකයන්ට ද දැඩි වගකීමක් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n131015br_1</link>
    <topic>මංගල සමරවීර පොලීසියට බාරවෙයි</topic>
    <author/>
    <content>එ.ජා.ප. පාර්ලිමේන්තු මන්ත්‍රී මංගල සමරවීර මහතා ‍මීට ස්වල්ප මොහොතකට පෙර මාතර පොලීසියට බාර වී තිබේ.මාතර නගරයේ දී එක්සත් ජාතික පක්ෂ ආධාරකරුවන් දෙපිරිසක් අතර ඇති වු ගැටුම සම්බන්ධයෙන් මංගල සමරවීර මන්ත්‍රීවරයා ඇතුළු 11 දෙනෙකු අත්අඩංගුවට ගන්නා ලෙස මාතර මහේස්ත්‍රාත්වරයා ඊයේ(14) නියෝග කරන ලදී. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310152</link>
    <topic>ලක්ෂ 10ක අල්ලස් ලබා ගත්තැයිහිටපු රේගු නිවාරණ අධ්‍යක්ෂට නඩු</topic>
    <author>කුමුදු හෙට්ටිආරච්චි</author>
    <content>වාහන අමර කොටස් අඩංගු කන්ටේනර් බහාලුම් කිහිපයක් රේගුවෙන් මුදා හැරීම සඳහා රුපියල් දස ලක්ෂයක අල්ලස් මුදලක් ලබාගත් බවට චෝදනා නඟමින් ශ්‍රී ලංකා රේගුවේ හිටපු රේගු නිවාරණ අධ්‍යක්ෂවරයාට එරෙහිව අල්ලස් කොමිසම විසින් කොළඹ මහාධිකරණ විනිසුරු කුමුදුනී විකුමසිංහ මහත්මිය හමුවේ ඊයේ (14) නඩු පවරණ ලදී.ශ්‍රී ලංකා රේගුවේ රේගු නිවාරණ අධ්‍යක්ෂවරයා ලෙස කටයුතු කළ කනගසබේ රංජන් නැමැති විත්තිකරුට එරෙහිව එසේ නඩු පැවරුණි.මේ අල්ලස් චෝදනා සම්බන්ධයෙන් තමන් නිවැරදිකරු බව විත්තිකරු ඊයේ (14) අධිකරණයට දැනුම්දීමෙන් පසු මේ නඩුව ලබන මස 12 වැනිදා සිට විභාගයට ගැනීමට තීරණය කළ විනිසුරුවරිය එදිනට මේ නඩුවේ පැමිණිල්ලේ ලේඛන ලැයිස්තුවට ඇතුළත් කොට ඇති රේගු නිවාරණ වාර්තා අධිකරණයට ඉදිරිපත් කිරීමට පියවර ගන්නා ලෙස අල්ලස් කොමිසමට නියම කළාය.2012 නොවැම්බර් මස 30 වැනිදාත් දෙසැම්බර් මස 31 වැනිදාත් අතර කාලයේදී රේගු නිවාරණ අධ්‍යක්ෂවරයා ලෙස කටයුතු කරමින් "වෙනිකලස් ලංකා"පෞද්ගලික සමාගම විසින් ජපානයෙන් ආනයනය කළ පාවිච්චි කළ වාහන අමතර කොටස් අඩංගු කන්ටේනර් බහාලුම් මුදා හැරීම සඳහා රුපියල් පනස් ලක්ෂයක් ඉල්ලා ඉන් රුපියල් දස ලක්ෂයක මුදලක් ලබා ගත් බවට අල්ලස් කොමිසම විසින් අධි චෝදනා 8ක් යටතේ විත්තිකරුට එරෙහිව මේ නඩුව පවරා ඇත.මීගමුව ප්‍රදේශයේ වාහන අමතර කොටස් ගෙන්වන ආයතනයක හිමිකරුවෙකු වූ හර්ෂ ප්‍රභාත් ද සිල්වා මහතා කළ පැමිණිල්ලකට අනුව කළ වැටලීමකදී මේ සැකකරු අත් අඩංගුවට ගෙන තිබුණි.අධිකරණයෙන් නිකුත්කළ සිතාසියකට අනුව විත්තිකරු ඊයේ (14) අධිකරණය හමුවේ පෙනී සිටි අතර විත්තිකරු ලක්ෂ පහ බැගින් වටිනා ඇපකරුවන් දෙදෙනකු සහිත පෙර තැන්පත් කළ ශරීර ඇප මතම මුදා හැරීමට විසුරුවරිය නියම කළාය.නඩුව ලබන මස 12 වැනිදාට විභාගයට ගැනීමට තීරණය කළ විනිසුරුවරිය එදිනට අධිකරණයේ පෙනී සිටින ලෙසට විත්තිකරුට නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310153</link>
    <topic>සාමයේ පණිවුඩය පොදු රද මඩුලු සමුළුව හරහා ලොවට ගෙන යා හැකියි</topic>
    <author>මහින්ද අලුත්ගෙදර</author>
    <content>ලෝක සාමය වෙනුවෙන් පොදුරාජ්‍ය මණ්ඩලීය සමුළුව හරහා විශාල පණිවුඩයක් සමස්ත ලෝකයටම ලබාදිය හැකි බව ශ්‍රී ජයවර්ධනපුර කෝට්ටේ නගරාධිපති ජනක රණවක මහතා ප්‍රකාශ කරයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව අපේ රටට සෑම අතින්ම වැදගත්වන බව පෙන්වාදෙන නගරාධිපතිවරයා මේ අවස්ථාව අපේ රටට අතිශය වැදගත් වන බවද ඒ අවස්ථාව ශ්‍රී ලංකාවට ලැබීම ජනාධිපති මහින්ද රාජපක්ෂ මහතාගේ දුරදක්නා නුවණේ ප්‍රතිඵලයක් බවද පෙන්වා දෙයි.දශක කිහිපයක් පැවැති රුදුරු ත්‍රස්තවාදය නිමාවට පත්කළ ශ්‍රී ලංකාව සාමය සහ සමඟිය සමඟින් සංවර්ධනය අතින් ඉදිරියටම ගමන් කරන බව පෙන්වා දෙන ඒ මහතා වත්මන් සංවර්ධන කටයුතු මෙන්ම සෑම ජාතියකටම, ආගමකටම එක හා සමාන ලෙස සලකන ජනාධිපති මහින්ද රාජපක්ෂ මහතාගේ ක්‍රියාපිළිවෙත සියැසින් දැකගත හැකිවන බවද සදහන් කරයි.අද වනවිට රටපුරා ශීඝ්‍ර සංවර්ධනයක් ලබා තිබෙන බව සදහන් කරන ජනක රණවක මහතා විශේෂයෙන්ම යුද ගැටුම් හේතුවෙන් විනාශයටපත් උතුරු හා නැඟෙනහිර පළාත් දැවැන්ත සංවර්ධනයකට ලක්ව තිබෙන බවද එය ජාතියක් වශයෙන් අප සියලුදෙනාම ලැබූ ජයග්‍රහණයක් බවද කියාසිටී.පොදුරාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන ව්‍යාපාරික, මහජන සහ තරුණ සමුළුව මෙහිදී අපේ රටට වැදගත්වන බව පෙන්වාදෙන ඒ මහතා එමඟින් ශ්‍රී ලංකාවේ සංචාරක, ව්‍යාපාරික, වෙළෙඳ හා ආයෝජන ආදී සෑම ක්ෂේත්‍රයකම පවතින සහයෝඟීතාවය මෙන්ම ප්‍රතිලාභ ඉහළ නංවා ගැනීමට අවස්ථාව සැළසෙන බවද ප්‍රකාශ කරයි.රටක් වශයෙන් ශ්‍රී ලංකාව ගතකළ අඳුරු යුගය සම්බන්ධයෙන් අදහස් පළකරමින් මීට වසර හතරකට පෙර මෙවැනි ජාත්‍යන්තර මට්ටමේ සමුළුවක් පැවැත්වීමට නොව ජීවත්වීමටද නොහැකි වාතාවරණයක් පැවැති බව සිහිපත් කරන ශ්‍රී ජයවර්ධනපුර කෝට්ටේ නගරාධිපතිවරයා අද වනවිට ලෝක මට්ටමේ නායකයන් මෙරටට ගෙන්වා ජාත්‍යන්තර මට්ටමේ දැවැන්ත සමුළු පැවැත්වීමට හැකි වාතාවරණයක් නිර්මාණය වී තිබෙන බවද එහි සම්පූර්ණ ගෞරවය ජනාධීපති මහින්ද රාජපක්ෂ මහතා ප්‍රමුඛ වීරෝධාර රණවිරුවන්ට හිමිවන බවද කෘතවේදීව සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310154</link>
    <topic>චීන ජාතිකයාගේ ලක්ෂ 40‍ නූලෙන් බේරෙයි</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>හම්බන්තොට චයිනා හාබර් ප්‍රදේශයේ පිහිටි චීන සමාගමක සේවය කරන චීන ජාතිකයකු අම්බලන්තොට බැංකුවකින් රැගෙන යමින් තිබූ රු. ලක්ෂ 40ක මුදලක් පසුගිය 11වන දින දහවල් කාලයේ දෙහිගහලන්ද ප්‍රදේශයේදී යතුරුපැදියකින් පැමිණි කොල්ලකරුවන් දෙදෙනෙකු විසින් පැහැරගැනීමට තැත්කර එය අසාර්ථක වූ විට පලාගොස් ඇති බව අම්බලන්තොට පොලිසිය පවසයි.චීන ජාතිකයා ගමන් කළ කැබ්රියේ මග හරස්කර එය නවතා ඔහුට පහරදී කොල්ලකරුවන් මුදල් බෑගය උදුරා ගැනීමට තැත් කිරීමේදී මෙය බලා සිටි අසල සිටි පිරිසක් කැබ් රථය වෙත එනු දුටු කොල්ලකරුවෝ පලාගොස් ඇත. පහරකෑමට ලක් වූ චීන ජාතිකයා හම්බන්තොට රෝහලෙහි ප්‍රතිකාර ලබයි. අම්බලන්තොට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310155</link>
    <topic>TNA ප්‍රතිපත්ති ප්‍රකාශයට එරෙහි පෙත්සම් 6ක් 30දා කැදවයි</topic>
    <author>නෙල්කා මැදගෙදර</author>
    <content>ඒකීය රටක් වන ශ්‍රී ලංකාව තුළ වෙනම රාජ්‍යයක් පිහිටු වීමට උත්සහ කරන ප්‍රතිපත්ති ප්‍රකාශයක් උතුරු පළාත් සභා මැතිවරණය වෙනුවෙන් ්දෙමළ ජාතික සන්ධානය විසින් ඉදිරිපත් කර ඇති බවට චෝදනා කරමින් ගොනු කර ඇති පෙත්සම් හයක් මේ මස 30 වැනිදා කැඳවීමට ශ්‍රේෂ්ඨාධිකරණය ඊයේ (14) තීරණය කෙළේය.එම පෙත්සම්වලට එරෙහිව කරුණු දැක්වීම සඳහා මේ මස 30 වැනිදා අධිකරණයෙහි පෙනී සිටින ලෙස එම පක්ෂයෙහි නායක ආර්.සම්පන්දන්, මහ ලේකම් මාවෙහි සේනාධිරාජා ඇතුළු වග උත්තරකරුවන්ට නියෝග කරමින් ශ්‍රේෂ්ඨාධිකරණය විසින් මීට පෙර නොතීසි නිකුත් කර තිබිණි.‍ශ්‍රී ලංකා භූමි ප්‍රදේශය තුළ වෙනම රාජ්‍යයක් පිහිටුවීම පිළිබඳ සඳහන් කරමින් ඉදිරිපත් කළ එම ප්‍රතිපත්ති ප්‍රකාශය මෙරට ආණ්ඩු ක්‍රම ව්‍යවස්ථාවට පටහැනි බවට එම පෙත්සම් මඟින් පැමිණිලි කර තිබුණි.දේශ හිතෛෂී ජාතික පෙරමුණෙහි සභාපති ආචාර්ය ගුණදාස අමරසේකර, දේශප්‍රෙමී භික්ෂු පෙරමුණෙහි ලේකම් බෙංගමුවේ නාලක හිමි, ස්වර්ණ හංස පදනමෙහි සභාපති පුණ්‍යවර්ධන අල්විස්, බොදු මග සංවිධානයෙහි සභාපති නීතිඥ සතිස්චන්ද්‍ර ධර්මසිරි, යාපනය බෞද්ධ සංගමයෙහි සභාපති අරූල් නෙත්‍රරත්නම් රවි කුමාර් විසින් මේ පෙත්සම් පහ ඉදිරිපත් කර තිබුණි. නිතිඥවරයෙක් වන උණවටුන තොටවත්තගේ අරුණ ලක් සිරි විසින් තවත් පෙත්සමක් ඉදිරිපත් කර තිබිණි.අගවිනිසුරු මොහාන් පීරිස්, කේ.ශ්‍රි පවන්, රෝහිනි මාරසිංහ යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම් කැඳවන ලදි.පෙත්සමෙහි වගඋත්තරකරුවන් ලෙස දෙමළ ජාතික සන්ධානයෙහි නායකවරයා, ලේකම්වරයා, සහ මැතිවරණ කොමසාරිස්වරයා නම් කරණු ලැබ සිටිති.ඊයේ (14) මේ පෙත්සම කැඳවූ අවස්ථාවේදි වගඋත්තරකරුවන් වෙනුවෙන් පෙනී සිටි නීතිඥ එම්.ඒ. සුමන්තිරම් මහතා මේ පෙත්සම් ලබන ඔක්තෝබර් මස 23 වැනිදා කැඳවීමට නියම කර ඇතැත් එදිනට පංච පුද්ගල ශ්‍රේෂ්ඨාධිකරණ විනිසුරු මඩුල්ල ක් ඉදිරියෙහි විභාග වන නඩුවක් වෙනුවෙන් පෙනී සිටිමට ඇති බැවින් මෙම පෙත්සම් 30 වැනිදාට කැඳවන ලෙස ඉල්ලා සිටියේය.පෙත්සම්කාර පාර්ශවය ඊට විරෝධතාවක් පළ කළේ නැත.ඒඅනුව කරුණු සලකා බැලූ ශ්‍රේෂ්ඨාධිකරණය , පෙත්සම් ඔක්තෝබර් මස 30 වැනිදා කැඳවීමට නියම කළ අතර ඒ සම්බන්ධ නොතිසි ශ්‍රේෂ්ඨාධිකරණ ලේඛකාධිකාරීවරිය හරහා වගඋත්තරකරුවන් වෙත යවන ලෙස නියෝග කෙළේ ය‍.උතුරු පළාත් සභා මැතිවරණයට අදාළව දෙමළ ජාතික සන්ධානය ඉදිරිපත් කළ ප්‍රතිපත්ති ප්‍රකාශය ආණ්ඩු ක්‍රම ව්‍යවස්ථාවට පටහැනි ද යන්න සොයා බලන ලෙස මේ පෙත්සම් මඟින් අධිකරණයෙන් ඉල්ලා තිබිණි. එසේම දෙමළ ජාතික සන්ධානයෙහි අරමුණ ශ්‍රී ලංකා භූමිය තුළ වෙනම රාජ්‍යයක් පිහිටු වීම බවට ප්‍රකාශයක් කරන ලෙස ද පෙත්සම් මඟින් අධිකරණයෙන් ඉල්ලා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310156</link>
    <topic>අටට කැඩුණු හිස්කබල සාර්ථකව බද්ද කරයි</topic>
    <author>අහංගම සමූහ</author>
    <content>සෙල්ලම් කරමින් සිටින විට වඳුරකු කඩා දැමූ පොල් ගෙඩියක් හිස මතට වැටී හිස්කබල අටට බිඳී ගිය පස් හැවිරිදි දරුවකුට ඉතා සාර්ථක සැත්කමක් සිදුකොට එම දරුවාගේ ජීවිතය බේරා ගැනීමට කරාපිටිය මහා රෝහලේ ස්නායු විශේෂඥ ශල්‍ය වෛද්‍ය දීපාල් අත්තනායක මහතා ඇතුළු කණ්ඩායමකට හැකිවී තිබේ.මෙම අනතුරට මුහුණ දී ඇත්තේ දෙනිපිටිය කපුවත්ත පදිංචි එම්.අසාද් නමැති දරුවාය. මොහු තවත් මිතුරන් පිරිසක් සමඟ පසුගියදා එළිමහනේ සෙල්ලම් කරමින් සිටින විට ඒ අසළ තිබූ පොල් ගසක මුදුනේ සිටි වදුරකු දැමූ පොල් ගෙඩියක් හිස මතට වැටී මෙම දරුවාගේ හිස්කබල අට පොළකින් බිඳී ගොස් තිබිණි. මෙම අනතුරට මුහුණපෑ දරුවා සඳහා සාර්ථක ලෙසසැත්කම නිමකළ කරාපිටිය රෝහලේ ස්නායු විශේෂඥ ශල්‍ය වෛද්‍ය දීපාල් අත්තනායක මහතා මේ විස්මිත සැත්කම කළ අයුරු හෙළි කළේය.මේ දරුවා රෝහල් ගතකරන විට දරුවාට සිහිය තිබුණේ නැහැ. අපි ප්‍රථමයෙන් කෘත්‍රිම ස්වසනය ලබා දුන්නා. ඊළඟට දරුවා ස්ථාවර තත්වයට පත්වූ පසු ස්කෑන් පරීක්ෂණයක් කළා.හිස්කබල හිසේ ඇතුළට කිඳා බැස තිබූ අයුරු හෙළිවුණා. එමෙන්ම මොළයේ අස්ථි කොටස් උඩට මතුවී තිබුණා. දරුවාට තිබූ ජීවිත අවදානම වැඩියි. ඒ නිසා ඉතා ඉක්මණට සැත්කමක් කළ යුතුව තිබුණා.ශල්‍යාගාරයේ දී දරුවාගේ හිස්කබල විවෘත කළ විට අස්ථි කැබලි කීපයක් බිඳී තිබුණා. එමෙන්ම හිස්කබල අට පොළකින් බිඳී තිබුණා. බිඳී තිබූ අස්ථි කොටස් නැවත එකතුකොට හිස්කබල නැවත ප්‍රතිනිර්මාණය කළා. මෙවැනි සැත්කමක දී ජීවත්වීමට වාසනාව ලැබෙන්නේ සියයට දහ දෙනකුට පමණයි. මේක ඉතාමත් සියුම් සැත්කමක්. රෝහලේ වෛද්‍යරුන්හෙද හෙදියන් ඇතුළු කාර්ය මණ්ඩලයේ සියලු දෙනාම ඉතා සාමූහිකව කටයුතු කළ නිසා මෙම සැත්කම සාර්ථකව නිම කර ගැනීමට හැකිවුණා යැයිද විශේෂඥ වෛද්‍ය දීපාල් අත්තනායක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310157</link>
    <topic>මාතර ඉතිහාසයේ කවදාවත් පොලු අරන් ගැටුම් ඇති වී නෑ</topic>
    <author>කේ.ජි.ඩි. ද සිල්වා කඹුරුපිටිය සමූහ</author>
    <content>මාතර ඉතිහාසයේ කවදත් පොලු මුගුරු රැගෙන නගර මධ්‍යයේ ගැටුමක් ඇති වී නෑ. මාතර බෝධින් වහන්සේ අභියස එක්සත් ජාතික පාක්ෂිකයන් දෙපිරිසක් පසුගියදා පොලු මුගුරු රැගෙන පහරදීම නින්දිතයැයි බන්ධනාගාර පුනරුත්ථාපන ඇමැති චන්ද්‍රසිරි ගජදීර මහතා පැවසීය.ඇමැතිවරයා එසේ කීවේ රුපියල් ලක්ෂ 70ක් පමණ වැය කොට මාපලානේ ඉඳිකරන ලද නව කඹූරුපිටිය නව පසු වෛද්‍ය කාර්යාලය විවෘත කිරීමේ උත්සවයේදීය. තවදුරටත් ගජදීර මහතා මෙසේද කීය. එජාපයේ මංගල සමරවීර මහතාගේ නායකත්වයෙන් යුත් පිරිසක් හා ඊට විරුද්ධව එජාපයේම පිරිසක් අතරයි මේ නින්දිත ගැටුම ඇති වී තිබෙන්නේ..එජාපය හා ජනතා විමුක්ති පෙරමුණ පසුගිය පළාත් සභා මැතිවරණයෙන් අන්ත පරාජයට පත් වී තිබෙනවා. අද ජනතා රැල්ල ඇත්තේ එක්සත් නිදහස් සන්ධාන රජයට බව පළාත් සභා මැතිවරණයෙන් පැහැදිලිව පෙනෙනවා. පළාත් සභා රටට අවශ්‍යයි. පළාත් සභාවට රජයේ සහාය ලැබිය යුතුයි. ජනතාව අද පළාත් සභා කෙරෙහි විශ්වාසය තබා තිබෙනවා. ග්‍රාමීය ජනතාවගේ ආර්ථිකය සවිමත් කරන්න කෘෂි කර්මාන්තය මෙන්ම පසු සම්පත් නඟා සිටුවිය යුතුයි. ඒ සදහා රජය පහසුකම් සලසා දි තීබෙනවා.දිවි නැඟුම වැඩසටහන යටතේ ජන ජීවිතය නඟා සිටුවීමටයි අද පියවර ගෙන තිබෙන්නේ. 2016 වන විට දිළිදුකම තුරන් කරන්න අපේක්ෂා කරනවා. පුරන් කුඹුරු අස්වැද්දිම, කිරි නිෂ්පාදනය, බිත්තර නිෂ්පාදනය ඉලක්ක සපුරාලමින් සාර්ථකව කරගෙනයාමටයි කටයුතු සලසා ඇත්තේ.දකුණු පළාත් කෘෂි කර්ම හා පශු සම්පත් ඇමැති විජය එස් වීරසිංහ මහතා- දකුණු පළාතේ පාඩු පිට පවත්වාගෙන යන කැකනදුර, ලබුදූව, තෙලිජ්ජවිල ආදී රජයේ ගොවිපොළ අද ලාභ ලබමින් සාර්ථකව පවත්වාගෙන යාමට අපට හැකි වි තිබෙනවා . දකුණේ දියර කිරි නිෂ්පාදනය හා බිත්තර නිෂ්පාදනය නඟාලීමට එම ගොවින්ට අද සහන සලසා දී තිබෙනවා. දකුණු පළාත් කෘෂිකර්ම අමාත්‍යංශයේ ලේකම් චින්තක ලොකුහෙට්ටි, කඹුරුපිටිය ප්‍රාදේශීය සභාවේ සභාපති චන්දන සිරිබද්දන, දකුණූ පළාත් කෘෂිකර්ම අධික්ෂණ මන්ත්‍රී ජයන්ත කොඩිකුවක්කු, ප්‍රාදේශීය සභාවේ උප සභාපති සංජීව ප්‍රියනාත් දකුණු පළාත් කෘෂිකර්ම අධික්ෂිකා රෝහිණි හෙට්ටිගේ යන මහත්ම මහත්මිහු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310158</link>
    <topic>අෂ්ටක වෙනුවට කීවේ කළු කුමාර කන්නලව්ව</topic>
    <author>- බර්ටි ලයනල් උඩුගම්පළ</author>
    <content>දෙපාර්ශ්වයේ නැදෑ හිතවතුන් මුණගැසීමෙන් පසුව මඟුල තීන්දු විය. මංගල උත්සවයේ කටයුතු සංවිධාන කිරීමේදී මංගල පෝරු අෂ්ටක සඳහා කෙනෙක් මනාලියගේ පියා සූදානම් කර ගත්තද මනාලයාගේ පැත්තෙන්ද ඒ කාර්යයට කෙනෙක් ලෑස්ති කර ගත්තේ මෙවැනි අවස්ථාවලදී එය සිරිතක් වූ බැවිනි. මනාලයා මේ වැඩේට තෝරා ගත්තේ ඉස්කෝලේ මහත්මයෙකි.නැකත උදා විය. මනාලියගේ පාර්ශ්වයේ අෂ්ටක ගුරු මනාල යුවළ පෝරු මණ්ඩපය දෙසට කැඳවා ගත්තේය. හිස බැඳි ජටාව හිරකර ගත් ඔහු උඩු රැවුල මඳක් සකස් කර ගත්තේය. අනතුරුව, සතර කොන් පහන් දැල්වූයේය.පිරිස පංචශීලයෙහි පිහිටුවීමක් සිදු නොකරම මනාල යුවළ පෝරු මස්තකාරූඪ කෙරිණි. දෙවියන් බුදුන් සිහිගැන්වීමක්ද නොකෙරුණු බැවින් මනාල පාර්ශ්වයේ අයෙක් ඉස්කෝලෙ මහත්තයාට ළංවී ඒ බව මතක් කර සිටියේය.“ඒක මේ පළාතේ හැටි වෙන්නැති” ඉස්කෝලෙ මහත්තයා කීවේය.මේ වන විට මංගල මුදු හුවමාරුව හා සළු පිළි ඇන්දවීම අවසන් වෙමින් තිබිණි. පැන් කෙණ්ඩිය ගත් අෂ්ටක ගුරු කිසිත් නොදොඩා යුවතිපතීන්ගේ අත් තමාගේ අත්ල මත තබමින් ජලය වත් කළේය.ඉස්කෝලෙ මහත්තයාගේ ඉහ මොළ රත්විය. හෙමින් සීරුවේ අෂ්ටක ගුරු සමීපයට ගිය ඔහු, “මේ වගේ දේවල් කරන වෙලාවට ගාථාවක් කවියක් කියන්නේ නැද්ද?” කියා විමසා සිටියේය.ඉස්කෝලෙ මහත්තයා දෙස රවා බැලූ අෂ්ටක ගුරුන්නාන්සේ, “නෑ..නෑ..අපේ චාරිත්‍රවල කවි සින්දු නෑ. වැඩේ විතරයි කරන්නේ, අන්තිමට දේවාශිර්වාද ලබා දීලා වැඩේ අහවර කරනවා” යැයි කියමින් දෙඇඟිලි අගින් උඩු රැවුල පිරිමැද්දේය.ඉක්බිති එළැඹියේ මව්පියන් සමුගැනීමට අවසර ඉල්ලා සිටීමේ වාරයයි. දෙපාර්ශ්වයේ මාපියන් ඉදිරියට කැඳවා ඒ චාරිත්‍රයද ඉටු කෙරිණි.“එතකොට, ජයමංගල ගාථා කියන්නේ නැද්ද?” ඉස්කෝලෙ මහත්තයා ඇසුවේය.“නෑ, ඒවා අපි කියන්නේ ජෝඩුව පිටත් වෙන වෙලාවටයි” පිළිතුරු දුන් අෂ්ටක ගුරු දෑත් එක්කොට නළල උඩ තබමින් මෙසේ හඬ නගන්නට විය.“අවසර පස්වාන් දහසකට තිරහත් කාලයක් අහස පොළව පවතිනාතේකට කළුකුමාර දේවබණ්ඩාර දේවයන් වහන්ස...සකල ශරීර පංචස්කන්ඩවල්...අවසර කප්පන් තියෙකටම ආයුබෝ වේ..වා..!”චාරිත්‍ර විධි අවසන් විය.උත්සව ශාලාවේ සිටි සියලු දෙනා එකිනෙකාගේ මුහුණු බලා ගත්හ. සැණින්, පිරිස අතර සිටි කිහිප දෙනෙක් ඉදිරියට පැන අෂ්ටක ගුරුන්නාන්සේගේ බෙල්ලෙන් අල්ලා ගෙන පිටතට ඇදගෙන ගියහ.අෂ්ටක ගුරු කියා තිබු‍ණේ උඩුගම්පළ ප්‍රදේශයේ ජනවහරට එක්වුණු කළුකුමාර කන්නලව්ව බව පිරිස අමතා ඉස්කෝලෙ මහත්තයා කියා සිටියේය.අවසානයේ ඔහු, නව යුවතිපති දෙපළට නිසි දේවාශිර්වාදය ලබා දී පෝරුවෙන් බැස්ස වූහ.පසුව තොරතුරු සොයා බැලීමේදී හෙළි වූයේ අෂ්ටක ගුරු යනු හංදියේ ත්‍රිරෝද රථයක් පදවන කෙනෙකු බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n1310159</link>
    <topic>ශ්‍රී ලංකාව ආසියාවේ ආශ්චර්ය: මධ්‍යම පළාත රටේ ආශ්චර්ය කරනවා</topic>
    <author>ඉන්දික පොල්කොටුව සහ මධ්‍යම පළාත් සංචාරක එල්.එස්. එගොඩවිට</author>
    <content>කාර්යක්ෂම හා වඩාත් ඵලදායි සේවාවක් ඔස්සේ ඉදිරි පස් වසර තුළ ශ්‍රී ලංකාවේ ආශ්චර්ය බවට මධ්‍යම පළාත පත් කරන බව මධ්‍යම පළාත් ප්‍රධාන අමාත්‍ය සරත් ඒකනායක මහතා පැවසීය.රට ආසියාවේ ආශ්චර්ය බවට පත් වන විට ගෞරවාන්විත මැද පුරවරය රටේ ආශ්චර්ය කිරීම අපහසු නොවන බවද ඒකනායක මහතා කීය.පල්ලේකැලේ පිහිටි මධ්‍යම පළාත් ප්‍රධාන අමාත්‍යාංශයේදී ඒකනායක මහතා ඊයේ(11) එම තනතුරේ වැඩ භාර ගනු ලැබීය. මහින්ද චින්තන ඉදිරි දැක්ම ක්‍රියාත්මක කිරීමේදී එම ප්‍රතිපත්ති තුල සිට පළාතේ සංවර්ධන සැලැස්ම නිවැරැදිව ක්‍රියාත්මක කරන්නේ නම් ඕනෑම සංවර්ධන අභියෝගයක් ජයගත හැකි යැයිද හෙතෙම පැවසීය.පළාත සංවර්ධනය කරා මෙහෙයවීමේදී එතරම් දුෂ්කර අභියෝග නැතැයිද මේ වන විට ඈත දුෂ්කර ප්‍රදේශවලට පවා සංවර්ධනය බොහෝ සමීප වී ඇතැයිද ප්‍රධාන අමාත්‍යවරයා කීය.මෙහිදී වැඩිදුරටත් කතා කළ ඒකනායක මහතා මෙසේ පැවසීය.පළාතේ ඒක පුද්ගල ආදායම ඩොලර් 4000 දක්වා යාමේ ඉලක්කය තුළින් අවම වශයෙන් ඩොලර් 3750 ක් දක්වා හෝ ඉදිරි වසර කිහිපය තුළ යාමට හැකි වුවහොත් එය විශාල ඉලක්කයක් ජයගැනීමකි. ඒ වගේම පළාතේ රැකියා ප්‍රශ්න ජය ගැනීමට අවශ්‍ය සැලැසුම්ගත වැඩපිළිවෙළක් ක්‍රියාවට නැංවීමට ඉදිරියේදී පියවර ගනු ලබනවා.මේ වන විට පළාත් සභාව තුළ මන්ත්‍රීවරුන් 40ක් සමග තුනෙන් දෙකක බලයක් සන්ධානයට පවතිනවා. ඉදිරියේදී තවත් මන්ත්‍රීවරුන් එක් අයෙකු දෙදෙනෙකු වැඩිවේවි. විපක්ෂය කුමන සිහින දුටුවත් පළාත් සභාවේ බලය වඩ වඩාත් ඉදිරියේදී ශක්තිමත් කරනවා. එජාපයට තමන්ගේ පක්ෂය නිවැරැදි තැනකට ගෙනයාමට නොහැකිව කොහොමද බලයට පැමිණෙන්නේ.උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක, මධ්‍යම පළාත් සභා අමාත්‍යවරුන් එදිරිවීර වීරවර්ධන, ප්‍රමිත තෙන්නකෝන්, පළාත් සභා සභාපති මහින්ද අබේකෝන්, මන්ත්‍රීවරුන් වන ජගත් විජේනායක, ආර්. රාජරාම්, සිවගුරු සරස්වතී යන මහත්ම මහත්මීහුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101510</link>
    <topic>ළමා අයිතීන් සපුරාලීමෙන් ශ්‍රී ලංකාව දැවැන්ත ප්‍රගතියක</topic>
    <author>මහින්ද අලුත්ගෙදර</author>
    <content>ළමා අයිතිවාසිකම් සපුරාලීම සම්බන්ධයෙන් ශ්‍රී ලංකාව දැවැන්ත ප්‍රගතියක් අත්කර ගෙන තිබෙන බව එක්සත් ජාතීන්ගේ ළමා අරමුදල (යුනිසෙෆ්) අවධාරණය කරයි.එම සාර්ථකත්වය හේතුවෙන් වඩාත් පීඩාවටපත් ළමයින්ගේ යහපත පිණිස අඛණ්ඩව ක්‍රියාකරමින් සිටින බවද ශ්‍රී ලංකාවේ නව යුනිසෙෆ් නියෝජිත වුනා මැක් කැන්ලේ (Una Mc Canley) මහත්මිය ප්‍රකාශ කරයි.ශ්‍රී ලංකාවේ නව යුනිසෙෆ් නියෝජිතවරිය වශයෙන් ඒ මහත්මිය පත්කර තිබෙන අතර ඒ මහත්මිය පසුගියදා සිය අක්තපත්‍ර බාරදීමද සිදුකර ඇත.එක්සත් ජාතීන්ගේ ළමා අරමුදලේ ළමා හිමිකම් වරප්‍රසාද මාර්ගයෙන් ශ්‍රී ලංකාවේ ළමයින් වෙනුවෙන් සේවය කිරීමට හැකිවීම මහත් භාග්‍යයක් කොට සලකන බවද ළමා අයිතිවාසිකම් සපුරාලීමෙන් ශ්‍රී ලංකාව මහත් ප්‍රගතියක් අත්කර ගෙන ඇති බවද ඒ මහත්මිය පෙන්වා දෙයි.ළමයින්ගේ බොහෝ වරප්‍රසාද අඩු සහ බැහැර කරනු ලැබ සිටින ළමයින් අමතක නොකර කටයුතු කිරීම කෙරෙහි වගබලා ගැනීම සම්බන්ධයෙන් යුනිසෙෆ් සංවිධානය ශ්‍රී ලංකාවට ආධාර කිරීමට බැඳී සිටින අතර ගත වූ දශකය හෝ ඊට වැඩි කාලයක් ශ්‍රී ලංකාවට ආධාර ලබාදීමේදී හදිසි මානුෂවාදී සහන සැලසීම වෙනුවෙන් වැඩි අවධානයක් යොමුකළ බවද එම සංවිධානය සදහන් කරයි.පශ්චාත් ගැටුම්වලින් යුත් පරිසරයකින් යළි යථා තත්ත්වයට පත්වීමේ සහ සංවර්ධනයේ පරිසරයකට පරිවර්තනය වෙමින් පවතින මෙම අවදියේ යුනිසෙෆ් අවධානයද රටපුරා ළමයින්ගේ අයිතිවාසිකම් අභිවර්ධනය උදෙසා වඩාත් සාධාරණාත්මක එළඹුමක් ඇතිකරගැනීම සහතික කිරීමට යොමු කොට ඇතැයිද ඇය සඳහන් කරයි.වුනා මැක් කැන්ලේ මහත්මිය පසුගිය 2002 වර්ෂයේ සිට යුනිසෙෆ් සංවිධානයට සම්බන්ධ වී ඇංගෝලාව, කෙන්යාව, සුඩානය, යන රටවල සේවයකර ඇති අතර ඇය ටෝගෝ සහ පැනමාවේ යුනිසෙෆ් නියෝජිතවරියද ලෙස ක්‍රියාකර තිබේ.යුනිසෙෆ් සංවිධානය යනු ළමා අයිතිවාසිකම් ආරක්‍ෂා කිරීමට සහ එම අරමුණු සපුරා ගැනීම සඳහා ආණ්ඩුවලට සහායවීමට එක්සත් ජාතීන්ගේ මහා මණ්ඩලය විසින් බලය ලබාදුන් අන්තර් ආණ්ඩු නියෝජ්‍යායතනයකි. රටවල් හෝ භූමි ප්‍රදේශ 190 කට වැඩි සංඛ්‍යාවක එම රටවල වැඩසටහන් හෝ ජාතික කමිටු මාර්ගයෙන් රාජ්‍ය සහ පෞද්ගලික දෙපාර්ශ්වයේ හවුල්කරුවන් සමඟ යුනිසෙෆ් සංවිධානය කටයුතු කරයි.1950 වසරේ සිට ශ්‍රී ලංකාවේ (ඉන්දියාවේ කාර්යාලය හරහා) ළමයින් වෙනුවෙන් සේවා ඉටුකරමින් සිටින යුනිසෙෆ් ආයතනය 1973 සිට කොළඹ ස්ථාපිත කාර්යාලය සහ කිලිනොච්චියේ, මඩකලපුවේ ක්ෂේත්‍ර කාර්යාල මඟින් එම සේවා ඉටු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101511</link>
    <topic>මුඩුක්කු සංස්කෘතිය අවසන්</topic>
    <author>චන්ද්‍රිකා පෙරේරා</author>
    <content>අනාරක්ෂිත දුම්රිය ප්‍රවේශ ස්ථාන ආශ්‍රිත ප්‍රදේශවල,ඇළ ඉවුරු,ගං ඉවුරු, මාර්ග රක්ෂිතවල හා රජයේ වාණිජ වටිනාකමකින් යුතු ඉඩම්වල පැල්පත් මුඩුක්කු ඉදිකිරීමේ සංස්කෘතිය අවසන් කිරීමට ආණ්ඩුව සැළසුම් කරයි."සැමට නිෙවසක්" සංකල්පය අනුව 2015 වසර අවසන් වීමට පෙර මෙසේ අනවසරයෙන් ඉදිකර ඇති කොළඹ ප්‍රදේශයේ පදිංචි හඳුනාගත් සියලු පවුල් වෙත නිවාස හිමිකම ලබා දී රජය හා දෙපාර්තමේන්තු සතු ප්‍රදේශ මුදාගැනීමට පියවර ගනී.රාජ්‍ය ආරක්ෂක හා නාගරික සංවර්ධන අමාත්‍යංශය මඟින් මේ කටයුතු ආරම්භ කැර ඇත.කොළඹ පදිංචි සියයට පනහකටත් වැඩි පිරිසක් අනවසර අඩු ආදායම්ලාභී අවම පහසුකම් සහිත ජනාවාසවල ජීවත් වන පවුල් බවට සංගණනයක් මඟින් හෙළිව ඇත.පවුල් 78812ක් මේ අනුව හඳුනා ගෙන ඇති බව නාගරික සංවර්ධන අධිකාරිය පවසයි. මේ අනුව වර්ෂ 2015 අවසන් විමට පෙර හඳුනාගත් පවුල් වෙත නිවාස ඒකක හැත්තෑ අට දහසක් ලබාදීමේ දැවැන්ත කාර්යය අවසන් කිරීමට නියමිත බව නාගරික සංවර්ධන අධිකාරිය සඳහන් කරයි.මෙරට ප්‍රධානම වාණිජ නගරය වන කොළඹ වතු ජනාවාසවල ජිවත්වන්නන්ගේ ‍භෞතික තත්ත්වය පහත් මට්ටමක පවතී.රෝග කාරක, සමාජීය ගැටලු, ජාවාරම් විෂම ක්‍රියා ආදී සමාජයට අහිතකර දේ මේ වතු ජනාවාස ඇසුරේ බහුලව පවතින බැවින් ජනතාවගේ දෛනික ජීවිතයට විවිධ ගැටලු මතුවෙයි. කුප්පියාවත්ත,ඇපල්වත්ත,හැටේ වත්ත,හැහයේ වත්ත,කෑඹිවත්ත ආදී වතු සංස්කෘතියක් පැතිර පවතී. කොළඹ උතුර හා නැගෙනහිර ප්‍රදේශවල වැඩි වශයෙන් අඩු පහසුකම් නිවාස ව්‍යාප්තව ඇත.මේ අය වෙනුවෙන් පාසල්, රෝහල් පහසුකම් හා ආර්ථික පෝෂණය අත්‍යවශ්‍යය. මේ සියල්ල සැලකිල්ලට ගනිමින් අාණ්ඩුව පොදු ප්‍රතිපත්තියකට එළඹ තිබේ. ඒ අනුව සියලු සාධකයන්ගෙන් පෝෂිත ස්ථාන තෝරාගෙන එහි නිවාස සංකීර්ණ ඉදිකර අඩුපහසුකම් සහිත පවුල්වෙත ලබාදීමේ කාර්යයය අරඹා තිබේ. නිවාස ලාභීන්ගේ කැමැත්ත මත ඉදිවන මේ එක් නිවසක වටිනාකම රුපියල් ලක්ෂ හැටහතක් පමණ වේ.තට්ටු නිවාස සංකීර්ණ ලෙස ඉදිකෙරෙන මේ නිවාස ලබන්නන් පදිංචි වී සිටි ප්‍රදේශ ආසන්නයේම ස්ථාපිත‍ වෙයි.දෙමටගොඩ,පනස්හතරවත්ත,හැටහයවත්ත,මයුරපෙදෙස,මාළිගාවත්ත,සාලමුල්ල,කොලොන්නාව, තිස්එකේ වත්ත,තාච්චි වත්ත, ෆර්ගියුසන් පාර, එදිරිසිංහ වත්ත, හේනෙමුල්ල, අලුත් මාවත, සිරිල් සි.පෙරේරා මාවත ප්‍රදීපා මාවත ප්‍රදේශවල දැනටමත් නිවාස සංකීර්ණ ඉදිකිරීම් අවසන් වෙමින් ඇත.1998 වසරේ ප්‍රකාශිත කොළඹ නගරසභා සංවර්ධන සැළසුමට අනුව අස්ථිර අඩු අදායම් ලාභීන්ට ස්ථිර නිවාස ලබාදිමට තීරණය විය.තිරසර පුරවර,පැලෙන් මන්දිරයට,කුසුම් නිවාස ආදී‍ ලෙසින් මේ කටයුතු ඇරඹුවත් ඉකුත් වසර පහළොව පුරා නිවාස 2000කට වඩා ඉදිකිරීමට අසමත් විය. මේ කටයුතු නිසි සැළසුමක් අනුව ජනාධිපති මහින්ද රාජපක්ෂ මහතාගේ නායකත්වය යටතේ ආරක්ෂක ලේකම් ගෝඨාභය රාජපක්ෂ මහතාගේ මඟ පෙන්විම මත 2011 වසරේ අග දී නැවත අරඹන ලදී.මේ සැළසුම ක්‍රියාත්මක කිරීමත් සමඟම 2013 වසර අවසන් වීමට පෙර නිවාස ඒකක 14000ක් ලබා දීමට හැකියාව පවතින බව නාගරික සංවර්ධන අධිකාරියේ සභාපති නිමල් පෙරේරා මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101512</link>
    <topic>දියර කිරි ප්‍රවර්ධනයට දස වැදෑරුම් ප්‍රතිපත්ති මාලාවක්</topic>
    <author>අනුර ප්‍රේමලාල්</author>
    <content>කිරිපිටි වෙනුවට දියරකිරි ප්‍රවර්ධනය කිරීමේ රජයේ වෛද්‍ය නිලධාරින්ගේ සංගමය ඉදිරිපත් කළ දස වැදෑරුම් ප්‍රතිපත්තිමාලාව ක්‍රියාවට නැංවීම සඳහා කරුණු හයක් ඉදිරිපත් කැර තිබේ.ඒ අනුව වෛද්‍ය නිලධාරින්ගේ සංගමය හා සෞඛ්‍ය අමත්‍යාංශයේ ලේකම්, නියෝජ්‍ය සෞඛ්‍ය සේවා අධ්‍යක්ෂවරුන් අතර පැවති සාතච්ඡාවකදි මේ තීරණය ගෙන ඇත.දියරකිරි භාවිතයට පූර්වාදර්ශයක් ලබාදෙමින් ප්‍රථමයෙන් සෞඛ්‍ය අමාත්‍යංශය හා ඊට අනුබද්ධ ආයතනවල දියරකිරි පාවිච්චියට ගැනිම, කිරිපිටි වෙනුවට දියරකිරි යන සංකල්පය යටතේ ජනතාව දැනුවත් කිරීම්, ඉදිරි සති දෙක තුළදි සෑම පළෘතකම එක් රෝහලක් තෝරා ගෙන දියරකිරි ලබාදීමෙන් පසු සියලු රෝහල්වලට එය ව්‍යාප්ත කිරීම.වෙළඳපොළේ ඇති කිරිපිටි වර්ග සඳහා රාජ්‍ය ලාංඡනය සහිත දැන්වීම් කිසිදු ආකාරයකින් නොයෙදීමටත් සෞඛ්‍ය අමාත්‍යාංශයේ දැන්වීම් සෞඛ්‍ය ලේකම්ගේ ඍජු අධීක්ෂණය යටතට පත් කර ගැනීම. මේ යෝජණා සාර්ථක කැර ගැනිම සඳහා නියෝජ්‍ය සෞඛ්‍ය සේවා අධ්‍යක්ෂවරුන් දෙදෙනකු යටතේ මෙහෙයුම් කමිටු දෙකක් පිහිටුවීම. ආර්ථික සංවර්ධන, කෘෂිකර්ම හා පශු සම්පත් යන අමාත්‍යාංශ අතර අන්තර් කමිටුවක් පත්කොට රටපුරා කිරිපිටි වෙනුවට දියරකිරි සංකල්පය යථාර්ථයක් කිරීම ෙමයට අැතුළත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101513</link>
    <topic>HIV ආසාධිතයන් ඉහළ යෑම ගැන සොයන්න කමිටුවක්</topic>
    <author>සන්ධ්‍යා කරුණාරත්න</author>
    <content>රට පුරා එච්.අයි.වී. අාසාධිතයන් ඉහළ යෑම පිළිබඳ වහාම සොයා බැලීමට සෞඛ්‍ය ලේකම් වෛද්‍ය නිහාල් ජයතිලක මහතා තාක්ෂණික කමිටුවක් පත් කර ඇත. රෝගීන්ගේ සංඛ්‍යාව ඉහළ යාමට හේතුව සහ රෝගය මර්දනය කිරීම සඳහා අවශ්‍ය නිර්දේශ ඉදිරිපත් කිරීම මේ කමිටුවට පවරා ඇත. ඒඩ්ස් කොමිසමේදී මේ බව සෞඛ්‍ය ලේකම්වරයා විසින් එම කමිටුවට දැනුම් දුන් බව කමිටුවේ සභාපති වෛද්‍ය සිසිර ලියනගේ මහතා පවසයි.මවගෙන් දරුවාට එච්.අයි.වී. වෛරසය ආසාදනය වීමට පවතින අවස්ථාව වැඩි වීම හේතුවෙන් වසර 2014 අවසන් වන විට ගැබිණි මවුවරුන් සඳහා කරන රුධිර පරීක්ෂාව සියයට 50 දක්වා ඉහළ නංවන ලෙසට මෙහිදී උපදෙස් ලබා දී ඇත.ගැබිණි මවුවරුන්ගේ එච්.අයි.වී. වෛරසය පරීක්ෂාවට ලක් කරනුයේ මේ වන විට සියයට 6 ක ප්‍රතිශතයකි. ඒඩ්ස් රෝගය වසංගතයක් වීමට පෙර රට පුරා ව්‍යාප්ත වීම වැළැක්වීමට අවශ්‍ය පියවර හා මහජනතාව දැනුවත් කිරීමේ කටයුතු ලිංගාශ්‍රිත රෝග හා ඒඩ්ස් මර්දන ව්‍යාපාරයෙන් නිරන්තරයෙන් සිදු කරන බව ද වෛද්‍ය ලියනගේ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101514</link>
    <topic>දරුවන්ගේ අධ්‍යාපනය නව මාවතකට යොමු කරන්න මුළු කාලයම යොදවනවා</topic>
    <author>සුභාෂීණී සේනානායක</author>
    <content>ශ්‍රී ලාංකීය දරුවන්ගේ අධ්‍යාපනය නව මාවතකට යොමු කරලීමට තමාගේ මුළු කාලයම යොදවන බවත් ඒ සඳහා තමා වගකීම් දැරූ පුද්ගලික පාසලේ සියළු තනතුරුවලින් සහ වගකීම් වලින් දිව්රුම් දීමෙන් අනතුරුව තමා ඉවත් වූ බවත්අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා පවසයි.නිදහස් අධ්‍යාපනයේ පියා වු සී ඩබ්ල්ව් ඩබ්ලිව් කන්නන්ගර මහතා ගෙන ගිය චින්තනය ඉදිරියට ගෙන යැමට ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්තිය බෙහෙවින් ඉවහල් වන බව පැවසු ග්‍රේරු මහතා ජනාධිපති මහින්ද රාජපක්ෂ මහතා තමා කෙරෙහි විශ්වාසයෙන් මේ තනතුර ලබා දීම සම්බන්ධයෙන් එතුමාට ස්තූති කිරිමට මෙය අවස්ථාවක් කරගන්නා බවද පැවැසීය.අධ්‍යාපන ඇමැති බන්දුල ගුණවර්ධන මහතා ‍අධ්‍යාපනයේ විශාල හැරවුමක් මේ වන විට නිර්මාණය කරමින් සිටින බවත් ඒ සඳහා තම උපරිම ශක්තිය ලබා දීම තම එකම අරමුණ බවත් කී ග්‍රේරු මහතා මේ සඳහා තමා ගේ මුළු කාලයම ඉදිරියේදී යොදවන බවද කීවේය.මොහාන් ලාල් ග්‍රේරු මහතා මේ බව පැවසුවේ ඊයේ (14) අධ්‍යපන අමාත්‍යාංශයේදී නියෝජ්‍ය ඇමැති ධුරයේ වැඩභාරගැනීමේ අවස්ථාවට එක්වෙමිණි.එම අවස්ථාවට එක් වු අධ්‍යාපන ඇමැති බන්දුල ගුණවර්ධන මහතා:-අධ්‍යාපන ක්ෂේත්‍රයේ දැවැන්ත හැරවුමක් මේවන විට ඇති වී තිබෙනවා.එම ඉලක්කගත අරමුණු සාක්ෂාත් කර ගැනීමට ග්‍රේරු මහතා එක් වීම සම්බන්දයෙන් වඩාත්ම සතුයු ව්නනේ මායි. මාත් ග්ග්‍රේරු මහතාත් පාසල් දිවියේ සිටම එකම රාමුවක සිට අධයාපන ක්ෂේත්‍රයට ක්‍රියාකාර්ව සිටි දෙදෙනෙක්.ශ්‍රී ලාංකීය දරුවන්හට දැනුම කේන්ද්‍රීය අධ්‍යාපනයක් ලබා දීමට ජනාධිපති මහින්ද රාජපක්ෂ මහතා ගෙන යන වැඩපිළිවෙළ ඉදිරියට ගෙන යාමට මේ වන විට ක්‍රියා කරමින් සිටිනවා.විභාග කේන්ද්‍රීය අධ්‍යාපනයෙන් මිදී මනුස්සකම් සහිත දරුපරපුරක් බිහිකිරිමට අවශ්‍ය පරිසරය සකස් කිරීමට ළමා මිතුරු පාසල් 5000ක් සහ මහින්ධෝදය විද්‍යාගාර සහිත පාසල් දහසක් රට පුරා ඉදිවෙමින් තිබෙනවා.විද්‍යා විෂයයන් උගන්වන්නේ නැති පාසල් 150ක විද්‍යා විෂය ධාරාව ආරම්භ කිරිමටත් උසස් පෙළ තාක්ෂණික විෂ්‍ය ධාරාව පාසල් 250 ආරම්භ කරන්නටත් අපිට හැකි වුණා. වසර 2016 වන විට ඉටුකරගත යුතු නිශ්චිත අරමුණු අපිට තිබෙනවා. මේ වැඩපිළිවෙළ ඉදිරියට ගෙනයාම සඳහා ග්‍රේරු මහතාගෙන් විශාල සහායක් ලැබෙන බව මට විශ්වාසයි. ඒ සඳහා එතුමාව පූර්ණකාලීනව නිදහස් කරන ලෙස මා ග්‍රේරු මහත්මියගෙන් ඉල්ලා සිටිනවා.අධ්‍යාපනයේ වෙනසක් සිදුකළ සියලු දෙනා විවිධ අවලාද වලට ගොදුරු වුවා. අනගාරික ධර්මපාල තුමාට රට හැර යාමට සිදුවුණේ අධ්‍යාපනයට සිදු කළ මහා පුණ්‍යකරුමය හේතුවෙන්. ඒ වගේමයි නිදහස් අධ්‍යාපනයේ පියා වු සී ඩබ්ලිව් ඩබ්ලිව් කන්නන්ගර මහතාත් මියගියේ හිතේ වේදනාවෙන්. අධ්‍යාපනයට දැනෙන දෙයක් සිදුකරන කෙනාට සමාජයෙන් ලැබෙන්නේ නින්දා අපහාස පරිභවයනේ පමණයි. අපි මෙයට හුරු වියයුතුයි.නිදහස් අධ්‍යාපනයේ පියා වු සී ඩබ්ලිව් ඩබ්ලිව් කන්නන්ගර මහතාගේ ගුණසමරුව යෙදෙන දිනට එතුමාව සිහිපත් කර නැවත මිහිදන් කරනවා. ඒ යුගය නවතාලමින් නව අධ්‍යාපන හැරවුමක් තුළින් නැණ ගුණ සුව බල සපිරි දරු පරපුරක් සමාජයට බිහිකරලීමේ අවශ්‍යතාවය ඉටුකරලීමට අපි එක් වී කටයුතු කළ යුතුයි.අධ්‍යාපන අමාත්‍යාංශයේ ලේකම් අනුර දිසානායක මහතා ද අදහස් දැක් වු අතර මහා සංඝරත්නය සහ අණ්‍යආගමික් පූජකවරුන්ගේ ආශිර්වාදය මධ්‍යයේ අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා වැඩභාරගත් අතර එම අවස්ථාවට කුමාරි ග්‍රේරු මහත්මිය, විභාග කොමසාරිස් ජනරාල් ඩබිලිව් එම් ඒන් ජේ පුෂ්පකුමාර, ග්‍රන්ථ ප්‍රකාශන කොමසාරිස් තිස්ස හේවාවිතාරන, ආචාර්ය පණ්ඩුල ඇඳගම,මහාචාර්ය කුසුමා ඇඳගම මහක්ම මහත්මීන් ඇතුළු විශාල පිරිසක් එත්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101515</link>
    <topic>හොර වෙද්දු වැඩිපුරම සිටින්නේ ගම්පහ ප්‍රදේශයේ</topic>
    <author>සන්ධ්‍යා කරුණාරත්න</author>
    <content>වෛද්‍යවරුන් ලෙස පෙනී සිටින වංචනික පුද්ගලයන් වැඩිපුරම සිටින්නේ ගම්පහ ප්‍රදේශය ආශ්‍රිතව බව ‍රජයේ වෛද්‍ය නිලධාරින්ගේ සංගමය පවසයි.වෙ‍ළෙඳ කලාපය පිහිටා තිබීම ඊට හේතුව බවත් එම ප්‍රදේශයේ සිටින ව්‍යාජ වෛද්‍යවරුන්ගේ ප්‍රතිශතය සියයට 32 ක් බවත් සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පැවැසුවේය.ආයෝජන කලාප වීම නිසා වැඩිපුර පුද්ගලයන් ගැවසීම සහ ව්‍යාජ වෛද්‍ය වාර්තා ලබා ගැනීමට යොමු වීම ව්‍යාජ වෛද්‍යවරු වැඩි වීමට හේතු විය හැකි බව ද ඒ මහතා ප්‍රකාශ කළේය.රට පුරා පළාත් පහක් නියෝජනය කරමින් සංගමය සිදු කළ සමීක්ෂණයක ප්‍රතිඵලයක් ලෙස මේ දත්ත එක් රැස් කර ගත් බවත් බස්නාහිර, දකුණ, සබරගමුව, ඌව, මධ්‍යම එම පළාත් පහ බවත් හෙතෙම පැවැසීය.මේ පළාත් පහම නියෝජනය කරමින් සිදු කළ සමීක්ෂණයේ සමස්ත ප්‍රතිඵල අනුව රට පුරා වෛද්‍යවරුන් ලෙස පෙනී සිටින වංචනිකයන්ගේ ප්‍රතිශතය සියයට 22 ක් බවත් ඒ අනුව පෞද්ගලික ප්‍රතිකාර ලබා දෙන වෛද්‍යවරුන් පස් දෙනකුගෙන් එක් අයකු වංචනිකයකු බවත් වෛද්‍ය පාදෙනිය මහතා ප්‍රකාශ කළේය.වෛද්‍යවරුන් ලෙස පෙනී සිටින පුද්ගලයන් 32 කට මේ වන විට නඩු පවරා ඇත්තේ යැයි ද අවුරුදු පහ දක්වා වූ සිරදඬුවම නියම කිරීම සඳහා නීති සම්පාදනය කරමින් සිටින්නේ යැයි ද ඔහු පැවැසුවේය.ආයුර්වේද වෛද්‍යවරුන්ගෙන් සියයට 60 දෙනකු ආයුර්වේද ප්‍රතිකාර වෙනුවට බටහිර ප්‍රතිකාර ලබා දෙන බවට මේ සමීක්ෂණයෙන් හෙළි වූ බවත් ඔවුන්ට එරෙහිවද නීතිමය ක්‍රියාමාර්ග ගැනීමට කටයුතු කරන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101516</link>
    <topic>නාගරික පාසල් දරුවන්ට වඩා ගමේ දරුවන් පෙරට ඇවිත්</topic>
    <author>ජයසිරි මුණසිංහ</author>
    <content>නගරයේ පහසුකම් ඉහළ පාසල්වල දරුවෝ අලංකාර ඇඳුම් ආයිත්තම්වලින් සැරසී උජාරුවට සරඹ කරන දෙස දුකෙන්, කනගාටුවෙන් ගමේ දරුවා බලා සිටි යුගය දැන් නිමා කොට ඇතැයි සබරගමුව පළාත් මහ ඇමැති මහීපාල හේරත් මහතා ප්‍රකාශ කෙළේය.“ග‍ෙම් දරුවාටත් ඉහළ පහසුකම් හා සම්පත් ලබා දී නගරයේ පහසුකම් සහිත පාසල්වල දරුවෝ අභිබවා පෙරට ඒමට තරම් අ‍ෙප් රටේ අධ්‍යාපන පද්ධතිය දියුණු කළේ අපේ ආණ්ඩුව යැයි”ද මහ ඇමැතිවරයා සඳහන් කෙළේය.වරකාපොළ බෞද්ධ විද්‍යාලයේ ගුරුදෙගුරු විශේෂ හමුව ඉකුත්දා පැවැති අවස්ථාවට ප්‍රධාන ආරාධිතයා ලෙස සහභාගි වෙමින් මහ ඇමැතිවරයා එසේ කියා සිටියේය.එක වසර සිට පහ වසර දක්වා වරකාපොළ බෞද්ධ විද්‍යාලයේ ඉගෙනුම ලබන දූ දරුවනගේ ප්‍රයෝජනය සඳහා නව පරිගණක යන්ත්‍ර, ක්‍රීඩා උපකරණ රැසක් ප්‍රදානය කිරීම ද මේ හමුවේදී සිදුවිය.එහිදී වැඩිදුරටත් අදහස් දැක්වූ මහ ඇමැතිවරයා මෙසේද කීය.සබරගමුව පළාතේ අධ්‍යාපන අංශයේ ප්‍රතිඵල ඉතා පහළ තැනක තිබුණෙ. අපි හිටියේ 7 වැනි තැන. ඒ කියන්නේ අපිට පහළින් හිටියේ උතුරයි, නැ‍ඟෙනහිරයි. නමුත්! අතිගරු ජනාධිපතිතුමා අපිට පළාත් සභාවේ කටයුතුවල දී නිතරම කිව්වේ දරුවන්ගේ අධ්‍යාපන මට්ටම දියුණු කරන්න පියවර ගන්න කියලයි. ඒ අනුව අපිත් එතුමාගේ ආශිර්වාදය ඇතිව අධ්‍යාපන දියුණුවට කටයුතු කළා. මේ පළාතේ පාසල් ඔක්කෝම 1147ක් තිබෙනවා. මේ සෑම පාසලකටම අවශ්‍ය මානව සම්පත, භෞතික සම්පත් අපි ලබා දුන්නා. ගුරුවරු ලබා දුන්නා. පෙළපොත්, පාසල් උපකරණ ලබා දුන්නා. ඒ අනුව පහ වසර, සාමාන්‍ය පෙළ, උසස් පෙළ විභාගවල ප්‍රතිඵල අවුරුද්දෙන් අවුරුද්ද වැඩිවුණා.ගිය අවුරුද්ද වෙනකොට අපි ලංකාවෙන්ම උසස් පෙළ ප්‍රතිඵලවලින් පළමු තැනට ආවා. සාමාන්‍ය පෙළ/පහ වසර ප්‍රතිඵලවලින් තුන්වැනි තැනට ආවා. මෙය විශාල ජයග්‍රහණයක්.අපි වැසී ගිය හා වහන්න ආසන්න පාසල් රාශියක් නැවැත ආරම්භ කළා. මම දැන් පළාතේ අධ්‍යාපන විෂයභාර ඇමැතිවරයා නොවුණාට තවමත් කෑගල්ල දිසාවේ තීන්දු තීරණ ගන්නේ ඉතාම කල්පනාවෙන්. සිතා බලලායි. අපේ අධ්‍යාපන ඇමැතිවරයා, දැනඋගත් අයෙක්. එතුමා මා සමඟ බොහෝම සහයෝගයෙන් වැඩ කරනවා.සබරගමුව පළාත් සභා මන්ත්‍රී උදයකාන්ත ගුණතිලක මහතා - කෑගල්ල දිස්ත්‍රික්කයේ දැදිගම මැතිවරණ කොට්ඨාසයේ අපිට තිබෙන ඉතාම වැදගත්ම පාසල තෝලංගමුව ඩඩ්ලි සේනානායක මධ්‍ය විද්‍යාලයයි. ඊට ඇතුළත්වීමට තිබෙන තරගකාරීත්වය යම් තරමකින් හෝ අවම කිරීමට මේ නගරය මැද තිබෙන මේ බෞද්ධ විද්‍යාලයේ සම්පත් වැඩි කිරීම කළ යුතුයි.බෞද්ධ විද්‍යාලයේ පහ වසර ශිෂ්‍යත්ව ප්‍රතිඵල හොඳයි. ඉතාම උසස් ලෙස දරුවෝ සමත් ‍ෙවනවා. මේ නිසා අපි මෙහි තිබෙන සම්පත් වැඩි කරලා, දරුවන්ට තවත් අවස්ථා ලබාදිය යුතුයි. අපි ඉතාම ඉක්මනින් මේ පාසලට තෙමහල් ගොඩනැගිල්ලක් ලබා දිය යුතුයි. ඒ දේ ඉටු කරන්නට කියා මහ ඇමැතිවරයාගෙන් ඉල්ලා සිටිනවා.වරකාපොළ ප්‍රාදේශීය සභාවේ සභාපති කිරිත්සිරි විජේතුංග මහතා - වරකාපොළ අධ්‍යාපන කොට්ඨාසයේ තිබෙන කනිෂ්ඨ පාසල් අතර ප්‍රමුඛස්ථානයක් ගන්නා මේ පාසල දිනෙන් දින දියුණුවෙනවා දැකීමයි අපේ බලාපොරොත්තුව. අපේ ප්‍රාදේශීය සභාවේ ආණ්ඩු පක්ෂ‍ෙය් මන්ත්‍රීවරු 16 දෙනෙක් ඉන්නවා. විපක්ෂයේ 6 සිටිනවා. මේ පිරිස අතුරින් වැඩිම දෙනෙක් මේ පාසල ගැන සොයා බලනවා.කෑගල්ල කලාප අධ්‍යාපන අධ්‍යක්ෂිකා හේමාවතී හාමිනේ - කෑගල්ල දිස්ත්‍රික්කයේ අධ්‍යාපන කොට්ඨාස හතරක් තිබෙනවා. එහි පළමුතැන ගන්නේ කෑගල්ල කොට්ඨාසයයි. මේ වනවිට කෑගල්ලටත් වඩා ඉහළ ප්‍රතිඵල හා ලකුණු ලබා ගනිමින් වරකාපොළ කොට්ඨාසය පෙරට එන ස්වරූපයක් දක්නට තිබෙනවා. අපි වරකාපොළ කොට්ඨාසයේ පාසල්වල විදුහල්පතිවරුන්ට, නියෝජ්‍ය විදුහල්පතිවරුන්ට, ගුරුභවතුන්ට, දරුවන්ට, දෙමාපියන්ට මේ සාර්ථක ගමන යාමට උදව් කරන සෑම දෙනාටම අපේ සුබපැතුම් පිරිනමනවා.මේ අවස්ථාවට වරකාපොළ ප්‍රාදේශීය සභාවේ මන්ත්‍රී සරත් සුමනසූරිය, ජී. එම්. සුමනසිරි, ප්‍රියන්ත කුමාර, රවිඳු ප්‍රභාත් සිං ජයරත්න, විදුහල්පති ඩබ්ලිව්. එම්. ආනන්ද යන මහත්ම මහත්මීහු ඇතුළු ගුරුවරු, දෙමාපියෝ, දූ දරුවෝ විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101517</link>
    <topic>සිංහල ධාතු වංශය අගමැතිට පිළිගන්වයි</topic>
    <author/>
    <content>ශ්‍රී ජයවර්ධනපුර විශ්වවිද්‍යාලයේ සිංහල හා ජනසන්නිවේදන අධ්‍යයන අංශයේ හිටපු මහාචාර්ය විමල් විජේරත්න මහතා විසින් සම්පාදිත “සිංහල ධාතු වංශය” කෘතිය අගමැති ආචාර්ය දි. මු. ජයරත්න මහතාට පිළිගැන්වීම අගමැති කාර්යාලයේ දී සිදුකෙරිණ.ගොඩගේ ප්‍රකාශනයක් වශයෙන් වෙළෙඳ පොළට නිකුත් කෙරෙන මේ ග්‍රන්ථය අලෙවි කිරීමෙන් ලැබෙන මුදලින් සේරුවාවිල චෛත්‍යය හුණු යොදා පින්තාරු කිරීමට අරමුදලක් ආරම්භ කිරීම ද ඊට සමගාමීව සිදුකෙරිණ.ක්‍රි.පූ. 3 වන සියවසේ සිට දේශපාලන සංස්කෘතික, ආර්ථික සහ සමාජීය තොරතුරු ඇතුළු කරුණු රැසක් පාදක කර ගනිමින් සම්පාදිත මේ ග්‍රන්ථය සඳහා සම්මාන තුනක් හිමිව ඇති අතර, රාජ්‍ය සම්මාන ද හිමිව තිබේ.සිංහල ධාතු වංශය කෘතිය පිළිගැන්වීමේ අවස්ථාවට පළුගම භාවනා අසපුවේ අනුශාසක, කථිකාචාර්ය මුංහේනේ මෙත්තාරාම හිමි සහ මහාචාර්ය විමල් විජේරත්න, සේරුවාවිල චෛත්‍ය වර්ධන සමිතියේ සභාපති, ආර්. පී. සූරියප්පෙරුම යන මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101518</link>
    <topic>ජාතික කොඩිය එසවීමේ දී එහි වගකීම උත්සවය භාරව ක්‍රියා කරන නිලධාරියා බාරගත යුතුයි</topic>
    <author>උදුලා පීරිස්</author>
    <content>රාජ්‍ය උත්සවයකදී ජාතික කොඩිය එසවීමේදී හා ප්‍රදර්ශනයේදී එහි නිවරදිතාවයේ වගකීම අදාළ උත්සවය භාරව කටයුතු කරන ප්‍රධාන රාජ්‍ය නිලධාරියා භාරගත යුතු බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.‍ජේ. සෙනවිරත්න මහතා පැවසීය.ජාතික නිදහස් උත්සවයේදී ජනාධිපතිතුමා විසින් ඔසවන ජාතික කොඩිය අප කිහිපවතාවක්ම ඔසවා පෙරහුරු ගණනාවක්ම කරන බවත් මේ නිසා ජාතික කොඩිය එසවීම සම්බන්ධයෙන් වඩා උනන්දුවෙන් කටයුතු කළ යුතුව ඇති බවද ඇමැතිවරයා අවධාරණය කළේය.ඇමැතිවරයා මේ අදහස් ඵලකළේ 66වැනි ජාතික නිදහස් දින උත්සවයේ සංවිධාන කටයුතු සම්බන්ධව අගමැති දි.මු. ජයරත්න මහතාගේ ප්‍රධානත්වයෙන් අග්‍රාමාත්‍ය ලේකම් කාර්යාලයේ පැවැති සාකච්ජාවකට එක්වෙමිණි. 66වන ජාතික නිදහස් දින උත්සවට මෙවර කෑගල්ල නගරයේ දී පැවැත්වීමට රජය තීරණය කර ඇතිබව සඳහන්කළ ඇමැතිවරයා එම උත්සවයේ වගකීම් අදාළ නිළධාරීන් වෙත ලබාදීමත් නිදහස් උත්සවය සාර්ථකව පවත්වා ගැනීමට අවශ්‍ය ක්‍රියාමාර්ග පිළිබඳව රාජ්‍ය නිලධාරින් දැනුවත් කිරීමත් එහිදී සිදු‍විය. මෙහිදී තවදුරටත් අදහස් දක්වමින් මෙසේද කීය. ජාතික කොඩියේ වැදගත්කම භාවිතා කරන ආකාරය පිළිබඳ ජනතාවටත් ඇතැම් නිලධාරීන්ටත් නිවැරැදි අවබෝධයක් නැහැ. යාපනයේ පැවැති උත්සවටකදී ජාතික කොඩියේ සිංහයා උඩු යටිකුරුව දැක මා එය වහා නිවැරැදි කළා‍. මින් ඉදිරියට එවැනි වැරැද්දක් විය නොහැකියි. ඒවා අතපසුවීම් ලෙස සලකා නොසලකා හරින්න බැහැ. මේ නිසා ජාතික කොඩියට නිසි ගෞරවය ලබාදීම සමස්ත ශ්‍රී ලාංකිකයන්ගේම වගකීමක් වෙනවා.ඒ සම්බන්ධයෙන් පාසල් සිසුන් රාජ්‍ය නිලධාරීන් දැනුවත් කිරීමේ වැඩ සටහන් නිදහස් උත්සවයට පෙර පැවැත්වීමට සංවිධානය කිරීමට බලාපොරොත්තුවන බවත් ඒ සම්බන්ධයෙන් අධ්‍යාපන අමාත්‍යාංශයේ හා රජයේ ප්‍රවෘත්ති දෙපාර්තමේන්තුවේ සහයෝගය බලාපොරොත්තුවන බවද ඇමැතිවරයා වැඩිදුරටත් කියා සිටියේ ජාතික උරුමයන් පිළිබඳ අමාත්‍ය ජගත් බාලසූරිය,තොරතුරු තාක්ෂණ හා සන්නිවේදන ඇමැති රංජිත් සියඔලාපිටිය, අග්‍රාමාත්‍ය ලේකම් සිරිසේන අමරසේකර රාජ්‍ය පරිපාලන අමාත්‍යාංශයේ ලේකම් පී.බී. අබේකෝන්, ත්‍රිවිධ හමුදාවේ හා පොලීසියේ උසස් නිලධාරීන් ඇතුළු රාජ්‍ය නිලධාරීන් රැසක් මේ අවස්ථාවට සහභාගීවී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=n13101519</link>
    <topic>කේබල් කම්බි ‍හොරුන් අල්ලන්න ග්‍රේරෝ සමත්වෙයි</topic>
    <author>@ ඉංගිරිය මධ්‍යම සමූහ ප්‍රියදර්ශනී කහවල</author>
    <content>හොරණ, ගුරුගොඩ ආයෝජන කලාපය තුළ සිදුවූ රුපියල් ලක්ෂ දෙකකට ආසන්න වටිනාකමැති තඹ මිශ්‍ර කේබල් කම්බි ‍සොරකමක් සම්බන්ධයෙන් වගකිවයුතු පුද්ගලයන් දෙදෙනකු සොරකම සිදුවී පැය කිහිපයක් ඉක්මයාමට පෙර අත්අඩංගුවට ගැනීමට හොරණ පොලිසියේ නිල සුනඛ ඒකකයේ ග්‍රේරෝ නම් සුනඛයා ඉරිදා,13 සමත්විය.සැකකරුවන් හොරණ,ගුරුගොඩ, පෝරුවදණ්ඩ ප්‍රදේශයේ පදිංචි 32-35 වයස් සීමාවේ පසුවන්නන් වන අතර මොවුන් සමඟ සොරබඩු ප්‍රවාහනයට යොදාගත් ත්‍රීරෝද වර්ගයේ රථයක්ද අත්අඩංගුවට ගැනීමට හොරණ පොලිසියට සමත්ව ඇත.සැකකරුවන් විසින් ආයෝජන කලාපය තුළ පිහිටි තේ කොළ නිෂ්පාදනය කරන කර්මාන්ත ශාලාවකට අයත් මෙම තඹ මිශ්‍ර කේබල් තොගය සොරාගෙන ඇති අතර, ඔවුන් විසින් ඊට කිලෝමීටරයක් පමණ ඈතින් පිහිටි කැළෑබද ස්ථානයකට ඒවා ප්‍රවාහනය කර එම කම්බිවල පිටත ආවරණය ගළවා ඇතුළත පිහිටි තඹ කොටස් ලබා ගැනීමට උත්සාහ කර ඇති බව මූලික පොලිස් පරීක්ෂණවලදී හෙළිවිය.අත්අඩංගුවට ගත් එක් සැකකරුවකු කේබල් තොගය ප්‍රවාහනය කළ රථයේ රියදුරු වන අතර පසුව කළ ‍පරීක්ෂණ වලදී සොරකම් කරන ලද කේබල් තොගය සම්පූර්ණයෙන් සොයාගැනීමට පොලිසියට හැකිව තිබේ. හොරණ සහකාර පොලිස් අධිකාරී ඩී.එම්.ජේ.බී.දසනායක සහ හොරණ මූලස්ථාන පොලිස් ස්ථානාධිපති පද්ම කුමාර මහත්වරුන්ගේ උපදෙස් පරිදි, අපරාධ අංශයේ ස්ථානාධිපති පොලිස් පරීක්ෂක කරුණාරත්න, කොස්තාපල්වරුන් වන (29027)මහින්ද, (44839) දුමින්ද සහ (60607) සුබසිංහ යන පිරිස විසින් මේ වැටළීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=r1310151</link>
    <topic>තාත්තාට තරහ‍කාරයෝ නෑ මරණය ගැන සැකයක් නෑ</topic>
    <author>කොච්චිකඩේ විශේෂ - ඩී. මිහිදුකුල</author>
    <content>අපේ තාත්තාට තරහ‍කා‍රයෝ සිටියේ නැහැ. එම නිසා මේ මරණය ගැන සැකයක් නැතැයි මීගමුව සාන්ත මරියා මහා විද්‍යාලයේ විදුහල්පති මිහිදුකුලසූරිය මැක්ස්වල් ඩොනල් මහතාගේ මරණය පිළිබඳ මරණ පරීක්ෂණය ඊයේ (14) මීගමුව අතිරේක මහේස්ත්‍රාත් දුලානි එස් වීරතුංග මහත්මිය හමුවේ පැවැති අවස්ථාවේ මියගිය අයගේ වැඩිමහල් පුතා වන මිහිදු කුලසූරිය සුරංග ලක්මාල් (32) නැමැති අය සාක්කි දෙමින් පැවැසීය.තවදුරටත් සාක්කිකරු මෙසේ කීය. මියගොස් ඇත්තේ මගේ තාත්තා. මම පෞද්ගලික බැංකුවක දඹුල්ල ප්‍රදේශයේ රැකියාව කරනවා. මගේ තාත්තා පදිංචිව සිටින්නේ දළුපත ප්‍රදේශයේ. තාත්තාගේ නම මිහිදු කුලසූරිය මැක්ස්වල් ඩොනල් ප්‍රනාන්දු. මීගමුව ශාන්ත මරියා මහා විද්‍යාලයේ විදුහල්පති වශයෙන් රාජකාරි කරනවා. අවුරුදු 16ක් එම විදුහලේ සේවය කර තිබෙනවා.මම 2013.09.30 වෙනිදා දළුපත ගෙදර සිට රාජකාරියට යාමට උදේ පිටත්වුණා. මම කුරුණෑගලට ළඟාවන විට විද්‍යාලයේ ගුරුමහතෙක් දුරකතනයෙන් පෙ.ව.‍ 7.30ට පමණ කතා කරලා කිව්වා. තාත්තට අමාරු වෙලා මීගමුව රෝහලට ඇතුළත් කළා ඉක්මනට එන්ඩ කියලා මම ඉක්මනින් මීගමුවට ඇවිත් රෝහලට ගියා. මීගමුව අතිරේක මහේස්ත්‍රාත්තුමියත් රෝහලේ මෘතශරීරාගාරය වෙත පැමිණ සිටියා. මම මියගොස් සිටි තාත්තගේ දේහය හඳුනා ගත්තා. කකුලේ හා බෙල්ලේ තුවාල තිබුණා ලේ ගැලීම් ද සිදුවී තිබුණා. ෂර්ට් එකේ ලේ තැවරී තිබුණා. කඳවල කතෝලික සුසාන භූමියේදී භූමදාන කටයුතු 2013.10.02 දින සිදුකළා.මිහිදු කුලසූරිය ඉඳුනිල් ප්‍රසන්න (28) - මියගොස් ඇත්තේ මගේ තාත්තා. මගේ වයස අවුරුදු 28යි. පෞද්ගලික ආයතනයක රැකියාව කරනවා. මම හැමදාම වාහනයෙන් තාත්තව විද්‍යාලයට ගිහින් ඇරලවනවා. 30දා පෙ.ව.5.50ට පමණ මම තාත්තව විද්‍යාලයට ගිහින් බැස්සුවා. තාත්තාට දියවැඩියා අමාරුව හා ප්‍රෙෂර් එක තිබුණා. පෞද්ගලික රෝහලකින් බෙහෙත් ගත්තා. වෛද්‍යවරු පරීක්ෂා කර බලලා කිව්වා තාත්තට විවේකව ඉන්න කියලා. ශරීරයට වෙහෙස මහන්සියක් දැනෙන බව තාත්තා වෛද්‍යවරුන්ට කිව්වා විශේෂ වෙනත් අමාරුවක් තිබුණ බව දැනගන්න නැහැ.මීගමුව පොලිසියේ අපරාධ අංශයේ ස්ථානාධිපති පොලිස් පරීක්ෂක සජිත් රත්නායක මහතාගේ උපදෙස් පිට පොලිස් කොස්තාපල් 51717 එම්. ඒ. හරිශ්චන්ද්‍ර මහතා විසින් සාක්කි මෙහෙයවන ලදී.පශ්චාත් මරණ පරීක්ෂණ වාර්තාව අධිකරණයට ඉදිරිපත් කරන ලෙස අධිකරණ වෛද්‍ය නිලධාරිවරයාට නියෝග කළ මහේස්ත්‍රාත්වරිය නැවත සාක්කි විභාගය නොවැම්බර් 4ට කල් තැබුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=r1310152</link>
    <topic>හම්බන්තොට ජාත්‍යයන්තර සම්මන්ත්‍රණ ශාලාවේ ඉදිකිරීම් අවසන් අදියරේ</topic>
    <author/>
    <content>පොදු රාජ්‍ය මණ්ඩලීය තරුණ නායක සමුළුව පැවැත්වෙන හම්බන්තොට නව ජාත්‍යයන්තර සම්මන්ත්‍රණ ශාලාවේ ඉදිකිරීම් කටයුතු අවසන් වෙමින් පවතී.අක්කර 26ක භූමි භාගයක ඉදිකෙරෙන මේ ජාත්‍යයන්තර සම්මන්ත්‍රණ ශාලාව මහල් තුනකින් සමන්විත වන අතර ප්‍රධාන ශාලාවේ එක්වර 1500කට අසුන් ගත හැකි වේ.අමතර ශාලා 10කි . එහි ඉඩ කඩ අවශ්‍යතාව මත වෙනස් කිරීමේ හැකියාව පවතී.හෙලිකොප්ටර් දෙකක් ගොඩ බැස්සවිය හැකි අංගනයක් ද,රථවාහන1500ක් පමණ ගාල් කර තැබිය හැකි රථ ගාලක් ද මෙහි සමන්විත වේ.5000කට පමණ නැරැඹීම් පහසුකම් ඇති එළිමහන් රංඟ පීඨයකින් ද හම්බන්තොට මෙම නව සම්මන්ත්‍රණ ශාලාව සමන්විත වේ. නවීණ තාක්ෂණ ක්‍රමවේදයන්ට අනුව ශ්‍රව්‍ය දෘෂ්‍ය උපකරණ සවිකර තිබෙන අතර වැසි ජලය රැස් කර ගතහැකි ගබඩා පහසුකම් ද තිබේ. ජායාරූපය - @ ලුණම සමූහ සනත් ගමගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=r1310153</link>
    <topic>පාට වීදුරු බෝල මැණික් ගල් කළ අම්බලන්ගොඩ චූටී අක්කා ගම්පහදී දැලේ</topic>
    <author>යක්කල විශේෂ - රුවන් සමන්ත අධිකාරි</author>
    <content>වටිනා මැණික් ගල් බව පවසා විවිධ වර්ණයෙන් හැඩගැස්සු වීදුරු බෝල පෙන්නමින් දිවයිනේ ප්‍රදේශ රැසකදී කාන්තාවන් රැසක් රවටා ඔවුන් සතු රුපියල් ලක්ෂ ගණනක් වටිනා රන්භාණ්ඩ වංචාවෙන් ලබාගත් අම්බලන්ගොඩ ‘චූටි අක්කා’ නැමති කාන්තාව සහ තවත් සැකකරුවන් දෙදෙනෙක් ගම්පහ පොලිසියේ නොවිසදුනු අපරාධ විමර්ශන අංශයේ නිලධාරීන් විසින් ගම්පහ නගරයේදී අත්අඩංගුවට ගෙන තිබේ.ගම්පහ ප්‍රදේශවාසියකුගෙන් ලද තොරතුරක් මත ගම්පහ නගරයේ රැඳි සිටියදී අත්අඩංගුවට ගත් සැකකාරිය හා සැකකරුවකුගෙන් කළ ප්‍රශ්න කිරීම්වලදී ඔවුන් විසින් අකුරැස්ස, රත්නපුර, කෑගල්ල, කළුතර, පානදුර, අම්බලන්ගොඩ යන ප්‍රදේශවලදී සිදුකළ මෙවැනි වංචා රැසක තොරතුරු අනාවරණය වී ඇත.අම්බලන්ගොඩ ප්‍රදේශයේ පදිංචි 55 හැවිරිදි ‘චූටි අක්කා’ නමින් හඳුන්වන මේ කාන්තාව විසින් රැගෙන එන ව්‍යාජ මැණික් ගල් ලෙස සැකසූ වීදුරු බෝල මහමග ගමන් ගන්නා කාන්තාවන් වෙත ලබාදී ඒවා ඉතා වටිනා බව පවසමින් එම කාන්තාවන් රවටා ඔවුන් පැළඳ සිටින වටිනා රන්භාන්ඩ සමඟ ඒවා හුවමාරු කර ගනී. ඉතා සූක්ෂම ලෙස එසේ වංචාවෙන් ලබා ගන්නා රන් අභරණ බේරුවල ප්‍රදේශයේ රන්භාණ්ඩ අළෙවි කරුවකුට විකුණා ලක්ෂ ගණනින් මුදල් උපයා ඇති බව පොලිස් පරීක්ෂණවලදී අනාවරණය වී ඇත. මෙවැනි සිද්ධීන්වලට මුහුණ දුන් කාන්තාවන් ලජ්ජාව නිසා පොලිසියට පැමිණිලි කිරීමද සිදුකර නැත.සිද්ධිය සම්බන්ධයෙන් පරීක්ෂණ පැවැත්වූ පොලිස් නිලධාරීන් සොරාගන්නා ලද භාණ්ඩ අතුරින් පවුම් හයහමාරක් බරැති රන්භාණ්ඩ පොලිස් භාරයට ගෙන තිබේ, මිලදී ගත් ඉතිරි භාණ්ඩ ලබාදීමට අපොහොසත් වීම නිසා බේරුවල පදිංචි අදාළ රන් භාණ්ඩ අලෙවි සල් හිමිකරු අත්අඩංගුවට ගෙන ඇත.සැකකාර තිදෙනා අධිකරණය හමුවට ඉදිරිපත් කිරීමට නියමිත අතර ගම්පහ (ජ්‍යෙ.පො.අ.) විජිත ඩී. කොමසාරු, පොලිස් අධිකාරි II සඳගිරි බණ්ඩාර, ගම්පහ මූලස්ථාන (ප්‍ර.පො.ප) රත්නායක බණ්ඩාර මහත්වරුන්ගේ උපදෙස් මත, නොවිසදුණු අපරාධ විමර්ශන අංශයේ ස්ථානාධිපති (පො.ප) කේ. ඒ. එස්. කරුණාරත්න, (පො.සැ) 26952 වසන්ත, 64950 නිමල්සිරි, (පො.කො) 12840 ජනක, 55466 සෙනෙවිරත්න , 3806 කුමාර යන නිලධාරිහු මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=r1310154</link>
    <topic>චාල්ස් කුමරු පිළිගන්න කොළඹ නගර සභාව හැඩ වැඩ වෙයි</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>පොදු රාජ්‍ය මණ්ඩල රැස්වීම සඳහා පැමිණෙන ගමනේදී බ්‍රිතාන්‍ය රාජකීය පවුලේ චාල්ස් කුමරු කොළඹ නගර සභාවට ද පැමිණීමට නියමිත බැවින් රුපියල් දෙකෝටියකට ආසන්න මුදලක් වැයකොට නගර සභා ගොඩනැගිල්ල කළඑළි කිරීමට එම මහ නගර සභාව යුහුසුළුව ක්‍රියාකරගෙන යයි.නගරාධිපති ඒ. ජේ. එම්. මුසම්මිල් මහතා ඇතුළු නාගරික මන්ත්‍රීවරු අමතා චාල්ස් කුමරු කතා කිරීමට නියමිතය. එය විශේෂත්වයකි.නගරාධිපති කුටිය නවීකරණය කිරීම, ගොඩනැගිල්ල පුරා තීන්ත ආලේප කිරීම, බිත්ති නැවත කපරාරු කිරීම, අලුතින් වැසිකිළි පද්ධති ඉදිකිරීම, පැරැණි ජනෙල් දොරවල් ඉවත් කර අලුත් ඒවා යෙදවීම ඇතුළු කටයුතු රාශියක් මේ යටතේ සිදුවෙයි.මෙයට අමතරව රටවල් 09 ක ව්‍යාපාරිකයන් සමඟ සම්මේලනය සඳහා ද නගර ශාලාව ඉල්ලුම් කර ඇති බව ද මෙම තත්ත්වය තුළ ගොඩනැගිලි සකස් කළ යුතුව ඇති බව ද නාගරික කොමසාරිස්වරිය පෙන්වා දෙයි.අවම මිලක් යටතේ කාර්යය ඉටුකර ගැනීම හෝ ද්‍රව්‍ය මිලදීගෙන නගර සභා සේවකයන් මගින් හෝ බන්ධනාගාර රැඳවියන් මගින් හෝ සිවිල් ආරක්ෂක බළකාය මගින් ඉටුකරවා ගැනීමට අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=r1310155</link>
    <topic>ක්‍රිකට් ක්‍රීඩකයකුගේ සුපිරි ජීප් රිය සොරාගත් ඥාති පුත්‍රයා අනුරපුරයේදී දැලේ</topic>
    <author>මංජුල හිරිපිටිය - හෝමාගම සංචාරක</author>
    <content>ජනප්‍රිය ක්‍රිකට් ක්‍රීඩකයකුගේ පරිහරණය සඳහා පියා විසින් ලබාදී ඇති ‘ප්‍රාඩෝ’ වර්ගයේ ජීප් රථය සමඟ ඔහුට අයත් රුපියල් එක්ලක්ෂ පනස් දහසක ලැප්ටොප් පරිගණකය සහ රුපියල් අසූදහසක ජංගම දුරකථනය සොරාගෙන ගොස් අනුරාධපුරයේදී සඟවා තබාගෙන සිටියදී අත්අඩංගුවට ගත් එම පවුලේ ඥාති පුත්‍රයකු රුපියල් ලක්ෂයක ශරීර ඇප මත මුදාහැරීමට හෝමාගම මහේස්ත්‍රාත් වයි. ආර්. බී. නෙළුන්දෙණිය මහතා නියෝග කෙළේය.ශ්‍රී ලංකා බී කණ්ඩායම නියෝජනය කරන මෙම ක්‍රිකට් ක්‍රීඩකයා පවුලේ සාමාජිකයින් සමඟ පසුගිය දිනක මාතලේ වස්කඩුව රක්ෂිතය නැරැඹීමට නිවසින් බැහැරවී ඇත. එම දින නිවෙසේ නැවතී සිටි ඥාති පුත්‍රයකු ජීප් රථය, ලැප්ටොප් පරිගණකය හා ජංගම දුරකථනය සොරාගෙන ගොස් අනුරාධපුරයේ නිවසක සඟවා තිබියදී කොට්ටාව පොලිසියේ නිලධාරීන් සැකකරු ජීප් රථය හා සෙසු උපකරණ සමඟ අත්අඩංගුවට ගැනීමට සමත්වී ඇත.ජීප් රථය හා භාණ්ඩ සොරාගැනීම සම්බන්ධයෙන් ශරීර ඇප මත මුදාහැරීම සිදු කරනු ලැබූවේ කොට්ටාවේ පදිංචිකරුවෙකි.රුපියල් ලක්ෂ පනහකට අධික වටිනා ජීප් රථය හා සෙසු භාණ්ඩ සඳහා රුපියල් ලක්ෂ පනහක බැඳුම්කරයක් මත හිමිකරුවන්ට ලබාදීමට ද මහේස්ත්‍රාත්වරයා නියෝග කෙළේය.හෝමාගම (දකුණ) පොලිස් අධිකාරී ඩී. එස්. ද සේනාපති මහතාගේ උපදෙස් මත, කොට්ටාව පොලිස් ස්ථානාධිපති පො. ප. ඩබ්ලිව්. එස්. තිලකසිරි, උ. පො. ප. උපාලි, උ. පො. ප. තුෂාර ගලගෙදර යන මහත්වරුන් ඇතුළු නිලධාරින් කණ්ඩායමක් විසින් වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=r1310156</link>
    <topic>පොල් කඩන්නයි රාළහාමියි පොර බදද්දී මල්ලෙන් මාලය විසිවෙලා</topic>
    <author>පොල්ගස්ඕවිට සමූහඑස්. පන්නිල</author>
    <content>කහතුඩුව පොලිස් නිලධාරීන් දෙදෙනෙක් පසුගියදා පොල්ගස්ඕවිට - මත්තේගොඩ මාර්ගයේ සියබලාගොඩ හන්දියට නුදුරින් මාර්ග රැකවලෙහි යෙදුණේ දෛනික රාජකාරි කොටසක් ඉටු කරනු පිණිසයි.මාර්ග නීති කඩ කරන රියැදුරන් කෙරෙහි පරීක්ෂාකාරී වීම ඔවුනගේ මුල් ඉලක්කය විය. ඒ වන විට තැන තැන මංකොල්ලකෑම් හා සොරකම් කිහිපයක්ද වාර්තා වී තිබූ බැවින් සැක සහිත පුද්ගලයන් පිළිබඳව විපරම් කිරීමටද ඔවුහු අමතක නොකළහ.ත්‍රිරෝද රියැදුරකුගේ බලපත්‍ර පරීක්ෂා කරමින් සිටියදී සැකයක් සිතිය නොහැකි අයෙක් ඔවුන් පසු කරමින් සිටියේය. ඔහුගේ උරේ රැඳවී තිබුණේ ගස් නගින්නට ගන්නා වළල්ලකි. දකුණු අතේ අත්පොරවක් විය. කොට කලිසමක් හා කිළිටි මේස් බැනියමක් ඇඳ සිටි අතර වම් අත පන්මල්ලක්ද විය.පොල් කඩනවෝ, ගස් කපනවෝ , අතු කපනවෝ එක දිගට හඬ දෙමින් ඔහු නිලධාරින් සිටි පැත්තට විරුද්ධ දෙසින් ඉදිරියට ඇදිණ මෙවන් පුද්ගලයනගේ දර්ශන නිතර දෙවේලේ දැකිය හැකි වන නමුත් තමන් පසුකරන තැනැත්තා හොරැහින් තමා දෙස බලනු එක් නිලධාරියකුගේ දෙනෙතට ලක් විය.ඔහුගේ තියුණු ඇස ගස් කපන්නා දෙසට ලක්විය. ඔහොම නවතිනවා නිලධාරියාගේ විධානය නිකුත් විය. කලබලයට පත් ගස් කපන්නා එක පිම්මට දිව යන්නට විය. ඔහු පසුපස හඹාගොස් අල්ලා ගැනීමට නිලධාරීන්ට හැකිවිය. තිදෙනා එකට පොර බැඳීමේදී රත්රන් මාල දෙකක්, ලිපි කවර කිහිපයක් හා ජංගම දුරකථනයක්ද මල්ලෙන් විසි විය.ක්ෂණයකින් තම අත තිබූ පිහියෙන් නිලධාරියාගේ අතට ඇන නිලධාරීන්ගෙන් ගැලවීමට ගස් කපන්නා සමත් විය.මල්ලෙන් විසි වූ මාල දෙක අහුලා ගන්නට නිලධාරියා පහත් වූ සැණෙකින් ගස් කපන්නා අතුරුදන් විය. අඩියක් දෙකක් ඉස්සරහට දිවු ඔහු යළි ආපසු විත් වැටී තිබු ජංගම දුරකථනය මේස් බැනියම තුළට දමා ගන්නා අයුරු අයෙක් දුටුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=s1310151</link>
    <topic>ක්‍රීඩා අමාත්‍යාංශයෙන් රුපියල් ලක්ෂ 15ක්මලල ක්‍රීඩා සංචිතයට මාසිකව වැය කරයි</topic>
    <author>ප්‍රින්ස් ගුණසේකර</author>
    <content>ලබන වසරේ පැවැත්වෙන පොදු රාජ්‍ය මණ්ඩලීය ක්‍රීඩා උළෙල හා ආසියානු ක්‍රීඩා උළෙල ඉලක්ක කරමින් පවත්වාගෙන යනු ලබන මලල ක්‍රීඩා සංචිතයේ ක්‍රීඩක ක්‍රීඩිකාවන්ට පෝෂණ දීමනාව හා ආහාර පාන වෙනුවෙන් ක්‍රීඩා අමාත්‍යාංශය මසකට රුපියල් ලක්ෂ 15ක් වැය කරයි.මලල ක්‍රීඩක ක්‍රීඩිකාවන්ගේ දක්ෂතා අනුව සැකසු වර්ගීකරණ ලැයිස්තුවට ක්‍රීඩක ක්‍රීඩිකාවන් 86ක් ඇතුළත් වන අතර එක් අයෙකුට රුපියල් 10000 සිට 50000 දක්වා පෝෂණ දීමනා හිමිව ඇත. එම මුදල් ශ්‍රී ලංකා මලල ක්‍රීඩා සංගමය හරහා ක්‍රීඩක ක්‍රීඩිකාවන්ට ලබාදීමට පියවර ගෙන තිබේ.සුපිරි සංචිතයේ සිටින හෙල්ල විසිකිරීමේ ශූරී නදීකා ලක්මාලිට මාසිකව රුපියල් 50000ක් හිමිවන අතර හෙල්ල විසිකිරීමේ ශූර සචිත් මධුරංගට රුපියල් 40000ක මාසික පෝෂණ දීමනාවක් හිමිවේ.මේ දෙදෙනාම පසුගිය කාලයේ ජාත්‍යන්තර තරගවලදී ශ්‍රී ලංකාවට ජයග්‍රහණ අත්කර දීමට සමත්වු කැපී පෙනෙන අය වෙති.නදීකා ලක්මාලි ආසියානු මලල ක්‍රීඩා ශූරතාවලියේදී රිදී පදක්කමක් දිනාගත් අතර ලෝක ශූරතා මලල ක්‍රීඩා තරගාවලියේදී අවසන් ක්‍රීඩිකාවන් දොලොස්දෙනා අතරට සුදුසුකම් ලැබුවාය. සචිත් මධුරංග ආසියානු මලල ක්‍රීඩා ශූරතාවලියේදී රිදී පදක්කමක් දිනාගැනීමට සමත්වු අතර ආසියානු ග්‍රොන් ප්‍රී තරගාවලියේදී රන් පදක්කම් හිමිකර ගත්තේය.ලෝක මලල ක්‍රීඩා ශූරතාවලියට සහභාගී වු මීටර් 400x4 සහය දිවීමේ කණ්ඩායමේ කසුන් කල්හාර සෙනෙවිරත්න, දිලාන් අලෝක, අංජන ගුණරත්න, දුලාන් ප්‍රියශාන්ත යන ක්‍රීඩකයන්ට රුපියල් 20000ක පෝෂණ දීමනාවක් ගෙවීමට කටයුතු යොදා තිබේ. සුපිරි සංචිතයේ සිටින උස පැනීමේ ක්‍රීඩක මංජුල විජේසේකර, දුර පැනීමේ ක්‍රීඩක සම්පත් දිසානායක, තුම්පිම්ම ක්‍රීඩකයන් වන එරංග දිනේෂ් හා චාමර නුවන් ගමගේ රුපියල් 15000 බැගින් දීමනා ලබා ගනිති. මීටර් 400 කඩුලු පැන දිවීමේ ක්‍රීඩිකා ක්‍රිස්ටීන් සොනාලී, මීටර් 800 ක්‍රීඩිකා ඩබ්ලිව්.කේ.එල්.ඒ.නිමාලි, මීටර් 3000 බාධක දිවීමේ ක්‍රීඩිකා එරංගා දුලක්ෂි හා මීටර් 800 ක්‍රීඩිකා ගීතානි අබේරත්න මාසිකව රුපියල් 15000ක පෝෂණ දීමනාවට හිමිකම් කියති. මෙයට අමතරව ‘බී’ සංචිතයේ සිටින ක්‍රීඩකයන් 15ක් හා ක්‍රීඩිකාවන් 8ක් රුපියල් 10000 බැගින් පෝෂණ දීමනා ලබා ගනිති.මලල ක්‍රීඩා ‘සී’ සංචිතයේ සිටින ක්‍රීඩකයන් 25කට හා ක්‍රීඩිකාවන් 23කට සෑම දිනකම විටමින් හා පෝෂණ ආහාර ලබාදීමටද පියවර ගෙන ඇත.මෙලෙස සංචිතගත කොට සිටින ක්‍රීඩක ක්‍රීඩිකාවන්ගේ පුහුණුකරුවන්ටද මාසිකව දිරි දීමනාවක් ගෙවීමට ක්‍රීඩා ඇමැති මහින්දානන්ද අලුත්ගමගේ මහතා ක්‍රීඩා සංවර්ධන දෙපාර්තමේන්තුවට නියෝග කොට ඇත.ඒ අනුව මාසිකව රුපියල් 20000ක දීමනාවක් නදීකා ලක්මාලී හා සචිත් මධුරංගගේ පුහුණුකරුවන ඒ.ජේ.රොද්‍රිගු මහතාට හිමිවේ. රුද්‍රිගු මහතා සංචිතයේ සිටින තවත් මලල ක්‍රීඩක ක්‍රීඩිකාවන් 5කගේ පුහුණුකරු වේ. අනෙකුත් පුහුණුකරුවන්ටද මාසිකව රුපියල් 15000 හා රුපියල් 10000 බැගින් දීමනා හිමිව ඇත.ශ්‍රී ලංකා මලල ක්‍රීඩා සංචිතයේ සිටින ක්‍රීඩක ක්‍රීඩිකාවන් වැඩිම පිරිසක් භාරව සිටින පුහුණුකරුවන් වන්නේ සජිත් ජයලාල් හා සුනිල් ගුණවර්ධන යන මහත්වරුන්ය.මලල ක්‍රීඩා සංචිතයේ සිටින ක්‍රීඩක ක්‍රීඩිකාවන්ගේ ආහාර වේල් ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා මහතාගේ අධීක්ෂණය යටතේ විධිමත්ව ලබාදීමටද ක්‍රීඩා සංවර්ධන දෙපාර්තමේන්තුව කටයුතු කොට ඇතැයි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=s1310152</link>
    <topic>ලෝක කනිෂ්ඨ බැඩ්මින්ටන් තරගාවලියට ශ්‍රී ලංකාවෙන් 16ක්</topic>
    <author>ප්‍රින්ස් ගුණසේකර</author>
    <content>තායිලන්තයේදී පැවැත්වෙන ‍ලෝක කනිෂ්ඨ බැඩ්මින්ටන් තරගාවලියට ශ්‍රී ලංකාවෙන් ක්‍රීඩක ක්‍රීඩිකාවන් 16ක් නම් කොට ඇත. තරගාවලිය මේ මස 23වැනිදා සිට නොවැම්බර් 3වැනිදා දක්වා පැවැත්වේ.තරගාවලියට සහභාගීවන ක්‍රීඩක ක්‍රීඩිකාවන් වෙනුවෙන් නේවාසික පුහුණු කඳවුරක් නාවලපිටිය ගෘහස්ථ ක්‍රීඩාගාරයේදී පැවැත්වෙන අතර එම කඳවුර මේ 19දා අවසන් වේ.ශ්‍රී ලංකා බැඩ්මින්ටන් ජාතික පුහුණුකරු ශන්කර් අන්නමලේ හා ලෝක කනිෂ්ඨ බැඩ්මින්ටන් තරගාවලියට යන ශ්‍රී ලංකා පිලේ පුහුණුකරු පවිත්‍ර අබේසිරිගුණවර්ධන යන මහත්වරු මේ පුහුණු කඳවුර මෙහෙයවයි. මේ පුහුණු කඳවුරට ක්‍රීඩක ක්‍රීඩිකාවන් කිහිපදෙනෙකුගේ මව්පියන් විරෝධය පළ කළද දින නියමකරගත් පරිදි පැවැත්වීමට බැඩ්මින්ටන් සංගමය කටයුතු යොදා තිබුණි. තායිලන්තයට යන 19න් පහළ බැඩ්මින්ටන් පිල මෙසේය.පිරිමිබුවනෙක ගුණතිලක (රිච්මන්ඩ්), කමෝද් හැලඹගේ (ගේට්වේ), ක්‍රිෂාන් ධනුෂ්ක (සා.සෙබස්තියන්), තිසල් යටවර (ඩී.එස්.), පමෝද්‍ය රණවීර (රිච්මන්ඩ්), මහේන් අංජන (නාලන්දා), ඉමේෂ් හසරංග (සා.පීතර), සචින් ඩයස් (සා.සෙබස්තියන්)කාන්තාතිළිණි හෙන්දහේවා (විශාඛා), කවිදි ඉෂාදිකා, මනිෂි ෆොන්සේකා (සිරිමාවෝ), මධුෂිකා දිල්රුක්ෂි (ධර්මාශෝක), යෂ්මිතා වෙදමුල්ල, චාම්‍යා නන්දසිරි (ජයලත් අප ස්වාමිදුවගේ පා.), ලකිනි සෂිභානි (අනුලා), භාග්‍යා දිමන්ති (ධර්මාශෝක).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=s1310153</link>
    <topic>ශ්‍රී ලංකා ක්‍රීඩා තරු 3ක් මැලේසියාවට පායයි</topic>
    <author/>
    <content>මැලේසියාවේ ක්වාලාලම්පුර්හිදී පැවැත්වෙන මලයාසියානු විවෘත මලල ක්‍රීඩා ශූරතාවලියට සහභාගීවන ශ්‍රී ලංකා කණ්ඩායම මේ 17 දා දිවයිනෙන් පිටත්ව යෑමට නියමිතය.මේ මස 19-20 දෙදින පැවැත්වෙන ශූරතාවලියට පිරිමි අංශයෙන් මී.400 ඉසව්වෙන් කේ.කේ.කේ.සෙනෙවිරත්න, උස පැනීමේ ඉසව්වට ඩබ්.පී.මංජුල කුමාර එක්වන අතර කාන්තා මී.400 තරගයට ආර්.එම්.චන්ද්‍රිකා සුභාෂිනී එක්වීමට නියමිතය. කණ්ඩායමේ කළමනාකාරිනිය ලෙස භද්‍රා ගුණවර්ධන මහත්මිය කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=s1310154</link>
    <topic>වෙළෙඳ සේවා පිහිනුම් ශූරයෝ මාස් හෝල්ඩිං</topic>
    <author>ප්‍රින්ස් ගුණසේකර</author>
    <content>ජනාධිපති අභියෝගතා කුසලාන වෙළෙඳ සේවා පිහිනුම් ශූරතාව මාස් හෝල්ඩිං පිල පිට පිට තෙවැනි වරටත් හිමි කර ගත්තේය. මාස් හෝල්ඩිං පිල සමස්ත තරගාවලියේ ලකුණු 610ක් ලබාගත් අතර අනුශූරතාව දිනූ ජෝන් කීල්ස් පිල ලකුණු 564ක් හා තෙවැනි තැනට පත්වූ ශ්‍රී ලංකන් එයාර් ලයිනස් පිල ලකුණු 317ක් ලබා ගත්තේය .කොළඹ තර්ස්ටන් විදුහල් පිහිනුම් තටාකයේදී පැවැති ජනාධිපති කුසලාන වෙළෙඳ සේවා පිහිනුම් ශූරතාවලියට දහසකට අධික පිහිනුම් ක්‍රීඩක ක්‍රීඩිකාවෝ සහභාගී වූහ.මේ පිහිනුම් ශූරතාවලිය7වැනි වරට තර්ස්ටන් විදුහල් ජල ක්‍රීඩා සංගමය සංවිධාන කළ අතර වයස් කාණ්ඩ කිහිපයකින් තරග ඉසව් 100කට ආසන්න ප්‍රමාණයකින් පැවැත්වීය.පසුගිය වසරේ පැවැති පිහිනුම් ශූරතාවලියේ ජනාධිපති අභියෝගතා කුසලානය මාස් හොල්ඩිං ආයතනයට හිමිවු අතර අනුශූරතාව ජෝන් කීල්ස් හොල්ඩිං දිනාගත්තේය. තෙවැනි ස්ථානයට ශ්‍රී ලන්කන් එයාර් ලයින් පත්විය. වසර 2011දී වෙළෙඳ සේවා පිහිනුම් ශූරතාව මාස් හොල්ඩිං දිනාගත් අතර දෙවැනි තැනට ජෝන් කීල්ස් පත්විය. එහෙත් වෙළෙඳ සේවා පිහිනුම් ශූරතාවලිය ආරම්භ වු 2007 වසරේ සිට 2010 දක්වා සිවුවතාවක්ම ජනාධිපති අභියෝග කුසලානය දිනා තිබුනේ ජෝන් කීල්ස් හොල්ඩිං ආයතනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=s1310155</link>
    <topic>අවසන් තරගයට සුදුසුකම් නොලැබුවත් තුන්වැනි තැන රැකගැනීම සතුටක්</topic>
    <author>ෆවුස් මොහොමඩ් ඉන්දියාවේ මුම්බායි නුවර සිට...</author>
    <content>මුම්බායි සෙවන්ස් රගර් තරගාවලියේ අවසන් මහා තරගයට පිවිසීමේ බලාපොරොත්තු බිඳ වැටුණත් ශ්‍රී ලංකා කණ්ඩායම හිමිකරගෙන සිටි තුන්වැනි ස්ථානය ආරක්ෂා කර ගැනීම සතුටක් බව ශ්‍රී ලංකා සත් සාමාජික රගර් පිලේ පුහුණුකරු නිලූෆර් ඉබ්‍රාහීම් ‘දිනමිණ’ට කීවේය.තරගාවලියේ තුන්වැනි ස්ථානය සඳහා මැලේසියාව සමග පෙරේදා පස්වරුවේ පැවැති තරගයෙන් ලකුණු 31-10ක විශිෂ්ට ජයග්‍රහණයක් වාර්තා කිරීමෙන් අනතුරුව ඔහු මේ බව කීවේය.ආසියානු සත් සාමාජික ශ්‍රේණිගත කිරීම්වල 8වැනි ස්ථානයේ පසුවූ මැලේසියාව පෙරේදා ශ්‍රී ලංකාව සමග පැවැති තරගයට පෙර ශ්‍රේණිගත කිරීම්වල ශ්‍රී ලංකාව සමග සම සමව තුන්වැනි ස්ථානයේ සිටි දකුණු කොරියාව අනපේක්ෂිත ලෙස ලකුණු 26-12කින් පරාජයට පත්කිරීම කාගෙත් අවධානය යොමුවූ කරුණක් විය. එබැවින් තුන්වැනි ස්ථානය සඳහා මැලේසියාව හමුවේ සටන්කාමී ක්‍රීඩා විලාසයක් පෙන්නුම් කිරීමට සිදුවූ බව ශ්‍රී ලංකා පිලේ පුහුණුකරු වැඩි දුරටත් පැවැසීය.මුම්බායි තරගාවලියේ අවසන් මහා තරගයට පිවිසීමේ බලාපොරොත්තුව හොංකොං පිල හමුවේ බිඳ වැටීම පිළිබඳව විමසූ විට ඔහු පැවැසුවේ එය අවසන් මහා තරගය මෙන්ම ප්‍රබල තරගයක් වූ බවය.‘ඒ තරගයේ දී විනිසුරුගේ ඇතැම් දුර්වල තීරණත් තරමක් බලපෑවා. ඒත් එය නිදහසට කරුණක් නොවෙයි. කොහොමවුණත් ශ්‍රී ලංකාවට සමානව ජිම්කානා පිටියේ වියළි ස්වභාවයක් තිබුණා නම් අපිට හොංකොං පිලට දැඩි තරගයක් දෙන්න තිබුණා. ඒත් අවාසනාවට තරගයට කළින් දවසේ රාත්‍රියේ ඇද වැටුණු ධාරානිපාත වර්ෂාව නිසා පිටිය සම්පූර්ණයෙන්ම මඩවෙලයි තිබුණේ. ඒ නිසාම අපේ ප්‍රබලතම ක්‍රීඩකයන් වූ ෆසීල්ගේ (මරිජා) හා සූරිගේ (ශ්‍රීනාත් සූරියබණ්ඩාර) ක්‍රීඩා රටාව තරමක් වෙනස් වුණා. ඔවුන්ට වේගවත්ව ක්‍රීඩා කිරීමට තරම් හොඳ තත්ත්වයක් එදා ජිම්කානා පිටියේ තිබුණේ නෑ’ නිලූෆර් සඳහන් කළේය.කෙසේ වෙතත් ලබන මාසයේ සිංගප්පූරුවේ පැවැත්වෙන ආසියානු සත් සාමාජික රගර් තරගමාලාවේ අවසන් තරගාවලියේ දී කුසලාන වටයේ අවසන් මහා තරගයට සුදුසුකම් ලැබීමේ බලාපොරොත්තුවෙන් තරග වදින බවත් ඔහු කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=s1310156</link>
    <topic>සංවර්ධන පිල 265කට සීමාවෙයි</topic>
    <author/>
    <content>ශ්‍රී ලංකා 'ඒ' කණ්ඩායම සමග පැවැත්වෙන සිවුදින ක්‍රිකට් තරගයේ පළමු ඉනිම ක්‍රීඩා කළ ක්‍රිකට් සංවර්ධන කණ්ඩායම ලකුණු 265කට දැවී ගියේය.කොළඹ එස්.එස්.සී පිටියේදී ඊයේ ඇරඹි තරගයේ කාසියේ වාසිය දිනාගත් ශ්‍රී ලංකා 'ඒ' නායක දිනේෂ් චන්දිමාල්ගේ ආරාධනයෙන් පළමුව පන්දුවට පහරදුන් සංවර්ධන කණ්ඩායමේ ඉනිම ඕවර 82.4කට සීමාවිය.ඊයේ දිනය නිමාවනවිට ශ්‍රී ලංකා ඒ පිල කිසිවකු නොදැවී ලකුණු 10ක් ලබාසිටියේය.පබසර වඩුගේ ලකුණු 8ක් හා මහේල උඩවත්ත එක් ලකුණුක් රැස්කර ගනිමින් නොදැවී කඩුල්ලේ රැදි සිටියේය.ශෙහාන් ජයසූරිය සමගින් ඉනිම ඇරඹු කුසල් ජනිත් පෙරේරාට පළමු කඩුල්ල සඳහා එක්කළ හැකිවුයේ ලකුණු 56ක් පමණි. නුවන් ප්‍රදීප්ගේ පන්දුවක් හමුවේ පබසර වඩුගේ උඩ පන්දුවක් රැකගැනීමෙන් ලකුණු කුසල් ජනිත්ගේ ඉනිම ලකුණු 28කට සීමාවිය. දෙවැනි කඩුල්ල ලෙස මාදව වර්ණපුර ලකුණු 11කට දැවී ගියේය. ඕවර 24.4කදී මුළු ලකුණු 85දී තෙවැනි කඩුල්ල ලෙස ශෙහාන් ජයසූරිය ලකුණු 33කට දවාගැනීමට ඩිල්රුවන් පෙරේරා සමත්විය.එම ඕව‍රයේ අවසන් පන්දුවේදී සචිත්‍ර සේනායක ලකුණු ලබාගැනීමට පෙර දැවී ගියේය. පස්වැනි කඩුල්ල සඳහා ලකුණු 79ක සබඳතාවක් පිහිටුවීමට ලහිරු තිරිමාන්න සමග එක්වු නිරෝෂන් දික්වැල්ල සමත්විය. දික්වැල්ල පන්දු 84කදී හතරේ පහර 6ක් සමගින් ලකුණු 46ක් ලබාසිටියදී කඩුල්ල මුවා කිරීමේ වරදට හසුකර ගැනීමට විමුක්ති පෙරේරාට හැකිවිණි. නායකත්වයේ ඉනිමක් දියත් කළ ලහිරු තිරිමාන්න නොදැවී ලකුණු 95ක් රැස්කළේ පන්දු 174කට මුහුණ දෙමිනි. ඊට හතරේ පහර 8ක් ඇතුළත් විය. පන්දු යැවීමේදී කනිෂ්ක ඇල්විටිගල කඩුලු 3ක් දවාගත් අතර විමුක්ති පෙරේරා, දිල්රුවන් පෙරේරා හා නුවන් ප්‍රදීප් කඩුලු 2 බැගින් බිඳ හෙලීමට සමත්වුහ.ශ්‍රී ලංකා ක්‍රිකට් ආයතනය සංවිධාන කළ දේශීය සිවුදින තුන්කොන් ක්‍රිකට් තරගාවලියේ දෙවැනි තරගය මෙයයි.අද තරගයේ දෙවැනි දිනයයි.සංවර්ධන පිල-265 සියල්ලන් දැවී (ඕවර 82.4) ලහිරු තිරිමාන්න නොදැවී 95, නිරෝෂන් දික්වැල්ල 46 (කනිෂ්ක ඇල්විටිගල 52/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=f1310151</link>
    <topic>ශිෂ්‍යත්වයේ යථාර්ථය මවුපියන් තේරුම් ගත යුතුයි</topic>
    <author/>
    <content>අධ්‍යාපන නියෝජ්‍ය ඇමැතිවරයා ලෙස පත් වූ මොහාන් ලාල් ග්‍රේරු මහතා සිය අවධානය ඉංග්‍රීසි භාෂා දැනුම ව්‍යාප්ත කිරීම සඳහාත්, ගුරු හිඟය මඟහැරවීමටත් වැඩපිළිවෙළක් සකස් කිරීම සඳහාත් යොදවන බවත් දීපව්‍යාප්ත රූපවාහිනි නාළිකාවක් ඇරඹීමෙන් අධ්‍යාපනය ව්‍යාප්ත කරන බවටත් මෙසේ ප්‍රකාශ කරයි. ඒ පිළිබඳ නියෝජ්‍ය ඇමැතිවරයා දැක් වූ අදහස්.කරුණු කිහිපයක් නිසා ජාත්‍යන්තර පාසලක තවදුරටත් නිලතල දැරීම හොඳ දෙයක් නෙවෙයි කියලා මම කල්පනා කළා. ඒ නිසා ‍ හතළිස් ලක්ෂයක දරුවන්ට පූර්ණකාලීනව සේවය කරන්න 16,000ක දරුවන්ගෙන් ඈත් වුණා.ජාත්‍යන්තර පාස‍ලේ දරුවෝ වෙනුවෙන් වැඩ කරන්න ගියොත් රටේ දරුවෝ වෙනුවෙන් වැඩ කරන්න වෙලාව අඩුවෙන්න පුළුවන්. දැන් මගේ කාලය සම්පූර්ණයෙන්ම ඔවුන් වෙනුවෙන් යෙදවිය හැකියි.දෙවෙනි කරුණ ජාතියේ නිදහස් අධ්‍යාපනය පිළිබඳ සමස්ත වගකීම දරන ‍ෙදවෙනියා හැටියට කටයුතු කරමින් ජාත්‍යන්තර පාසලක කළමනාකාරීත්වය දැරීම කෙතරම් දුරට සදාචාර සම්පන්න ද කියලා ගැටලුවක් මා තුළට පැන නැඟුණා‍.ඔව්. අධ්‍යාපන ක්ෂේත්‍රයේ නිරතව සිටින පුද්ගලයෙක් හැටියට මම ආදර්ශවත් විය යුතුයි. මගේ සම්පූර්ණ ශ්‍රමය මේ රටේ දූ දරුවන් වෙනුවෙන් වෙන් කිරීම මගේ ඉදිරි අරමුණයි.ජේ.වි.පිය අධ්‍යාපනය ගැන වගේම වෙනත් දේවල් ගැන කියන්නේත් පරස්පර විරෝධී අදහස්. ඔවුන්ට පුළුල් දැක්මක් න‍ැහැ. නැත්නම් අමාත්‍ය මණ්-ඩලය පත් කරන්නේ ජනාධිපතිතුමා බව වැටහිය යුතුයි.ඇත්තෙන්ම ඔව්.‍ මම අධීක්ෂණ මන්ත්‍රී ධුරය දැරූ අමාත්‍යාංශ භාර ඇමැතිවරුන්ගෙන් වැඩ කරන්න ඉඩක් ලැබුණා. ඒ නිසා මම ඉතාම සතුටින් මෙම අමාත්‍යාංශ දෙක සමඟම ගනුදෙනු කළා.නව තනතුරත් එක්ක ඊට වඩා කාර්යභාරය ටිකක් තව වැඩිවෙලා තිබෙනවා. ඒ කියන්නේ වගකීමක් ලැබුණා. වැඩ කරන්න අධිකාරී බලයක් ලැබුණා.මහින්දෝදය පාසල් දහස පිළිබඳ වැඩපිළිවෙළ, තාක්ෂණවේදය නව විෂය ධාරාව හා ඉංග්‍රී භාෂා කථනය ප්‍රචලිත කිරීමේ වගකීම ඇමැතිතුමා මා වෙත මූලික වශයෙන් භාරකොට තිබෙනවා.මෙයට අමතරව ඒ ඒ දිස්ත්‍රික්කවල වුවමනාවන් සැලකිල්ලට ගෙන යටිතල පහසුකම් වර්ධනය කර ගුරුවරුන්ගේ මට්ටම ඉහළට ගෙන ඒමට අධ්‍යාපන විද්‍යාපීඨ සඳහා වැඩපිළිවෙළක් සකස් කිරීමේ අවශ්‍යතාවය ඇමැතිතුමා මට දන්වා තිබෙනවා.තාක්ෂණවේදය විෂය ධාරාව පාසල් පද්ධතියට ගෙන එනු ලැබුවේ අධ්‍යාපන අමාත්‍යාංශය හා වෘත්තීය පුහුණු, නිපුණතා සංවර්ධන අමාත්‍යාංශය සම්බන්ධීකරණයෙන්. එහිදී අමාත්‍යාංශ දෙක සම්බන්ධ කෙරෙන පුරුක හැටියට මා කටයුතු කළා. එනිසාත් මේ කර්තව්‍ය ඉදිරියට ගෙන යාමට අවශ්‍ය නිසාත් මම තවදුරටත් එම අමාත්‍යාංශයේ අධීක්ෂණ මන්ත්‍රීවරයා හැටියට කටයුතු කරනවා.පාසල් දහසේ ව්‍යාපෘතිය සඳහා දිවයිනේ සෑම ප්‍රාදේශීය ලේකම් කාර්යාලයකින්ම පාසල් තුන බැගින් තෝරාගෙන තිබෙනවා. ඊළඟට ඒ එක මහින්දෝදය පාසලකට පෝෂිත පාසල් 5 බැගින් ඇතුළත් වෙනවා.පස්වැනි ශ්‍රේණියෙන් පසු පෝෂිත පාසල්වල සිසුන් මහින්දෝදය පාසලට ඇතුළත් කරන බවට සහතිකයක් ලබාදී ඇති නිසා ජනප්‍රිය පාසල් ප්‍රශ්නය වගේම පළමු ශ්‍රේණියට සිසුන් ඇතුල් කර ගැනීමේ දී ඇතිවන තරගකාරීත්වයත් නැතිව යාවි.මෙම පාසල් දහස ඉතා හොඳ අංගසම්පූර්ණ පාසල් බවට පත් කරන්න අප කල්පනා කරනවා. මහින්දෝදය පාසලකට ගණිතාගාරයක්, දුරස්ථ අධ්‍යාපන ඒකකයක්, භාෂාගාරයක්, පරිගණක ඒකකයක් ලබා දෙනවා. ඊට අමතරව මේ පාසල් දහස අතර විද්‍යා අංශය උගන්වන්නේ නැති පාසල් තිබෙනවා නම් ජීව හා රසායන විද්‍යාගාරයක් හා භෞතික විද්‍යාගාරයක් ලබා දෙනවා.පැළ කර තිබෙන්නේ බීජය පමණයි. මේ ප්‍රශ්නයට සම්පූර්ණ විසඳුමක් ලැබෙන්න තව අවුරුදු 10ක් යනවා. එය සාර්ථක වුවහොත් පෝෂිත පාසල් 5000ක දරුවන්ට ශිෂ්‍යත්වය සමත් වූවත් නැතත් ජනප්‍රිය පහසුකම් සහිත විදුහලක අධ්‍යාපනය ලැබීමේ අවස්ථාව ලැබෙනවා. දැන් දරුවෝ වැඩ කරන්නේ ජනප්‍රිය පාසල් 56කට ඇතුල්වෙන්න බලාගෙන. එවිට ශිෂ්‍යත්වයට තිබෙන තරගය ඉබේම අඩුවේවි.සාමාන්‍යයෙන් ලෝක සම්මත මිනුමට අනුව එක් එක් ප්‍රශ්න පත්‍රයෙන් ලකුණු 35ට වඩා ලබා ගැනීම එම ප්‍රශ්න පත්‍රය සමත් වීමක් ලෙස සලකනවා‍. නමුත් ඔවුන් ශිෂ්‍යත්වයක් ලබා ගැනීම සඳහා අවශ්‍ය කඩඉම් ලකුණට නොපැමිණියා විය හැකියි.සියලු දෙනාම දක්ෂයින් වූවත් ශිෂ්‍යත්වය ලබා දෙන්නේ ඉහළම ලකුණු ලබා ගන්නා 10%ටයි. ඒ යථාර්ථය කවුරුත් තේරුම්ගත යුතුය. යමක් තේරුම්ගෙන චිත්තවේගයක් ඇතිකර ගන්නේ නැතිව, ජීවිතය ගැන කලකිරෙන්නේ නැතිව කටයුතු කිරිම අධ්‍යාපනයේ එක අංගයක්. මේක ළමයින්ට කලින් මව්පියන්ට කියා දිය යුතුයි. අඩුම ගණනේ දරුවාට යම්කිසි සතුටක් ලැබෙන විදිහට ප්‍රතිඵල දීමේ ක්‍රමය වෙනස් විය යුතුයි. මේ ඒ සඳහා ගන්න උත්සාහයක්.නැහැ. කොහෙත්ම නැහැ. දරුවා සතු බහුවිධ බුද්ධීන් 9ක් අතරින් අවම වශයෙන් ශිෂ්‍යත්වයේ දී පරීක්ෂා කෙරෙන්නේ 2ක් පමණයි. ඒ නිසා ශිෂ්‍යත්වය අසමත් වූ පමණින් ඔහු බුද්ධිමත් නැහැයි කියන්න බැහැ.චාලක බුද්ධිය ශිෂ්‍යත්වයේ දී මනින්න බැහැ. අන්තර්පුද්ගල බුද්ධිය මනින්න බැහැ. එය වැදගත් සමාජ කුසලතාවක්. නායකයන් බිහිවන්නේ මෙම බුද්ධිය අනුවයි. ලෝකයට අධ්‍යාත්මික නායකයන් ලබා‍ෙදන පුද්ගල ඇතුළාන්ත බුද්ධිය ශිෂ්‍යත්වයෙන් මැනෙන්නේ නැහැ. ඊළඟට රිද්මය හෝ දෘශ්‍ය අවකාශ බුද්ධිය එතැනදී මැනෙන්නේ නැහැ. ඒ අනුව ලෝකය පිළිගන්න බුද්ධීන් 9කින් 2ක් පමණයි ශිෂ්‍යත්වයේ දී මැනෙන්නේ.යා යුතුයි. නමුත් මේ ක්‍රමයෙන් මැනෙන්නේ කිසියම් වර්ගයකට අයත් බුද්ධිය පමණයි. ඒ ගැන දෙමව්පියන් දැනුවත් කිරීමක් සිදුවිය යුතුයි.අපේ දරුවන්ට ඉංග්‍රීසි භාෂාව ලිවීමේ හා කියවීමේ කුසලතාවය යම් මට්ටමකට තිබෙනවා. නමුත් ඔවුන් ඉංග්‍රීසි භාෂාවෙන් කතා කරන්න ලොකු පැකිළීමක් තිබෙනවා. භාෂාව භාවිතා කළේ නැත්නම් ඒ පිළිබඳ හුරුව නැතිව යනවා. ඒ නිසා කුඩා කාලයේ සිටම ඉංග්‍රීසි කතා කිරිම හුරු කිරීමට වැඩපිළිවෙළක් සකස් කර තිබෙනවා. එය වර්ධනය කරන්න පුළුවන් එකම ක්‍රමය විභාග ක්‍රමයට ඇතුළු කිරීමයි. ඒ අනුව 2015 සිට සා/පෙළ විභාගයට ඉංග්‍රීසි භාෂාව කතා කිරීම හා සවන්දීමට ප්‍රශ්න පත්‍රයෙන් ලකුණු 20ක් වෙන්කර තිබෙනවා. ඒ සඳහා දැනටමත් ගුරුවරුන් පුහුණු කර අවශ්‍ය දැනුම ලබාදී තිබෙනවා.ඉංග්‍රීසි ගුරුවරුන් පුහුණු කිරීම සඳහාම පමණක් විශේෂ වූ අභ්‍යාස විද්‍යාල අපට තිබෙනවා. නමුත් ඒවාට බඳවා ගැනීමේ දී ඒ ඒ දිස්ත්‍රික්කවල ඉංග්‍රීසි ගුරු වුවමනාව පිළිබඳ සැලකිල්ලට ගන්නේ නැහැ. මේක අනෙකුත් විෂයටත් අදාළයි.සේවයට බැඳුණු අලුත දුෂ්කර ප්‍රදේශවල ඉගැන්වීමට ගියත් ඔවුන් ඒ දිස්ත්‍රික්කවල රැඳී සිටින්න උත්සාහ කරන්නේ නැහැ. ඒ නිසා ඉදිරියේ දී විද්‍යා පීඨ සඳහා බඳවා ගැනීමේ දී ඒ ඒ දිස්ත්‍රික්කවල ගුරු හිඟය අනුව Z - ස්කොර් ක්‍රමයට අනුව බඳවා ගන්නවා. එවිට ගුරු හිඟයට ස්ථිර විසඳුමක් ලැබෙනවා.මේ සඳහා අවශ්‍ය සියලුම මූලික කටයුතු අධ්‍යාපන අධීක්ෂණ මන්ත්‍රීවරයා හැටියට කටයුතු කරද්දී මට කරන්න පුළුවන් වුණා. දැන් අපට තිබෙන්නේ සංඛ්‍යාතයක් ලබා ගැනීමේ ප්‍රශ්නය පමණයි. ලබන වසරේ ඩිජිටල් ක්‍රමයට රූපවාහිනී විකාශය ඇරැඹීමෙන් පසු ඒ සඳහා සංඛ්‍යාතයක් ලබාදෙන බවට සහතිකයක් ලැබී තිබෙනවා.පක්ෂය ඒ ගැන මගෙන් අදහස් අහලා නැහැ. ඒ ගැන මගේ බලාපොරොත්තුවක් ඇත්තේත් නැහැ. මෙය ප්‍රවෘත්තියක් පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>15</day>
    </date>
    <link>http://www.dinamina.lk/2013/10/15/_art.asp?fn=f1310152</link>
    <topic>නවුත්තුඩුව මහා විද්‍යාලයේ සියවසක අභිමානය</topic>
    <author/>
    <content>මතුගම සිට යටදොලවත්ත දෙසින් අලුත්ගමට යන විට සුන්දර වූ කෙත්වතුවලින් පිරි පරිසරයක හමු වන නවුත්තුඩුව නවෝද්‍යා මහා විදුහල සුවිසල් තුරුලතාවන්ගෙන් ආවරණය වී චමත්කාර දසුනක් මවයි.1896 ඔක්තෝබර් මස 15 වන දින ස්වභාෂා පාසලක් ලෙස පොල් අතු සෙවිලි කළ මඩුවකට රැස් කර ඇති ළමුන් ගණන 105 කි. නවුත්තුඩුව විහාරස්ථානයේ විහාරාධිකාරී අපවත් වී වදාළ ඔමල්පේ ස්වාමීන් වහන්සේගේ අනුශාසනා හා මඟ පෙන්වීම යටතේ අවශ්‍ය බිම් ප්‍රමාණය කටුගහහේන වලව්වේ මොහන්දිරම් මුණසිංහ හාමු මහතා සහ අවට ප්‍රභූ පිරිස පරිත්‍යාග කර ඇත. නිදහස් අධ්‍යාපනයේ පියාණන් වූ සී. ඩබ්ලිව්. ඩබ්ලිව්. කන්නන්ගර ශ්‍රීමතාණන් විසින් සිය සමීප මිතුරකු වූ මොහන්දිරම් මුණසිංහ හාමු මහතාගේ ඉල්ලීම මත ශිෂ්‍යාවන් සඳහා වෙනම ශාලාවක් ඉදි කිරීමට ප්‍රතිපාදන ලබා දී ඇත. මතුගම සී. ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලයට සමගාමීව ඉදි වූ එම ගොඩනැඟිලි වර්තමානයේ දී පෞරාණික දිගු ඉතිහාසයක මතකය සිහිපත් කරයි.විදුහලේ ප්‍රථම මුල් ගුරු ලෙස ප්‍රදේශයේ විද්වතකු වූ මග්ගොන මහතා කටයුතු කොට ඇත. ප්‍රාදේශීය ඉංග්‍රීසි නිලධාරියකු වූ වෙන්ගර්බර්ග් මහතා 1954 වසරේ දී ද්වි-භාෂා පාසලක් ලෙස අධ්‍යාපන පහසුකම් සංවර්ධනය කළ බවට තොරතුරු පවතී. වසර 117ක කාලය තුළ විදුහල්පතිවරුන් 21 දෙනෙකු සේවය කොට ඇති අතර පාසලේ සිදු වූ විශේෂ සේවාවන් අනුව ජුලියස් ජයසුමන, යු. කේ. ඩී. කොරනේරිස්, සී. සී. විජේරත්න, එස්. කරුණානායක, පී. එච්. එම්. සේනාතිලක, කේ. ඩී. එම්. සිරිවර්ධන, මොරගල සුමංගල හිමි, සුනිල් ආරියරත්න, ජයසිරි ගජධීර, කේ. කේ. සී. රණවීර යන අයගේ දායකත්වය බොහෝ දෙනා සිහිපත් කරයි.භූගෝල විද්‍යා විශේෂවේදී උපාධිධාරියකු වන වර්තමාන විදුහල්පති ජේ. එස්. චන්ද්‍රසේන මහතා සිසු ගුරු මවුපිය හා ආදි සිසු සැමගේ සහාය ලබමින් පාසලේ සියලු කටයුතු මැනවින් කළමනාකරණය කරයි. අනාගත පරපුර සුපසන් නිම්තෙර වෙත ළඟා කරවීමෙහිලා නිපුණත්වයෙන් යුතු වීමට ඔහු ලබා ඇති පශ්චාත් උපාධි අධ්‍යාපන ඩිප්ලෝමාව, පාසල් කළමනාකරණ ඩිප්ලෝමාව, අධ්‍යාපන කළමනාකරණ පශ්චාත් උපාධි ඩිප්ලෝමාව, ඇතුළු වෘත්තීය සුදුසුකම් හේතු පාදක වී ඇති බව සනාථ කරයි. විදුහල්පතිවරයකු ලෙස ඉටු කරන ලද අධ්‍යාපන මෙහෙවර ඇගයීමේදී 2006 වසරේ බස්නාහිර පළාත් විදුහල්පති විද්‍යා ‍ නිකේත කීර්ති සම්මානයෙන් හා 2012 වසරේ දී මතුගම අධ්‍යාපන කලාපයේ මහා විද්‍යාල කාණ්ඩයේ විශිෂ්ඨතම විදුහල්පති ලෙස සම්මානයෙන් පිදුම් ලබා ඇත.ඵලදායි පාසලක් ගොඩනැමට විදුහල්පතිවරයා හා ආචාර්ය මණ්ඩලය අපමණ කැප කිරීමක් කිරීමට සිදු වේ. එය අර්ථවත් කරමින් පන්ති කාමර ඉගෙනුම් ඉගැන්වීම් ක්‍රියාවලියේ මෙන්ම විෂය බාහිර කටයුතුවල දී සුවිශේෂ ජයග්‍රහණ රැසකින් පාසල අබිමන් කිරීමට ගුරු සිසු පිරිස භාග්‍යවන්ත වී ඇත. වසරින් වසර 5 ශ්‍රේණිය ශිෂ්‍යත්වය සමත් වන ප්‍රතිශතය ඉහළ අගයක් ගන්නා අතර 2012 වසරට සාපේක්ෂව 2013 ප්‍රතිඵල වර්ධනය වීමේ ප්‍රතිශතය 86%කි. මතුගම අධ්‍යාපන කලාපයේ සාමාන්‍ය පෙළ සමත් වීමේ ඉහළම අගය හිමි කර ගනිමින් 2012 වසරේ විභාග දෙපාර්තමේන්තුවේ විශේෂ ඇගයීමට ලක් විය. උසස් පෙළ සියලුම විෂය ධාරාවන් හි 100% ප්‍රතිඵල පෙන්වමින් වාර්ෂිකව සරසවි මාතාවට බුද්ධිමත් දරුවන් දායාද කරයි‍.සුසිලා සෙ‍ෙනවිරත්න හා නිමල් කරුණාරත්නමතුගම අධ්‍යාපන කලාපයේ සෑම සිසු නිර්මාණ ඉදිරිපත් කිරිමකදීම ජයග්‍රහණ ලබමින් පළාත් මට්ටමින් සහ සමස්ත ලංකා මට්ටමින් ජයග්‍රහණ පාසලට උරුම කර දීම වර්තමානයේ සුලබ දසුනකි.‍ විවිධ තේමා යටතේ නර්තනය තුළින් 2010 වසර සමස්ත ලංකා ප්‍රථම ස්ථානයත් 2013 පළාත් තෙවන ස්ථානයත් හිමිකරගෙන ඇත. සංගීත විෂයේ වයලීන් වාදනයේ දක්ෂයන් බිහි වී සෑම වසරකම පළාත් මට්ටමේ ජයග්‍රහණ කරා උරුමකම් කියයි.චිත්‍ර කලාව පළාත් හා සමස්ත ලංකා ජයග්‍රහණ රැසකි. විද්‍යාව, ගණිතය හා සමාජ විද්‍යා විෂයන් හි ජයග්‍රහණයන් එලෙසින්මය. 2013 සිංහල භාෂා තරගාවලියේ කලාප මට්ටමේ ජයග්‍රහණ 19ක් ලබා ඇති අතර ඩී. කමනි පියුමාලි සමස්ත ලංකා ප්‍රථම ස්ථානයත්, ජාතික මට්ටමේ තෙවන ස්ථානයත් දිනා සිටින්නී‍ෙය‍්‍ හිරුණි නිසංසලා සහ ගයනි දිනුෂිකා සමස්ත ලංකා තෙවන හා පස්වන ස්ථාන හිමි කරගෙන ඇත.2013 සමස්ත මැරතන් (පිරිමි) තරගයේ (කි. මි. 25) ප්‍රථම ස්ථානයත්, මීටර් 5000 තරගයේ දෙවන ස්ථානයත් ලහිරු ප්‍රමෝද් කන්නන්ගර සිසුවා හිමිකර ගත්තේය. එම කාන්තා මැරතන් තරගයේ 11 වන ස්ථානයත් මීටර් 5000 තරගයේ තෙවන ස්ථානයත් එච්. ඩබ්ලිව්. හර්ෂණි සිසුවිය දිනා ගත්තාය.විෂය බාහිර ක්‍රියාකාරකම් යටතේ පාසල් ඵලදායිතා, මදර් ශ්‍රී ලංකා, බාලදක්ෂ ,ශිෂ්‍ය භට, සෞඛ්‍යදාන, පරිසර ඒකක ,විෂය සමගාමි නායකත්ව හා උපදේශන වැඩමුළු මුල්‍ය හා බැංකු කටයුතු, වැඩිහිටි සරණ, ළමා සමාජ, ප්‍රජා මුල උපදේශන සේවා වැනි වැඩසටහන් යටතේ සමබර පෞරුෂයකින් යුතු පුරවැසියන් රටට දායාද කිරීමට පාසල් වාතාවරණය ගොඩනඟා ඇත.ඒ අනුව පළාත් අධ්‍යාපන දෙපාර්තමේන්තුව 2013 වසරේ කරන ලද ඇගයීම් මත මතුගම අධ්‍යාපන කොට්ඨාසයේ හොඳම මහ විද්‍යාලය ලෙස ඇගයීමට ලක් විය.පාසලේ ආදි ශිෂ්‍ය සංගමය පාසලේ උන්නතිය වෙනුවෙන් ඉටු කරන මෙහෙවර සුළු පටු නොවේ. දේශීය සහ විදේශීයව විසිරුණු ප්‍රබල උගතුන් රැසක් බිහිව ඇති මෙම පාසලේ වර්තමාන නවෝදය ප්‍රශංසාත්මකව අගයන එහි සභාපති එස්. ඒ. සිරිසේන, ලේකම් එස්, ඒ ඩග්ලස්, භාණ්ඩාගාරික කේ. යසසිරි පෙරේරා යන අය ප්‍රකාශ කළේ අපගේ පාසල් මාතාව දිස්ත්‍රික්කයේ විශිෂ්ටතම පාසල කිරීමට විදුහල්පති සමඟ කැප වෙන බවයි.ජනාධිපතිතුමන්ගේ ද්විතියික පාසල් සංවර්ධන වැඩසටහනට මෙම පාසල යෝජනා වී ඇති බවත් බස්නාහිර පළාත් ප්‍රධාන අමාත්‍ය ප්‍රසන්න රණතුංග මැතිතුමන්ගේ සුපසන් නිම්තෙර වැඩසටහන මතුගම කලාප අධ්‍යාපන අධ්‍යක්ෂක එන්. ඩබ්ලිව්. පෙරේරා මැතිතුමන් ප්‍රමුඛ සියලු නිලධාරීන් සහ කොට්ඨාස අධ්‍යාපන අධ්‍යක්ෂිකා බී . එච්. එන්. බී දසනායක මහත්මිය ඇතුළු උපදේශක කණ්ඩායමේ නිරන්තර දැනුවත් කිරීම් සම්පත් දායකත්වය හා අධීක්ෂණයත් තමන් ශක්තිමත් කරන බව විදුහල්පතිගේ අදහස විය. වසර 117ක් සමරමින් මේ මොහොතේ පැවැත්වෙන වැඩසටහන් රැසකි. රටේ දිදුලන සිප්හලක් වීමට අප ද සුභාශිංසනය කරන්නෙමු.පාසලේ ආදි ශිෂ්‍යයකු වන පාසල් සංවර්ධන සමිති නියෝජිත මතුගම ප්‍රාදේශීය සභා මන්ත්‍රී නිශාන්ත කුලතුංග මහතා අදහස් දක්වමින් කියා සිටියේ වර්තමානයේ පාසලේ නව ක්‍රියාකාරිත්වය හා පිබිදීම ප්‍රදේශයේ සියලු දෙනාගේ ප්‍රසාදයට හේතුවී ඇති බවයි.විදුහල්පතිතුමා ඇතුළු ගුරු මණ්ඩලය උපරිමයෙන් කැප වුවද මතුගම අධ්‍යාපන කලාපයේ ප්‍රධාන විදුහල් හා සැසඳීමේදී මෙම විද්‍යාලයේ සිසුන්ට භෞතික පහසුකම් ප්‍රමාණවත් නොවන බව එතුමන් විශේෂ අවධානයට ලක්කරයි.දැනට පවතින පන්ති කාමර සහිත ගොඩනැඟිලි ප්‍රතිසංස්කරණය කරමින් අනාගත පරපුර සඳහා මෙම පාසල දියුණු කිරීමට පාසල් සංවර්ධන කමිටුව පස් අවුරුදු සංවර්ධන සැලැස්මක් සැකසු අතර රැස්වීම් ශාලාව, නව පුස්තකාලය, බහු මාධ්‍ය ඒකකය, භාෂාගාර, ක්‍රීඩාගාරය, විදුහල්පති කාර්යාලය, තාප්පය ඉදිකිරීම, නවපන්ති කාමර, විදුහල්පති නිවස හා ගුරු නිවස ආදී නව ඉදිකිරීම් සහිතව භෞතික සම්පත් සපයා ගැනීම ඒ තුළ අන්තර්ගත කොට ඇති බවත් සඳහන් කළේය.පළාත් සභා පාසලක් ලෙස ලැබෙන සහයෝගය අගය කරන මන්ත්‍රීතුමන් බස්නාහිර පළාත් සභා මන්ත්‍රී මෙන්ම ගිණුම්කාරක සභා සභාපති මතුගම අධ්‍යාපන අධීක්ෂණ මන්ත්‍රී චන්ද්‍රභානි අධිකාරම් සහ පාර්ලිමේන්තු මන්ත්‍රී ප්‍රවාහන අමාත්‍ය කුමාර වෙල්ගම මැතිතුමන් ප්‍රධාන කොට දිස්ත්‍රික්කයේ සියලු දේශපාලන නියෝජිතයන්ගේ සහාය පාසලේ අනාගත දියුණුව වෙනුවෙන් ලබා ගැනීමට තමා සැලසුම් කර සිටින බව ප්‍රකාශ කළේය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310162</link>
    <topic>හජ් උත්සවය එකමුතු භාවයේහරය නිරූපණය කරනවා</topic>
    <author/>
    <content>විවිධ වූ භාෂා කතා කරන, විවිධ ආගම්වලට අයත් දහස් සංඛ්‍යාත බැතිමතුන් එක්වීම තුළ හජ් උත්සවය එකමුතුභාවයේ හරයද නිරූපණය කරන බව ජනාධිපති මහින්ද රාජපක්ෂ මහතා පවසයි.හජ් උත්සවය නිමිත්තෙන් සුබ පැතුම් පණිවුඩයක් නිකුත් කරන ඒ මහතා වැඩිදුරටත් මෙසේ ද සඳහන් කරයි. ලොව පුරා සිය සහෝදර බැතිමතුන් සමඟ ශ්‍රී ලාංකීය මුස්ලිම් ප්‍රජාව විසින් ඊද්-උල්-අල්හා හෙවත් හජ් උත්සවය සැමරීම වෙනුවෙන් මම මේ පණිවුඩය එවන්නේ සතුටිනි.මුස්ලිම් ජනතාව සෑම දිනකම පස් වතාවක් මුහුණලා යාඥා කරන දිශාවේ පිහිටි ශුද්ධ වූ මක්කම නගරයට මිලියන හතරක බැතිබර මුස්ලිම් භක්තිකයන් රැස්වන හජ් උත්සවය ලොව පුරා මුස්ලිම් ප්‍රජාවගේ වැදගත් වාර්ෂික උත්සවය වේ.අල්ලා දෙවියන් වහන්සේගේ ශ්‍රේෂ්ඨත්වය, දේවත්වය මෙන්ම සමගියේ උද්යෝගය ද අවධාරණය කිරීම සඳහා විවිධ වූ භාෂා කතා කරන විවිධ ආගම්වලට අයත් දහස් සංඛ්‍යාත බැතිමතුන් එක්වීම තුළින් මේ උත්සවය එකමුතුභාවයේ හරයද නිරූපණය කරයි.ලෝ වැසි ජනතාව අතර සාමය හා අවබෝධය වෙනුවෙන් යාඥා කෙරෙන හා ශුද්ධ වූ කුරානයේ හා මහම්මද් නබිතුමාගේ ඉගැන්වීම් පිළිබඳ වූ තම කැපවීම යළි සනාථ කරන වාර්ෂික හජ් වන්දනාමාන කටයුතුවලට සහභාගීවීමට ශ්‍රී ලාංකීය මුස්ලිම් ජනතාවට අවශ්‍ය පහසුකම් සියල්ල රජය මඟින් සලසා දී තිබේ.කුරානයේ ඉගැන්වීම් අනුව යමින් ශ්‍රී ලංකාවේ මුස්ලිම් ජාතිකයෝ ඉතිහාසය පුරා අනෙකුත් ආගමිකයන් සමඟ සමඟිව වාසය කළහ. එය අදටත් එසේමය. රටේ ප්‍රගතියට මෙන්ම අප දේශයේ සියලු ජනයාගේ සාමූහික යහපත වෙනුවෙන් ඔවුන් කැපී පෙනෙන ලෙස දායක වී ඇත.විශේෂ ආගමික වතාවත් ඉටු කරන මෙම විශේෂ දිනයේ දී මුස්ලිම් ජනයාගේ යාඥා සියලු දෙනාගේ අභිමතය රැකදෙන සාමය වෙත යොමු වී ඇති බවට සැකයක් නැත. ශ්‍රී ලාංකීය මුස්ලිම් ප්‍රජාවට ප්‍රිතිමත් හා සුබ ඊද්- උල් - අල්හා උළෙලක් පතමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310163</link>
    <topic>බිලි පූජා තහනමට එරෙහිව මුන්නේශ්වරම් පූසාරිගෙන් පෙත්සමක්</topic>
    <author>නෙල්කා මැදගෙදර</author>
    <content>නීත්‍යානුකූල බලපත්‍රයක් ලබා ගැනීමෙන් තෙරව බිලිපූජා සඳහා සතුන් මැරිම තහනම් කරමින් අභියාචනාධිකරණය විසින් මෑතකදී නිකුත් කරන ලද නඩු තින්දුව බල රහිත කරන ලෙස ඉල්ලා හලාවත ,මුන්නේශ්වරම්, ශ්‍රී භද්‍රකාලි කෝවිලෙහි ප්‍රධාන පූසාරිවරයා ඇතුළු තිදෙනකු විසින් ශ්‍රේෂ්ඨාධිකරණයට අභියාචන පෙත්සමක් ඉදිරිපත් කර තිබේ.බලපත්‍රයක් ලබා ගැනිමෙන් තොරව බිලි පූජා සඳහා සතුන් ඝාතනය කරන්නන්ට එරෙහිව නීතිමය පියවර ගැනිම සඳහා පොලිස්පතිවරයා සහ හලාවත ජ්‍යෙෂ්ඨ පොලිස් අධිකාරිවරයාට බලය පවරමින් ප්‍රකාශ කරන ලද එම නඩු තින්දුව ක්‍රියාත්මක කිරිම අත්හිටුවන නියෝගයක් නිකුත් කරන ලෙසද පෙත්සම මගින් ඉල්ලා තිබේ.හලාවත , මුන්නේශ්වරන්හී ශ්‍රී භද්‍රකාලි කෝවිලෙහි ප්‍රධාන බාරකාර පූසාරිවරයා වන එම්.කනගරත්නම් සහ එහි පූසාරීවරුන් වන කාලිමුත්තු සිව පතුසුන්දරම්, සහ මහේන්ද්‍රසාමි විසින් මේ පෙත්සම ඉදිරිපත් කර තිබේ.ශ්‍රී බෝධිරාජ පදනම, ජාතික සංඝ සම්මේලනය, ධර්ම විජය පදනම, සත්ත්ව සුභ සාධන භාරයෙහි අයිරාංගනි සිල්වා ඇතුළු විසි දෙදෙනකු පෙත්සම මගින් වගඋත්තර කරුවන් කොට සිටිති.හලාවත , මුන්නේශ්වරන්හී ශ්‍රී භද්‍රකාලි කෝවිලෙහි බිලි පූජා සඳහා සතුන් මැරීම සම්බන්ධයෙන් එම කෝවිලෙහි බාරකරුවන් සහ මේ අභියාචන පෙත්සමෙහි වගඋත්තරකරුවන් අතර නඩුවක් හලාවත මහේස්ත්‍රාත් අධිකරණයෙහි විභාගවන බව පෙත්සමෙහි සඳහන් වේ.එසේ තිබියදි එම කරුණ සම්බන්ධයෙන්ම මේ අභියාචන පෙත්සමෙහි වගඋත්තරකරුවන් වන බෝධිරාජ පදනම ඇතුළු පිරිස විසින් කෝවිලෙහි බාරකරුවන්ට එරෙහිව රිට් පෙත්සමක් අභියාචනාධිකරණයට මීට පෙර ඉදිරිපත් කරන ලදි.එම පෙත්සම විභාග කළ අභියාචනාධිකරණය ඉකුත් අගෝස්තු මස 29 වැනිදා ඒ සම්බන්ධ නඩු තින්දුව ප්‍රකාශ කෙළේය.හලාවත , මුන්නේශ්වරන්හී ශ්‍රී භද්‍රකාලි කෝවිලෙහි පූජකවරුන් නිත්‍යානුකුල බලපත්‍රයක් ලබා ගැනිමෙන් තෙරව බිලි පූජා සඳහා සතුන් මැරීම සිදු කර ඇතැයි එම නඩුතින්දුව මගින් අභියාචනාධිකරණය තීරණය කෙළේය.එමගින් ඔවුන් ගව ඝාතක පනතෙහි 4වන වගන්තිය සහ සත්ත්ව හිංසා පනතෙහි 22 වන වගන්තිය උල්ලංඝනය කර ඇති බවට තිරණය කරන ලදි.එලෙස සත්ත්ව ඝාතන සිදුකරන පුද්ගලයන්ට එරෙහිව නිතිමය පියවර ගැනීමේ බලය ද පොලිසිය වෙත පවරන ලදි. අභියාචනාධිකරණය හමුවෙහි තමන් ඉදිරිපත් කළ කරුණු සැලකිල්ලට නොගෙන ප්‍රකාශකර ඇති එම නඩු තින්දුව අසාධාරණ සහ නිසි කරුණු සලකා බැලිමකින් තොරව ලබා දී ඇතැයි මේ අභියාචන පෙත්සම ඉදිරිපත් කරමින් මුන්නේශ්වරන්හී ශ්‍රී භද්‍රකාලි කෝවිලෙහි බාරකාර පූජක වරු පවසති.හලාවත මහේස්ත්‍රාත් අධිකරණයෙහි නඩුවක් විභාග වෙමින් පැවතියදි එම කරුණ සම්බන්ධයෙන් ම මෙලෙස නඩු තින්දුවක් ප්‍රකාශ කිරිම වැරැදි සහගත බවට ඔවුහූ පැමිණලි කර සිටිති. එසේම එය අධිකරණ ක්‍රියාවලියට ඇඟිලි ගැසිමක් බවට ද ප්‍රකාශ කර තිබේ. එබැවින් එම නඩු තින්දුව සහ එහි නියමයන් අවලංගු කරන ලෙස ඔවුහූ අධිකරණයෙන්ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310164</link>
    <topic>ඇමැති නියෝගයෙන් වී අලෙවි මණ්ඩලයේ සාමාන්‍යාධිකාරී තනතුරින් ඉවත් කරයි</topic>
    <author>විජයානි එදිරිසිංහ</author>
    <content>වී අලෙවි මණ්ඩලයේ සාමාන්‍යාධිකාරී කේ.ඒ. ඩබ්ලිව්. එස්. පෙරේරා මහතා එම තනතුරෙන් ඉවත් කර ඔහු එම මණ්ඩලයේ හිටපු නිත්‍ය තනතුර වෙත හරවා යවන ලෙස සමුපකාර හා අභ්‍යන්තර වෙළෙඳ අමාත්‍යාංශයේ ලේකම් පී.කේ.ඩී. අමරවර්ධන මහතා වී අලෙවි මණ්ඩලයේ සභාපති කේ.බී. ජයසිංහ මහතා වෙත ලිඛිතව දැනුම් දී තිබේ. ලේකම්වරයා පසුගිය 4 වැනිදා මෙම දැනුම්දීම කර ඇත.වී අලෙවි මණ්ඩලයේ සාමාන්‍යාධිකාරිවරයා එම තනතුරට පත්වීමෙහි අවිධිමත් භාවයන් පිළිබඳව වරින් වර පුවත්පත් මඟින් කරන ලද අනාවරණය කිරීම් සහ ඒ පිළිබඳව ජනාධිපති ලේකම් විසින් කරන ලද විමසීම් ද අනුව ‍එම නිලධාරියා සාමාන්‍යාධිකාරී තනතුරට පත් කිරීම සඳහා බඳවා ගැනීමේ පරිපාටින් අනුව සුදුසුකම් පවතින්නේද යන්න පිළිබඳව පරීක්ෂාවක්ද කර තිබේ.එමගින් අනාවරණය වී ඇත්තේ ආයතනය සාමාන්‍යාධිකාරී තනතුරට බඳවා ගැනීම පිණිස පළ කරන ලද පුවත්පත් දැන්වීමේ විමසා ඇති අධ්‍යාපන හා සෙසු සුදුසුකම් ඔහු ප්‍රමාණවත් අයුරින් සම්පූර්ණ කර නොමැති බවය.තවද එම තනතුරට අදාළ වන ශාස්ත්‍රපති හෝ විද්‍යාපති උපාධියක් පෙරේරා මහතා සම්පූර්ණ කර නොමැති බවය.තවද මෙම සාමාන්‍යාධිකාරී තනතුරට අදාළව අවශ්‍ය වන පළපුරුද්දට අදාළ සුදුසුකම සපුරා නොතිබියදී ඒ සඳහා හිමිවන උපරිම ලකුණු 30 ඔහුට ලබාදී ඇත. එසේ ලකුණු දීම සම්බන්ධව එම සම්මුඛ පරීක්ෂණය පැවැත්වූ පරීක්ෂණ මණ්ඩලය ඊට සාමූහිකව වගකිව යුතු බවද අමාත්‍යාංශ ලේකම්වරයාගේ ලිපියේ සඳහන් වෙයි.සාමාන්‍යාධිකාරී වජිර පෙරේරා නැවත ඔහු හිටපු ‍තනතුරට හරවා යැවීම පිණිස මීළඟ සභාවට ඉදිරිපත් කර පාලන මණ්ඩල තීරණයක් ගෙන අවශ්‍ය පියවර ගන්නා ලෙසත් එසේ ගත් ක්‍රියාමාර්ග අමාත්‍යාංශ ලේකම් වූ තමා වෙත වාර්තා කරන ලෙසත් අමරවර්ධන මහතා විසින් වී අලෙවි මණ්ඩලයේ සභාපතිවරයා වෙත යැවූ ලිපියේ තවදුරටත් සඳහන් වෙයි.වී අලෙවි මණ්ඩලය ඈවර කිරීමට පසුගිය රජය විසින් පැත්තකට දමා තිබියදී ජනාධිපති මහින්ද රාජපක්ෂ මහතා ජනාධිපති ධුරයට පත්වීමෙන් පසු මහින්ද චින්තන වැඩපිළිවෙළ යටතේ නැවත එම මණ්ඩලය ස්ථාපිත කර එයට ආධාර ලබාදී යළි නගාසිටුවීමට ක්‍රියා කළේය.ගොවියාට පොහොර ආධාර ලබාදීමෙන් පසු රට වී වලින් ස්වයංපෝෂිත වී වසර 30කට පසු වී අලෙවි මණ්ඩලයට වී සංචිතය වී මෙට්‍රික් ටොන් ලක්ෂ තුන දක්වා ගබඩා කර ගැනීමටත් පිටරටට සහල් යැවීමට පවා හැකියාව ලැබුණි. ගොවියාට ඉහළ මිලකට වී විකුණා ගැනීමටත් අවකාශ ලැබුණි.එසේ තිබියදී වී අලෙවි මණ්ඩලයේ ඇතැම් නිලධාරීන් ප්‍රාදේශීය ශාඛාවල නිලධාරීන් හා එක්ව වී අලෙවි මණ්ඩලය හරහා ගසාකෑම් සිදුකිරීමට පටන් ගත්හ.එහි එක් පියවරක් වූයේ පෞද්ගලික සහල් මෝල් හිමියන්ට කිසිදු ඇපකරයක් නොමැතිව රුපියල් කෝටි ගණනක වී තොග සහල් කර දීමට බාරදීමයි.ඉන්වොයිසියක් හෝ නොමැතිව හිස් චෙක්පත් ලබා ගනිමින් මෙම ක්‍රියාවලිය වාචිකව සිදු කර වී අලෙවි මණ්ඩලයට විශාල පාඩුවක් සිදුවීමේ ක්‍රියාවලිය මෙම සාමාන්‍යාධිකාරීවරයාගේ මැදිහත්වීම මත සිදුවී ඇති බවද 'දිනමිණ' අනාවරණය කරගෙන ඒ පිළිබඳව සහ ඔහුට අදාළ තනතුරට සුදුසුකම් නොමැතිබව 'දිනමිණ' වාර්තා ගණනාවකින් දැක්වූ අතර ඒ පිළිබඳව ජනාධිපති ලේකම්වරයාගේ අවධානය යොමුවීම දිනමිණ පුවත පළ දැරීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310165</link>
    <topic>යුද්ධයෙන් විනාශ වූ රටගොඩනැඟෙන හැටිලෝකයාටම බලා ගත හැකියි</topic>
    <author>බලපිටිය සමූහ දිලිප් නිශ්ශංක</author>
    <content>යුද්ධයෙන් විනාශ වූ රට නැවත ගොඩනැඟීමේහිලා සිදු කර ඇති සංවර්ධනය පිළිබඳව ලෝකයාට අවබෝධයක් ලබාදීමට පොදු රාජ්‍ය මණ්ඩල නායකත්ව සමුළුව හරහා හැකිවන බව බෞද්ධ හා පාලි විශ්වවිද්‍යාලයේ මහාචාර්ය බෙලිඅත්ත වාව්ව රක්ඛිතාරාමාධිපති වාව්වේ ධම්මරක්ඛිත හිමියෝ පැවසූහ.බුදුසමය ආභාෂයෙන් මෙරට ගොඩනැඟුණු ශ්‍රී විභූතිය සහ පෞඪත්වය මෙන්ම වර්තමාන ජාතික සමගියත් ආගමික සහජීවනයත් ආර්ථික ප්‍රගතියත් පෙන්වාදීමට පොදු රාජ්‍ය මණ්ඩලයීය රාජ්‍ය නායක සමුළුව අවස්ථාවක් වන බවද උන්වහන්සේ කීහ.යුද්ධ නිසා බිඳුණු සිත් එකතු කරමින් සැමට සහනය සැනසිල්ල උදාකර දෙමින් යෝධ සංවර්ධන ව්‍යාපෘති ආරම්භ කරමින් රට සෞභාග්‍යය කරා යන අවස්ථාවේ පොදු රද සමුළුව ශ්‍රී ලංකාවේ පැවැත්වීමට හැකිවීම සමස්ත ශ්‍රී ලාංකිකයන් සියලු දෙනා ලැබූ ජයග්‍රහණයක් බවද ධම්මරක්ඛිත හිමියෝ ප්‍රකාශ කළහ.සමුළුව මෙරට පැවැත්වීමට එකඟවීමත් සමුළුවට අයත් රටවල් අතරින් එක් රාජ්‍යයක් හැර අනෙක් රාජ්‍යයන් සියල්ල සහභාගී වන බව තහවුරු කිරීම මඟින් ශ්‍රී ලංකාව ලෝකයේ පිළිගත් රාජ්‍යයක් බවට පත්වන අතර බුදුදහම ජාත්‍යන්තරව ප්‍රචලිත කිරීම උදෙසා රජය ගන්නා උත්සාහයට මෙමඟින් නව ශක්තියක් ලැබෙන බවද උන්වහන්සේ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310166</link>
    <topic>මාතර එජාප ගැටුම බාරවූ දේශපාලකයන්තිදෙනකුට ඇප</topic>
    <author>මාතර දිසා විශේෂ ජස්ටින් කොඩිකාර සහ මාතර විශේෂ</author>
    <content>එජාපයේ දෙපිරිස අතර මාතර දී ඇති වූ ගැටුම සම්බන්ධයෙන් ඊයේ (15) පොලිසියට භාර වූ දේශපාලකයින් තිදෙනා එක් අයකුට රුපියල් ලක්ෂ 3 බැගින් වූ ශරීර ඇප මත මුදාහරින ලෙස මාතර මහේස්ත්‍රාත් රුවන් සිසිර කුමාර මහතා නියම කළේය.මෙයට අමතරව පෙරේදා (14) සවස අත්අඩංගුවට ගත් සැකකරුවකුද ඊයේ පොලිසියට භාරවූ සැකකරුවන් 8 දෙනෙකුද ලබන 21 වන දින දක්වා රිමාන්ඩ් භාරයේ තබන ලෙසද මහේස්ත්‍රාත්වරයා නියම කළේය.මංගල සමරවීර, එච්.ආර්. විමලසිරි හා ජගත් සොයිසා යන තිදෙනාට ඇප නියම වූ අතර ඔවුන්ට මාසයේ අවසන් ඉරිදා උදේ 10 සිට 12 දක්වා අතර කාලයේ තුළ ජ්‍යෙෂ්ඨ පොලිස් අධිකාරී කාර්යාලයට වාර්තා කරන ලෙසද නියම කෙරිණි. අයුතු ජනරාශිය, ශබ්දවිකාශන යන්ත්‍රයක් මංකොල්ලකෑම හා වාහනයකට පහරදී අලාභහානි කිරීම යන චෝදනා මත මොවුන් අධිකරණය වෙත ඉදිරිපත් කර තිබුණි.නීතිඥ නිස්සංක නානායක්කාර මහතා ඇතුළු නීතිඥවරුන් පිරිසක් මොවුන්ට පෙනී සිටි අතර ඇප නියම කරන ලෙස ඉල්ලා සිටියහ. ඇප ලැබූ සැකකරුවන් ද ලබන 21 දින පෙනී සිටින ලෙස නියම කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310167</link>
    <topic>හජ් උත්සවයට හෙටත් සියලුම මුස්ලිම් පාසල් නිවාඩු</topic>
    <author>සුභාෂිණී සේනානායක</author>
    <content>හජ් උත්සවය වෙනුවෙන් සියලුම මුස්ලිම් පාසල් හෙට (17) නිවාඩු දිනයක් ලෙස අධ්‍යාපන අමාත්‍යංය ප්‍රකාශයට පත්කර තිබේ.ඒ වෙනුවෙන් මේ මස 26 වැනි දින පාසල් පවත් වන බවද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310168</link>
    <topic>චූදිත ‘රාජා’ සහ ‘බට්ටි’නඩුව අවසන් වනතෙක් රිමාන්ඩ්</topic>
    <author>කුමුදු හෙට්ටිආරච්චි</author>
    <content>කහවත්ත කොටකෙතන මවක හා ඇගේ 17 හැවිරිදි දියණිය අමානුෂික ලෙස ඝාතනය කළ බවට අධි චෝදනා ලැබ සිටින විත්තිකාර අඹු සැමි යුවළ නඩු කටයුතු අවසන් වන තෙක් රක්ෂිත භාරයේ තැබීමට කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ඊයේ(15) නියෝග කළාය.විනිසුරුවරිය එසේ නියෝග කරන ලද්දේ මේ නඩුවේ පැමිණිල්ල වෙනුවෙන් පෙනී සිටින අතිරේක සොලිසිටර් ජෙනරාල් ජයන්ත ජයසූරිය මහතා ඊයේ (15) අධිකරණයෙන් කළ ඉල්ලීමක් සලකා බලමිණි.නීතිපතිවරයාගේ විශේෂ ඉල්ලීමකට අනුව රත්නපුර මහාධිකරණයෙන් කොළඹ මහාධිකරණය වෙතමේ නඩුව මාරු කරන ලබූ අතර ලොකුගම් හේවගේ දර්ශන හෙවත් "රාජා"හා අශෝකා චාන්දනී කුමාරි හෙවත් "බට්ටී" යන විත්තිකාර අඹු සැමි යුවළ බන්ධනාගාරය මඟින් ප්‍රථම වරට ඊයේ කොළඹ මහාධිකරණය වෙත ඉදිරිපත් කර තිබුණි.විවෘත අධිකරණයේ ඊයේ (15) නඩුව කැදවූ අවස්ථාවේ විත්තිකාර අඹු සැමි යුවළට එරෙහි අධි චෝදනා නැවත වරක් අධිකරණ භාෂා පරිවර්තක එස්, ආර්. කුලසේන මහතා විසින්කියවා දෙන ලදී.මේ අධි චෝදනාවන්ට තමන් නිවැරදිකරුවන් බව විත්තිකාර අඹු සැමි යුවළ ප්‍රකාශ කිරීමෙන් අනතුරුව මේ නඩුව ලබන දෙසැම්බැර් මස 13 වැනිදාත් 19 වැනිදාත් ලබන ජනවාරි මස 10 හා 16 වැනිදා සිට දිනපතා විභාගයට ගැනීමට විනිසුරුවරිය ඊයේ(15) තීරණය කළාය. නඩු විභාගය සඳහා ලබන මස 13වැනිදා අධිකරණය හමුවේ පෙනී සිටින ලෙස දන්වමින් නඩුවේ පැමිණිල්ලේ සාක්කිනරුවනට විනිසුරුවරිය විසින් ඊයේ(15) සිතාසි නිකුත කරන ලදී.තවද මේ කඩුවට අදාළව පැල්මඩුල්ල මහේස්ත්‍රාත් අධිකරණයට ඉදිරිපත් කර ඇති නඩු භාණ්ඩද,රස පරීක්ෂකවරයා විසින් භාරදී ඇති වාර්තාද,"ජීන් ටෙක්" ආයතනය විසින් භාරදී ඇති ලේඛනද ඇතුළු සියලු නඩු භාණ්ඩ කොළඹ මහාධිකරණය වෙත ඉදිරිපත් කරන ලෙස දන්වමින් රහස් පොලිසිය මගින් පැල්මඩුල්ල මහේස්ත්‍රාත් අධිකරණය වෙත නොතීසි නිකුත් කරන ලදී.නඩුව ඊයේ(15) කැඳවූ අවස්ථාවේ අතිරේක සොලිසිටර් ජනරාල් ජයන්ත ජයසූරිය මහතා විසින් අධිකරණයෙන් කළ ඉල්ලීමක් අනුව පැල්මඩුල්ල මහේස්ත්‍රාත් අධිකරණාය් ඇති නඩු භාණ්ඩ හා නඩුවට අඳාළ ලේඛන එසේ කොළඹ මහාධිකරනයට ඉදිරිපත් කිරීමට විනිසුරුවරිය විසින් නොතීසි නිකුත් කරන ලදී.මේ නඩු ජූරි සභාවක් හමුවේ විභාගයට ගැනීමට කැමැතිදැයි විනිසුරුවරිය ඊයේ(15) විත්තිකරුවන්ගෙන් විමසා සිටි අවස්ථාවේ විත්තිකාර අඹු සැමි යුවළ පවසා සිටියේ ජූරි සභාවක් නොමැතිව නඩුව විභාගයට ගන්නා ලෙසයි. ඒ අනුව මේ නඩුව විභාගයට ගැනීමට විනිසුරුවරිය විසින් දින නියම කරන ලදී.2012 ජනවාරි මස 31 වැනිදා හෝ ඊට ආසන්න දිනකදී කහවත්ත පාසල පාරේදී නයනා නිල්මිණී(52) හා ඇගේ දියණිය වන කාවිද්‍යා චතුරංගි සෙල්ලහේවා (17) යන අයගේ මරණ සිදුකළ බවට දණ්ඩ නීති සංග්‍රහයේ 296 වගන්තිය යටතේ මිනීමැරීමේ වරඳ සිදු කළ බවට විත්තිකාර අඹු සැමි යුයළට එරෙහිව නීතිපතිවරයා විසින් අධි චෝදනා දෙකක් ගොනු කර ඇත.එම අධි චෝදනා ඔප්පු කිරීම සඳහා පැමිණිල්ල විසින් සාක්කිකරුවන් 43 දෙනෙක් හා ලේඛන 17ක් ඉදිරිපත් කිරීමට බලාපොරොත්තු වන බව නිතිපතිවරයා අධිකරණයට දැනුම් දී ඇත. නීතිපතිවරයාට හිමි ස්විශේෂී බලතල මත මෙම නඩුව සම්බන්ධයෙන් ලඝු නොවන විභාගවක් නොපවත්වා විත්තිකරුවනට එරෙහිව කෙලින්ම මහාධිකරණය හමුවේ නඩු පවරණ ලදී. රත්නපුර මහාධිකරණයේ මෙම නඩුව වීභාගයට ගැනීමෙන් සාක්කිකරුවනට බලපෑම් එල්ලවිය හැකි බවට දන්වා නීතිපතිවරයා විසින් කළ ඉල්ලීමකට අනුව නඩුව විභාගයට ගැනීමට කොළඹ මහාධිකරණය වෙත මාරු කරන ලදී.මේ නඩුවේ සැකකරුවෙකු ලෙස නම් කර සිටි පැල්මඩුල්ල ප්‍රාදේශීය සභා මන්ත්‍රී ලොකුගම්හේවගේ ධර්මසිරි නමැත්තා නීතිපතිවරයාගේ දැනුම්දීම මත නිදහස් කරන ලදී.තවද නඩුවේ සැකකරුවෙකුව සිටි ඇප මත මුදා හරින ලඳ සනත් නන්දන හෙවත් චූටි මල්ලි නමැති ත්‍රීරෝද රථ රියදුරා ඇප මත සිටියදී අතුරුදන්ව ඇත.අතිරේක සොලිසිටර් ජනරාල් ජයන්ත ජයසූරිය මහතා සමඟ රජයේ අධි නීතීඥ ලක්මාලි කරුණානායක මහත්මිය හා රජයේ අධි නීතීඥ දමිතිනී ද සිල්වා මහත්මිය නඩුවේ පැමිණිල්ල වෙනුවෙන් පෙනී සිටියි.විත්තිකාර අඹු සැමි යුවළ වෙනුවෙන් ජනාධිපති නීතීඥ රියන්සි අර්සකුලරත්න මහතා සමඟ නීතීඥ නාමල් කරුණාරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n1310169</link>
    <topic>වස මිශ්‍ර ආහාර දීරිලව් 50ක් මරා දමලා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කෘමිනාශක වර්ගයක් ලබාදීමෙන් බලන්ගොඩ කල්තොට කෝන්ගස්මංකඩ ප්‍රදේශයේදී රිලවුන් 50ක පමණ පිරිසක් මිය ගොස් තිබේ.මිය ගිය රිලවුන් ගම්වාසීන් කිහිප දෙනෙකු එක්ව වළක් කපා මිහිදන් කරන ලදී. පෙරේදා 14 සිට ඊයේ 15 උදෑසන දක්වා වරින්වර මේ රිලවුන් මිය ගොස් ඇතැයි ගම්වාසියෙකු පැවැසීය.රිලවුන්ගෙන් වගාවන්ට සිදුවෙන හානි නිසා කෝපයට පත්ව සිටි අයෙකු හෝ කිහිප දෙනෙකු එක්ව රිලවුන්ට වස මිශ්‍ර ආහාරයක් ලබාදී ඇතැයි අනුමාන කෙරේ. මේ සම්බන්ධව කළ විමසීමකදී කල්තොට පොලිසියේ නිලධාරියෙකු කීවේ රිලවුන් මියයෑම ගැන කිසිදු පැමිණිල්ලක් ලැබී නැති බවයි.රිලවා වන සත්ත්ව හා වෘක්ෂලතා පනතින් ආරක්ෂිත සත්ත්වයෙකු නොවුනද කිසිම ‍සතෙකු වසදී මරාදැමීමට නොහැකි බව පරිසරවේදීන් පවසති. සතුන්ට වසදී මරාදමන සැකකරුවන් අත්අඩංගුවට ගැනීමට නීතිමය හැකියාවක් ඇති බවද පරිසර සංවිධාන කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101610</link>
    <topic>සිංහල සහ දමිළ සුහදත්වය වර්ධනය වන සේ හජජි සමරන්න</topic>
    <author/>
    <content>අසල්වැසි සිංහල ද්‍රවිඩ ජනතාව සමඟ සුහදත්වය වර්ධනය වන අයුරින් හජ්ජි උත්සවය සමරන ලෙස මුස්ලිම් ජනතාවගෙන් ඉල්ලා සිටින බව හිටපු කතානායක සහ ශ්‍රී ලංකා ඉස්ලාමීය මධ්‍යස්ථානයේ සභාපති අල්හාජ් එම්. එච්. මොහොමඩ් මහතා පවසයි.මොහොමඩ් මහතාගේ 'හජ්' පණිවුඩයේ මෙසේද සඳහන් වේ. හජ් නැමදුමට සහභාගී වූ හා එයට සහභාගී නොවූ ලෝක වාසි සියලු මුස්ලිම් ජනයා ඊද් අල් අද්හා උත්සවය උත්කර්ෂවත් අයුරින් සමරති.යුදෙව්, කිතුනු හා ඉස්ලාමීය දහම් තුනේම පිළිගැනීමට හා ගෞරවයට පාත්‍ර වූ දෙවිඳුන්ගේ ශ්‍රේෂ්ඨ ධර්ම දූතයානන් කෙනෙකු වූ ඉබ්‍රාහිම් තුමාගේ (එතුමා කෙරෙහි දෙවිඳුන්ගේ ආශිර්වාදය හා සාමය අත්වේවා) ජීවිතයේ සිදුවිම් බොහොමයක් අනුගමනය කරමින් හජ් නැමදුම ඉටු කරන අතර ඉස්ලාමීය දින දර්ශනයේ 10 වැනි දින පවත්වන හජ් උත්සවය නමින් හැඳින්වෙන ඊද් අල් අද්හා දින අප ඉබ්‍රාහීම් තුමාගේ අපරිමිත පරිත්‍යාගයන් සිහිපත් කරගනිමින් දෙවිඳුන්ට අවනත වූ පරාර්ථකාමී යහ ජීවිතයක් ගත කරන්නට අදිටන් කර ගත යුතු වන්නේය.අපගේ අසල්වැසි සිංහල හා ද්‍රවිඩ ජනයා සමඟ අපගේ සුහදත්වය සහතික වන අයුරින් මේ උත්සව සතුට බෙදාහදා ගෙන බුක්ති විඳිමු. හජ් උත්සවයට දිනකට පසුව වප් පුරපසළොස්වක පොහෝ දිනය යෙදී ඇති හෙයින් අපගේ ගෞරවණීය බෞද්ධ ජනයාගේ ආගමික සංවේදීතාවත් සැලකිල්ලට ගෙන කටයුතු කරන ලෙසද සියලු මුස්ලිම් ජනයාගෙන් කාරුණිකව ඉල්ලා සිටිමි. සැමට සාමය සතුට සපිරි ඊද් අල් අද්හා උත්සවයක් වේවායි හිතසිතින් පතමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101611</link>
    <topic>කාන්තා හා ළමා හිංසන පිටුදැකීමටත් ජනතාව දැනුවත් කිරීමටත් ජනමාධ්‍යයේ සහාය අත්‍යවශ්‍යයි</topic>
    <author>චින්තා රණසිංහ</author>
    <content>සීමාසහිත එක්සත් ප්‍රවෘත්ති පත්‍ර සමාගම නිකුත් කරන විසි අට වැනි පුවත්පත් අතිරේකය ලෙස ළමා සංවර්ධන හා කාන්තා කටයුතු අමාත්‍යාංශයේ නිල පුවත්පත 'සෙනෙහස' පුවත්පත් අතිරේකය ලේක්හවුස් ආයතනයේ දී ඊයේ (15) එළි දැක්විණි.‍ජාතියේ සුවහසක් දරුවන්ගේ සහ කාන්තාවන්ගේ ආරක්ෂාව, රැකවරණය හා අභිවෘද්ධිය සැලසීම වෙනුවෙන් ළමා සංවර්ධන හා කාන්තා කටයුතු අමාත්‍යාංශය මගින් සිදු කරන සේවාව සමාජගත කිරීමේ අරමුණින් 'සෙනෙහස' පුවත්පත් අතිරේකය ජනතාව අතට පත්‍ කෙරේ.දිවයිනේ සෑම ප්‍රදේශයකම පාසා කාන්තාවන්ට හා ළමයින්ට එරෙහිව සිදුවන කායික හා මානසික හිංසන, අපචාර, අඩත්තේට්ටම් ආදිය පිළිබඳ ජනතාව දැනුවත් කිරීම සඳහා ජනමාධ්‍යයේ සහාය අත්‍යවශ්‍ය බැවින් මෙවැනි පුවත්පතක් එළි දැක්වීමට පියවර ගත් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා මේ අවස්ථාවට සහභාගී වෙමින් පැවැසීය.මේ වන විට සිය අමාත්‍යාංශය යටතේ වන ශ්‍රි ලංකා කාන්තා කාර්යාංශය, ජාතික ළමා ආරක්ෂක අධිකාරිය, පරිවාස හා ළමාරක්ෂක සේවා දෙපාර්තමේන්තුව සහ ළමා ලේකම් කාර්යාලය ඇතුළු සියලුම ආයතන මගින් ළමා හා කාන්තා සංවර්ධනය වෙනුවෙන් ක්‍රියාත්මක කරන සේවාවන් 'සෙනෙහස' හරහා ජනතාවගේ දැනුම සැපයිම සඳහා ලබා දිය හැකි බව ද ඇමැතිවරයා සඳහන් කළේය.ඉපැරණි ඉතිහාසයක් ඇති ලේක්හවුස් ආයතනයේ දිනමිණ පුවත්පත සමඟ ළමා සංවර්ධන හා කාන්තා කටයුතු අමාත්‍යාංශය ‍'සෙනෙහස' පුවත්පත එළි දක්වමින් අත්වැල් බැඳ ගත්තේ අමාත්‍යාංශය ප්‍රමුඛ රජයේ අවධානය හා රැකවරණය දරුවන්ට කාන්තාවන්ට ලබා දෙන ආකාරය විධිමත් ලෙස ජනතාවට සන්නිවේදනය කළ හැකි බව ද ඇමැතිවරයා සඳහන් කළේය.ආණ්ඩුවේ හොරණෑවයැයි කියමින් හංවඩු ගැසීමට තැත් කළ ද අධ්‍යාපනික, ආර්ථික, සෞඛ්‍ය ඇතුළු ක්ෂෙත්‍ර ගණනාවක් නියෝජනය කරමින් පුවත්පත් රැසක් මුද්‍රණය කරමින් පාඨක අවධානය දිනා ගැනීමට සීමාසහිත එක්සත් ප්‍රවෘත්ති පත්‍ර සමාගම සමත් වී ඇතැයි මේ අවස්ථාවට සහභාගී වෙමින් ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා ප්‍රකාශ කළේය.වැඩිහිටියන්ට, තරුණියන්ට, දරු දැරියන්ට, මහජන නියෝජිතයන්ට මෙන්ම ව්‍යාපාරිකයන්ට ද වැදගත් වන අයුරින් පුවත්පත් මුද්‍රණය කරන ලේක්හවුස් ආයතනය විසි අට වැනි පුවත්පත් අතිරේකය ලෙස 'සෙනෙහස' පුවත්පත් අතිරේකය නිකුත් කිරීම ජයග්‍රහණයක් බව ද අධ්‍යක්ෂ සීලරත්න සෙනරත් මහතා පැවැසීය.දේශයේ දරුවන් සහ කාන්තාවගේ ආරක්ෂාව සම්බන්ධයෙන් දෙවරක් සිතිය යුතු යුගයක් පැමිණ ඇති බව ද එවැනි වාතාවරණයක් උදා කරදීම සඳහා ආකල්පමය වෙනසක් ඇති කිරී‍ම 'සෙනෙහස' අතිරේකය ඉවහල් වනු ඇති බවත් ඒ මහතා කීවේය.ළමා සංවර්ධන හා කාන්තා කටයුතු අමාත්‍යාංශය මේ රටේ වැදගත්ම අමාත්‍යාංශය බව පෙන්වා දුන් ඒ මහතා, සමාජය හදන එවැනි අමාත්‍යාංශයක කාර්ය භාරය ජනතාව අතරට ගෙන යා යුතුමයැයි ද එම කර්තව්‍යට උර දීම සඳහා ලේක්හවුස් ආයාතනය සමඟ අත්වැල් බැඳ ගැනීම සම්බන්ධයෙන් ඇමැති තිස්ස කරල්ලියද්ද මහතා ප්‍රමුඛ අමාත්‍යාංශයට ආයතනය වෙනුවෙන් ප්‍රණාමය පුද කරන බව ද සඳහන් කළේය.පිරුණු කලයක දිය නොසැලෙන්නා සේ ඇමැති කරල්ලියද්ද මහතා ඉතා කැපවීමෙන් නිහඩව සේවය කරන පරිණත ඇමැතිවරයෙක් බව ද ඒ මහතා ප්‍රකාශ කළේය.ලේක්හවුස් ආයතනය මගින් නිකුත් කරන 'සන්ඩේ ඔබ්සවර්' පුවත්පත ජනප්‍රියතම ඉංග්‍රිසි පුවත්පතක් බවට පත්ව ඇති බවත් ‍අන්තර්ජාලය හරහා 'දිනමිණ' පුවත්පත රටවල් 50 කට අධික සංඛ්‍යාවක ජනතාව නරඹන පුවත්පතක් බවට පත් වී ඇති බවත් සඳහන් කළ ඒ මහතා, ලේක්හවුස් ආයතනය තාක්ෂණය ජයගත් ආයතනයක් බවට පත්ව ඇති බවත් ප්‍රකාශ කළේය. 'සෙනෙහස' වැනි පුවත් අතිරේක සියලු දෙනා අතට පත් කරලීම සඳහා ක්‍රියා කළ යුතු බව ද පෙන්වා දුන්නේය.අමාත්‍යාංශයේ අතිරේක ලේකම් (පාලන) සුසීමා විජේසේකර- ශ්‍රී ලංකාවේ ජනගහනයෙන් 52% ක් ම කාන්තාවන්. ඒ වගේම දරුවන් විශාල පිරිසක් සිටිනවා. ඔවුන් දෙපිරිසම ආරක්ෂා කිරීම හා රැකවරණය ලබා දීමත් අභිවෘද්ධිය සැලසීමත් අප අමාත්‍යාංශය මගින් සිදු කරනවා. ශ්‍රි ලංකා කාන්තා කාර්යාංශය, ජාතික ළමා ආරක්ෂක අධිකාරිය, ජාතික කාන්තා කමිටුව, පරිවාස හා ළමාරක්ෂක සේවා දෙපාර්තමේන්තුව සහ ළමා ලේකම් කාර්යාලය යන අමාත්‍යාංශයට අනුබද්ධිත ආයතන හරහා ජාති‍යේ දරුවන්ට හා කාන්තාවන්ට සිදු කරන සේවා සම්බන්ධයෙන් ජනතාව දැනුවත් කිරීම සඳහා 'සෙනෙහස' පුවත්පත් අතිරේකය මගින් අවස්ථාවක් කර ගත හැකියි.මෙවැනි පුවත්පතක් එළි දැක්වීමෙන් අමාත්‍යාංශයට ලබා දුන් සහයෝගය සමාජයටම සුබදායී කටයුත්තක් බව අප සිහිපත් කරනවා. ඒ සඳහා අප ලේක් හවුස් ආයතනයට ප්‍රණාමය පුද කළ යුතුයි.දිනමිණ පුවත්පතේ ප්‍රධාන කර්තෘ ගාමිණී ජයලත් මහතා- සීමාසහිත එක්සත් ප්‍රවෘත්ති පත්‍ර සමාගම මගින් බෙදා හරින මේ රටේ පැරණිතම පුවත්පත වන දිනමිණ පුවත්පත වර්ෂ 104 ක් පුරාවට පාඨක අවධානය දිනාගනිමින් ජනතාව අතරට යන පුවත්පතක් බවට පත්වෙලා. 'සෙනෙහස' පුවත්පත් අතිරේකය අප ආයතනය මගින් මුද්‍රණය කරන විසි අට වැනි පුවත්පත් අතිරේකය. දේශයේ දුවා දරුවන් මෙන්ම කාන්තාවන් වෙනුවෙන් 'සෙනෙහස' පුවත්පත වැදගත් වනු ඇතැයි මා සිතනවා.අපි හොඳම දේ දෙන්නේ දරුවන්ටයි. දිනමිණ පුවත්පතේ කර්තෘ ධූරය හොබවා ඇති මහා ගත්කරුවෙකු වන මාර්ටින් වික්‍රමසිංහ ශූරීන්ගේ කියමනක් තිබෙනවා "මේ අහන්න, ළමයින් සම්බන්ධව ක්‍රියා කිරීමේ දී හා ළමයින් පිළිබඳ තීරණ ගැනීමේ දී මුල් තැන ළමයාගේ උපරිම යහපතට" යනුවෙන්. මෙය දිනමිණ සමඟ බෙදා හරින 'සෙනෙහස' මුල් කලාපයේ පළ වී තිබීමත් ඉතා වැදගත්.චීනයේ සුප්‍රකට ලේඛිකාවක් වන ෂැංලී මහත්මිය විසින් රචිත ග්‍රන්ථයක සඳහන් වන කතාවක් මට මේ අවස්ථාවේ දී මතක් වුණා.ඉගෙනීමෙහි අධ්‍යක්ෂ ගුරුවරුන්ගේ නිරන්තර පැමිණිලිවලට භාජනය වූ දරුවෙකු සිටියා. ඔහු හැමදාම පන්තියේ අන්තිමයා. හැබැයි, ඔහු චිත්‍ර කලාවට දක්ෂයෙක්. එහෙත් ඒ බව දුටුවේ නිවසේ සිටි ඔහුගේ පියා පමණයි. ඔහුගේ තනියට සිටියේ පියා ගෙනැවිත් දුන් සුරතල් බළල් පැටවා පමණයි. ඔහුව දිනක් සත්තු වත්තට රැගෙන ගිය පියා ශක්තිමත් කොටියකු පෙන්වා පුතාට ‍ආදර්ශයක් දුන්නා. කොටියාට කළ නොහැකි සියුම් දේ ඉතා පහසුවෙන් කුඩා බළල් පැටවාට කළ හැකි බව.එයින් ඔහුට ලබා දුන් ආදර්ශය වූයේ අසමත් කොටියකු වනවාට වඩා සමත් බළල් පැටවකු වීම යෝග්‍ය බවයි. මෙම ළමයා වූ, චූ ද යොන් පසු කලෙක අග්නිදිග ආසියා‍‍වේ විශිෂ්ටතම කාටුන් ශිල්පියා බවට පත් වුණා .'සෙනෙහස' පුවත්පතේ සංස්කාරිකා බුද්ධිකා ඉඹුලාන මහත්මිය සහ කළමනාකරණ කර්තෘ හා සැලසුම් හා නිර්මාණ අධීක්ෂක සමන්ත කරුණාසේකර මහතාගේ සේවය මෙහි දී අැමැති තිස්ස කරල්ලියද්ද මහතා ප්‍රමුඛ නිලධාරීන්ගේ පැසසුමට ලක් විය.ලේක්හවුස් ආයතනයේ නීති අධ්‍යක්ෂ රසාංග හරිස්චන්ද්‍ර, ළමා ලේකම් කාර්යාලයේ අධ්‍යක්ෂ හේමන්ත වන්නිආරච්චි, පරිවාස හා ළමාරක්ෂක දෙපාර්තමේන්තුවේ අධ්‍යක්ෂිකා යමුනා පෙරේරා, ජාතික කාන්තා කමිටුවේ අධ්‍යක්ෂිකා ආචාර්ය නීලා ගුණසේකර, ශ්‍රී ලංකා කාන්තා කාර්යාංශයේ සහකාර අධ්‍යක්ෂිකා කුමාරි කොස්ගහකුඹුර ඇතුළු අමාත්‍යාංශයට අනුබද්ධ ආයතනවල ජ්‍යෙෂ්ඨ නිලධාරීන් ඇතුළු පිරිසක් ද මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101612</link>
    <topic>අසල්වැසියො රණ්ඩු වෙලා ගියහම ඉස්පිරිතාලේ මතු වුණාලු ගෙවල් දෙකේ බල්ලො දෙන්නගේ ආලේ</topic>
    <author>(තෙන්නකෝන් කුලසේකරගේ වාර්තාවක් ඇසුරෙනි)</author>
    <content>වැට මායිම්වලට නිතර දෙවේලේ රණ්ඩු සරුවල් කරන දෙපාර්ශ්වයකි. මේ යාබද නිවෙස් දෙකේ එකක වල් බල්ලෙකි. අනෙකේ වල් බැල්ලියකි.මේ දෙදෙනා ම ඒ ඒ නිවෙස් පිටුපස දම්වැලින් බැඳ සිටිති. උදේට හා සවසට දම්වැලෙන් නිදහස් වන උන් පැයක් හමාරකදී යළි බැඳ තැබේ.අල්ලපු ගෙදර බල්ලා තමන්ගේ ගෙදර බැල්ලී ට ඉව අල්ලමින් සිටිනු දුටු ගෙහිමියා අසල්වැසි අසල්වැසි තරහකාරයාගෙන් පළිගැනීමට මෙය හොඳ අවස්ථාවක් කර ගන්නට සිතුවේය.දිනෙක, මිදුලට බැස ගත් ඔහු, “යකෝ උඹේ බල්ලා හදා ගනිං, අසික්කිත බල්ලෝ හින්දා බැලිකික්කියක් වත් හදාගන්න බෑ” යැයි කෑගසමින් බල්ලාට පොල්ලෙන් ගැසුවේය. අනපේක්ෂිත පහරින් වේදනාවට පත් බල්ලා බෙරිහන් දෙමින් උගේ නිවෙස දෙසට දිව එද්දී ඉන් කෝපයට පත් උගේ ස්වාමියා අනෙකා සමග බහින් බස් විය.මේ දෙදෙනාගේ බැණගැනීමට ඔවුන්ගේ බිරියෝ ද එක්වූහ. පවුල් දෙකේ ලොකු දරුවන් ද මැදිහත් වීමෙන් එය දෙපිල අතර සටනක් බවට පත්විය. එකෙක් ගැසූ ගල් පහරකින් එක් ගෙහිමියෙකුගේ හිස පැලී ලේ වැගිරෙන්නට පටන් ගත් අතර ඔහුගේ දියණියක එල්ල කළ පොලු පහරක් අනෙක් ගෙහිමියාගේ මුහුණ පුරා වැදුනේය.තුවාල ලත් එක් පුද්ගලයෙක් ත්‍රීරෝද රථයකින් ද, අනෙක් තුවාලකරු යතුරු පැදියකින් ද රෝහල ට ගෙන යනු ලැබිණි. ඒ ඇසිල්ලේ බල්ලා බැල්ලී ට සමීප වන්නට විය.උදා වී තිබුණේ ‘බල්ලන්ගේ කාලය’ යි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101613</link>
    <topic>කරිකාලන්ට රටින් පිටවීම තහනම්</topic>
    <author>සිරන්ජනී කුමාරි</author>
    <content>ව්‍යාපාරිකයකු හා සිංහල පාතාල කල්ලි නායකයකු සමඟ එක් ව එල්ටීටීඊ සංවිධානයට වාහන සැපයීමේ සිද්ධියක් සම්බන්ධයෙන් එල්ටීටීඊ සංවිධානයේ ඉරණමඩු කිළිනොච්චි ප්‍රධාන කාර්යාලය බාරව කටයුතු කළ කරිකාලන් නමැත්තා කටුනායක හෝ මත්තල ගුවන් තොටුපලින් විදේශ ගතවුවහොත් වහා අත්අඩංගුවට ගෙන අධිකරණයට ඉදිරිපත් කරන ලෙස කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (15) ත්‍රස්ත විමර්ශන අංශය වෙත නියෝග කළා ය.විශ්වලිංගම් රවින්ද්‍රන් හෙවත් කරිකාලන් නමැති සැකකරු සම්බන්ධයෙන් සාක්කිකරුවකු විසින් ත්‍රස්ත විමර්ශන අංශයට ලබා දී ඇති තොරතුරු අනුව පරික්ෂණ පවත්වන බවත්, ඔහු යම්හෙයකින් විදේශගත වුවහොත් අත්අඩංගුවට ගන්නා ලෙසට ආගමන විගමන පාලක වෙත දැනුම් දෙන ලෙසට ත්‍රස්ත විමර්ශන අංශය අධිකරණයෙන් කරනු ලැබූ ඉල්ලීම සළකා මහේස්ත්‍රාත්වරිය මෙම නියෝගය නිකුත් කළා ය.එල් ටී ටී ඊ සංවිධානයේ සමාජිකයන් සමඟ සබඳතා පවත්වමින් එල්ටීටීඊ සංවිධානයට නවතැන් පහසුකම් සැපයීම හා වාහන සැපයීම සම්බන්ධයෙන් මෙම නඩුව ත්‍රස්ත විමර්ශන අංශය විසින් අධිකරණය හමුවේ පවරා තිබිණ. ඒකල, මිලේනියම් සිටිහි පදිංචි දොන් බ්‍රයන් දේවින්ද නාවින්න කෝට්ටගේ නමැත්තා මේ සිද්ධිය සම්බන්ධයෙන් ඉකුත් ජුලි මස අත්අඩංගුවට ගෙන අධිකරණයට ඉදිරිපත් කොට තිබිණ.වැඩිදුර පරික්ෂණ පැවැත්වූ කොළඹ ත්‍රස්ත විමර්ශන අංශයට එල්ටීටීඊ සංවිධානය සමඟ සමීප සබඳතා පැවැත්වූ පාතාල කල්ලි නායක දිළුම් නිරෝෂණ පණ්ඩිතරත්න නමැත්තා සම්බන්ධ කරුණු හෙලිවී තිබේ.ඉන්ධන ප්‍රවාහනය සඳහා අංක J S 2904 ට්‍රේලර් රථය , 290 0771 දරන කන්ටේනර් රථයක් ප්‍රවාහන කළ හැකි බර වාහනයක් සැකකරු විසින් එල්ටීටීඊ සංවිධානයට සපයා ඇති බවට අධිකරණයෙන් කරුණු අනාවරණය විය.ඉහත වාහන කල්බදු පදනම යටතේ සැකකරුගේ මව වන ට්‍රිලිෂියා පිරිස් යන අයගේ නමට ඇති බවත් පෙරුනියම් වන්නි උදයගාමන් නමින් පිහිටුවා සිටි එල්ටීටීඊ සංවිධානයේ ඉරණමඩු කිළිනොච්චි ප්‍රධාන කාර්යාලය බාර ව කටයුතු කළ විශ්වලිංගම් රවින්ද්‍රන් නොහොත් කරිකාලන් නැමැත්තාට මෙම වාහන දී ඇති බවටත් ත්‍රස්ත අංශය කරුණු අනාවරණය කොට ගෙන ඇත.කොටස් එකලස් කොට ව්‍යාජ ලෙස සැකසු වාහන බවට ද තොරතුරු අනාවරණය වී ඇති අතර පාතාල කල්ලි නායකයකු වු දිළුම් නමැත්තාගෙන් ප්‍රකාශ ලබා ගැනීමට ගාල්ල බන්ධනාගාරය වෙත ගිය ද ඔහු කුරුවිට බන්ධනාගාරයට මාරු කළ බව සඳහන් කළ බවත්, පසුව කුරුවිට ගිය විට කුරුණැගලට ගෙන ගිය බවට බන්ධනාගාරය පැවසූ බැවින් සිද්ධියට අදාළව එම සැකකරුගෙන් ප්‍රකාශ ලබා ගැනීමට නොහැකි වු බවට ත්‍රස්ත විමර්ශන අංශය අධිකරණයට දැනුම් දුන්නේ ය.මෙහි දී පළමු සැකකරු වෙනුවෙන් පෙනී සිටි ජනාධිපති නීතිඥ එම් සුහෙර් මහතා පවසා සිටියේ සැකකරු වාහන කුලියට දීමේ ව්‍යාපාරිකයකු බවත් ආණ්ඩුවට මෙන්ම පුද්ගලික ආයතන වෙත වාහන ලබා දෙන අතර 2002 හිටපු අගමැති රනිල් වික්‍රමසිංහ මහතා හා එල්ටීටීඊ නායක ප්‍රභාකරන් අතර ඇති වූ සාම ගිවිසුම අනුව උතුරු ප්‍රදේශයට වාහන කුලියට දී‍මේ ව්‍යාපාරයක් පවත්වාගෙන ගිය බවය.වර්ෂ 2006 මාවිල්ආරු සටන ආරම්භයත් සමඟ ව්‍යාපාරය බිඳ වැටුණු බව පැවසු නීතිඥවරයා රාජ්‍ය නොවන සංවිධානවලට ද වාහන සැපයූ බව පැවසීය.නීතිපති දෙපාර්තමේන්තුව නියෝජනය කරමින් පෙනී සිටි රජයේ අධිනීතිඥ අමිලා ධර්මසේන මහත්මිය මෙම සැකකරුට ඇප ලබා දීමට විරෝධයක් නොමැති බවට අධිකරණය හමුවේ පැවසීම සළකා බැලු මහේස්ත්‍රාත්වරිය පළමු සැකකරු ලක්ෂ දෙකක ඇපයක් මත මුදා හැරීමට නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101614</link>
    <topic>නව දෙමළ ඊළාම් මෙහෙයුම‍ වේගයෙන් ඉදිරියට ඇදෙනවා</topic>
    <author/>
    <content>උතුරු පළාත් සභා මැති ඇමැති ගැටුම් දෙස ඇස් නිලංකාර කරගෙන බලා සිටින විට ඒ “ගැටුම්කාරීන්” නව දෙමළ ඊළාම් මෙහෙයුම වේගයෙන් ඉදිරියට ගෙන යමින් සිටින බව මනාව පැහැදිලි වනබව ජාතික නිදහස් පෙරමුණ පෙන්වා දෙයි.ඊයේ (15) කොළඹ දී පැවැති විශේෂ මාධ්‍ය හමුවක දී ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා මෙසේ පෙන්වා දුන්නේය.එහිදී අදහස් දැක්වූ ජානිපෙ මාධ්‍ය ප්‍රකාශකවරයා වැඩිදුරටත් මෙසේ ද පැවැසීය.“අප කල් තියා පෙන්වා දුන් ආකාරයටම දැන් නව දෙමළ ඊළාම් මෙහෙයුම් ආරම්භ වී තිබෙනවා. දෙමළ ජාතික සන්ධානය උතුරු පළාත් සභාව ජයග්‍රහණය කිරීමත් සමගම ඔවුන් ඊට අවශ්‍ය දේශපාලන බලය අත්පත් කර ගනු ලැබුවා. එය එම මෙහෙයුමේ පළමු පියවරයි. ඔවුන් උතුරු පළාත් සභාවේ බලය අත්පත් කර ගත්තේඉඩම් - පොලිස් බලතල ඇතුළු බෙදුම්වාදී බලතල සහිතව බව අප අමතක කළ යුතු නැහැ.එම මෙහෙයුමේ දෙවන පියවර වන්නේ උතුරු - නැ‍ඟෙනහිර පළාත් ඒකාබද්ධ කිරීමයි. ඉන් පසුව ජාත්‍යන්තර මැදිහත්වීම සහිතව එම ඒකාබද්ධ කළ උතුරු නැ‍ඟෙනහිර පළාතට අභ්‍යන්තර ස්වයං පාලනයක් ලබා ගැනීම ඔවුන්ගේ අරමුණයි.උතුරු පළාත් මහ ඇමති සී.වී. විග්නේෂ්වරන් මහතා ඊයේ (14) යාපනය මුස්ලිම් පල්ලියක දී පැවැති උත්සවයක දී මෙසේ පවසා තිබුණා. ‘අවාසනාවන්ත ලෙස උතුර සහ නැඟෙනහිර වෙන්ව පවතින නිසා නැ‍ඟෙනහිර මුස්ලිම්වරුන්ට තමන්ගේ මුස්ලිම් දේශය අහිමි වී තිබෙනවා.එබැවින් ඉදිරියේදී උතුර සහ නැඟෙනහිර පළාත් ඒකාබද්ධ කිරීම සඳහා වැඩපිළිවෙළක් සකස් කළ යුතුයි. වෙල්වනායගම් සිට සම්බන්ධන් දක්වා සියලු දෙමළ නායකන් මෙරට මුස්ලිම් ජන අවශ්‍යතා වෙනුවෙන් පෙනී සිටියා.‍ මෙවරද අපි උතුරු පළාතේ මන්ත්‍රී ධුරයක් මුස්ලිම් ජාතිකයකුට ලබා දුන්නේ එම සහයෝගීතාව නිසයි. ඒ අනුව ඉතා පැහැදිලියි. ඔවුන් තම නව දෙමළ ඊළාම් මෙහෙයුම ශීඝ්‍රයෙන් ඉදිරියට ගෙන යමින් සිටින බව.දකුණේ අපට, දෙමළ ජාතිවාදී බෙදුම්වාදී නායකත්වය විසින් පෙන්වා දෙන්නේ, උතුරු පළාත් සභාව තුළ ගැටුම්කාරී තත්ත්වයක් පවතින බවයි. නමුත් මේ ගැටුම්කාරී තත්ත්වය දිහා දකුණේ අපි ඇස් නිලංකාර කර ගනිමින් බලා සිටින විට මේ “ගැටුම්කාරීන්” යළිත් දෙමළ බෙදුම්වාදී ජාතිවාදී මතවාදය ශක්තිමත් කරන බව අප අමතක කළ යුතු නැහැ.දෙමළ ජාතික සන්ධානය යටතේ ටෙලෝ සංවිධානයෙන් තරග කොට උතුරු පළාත් සභාවට තේරී පත් වූ එම්. කේ. සිවාජිලිංගම් මහතා ඊයේ (14) මුලතිව් අවසන් යුද ගැටුම් පැවැති වෙල්ලමුල්ලිවයික්කාල් ප්‍රදේශ‍ෙය් දී දිවුරුම් දුන්නා. එසේ දිවුරුම් දුන්නේ විග්නේෂ්වරන් මහතා ජනාධිපතිතුමන් ඉදිරියේ දිවුරුම් දීමට විරෝධය පළ කරමින්. සිවාජිලිංගම් මහතා දිවුරුම් දීමෙන් අනතුරුව ‘ඉන්දියන් එක්ස්ප්‍රස්’ පුවත්පතට මෙසේ පවසා තිබු‍ණා.‘ආණ්ඩුව අපට අභ්‍යන්තර ස්වයං පාලනයක් ලබා නොදුන්නොත්, අපි බාහිර ස්වයං පාලනයක් ලබා ගන්නවා’ කියලයි ඔහු පවසා තිබුණේ. මේ අදහසම තමයි දෙමළ ජාතික සන්ධානයේ මඩකළපුවේ පැවැති සමුළුවේදී එහි නායක ආර්. සම්බන්ධන් මහතා පවසා තිබුණේත්. මේ සියලු දෙනාගේ අරමුණ මේ රට කැබලිවලට බෙදීම බව මේ රටට ආදරය කරන කිසිවකුත් අමතක කළ යුතු නැහැ.කොටි සංවිධානය විසින් උතුරේ ක්‍රියාත්මක වූ සියලු දේශපාලන පක්ෂ විනාශ කරලා තමයි. තමන්ගේ දේශපාලන පෙරමුණ වූ දෙමළ ජාතික සන්ධානය හැදුවේ. අද දෙමළ ජාතික සන්ධානය ඇතුළේ ඉන්න අනෙකුත් සියලු පක්ෂ යටපත් කරමින්, වනසා දමමින් ඉලංකෙයි තමිල් අරසුකච්චි’ ක්‍රියාත්මක වෙනවා. ඊ. පී. ආර්. එල්.එෆ් නියෝජිතයාට උතුරු පළාත් සභාවේ ඇමැතිකමක් දුන්නේ නැහැ. ඔහුට ඉලංකෙයි තමිල් අරසු පක්ෂයේ සාමාජිකත්වය ලබා ගත්තාට පසුවයි අමාත්‍ය ධුරයක් පිරි නැමීමට, සම්බන්දන් හා විග්නේෂ්වරන් කටයුතු කළේ.මේ දෙමළ ජාතිවාදී බෙදුම්වාදය වෙනුවෙන් ක්‍රියාත්මක වන ඉලංකෙයි තමිල් අරසු පක්ෂය, හෙට දිනයේදී රටපුරා වෙසෙන දෙමළ ජනතාව තම මතවාදයට නම්මා ගැනීමට කටයුතු කරාවි. ඔවුන් දැනටමත් පවසා තිබෙනවා. දකුණේ පැවැත්වෙන මැතිවරණ සඳහා තරඟ කිරීමට සූදානම් බව, මේ පිළිබඳ ජාතික සමගිය අගයන දෙමළ, මුස්ලිම්, සිංහල සියලු ජනතාව අවදියෙන් සිටිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101615</link>
    <topic>ශ්‍රී ලංකාවේ ආයෝජනය සඳහා පැමිණෙන්නැයි ස්ලෝවැකියානු ව්‍යාපාරිකයන්ට ආරාධනා</topic>
    <author>මහින්ද අලුත්ගෙදර</author>
    <content>වත්මන් ශ්‍රී ලංකාවේ පවතින යහපත් වාතාවරණය සහ යටිතල පහසුකම්වල දියුණුවත් සමඟ ආයෝජනය සඳහා පැමිණෙන්නැයි ශ්‍රී ලංකාව ස්ලෝවැකියානු ව්‍යාපාරිකයන්ට ආරාධනා කරයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය ව්‍යාපාරික සමුළුව සඳහා සහභාගිවන ලෙසද එහිදී ශ්‍රී ලංකාව සම්බන්ධයෙන් අවබෝධයක් ලබාගැනීමට හැකිවන බවද රජය සදහන් කරයි.කුසලතා පිරි ශ්‍රමබලකාය ,වඩත් සුදුසු භූමි භාගයන්, යටිතල ව්‍යුහ පහසුකම් හා ඍජු‍ විදේශ ආයෝජනයන්ට ව්‍යවස්ථාවෙන්ම ලැබෙන ආරක්ෂණය ඇතුළු ආයෝජන හිතෛෂි රෙගුලාසි හේතුවෙන් පසුගිය වසර කීපය තුලදී ඉහළ වර්ධන අනුපාතිකයකට ශ්‍රී ලංකාව උරුම කම් කියන අතර යුරෝපයේ හා ආසියාවේ රටවල් රැසක් විදේශ ආයෝජනයන් ඔස්සේ මෙරටට ආකර්ෂණය වී ඇති බව කර්මාන්ත හා වාණිජ කටයුතු ඇමති රිෂාඩ් බදියුදින් මහතා පෙන්වාදෙයි.නිල සංචාරයක් සඳහා ස්ලෝවැකියා ජනරජයට ගිය ඇමැතිවරයා මේ බව සදහන්කර ඇත්තේ එරට බ්‍රැටිස්ලාවා නගරයේදී මැති ඇමතිවරුන් හමුවූ අවස්ථාවේදී බව විදේශ කටයුතු අමාත්‍යාංශය පවසයි. මේ චාරිකාවේදී ටෝමස් මැලටින්ස්කි හමුවූ ඇමැතිවරයා දෙරට අතර වෙළෙඳ හා ආර්ථික සබඳතා වැඩි දියුණු කරගැනීමේ විශාල හැකියාවක් පවතින බැවින් පවත්නා වෙළෙඳ කටයුතු විවිධාංගකරණය කිරිම හා පුළුල් කිරීම මෙන්ම ස්ලෝවැකියා ආයෝජන මඟින් සංචාරක ව්‍යාපාරය ප්‍රවර්ධනය කිරිමෙන් එම අවස්ථාවන්ට ඉඩකඩ ලබාගත හැකි ආකාරය සම්බන්ධයෙන් අවධානය යොමුකර තිබේ.මේ අතර නුදුරේදී ශ්‍රී ලංකාවේ පවත්වන පොදුරාජ්‍ය මණ්ඩලීය රාජ්‍ය නායක සමුළුව මෙන්ම පොදුරාජ්‍ය මණ්ඩලීය ව්‍යාපාරික සංසදය සම්බන්ධයෙන් කරුණු දක්වමින් ශ්‍රී ලංකා ප්‍රතිබිම්බය නමින් පැවැත්වීමට නියමිත අන්තර්ජාතික වෙළෙඳ ප්‍රදර්ශනය නැරඹීමට එක්වන ලෙසද ස්ලෝවැකියා ව්‍යාපාරික ප්‍රජාවගෙන් ඉල්ලා සිටියේය. තවද ස්ලෝවැකියා ආයෝජකයින්ට ශ්‍රී ලංකාවේ බලශක්ති, කෘෂිකර්ම, සත්කාරකත්ව, ජල , අධ්‍යාපන, සෞඛ්‍ය හා ඉන්ජිනේරු වැනි අංශයන්හි ආයෝජනයට එක්විය හැකි බවද ස්ලෝවැකියා ජනරජය මෝටරථ කර්මාන්තයේ විශේෂඥයින් වන බැවින් ඒ සඳහාද ශ්‍රී ලංකාවේ ආයෝජනය කිරිම බෙහෙවින් ඵලදායී වනු ඇති බවද ඇමතිවරයා සදහන්කර ඇත.මීට අතිරේකව එරට විදේශ කටයුතු පිළිබඳ රාජ්‍ය ලේකම් පීටර් බියුරියන් හමුවූ අවස්ථාවේ ශ්‍රීලංකාවේ උතුරු ප්‍රදේශය විශේෂකොටගත් පශ්චාත් යුද සංවර්ධනය මෙන්ම ප්‍රජාතන්ත්‍රවාදය තහවුරු කිරීම අරභයා ගෙන ඇති පියවර පිළිබඳවද ඔහු සවිස්තරාත්මකව කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101616</link>
    <topic>සියාම් ඝාතනය සම්බන්ධයෙන් රක්ෂිතයේ පසුවන සම්සුදීන්ට ඇප දීම සලකා බැලීම 21වැනිදා</topic>
    <author>කුමුදු හෙට්ටිආරච්චි</author>
    <content>බම්බලපිටියේ කෝටිපති ව්‍යාපාරිකයෙකු වූ මෙහොමඩ් සියාම් මහතා ඝාතනය කිරීම සම්බන්ධයෙන් රක්ෂිත භාරයේ පසුවන මොහොමඩ් සම්සුදීන් නමැති ව්‍යාපාරිකයාට ඇප ලබාදීම සලකා බැලීම කොළඹ මහාධිකරණ විනිසුරු ලලිත් ජයසූරිය මහතා විසින් ලබන 21වැනිදාට කල් තබන ලදී.මෙහොමඩ් සියාම් මහතා ඝාතන සිද්ධියේ දෙවන සැකකරු වූ මොහොමඩ් සම්සුදීන් හට ඇප ලබා දෙන ලෙස ඉල්ලා ඔහුගේ බිරිඳ විසින් ඉදිරිපත් කර ඇති ඇප අයඳුම් පෙත්සම ඊයේ(15) කැඳ වූ අවස්ථාවේ විනිසුරුවරයා විසින් සැකකරුට ඇප ලබාදීම සලකා බැලීම එසේ කල් තබන ලදී.මියගිය සියාම් මහතාගේ සමීපතම මිතුරෙකු වන තම සැමියා ඔහුගේ ඝාතනය සම්බන්ධයෙන් සැකපිට අත් අඩංගුවට පත්ව මාස 06කට අධික කාලයක් රක්ෂිතභාරයේ පසුවූ බව දන්වමින් ඕනෑම කොන්දේසියකට යටත්ව ඔහුට ඇප ලබා දෙන ලෙස ඉල්ලමින් පෙත්සම්කාරිය විසින් මෙම ඇප අයඳුම් පත ඉදිරිපත් කර තිබුණි.සියාම් මහතාගේ ඝාතනය සම්පන්ධයෙන් සැකපිට අත් අඩංගුවට පත් පළමු සැකකරුට හා දෙවන සැකකරුවන මෙම ව්‍යාපාරිකයාට නීතිපතිවරයා විසින් කොන්දේසි සහිත සමාවක් ලබාදී ඇති බවත් එනිසා ඔවුන් ඇප මත මුදා හැරීමට මහේස්ත්‍රාත්වරයාට නියෝගයක් නිකුත් කරන ලෙසටත් පෙත්සම්කාරිය වෙනුවෙන් පෙනීසිටි නීතීඥවරු අධිකරණයෙන් ඉල්ලා සිටියහ.පෙර නඩු දිනයේ අධිකරණයෙන් නිකුත් කළ නොතීසියක් මත පෙත්සමේ වගඋත්තරකරුවන් ලෙස නම්කර ඇති රහස් පොලිසියේ විශේෂ විමර්ශන අංශයේ ස්ථානාධිපති පොලිස් පරීක්ෂක රංජිත් මුණසිංහ මෙම ඝාතනය පිළිබඳව පරීක්ෂණ පැවැත්වූ සහකාර පොලිස් අධිකාරී ශානි අ‍බේසේකරයන මහත්වරුද ඊයේ(15) අධිකරණයේ පෙනී සිටියහ.රජයේ අධිනීතීඥවරිය හා වගඋත්තරකාර රහස් පොලිසියේ විශේෂ විමර්ශන ඒකකයේ ස්ථානාධිපතිවරයා විසින් 02වන සැකකරුවන ව්‍යාපාරිකයාට කොන්දේසි සහිත සමාවක් නීතිපතිවරයා විසින් ලබා දී ඇති බවට පෙත්සම්කාරිය දක්වා ඇති කරුණ තහවුර කර සිටියේය.ඒ අනුව සැකකරුට ඇප ලබාදීම සම්බන්ධයෙන් අධිකරණයේ තීරණය නිකුත් කිරීම විනිසුරුවරයා විසින් ලබන 21 වැනිදට කල් තබන ලදී.නීතීඥ නිපුන වීරසේකර, රසික වීරතුංග,ශා නීතීඥ චින්තක රණතුංග යන මහත්වරු පෙත්සම්කාරිය වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101617</link>
    <topic>පාණදුර හඳුනානොගත් කුහුඹු විශේෂයෙන් මහජන ජීවිතයට හානි නෑ</topic>
    <author>සන්ධ්‍යා කරුණාරත්න</author>
    <content>පාණදුර ප්‍රදේශයේ පසුගිය දිනවල පැතිර ගිය හඳුනානොගත් කුහුඹු විශේෂය මහජන ජීවිතයට හානිදායක නොවන බව සෞඛ්‍ය සේවා කීටවිද්‍යා සහකාර නිලධාරි සංගමයේ ලේකම් නජිත් සුමනසේන මහතා පැවැසුවේය.පරිසරය පිරිසිදුව තබා ගැනීමෙන් මේ කුහුඹු විශේෂය බෝ වීම වළක්වා ගත හැකි බවත් කැළිකසළ වැඩිපුර පැවැතීම නිසා කුහුඹුවන් බෝ වීම ඉහළ යන බවත් ඒ මහතා කීය.වැඩිපුර කුහුඹුවන් බෝ වීම නිසා එම කෘමි සතුන් සහ මිනිසා අතර පවතින ගැටීම හේතුවෙන් සමේ රෝග වැනි ආසාදන තත්ත්වයන් හට ගැනීමට ඉඩකඩක් පවතින බවත් එවැනි තත්ත්වයක් මතු වුවහොත් ළඟම ඇති රජයේ රෝහලකට ගොස් ප්‍රතිකාර ලබා ගත යුතු බවත් ඔහු ප්‍රකාශ කළේය.මේ කුහුඹු විශේෂය හේතුවෙන් පුද්ගලයන්ට ජීවිත අවදානමක් ඇති නොවන හෙතෙම අවධාරණය කළේය.මීට පෙර එම කෘමි විශේෂය ප්‍රදේශයේ නොසිටි බවත් මීට මාස කිහිපයකට පෙර එම සතුන් බෝ වීමට පටන් ගත් බවත් ප්‍රදේශවාසීන් ප්‍රකාශ කරන බව ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101619</link>
    <topic>හර්ෂගේ අභියෝගයඇමැති ලක්ෂ්මන් බාරගනී</topic>
    <author>නුවන් කොඩිකාර</author>
    <content>කැසිනෝ ව්‍යාපාරය සම්බන්ධයෙන් විවාදයට එන ලෙස එක්සත් ජාතික පක්ෂ පාර්ලිමේන්තු මන්ත‍්‍රී ආචාර්ය හර්ෂ ද සිල්වා මහතා කළ අභියෝගය බාරගන්නා බව අයෝජන ප්‍රවර්ධන ඇමැති ලක්ෂ්මන් යාපා අබේවර්ධනට පැවැසීය.ඒ සඳහා මේ මස 24 හෝ 25 යන දිනයන්හි පාර්ලිමේන්තුවේ දී පැවැත්වෙන විවාදයට සහභාගි වන ලෙසත් එහි දී ඕනෑම ප්‍රශ්නයකට පිළිතුරු දීමට තමන් සුදානම් බවත් හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101620</link>
    <topic>සුළගේ වේගය වැඩියිමුහුද රළු විය හැකියි</topic>
    <author>උදුලා පීරිස්</author>
    <content>යාපනය සිට කොළඹ දක්වාත් ගාල්ල සිට හම්බන්තොට මුහුදු ප්‍රදේශවලත් අද (16) සුළගේ වේගය විටක පැයට කිලෝමීටර් 80 දක්වා වැඩිවිය හැකියැයි කාලගුණ විද්‍යා දෙපාර්තමේන්තුව කියයි.මේ තත්ත්වය මත එම මුහුදු ප්‍රදේශ රළුවිය හැකි යැයි කාලගුණ විද්‍යා දෙපාර්තමේන්තුව අනතුරු අඟවයි. දිවයින අවට සෙසු මුහුදු ප්‍රදේශවල ද සුළගේ වේගය පැයට කිලෝමීටර් 60 දක්වා ‍වැඩිවිය හැකි යැයි ද එම දෙපාර්තමේන්තුව දැනුම් දෙයි.දිවයින හරහා විටින් විට වැසි හා දිවයිනට නිරිත දෙසින් තද වැසි අපේක්ෂා කළ හැකි යැයි ද එම දෙපාර්තමේන්තුව කියයි. දිවයිනේ බොහෝ ප්‍රදේශවල සවස තැනින් තැන තද වැසි ඇතිවිය හැකියැයි ද උදය කාලයේ බස්නාහිරින් කෙටි කාලීන තරමක තද සුළං සමග තද වැසි ඇතිවිය හැකියැයි ද කාලගුණ විද්‍යා දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101621</link>
    <topic>මධ්‍යම පළාත් 6 වැනි පළාත් සභාවේ මංගල සැසිය හෙට</topic>
    <author>මධ්‍යම පළාත් සංචාරක එල්. එස්. එ‍ෙගාඩවිට</author>
    <content>මධ්‍යම පළාත් සභාවේ 6 වැනි සභාවේ පළමු සැසිවාරය හෙට (17 දින) පෙරවරු 10.00 ට මධ්‍යම පළාත් සභා රැස්වීම් ශාලාවේදී මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ ප්‍රධානත්වයෙන් මහනුවර පල්ලෙකැලේ මධ්‍යම පළාත් සභා රැස්වීම් ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=n13101622</link>
    <topic>තේ දළු නෙළන්නියක දිවියෙක් සපා කයි</topic>
    <author>අසේල කුරුළුවංශ</author>
    <content>හැටන් ස්ටැදන් තේ වත්තේ තේ දළු නෙළමින් සිටි කාන්තාවක දිවියකු විසින් සපා කෑම නිසා බරපතළ තුවාල ලැබ නාවලපිටිය රෝලට ඇතුළත් කර තිබේ.එම කාන්තාව සෙසු පිරිස සමඟ තේ දළු නෙළමින් සිටියදී ඊයේ (15) පෙරවරුවේ දිවියාගේ ප්‍රහාරයට ලක්ව තිබෙන අතර, සෙස්සන්ගේ කෑගැසීම ඇසී දිවියා පලා ගොස් ඇත.දිවියා සපා කෑමෙන් කාන්තාවගේ මුහුණ, කන හා පාදයක් තුවාලවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310161</link>
    <topic>මොරටුව ඉංජිනේරු පීඨයේ සිසුවා පොලිසියේදී ගෙල වැළලාගන්න හදලා</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>හක්මණ පොලිස් වසමේ දෙනගම ප්‍රදේශයේ පදිංචි විල්පිට ගුරු අභ්‍යාස විද්‍යාලයේ ඉගෙනුම ලැබූ 24 හැවිරිදි සිසුවිය අතුරුදන් කිරීමේ චෝදනාව යටතේ සැකපිට අත්අඩංගුවට ගත් මොරටුව ඉංජිනේරු පීඨයේ සිසුවෙකු මාතර පොලිස් කූඩුව තුළ ගෙල වැළලා ගැනීමෙන් පසුව මාතර රෝහලට ඇතුළත් කර ඇත. මෙසේ සියදිවි හානිකර ගැනීමට තැත්කර ඇත්තේ මොරටුව ඉංජිනේරු පීඨයේ සිසුවෙකු වන කැකනදුර ප්‍රදේශයේ පදිංචි 25 හැවිරිදි රුවන් නමැත්තෙකි.පසුගිය සැප්තැම්බර් 20 වැනි දින හක්මණ පොලිස් වසමේ දෙනගම ප්‍රදේශයේ පදිංචි අකුරැස්ස විල්පිට ගුරු විද්‍යා පීඨයේ 24 හැවිරිදි සිසුවියෙකු අතුරුදහන් වී ඇති බවට ඇයගේ මව විසින් සැප්තැම්බර් 20 වැනි දින හක්මණ පොලිසියට පැමිණිල්ලක් කර තිබුණි. මේ අනුව මාතර ජ්‍යෙෂ්ඨ පොලිස් අධිකාරි දේශබන්ධු තෙන්නකෝන් මහතාගේ උපදෙස් පිට මාතර ළමා හා කාන්තා කාර්යාංශයේ ස්ථානාධිපති පොලිස් පරීක්ෂකවරුනි බෝගහවත්ත මහත්මිය විසින් පරීක්ෂණ ආරම්භ කරන ලදී.මේ තරුණිය විල්පිට විද්‍යා පීඨයේ ඉගෙනුම ලබන හක්මණ කිරින්ද පුහුල්වැල්ල ප්‍රදේශයේ තරුණයෙකු සමඟ ප්‍රේම සම්බන්ධයක් ගොඩනඟා ගෙන සිටින අතරවාරයේදී තරුණියගේ මව විසින් එම පෙම් සබඳතාවට විරුද්ධ වී‍ මේ තරුණියට මොරටුව ඉංජිනේරු පීඨයේ ඉගෙනුම ලබන කැකනදුර ප්‍රදේශයේ පදිංචිකාර තරුණයෙකුට යෝජනා කර ඇති බවට මූලික තොරතුරුවලින් හෙළිවී තිබුණි.මේ තරුණිය මේ තරුණයන් දෙදෙනා සමඟම සම්බන්ධතා පවත්වාගෙන ගොස් ඇති අතර, පසුගිය මස 20 වැනි දින මොරටුව විශ්වවිද්‍යාලයේ ඉංජිනේරු පීඨයේ සිසුවා තරුණිය කැඳවාගෙන මාතර ප්‍රදේශයට පැමිණ ඇති බවට තොරතුරු හෙළිවෙන අතර එතැන් පටන් මෙම තරුණිය අතුරුදහන් වී ඇත.මේ අතුරුදහන් වීම සම්බන්ධයෙන් පරීක්ෂණ පැවැත්වූ පොලිස් නිලධාරීන් දීර්ඝ විමර්ශනයකින් පසුව කැකනදුරේ පදිංචි මොරටුව විශ්වවිද්‍යාලයේ ඉංජිනේරු පීඨයේ සිසුවා අත්අඩංගුවට ගෙන දුරකථන විශ්ලේෂණ වාර්තා පරීක්ෂා කිරීමේදී එදිනට පසුව මෙම තරුණියට ලබාගෙන ඇති එකම දුරකථන පණිවිඩයකටවත් ඇය විසින් කතා කර නැති බවට තොරතුරු හෙළිකරගෙන ඇත.මෙම තරුණයාගෙන් දීර්ඝ ලෙස ප්‍රශ්න කිරීමේදී මේ සියලු විස්තර ‍තරුණියගේ මව දන්නා බවත්, තරුණිය සිටින්නේ කොහේද යනුවෙන් මව දන්නා බවත්, ප්‍රකාශ කිරීමෙන් පසුව එම තරුණියගේ මව වන 45 හැවිරිදි තැනැත්තියක් ද මාතර පොලිසිය විසින් අත්අඩංගුවට ගෙන වැඩිදුර ප්‍රශ්න කරගෙන යමින් සිටී.මෙම තොරතුරු හෙළිකිරීමෙන් පසු අත්අඩංගුවේ පසුවූ මොරටුව ඉංජිනේරු පීඨයේ සිසුවා මාතර පොලිසියේ සිර කූඩුවේ කම්බියක හැඳ සිටි තම ෂර්ට් එකෙන් ඊයේ රාත්‍රී (14) ‍දින ‍ෙගල වැළලා ගැනී‍ෙමන් පසුව මාතර මහ රෝහලේ අංක 05 වාට්ටුවට ඇතුළත් කර ප්‍රතිකාර ලබා දෙන බව හෙළිවේ. මේ වන තෙක් මේ තරුණිය ජීවත්ව සිටී ද, එසේ නොමැති නම් ඇය ඝාතනය කර ඇත්ද යනුවෙන් පොලිසිය පුළුල් විමර්ශනයක යෙදෙන අතර මෙය ඉතාම සැලසුම් සහගතව කරන ලද අපරාධයක් බවට පොලිසිය තොරතුරු සඳහන් කරයි.සැකපිට අත්අඩංගුවට ගත් මොරටුව ඉංජිනේරු පීඨයේ සිසුවා සහ අතුරුදන් වූ තරුණියගේ මව මේ මස 28 වැනි දින තෙක් රක්ෂිත බන්ධනාගාර ගතකිරීමට මාතර ම‍හේස්ත්‍රාත් අධිකරණය නියෝග කර ඇත.මයෝමි දැක්කොත් පොලිසියට දන්වන්නපසුගිය මස 20 වැනි දින සිට අතුරුදහන්ව සිටින හක්මණ දෙනගම බඩබැද්ද ලිපිනයේ පදිංචි අකුරැස්ස විල්පිට විද්‍යා පීඨයේ ඉගෙනුම ලැබූ මයෝමි රණසිංහ මෙනවියයි මේ. ඇය ගැන තොරතුරක් දන්නේ නම් මාතර පොලිසියට දැනුම් දෙන ලෙස පොලිසිය මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310162</link>
    <topic>බිරියට පහර දීවම් අත කඩලා</topic>
    <author>අත්තනගල්ල විශේෂ ජයවීර සුගතපාල</author>
    <content>තම බිරිඳට තදබල ලෙස පහර දී ඇගේ අතක් කඩා දැමූ සැමියෙකු මේ මස 23 දා දක්වා රිමාන්ඩ් භාරයේ තැබීමට අත්තනගල්ල මහේස්ත්‍රාත් සහ අතිරේක දිසා විනිසුරු කාවින්ද්‍යා නානායක්කාර මෙනවිය 14දා නියෝග කළාය.මෙසේ රිමාන්ඩ් කෙරුණේ වේයන්ගොඩ දන්විලානේ පදිංචි අයෙකි.හදිසි ඇමතුම් අංක 119 ට 13 දා රාත්‍රියේ ලැබුණු දුරකතන පණිවිඩයක් අනුව වේයන්ගොඩ පොලිසිය සිද්ධිය වූ නිවසට ගොස් සැමියා අත්අඩංගුවට ගෙන ඇති අතර, ජනේලයකින් පැන ගෙවත්තේ සැඟවී සිටි පහරකෑ බිරිඳ පොලිසිය විසින් වතුපිටිවල රෝහලට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310163</link>
    <topic>තොවිලයකට ගිහින් එද්දීලොරියට යට වී කපුවා මරුට</topic>
    <author>@ සමන්ති මිරියගල්ල කඩුවෙල සමූහ</author>
    <content>කඩුවෙල බෝමිරිය, ජාතික පාසල අසල දී ඊයේ (15) පෙ.ව 5.30ට පමණ ත්‍රී රෝද රියක් ලොරි රථයක ගැටීමෙන් සිදු වූ අනතුරකින් කඩුවෙල රන්කඩු පත්තිනි දේවාලයට අයත්, පරිවාර දේවාලයක කපුමහතකු ලෙස කටයුතු කරන නිලන්ත සම්පත් ලියනආරච්චි නමැති 32 හැවිරිදි අයකු මියගොස්, තවත් තිදෙනකු තුවාල ලබා නවගමුව රෝහලට ඇතුළත් කර තිබේ.අනතුරට පත් වූ පිරිස අතර, කාන්තාවක හා පුරුෂයින් දෙදෙනෙක් ද වෙති. මේ පිරිස ඇඹුල්දෙනිය ප්‍රද්ශයේ පැවැති තොවිලයක් සඳහා සහභාගී වී පැමිණෙද්දී වෙනත් වාහනයකට ඉස්සර කිරීමට යාමෙන් ත්‍රීරෝද රිය පෙරැලී ගොස් ඇති අතර ඉන් පිටතට විසිව ගිය කපු මහතා ලොරි රථයක ගැටී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310164</link>
    <topic>නොහික්මුණු රියැදුරාහලාවත යකා නටයි</topic>
    <author>බංග‍ෙදණිය විශේෂ</author>
    <content>හලාවත නගර මධ්‍යයේ පිහිටි පොදු වෙළෙඳපොළ අසල පුද්ගලික බස්රථ හිමිකරුවකු විසින් ත්‍රීරෝද රථ හිමියකු යටකිරීමට ගත් උත්සහයක දී මාර්ගයේ තිබූ විදුලි කණුවක්,දුරකථන කණුවක් හා නාම පුවරුවක් එම බස් රථයේ ගැටීමෙන් , පාරෙන් ඉවතට පැන තිබූ අයුරුයි මේ.බස්රථය එසේ අනතුරට පත්ව තිබිය දී බස්රථයේ රියැදුරු විසින් ගඩොල් භාගයක් අතට ගෙන ත්‍රීරෝද රථ හිමියන්ට පහරදීමට තැත්කළ ද ත්‍රීරෝද රථ හිමියන් විසින් එම පුද්ගලයා හලාවත පොලිසියට භාරදී ඇත.හලාවත ඉරණවිල මාර්ගයේ පුද්ගලික බස්රථ හිමිකරුවන් හා ත්‍රීරෝද රථ හිමියන් අතර ඇතිවූ ගැටුමේ ප්‍රතිපඵයක් ලෙස ඊයේ (15) දහවල් 11ට පමණ මෙය සිදුවී තිබේ.රියැදුරු හා බස් රථය හලාවත පොලිසිය විසින් අත්අඩංගුවට ගෙන වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310165</link>
    <topic>කන ගාවට ගසා නාගදීප වැවේ ඔරු පැද්ද ටෙක් සිසුවා මරු තුරුලට</topic>
    <author>මහියංගන මාපාකඩවැව සමූහ - එච් එම් ආර් කරුණාවීර</author>
    <content>රිදිමාලියද්ද නාගදීප වැවේ බීමත්ව ඔරුපැදීමට ගිය මාපාකඩවැව තාක්ෂණ විද්‍යාලයේ (ටෙක්) සිසුවෙක් පසුගිය ඉරිදා (13) දියේ ගිලි අතරුදහන් වූ අතර ඔහුව සොයා ඉරිදා හා 14 දින සවස 5 වන තුරුත් ගම්වාසීන් හා නාවික හමුදාවේ කිමිදුම් අංශය එක්ව උත්සාහ ගත්ත ද එය අසාර්ථක විය.පසුව රාත්‍රි 8.30ට පමණ වැවේ මළ සිරුර පාවෙමින් තිබිය දී ගම්වාසීන් හා පොලිස් නිලධාරින් විසින් සොයා ගනු ලැබිණි.මේ ආකාරයෙන් මියගොස් ඇත්තේ ටී. එම්. ප්‍රියන්ත සිසිර කුමාර වයස 17ක් වූ ඇටබෙගෙදර, පිටියෙගෙදර, රිදිමාලියද්ද පදිංචි පුද්ගලයෙකි. ඔහු දරුවන් තිදෙනෙක් සිටිනා පවුලක වැඩිමල් දරුවා වේ.මරණ පරික්ෂණය සඳහා මළ සිරුර මහියංගන මුලික රෝහල වෙත රැගෙන ආ අතර පසුදින (15) බදුල්ල රෝහල වෙත එය රැගෙන යනු ලැබිණි.මිය ගිය සිසුවා ටෙක් යන බව පවසමින් නිවෙසින් පැමිණ මේ අවාසනාවන්ත සිද්ධියට මුහුණ පා ඇත. යහළුවන් 6ක් සමඟ ඉරිදා දින උදේ වැවට පැමිණ විනෝද වී වැව් තාවුල්ලේ මදුවිත පානය කර තිබේ. අවසානයේ එහි නවතා තිබූ ඔරු දෙකක් හබල් නොමැතිව වැව මැදට පැදගෙන ගොස් ඇති අතර එහිදී එක් ඔරුවක් පෙරැලී මේ අනතුර සිදු වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310166</link>
    <topic>දේශපාලන හෙංචයියන් නිසාරාජාංගන වැව වැනසෙන ලකුණු</topic>
    <author>හිදෝගම සමූහ චිත්‍රාරත්න කළුආරච්චි</author>
    <content>රාජාංගන වැවු තාවුල්ලේ අනවසර වගා කරන වගා කරුවන්ට දේශපාලන රැකවරණ නිසා රාජකාරි හරියට කරන්නට බැරිබව උසස් නිලධාරීහු පවසති.රාජාංගන වැවු තාවුල්ලේ අනවසර වගා කරන සුළු පිරිසක් නිසා රාජාංගන වැවට ඇති හානිය පිළිබඳ අදහස් දැක්වූ උසස් නිලධාරීහු මෙසේ ද කියා සිටිති.මේ වැව නිසා රාජාංගන ප්‍රදේශයේ ගොවි පවුල් 40000ක් රැකෙනවා. නමුත් හැම කණ්නයකම දේශපාලන හිතවතුන්ගේ පිරිස් වැව තුළ වගා කටයුතු කරනවා. රසායනික තෙල් පොහොර භාවිතය නිසා වැව අපවිත්‍ර වනවා. දේශපාලන අත ගැසීම් වැඩි නිසා ඔවුනට නීති මඟින් කටයුතු කිරීමට බැරි තත්ත්වයක් උදා වෙලා.නිලධාරීන් හැටියට අපට කළ හැක්කේ නීතියට අනුව ඔවුන්ගේ වගා විනාශ කර ඉවත් කිරීමයි. ඒ සඳහා මුලින් පොලිසියේ සහයොගය නොමදව ලැබුණා.නමුත් වගා විනාශ වී යාමේ දී පොලිසියේ සහයෝගය නොලැබී ගියා.පොලිස්පති තුමාගේ සහාය පිට විශේෂ පොලිස් කණ්ඩායමක් ලබා දෙන්නේ නම් රාජාංගනය වැවේ වගා කර ඇති අනවසර වගා ඉවත් කළ හැකියි. දිගින් දිගටම වැව තුළ වගා කිරීම නිසා රාජාංගන වැව දිනෙන් දින විනාශ වෙමින් පවතිනවා. දේශපාලන අධිකාරිය මේ ප්‍රශ්නයේ දී ඉවත් විය යුතුයි. ගොවි සංවිධාන පවා ලබා දෙන සහාය ඉතා අල්පයි. සිවිල් නිලධාරීන්ට ආරක්ෂාව අවශ්‍යයි යැයි ද උසස් නිලධාරීහු වැඩිදුරටත් පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310167</link>
    <topic>සිරුර යළිගොඩගනී</topic>
    <author>පුත්තලම සමූහ</author>
    <content>වසර කිහිපයක් අසනීපයෙන් පසු වී නිවෙස තුළම මියගොස් ඇති සිවු හැවිරිදි දරුවෙකු කිසිවෙකුටත් නොදන්වා කිට්ටුව පිහිටි සුසාන භූමියක භූමදාන කර ඇති අතර වගකිවයුතු කිසිවෙකුට නොදන්වා භූමදාන කිරීම නිසා ඉකුත් 04 දා එම සිරුර යළි ගොඩගන්නා ලදී.අධිකරණ නියමයෙන් පොලිසිය මෙසේ යළි ගොඩගනු ලැබුවේ මදුරන්කුලිය කරිකට්ටියේ පදිංචි පවුලක සාමාජිකයෙක් වන සෙයියදු කාශීම් ඉන්ෂාඩ් නම් වූ සිවු අවුරුදු දරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310168</link>
    <topic>මංගල දැන්වීමකින් හඳුනාගත් පෙම්වතාවාද්දුවේ මවක් සහ දියණියක රවටලා</topic>
    <author>පාණදුර සමූහ කපිල සෝමරත්න</author>
    <content>ඉරිදා පුවත් පතක පළ කරන ලද මංගල දැන්විමක් දැක වාද්දූවේ නිවෙසකට පැමිණි මැදිවියේ පුද්ගලයකු එම ගෙදර මව සහ දියණිය සමඟ කූළුපග මිතුදමක් ‍ගොඩනඟා ගත්තේ එම තරුණිය විවාහ කර ගැනීමට කැමැත්ත පළ කරමිනි. ඒ මව සහ දුව බතික් ඇඳුම් නිර්මාණය කරමින් ජීවිකාව ‍ෙගනයති.අපේ ගම් පළාතේ නම් බතික් ඇඳුම් මිලදී ගන්න බොහෝදෙනා කැමැතියි. යැයි කී ඔහු රුපියල් 40000ක් පමණ වටිනා බතික් ඇඳුම් තොගයක් රැගෙන යන්නට ගියේය. මුදල් රැගෙන ලබන සතියේ එන බවද මේ පුද්ගලයා මවට සහ දුවට පැවසීය.මාස කිහිපයක් ගතවුවද ඔහු ගැන කිසිම ආරංචියක් ලැබුණේ නැත.ටික කලකට පසුව ඔහු යළිත් මේ නිවෙසට පැමිණ තිබේ. ඒ රූපවාහිනි යන්ත්‍රයක් ද රැ‍ෙගනය. කලින් වතාවේ ගෙනගිය බතික් ඇඳුම් තොගයේ වටිනාකම වන රුපියල් හතළිස් දහසක මුදලට හිලව් වන්නට එය තබා ගන්නැයි ඔහු කීය.රූපවාහිනියේ සුළු අලුත්වැඩියාවක් කිරීමට තිබෙන බවත් එය සාදා දීමට එන බවත් කියා එදින ඔහු පිටව ගොස් ඇත.ඊළඟ සතියේ පැමිණි ඔහු රූපවාහිනිය අලුත්වැඩියා කරදීම සඳහා රැගෙන ගිය පසු යළි නිවෙස පළාතකවත් ඇවිත් නැත. මාස කිහිපයකට පසුව මව සහ දියණිය වාද්දූව පොලිසියට මේ බව පැමිණිලි කළහ. ‍පොලිසිය පරීක්ෂණ පැවැත්විය.මෙසේ පලාගියේ දරුවන් හතරදෙනකුගේ පියෙක් බව පාණදුර අධිකරණය හමුවේ 09.10.13 දින කැඳවූ නඩුවකදී අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r1310169</link>
    <topic>කොටිකාවත්ත මුල්ලේරියාව පහත් බිම් ආශ්‍රිත පදිංචිකරුවන්ගේ මේ ඉල්ලීමට කන්දෙන්න</topic>
    <author>කොළොන්නාව සමූහ - ඒ. සුමනසේන</author>
    <content>වැසි කාලවලට කොළොන්නාව නගර සභා හා කොටිකාවත්ත මුල්ලේරියාව ප්‍රාදේශීය සභා බල ප්‍රදේශවල පහත් බිම් ආශ්‍රිතව එකතු වන ජලය කැලණි ගඟට පොම්ප කිරීමට සේදවත්ත කළුපාළම අසල ඉදිකිරීමට නියමිත පොම්පාගාරය මෙතෙක් ඉදිනොවීම ප්‍රදේශවාසීන්ට ගැටලුවකි.මීට වසර 40කට පමණ පෙර මේ ස්ථානයේ විශාල ප්‍රමාණයේ ජල පොම්පයක් සවිකොට අවට ගම්මානවල පිරෙන වැසි ජලය කැලණි ගඟට පොම්ප කිරීමේ වැඩපිළිවෙළක් තිබුණු බවද එමගින් ජලය ඉසීමක් සිදුකළ නිසා වැස්ස අවසන් වනවිට පිරෙන ජලයද සම්පුර්ණයෙන් සිඳී යන බවද ඔවුහු කීය.මේ ප්‍රශ්නය සම්බන්ධව මෙවර කොළොන්නාව සම්බන්ධීකරණ සංවර්ධන කමිටුවේදී කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතා විසින් වගකිව යුත්තන්ගෙන් විමසීමක් කළද එදින ජල සම්පාදන ජලාපවහන අංශ හෝ වාරිමාර්ග දෙපාර්තමේන්තුවේ වගකිව යුතු නිලධාරින් එම රැස්වීමට සහභාගිව නොසිටීමද ප්‍රශ්නයක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101610</link>
    <topic>පේරාදෙණිය නගරයේදී ගුරුවරයකුට තරුණියකගෙන් වැඳුම් පිදුම්</topic>
    <author>මහනුවර දකුණ විශේෂ - ආර්. එම්. රත්නායක</author>
    <content>ගුරුන් කෙරෙහි සිසුන්ගේ බැති පෙම් උපදවන්නටත්, දෙගුරුන්ගේ ගෞරවාදරයට පාත්‍රවන්නටත් ගුරුභවතුන්ට, සිසුන්ගේ අධ්‍යාත්මික ගුණයන්ටද ආශීර්වාදයක් වන අන්දමින් ගුණ යහපත් පැවතුම්වලින් හෙබි ආදර්ශවත් ජීවන රටාවක් පැවැතිය යුතුයි.එය පසක් කරමින් ඉකුත්දා (පාසල් නිවාඩු දිනයක) පේරාදෙණිය නගර‍ය මධ්‍යයේ බස් මගී නැවතුම්පොළ අසලින් ගමන් කළ වැදගත් පෙනුමකින් යුතු ගෞරවාන්විත පුද්ගලයකු ඉදිරියට හදිසියේ පියමං කළ තරුණියක් දණින් වැටී දෙපා අල්ලා වඳිද්දී පුද්ගලයා ඇගේ හිසට අත තබා ආශීර්වාද කරනු එතැන සිටි කාගේත් විමතියට කරුණක් විය.ඇය පුද්ගලයා දුටු සැනෙන් එසේ වන්දනය කළේ තමන්ට ඉගැන්වූ ගුරු දෙවියන් සළකාය. සිද්ධිය දුටුවෙක් තරුණිය ගැන කීවේ, වැදගත් මවුපිය යුවළකගේ ගුණ යහපත් දරුවකු යන්නය.මේ සිද්ධියට මුහුණපෑවේ උඩුනුවර ඩී. බී. විජේතුංග ජාතික පාසලේ ප්‍රධානාචාර්ය ඇම්. ඩී. ඒ. ඇම්. දිසානායක මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101611</link>
    <topic>පාසල් දැරියකට රහසඟ පෙන්වූඑක්දරු පියා ලජ්ජාවට දිවිනසාගෙන</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල පොලිස් දිසාවේ පස්කොළකන්ද ගම්මානයේ ළිඳක දිය නාමින් සිටි දැරියකට සිය රහසඟ පෙන්වූ අයෙකු ගෙල වැළලාගෙන සිය දිවි නසාගෙන ඇත. සැකකරු විවාහක එක් දරු පියෙකි. මේ දැරිය දිය නාමින් සිටින ළිඳ අසලින් ගමන් කර ඇති සැකකරු දැරිය අමතා එම ක්‍රියාව සිදු කර ඇත.වහාම නිවෙසට ගිය දැරිය මේ ගැන සිය මවට කීමෙන් අනතුරුව ඇය පොලිසියේ පැමිණිල්ලක් දමා ඇත.තමන්ට විරුද්ධව එසේ පොලිසියේ පැමිණිල්ලක් දැමූ බව දැනගෙන තිබෙන සැකකරු ලැජ්ජාවට හා බියට පත්ව ගම අතහැර ඥාති නිවෙසකට ගොස් සිටියදී මෙසේ ගෙල වැළලාගෙන තිබේ. සැකකරු මීට පෙර ද මෙවන් ක්‍රියාවන් සිදු කර ඇතැයි ද පොලිසියට තොරතුරු ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101612</link>
    <topic>කුරුණෑගල රෝහලේ අත්‍යවශ්‍යබෙහෙත් රැසක හිඟයක්</topic>
    <author>කුරුණෑගල දකුණ සමූහ - එම්. මහරුප්</author>
    <content>කුරුණෑගල ශික්ෂණ රෝහලේ අත්‍යවශ්‍ය බෙහෙත් ද්‍රව්‍ය කිහිපයකම හිඟයක් පවතින නිසා රෝගීහු මහත් අපහසුතාවලට පත්ව සිටිති. වැඩි වශයෙන්ම අපහසුතාවලට පත්වීමට සිදුවී ඇත්තේ නිතිපතා සායනවලට පැමිණෙන රෝගීන්ටය.දියවැඩියාවට දෙනු ලබන ‘ඩයනිල්’ සහ රුධිර ධාවනය වැඩි අයට දෙනු ලබන ‘ලොසාර්ටන්’ යන බෙහෙත් වර්ගවල දැඩි හිඟයක් පවතී. රෝහල් බලධාරින් මේ සම්බන්ධයෙන් කියා සිටිනුයේ කොළඹ ඖෂධ ගබඩාවෙන්ද මේ බෙහෙත්වල හිඟයක් පවතින බවය.මේ හේතුවෙන් රෝගීන් බොහෝ දෙනෙකුටම සිදුවී ඇත්තේ පෞද්ගලික ෆාමසිවල පිහිට පැතීමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101613</link>
    <topic>මාකෙලිඇල්ල පොලිස් ස්ථානයඉවත් කරනවාට ජනතා විරෝධය</topic>
    <author>පාලින්දනුවර විශේෂ - මාකෙලියේ සේන</author>
    <content>පාලින්දනුවර මාකෙලිඇල්ල පොලිස් ස්ථානය එම ප්‍රදේශයෙන් ඉවත් කිරීමට සැලසුම් කෙරෙමින් පවතින බවට ප්‍රදේශවාසීහු චෝදනා නගති.බදුරලිය පොලිස් ස්ථානයෙන් පාලනය වුණු විශාල ගම් ප්‍රදේශ රැසක සාමය රැකීමට මේ පොලිස් ස්ථානයෙන් සිදුවූ මෙහෙවර අගය කරන ප්‍රදේශවාසීහු මත් උවදුර කසිප්පු, දැව ජාවාරම් හා විවිධ අපරාධ තුරන් කිරීමටද දැඩි කැපවීමෙන් කටයුතු කර ඇති බවද කියති.කුකුළේ ගඟ ජලවිදුලි බලාගාරය බිහිවීමේදී වසර 15ක් පමණ කාලයක් තිස්සේ පැවැති මේ පොලිස් ස්ථානය (පොලිස් මුරපළ) ස්ථිර පොලිස් ස්ථානයක් බවට පත් කරන්නැයි ඔව්හු අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101614</link>
    <topic>පානදුර රෝහලේ තෙමහල් වාට්ටුගොඩනැඟිල්ල ජනතා අයිතියට</topic>
    <author>පාණදුර සමූහ කපිලඟ සෝමරත්න</author>
    <content>බස්නාහිර පළාතේ සෞඛ්‍ය අමාත්‍යාංශය විසින් පානදුර රෝහල් භූමියේ ඉදිකරන ලද තෙමහල් වාට්ටු ගොඩනැගිල්ල පසුගියදා විවෘත කෙරිණි.ජනාධිපති මහින්ද රාජපක්ෂ මහතා ගොඩනැගිල්ල විවෘත කරමින් රෝහල් වාට්ටු සංකීර්ණයද පරීක්ෂා කළ අතර එතුමා රෝහලට පැමිණීම සංකේතවත් කරමින් සඳුන් පැළයක්ද රෝහල් භූමියේ රෝපණය කෙළේය.මේ අවස්ථාවට බස්නාහිර පළාතේ මහ ඇමැති ප්‍රසන්න රණතුංග, බස්නාහිර පළාත් සෞඛ්‍ය දේශීය වෛද්‍ය, ළමාරක්ෂණ ඇමැති ජගත් අංගගේ, වරාය හා මහාමාර්ග කටයුතු ඇමැති රෝහිත අබේගුණවර්ධන, සුළු අපනයන භෝග ඇමැති රෙජිනෝල්ඩ් කුරේ යන මැති ඇමැතිවරු ප්‍රමුඛ විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101615</link>
    <topic>මාවනැල්ල අවට තරුණ තරුණියන්ටනොමිලේ රට යන්න වරම්</topic>
    <author>මාවනැල්ල සමූහ - පී. සෙනෙවිරත්න</author>
    <content>වයස අවුරුදු 20ත් 40ත් අතර වයසේ පසුවන මාවනැල්ල ගලිගමුව ඇතුළු කෑගල්ල දිසා බල ප්‍රදේශයේ වෙසෙන තරුණ පිරිස්වලට හොංකොං, සිංගප්පූරුව, අබුඩාබි, ක්වේට් ආදී රටවලට නොමිලයේ යෑමට පහසුකම් සලසා දීමේ වැඩසටහනක් ඇමැති ජගත් බාලසූරිය මහතාගේ සංකල්පයක් මත ක්‍රියාත්මක වෙමින් පවතී.එම වැඩසටහන ක්‍රියාත්මක කිරීමේ ක්‍රියාමාර්ගයක් සබරගමුව පළාත් සභා මන්ත්‍රී තාරක බාලසූරිය මහතා ඇතුළු ‘බාලසූරිය ජන සහන සේවා පදනම’ විසින් පසුගියදා කෑගල්ල බණ්ඩාරනායක මාව‍ෙත් ස්ථාපිතව ඇති බාලසූරිය කාර්යාලයීය ශාලා‍ෙව්දී ආරම්භ කැර ඇත.මෙහිදී විදේශ ගත වන සියලු දෙනාටම සහන පදනමක් මත නොමිලයේ විදේශ ගතවීමේ අවස්ථාව හිමි‍ෙව්. විදේශ රටවලට මේ වැඩසටහන යටතේ පිටත්ව ගොස් වසර දෙකක කාලයක් සේවා සපයා ආපසු එන්නට අවශ්‍ය අයට නොමිලයේ ගමන් කිරීමට ගුවන් ටිකට් පත් පවා ලබාදෙන්නට විදේශ සේවා යන අයට ඉඩපහසුව ලබා දෙනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101616</link>
    <topic>හොරණ ප්‍රා.සභාවටනව ලේකම්වරියක්</topic>
    <author>ඉංගිරිය සමූහ - කුමාරි ගමගේ</author>
    <content>වසරකටත් වඩා වැඩි කාලයක් පුරප්පාඩුව තබා ගැනීම නිසා විවිධ චෝදනා සහ අපවාද මැද නිර්මාණය වී තිබූ හොරණ ප්‍රාදේශීය සභාවේ ලේකම් තනතුර පිළිබඳ ගැටලුව වැඩ බලන ලේකම්වරියක පත්කිරීමෙන් අවසන් වී ඇත.බස්නාහිර පළාත් සභා පෙත්සම් කාරක සභාවේ නියෝගයක් යැයි පවසමින් මේ පුරප්පාඩුව පිරවීම සිදුනොකළ අතර මේ ක්‍රියාකලාපය පක්ෂ විපක්ෂ දෙපාර්ශ්වයේ මන්ත්‍රීවරුන්ගේ දෝෂ දර්ශනයට ලක්විය.මේ තනතුර සඳහා එම සභාවේම ජ්‍යෙෂ්ඨ සහකාර කළමනාකාරිනියක වන අනෝමා අබේසිංහ මහත්මිය පත්ව සිටින්නීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=r13101617</link>
    <topic>පොල්ග‍හවෙල මානින්ගමුව කනිටු විදුහල වැඩකට ගන්න</topic>
    <author>වයඹ පළාත් සංචාරක - සේන ඉදිරිසිංහ</author>
    <content>වසර ගණනාවක සිට සිසුන් නොමැතිකමින් වැසී යෑම නිසා අබලම් වී ගරා වැටෙමින් පවතින පොල්ගහවෙල මැතිවරණ කොට්ඨාසයට අයත් මානින්ගමුව කනිටු විදුහලේ පන්ති කාමර සහිත වටිනා ගොඩනැගිලි නැවත ප්‍රතිසංස්කරණය කොට කිසියම් ප්‍රයෝජනවත් කටයුත්තකට යොදවන මෙන් ප්‍රදේශවාසීහු ඉල්ලති.පන්ති කාමර සහිත මේ වටිනා ගොඩනැගිලි අබලම්වීම නිසා ගරා වැටෙමින් පවතී.ඇතැම් ඒවායේ බිත්ති පුපුරා ලී දඬු පවා දිරාපත් වී ගොස් ඇත.මේ ගොඩනැගිලි තුළ ගම්වාසීහු දර, ලී ආදිය ගොඩ ගසා ඇති අතර ඒවා ගවයින්ගේ වාසස්ථාන බවට පත්වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310161</link>
    <topic>ආසියාවේ දීර්ඝතම පාපැදි සවාරිය නොවැම්බර් 18දා ඇරැඹේ</topic>
    <author>නිරෝෂාන් ප්‍රියංකර</author>
    <content>ජනාධිපති මහින්ද රාජපක්ෂ මහතාගේ පදවි ප්‍රාප්තිය හා ජන්ම දිනය නිමිතිකොට ගෙන ‘ගිරුවාපත්තුවෙන් තල් අරණට’ සංවිධානය පවත්වන දකුණු ආසියාවේ දීර්ඝතම පාපැදි සවාරිය නොවැම්බර් මස 18 වැනිදා ආරම්භ වේ.‘ටුවර් ඩි ශ්‍රී ලංකා 2013’ ලෙස නම් කර ඇති මේ පාපැදි තරගය නොවැම්බර් 18 වැනි දින මහරගමින් ආරම්භ වී රටවටා කිලෝමීටර් 1330ක දුරක් ගොස් නොවැම්බර් 29වැනිදා කොළඹ අරලියගහ මන්දියරය අභියසින් නිමාවට පත්වේ.පාපැදි අතුරු පාලක කමිටුවේ පූර්ණ අධීක්ෂණය යටතේ ජාත්‍යන්තර තරග නීතිරීතිවලට අනුව පැවැත්වෙන තරගයේදී ජාතික හා ජාත්‍යන්තර මට්ටමේ නව තරග වාර්තා බිහිවනු ඇතැයි අපේක්ෂා කෙරේ.අදියර 12ක් යටතේ දින 12ක් තුළ පැවැත්වෙන තරගයට ජාතික හා ජාත්‍යන්තරය නි‍යෝජනය කළ ශ්‍රී ලාංකික ක්‍රීඩයන් රැසක් එක්වීමට නියමිතය.තරගයේ ජයග්‍රාහකයාට රුපියල් මිලියනයක ත්‍යාග මුදලක් පිරිනැමෙන අතර දෙවැනි ස්ථානයට රුපියල් හත්ලක්ෂ පනස් දහසක් හා තෙවැනියාට රුපියල් ලක්ෂ පහක් ලෙසින් මුදල් ත්‍යාග හිමිවේ. මීට අමතර 20 ස්ථානය දක්වා තරගය නිමකරන ක්‍රීඩකයන්ට මෙන්ම ජයග්‍රාහී කණ්ඩායමටද මුදල් ත්‍යාග හිමිවේ.මුලදී දින 18ක් තුළ පැවැත්වීමට සැලසුම් කර තිබූ තරගය ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් පරිදි අදියර 12ක් දක්වා කෙටි කළ බව ‘ගිරුවාපත්තුවෙන් තල් අරණට’ සංවිධානයේ සභාපති රුවන් නිශාන්ත ද සිල්වා මහතා මේ පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ ලයිට් හවුස් හෝලයේ පැවැති අවස්ථාවේදී කියා සිටියේය.ජල සම්පාදන හා ජලාපවාහන ඇමැති දිනේෂ් ගුණවර්ධන, පාපැදි අතුරු කමිටු සාමාජික ලිලාරත්න, ජනාධිපති සම්බන්ධිකරණ අධ්‍යක්ෂ හේමා මාදිවල, ක්‍රීඩා අමාත්‍යාංශ ලේකම් ගාමිණි කොතලාවල, හිටපු පාපැදි ශූර කමල් පාලිත යන මහත්වරු සහ ජනාධිපති ආගමික කටයුතු ලේකම් අග්‍රහාර කාශ්‍යප හිමියන්ද සහභාගීවුහ. තරගාවලිය සඳහා අනුග්‍රාහකයන්ට ද අවස්ථාව ඇතැයිද මෙහිදී සඳහන් විය.මහරගම ජාතික තරුණ සේවා සභාව අසලින් නොවැම්බර් 18 ආරම්භ වන සවාරිය, පුත්තලම (19දා), වවුනියාව (20දා) ආරම්භවන තරගය යාපනයට ගමන් ගන්නා අතර 21වැනිදා යළිත් යාපනයෙන් ආරම්භවේ. වවුනියාව (22දා), කුරුණෑගල (24දා), මහනුවර (25දා), නුවරඑළිය (26දා), පැල්මඩුල්ල (28දා) දිනයන්හිදී පටන් ගන්නා තරගය 29 වැනිදා මාතරින් ආරම්භ වී කොළඹ අරලියගහ මන්දියර අසළින් නිමාවට පත්වේ. කිලෝමීටර් 1330ක දුරින් යුත් තරගයේදී 23වැනිදා හා 27 වැනිදා විවේක දිනයන් වනු ඇත.හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ, උද්භිත උද්‍යාන අමාත්‍යාංශයේ ලේකම් ආචාර්ය විලී ගමගේ, ජාතික තරුණ සේවා සභාවේ සභාපති/අධ්‍යක්ෂ ‍ජනරාල් හා 'තාරුණ්‍යයට හෙටක්’ සංවිධානයේ ලේකම් නීතිඥ ලලිත් පියුම් පෙරේරා යන මහත්වරුන්ගේ මඟ පෙන්වීම යටතේ මේ පාපැදි සවාරිය සංවිධානය කෙරේ. ‘ගිරුවාපත්තුවෙන් තල් අරණට’ සංවිධානය මෙහෙයවන තෙවැනි ජනපති පදවි ප්‍රාප්ති පාපැදි සාවරිය මෙය වන අතර පසුගිය වසරේදී අරලියගහ මන්දිරයෙන් ආරම්භ වී වවුනියාව, තංගල්ල දක්වා අදියර 5ක් යටතේ ද, 2011දී අදියර 3ක් යටතේ ද මේ තරගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310162</link>
    <topic>ආදි තර්ස්ටන් ක්‍රිකට් පිලකොළඹ දිස්ත්‍රික් අවසන් තරගයට</topic>
    <author/>
    <content>කොළඹ දිස්ත්‍රික් ක්‍රිකට් සංගමය සංවිධාන කළ ක්‍රිකට් තරගාවලියේ අවසන් මහා තරගයට ආදි තර්ස්ටන් ක්‍රිකට් පිල සුදුසුකම් ලබාගත්තේය.ආදි තර්ස්ටන් ක්‍රිකට් පිල හා ආදි වෙස්ලි පිල අතර පැවැති අවසන් පූර්ව තරගයෙන් ලකුණු 102ක ජයක් ආදි තර්ස්ටන් පිල හිමි කරගත්තේය.තර්ස්ටන් විදුහල් ක්‍රීඩා පිටියේ පැවැති මේ තරගයේදී ආදි තර්ස්ටන් පිල ඕවර 50කදී ලකුණු 219ක් ලබාගත් අතර ආදි වෙස්ලි පිල ඕවර 37කදී ලකුණු 110කට දැවී ගියේය.ආදි තර්ස්ටන් පිල ලකුණු 219/9 (ඕවර 50)මින්නාජි ජලීල් 61, කවිඳු කුලසේකර 24, තිමිර ජයසිංහ 49, රවීෂා ලොකුගේ 45, තරිඳු සිල්වා 17ආදි වෙස්ලි පිල ලකුණු 110 (ඕවර 37)සෙනාල් විජේසිංහ 35/4, මින්නාජි ජලීල් 22/2, අර්ජුන ගුණවර්ධන 7/2.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310163</link>
    <topic>කැනේඩියන්ස්ට ක්‍රිකට් ජය</topic>
    <author/>
    <content>එස්.සී.කේ සමූහ ව්‍යාපාර සංවිධාන කළ වාර්ෂික ක්‍රිකට් තරගාවලියේ සුරාජ් කතුරුසිංහ අභියෝගතා කුසලානය දිනාගැනීමට කැනේඩියන්ස් කණ්ඩායම සමත්විය.එම ආයතනයේ සාමාජිකයන්ගෙන් සමන්විත සෝවියන්ස්, ක්ලෙසාරියන්ස් හා කැනෙඩියන්ස් කණ්ඩායම් තරගාවලියට එක්ව සිටියේය. අවසන් තරගයේදී කැනේඩියන්ස් පිල හමුවේ සෝවියන්ස් කණ්ඩායම පරාජය‍ට පත්විය.තරගාවලියේ හොඳම පිතිකරුවා ලෙස ධනුෂ්ක ජීවන්ත (සෝවියන්ස්), හොඳම පන්දු යවන්නා ලෙස ශිරාස් ජුමයිඩීන් සම්මාන දිනාගත් අතර අවසන් තරගයේ වීරයා ලෙස ඕෂද ගයාල් (කැනේඩියන්ස්) නම් කෙරුණි. මේ අවස්ථාවට එස්.සී.කේ සමූහ ව්‍යාපාරයේ සභාපති ඩී.හේවාතැන්න, කළමනාකාර අධ්‍යක්ෂක එස්.කතුරුසිංහ, පරිපාලන අධ්‍යක්ෂිකා එස්.අබේරත්න, ව්‍යාපාර ප්‍රවර්ධන අධ්‍යක්ෂ එස්.ප්‍රනාන්දු මහත්ම මහත්මීන්ද එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310164</link>
    <topic>සොමිතාට තැන දීම ගැනක්‍රීඩා ඇමැතිට ප්‍රසංශා</topic>
    <author/>
    <content>ශ්‍රී ලංකා නෙට්බෝල් පුහුණුකාරිනිය ලෙස සොමිතා අල්විස් මහත්මිය පත්කිරීම නෙට්බෝල් සම්මේලනය හා ක්‍රීඩා අමාත්‍යාංශය ගත් විශිෂ්ට තීරණයක් බව හිටපු ජාතික පුහුණුකාරිනී හයසින්ත් විජේසිංහ මහත්මිය පවසයි.එමෙන්ම හිටපු සභාපති හා හිටපු ශ්‍රී ලංකා නෙට්බෝල් නායිකාවක වු ට්‍රික්සි නානායක්කාර මහත්මියද මේ තීරණයට ප්‍රසංශාව පළ කළාය.නෙට්බෝල් ක්‍රීඩාවෙන් දුර ගමනක් යෑමට නම් ශ්‍රී ලංක පිලට තරුණ පුහුණුකාරිනියන් අවශ්‍ය බව තමාගේ විශ්වාසය බව විජේසිංහ මහත්මිය සඳහන් කළාය. “කලින් කලට එක් එක් අය වෙනස් කරන්නේ නැතිව තරුණ පුහුණුකාරිනියකට දිගු කාලයක් ලබාදීමට රට ගැන සිතාගත් බුද්ධිමත් තීරණයක්” විජේසිංහ මහත්මිය පැවැසුවාය.ඉදිරියේ පැවැත්වෙන නේෂන් කප් නෙට්බෝල් තරගාවලිය ප්‍රබල එකක්වන හෙයින් යම් පසු බැසීමක් ශ්‍රී ලංකාවට අත්වුවහොත් ඒ ගැන කළබල නොවී ආසියානු ශූරතාවලියට සැලසුම් සකස් කළ යුතු බව ඇය සඳහන් කළාය. හයසින්ත් විජේසිංහ මහත්මිය පසුගිය ආසියානු නෙට්බෝල් ශූරතාවලියේදී ශ්‍රී ලංකා පිලේ පුහුණුකාරිනිය වුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310165</link>
    <topic>නෙට්බෝල් දියුණු කිරීමේ අපේක්ෂාවෙන්දක්ෂ තරුණියන්ට දොරටු විවර කළා</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ නෙට්බෝල් ක්‍රීඩාව දියුණු කිරීමට නම් දක්ෂ තරුණ පරපුරකට දොරටු විවර කිරීමේ කාලය එළැඹ ඇතැයි නෙට්බෝල් සභාපතිනි කපිතාන් ලක්ෂ්මී වික්ටෝරියා මහත්මිය පවසයි.එවැනි සෘජු ප්‍රතිපත්තියක් ක්‍රියාවට නැංවීමේදී රට ගැන නොසිතා පෞද්ගලිකත්වයට තැන දෙන බොහෝ පිරිස්වලින් චෝදනා එල්ලවීම ගැන තමා පුදුම නොවන බව වික්ටෝරියා මහත්මිය සඳහන් කරයි.ශ්‍රී ලංකා නෙට්බෝල් ජාතික පුහුණුකාරිනිය ලෙස සොමිතා අල්විස් මහත්මිය පත් කිරීමේ නිල නිවේදනය ප්‍රකාශයට පත් කරමින් ඇය එසේ පැවැසුවාය. සොමිතා අල්විස් මහත්මිය තෝරා ගනු ලැ‍බුවේ නෙට්බෝල් සම්මේලනයේ අනාගත දැක්ම අනුව බවද කපිතාන් ලක්ෂ්මී වික්ටෝරියා මහත්මිය පෙන්වා දුන්නේය.“නෙට්බෝල් සම්මේලනයේ වත්මන් ප්‍රතිපත්තිය සුදුස්සාට සුදුසු තැන දීමයි. අපට ඉදිරිය ගැන හිතන්න වෙනවා. කවුරු අමනාප වුනත් ශ්‍රී ලංකා නෙට්බෝල් දියුණුවට අවශ්‍ය තීන්දු ගන්නාව” වික්ටෝරියා මහත්මිය සඳහන් කළාය.නෙට්බෝල් ජාතික පුහුණුකාරිනී තනතුර ලබාගැනීමේ අපේක්ෂාවෙන් ජාතික පිලේ හිටපු සහය පුහුණුකාරිනී දීප්ති ද අල්විස් හා පාසල් ක්ෂේත්‍රයේ දස්කම් පෙන්වු ඩෙසීමා ප්‍රනාන්දු, අමල්කා ගුණවර්ධන අයැදුම්පත් යොමුකර තිබුණි.“නෙට්බෝල් පුහුණුකාරිනිය තෝරා ගත්තේ සම්මුඛ පරීක්ෂණයකින්. විවිධ පැතිවලින් අයැදුම්කාරිනියන්ගේ දක්ෂතා හා සුදුසුකම් සොයා බලා ක්‍රීඩා ඇමැතිතුමාට නිර්දේශ ඉදිරිපත් කළා. නෙට්බෝල් පුහුණුකාරිනිය තෝරා ගත්තේ පරීක්ෂණ මණ්ඩලයේ සියලු දෙනාගේ අදහස් සැලකිල්ලට ගෙනයි. ක්‍රීඩා ඇමැතිතුමා ක්‍රීඩාවේ අනාගතය ගැන හිතන කෙනෙක්. ඒ නිසා සොමිතා අල්විස්ට ශ්‍රී ලංකා නෙට්බෝල් පිල භාර කළා” සභාපතිනිය පැවැසුවාය.පසුගිය කාලයේ ශ්‍රී ලංකා ක්‍රිකට් පිලට නව නායකයන් පත් කළ අයුරුද මෙහිදී සිහිපත් වුණි. ජ්‍යෙෂ්ඨයෝ සිටිද්දී ශ්‍රී ලංකා ක්‍රිකට් අනාගතය තරුණ ක්‍රීඩකයන්ට භාර කිරීමෙන් බලාපොරොත්තු වුයේ ක්‍රීඩාවේ අනාගත දියුණුව බව පෙන්වා දුන්නාය. “නෙට්බෝල් ක්‍රීඩාවට දීර්ඝ ආයෝජනයක් අවශ්‍යයි. ලබන වසරේ ආසියානු තරගාවලිය තිබෙනවා. එයට කල් ඇතිව සුදානම් නොවුණහොත් සම්මේලනයට චෝදනා එනවා” යැයි පැවැසු වික්ටෝරියා මහත්මිය අනාගත වැඩ සටහන් කිහිපයක් පිළිබඳවද විස්තර කළාය.ඒ අනුව අවුරුදු 30ට අඩු පුහුණුකාරිනියන් විනිශ්චයකරුවන් 20ක් තෝරාගෙන පුහුණු කිරීමේ කටයුතු ලබන නොවැම්බර් මාසයේ පැවැත්වෙන අතර ජාතික සංචිතයට ක්‍රීඩා නොකළ ක්‍රීඩිකාවන් සහභාගීවන සංවර්ධන කණ්ඩායම් අතර ආසියානු නෙට්බෝල් තරගාවලියක් සංවිධානය කෙරේ.නේෂන් කප් නෙට්බෝල් තරගාවලිය දෙසැම්බර් 1දා සිට 7වැනිදා දක්වා සිංගප්පූරුවේ ටොයා පායෝ ගෘහස්ථ ක්‍රීඩාංගණයේදී පැවැත්වෙයි. එයට මහද්වීප කිහිපයකින් කණඩායම් ක් එක්වේ. ආසියානු මහද්වීපයෙන් ශ්‍රී ලංකාව හා සිංගප්පූරුව තරග කරන අතර සෙසු රටවල් වන්නේ පැපුවා නිව්ගිනියා, අයර්ලන්තය, උගන්ඩාව හා අමෙරිකාව වේ..</content>
  </post></root>