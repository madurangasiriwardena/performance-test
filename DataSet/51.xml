<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=r1108263</link>
    <topic>කුරුවිට දොඩම්ඇල්ල සංචාරක කර්මාන්තයට තෝතැන්නක්</topic>
    <author>කුරුවිට සමූහ – රූපිකා කේ. බණ්ඩාර</author>
    <content>සංචාරක කර්මාන්තයට කදිම තෝතැන්නක් වූ “දොඩම්ඇල්ල” සොඳුරු දසුන් මවමින් ගලා හැලෙයි. මේ මනස්කාන්ත දර්ශනය නැරඹීමටත්, කිසිදු උපද්‍රවයකින් තොරව දිය නා විනෝද වීමටත් හැකි ස්ථාන දිය ඇල්ල අවට නිර්මිතව ඇත්තේය.කුරුවිට - දෙවිපහළ මාර්ගයේ කි. මී. 5 ක් පමණ දුරකින් පිහිටි “දොඩම්ඇල්ල” හන්දියේ සිට දිය ඇල්ලට දුර කි. මී. 1 ක් පමණය. දෙවිපහළ මහ ඇළෙන් ගලා එන ජලකඳ ගලින් නිර්මිත අලංකාර පොකුණකට එක්රැස් වී එතැනින් දිය ඇල්ලට ජලය මුදාහරියි. පොකුණේ සිට දියඇල්ල දක්වා ගලා යන ජල මාර්ගය මඳ දුරක් යද්දී දොඩම් ගෙඩියක් මෙන් වූ ගල් කුහරයකට වැදී නොපෙනී යයි. නැවත මතුවන්නේ අඩි ගණනක් ඈතිනි.කොටස් කීපයකට වෙන්ව ඇදහැළෙන දිය ඇල්ල පාමුල පළාතම වසාගත් විශාල ගල්තලාවකි. ඒ හැරුණුකොට දෙපසෙහි තිබෙන ගලින් සෑදුණු කුටි මෙහි අලංකාරය තවත් වැඩි කරයි. දොඩම් ඇල්ල ලෙස නම ලැබුණු ආකාරය පිළිබඳව ජනප්‍රවාදයේ කතා රැසක් ද පවතී. කීරගල වසම හිටපු ග්‍රාම නිලධාරී උපාලි ජයසේකර මහතා පවසන්නේ ඉස්සර විශාල දොඩම් ගසක් මේ ආසන්නයේ පිහිටා තිබීම නිසා දොඩම් ඇල්ල ලෙස හඳුන්වන බව ජනතාව පවසන බවය. දිය ඇල්ලේ ඉහළ ගල්තලාවේ දොඩම් ගෙඩි මෙන් කුඩා කුහර පිහිටා තිබීමත්, මේ නම ලැබීමත් කෙරේ සබඳතාවක් ඇති බවට විශ්වාස කළ හැකි බව ද හෙතෙම පවසයි. ගම්වාසී ඩී. කරුණාරත්න මහතා පවසන්නේ නැරඹීමේ පහසුකම් ඇතිකරන්නේ නම් මෙය සංචාරක ව්‍යාපාරයේ උන්නතියට රුකුලක් වන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=r1108264</link>
    <topic>කුරුවිට පී. එච්. අයි. ලෙස පෙනි සිටිමින් ව්‍යාපාරිකයන්ට දුරකථන ඇමතුම් දී බැංකු ගිණුමට මුදල් ගෙන්වා ගෙන</topic>
    <author>කුරුවිට සමූහ – රූපිකා කේ. බණ්ඩාර</author>
    <content>කුරුවිට මහජන සෞඛ්‍ය පරීක්ෂකවරයා ලෙස පෙනි සිටිමින් ව්‍යාපාරිකයන්ගේ දුරකථන අමතමින් ගිණුම් අංකයක් ලබාදී එයට මුදල් බැරකරන ලෙස පවසා සිටි පුද්ගලයකු පිළිබඳ අදාළ මහජන සෞඛ්‍ය පරීක්ෂකවරයා විසින් කුරුවිට පොලිසියට පැමිණිලි කර තිබේ.මේ පිළිබඳව මුදල් බැර කළ පුද්ගලයකු විසින් මහජන සෞඛ්‍ය පරීක්ෂකවරයාට පැවසීම නිසා අදාළ පුද්ගලයා සමග මුදල් බැර කළ ලදුපතද ගෙන මහජන සෞඛ්‍ය පරීක්ෂකවරයා පොලිසියට පැමිණ තිබෙන අතර අදාළ පුද්ගලයා සාක්ෂි වශයෙන් ඉදිරිපත් කර ඇත.කලක් තිස්සේම මේ දුරකථන ඇමතුම් වෙළෙඳුන්ට ලැබී තිබුණද මහජන සෞඛ්‍ය පරීක්ෂකවරයාට දැන ගැනීමට ලැබී ඇත්තේ ජුලි මස මුල පමණ බවත් හෙතෙම පවසයි.මේ පිළිබඳව පොලිස් පරීක්ෂණ සිදු කෙරෙමින් තිබෙන අතර දැනට සොයාගෙන තිබෙන තොරතුරු අනුව මේ ගිණුම් අංකය වැලිකඩ බන්ධනාගාරගතව සිටින පුද්ගලයකුගේ බවට අනාවරණය වී තිබේ. වෙනත් කිසිදු පුද්ගලයකුගෙන් මේ වන තෙක් පොලිසියට පැමිණිලි ලැබී නැත. අදාළ ගිණුම් අංකයට බැර වී ඇති මුදල් පිළිබඳව තවම පරීක්ෂණ පැවැත්වේ.කුරුවිට ප්‍රදේශයේ සියලුම ව්‍යාපාරික ප්‍රජාව කැඳවා මේ පිළිබඳව දැනුවත් කිරීමට කටයුතු කළ බව මහජන සෞඛ්‍ය පරීක්ෂකවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=r1108265</link>
    <topic>හිස බැඳි චීත්ත පොටෙන් අනියම් පෙම අතේ මාට්ටු</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>සියාතු අනුන්ගේ දේපළ කඩා වඩාගෙන හරි හම්බ කරගත් ‘මුදලාලි’ යන නාමය ඇතිකරගත් කපටිකමින් ජීවත්වන පුද්ගලයෙකි.ඔහුට වයස අවු: 60ක් වුවත් මනමාලකම සිතින් හැරගොස් තිබුණේ නැත. දිනක් සවස් ජාමයේ ඔහුගේ හේන අසල පිහිටි ළිඳකින් නාගෙන රා තිප්පොළට ගියේ හොඳ හැටි සප්පායම් වීටමය.එහිදී රතු ඉර පනිනකම් උගුඩුවකු සේ රා පානය කළ සියාතු නෑම සඳහා ඇඳපු සරම හිසේ දවටාගෙන ගියේ සිය වයසේම පසුවෙන අනියම් බිරිය හමුවීමටය. එහිදී සරම එම නිවසේ තිබූ රෙදි වැලට දැම්මේ ආපසු යන විට ගෙනයෑමේ අදහසින්ය.මේ වන විට කරුවල වැටෙමින් තිබ්බා. වට පිට බලමින් අනියම් බිරියගේ නිවසට ඇතුල්වූයේ ඇගේ සැමියා සිටිනවාදැයි දෙගිඩියාවෙන් ය.ආ! මුදලාලි කොහොමද... සියාතු තිගැස්සුණේය. අනියම් බිරියගේ සැමියා නිවසේ සිටි නිසා සියාතුට වචන පටලැවෙන්නට විය... මම... මම... මේ... මේ... නිකන් ආවා. උඹ ඉන්නවාද කියල බලන්න.කෙසේ හෝ ටික වේලාවකින් අනියම් බිරියගේ සැමියාගේ සැකය තුරන් කිරීමට සියාතු සමත් වූයේ උපතින්ම ලත් කපටිකම නිසාය.ආ ගිය තොරතුරු කථා කරමින් සිටිද්දීම සියාතුට වාඩි වී සිටි පුටුවේම නින්ද ගියේය. පසුදා පාන්දර කුකුළන් හඬළද්දී දනි පා ගා අවදි වූ සියාතු කිසිවෙකුට නොදන්වා වැළේ තිබූ සරමත් හිසේ දවටාගෙන නිවස බලා පිටත් වූයේ කිසිවෙකුටවත් නොපෙනී යාමේ අදහස ඇතිවය. එසේ යද්දී පෙර දා සිදු වූ සිද්ධිය ද මතකයට පැමිණි ලැජ්ජාවක් ද ඔහුට ඇති විය.ඔහු නිවසට යද්දී බිරිය දොරකඩට වී මග බලාගෙන සිටියේ පෙරදා රාත්‍රී නොපැමිණි සිය සැමියාගේ පැමිණීම අපේක්ෂාවෙන්ය.සියාතු ගෙට ගොඩවෙනවාත් සමගම “කොහේද ඊයේ රෑ ගියේ... යයි සැකමුසු බැල්මක් හෙලමින් බිරිය විසුවාය. මම කොහේ යන්නද බං ඊයේ රෑ පැලේම මට නින්ද ගියා.පැලේ සිටි බව පේනවා... කාගෙද ඔය ඔලුවෙ බැඳල තිබෙන චීත්ත කබල... සියාතුට තරු වීසි වූවා. ඔහු සිය හිසේ දවටා තිබූ රෙද්ද ගලවා බැලීය. වැඩේ ඇත්තය.සියාතුට කට උත්තර නැති විය. අනියම් බිරියගේ නිවසේ රෙදි වැලේ වනා තිබු ඔහුගේ සරම වෙනුවට රැගෙන පැමිණ ඇත්තේ එම වැලේම වනා තිබූ ඇගේ චීත්තයක් බව තේරුම් ගියේ එවිටය.එදයින් එදයි චීත්තය දෙන්නට හෝ අනියම් බිරිය හමුවීමට සියාතු ගියේ නැත. ඊට පසු අනියම් බිරියගේ සැමියා සියාතු සමග කථා කළේ නැති අතර දකින විට රවාගෙන යාමට පටන් ගත්තේය.එදා පටන් ඔහු චීත්ත සියාතු නමින් ගම්මු හැඳින්වූයේ “මුදලාලි” කෑල්ල ඉවත් කරමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=s1108261</link>
    <topic>ශ්‍රී ලංකාවේ ප්‍රථම වෙරළ ක්‍රීඩා උළෙල හෙට මීගමුවේ දී</topic>
    <author>වර්නන් ගුණසේකර</author>
    <content>ශ්‍රී ලංකාවේ ප්‍රථම වෙරළ ක්‍රීඩා උළෙල හෙට (27) පෙරවරු 6.30 සිට මීගමුව වෙරළ තීරයේදී පැවැත්වේ.දකුණු ආසියා වෙරළ ක්‍රීඩා උළෙලට ප්‍රවේශයක් ලෙසින් ජාතික ඔලිම්පික් කමිටුව මෙහෙයවන මේ ක්‍රීඩා උළෙලට වොලිබෝල්, හෑන්ඩ්බෝල් හා නෙට්බෝල් තරග ඇතුළත් වෙති.මේ එක්දින වෙරළ ක්‍රීඩා උළෙලේ වොලිබෝල් හා හෑන්ඩ්බෝල් තරග සඳහා පිරිමි හා කාන්තා දෙඅංශයෙන් ද, නෙට්බෝල් තරග සඳහා කාන්තා අංශයෙන් පමණක් ද කණ්ඩායම් 35 කට වැඩි ප්‍රමාණයක් සහභාගි වීමට නියමිතය. යාපනය, හම්බන්තොට, කිළිනොච්චිය, මන්නාරම, අනුරාධපුරය, ත්‍රිකුණාමලය සහ මොනරාගල වැනි ඈත පළාත්වලින්ද කණ්ඩායම් සහභාගි වීම මෙම ක්‍රීඩා උළෙලට විශේෂත්වයක් එක් කරයි. ශ්‍රී ලංකා ජාතික ඔලිම්පික් කමිටුව, බස්නාහිර පළාත් සංචාරක මණ්ඩලය හා සංචාරක මණ්ඩලය මේ ක්‍රීඩා උළෙලේ ප්‍රධාන ප්‍රවර්ධනකරුවෝ වෙති. ජාතික ඔලිම්පික් කමිටුව, සංචාරක මණ්ඩලය හා එක්ව ක්‍රීඩා අමාත්‍යංශයේ මග පෙන්වීම යටතේ මේ ක්‍රීඩා උළෙල රට පුරා අනෙකුත් ජනප්‍රිය වෙරළ තීරයන්හි පැවැත්වීමට නියමිතව ඇති අතර ඊට ඇති මහජන උනන්දුව ශ්‍රී ලංකාවේ වෙරළ ක්‍රීඩා ප්‍රවර්ධනයට ඉවහල් වනු ඇතැයි අපේක්ෂා කෙරේ.“ශ්‍රී ලාංකික ක්‍රීඩා ලෝලීන් බහුතරයකට වෙරළ ක්‍රීඩා සංකල්පය තවමත් අලුත් දෙයක් වුනත් ශ්‍රී ලංකාව ජාත්‍යන්තර වෙරළ ක්‍රීඩාවේ තෝතැන්නක් ලෙස දියුණු කිරීම අපේ ප්‍රධාන අරමුණයි. ඒ අතරම, අපගේ ශ්‍රී ලාංකික ක්‍රීඩක ක්‍රීඩිකාවන්ට නව ක්‍රීඩා අවස්ථා ඇතිකිරීමේත් අරමුණ ඇතිවයි මේ ක්‍රීඩා උළෙල සංවිධානය කරන්නේ..” යැයි ජාතික ඔලිම්පික් කමිටුවේ සභාපති හේමසිරි ප්‍රනාන්දු මහතා පවසයි.එසේ ම, ක්‍රීඩාව කෙරෙහි ඇල්මක් ඇති දේශීය ආයතනවලට වෙරළ ක්‍රීඩාවන්හි ආයෝජනය කිරීම හා ඒවා ප්‍රවර්ධනය කිරීමේ උනන්දුව ඇති කරවීමට මෙවැනි ක්‍රියාකාරකම් උපකාරී වනු ඇතැයි ද ඒ මහතා ප්‍රකාශ කරයි. ප්‍රථම වෙරළ ක්‍රීඩා උළෙල පැවැත්වීම පිණිස තෝරාගනු ලැබූ මීගමුව වෙරළ තීරය දේශීය සංචාරකයින් ඔවුන්ගේ සති අන්තය ගත කරන ජනප්‍රිය වෙරළ තීරයකි. මෙහි පැවැත්වෙන මේ ක්‍රීඩා උළෙල සඳහා නිසැකවම හොඳ ;ප්‍ර්ක්ෂක සහභාගිත්වයක් ලැබෙනු ඇති බවත් ඊට සාර්ථක දේශීය ප්‍රතිචාරයක්ද ලැබෙනු නොඅනුමාන බවත් බස්නාහිර පළාත් සංචාරක ඇමැති නිමල් ලාන්සා මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=s1108262</link>
    <topic>කොටිකාවත්ත ප්‍රාදේශීය සභාවට ප්‍රින්ස් තරග වදියි</topic>
    <author/>
    <content>‘දිනමිණ’ පුවත්පතේ නියෝජ්‍ය ක්‍රීඩා කර්තෘ ප්‍රින්ස් ගුණසේකර මහතා කොටිකාවත්ත – මුල්ලේරියාව ප්‍රාදේශීය සභාවට තරග කිරීම උදෙසා ඊයේ නාමයෝජනා භාර දුන්නේය.එක්සත් ජනතා නිදහස් සන්ධානයෙන් තරග කරන ප්‍රින්ස් ගුණසේකර මහතා කොටිකාවත්ත මුල්ලේරියාව ප්‍රාදේශීය සභාවේ වසර 18 ක් මන්ත්‍රීවරයෙකු ලෙස අඛණ්ඩව කටයුතු කළේය.ගොතටුව මහ විදුහලෙන් හා තර්ස්ටන් විදුහලෙන් අධ්‍යාපනය හැදෑරු ඒ මහතා කොළඹ විශ්ව විද්‍යාලයේ ජනමාධ්‍ය ඩිප්ලෝමා සමතෙකි. කලක් ශ්‍රී ලංකා ගුවන් විදුලි සංස්ථාවේ ජාතික ක්‍රීඩා විකාශයේ විස්තර ප්‍රකාශකයෙකු හා වෙළඳ සේවයේ නිවේදකයකු ලෙස ඔහු කටයුතු කළේය. ප්‍රින්ස් ගුණසේකර මහතා මුල් පෙළේ විදෙස් තරගාවලි රැසක මාධ්‍ය ආවරණය කළ පළපුරුදු මාධ්‍යවේදියෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=s1108263</link>
    <topic>ෂැංහායි සත් සමාජික රගර් හෙට සහ අනිද්දා</topic>
    <author>ෆවුස් මොහොමඩ්</author>
    <content>ශ්‍රී ලංකාව ඇතුළු රටවල් 12 ක් තරග වදින ෂැංහායි සත් සාමාජික රගර් සූරතාවලිය හෙට (27) සහ අනිද්දා (28) චීනයේ ෂැංහායි නුවරදී පැවැත්වේ.ආසියානු සත් සාමාජික රගර් තරගමාලාවට අයත් සූරතාවක් වන ෂැංහයි සත් සාමාජික රගර් සූරතාවලියට සහභාගි වන ශ්‍රී ලංකා පිලේ නායකයා වන්නේ නාවික හමුදා රගර් කණ්ඩායමේ දිනූෂ චතුරංග ය. ඔහු මීට පෙර අවුරුදු 20න් පහළ ශ්‍රී ලංකා රගර් පිලේ ද නායකයා ලෙස කටයුතු කළේය.තරගාවලියට සහභාගී වන ශ්‍රී ලංකා කණ්ඩායම පෙරේදා රාත්‍රී චීනය බලා පිටත්ව ගියේය. එම කණ්ඩායමට නාවික හමුදාවෙන් ක්‍රීඩකයන් 5 දෙනෙකු, පොලිසියේ හා යුද හමුදාවේ ක්‍රීඩකයන් දෙදෙනෙකු බැගින් සහ ගුවන් හමුදාවේ, සී. එච්. පිලේ සහ හැව්ලොක්ස් පිලේ ක්‍රීඩකයකු බැගින් ඇතුළත් විය.ශ්‍රී ලංකාව තරගාවලියේ පළමු දිනයේදී කසකස්තානය සහ චීනය සමග තරග වැදීමට නියමිතය.චීනය, චීන තායිපේ, හොංකොං, ජපානය, කසකස්තානය, කොරියාව, මැලේසියාව, මොන්ගෝලියාව, පිලිපීනය, තායිලන්තය, එක්සත් අරාබි එමීර් රාජ්‍යය සමග ශ්‍රී ලංකාව මේ තරගාවලියට සහභාගි වෙති.තරගාවලියට සහභාගී වන ශ්‍රී ලංකා පිලදිනූෂ චතුරංග (නායක) සුරංග පුෂ්පකුමාර, කෝසල තිසේරා, චූලා සුසන්ත, එම්. ඒ. ආර්. කේ. ද සිල්වා (නාවික) ගයාන් රත්නායක, සාලිය හඳපාන්ගොඩ (යුද) රුමේෂ් ආචාරිගේ, ප්‍රියන්ත ඒකනායක (පොලිසිය) චානක චන්දිමාල් (ගුවන්) අසේල දිසානායක (හැවිලොක්ස්) තුවාන් ෂැම්රොක් (සී. එච්.) පුහුණුකරු සහ කළමණාකරු එලිස් මීචෑන්, භෞත චිකිත්සකවේදී ඩබ්ලිව්. ධර්මරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=s1108264</link>
    <topic>ශ්‍රී ලංකා සභාපතිගේ පිල ලකුණු 258යි</topic>
    <author/>
    <content>සංචාරක ඔස්ට්‍රේලියා කණ්ඩායම හා ශ්‍රී ලංකාව අතර කොළඹ පී.සරවනමුත්තු පිටියේදී පැවැත්වෙන එක ම පුහුණු තරගයේදී පළමුව පන්දුවට පහර දුන් ශ්‍රී ලංකා පිල සියලු දෙනා දැවී ලකුණු 258ක් රැස් කරගනු ලැබීය.ඊයේ පෙරවරුවේ කාසියේ වාසිය දිනූ ශ්‍රී ලංකා ක්‍රිකට් ආයතන පිලේ නායක ඇන්ජලෝ මැතිව්ස් පළමුව පන්දුවට පහරදීමට තීරණය කළේය.ඒ අනුව පිටියට පිවිසි ශ්‍රී ලංකා ක්‍රිකට් ආයතන පිලේ ආරම්භක පිතිකරුවන් වූ තරංග පරණවිතාන හා ළහිරු තිරිමාන්න පළමු කඩුල්ල සඳහා ලකුණු 82ක සම්බන්ධතාවක් ගොඩනැගීමට සමත්වූහ. තිරිමාන්න 32කට දැවී ගිය අතර පරණවිතාන ලකුණු 49ක් ලබා සිටියදී දැවී ගියහ. අනතුරුව දිනේෂ් චන්දිමාල් සමග එක්වූ භානුක රාජපක්ෂ 3වැනි කඩුල්ල සඳහා ලකුණු 72ක සම්බන්ධතාවක් ගොඩ නැගුවේය.දක්ෂ පිතිහරඹයක නිරත වූ චන්දිමාල් පන්දු 90කට මුහුණ දෙමින් හතරේ පහර 11ක් සහ හයේ පහරක් සමග ලකුණු 59ක් රැස් කිරීමට සමත්විය. භානුක රාජපක්ෂට ලබා ගත හැකි වූයේ ලකුණු 21ක් පමණි. තිසර පෙරෙරා ලකුණු 36ක් රැස් කර ගනු ලැබීය. පන්දු යැවීමේදී ට්‍රෙන්ට් කෝබෙලන්ඩ් ලකුණු 47කට කඩුලු 5ක් ද රයන් හැරිස් ලකුණු 39කට කඩුලු 2ක් ද මිචෙල් බියර් ලකුණු 42කට කඩුලු 2ක් ද දවාගත්හ.ිළිතුරු ඉනිම ක්‍රීඩා කරන ඔස්ට්‍රේලියානු පිල කිසිවෙකු නොදැවී ඕවර 7 කදි ලකුණු 26ක් ලබා සිටී. පිලිප් හජ්ස් නොදැවී ලකුණු 26ක් ද උස්මාන් කවාජා නොදැවී ලකුණු 2ක් ද ලබා ක්‍රීඩා කරමින් සිටි. අද තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=s1108265</link>
    <topic>එරංග හා ප්‍රසන්න ටෙස්ට් සංචිතයට</topic>
    <author>වර්නන් ගුණසේකර</author>
    <content>ඔස්ට්‍රේලියාවට එරෙහිව ලබන 31 වැනිදා ගාල්ලෙන් ඇරැඹෙන ත්‍රිත්ව ටෙස්ට් ක්‍රිකට් තරගමාලාව සඳහා වන ශ්‍රී ලංකා සංචිතයට නවක ක්‍රීඩකයන් වන තුන් ඉරියව්වෙන් ම කැපී පෙනෙන ශමින්ද එරංග හා පා දඟ පන්දු යවන සීකුගේ ප්‍රසන්න ඇතුළත් කර තිබේ. තිසර පෙරේරා සංචිතයට ඇතුළත් කර නැත.තිලකරත්න ඩිල්ෂාන් නායකත්වය දරන ටෙස්ට් කණ්ඩායමේ උප නායකයා තවමත් නම්කොට නැත. එය ළඟදී ම ප්‍රකාශයට පත්කරනු ඇතැයි ‘ශ්‍රී ලංකා ක්‍රිකට්’ පවසයි.පසුගිය එංගලන්ත ක්‍රිකට් සංචාරයේ ශ්‍රී ලංකා කණ්ඩායමේ සාමාජිකයන් වූ ඩිල්හාර ප්‍රනාන්දු, ෆාවීස් මහරූෆ් හා මේ දිනවල ඔස්ට්‍රේලියාවට එරෙහි තෙදින ප්‍රහුණු තරගයේ ශ්‍රී ලංකා ක්‍රිකට් සභාපතිගේ පිල වෙනුවෙන් ක්‍රීඩා කරන පිතිකරු දිනේෂ් චන්දිමාල් ද ටෙස්ට් සංචිතයේ නැත. ඇන්ජලෝ මැතිව්ස් යළි ටෙස්ට් කණ්ඩායමට ඇතුළත්ව සිටී. තුවාල ලබා සිටි තිලකරත්න ඩිල්ෂාන් වෙනුවට, එංගලන්තයේ පැවැති තෙවැනි ටෙස්ට් තරගයේ ක්‍රීඩා කළ ආරම්භක පිතිකරු ළහිරු තිරිමාන්න ද සංචිතයට නම් කොට තිබේ.ශ්‍රී ලංකා ටෙස්ට් සංචිතය : තිලකරත්න ඩිල්ෂාන් (නායක), තරංග පරණවිතාන, කුමාර් සංගක්කාර, මහේල ජයවර්ධන, තිලාන් සමරවීර, ප්‍රසන්න ජයවර්ධන, ඇන්ජලෝ මැතිව්ස්, සුරාජ් රන්දීව්, රංගන හේරත්, සුරංග ලක්මාල්, චානක වෙලගෙදර, ධම්මික ප්‍රසාද්, ශමින්ද එරංග, ලහිරු තිරිමාන්න, සීකුගේ ප්‍රසන්න, අජන්ත මෙන්ඩිස්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=f1108261</link>
    <topic>ජනතාව කුළල් කාගත්තොත් රට පෙරට ගන්න බෑ</topic>
    <author/>
    <content>ශ්‍රී ලංකාව තිස්වසරක යුද්ධය නිසා අතිශය පීඩාවටත් දුකටත් පත් වූ රටක්. ජාතිභේදයකින් තොරව එදා අපි විශාල දුක් කන්දරාවක් වින්දා. අප යුද්ධය ජය ගැනීමෙන් පසුවත් දේශීය හා ජාත්‍යන්තර වශයෙන් විශාල කුමන්ත්‍රණ ප්‍රමාණයක් පරාජය කළා. අප එදා ලද යුද ජයග්‍රහණය දේශපාලන පක්ෂ වශයෙන් ආගම් වශයෙන්, ජාතීන් වශයෙන් ලඝු කළ යුතු දෙයක් නොවෙයි.දිගු කාලීන යුද්ධයක් තිබූ රටක පුරවැසියන්ට එකවර යුද මානසිකත්වයෙන් ඉවත් වීමට අමාරුයි. පුරවැසියන් පමණක් නොවෙයි, ආරක්ෂක අංශ සාමාජිකයන් තුළ පවා මේ තත්ත්වය එකවර වෙනස් වන්නේ නැහැ.එදා දුටුගැමුණු රජතුමා පවා යුද්ධයට සහභාගිවූ බලසේනා යුද්ධයෙන් පසු ආගමික ස්ථාන, වැව් ඉදිකිරීම්, කෘෂිකර්ම කටයුතු සඳහා යොමු කළා. අද අපගේ යුද හමුදාවත් රටේ සංවර්ධන කටයුතුවලට දායක කරගනිමින් සිටිනවා. මේ නිසා අධිරාජ්‍යවාදී වුවමනාවන් සඳහා මෙරටට යළි අතපෙවීම් කිරීමට ඇති අවස්ථා ඇහිරී යමින් තිබෙනවා.මේ තත්ත්වය තුළ තමයි එම බලවේග එක් එක් දේශපාලන කණ්ඩායම් යොදාගෙන ඔවුනට මූල්‍ය ආධාර ලබාදෙමින් රට තුළ අනවශ්‍ය කලබල, ජාතික සමඟියට බාධාවන දේවල් සිදුකිරීමට උත්සාහ කරන්නේ.රටක පරමාධිපත්‍ය කියන්නේ ජනතාවයි. ජනතා පරමාධිපත්‍ය රටේ නීතියයි. එම නීතිය හා සාමය රැකීමට සිටින්නේ ආරක්ෂක අංශ, පොලිසිය හා රාජ්‍ය තන්ත්‍රයයි. මෙවැනි පසුබිමක් තුළ එම යාන්ත්‍රණයට එරෙහිව සිවිල් ජනතාව පෙළගැස්වීමට කටයුතු කිරීම ඉතාමත් වැරැදි සහගත දෙයක් ලෙස තමයි සලකන්නට පුළුවන්කම ලැබෙන්නේ.ඇත්තෙන් ම රට තුළ ග්‍රීස් යක්කු, භූතයෝ කියලා පිරිසක් නැහැ. රත්නපුර ප්‍රදේශයේ ඇති වූ සිදුවීම් මාලාවක් මුල්කරගෙන තමයි මේ තත්ත්වය රට පුරා පැතිර ගියේ. මේ සිදුවීම් පිටුපස සිටින්නේ කාම උම්මත්තකයන් හා විවිධ අරමුණු පෙරදැරි කරගත් පිරිසකුයි. මේ අතරට පුද්ගලික අරමුණු මුල් කරගත් අයගේ කුමන්ත්‍රණකාරී ප්‍රයත්නයන් ද ඇතුළත්. එහෙම නැතිව මෙතැන කිසිදු ජාතියක් මුල්කරගත් ඔවුන්ව ඉලක්ක කරගත් වැඩපිළිවෙළක් නැහැ. ඒ තත්ත්වය තුළ තමයි සමහර සුළු ජන කණ්ඩායම් හමුදා කඳවුරු පොලිස් ස්ථාන වටකරමින් කටයුතු කරන්නේ. මෙය ඔවුන්ගේ වරදක් නෙවෙයි. ඔවුන්ව මුලා කිරීමට ඔවුන්ව නොමඟ යැවීමට කටයුතු කරන පිරිස්වල සැලැසුම්වල ප්‍රතිඵලයක් විදිහටයි මා දකින්නේ.මේ මොහොතේදී අප නොමඟ ගියවුන් ලෙසවත් ආවේගශීලි ලෙසවත් කටයුතු කිරීම හොඳ දෙයක් නොවෙයි. සියලු දෙනා හොඳ සිහිකල්පනාවෙන් යුතුවයි කටයුතු කළ යුත්තේ.ඉතාමත් හොඳින් කල්පනාවෙන් කටයුතු කළයුතු අවදියක් විදිහටයි මා මේ යුගය හඳුනාගෙන තිබෙන්නේ. අපට අප රටට ඉතාමත් පැහැදිලි අනාගතයක් තිබෙනවා. ජාතීන් අතර සමඟිය ගොඩනැඟීම සමඟිය ආරක්ෂා කර ගැනීමෙන් පමණයි අපට අනාගත දියුණු ලෝකයට ගමන් කරන්න පුළුවන්කම ලැබෙන්නේ. ඒ නිසා අප සියලු දෙනා එකට එක්ව කටයුතු කළ යුතු මෙහොත එළැඹිලා තිබෙන්නේ.ශ්‍රී ලංකාව කියන්නේ බුදු දහමෙන් පෝෂණය වූ රටක් විදිහට තමයි මුළු ලොව පුරාම ප්‍රචලිතව තිබෙන්නේ. බුදුන්වහන්සේ පෙන්වා දෙන්නේ කෙනෙකුගේ උසස් පහත් බව තීරණය වන්නේ ධනය, ගෝත්‍රය නිසා නොවෙයි එම පුද්ගලයාගේ ආකල්ප නිසා බවයි. උන්වහන්සේ භික්ෂූන් වහන්සේලාට දේශනා කර තිබෙන්නේ සංවාද කරන්න එහෙත් විවාදවලට යන්න එපා ලෙසයි.බුදු දහම තුළ මූලික හරය බවට පත්වෙලා තිබෙන්නේ එවැනි වූ උතුම් අරමුණු මුල්කරගත් ප්‍රතිපත්තියකුයි. මහා වනාන්තරයක වුණත් තුරු එකනෙකට අතුපතර බැදී තිබෙනකම් මහා සුළඟක් ආවත් බිඳ දමන්න බැහැ. එහෙත් හුදෙකලාව ඇති මහා වනස්පති වෘක්‍ෂයක් වුණත් සුළඟකදි ඇද වැටෙනවා.බෞද්ධයන් විදිහට අප කල්පනා කළ යුත්තේ සියලු දෙනා මනුෂ්‍යයෝ යන අර්ථය ඇතිවයි. හැමෝම ශ්‍රී ලාංකිකයන් කියන සිතුවිල්ලෙන් යුතුවයි.යුද්ධයෙන් විනාශ වුණේ සිංහලයන් පමණක් නොවෙයි. දෙමළ සාමාන්‍ය පුරවැසියන්ගේ සිට ජනනායකයන් දක්වා විශාල පිරිසක් මිය ගියා. මුස්ලිම්වරුන්ටත් ලොකු හානියක් සිදු වුණා. යුද්ධය ජයග්‍රහණයේ දී අප සියල්ල එකාවන්ව කටයුතු කළා. යුද්ධයෙන් පසුවත් අප රට ගොඩනැඟීමේ අරමුණ ඇතිව එකාවන්ව කටයුතු කළ යුතුයි. කුළල්කාගැනීම් තුළින් ජයග්‍රාහී අරමුණු වෙත යන්න බැහැ. විනාශය පරාජය පමණයි අත්පත් කර ගැනීමට පුළුවන්කම ලැබෙන්නේ.අප රට තුළ කේලාම්කරුවන්ට, රැවටිලිකරුවන්ට, කටකතාකරුවන්ට පියාපත් දෙන මාධ්‍ය සංස්කෘතියක් බිහිවෙලා තිබෙනවා. තවත් මාධ්‍ය රටටවත් තමන්ටවත් වැඩක් නැති වචන අල්ලාගෙන දිගින් දිගට ම පහර දෙන ප්‍රතිපත්තියකට හුරුවෙලා සිටිනවා.මේ ජුගුප්සාජනක වින්දනයට හුරු වූ මාධ්‍ය ග්‍රාහක සමාජයකුත් බිහිවෙලා තිබෙනවා. බොහෝ ප්‍රවෘත්තිවල මූලික සිරස්තලය බවට පත්වන්නේ හිස් ප්‍රවෘත්තියක්, හිස් ප්‍රලාපයක් පමණයි. වෙළෙඳ වාසිය ක්‍ෂණික කුතුහලය ගැන පමණයි මාධ්‍ය කල්පනා කරන්නේ.මිනිස්සු කලබල වන්නේ, සැක බිය උපදවා ගන්නේ මේ මාධ්‍යවල හැසිරීම් නිසයි. ජ්‍යෙතිෂ්‍යවේදියෙක් හෙට මුහුද ගොඩගලනවා යැයි කිව්වොත් එය හිස් මුදුනින් පිළිගන්නා තරමට අපගේ මාධ්‍ය ග්‍රාහක සමාජය හුරුකරවලා තියනවා. ඒ නිසා මාධ්‍යත් ඉතාමත් කල්පනාකාරී ලෙස හා වගකීමෙන් යුතුව කටයුතු කළ යුතුයි.සමහර මාධ්‍ය මඟින් එක් එක් ආගම් සම්ප්‍රදාය ප්‍රචලිත කිරීමට කටයුතු කරනවා. එම සම්ප්‍රදායන් ලෙඩට බෙහෙත් නොගත යුතු බවට කියන තැනට තල්ලු වෙලා තිබෙන්නේ.බෞද්ධ සම්ප්‍රදාය විකෘතිකරගෙන ඇතැම් පිරිස් ලක්ෂ සංඛ්‍යාත මිනිසුන් මුලාකරමින් කටයුතු කරනවා.මෙයටත් මාධ්‍යවල දායකත්වය ඉහළින් ලැබෙනවා. හොඳ දේටත් නරක දේටත් මාධ්‍යයේ වගකීම තිබෙනවා. මේ විදිහේ උදවිය තමයි ජාතික සම¼ඟියට බාධාවන විදිහටත් කටයුතු කරන්නේ. මාධ්‍ය මේ වගකීම් තේරුම් ගෙන කටයුතු කළ යුතුයි.වෛරය, ක්‍රෝධය පතුරුවන දේශපාලන සම්ප්‍රදාය අප අතහැර කටයුතු කළ යුතුයි. සෑම පාර්ශවයක් ම එකට එක්ව කටයුතු කළ යුතුයි.ග්‍රීස් යක්ෂ භීතිය තුරන් කිරීමත් රජය සතු වගකීමක්. එය රජය සාමකාමී ලෙස හෝ බලහත්කාරී ලෙස සිදු කළ යුතුයි.ජනතාව රජයට දේශපාලන වගකීම පවරා ඇත්තේ රටේ වගේ ම තමන්ගේ ආරක්ෂාව ද ආණ්ඩුවෙන් ලැබේවියැයි යන අදහස මතයි. ඒ නිසා රජයත් තමන්ගේ යුතුකම් හා වගකීම් තේරුම්ගෙන කටයුතු කළ යුතුයි.සාකච්ඡා කෙළේඋදිත ගුණවර්ධන.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=f1108262</link>
    <topic>මාලිගාතැන්න සේනාසනයේ අභිරහස් මිනීමැරුම්වලට වගකිවයුත්තෝ නිදැල්ලේ</topic>
    <author/>
    <content>මාලිගාතැන්න විවේක සේනාසනයේ සිදු වූ ඒ සිද්ධි මාලාවේ දෙවැනි කොටස මෙලෙසින් අරඹන්නේ ගම්පහ සුමේධ හිමියන් විවේක සේනාසනයේ භාරකාරත්වය සියතට ගැනීමෙන් පසු සිදු වූ සිද්ධි මාලාවේ වාර්තාව ද සමඟිනි.අකරවිට සංඝානන්ද හිමියන් විදෙස්ගත වූ පසුව ගම්පහ සුමේධ හිමියන් නැවතත් අඩපණ වී තිබූ විකාශන කුලුන ඉදිකිරීමේ මූලික වැඩ කටයුතු නැවත ආරම්භ කරනවා. නැවතත් දායක සභාවේ විරෝධය හමුවේ මේ ක්‍රියාවලිය ද ලත් තැනම ලොප් වෙනවා. මින් අනතුරුව දායක සභාව කරන්නේ මේ භූමිය පුරා විද්‍යා භූමියක් ලෙස නම් කරන මෙන් එම දෙපාර්තමේන්තුවට ලිඛිතව ඉල්ලා සිටීමයි. ඒ අනුව 2002-09-11 වැනි දින මේ ස්ථානය ආරක්‍ෂක ස්මාරක ඇති ස්්ථානයක් ලෙස නම් කොට ගැසට් කිරීමට මූලික පියවර දියත් කොට ඒ පිළිබඳව මහර ප්‍රා. ලේකම්වරයා වෙත දන්වා යැවීම සිදු වුණා.මෙය දැනගත් ගම්පහ සුමේධ හිමියන් කරන්නේ සේනාසනයේ පහළ මාලයේ මකර තොරණට දකුණු පසින් පිහිටි ගල යට නිදන් වස්තු ඇති බවට වූ තොරතුරු පදනම් කරගෙන එය පැහැර ගැනීමේ අරමුණින් ලහි ලහියේ මේ ගල බිඳීමට පොටක් පාදා ගැනීමට කටයුතු කිරීමයි. ඒ අනුව 2002 වර්ෂය අවසානයේ ශෛලමය බුද්ධ ප්‍රතිමාවක් ගෙන ඒමේ මුවාවෙන් පහළ මාලයට වාහන රැගෙන ඒම සදහා පාරක් හැදීමට යැයි පවසා ගල පුපුරුවා හැරීමට පිඹුරුපත් සකස් කිරීමට කටයුතු කරනවා. කැලණිය ප්‍රදේ්ශයේ විසූ ඩී. රංජිත් ප්‍රේමසිරි නමැත්තා ඈඳා ගනිමින් රුපියල් ලක්‍ෂ 50 ක් වැය කරන බව පවසා ඒ ගල පිපිරීමේ කටයුතු ලහි ලහියේ සිදුවන්නේ ඉන් අනතුරුව යි.මෙය දැනගත් දායක සභාව මුලින්ම කරන්නේ මාලිගාතැන්න සුරැකීමේ සංවිධානය නමින් සංවිධානයක් බිහිකර ගැනීමයි. එම සංවිධානයේ මූලිකත්වයෙන් බෞද්ධ කටයුතු දෙපාර්තමේන්තුව හා පුරා විද්‍යා දෙපාර්තමේන්තුවට මේ ගැන ලිඛිතව පැමිණිලි කිරීමයි. ඒ අනුව 2003 ජනවාරි මස 28 වැනි දින පුරාවිද්‍යා අධ්‍යක්‍ෂ ජනරාල්වරයා මේ මඟ ඉදිකිරීමේ කටයුතු තහනම් කිරීමට පියවර ගැනීමත් සමඟ සුමේධ හිමියන් මේ සංවිධානය සමඟ වෛර බැඳ ගන්නේ තමාගේ සියලු බලාපොරොත්තු සුණු විසුනු වී යෑම හේතුවෙන්.මේ අතර 2003-02-04 වැනි දින දායක සභාව සේනාසනයට යන්නේ 55 වැනි ජාතික නිදහස් දිනය සමරා බෝධි පූජාවක් කිරීමේ අටියෙනුයි. මෙයට ගම්වාසීන් 300 කට අධික පිරිසක් සහභාගී වෙනවා. මෙහි අපූරුම සිදුවීම වන්නේ මේ බෝධි පූජාව පැවැත්වීම ගම්පහ සුමේධ හිමියන් විසින් ප්‍රතික්ෂේප කරනු ලැබීම යි. ඉන් පසුව එහි සිටි වයසක උපාසිකා මාතාවක ලවා බෝධිපූජාව සිදු කරන අදාළ පිරිස එය අවසානයේ පස්වරු 5.00 ට පමණ පහළට පැමිණෙන විට ගම්පහ පොලිසියේ ජංගම පොලිස් මුර රථයකින් පැමිණි ආර්. 68662 හා ආර්. 11762 අංක දරන පොලිස් නිලධාරීන් දෙදෙනා පිය ගැට පෙළ අබියස දී පහළට නොයන ලෙස දන්වා සිටිනවා. මේ නිලධාරීන් දෙදෙනා සේනාසනයට පැමිණ ඇත්තේ පන්සලේ කලබලයක් කරනා බවට පොලිසියට ලැබුණු දුරකථන ඇමතුමක් නිසයි.මේ අතර කෙටි පාරකින් එම ස්ථානයට පැමිණෙන හිමිවරුන් කිහිප නමක් අතරින් එහි සිටි නාරද නමැති හිමිනම අත වූ කුඩයකින් සේනාරත්න මහතාට එය කැඩෙන තුරා පහර දෙන්නේ මේ මුළු මහත් පිරිසම බලා සිටියදී යි. ඉන් අනතුරුව සෝභිත නමැති හිමිනම උදැල්ලක් ඔසවාගෙන පිරිසට පහර දීමට ඉදිරියට පැන්න ද එම උත්සාහය එහි සිටි පිරිස ව්‍යර්ථ කර දමනවා. ඉන්පසු ඒ හිමිනම කරන්නේ අඳනයේ සඟවාගෙන සිටි දැලිපිහියක් අතට ගෙන පිරිසට පහර දීමට කඩා පැනීමයි. එහෙත් ඒ උත්සාහය ද ව්‍යර්ථ වූ තැන එම දැලිපිහියෙන් පිරිස දෙසට දමයි. ඒ හිමිනම නිරායුධව සිටින මේ පිරිසට සිවුරේ ගරුත්වය ද කෙලෙසා දමමින් තමන්ගේ චන්ඩිපාට් මුදා හැරීමට කටයුතු කරනවා. කහ සිවුරට ඇති ගරුත්වය ද අමු අමුවේ කෙලෙසා දමමින් මෙහි අපූරුම සිදුවීම වන්නේ ඉහත කී පොලිස් නිලධාරීන් දෙදෙනා අත්දෙක බැඳගෙන සිද්ධියේ ජවනිකා රස කරමින් නරඹා සිටීම විනා එය නැවතීමට කටයුතු නොකිරීමයි.මේ සිද්ධියෙන් පසු මේ පිරිස වීරඟුල පොලිසියට ගොස් සිද්ධිය පැමිණිලි කරන අතරේ පොලිසියට දුරකතන ඇමැතුමක් ලැබී තිබෙනවා. එම දුරකථන ඇමතුම ගෙන තිබෙන්නේ වීරඟුල පොලිසියේ ධ් ර්‍ථ ජමල්ඩීන් නමැති නිලධාරියා යි. ඔහු ඒ වන විට සේනාසනයට ගොස් සිටි අතර ඇමැතුමෙන් පවසන්නේ පැමිණිල්ල කිරීමට පැමිණි සියලු දෙනාගේ නම් සටහන් කර ගන්නා ලෙසයි. වීරඟුල පොලිසියේ අපූරු දැහැමි නිලධාරීන් කරන්නේ පැමිණිල්ල කිරීමට පැමිණි සියලු දෙනා රිමාන්ඩ් කරන බවට තර්ජනය කිරීමයි. මේ අතර වීරඟුල පොලිසියට පැමිණෙන ගම්පහ සහකාර පොලිස් අධිකාරී කොඩිතුවක්කු මහතා වෙත පැමිණිලිකරුවන් සිද්ධිය පැවසීමත් සමඟ ජමල්ඩීන් හට දුරකතන ඇමැතුමක් ගන්නා අධිකාරීවරයා සුමේධ හිමියන් ද සමඟ පොලිසියට එන ලෙසට දන්වනවා. පසුව උසාවියේ නඩු පවරන ලෙසට උපදෙස් දීමෙන් අනතුරුව පිරිස විසිරී ගිය බවට අපට දැනගන්නට ලැබුණා.තත්ත්වය මෙසේ තිබිය දී මාලිගාතැන්න සේනාසනය සුරැකීමේ සංවිධානයේ සභාපති සේනාරත්න මහතාගේ නිවෙසට 2003 මාර්තු 28 වැනි දින රාත්‍රී 10.15 ට පමණ පුද්ගලයකු පැමිණ දොරට තඩිබාන සද්දයට ඔහු ගොස් දොර විවෘත කර බැලීමේ දී දකින්නේ ආයුධ සන්නද්ධ පොලිස් නිලධාරීන් පිරිසක් නිවෙස වට කර සිටින අයුරුයි. ඉන්පසුව ඔවුන් වරෙන්තුවක් පෙන්වා සේනාරත්න මහතා ජීප් රියට පටවා ගන්නවා. මේ ආකාරයට එදිනම ඩී. ඩී. යූ. අසෝක, වී. ඒ. නිමල්, ජී. එස්. ඒ. සමරතුංග, සනත් දීපික යන අයද නිවෙස් වල සිටියදීම අත්අඩංගුවට ගෙන තිබෙනවා.ඔවුන්ව අත්අඩංගුවට ගෙන ඇත්තේ අත්තනගල්ල මහේස්ත්‍රාත් උසාවියේ පැවැති නඩු විභාගයට ඉදිරිපත් නොවීම නිසා බව දැන ගත්තේ පොලිසියේ දී යි. එහෙත් කිසිවකුත් ඔවුනට සිතාසි බාර දි නම් නැහැ. මෙලෙස අත්තනෝමතික ලෙස පොලිස් බලය පෙන්වමින් මේ අහිංසකයන්ව තලා පෙලා දැමීමට කටයුතු කරන වීරඟුල පොලිස් නිලධාරීන් පවසන්නේ මේ අත්අඩංගුවට ගැනීම සිදු වූයේ නිදහස් දින සිද්ධිය සම්බන්ධයෙන් වූ නඩුවට සහභාගී නොවීම හේතුවෙන් බවයි.ගම්වාසීන්ගේ පැමිණිල්ල අහකට දමා ඇති වීරඟුල පොලිසිය කර ඇත්තේ භික්ෂූන් වහන්සේලාගේ පැත්තගෙන ඔවුන්ගේ පැමිණිල්ල සම්බන්ධයෙන් උසාවියේ නඩුවක් පැවරීම යි. මේ සියලු දේට හේතුවන්නේ ගම්ප සුමේධ හිමියන්ගේ අත්තනෝමතික ක්‍රියා කලාපයට මේ පිරිස විරුද්්ධ වීමයි.අත්තනගල්ල මහේස්ත්‍රාත් උසාවියේ මේ නඩුව විභාගයට ගැනීමෙන් අනතුරුව හිමිවරු තුන්නමකට හා ගිහියන් 5 දෙනෙකුට රුපියල් 25000 ක වූ ඇප මත මුදා හැරීමට කටයුතු කෙරෙනවා.මේ සිද්ධි මාලාවේ ඉතාම බියකරු ජවනිකාව වන්නේ 2003 පෙබරවාරි මස 26 වැනි දින සේනාසන භූමියේ විමලරත්න නමැති පුද්ගලයකු අභිරහස් ලෙස මරා දැමීමේ සිද්්ධියයි. 26 වැනි දින රාත්‍රියේ මේ පුද්ගලයාට පොලු මුගුරුවලින් ගසා මරා දමන්නේ එතැනම ලේ ගොස් මිය යන තෙක් කිසිවක් කිරීමට පන්සලේ හාමුදුරුවන් අනුබල දීමක්වත් කරන්නේ නැතුවයි.මේ පහරදීම වරදවා වටහාගැනීමක් නිසා කළ එකකැයි සැක හිතෙන්නේ නිදහස් දින සිද්ධියට සම්බන්ධ සනත් දීපික වන අයගේ හැඩහුරුකමට විමලරත්න නැමැති මේ පුද්ගලයා බෙහෙවින් සමාන වීම නිසයි. කෙසේ වෙතත් මේ මිනීමැරුමට අත්අඩංගුවට පත්වන්නේ පන්සල අසල ජීවත් වූ රාජා නැමැත්තෙක්. ඔහු පැවසූ පරිදි එදින රාත්‍රියේ සුමේධ හිමියන්ට අමාරු බවට පවසා පන්සලට එන ලෙසට රාජා නැමැත්තාට දන්වා තිබෙනවා. විමලසිරි නැමැත්තාට පහරදී ඔහු ලේ විලක් මැද වැටී සිටින අයුරු දකින්නේ ඔහු එතැනට ගිය විටයි. මේ දසුනින් අන්දමන්ද වන රාජා කරන්නේ වහා ඔහු ඔසවාගෙන ප්‍රතිකාර ලබාදීමට රැගෙන යාමට යත්න දැරීමයි. එහෙත් සිදුවන්නේ අහක යන අකුණක් තමාගේ හිස මතට පතිත කර ගැනීම වැනි සිද්ධියකි. සුමේධ හිමියන් මේ පුද්ගලයා මරා දැම්මේ රාජා බවට පොලිසියට පැමිණිලි කරන අතර කිසිවක් නොදත් රාජා අත්අඩංගුවට පත් වෙනවා.සිද්ධිය දැන හෝ නොදැන ඝාතකයන්ගේ හෙළුව වැසීමට වීරගුල පොලිස් නිලධාරීන් මේ විදියට කටයුතු කරද්දී මහේස්ත්‍රාත් පරීක්ෂණයට පැමිණි නිලධාරීවරයා ගම්පහ සුමේධ හිමියන්ගේ කන පිටුපස තිබෙන සීරීම් සලකුණ දකින්නේ අහම්බෙන්. මේ ගැන උන්වහන්සේගෙන් විමසීමේදී හිමියන් පවසන්නේ එය දැලි පිහියට කැපුණු බවයි.එහෙත් මේ ගැන සැක සිතන මහේස්ත්‍රාත්වරයා සුමේධ හිමියන් අධිකරණ වෛද්‍ය වාර්තාවක් ලබා ගැනීම පිණිස ගම්පහ අධිකරණ වෛද්‍යවරයා වෙත වීරඟුල පොලිසිය හරහා යොමු කරනවා. එහෙත් අධිකරණ වෛද්‍ය වාර්තාවට සිදුවන්නේ බාලගිරි දෝෂයයි. මේ අතර වීරඟුල පොලිසිය කරන්නේ තවත් හරිම කදිම වැඩක්. ඒ නිදහස් දින සිද්ධියට සම්බන්ධ දායක සභාවේ ඉහත කී පස් දෙනා නැවත අත්අඩංගුවට ගැනීමයි. මේ මිනීමැරුමට ඔවුන් සම්බන්ධ බවට සුමේධ හිමියන් පැමිණිලි කිරීම නිසා මොවුන් අත්අඩංගුවට ගත් බවට පසුව ඔවුන් දැන ගන්නවා.කෙසේ වෙතත් වසර දෙකහමාරකට පසු ගම්පහ අධිකරණ වෛද්‍යවරයාගේ අධිකරණ වෛද්‍ය වාර්තාව අධිකරණයට ලැබෙන අතර එමඟින් පැහැදිලිව සුමේධ හිමියන්ගේ අට පොලක සීරිම් සලකුණු ඇති බවට සඳහන් වෙනවා. මේ අතර පෑලියගොඩ අපරාධ විමර්ශන අංශයේ බී වාර්තාව මගින් කියැවෙන්නේ මේ මිනීමැරුමට හිමිනම සම්බන්ධ බවයි.මේ අතර අවුරුද්දක් පුරා නොකල වරදකට හිරගේ තපින රාජා ද ඇප මත නිදහස් කෙරෙනවා. මේ මිනීමැරුම් නඩුවේ ඉදිරි පියවර ගැනීමට නීතිපති දෙපාර්තමේන්තුව වෙත යොමු කළත් තවමත් එය නීතිපති දෙපාර්තමේන්තුවේ පල්වෙමින් පවතින නඩු ගොනුවක් බවට පත්වී ඇති බවට අපට දැන ගන්නට ලැබුණා. නීතිපති උත්තමයාණන්ට අධික වැඩ කන්දරාවක් ගොඩ ගැසී ඇති නිසා මේ ගැන සොයා බැලීමට අවුරුදු 8 ක් පුරා නොහැකි වී ඇතැයි අප විශ්වාස කරන්නෙමු. එහෙත් ප්‍රශ්නය නම් මිනීමරුවන් අපරාධකරුවන් තවමත් නිදැල්ලේ යහතින් වෙසීමයි. මේ අතර 2003 නොවැම්බර් 27 වැනි දින මේ සේනාසන භූමියේම මෙලෙසින්ම තවත් කාන්තාවක් මරා දමා ඇති බවට දැන ගන්නට ලැබෙන අතර ඇය මැරුවේ කව්ද? මැරුවේ කොහොමද? ඇයගේ පදිංචිය කොහේද යන්න තවමත් අභිරහසක්ව පවතිනවා. පොලිසියට ලැබුණු නිර්ණාමික දුරකතන ඇමතුමකින් පසු මේ ගැන වීරඟුල පොලිසිය දැන ගත්තත් තවමත් එහි අපරාධකරුවන් නිදැල්ලේ පසුවීම මහා ඛේදවාචකයක්. පුරාවිද්‍යා දෙපාර්තමේන්තුවට මේ සේනාසනය පවරා ගත්තද එහි නිලධරයන් තවම නම් මෙහි කාර්යාලයක් ස්ථාපිත කර නොමැති බව අප දැන ගත්තේ සේනාසන භූමියට ගිය විටයි. අපට අවසන් වශයෙන් පැවසිය යුත්තේ මේ උතුම් වු සේනාසනය රැක ගැනීමට බෞද්ධ කටයුතු දෙපාර්තමේන්තුව, පුරාවිද්‍යා දෙපාර්තමේන්තුව පමණක් නොව වගකිවයුත්තන් සැමගේම අවධානය ඒ දෙසට යොමු විය යුතු බවයි. එසේ නොවුණහොත් මේ අති උතුම් භූමිය විනාශ මුඛයට යෑම නම් ඔය කිසිම ජගතකුට වළක්වා ගැනීමට නොහැකි වනු ඇතැයි අපි විශ්වාස කරන්නෙමු. අකරවිට සංඝානන්ද හිමියන්ගේ ලක්ෂ 9 සිද්ධිය දැනගත් දායක සභාව මේ ගැන බෞද්ධ කටයුතු දෙපාර්තමේන්තුවට පැමිණිලි කිරීමෙන් අනතුරුව එම දෙපාර්තමේන්තුව මේ මුදල ඒ දෙපාර්තමේන්තුවේ තැන්පත් කරන ලෙස ඉල්ලුවද සංඝානන්ද හිමියන් විසින් එයට එකඟ නොවේ. ගම්පහ ලංකා බැංකුවේ තැන්පත් කරන ලදී. ඒ 1997 වසරේදීයි. මුදල් ලබා ගත්තේ 1994 වසරේදීය.ගිණුමේ ව්‍යවස්ථාවේ පරිදි බෞද්ධ කටයුතු දෙපාර්තමේන්තුව සේනාසනය නමින් කාර්ය සාධන සමිතියක් පත් කළ යුතු වුවද මේතාක් එයද සිදුවී නැත.2008 පත්වූ දායක සභාව ලංකා බැංකු ගිණුම අක්‍රිය කරන මෙන් ඉල්ලා සිටීම. එහෙත් මේ දායක සභාව බල රහිත එකකි.විහාර දේවාලගම් පනත අනුව රු. 500 වැඩි බදු ගිවිසුමකට දෙපාර්තමේන්තු පූර්ණ අනුමැතිය ලබාගත යුතු වුවද එවැන්නක් අකරවිට සංඝානන්ද හිමියන් සිදු කර නැත.ගම්පහ සුමේධ හිමියන් මේ වන විට ගිලන් තත්ත්වයේ පසුවන බැවින්කොටපොල පියරතන තරුණ හිමිනම සේනාසනයේ ඉහළ මළුවේ ලක්ෂ 50 ක වියදමින් අඩි 40 ක් උස හිටි පිළිමයක් නෙලීමට යැයි පවසා මුදල් රැස් කිරීමේ කටයුත්තක් ආරම්භ කළ අතර එයද පුරාවිද්‍යා දෙපාර්තමේන්තුව හා බෞද්ධ කටයුතු දෙපාර්තමේන්තුව මගින් වහා නවතා දමන ලෙසට දන්වා තිබේ. පසුගිය සතියේ මාලිගාතැන්න විවේක සේනාසනයේ පළමු ලිපිය පලවු විට හිමිනමක් යැයි කියන අයකු (නම හෙළි කළේ නැත) දුරකථන ඇමතුමක් දිනමිණට කතා කෙළේය. උන් වහන්සේ එහිදී පැවසුවේ සංඝානන්ද හිමියන් මිනීමැරුමකට සම්බන්ධ නැති බවත් විදෙස් ගත වූ විට අවුරුද්දක් පාසාම සේනාසනයට එන බවත්ය. අපද කිසිම තැනක අකරවිට සංඝානන්ද හිමියන් මිනී මැරුමකට සම්බන්ධ වී ඇතැයි සඳහන් කර නොමැත. අකරවිට හිමියන්ගේ මේ ගෝල බාල හිමිනම කතාව පටලවා ගැනීම ගැන අපි කනගාටු වන්නෙමු. එහෙත් මේ ලිපි ද්විත්වයේම සඳහන් සියලුම කරුණු ඉතා වගකීමෙන් හා සියලු සාක්කි සහිතව සකස් කළ එකක් බව අපි අවධාරණයෙන් සිහිපත් කිරීමටද කැමැත්තෙමු.අකරවිට හිමියන් වසරක් පාසා සේනාසනයට එන බවට තමා සතුව ලිඛිත සාක්කි ඇතැයි අපට කතා කළ හිමිනම පැවැසූ විට අප කීවේ ඒවා අපට හැකි ඉක්මනින් ෆැක්ස් මගින් හෝ ලියාපදිංචි තැපෑලෙන් එවන ලෙසය. එසේ එවූ විට අප අතින් වරදක්වී තිබේ නම් එය නිවැරැදි කිරීීමටය. එහෙත් පුවත්පත මුද්‍රණයට යන අවස්ථාව වනතෙක්ම එවැන්නක් ද අපට ලැබුණේ නම් නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=f1108263</link>
    <topic> දඟර තරප්පුව තවත් වලිප්පුවක්</topic>
    <author/>
    <content>ආචාර්ය, මහාචාර්යවරුන් වමාරන, ඔවුන්ගේ පෞද්ගලික ජීවිතය නවකතාවක් වන්නේ කෙසේ ද ? මේ ඇත්තන් කෝපි බොන හැටි; දේශන පවත්වන හැටි; ඔවුන් ස්ත්‍රීන් විෂයයෙහි ආශක්ත වන හැටි කියැවීමෙන් පාඨකයාට ලැබෙන ප්‍රයෝජනය කුමක් ද ? රසයක්, කුහªලක්, විස්මයක් නැති කතා කියැවීමට වඩා ඕපාදූපයක් අසා සිටීම අද කාලයේ හැටියට .. නො වටී ද ?අප හිතවත් ගුරුතුමන් ගැන ද ; එතුමන්ගේ අභිනව කෘතිය ගැන ද විවේචනාත්මක සටහනක් තැබීමට වීම ගැන බලවත් සේ කම්පා වෙමි. එහෙත් ගුරුතුමන් ගේ ම උපදේශනය ට අනුව කිව යුත්තක් වෙතොත්; එය ඇද – කුද නැති ව නො වලහා කිව යුතු ය. මම එය අනුදකිමි. එබැවින් ගුරු ගෞරවය ද රකිමින් මගේ රාජකාරිය පටන් ගනිමි.මහාචාර්ය සුනන්ද මහේන්ද්‍රයන්ගේ “දඟර තරප්පුව“ නම් කෙටි නවකතාව මා අතට පත් වූයේ මීට සති දෙකකට ඉහතදී ය. කෘතිය ඒ වන විටත් ස්වර්ණ පුස්තක සම්මාන ප්‍රදානයේ අවසන් වටය නියෝජනය කළේ ය. තවත් හේතු දෙකක් නිසා “දඟර තරප්පුව“ කෙරෙහි මසිත අදී ගියේ ය. එක; “හෙවනැලි ඇද මිනිස්සු”, “ගුරුවරයකුගේ කතාවක්” හා “උණුඅළුපල්ල” වැනි රසාලිප්ත ප්‍රබන්ධ, කතුවරයා අතින් රචනා වී තිබීම ය. දෙක; බටහිර නව ප්‍රබන්ධ පිළිබඳ ප්‍රාමාණික ඥානයක් අප ගුරුතුªමන් සතුවීම ය.කාර්යාලය නිම වා නිවසට යන අතරෙහි දුම්රියෙහි සිට පොත කියවීමට වෑයම් කළෙමි. පිටු තුනකට වඩා කියවා ගත නො හැකි විය. එය ඉතා නීරස ප්‍රබන්ධයෙකි. ගැටුමක්, කුහුලක්, ආකර්ෂණයක් නැති සිදුවීම් පෙළක් ඉබාගාතේ ගලා යයි. සංස්කරණයක්, ප්‍රතිරචනයක්, සියුම් නිරූපණයක් නැති අමු ම අමු හෑල්ලක් පිටු අතරින් එළියට පනී. මේ විස්තර කියැවීමෙන් පාඨකයාගේ ජීවිත පරිඥානය වැඩි දියුණු වන්නේ කෙසේ ද ? ඔහුගේ රස භාව ප්‍රහර්ෂයට පත්වන්නේ කෙසේ ද ?පෙරළා නිවසට ගොස්; හිටගෙන, ඉඳගෙන, නිදාගෙන යන ලෙසින් විවිධ ඉරියව්වල සිට “දඟර තරප්පුව“ කියවන්නට උත්සාහ කළෙමි. එය කමටහන් සොයමින් භාවනා කිරීම තරම් දුෂ්කර ක්‍රියාවෙකි. එබඳු ගැහැට විඳිමින් පොත අවසන් කළ පසු අපට දැනෙන – හැඟෙන වටිනා කිසිවක් ඉතිරි වී නැත. නිරපරාදේ කාලය, ශ්‍රමය හා ධනය වැය කිරීමෙන් පසු සිතට නැඟෙන කෝපය හා පසුතැවිල්ල “දඟර තරප්පුව“ අපට ලබා දෙන දායාද වන්නේ ය.විශ්වවිද්‍යාල ආචාර්යවරයෙක් රසායන විද්‍යාවේ පශ්චාද් උපාධි අධ්‍යයනයක් සඳහා විදේශ ගත වෙයි. එහිදී රසායන විද්‍යාව වෙනුවට මානව විද්‍යාව ඉගෙනීමට ආචාර්යතුමා පෙළඹෙයි. පෙරළා මවුබිමට එන හෙතෙම විශ්වවිද්‍යාල සිසුන් උදෙසා මානව විද්‍යා පාඨමාලාවක් ආරම්භ කරයි. ඔහුගේ සහායිකාව ඉන්දිරා ය. ඉන්දිරා ඔහුට පෙනෙනුයේ මිය පරලොව ගිය පුංචි අම්මා ලෙස ය. පාඨමාලාවට එන තිළිණි නම් ශිෂ්‍යාව පෙනෙනුයේ මිය පරලොව ගිය සුමේධා නංගී ලෙස ය. කතුවරයා ඉන්දිරා හා තිළිණි උපයෝගී කරමින් අතීත කතාවක් කියයි. එය මෙ ලෝ රහක් නැති පල්හෑල්ලකි. ඒ සමඟ බාප්පාගේ සුවිසල් නිවසෙහි ඇති “දඟර තරප්පුවක්” කතුවරයාගේ සිතෙහි හොල්මන් කරයි.දඟර තරප්පුව යනු කතුවරයාගේ මනෝ විකාරයෙකි. එම මනෝ විකාරය මෝරා - වැඩී නව - ප්‍රබන්ධයකට අවශ්‍ය පරිණතභාවයට පත් වී නැත. චරිත නිරූපණය අතිශය දුර්වල ය. අවස්ථා නිරූපණයක් නැත. ඒවා එදිනෙදා කෝපි බීමට, කතාබහට සීමාවෙයි. මේ කතාව මගින් මානව විද්‍යාවේ අලුත් ඉසව්වක් හෙළිවෙතැ’යි බේගලයක් ඇද බෑ හැකි ය. එහෙත් බුද්ධිමත් පාඨකයා එයින් මුළාවට පත් කළ නො හැකි ය. මෙහි එන භාෂාව ද, ආඛ්‍යාන රටාව ද හෙළි කරනුයේ අකුරු දන්නා ඕනෑ ම කෙනකු ට නවකතා රචනා කළ හැකි බව ය. නිදසුනක් දැක්වීමට කැමැත්තෙමි.“මානව විද්‍යාඥයාට තම කාර්යභාරය පහසු කර ගැනීම සඳහා typological model නමින් හැඳින්වෙන ජාති ප්‍රභේදකරණ ආකෘතියක් සකසා ගැනීමට ද සිදු වේ. ඒ අනුව මෙතෙක් ජාතීන් වර්ග කර ඇති අයුරු ද හඳුනාගැනීමට සිදු විය.යනා දී වශයෙන් වර්ග කෙරිණ. මා එතෙක් නො හදාරා තිබුණු පෙරදිග ජාතීන්ගේ වර්ග ඇති වී ඇති අයුරු ද සොයා ගන්නට හැකි විය.”(දඟර තරප්පුව - පිටුව - 21)මේ කඨෝර භාෂාව හා දුර්වල ආඛ්‍යානය ඉස්මතු කිරීම සඳහා මහාචාර්ය සරච්චන්ද්‍රයන්ගේ “මළගිය ඇත්තෝ” හෝ “මළවුන්ගේ අවුරුදු දා” හෝ නිදසුන් කර ගත යුතු නැත. ආධුනික නවකතාකරුවකු වන චාමර පීරිස් “සුදු පාට රාත්‍රිය” නම් කෙටි නවකතාවේ දී රුසියාවේ හිම ගැන කියන පහත සඳහන් කෙටි ඡේදය බලන්න !“අහසින් ගිලිහෙන හිම සුදු ම සුදු ය. අති පිරිසුදු ය. ගස්, වහල හෝ වෙනත් උස් ස්ථානවල රැඳෙන හිමත් පොළොවට පතිත හිමත් දෙවිදියකි. උඩු හිම සුන්දර ය. පිරිසුදු ය. එහෙත් බිමට පතිත හිම මඩ හා එක් ව අප්‍රසන්න බොර පැහැයක් ගනී”(සුදු පාට රාත්‍රිය)නිර්මාණශීලී නවකතාකරුවා සිදුවීම්, චරිත හා පසුබිම විස්තර කරන්නේ නැත. ඔහු එය නිරූපණය කරයි. නිරූපණයත්, විස්තර කථනයත් අතර බරපතළ වෙනසක් පවතී. මගේ සිිහියට නැෙ¼ඟනුයේ අමෙරිකන් ලේඛක අර්නස්ට් හෙමිංවේ ය. 1954 දී නොබෙල් ත්‍යාගය දිනාගත් හෙමිං වේ චරිත නිරූපණය කෙරෙහි බලවත් ඕනෑකමකින් සිය නිර්මාණ කාර්යයෙහි යෙදුණු මහා ලේඛකයෙකි. හෙමිං වේ සිය අගනා කෘතිය වූ “මහල්ලා සහ මුහුද” දෙසිය වරක් සංස්කරණය කළ බව කියයි. දඟර තරප්පුව කියවන විට පෙනී යන්නේ එහි කතුවරයා මේ පොත එක වරක් වත් සංස්කරණය නො කළ බවකි.ජීවමාන චරිත හා ජීවමාන සිදුවීම් මැවීම අතිශය දුෂ්කර ය. එහෙත් නවකතාවක ජීවය හා හරය රැඳී ඇත්තේ ජීවමාන චරිත, සිදුවීම් හා ගැටුම් මත ය. මේ කාලයේ අප ගේ ඇතැම් නවකතාකරවන් කල්පනා කරනුයේ තමන්ගේ මනෝ විකාර හා පල්හෑලි පාඨකයා පිළිගත යුතු බව ය. මානව විද්‍යාවේ අලුත් ඉසව්වක් සමඟ මානව පරිණාමය පිළිබඳ අලුත් න්‍යායක් හෙළි කිරීමට යන මහාචාර්ය සුනන්ද මහේන්ද්‍ර පොට වරද්දාගෙන තිබේ.පොතක් ලිවීම විශිෂ්ට හා බරපතළ කාරණයෙකි. නවකතාවක් ලිවීම ඊටත් වඩා වගකීමක්සහිත දුෂ්කර කාර්යයෙකි. චීනයේ ලූ ශූන්, වියට්නාමයේ නාම්කාඩ්, කෙන්යාවේ නුගිගි වා තියෝන්ගෝ වැනි ලේඛකයන් අප සිහියට නැඟේ. ලූ - ශුන් තමන්ගේ රටේ සාහිත්‍ය සම්ප්‍රදායන් ගැඹුරු ලෙස හදාරමින් සිය ආඛ්‍යාන ශෛලිය සකස් කර ගත්තේ ය. ඔහු වසර ගණන් ඉවසා සිටිමින් ඉතා පරෙස්සමෙන් සමාජයේ ඉදිරි ගමනට අවශ්‍ය සමාජ නිරූපණයන් නිර්මාණය කළේ ය. නාම්කාඩ් වියට්නාම් විප්ලවයට හේතු සාධක වූ ලේඛකයා හා සාහිත්‍යකරුවා ලෙස සැලකේ. ඔහු තමාගේ සමාජය ජීවමාන ලෙස නිරූපණය කරන අයුරු කියවන විට දෑසට කඳුළක් නැඟේ. කෙන්යාවේ තියෝන්ගෝ අධිරාජ්‍යවාදී ආණ්ඩු විසින් සිරගත කරන ලද ලේඛකයා ය. ඔහු සිර ගෙදර සිට ද මහජනයා උදෙසා නිර්මාණකරණයෙහි යෙදුණේ ය. ඔහුගේ කෘතීන් කෙතරම් රසවත් ද යත්; කළු ජාතිකයෝ බස් රථ වල සිට මෙන් ම අවන්හල්වල සිට ද ඒවා කියවා ගත්හ.සාහිත්‍ය කලාවේ මුල්කාලීන පිළිගැනීමක් වූ රමණීයත්ව සංකල්පය ;බාහෝ දෙනා අමතක කරති. එය එක්තරා මෝස්තරයක් වී තිබේ. එහෙත් ආදීතම නවකතාකරුවකු වන “හෙන්රි ෆීල්ඩිං” ගේ සිට මිලාන් කුන්දෙරා දක්වා ම රමණීයත්වයට හෙවත් රසයට සිය ප්‍රබන්ධවල ඉඩහසර ලබා දෙයි. ආකර්ෂණය, කුහුල, විස්මය නැති තැන නව ප්‍රබන්ධයක් බිහිවේ ද යනු ගැටලුවෙකි.මහාචාර්ය සුනන්ද මහේන්ද්‍රයෝ මේ කෘතිය සම්පාදනය කිරීම සඳහා වසර දහයක කැපවීමක් කළ බව ද අවසානයේ එතුමාට යෝනිසෝමනසිකාරය පහළ වූ බව ද කියති. පාඨකයන්ගේ රසඥතාව ගැන කල්පනා කරන විට, හැඟෙනුයේ කතුවරයා ට යෝනිසෝමනසිකාරය පහළ නොවූයේ නම් වඩා වැදගත් බව ය.රන්ජන් අමරරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=f1108264</link>
    <topic/>
    <author/>
    <content>මම ටෙලිවිෂන්කරුවෙක් මිසක් සිනමාකරුවෙක් නෙවෙයි. මෙතැනින් සිනමාවට යන්න බලාපොරොත්තුවක් ඒ නිසා මට නැහැ. ලංකාවේ රූපවාහිනී කර්මාන්තය මෙහෙයවෙන විදිහෙයි වෙනත් රටවල නාලිකා පාලනය වන ආකාරයයි ගත්තම පැහැදිලි වෙනසක් තියෙනවා.මෙහේ රූපවාහිනිය එන්න එන්නම නොදියුණු කර්මාන්තයක් බවට පත් වෙනවා. තාක්‍ෂණය වශයෙන් වගේම වැඩසටහන් විදිහට ඉදිරියට ගිය ඩිස්කවරි වගේ චැනලයක් අපේ රටෙත් ජනපි‍්‍රයයි. චැනල් මෙච්චර තියොගෙන ටෙලිවිෂන් වැඩක් නැහැයි කියන්න මොකක්ද ප්‍රශ්නේ? මේක රූපවාහිනියේ ප්‍රශ්නයක් නෙමෙයි. නිර්මාණකරුවන්ගේ ප්‍රශ්නයක්. නිර්මාණාත්මක යමක් කරන්න ප්‍රමාණවත් අය රූපවාහිනියට සම්බන්ධ නොවීමේ ප්‍රශ්නයක්අපිට වැරදිලා තියෙන්නේ රැල්ලක් එක්ක ඉදිරියට යන්න උත්සාහ කිරීම නිසයි. දැක්මක් තිබෙනවා නම් නිර්මාණකරුවෙකුට පියවරෙන් පියවර ඉදිරියට යන්න පුළුවන්. හොඳ නිර්මාණ කළොත් ඒවා හැමදාම මිනිස්සු අතර රැඳෙයි. බොළඳ නාට්‍ය වලින් සල්ලි යහමින් ලැබෙනවා තමයි. නමුත් ඒ එක්කම නිර්මාණකරුවාත් නැතිවෙනවා.රැල්ලට හැදෙන ටෙලි නාට්‍යවල නම විතරයි වෙනස්. කතාව එකයි. රඟපාන්නෙත් එකම පිරිසක්. මේ විහිළුකරන තාක් මිනිස්සු බණින එක නවත්වන්න බැහැ. 90 දශකයේ සිනමාවට වුණ දේ අද ටෙලිවිෂනයටත් වෙමින් තිබෙනවා.“ආදාර් අදහස තරම්” යන මෙගා රැල්ලේ වෙනස් කරන්න බලාපොරොත්තුවෙන් කරපු ටෙලි නාට්‍යයක්. කතාව දිගහැරෙන විදිහට මේ නාට්‍යයේ අදියර තුනක් තිබෙනවා. ප්‍රේමයේ ආරම්භය හා ඔවුන් මුහුණ දෙන ගැටලු ගැන කියැවෙන පළවෙනි අදියර මේ වන විට විකාශය කර අවසන්. පෙන් වූ කොටස්වලට හොඳ ප්‍රතිචාරයක් ලැබෙනවා. වෘත්තිය නිර්මාණකරුවන් හැටියට අපිට නාලිකාවල ප්‍රසිද්ධතලයේ ඉදිරියෙන් ඉන්න මෙගා ටෙලි නාට්‍යය සම¼ඟ ගනුදෙනු කිරීම සිදුවෙනවා.මම මේ මාධ්‍ය සමඟ ගනුදෙනු කරන්නේ ඒ ගැන තිබෙන විවේචනය අමතක නොකරයි. මෙගා කියපු ගමන් කාටත්මතක් වෙන්නේ එක හුස්මට කරන නිර්මාණයක්. මම ඒ ක්‍රමයට යන්නේ නැතිව මගේ දේවල් මේ නිර්මාණය ඇතුලට ගෙනාවා.’ආදරේ අහස තරම්’ කළේ මගේ අනාගතය රැක ගෙනයි.ගුවන් විදුලි නාට්‍යයේ සීමාවෙන් එහාට ගිහිල්ලා යමක් කරන්න වුවමනාවක් තිබුණා. පිටපත මමම ලියනවා නම් තව හොඳ තැන්වලට යා හැකි බව අධ්‍යක්‍ෂණයේදී පෙනුණා. ඒ අනුව ගුවන් විදුලි නාට්‍යයෙන් මූලික කතාව අරගෙන ටෙලි නාට්‍යය වෙනස් තලයකට ගෙන ගියා. අධ්‍යක්‍ෂක තිර පිටපත ලිවීමක් මෙයට පෙර මෙගා ටෙලි නාට්‍යයක සිදුවෙලා නැහැ. අපි චිත්‍රපටයකවත් නොකරන ආකාරයට මහන්සිවෙලා සමහර දර්ශන රූගත කළා. ඒ නිසා මේක අර වට්ටෝරුවට දාන්න බැහැ.නවකතාවේ හැටියට නිර්මලා හා රංජිත් අතර ඇතිවන ආදර සම්බන්ධයට දොස්තර පතිරණ සම්බන්ධ වෙන්නේ පසුකාලීනවයි. නමුත් චිත්‍රපටයට ගෙනවිත් තිබුණේ දොස්තර පතිරණගේ දෘෂ්ටියෙන් කෙරෙන ආවර්ජනයක් විදිහට.‘ගඟ අද්දර’ එක්තරා විදිහකින් අපේ පුරාවෘත්තයක්. එය අකාලිකයි. මේ නිසා මම සමකාලීන දෙයක් බවට පත් කරන්න උත්සාහ කළා. 1965 කතාව අවසන් වූ තැන් සිට ඔවුන්ගේ පුනර් ජන්මයක් විදිහටයි කතාව ඉදිරියට ගෙන ගියේ.‘ගඟ අද්දර’ ප්‍රේමය ගැන, ජීවිතය ගැන මගේ අර්ථකථනය ඉදිරියට ආපු ටෙලි නාට්‍යයක්. කවදා කොහොම කිව්වත් ප්‍රේමය හැමදාමත් එකයි. ඒවගේම අපි හැමෝගෙම ජීවිතය කොහේ හෝ තැනක ලියැවී ඇතැයි මම විශ්වාස කරනවා.ලංකාවේ තවම අන්තර් ජාතික මට්ටමේ ටෙලි නාට්‍යය මාලාවක් කෙරිලා නැහැ. ඒ නිසා සිනමාවට යන්න කලින් රූපවාහිනිය තුළ නම පවතින විදිහෙ වැඩක් කරන්න ඕන.මේ දිනවල ඒ සදහා අවශ්‍ය පර්යේෂණය ආශ්‍රය කරගෙන පිටපත රචනා කිරීම සිදු කෙරෙනවා. ඒක එක්තරා විදිහකින් ඉතිහාස කතා මාලාවක්. පෘතුගීසි යුගය ගැන ඉපඪ ඹ්චදඬචද චපඥ ඍධපඪඥධභපඵ කියලා මාලා නාටකයක් හා ලන්දේසි යුගය ගැන එඥ චපඥ ඹ්ඪධද මාලා නාටකයක් කරනවා. ඉංගී‍්‍රසි යුගය ගැන මාලා නාට්‍ය හඳුන්වන්නේ ‘සිංහලයේ අවසන් රජ දහන’ නමින්. මේක එක කතා මාලාවකට කොටස් 40 ක් ඇතුලත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=f1108265</link>
    <topic>රූපවාහිනි ටෙලි නාට්‍යය රැඟුම් පාලක මණ්ඩලය යටතට ගන්න</topic>
    <author/>
    <content>පෙරදිග රටවල ගොඩගැසී පැවති ධන සම්පත් සිය මව් රටට ඇද ගැනීමේ නොතිත් ආශාවෙන් පොළඹවනු ලැබූ යුරෝපීයය ආක්‍රමණිකයින්ගේ වවුල් තිප්පොළක් බවට පත්ව තිබූ මෙරට දේශපාලන වශයෙන් නිදහස ලැබූව ද ආක්‍රමණිකයින් විසින් අපේ සමාජ දේහය තුල ඇතිකළ පරිහානිය සුළු පටු නොවේ.ජනාධිපතිතුමන් එම දිශානතිය වෙනස් කරමින් දකුණු ආසියාවේ ආශ්චර්ය බවට ශ්‍රී ලංකාව පත් කරන්නට ගෙනයන වැඩ පිළිවෙළ තුළ භෞතික වශයෙන් මෙන් ම අධ්‍යාත්මික හා සංස්කෘතික වශයෙන් ද ජන සමාජය සංවර්ධනය කරා ගෙන යා යුතුව ඇත.අනාගතය පිළිබඳ අපේ දැක්ම හැඩගස්වන්නෙ සංස්කෘතියයි. ඒ නිසා සංවර්ධනයට සංස්කෘතිකමය මුහුණුවරක් නොදුන හොත් එහි අගය වියැකී යයි. ජනමාධ්‍යයන් විවෘත කළ වක්කඩක් මෙන් නිදහසේ ගලා යන්නට ඉඩදීම මහින්ද චින්තනය විසින් ගෙන යන උත්තරීතර වැඩපිළිවෙලට බාධාවකි.අවුරුදු තිස් ගණනක් පැවති යුද්ධය විසඳීමෙන් කලාකරුවන්ට රිසිසේ රටේ ඕනෑම තැනකට ගොස් නිර්මාණ කිරීමට අවශ්‍යය වාතාවරණය උදාවෙලා තිබෙනවා. කලාකරුවන් හැටියට අපට තිබෙන ප්‍රශ්නය වන්නේ නිර්මාණ කිරීමට එසේ මානසික නිදහස උදාවී තිබුණ ද අනෙකුත් ප්‍රායෝගික ගැටලු නිසා එම නිදහස සීමා වී තිබීමය.මහින්ද චින්තනයේ ඉදිරි දැක්ම සමඟ කලා කෙත පෝෂණය කිරීමේ වගකීමක් නිර්මාණකරුවන්ට හා එම වගකීම නාලිකා බලධාරීන් හා විෂය පථයට සම්බන්ධ අනෙකුත් වගකිවයුත්තන් දරන්නේ නම් වගකිවයුතු කලා මාධ්‍යයක් බවට රූපවාහිනි ටෙලි නාට්‍යය කර්මාන්තය පත් කළ හැක.නිසි ප්‍රමිතියකින්යුත් උසස් රස වින්දනාත්මක කෘතින් මගින් පූර්ණ මිනිසෙක් බිහි කළ හැකියි. රටක අනාගතය පෝෂණය කිරීමට යහපත් කලාවක් තුළින් මිනිස් සිත් සතන් තුළ ඇති කරන ප්‍රඥාව හා රස වින්දනය වැදගත් වේ. ඒ නිසා සමාජයට හානිදායක වන වැරදි කතිකාවත් ඇති කරන නිර්මාණ කිරීමෙන් කලාකරුවන් වැලකී සිටිය යුතු වගේ ම එවැනි නිර්මාණ විකාශය කිරීමෙන් ද නාලිකා වැලකී සිටිය යුතු ය.මෙරට රූපවාහිනී කර්මාන්තය මේ වන විට දශක හතරක් පසු කර තිබුණ ද, ගත වූ කාලය තුළ රූපවාහිනිය තුළ සිදුව ඇත්තේ වර්ධනයක් නොවේ. මේ සඳහා ශක්තිමත් රූපවාහිනි විකාෂන ක්‍රමවේදයක් ඇති විය යුතුයි.ජනාධිපතිතුමා අවස්ථා ගණනාවක දී මේ තත්ත්වය වටහා ගෙන ක්‍රියාමාර්ග රාශියක් ගනු ලැබූවා. අවර ගණයේ ඉන්දියානු ටෙලි නාට්‍යය සඳහා පණවනු ලැබූ බද්ද ඒ අතරින් සුවිශේෂයි. ඒ වගේ ම එතුමා කිහිප අවස්ථාවකදී රූපවාහිනිය සම්බන්ධයෙන් ජාතික ප්‍රතිපත්තියක් සකස් කිරිමට මෙයට පෙරද අදාළ බලධාරීන්ට උපදෙස් ලබා දී තිබුණි. කුමක් හෝ අවාසනාවට එය මේ වනතුරු ක්‍රියාත්මක වී නැත.ජනාධිපතිතුමන් රාත්‍රි 9.00 පසු ටෙලි නාට්‍යය විකාශය කිරීමට යෝජනා කළේ ද ටෙලි නාට්‍යය කර්මාන්තය හැසිරෙන ආකාරය ගැන නිරීක්ෂණය කිරීමෙන් පසුවය. ඔහු රටවැසියන් හා ජාතියේ දුවා දරුවන් වෙනුවෙන් ගනු ලැබූ එම දූරදර්ශී යෝජනාවට අපි ද ඉතා කැමැත්තෙන් සහය පළ කරමු.වර්තමානයේ ඇතිව ඇති තාක්ෂණික දියුණුව අනුව එම යෝජනාව තවත් ඉදිරියට ගෙන ගොස් ශක්තිමත් අඩිතාලමක් දක්වා වර්ධනය කළ යුතු යැයි රූපවාහිනි ටෙලි නාට්‍යකරුවන් බහුතරය විශ්වාස කරයි. ඒ සඳහා අප යෝජනා කරන්නේ රැඟුම් පාලක මණ්ඩලය වැනි ක්‍රමවේදයකට රූපවාහිනී ටෙලි නාට්‍යය පත් කරන ලෙසය. රැඟුම් පාලක මණ්ඩලය ස්ථාපිත කරන විට රූපවාහිනී ටෙලි නාට්‍යය කර්මාන්තයක් තිබුණේ නැත.නාට්‍යය, චිත්‍රපට පමණක් නොව සංගීත සංදර්ශන වැනි පොදු ජනතාව වෙනුවෙන් ප්‍රදර්ශනය කෙරෙන සෑම නිර්මාණයක් ම ප්‍රසිද්ධ කිරීමට පෙර රැ¼ගුම් පාලක මණ්ඩලය වෙත ඉදිරිපත් කර අවසර ලබා ගත යුතු තත්ත්වයක් තුළ ලක්ෂ සංඛ්‍යාත ජනතාවක් නරඹන රූපවාහිනි ටෙලි නාට්‍යය නිදහසේ විකාශයවීමට ඉඩ දීම නොකළ යුත්තකි.රැඟුම් පාලක මණ්ඩලයට සුළු සංශෝධනයක් ගෙන ඒමෙන් රූපවාහිනි ටෙලි නාට්‍යය කර්මාන්තයේ අයහපත් තත්ත්වයන් කිහිපයක් ඉතාමත් පහසුවෙන් වළකාගත හැක. දැනට නාලිකාවක් සමීක්ෂණය සඳහා අය කරන ගාස්තුව මෙම මණ්ඩලයට ගෙවියහැකි නිසා අතිරේක වැය බරකින් තොරව මෙම කාර්යය ඉටු කරගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108271</link>
    <topic>හදිසි නීතිය ඉවත්කිරීමජාත්‍යන්තරයේ පැසසුමට</topic>
    <author>මහින්ද අලුත්ගෙදර, සුභාෂිනී සේනානායක, අනුර ප්‍රේමලාල් හා චන්දිමා එදිරිමාන්න</author>
    <content>හදිසි නීතිය ඉවත් කිරීම සඳහා ශ්‍රී ලංකා රජය ගන්නා ලද ක්‍රියාමාර්ගය සම්බන්ධයෙන් විදෙස් රටවල් රැසක් ප්‍රසාදය පළ කර ඇත. ජනාධිපති මහින්ද රාජපක්ෂ මහතා ප්‍රමුඛ රජය ගන්නා ලද පියවර පිළිබඳව ඇමෙරිකා එක්සත් ජනපදය, බ්‍රිතාන්‍යය, ඕස්ට්‍රේලියාව හා ඉන්දියාව සිය ප්‍රසාදය හා සතුට පළ කර තිබේ.ඉන්දීය ලෝක් සභාවේදී අදහස් පළ කරමින් එරට විදේශ කටයුතු ඇමති එස්.එම්.ක්‍රිෂ්ණා මහතා සඳහන් කර ඇත්තේ ශ්‍රී ලංකා රජය මෙවැනි තීරණයක් ගැනීම යහපත් ඉදිරි ගමනකට සුබවාදී පෙරගමනක් බවත් ඉදිරියටද ශ්‍රී ලංකාව මේ ආකාරයේ විනිවිදභාවයෙන් කටයුතු කරනු ඇතැයි බලාපොරොත්තු වන බවත්ය.තවද ඒ මහතා ප්‍රකාශ කර ඇත්තේ ඉන්දියාව කිසිවිටෙකත් ශ්‍රී ලංකාව සමඟ පවතින සබඳතා පළුදු කරගැනීමට සූදානම් නොමැති බවත් ඉදිරියටද මෙරට රජය සමඟ සුහදව කටයුතු කරන බවත්ය. මේ පිළිබඳව ඇමෙරිකා එක්සත් ජනපද රාජ්‍ය දෙපාර්තමේන්තුව ප්‍රකාශ කර ඇත්තේ මෙය සිවිල් ජනතාවට නිදහසේ ජීවත් වීම සඳහා වූ වැදගත් තීරණයක් වනු ඇති බවත් අගෝස්තු මාසයෙන් පසු හදිසි නීතිය යළි දීර්ඝ නොකිරීමට ජනාධිපති මහින්ද රාජපක්ෂ මහතා ගත් තීරණය පිළිබඳව අතිශය සතුටු වන බවත් ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය පවසයි.වසර 06 ක් පුරා අඛණ්ඩව ක්‍රියාත්මක වූ හදිසි නීතිය ඉවත් කිරීම සඳහා ?ශ්‍රී ලංකා රජය තීරණය කිරීම ජාත්‍යන්තර ප්‍රජාවගේ දැඩි ප්‍රසාදයට ලක්ව තිබෙන බව පෙන්වා දෙන ශ්‍රී ලංකාවේ ඇමරිකා එක්සත් ජනපද තානාපති කාර්යාලය එය ශ්‍රී ලාංකික ජන ජීවිතය සාමාන්‍ය තත්ත්වයට ගෙන ඒම සඳහා ගනු ලැබු වැදගත් ඉදිරි පියවරක් ලෙස සැළකිය හැකි බවද සඳහන් කරයි.දශක තුනක කාලයක් පැවති ත්‍රස්තවාදය සම්පූර්ණයෙන්ම අවසන් කළ ශ්‍රී ලංකාවේ ගතවූ වසර දෙකක කාලයේදී කිසිදු ත්‍රස්ත ක්‍රියාවක් සිදු නොවීමද මෙහිදී වැදගත් කොට සැළකිය හැකි බව එම තානාපති කාර්යාලය කියා සිටී.මේ සම්බන්ධයෙන් ප්‍රසාදය පළ කරන ඕස්ට්‍රේලියාව හා බ්‍රිතාන්‍යයද ජනාධිපති මහින්ද රාජපක්ෂ මහතාගේ ක්‍රියාපිළිවෙත අගය කරන බව පවසා ඇත. මේ අතර හදිසි නීතිය ඉවත් කිරීමට රජය ගත් තීරණය එක්සත් ජනතා නිදහස් සන්ධානය ලැබූ තවත් විශිෂ්ට ජයග්‍රහණයක් බව දේශපාලන පක්ෂ නායකයෝ ප්‍රකාශ කරති. එම තීරණයෙන් ඉතා පැහැදිලිව ප්‍රකාශ වන්නේ රට තුළ ස්ථිරසාර සාමකාමී වාතාවරණයක් ගොඩනැගී ඇති බවද ඔවුහු අවධාරණය කරති.හදිසි නීතිය ඉවත් කිරීම නිසා අයුතු ප්‍රයෝජන නොගත යුතු බවත්, භීෂණය රට තුළ නිර්මාණය කළ පක්ෂ යළිත් වරක් අවි අතට ගෙන අවිචාරවත්ව ක්‍රියාකළ යුතු නොවන බවත් ඔවුහු පෙන්වා දෙති.එක්සත් ජනතා නිදහස් සන්ධානයේ මහ ලේකම් අමාත්‍ය සුසිල් ප්‍රේමජයන්ත මහතා ප්‍රකාශ කර සිටින්නේ රජයක් හදිසි නීතිය ඉවත් කරන්නේ හදිසි නීති යටතේ පුද්ගලයන්ට නීතිමය කටයුතු කිරීමේ අවශ්‍යතාවක් නැති බැවිනි.ඉතිහාසය පුරා පැවැති රාජ්‍යයන් හදිසි නීතිය දිගින් දිගටම ක්‍රියාත්මක කළේය. සාමය ස්ථාපිත කිරීමෙන් වසර දෙකකට පසුව හදිසි නීතිය ඉවත් කිරීමට ලැබීම ජයග්‍රහණයක් බවද ඇමැතිවරයා කියයි.අද පවත්නා සාමකාමී වාතාවරණය දිගින් දිගටම පවත්වාගෙන යාමට ජනතා සහාය ලැබිය යුතු බවද මහ ලේකම්වරයා කීය.ජනතාවට සෞභාග්‍ය උදාකිරීමට ගත් තවත් පියවරක් ලෙස හදිසි නීතිය ඉවත් කිරීම හැඳින් විය හැකි බව ප්‍රජාතන්ත්‍රවාදී වාමාංශික පෙරමුණේ ප්‍රධාන ලේකම් ඇමැති වාසුදේව නානායක්කාර මහතා ප්‍රකාශ කරයි.හදිසි නීති යටතේ කඳවුරුවල රඳවාගෙන සිටින හය දහසකට මේ නිසා නිදහස ලැබෙන බවද ඒ මහතා කියයි.හදිසි නීතිය ඉවත් කොට සාමාන්‍ය නීතිය යටතේ පාලනය ගෙන යාම සහ සිවිල් නීති රාශියක් යළි ක්‍රියාත්මකවීම බවද නානායක්කාර මහතා කියා සිටී. හදිසි නීතිය ඉවත් කිරීමෙන් ශ්‍රී ලංකාවේ සුබවාදී වාතාවරණය පිළිබඳව ජාත්‍යන්තර ප්‍රජාවට යහපත් පණිවිඩයක් ලැබෙන බව ලංකා සමසමාජ පක්ෂයේ නායක ජ්‍යෙෂ්ඨ ඇමැති මහාචාර්ය තිස්ස විතාරණ මහතා පවසයි. හදිසි නීතිය ආයුධයක් කර ගෙන එල්.ටී.ටී.ඊයට පක්ෂ ජාත්‍යන්තර බලවේග තමන්ගේ ප්‍රචාරක කටයුතු කරගෙන ගියද හදිසි නීතිය ඉවත් කිරීම නිසා එම බලවේගවලට තමන්ගේ කුමන්ත්‍රණ හා ප්‍රචාරක කටයුතු නවතා දමන්නට සිදුව ඇතැයි හෙතෙම පෙන්වා දුන්නේය.මෙරට ජනතාව එක ජාතියක් ලෙස එකමුතු කිරීම සඳහා ජනාධිපතිතුමා මේ වන විට තේරීම් කාරක සභාවක් පත් කර තිබෙන බවත් එම කාර්යයේ දී මෙරට සියලු ජාතීන්ගේ සහාය අවශ්‍ය බවත් පැවසූ ඒ මහතා මේ සාකච්ඡා සඳහා සාර්ථක පසුබිමක් හදිසි නීතිය ඉවත් කිරීම නිසා සැකසී ඇති බවත් කීවේය.මේ සියලු කරුනු සලකා බලා හදිසි නීතිය ඉවත් කිරීම පිළිබඳව ජනාධිපති මහින්ද රාජපක්ෂ මහතාට සමසමාජ පක්ෂයේ ස්තුතිය පිරිනමනබවත් ඇමැතිවරයා ප්‍රකාශ කළේය.වසර තිහකට පසුව සාමාන්‍ය සිවිල් නීතිය ක්‍රියාත්මක වන ප්‍රථම වතාව මෙය බව, ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා පැවසීය.රජය හදිසි නීතිය ඉවත් කිරීමට පියවර ගැනීම වර්තමානයට ඉතාම කාලෝචිත බවද හෙතෙම පැවසීය.යුද්ධය පැවැති සමයේ හා යුද්ධයෙන් පසුව රජය රට තුළ හදිසි නීතිය ක්‍රියාත්මක කළේ රටේ සාමකාමී වාතාවරණයක් ස්ථාපිත කොට රට සාමය කරා ගෙන යාමට බවද කී මුසම්මිල් මහතා වැරදි චිත්‍රයක් ජනතාව තුළ ඇති කරමින් විපක්ෂය හදිසි නීතිය ඉවත් කරන්නැයි කෑ ගැසූ බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108278</link>
    <topic>මාධ්‍යවේදීන්ට ඉඳුරවිහෙට සිට ක්‍රියාත්මකයි</topic>
    <author>චින්තා රණසිංහ</author>
    <content>ජාතික රක්ෂණ භාර අරමුදල සිය පස් වැනි සංවත්සරයට සමගාමීව මාධ්‍යවේදීන් වෙනුවෙන් හඳුන්වා දෙන නවතම ජනමාධ්‍ය රක්ෂණාවරණය ‘ඉඳුරවි’ හෙට (28) නිල වශයෙන් ආරම්භ කෙරේ.මුදල් හා ක්‍රම සම්පාදන අමාත්‍යාංශය යටතේ ක්‍රියාත්මක රජයේ රක්ෂණ සමාගමක් වන මේ අරමුදලේ සංවත්සර උත්සවය දි.මූ. ජයරත්න, කථානායක චමල් රාජපක්ෂ යන මහත්වරුන්ගේ සහ ජනමාධ්‍ය ක්ෂේත්‍රයේ ප්‍රධානීන්ගේ සහභාගීත්වයෙන් හෙට (28) සවස 5.00ට කොළඹ 01, ග්‍රෑන්ඩ් ඔරියන්ටල් හෝටලයේදී පැවැත්වීමට නියමිතය.රාජ්‍ය සේවකයන්ට හෙට දින ඉලෙක්ටෙ‍්‍රානික් කාඩ්පත් පිරිනැමීම සහ මාධ්‍යවේදින්ගේ “ඉඳුරවි” රක්ෂණයට හිමි ඉලෙක්ටෙ‍්‍රානික් කාඩ්පත් පිරිනැමිම සඳහා සියලු කටයුතු සූදානම් කර ඇතැයි එම අරමුදල පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108279</link>
    <topic>පින් පඩියරු. 1000 දක්වා වැඩි කෙරේ</topic>
    <author>දයා පෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>වැඩිහිටියන් සඳහා ලබාදෙන මහජනාධාරය (පන් පඩිය) රුපියල් දහසක උපරිමයක් දක්වා වැඩි කිරීමට රජය තීරණය කර ඇති බව සමාජසේවා ඇමැති ෆීලික්ස් පෙරේරා මහතා පාර්ලිමේන්තුවේදී ඊයේ (26) ප්‍රකාශ කළේය.මහජනාධාර ලබන වැඩිහිටියන් සංඛ්‍යාව 263,303 ක් බවත් පින් පඩිලාභියෙක් වෙනුවෙන් දැනට එක් මාසයකට අවමය රුපියල් සියයයේ සිට උපරිමය රුපියල් තුන්සියය දක්වා ගෙවන බවත් ඇමැතිවරයා පැවසීය.මෙම මුදල ප්‍රමාණවත් නොවන හෙයින් ලබන වසරේ සිට පිං පඩි ලාභියකුට ගෙවන මුදල අවමය රුපියල් පන්සියයේ සිට උපරිමය රුපියල් දහසක් දක්වා වැඩි කිරීම සඳහා රුපියල් දෙසිය අනුනව කෝටි හාරලක්ෂ හතලිස් පන්දහස් හයසියයක් අවශ්‍ය වන බවද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n11082710</link>
    <topic>නියමිත වර්ණයෙන්මනැවතත් භූමිතෙල්</topic>
    <author>සුභාෂිනී සේනානායක</author>
    <content>නියමිත වර්ණයෙන් යුත් භූමිතෙල් බෙදාහැරීම පෙරේදා (25) ආරම්භ කළ බව ලංකා ඛනිජ තෙල් තොග ගබඩා පර්යන්ත සමාගම පවසයි. අනෙකුත් ඉන්ධන වර්ග වලින් වෙන්ව හඳුනාගැනීම සඳහා භූමිතෙල් බෙදාහැරීමට පෙර අඛණ්ඩව වර්ණ ගැන්වීම් කරනු ලබන බව එම සමාගම කියයි.මෙම වර්ණ ගැන්වීම සඳහා වර්ණ ඉන්දියාවේ සමාගමකින් ආනයනය කළ බවත් පසුගියදා ශ්‍රී ලංකාවට බොම්බායේ සිට පැමිණෙමින් තිබූ එම නැව කිසියම් ප්‍රමාද දෝෂයකට ලක්වීම නිසා භූමිතෙල් වර්ණ ගැන්වීම දින කීපයකින් ප්‍රමාද වූ බවත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n11082711</link>
    <topic>ඊදුල් ෆීතර් යාඥා මෙහෙය 31දා ගාලු මුවදොරදී</topic>
    <author/>
    <content>ශ්‍රී ලංකා මේමන් සංගමය විසින් මෙහෙයවනු ලබන ඊදුල් ෆීතර් උත්සව දින විශේෂ ආගමික යාච්ඤා මෙහෙය මෙවරත් ඊදුල් ෆීතර් උත්සව දිනයේ (31) පෙරවරු 8.00 ට ගාලු මුවදොර පිටියේදී පැවැත්වේ.එදින අයහපත් කාලගුණික තත්ත්වයක් උදාවුවහොත් යාච්ඤා මෙහෙය කොළඹ 3 ගාලු පාරේ අංක 320/1 ස්ථානයේ පිහිටි මේමන් සංගම් ශාලාවේදී පවත්වනු ලබන බැව් නිවේදනයක් නිකුත් කරමින් එම සංගමය කියා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n11082712</link>
    <topic>බෙල්ලන්විල අවසන් රන්දෝලි පෙරහර අද</topic>
    <author/>
    <content>බෙල්ලන්විල රජමහා විහාරස්ථානයේ 61ක් වන වාර්ෂික ඇසළ පෙරහර මංගල්‍යයේ අවසාන මහා ‘රන්දෝලි පෙරහර 27 වෙනි (සෙනසුරාදා) රාත්‍රී වීථි සංචාරය කිරීමට නියමිතයි.බෙල්ලන්විල රජමහා විහාරාධිකාරී මහාචාර්ය බෙල්ලන්විල විමලරතන අනුනාහිමියන්ගේ අනුශාසකත්වයෙන් පැවැත්වෙන ඇසළ මංගල්‍යයේ අවසන් මහා රන්දෝලි පෙරහරට අලි ඇතුන් විශාල ප්‍රමාණයක් සහ උඩ පහත දෙරට නැටුම් කණ්ඩායම් සිය ගණනක් ඇතුළත් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108272</link>
    <topic>බෝ නොවන රෝග ගැන සෙවීමටපෙකිණිවැල ඇසුරින් රුධිර පරීක්ෂණයක්</topic>
    <author>සන්ධ්‍යා කරුණාරත්න</author>
    <content>බෝනොවන රෝග හා ආහාර රටා අතර පැහැදිලි සම්බන්ධතාවක් පවතින බව ගර්භාෂයක සිටින දරුවෙකුගේ පෙකණි වැල ආශ්‍රයෙන් ලබාගත් රුධිර පරීක්ෂණයකින් තහවුරු වේ.ලාව ප්‍රථම වතාවට ශ්‍රී ලංකාවේදී සිදුකළ මේ පරීක්ෂණය සාර්ථක වීමෙන් ආහාර රටාවන්හි වෙනස්කම් නිසා හෘද රෝග වැලදීමේ අවදානමක් පවතින බවද හෙළි වී ඇත.ආහාර රටාවන්හී පවත්නා වෙනස්කම් හා බෝ නොවන රෝග අතර පවතින සම්බන්ධතාව පැහැදිලි කර ගැනීම සඳහා සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත ලෝක සෞඛ්‍ය සංවිධානය මගින් අනුමත විද්වත් මණ්ඩලයක් වසරක් තිස්සේ කළ පරීක්ෂණයක ප්‍රතිඵලයක් ලෙස මෙය හැඳින්විය හැකි බව සෞඛ්‍ය අමාත්‍යාංශය පවසයි.ජපානයේ මහාචාර්ය යුකියෝ යමෝරි මහතාගේ ප්‍රධානත්වයෙන් යුත් කණ්ඩායමක් විසින් මේ පර්යේෂණය සිදුකරන ලදී.හෘද රෝග හා වෙනත් බෝ නොවන රෝගවලට අදාළව සිදුකළ මේ පර්යේෂණයේ වාර්තාව මහාචාර්ය යමෝරි ඇතුළු කණ්ඩායම මගින් සෞඛ්‍ය අතිරේක ලේකම් වෛද්‍ය පාලිත මහීපාල මහතා වෙත බාරදීම සිදුකෙරිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108273</link>
    <topic>වෘත්තීය සමිති නියෝජිතයෝඅය වැය ගැන ජනපති හමුවෙති</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා සහ වෘත්තීය සමිති නියෝජිතයන් අතර එළඹෙන අයවැය සම්බන්ධ විශේෂ සාකච්ඡාවක් අරලියගහ මන්දිරයේදී පසුගිය (25) පැවැත්විණි. රට පුරා වෘත්තීය සමිති 164 කට අධික සංඛ්‍යාවක නියෝජිතයෝ මේ අවස්ථාවට එක් වූහ.එළඹෙන අයවැය සම්බන්ධයෙන් මෙහිදී දීර්ඝ වශයෙන් සාකච්ඡා කෙරුණු බව ජනාධිපති කාර්යාල ආරංචි මාර්ග සඳහන් කළේය. 2012 අයවැයට වෘත්තීය සමිති සිය යෝජනා ජනාධිපතිවරයා වෙත ඉදිරිපත් කර තිබේ. අය වැයට පෙර වෘත්තීය සමිති, ව්‍යාපාරිකයන්, වෘත්තිකයන් ඇතුළු සියලු ක්ෂේත්‍ර නියෝජනය කරන්නන් සමඟ සාකච්ඡා කර අදහස් ලබා ගැනීම ජනාධිපතිවරයා සෑම වසරකදීම සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108274</link>
    <topic>මහාචාර්ය රෝහණධීරඅභාවප්‍රාප්ත වෙයි</topic>
    <author/>
    <content>ප්‍රකට බුද්ධිමතකු, ගත්කතුවරයකු, ඉතිහාසඥයකු හා ලේඛකයකු වූ මහාචාර්ය මැන්දිස් රෝහණධීර මහතා අභාවප්‍රාප්ත විය.මිය යන විට අසු වැනි වියේ පසු වූ ඒ මහතා පුරා අවුරුදු 35 ක් ආචාර්යවරයකු ලෙස ශ්‍රී ජයවර්ධනපුර විශ්වවිද්‍යාලයේ ඉතිහාසය හා පුරාවිද්‍යා අංශයේ සේවය කළේය.ගිරුවාපත්තුවේ බෙලිඅත්ත ග්‍රාමයට ආසන්න පල්ලත්තර ප්‍රදේශයේ උපන් රෝහණධීරයන් පල්ලත්තර පාසලෙන් ජ්‍යෙෂ්ඨය සමත් ව නිට්ටඹුව ගුරු අභ්‍යාස විදුහලේ පුහුණුව ලබා කළුබෝවිල බුද්ධඝෝෂ විද්‍යාලයේ සිංහල ගුරුවරයකු ලෙස පළමු පත්වීම ලබා ගත්තේය.පේරාදෙණිය විශ්වවිද්‍යාලයෙන් ප්‍රථම උපාධිය ලබා උපාධිධාරී ගුරුවරයකු ලෙස වීරකැටිය මධ්‍ය මහ විදුහලට පත්වීමක් ලද ඒ මහතා 1961 දී ඉතිහාසය පිළිබඳ සහකාර කථිකාචාර්යවරයකු ලෙස විද්‍යෙදය විශ්වවිද්‍යාලයට එක් විය.1970 දී ජ්‍යෙෂ්ඨ කථිකාචාර්ය පදවියට පත් වු රෝහණධීර මහතා 1978 දී සහය මහාචාර්යවරයකු ලෙසත් 1989 දී මහාචාර්යවරයකු ලෙසත් පත් විය.ජපානයේ විශ්වවිද්‍යාල කිහිපයක් සමඟ එකතුව මහායාන බුදුදහම පිළිබඳවත් බැංකොක් හී මාධ්‍ය ආයතන කිහිපයක් සමඟ එකතුව සියම් ලංකා බෞද්ධ සම්බන්ධතා පිළිබඳවත් පර්යේෂණ කර ඇති රෝහණධීර මහතා ශ්‍රී ලංකා ඉතිහාසයේ සැඟවුණු තොරතුරු රැසක් හෙළි කළේය.මෙරට ඉතිහාසය පිළිබඳ ව ප්‍රථම වරට ලෝකයාට හෙළි කිරීමේ ගෞරවය හිමි කර ගත් ඒ මහතා නිශ්ශංකමල්ල, සංඝ සංවිධානය, උඩරට ඉතිහාසය, මහාසාමී සංඝරාජ පරපුර 1 සහ 2, පරංගියා ගාලු ගියා, ධර්ම පරාක්‍රමබාහු, බුදුසමය නිරිත දිග වැනි කෘති ගණනාවක් රචනා කර ඇත.සිංහල විශ්වකෝෂයේ ප්‍රධාන කර්තෘ ලෙස ද කටයුතු කළ රෝහණධීර මහතාට හරිගුප්තා රෝහණධීර මහතා ඇතුළු දරුවන් තිදෙනකි.රෝහණධීර මහතාගේ අවසන් කටයුතු මේ 31 වැනි (බදාදා) සවස 3 ට බොරුල්ල කනත්තේ දී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108275</link>
    <topic>ධර්මරාජයේ ධම්සික සිසුවාඅසල්වැසියකුගේ තුවක්කුවට බිලි</topic>
    <author>අසේල කුරුළුවංශ හා තිලක් පුෂ්පකුමාර සේනානායක</author>
    <content>තලාතුඔය මාළිගාතැන්න ප්‍රදේශයේදී පෙරේදා (25) රාත්‍රී 7.45 ට පමණ සිදුවූ වෙඩි තැබීමකින් මහනුවර ධර්මරාජ විදුහලේ 11 වැනි වසරේ සිසුවෙක් මරණයට පත්විය.මියගොස් ඇත්තේ මාළිගාතැන්නේ පදිංචි තිනුල ධම්සික රත්නායක නමැති සිසුවාය. ඔහු මෙවර අ.පො.ස. (සා.පෙළ) විභාගයට පෙනී සිටීමට නියමිතව සිටියේය.අදාළ ප්‍රදේශයේ නිවාස සංකීර්ණයක් වෙත නාදුනන පුද්ගලයකු පෙරේදා (25) රාත්‍රියේ පැමිණි බවට පැතිර ගිය රාවයක් හේතුවෙන් ගම්වාසීන් ඔහු සොයා ප්‍රදේශය පුරා මෙහෙයුමක් දියත් කර තිබේ.එම අවස්ථාවේ සැක කටයුතු පුද්ගලයා යැයි සිතා ගම්වැසියකු විසින්ම මේ සිසුවාට වෙඩි තබා ඇති බව පොලිස් පරීක්ෂණ මගින් අනාවරණය වී ඇත. වෙඩි තැබීම සිදුකළ පුද්ගලයා අත්අඩංගුවට ගෙන ඇති අතර සිද්ධිය වූ අවස්ථාවේ ඔහු බීමත්ව සිට ඇති බව දැනගන්නට ඇත.වෙඩි තැබීම සිදුකළ තුවක්කුව බලපත්‍ර ඇති එකක්ද යන්න මෙතෙක් අනාවරණය වී නොමැත. මියගිය සිසුවාගේ පියා විදේශගතව සිටී.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එම්. බී. අඹන්වල, මහනුවර කොට්ඨාස ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ උපදෙස් මත තලාතුඔය පොලිස් ස්ථානාධිපති ප්‍රධාන පොලිස් පරීත්ෂක කරුණාරත්න ගම්මන්පිල මහතා ඇතුළු කණ්ඩායමක් සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108276</link>
    <topic>බ්ලේක් 29දා එයි</topic>
    <author>මහින්ද අලුත්ගෙදර</author>
    <content>දකුණු සහ මධ්‍යම ආසියානු කටයුතු භාර අමෙරිකානු සහකාර රාජ්‍ය ලේකම් රොබට් ඕ බ්ලේක් මහතා තෙදින නිල සංචාරයක් සඳහා ලබන 29 දා ශ්‍රී ලංකාවට පැමිණෙයි.ඔහුගේ පැමිණීම අමෙරිකානු රාජ්‍ය දෙපාර්තමේන්තුව ප්‍රකාශ කර තිබෙන බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි.ශ්‍රී ලංකාවේ රැඳී සිටින කාලය තුළදී අමෙරිකානු සහකාර රාජ්‍ය ලේකම්වරයා මෙරට රජයේ ජ්‍යෙෂ්ඨ නිලධාරීන්, සිවිල් සමාජ නියෝජිතයන්, විශ්ව විද්‍යාල සිසුන් හා දේශපාලන නායකයන් සමඟ සාකච්ඡා කිරීමට බලාපොරොත්තු වන බවද එම තානාපති කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n1108277</link>
    <topic>කළපු හා වැව් අසබඩපාවෙන අවන්හල්</topic>
    <author>භක්ති ධර්මප්‍රිය මෙන්ඩිස් මන්නාරම සිට</author>
    <content>ශ්‍රීලංකාවේ කළපු හා වැව් ආශ්‍රිතව පාවෙන අවන්හල් ඉදිකර සංචාරකයන්ට පහසුකම් ලබාදීමේ වැඩපිළිවෙළක් නාවික හමුදාව විසින් ආරම්භ කොට තිබේ.මෙහි ප්‍රථම අවන්හල දැනටමත් දියවන්නා ඔය ආශ්‍රිතව ඉදිකරමින් පවතින බවත් ඉදිරි මාස කිහිපය ඇතුළත දීපව්‍යාප්තව මේ අවන්හල් ඉදිකිරීමට සැලසුම්කර ඇතැයි නාවික හමුදාපති වයිස් අද්මිරාල් සෝමතිලක දිසානායක මහතා ‘දිනමිණ’ට ඊයේ (26) පැවසීය.මේ අවන්හල් ව්‍යාපෘතිය දේශීය මෙන්ම විදේශීය සංචාරකයන්ගේ ජනප්‍රියත්වයට පත්වනු ඇති බවත් මෙමගින් සංචාරක කර්මාන්තයට නව මුහුණුවරක් ගනු ඇති බවත් නාවික හමුදාපතිවරයා සඳහන් කළේය.මේ ආකාරයේ සංවර්ධන ක්‍රියාදාම රැසකට නාවික හමුදාව මේ වනවිට ඉදිරිපත් වී ඇති බවත් ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේ සියල්ල සිදුකරන බවත් නාවික හමුදාපතිවරයා, වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n11082713</link>
    <topic>එරුක්කුලම්පිඩි කඳවුර වට කරගෙනවිරෝධය පෑ පිරිස සමාව ගනිති</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>ග්‍රීස් යකකු යැයි මන්නාරමදී ගම්වාසීන් විසින් පහර දී පොලිසියට බාරදී ඇත්තේ නාවික හමුදාවෙන් පැනයාමට ගිය සෙබළෙකු බව අනාවරණය වී ඇත.ග්‍රීස් යකුන් ලෙස නාවික හමුදාව ගමේ සැරිසරන බවට චෝදනා කරමින් මන්නාරම එරක්කුලම්පිඩි නාවික හමුදා කඳවුර වටකරගෙන උද්ඝෝෂණය කළ ජනතාව පසුව එම චෝදනාව ඉල්ලා අස්කරගෙන ආරක්ෂක නිලධාරින්ගෙන් සමාව ගත් බවද වාර්තා වේ.පසුගිය 23 දා රාත්‍රි එරුක්කුලම්පිඩි නාවික හමුදාවේ සේවය කරමින් සිට පැන යමින් සිටි නාවික සෙබළෙකු ඉස්ලාම් පල්ලිය අසලදී මුණ ගැසී ඇති පිරිසක් විසින් ඔහු ග්‍රීස් යකෙක් බවට සැක සිතී පහර දී මන්නාරම පොලිසිය වෙත භාරදෙන ලදී.ප්‍රදේශය පුරා කටකතා පැතිරෙමින් ඇත්තේ නාවික හමුදාව රාත්‍රී කාලයේ මෙම ගම්මානවල සැරිසරන බවටයි. මේ හේතුවෙන් ජනතාව නාවික හමුදා කඳවුර අසල උද්ඝෝෂණයකද නිරතවූහ.එහෙත් මෙම කථා සත්‍ය නොවන බව වටහාගත් ජනතාව ආරක්ෂක හමුදාවන්ගෙන් සමාව අයැද සිටියහ.ග්‍රීස් යකුන් පිළිබඳ ජනතාව දැනුවත් කිරීමේ රැස්වීම් පසුගිය 24 දා පේසාලේ හා එරක්කුලම්පිඩි හිදී 54 සේනාංකාධිපති බ්‍රිගේඩියර් මෛත්‍රි ඩයස් හා මන්නාරම නාවික හමුදා ප්‍රධානී රියාද් අද්මිරාල් අමරසිංහ යන අයගේ ප්‍රධානත්වයෙන් පැවැත්විණි.මෙම අවස්ථාවට 743 බලසේනාධිපති කර්නල් නෙරංජන් රාමනායක, පේසාලේ වික්ටන් අඩිදප්පන් පියතුමා, පේසාලේ ප්‍රාදේශීය ලේකම් ඩිමෙල් එරුක්කුලම්පිඩි, ප්‍රාදේශීය සභා මන්ත්‍රී ජේ. එම්. රිෂානි, මුස්ලිම් පල්ලියේ සභාපති ඒ. එච්. අරුෂ් යන අයද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n11082714</link>
    <topic>තිනුල පුතාට වෙඩි තිබ්බ හැටිමට මැවිලා පෙනෙනවා</topic>
    <author>තිලක් පුෂ්පකුමාර සේනානායක</author>
    <content>“තිනුල පුතාට වෙඩි තිබ්බ හැටි මට මැවිලා පේනවා වගේ. කවදාවත් ඒක මගේ ජීවිතයෙන් මකන්න බැහැ. මගේ ඇස් ඉදිරිපිට තිනුල පුතාට වෙඩි තිබ්බ හැටි මේ දැනුත් පේනවා. පුතා මොන වරදක් කළාටද මෙහෙම වුණේ “මහනුවර ගුරුදෙණිය මාලිගාතැන්නේ යසුනගා නිවාස සංකීර්ණයේ පදිංචි තිනුල ධම්සික රත්නායක (16) දරුවාගේ හදිසි වියෝව සම්බන්ධයෙන් ඔහුගේ මාමා වන මංගල අබේසිංහ මහතා අප හා පැවසුවේ කඳුළු පිරි දෙනෙතින් එම සිද්ධිය සිහිපත් කරමිනි.මහනුවර ධර්මරාජ විද්‍යාලයේ 10 වන වසරේ ඉගෙනුම ලැබූ තිනුල ධම්සික රත්නායක පදිංචිව සිටියේ ගුරුදෙණිය මාලිගාතැන්නේ ග්‍රීන් හෙරිටේජ් නිවාස සංකීර්ණයේය.ඔහුගේ පියා හිටපු හමුදා මේජර්වරයකු වූ මහින්ද රත්නායක මහතාය. මේජර් මහින්ද රත්නායක මහතා දැනට එක්සත් ජාතීන්ගේ සංවිධානයේ සේවය කරයි.මේ දිනවල ඔහු ලෙබනනයේ සේවය කරන අතර ඔහුගේ වැඩිමහල් පුත්‍රයා තිනුල ධම්සික රත්නායකය. ඔහුට දියණියන් දෙදෙනෙක් ද වෙයි. වැඩිමල් දියණිය රවීෂා රත්නායක (15) බාල දියණිය තෙනුරි රත්නායකත් (07) සමඟ ගුරුදෙණිය නිවසේ ජීවත්වුයේ ඔහුගේ බිරිය දීප්තිකා අබේසිංහ (38) හා මියගිය තිනුල ධම්සික රත්නායක (16) ය.මියගිය තිනුල රත්නායකගේ මාමාවන මංගල අබේසිංහ මහතා සිදුවු සිද්ධිය පිළිබඳව අප හා මෙසේ පැවසුවේය.ඊයේ (25) රෑ හතට විතර අපේ නිවාස සංකීර්ණයේ උඩපැත්තෙන් කෑ ගහනවා ඇහුණා හොරෙක් ඇවිල්ලා ඔය පැත්තට එනවා කියලා. මමයි තිනුර පුතයි ක්‍රිකට් බැට් දෙකක් අරගෙන කන්ද උඩ පැත්තට ගියා. ස්කීම් එකේ හුඟදෙනෙක් නිවාසවලින් එළියට බැහැල ආවා. තිනුල පුතාගේ අතේ ටෝච් එකක් තිබුණා. තිනුල පුතා මට ඉස්සරහින් ගියේ. එකපාරටම මට යාර 05ක් විතර දුරින් මනුස්සයෙක් හිටියා. එයත් හොරා හොයන්න ආපු කෙනෙක්. තිනුල පුතා එකපාරටම ටෝච් එක ගහගෙන කිව්වා” මම තිනුල, මම තිනුල” කියලා.ඒ මනුස්සයා එකපාරටම තිනුල පුතාට වෙඩි තිබ්බා. මගේ සමීපයෙන් මේ සිද්ධිය වෙනකොට මට කිසිදෙයක් කරගන්න බැරිවුණා. තිනුල පුතාට මගේ ඇස් ඉදිරිපිටදීම වෙඩි වැදුණා. ඒ මිනිහා තුවක්කුව උස්සනකොටයි මම තිනුල මම තිනුල කියලා පුතා කිව්වේ. පුතා දැනගෙන තියෙනවා එයාට වෙඩි තියන්න යන්නේ කියලා. ඒකයි එයා මම තිනුල මම තිනුල කියලා කෑගහලා තියෙන්නේ. වෙඩි තියන කෙනාට තිනුල පොඩි ළමයෙක් කියලා අඳුර ගන්න පුළුවන් දුරකින් හිටියේ. මගේ ඇස් ඉදිරිපිටදීම සිදුවුණත් මට කරකියා ගන්න කිසිවක් නැතිවුණා. රත්තරං පුතා අපිට නැතිවුණා.අපි තිනුලව මහනුවර මහ රෝහලට අරන් එනවිටත් එයා නැතිවෙලා. එයාගේ පපුවටයි උණ්ඩය වැදිලා තිබුණේ. අපි ගෙදර එනකොට පොලිසියෙන් ඒ ගමේ මනුස්සයා අත්අඩංගුවට අරන් තිබුණා.අප එම නිවෙසට ගොස් ටික වේලාවකින් තම ආදරණීය දරුවා සිහිකරමින් හඬමින් සිටි තිනුලගේ අම්මා දීප්තිකා අබේසිංහ (38) මහත්මිය එම සිද්ධිය සිහිපත් කළේ හදකම්පා කරන හඬින් වැළපෙමිනි.“තිනුල පුතා ඊයේ දහවල් (25) දා ගෙදර කට්ටියත් එක්ක පේරාදෙණිය මල්වත්තට ගිහිල්ලා නංගිලත් එක්ක සෙල්ලම් කරමින් ඉඳලයි හවස ගෙදර ආවේ. මගේ තිනුල පුතා නැතිවුණ එක මට වාවන්නේ නැහැ. ඊයේ රෑ (25) දා හතට විතර අහළ පහළ මිනිස්සු කෑගහගෙන කවුද නාඳුනන මනුස්සයෙක් මේ පැත්තට ආවා කියලා කිව්වා. අපේ ගේ පැත්තෙනුත් ටෝච් ගහගෙන ගියා. මගේ පුතයි මගේ මල්ලියි එළියට බැහැලා ගියා. ඒ වෙලාවේ තිනුල පුතා යන ගමන් කෑගහලා කිව්වා “අම්මි අම්මි හොරා පහළට එනවා ගෙට යන්න කියලා”.ඊට පස්සේ මට ඇහුණා මම තිනුල මම තිනුල කියලා එයා කියනවා. ඒ කියද්දිත් පුතාට වෙඩි තිබ්බා. තිනුල පුතා ළඟින් හිටපු මනුස්සයා පුතාට වෙඩි තිබ්බ කියලා මල්ලි කිව්වා. පුතා මහ රෝහලට ගෙනයනකොටත් නැතිවෙලා හිටියේ. මට මගේ පුතා දැන් නැහැ. මගේ රත්තරං පුතා මට නැතිවුණා.තිනුලගේ ආච්චි අම්මා කුමාරි රත්නායක මහත්මිය (70) මෙසේ පැවැසුවාය.මගේ තිනුල පුතා ගුණවත් ළමයෙක්. එයා අපි හැමෝටම ආදරේ කළා. එයා ඉගෙන ගන්න දක්ෂයි. තිනුල පුතාට මේ වගේ විපතක් වේවි කියලා හිතුවේ නැහැ.ඊයේ එයාගේ ෆොටෝ එක එයාගේ කාමරේ දොරේ ඇලෙව්වා. එයා මේ වගේ අපි දාලා යයි කියලා හිතුවේ නැහැ. මගේ තිනුල පුතා නැතිව මං මොකද කරන්නේ. තිනුල පුතාගේ තාත්තට අපි මොකද කියන්නේ. තිනුල පුතා හොඳ කීකරු දරුවෙක්.තිනුල රත්නායකගේ වැඩිමහල් සොයුරිය තිනුල ගැන කිසිවක් නොපවසාම නංගි වැළඳගෙන හඬමින් සිටියාය. මුළු නිවෙසම එළිය කළ මිණිපහන අද නිවී අවසන්ය. තිනුල යළි නොඑන ගමන් ගොසිනි. එහෙත් තිනුල තබා ගිය මතකය ඔවුන්ගේ සිත් තුළ සදා නොමැකෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=n11082715</link>
    <topic>අපරික්ෂාකාරීව රිය පදවා මරණ 2ක් සිදුකළැයිවරද පිළිගත් රියැදුරුට සිර දඬුවම් හා දඩ</topic>
    <author>මුන්නේශ්වරම සමුහ – ඊ. සී. ප්‍රනාන්දු</author>
    <content>අපරික්ෂාකාරීව පෞද්ගලික බස් රථයක් ධාවනය කිරීම නිසා සිදුවූ අනතුරකින් පුද්ගලයන් දෙදෙනකුගේ මරණ සිදුකිරීමේ චෝදනා මත පවරා ඇති නඩුවක වරද පිළිගත් පෞද්ගලික බස් රථ රියදුරෙකුගේ රියැදුරු බලපත්‍රය අවලංගු කළ හලාවත මහාධිකරණ විනිසුරු ඩබ්ලිව්. එම්. එම්. මාලනි ගුණරත්න මහත්මිය වසර දෙක බැගින් බරපතළ වැඩ සහිතව සිර දඬුවම් හා රුපියල් දස දහස බැගින් මරණ දෙක වෙනුවෙන් දඩ මුදල් ද මියගිය අයවලුන්ගේ බිරියන් දෙදෙනාට හා දරුවන් තුන්දෙනාට රුපියල් ලක්ෂ 13 ක වන්දි මුදලක් ද ගෙවන ලෙස ඊයේ (25 දා) නියම කළාය.විත්තිකාර රියැදුරු වූයේ කුලියාපිටිය ඇඩෝවේ පදිංචි රන්පටි දේවගේ රොශාන්ත කුමාර ප්‍රියදර්ශන නමැති අයයි. 2009 ජූලි මස 17 වන දින කුලියාපිටියේ සිට කොළඹ බලා ධාවනය වූ පෞද්ගලික බස් රථය අනතුරකට ලක් වීමෙන් ලුණුවිල කිරිමැටියානේ විසු එදිරිසූරිය ආරච්චිලාගේ නුවන් ප්‍රියදර්ශන හා තම්ම හෙට්ටිමුදලිගේ නිශාන්ත කුමාර යන දෙදෙනා මියගොස් තිබුණි.නිසි සෝදිසියකින් තොරව අපරික්ෂාකාරීව අධික වේගයෙන් බස් රථය ධාවනය කිරීමෙන් අනතුරක් සිදුකර මෙම මරණ සිදුකළ බවට නීතිපතිවරයා විසින් චෝදනා නගා තිබිණි.මරණ දෙක සිදුකිරීමේ චෝදනාව පිළිගැනීම නිසා මරණ දෙක වෙනුවෙන් බරපතළ වැඩ ඇතිව වසර දෙක බැගින් සිර දඬුවම් ද රුපියල් දස දහස බැගින් දඩ දෙකක්ද නියම කෙරුණි.මියගිය නුවන් ප්‍රියදර්ශනගේ බිරිය වෙනුවෙන් රුපියල් ලක්ෂ දෙකක් ද දරු දෙදෙනා වෙනුවෙන් රුපියල් ලක්ෂ තුන බැගින් ද මියගිය ශාන්ත කුමාරගේ බිරිඳට රුපියල් ලක්ෂ 2 ක්ද දරුවාට ලක්ෂ තුනක්ද බැගින්ද වන්දි ගෙවන ලෙසත් දරුවන් වෙනුවෙන් වන්දිය වන රුපියල් ලක්ෂ 9 මුදල අධිකරණයෙහි තැන්පත් කරන ලෙසටත් නියෝග කළාය.වන්දි නොගෙවන්නේ නම් බරපතළ වැඩ සහිත වසර තුන බැගින් වසර 10 ට අත්හිටවූ සිර දඬුවමක්ද විනිසුරුවරිය නියම කළාය.රජයේ අධිනීතිඥ කාශ්‍යප වික්‍රමසේකර මහතා පැමිණිල්ල මෙහෙයැවූ අතර නීතිඥ ප්‍රසාදි වර්ණකුලසූරිය මහත්මිය විත්තිකරු වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108271</link>
    <topic>දාහතර හැවිරිදි දැරියක් පැහැරගෙන ගියැයිඑකම පවුලේ අක්ක-මලෝ ඇතුළු 3ක් රිමාන්ඩ්</topic>
    <author>මල්වාන සමූහ – මහානාම විතානගේ</author>
    <content>දාහතර හැවිරිදි බාලවයස්කාර දැරියක් භාරකාරත්වයෙන් අපහරණය කිරීම හා ස්ත්‍රී දූෂණයක් සිදු කිරීම සම්බන්ධව සැකපිට අත්අඩංගුවට ගෙන රක්ෂිත බන්ධනාගාර ගත කර සිටි එකම පවුලේ සහෝදරයෙක් හා සහෝදරියක් ඇතුළු තිදෙනකු ලබන මස 2 වැනිදා දක්වා තවදුරටත් රක්ෂිත බන්ධනාගාර ගත කර තැබීමට පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා නියෝග කළේය.තවද එම දැරිය බැඳුම්කරයක් මත ඇයගේ මවට භාර දෙන ලෙසට ද මහේස්ත්‍රාත්වරයා නියෝග කෙරිණි.එම දැරිය පූගොඩ ප්‍රදේශයේ පදිංචිකාරියක්වන අතර සැකකාර තිදෙනා දැරණියගල ප්‍රදේශයේ පදිංචිකරුවෝ වෙති.මොවුන් එම දැරිය පැහැර ගෙන ගොස් ඇත්තේ පාසල නිවාඩු දුන් දිනයේ වන අතර දැරිය නව වැනි වසරේ අධ්‍යාපනය ලබයි.පූගොඩ පොලිසියේ උප පොලිස් පරීක්ෂක වන්නිආරච්චි මහතා පැමිණිල්ල මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108272</link>
    <topic>වේයන්ගොඩ දුම්රිය පොළේආපන ශාලාව මාර්තු සිට වහලා</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ දුම්රිය ස්ථානයේ ආපන ශාලාව 2011 මාර්තු පළමුවැනිදා සිට වසා දමා තිබේ.මසකට රු. හැට දහසක බදු කුලියක් ගෙවීමේ පොරොන්දුව පිට ව්‍යාපාරිකයින් තිදෙනකු මේ වන විට මෙම ආපන ශාලාව කරගෙන යාම සඳහා ඉල්ලුම් කර ඇතත් දුම්රිය බලධාරීන්ගෙන් මෙතෙක් ප්‍රතිචාරයක් ලැබී නැති බව දුම්රිය ස්ථානයේ නිලධාරියෙක් අප සමග පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108273</link>
    <topic>අධි වේගයෙන් පැමිණි ත්‍රීරෝද රියේ ගැටීමාස 3½ක ළදරුවා මරුට</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>රියැදුරු බලපත්‍රයක් නොමැතිව අධිකවේගයෙන් අපරීක්ෂාකරීව පදවන ලද ත්‍රීරෝද රථයකට අයකු ගැටී ඔහු වඩාගෙන සිටි මාස 3 1/2 ක ළදරුවකු බරපතළ තුවාල ලබා මියගොස් ඇත.මෙලෙස අවාසනාවන්ත ලෙස මිය ගොස් ඇත්තේ රද්දොළුගම මුතුවාඩිය පාරේ පදිංචිව සිටි හල්පිට ආචාරිගේ දිනිඳු සඳරැස් නැමැති මාස 3 1/2 ක පිරිමි දරුවෙකි.මිය ගිය දරුවාගේ පියා දරුවා වඩාගෙන රද්දොළුගම මුතුවාඩිය මාර්ගයේ වෑත්තෑවේ කනත්ත ආසන්නයේ පයින් ගමන් කරමින් සිට ඇත.පිටිපසින් පැමිණි ත්‍රීරෝද රිය පදිකයා හප්පවාගෙන ගොස් ඇතැයි පොලිස් පරීක්ෂණ වලදී අනාවරණය වී තිබුණි. ත්‍රීරෝද රථ රියැදුරාට රියැදුරු බලපත්‍රයක් තිබී නැති අතර, අපරීක්ෂාකාරිව හා අධික වේගයෙන් රථය පදවා ඇතැයි සීදුව පොලිසිය කළ වැඩිදුර විමර්ශන වලදී අනාවරණය වී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108274</link>
    <topic>පාදුක්ක ගලගෙදර රංග ශාලාවේසමරු ඵලකයට අලාභ හානි කරලා</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>පාදුක්ක, ගලගෙදර ප්‍රදේශයේ රුපියල් මිලියන විසිපහකින් ඉදිකිරීමට යෝජිත රංග ශාලාවට මුල්ගල් තැබූ දිනයේ නිරාවරණය කළ සමරු ඵලකය කඩා බිඳ දමා ඇතැයි කාර්ය භාර නිලධාරි මංජුල වීරරත්න මහතා පාදුක්ක පොලීසියට පැමිණිලි කොට ඇත.2009 අප්‍රේල් මාසයේ දී, එවකට සංස්කෘතික ඇමැතිව සිටි මහින්ද යාපා අබේවර්ධන, නිවාස ඇමැති ගීතාංජන ගුණවර්ධන යන මහත්වරුන් විසින් මෙම යෝජිත රංග ශාලාවට මුල්ගල් තබන ලදී.මංජුල වීරරත්න මහතා පැවසූ පරිදි පසුගිය 19 දින ඉදිකිරීම් කටයුතු ආරම්භ කිරීමට නියමිතව තිබූ බව ද ඒ මහතා පැවැසීය.පාදුක්ක පොලිස් ස්ථානාධිපති, ප්‍රධාන පොලිස් පරීක්‍ෂක රොහාන් පුෂ්පකුමාර මහතාගේ උපදෙස් මත විශේෂ පොලිස් නිලධාරින් කණ්ඩායමක් සැකකරුවන් අත්අඩංගුවට ගැනීමට මෙහෙයුම් දියත් කොට ඇති බව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108275</link>
    <topic/>
    <author>ජාඇළ මධ්‍යම ලෙස්ලි පෙරේරා</author>
    <content>ජයශ්‍රීගම පුස්තකාල ගොඩනැගිල්ලේ වහළ දිරා පත්වී කඩා වැටීමට ආසන්නව පවතී.කොයි මොහොතේ අනතුරක් සිදු විය හැකිදැයි කිව නොහැකි බැව් ප්‍රදේශවාසීහු බිය පළ කරති. එමෙන්ම ඊට යාබදව ඇති මාතෘ සායන ගොඩනැගිල්ල ද අබලන් තත්ත්වයකට පත්ව ඇත.දිනකට 300 කට අධික සංඛ්‍යාවක් මාතෘ සායනය වෙත පැමිණෙන අතර බොහෝ දුරට පහසුකම් අඩු බැව් ප්‍රදේශවාසීහු පවසති.වර්ෂා කාලයට මාතෘ සායන ගොඩනැගිල්ලේ වහලයේ උළු කැට කැඩී බිඳී ඇති නිසා ගැබිනි මවුවරු නොයෙක් කරදර වලට මුහුණ පාන අතර මේ ගැන බලධාරීන්ට කර ඇති පැමිණිලි හරියට බීරි අලියන්ට වීණා ගැයීමක් බවට පත්ව ඇතැයි ප්‍රදේශවාසීහු අප්‍රසාදය පළ කර සිටිති. .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108276</link>
    <topic>කොළොන්නාවේ ඩෙංගු රෝගීන්ගේ ශීඝ්‍ර වර්ධනයක්</topic>
    <author>කොළොන්නාව සමූහ – ඒ. සුමනසේන</author>
    <content>කීට විද්‍යා සමීක්‍ෂණ අනුව කොළොන්නාව සෞඛ්‍ය වෛද්‍ය නිලධාරි කොට්ඨාසයේ මේ වන විටත් ඩෙංගු රෝගීන් විශාල වශයෙන් වාර්තා වෙමින් පවතින බව ද, මේ වසරේ ජූලි මාසයට සාපේක්‍ෂව බලන විට මේ මාසයේ මුල් සතිය ඇතුළත එම තත්ත්වයේ කිසිදු වෙනසක් ඇතිවී තිබෙන බවක්, පෙනෙන්නට තිබුණේ නැති බව ද කොළොන්නාව සෞඛ්‍ය වෛද්‍ය නිලධාරි වෛද්‍ය වසන්ත වික්‍රමතිලක මහතා පැවැසීය.ඔහු පවසන අන්දමට 2010 ජූනි මාසයේ සිට 2011 ජූලි මාසය දක්වා වූ කාලය අතරතුර රෝගීන්ගේ සංඛ්‍යාව වර්ධනය වී තිබුණේ මේ අන්දමටය.කොළොන්නාව 33 – 83, මීතොටමුල්ල 14 – 50, ගජබාපුර 06 – 22, දහම්පුර 15 – 36, කුරුණියාවත්ත 03 – 09, වැල්ලම්පිටිය 14 – 18, විජයපුර 01 – 05, සේදවත්ත 11 – 22 හා වදුල්ලවත්ත 04 – 15 වශයෙනි.සෞඛ්‍ය වෛද්‍ය නිලධාරි කාර්යාලය පෙන්වා දෙන ආකාරයට මේ ප්‍රදේශවල ජලාශි‍්‍රත පහත්බිම් ප්‍රමාණය වැඩිවීම රෝගකාරක මදුරුවන් බෝවීමට එක් හේතුවක් වී තිබේ. මීතොටමුල්ල හා සේදවත්ත ප්‍රදේශවල අක්‍රමවත්ව කසළ ගොඩගැසීම මෙන්ම කොළොන්නාව ඛනිජ තෙල් සංස්ථා භූමිය, රජයේ කර්මාන්ත ශාලාව හා කොළොන්නාවේ පිහිටි ජාතික යන්ත්‍රෝපකරණ ආයතනය වැනි ස්ථානවල පවතින අබිලි ද්‍රව්‍ය හා සුන්බුන් ක්‍රමවත්ව ඉවත් නොකොට ගොඩගසා තිබීම තවත් හේතුවක් වන බවය.රෝගය බෝවීම වළකා ගැනීම සඳහා අදාළ ආයතන දැනුවත් කෙරෙන වැඩපිළිවෙළ රැසක් තම කාර්යාලය මගින් දැනටමත් ආරම්භ කොට ඇතැයි ද වික්‍රමතිලක මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108277</link>
    <topic>බස් මගී ආවරණයරථ ගාලක්</topic>
    <author>ඡායාරූපය : උතුරු කොළඹ සමුහ ඒ. මදුරවීරන්</author>
    <content>කොළඹ පිටකොටුව රෙක්ලමේසන් වීදියේ පෙරේදා පරණ මාලු වෙළෙඳ පොළ ඉදිරිපිට පිහිටි බස් නැවතුම්පළයි මේ. මෙහි වහලයේ තහඩු ගැලවී එල්ලෙමින් තිබේ. ඇතැම් අය මෙහි තමන්ගේ යතුරු පැදි නතර කර තැබීමටද පෙළඹී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=r1108278</link>
    <topic/>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන දොඹේමඩ පාත්‍රාගල වැව ඉදිකිරීම දිනෙන් දින ප්‍රමාදවීමෙන් කුඹුරු අක්කර එකසිය පනහකට පමණ ජලය සැපයීම අඩාළවීමෙන් එම ගොවීහු දුෂ්කරතා රැසකට මුහුණ පා සිටිති.මීට වසර විස්සකට පමණ පෙර ගොවිජනතාවගේ ඉල්ලීම මත මෙහි මූලික සැලසුම් සකස් කර තිබේ. 1995 වසරේදී මුල්ගල තබා වැඩ ආරම්භ කළත් මේ වැවේ වැව් බැම්ම ඉදිකිරීම හෝ මේ දක්වා ඉදිකිරීම් නිම කිරීමට නොහැකි වී ඇතැයි ගොවීහු කියති. ජලය ලබා ගත නොහැකිව කුඹුරු අක්කර පනහක් පමණ දැනටමත් විනාශ වෙමින් පවතී.අයි. ප්‍රැන්සිස් සිරිමානන්ද මහතා - මාවත්ත, හලුගම, කුරියම්පොළ, කඩවර කුඹුරු වගාකරන්නේ අහස් දියෙන්. කුඹුරු යාය අක්කර තුන්සියයක් හාරසියයක් පමණ වෙනවා. වැසි ජලය අවශ්‍ය වේලාවට අපිට නොලැබුණහොත් කුඹුරු වගා විනාශ වෙනවා.නැවත මිනුම් කටයුතු ක්‍රියාත්මක කරලා දැනට මේ රජය යටතේ වැව් බැම්ම ඉදිවෙමින් පවතිනවා. මුදල් සැපයීම ප්‍රමාදවන විට මාස දෙක තුනක් වැඩ කරලා වැඩ නතර වෙනවා.මේ යායටම ජල ප්‍රශ්නය තිබෙනවා.මේ වැව හැදුවාම ජලය ලබා දෙන්න යෝජනා කරලා තිබෙන්නේ කෙටලේ ඇළේ පමණයි. ‘මැද ඇළට’ වතුර දෙන්න වැඩපිළිවෙළක් නොමැතිකමින් මාවත්ත පරදෙණිමුල්ල ප්‍රදේශයට ජලය ගන්න බැහැ. බට දමලා වැවෙන් මැද ඇළටත් ජලය ලබා දෙන්නේ නම් තවත් කුඹුරු අක්කර තිහ හතළිහක් දෙකන්නයම ඉඩෝරයක් ආවත් අස්වද්දන්න පුළුවන්. මේ වැය කරන මුදලින් උපරිම ප්‍රයෝජනයක් ඇතිවන්නේ එවිටයි.ඩබ්ලිව්. ඒ. වගසෙනවි මහතා - පාත්‍රාගල වැව හදලා විවෘත කරන්න යෝජනා කරලා තිබුණේ මීට අවුරුදු දෙකකට පමණ කලින්. දිනෙන් දින ඒ ඉදිකිරීම් ප්‍රමාදය නිසා වැව ළඟ ඉදි කරලා තිබු දිනවකවානු සටහන් වූ බෝඩ් එකත් මිනිස්සු ගලවලා දමලා. වැව හදලා තිබුණ නම් මේ කන්නයේ අපේ කුඹුරු විනාශ වෙන්නේ නැහැ. එක වතුර මුරයක් අරගන්න තිබුණා නම් ඇති’එස්. අයි. ජයසිංහ මහතා - ඉදිකරන වැව් බැම්ම අඩි එකසිය පනහක් පමණ දිගයි. පාත්‍රාගලවත්ත, මොරගහවෙල කන්ද, කඩිහාර කහගොල්ලාවල යන කෑගල්ල දිස්ත්‍රික්කයේ වයඹට බෑවුම්ව තිබෙන ප්‍රදේශවලින් මේ ප්‍රදේශයට ජලය එනවා. විශාල ජල ප්‍රමාණයක් එන නිසයි කොන්ක්‍රීට් බැම්මක් බඳින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108271</link>
    <topic>ඔස්ට්‍රේලියාව කඩුලු 5කට ලකුණු 311යි</topic>
    <author/>
    <content>ශ්‍රී ලංකා ක්‍රිකට් ආයතන කණ්ඩායම සහ සංචාරක ඕස්ට්‍රේලියානු පිල අතර සරවනමුත්තු පිටියේ පැවැත්වෙන තුන්දින පුහුණු තරගයේ දෙවැනි දින වූ ඊයේ තරගය නිමාවන විට ඕස්ට්‍රේලියාව සිය පළමු ඉනිම සඳහා කඩුලු 5කට ලකුණු 311ක් ලබා ගත්තේය.දිනය නිමාවනවිට නායක මයිකල් ක්ලාක් නොදැවී ලකුණු 61ක් ද පීටර් සිඩ්ල් නොදැවී ලකුනු 13ක් ද රැස් කරගෙන සිටියහ. පන්දු 77 කට මුහුන දුන් ඔස්ට්‍රේලියානු නායකයා සිය ඉනිමට හතරේ පහර 6ක් සහ හයේ පහරක් එල්ල කළේය.මේ අනුව ඕස්ට්‍රේලියාව ශ්‍රී ලංකා ක්‍රිකට් ආයතන කණ්ඩායමේ පළමු ඉනිමට වඩා ලකුණු 53ක් ඉදිරියෙන් සිටියි.තේ පානය සඳහා තරගය නතර කරන විට සිය පළමු ඉනිම ක්‍රීඩා කරමින් සිටින ඔස්ට්‍රේලියානු පිල කඩුලු 3 කට ලකුණු 211 ක් රැස් කරගෙන සිටියේ ය.පෙරේදා පළමු දිනය නිමා වන විට කඩුලු නොදැවී ලකුණ 26 ක් රැස් කරගෙන සිටි ඔස්ට්‍රේලියානු පිලේ ආරම්භක පිතිකරුවන් ඊයේ දිනයේ විශිෂ්ඨ පිති හරඹයක නිරත වෙමින් පළමු කඩුල්ල සඳහා ලකුණු 153 ක අනගි සම්බන්ධතාවයක් ගොඩනැගීමට සමත් විය.පිලිප් හියුස් ලකුණු 76 ක් ලබා සිටියදී තරංග පරණවිතානගේ පන්දුවක් කෙලින්ම කඩුල්ලේ වැදීමෙන් දැවී යන විට පන්දු 166 කට මුහුණ දී හතරේ පහර 10 ක් එල්ල කර තිබිණි.අනෙකුත් ආරම්භක පිතිකරු වන උස්මාන් කවේජා ලකුණු 101 ක් රැස් කිරීමට සමත් වූ අතර සිය කැමැත්තෙන් ක්‍රීඩා පිටියෙන් ඉවත් විය. ඒ වනවිට ඔහු පන්දු 209 කට මුහුණ දී හතරේ පහර 8 ක් සහ හයේ පහර 2 ක් එල්ල කර තිබිණි.පන්දු යැවීමේදී දිල්රුවන් පෙරේරා ලකුණු 115කට කඩුලු 2ක් දවාලීය. අද තරගයේ අවසාන දිනයයි.ශ්‍රී ලංකා ක්‍රිකට් ආයතන පිල පළමු ඉනිම - 258 (ඕවර 85) දිනේෂ් චන්දිමාල් 59, තරංග පරණවිතාන 49, තිසර පෙරේරා 36, ලහිරු තිරිමාන්න 32 (ට්‍රෙන්ට් කෝප්ලන්ඩ් 47/5, රයන් හැරිස් 39/2, මයිකල් බියර් 42/2)ඔස්ට්‍රේලියාව පළමු ඉනිම – 311/5 (ඕවර 97) උස්මාන් කවාජා 101, පිලිප් හියුස් 76, මයිකල් ක්ලාක් නොදැවී 61 (දිල්රුවන් පෙරේරා 115/2).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108272</link>
    <topic>13 වැනි ලෝක මලල ක්‍රීඩා සූරතාවලිය දකුණු කොරියාවේදී අද ඇරැඹේ</topic>
    <author/>
    <content>13 වැනි ලෝක මලල ක්‍රීඩා සූරතාවලිය දකුණු කොරියාවේ ඩේගු නුවරදී අද ඇරැඹේ. මේ තරගාවලියේ පළමු ‘ආබාධයට ලක්වීම’ වාර්තා වෙමින් තරගාවලිය ආරම්භ වීමට පැය 48කටත් අඩු කාලයක් පමණක් ඉතිරිව තිබියදී 2011 වසරේ ලොව වේගවත්ම මිනිසා වන අසාෆා පවල් පාදයේ ආබාධයක් හේතුවෙන් පිරිමි මීටර 100 ඉසව්වෙන් ඉවත් වී තිබේ.මීටර 100 ඉසව්වේ හිටපු ලෝක සූරයා හා 2007 සහ 2009 ලෝක සූරතාවලියන්හි මීටර 100 ලෝකඩ පදක්කම්ලාභියා වන පවල් තත්පර 9.78ක කාලයක් වාර්තා කරමින් මේ තරගවාරයේ වේගවත්ම මිනිසා බවට පත්ව සිටී.පවල් මේ ආබාධයට ලක්වූයේ පසුගිය ජූලි 30 වැනි දින බුඩාපෙස්ට් හි දී ය. එදා පටන් මේ දක්වා විටින් විට ඔහුගේ පාදයේ වේදනාව මතුවෙමින් තිබේ.ඩේගු හි දී මීටර 100 දිවීමේ බලාපොරොත්තුවෙන් පවල් පසුගිය සති දෙක තිස්සේ නොයෙකුත් ආකාරයේ වෛද්‍ය ප්‍රතිකාර ගත් බව ඔහුගේ ඒජන්තවරු පවසති.එහෙත් තමා සියයට 100ක් ම ශරීර යෝග්‍යතාවයෙන් නොසිටින බැවින් පිරිමි මීටර 100 ඉසව්වෙන් ඉවත් වීමට පවල් අවසානයේ තීරණය කර තිබේ.පවල් තරග බිමේ නොසිටීම නිසා ඩේගු 2011 ලෝක සූරතාවලියේ වේගවත්ම මිනිසා බවට පත්වීමේ උසේන් බෝල්ට්ගේ අවස්ථාව වැඩි වී තිබේ. බෝල්ට් මේ තරග බිමට පිවිසෙන්නේ මීට වසර දෙකකට ඉහත බර්ලින් හි පැවැති පසුගිය ලෝක සූරතාවලියේ ඔහු දිනා ගත් මීටර 100 හා 200 කිරුළු රැක ගැනීමේ අරමුණෙනි. පවල් හා බෝල්ට් යන ජැමෙයිකානු සූරයින් දෙදෙනා මේ තරග වාරයේ මුණගැසුණු එක ම අවස්ථාව වූයේ මැයි 26 වැනිදා රෝමයේ පැවැති ‘සැම්සුන්ග් ඩයමන්ඩ් ලීග්’ තරගාවලියේදීය.එහිදී බෝල්ට් අසාර්ථක ආරම්භයකින් පසුව තත්පර 9.91ක් සටහන් කරමින් ‘නූලෙන්’ තරගය ජය ගත්තේය. තත්පර 9.93ක කාලයක් වාර්තා කරමින් පවල් දෙවැනියා විය.පිරිමි මීටර 100 රන් පදක්කමට බෝල්ට් සමීප කරවන තවත් ධනාත්මක සාධකයක් වී ඇත්තේ ඔහුගේ තවත් නිරන්තර ප්‍රතිවාදියකු වන අමෙරිකාවේ ටයිසන් ගේ ක්‍රීඩකයාගේ නොපැමිණීමය. හිටපු ලෝක මීටර 100 හා 200 සූරයා වන ගේ ෆ්ලොරිඩාවේ ක්ලර්මොන්ට් හි පැවැති තරගයකදී තත්පර 9.79ක් වාර්තා කරමින් මේ වසරේ දෙවැනියට වේගවත් ම මීටර 100 කෙටි දුර ධාවකයා බවට පත්ව සිටී. එහෙත් එදා පටන් ඔහු මේ තරගවාරයේ තරග වැදීම සම්පූර්ණයෙන් ම අත්හැර දමා ඇත්තේ ඔහු උකුළේ ආබාධයකින් සුවට ලබමින් සිටින නිසා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108277</link>
    <topic>මහජන බැංකුවේ මධ්‍යම හා වයඹ කලාපීය ක්‍රීඩා උළෙල අද සහ හෙට මහනුවර දී</topic>
    <author/>
    <content>මහජන බැංකුවේ 50 වැනි සංවත්සරය නිමිතිකර ගනිමින් දිවයින පුරා පිහිටි මහජන බැංකු ශාඛා ප්‍රාදේශීය කාර්යාල හා කලාප කාර්යාල ආවරණය වන පරිදි මහජන බැංකු ක්‍රීඩා සමාජය සංවිධානය කරනු ලබන ක්‍රීඩා තරගාවලියේ තෙවැන්න වූ මධ්‍යම හා වයඹ කලාපීය ක්‍රීඩා උළෙල මේ මස 27 - 28 දිනවල මහනුවර අස්ගිරිය ක්‍රීඩාංගණයේදී පැවැත්වේ.මේ ක්‍රීඩා උළෙල සඳහා මහජන බැංකුවේ මධ්‍යම හා වයඹ කලාපයන්ට අයත් මහනුවර, මාතලේ, නුවරඑළිය, කුරුණෑගල හා පුත්තලම යන ප්‍රාදේශිකවල සේවක මණ්ඩල සාමාජික සාමාජිකාවන් 1500 ක් පමණ පිරිසක් සහභාගී වීමට නියමිතය.මෙහිදී ක්‍රිකට්, වොලිබෝල්, පාපන්දු, දැල්පන්දු ක්‍රීඩා ප්‍රධාන ක්‍රීඩා ඉසව් ලෙසත්, ධාවන තරග අන්තර් ප්‍රාදේශික කඹ ඇදීමේ තරග සහ සහභාගී වන සෙසු අය සඳහා විනෝදාත්මක ක්‍රීඩා මෙන්ම කුඩා දරුවන් සඳහා විශේෂ ක්‍රීඩා ඉසව් ද පැවැත්වේ.මහජන බැංකුවේ සභාපති ඩබ්ලිව්. කරුණාජීව හා ප්‍රධාන විධායක නිලධාරි / සාමාන්‍යාධිකාරි එන්. වසන්ත කුමාර යන මහත්වරුන්ගේ ප්‍රධානත්වයෙන් පැවැත්වෙන මේ ක්‍රීඩා උළෙලෙහි සමාරම්භක උත්සවය 27 දින හවස 1.00ට පැවැත්වෙන අතර, ජය සංකේත හා සහතික පත් ප්‍රදානය 28 දින පස්වරුවේ සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108273</link>
    <topic>මහවැලි ක්‍රීඩා උළෙල අද සිට</topic>
    <author>ජගත් ගුණවර්ධන</author>
    <content>25වැනි මහවැලි ක්‍රීඩා උළෙල අද වැලිඔය මහවැලි ක්‍රීඩාංගණයේදී ආරම්භ වේ. ක්‍රීඩක ක්‍රීඩිකාවන් 3000කගේ සහභාගීත්වයෙන් පැවැත්වෙන මේ ක්‍රීඩා උළෙලට වලව, වික්ටෝරියා/කොත්මලේ, හුරුළුවැව, මැදිරිගිරිය රඹකැන්ඔය, මහවැලි බී, සී, ජී හා එල් කලාපයන් නියෝජනය කෙරේ.වාර්මාර්ග හා ජලසම්පත් කළමණාකරණ නියෝජ්‍ය අමාත්‍ය ඩබ්ලිව්.බී. ඒකනායක, අමාත්‍යාංශ ලේකම් කේ. ඩබ්ලිව්. අයිවන්ද සිල්වා හා ශ්‍රී ලංකා මහවැලි අධිකාරියේ අධ්‍යක්ෂ ජනරාල් ඩි.එම්.ඩී. දිසානායක මහත්වරුන්ගේ ප්‍රධානත්වයෙන් සමාරම්භක උළෙල ආරම්භ වේ.මෙදින ජවන හා පිටිය පිරිමි තරග ඉසව් 15ක්ද කාන්තා තරග ඉසව් 14ක් ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108274</link>
    <topic>සැහැල්ලු පන්දු ක්‍රිකට් හෙටපල්ලෙතලවින්නේ දී</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>පල්ලේතලවින්න ‘සත්සර’ ක්‍රීඩා සමාජය විසින් සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය හෙට (28) පෙ.ව. 8.00 සිට පල්ලෙතලවින්න ක්‍රීඩාංගණයේදී පැවැත්වේ.මෙහිදී සූරතාව හා අනුසූරතාව දිනා ගන්නා කණ්ඩායම්වලට කුසලාන සමඟ මුදල් ත්‍යාගද හිමි වන බව සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108275</link>
    <topic>මාතර සා. තෝමස් විදුහලටක්‍රිකට් තරග 2 ක ජය</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>අන්තර් පාසල් 15 පහළ පළමු පෙළ ක්‍රිකට් තරගාවලියේ දෙවැනි වටයේ තරග දෙකක් ජයග්‍රහණය කිරීමට මාතර සාන්ත තෝමස් විදුහල් පිළ පසුගියදා සමත් විය. කරන්දෙණිය මැදි මහ විදුහල ලකුණු 74 කින් ද ගල්කිස්ස සාන්ත තෝමස් විදුහල් පිළ ලකුණු 113 කින් ද ඔවුන් හමුවේ පරාජයට පත්වූහ.තරග දෙකේදීම නායක ලසිත් ලක්ෂාන් අර්ධශතක ලබාගනිමින් පිත්තෙන් ද පන්දුවෙන් ද දස්කම් දැක්වීය.සාන්ත තෝමස් කරන්දෙණිය ම.වි. (ජයසූරිය පිටියේදී)සාන්ත තෝමස් 185 (ඕවර 47.1) ලසිත් ලක්ෂාන් 55, ඕ. සී. ගමගේ 37, ඇන්. ආර්. ආක්ෂය 22, කේ. ඩී. ප්‍රශන්ත 12/2, ඇම්. වයි. සුරේශ් 38/2කරන්දෙණිය ම.වි. 111 (ඕවර 36.3) යොහාන් මධුසංක 26, සුරාජ් ඉන්ද්‍රමාල් 15, වී. කේ. රංගන 8/2, ලසිත් ලක්ෂාන් 9/2, ඕ. සී. ගමගේ 31/2සාන්ත තෝමස් මාතර - සාන්ත තෝමස් ගල්කිස්ස (ගල්කිස්සේදී)මාතර සාන්ත තෝමස් 250 (ඕවර 49.5) ලසිත් ලක්ෂාන් 77, ඕ. සී. ගමගේ 54, එච්. වී. ජයනිදු 36, ඇන්. උදේශ් 32 දීලක වීරරත්න 27/4, සචින්ත ජයතිලක 32/2ගල්කිස්ස සාන්ත තෝමස් 137 (ඕවර 37.3) දිනේන්ද්‍ර ගුණතිලක 36, සචිත්ත ජයතිලක 23 කුෂාන් රංගන 19/3, විදත් ජයනිදු 4/2, ලසිත් ලක්ෂාන් 28/2, චතුර රණවීර 48/2.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108276</link>
    <topic>සමස්ත ලංකා කබඩි අද සහ හෙටදෙහිඅත්තකණ්ඩියේ</topic>
    <author/>
    <content>2011 සමස්ත ලංකා අන්තර් සමාජ කබඩි ක්‍රීඩා තරගාවලිය අද (27) සහ හෙට (28) දෙදින පුරා මහියංගනය දෙහිඅත්තකණ්ඩිය මහවැලි ක්‍රීඩාංගණයේදී පැවැත්වේ.ශ්‍රී ලංකා කබඩි සම්මේලනය සංවිධානය කරන මෙම තරගාවලියට පිරිමි කණ්ඩායම් 16ක් සහ ගැහැනු කණ්ඩායම් 9ක් තරග වදිති.තරගාවලිය අද (27) උදෑසන 9.30ට ආරම්භ කිරීමට නියමිත අතර අවසන් තරග 28දා පස්වරු 2.30ට ආරම්භ වේ. ජයග්‍රාහී කණ්ඩායම්වලට තිලිණ හා ජය සංකේත ප්‍රදානය හෙට පස්වරු 4.00ට සිදු කෙරේ.ශ්‍රී ලංකා කබඩි සම්මේලනයේ සභාපති සබරගමුව මහ ඇමති මහීපාල හේරත්, නැඟෙනහිර පළාත් අමාත්‍ය විමලවීර දිසානායක, දිගාමඩුල්ල පාර්ලිමේන්තු මන්ත්‍රී බ්‍රිගේඩියර් සරත් වීරසේකර යන මහත්වරු අවසන් උත්සව සභාවට විශේෂ ආරාධිතයන් වශයෙන් සහභාගී වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108278</link>
    <topic>කෑගල්ල දිස්ත්‍රික් විවෘත වොලිබෝල් හෙට</topic>
    <author/>
    <content>කෑගලු දිස්ත්‍රික් වොලිබෝල් සංගමය මගින් සංවිධානය කරන විවෘත වොලිබෝල් තරගාවලිය හෙට (28) පෙ. ව. 8.30ට කෑගලු දිස්ත්‍රික් වොලිබෝල් සංගමයේ සභාපති විදුලි සංදේශ හා තොරතුරු තාක්ෂණ ගරු අමාත්‍ය රංජිත් සියඹලාපිටිය අමාත්‍යතුමාගේ ප්‍රධානත්වයෙන් රුවන්වැල්ල රාජසිංහ විද්‍යාලීය ක්‍රීඩාපිටියේදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s1108279</link>
    <topic>වේල්ස් කුමර විදුහල අර්ධ අවසන් පූර්ව වටයට</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 17න් පහළ අන්තර් පාසල් පළමු පෙල ක්‍රිකට් තරගයකින් මොරටුව වේල්ස් කුමර විදුහල මහනුවර සාන්ත අන්තෝනි විදුහල කඩුලු 7කින් පරදවා අර්ධ අවසන් පූර්ව තරගාවලියට සුදුසුකම් ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s11082710</link>
    <topic>තර්ස්ටන් විදුහලට අහිමි වූ පාපන්දු ඇදුරුතුමා</topic>
    <author>ඩබ්ලිව්. ඒ. රෝහණ පාපන්දු භාර ලේකම් තර්ස්ටන් විද්‍යාලයීය ආදි ශිෂ්‍ය සංගමය</author>
    <content>වසර 12 කට වැඩි කාලයක් තර්ස්ටන් විදුහලේ ප්‍රධාන පාපන්දු පුහුණුකරු ලෙසින් විදුහලේ පාපන්දු ක්‍රීඩාවට අමිල වෙහෙවරක් කළ ශ්‍රී ලංකා ජාතික පාපන්දු පිලේ හිටපු නායකයකු වූ මහින්ද පාලිත මහතාගේ හදිසි අභාවය පාපන්දු ක්ෂේත්‍රයටම දැරිය නොහැකි පාඩුවකි.දෙමටගොඩ ශාන්ත මැතිව් විදුහලින් බිහිවූ දක්ෂතම පාසල් පාපන්දු ක්‍රීඩකයකු වූ එතුමා එතැන් සිට කොළඹ සෝන්ඩර්ස් ක්‍රීඩා සමාජයේ ප්‍රබලතම පෙර පෙළ ක්‍රීඩකයෙක් විය.සෝන්ඩර්ස් ක්‍රීඩා සමාජයේ පියකු බඳු පී. ඩී. සිරිසේනයන්ගේ ගුරුහරුකම් මැද තම කුසලතා ඔප නංවා ගත් මහින්ද පාලිත මහතා ශ්‍රී ලංකා ගුවන් හමුදා කණ්ඩායමට බැඳීමෙන් පසු තම කුසලතා තව තවත් වර්ධනය කර ගනිමින් පාපන්දු ලොවේ නම රැන්දු ක්‍රීඩකයකු බවට පත් විය. 1974 දී පළමු වරට ශ්‍රී ලංකා ජාතික පාපන්දු පිලට එක් වූ මහින්ද පාලිත මහතා 70 දශකය පුරාත් 80 දශකය තුළත් ශ්‍රී ලංකා ජාතික පාපන්දු කණ්ඩායමට නැතිවම බැරි ක්‍රීඩකයෙක් විය. 1977 / 78 වසරේදී ජාතික පාපන්දු පිලේ නායකත්වය දැරූ එතුමා පුරා වසර 10 ක් පමණ ජාතික පාපන්දු පිලට තම සේවය දුන්නේය.අනතුරුව ඒ මහතා පාපන්දු පුහුණුකරුවකු ලෙසින් තමා සතු දැනුම තවත් පාපන්දු ක්‍රීඩකයන් විශාල පිරිසක් පෝෂණය කිරීමට වර්ෂ 1998 දී තර්ස්ටන් විද්‍යාලීය පාපන්දු ප්‍රධාන පුහුණුකරු ලෙසින් එක් වූ මහින්ද පාලිත මහතා දැයෙන් සමුගන්නා තුරු විදුහලේ පාපන්දු ක්‍රීඩාවට කළ අමිල මෙහෙවර අති විශාලය. විශේෂයෙන් 2000 දශකය තුළ විදුහලේ පාපන්දු ක්‍රීඩාවේ නව නැම්මක් ඇති කිරීමට සමත් විය.ශ්‍රී ලංකා පාපන්දු සම්මේලනය සංවිධානය කරන ලද 2005 වසරේ අවු. 15 න් පහළ කොළඹ දිස්ත්‍රික් ශූරතාවය දිනා ගැනීමත් 13 න් පහළ අනුශූරතාවය දිනා ගැනීමත් එකම වසරේදී මෙම කණ්ඩායම් 2 ම සමස්ත ලංකා පාසල් තරගාවලියට පෙළ ගැස්වීමට සමත්වීම එතුමාගේ දක්ෂ මග පෙන්වීමට කදිම නිදසුන්ය. එතුමාගේ පුහුණු කාලය තුළ 2009 වසරේ සිට අද දක්වා විවිධ වයස් කාණ්ඩ යටතේ ශ්‍රී ලංකා පාසල් පාපන්දු කණ්ඩායම් නියෝජනය කරමින් තර්ස්ටන් දරුවන් විදේශ සංචාර 7 කට පමණ සහභාගි කරවීමට සමත්වීම එතුමාගේ කැපවීම තුළින් අප ලැබූ ජයග්‍රහණයන්ය.එතුමා පාපන්දු ක්‍රීඩාවට අසීමිත ලෙස ආදරය කළ මිනිසෙකි. එලෙසින්ම එතුමා තර්ස්ටන් විදුහල් පාපන්දු ක්‍රීඩාවටත් අප විදුහල් ක්‍රීඩක දරුවන්ටත් අසීමිතව ආදරය කළේය. එතුමන්ගෙන් හිස්වූ අපේ පාපන්දු පිටිය අද නිහඬය. එතුමාගේ වියෝව අපට මහමෙරක් මෙන් දැනෙනු ඇත. එම අඩුව අපට කිසි දිනක පිරවිය නොහැකි වනු ඇත. සහෘදයාණනි ඔබට ආයුබෝවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s11082711</link>
    <topic>පෙදරේරු පාපන්දු තරගාවලියට සහභාගි වූවෝ</topic>
    <author/>
    <content>ශ්‍රී ලංකා පාපන්දු සම්මේලනය හා හොල්සිම් ලංකා සමාගම විසින් සංවිධානය කරන ලද පෙදරේරු පාපන්දු තරගාවලියට සහභාගි වූ කණ්ඩායම් හොල්සිම් සමාගමේ ප්‍රධාන විධායක ස්ටෙෆාන් හියුබ මහතා සමග.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=s11082712</link>
    <topic>ප්‍රථම දකුණු ආසියාතික වෙරළබඩ ක්‍රීඩා උළෙල සදහා නිල සන්නස ප්‍රදානය...</topic>
    <author/>
    <content>ප්‍රථම දකුණු ආසියාතික වෙරළබඩ ක්‍රීඩා උළෙල ශ්‍රී ලංකාවේ පැවැත්වීම නිමිතිකොටගෙන සහභාගි වන රටවල් සඳහා දින ගණනය කිරීමේ නිල සන්නස ප්‍රදානය පසුගියදා ජාතික ඔලිම්පික් නිවසේදී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් සිදුවිය. දකුණු ආසියාතික රටවල් නියෝජනය කරමින් පැමිනි තානාපති නිලධාරීන්ට වෙරළබඩ ක්‍රීඩා උළෙලේ දින ගණන සන්නස ක්‍රීඩා අමාත්‍යවරයා විසින් භාර දෙනු ලැබූ අයුරු. විදේශ රැකියා ප්‍රවර්ධන අමාත්‍ය ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ, ජාතික ඔලිම්පික් කමිටුවේ සභාපති හේමසිරි ප්‍රනාන්දු යන මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=f1108271</link>
    <topic>මැතිවරණවලටආණ්ඩුව බය නෑ</topic>
    <author>සාකච්ඡා කළේ චූල බණ්ඩාර කුලසේකර ඡායාරූප - ටී. බී. සේනාරත්න උතුරු මැද පළාත් විශේෂ</author>
    <content>මෙවර අනුරාධපුරයේ පැවැත්වෙන 2012 දැයට කිරුළ ජාතික සංවර්ධන ප්‍රදර්ශනය සහ සංවර්ධන වැඩසටහන පිළිබඳ සහ ඉදිරි මැතිවරණ හා විපක්ෂයේ බිඳවැටීම් පිළිබඳ, එක්සත් ජනතා නිදහස් සන්ධානයේ භාණ්ඩාගාරික, ශ්‍රී ලංකා නිදහස් පක්ෂයේ උප සභාපති, කලාවැව ශ්‍රී.ල.නි.ප. ප්‍රධාන සංවිධායක සහ උතුරුමැද පළාත් ප්‍රධාන අමාත්‍ය බර්ටි ප්‍රේමලාල් දිසානායක මහතා සමඟ කළ සාකච්ඡාවකි මේ.* දැයට කිරුළ වැඩසටහන මෙවර අනුරාධපුරයට ලබා දීමට විශේෂ හේතුවක් තිබුණාද ?දසක ගණනාවකට පස්සේ අනුරාධපුරයට විශාල ගංවතුරක් ඇතිවුණා. මුළු පළාතම බොහෝ සෙයින් විනාශයට පත්වුණා. මේ විනාශය අපේ රාජ්‍ය නායකයා; මගින්ද රාජපක්ෂ මැතිතුමා ඇවිත් සියැසින් බැලුවා. ඊට පස්සේ මේ ප්‍රදේශය නගා සිටුවීම පිළිබඳ සාකච්ඡාවක් අනුරාධපුරයේ දී සිදු කළා. එහිදී ජනාධිපතිතුමාගෙන් මම ඉල්ලීමක් කළා. මෙවර දැයට කිරුළ අපට දෙන්න කියලා. ඒ අනුව දැයට කිරුළ අනුරාධපුරයේ පවත්වන බවට ප්‍රකාශ වුණා.දැයට කිරුළ ප්‍රදර්ශන භූමිය වශයෙන් තලාව ඉසින්බැස්සගල, මිහින්තලේ ආදී ප්‍රදේශ නම් කෙරුණා.ඒත් මේ ප්‍රදේශවල විශාල වශයෙන් ගස් කැපීමට සිදුවන නිසාත්, ඉතා දුෂ්කර වූ ප්‍රදේශයක් නිසාත් ඔයාමඩුව ගොවිපළ තෝරා ගැනීමට තීරණය කළා. ගොවිපළ ඇතුළේ මේ සඳහා අවශ්‍ය පරිසරය තිබෙනවා. මෙයට සමගාමීව ගොවිපළ ඇතුළේ ප්‍රතිසංස්කරණ කටයුතු සිදු කෙරෙනවා. ඒ ප්‍රදේශවල දැවෙන ප්‍රශ්නයක් වන ජල ප්‍රශ්නයට විසැඳුම් ලැබෙනවා. ඉතා විශාල භූමි ප්‍රමාණයක ගොවිපළ පවතින නිසා, මේ සඳහා අක්කර දෙදහසක් පමණ උපයෝගී කර ගන්න හැකි වුණා.* මෙවර පැවැත්වෙන්නේ හයවැනි දැයට කිරුළ වැඩසටහනයි. මීට පෙර පැවැති ‘දැයට කිරුළ’ වැඩසටහන්වලට වඩා මෙහි විශේෂත්වයක් පවතිනවාද?පැහැදිලිවම තිබෙනවා. මෙතෙක් දැයට කිරුළ ප්‍රදර්ශනය සඳහා ඒ ඒ අමාත්‍යංශ මගින් ඉදිකළ ඉදිකිරීම්, ප්‍රදර්ශනයෙන් පසු ඉවත් කරනවා. ඒත් මෙවර එහෙම වන්නේ නෑ. අදාළ අමාත්‍යංශ කරන ඉදිකිරීම්, ස්ථිර ඉදිකිරීම් වශයෙන් එම අමාත්‍යංශවල නිවාඩු නිකේතන බවට පත් කරනවා. අනුරාධපුරයට වෙසක්, පොසොන් කාලවලදී මෙන් ම ,මඩු පල්ලි යන්න එන රජයේ නිලධාරීන්ට නවතින්න තැනක් මේ මගින් සකස් වෙනවා. ඒ නිසා මෙය අලුත්ම දෙයක්.මේ නිවාඩු නිකේතන සඳහා පුත්තලම් පාරෙන් එන අයට නොච්චියාගම සිංහාරගම හන්දියේ සිට කිලෝමීටර් දහයකින් ළඟාවීමට හැකියි. මැදවච්චියේ සෙට්ටිකුලම මන්නාරම් පාරෙන් ඒමට හැකිවන පරිදි මාර්ගය අංගසම්පූර්ණව සකස් කෙරෙනවා.ඔයාමඩුවේ සිට මන්නාරමට ඉතා කෙටි වෙලාවකින් යන්න කජුවත්ත පාර අංග සම්පූර්ණව සකස් කරනවා.  දැනට අනුරාධපුරයට එන්න තිබෙන මාර්ගය පුළුල් කර සකස් කරනවා. ඔයාමඩුව මධ්‍යස්ථානයක් කරගෙන මන්නාරම, යාපනය, අනුරාධපුරය, පොලොන්නරුව, ත්‍රිකුණාමලයට යාමට එන අයට පහසුකම් සැලසීමට සූදානම්. ඒ විතරක් නෙවෙයි. එන අයට විල්පත්තුව නැරැඹීමට පාරවල් සකස් කර විලච්චිය ප්‍රදේශයෙන් ප්‍රවේශවීම සඳහා දොරටු දෙකක් විවෘත කරනවා.රෝහල්, පාසල් අංග සම්පූර්ණව සකස් කිරීමට පියවර ගත්තා. තන්තිරිමලය, විලච්චිය යන ප්‍රදේශ ත්‍රස්තවාදී ග්‍රහණයට නිරන්තරයෙන් ම ගොදුරු වූ ප්‍රදේශයි. එදා රජයේ නිලධාරියෙක් මේ ප්‍රදේශයට යන්නෙ නෑ. මාරුවීමක් හදාගෙන වෙන ප්‍රදේශයකට යනවා. එදා ඒ මිනිසුන්ට සිදු වූ අසාධාරණයට මේ මගින් හොඳ සාධාරණයක් ඉටුවේ යැයි කියා මා සිතනවා.දැයට කිරුළට සමගාමීව දිස්ත්‍රික්කය පුරා සංවර්ධන කටයුතු සිදු කෙරෙනවා. සෑම ප්‍රාදේශීය ලේකම් කොට්ඨාසයක්ම ආවරණය වන පරිදි සෞඛ්‍ය, අධ්‍යාපන, මාර්ග, ජලය, විදුලිය, ලබා දෙනවා. දිස්ත්‍රික්කයේ විදුලිය ප්‍රශ්නය සියයට සියයකින් විසැඳීම සඳහා මුදල් වෙන් වෙලා තිබෙන්නෙ.  ඒත් නිලධාරීන්ගේ අඩුව නිසා ප්‍රායෝගික ගැටලු ඇතිවෙනවා. අනුරාධපුර දිස්ත්‍රික්කයේ විදුලි ප්‍රශ්නය සම්පූර්ණයෙන් විසඳන්න නව ට්‍රාන්ස්ෆෝමර් හයසිය පනහක් අවශ්‍ය යි. එක දවසට එක ට්‍රාන්ස්ෆෝමරයක් දැම්මත්, හයසිය පනහකක වැඩ ඉවර කරන්න අවුරුදු දෙකක්වත් යනවා.අපට මේ ලැබී තියෙන්නේ මහගු අවස්ථාවක්. අවුරුදු දහයක දී සිදුවන දේ එක අවුරුද්දකින් ඉවර වෙනවා. අපේ දිස්ත්‍රික්කයේ සිදුවන සංවර්ධනයේ පිම්මක් කියලා මට මෙය හඳුන්වන්න පුළුවන්.දැනට පුත්තලම අනුරාධපුර මාර්ගය සකස් කෙරෙනවා. කුරුණෑගල පාදෙනිය, අනුරාධපුරය මාර්ගය සකස් කෙරෙනවා. මේවා ‘දැයට කිරුළ’ ප්‍රදර්ශනය ආරම්භ වෙනකොට සකස්කර අවසන් කිරීම අපේ බලාපොරාත්තුවයි. ඒ වාගේම මේ හා සමගාමීව අනුරාධපුරය, ත්‍රිකුණාමලය මාර්ගය, අනුරාධපුර - දඹුල්ල මාර්ගය ආදි ප්‍රධාන මාර්ග සකස් කෙරෙනවා. දිස්ත්‍රික්කයේ සෙසු ප්‍රධාන අතුරු මාර්ග සියල්ල මේ වෙනුවෙන් සකස් කිරීමට නියමිතයි.මීට අමතරව දිස්ත්‍රික්කයේ පෞරාණිකත්වය ආරක්ෂා කිරීම සඳහා කටයුතු සිදුවෙනවා. අභයගිරිය චෛත්‍ය වැඩ අවසන් කිරීමට මේ හා සමගාමීව බලාපොරොත්තු වෙනවා. මිහින්තලේ රජ මහා විහාරයේ මැද මළුව පාර කාපට් දමා සකස් කරන්න ජනාධිපතිතුමා උපදෙස් දීලා තිබෙන්නෙ.* ළඟ ළඟ ම මැතිවරණයක් පැවැත්වීමට නියමිතව තිබෙනවා. කොටස් වශයෙන් මැතිවරණ පවත්වන්නේ ආණ්ඩුවේ වාසියට බව මේ වන විට විපක්ෂය විවිධාකාරයේ චෝදනා එල්ල කරනවා. ඔබ මේ ගැන දරන්නේ මොන වගේ අදහසක් ද?ඔවුන් පරාජයේ විලි වසා ගැනීමට විවිධ කතා කියනවා. ඉකුත් පළාත් පාලන මැතිවරණය එක මැතිවරණයක් වශයෙන් තැබීමට නියමිතව තිබුණත්, නාමයෝජනා ප්‍රශ්න නිසා උසාවි ගිය කොට්ඨාසවල මැතිවරණය ප්‍රමාද වුණා එය අප කළ දෙයක් නෙමෙයි. අධිකරණ තීන්දුවකට අනුව මැතිවරණය ප්‍රමාද වුණා. පරාද වුණාට අපි මොනවා කරන්නද ? ඒ මැතිවරණ දිනුවේ හොර ඡන්ද දාලා නෙවෙයි. ජනතාව එහිදී පැහැදිලිවම තම මතය ප්‍රකාශ කළා.මේ ආණ්ඩුව යුද්ධය අවසන් කළා. අති දැවැන්ත සංවර්ධන වැඩසටහන් කර තිබෙනවා. මැතිවරණ දහයක් තිබ්බත් ඒක මොන මැතිවරණයක් වුණත් අපට ගැටලුවක් නෑ. පළාත් පාලන මැතිවරණය කොටස් දෙකක් විදිහට තැබුවේ විශේෂ හේතූන් නිසයි. ජනාධිපතිතුමා ප්‍රමුඛ ආණ්ඩුවට මැතිවරණ කියන්නේ අභියෝගයක් නෙමෙයි. මේ මැතිවරණයෙනුත් කොළඹ මහ නගර සභාවේ ජය අපට හිමි වෙනවා නියතයි.ජනාධිපතිතුමාගේ මඟ පෙන්වීම මත ආණ්ඩුව, පළාත් සභා ප්‍රාදේශීය සභා විශාල වැඩ කොටසක් කරනවා. පසුගියදා ජනාධිපතිªමා මිහින්තලය විහාරස්ථානයට ගොස් එන අතරතුරදී, අනුරාධපුර මහින්ද ආදර්ශ ප්‍රාථමික විද්‍යාලය ළඟ නැවතිලා පාසල් දරුවෝ සමඟ කතා කළා. එතුමා කිව්වා එය ඉතා ම ලස්සන පාසලක් කියලා. පළාත් සභාවේ මං සකස් කළ ආදර්ශ ප්‍රාථමික පාසල් අතරින් අනුරාධපුරයේ තිබෙන හොඳම පාසලක් විදිහට මහින්ද විද්‍යාලය පිළිබඳ අපට කතා කරන්න පුළුවන්.මං කැබිනට් ඇමැතිකම අතහැරලා ජනතාව වෙනුවෙන් ගමට වැඩ කරන්න පළාත් සභාවට ආව කෙනෙක්. ගමේ මිනිහෙක් සේවයක් ලබාගන්න ආවාම, මං සඳලුතලයට වෙලා ඉන්නේ නෑ. වෙන දවසක එන්න කියන්නෙ නෑ. බාත්රූම් එකේ කියන්නේ නෑ. පැය ගණන් පරක්කු කරන්නේ නෑ. මං පැය විසිහතර පුරාම වැඩ. අපේ ආණ්ඩුව එහෙමයි ජනතාව වෙනුවෙන් වැඩ කරන්නේ.විපක්ෂය මැතිවරණ පරාජය වසාගන්න මොනවා හරි කතාවක් කියනවා. මේ සිදුවෙන සංවර්ධනය අනුව තව අවුරදු පනහකට වත් මේ ආණ්ඩුව වෙනස් කරන්න බෑ. අනුරාධපුරයේ රුපියල් ලක්ෂ පනස් දහසක් වැය කර ඉදිකළ ක්‍රීඩාගාරය කවදාවත් අපට ලැබෙන දෙයක් ද ? බඩ ඉරිඟු වගාව මගින් රුපියල් බිලියන හයක් දිස්ත්‍රික්කය තුළ ඉතුරුකර ගන්න මං කටයුතු කළා. පරිගණක සහිත අංග සම්පූර්ණ පාසල් ඇති කරලා තිබෙනවා. දුර බැහර සිට අනුරාධපුර රෝහලට පැමිණෙන රෝගීන්ට පහසුකම් සැපැයීම සඳහා තඹුත්තේගම, කැබිතිගොල්ලෑව රෝහල්වලට පහසුකම් ලබාදී, මූලික රෝහල් කරලා තිබෙනවා. දිස්ත්‍රික්කයේ වැව් දහයකට වැඩි ප්‍රමාණයක් සංවර්ධනය කර, කුඹුරු අක්කර පනස් දහසක් පමණ අලුතින් අස්වද්දලා තියෙනවා. මේ අප කළ වැඩවලින් කිහිපයක් පමණයි.* මේ වන විට එජාපය කොටස්වලට කැඩිලා ඔවුන් එකතු වී ඉදිරි මැතිවරණවලට මුහුණ දුන්නොත් එය ආණ්ඩුවට අභියෝගයක් වෙයි නේද ?මේ අය එකට එකතුවෙලා සිටිද්දිත් පරාද වුණේ. දැන් පරාද වෙන්න දෙයක් නෑ. ඔය නම්වලින් මහින්ද රාජපක්ෂ කියන චරිතයට අභියෝගයක් නෑ. ගිය ජනාධිපති මැතිවරණයට මුහුණ දුන්නේ රනිල් වික්‍රමසිංහ මහතා නෙවෙයි. ඒ වෙනුවට ඉදිරිපත් වූ පුද්ගලයාට වික්‍රමසිංහ මහත්තයටත් වඩා අතිදැවැන්ත පරාජයකට මුහුණ දෙන්න සිදු වුණා. ඒ නිසා, මහින්ද රාජපක්ෂ චරිතය ඉදිරියේ අභියෝගයක් විය හැකි චරිතයක් මෙදා කපේ විපක්ෂයට හොයාගන්න බෑ කියන එකයි මම කෙටියෙන්ම කියන්නේ.දැන් විපක්ෂය කටයුතු කරන්නේ ආණ්ඩු බලය ලබාගන්න නෙමෙයි. පක්ෂ බලය ලබාගන්නයි. ඒක අපට අදාළ නෑ. ගහන්ඩ ගහන්ඩ දුවන මිනිහත් මෝඩයා. දුවන්ඩ දුවන්ඩ ගහන මිනිහත් මෝඩයා. අද එජාපයේ කණ්ඩායම් දෙකටම මේ කතාව හොඳට ගැලපෙනවා. තමන්ට හරි නායකත්වයක් නැතිනම්, නායකත්වය ගන්න කියලා ඉන්න නායකයාට මෙහෙම සලකන්නත් හොඳ නෑ. කතාවක් තියෙනවානේ ගෙයි ගින්දර පිටට එපා, පිට ගින්දර ගෙටත් එපා, කියලා.* අනුරාධපුර මහනගර සභාව සඳහා මීට පෙර පැවැති මැතිවරණයේ දී ජනතා විමුක්ති පෙරමුණ මහ නගර සභාවේ දෙවැනි තැනට බලය හිමි කර ගත්තා. මෙවර මොන වගේ තත්වයක් ඇති වෙයි කියා ඔබ සිතනවාද ?මේ මැතිවරණයෙන් ජනතා විමුක්ති පෙරමුණට දෙවැනි තැන නෙවෙයි, තුන්වැනි තැනත් නෑ. පළාත් සභාවේ අටදෙනෙක් හිටපු ජනතා විමුක්ති පෙරමුණ, මේ වන විට එක දක්වා අඩුවෙලා. ඒ නිසා නගර සභාවට එක්කෙනෙක් වත් පත් කරගන්න බෑ කියලා මං අභියෝග කරනවා. ශ්‍රී ලංකාවේම තත්ත්වය ඔය විදිහමයි. මේ තත්ත්වය පසුගිය පළාත් පාලන මැතිවරණයේ දී පෙන්නුම් කළා. එයාලට පුළුවන් පෝස්ටර් ගහන්න විතරයි. අපේ ආණ්ඩුවේ ඇමැතිකම් අරගෙන ජනතා විමුක්ති පෙරමුණ ජනතාවට මොනවද කළේ. ඒ නිසා තමයි ජනතාව අද ඔවුන් ප්‍රතික්ෂේප කරන්නේ. අද ජනතා විමුක්ති පෙරමුණට ඡන්දය ඉල්ලලත් බෑ. නොඉල්ලත් බෑ. අද ඔවුන්ට මඟ හිටියත් නහින්න වෙන්නේ. ගෙදර ගියත් නහින්න වෙන්නේ. මඟ හිටියොත් තෝ නහී, ගෙදර ගියොත් අඹු නහී වගේ දෙයක් තමයි අද ඔවුන්ට වෙලා තියෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=f1108272</link>
    <topic>සක්කාරං හොඳයි; ටිකයි!</topic>
    <author>රන්ජන් අමරරත්න</author>
    <content>නවකතාව යනු ඓතිහාසික සමාජ වාර්තාවක් යැයි මතයක් පවතී. එය සැබෑවක් නම්; “සක්කාරං” විශිෂ්ට ගණයේ නවකතාවෙකි. එක්දහස් අටසිය ගණන්වල උඩරට පළාතේ පිටිසර බද ගුම්තුළානක සමාජ - දේශපාලනික යථාර්ථය මේ කතාවෙන් හෙළිදරව් කෙරේ. කුල පීඩනය, ඉඩම් පිළිබඳ ප්‍රශ්නය, රදලයන්ගේ හැසිරීම හා ලිංගික ජීවිතය ද කතුවරයාගේ විමර්ශනයට හසු වේ. එය විචිත්‍ර කතාන්දරයෙකි. එක හුස්මට නැතත්; අපහසුවකින් තොර ව කියවාගෙන යා හැකි ය. එහෙත් මෙය රසවත් කතාන්දරයක් මිස සාර්ථක නවකතාවක් නො වේ.නව ප්‍රබන්ධ යනු කුමක්දැ’යි දැක්වෙන ප්‍රකට නිර්වචන රැසක් තිබේ. ඒ සෑම නිර්මාණයකින් ම මතු කරන ප්‍රධාන සාධක දෙකක් ඇත. පළමුවන්න සංකීර්ණ චරිත නිරූපණය යි. දෙවන්න නව මානයකින් යුතු ව පුද්ගල සබඳතා ගොඩනැඟීම යි. සෝවියට් සාහිත්‍යයේ ප්‍රතිසංස්කරණවාදී රැල්ල නියෝජනය කරන්නකු ලෙස ප්‍රකට චිංගීස් ආයිත්මාතොව් චරිත නිරූපණය හා පුද්ගල අකරතැබ්බ ගණනාවකට මුහුණ දෙයි. මේ කතාවේ එක් ඉලක්කයක් වනුයේ රදලයන්ගේ ලිංගික සූරාකෑම හෙළිදරව් කිරීම ය.එය රතී, නිලමේ, සුබේ යන චරිත තුන ඔස්සේ මැනැවින් නිරූපණය කිරීමට ඉඩ තිබිණි. එහෙත් කතුවරයා එය හුදු සිදුවීම් කිහිපයකට ලඝු කරයි.ලිංගිකත්වය, ජීවිතය හා ඊර්ෂ්‍යාව ඉතා සියුම් ලෙස නිරූපණය කිරීමට අදාළ නිදසුන් ජාතක පොතෙන් ඕනෑතරම් උපුටා දැක්විය හැකි ය. එහි ප්‍රකට ම නිදසුන අන්ධභූත ජාතකය යි. මහලු බමුණා රවටා සොර සැමියා නිවසට ගෙන්වා ගන්නා බැමිණිය ඉනික්බිති චාටුවෙන් සැමියාගේ දෑස් බැඳ සොර දෙටුවා ලවා මහල්ලාගේ හිසට ටොක්කක් ද අන්නවයි. මේ සිදුවීමෙහි සංකීර්ණ හැඟුම් සමුදාය එක් වචන පේළියකට කැටි කරන්නට ජාතක කතාකරු සමත් වේ.“තීගේ අත මොළොක ! පහර වූ කලී ඉතා තද ය”නිර්මාණශීලී ලේඛකයකුට එක වචන පේළියකින් සබඳතා කෙරෙහි කෙතෙක් දුරට අවධානය යොමු කරන්නේ ද යත්; මහලු අශ්වයකු හා ගොවි නායකයකු අතර පවතින ගැඹුරු සම්බන්ධය “ෆෙයාර්වෙල් ගුල්සාරි” නම් කතාවේ දී ඉතා මැනවින් නිරූපණය කරනුයේ මනුෂ්‍යත්වය පිළිබඳ නව මානයක් සටහන් කරමින් ය.ගුල්සාරි නම් මහලු අශ්වයා එම කතාවේ ප්‍රධාන චරිතය යි. සමාජවාදය යටතේ ද බලපවත්වන සූරාකෑම හා නිලධාරීවාදය ගොවි පවුලෙන් පමණක් නොව අශ්වයාගෙන් ද නිරූපණය කිරීමට චිංගීස් සමත් වෙයි. ඔහු මේ සිදුවීම් ඛ්ා චරිත නිරූපණය කරන ආකාරයෙන් පාඨකයාට මහත් කම්පාවක් ඇති වේ. සියුම් හා ගැඹුරු චරිත නිරූපණය ම සාර්ථක නවකතාවේ ප්‍රමුඛ ලක්ෂණය වේ.“සක්කාරං” කෘතියේ කතුවරයා මුල – මැද – අග සහිත විචිත්‍ර කතාන්දරයක් ගොතන්නේ වුව චරිත ගවේෂණයකට පෙලඹෙන්නේ නැත. සංකීර්ණ චරිත නිරූපණයකට යොමු වන්නේ ද නැත.නවකතාව ආරම්භ වන්නේ උඩරට රදල ජීවිතය පිළිබඳ විස්තර කථනයකින් ය. පලිපාන බණ්ඩාර බස්නායක නිලමේ රාජකාරියක් සඳහා සුබේ ගුරුන්නාන්සේගේ නිවසට යයි. සුබේගේ තරුණ ඇඹේණිය දරුවනට නැටුම් කියා දෙමින් සිටින්නී ය. රතී නම් ඒ ගැහැනිය ගැන කාමා”ශක්ත වන නිලමේ සංවාදයකින් බොහෝ දේ නිරූපණය කළ හැකි ය. බොහෝ අරුත් හැඟවිය හැකි ය.චම්මින්ද වෙලගෙදර යනු නවකතා කිහිපයක් විචාරාත්මක පුවත්පත් ලිපි ගණනාවක් හා තවත් වැදගත් ලේඛන රැසක් ද සම්පාදනය කළ දැනට මැදිවියේ පසු වන අත්දැකීම් බහුල ලේඛකයෙකි.ඔහු මීට වඩා පරිණත අයුරින් ජීවිතය දෙසත්, කලාවේ උපමාන දෙසත් බැලිය යුතු ය. අවුරුදු තිහ අවුරුදු හැටපහ අතර කාලය වෘත්තීය ලේඛකයකුගේ ප්‍රශස්ත ම අවදිය යැයි කතාවක් තිබේ. එම ප්‍රශස්ත අවදිය ඉබේ පහළ වන්නේ නැත. ඒ සඳහා විශාල පරිශ්‍රමයක් හා අභ්‍යාසයක් අවශ්‍ය වේ.ලෝකයේ ප්‍රකට පොත් ප්‍රකාශන සමාගම් පොතක් පළ කිරීමට පෙර ලේඛකයාගෙන් ව්‍යාපෘති වාර්තාවක් ගෙන එය සංස්කරණ මණ්ඩලයක් වෙත ඉදිරිපත් කරයි. සංශෝධිත ව්‍යාපෘති වාර්තාව නැවත ලේඛකයා අතට පත් කරන අතර ඔහු හෝ ඇය ඒ අනුව කටයුතු කළ යුතු ය. සාර්ථක නවකතාවක් රචනා කිරීම පහසු කටයුත්තක් නො වේ. ඒ සඳහා පර්යේෂණ කළ යුතුය. අභ්‍යාස කළ යුතුය.ප්‍රතිරචනය කළ යුතුය. එබඳු විධිමත් රටාවක් ශ්‍රී ලංකාව වැනි රටවල නො පවතින බැවින් සියල්ල ලේඛකයාගේ කර මත පැට වේ. එක අතකින් අපේ ලේඛකයා අසරණ ය. එහෙත් එය නවකතාවේ ගුණදොස් දැක්වීමක දී අදාළ කර ගත හැකි නො වේ.චම්මින්ද වෙලගෙදර සිය නවකතාව සඳහා තෝරාගත් ඓතිහාසික පරිසරය තුළ විශේෂයෙන් සැලකිල්ලට ලක්විය යුතු කරුණු කිහිපයක් තිබිණි.(i) නිදහස් අරගලය (ii) දරිද්‍රතාව (iii) සංස්කෘතික කඩාවැටීම (iv) අරාජිකත්වයඑක්දහස් අටසිය ගණන්වල උඩරට ජනතාව ඉහත කී ගැටලු හතර ට මුහුණ දුන්හ. ඒ හැරෙන්නට තවත් පීඩන ගණනාවකට මුහුණ දුන්හ. කොටින් ම එදා උඩරට ජනයා පහතරට වෙළඳුන්ගේ ආක්‍රමණවලින් අපහසුවට පත් වූ බව ද සඳහන් වේ. කතෝලිත ආගම ඇතුළු තවත් විරුද්ධ මතවාද උඩරටට කඩා වදිනුයේ පහත රටෙන් ය. මේ සිදුවීම් සාධාරණ ද ? යුකති සහගත ද යන්න වෙනත් ප්‍රශ්නයෙකි. එහෙත් උඩරට ජනතාවගේ සමාජ – ආර්ථික - දේශපාලනික නිරූපණයකදී ඒ සියල්ල වැදගත් වනු ඇත.චම්මින්ද වෙලගෙදර ඉහත කී සමාජ වෙනස්වීම උඩින් – පල්ලෙන් අත ගා එක්තරා කතාන්දරයක් පමණක් සමාජ ගත කරයි. ඔහුගේ කතාව වර්තමාන නවකතා අතර ඉදිරියෙන් තබන්නට පුළුවන. එසේ වන්නේ නවකතා යනු කුමක්දැ’යි හඳුනා නොගත් රචකයන්ගේ කතාන්දර ඔසවා තැබීම නිසා ය. අප දන්නා පරිදි අද සම්මාන ලැබෙන්නේ නවකතාවලට නො වේ.චම්මින්ද සුන්දර කතාවක් ගොඩනඟා ඇති නමුදු හෙළි කළ යුතු සමාජ යථාර්ථයන් අතහැර තිබේ.එක්දහස් අටසිය ගණන්වල උඩරට පැවැති කුල පීඩනය, දිළිඳුකම, සූරාකෑම හා ඉංග්‍රීසීන්ගේ ග්‍රහණය චම්මින්ද අතින් නිරූපණය වී නැත. එදා සමාජය කෙරෙහි බලපෑ බාධක, බන්ධන, පීඩන, අවහිරතා අතහැර අති සරල කතාවක් කියාගෙන යෑමට චම්මින්ද පෙළැඹී ඇත. ඒ ගැන අප ගේ බලවත් විරෝධය පළ වේ.ස්වර්ණ පුස්තක සම්මාන ප්‍රදානයේ තුන්වන වටයට තේරී පත් වූ ප්‍රබන්ධ අතර “සක්කාරං” කෘතියට වැදගත් තැනක් ලැබේ. එහෙත් එය විශිෂ්ට කෘතියක් නො වේ. අවසන් වශයෙන් අපට කිව හැක්කේ සක්කරං හොඳයි ටිකයි යන්න ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=f1108274</link>
    <topic>රමලාන් මාසයේ උදාවනඋතුම් වූ ලෙයිලතුල් කදීර් රාත්‍රිය</topic>
    <author>ජෙන්නත් ඔසිලා ජෙයිනුල් ආබ්දීන්</author>
    <content>උපවාස මාසය ක්‍රමයෙන් ගෙවී යමින් පවතී. උපවාස මාසයේ අගභාගයේ ඔත්තේ දිනයක රාත්‍රියේ අති උතුම් වූ දිනයක් උදාවෙයි. එය ලෙයිලතුල් කදීර් යන නමින් හැඳින්වේ. උපවාසයේ 27වැනි දවස ඒ වෙනුවෙන් වෙන් කර ලෝ වැඩි මුස්ලිම් ජනතාව ඉතා භත්කි පූර්වකව එය සමරති. මෙම දිනය ගෞරවනීය ලෙස සැළකීමට කරුණු කීපයක් හේතු වෙයි. මිනිස් ජිවිතයේ වෙනස්කම් රාශියක් මේ දිනයේ සිදුවී තිබේ. මුහම්මත් නබිතුමා අකුරු ශාස්ත්‍රය දැන සිටි කෙනෙක් නොවේ.උම්මි නබි යනුවෙන් හැඳින්වූ එතුමාට ‘නබිත්වය’ පිරිනමා ඉස්ලාම් මාර්ගෝපදේශකත්වයට පත් කෙරුනේ මේ දිනයේදීය. අල්කුරාණය පළමුවරට එතුමා වෙත පිරිනැමුවෙත් මේ දිනයේදීය.අල්කුරාණයේ 96වැනි සුරාවේ ‘ඉක්රව් බිස්මි රබ්බිකල්ලදී’ යන අධ්‍යාපනයට සම්බන්ධ මුල් වැකිය පසුකලෙකදී ඉස්ලාමයට අධ්‍යාපනය කෙරෙහි විශේෂ උනන්දුවක් ඇති කිරීමට මුල්විය. ‘ජිබ්රීල් අලෙයිසලාම් දේව දූතයා පළමු වරට කුරාණ් වැකි රැගෙන එන විට නබිතුමානෝ හීරා ගුහාවේ භාවනාවේ යෙදී සිටියේ මිනිස් වර්ගයා යහමගට යැවීමට කළ යුතු ක්‍රියාමාර්ගයන් කුමක්ද යන්න මෙනෙහි කරමින්ය. ආගමික, සාමාජික, සංස්කෘතික හා ආර්ථික වශයෙන් පිරිහි සිටි අරාබි ජනතාව යහමග යැවීමට මග පෑදුනේ ලෙයිලතුල් කදීර් දිනයේ දී ලොවට පහළ වූ ශුද්ධ වූ අල්කුරානයේ උපදෙස් බව මෙහිදී සඳහන් කළ යුතු කරුණකි.මිනිස් අවශ්‍යතා, මිනිසාට අවශ්‍ය හික්වීම, එකිනෙකට දැක්විය යුතු ආදරය, කරුණාව, සෙනෙහස පැවැත්ම, ජීවිතේ ආරම්භය අවසානය මේ සියල්ල යහපත් ලෙස තිබිය යුතු අයුරු මිිනිස් සිත් වෙත යොමු කෙරුනේ මේ ලෙයිලතුල් කදීර් දිනයේ පහළ වූ ශුද්ධ වූ අල්කුරාණය මග පෙන්වීම හේතු කොට ගෙනය.මේ අගනා වූ රාත්‍රියේ ශ්‍රේෂ්ඨත්වය ගැන ශුද්ධ වූ අල්කුරාණයේ මෙසේ සඳහන් වී තිබේ.‘රමලානය කෙතරම් උසස් ද කියා කිවහොත් මිනිසුන්ට මාර්ගෝපදේශකයා වශයෙන් ද, සෘජු මාර්ගය පෙන්වන්නෙකු වශයෙන් ද, ශුද්ධ වූ අල්කුරාණය පහළ වූයේ මේ මාසයේය.එම නිසා මේ මාසයේ උපවාස කිරීමට ඔබ අතරින් කවරෙකුට හෝ අවස්ථාව ලැබුණේද එය ඉටු කරන්න.උපවාසය ආරම්භ වූ වහාම ස්වර්ගයේ දොරටු විවරවේ. නිරයේ දොරටු වැසී යයි.‘ලෙයිලතුල්’ යන වචනයේ ශක්තිමත් වූත් ගරුකටයුතු වූත් රාත්‍රිය යන අරුත ගැබ්වී තිබේ. මෙම රාත්‍රියේ ජිබ්රීල් දේව දූතයා අල්ලාගේ අණපරිදි මේ ලොව සිදුවීමට නියමිත සියලු කටයුතු පහළ කරන බවත් සඳහන්වේ. මේ නිසා මෙය ඉරණම් රාත්‍රිය යනුවෙන්ද හඳුන්වනු ලැබේ.ශුද්ධ වූ අල්කුරාණය පහළ වීමෙන් පසු ලොවබොහෝ වෙනස්කම් සිදුවිය. අල්ලාහ් කෙරෙහි විශ්වාසය තැබීම, දිනකට පස්වරක් සලාතය ඉටුකිරීම, සකාත් නැමැති දුගී බද්ද ගෙවීම, උපවාස ශිලය රැකීම හා හජ් මෙහෙය ඉටු කිරීම වැනි ඉස්ලාමයේ කුළුණු පහ තුළින් මිනිස් සිත ගත මනස තැන්පත් විය. ඔවූහූ යහමගට යොමුවිය.ආධ්‍යාත්මික සුවය සොයන්නට උත්සාහක් ඇතිවිය. මීට අවුරුදු 1440 කට පමණ පෙර බිහිවූ ශුද්ධ කුරාණයේ කරුණු අතීතයටත්, වර්තමානයටත් අනාගතයටත් වලංගු වන ආකාරයට නිර්මාණය වී තිබේ. එය තත්කාලීනය. මව්කුසේ සිට කබ්ර් (සොහොන) දක්වා ජීවිතය පැවැත්ම කෙසේ විය යුතුද යන්න මෙහි ඇතුළත් වි තිබේ. මෙවැනි ග්‍රන්ථයක් මීට පෙර කිසිවකු නිර්මාණය කර නැත. පාලන ක්‍රම, නීති පද්ධතිය, විද්‍යාත්මක පරීක්ෂණ, නව සොයා ගැනීම් වලට මග පෙන්වන කරුණු, පරිසරය සුරැකීම, මහ සමුද්‍රයේ ගවේෂණ, තාරකා ශාස්ත්‍රය, ගණිත ශාස්ත්‍රය, වර්තමාන මෙන් ම අනාගත ලෝකයටත් අවශ්‍ය තොරතුරු මෙහි සඳහන් වී තිබේ. එය අතිශයින්ම ආශ්චර්යමත් ග්‍රන්ථයක් බව කිවහොත් එය අතිශයෝක්තියක් නොවේ. අතිශයින් උතුම් වූ මෙම රාත්‍රියේ අප සියලු දෙනාම කළයුතු කටයුත්තක් ඇත. එනම් පාපොච්ඡාරණය කිරීමයි.එය ‘තව්බා’ යනුවෙන් හැඳින්වේ. දන්පින් කටයුතුවලට අමතරව මෙදින රාත්‍රියේ තව්බා කිරීමෙන් අප කළ පව්වලට සමාව ලැබේ. අප දැනුවත් හෝ නොදැනුවත්ව කළ පව්වලට සමාව ඉල්ලීම මේ දින රාත්‍රියේ සිදු කෙරෙන ප්‍රධාන කටයුත්තයි. නබි ආදම් (අෙලෙ) තුමා මහපොළොවට පහළ කළ අවස්ථාවේදී එතුමා තමා කළ වරද වෙනුවෙන් අල්ලාහ්ගෙන් සමාව අයැද සිටියේය. එවිට අල්ලාහ් ඔහුට සමාව දෙනු ලැබුවා යයි ඉතිහාසයේ සඳහන් වී තිබේ.‘තමාට තමා විසින්ම වැරදි කරගත් මගේ අනුගාමිකයෙනි, ඔබ අල්ලාහ්ගේ දායදවලින් කළ කිරීමට පත් නොවන්න. නිශ්චය වශයෙන් ම අල්ලාහ් සියලු පව්වලට සමාව දෙන්නේය’ අල්කුරාණයේ එසේ සඳහන් වී තිබේ.මුස්ලිම්වරුන් සියලු දෙනාම මෙදින රාත්‍රියේ ප්‍රාර්ථනාවේ යෙදෙති. අපේ ප්‍රාර්ථනාවන් සුභවාදී විය යුතුයි. අසුභවාදයෙන් මිදි යහපත් සිතින් ප්‍රාර්ථනා කරන්න යැයි මුහම්මත් නබිතුමාණන් දේශනා කර තිබේ.මෙම රාත්‍රියේ තමා කළ පව්වලට සමාව අයදීමේදී කොන්දේසි කිහිපයක් අනුගමනය කළ යුතුයි. එසේ නොවු විට ප්‍රාර්ථනාවන් ඉටු වීම අවිනිශ්චිතය.සත්‍යවූ මුස්ලිම්වරයකු ලෙසින් තමා කළ පව්වලට සමාව අයැදිය යුතුයි. මීට පෙර කළ පාපකාරි ක්‍රියාවන් ගැන පසුතැවිලි වි දුක්වීමත් නැවත එවැනි වැරදි නොකරන බවට සිතා අවංක සිතෙන් අධිෂ්ඨාන කරගැනීමත් වැදගත්ය. සිත තුළ එක් අදහසකුත් බාහිරව තවත් අදහසකුත් තබාගෙන සමාව ඉල්ලීම හෝ ප්‍රාර්ථනා කිරීම නොකළ යුතුය. එසේ කළ විට වැරදිවලට සමාව ලැබීමක් හෝ ප්‍රාර්ථනාවන් ඉටුවීමක් හෝ සිදු නොවේ.“ආදම්ගේ දරුවනි ඔබ කරන ලද පව් අහස් කුස දක්වා ඉහළ ගියත් මගෙන් ඔබ අවංකව සමාව අයැද සිටියේ නම් මම ඔබට සමාව දෙමි.” යනුවෙන් ශුද්ධ වූ අල්කුරාණයේ සඳහන් වී තිබේ.මගහැරුණු උපවාස ශිලය වෙනුවෙන් කෆ්ෆාර් දීම එනම් දුගී අයට ආහාර දීම, ණය තුරුස් දීමට තිබේනම් ඒවා පියවා දැමීම, ණය ගෙවීමට අපහසු නම් තවත් කෙනෙක් ලවා එම ණය මුදල ගෙවා දැමීමට කටයුතු කරමි යයි සිතේ අධිෂ්ඨාන කරගතයුතුය. ඒ සමගම අල්ලාහ් වෙනුවෙන් මේ කටයුතු ඉටු කරමි යයි අධිෂ්ඨාන කර ගැනීම ද අවශ්‍ය වේ. එවිට ඔබගෙන් සිදුවු පව්වලට සමාව ලැබෙන අතරම ඔබේ ප්‍රාර්ථනාවන්ද ඉටු වෙනු ඇත. අතැමුන්ගේ ප්‍රාර්ථනාවන් අල්ලාහ් ඉතා ඉක්මණින් ඉටුකරන බැව් පැවැසේ. හජ් ඉටු කරන්නට අධිෂ්ඨාන කරගෙන සිටින අය, අසාධාරණයට පත්වී සිටින අය, දුක් පීඩා කම්කටොලුවලට මැදිවී සිටින අය, දරුවන් වෙනුවෙන් ප්‍රාර්ථනා කරන දෙමව්පියන්, තම සහෝදරයා වෙනුවෙන් ප්‍රාර්ථනා කරන සහෝදර සහෝරයින්, රෝගී තත්ත්වයට පත්වී දුක්විඳින අය, දුර ඈත ගමන්බිමන්වල යෙදෙන මගීන්, යුක්ති ගරුක නායකයන් යන අයගේ ප්‍රාර්ථනාවන් අල්ලාහ් නොවරදවාම ඉටුකරන බැව් පැවැසේ.ලෙයිලතුල් කදීර් රාත්‍රියක මරණයට පත්වුවන්ගෙන් අවසාන දිනයේදී ප්‍රශ්න කිරීමක් සිදුවන්නේ නැතැයි කියැවේ.මහ්රිබ් සලාතය කිරිමෙන් හා ඉෂා සලාත් ජමාන් වශයෙන් (සමූහ වශයෙන්) ඉටු කිරීමෙන් එම රාත්‍රියේ නියම ප්‍රතිඵල ලබා ගැනීමට හැකිවෙනු ඇත. මේ උතුම් වූ රාත්‍රිය හරවත් කරමින් ඉන් උපරිම ප්‍රයෝජන ගැනීමට උත්සාහ කරමු.‘යා අල්ලාහ් ඔබ සමාව දෙන්නෙහිය. සමාව වැඩි වැඩියෙන් ප්‍රිය කරන්නෙහිය. එම නිසා අපට සමාව දෙනු මැනවි’ යැයි නැවත නැවත අයැද සිටිමු. අප දැනුවත්ව කළ වැරදි, අප අතින් නොදැනුවත්ව සිදුවු වැරදි ගැන අප හදපත්ලෙන්ම දුක්වෙමු. මින් ඉදිරියට කිසිම දිනෙක වරදක් නොකරමු. අප කළ වැරැදිවලට අපට සමාව දෙනු මැනවි’ යැයි අල්ලාහ්ට පාපොච්ඡාරණය කරමු.මේ දිනයේ ප්‍රාර්ථනාවන් සඳහා හදවත විවෘත කළ හැක. චංචල නොවූ ඊමානයත්, ඍජු මගෙහි ස්ථිරත්වයත් ඔබගෙන් අයැද සිටිමු. සෞභාග්‍ය ඉල්ලා සිටිමු. ඔබට නැමදුම් කිරීම සඳහා වැඩි වැඩියෙන් ශක්තිය ලබා දෙන ලෙස අයැද සිටිමු.කැළැල් නොවූ ශ්‍රේෂ්ඨ හදවතක් හා සත්‍ය කථා කිරීමේ මනස ද ඉල්ලා සිටිමු. මගේ හදවතින් වෛරය කෝපය තුරන් කරනු මැනවි. යහපත් දේ පමණක් කිරීමට මග පෙන්වනු මැනවි.  යා අල්ලාහ් මගේ සිතට භක්තිය වැඩි වැඩියෙන් පිරි නමා එය ස්ථීර කරනු මැනවි. රටටත්, රටේ නායකයාටත්, රට වැසියාටත් සෞභාග්‍ය ලබා දෙනු මැනවි.මේ ආකාරයෙන් අල්ලාහ්ට ප්‍රාර්ථනා කරමින් හා තව්බා කිරිමෙන් මේ උතුම් වු රාත්‍රියෙන් උපරිම ප්‍රයෝජන ගන්නට උත්සාහ කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>27</day>
    </date>
    <link>http://www.dinamina.lk/2011/08/27/_art.asp?fn=f1108273</link>
    <topic>රෝහණධීර සර්</topic>
    <author>ගාමිණි ගුණසේකර සභාපති – අධ්‍යාපන මිත්‍රත්ව සහයෝගිතා පදනම</author>
    <content>මහාචාර්ය මැන්දිස් රෝහණධීරයන් මේ රටේ විශිෂ්ට ගණයේ උගතෙකි. බුද්ධිමතෙකි. එතුමා ප්‍රගතිශීලී කඳවුර නියෝජනය කළ හැමවිටම රටේ විවිධ අර්බුද පිළිබඳව නොබියව වටිනා අදහස් පළ කළ හා උපදෙස් ලබා දුන් බහුශ්‍රැත පඬිවරයෙක්. ඔහුගේ අදහස්, ප්‍රතිපත්ති හා චින්තනය රටේ ඉදිරි ගමනට බෙහෙවින් වැඩදායක වූවා මෙන්ම ජීවිතයේ අවසන් හුස්ම පොද හෙළනතුරුම ශාස්ත්‍රීය පර්යේෂණාත්මක පොත පත ලිවීමේ කාර්යයේ නිරත විය.මහාචාර්ය මැන්දිස් රෝහණධීරයන් 2011 අගෝස්තු 26 උදෑසන මියගිය පුවත මා කන වැකුණු විට මට දැනුනේ ඉමහත් ශෝකයකි. මක්නිසාද යත් එතුමා විශ්වවිද්‍යාල අවදියේ අපගේ ඉතිහාසය හා පුරාවිද්‍යාව පිළිබඳ මහාචාර්යවරයා මෙන්ම ගුණ නැණ පිරිපුන් ආදරණීය ගුරුතුමකු වූ නිසාය.ඔහු කිසිවිටකත් ඉතිහාස දේශන ශාලාවට පැමිණෙන විට අනෙකුත් ගුරුවරුන් මෙන් සටහන් හා පොත්පත් ගොන්නක් රැගෙන එන්නේ නැත. කිසිම පොතක් සටහනක් නොමැතිව ඉතිහාස පාඩම් අපිට කියා දෙනවිට හැම සිසුවෙකුම ආශාවෙන් අසා සිටි අයුරු මට අද මෙන් මතකය. ඉතිහාසයත් පුරාවිද්‍යාවත් පිළිබඳව එතුමාට තිබූ පුළුල් දැනුම අතිමහත් විය. සරලව තේරෙන බසින් ගැඹුරු විමර්ශනයක යෙදෙන එතුමාගේ දේශන කිසිවකු මඟහැරියේ ද නැත.අත්කොට කමිසයක් ඇඳ සෙරෙප්පු දෙකක් පැළඳ දුම් පයිප්පයක්ද උරමින් වාහනයෙන් බැස සුමංගල ගොඩනැගිල්ලට පැමිණ ඉතිහාසය අධ්‍යයනාංශයට ඇතුළු වන ප්‍රාංශු දේහධාරි තැනැත්තා මහාචාර්ය රෝහණධීරයන්ය. එසේ පැමිණෙන එතුමා ඉතිහාස අධ්‍යයනාංශයේ ලිපිකරු ලොකුගමගේට විහිළුවක්ද කරමින් කෙළින්ම ඉතිහාස දේශන ශාලාවට නියමිත වේලාවට යයි.එතුමාගෙන් ඉගෙන ගත් දේ අපිට අද මෙන් මතකය. එසේම ඔහු වැනි ගුණ නැණ සපිරි ප්‍රාඥයකුගේ සිසුවකු වීමට ලැබීමත් අපට භාග්‍යයක් බව සිහිපත් කළ යුතුය.එතුමා විශ්වවිද්‍යාලයේ ජ්‍යෙෂ්ඨ මහාචාර්යවරයා ලෙසින් විශ්‍රාම ගොස් රාජ්‍ය සේවා කොමිසන් සභාවේ සාමාජිකයකු ලෙසද දිගුකලක් සේවය කරන ලදී. එහිදී ද විශාල සේවාවක් එතුමාගෙන් සිදුවිය. තම උපන් පළාත වන දකුණු පළාතට යම් සේවාවක් කිරීම උදෙසා දකුණු පළාත් ආණ්ඩුකාරධුරය එතුමාට ලබාදුන්නේ නම් එය එතුමාට කරන ලොකු ගෞරවයක් වන්නට ඉඩ තිබුණි. වරප්‍රසාද හා තාන්න මාන්න පසුපස හඹා නොගිය එතුමා හැමවිටම ඛ්2යා කළේ රට උදෙසා යමක් කිරීමටය. මහාචාර්යතුමන් 1977 සිට 1994 දක්වා ශ්‍රීලනිපය වැටී සිිටි අවස්ථාවේ එයට සවිය දෙන්නට දිවි හිමියෙන් කටයුතු කළ අයුරු බොහෝ අයට මතක ඇත.වරක් අවිස්සාවේල්ල ශ්‍රීලනිප සංවිධායක ලෙස සිරිමා බණ්ඩාරනායක මැතිනිය විසින් එතුමාව පත්කරන ලදී. සිරිමා මැතිනියගේ සමීපතම හිතවතෙකු මෙන්ම උපදේශකයකු ලෙස රෝහණධීර මැතිතුමා කටයුතු කළේය.මහාචාර්යතුමන්ගේ ජීවිතයේ ඉතා දුක්ඛදායක කරුණක් වූයේ 1988 – 89 භීෂණ සමයේ තම ලොකු පුතා අතුරුදන්වීමය. අද වනතුරුත් වූයේ කුමක්දැයි නොදනී. ඉන් ඉතා කම්පනයට එතුමා පත්විය. එතුමා ප්‍රගතිශීලී දේශපාලන කඳවුර නියෝජනය කිරීමේ ප්‍රතිඵලය වූයේ තම ආදරණීය පුතණුවන් එජාප රාජ්‍ය භීෂණය විසින් ගොදුරු කර ගැනීමය. තම පුතුගේ වියෝව ගැන එතුමා ඒ දිනවල ඉතා නිසදැස් කවියක්ද පළ කර තිබූ අයුරු මට මතකය.ඉතිහාසය පිළිබඳව වටිනා පර්යේෂණ ග්‍රන්ථ රැසක් පළ කර ඇති මෙතුමා වෙරිවත්ත නමින් ඇන්ටන් චෙකොෆ්ගේ නාට්‍යයක්ද මනරම් අයුරින් පරිවර්තනය කර ඇත. මෑත ලංකාවේ ඉතිහාසය හා පුරාවිද්‍යාව පිළිබඳව බිහිවූ විශිෂ්ටතම උගතුන් අතර රෝහණධීරයන්ට ලැබෙන්නේ ඉහළම තැනකි. එතුමාගේ අඩුව තව බොහෝ කාලයක් යනතුරු අපේ රටට දැනෙනු ඇත.එතුමාට නිවන් සුව ලැබේවා !.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108291</link>
    <topic>මරදානේ තැන් 4ක් කොටු වෙයි</topic>
    <author/>
    <content>එහෙත් ඇතැම් ඔසු සල් ලියාපදිංචිය සිදු නොකර සිටින බැවින් මේ පියවර ගත් බවත් සෞඛ්‍ය අමාත්‍යාංශය පවසයි.මේ අනුව පෙරේදා (27) වැටලීම් එම අධිකාරියේ අධ්‍යක්‍ෂ හේමන්ත බෙනරගම මහතා ප්‍රමුඛ නිලධාරීන් පිරිසක් ආරම්භ කර තිබේ. කොළඹ මරදාන, පංචිකාවත්ත ප්‍රදේ්ශවල ඔසු සල් 10ක් පරීක්‍ෂාවට ලක් කර ඇති අතර ඉන් 4ක් ලියාපදිංචි කර නැති බවට තහවුරු වී ඇත.පුහුණුවක් සහිත ඖෂධවේදියකුගේ සේවය ලබා නොගැනීම, වෛද්‍ය නිර්දේශ නොමැතිව ඖෂධ නිකුත් කිරීම, එක් එක් ඖෂධ ගබඩා කළ යුතු නියමිත උෂ්ණත්වයේ ඖෂධ ගබඩා නොකිරීම, ඖෂධ හා ආහාර ද්‍රව්‍යය එකම ශීතකරණයේ ගබඩා කිරීම, මෙරට භාවිතයෙන් ඉවත් කළ ඖෂධ තබා ගැනීම, බාල ඖෂධ අලෙවි කිරීම හා වෛද්‍යවරුන් නියම කළ ඖෂධ වෙනුවට වෙනත් මිල අධික විකල්ප ඖෂධ රෝගීන්ට අලෙවි කිරීම වැනි කාරණාවන්ට අදාළව පරීක්‍ෂණ සිදුකරන ලෙස සෞඛ්‍ය ඇමැති මෛත්‍රීපාල සිරිසේන මහතා අධිකාරියට උපදෙස් දී තිබේ.මේ වැටලීම් ප්‍රාදේශීය වශයෙන් ඖෂධ හා ආහාර පරීක්‍ෂකවරු මගින් සිදු කෙරෙන අතර ඒවා නියාමනය කිරීමේ පූර්ණ බලතල පළාත් සෞඛ්‍ය අධ්‍යක්‍ෂවරු හා ප්‍රාදේශීය සෞඛ්‍ය සේවා අධ්‍යක්‍ෂවරුන්ට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108292</link>
    <topic>ඉතිහාසයේ ශක්තිමත්ම ආණ්ඩුව අප පිහිටෙව්වා</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා නිදහස් පක්ෂය හැට වැනි සංවත්සරය සමරන්නේ ඉතිහාසයේ ශක්තිමත්ම ආණ්ඩුව පිහිටුවා රට නිවැරදි මඟට යොමු කරන්නට හැකි වීමේ ආඩම්බරයත් සමඟ බව ජනාධිපති මහින්ද රාජපක්ෂ මහතා ප්‍රකාශ කළේය.නිදහස් පාක්ෂිකයන් තනිව රජ කළ යුතු නැති බවට පක්ෂයේ නිර්මාතෘ එස්. ඩබ්ලිව්. ආර්. ඩී බණ්ඩාරනායක ශ්‍රීමතාණන්ගේ මතය වඩාත් ඉදිරියට ගෙන ගිය වත්මන් රජය සියලු පක්ෂ සංවිධාන සමඟ පුළුල් සහයෝගිතාවක් පවත්වාගෙන යන බවත් ජනාධිපතිවරයා පැවැසීය. බණ්ඩාරනායක මහතාගේ සහ මැතිනියගේ මඟ යමින් එක්සත් ජාතික පක්ෂයෙන්, සම සමාජ පක්ෂයෙන්, කොමියුනිස්ට් පක්ෂයෙන්, මහජන එක්සත් පෙරමුණෙන් පමණක් නොව දෙමළ ජාතික සන්ධානයෙන් පවා ශ්‍රී ලංකා නිදහස් පක්ෂයට ශක්තිය ලබා ගන්නට අද හැකි වී තිබෙන බව ජනාධිපතිවරයා කීවේය.ඒ සියලුදෙනා වත්මන් රජයේ ප්‍රතිපත්ති පිළිගෙන බලවේගයක් ලෙසින් එකට එකතුව ගමන් අරඹා තිබෙන බවත් ජනාධිපතිවරයා ශ්‍රී ලංකා නිදහස් වෘත්තියවේදීන්ගේ සංවිධානයේ දිස්ත්‍රික් මෙහෙයුම් කමිටු සාමාජිකයන්ගේ රැස්වීමට ලක්ෂ්මන් කදිරගාමර් ජාත්‍යන්තර ක්‍රමෝපායන අධ්‍යයන ආයතනයේදී පෙරේදා (27) එක් වෙමින් පැවසීය.පුළුල් ලෙස පක්ෂය දෙස බලන්නට බණ්ඩාරනායක ශී‍්‍රමතාණන් ඉගැන්වූ බව සිහිපත් කළ ජනාධිපතිවරයා අද මෙන්ම විවිධ බලවේගවලට මුහුණ දුන් බණ්ඩාරනායක මැතිනිය පක්ෂය වඩාත් ශක්තිමත් කළ බව පැවැසීය.පක්ෂයත් රජයත් වඩාත් ශක්තිමත් කරමින් ජනතාව සතුටින් තබන්නට සියලුදෙනාගේ සහාය අවශ්‍ය බව කී ජනාධිපතිවරයා එහිදී වෘත්තිකයන්ට විශාල කාර්යයභාරයක් පැවැරී ඇති බව වැඩිදුරටත් ප්‍රකාශ කළේය.මේ අවස්ථාවට ඇමැතිවරුන් වන මහාචාර්ය ජී. එල්. පීරිස්, ඩලස් අලහප්පෙරුම මහත්වරු සහ පළාත් ආණ්ඩුකාරවරු, ප්‍රධාන ඇමැතිවරු, මැතිඇමැතිවරු ඇතුළු පිරිසක් ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108293</link>
    <topic>දිසා හතරක සංවර්ධනයට කෝටි 1200ක්</topic>
    <author>ජයසිරි මුණසිංහ, නුවරඑළිය මධ්‍යම එරික් තිලකරත්න නුවරඑළිය සිට</author>
    <content>බදුල්ල, නුවරඑළිය, මඩකළපුව සහ අම්පාර දිස්ත්‍රික්ක හතරේ කඩිනම් සංවර්ධනයක් ඇති කිරීම සඳහා මේ වසරට (2011) රුපියල් කෝටි එක්දහස් දෙසීයක මුදලක් ආර්ථික සංවර්ධන අමාත්‍යාංශය ලබාදේ.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඉකුත් 26/27 දෙදින ඒ ඒ දිස්ත්‍රික්කවල පැවැති දිස්ත්‍රික් සංවර්ධන කමිටු රැස්වීම්වලදී මේ මුදල් වෙන් කැරිණි.දිවි නැඟුම ජාතික ජීවනෝපාය සංවර්ධන වැඩසටහන්, සමෘද්ධිය, ගම නැඟුම සහ පළාත් සභා මාර්ග කාපට් කොට වැඩිදියුණු කිරීම සඳහා මේ මුදල් යොදාගනු ලැබේ.බදුල්ල දිස්ත්‍රික්කයේ ජනසෙත සැලැසෙන වැඩසටහන් වලට වෙන් කළ මුදල් රුපියල් කෝටි 465 කි. මඩකළපුව දිසාවට රුපියල් කෝටි 285 ක්ද, නුවරඑළියට රුපියල් කෝටි 230 ක්ද අම්පාරට රුපියල් කෝටි 215 ක්ද වෙන් කැරිණි.ජනාධිපතිවරයාගේ විශේෂ උපදෙස් මත නුවරඑළිය දිස්ත්‍රික්කයේ පළාත් සභා මාර්ග සියල්ල කාපට් කොට ප්‍රතිසංස්කරණය කිරීමට චීන රජයෙන් ණය මුදලක් ලබාගෙන ඇතැයි ද, ඒ අනුව එහි කටයුතු ඉක්මනින් ආරම්භ කොට ඉතා කඩිනමින් නිමා කරන බවද මෙහිදී අනාවරණය විය.ජනතාවගේ ජීවනෝපාය සංවර්ධනය සඳහා අලුතින් ආරම්භ කරන ගෘහ ආශි‍්‍රත ආරක්ෂිත දැල් යොදා කරන බීජ හා රෝපණ ද්‍රව්‍ය ව්‍යාප්ත කිරීමේ මහා වැඩපිළිවෙළට සියයට 50ක ආධාරයක් හා ඉතිරි සියයට 50 අඩු පොළියට ණය මුදලක් ලෙස ගොවීන්ට ලබාදීමට ද මෙහිදී තීරණය කැරිණි.ඊට අමතරව ගෘහ ආශි‍්‍රත කර්මාන්ත, සම්ප්‍රදායික කර්මාන්ත නැංවීමට අවශ්‍ය දිරිදීම්වලට මේ මුදල් යොදාගනු ඇත. ඉකුත්දා ඇතිවූ ගංවතුරින් සිදුවූ දේපොල හානිවලට විශේෂයෙන් කැඩී බිඳීගිය වැව් අමුණු ඇළවේලී ප්‍රතිසංස්කරණයට ද මේ මුදල් යොදා ගැනේ. මේ දිස්ත්‍රික් සංවර්ධන කමිටුවලට දේශපාලන, රාජ්‍ය නිලධාරීහු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108294</link>
    <topic>හදිසි නීතිය ඉවත් කිරීම යුරෝපා සංගමයේ ප්‍රසාදයට</topic>
    <author>මහින්ද අලුත්ගෙදර</author>
    <content>හදිසි නීතිය අහෝසි කිරීමට ශ්‍රී ලංකා රජය ගත් තීරණය සම්බන්ධයෙන් යුරෝපා සංගමයේ ප්‍රසාදය හිමිව තිබේ.දශක ගණනාවක් පැවැති යුද්ධයෙන් පසුව රට සාමාන්‍ය අතට පත්වීම සඳහා එය වැදගත් පියවරක් බව යුරෝපා සංගමයේ බ්‍රසල්ස්හි නියෝජිත කැතරින් ඇෂ්ටන් ප්‍රකාශ කර ඇතැයි ශ්‍රී ලංකාවේ යුරෝපා සංගම් කාර්යාලය පවසයි. ප්‍රජාතන්ත්‍රවාදී සමාජයක් සඳහා අත්‍යාවශ්‍ය සාධකයන් වන සිවිල් හා දේශපාලන අයිතීන්ට එරෙහිව පැවැති සීමා ඒ සමඟම ඉවත් වෙන බව හෙතෙම පෙන්වා දී තිබේ.හදිසි නීතිය ඉවත් කිරීම සම්බන්ධයෙන් ජනාධිපති මහින්ද රාජපක්ෂ මහතා ගන්නා ලද තීරණය සම්බන්ධයෙන් ජාත්‍යන්තර රටවල් රැසක් සිය ප්‍රසාදය පළ කර තිබෙන අතර අමෙරිකා එක්සත් ජනපදය, බ්‍රිතාන්‍යය, ඕස්ට්‍රේලියාව හා ඉන්දියාව ඒ අතර ප්‍රධාන වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108295</link>
    <topic>එල් එන් ගෑස් නිපදවීමට රජයේ අවධානය</topic>
    <author>සුභාෂිනි සේනානායක</author>
    <content>මෙරට බලශක්ති අර්බුදයට පිළියමක් ලෙස ස්වභාවික ද්‍රව වායු (LNG) නිෂ්පාදනය කිරීමට රජය පියවර ගෙන තිබේ.මේ පිළිබඳව සොයා බැලීමට කැබිනට් අනු කමිටුවක් පත්කර ඇති අතර එම කමිටු වාර්තාවේ නිර්දේශ ක්‍රියාත්මක කිරීමට ද රජය තීරණය කර තිබේ. විදුලිබල නිෂ්පාදනයට, ප්‍රවාහනයට, ගෘහස්ථ පරිභෝජනයට හා පොහොර නිෂ්පාදනයට ස්වභාවික ද්‍රව වායු භාවිත කළ හැකි බව පවසන ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා, මේ අංශවලට ද්‍රව වායු අදියරෙන් අදියර හඳුන්වා දීමට රජය පියවර ගන්නා බවද පැවැසී ය.පළමු අදියරේ දී ලංකා විදුලි බල මණ්ඩලය තාප විදුලිබලාගාර සඳහා පියවරෙන් පියවර හඳුන්වාදෙන බව කී ඇමැතිවරයා, වාහන සඳහා ස්වභාවික වායු යොදා ගැනීමේ දී එය සම්පීඩන වායු බවට පරිවර්තනය කළ යුතු බවත් ඒ සඳහා යොමුවීමේ දී මූලික ප්‍රාග්ධනයක් යොදවා ස්වභාවික වායු යන්ත්‍රෝපකරණ හා පරියන්ත ඉදිකිරීමට අවශ්‍ය බවත් පැවැසීය.තවත් වසර 20 කින් පමණ ඛනිජ තෙල් ලෝකයෙන් ක්‍ෂය වීමේ තත්ත්වයක් උද්ගත වී ඇතැයි කී අමාත්‍යවරයා, බලශක්ති පිළිබඳ ලෝක සමුළුවේ දී ඛනිජ තෙල් පමණක් නොව ස්වභාවික ද්‍රව වායු හා ඒ ආශි‍්‍රත වායු කෙරෙහි විශේෂ අවධානය යොමු වූ බවද කීය.ගෑස් පිළිබඳ ජාත්‍යන්තර සමුළුවේ දී 2010 වසරට අනුව ස්වභාවික ද්‍රව වායු වාර්තාවට අනුව කටාර් රාජ්‍ය 26%, ඉන්දුනිසියාව 11%, මැලේසියාව 10% ස්වභාවික ද්‍රව වායු අපනයනය කර තිබේ. ජපානය 32%, දකුණු කොරියාව 19%, ස්පාඤ්ඤය 9%, බ්‍රිතාන්‍ය 6% ද්‍රවවායු ආනයනය කර ඇති අතර ස්වභාවික ද්‍රව වායු භාවිතය නිසා ඛනිජ තෙල් වලට සාපේක්‍ෂව පිරිවැය අඩුවීම දැවි තෙල් හා ගල්අගුරුවලට වඩා 2/3 න් කාබන් ප්‍රතිශතය අඩුවීම වැනි වාසි අත්වන බව ද ඇමැතිවරයා පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108296</link>
    <topic>රජයේ පාලන ප්‍රදේශයට එද්දී කිසිවකුට හමුදාව වෙඩි තිබ්බේ නෑ</topic>
    <author>සුභාෂිනි සේනානායක</author>
    <content>එල්.ටී.ටී.ඊ පාලනය පැවති ප්‍රදේශවලින් රජයේ පාලනය පැවති ප්‍රදේශවලට පැමිණීමේ දී යටත් වීමට පැමිණි කිසිවකුටත් ශ්‍රී ලංකා යුද හමුදාව වෙඩි තබනු තමා නොදුටු බව එල්.ටී.ටී.ඊ දේශපාලන අංශ නායක තමිල් චෙල්වම් මහතාගේ වැන්දඹු බිරිය වන ශෂීරේඛා තමිල්චෙල්වම් මහත්මිය කීවාය.2009 මැයි මාසයේ දී එල්.ටී.ටී.ඊ පාලන ප්‍රදේශවලින් රජයේ පරිපාලනය පැවැති ප්‍රදේශවලට පැමිණීමේ දී කිසිවකුත් සුදු කොඩි රැගෙන පැමිණියේ නැති බව පවසන ඒ මහත්මිය, පුලිදේවන්, නඩේසන්, සහ සුසෙයි මිය ගියේ යුද්ධයේ අවසන් දිනවල තිබූ සටන් වලදී බවද කීවාය. අප සියලු දෙනාම හමුදා පාලන ප්‍රදේශවලට පැමිණියේ ආරක්‍ෂාව පතායි.එම අවස්ථාවේ දී යුද හමුදා භටයන් අපහට වෙඩි තැබුවා නම් අප ඔවුන් ඉදිරියට එන්නේ නැතැයි ද ඒ මහත්මිය ප්‍රකාශ කළාය.හමුදා පාලන ප්‍රදේශවලට අප පැමිණි පසු හමුදා භටයින් තම පිරිසට මානුෂික ලෙස සැලකූ බවත් සුදුකොඩි රැගෙන හමුදාවට යටත්වීමට පැමිණි එල්.ටී.ටී.ඊ නායකයින් හමුදා භටයින් මරා දැමූ බව පවසන කථාවේ කිසිදු සත්‍යතාවයක් නැතැයි ද ඒ මහත්මිය අවධාරණය කළාය.හමුදා පාලන ප්‍රදේශවල ආරක්‍ෂාව පතා එන සාමාන්‍ය වැසියන්ට එල්.ටී.ටී.ඊ කාඩර්වරුන් වෙඩි තැබූ බවත්, ආරක්‍ෂාව පතා පැමිණෙන වැසියන්ට වෙඩි තබද්දී කෑගැසූ බවත් පැවසූ චෙල්වම් මහත්මිය ඇතැම් වැසියන් බිය වී ආපසු හැරී ගියද බහුතරයක් ඉදිරියට ගමන් කළා යැයි ද පැවසුවාය.මගේ දරුවන් මෙන්ම මවුපියන්ද ජීවත්වන්නේ මා සමඟයි. යුද හමුදාව අපට හොඳට සැළකුවා. මගේ දරුවන්ට හොඳ අධ්‍යාපනයක් ලැබෙනවා. මම ඒ ගැන සතුටු වෙනවා යැයි ද චෙල්වම් මහත්මිය වැඩිදුරටත් කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108297</link>
    <topic>රජයේ මාධ්‍ය විදුහල කඩවත ඉදිවෙයි</topic>
    <author>බන්දුල ගුණසේකර, දම්මිකා වෙලේගොඩ,</author>
    <content>ජයසිරි පේදුරුආරච්චි සහ ගන්දර සමූහමෙරට බිහිවන ප්‍රථම රජයේ ජනමාධ්‍ය විද්‍යාලය ශ්‍රී ලංකා වෘත්තීය පුහුණු අධිකාරියට අනුබද්ධිතව ආරම්භ කිරීමට පියවර ගනිමින් ඇතැයි යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතා පවසයි.රාජ්‍ය අනුග්‍රහය මත ආරම්භ කිරීමට යෝජිත මේ මාධ්‍ය විද්‍යාලය සඳහා හිටපු ප්‍රවීණ මාධ්‍යවේදියකු වූ උදේනි ගලහිටියාව මහතා කඩවත ප්‍රදේශයේ ඔහු සතු ඉඩමක් ලබාදීමට කැමැත්ත පලකර ඇති අතර ඊට අදාල මූලික සාකච්ඡා මේ දිනවල පැවැත්වෙමින් තිබේ.ඉඩම පවරා ගැනීම සම්බන්ධයෙන් දැනට සිදුකරන සාකච්ඡාවලින් පසු ජනාධිපතිවරයාගේ උපදෙස් පරිදි විද්‍යාත්මක ක්‍රමවේදයක් යටතේ මාධ්‍යවේදීන් පුහුණු කිරීම සඳහා පියවර ගන්නා බවද ඇමැතිවරයා පවසයි.හෙතෙම මේ කරුණු අනාවරණය කළේ ඉකුත් (20) දා අහංගම හෝටල් පාසලේ පැවැති මාතර දිස්ත්‍රික් ප්‍රාදේශීය මාධ්‍යවේදීන් දැනුවත් කිරීමේ වැඩමුළුවේ දී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108298</link>
    <topic>අංගම් හරඹ කොළඔ ඇවිත්</topic>
    <author/>
    <content>සංස්කෘතික හා කලා කටයුතු අමාත්‍යාංශයේ මෙහෙයවීමෙන් බත්තරමුල්ල ජනකලා කේන්ද්‍රයේ පසුගියදා (26) පැවැති අංගම් පොර සටන් ශිල්ප සංදර්ශනයේ අවස්ථාවන් කීපයක්. විවිධ අංගම්පොර සටන් ගුරු කුල ගණනාවක ශිල්පීන් මෙහිදී තම දස්කම් දැක්වූහ.ඇමැතිවරුන්වන ටී. බී. ඒකනායක, වාසුදේව නානායක්කාර, සහ නි.ඇමැති එම්. කේ. ඒ. ඩී. එස්. ගුණවර්ධන, පාර්ලිමේන්තු මන්ත්‍රීනී මාලනී ෆොන්සේකා, අමාත්‍යාංශ ලේකම් විමල් රූබසිංහ මහත්ම මහත්මීහු කලාකරුවන් ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n1108299</link>
    <topic>එස්.එම්-මාලනී ගෙන් රන්මැණිකාට හිසට සෙවණක්</topic>
    <author>අනුරාධපුර විශේෂ සරත් මනුල වික්‍රම</author>
    <content>සිරිපාල සහ රන්මැණිකා චිත්‍රපටයේ සිටින රන්මැණිකා චරිතයේ සැබෑ රන්මැණිකාට නිවෙසක් තනාදීමට ඇමැති එස්. එම්. චන්ද්‍රසේන මහතා සහ පාර්ලිමේන්තු මන්ත්‍රීනි මාලනි ෆොන්සේකා මහත්මිය ඉදිරිපත් වී තිබේ.එක්දහස් නවසිය හැත්තෑව හා අසූව දශකවල ලක්ෂ සංඛ්‍යාත සිනමා ලෝලීන්ගේ හද බැඳගත් සිරිපාල සහ රන්මැණිකා කතාව සත්‍ය කතාවකි. සැමියා මියගිය තරුණ බිරියකට බලපුළුවන්කාරයින්ගෙන් එල්ලවෙන අනිසි බලපෑම් තුළ සාධාරණය ඉටුකිරීමට ඉදිරිපත් වන සිරිපාල විඳින ලද දුක්ගැහැට හා ඔහු මිනීමරුවෙකු බවට සමාජය විසින් පත්කරන හැටි ඒ චරිතාපදානයේ දැක්වේ. ජීවමාන චරිතයක් වූ රන්මැණිකාගේ ඉරියව් නිරූපණය කිරීමේ අභියෝගය එදා බාරගත් මාලනී සැබෑ රන්මැණිකා හමුවී ඇගේ ගතිලක්ෂණ අනුකරණය කළාය. රන්මැණිකා ඊට උදව් කළාය.මාලනිය සිනමාවේ දිගු ගමනක් ගොස් අද පාර්ලිමේන්තු මන්ත්‍රීනියකි. මාලනියට සිය චරිතයේ ලස්සන පැතිකඩවල් භාරදුන් රන්මැණිකා පසුව කටුක ජීවන ගමන්මගේ දරු මුණුබුරන් බොහෝ දෙනෙකුගේ මිත්තණියක බවට පත්වූවාය. එදා සිරිපාල – රන්මැණිකා අළලා තැණුනු කලා නිර්මාණ සැමකටම රන් මැණිකා නොපැකිළ උදව් කළාය.සිනමාවේ දියුණුව පැතුවාය. එහෙත් අද ඇයට ඇත්තේ අපේක්ෂාවන් බිඳුණු දිවියකි. පෙරේදා සැඳෑ අහස ලස්සන වෙමින් තිබිය දී සිනමා තාරකාවිය රන්මැණිකාගේ ඉඳිකඩුල්ලෙන් ඇතුළුව මිදුලට ගියාය. දෙදෙනාට දෙදෙනා හඳුනාගන්නට අමාරු නොවීය. තිස්පස් වසර රන්මැණිකාට මිහිරි මතකයන්ගේ සංකලනයකි.රන්මැණිකා ගතින් පරිණතව වී උන්නාය. මාලනිය අත්දැකීමෙන් පරිණතව උන්නාය. ආදරයෙන් වැලඳගත් මිතුරියන් දෙදෙනා ආගිය කතා සිහිකොට තමන් යළි මුණගැස්වූ ඇමැති එස්. එම්. චන්ද්‍රසේන මහතාට පිං දුන්නේය.රන්මැණිකාගේ ස්ථිර නිවෙසක සිහිනය හාරා ඇවිස්සූ ඇමැතිවරයාත් මාලනි මන්ත්‍රීවරියත් ඇගේ පුංචි නිවෙස වටා පැදකුණු කළහ. ඇතැම් බිත්තිවල පුපුරා ගිය කටුමැටි ඒ සැමට සරදම් සිනාපාන්නාසේ දිස්විය. මාලනිගේ ලගන්නා සිනාසරට ගම්මුන් ද පැමිණියහ. ඒ හැමදෙනා ඉදිරිපිට මැති – ඇමැති දෙදෙන පොරොන්දුවක් දුන්හ. ඒ අලුත් නිවසක් ගැනය. එය Qදැයට කිරුළ’ වෙනුවෙන් නිමවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082923</link>
    <topic>මානව හිමිකම් සැසියට යන කණ්ඩායම නම් කරයි</topic>
    <author>මහින්ද අලුත්ගෙදර</author>
    <content>ස්විස්ටර්ලන්තයේ ජිනීවා නුවරදී ලබන 12 දා ආරම්භ වන ජගත් මානව හිමිකම් කවුන්සලයේ සැසිවාරය සඳහා සහභාගිවන ශ්‍රී ලංකා නියෝජිත කණ්ඩායම නම් කර ඇත.වැවිලි කර්මාන්ත ඇමැති මහින්ද සමරසිංහ මහතාගේ නායකත්වයෙන් යුතු මේ කණ්ඩායමට විදේශ කටයුතු ඇමැති මහාචාර්ය ජී.එල්.පීරිස්, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පරිසර ඇමැති අනුර පි‍්‍රයදර්ශන යාපා හා පාර්ලිමේන්තු මන්ත්‍රී සජින් වාස් ගුණවර්ධන මහත්වරු සහ ජිනීවාහි ශ්‍රී ලංකා නිත්‍ය නියෝජිත තමරා කුණනායගම් මහත්මිය ඇතුළත් බව විදේශ කටයුතු අමාත්‍යාංශය පවසයි.මේ සැසිවාරය ආරම්භ වීමට දින කිහිපයකට ප්‍රථම විදේශ කටයුතු ඇමැති මහාචාර්ය ජී.එල්.පීරිස් මහතා ජිනීවා නුවරට ළඟාවීමට නියමිත අතර එහිදී මානව හිමිකම් කවුන්සලයේ සභාපතිවරයා සහ සාමාජික රටවල නියෝජිතයන් හමුවී පූර්ව දැනුවත් කිරීමේ සාකච්ඡා පැවැත්වීමට බලාපොරොත්තු වන බවද එම අමාත්‍යාංශය කියයි.මීට අමතරව ජගත් සංවිධානයට අයත් නියෝජිතායතන සාමාජිකයන් සහ සිවිල් සංගම් නියෝජිතායතන සමඟද සාකච්ඡා කිරීමට බලාපොරොත්තු වන මහාචාර්ය ජී.එල්.පීරිස් මහතා රටේ සංවර්ධනය යළි පදිංචි කිරීමේ ප්‍රගතිය පුනරුත්ථාපනය හා ප්‍රතිසංස්කරණ කටයුතු පිළිබඳව දැනුවත් කිරීමට නියමිත බවද විදේශ කටයුතු අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082910</link>
    <topic>රට සංවර්ධනය කරා ගෙන යා යුතු මඟ රජයට පෙන්වා දීම වෘත්තියවේදීන්ගේ යුතුකමයි</topic>
    <author>ධනුෂ්ක ගොඩකුඹුර</author>
    <content>රට සංවර්ධනය කරා ගෙන යා යුතු මාර්ගය රජයට පෙන්වා දීම වෘත්තියවේදීන්ගේ යුතුකම බව ජනාධිපති මහින්ද රාජපක්ෂ මහතා පැවැසීය.ඡන්ද රැස්වීමකදී කතා පැවැත්වීම හෝ පක්ෂය වෙනුවෙන් ඡන්දය දැමීමට සීමා නොවී එදිනෙදා ප්‍රශ්නවලට මුහුණ දිය යුතු ආකාරය රජයට පෙන්වා දීම වෘත්තියවේදීන්ගේ වගකීම බව සඳහන් කළේය.ජනාධිපතිතුමා මෙසේ ප්‍රකාශ කළේ ලක්ෂ්මන් කදිරගාමර් ජාත්‍යන්තර ක්‍රමෝපායන අධ්‍යයන ආයතනයේ පැවැති ශ්‍රී ලංකා නිදහස් වෘත්තීයවේදීන්ගේ සංවිධානයේ දිස්ත්‍රික් මෙහෙයුම් කමිටු සාමාජිකයින්ගේ රැස්වීමට පෙරේදා (27)එක්වෙමිනි.වසර 2002 ආරම්භ කරන ලද ශ්‍රී ලංකා නිදහස් වෘත්තීයවේදීන්ගේ සංවිධානය මේ වන විට දිස්ත්‍රික් මට්ටමින් ක්‍රියාත්මක වෙමින් පවතින අතර, මේ පැවති රැස්වීමේ දී අනුරාධපුර, කුරුණෑගල, පුත්තලම, කෑගල්ල, රත්නපුර, ගාල්ල, මාතර සහ හම්බන්තොට යන දිස්ත්‍රික්ක 08 සඳහා සංවිධායකවරුන් පත් කර ගන්නා ලදී.ජනාධිපතිවරයා එහිදී වැඩිදුරටත් මෙසේද ප්‍රකාශ කළේය.තමුන්නාන්සේලා දන්නවා දැන් ශ්‍රී ලංකා නිදහස් පක්ෂයට වසර 60 ක් වෙන්න එනවා. අපි එදා 1956 බලයට පැමිණෙන විට එදා බලවේගයක් හැදුවා සඟ, වෙද, ගුරු, ගොවි, කම්කරු කියලා. ඒ බලවේග ඒකරාශී කරගෙන තමයි අපි බලයට ආවේ. අපි එදා ශ්‍රී ලංකා නිදහස් පක්ෂය පිහිටුවලා, අපි ජයග්‍රහණය කරලා, 09 දෙනෙක් පාර්ලිමේන්තුවට ඇවිල්ලා 1956 බලයට එන්න සන්ධානගත වුණා. එදා හිටිය සියලු දේශපාලන බලවේගත් එක්ක, පිලිප් ගුණවර්ධන මහත්තයලා එක්ක අපි එදා අත්වැල් බැඳ ගත්තා.වමේ දේශපාලන පක්ෂ මේ අය සියලු දෙනා එකතු කරගෙන තමයි එදා බණ්ඩාරනායක මැතිතුමා පක්ෂය ශක්තිමත් කළේ.බණ්ඩාරනායක මැතිතුමාගෙන් පස්සේ මැතිනිය පැමිණියා. මැතිනිය තවත් පක්ෂය පුළුල් කළා. නැවත ජයග්‍රහණය කළා 1970. ඒ තුළින් බණ්ඩාරනායක මැතිනිය මේ පක්ෂය තවත් ශක්තිමත් කළා. එතුමියට නොයෙක් බලවේග ආවා. එදා බණ්ඩාරනායක මැතිනියට අද වගේම බලවේග ආවා.පිටි දෙන්නේ නෑ කියලා කිව්වා. ඒ අනුව ආධාර කැපුවා. නොයෙකුත් තර්ජන, ගර්ජන ආවත් එතුමියට පුළුවන් වුණා ඒවාට මුහුණ දීලා ඉදිරියට යන්න, එදා හිටිය සියලු ජනතා බලවේග එතුමිය සමඟ එකට හිටිය නිසා. අද අවුරුදු 60කට පස්සේ ශ්‍රීලනිපයට ආඩම්බර වෙන්න පුළුවන්. වඩා ශක්තිමත්, වැඩි ආසන සංඛ්‍යාවක්, වැඩි මන්ත්‍රී සංඛ්‍යාවක්, වැඩි සාමාජික සංඛ්‍යාවක්, ශක්තිමත් ආණ්ඩුවක් පිහිටුවලා මෙහෙයවන්න පුළුවන් පක්ෂයක් බවට ශ්‍රී ලංකා නිදහස් පක්ෂය අද පත් වෙලා තියෙනවා.ඉතා පුළුල් ලෙස බණ්ඩාරනායක මැතිතුමා පක්ෂය දෙස බලන්න ඉගැන්නුවා. අපි ශ්‍රී ලාංකිකයෝ ලෙස තනියම රජ කරන්න ඕන, තනියම බලයට එන්න ඕන කියන හැඟීමෙන් තොරව සියලු කුඩා පක්ෂ සියලු දෙනා එකතු වුණා.බණ්ඩාරනායක මැතිනියත් ඒක කළා. අපි ඒ අනුව යමින් අද වෙනකොට අපිට පුළුවන් වෙලා තියෙනවා ඊට වඩා බලවේග එකතු කරගන්න. අද එක්සත් ජාතික පක්ෂයෙන්, සම සමාජ පක්ෂයෙන්, කොමියුනිස්ට් පක්ෂයෙන්, මහජන එක්සත් පෙරමුණෙන්, රටේ තියෙන සියලු දේශපාලන පක්ෂවලින්, ටී.එන්.ඒ. එකෙන් පවා ශ්‍රී ලංකා නිදහස් පක්ෂයට ශක්තියක් වෙලා තියෙනවා ඔවුන් අපේ ප්‍රතිපත්ති පිළිඅරන් බලවේගයක් ලෙසින් අද ඇවිත් තියෙනවා.දැන් මේ සියලු දෙනා එකතුවෙලා වඩාත් ශක්තිමත් ආණ්ඩුවක් අපි බිහි කළ වෙලාවක වෘත්තීයවේදීන් වශයෙන් එදා පංච මහා බලවේගයට අද තවත් බලවේගයක් බවට පත් වීම තමයි අපි ඔබෙන් බලාපොරොත්තු වෙන්නේ. මහින්ද චින්තනය ක්‍රියාත්මක කිරීමට ඉදිරියට ගෙනයන්න ඔබලා කොහොමද වෘත්තීයවේදීන් වශයෙන් සම්බන්ධ වෙන්නේ. අද ජනතාව පිළිගත්ත දේශපාලන වැඩපිළිවෙළ අපි ඉදිරියට ගෙනයන්න ඕන. ඒ වැඩපිළිවෙළ ඉදිරියට ගෙනයන්න, අපේ පක්ෂයට වෘත්තීයවේදීන්ගෙන් ලැබුණ ජයග්‍රහණ තියෙනවා. ඒ තමයි අපේ පක්ෂයට නැති වෙලා තිබිච්ච දේවල් අපි ඇති කර තිබෙන ආකාරය.අපේ රණවිරුවන් ත්‍රස්තවාදයට විරුද්ධව ජයග්‍රහණය කරන්න පුළුවන් වුණේ මෙයට වෘත්තීයමය නායකත්වය ලැබුණ හින්දා. ඒක සැලැස්මක් එක්ක නව තාක්ෂණය පාවිච්චි කරමින් ඇති වෙච්ච නායකත්වයක්, මේ අවුරුදු 20-25 ක් තිස්සේ ගෙන ගිය සටන තුළ අඩුපාඩු දැකලා, තාක්ෂණය පාවිච්චි කරලා, සතුරා කොතනද ඉන්නේ කියලා දැන ගෙන සටන් කරන්න අපිට පුළුවන්කම ලැබුණා.මේ හැමදේකදිම වගේ වෘත්තීය දායකත්වය රට සංවර්ධනය කරන්න, පක්ෂයක් වර්ධනය කරන්න අපිට වුවමනා වෙනවා. අද මිනිස්සුන්ට නොයෙක් ප්‍රශ්න තියෙනවා. නොයෙක් විදියේ සංවර්ධන වැඩපිළිවෙළ මහින්ද චින්තනය හරහා ක්‍රියාත්මක වෙනවා.අපි ඒකෙදි අපේ අදහස් අපි ඒ දෙස බලන ආකාරය සිතිය යුතුයි.අධ්‍යාපන ප්‍රතිපත්ති තුළ අපි අද සමහර වෙලාවට අපිට ගැටලු තියෙනවා.විශ්ව විද්‍යාලයෙන් එළියට එන උපාධිධාරියා මොන ආකාරයේ උපාධිධාරියෙක් ද, එහිදී වෘත්තීය ඉල්ලුම, රටේ ඉල්ලුම සලකන්න ඕන. අපි අපේ විශ්ව විද්‍යාලය තුළ ඉන්න කථිකාචාර්යවරු ප්‍රමාණය අනුව සිසුන් බඳවා ගන්නවා කියායි මට දැන ගන්නට ලැබී තිබෙන්නේ.නිවැරැදි කිරීමට යටත්වයි මා මෙම කරුණු පවසන්නේ.කලා ආචාර්යවරුන් වැඩියෙන් සිටින නිසා කලා සිසුන් වැඩියෙන් ගන්නවා කියා මට දැන ගන්නට ලැබී තිබෙනවා. මේ තෝරා ගැනීම කරන්නේ රටේ වුවමනාවට ද, රටේ රැකියාවන්ගේ වුවමනාවටද, එහෙම නම් ඇයි වෘත්තීයවේදීන් ඒ සඳහා සූදානම් නොවන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082911</link>
    <topic>දරුවන් දෙදෙනාගේ අනාගතය බාර ගත් ලේක්හවුසියට මා සදා ණයගැතියි</topic>
    <author>පණ්ඩුක සමරසේකර</author>
    <content>සිය දරු දෙදෙනාගේ අනාගත වගකීම බාර ගැනීම පිණිස ලේක් හවුස් ආයතනය කැප වී සිටීම පිළිබඳ තමා සදා ණය ගැති වන බව චමිලා ද සිල්වා මහත්මිය පැවැසුවාය.සේවයේ යෙදී සිටියදී හෘදයාබාධයකින් හදිසියේ මියගිය ලේක්හවුස් ආයතනයේ ප්‍රවාහන අංශයේ රියැදුරු ඩබ්ලිව්. යූ. එස්. සිල්වා මහතාගේ බිරිය වන චමිලා ද සිල්වා මහත්මිය එසේ පැවැසුවේ ලේක්හවුස් සේවක පිරිස විසින් එකතු කරන ලද මුදල් ප්‍රදානයක් සහ ත්‍යාග භාණ්ඩ ලේක්හවුස් සභාපති , ජ්‍යෙෂ්ඨ මාධ්‍යවේදී බන්දුල පද්මකුමාර මහතා අතින් පසුගියදා (27) ලබාගත් අවස්ථාවේදීය.නිසි ජීවනෝපාය මාර්ගයක් නොමැතිව අවුරුදු 3ක් හා මාස 7 ක් වයසැති දරුවන් දෙදෙනෙකු ජීවත් කරවමින් ඉතා දුෂ්කර දිවියක් ගෙවන චමිලා ද සිල්වා මහත්මිය මෙම මුදල් සහ පරිත්‍යාගයන්ගෙන් මහත් අස්වැසිල්ලක් ලැබුවාය.මෙම අවස්ථාවට එක් වූ ලේක්හවුස් සභාපති බÁදුල පද්මකුමාර මහතා පැවැසුවේ දරු දෙදෙනාගේ අධ්‍යාපන කටයුතු පිණිස මසකට රුපියල් 2000/- බැගින් ළමා ගිණුම්වල මුදල් තැන්පත් කිරීමට පාලන අධිකාරිය තීරණයක් ගෙන ඇති බවයි.මෙහිදී එම කුඩා දරුවන් සඳහා රුපියල් 25000/- බැගින් රන් කැකුළු ළමා ගිණුම් දෙකක් අරඹා එම ගිණුම් පොත්ද දරු දෙදෙනාට පිළිගැන්වීම සිදු කෙරිණි. මෙම සද්කාර්යයේ සංවිධාන කටයුතු ලේක්හවුස් මෙහෙයුම් හා සුබසාධන කළමනාකරු මහේන්ද්‍ර රුද්‍රිගු මහතා විසින් සිදුකරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082912</link>
    <topic>මත් රකුසාගෙන් දරුවන් රැක ගැනීමටත් මෙහෙයුමක් ඇරඹිය යුතුයි</topic>
    <author/>
    <content>ජනපති පාර්ලිමේන්තු කටයුතු ලේකම් කුමාරසිරි හෙට්ටිගේතිස් වසරක් පුරා කැකෑරෙමින් තිබූ සමාජයීය ප්‍රශ්න ත්‍රස්තවාදය අවසන් කිරීමෙන් පසු කැපීපෙනෙන ලෙස මතුවෙමින් තිබෙන බව ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා පැවසීය.මත්ද්‍රව්‍ය උවදුර ඉන් ප්‍රධාන එකක් බව කී ඒ මහතා ත්‍රස්තවාදය පරාජය කිරීමට ගත් අධිෂ්ඨානශීලී මෙහෙයුම මෙන් මත් රකුසාගෙන් අපේ දරු පරපුර බේරා ගැනීමට මෙහෙයුමක් ආරම්භ කළ යුතුව ඇතැයි ද සඳහන් කළේ ය.හෙට්ටිගේ මහතා එසේ පැවැසුවේ පැල්මඩුල්ලේ ඉකුත්දා පැවැති (21) මිතුරු - මිතුරෝ සෙවණෙහි නේවාසිකව විශෝධනය ලබන තරුණයන්, ඔවුන්ගේ මවුපියන් ඇතුළු බාරකරුවන් ඒකාබද්ධව පැවැත්වූ වැඩමුළුවේ විශේෂ ආරාධිත අමුත්තා වශයෙන් සහභාගී වෙමිනි.මිතුරු - මිතුරෝ සංවිධානයේ අධ්‍යක්‍ෂ කුප්පියාවත්තේ බෝදානන්ද හිමියන්ගේ නායකත්වයෙන් ක්‍රියාත්මක මෙම නේවාසික විශෝධන වැඩපිළිවෙළ යටතේ ස්්ථාන පහක තරුණයන් දෙසීය හැටපස් දෙනෙක් සෙවණ ලබති. හෙට්ටිගේ මහතා මෙසේ ද කීය.මත්ද්‍රව්‍යවලින් දැයේ දරුවන්, තරුණයන් ගලවාගැනීමට ජනාධිපතිතුමාගේ උපදෙස් පරිදි වගකිව යුතු ආයතන කීපයක් ක්‍රියාත්මක වී තිබෙනවා. මෙය පහසු වැඩක් නොවේ. මේ ගැන ක්‍රියාකරන්න වගකිවයුතු හැමදෙනාටම වගකීමක් තිබෙනවා.රාජ්‍ය නොවන සංවිධාන කීපයක් ද මේ වෙනුවෙන් ක්‍රියාත්මකයි. ඒවායින් ඇතැම් සංවිධාන ගැන සතුටුවෙන්න බෑ. බෝධානන්ද හාමුදුරුවන්ගේ නායකත්වයෙන් ක්‍රියාත්මක මිතුරු - මිතුරෝ සංවිධානය ගුණාත්මක බවින් ඉහළ තැනක තිබීම අන් අයටත් ආදර්ශයක්. බෝධානන්ද හිමි තුළ ඇත්තේ පුදුම මානව හිතවාදී සංවේදී හදවතක්. නොමඟ ගිය දරුවන් යහ මගට ගන්න තමන්ගේම දරුවන් මෙන් දක්වන කැපකිරීම අප අගේ කළ යුතුයි. උන්වහන්සේ සමාජ විද්‍යාඥයෙක් වගෙයි. මේ ප්‍රශ්නය දෙස පුළුල් මනසකින් බලා කටයුතු කරන හැටි හැමදෙනාටම දැකගන්න පුළුවන්.ත්‍රස්තවාදයත් අවුරුදු තිහක් රට වෙලාගෙන තිබුණු නිසා බරපතළ සමාජයීය ප්‍රශ්න යටපත් වුණා. මත්උවදුරත් එහෙමයි. ඒ වෙනුවෙන් ත්‍රස්තවාදයට එරෙහිව කළ මෙහෙයුම වගේම මෙහෙයුමක් කරන්න සිදුවෙලා. ජනාධිපතිතුමා “මතට තිත” වැඩසටහන හඳුන්වා දුන්නේ දැයේ දරුවන් මතින් මුදාගන්නට යි.රට ගොඩනඟන්න නම් පළමුව නිවසේ ගමේ සාමය ඇතිවිය යුතුයි. මතට ඇබ්බැහිවුවන් සිටින තැන සිදුවන්නේ විනාශයයි. දරුවන් යහපතේ පිහිටුවීම මවුපියන්ගේ වගකීමයි. මත්ද්‍රව්‍යවලට ගොදුරුව ජීවිතය ආපස්සට හරවා ගත් සියලු දෙනා යළි සමාජගත කිරීම මහා පින්කමක් වගේම ජාතික වගකීමක් හා යුතුකමක්.මිතුරු - මිතුරෝ සංවිධානයේ අධ්‍යක්‍ෂ කුප්පියාවත්තේ බෝධානන්ද හිමි - මගේ අත්දැකීම අනුව දරුවන් නොමඟ යන්නේ මවුපියන් ගේ ක්‍රියාකලාපය නිසයි.දරුවන් නොමග යන්න හේතු රාශියක් බලපානවා. මේවා අපි කල්පනාවට ගත යුතුයි. අපේ වටිනාම සම්පත අපි ආරක්‍ෂා කරගන්න ඕන. මා ගෙනයන මේ වැඩපිළිවෙළ ගැන වගකිව යුතු අයගේ ඇල්ම බැල්ම මීට වඩා අවශ්‍යයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082913</link>
    <topic>මාතර දිසා මාධ්‍යවේදීන්ට නව තාක්ෂණික උපකරණ</topic>
    <author>ජයසිරි පේදුරුආරච්චි ගන්දර සමූහ</author>
    <content>මාතර දිස්ත්‍රික් ප්‍රාදේශීය මාධ්‍යවේදීන්ට නවීන තාක්‍ෂණික උපකරණ ලබාදෙමින් වේගවත් හා ඵලදායී මාධ්‍ය වාර්තාකරණයකට අවශ්‍ය දැනුමෙන් සන්නද්ධ කිරීමේ වැඩසටහනක් යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා විසින් අහංගම හෝටල් පාසලේදී ඉකුත් 20දා ක්‍රියාත්මක කෙරිණි.මේ යටතේ ප්‍රාදේශීය මාධ්‍යවේදීන්ට ඩොංගල්, 4ට්ඕ පෙන් ඩ්‍රයිව්, සිම් කාඩ් ඇතුළු තාක්‍ෂණික උපකරණ ලබාදුන් අතර “ ප්‍රාදේශීය මාධ්‍යවේදීන් හා රාජ්‍ය ආයතන අතර සම්බන්ධය කෙසේ විය යුතුද ? “ ප්‍රාදේශීය මාධ්‍යවේදීන්ගේ අභිමානය ගොඩනැගෙන පරිදි නිර්මාණශීලී කුසලතා වර්ධනය කර ගන්නේ කෙසේද ? “ ප්‍රාදේශීය මාධ්‍යවේදීන්ගේ රසවින්දනාත්මක පෙළගැස්ම අර්ථවත් සංස්කෘතියකට මුලපුරයි” , “ දේශය ගොඩනැගීමේදී අප සතු කාර්ය භාරයට සෞන්දර්යාත්මක අර්ථකථනයක් “, “ යෞවන කටයුතු අමාත්‍යාංශය සහ ඊට අයත් ආයතන වල කාර්යභාරය “ ආදී මාතෘකා යටතේ ප්‍රවීණ දේශකයින් විසින් අති විශිෂ්ට දැනුමක් ද ලබාදුන්හ.සෞඛ්‍ය අමාත්‍යාංශයේ අතිරේක ලේකම් හා ත්‍රිපෝෂ ආයතනයේ සභාපති සරත් චÁද්‍රසිරි , ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත් , ශ්‍රී ලංකා රූපවාහිනී සංස්ථාවේ සහකාර අධ්‍යක්‍ෂ ( ප්‍රචාරක මාධ්‍ය ) නිලාර් එම් කාසීම්, ජාතික අධ්‍යාපන ආයතනයේ සෞන්දර්ය අධ්‍යාපන දෙපාර්තමේන්තුවේ අධ්‍යක්‍ෂ විශාරද සුදත් සමරසිංහ , ප්‍රවීණ රංගධර විල්සන් ගුණරත්න මහත්වරු මෙහිදී දේශන පැවැත්වූහ.මෙහිදී ප්‍රවීණ රංගධර විල්සන් ගුණරත්න හා විශාරද සුදත් සමරසිංහ මහත්වරු ඉදිරිපත් කළ කෙටි නාට්‍ය හා සංගීතමය වැඩසටහන් ඉදිරිපත් කළහ.මාධ්‍යවේදියා අනාගත ලෝකයට සරිලන ලෙස සූදානම් නොවුවහොත් දේශපාලඥයා සේම අවලංගු විය හැකි බැවින් ඒ සඳහා හුරුවීම මාධ්‍යවේදියාගේ වගකීම බව යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා මෙහිදී පැවසීය.හෙතෙම මෙසේද කීවේය.මා සතුව තිබෙන වටිනාම දෙය මගේ මාධ්‍ය හැඳුනුම්පතයි. මම මාධ්‍යවේදියෙක්, දේශපාලඥයෙක්. මේ දෙක අතර සමාන අසමානතා දෙකක් මට පේනවා. මේ මාධ්‍ය දෙක සම්භාව්‍ය වෘත්තීන් ලෙස පිළිගන්නවා. මාධ්‍ය වෘත්තියයි, දේශපාලනයයි කරන්න කිසිම අධ්‍යාපන සුදුසුකමක් අවශ්‍ය නැහැ. අපි මේ වෘත්තීන් දෙකම කරන්නේ විද්‍යාත්මක ක්‍රමවේදයක් අනුව පුරුදු පුහුණු වී නොවෙයි. දේශපාලනඥයා පිළිබඳ ජනපි‍්‍රය මතය හොරෙක්, තක්කඩියෙක්, ගසාකන්නෙක් ආදී ලෙසයි. වෘත්තීමය දේශපාලකයා ගොඩ නැගීමේ ක්‍රියාමාර්ගය අප අමාත්‍යාංශය හරහා අද අරගෙන තිබෙනවා. ඒ ලෙසම මාධ්‍යවේදීන්ගේ වෘත්තීමය තත්ත්වය ගොඩනැගීමේ ක්‍රියා මාර්ගය ජනාධිපතිතුමාගේ උපදෙස් පරිදි අප අමාත්‍යාංශය හරහා ක්‍රියාත්මක කරනවා. අද මේ ක්‍රියාත්මක කළ වැඩසටහන එහි පළමු පියවර බව ද අමාත්‍යවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082914</link>
    <topic>වසර දහස් ගණනක් තිස්සේ මෙරට සංස්කෘතිය සුරැකුනේ මහා සංඝරත්නයේ ආශිර්වාදයෙන්</topic>
    <author>ජස්ටින් කොඩිකාර මාතර දිසා විශේෂ ජයා වික්‍රමසුරේන්ද්‍ර මාතර විශේෂ</author>
    <content>වසර 2600කටත් වඩා මේ ශ්‍රී ලංකා ද්විපයේ සම්බුද්ධ ශාසනය රට ජාතිය භාෂාව සංස්කෘතිය හා සභ්‍යත්වය රැකුණේ අති පූජනීය මහා සංඝරත්නය නිසා යැයි අග්‍රාමාත්‍ය දි. මු. ජයරත්න මහතා පැවසීය.ශ්‍යාමෝපාලි මහා නිකායේ ශ්‍රී රෝහණ පාර්ශවයේ අභිනව ජ්‍යෙෂ්ඨ අනුනායක ධූරයට පත් ගොම්බද්දල නන්දාරාම නාහිමියන්ට මාතර වෙරළ පාරේ පිහිටි ශ්‍රී රෝහණ සංඝ සභාවේ උපෝෂථාගාරයේදී අක්ත පත්‍ර පිරිනැමීමේ උත්සවයේදී අග්‍රාමාත්‍යවරයා විසින් එසේ පැවසීය.ශ්‍රී රෝහණ සංඝ සභාවේ මහා නායක අත්තුඩාවේ සිරි රාහුල නාහිමිපාණන් වහන්සේගේ ප්‍රධානත්වයෙන් පැවැති එම උත්සවයේදී වැඩිදුරටත් අදහස් දැක්වූ අගමැතිවරයා මෙසේද පැවසීය.බුදුන් වහන්සේගේ සමයේදී ආගම දහම ශාසනය වෙනුවෙන් ඇප කැපවූ මහා සංඝරත්නයට තනතුරු පිරිනැමීම සිදු කෙරුණු අග්‍රශ්‍රාවක ධර්ම භාණ්ඩාගාරික වැනි තනතුරු පිරිනැමීම එයට උදාහරණයි. ඒ අනුව ශාසනික මෙහෙවරට අවංකව ඇප කැප වෙමින් මෙම සංඝ සභාව උදාර ශාසනික මෙහෙවරක යෙදුන සංඝ සභාවට ආලෝකයක් ලබා දුන් ගොම්බද්දල නන්දාරාම නාහිමිපාණන් වහන්සේට මෙම ශ්‍රේෂඨ පදවිය ලබාදීමෙන් ශාසනයත් මේ සංඝ සභාවත් තව තවත් ඔපවත් වන බව ඒකාන්තයි. ඒ වගේම බුදු දහමටත් බෞද්ධ ජනතාවටත් විශාල ශක්තියක් ලැබෙනවා. සම්බුද්ධ ශාසනයේ චිරස්ථිතියට හේතු වෙනවා.ථෙරවාදි බුදු දහම පවතින රටවල් අතුරෙන් ශ්‍රේෂඨ ලෙස බුදු දහම පවතින්නේ ශ්‍රී ලංකාව තුළ බව මුළු ලෝකයම පිළිගෙන තිබෙනවා. (2600) සම්බුද්ධත්ව ජයන්තිය මහා ඉහළින් සැමරීමත් එයට නිදර්ශනයක්. රට තුළ පනස් එක් ලක්‍ෂයක් සිල් සමාදන් වුණා. වෙනදා වැඩිහිටි කාන්තා පිරිසක් වැඩිපුර සිල් සමාදන් වීම සිරිතක් උනත් එවර බාල මහළු වැඩිහිටි විශේෂයෙන් තරුණ පිරිස් සිල් සමාදන් වීමත් සුවිශේෂි ලක්ෂණයක් උනා.තිස් අවුරුදු කුරිරු යුද්ධය නිසා මේ රටේ විනාශවී ගිය අධ්‍යාත්මික ගුණ වගාව ඒ කුරිරු යුද්ධය අවසන් කිරීමෙන් පසු රටේ ආර්ථිකය නගා සිටුවනවා වගේම සමගාමීව අධ්‍යාත්මික ගුණ වගාව නඟා සිටුවීම ජනාධිපතිතුමාගේ පරම අපේක්‍ෂාව වනවා.ඒ අනුව අපේ ඉතිහාසයේ පැවැති ගමත් පන්සලත් වැවත් දාගැබත් සංකල්පය ක්‍රියාත්මක කිරීමට එතුමා විශාල කාර්යභාරයක් ඉටු කරනවා; රජයට මග පෙන්වනවා. එකී සංකල්පය තුළින් අපේ රට ඉතිහාසයේ අදින අභීත සෞභාග්‍යමත් උසස් සංස්කෘතියකින් සභ්‍යත්වයක් විනයක් රැකපු කාටවත් අත නොපා ජීවත්වූ ජනතාවක් රටක්ව පැමිණියා.ඒ පැවැති තත්ත්වය උදාකරලීම සඳහා ගම්මාන දස ලක්ෂයක් පවුල් තිස් පන් ලක්‍ෂයකින් අධ්‍යාත්මික හා ආර්ථික ශක්තියෙන් සංවර්ධනය කිරීමේ මහඟු කාර්ය රජය කරගෙන යනවා.අපේ රට එක් සේසත් කළ හැමවිටම නායකත්වය දුන්නේ රුහුණෙන් බිහිවූ නායකයින්. ඒ වගේ අපේ රට මුහුණ පෑ දරුණු බරපතල යුද්ධයකට මුහණ දී මෙවර රට රැකගත්තේ රුහුණෙන් බිහිවූ ශ්‍රේෂ්ඨ පුත්‍රයෙක් ජන නායකයෙක්. අද අපි කිසිම රටකට දෙවැනි වන්නේ නැහැ. මේ තත්ත්වයට මහා සංඝරත්නයේ ආශිර්වාදය අනිවාර්යයි.අද පන්සල්වලට මහා සංඝරත්නයට යම් යම් අඩුපාඩු තිබෙන බව පිළිගන්නවා. (2010) - (2011) වසර වල කුලදරුවන් මහණ කළ පන්සල්වල සාමනේර හිමිවරුන් පස් අවුරුද්දක් නඩත්තු කිරීමේ වැඩපිළිවෙළක් රජය ක්‍රියාත්මක කරනවා. දහම් පාසල් 2600 ක් සංවර්ධන කරනවා.අද බුදුන් වහන්සේ උපන් රටේවත් අපේ ශ්‍රී ලංකාවේ වගේ බුදු දහම පවතින්නේ නැහැ. සංවර්ධනයක් නැහැ. ඒ රටේත් ලෝකය පුරාත් බුදු දහම ගෙන යන්නේත් පවත්වාගෙන යන්නෙත් අපේ රටේ මහා සංඝරත්නයේ දායකයත්වයෙනි.ඌව වෙල්ලස්ස විශ්වවිද්‍යාලයේ කුලපති රුහුණු මාගම්පත්තුවේ ප්‍රධාන සංඝ නායක අලුත්වැව සෝරතන නාහිමි පැපිළියාන ඓහිහාසිත සුනේත්‍රාදේවි රජ මහා විහාරාධිපති මැදගොඩ අබේතිස්ස නාහිමි තිස්සමහාරාම රජ මහා විහාරාධිපති දේවාලේගම ධම්මකිත්ති හිමි රෝහණ සංඝ සභාවේ ලේඛකාධිකාරි ඕමාරේ කස්සප හිමි ඇතුළු තවත් සංඝයා වහන්සේලා කිහිප නමක්ද කෙටි අනුශාසනා සිදුකළ අතර කෘෂිකර්ම අමාත්‍ය මහින්ද යාපා අබේවර්ධන ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන පාර්ලිමේන්තු මන්ත්‍රී ජේ. ආර්. පී. සූරියප්පෙරුම මුලටියන ප්‍රාදේශීය සභාවේ සභාපති සුනිල් ඇල්ලදෙනිය මූලටියන ප්‍රාදේශීය ලේකම් සන්නසූරිය මහත්මිය ඇතුළු ආරාධිත විශාල පිරිසක් මේ අවස්ථාවට සහභාගිවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082915</link>
    <topic>මගීන් 4346ක් තූත්තුකුඩියෙන් ශ්‍රී ලංකාවට</topic>
    <author>සුභාශිනි සේනානායක</author>
    <content>පසුගිය මාස තුන තුළ කොළඹ – තූත්තුකුඩි මගී නෞකා සේවාවෙන් මගීන් 4346ක් තූත්තුකුඩියේ සිට ශ්‍රී ලංකාවට පැමිණ තිබේ.කොළඹ වරායේ සිට තූත්තුකුඩිය දක්වා එම කාලය තුළ මගීන් 2382 ක් පිටත්ව ගොස් ඇතැයිද වරාය හා මහාමාර්ග අමාත්‍යාංශය පවසයි. දෙරට අතර මිත්‍ර සම්බන්ධතා වෙළෙඳ හා සංචාරක ක්ෂේත්‍ර සඳහා කොළඹ තූත්තුකුඩි මගී නෞකා සේවාව ඉවහල් වී ඇතැයිද ආරම්භ කර මාස 03ක් තුළ මෙතරම් පිරිසක් දෙරට අතර ගමන්කරලීම සුබදායී තත්ත්වයක් යැයිද වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082916</link>
    <topic>නල්ලූර් තේරුවට ගුවනින් මල්</topic>
    <author/>
    <content>යාපනයේ නල්ලූර් කෝවිලේ වාර්ෂික තේරු උත්සවයේ දී කරත්තය එළියට වැඩම වූ අවස්ථාවේ ඇමැති ඩග්ලස් දේවානන්දා මහතාගේ ඉල්ලීම පරිදි ජනාධිපතිතුමා විසින් කරන ලද අනුමත කිරීමකට අනුව ශ්‍රී ලංකා ගුවන් හමුදාවේ හෙලිකොප්ටර් යානා මඟින් මල් ඉසීම සිදුකෙරිණි.මේ අවස්ථාවේදී කෝවිල් භූමියේ රැස්ව සිටි ලක්ෂ සංඛ්‍යාත ජනයා අරෝහරා නාදය පවත්වමින් සිය දේව භක්තිය විදහා දැක්වීය. ශ්‍රී ලංකා ගුවන් හමුදාවේ හෙලිකොප්ටර් යානා තුන් වටයක් කෝවිල වටා කැරකී මල් ඉසින ලදී. මෙවර නල්ලූර් කෝවිලේ වාර්ෂික තේරු උත්සවය පසුගිය වර්ෂවලට වඩා අතිශය සාර්ථකව පැවැත්වුණ අතර ලක්ෂ සංඛ්‍යාත දේව භක්තික ජනයා දිවයිනේ නන්දෙසින් උත්සවය සඳහා ඇදී ආහ. කප් සිටුවා අවසානයේ දින 25ක් එකදිගට පැවැත්වෙන දේව උත්සවවලින් පසු අද දින ප්‍රධාන තේරුව කෝවිල වටා රැගෙන යාමෙන් හා හෙට දින දිය කැපීමේ නානුමුර මංගල්‍යයෙන් පසු මේ උත්සවය අවසන්වේ.ඊයේ දින උත්සවයේ දී තේරුව එළියට වැඩමවීමේ අවස්ථාවට ඇමැති ඩග්ලස් දේවානන්දා, යාපනය දිස්ත්‍රික්ක පාර්ලිමේන්තු මන්ත්‍රී හා නියෝජ්‍ය කාරක සභාපති මුරුගේසු චන්ද්‍රකුමාර්, යාපනය දිස්ත්‍රික්ක පාර්ලිමේන්තු මන්ත්‍රී සිල්වෙස්ත්‍රි ඇලන්ඩීන් මහත්වරු ද සහභාගී වූහ.දෙස් විදෙස් මාධ්‍යවේදීන් රාශියක් මේ උත්සවය වාර්තා කිරීම සඳහා යාපනයට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082917</link>
    <topic>‘අයරීන්’ගෙන් අපට හානියක් නෑ</topic>
    <author>මහින්ද අලුත්ගෙදර</author>
    <content>අමෙරිකාවට බලපා ඇති ‘අයරීන්’ කුණාටුවත් සමඟ එරට සිටින ශ්‍රී ලාංකිකයන් සම්බන්ධයෙන් අවශ්‍ය තොරතුරු ලබා ගැනීම සඳහා පැය 24 පුරා ක්‍රියාත්මක දුරකථන අංකයක් හඳුන්වා දීමට අමෙරිකාවේ ිශ්‍රී ලංකා තානාපති කාර්යාලය පියවර ගෙන ඇත.අමෙරිකාවේ ශ්‍රී ලංකා තානාපති ජාලිය වික්‍රමසූරිය මහතාගේ උපදෙස් පරිදි මෙම දුරකථන අංකය හඳුන්වා දී තිබෙන අතර ඒ අනුව 001 202 352 0 355 දුරකථන අංකය ඇමතීමෙන් ශ්‍රී ලාංකිකයන් පිළිබඳ තොරතුරු ලබාගැනීමට හැකි බව විදේශ කටයුතු අමාත්‍යාංශය පවසයි.කෙසේ වුවද අමෙරිකාවට බලපා ඇති අයරීන් චණ්ඩ මාරුතය හේතුවෙන් එරට සිටින කිසිදු ශ්‍රී ලාංකිකයකුට අනතුරක් සිදුවූ බවට මෙතෙක් වාර්තා වී නොමැති බවද විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා ‘දිනමිණ’ට පැවැසීය.මේ චණ්ඩ මාරුතය අමෙරිකාවේ නැෙඟනහිර වෙරළ තීරය හරහා පැයට කිලෝමීටර 150ක පමණ වේගයෙන් හමා යන බව වාර්තා වන අතර දැනටමත් එම ප්‍රදේශයෙන් මිලියන 2කට අධික ජනතාවක් ඉවත් කරලීමට අමෙරිකානු රජය පියවර ගෙන තිබේ.මේ අතර ප්‍රාන්ත 06 ක් පමණ අවදානම් කලාප ලෙස නම් කිරීමට අමෙරිකානු කාලගුණ විද්‍යා දෙපාර්තමේන්තුව පියවර ගෙන තිබේ.අමෙරිකාවේ වෙසෙන ශ්‍රී ලාංකිකයන් සම්බන්ධයෙන් එරට පිහිටි ශ්‍රී ලංකා තානාපති කාර්යාලය නිරන්තර අවධානයෙන් සිටින බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082918</link>
    <topic>ජනපති ගත් තීරණය මල්වතු හිමියෝ අගයති</topic>
    <author>අසේල කුරුළුවංශ</author>
    <content>රටට එල්ලවූ අභියෝග පියවරෙන් පියවර පරාජය කරමින් ප්‍රජාතන්ත්‍රවාදී පරමාදර්ශයන් රට තුළ තහවුරු කිරීමෙන් පසු තමන් ජනතාවට වගකිවයුතු නායකයකු බව තව දුරටත් පසක් කරමින් ජනපති මහින්ද රාජපක්‍ෂ මහතා හදිසි නීතිය ඉවත් කිරීමට පියවර ගැනීම අගය කළ යුතු බව මල්වතු පාර්ශ්වයේ අනුනායක නියංගොඩ විජිතසිරි නාහිමියෝ පවසති.තිස් වසරක් පුරා පැවැති ත්‍රස්තවාදී ප්‍රශ්නය ඇතුළුව රටට එල්ලවූ අභියෝග රැසක් ජයගෙන ස්ථිර සාමයක් රට තුළ ස්ථාපිත කරන්නට ගත් වෑයමේ දී හදිසි නීති අවශ්‍යතාව පැන නැගුනු බවත් ඉතා වගකීමෙන්, ප්‍රවේශමෙන් ජනතාවට පීඩාවක් ඇති නොවන ලෙස ජනපතිතුමන් එය භාවිත කළ බවත් උන්වහන්සේ කීහ.රටේ ප්‍රජාතන්ත්‍රවාදය වඩා ශක්තිමත් කිරීම සඳහා හදිසි නීතිය ඉවත් කරන ලෙස ජාත්‍යන්තර වශයෙන් මෙන්ම මෙරට දේශපාලන පක්ෂවලින් ද බලපෑම් හා ඉල්ලීම් පසුගිය කාලය පුරා රජයට එල්ල වූ බවත් ජනපතිතුමන් ගත් මේ පියවර අද ඔවුන් කුහකත්වයෙන් මිදී අගය කළ යුතු බවත් අනුනාහිමියෝ පැවැසූහ.හදිසි නීතිය ඉවත් කරන ලෙස දිගින් දිගටම හඬ නැඟූ දේ්ශපාලන පක්ෂ ඉදිරියේ දී වගකීමෙන් යුතුව ක්‍රියා කිරීම වැදගත් බවද උන්වහන්සේ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082919</link>
    <topic>අඩු ආදායම්ලාභී දරුවන්ට ඉතිරි කිරීමේ බැංකු ගිණුම්</topic>
    <author>චන්දිමා එදිරිමාන්න</author>
    <content>නාගරික අඩු පහසුකම් සහිතව ජීවත්වන ළමයින්ගේ සුරක්ෂිත තාවය වෙනුවෙන් ඉතිරි කිරීමේ බැංකු ගිණුමක් හඳුන්වාදීමට කටයුතු කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.දැනටමත් නාගරික ජනමාධ්‍ය වල පවුල් වෙනුවෙන් ජන සෙවණ ස්වශක්ති මානව සංවර්ධන වැඩසටහන හඳුන්වා දී තිබෙන බවත්, මේ යටතේ ස්වශක්ති ළමා සංවර්ධන වැඩ සටහන වෙනුවෙන් ළමයින් 2000 කට අධික පිරිසක් දැනටමත් ලියාපදිංචි වී ඇති බවත් ඇමැතිවරයා කීය.මේ ස්වශක්ති ළමා සංවර්ධන වැඩසටහන නාගරික සංවර්ධන ජනාවාසය මඟින් ක්‍රියාත්මක කරන බවත්, කොළඹ නාගරික ප්‍රදේශවල ජනාවාස වල ජීවත්වන ළමයින් රැසක් ඉදිරියේ දී ලියාපදිංචි කිරීමට හා එම ළමයින් මේ වැඩසටහනට සම්බන්ධ කර ගැනීමට ක්‍රියාකරන බවත් ඇමැතිවරයා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082920</link>
    <topic>ආසියාවේ ප්‍රබල රටක් ලෙස ශ්‍රී ලංකාව හිස ඔසවමින් සිටිනවා</topic>
    <author>සුභාෂිනි සේනානායක</author>
    <content>අමෙරිකාවේ බැංකු 24 වහද්දී වසා දැමූ බැංකු ආරම්භ කළ රටක් ලෙස අභිමානවත් ගමනක ශ්‍රී ලංකාව ගමන් කරමින් සිටින බව ජනාධිපති ලේකම් ලලිත් වීරතුංග මහතා පැවසීය.ගෝලීය අවිනිශ්චිතතාව හේතුවෙන් ලෝකයේ උද්ධමනය ඉහළ යද්දී ශ්‍රී ලංකාවේ උද්ධමනය 10% ට අවම කළ හැකි වුණා. විරැකියා ගැටලුව ලොව පුරා ඉහළ යද්දී විරැකියාව සියයට 4ත් 8ත්අතර පවත්වාගෙන යාමට අපට හැකි වුණා යැයිද ජනාධිපති ලේකම්වරයා පැවසීය.ආසියාවේ ප්‍රබල රටක් ලෙස හිස ඔසවමින් ශ්‍රී ලංකාව සිටින බව කී ජනාධිපති ලේකම්වරයා, මහජනතාවට විශිෂ්ට සේවාවක් සපයමින් ආර්ථික අතින් සන්නද්ධ වී ඉදිරියට යාමට ක්‍රියා කළ යුතු බවද කීය.ජනාධිපති ලේකම් ලලිත් වීරතුංග මහතා මේ බව පැවසුවේ පෙරේදා (27) ශ්‍රී ලංකා පදනම් ආයතනය, රූපවාහිනි අභ්‍යාස විද්‍යාලය එක්ව පැවැත් වූ ඩිප්ලෝමා පාඨමාලා සහතික පත් ප්‍රදානය කිරීමේ උත්සවයකට එක් වෙමිනි.එහිදී ජනාධිපති ලේකම්වරයා මෙසේ ද කීය.මේ සියලු දේ සිදුකරලීමට බහුවරණ බුද්ධියක් තිබිය යුතුයි. බහුවරණ බුද්ධියක් ඇති අයකුට මිනිසුන් හැසිරවීම පහසු වෙනවා.හොවාඩ් ගාඩිනර් මහාචාර්යවරයා පැවසුවේ ඔබේ සාර්ථකත්වය ඇත්තේ ඔබ සමඟ වැඩ කරන අය ක්‍රියා කරන ආකාරයට බව යි.රාජ්‍ය සේවය ගැඹුරින් සිතා වැඩ කළ යුතුයි. අප රටේ මෙතෙක් තිබුණේ පාලකයා පාලිතයා ක්‍රමයයි. ඉන් බොහෝ ඈත් ස්වරූපයක් පැවතුණා. මේ තත්ත්වය වෙනස් කරමින් අපි ඉදිරියට ගොස් තිබෙනවා.අද වන විට තොරතුරු තාක්‍ෂණය තුළත් මහජනතාවට විශාල සේවාවක් ලබා දී තිබෙනවා. මේ වනවිට 1970 න් පසු උප්පැන්න, මරණ, විවාහ පිටපතක් මිනිත්තු තුනක් වැනි කාලයක දී ලබාදීමට හැකි වී තිබෙනවා. ඒ සඳහා දත්ත සමහර ඒකරාශි කර තිබීම හේතුවෙන් මෙම පිටපත් ලබාදීමට හැකියි.ආසියාවේ ළදරු මරණ අනුපාතිකය අඩුම රටක් ලෙස ශ්‍රී ලංකාව සටහන් වී තිබෙනවා. අධ්‍යාපනය, සෞඛ්‍ය වැනි විවිධ ක්ෂේත්‍රවල විශාල පිබිදීමක් අප රටේ ඇති වී තිබෙනවා.අද ඩිප්ලෝමා ලබන ඔබ සියලු දෙනා හෙට රටට සේවයක් කිරීම සර්ව සාධාරණ සත්‍යය ධර්මය උපයෝගී කොට ගෙන සිදුකරන ලෙස මා ඔබලාගෙන් ඉල්ලා සිටිනවා.මහාචාර්ය කාලෝ ෆොන්සේකා මහතා ද මෙහිදී දේ්ශනයක් සිදු කළේ ය.මේ අවස්ථාවට ශ්‍රී ලංකා පදනම් ආයතනයේ සභාපති රංජිත් බණ්ඩාර මහතා ඇතුළු අධ්‍යක්‍ෂ මණ්ඩල සාමාජිකයෝ ද, දේශකයන්, ඩිප්ලෝමා ලාභීන්, මවුපියන් ඇතුළු විශාල පිරිසක්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082921</link>
    <topic>ජාත්‍යන්තර රටවල් හා විදේශ මාධ්‍ය සමඟ යුද්ධ කිරීමට සිදුවී තිබෙනවා</topic>
    <author>මහින්ද අලුත්ගෙදර</author>
    <content>රට අභ්‍යන්තරයේ පැවැති යුද්ධය සාර්ථකව අවසන් කළා සේම බාහිර යුද්ධයට ද සාර්ථකව මුහුණ දෙමින් සිටින බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා පවසයි.ජාත්‍යන්තර රටවල් හා සංවිධාන, දෙමළ ඩයස්පෝරාව, විදේශ මාධ්‍ය ආදිය සමඟ මෙලෙස යුද්ධ කිරීමට සිදුවී තිබෙන බව ඒ මහතා පෙන්වා දෙයි.ලේකම්වරයා මේ අදහස් පළ කළේ ලංකා හෝටල් හා සංචාරක කළමනාකරණ ආයතනයේ පැවති උත්සවයක් අමතමිනි. ශ්‍රී ලංකා සංචාරක මණ්ඩලයේ හිටපු අධ්‍යක්ෂ ජනරාල් ජේ.එෆ්. රංජිත් පෙරේරා මහතා විසින් රචිත “WINNING AN UNWINNABLE WAR” නමැති ග්‍රන්ථය එළිදැක්වීම නිමිත්තෙන් මෙය සංවිධානය කෙරිණි.21 වැනි සියවසේ අද්විතීය ජයග්‍රහණය වෙනුවෙන් කැපවූ ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ මහත්වරු ප්‍රධාන වීරෝදාර රණවිරුවන් සැම සිහිපත් කරමින් අනාගත පරපුරට ඒ පිළිබඳ තොරතුරු දැන ගැනීමේ අරමුණින් මේ කෘතිය සම්පාදනය කර ඇත.විදේශ රටවලින් එල්ලවන විවේචනයන් සඳහා පිළිතුරු ලබාදීම අවශ්‍ය බව පෙන්වාදුන් කරුණාතිලක අමුණුගම මහතා ඒ වෙනුවෙන් සිවිල් ජනතාවගේ සහයෝගය තවදුරටත් අවශ්‍ය බවත් එල්.ටී.ටී.ඊ යට අනුකම්පාව දක්වන විදේශීය රටවල ජීවත්වන්නන් ශ්‍රී ලංකාවේ පැවති තත්ත්වය අමතක කර තිබෙන බවත් සඳහන් කළේය.මේ හේතුව නිසාම අපි අපේ රට පිළිබද සත්‍ය ස්වරූපය විදේශ රටවල වෙසෙන ශ්‍රී ලාංකිකයන් වෙත සන්නිවේදනය කළ යුතු බව පෙන්වාදුන් ඒ මහතා ඒ සඳහා මෙවැනි ක්‍රියාදාමයන් ඉතාම වැදගත් බවද පැවසීය.මේ අවස්ථාවට සහභාගිවූ යුද හමුදා මාණ්ඩලික ප්‍රධානී මේජර් ජනරාල් දයා රත්නායක මහතා සඳහන් කළේ එක්තරා අවස්ථාවක යුද බිමේදී අපේ රණවිරුවන් තනිවී සිටි කාලයක් තිබූ බවත් නිවැරැදි දේශපාලන නායකත්වය හා මඟ පෙන්වීම මත වසර දෙකහමාරක් තරම් කෙටි කාලයකදී යුද්ධය සම්පූර්ණයෙන්ම අවසන් කිරීමට හැකිවූ බවත්ය.දේශපාලන නායකත්වය මෙන්ම ජනතා සහයෝගයද ඉහළින්ම ලැබූ නිසා යුද්ධයෙන් ජයගැනීම පහසු කටයුත්තක් වූ බව සිහිපත් කළ දයා රත්නායක මහතා මානව හිමිකම් කැඩූ බවට බටහිර රටවල් චෝදනා කළද කිසිවිටෙකත් එවැන්නක් සිදු නොවූ බවද ප්‍රකාශ කළේය.මේ අතර ඒ මහතා පෙන්වා දුන්නේ චිත්‍රපට, වාර්තා, ග්‍රන්ථ, නාට්‍ය ආදිය තුළින් අනාගත පරපුරට මෙය හොඳින් සන්නිවේදනය කළ හැකි බවයි.“WINNING AN UNWINNABLE WAR” නමැති මේ ග්‍රන්ථය ඉංගී‍්‍රසි බසින් රචනා කර තිබෙන අතර මෙය විදේශීය රටවලටද බෙදා හැරීමට කතුවරයා බලාපොරොත්තු වෙයි.වංචා හා දූෂණ විමර්ශන කොමිෂන් සභාවේ සභාපති ජයන්ත වික්‍රමරත්න, මැණික් හා ස්වර්ණාභරණ අධිකාරියේ සභාපති රොහාන් දළුවත්ත, සිවිල් ආරක්ෂක දෙපාර්තමේන්තුවේ අධ්‍යක්ෂ රියර් අද්මිරාල් ආනන්ද පීරිස් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=n11082922</link>
    <topic>කොළඹ වරාය 20%ක වාර්තාගත ආදායමක් අත්කරගෙන තිබෙනවා</topic>
    <author>සුභාෂිනී සේනානායක</author>
    <content>බහාලු හසුරුවීම් ඒකක මිලියන හතර ඉක්ම වූ කොළඹ වරාය 2009 වසරට සාපේක්ෂව 2010 වසරේදී සියයට විස්සක වාර්තාගත වර්ධනයක් අත්කරගෙන ඇතැයි ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතා පවසයි.වරාය කටයුතු පිළිබඳ ගෝලීය කර්මාන්තයේ උච්චාවචන සිදුවන බව කී ඒ මහතා ලොකයේ ප්‍රධාන බහාලු වරායන්වල හසුරුවන බහාලු ප්‍රමාණය 2008 වසර හා සසඳන කල 2009 වසරේ දී එය සියයට 10 න් පහළ බැස ඇතැයි ද කීය.සභාපතිවරයා මේ බව පැවසුවේ කොළඹ සිනමන් ලේක් සයිඩ් හෝටලයේ පෙරේදා (240 පැවති ජාත්‍යන්තර මිත්‍ර සහයෝගීතා වරාය ජාලයේ 13 වන සැසිවාරයට (INAP) එක් වෙමිනි.වරාය මහාමාර්ග නියෝජ්‍ය ඇමැති රෝහිත අබේගුණවර්ධන මහතා සහ INAP සංවිධානයේ ලේකම් මණ්ඩල සභික මසානෝ ඔසාකි මහතාගේ ප්‍රධානත්වයෙන් මේ සමුළුව පැවැත්විණි.මෙහිදී 2011 වසර සඳහා එම සංවිධානයේ සභාපතිවරයා ලෙස ආචාර්ය ප්‍රියත් බන්දු වික්‍රම මහතා පත් කෙරිණි.මේ සමුළුව සඳහා සංගප්පූරුව, ඉන්දුනීසියාව, ජපානය, පිලිපීනය, හා ශ්‍රී ලංකාව යන රටවල් නියෝජනය කරමින් ඉහළ මට්ටමේ නිලධාරින් පිරිසක් සහභාගී වූහ.මේ අවස්ථාවේදී අදහස් දැක්වූ සභාපතිවරයා මෙසේද කීය.INAP ය ආරම්භ වූ තැන් පටන් එහි මහසභාව හා සමුළුව ශ්‍රී ලංකාවේ පවත්වන තෙවැනි අවස්ථාව මෙයයි. එහි පළමු අන්තර්ජාතික සමුළුව කොළඹදී පවත්වන ලද්දේ 1998 දීය. මෙය එවකට වරාය සංවර්ධන පුනරුත්තාපන හා ප්‍රතිසංස්කරණ කටයුතු ඇමැතිව සිටි එම් එච් එම් අෂ්රොෆ් ගේ අදහසක් ක්‍රියාත්මක වීමකි.වරාය කටයුතු හා සාමුදුක ප්‍රවාහනය පිළිබඳ තොරතුරු හුවමාරුව සඳහා පහසුකම් සැලසීම, අන්‍යොන්‍ය අවබෝධය නගාලීම සඳහා අවශ්‍ය පියවර අධ්‍යයනට කිරීම හා සාකච්චාව, ලෝකපරිමාන වරාය ජාලයක් ගොඩනැගීම ආදිය මේ අදහසට අඩංගු විය.මෙය ජපානයේ කොච් වරාය විවෘත කිරීමේ උළෙලේදී මතුකෙරුනු අතර දෙරට එක්ව ඪදචන යට පදනම දමන ලදී.ඒ අනුව මෙහි සමාරම්භකයන් වන්නේ ජපානයේ කොච් හි ආණ්ඩුකාර ඩායිජිරෝ හෂිමෝටෝ හා එම් එච් එම් අෂ්රොෆ් ය.1998 දි මෙහි පළමු සමුළුව කොළඹදී පවත්වන ලද්දේ වරාය 6 ක සහභාගිත්වයෙනි. ඒවා ජපානය, පිලීපිීනය, ඉන්දුනිීසියාව චීනය හා එක්සත්ජනපදයට අයත් වරායන්ය. මෙම පළමු සමුළුව පවත්වන ලද්දේ “සොයුරු වරායන් ඔස්සේ ගෝලීය සාමය”යන තේමාවෙනි.අද වරායන් මුහුණදී ඇති වෙනස්වන හා අවිනිශ්චිත වාතාවරණය අනුව මෙම සංවිධානයේ මීළඟ පියවර හා දිශානතිය කුමක්ද යන්න අප විසඳාගත යුතුව ඇත.මගේ සභාපතිත්වය යටතේ මෙම සංවිධානය පිළිබඳව ලෝකයා දැනුවත් වනු දැකීමට මට අවශ්‍යය. මේනිසා ලබන වසරේදී සංවිධානයේ හඬ ලොවපුරා පිළිරැව් දෙවීමට මම කටයුතු කරමි.අප අනුගමනය කරන අර්ථවත් ක්‍රියාදාමයන් අප ප්‍රවර්ධනය කළ යුතුය. ඒඅනුව තවතවත් වරායන් අප හා එක්වනු ඇත. අපේ සාමාජිකත්වය ලැබීමේ වටිනාකම ඔවුන්ට අවබෝධ විය යුතුය.ශ්‍රී ලංකාවේ වර්ධනය වන සංචාරක ව්‍යාපාරයේ ආර්ථික ඵලය නෙලාගනුවස් ගාලුවරායද මගී ගමනාන්තයක් ලෙස වර්ධනය කරනු ලැබේ . තවත් විශාල සංවර්ධන ව්‍යාපෘතියක්වන මහින්ද රාජපක්ෂ වරාය ව්‍යාපෘතියේ පළමු අදියර ද වරාය අධිකාරිය මගින් දැනටමත් සාර්ථක ලෙස නිමවා ඇත.හම් බන්තොට මහින්ද රාජපක්ෂ වරායද නිදහස් කලාප සංකල්පය මත පූර්ණ කලාපීය කේන්ද්‍රයක් ලෙස සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=r1108291</link>
    <topic>පාදුක්ක තුන්තානේදී පුද්ගලයකුගේ අත කැපූ සැකකරුවෝ අධිකරණයට බාරවෙති</topic>
    <author>ලබුගම සමූහ නිරෝෂා ශ්‍යාමලි විදාන</author>
    <content>පසුගිය දා පාදුක්ක තුන්තාන ප්‍රදේශයේ දී කඩුවලින් පහර දී පුද්ගලයකුගේ වම් අත කපා වෙන්කර සැඟව සිටි සැකකරුවන් පාදුක්ක පොලිසියට භාර වීමෙන් පසු රක්ෂිත බන්ධනාගාරගත කර ඇත.පාදුක්ක සතිපොළේ ව්‍යාපාරිකයකු තම බිරිය සමඟ ත්‍රිරෝද රථයකින් නිවෙස බලා යමින් සිටිය දී පාදුක්ක තුන්තාන ප්‍රදේශයේ දී කිසියම් පිරිසක් ත්‍රිරෝද රථය නවතා ඇසිඩ් ප්‍රහාරයක් එල්ලකර කඩුවලින් කපා කොටා ඔවුන්ට තුවාල සිදුකර ඇත. ත්‍රිරෝද රථයට ද බරපතළ හානි සිදුකර ඇත.මෙලෙස ප්‍රහාරයට ලක්ව ඇත්තේ තුන්තාන ගම්මැද්ද පදිංචි ගාමිණි ගලප්පත්ති මහතා සහ ඔහුගේ බිරිය වන මැදගෙදර මානෙල් අජන්තා නමැති ව්‍යාපාරික යුවළකි.ගාමිණි ගලප්පත්ති මහතාගේ වම් අත කඩු ප්‍රහාරයෙන් කැපී වෙන් වී ඇත. කොළඹ ජාතික රෝහලේ දී හදිසි සැත්කමකින් එම අත නැවත බද්ධ කර ඇත. දැනට ඔහු ජාතික රෝහලේ දැඩි සත්කාර ඒකකයේ ප්‍රතිකාර ලබමින් සිටියි.මානෙල් අජන්තා මහත්මිය ඇසිඩ් ප්‍රහාරයට ලක්ව පිලිස්සුම් තුවාල ලබා ජාතික රෝහලේ ප්‍රතිකාර ලබමින් සිටියි.මේ සිද්ධියට සම්බන්ධ සැකකරුවන් හය දෙනෙක් (06) හඳුනාගෙන ඇතත් පොලිසියට මග හරිමින් සැඟව සිටීම හේතුවෙන් ඔවුන් අත්අඩංගුවට ගැනීමට නොහැකි වී ඇත.සැකකරුවන් පස්දෙනා මෙම 18වන දින පාදුක්ක පොලිසියට භාර වී ඇත. ඔවුන් අවිස්සාවේල්ල මහේස්ත්‍රාත් බන්දුල ගුණතිලක මහතා වෙත ඉදිරිපත් කිරීමෙන් පසු සැප්තැම්බර් පළමුවෙනිදා දක්වා රක්ෂිත බන්ධනාගාර ගත කරන ලෙස මහේස්ත්‍රාත්වරයා නියෝග කර ඇත.තවත් එක් සැකකරුවෙක් අත්අඩංගුවට ගැනීමට නියමිත අතර පාදුක්ක ;පාලිස් ස්ථානාධිපති ප්‍රධාන පොලිස් පරීක්ෂක රොහාන් පුෂ්ප කුමාර මහතාගේ උපදෙස් පරිදි අපරාධ අංශයේ ස්ථානාධිපති උප පොලිස් පරීක්ෂක තිලකරත්න, පොලිස් සැරයන් විජේසිරි, පොලිස් සැරයන් රණතුංග, පොලිස් කොස්තාපල් නන්දන, පොලිස් සැරයන් වෙත්තසිංහ හා පොලිස් කොස්තාපල් 40949 කුමාර යන නිලධාරීහු වැඩි දුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=r1108292</link>
    <topic>කඩුවෙල එක්කෝටි පනස්ලක්ෂයක රන් කොල්ලයේ සැකකරුවන් ඇල්ලූ හැටි</topic>
    <author>හෝමාගම සංචාරක – මංජුල හිරිපිටිය</author>
    <content>මෙය කඩුවෙල ප්‍රදේශයේ රන් භාණ්ඩ උකස් ගන්නා ආයතනයක මෑතක දී සිදුවූ විශාල කොල්ලයකි. තරමක් පැරණි මේ ආයතනයේ වසර ගණනාවක සිට සේවය කරනු ලබන්නේ’මාලා’ සහ ‘සමන්’ යන දෙදෙනාය. දෙදෙනාම ඉතා සහයෝගයෙන් සිය ආයතනයේ කටයුතු කරගෙන ගියහ. ආයතනය විවෘත සෑම දිනකම දිවා ආහාර රැගෙන ඒමට ආයතනයෙන් පිටතට යාම සමන්ගේ තවත් එක් කටයුත්තක් බවට පත්වී තිබුණි.පසුගිය අටවැනිදා දහවල් 12.30 පසු වී මද වේලාවකින් සුපුරුදු පරිදි සමන් දිවා ආහාර ගෙන ඒමට ආයතනයෙන් පිටතට ගොස් ඇත. සමන් දිවා ආහාර ගෙන ඒමට ගිය අවස්ථාවේදී ආයතනයේ රන් ආභරණ තොගයක් කොල්ල කා ගිය බව ආයතනයේ සේවිකාව වන මාලා හිමිකරුට කඩුවෙල නගරයේ සෙසු වෙළෙඳ සල් වලට හා ආරක්ෂක අංශවලට දැන්වීමත් සමග ලැව් ගින්නක් සේ කොල්ලය ප්‍රචාරය වන්නට විය.කොල්ල කා ගෙන ගිය රන් ආභරණ වල වටිනාකම රුපියල් එක්කෝටි පනස් ලක්ෂයකට අධිකය. මේ සම්බන්ධ පරීක්ෂණ නවගමුව පොලිසිය පවත්වාගෙන ගිය අතර වැඩිදුර පරීක්ෂණ පැවැත්වීමට නුගේගොඩ (මිරිහාන) විශේෂ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක ජානක කුමාර මහතාට පැවැරිණි.අනතුරුව අංශ කීපයක් ඔස්සේ පරීක්ෂණ ආරම්භ කළ ජානක කුමාර මහතා ඇතුළු නිලධාරීන් කණ්ඩායමට කොල්ලයේ ප්‍රධාන සැකකරු අත්අඩංගුවට ගැනීමට හැකි විය. ඒ සමග කොල්ලය සිදු කළ ආකාරය සහ එසේ වීමට වූ පසුබිම මෙසේ අනාවරණය වී ඇත.උකස් ආයතනයේ සේවය කරනු ලබන තිස්නව හැවිරිදි මාලා අතුරුගිරිය ප්‍රදේශයේ පදිංචි විවාහක කාන්තාවකි. ඇය අතුරුගිරිය ප්‍රදේශයේ පදිංචි විවාහක පුද්ගලයකු වන හතළිස් හැවිරිදි නිමල් නැමැති ත්‍රිරෝද රථ රියැදුරෙකු සමග අනියම් ප්‍රේම සම්බන්ධතාවක් පවත්වාගෙන ගොස් ඇත්තේ ඉතාමත් රහසේය.නිමල්ගේ හොඳම යහළුවකු අජිත්ය. තිස් පස් හැවිරිදි අජිත් ද අතුරුගිරිය ප්‍රදේශයේ පදිංචිකරුවෙකි. කලකට පෙර සිම් සොරකමක් සම්බන්ධයෙන් අධිකරණය හමුවේ වරකකරුවකු වී බන්ධනාගාරගතව සිට පැමිණ සිටින අයකු විය. මොහු නිමල්ගේ දුරකතනය මාර්ගයෙන් මාලාගේ දුරකතන අංකය ලියා ගත්තේය.අනතුරුව නිමල්ට නොදන්වා රහසේම අවස්ථා ගණනාවකදී අජිත් මාලාට දුරකථනයෙන් කථා කර ඇත. තම අනියම් සම්බන්ධතාව සිය සැමියාට පවසන බවත් එසේ නොකිරීමට නම් තමාට රුපියල් විසි පන්දහසක මුදලක් ලබා දිය යුතු බව කීය. තවද මේ ගැන කිසිවකුට නොකිය යුතු බවද අජිත් මාලාට දැන්වීය.ඊට එකඟ වූ මාලා ප්‍රථමයෙන් රුපියල් පන්දහසක මුදලක් අජිත්ට ලබා දී තිබේ. ඉතිරි මුදල් දෙන ලෙස අජිත් මාලාට කරදර කළේය. තමාට දීමට මුදල් නැති බව මාලා දැන්වීය.එසේ නම් තිබෙන රත්තරන් ටිකක් හරි තමාට දෙන ලෙසට අජිත් මාලාට බල කළේය.ඒ අනුව මාලා අජිත් සමග එකතු වී සැලසුමක් සැකසුවේය.ඒ දිවා කාලයට ආයතනයේ සමන් දිවා ආහාරය ගෙන යන අවස්ථාවේදී අජිත්ට ආයතනටය පැමිණ රන් ආභරණ සොරා ගත් අයුරින් රැගෙන යන ලෙසටය. ඒ අනුව සැලසුම පසුගිය අටවැනිදා ක්‍රියාත්මක විය. ඒ අනුව පැමිණි අජිත්ට මාලා කෝටි ගණනක් වටිනා රන් ආභරණ තොගයක් බෑගයක දමා දුන් පසු එයත් රැගෙන පළා ගොස් ඇත. කොල්ලයේ ප්‍රධාන සැකකරු අත්අඩංගුවට ගැනීමෙන් පසු රුපියල් එක් කෝටි පනස් ලක්ෂයක් වටිනා පවුම් තුන්සියය හතලිස් පහක් පමණ වටිනා රන් ආභරණ සමග රුපියල් ලක්ෂ විස්සක මුදලක් සොයා ගැනීමට මිරිහාන විශේෂ අපරාධ මෙහෙයුම් ඒකකය සමත් වී තිබේ.කොළඹ දිසාව භාර නියෝජ්‍ය පොලිස්පති අනුර සේනානායක මහතාගේ උපදෙස් මත නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ මෙහෙයවීමෙන් මිරිහාන විශේෂ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක ජානක කුමාර මහතා ඇතුළු නිලධාරී පිරිසක් වැටලීම සිදු කර වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=r1108293</link>
    <topic>ඔය දිගේ පහළට ගිය තුන් දෙනා එකවරම දියේ ගිලුණා</topic>
    <author>කොටදෙනියාව සමුහ එම්. පී. කුමාර</author>
    <content>සුදුසු හා නුසුදුසු දේ පිළිබඳව තේරුම් අරගෙන අපේ දරුවන් කටයුතු කරන්න ඕනෑ. එසේ නොකිරීමෙන් අහිංසක මවුපියන්ට දුක් විඳින්න සිදු වෙනවා. වැඩිහිටියන්ද වැඩ කරද්දී මේ බව සිතට ගත යුතු යැයි ද එසේ වන්නේ නම් මෙවැනි කනගාටුදායක මරණ සිදු නොවන්නේ යැයි මීරිගම හදිසි මරණ පරීක්ෂක වෛද්‍යාචාර්ය එච්. එම්. ජයතිලක මහතා මීරිගම රෝහලේ පැවැති හදිසි මරණ පරීක්ෂණයේ තීරණය කෙරිණි.අඹේපුස්ස මාඔයේ ඕලුස්සාමංකඩ අසලදී මාඔයේ ගිලී මිය ගිය මීරිගම ලෝලුවාගොඩ එම්. කුෂාන් සමීර වික්‍රමසිංහ (21) සහ ගම්පහ පහළගම කොස්ඕවිට තරංග ඩිල්ෂාන් ජයසුන්දර 20 තරුණයන් දෙදෙනාගේ හදිසි මරණ පරීක්ෂණය මීරිගම රෝහලේදී මීරිගම හදිසි මරණ පරීක්ෂක වෛද්‍යාචාර්ය එච්. එම්. ජයතිලක මහතා ඉදිරියේ පසුගියදා සිදු කෙරිණි.එහිදී සාක්කි දුන් ලෝලුවාගොඩ හරංකහවේ ඩී. ඩී. ප්‍රභාත් හර්ෂ කුමාර මහතා මෙසේ කීය.බ්‍රැන්ඩික්ස් ආයතනයේ කාර්මිකයකු ලෙස සේවය කරන මා විවාහ වීමට බලාපොරොත්තුව ඉන්නා නාරංගස්හේනේ නිර්මලීගේ වත්තේ ළිඳක් කපමින් තියෙනවා.නිර්මලා කළ ඉල්ලීම නිසා මම ඩිල්ෂාන්, සමීර, ජයලත්, හා චතුරංග සමග ඊයේ 21 එම ළිඳ කැපීමට ගියා. මේ ගමන යද්දී මම අරක්කු බෝතලයක්ද ගෙන ගියා. අපි සවස දෙක හමාර පමණ වනතුරු ළිඳ කැපීමෙන් පසුව ජයලත්, ඩිල්ෂාන් හා චතුරංග අරක්කු බිව්වා.අනතුරුව අපි මාඔයට නාන්න බැස්සා. ටික වේලාවකින් චතුරංග, සමීර, ඩිල්ෂාන් සමග ඔය දිගේ පහළට නාමින් ගමන් කළා. මම පීනන්න දන්නේ නැති නිසා ඔය අයිනට වී නෑවා.පහළට ගිය තුන් දෙනා එක්වරම දියේ ගිලුණා. ටිකකින් චතුරංග ගොඩ ආවා. අනෙක් දෙන්නා ගොඩ ආවේ නැති නිසා අපි දෙන්නා කෑ ගැහුවා. එවිට එහි ආ ජයලත් ඔයට බැස ටික වේලාවකින් සමීර හා ඩිල්ෂාන් ගොඩටගත්තා. අපි ඒ දෙන්නාව ත්‍රිරෝද රියක දමාගෙන මීරිගම රෝහලට ගෙනාවා. එවිට දෙන්නාම මිය ගොස් සිටි බව දැනගත්තා.කාමරංගාවේ පදිංචි ජයලත් චන්ද්‍රසිරි 45 මහතා ද සාක්කි දෙමින් මෙසේ කීය.මම නාමින් සිටියදී සවස 4.00 ට විතර පහළින් කෑ ගහන සද්දයක් ඇසී මම ඒ දෙසට ගියා. දෙන්නෙක් දියේ ගිලුණු බව දැනගත් මම ඒ දෙන්නා ගොඩ ගෙන රෝහලට ගෙන ගියා. ඒ වන විට දෙන්නාම මිය ගොස් තිබුණා.මියගිය කුෂාන් සමීරගේ පියාවන සුනිල් වික්‍රමසිංහ (46) සහ මිය ගිය තරංග ඩිල්ෂාන්ගේ පියා වන නිහාල් ජයසුන්දර (47) මහ්ත්වරුද සාක්කි දුන්හ. මීරිගම රෝහල් පොලිසියේ ස්ථානාධිපති පොලිස් සැරයන් ජයන්ත හරිස්චන්ද්‍ර මහතා මෙහිදී සාක්කි මෙහෙයවනු ලැබූ අතර පොලිස් කොස්තාපල් එස්. එම්. නන්දසේන මහතා ඊට සහාය විය.මීරිගම මූලික රෝහලේ දිස්ත්‍රික් වෛද්‍ය නිලධාරී පත්මසිරි ගුණවර්ධන මහතා පශ්චාත් මරණ පරීක්ෂණ පවත්වා මේ මරණ දියේ ගිලීම නිසා සිදුව ඇති බව නිගමනය කරනු ලැබීය. හදිසි මරණ පරීක්ෂණයේදී ඉදිරිපත් වු සාක්කි හා පශ්චාත් මරණ පරීක්ෂණ වාර්තා සැලකිල්ලට ගනිමින් මේ මරණ දියේ ගිලීමෙන් සිදුවූ හදිසි මරණ බවට තීරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=r1108294</link>
    <topic>ඕස්ට්‍රේලියාවේ රැකියා දෙන බව කියා කතකගෙන් ලක්‍ෂ 4ක් ගත් සැකකරු රිමාන්ඩ්</topic>
    <author>කොච්චිකඩේ විශේෂ ඩී. මිහිදුකුල</author>
    <content>ඇය සිහින මාළිගාව ගොඩනඟා ගත්තේ විදෙස් රැකියාවකට ගොස් සැපවත් ජීවිතයක් ගත කිරීමටය. රු. ලක්‍ෂ හතරකට ඕස්ට්‍රේලියාවට යෑමට හැකි නම් කොයිතරම් වාසියක්ද ඇය තමාටම කියා ගත්තේය. සැකකරුගේ කථාබහ පමණක් නොව ගමන් විලාසයද අවංක බව ඇයට සිතුණි.කනකර උගස්කර ඉතිරිය පොලියට ගෙන රු. ලක්‍ෂ හතර සොයා ගත්තේ දහසකුත් එකක් බලාපොරොන්තු ඇතිවය.ඔහු අප සොයා ඒමට පෙර අපි ඔහු සොයාගොස් මුදල් දුන්නේ ඕස්ට්‍රේලියා ගමන ඉක්මන් කර ගැනීමට බව පොලිසියට පවසා ඇති ඇය ජාඇළ ප්‍රදේශයේ ගම මැද පාර පදිංචි තැනැත්තියෙකි. රට රැකියා ලබාදෙන බව පවසා වංචනිකව මුදල් ලබාගෙන විශ්වාසය කඩ කළේ යැයි යන චෝදනාව මීගමුව පොලිස් කොට්ඨාසයේ විශේෂ විමර්ෂණ ඒකකයට සැකකරුට එරෙහිව ඉදිරිපත් වූයේ ඉන් පසුවය.රු. ලක්‍ෂ හතරක මුදල භාරගත් බව අධිකරණයේදී ප්‍රකාශකර නැවත එම මුදල පැමිණිලි කාරියට ගෙවීමේ වගකීම ඔහු භාර ගත්තේය. රු. 60,000ක් පළමු වාරිකය වශයෙන් ඇයට එහිදී ලැබුණි. ඉතිරි මුදල් ගෙවීම පැහැර හරිමින් සැඟව සිටි ඔහුට ගෙවීමට ඇති මුදලින් හතරෙන් එකක් ගෙවන ලෙස අධිකරණයෙන් නියම කෙරුණි. ගෙවීමට හැකියාවක් නැති බව සිය නීතිඥ මහත්වරු මගින් සැකකරු අධිකරණයට පැවසීය.මීගමුව ප්‍රධාන මහේස්ත්‍රාත් ඒ. එච්. එන්. සී. අමරසිංහ මහතා සැකකරු සැප්තැම්බර් 6 දක්වා රක්‍ෂිත බන්ධනාගාර ගත කිරීමට නියෝග කළේය. පොලිස් කොට්ඨාසයේ විශේෂ විමර්ශන ඒකකයේ පොලිස් සැරයන් 51686 ජයරත්න මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=r1108295</link>
    <topic>මගේ මහත්තයා කුඩු කාරයෙක් කියල දැන ගත්තේ අපි එකගෙදර පදිංචියට ගිහින් මාසෙකට පස්සේ</topic>
    <author/>
    <content>පොලිසියේ ආලින්දයේ බංකුවක අසුන් ගෙන සිටින රූබර තරුණිය නොඉවසිලිමත්ව සිටිනු දුටු කාර්යභාර සැරයන්වරයා ඇය අසලට ගියේය.මේ මිස් මොකද ? සැරයන්වරයා ගේ හඬින් තිගැස්සුණු ඕ ඔහු දිහා බලා සිටියේ බයාදු ලෙසය. තරුණියගේ දෙනෙතින් කඳුළු වැගිරෙනු දුටු සැරයන් කතා කෙළේය.“මොකක්ද මිස් ප්‍රශ්නය ?” ඔහු නැවතත් විමසීය.“ඇන්ට්‍රි එකක් දාන්න ආවේ” ඕ කීවේ කඳුළු පිස දමමිනි.‘කාට විරුද්ධවද ?’ සැරයන් නැවත විමසීය. ‘මගේ මහත්තයා, එයත් එක්ක ඉන්න එපා වෙලා. එයා කුඩු ගහනවා. ! ඕ කීවාය. ‘එන්න’ යැයි කී සැරයන්වරයා ඇය කැටුව පැමිණිලි ලියන ස්ථානයට ගියේය. සුළු පැමිණිලි සටහන් පොත අතට ගත් ඔහු තරුණියගේ නම ගම ලිපිනය ආගම සහ අනෙකුත් තොරතුරු සටහන්කැර ගත්තේය.‘ඉතින් මිස්...දැන් මොකද වෙලා තියෙන්නේ ?’‘සාජන් මහත්තයො....මේ කියන්නේ මගේ මහත්තයා ගැන.. අපි විවාහවෙලා තවම මාස තුනක්වත් නැහැ.මුල් දවස්වල ආදරෙන් හිටියා. අපේ ගෙදර අය මේ විවාහෙට විරුද්ධ වුණා.මගේ අයියා ආරක්ෂක අංශයක . එයා මගේ මහත්තයා ගැන සොයලා බැලුවා.‘නංගී. ඔයා ලොකු අමාරුවක වැටෙන්න යන්නේ ඔය මිනිහා කුඩු කාරයෙක්.! එයා මට දවසක් කෝල් කරලා එහෙම කිව්වා. මම ඒක ගණන් ගත්තේ නැහැ.කොළඹ වැඩකරන නිසා මට නිතර ගමේ යන්න බැරිවුණා. ගෙදර අය එක්ක තියෙන ආශ්‍රය අඩුවුණා.මගේ ලෝකය වුණේ පෙම්වතා. අපි දවස් ගණන් ට්‍රිප් ගියා. තැන්තැන්වල නැවතිලා විනෝද වුණා. ඒ ඔක්කොම කෙළේ ගෙදරට හොරෙන්.පස්සේ අපි දෙන්නා වෙනම ජීවත් වුණා.කසාද බඳින්න කිව්වත් එයා ඒක ගණනකට ගත්තේ නැහැ.අපි දෙන්නා එකට ජීවත්වෙන්න අරගෙන මාසයක් විතර යද්දි තමයි චනගත්තේ එයා කුඩුකාරයෙක් කියලා.අතේ සතේ නැති වෙනකම් කුඩු ගහනවා.මගේ සල්ලි, රත්තරන් බඩු ඔක්කොම ඉවරයි’ සාජන් මහත්තයෝ.ගෙදර තිබුණු ටී වී සෙටප් පුටු මේසත් මේ මිනිහා විකුණුවා.මට දැන් කරන්න දෙයක් නැහැ සර්. වෙලාවකට හිතෙනවා ජීවිතේ නැති කර ගන්න.ඒත් මේ වගේ මිනිහෙක් නිසා මම එහෙම කරන්නේ ඇයිද කියලත් හිතෙනවා.මට දැන් ගෙදර යන්නත් බැහැ. මම මොකද කරන්නේ සර්... තරුණ කතගේ පැමිණිල්ල සාවධානව අසා සිට සටහන්කරගත් සැරයන්වරයා ඇයට කතා කෙළේය.සිද්ධවෙලා තියෙන දේ තෙරෙනවා. තමන් වැටිලා තියෙන්නේ ලෝක අමාරුවක. අපි තමුන්ගේ සැමියා මෙහාට ගෙන්වන්නම්.කතා කරලා ප්‍රශ්නය විසඳන්න උත්සාහ කරමු. මත්ද්‍රව්‍යවලට ඇබ්බැහිවූවන් පුනරුත්ථාපනය කරන මධ්‍යස්ථාන තියෙනවා.එහෙම පියවරක් වුණත් ගන්න පුලුවනි... ජීවිතය නැතිකරගැනීම නම් විසඳුමක් නෙවෙයි.සැරයන්වරයාගේ අවවාද පිළිගත් කත පොලිසියෙන් පිටවූයේ කඳුළු පිසිමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=s1108291</link>
    <topic>දසුන්-උපමාලිකා දක්‍ෂතම ක්‍රීඩක ක්‍රීඩිකා සම්මාන දිනති</topic>
    <author>ජගත් ගුණවර්ධන වැලිඔය මහවැලි කී‍්‍රඩාංගණයේ සිට</author>
    <content>25 වන මහවැලි ක්‍රීඩා උළෙලේ දක්‍ෂතම ක්‍රීඩකයා ලෙස වික්ටෝරියා / කොත්මලේ කලාපයේ දසුන් සිල්වා හා හුරුළුවැව කලාපයේ උපමාලිකා රත්නකුමාරි දක්‍ෂතම ක්‍රීඩිකාව බවට පත්වූහ.දසුන් සිල්වා මෙවර තරගාවලියේ නව තරග වාර්තාවක් තබමින් මීටර 200 තරගය තත්පර 21.7 කින් නිම කළ අතර මීටර් 400 තරගයේ ද ජයග්‍රාහකයා විය. උපමාලිකා රත්නකුමාරි මීටර් 400 තරගය තත්පර 58.0 කින් තරගය නිම කරමින් නව තරග වාර්තාවක් ද බිහි කළ අතර මීටර් 200 තරගයේ ද ජයග්‍රාහිකාව වූවාය.සමස්ත තරගාවලියේ ලකුණු 102.5 ක් ලබා ගනිමින් ‘එච්’ කලාපය ජනාධිපති කුසලානය දිනාගත් අතර ලකුණු 77 ක් ලබා ගත් බී කලාපය දෙවන ස්ථානයත් ලකුණු 52 ක් ලබාගත් වලව කලාපය තෙවන ස්ථානයට පත් වූහ.තරගාවලියේ කිලෝ මීටර් 160 ක දුරින් යුත් පිරිමි පාපැදි තරගය ජයග්‍රහණය කිරීමට බී කලාපයේ ගාමිණි අමුකොටුව සමත් විය.කණ්ඩායම් සූරතාව වලව කලාපයට හිමි විය. කිලෝමීටර් 32 ක දුරින් යුත් කාන්තා පාපැදි තරගය හුරුළු වැව කලාපයේ මධුෂානි රණසිංහ ජයගත්තා ය. එහි කණ්ඩායම් සූරතාව හුරුළුවැව කලාපයට හිමි විය.තරගාවලියේ නෙට් බෝල් අවසාන තරගයේ දී ලකුණු 44 – 36 ක් ලෙස එච් කලාපය මැදිරිගිරිය කලාපය පරදවන ලදී.තරගාවලියේ නව තරග වාර්තා 5 ක් බිහි වූ අතර තරග වාර්තා සම කිරීමක් ද සටහන් විය.තරගාවලියට සමගාමීව නිලධාරීන් වෙනුවෙන් පැවැති කඹ ඇදීමේ පිරිමි තරගයේ දී සී කලාපය ප්‍රථම ස්්ථානය දිනා ගත් අතර කාන්තා තරගයේ දී බී කලාපය පළමු ස්ථානයට පත් විය. පළමු වරට ආබාධිත කාන්තා ක්‍රීඩිකාවන් වෙනුවෙන් මීටර් 50 රෝද පුටු තරගයක් පැවැත් වූ අතර සහභාගි වූ සියළුම ක්‍රීඩිකාවනට මුදලින් ත්‍යාග ප්‍රදානය කිරීම විශේෂත්වයකි. මීටර් 3000 ඇවිදීමේ පිරිමි තරගයේදී විනාඩි 14:55.9 කින් නව තරග වාර්තාවක් බිහි කිරීමට බී කලාපයේ ඩබ්ලිව්. එම්. කේ. ජයසූරිය සමත් වූයේ 2010 වසරේදී වලව කලාපයේ ළහිරු මහේෂ් කුමාර විනාඩි 16:24.5 අභිබවා යමිනි.තුන් පිම්ම පැනීමේ කාන්තා තරගයේදී බී කලාපයේ පූර්ණිමා චතුරංගි මීටර් 11.58 කින් නව තරග වාර්තාවක් බිහි කළ අතර, ඇය අභිබවා ගියේ 2002 වසරේදී වලව කලාපයේ දිනේෂා කුමාරි මීටර් 11.40 කින් තබා තිබූ වාර්තාවය.ක්‍රීඩා උළෙලේ පළමු දිනය නිමාවන විට මහවැලි ක්‍රීඩා නව තරග වාර්තා තුනක් බිහි වූ අතර එක තරගයක් වාර්තාවක් සමවිය.මීටර් 400 කාන්තා තරගයේදී 2006 වසරේදී වලව කලාපයේ ඒ. ඒ. තිලංකා සංජීවනි තත්ත්පර 59.3 කින් තබා තිබූ වාර්තාව හුරුළුවැව කලාපයේ උපමාලිකා රත්නකුමාරි තත්පර 58.0කින් බිඳ දමා නවතම වාර්තාවක් පිහිටුවූවාය. මීටර් 200 තරගයේදී වික්ටෝරියා / කොත්මලේ කලාපයේ දසුන් සිල්වා තත්ත්පර 21.7කින් නව තරග වාර්තාවක් බිහි කළේ 2005 වසරේදී වික්ටෝරියා කලාපයේම සුජාන් වල්ගම්පාය තත්ත්පර 22 - 1 කින් තබා තිබූ වාර්තාව අභිභවායමිනි.දුරපැනීම කාන්තා තරගයේදී බී කලාපයේ ඩබ්ලිව්. එම්. ජී. ජී. පුර්ණිමා චතුරංග මීටර් 5.44 ක් පනිමින් නව තරග වාර්තාවක් පිහිටුවූවාය. ඇය විසින් අභිභවා ගියේ 1996 මහවැලි බී කලාපයේ දිල්රුක්‍ෂි රූපසිංහ මීටර් 5.42ක් පනිමින් තබා තිබූ වාර්තාවය.පිරිමි උස පැනීමේ තරගයේදී බී කලාපයේ ළහිරු උදය කාන්ත මීටර් 1.96 ක් පනිමින් තරග වාර්තාවක් සමකිරීමට සමත්විය. ඒ 2007 වසරේදී එච්. කලාපයේ අමිල කසුන් පතිරණ මීටර් 1.96 ක් පැන තබා තිබූ වාර්තාවය.වැලිඔය මහවැලි ක්‍රීඩාංගණයේදී පැවැති පිරිමි වොලිබෝල් තරගයේදී තරගවට 3 - 0ක් ලෙස මහවැලි එච් කලාපයට පහසු ජයක් හිමිවිය. 25 - 20 ක් 25 - 17 හා 25 - 17 ක් ලෙස වික්ටෝරියා තොත්මලේ කලාපය පරාජයට පත්විය. වොලිබෝල් තුන්වන ස්ථානය මැදිරිගිරිය දිනාගෙන සිටී.කලාප 10 ක් නියෝජනය කරමින් ක්‍රීඩක ක්‍රීඩිකාවන් 3500 ක ගේ පමණ සහභාගීත්වයෙන් වැලිඔය මහවැලි ක්‍රීඩාංගණයේ දී පැවැත් වූ මේ ක්‍රීඩා උළෙලේ සමාප්ති සමාචාරය සඳහා ක්‍රීඩා අමාත්‍ය මහින්දානන්ද අළුත්ගමගේ, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, නියෝජ්‍ය අමාත්‍ය ඩබ්ලිව්. බී. ඒකනායක, සහ උතුරුමැද පළාත් ප්‍රධාන ඇමති බර්ටි ප්‍රේමලාල් දිසානායක මහත්වරුන්ගේ ප්‍රධානත්වයෙන් පැවැත්වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=s1108292</link>
    <topic>ක්‍රිස්ටීන් මෙරිල් අද තරග බිමේ</topic>
    <author>දිනේෂ් වීරවංශ දකුණු කොරියාවේ සිට ....</author>
    <content>ආසියානු සූරතාවලියේ පදක්කම්ලාභී ශී‍්‍ර ලංකාවේ ක්‍රිස්ටීන් මෙරිල් දකුණු කොරියාවේ ඩේගු ක්‍රීඩාංගණයේ පැවැත්වෙන 13 වැනි ලෝක මලල ක්‍රීඩා සූරතාවලියේ මීටර් 400 කාන්තා කඩුලු පැනීමේ තරගයට අද සහභාගි වේ.ඒ අනුව මෙවර තරගාවලියට තරග කරන පළමු ශ්‍රී ලාංකීකයා ඇය වන්නීය.මේ තරගය ශ්‍රී ලංකා වේලාවෙන් පෙරවරු 8.50 ට පැවැත්වේ.පසුගිය මාසයේ ජපානයේ පැවැති ආසියානු සූරතාවලියේ දී මෙන් ඇයට මේ තරගයේදීත් අඩු කාල ගුණයටත් සටහන් කිරීමට හැකිවුවහොත් හෙට (30) පැවැත්වෙන එම තරග ඉසව්වේ අවසන් පූර්ව වටය නියෝජනය කිරීමට ඇයට අවස්ථාව හිමිවේ.මේ තරගයේ අවසන් තරඟය පැවැත්වීමට නියමිතව ඇත්තේ සැප්තැම්බර් 1 දාය.පසුගිය මාසයේ ජපානයේ නෝවේ නුවර පැවැති ආසියානු සූරතාවලියේදී මීටර් 400 කඩලු පැනීමේ ඉසව්වේ ලෝකඩ පදක්කම දිනා ගැනීමට 24 හැවිරිදි ක්‍රිස්ටීන් සමත් වුවාය. එහිදී ඇය සිය තරග දිවීමේ හොඳම කාලය තත්පර (57.30) වාර්තා කිරීමටද සමත් වූවාය.මීටර් 400 කාන්තා කඩුලු පැනීමේ තරග ඉසව්වේදී ක්‍රිස්ටින්ට දැඩි අභියෝගයක් එල්ල වනු ඇත්තේ ජැමෙයිකාවේ කැලීස් ස්පෙන්සර් ගෙනි.ස්පෙන්සර් එම තරග ඉසව්වේ කණිෂ්ඨ ලෝක සූරිය වන්නීය. එමෙන්ම මෙවර ලෝක මලල ක්‍රීඩා සූරතාවලියේ මීටර් 400 කාන්තා කඩුලු පැනීමේ ඉසව්වේ රන් පදක්කම අත් කරගනු ඇතැයි බලාපොරොත්තු වන ක්‍රීඩිකාවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=s1108297</link>
    <topic>ලෝක බැඩ්මින්ටන් සූරතාවලියේ දී ශ්‍රී ලංකාවට රන් පදක්කමක්</topic>
    <author>ෆවුස් මොහොමඩ්</author>
    <content>ලෝක ජ්‍යෙෂ්ඨ බැඩ්මින්ටන් සූරතාවලියේ කාන්තා ඒකල තරගයේ රන් පදක්කම ශ්‍රී ලංකාවට හිමිකර දීමට චන්ද්‍රිකා ද සිල්වා සමත් වූවාය.අවුරුදු 35 න් ඉහළ ක්‍රීඩක ක්‍රීඩිකාවන් සඳහා වූ මේ සූරතාවලිය රටවල් 42 ක ක්‍රීඩක ක්‍රීඩිකාවන්ගේ සහභාගීත්වයෙන් කැනඩාවේ රිච්මන්ඩ් ඕවල් ගෘහස්ථ ක්‍රීඩාංගණයේ දී පැවැත්විණි.කාන්තා ඒකල අවසන් මහා තරගයේදී ජ්‍යෙෂ්ඨ බැඩ්මින්ටන් ක්‍රීඩිකාවන්ගේ ශ්‍රේණිගත කිරීම්වල අංක 1 ස්ථානයේ පසුවන කැනඩාවේ චාමනි රීඩ් තරග වට 2 – 0 ක් ලෙස පරාජය කිරීමට චන්ද්‍රිකා සමත් වූවාය. ලකුණු තත්ත්වය වූයේ 21 – 16 ක් සහ 21 – 16 කි. අර්ධ අවසන් පූර්ව වටයේ දී ලොව අංක 2 ක්‍රීඩිකා ඩෙන්මාර්කයේ පැනිලා ස්ටෝංග් තරග වට 2 – 0 ක් ලෙසත්, අවසන් පූර්ව වටයේ දී කැනඩාවේ සුනීතා කාර් තරග වට 3 – 2 ක් ලෙසත් පරාජය කිරීමට චන්ද්‍රිකා සමත් වූවාය. අනුරාධපුර ස්වර්ණපාලි බාලිකා විදුහලෙන් බිහිවූ විශිෂ්ටතම බැඩ්මින්ටන් ක්‍රීඩිකාවක් වන 37 හැවිරිදි චන්ද්‍රිකා ශ්‍රී ලංකා කාන්තා විවෘත බැඩ්මින්ටන් සූරතාව 11 වතාවකදීම දිනාගත් ක්‍රීඩිකාවකි.මීට පෙර සිරියාවේ පැවැති බැඩ්මින්ටන් තරගාවලියේ මිශ්‍ර යුගල රන් පදක්කම දිනාගත් චන්ද්‍රිකා ජාත්‍යන්තර බැඩ්මින්ටන් පිටියේ රන් හා ලෝකඩ පදක්කම් රැසක් දිනා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=s1108293</link>
    <topic>තුන් දින පුහුණු තරගය ජය පරාජයක් නෑ</topic>
    <author/>
    <content>ශ්‍රී ලංකා ක්‍රිකට් ආයතන කණ්ඩායම සහ සංචාරක ඔස්ට්‍රේලියානු පිල අතර සරවනමුත්තු ක්‍රීඩාපිටියේ පැවැති තුන්දින පුහුණු තරගය ජය පරාජයෙන් තොරව නිමාවට පත් විය. ශ්‍රී ලංකාව පළමු ඉනිමට ලබා ගත් ලකුණු 258 ට පිළිතුරු වශයෙන් ඕස්ට්‍රේලියාව සිය පළමු ඉනිමට ලකුණු 393 ක් ලබා තරගය නිමාවන විට සිය දෙවැනි ඉනිම ක්‍රිඩා කරන ශ්‍රී ලංකා ක්‍රිකට් ආයතන පිල කඩුලු 2 කට ලකුණු 174 ක් රැස් කළේය.විශිෂ්ට පිති හරඹයක නිරත වූ ආරම්භක පිතිකරු ළහිරු තිරිමාන්න නොදැවී ලකුණු 100 ක් ලබා ගැනීමට සමත් විය. පන්දු 161 කට මුහුණදුන් තිරිමාන්න හතරේ පහර 12 ක් සහ හයේ පහරක් එල්ල කළේය.ශ්‍රී ලංකා ක්‍රිකට් ආයතන පිල පළමු ඉනිම - 258 (ඕවර 85) දිනේෂ් චන්දිමාල් 59, තරංග පරණවිතාන 49, තිසර පෙරේරා 36, ලහිරු තිරිමාන්න 32 (ට්‍රෙන්ට් කෝප්ලන්ඩ් 47/5, රයන් හැරිස් 39/2, මයිකල් බියර් 42/2) සහ දෙවැනි ඉනිම - 174/2 (ඕවර් 49) ළහිරු තිරිමාන්න නොදැවී 100, ඇන්ජලෝ මැතිව්ස් නොදැවී 30.ඕස්ට්‍රේලියාව පළමු ඉනිම - 393 (ඕවර් 121.3) මයිකල් ක්ලාක් 104, උස්මාන් තවාරා 101, පිලිප් හියුම් 76 (දිල්රුවන් පෙරේරා 137/3, කෝසල කුලසේකර 62/2)..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=s1108294</link>
    <topic>ලෝක ක්‍රිකට් සම්මාන 2කට සංගක්කාරගේ නම නිර්දේශ වෙයි</topic>
    <author/>
    <content>ජාත්‍යන්තර ක්‍රිකට් කවුන්සිලයේ වාර්ෂික සම්මාන ප්‍රදානෝත්සවයේ සම්මාන සඳහා නිර්දේශිත අවසන් නම් ලැයිස්තු 2 කට ශ්‍රී ලංකා පිලේ හිටපු නායක කුමාර් සංගක්කාර ඇතුළත්ව සිටියි.මෙවර ජාත්‍යන්තර ක්‍රිකට් කවුන්සිලයේ වාර්ෂික සම්මාන සඳහා නිර්දේශිත නම් අතරට එක්වූ එකම ශ්‍රී ලාංකික ක්‍රීඩකයා වන සංගක්කාර වසරේ එක්දින ක්‍රීඩකයා සහ පාඨක ඡන්දයෙන් තෝරාගනු ලැබීමට නියමිත වසරේ ජනපි‍්‍රයතම ක්‍රිකට් ක්‍රීඩකයා යන සම්මාන සඳහා නිර්දේශිත අවසන් ලැයිස්තුවට එක්වී සිටියි.වසරේ එක්දින ක්‍රීඩකයා සම්මානය සඳහා සංගක්කාර සමඟ දකුණු අපි‍්‍රකාවේ හෂීම් අම්ලා, ඉන්දියාවේ ගෞතම් ගම්භීර් සහ ඕස්ට්‍රේලියාවේ ශේන් වොට්සන් තරග කරන අතර වසරේ ජනපි‍්‍රයතම ක්‍රීඩකයා සම්මානය සඳහා සංගක්කාර සමඟ තරග වැදීමට දකුණු අපි‍්‍රකාවේ හෂීම් අම්ලා, ඉන්දියාවේ මහේන්ද්‍ර සිං දෝනි, කොදෙව් පිලේ ක්‍රිස් ගේල් සහ එංගලන්තයේ ජොනතන් ට්‍රොට් එක්වී සිටිති.හෂීම් අම්ලා, එංගලන්තයේ ඇලිස්ටෙයාර් කුක් සහ ජොනතන් ට්‍රොට් සමඟ ඉන්දියාවේ සචින් තෙන්ඩුල්කාර් අයි. සී. සී. වසරේ ක්‍රිකට් ක්‍රීඩකයාට හිමි ශ්‍රීමත් ගාෆීල්ඩ් සෝබර්ස් සූරතාව සඳහා තරග කරන අතර වසරේ ටෙස්ට් ක්‍රීඩකයාට හිමි සම්මානය සඳහා එංගලන්තයේ ජේම්ස් ඇන්ඩර්සන්, ඇලිස්ටෙයාර් කුක්, ජොනතන් ට්‍රොට් සමඟ දකුණු අපි‍්‍රකාවේ ජැක් කලිස් තරග වදිති.වසරේ යොවුන් ක්‍රීඩකයා සඳහා පාකිස්තානයේ අසාර් අලි, වහාබ් රියාස් සහ කොදෙව් පිලේ ඩැරන් බ්‍රාවෝ සමඟ දෙවේන්ද්‍ර බිෂූ නිර්දේශ වී සිටිති. ටෙස්ට් තත්වය නොලැබූ රටවල්වල හොඳම ක්‍රීඩකයා සඳහා අයර්ලන්තයේ කෙවින් ඕ බ්‍රයන්, පෝල් ස්ටර්ලිං, ඇෆ්ගනිස්තානයේ හමීඩ් හසන් සහ නෙදර්ලන්තයේ රයන් ටෙන් ඩෙස්කාටේ නිර්දේශ වී සිටිති.වසරේ ඕවර විස්සයි 20 ක්‍රිකට් ක්‍රීඩකයාට හිමි සම්මානය සඳහා එංගලන්තයේ ටිම් බ්‍රෙස්නන්, දකුණු අපි‍්‍රකාවේ පෝල් දුමිනි, නවසීලන්තයේ ටිම් සවුති සමඟ ඔස්ට්‍රේලියාවේ ශේන් වොට්සන් නිර්දේශ වී සිටිති.එංගලන්තයේ චාලට් එඩ්වඩ්ස්, ලීඩියා ගී‍්‍රන්වේ, ඔස්ට්‍රෙලියාවේ ශෙලී හිස්ට්ච්කේ සහ කොදෙව් දූපත් හී ස්ටෙෆාන් ටේලර් වසරේ කාන්තා ක්‍රිකට් ක්‍රීඩිකාවට හිමි සම්මානය සඳහා නිර්දේශිත වී සිටිති.මේ අතර වසරේ හොඳම විනිසුරුවරයාට පිරිනැමෙන ඩේවිඩ් ෂෙපර්ඩ් සූරතාව සඳහා නිර්දේශිත අවසන් නම් ලැයිස්තුවට එක්වීමට සලීම් ඩාර්, ස්ටීව් ඩේවිස්, ඉයන් ගුල්ට් සහ සයිමන් ටවුෆල් සමත් වී සිටිති.අයි. සී. සී. ක්‍රිකට් කමිටු ප්‍රධානී ක්ලයිව් ලොයිඩ් ගේ ප්‍රධානත්වයෙන් යුත් තේරීම් කමිටුවක් මගින් සම්මාන සඳහා නම් ලැයිස්තුව සකස් කරනු ලැබූ අතර ඊට පාකිස්තානයේ සහීර් අබ්බාස්, එංගලන්තයේ මයික් ගැටිං, නවසීලන්තයේ ඩැනී මොරිසන් සහ දකුණු අපි‍්‍රකාවේ පෝල් ඇඩම්ස් ඇතුළත් වූහ.ජාත්‍යන්තර ක්‍රිකට් පිටියේ විශිෂ්ඨතම ක්‍රීඩකයන්, ජනමාධ්‍යවේදීන්, තරග තීරකවරුන් හා විනිසුරුවරුන් ඇතුළත් වූ 25 දෙනකුගෙන් යුත් කණ්ඩායමක් මගින් සම්මාන සඳහා නිර්දේශිත අවසන් නම් ලැයිස්තුව සකස් කෙරිණි.8 වැනි වරටත් පැවැත්වෙන අයි. සී. සී. සම්මාන උළෙල සැප්තැම්බර් 12 වැනිදා ලන්ඩනයේ දී පැවැත්වීමට නියමිතය.මේ අතර අයි. සී. සී.ය මගින් තෝරාගත් ලෝක ටෙස්ට් පිලේ නායකත්වයද සංගක්කාරට හිමිවී ඇත. නායකත්වයට අමතරව කණ්ඩායමේ කඩුලු රකින්නා ලෙස ද ඔහු කටයුතු කරයි. මෙවර ලෝක ටෙස්ට් පිලට ඇතුළත් වූ එකම ශ්‍රී ලාංකික ක්‍රීඩකයා වන්නේද සංගක්කාරය.අයි. සී. සී. ලෝක ටෙස්ට් පිලඇලිස්ටෙයාර් කුක් (එංගලන්තය) හෂීමි අම්ලා (දකුණු අපි‍්‍රකාව), ජොනතන් ට්‍රොට් (එංගලන්තය), සචින් තෙන්ඩුල්කාර් (ඉන්දියාව), කුමාර් සංගක්කාර (නායක – කඩුලු රකින්නා), ඒ. බී. ඩිවිලියර්ස් (දකුණු අපි‍්‍රකාව), ජැක් කාලිස් (දකුණු අපි‍්‍රකාව), ස්ටුවර්ට් බ්‍රෝඩ් (එංගලන්තය), ග්‍රැහැම් ස්වාන් (එංගලන්තය), ඩේල් ස්ටේන් (දකුණු අපි‍්‍රකාව), ජේම්ස් ඇන්ඩර්සන් (එංගලන්තය), සහීර් ඛාන් (ඉන්දියාව - 12 වැනි ක්‍රීඩක).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=s1108295</link>
    <topic>ක්ලිෆර්ඩ් කුසලාන රගර් සැප්. 2දා සිට</topic>
    <author>ෆවුස් මොහොමඩ්</author>
    <content>සියවසක අභිමානය අතීතයකට හිමිකම් කියන මෙරට ඉපැරැණිතම රගර් තරගාවලිය වන ක්ලිෆර්ඩ් කුසලාන පිළිමලුන් පිටුදැකීමේ රගර් තරඟාවලිය සැප්තැම්බර් 2 දා ඇරැඹේ.මහනුවර ක්‍රීඩා සමාජයට සූරතාව හිමිකර දෙමින් පසුගියදා නිමාවට පත්වූ කැල්ටෙක්ස් අන්තර් සමාජ ලීග් රගර් තරගාවලියේ දෙවැනි අදියර ලෙස පැවැත්වෙන ක්ලිෆර්ඩ් කුසලාන පිළිමලුන් පිටුදැකීමේ රගර් තරගාවලියට ලීග් තරගාවලිය සහභාගි වූ ‘ඒ’ කොටසේ කණ්ඩායම් අට තරග වැදිනි.ලීග් තරගාවලියේ සූරතාව දිනූ මහනුවර ක්‍රීඩා සමාජයත් , අනුසූරතාව දිනූ නාවික හමුදා ක්‍රීඩා සමාජයත් ක්ලිෆර්ඩ් කුසලාන තරගාවලියේ පසුගිය වසරේ සූරයන් සහ අනුසූරයන් ද වීම විශේෂ සිදුවීමකි.ලීග් තරගාවලියේ සුපිරි කණ්ඩායම් 4 ට පැමිණි මහනුවර ක්‍රීඩා සමාජය, නාවික හමුදා ක්‍රීඩා සමාජය, හැව්ලොක්ස් පිල සහ ඩී. ආර්. පිල ප්ලේට් සූරතාව සඳහා තරග වැදුනු සෙසු කණ්ඩායම් වන ගුවන් හමුදා ක්‍රීඩා සමාජය, පොලිසිය යුද හමුදා ක්‍රීඩා සමාජය සහ සී. එච් පිල සමඟ ක්ලිෆර්ඩ් කුසලානය සඳහා අර්ධ අවසන් පූර්ව වටයේ දී තරග වදිති.1911 වසරේ දී පළමු වරට ක්ලිෆර්ඩ් කුසලානය පිරිනැමුණේ ශ්‍රී ලංකා කණ්ඩායමක් සහ මෙරට පාලනය කළ බ්‍රිතාන්‍ය ජාතිකයන්ගේ කණ්ඩායමක් අතර පැවැති තරගයේ ජයග්‍රහකයන්ටය. එවකට බ්‍රිතාන්‍ය ආණ්ඩුකාර ශ්‍රීමත් හෆ් ක්ලිෆර්ඩ් මහතාගේ බිරිය ක්ලිෆර්ඩ් ආර්යාව විසින් තරගයේ ජයග්‍රහණය ක්ලිෆර්ඩ් කුසලානය පළමු වරට පිරිනමනු ලැබුවාය.1926 වසර වනවිට එය කණ්ඩායම් 4 ක් සහභාගී වන තරගාවලියක් බවට පත්විය. කෙසේ වුවද 1914 සිට 1925 කාලය දක්වා පළමු ලෝක යුද්ධය හේතුවෙන් ද 1939 සිට 1950 දක්වා දෙවැනි ලෝක යුද්ධය හේතුවෙන් මේ තරගාවලිය නොපැවැත් විණි. ක්ලිෆර්ඩ් කුසලාන රගර් තරගාවලිය මුල්වරට අන්තර් සමාජ සූරතාවලියක් බවට පත්වූයේ 1950 වසරේදී ය. ප්‍රථම අන්තර් සමාජ ක්ලිෆර්ඩ් කුසලාන රගර් සූරතාවලියේ ජයග්‍රහණය අත් කර ගැනීමට හැව්ලොක්ස් ක්‍රීඩා සමාජය සමත්විය. එකල මේ තරගාවලිය පිළිමලුන් පිටුදැක්මේ (ම්දධජඬ ධභබ) තරගාවලියක් ලෙස නොව ලීග් තරගාවලියක් ලෙස පවත්වනු ලැබීය. එය පිලිමලුන් පිටුදැකීමේ තරගාවලියක් බවට පත්වූයේ 1985 වසර්දීය.එදා මෙදා තුර ගතවූ සියවසක දීර්ඝ කාල පරිච්ඡේදය තුළ ක්ලිෆර්ඩ් කුසලානයේ වත්මන් හිමිකරුවන් වන මහනුවර ක්‍රීඩා සමාජය 17 වතාවකදීම මේ සූරතාව දිනා ගැනීමට සමත් විය.සී. ආර්. ඇන්ඩ් එෆ්. සී. කණ්ඩයම අවස්ථා 13 කදීත්, හැව්ලොක් ක්‍රීඩා සමාජය 12 වතාවකදීත් ක්ලිෆර්ඩ් කුසලානයට හිමිකම් පෑහ.පොලිසිය 8 වතාවකදීත්, සී. එච්. ඇන්ඩ් එෆ්. සී. පිල 6 වතාවකදීත් මේ කුසලානය අත්කර ගත් අතර දිඹුල ක්‍රීඩා සමාජය හා යුද හමුදා ක්‍රීඩා සමාජය අවස්ථා 2 කදී ක්ලිෆර්ඩ් කුසලානයට හිමිකම් කීමට සමත් වූහ. ගුවන් හමුදාවට ක්ලිෆර්ඩ් කුසලානය අත්කර ගැනීමට හැකිවූයේ එක් අවස්ථාවකදී පමණි.තරඟ කාල සටහන (අර්ධ අවසන් පූර්ව වටය)සැප්. 2 - මහනුවර පිල - සී. එච්. පිල (බෝගම්බර දී)සැප්. 2 - හැව්ලොක්ස් පිල - යුද හමුදාව - (රාජකීය විදුහල් පිටියේදී)සැප්. 3 - නාවික හමුදාව - පොලිසිය - (රාජකීය විදුහල් පිටියේදී)සැප්. 4 - සී. ආර්. පිල - ගුවන් හමුදාව - (රාජකීය විදුහල් පිටියේදී)අවසන් පූර්ව වටය -සැප්. 10 සහ සැප් 11අවසන් තරගය - සැප්. 17 (රාජකීය විදුහල් පිටියේදී).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=f1108291</link>
    <topic>සන්ධානේ අපේක්ෂකයන් නියමාකාරව තෝරාගත්තා</topic>
    <author/>
    <content>පක්‍ෂයක් හැටියට අපි සෑම මැතිවරණයක දී ම අපේක්‍ෂකයන් තෝරා ගැනීම සිදු කරන්නේ විවෘත ක්‍රමවේදයකට අනුවයි. දේශපාලනය කෙරෙහි ළැදියාවක් උනන්දුවක් ඇති සාමාන්‍ය පුරවැසියන් ට එහිදී සාධාරණ ලෙස අවස්්ථා ලබා දෙනවා. ඒ හැරුණාම දැනට දේශපාලනය නොකරන නමුත් දක්‍ෂයන් රැසක් සිටිනවා. ඔවුන් තරුණයන් හෝ වයසින් වැඩි අය විය හැකියි. එවැනි අයටත් අවස්ථාව ලබා දුන්නා.ඉදිරි මැතිවරණය සඳහා නාමයෝජනා ලබාදීමේ මණ්ඩලය හැටියට අපි සාමූහිකව එම කාර්යය ඉටු කළා. නාම යෝජනා මණ්ඩලය මඟින් නිර්දේශ කළ නම් පක්‍ෂයේ මහ ලේකම් තුමා වෙත යොමු කළා. එහිදී යම් ගැටලුවක් තිබුණා නම් එය සාකච්ඡා කර විසඳා ගැනීමේ හැකියාව තිබුණා.ඉදිරි මැතිවරණය සඳහා නාම යෝජනා ලබාදීමේ දී වැරැදි, නුසුදුසු අය නිර්දේශ කළේ නෑ. යහපත් දේශපාලන සංස්කෘතියකට ගැළපෙන අය තෝරා දීමට අපි උනන්දු වුණා. මම පුද්ගලිකවත් විශ්වාස කරන්නේ ප්‍රාදේශීය දේශපාලනයෙන් දේශපාලන ජීවිතය ආරම්භ කරන අය තමයි මේ රටේ අනාගත දේශපාලනයේ ඉහළට යන්නෙ කියන කාරණය. මමත් දේශපාලන ගමන ආරම්භ කළේ ප්‍රාදේශීය සභාවෙන්. ගරු ජනාධිපතිතුමා සෑම විටම උපදෙස් දෙන්නෙත් අනාගත වගකීම් දරන්න පුලුවන් වන විදිහේ අය ඊට යොමු කරන්න කියලයි. ඒ අනුව තමයි අප මෙවර මේ තෝරා ගැනීම් කළේ.මම එදා ඉඳන් ම කියූ දෙයක් තමයි එජාප ය අනාගතයේ විශාල ව්‍යසනයකට ලක්වන බව. මේක මාධ්‍ය ගණනාවක මම පැහැදිලි කළා. මේ තත්ත්වයට ප්‍රධාන හේතුව තමයි ඒ පක්‍ෂයේ බොහෝ අයට පක්‍ෂය පිළිබඳ ඇල්මක් නැතිකම. එකිනෙකා මමත්වයෙන් ක්‍රියා කිරීම තමයි පෙනෙන්න තියෙන්නෙ.පක්‍ෂයට වඩා ඒ අයට වැදගත් ඉහළට එන්නෙ කොහොමද කියන එක. මම හිතන්නෙ නම් ඒ විදිහට සිතන පතන වැඩ කරන අයම තමයි තමන්ගෙ පක්‍ෂය විනාශයට ගෙනියන්නෙ කියලා. මේක හරියට අංශක 90 ට හිටවලා වෙඩි තියනවා වගේ වැඩක්. කාල තුවක්කු උණ්ඩය තමා දෙසටමයි එන්නෙ. ඒක තමන්ම කරගන්න දෙයක්. අපට එය නතර කරන්න බෑ. කනගාටු වෙනවා හැර කරන්න වෙන දෙයකුත් නෑ. රටකට බලසම්පන්න විපක්‍ෂයක් අවශ්‍යයි කියන මතයට පෞද්ගලිකව මා එකඟ වෙන්නෙ නෑ. රටකට අවශ්‍ය වගකිව යුතු ජනයාට මඟ පෙන්වන විපක්‍ෂයක්.හැබැයි මේ විපක්‍ෂයෙන් ඒ දෙකම වෙන්නෙ නෑ. විපක්‍ෂය සම්පප්ප්‍රලාප දොඩවනවා පමණයි, නිසි ප්‍රතිපත්තියක් නෑ. පාර්ලිමේන්තුවේ දී විපක්‍ෂය අහන ප්‍රශ්න දෙස බැලුවාම මේක හොඳට තේරුම් ගන්න පුළුවන්. ඒ අය ඉන්නෙ වමේ ද, දකුණෙ ද, මැද ද කියල මට නම් මෙලෝ දෙයක් තේරෙන්නෙ නෑ.ඒ කියන්නෙ කිසිම ප්‍රතිපත්තියක් නෑ. ප්‍රතිපත්ති ගැන විපක්‍ෂයේ මන්ත්‍රීවරුන්ට කිසි වුවමනාවකුත් නෑ. මේ නිසා නායකත්ව අර්බූද විතරක් නෙමෙයි, පටු මතවාද, කල්ලිවාද, එකිනෙකා පරයා නැඟීමේ වුවමනාව වගේ දේවල් වලට එය ගොදුරුවෙලා. එජාප අර්බූදය තුළ මේ සියල්ල අන්තර්ගත යි. මේ පසුබිම යටතේ මම නම් දකින්නෙ තවත් විපක්‍ෂයකට ඒ කියන්නෙ තුන්වෙනි බලවේගයකට අවකාශයක් ඇතිවෙලා තියෙනවා.විපක්‍ෂයේ පක්‍ෂයක් ගැන ඒ විදිහට ක්‍රියා කරන්න අපේ රජයට කිසිම අවශ්‍යතාවක් නෑ. ඔය අර්බූදය නිසා විපක්‍ෂයේ මන්ත්‍රීවරු රැසක් ආණ්ඩුවට එකතු වුණා. අද ඔවුන් මන්ත්‍රී ධුර, ඇමති ධුර වගේ වගකීම් දරනවා. මේ තත්ත්වය යටතේ තවත් අය එන්නත් ඉඩ තියෙනවා. ඒක එහෙම වෙන්නෙ ඒ පක්‍ෂයේ ප්‍රශ්න නිසා. ඒකට අපට ඇඟිල්ල දිගු කරන්නෙ ඇයි කියල මට නම් තේරෙන්නෙ නෑ.මෙහෙමයි, යම් කිසි ජනමාධ්‍යක් ගත්තොත් ඊට දේශපාලනයක් තියෙනවා. හිමිකරුවාගේ දේශපාලනය අනුවයි ඒවා ක්‍රියාත්මක වෙන්නෙ. මේක මුළු ලෝකයේම දකින්න තියෙන තත්ත්වයක්, අපට පමණක් අදාළ දෙයක් නෙවෙයි. මාධ්‍ය හසුරු වන්නන් අනුව ජනමාධ්‍ය යම් දේශපාලනයක යෙදෙනවා. නමුත්, ඒකම නෙවෙයි ප්‍රශ්නය. සමහර මාධ්‍ය මේක ඕනෑවටත් වැඩියෙන් කරන්න යනවා.හැබැයි ශ්‍රී ලංකාවේ ජනතාව මාධ්‍ය අනුවම හැසිරෙන්නෙ නෑ. ඔවුන් ප්‍රේක්ෂකයන්, ශ්‍රාවකයන්, පාඨකයන් ලෙස ජනමාධ්‍ය සමඟ සිටින අතරම තීන්දු ගැනීමේ දී ඒවා මතම රඳා නොපැවතී විචක්‍ෂණ ශීලීව ක්‍රියා කරනවා. ඒක අද ඊයෙක නෙවෙයි, 1931 දී අපට සර්වජන ඡන්ද බලය ලැබුණු වකවානුවේ පටන්ම දකින්න ලැබුණු දෙයක්.විපක්‍ෂ නායක තුමා කියන විදිහටම මාධ්‍ය දේශපාලනයට මැදිහත් වෙනවා නම් එතැන ප්‍රශ්නයක් තියෙනවා. යම් මාධ්‍යක් මන්ත්‍රීවරු පත්කිරීම ගැන පවා බලපෑම් ඇති කරනවා නම් ඒක අනුමත කරන්න බෑ. ඒක හොඳ තත්ත්වයක් නෙවෙයි. මෑතදී බ්‍රිතාන්‍යයෙන් වාර්තා වූ දේවල්, රූපට් මර්ඩොක් මුහුණ පෑ තත්ත්වය මෙහිදී මතක් කළ යුතුයි. මර්ඩොක්ට අයිති පුවත්පතක් බ්‍රිතාන්‍ය දේශපාලනඥයන් ගේ රහස් හොයන්න වංචනිකව දුරකතන ඇමතුම්වලට සවන්දීම අනාවරණය වුණා. හිටපු අගමැති ගෝඩ්න් බ්‍රවුන් ගේ පවුලේ පෞද්ගලික තොරතුරු පවා හෙළිදරව් වීම ගැන ඔහු කම්පාවෙන් කතා කළා.මම හැමදාමත් කියන්නෙ මාධ්‍යට තමන් කරන කාර්යය ගැන ස්වයංවාරණයක් තිබිය යුතුයි. එසේ නැත්නම් සදාචාරාත්මක මාධ්‍ය සම්ප්‍රදායක් වෙනුවෙන් යම් ක්‍රියාමාර්ග ගන්න පාර්ලිමේන්තුවට සිදුවෙනවා. මම අදහස් කරන්නෙ මාධ්‍ය නිදහස පාවාදීමක් ගැන නෙවෙයි. මේකට හොඳම උදාහරණය තමයි, යම් යම් සමාජ ජාල වෙබ් අඩවි. මේවා ඉතාමත් නොහොබිනා විදිහට පුද්ගලයන්ට අපහාස කරනවා. සත්‍ය අසත්‍ය කරමින් අසත්‍ය සත්‍ය කිරීමට වෑයම් කරනවා. එහිදී මහත්මා සමාජයක් වෙනුවෙන් ක්‍රියා කරන්න සිදු වෙනවා. මාධ්‍යයටත් ඒ සම්බන්ධයෙන් වගකීමක් ඇති බව අපි අමතක නොකළ යුතුයි. මාධ්‍ය ක්‍රියා කරන්න ඕන ඒ වගකීම පැහැර නොහරිමින්.‘ගී‍්‍රස් යක්කු’ කියල යම් පුද්ගලයකු හෝ කණ්ඩායමක් ගැවසෙනවා කියල ගම්වල ආරංචි පැතිරවීම සිදු වුණා. හැබැයි ඔය විදිහේ යක්කු ජාතියක් ලෝකයේ කොහේවත් නෑ.ඉන්නවා නම් මංකොල්ලකරුවන්, දූෂකයන් තමයි. සන්නිවේදනය මේ තරම් දියුණු පරිගණක යුගයක මේ වගේ තුට්ටු දෙකේ – කසිකබල් කතා විශ්වාස කරන අය ඉන්නවා කියල මට නම් හිතන්නත් අමාරුයි. කුමක් හෝ කණ්ඩායමක්, සංවිධානයක් මේ වගේ වැඩක් කරනවා නම් එය ආරක්‍ෂක අංශ විසින් සොයා බලා අවශ්‍ය ක්‍රියා මාර්ග ගත යුතුයි.දැනටත් ඊට අවශ්‍ය උපදෙස් රජය ලබාදී තියෙනවා. මේ මිත්‍යා මතවාද නිසා පුත්තලමේ දී අහිංසක පොලිස් නිලධාරියෙක් ගේ ජීවිතය නැති වුණා. කැපවීමෙන් රාජකාරි කරන නිලධාරීන්ට එරෙහිව මෙපරිදි ක්‍රියා කරන්න කිසිසේත් ඉඩදෙන්න බෑ. නීතිය තදින් ක්‍රියාත්මක කළ යුතුයි. රටේ නීතියට ගරු කිරීම සෑම පුරවැසියකුගේ ම වගකීමක් කිසිවකුටත් නීතිය අතට ගන්න දෙන්න බෑ.දැන් රට තුළ නීතිය හා සාමය ස්ථාපිත කරල තියෙන්නෙ. නිදහස් වාතාවරණයක් තියෙනවා. අපි කවුරුත් සමඟියෙන් රට ගොඩනැඟීම සඳහා ක්‍රියා කරනවා මිස මේ වගේ මනස්ගාත වලට කාලය නාස්ති කිරීම නොවිය යුතු දෙයක්. මම රටේ සියලු ජනතාවගෙන් ඉතාමත් වුවමනාවෙන් ඉල්ලන්නේ බොරු ප්‍රචාර වලට රැවටෙන්න එපා. සිවිල් ප්‍රජා කමිටු බලගන්වමින් ආරක්‍ෂක අංශ සමඟ සහයෝගයෙන් මේ කඩාකප්පල් කාරී ක්‍රියා තුරන් කිරීමට පෙළ ගැසෙමු කියලයි.අපි අතර සම්ප්‍රදායික මත තිබිය හැකියි. හැබැයි මිථ්‍යා මත තිබිය යුතු නෑ. ගී‍්‍රස් යකා කියන මිථ්‍යා මතයටත් කිසිම පදනමක් නෑ. ඒක තමන්ගේ යම් දේශපාලන අරමුණක් ඉටුකර ගැනීමට වෑයම් කරන අසාර්ථක කණ්ඩායමක නිර්මාණයක් විය හැකියි.නමුත්, අපි ජීවත් වෙන්නෙ 21 වැනි සියවසේ. යක්කු - හොල්මන් – අවතාර ගැන විශ්වාස කරන නොදියුණු මිනිස්සු ඉන්න සමාජයක් ද මේ? එහෙම විශ්වාස කරන කවුරු හරි ඉන්නවා නම් ඒ ඇමසන්, කොංගෝ වගේ වනාන්තරයක හුදෙකලා වූ ජන සමාජයක මානසිකත්වය ඇති අයෙක් විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=f1108292</link>
    <topic/>
    <author/>
    <content>මේ වස්සාන සමයයි. බෞද්ධයින්ගේ සිත් තුළ අධ්‍යාත්මික චේතනා වර්ධනය වන කාල වකවානුවකි. එපමණක් ද නොවේ. ගමත් පන්සලත් අතර සබැඳියාව වර්ධන වන වකවානුවකි. එබැවින් වස් කාල සීමාව සහ එහිදී සැබෑවටම භික්ෂුවකගේ හා බෞද්ධ ජනතාවගේ කාර්යභාරය පිළිබඳ මේ සංවාදයශ්‍රී ලංකා බෞද්ධ හා පාලි විශ්වවිද්‍යාලයේ, බෞද්ධ දර්ශන අධ්‍යනාංශයේ සහය කථිකාචාර්ය, රාජකීය පණ්ඩිත, ශාස්ත්‍රපති කට්ටකඩුවේ චන්දවිමල ස්වාමීන් වහන්සේ සමගිනි.වස්කාලය පිළිබඳ සංකල්පය බිහිවුණේ ඉන්දියානු පරිසරය තුළයි. ඉන්දියාවේ හේමන්ත, ග්‍රීස්ම, වස්සාන කියලා සෘතු තුනක් දක්නට ලැබෙනවා. ඒ සෘතුන්ගෙන් වස්සාන කාලය තුළ වර්ෂාව අධිකයි. නමුත් අපේ රටේ එහෙම නැහැ. සමහරෙක් ප්‍රශ්න කරනවා වස්කාලයට ඇයි වහින්නේ නැත්තේ කියලා. මිනිසුන්ට වස්කාලය ලොකුවට දැනෙන්නේ නැත්තෙත් ඒ හින්දයි.සම්ප්‍රදායක් විදිහට වස් කාලය ආරම්භ වෙන්නේ ඇසළ පෝය දවසට පහුවෙනිදා. එනම් අවපෑලවිය දා. එහෙම නැතුව කෙනෙක් හිතනවා නම්, වස් කාලය ආරම්භවෙන්නේ ඇසළ පෝයෙන් කියලා ඒක වැරැදියි. ගිම්හාන සෘතුවේ අවසාන දවස තමයි ඇසළ පෝ දවස.අවපෑල දිනයෙන් ආරම්භවෙලා එතැන් සිට මාස 04ක කාල සීමාවක් පුරා වස්කාලය පවත්වනවා. සෘතු තුනට වර්ෂය බෙදුවම එක් සෘතුවකට මාස 04ක් වෙන්වෙනවා. ඒ නිසයි වස් කාලයට මාස හතරක් හිමිවෙන්නේ. නමුත් වස් වැසීම සිදුවෙන්නේ පළමු මාස තුනයි. අනෙක් මාසය පින්කම් වෙනුවෙන් වෙන්වුණු මාසයයි. ඉන්දීය සමාජයත් සමඟ ආදේශ කරද්දී, ඔවුන්ගේ ප්‍රධාන ආගමක් තිබුණා. ජෛන ආගම කියලා. මේ ආගමේ නායකයින් උග්‍ර අවිහිංසාවාදියි. ජලය පවා පෙරලා පානය කළා. කතාකර කර සක්මන් කළේ නැහැ. තණකොල පොඩිවෙන්න ඇවිද්දේ නැහැ..ඒ පුංචි ජීවියෙකුට හෝ හානියක් වෙයි කියලා.ජෛන දර්ශනය තුළ ඔවුන් ගහ කොළ දේවත්වයෙන් හා ජීවත්වයෙන් සැලකුවා. ඒ නිසා ඔවුන් සෘජුවම බෞද්ධ දර්ශනයට චෝදනා කළා. බුදුරජාණන් වහන්සේ දේශනා කළේ චරිත භික්ඛවේ චාරිකං කියලා ඉන් අදහස් කළේ බෞද්ධ දර්ශනය පතුරවා ලන්නට, සැදැහැවත් සමාජයක් බිහි කරන්නට ධර්ම දේශනාවන්හී යෙදෙන්න කියලා. එතනදී ජෛව ආගමික නායකයින් චෝදනා කළා. වර්ෂා කාලය තුළදී. ධර්ම චාරිකා තුළින් සත්ව හිංසනයක් සිදුවෙන බවට. වර්ෂා කාලය තුළදී සත්වයන් ආහාර සොයාගැනීමේ අපහසුවෙන් පෙළෙනවා. ඔවුන් ගෙවන්නේ දුෂ්කර ගමනක්. වර්ෂාකාලය තුළදිත් භික්ෂූන් වහන්සේලා ධර්ම ප්‍රචාරයේ යෙදීම තුළදී සිදුවන්නේ ශරීර සෞඛ්‍ය පිරිහීමක්. ඒ වගේම, ඒ කාලය තුළදී අධික වර්ෂාව නිසා භික්ෂූන් වහන්සේලාගේ සිවුරු තෙමෙනවා. එතනදී සිදුවන්නේ අපිරිසිදුවීමක්.ඒ නිසාවෙන් වර්ෂා කාලය තුළදී මේ සියලු සාධක පිළිබඳ අවධානය යොමුකරලා බුදුරජාණන් වහන්සේ දේශනා කළා. වස්සාන සමය තුළ වස් සමාදන් විය යුතුයි කියලා. අනෙක් කාල වකවානුවලදී භික්ෂූන් වහන්සේලා මහජන හිතසුව පිණිස චාරිකාවේ යෙදෙනවා. ඒ නිසාවෙන්, මේ කාලය තුළදී තමන්ගේ අධ්‍යාත්මික දියුණුව උදෙසා භාවනායෝගිව කටයුතු කරන්නට උපදෙස් දුන්නා.බෞද්ධ ඉතිහාසය තුළ භික්ෂූන් වහන්සේලා රහත්බවට පත්වුණේ වස්කාලය තුළයි.බෞද්ධ ජනතාව තුළ මේ කාලවකවානුවේදී ඇතිවෙන්නේ පුදුමාකාර උනන්දුවක්. මූලිකව පන්සල් ප්‍රතිසංස්කරණය වන්නේත් පන්සල් ඉදිවන්නේත් මේ කාලවකවානුව තුළයි. අතීතය දිහා ආපසු හැරිලා බැලුවොත්, අද වගේ එදා පන්සල් තිබුණෙ නැහැ. ගමට වඩින භික්ෂූන් වහන්සේට වස්කාලය තුළදී ගම්වැසියෝ ආරාධනා කළා තමන්ගේ ගමේ වස් වසන්න කියලා. හැමෝම එකතු වෙලා කුටියක් හදලා දුන්නා. උන්වහන්සේ වස් කාලය තුළදී ඒ කුටියේ හිඳ භාවනායෝගිව ගත කළා. ගම්වැසියන්ට ධර්මය දේශනා කළා. ගම්මු උන්වහන්සේට සිව්පසෙන් උපකාර කළා. වස් මාස කිහිපය ගෙවිලා යද්දි ගම්වාසීන් සහ භික්ෂූන් වහන්සේ අතර මනා සබඳතාවයක් ගොඩනැගුණා. හැමදාම එතැනට ආව ගිය ගමේ දායකයෝ උන්වහන්සේට දිගටම එතැන වැඩවසන්න ආරාධනා කළා. පන්සල කියන සංකල්පය ගොඩනැගුණේ එවිටයි.අද කාලේ වෙනකොට පන්සල්වල චෛත්‍ය පිළිසකර කිරීම් සිදුකරන්නේත්, නව ඉදිකිරීම් කරන්නෙත් වස් මාස තුන ඇතුළතයි. පන්සලක් දියුණු කරනවා කියන එක එවිට හැම දෙනෙක්ගේම කාර්ය බවට පත්වෙනවා. එතනදී ගමත්, පන්සලත් අතර මනා සම්බන්ධයක් ගොඩ නැගුණ ගිහි පැවිදි සම්බන්ධය තහවුරුවීමේ හොඳම අවස්ථාව තමයි වස්කාලය.භික්ෂූන් වහන්සේ ගිහියන්ට ධර්මයෙන් අනුශාසනා කරනවා. ගම්වැසියෝ උන්වහන්සේට ගිලන්පසින් උපස්ථාන කරනවා. දෙපාර්ශ්වය එකිනෙකා හා මනා සබඳතාවකට මුල පුරනවා..ඒ නිසාවෙන් ඇතිවන බෞද්ධ ප්‍රබෝධය අතිමහත්.වස් කාල සීමාව තුළදී භික්ෂූන් වහන්සේලාට වෙන්වූ විනය නීති මාලාවක් තියෙනවා. සාමාන්‍යයෙන් වස් වසන්නේ උපසම්පදා භාවයට පත් වූ භික්ෂූන් වහන්සේලායි. ඇසළ පොහෝ දිනයේදී උපසම්පදා භික්ෂූන් වහන්සේලා අවම වශයෙන් 6ක් හෝ එක් වී පොහෝ පවුරුණු සීමා මාලකයේදී සිදු කරනවා.වස් කාලය ආරම්භ වූ පසු, අදාළ කටයුතු කළ භික්ෂූන් වහන්සේ නිතර දෙවේලේ තමා වස් වැසූ බව සිහිපත් කරනවා. පන්සලක් තුළ “අයං වස්සාන කාලෝ’ කියලා ප්‍රදර්ශනය කරන්නේත් ඒ බව සිහිපත් කර දෙන්නටයි.ඒ වගේම වස් කාලය තුළදී, උපසම්පදා භික්ෂුවක් කොතරම් අත්‍යවශ්‍ය කටයුතු තිබුණත් තමා වස් වැසි පන්සල තුළ රැඳී සිටිය යුතුයි. සප්තාහකරණය කියන්නේ එයයි. දින හයකට වඩා වැඩි කාලයක් පිට රැඳී සිටින්නට ඒ අනුව උපසම්පදා වූ වස් වසන භික්ෂූන් වහන්සේ නමකට බැහැ. බැරිවෙලාවත් දින හයකට වඩා තමා වස් වාසය කරන විහාරස්ථානයෙන් උන්වහන්සේ පිටව සිටියොත්, කඨින චීවරයට ඇති හිමිකම අහිමි වෙනවා. එහෙම නොමැතිව වස් කාලය තුළදී අදාළ විනය මාලාවෙන් කුමන හෝ නීතියක් උල්ලංඝණය වුණත් සිදුවන්නේ එයමයි.වාණිජකරණය සහ නාගරීකරණයත් සමඟ මිනිස්සුන්ගේ ආර්ථික තත්ත්වය මත සියල්ල පදනම් වෙලා. කඨිනයක් ඔවුන්ට එක් දෙයක් විතරයි. කඨින පින්කමට දායකත්වය ලබා ගැනීමේදී ඒ ආර්ථිකය ප්‍රබල හේතුවක් වෙලා. සමහරෙක් කඨින පින්කමේ දායකත්වය ගන්නේ නම ප්‍රසිද්ධ කරගන්න. තමන්ගේ කීර්තිය, බලය පෙන්වන්නත් වස් කාලය ඔවුන් යොදාගන්නවා. ඒත්, දෙන දායකත්වය තීරණය වෙන්නේ චේතනාව අනුවයි. කර්ම ඵල විශ්වාස කරන බෞද්ධයෝ චේතනාවට මුල් තැන දියයුතුයි.දානයේ ආනිශංස අසීමිතයි. ඒ හින්දා දානයක් දෙන්න ඕනේ පිනක් බලාපොරොත්තුවෙන්. එහෙම නැතුව මානය වඩවා ගන්න නෙවෙයි’ වස් පින්කම් කරන්නේ සිතේ ශ්‍රද්ධාවෙන්. මුදල මත හැම දෙයක්ම තීරණය කරන්න බැහැ. සමහර වෙලාවට කඨින පින්කම් කාලෙදි තමයි පන්සල් යන්න අපේ අයට මතක් වෙන්නේ. ඒ වුණාට වෙන්න ඕනේ ඒ දේ නෙවෙයි. ඇසළ පෝයත් සම¼ඟ වස්කාලය ඇරඹෙන බව සිතේ තබාගත යුතුයි. අද නගරයේ දීත් ගමේදීත් වස් පින්කම් සංවිධානය වෙන්නේ වෙනස් ආකාරයට. ගමේ අයට පන්සල් යන්න වෙලාව තියෙනවා. ඒත්, නගරයේ අයට පන්සල් යන්න වෙලාව නැහැ. මොකද ඔවුන් ට නිවාඩු දවස ඉරිදා විතරයි. නගරයේ අයත් වස් පින්කම්වලට උනන්දුයි. ඒ ඉරිදාට පින්කම් තියෙනවා නම් විතරයි. මම දකින විදිහට ක්‍රමවත් වැඩපිළිවෙළක් අවශ්‍යයි. එය නිතරම අවිවේකී මනසකට, අධ්‍යාත්මය එක් කරන ප්‍රායෝගික වැඩපිළිවෙළක් වෙන්න ඕනේ.මම දකින විදිහට අපි පන්සිල් රකිනවා. ඒ ගැන කතා කරනවා. අපි නිතරම පන්සල් හා සම්බන්ධ වෙනවා නම් සමාජය හොඳ අතට ගමන් කරනවා. වස් කාලය කියන්නේ බෞද්ධ පුනරුදයක් ඇතිකරන්න සුදුසුම කාලයක් වෙනවා. මුදලට වඩා ඒ බලය ශක්තිමත්.. එතනදී ගිහි - පැවිදි සබඳතාව මත මිනිස්සු ලැජ්ජා - බය ඇතිකරගන්නවා. වැරැද්දට බයයි. අකුසලයට බයයි. ඒ නිසා වැරදීම් අවම වෙනවා. කුසලයට පුරුදු වෙනවා.වස් කාලය තුළ සිදුවිය යුතු වෙනස එයයි.අපිට වැරදෙන වචනයක් තමයි ‘නිකාය’ කියන්නේ, අපි හිතන්නේ නිකාය භේදය මත සියල්ල තීරණය වෙනවා කියලා. බෞද්ධ දර්ශනය තුළ ථෙරවාද හා මහායාන කියලා නිකාය දෙකක් තියෙනවා. අපේ රටේ තියෙන්නේ ථෙරවාද බුදු දහමක්.සරණංකර හාමුදුරුවෝ ශ්‍රී ලංකාව තුළ බුදු දහම ස්ථාපිත කරන්නට භික්ෂූන් වන්සේලා බුරුමයෙන් සහ සියම් දේශයෙන් වැඩම කළා. ඒ අනුව නිකාය ත්‍රිත්ත්වයක් බිහි වූණා. ඒ ශ්‍යාමෝපාලි, අමරපුර, රාමඤ්ඤ නිකායන් මේ තුළ ධර්ම කරුණු අතිශය සමානයි. නමුත්, වෙනස් වෙන්නේ සිවුරු පොරවන ආකාරය සහ සුළු කටයුතු කිහිපයකින් විතරයි. ඒත්.අපි හැමෝගේම අරමුණ ප්‍රාතිමෝක්ෂය. ඒ තුළ කිසිදු ධර්ම හෝ විනය වෙනසක් වෙන්නේ නැහැ. අතීතයේදී වෙනසක් සිදු වුණෙත් නැහැ.ඒ නිසා වස්කාලය තුළදී, ථෙරවාද බුදු දහම ක්‍රියාත්මක වන ශ්‍රී ලංකාව තුළ සියලු කටයුතු එක හා සමානයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>29</day>
    </date>
    <link>http://www.dinamina.lk/2011/08/29/_art.asp?fn=f1108293</link>
    <topic/>
    <author>ගවේෂණය මෙහෙයවූයේ - නදීෂානි ප්‍රියංගික, චින්තා රණසිංහ, විචිත්‍ර චින්තක ගුණසේකර</author>
    <content>පන්හිඳෙන් කළ විස්කමට, කැමරා කාචයෙන් ගෙන ආ දසුනට ක්ෂණික හා ජංගමශීලී මාධ්‍යයක් ලෙසින් හඬ පෑ ප්‍රබලත්වයට ඇගයුමක් කරන්නට, ඔවුනගේ අනාගත සුරක්ෂිත කරවන්නට මහින්ද චින්තන, ප්‍රතිපත්ති ප්‍රකාශන තුළ ඉඩ හසර වෙන්විණි.අසරණ රෝගීන්ගේ ජීවිත බිල්ලට දෙමින් වෛද්‍යවරු සහ කාර්ය මණ්ඩල වැඩි වැටුප්, ඉල්ලීම් ඉල්ලා පාරට බැස්සහ. මගීන් අවියක් කරගනිමින් බස් රථද, විවිධ වෘත්තිකයින් ද කාගේ හෝ බලපෑමකට යටත්ව වරප්‍රසාද ඉල්ලූහ. එහෙත්, ජන විඥානය සකස් කරවීමෙහිලා සුවිශේෂී කර්තව්‍යයක් ඉටු කරන ජනමාධ්‍යවේදීහූ, පෞද්ගලික අරමුණ වෙනුවෙන් යමක් නොඉල්ලූහ.සාමාන්‍ය පිළිගැනීමට අනුව සිව්වන ආණ්ඩුව වන්නෙත් ජනමාධ්‍යයයි. එකී සිව්වෙනි ආණ්ඩුවේ හඬ දේශයේ පුනර්ජීවනය වෙනුවෙන්, අන්තර් ජාතිකත්වයට පවා ගෙන ගිය ජනමාධ්‍යවේදීහු සියල්ල නිහඬව දරා ගත්හ.රටක මූලික නීතිය වන ආණ්ඩුක්‍රම ව්‍යවස්ථාව තුළින් පවා මානව හිමිකම් පිළිබඳව සාකච්ඡා කර තිබේ. ඒ අනුව ජීවත්වන්නට පුද්ගලයකුට අයිතියක් නිරායාසයෙන්ම හිමි වේ. ඒ වෙනුවෙන් රැකවරණයක් ද අවශ්‍යය. රටේ මූලික නීතියත් තිබෙන්නේ එයටය. එහෙත්, එයම පමණක් ඇතැයි ඔබට හෝ මට හෝ කිව නොහැකිය. ඒ වර්තමාන වාණිජකරණ රටාව තුළ පුද්ගල අවශ්‍යතා විවිධ හා සංකීර්ණ වී ඇති හෙයිනි.එබැවින් ජනමාධ්‍යවේදීන් උදෙසා ද රක්ෂණ ක්‍රමවේදයක අවශ්‍යතාවය මතුව තිබිණි.ඒ අනුව රාජ්‍ය සේවකයින්, විදෙස් ශ්‍රමිකයින්, රණවිරු පවුල්, පෞද්ගලික රක්ෂණ සමාගම් රක්ෂණාවරණය සලසන ජාතික රක්ෂණ භාර අරමුදල හඳුන්වා දී ඇති නවතම රක්ෂණ ක්‍රමවේදය වන්නේ “ඉඳුරවි” ජන මාධ්‍යවේදී රක්ෂණ ක්‍රමයයි.ජන මාධ්‍යවේදීන්ගෙන් රටට සිදුවන මෙහෙවර වෙනුවෙන් කෘතවේදීත්වය පළ කිරීම සඳහා මුදල් හා ක්‍රම සම්පාදන ඇමැති, ජනාධිපති මහින්ද රාජපක්ෂ මහතාගේ උපදෙස් මත මෙම ජීවිත රක්ෂණ ක්‍රමය හඳුන්වා දීමේ වගකීම මුදල් හා ක්‍රම සම්පාදන අමාත්‍යාංශය යටතේ වන ජාතික රක්ෂණ භාර අරමුදලට පැවරිණි.ඒ අනුව ආසියාවේ විශාලතම රක්ෂණාවරණ ක්‍රමවේදයකට හිමිකම් කියන රක්ෂණ භාර අරමුදල මෙරට පෞද්ගලික රක්ෂණ සමාගම් 19 ක් ප්‍රතිරක්ෂණය කරන අතර එම කිසිදු රක්ෂණ සමාගමකට නොහැකි වූ සුවිශේෂී ප්‍රතිලාභ සලසන රක්ෂණ ක්‍රමවේදයක් ජනමාධ්‍යවේදීන් වෙනුවෙන් ලබා දීමට රජය කටයුතු කර තිබේ.මේ අරමුදල යටතේ රාජ්‍ය සේවකයන්ට හිමි වන සෞඛ්‍ය ඇතුළු විශේෂ ප්‍රතිලාභ සියල්ලම මාසයකට රුපියල් 100 බැගින් වාර්ෂිකව වසරකට රුපියල් 1200ක් වැනි සුළු මුදලකට ජනමාධ්‍යවේදීන් වෙත පිරිනැමීමට කටයුතු සලසා ඇත.“අනුන් ගැන ලියන මුත් තමන් ගැන නොලියන මාධ්‍යවේදී සහෘදයන්” වෙනුවෙන් සුවිශේෂී අවධානයක් යොමු කිරීමට තීරණය කළ බව ජාතික රක්ෂණ භාර අරමුදලේ සභාපති සේනක අබේගුණසේකර මහතා අප සමඟ සඳහන් කළේය.දිවයිනේ රාජ්‍ය හා පෞද්ගලික අංශයන්හි ක්‍රියාකාරී ජන මාධ්‍යවේදීන්ට මෙන්ම ප්‍රාදේශීය මාධ්‍යවේදීන්ටද රැකවරණය නව රක්ෂණ ක්‍රමවේදය යටතේ සැලසේ.“ඉඳුරවි” ජනමාධ්‍ය රක්ෂණ ක්‍රමවේදයට දායක වන ජනමාධ්‍යවේදීන්ට හිමි වන ප්‍රතිලාභ මෙසේ ය.1. පෞද්ගලික රෝහලක නේවාසික ගාස්තු සඳහා උපරිමයෙන් දින 21 කට දිනකට රුපියල් 1500ක් බැගින්.2.රජයේ රෝහල් සඳහා දිනකට රුපියල් 500 බැගින් දින 21 කට උපරිම රුපියල් 10,500ක මුදලක්.3.දරු උපතකදී පෞද්ගලික රෝහලක සිසේරියන් සැත්කමක් සඳහා රුපියල් 20,000ක මුදලක් හා සාමාන්‍ය දරු උපතකදී රුපියල් 10,000ක මුදලක්.4.රජයේ රෝහලක දරු උපතක් වෙනුවෙන් රුපියල් පන්දහසක්.5.හෘද සැත්කම් සඳහා මාධ්‍යවේදීන්ට රුපියල් ලක්ෂ තුනක මුදලක්.6.අනෙකුත් සැත්කම් සඳහා රුපියල් ලක්ෂයක මුදලක්.7.හදිසි අනතුරු හා මරණ සඳහා රුපියල් ලක්ෂ දහයක් හා සාමාන්‍ය / ස්වභාවික මරණයක් වෙනුවෙන් රුපියල් 25,000ක මුදලක්.8.මාධ්‍යවේදීන් සඳහා ඇස් කණ්ණාඩි දීමනාව අවුරුදු තුනකට වරක් රුපියල් තුන්දහස බැගින්.9.මාධ්‍යවේදීන්ගේ කැමරා ඇතුළු උපකරණ සඳහා උපරිමයෙන් රුපියල් දෙලක්ෂයක මුදලක් ද (මේ සඳහා 01%ක අමතර වාරිකයක් ගෙවිය යුතු වේ) ආදී වශයෙන් රජයේ ප්‍රවෘත්ති දෙපාර්තමේන්තුව මඟින් ජනමාධ්‍යවේදීන් ලෙස හඳුනාගත් සියලුම මාධ්‍යවේදීන් වෙනුවෙන් “ඉඳුරවි” ජනමාධ්‍ය රක්ෂණ ක්‍රමවේදය අගෝස්තු මාසයේ 28 වැනි දින (ඊයේ) නිල වශයෙන් ආරම්භ කෙරිනි.“මහින්ද චින්තන” ඉදිරි දැක්මට අනුව 97 පිටුවේ දක්වා ඇති පරිදි ජනමාධ්‍යවේදීන් විසින් ඉටු කරන ජාතික මෙහෙවර වෙනුවෙන් ඔවුන්ගේ හෙට දිනය සුරක්ෂිත කිරීමට වත්මන් රජය බැඳී සිටී.මාධ්‍යවේදියාගේ කාර්යභාරය වන්නේ අනුන්ගේ දුක සැප සොයා බලා ඔහුට ආර්ථික වශයෙන් ලාභ ප්‍රයෝජන ලබා ගැනීමට අවශ්‍ය පසුබිම පෑනෙන් සකස් කරදීමය. අනුන්ගේ නැති බැරි කමට පෑනෙන් පිහිටවීම මාධ්‍යවේදියාගේ තවත් පිංකමකි.එහෙත් ඔහු වයසට ගිය විට හෝ රැකියාව අහිමි වූ විට හෝ ඔහුට පිහිට වන්නට කිසිවෙක් නැත. ඒ සම්බන්ධ අත්දැකීම් එමට තිබේ. මෙවන් මාධ්‍යවේදීන් සඳහා රක්ෂණ ආවරණ එකක් දෙකක් නොව දහයක් පහළොවක් ක්‍රියාත්මක වුවත් එය මහා පිංකමකි.දිගු කාලයක් තිස්සේ ඉටු කර ගත නොහැකිව තිබූ සුවිශේෂී අවශ්‍යතාවයක් ජනාධිපතිතුමා මුදල් අමාත්‍යවරයා ලෙස ඉටු කර තිබීම වෙනුවෙන් සමස්ත මාධ්‍ය පරපුරේ ස්තුතිය පළමුව අප එතුමාට පුද කර සිටිය යුතුයි.එමෙන්ම ජාතික රක්ෂණ භාර අරමුදලේ සභාපති සේනක අබේගුණසේකර මහතා ද මාධ්‍යවේදීන්ට වඩාත් ලෙන්ගතු වූ පුද්ගලයෙක් වීම මෙම සත්කාරයට හේතු පාදක වන්නට ඇතැයි සිතනවා. බොහෝ කාරණා නිසා මාධ්‍යවේදීන්ගේ ජීවිත ද ඔවුන්ගේ උපකරණ ද විනාශ වූ අවස්ථා වැඩි ඈතක නොව මෑත යුගයේදී අපට දකින්නට අසන්නට ලැබුණා.එවන් මොහොතේදී මාධ්‍යවේදීන් වූ අපගේ පවුලේ උදවිය දූ දරුවන් දැඩි අපහසුතාවයකට අසරණභාවයකට පත්වීම ස්වාභාවිකයි. එහිදී රක්‍ෂණයක් තිබීම දැඩි අස්වැසිල්ලක් වෙනවා. එබැවින් රජයේ සේවකයාට පිරිනමන රක්ෂණයට සමගාමී රක්ෂණයක් පිරිනැමීම වෙනුවෙන් ජනාධිපතිතුමා ප්‍රමුඛ මුදල් අමාත්‍යාංශයටත් ජාතික රක්ෂණ භාර අරමුදලේ සභාපතිතුමා ප්‍රමුඛ කාර්ය මණ්ඩලයටත් ස්තුතිය පුද කරනවා.ජනමාධ්‍යවේදීන් සඳහා විවිධ පහසුකම් ලබාදෙන බව විවිධ අවස්ථාවලදී ප්‍රකාශයට පත්ව ඇතත් ඒවා බොහෝමයක් පොරොන්දු බවට සීමා වී තිබෙනවා. මාධ්‍යවේදීන් සඳහා විශ්‍රාම වැටුපක් ලබාදීම සම්බන්ධයෙන් සාකච්ඡා පියවර රැසක් ගෙන තිබුණද ඒවා ප්‍රායෝගික මට්ටමින් මේ වන විටත් ක්‍රියාත්මක වී නෑ. ජනමාධ්‍යවේදීන් සඳහා අවම වැටුප් සීමාවක් හෝ පැනවීමට මෙතෙක් අදාළ බලධාරීන් කටයුතු කර නොමැති අතර මේ නිසා මාධ්‍යවේදීන්ට ලැබෙන වැටුප කොපමණ වෙත්දැයි අපි ප්‍රසිද්ධියේ ප්‍රකාශ කරන්නේ නෑ. ඒ මාධ්‍යවේදීන්ට ලැබෙන වැටුප ප්‍රකාශ කිරීම ලජ්ජාවට කරුණක් වන නිසාය. මාධ්‍යවේදීන් සඳහා විශේෂිත වූ රක්ෂණයක් හඳුන්වාදීමට ලංකාවේ පුද්ගලික හෝ රජයට සම්බන්ධ කිසිදු රක්ෂණ ආයතනයක් මෙතෙක් කල් පියවර ගෙන තිබුණේ නෑ. ජනමාධ්‍යවේදීන් සඳහා විශේෂිත රක්ෂණ ක්‍රමයක් හඳුන්වාදිය යුතුව ඇත්තෙ ඔවුන්ගේ රාජකාරී ඇතැම් අවස්ථාවලදී බොහෝ අවදානම් සහගත වන නිසාය.මේ තත්ත්වය අවබෝධ කරගත් ජාතික රක්ෂණ භාර අරමුදල විසින් ජනමාධ්‍යවේදීන් සඳහා වන විශේෂිත රක්ෂණ ක්‍රමයක් හඳුන්වාදීමට කටයුතු කිරීම ජනමාධ්‍යවේදීන් ප්‍රීතියට පත් කරන කරුණක්.ජනමාධ්‍යවේදීන් සඳහා විශ්‍රාම වැටුපක් ලබාදෙන බවට අවස්ථා කිහිපයකදී පැවති රජයන් හා වත්මන් රජයද යෝජනා ඉදිරිපත් කළා. එහෙත් එය ක්‍රියාවට නැංවූයේ නෑ. නැවත වරක් එම යෝජනාව කරළියට පැමිණ තිබෙනවා. මුදල් අමාත්‍යාංශය විසින් ජනමාධ්‍යවේදීන්ට රුපියල් සීයක් වැනි මාසික අය කිරීමකින් රක්ෂණයක් ලබාදෙන බවට යෝජනා වී තිබෙනවා.කාලයක් තිස්සේ වචනවලට සීමා වී තිබූ මෙම යෝජනාව ක්‍රියාත්මක කිරීමට රජය ගන්නා උත්සාහය පැසසිය යුතුය. අපේ රටේ බිහි වූ ප්‍රවීණ පුවත්පත් කලාවේදීන්ට සැඳෑ සමයේ දී අත්වන ඉරණම අමුතුවෙන් කිව යුතු නැත. ඊට හේතුව කලින් කලට එන මාධ්‍ය ආයතන වැසී යාම නිසා ඔවුහු දැඩි අසරණ තත්ත්වයට පත්වී සිටීමයි. ඒ රැකියාවේ ඇති සුරක්ෂිතභාවයේ අවිනිශ්චිතතාව නිසාවෙනි. වර්ෂයකට රුපියල් එක්දහස් දෙසීයක් වැනි වාරික මුදලකින් මෙම රක්ෂණ ක්‍රමයට දායක වීමෙන් රැකවරණයකට හිමිකම් කීමට හැකියාව ලැබීම ජනමාධ්‍යවේදීන් වන අප සතුටු විය යුතු ය. එහෙත් මෙය හුදු යෝජනාවක් නොවී ක්‍රියාත්මක වන්නේ නම්, සතුටට කරුණක්. මෙතෙක් රජයේ සේවකයන්ට පමණක් සීමා ව තිබූ මෙම රක්‍ෂණ ක්‍රමවේදය මාධ්‍යවේදීන් සඳහා ද ලබාදීමට ගත් ක්‍රියාමාර්ගය ඔවුන්ගේ වෘත්තියට දැක් වූ ගෞරවයක් ලෙස සැලකිය හැකිය.රට වෙනුවෙන් ජාතිය වෙනුවෙන් අනාගතය වෙනුවෙන් සුවිශේෂී කාර්යභාරයක් ඉටු කරන මාධ්‍යවේදීන්ට දිගු කලක පටන් ඉටු නොවූ මාධ්‍ය රැකවරණයක් පිරිනැමීම සුබදායී කරුණක් ලෙස මා දකිනවා. විශේෂයෙන්ම බොහෝ මාධ්‍යවේදීන් දේශපාලනික වශයෙන් ලබන රැකවරණය තාවකාලිකයි. එය ආණ්ඩු මාරුවත් සමඟ වෙනස් වෙනවා. නමුත් නෛතික වශයෙන් මෙවැනි රක්ෂණාවරණයක් සමස්ත මාධ්‍ය පරපුරට ලබාදීමට වත්මන් රජයේ මුදල් අමාත්‍ය මහින්ද රාජපක්‍ෂ ජනාධිපතිතුමා යටතේ ක්‍රියාත්මක වන ජාතික රක්ෂණ භාර අරමුදල පියවර ගැනීම පැසසිය යුතුයි. පසුගිය රජයන් විසින් පෞද්ගලික රක්ෂණ සමාගම් සමඟ එක්ව මාධ්‍යවේදීන්ට ලබාදෙන මෙවැනි රක්ෂණ ක්‍රම පිළිබඳව කතා බහ වුවද ඒවා නිසි අයුරින් ක්‍රියාත්මක නොවී උපන් ගෙයි වැළලී ගියා.නමුත් රාජ්‍ය ආයතනයකින් මෙවැනි රක්‍ෂණ ක්‍රමවේදයක් ක්‍රියාත්මක කිරීම අපගේ විශ්වාසය තහවුරු කිරීමක් ලෙස මා දකිනවා. මෙම කටයුත්ත දියත් කිරීමේදී රක්ෂණ භාර අරමුදලේ සභාපති සේනක අබේගුණසේකර මහතා දක්වන සුවිශේෂී කැපවීම අප අගය කරනවා.විවිධ සමාජ තලයන්හිදි මාධ්‍යවේදියා සතු කාර්යභාරය විවිධාකාරය. මාධ්‍යවේදියකුට සිය මාධ්‍ය ආවරණ කටයුතුවලදී ඔහුට හෝ ඇයට මුහුණ දීමට සිදුවන දුෂ්කරතා අති මහත්ය. සිය දහඩිය මහන්සිය පන්හිඳට පූජා කරන මාධ්‍යවේදියා සුරැකීමට රජය ගෙන ඇති මෙම තීරණයට වැදගත් වන්නේ මේ නිසාවෙන්. රජයේ සේවකයකුට අග්‍රහාර රක්ෂණයෙන් හිමි වන ප්‍රතිලාභ මාධ්‍යවේදියකුට ලැබීම, ඒ අතර සුවිශේෂී වන බව නොඅනුමානය. වර්තමානයේ මාධ්‍යවේදියා මුහුණ දෙන විවිධ ගැටුම් හමුවේ මාධ්‍යවේදී රක්ෂණ ක්‍රමය මාධ්‍යවේදියාට සලසන්නේ, සුවිශාල වූ රැකවරණයක් බව කිව යුතුය.ජාතික රක්‍ෂණ භාර අරමුදල මගින් ජනමාධ්‍යවේදීන් උදෙසා නව රක්‍ෂණ ක්‍රමයක් හඳුන්වාදීමට කටයුතු සම්පාදනය කිරීම ඉතාමත් කාලෝචිත පියවරක් බව සඳහන් කළ යුතුය.2005 වසරේදී අංක 28 දරන පනතින් පිහිටවනු ලැබූ ජාතික රක්‍ෂණ භාර අරමුදල මේ වනවිටත් මිලියනයකට අධික වූ රාජ්‍යය සේවකයන්ට හා මිලියන 03ක යැපෙන්නන් වෙනුවෙන් අග්‍රහාර රක්‍ෂණ ක්‍රමය ක්‍රියාත්මක කරයි. එමෙන්ම මිලියන 03ක් ඉක්ම වූ විදෙස් ශ්‍රමිකයන් වෙනුවෙන්ද රැකවරණය සලසයි.එමගින් රාජ්‍ය සේවකයන් හා මෙම පවුල්වල දූ දරුවන් වෙනුවෙන් ප්‍රතිලාභ රාශියක් ලබාදේ. අග්නිදිග ආසියාවේ ප්‍රබලතම රක්‍ෂණ ක්‍රමවේදයන් අතරින් මෙම රක්‍ෂණය ඉහළම ස්ථානයක ලා සැලකීම පිළිබඳව ශ්‍රී ලාංකේය අප ආඩම්බර විය යුතුය.මහින්ද රාජපක්‍ෂ ජනාධිපතිතුමා දිගු කලක සිටම මාධ්‍යවේදීන්ගේ මිතුරකු ලෙස මෙන්ම නිරන්තරව මාධ්‍යවේදින් ඇසුරු කරන්නකු ලෙසද, එතුමාගේ මඟ පෙන්වීම යටතේ මෙම රක්‍ෂණ ක්‍රමය ආරම්භ කිරීමට හැකිවීම විශාල ජයග්‍රහණයකි.ජාතික රක්ෂණ භාර අරමුදල යටතේ වෘත්තීය මාධ්‍යවේදීන් සඳහා නව රක්ෂණ ක්‍රමයක් හඳුන්වා දීම මහින්ද චින්තනයේ මාධ්‍යවේදී සුබ සාධනයේ එක් පියවරක් සඵල කිරීමකි. මහජන සුබ සිද්ධියත් රටේ සංවර්ධනයත් නංවාලීමට සෘජුවම ක්‍රියා කරන මාධ්‍යවේදීන් වෘත්තිය මට්ටම මෙන්ම ජීවන තත්ත්වය උසස් කිරීමට හැකි විවිධ ක්‍රමෝපායන් රජය විසින් ඉටු කරනු ලබයි.රාජ්‍ය සේවකයන් සඳහා ක්‍රියාත්මක අග්‍රහාර රක්ෂණ ක්‍රමයට සමගාමීව ආරම්භ කරන මෙම නව මාධ්‍යවේදී රක්ෂණ ක්‍රමය තුළින් මාධ්‍යවේදියා මෙන්ම ඔහුගේ මාධ්‍යකරණයට අවැසි උපකරණ රක්ෂණය කිරීම ද අන්තර්ගතය.මාධ්‍යවේදීන් සඳහා අවශ්‍ය උපකරණ මිලදී ගැනීමට මූල්‍යමය ආධාර සැපයීමත්, ඔවුන්ගේ වෘත්තීය තත්ත්වය දියුණු කර ගැනීමට පුහුණු පාඨමාලා උපාධි ආදිය සාර්ථක කරගැනීම සඳහා ශිෂ්‍යත්ව පිරිනැමීමටත් රජය කටයුතු කළේ මාධ්‍යවේදියා සමාජයට ඉටු කරනු ලබන මෙහෙවර වඩාත් සඵලදායී මට්ටමකට පවත්වාගෙන යාම උදෙසාය. වෘත්තීය මට්ටමෙන් ඉහළ දැනුමෙන් හා නව තාක්ෂණ කුසලතාවයන්ගෙන් පිරි මාධ්‍යවේදියකු බිහි කිරීමට කටයුතු කරන අතරම ඔවුන්ගේ නිවාස හා සුබසාධන කාර්යයන් නොපිරිහෙලා ඉටු කිරීම රජයේ අපේක්ෂාවයි.මුදල් අමාත්‍යංශයේ පූර්ණ අනුග්‍රහය යටතේ මාධ්‍යවේදීන් සඳහා අභිනවයෙන් ආරම්භ කළ නව රක්ෂණ ක්‍රමය තුළින් මාධ්‍යවේදියාගේ වෘත්තීය සුරක්ෂිතභාවය වඩාත් තහවුරු වනු ඇති බව මාගේ විශ්වාසයයි.මුදල් හා ක්‍රම සම්පාදන අමාත්‍යාංශය යටතේ ක්‍රියාත්මක වන ජාතික රක්ෂණ භාර අරමුදල මඟින් මාධ්‍යවේදීන් උදෙසා රක්ෂණ ක්‍රමයක් හඳුන්වාදීම ඉතා කාලෝචිත වැඩසටහනක් ලෙස සලකමි.විශේෂයෙන් ජනාධිපති මහින්ද රාජපක්‍ෂ මැතිතුමා මුදල් හා ක්‍රම සම්පාදන අමාත්‍යවරයා ලෙස 2006 වසරේ දී ආරම්භ කරනු ලැබූ ජාතික රක්ෂණ භාර අරමුදල මෙරට රාජ්‍ය සේවයේ යෙදෙන සියලු සේවක සේවිකාවන් හට පිරිනමන අග්‍රහාර රක්ෂණ ක්‍රමයට සමාන්තරව රටේ සංවර්ධන ක්‍රියාවලියට විශාල දායකත්වයක් ලබාදෙන විද්‍යුත් හා මුද්‍රිත මාධ්‍ය ආයතනවල සේවය කරන මාධ්‍යවේදීන් හට නව රක්ෂණ ක්‍රමයක් හඳුන්වාදීමට හැකිවීම අප ලැබූ විශාල ජයග්‍රහණයකි. ජනාධිපති මහින්ද රාජපක්‍ෂ මැතිතුමා පසුගිය කාලයේදී ඉදිරිපත් කළ අයවැය ලේඛනයන්හි මෙන්ම ජාතික සංවර්ධනය වෙනුවෙන් වූ සියලු ප්‍රතිපත්ති ප්‍රකාශයන් මගින් මාධ්‍යවේදීන්ට සුවිශේෂි සහන ලබාදීමට කටයුතු කරන ලදී.අග්‍රහාර රක්ෂණ ක්‍රමයට එක්වී ඇති මිලියන 1.3ක් වූ සේවක සේවිකාවන් අතරට රාජ්‍ය හා පුද්ගලික මාධ්‍ය ආයතනවල සේවය කරන මාධ්‍යවේදීන් 2000කට ආසන්න ප්‍රමාණයකට ද ඔවුන් භාවිතා කරන තාක්ෂණික උපකරණ සඳහා ද මෙම රක්ෂණ ක්‍රමයේ වරප්‍රසාද හිමිවීම ඉතා වැදගත් අවස්ථාවකි. ඉතිහාසයේ පටන්ම මේ රට වෙනුවෙන් රටේ ජනතාව වෙනුවෙන් සුවිශේෂී මෙහෙවරක් ඉටු කරන මාධ්‍යවේදී සහෝදර සහෝදරියනට මිලියන 1.3ක් ඉක්ම වූ රාජ්‍ය සේවකයන්ට පිදෙන අග්‍රහාර සෞඛ්‍ය රක්ෂණයට සමගාමී වූ ජීවිත හා මාධ්‍ය උපකරණ රක්ෂණයක් පිරිනැමීමට මා දිරිමත් කළ මුදල් අමාත්‍ය ජනාධිපති මහින්ද රාජපක්‍ෂ මැතිතුමාට පළමුවෙන්ම ස්තුතිය පුද කරනවා.එදා පටන් මේ දක්වා රට කර වූ රට කරවන රටට ආදරය කරන නායකයන් ජනතාව අභිමුව හැබෑම වූ නායකයන් බවට අභිෂේක කරවීමේ ප්‍රයත්නයේදී මාධ්‍යවේදී පරපුර දැක් වූ දායකත්වය සැබවින්ම ප්‍රසංශනීයය. එය අදටත් හෙටටත් ප්‍රායෝගික කරුණකි. එවන් උත්කෘෂ්ඨ මෙහෙවරක නියැළෙන මාධ්‍යවේදී සහෝදර කුලකයට කෘතගුණ සැලකීමක් ලෙස වත්මන් ජනාධිපතිතුමා මාධ්‍යවේදීන් පි‍්‍රය කරන නායකයෙක් ලෙසත් ඔවුන් හා දැඩි ලෙන්ගතුකමකින් කටයුතු කරන්නෙක් ලෙසත් මේ කර්තව්‍යයට එතුමාගේ උපරිම සහයෝගය සහ ආශිර්වාදය ලබාදීම සතුටට කරුණකි.සමාජය හරි මඟට හරවන අසාධාරණයට එරෙහිව හඬ නගන සාධාරණය ඉටු කරන්නට වෙර දරන භෞතික වශයෙන් දුප්පත්, අධ්‍යාත්මිකව පොහොසත් මාධ්‍යවේදීන්ට වත්මන් රජය කළ හැකි උපරිම උපකාරය කිරීමට කිසිවිටකත් පසුබට නොවන බව කිව යුතුය. ජාතික රක්ෂණ භාර අරමුදල මේ රක්ෂණාවරණය ලබාදීමට තීරණය කළේ ඒ විසල් ජාතික මෙහෙවරට වත්මන් රජයේ කෘතවේදීත්වය මෙන්ම රජයේ උපහාරය පිරිනැමීම පිණිසමය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108301</link>
    <topic>බාල පෙට්රල් ගෙන්වූ සමාගමෙන්පාඩුව අය කරගන්න</topic>
    <author/>
    <content>ඛනිජ තෙල් සංස්ථාවේ බාල පෙට්රල් සිද්ධිය නිරීක්ෂණය කිරීම සඳහා පත් කළ කමිටුවේ නිර්දේශ නිකුත් වී තිබේ. එම නිර්දේශවලට අනුව බාල පෙට්රල් මෙ.ටො. 20,000 ආනයනය කිරීමට අදාළ පාඩුව සැපයුම්කාර සමාගමෙන් අයකර ගැනීමට තීන්දු කර ඇත.ඒ හැර තවත් පාඩුවක් ඇතොත් සිදුවීමට සම්බන්ධ සියලුම නිලධාරීන්ගේ වගකීම් නිශ්චය කරමින් ඊට අනුව අය කිරීම් සිදු කිරීමට කමිටුව නිර්දේශ කර තිබේ.ඛනිජ තෙල් සංස්ථාව මගින් ආනයනය කළ 92 ඔක්ටේන් පෙට්රල් මෙ.ටො.20,000 රජයේ අනුමත ප්‍රසම්පාදන ක්‍රියාවලියේ අත්‍යවශ්‍ය අංග උල්ලංඝනය කරමින් ගෙන්වා ඇති බව ද, ඇතැම් ටෙන්ඩර් ප්‍රතික්ෂේප කර ඇති බව ද, බාල පෙට්රල් භාවිතය නිසා අබලන් වූ වාහනවලට විශාල වන්දියක් ගෙවීමට සිදු වූ බව ද නිරීක්ෂණ කමිටුව පෙන්වා දෙයි.නිරීක්ෂණ කමිටුව වාර්තාව තවදුරටත් මෙසේ සඳහන් කරයි.ඛනිජ තෙල් සංස්ථාව මගින් ආනයනය කළ ආන්දෝලනයට තුඩුදුන් 92 ඔක්ටේන් පෙට්රල් මෙට්රික් ටොන් 20,000 සම්බන්ධයෙන් කමිටුවේ නිරීක්ෂණ සහ නිර්දේශ සැකවින් මෙසේ ය.1. බාල පෙට්රල් තොගය ඩීසල් මෙට්රික් ටොන් 15,000 ක් සමඟ ඒකාබද්ධකොට මිලදී ගැනීමේදී ඛනිජ තෙල් මිලදී ගැනීමට අදාළ රජයේ අනුමත ප්‍රසම්පාදන ක්‍රියාවලිය අනුගමනය කර නැත.2. සතිපතා තොග සමාලෝචන කමිටුවේ තීරණවලට අනුව පෙට්රල් මිලදී ගැනීමට 2011/05/25 සිට 2011/05/31 දක්වා විවෘත කළ ටෙන්ඩර් 03 ක් ප්‍රතික්ෂේප කර තිබේ.3.මෙසේ ටෙන්ඩර් 03 ක් ප්‍රතික්ෂේප වීම නිසා පෙට්රල් තොග තත්ත්වය 2011/06/01 වන විට අවධානම් තත්ත්වයට පහත වැටීම හා එම නිසා 2011/06/17 දින වන විට පෙට්රල් හිඟයක් ඇතිවීමට මේ පසුබිම බලපා ඇත. එය වැළැක්වීම සඳහා 2011/06/01 දින ක්ෂණික ප්‍රසම්පාදන ක්‍රියාවලියක් ආරම්භ කරන්නට සිදු විය.4.බාල පෙට්රල් ටොන් 20,000 සම්මත පිරිවිතරයන්ට බැහැරව නියමිත උපරිම ර්‍ණයරඨඥදචබඥ ප්‍රතිශතය ඉක්මවා මිලදී ගෙන එසේ මිලදීගත් තොගයෙන් මෙට්රික් ටොන් 513 ක් 2011/06/17 වන දින ඍජුව වෙළෙඳ පොළට නිකුත් කිරීමෙන් පාරිභෝගිකයින්ගේ වාහනවලට හානි සිදු විය. ඒ නිසා එකී පාරිභෝගිකයන්ට වන්දි ගෙවීමට පියවර ගැනීමටද සිදුවිය. (නිර්දේශ ඉදිරිපත් කර ඇත. )5.මේ හේතුව නිසා ඛනිජ තෙල් නීතිගත සංස්ථාවට සිදුවූ මුල්‍ය පාඩුව නිර්දේශිත පරිදි සැපයුම්කාර සමාගමෙන් අයකර ගැනීමට සහ අයනොවන පාඩුවක් වේ නම්, එම පාඩුවට වගකිව යුතු නිලධාරීන්ගේ වගකීම් නිශ්චය කර අයකර ගැනීමට පියවර ගත යුතු අතර එම නිලධාරීනට එරෙහිව තවත් ක්‍රියාමාර්ග ක්‍රියාත්මක කළ යුතුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108302</link>
    <topic>ජනපතිට වෝහාරපතිගෞරව නාමය</topic>
    <author>ධනුෂ්ක ගොඩකුඹුර</author>
    <content>නීති විද්‍යාලයේ ශිෂ්‍යයකුව සිට මෙරට ඉහළම තනතුර වන ජනාධිපති ධුරය දක්වා ගමන් කොට අති විශිෂ්ට ජන නායකයකු වශයෙන් අත්කර දුන් කීර්තිය අගයමින් ජනාධිපති මහින්ද රාජපක්ෂ මහතා කොළඹ විශ්වවිද්‍යාලයේ වෝහාරපති ගෞරව නාමයෙන් පිදුම් ලබයි. නීති විද්‍යාලයේ 100 වන කණ්ඩායමට අයත් ශිෂ්‍යයෙකුව සිටි ජනාධිපතිතුමා වෙත කොළඹ නීති විද්‍යාලයේ 137 වන සංවත්සරය වෙනුවෙන් මේ සම්මානය පිරිනැමීමට නීති විද්‍යාලයීය ශිෂ්‍යයින් පියවර ගෙන ඇත.නීති විද්‍යාලයේ විදුහල්පති ඩබ්ලිව්. ඩී. රොද්‍රිගෝ මහතා විසින් ජනාධිපතිතුමා වෙත එම විද්‍යාලයීය පරිශ්‍රයේදී ඊයේ (29) පැවති උත්සවයක දී මේ ගෞරව නාමය පිරිනැමිණ.නීති විද්‍යාලයට මෙතෙක් අඩුපාඩුවක්ව පැවැති වෛද්‍ය මධ්‍යස්ථානය ජනාධිපතිතුමා අතින් සිසු අයිතියට පත් කර දෙන ලදී.මෙම සංවත්සරික උත්සවය වෙනුවෙන් ආගමික වතාවත් සිදුකිරීම ගංගාරාම විහාරවාසී පූජ්‍ය කිරින්දේ අස්සජි ස්වාමීන් වහන්සේ විසින් සිදු කළ අතර, මහා සංඝරත්නය විසින් සෙත් පිරිත් සජ්ඣායනයක් කළහ. උන් වහන්සේලා වෙත ජනාධිපතිතුමා විසින් අටපිරිකර පිළිගන්වන ලදී.නීති විද්‍යාලය මඟින් ජනාධිපතිතුමා වෙත උපහාර තිළිණයක් ද පිළිගැන්විණ. ජනාධිපතිතුමා නීති විද්‍යාල ශිෂ්‍යයින් සමඟ උපරිමාධිකරණ සංකීර්ණ පරිශ්‍රයේ දී සමූහ ඡායාරූපයකට ද පෙනී සිටියේ ය.අගවිනිසුරු ශිරාණි බණ්ඩාරනායක, අධිකරණ අමාත්‍ය රවුෆ් හකීම්, නීතිපති මොහාන් පීරිස්, ශ්‍රේෂ්ඨාධිකරණ විනිසුරු ශිරානි තිලකවර්ධන යන මහත්ම මහත්මීහු සහ සෞඛ්‍ය නියෝජ්‍ය අමාත්‍ය ලලිත් දිසානායක මහතා ද, විනිසුරුවරුන්, නීතිවේදීන්, නීති ශිෂ්‍යයින් ඇතුළු විශාල පිරිසක් ද මෙම උත්සව අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108303</link>
    <topic>‘අය-වැයෙන් 25%කින් පඩි වැඩි කරන්න’</topic>
    <author>අනුර ප්‍රේමලාල්</author>
    <content>මෙවර අය-වැය ලේඛනයෙන් සේවක වැටුප් සියයට 25කින් වැඩිකරන ලෙස ඒකාබද්ධ වෘත්තීය සමිති බලමණ්ඩලය ජනාධිපතිවරයාගෙන් ඉල්ලීමක් කර ඇත.වැටුප් වැඩවීමේ ඉල්ලීමට අමතරව තවත් ප්‍රධාන ඉල්ලීම් කීපයක් ජනාධිපතිවරයාට බාරදුන් බව රාජ්‍ය වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා කියයි. ජීවන වියදමට සරිලන වැටුප් වැඩිවීමක් පමණක් ඉල්ලා සිටින බව ඒ මහතා කියයි.පියදාස මහතා සිය බල මණ්ඩලය වෙනුවෙන් පහත සඳහන් යෝජනාද ජනාධිපතිවරයාට ඉදිරිපත් කර තිබේ.දේපොළ ණය සහ ආපදා ණය ලබා ගැනීමට ණය සහන සභාවක් පිහිටුවීම.රාජ්‍ය අංශයේ සේවක ගැටලු විසඳීමට බේරුම්කාර මණ්ඩලයක් ස්ථාපිත කිරීම.වැටුප් විෂමතා ඉවත් කිරීම සඳහා සේවා ව්‍යවස්ථා සකස් කර නැති නිලධාරීන්ට දඬුවම් ලබා දීම.පෞද්ගලික අංශයේ සේවකයන්ට සාධාරණ වැටුප් වැඩිවීමක් ලබාදීම.1952 නිර්දේශිත ජීවන අංක දීමනාව වර්තමාන කොළඹ පාරිභෝගික මිල දර්ශකයට අනුව ගැසට් කොට එය ලබාදීම..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108304</link>
    <topic>වාහන ලියාපදිංචිය124%කින් ඉහළට</topic>
    <author>විජයානි එදිරිසිංහ සහ ශීලා උඩුවර</author>
    <content>පසුගිය වසර පහ ඇතුළත මෝටර් රථ ප්‍රවාහන දෙපාර්තමේන්තුවේ ලියාපදිංචි වාහන සංඛ්‍යාව ලක්‍ෂ දහනවයකි.දිනකට ලියාපදිංචි වන වාහන සංඛ්‍යාව දෙදහස ඉක්මවා යමින් තිබේ.වසර පහකට පෙර ලියාපදිංචි වූ වාහන සංඛාවත්, අද ලියාපදිංචි වාහන සංඛ්‍යාවත් සියයට එකසිය විසිහතරක (124%) වැඩිවීමක් බව මෝටර් රථ ප්‍රවාහන කොමසාරිස් බී. සී. එල්. ධර්මපි‍්‍රය මහතා ප්‍රකාශ කරයි.ත්‍රස්තවාදී උවදුර නැතිවීමත් සමඟ මේ රටේ ජනතාවගේ ආදායම් වැඩි වී රට තුළ විශාල සංවර්ධනයක් ඇතිවීමත්, වාහන ආනයනය සම්බන්ධව තිබූ තීරු බදු අඩු කිරීමත් නිසා වැඩි පිරිසක් වාහනයක් මිලදී ගැනීමට පෙළඹීම මෙයට හේතු වී තිබේ.සෑම නිවෙසකටම වාහනයක් ලබාගත හැකි ආකාරයේ ආදායමක් ලබාගත හැකි පරිදි රටේ ජනතාවගේ ජීවන තත්ත්වය නඟාසිටුවීම මහින්ද චින්තනයෙන් පෙන්වා දී ඇත.ජනාධිපතිවරයා බලයට පත්වී වසර හයක් ගතවන විට එම අරමුණ බොහෝ දුරට ඉෂ්ට කර ඇති බව මෝටර් රථ ප්‍රවාහන දෙපාර්තමේන්තු වාර්තා පෙන්වා දෙයි.දැනට පවතින වාර්තාවලට අනුව මසකට වාහන හතළිස්දහසක් පමණ ලියාපදිංචි කෙරේ.2005 වර්ෂයේදී දිනකට ලියාපදිංචි වූ වාහන සංඛ්‍යාව 957 කි. 2007 දී 1226, 2008 දී 1082, 2009 දී 836, 2010 දී 1472 සහ 2011 පසුගිය මාසය වන විට එය 2143 දක්වා ඉහළ ගොස් තිබේ.මේ නව වාහන ලියාපදිංචිය තුළින් මෝටර් රථ ප්‍රවාහන දෙපාර්තමේන්තුව හරහා රජයට ලැබෙන ආදායම කෝටි පනහ ඉක්මවා යයි.කාලයක් තිස්සේ ත්‍රස්තවාදී ග්‍රහණයට හිරවී සිටි උතුරු නැඟෙනහිර ජනතාව විවිධ රැකියාවල යෙදෙමින් විශාල වශයෙන් ආදායම් ඉපයීමට පටන්ගෙන ඇති අතර එම ප්‍රදේශවල ජනතාවගෙන් ද වාහන සඳහා විශාල ඉල්ලුමක් ලැබී තිබේ.බොහෝ විට දිනකට මෝටර් රථ ප්‍රවාහන දෙපාර්තමේන්තුවට ලියාපදිංචි කිරීමට බාරගැනීමට නොහැකි තරම් අයැදුම්පත් ලැබේ.වාහන සේල් අයිතිකරුවන් ද ප්‍රකාශ කර සිටින්නේ මේ වන විට වාහන සඳහා තරගකාරී ඉල්ලුමක් පවතින බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108305</link>
    <topic>ඩෙංගු මඬින්නබී.ටී.අයි. කැට</topic>
    <author>සන්ධ්‍යා කරුණාරත්න</author>
    <content>ඩෙංගු මර්දනය කිරීම සඳහා බී. ටී. අයි. බැක්ටීරියාව යෙදුමට නව ක්‍රමයක් මෙරටට හඳුන්වාදීමට සෞඛ්‍ය අමාත්‍යාංශය පියවර ගනියි.මදුරු මර්දනය සඳහා බී. ටී. අයි. දියරය වෙනුවට ඝන කැට වර්ගයක් හඳුන්වාදීම මෙහිදී සිදුවේ. රුපියල් මිලියන 15ක් වැය කරමින් කැට 45,000ක් මේ ව්‍යාපෘතිය ක්‍රියාත්මක කිරීම සඳහා අමෙරිකාවෙන් ගෙන්වා ඇති බව බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය හර්ෂ අමල් ද සිල්වා මහතා පවසයි.මේ ව්‍යාපෘතිය ක්‍රියාත්මක කිරීමේ මූලික පියවර ලබන සතියේ දී දෙහිවල මහ නගර සභාවෙන් සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් ආරම්භ කෙරේ.මේ බී. ටී. අයි. කැටයක් වැහි පිහිල්ලකට හෝ මදුරුවන් බෝවිය හැකි වෙනත් ස්ථානයකට බහා තැබීමෙන් මදුරු කීටයන් බෝවීම වැළැකෙන බවත් මේ කැටයක් මාසයක් පමණ සක්‍රීයව පවතින බවත් ඒ මහතා පැවැසීය.මදුරු ඝනත්වය අඩු කර ගත හැකි මෙය සාර්ථක ක්‍රමයක් බවත් වෛද්‍ය අමල් මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108306</link>
    <topic>කටාර් රැකියා සඳහා රටවල් 12ක අය විශේෂ වෛද්‍ය පරීක්‍ෂණයකට</topic>
    <author>මහින්ද අලුත්ගෙදර</author>
    <content>කටාර් රාජ්‍යයේ රැකියා සඳහා යන ලෝකයේ රටවල් 12 ක සේවකයන් සඳහා විශේෂ වෛද්‍ය පරීක්ෂණයක් පැවැත්වීමට එම රාජ්‍යය තීරණය කර ඇත.එම රටවල් ලැයිස්තුවට ශ්‍රී ලංකාවද අයත්වන අතර ඊට අමතරව පාකිස්තානය, ඉන්දියාව, නේපාලය, බංග්ලාදේශය, ඉන්දුනීසියාව, පිලිපීනය, ඊජිප්තුව, සුඩානය, ඉතියෝපියාව, සිරියාව හා එරිත්‍රියාව යන රටවලින් පැමිණෙන සේවක සේවිකාවන් ද මෙම වෛද්‍ය පරීක්ෂණයකට ලක් කිරීමට කටාර් බලධාරීන් පියවර ගෙන තිබෙන බව වාර්තා වෙයි.මීට කලකට පෙර සිට එය ක්‍රියාත්මක කිරීමට යෝජනා වී ඇති අතර කටාර්හි වෛද්‍ය කොමිසම හා ස්වදේශීය කටයුතු අමාත්‍යංශය එක්ව ක්‍රියාත්මක කරන නව වැඩපිළිවෙල සඳහා එරට අමාත්‍ය මණ්ඩල අනුමැතිය හිමිව තිබෙන බවද තානාපති ආරංචි මාර්ග පවසයි.මේ අතර ඒ ඒ රටවල අනුමැතිය ලත් වෛද්‍ය මධ්‍යස්ථාන 200 ක වාර්තා පමණක් මෙහිදී පිළිගන්නා අතර ඒඩ්ස්, ක්ෂය රෝගය, හෙපටයිටිස් බී හා හෙපටයිටිස් සී වැනි රෝග ඇත්දැයි එහිදී පරීක්ෂා කරන බවද ඒ වෙනුවෙන් අයකුට ඇමෙරිකානු ඩොලර් 50 ක් පමණ වැය වන බව ද වාර්තා වෙයි.මෙම වෛද්‍ය වාර්තාවල ප්‍රතිඵල පදනම් කර ගෙන කටාර් රාජ්‍යයේ රැකියා සඳහා අයදුම් කරන්නන් වෙනුවෙන් වීසා ලබාදීමටද එරට රජය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108307</link>
    <topic>මහැදුරු රෝහණධීරගේ අවසන් කටයුතු හෙටරාජ්‍ය අනුග්‍රහය සහිතව</topic>
    <author>රක්‍ෂණ ශි‍්‍රයන්ත</author>
    <content>මහාචාර්ය මෙන්දිස් රෝහණ ධීරයන්ගේ අවසන් කටයුතු පූර්ණ රාජ්‍ය අනුග්‍රහය සහිතව හෙට (31) සවස 4.00 ට බොරැල්ල කනත්තේ දී සිදු කෙරේ.එදින උදේ 9.00 ට නිවසේ දී ආගමික වතාවත් සිදු කිරීමෙන් අනතුරුව පෙරවරු 11.00 ට දේහය රැගත් රිය පෙරහර ශ්‍රී ජයවර්ධන පුර විශ්වවිද්‍යාලය කරා පිටත් වේ. එහි මහජන ගෞරවය සඳහා දේහය සවස 3.30 දක්වා තැන්පත් කර තැබේ. සවස 3.30 ට විශ්වවිද්‍යාලයෙන් පිටත්වන අවමඟුල් පෙරහර බොරැල්ල කනත්ත දක්වා ගමන් කරයි. සවස 4.00 ට පැවැත්වෙන අවමඟුල් සභාවෙන් පසු ආදාහන කටයුතු සිදුකිරීමට නියමිතය.සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ උපදෙස් පරිදි එම අමාත්‍යංශය හා සංස්කෘතික කටයුතු දෙපාර්තමේන්තුව ප්‍රමුඛ දෙපාර්තමේන්තු එක්ව අවමඟුල් උත්සව කටයුතු සංවිධානය කරයි. මේ වනවිට ඒ මහතාගේ දේහය බත්තරමුල්ල ශ්‍රී සුභූති පාර, අංක 34 දරන නිවසේ තැන්පත් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108308</link>
    <topic>මෙරටදීම බෙහෙත් නිපදවන්නඅවධානය යොමු කරන්න</topic>
    <author>ධනුෂ්ක ගොඩකුඹුර</author>
    <content>බෙහෙත් ද්‍රව්‍ය මෙරටදීම නිෂ්පාදනය කිරීමට සෞඛ්‍ය අමාත්‍යාංශයේ අවධානය යොමු කළ යුතු බව ජනාධිපති මහින්ද රාජපක්ෂ මහතා පැවැසීය.එසේ කිරීමෙන් ආනයනය කරනු ලබන බෙහෙත් ප්‍රමාණය අඩු කර ගත හැකි බවත් ජනාධිපතිතුමා ඊයේ (29) පෙන්වා දුන්නේය.ජනාධිපතිවරයා මේ අදහස් පළ කළේ 2012 අයවැය සකස් කිරීමට අදාළව සෞඛ්‍ය අමාත්‍යාංශයේ හා දේශීය වෛද්‍ය අමාත්‍යාංශයේ අදහස් හා යෝජනා ලබා ගැනීමට අරලියගහ මන්දිරයේ දී පැවැති සාකච්ඡාවකදීය. සෞඛ්‍ය සේවාව වෙනුවෙන් රජය වාර්ෂිකව විශාල මුදලක් වෙන් කරන බව පෙන්වා දුන් ජනාධිපතිවරයා, මහජනතාවට ගුණාත්මක හා කාර්යක්ෂම වෛද්‍ය සේවාවක් ලබා දීම රජයේ අපේක්ෂාව බව මෙහිදී ප්‍රකාශ කළේය.බෙහෙත් ද්‍රව්‍ය බෙදා හැරීම සම්බන්ධයෙන් දැනට ක්‍රියාත්මක වන වැඩපිළිවෙළ පිළිබඳව ද මෙහිදී සාකච්ඡා කෙරිණි.“මහින්ද චින්තන” වැඩපිළිවෙළට, රජයේ සෞඛ්‍ය ප්‍රතිපත්තියට හා සහශ්‍ර සංවර්ධන අරමුණු ළඟා කර ගැනීමට අදාළව වර්තමානයේ මෙරට සෞඛ්‍ය සේවාව ගුණාත්මකව හා කාර්යක්ෂමව ලබා දීමට ක්‍රියාත්මක කරන වැඩසටහන් පිළිබඳවත්, 2012 වසර තුළ දී ක්‍රියාත්මක කිරීමට අපේක්‍ෂිත වැඩසටහන් පිළිබඳවත් සෞඛ්‍ය හා දේශීය වෛද්‍ය අමාත්‍යාංශ මෙහිදී කරුණු ඉදිරිපත් කෙරිණි.මේ සාකච්ඡාව සඳහා ඇමැතිවරුන් වන මෛත්‍රීපාල සිරිසේන, සාලින්ද දිසානායක, නියෝජ්‍ය ඇමැතිවරුන් වන ලලිත් දිසානායක, පණ්ඩු බණ්ඩාරනායක, අමාත්‍යාංශ ලේකම්වරුන් වන ආචාර්ය පී.බී. ජයසුන්දර, වෛද්‍ය රවින්ද්‍ර රුබේරු, බී.ඩී. දහනායක මහත්වරුන් ඇතුළු සෞඛ්‍ය හා දේශීය වෛද්‍ය අමාත්‍යාංශවල නිලධාරීහු පිරිසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n1108309</link>
    <topic>දැරියන් 5ක් අපයෝජනය කළැයි ජා-ඇළ දේවගැති රක්‍ෂිතයට</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>බාලවයස්කාර දැරියන් පස් දෙනකු ලිංගික අපයෝජනයට ලක් කළ දේව ගැතිවරයකු ජාතික ළමා ආරක්ෂක අධිකාරිය විසින් අත්අඩංගුවට ගෙන රක්ෂිත බන්ධනාගාර ගත කර තිබේ.පරිවාස අධීක්ෂණයෙන් තොරව ජාඇල ප්‍රදේශයේ අනවසරයෙන් පවත්වාගෙන ගිය “හාවස්ට් ළමා නිවාසය” භාර ජෙම්ස් රොඩ්නි ඔලිවර් පෙරේරා නැමැති පූජකවරයා විසින් කාලයක සිට මෙම දැරියන් අපහරණය කර ඇති බව අනාවරණය වූ බව අධිකාරිය පවසයි. සැකකරු කොළඹ මහේස්ත්‍රාත් අධිකරණයට ඉදිරිපත් කිරීමෙන් අනතුරුව ලබන 29 වැනි දින තෙක් රක්ෂිත බන්ධනාගාරගත කර තිබේ.සිද්ධිය සැලවීමත් සමග අධිකාරියේ විශේෂ පොලිස් විමර්ෂණ ඒකකය විමර්ෂණ කටයුතු ආරම්භ කළ අතර එම ස්ථානය පරීක්ෂා කිරීමේදී බාලවයස්කාර දැරියන් සිව් දෙනෙකු එහි සිටි බවත් එක් දැරියක් මල්වර වීම නිසා මන්නාරම ප්‍රදේශයට පිටත් කර ඇති බවත් අධිකාරියේ විශේෂ පොලිස් විමර්ෂණ ඒකකයේ ප්‍රධාන පොලිස් පරීක්ෂක ඩී.ඩබ්ලිව්. බෝපිටිගොඩ මහතා “දිනමිණට” පැවැසීය.දැරියන් සිව් දෙනා පරිවාස නිලධාරීන් වෙත භාර දුන් බවත් ඉන් පසු අධිකරණ වෛද්‍යවරයෙකු වෙත ඉදිරිපත් කිරීමෙන් අනතුරුව ආරක්ෂිත ලෙස ළමා නිවාස ගත කළ බවත් ස්ථානාධිපතිවරයා සඳහන් කළේය.මේ අනාරක්ෂිත ළමා නිවාසය තුළ වයස අවුරුදු 06 – 15 දක්වා වන ගැහැණු දරුවන් 20ක්ද, 12 – 15 දක්වා වයස් සපුරා ඇති පිරිමි දරුවන් 10ක් ද සිටි බවත් මින් පෙර සිදුවූ අපයෝජන සිද්ධීන් පිළිබඳවද සොයා බලා වාර්තාවක් ඉදිරිපත් කරන බවත් අධිකාරිය කියයි. සිද්ධිය සම්බන්ධයෙන් ස්ථානාධිපති බෝපිටිගොඩ මහතා, කාන්තා පොලිස් පරීක්ෂක බිම්ෂානි මහත්මිය ඇතුලු පිරිසක් පොලිස් විමර්ෂණ කටයුතු මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083013</link>
    <topic>නුවර රෝහලේ ගොබිලාටඌරුවරිගේ ඇත්තෝඊතලයෙන් විනකටී</topic>
    <author>අසේල කුරුළුවංශ</author>
    <content>දුනු ඊතල රැගෙන මහනුවර මහ රෝහලට ඇතුළු වීමට අවසර නොදුන්නේ යැයි කියා දඹානේ ආදිවාසියකු තමන් අතවු දුන්නෙන් රෝහලේ ආරක්ෂක නිලධාරියකුට විදීම නිසා තුවාල ලත් නිලධාරියා මහනුවර රෝහලේ වාට්ටු අංක 10ට ඇතුළත් කර තිබේ.ආරක්ෂක නිලධාරියාගේ උදර ප්‍රදේශය ඊතලය වැදීමෙන් තුවාල වී ඇති අතර එයට මැහුම් තුනක් දමා ඇත.සිද්ධිය ඊයේ (29) පස්වරු 3.30ට පමණ සිදුව තිබේ. දඹානේ වැදි සාමාජිකයා මහනුවර මහ රෝහලේ කනිෂ්ඨ සේවක මණ්ඩලයේ සිටින තම බිරිය මුණගැසීමට පැමිණ ඇති බව පොලිස් පරීක්‍ෂණ මගින් අනාවරණය වී ඇත.රෝහලේ ප්‍රධාන ගේට්ටුවේ ආරක්ෂක නිලධාරියා ආදිවාසි පුද්ගලයාට රෝහලට ඇතුළුවීමට අවසර නොදීමත් සමඟ ඔහු මදක් පිටුපසට ගොස් දුන්න මානා ඊතලය විද ඇති බව පොලිසිය පවසයි. මහනුවර පොලිසිය සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083014</link>
    <topic>භාෂා ප්‍රවීණතා විභාගය සමත් 1800ක්කොරියා රැකියා පොරොත්තු ලේඛනයේ</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය සමත් පුද්ගලයන් 1800 දෙනෙකු රැකියා අපේක්ෂාවෙන් පොරොත්තු ලේඛනයේ රැඳී සිටින බව ශ්‍රී ලංකා විදේශ සේවා නියුක්ති කාර්යාංශය පවසයි.ඔවුන් සියලු දෙනාටම කඩිනමින් රැකියා ලැබෙන බවත් කොරියානු ආර්ථිකය වර්ධනය වීමත් සමඟ පසුගිය වසරට සාපේක්ෂව මේ වසරේදී රැකියා ගිවිසුම් ලැබීමේ ප්‍රවණතාවක් දක්නට ලැබෙන බවත් එම කාර්යාංශය පෙන්වා දෙයි.පුද්ගලයන් 500 දෙනෙකු ලබන මාසයේ දී කොරියාවේ රැකියා සඳහා පිටත්ව යාමට සූදානම් කර තිබෙන අතර මේ වසරේ ජනවාරී මාසයේ සිට මේ දක්වා කාලය තුළ පුද්ගලයන් 4471 දෙනෙකු රැකියා සඳහා කොරියාව බලා පිටත්ව ගොස් තිබේ. විධිමත් ක්‍රමවේදයක් තුළ පවත්වනු ලබන කොරියානු භාෂා ප්‍රවීණතා විභාගයෙන් සමත්වන්නන් පමණක් රැකියා සඳහා යොමු කෙරෙන අතර ඒ හේතුවෙන් කොරියානු රැකියා වැඩි වැඩියෙන් ශ්‍රී ලංකාවට ලැබෙන බවද විදේශ සේවා නියුක්ති කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083015</link>
    <topic>උරහිසින් වෙන්වූ අතපැය එකොළහෙන් බද්ධ කරලා</topic>
    <author>නිමල් රාජපක්‍ෂ සහ සන්ධ්‍යා කරුණාරත්න</author>
    <content>උරහිසෙන් වෙන්වූ අතක් බද්ධ කිරීමේ සාර්ථක සැත්කමක් කොළඹ ජාතික රෝහලෙන් වාර්තා වේ.රෝගියා රෝහලට රැගෙන එන විට හමෙන් පමණක් අත එල්ලී තිබුණු බවත්, පාන්දර 5 සිට සවස 4.31 වන තුරු පැය එකොළහමාරක් කළ සැත්කමක් මගින් මේ බද්ධ කිරීම සිදු කළ බවත්, රෝහලේ හදිසි අනතුරු අංශයේ අධ්‍යක්‍ෂ වෛද්‍ය ප්‍රසාද් සමරසිංහ මහතා කීය. ප්ලාස්ටික් ශල්‍යාගාර ඒකකයේ වෛද්‍ය තුෂාන් බෙනරගම මහතාගේ ප්‍රධානත්වයෙන් මේ සැත්කම සිදු කර තිබේ.මේ සැත්කම සිදු කිරීමෙන් පසුව බද්ධ කළ අතේ රුධිර ගමනාගමනය සාර්ථකව සිදු වන බවත්, රෝගියා සුවෙන් පසුවන බවත් ඒ මහතා පවසයි.අවුරුදු 26ක් වයසැති මේ තරුණයා ඇසුරුම් කර්මාන්තශාලාවක සේවයේ යෙදී සිටියදී යන්ත්‍රයකට අත හිරවීම නිසා උරහිසෙන් අත වෙන්වීම සිදුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083016</link>
    <topic>මත්පැන් පෙරා විකිණූ කතක් ඇතුළු ලාංකිකයෝ 3ක්කුවේටයේදී අත්අඩංගුවට</topic>
    <author>මහින්ද අලුත්ගෙදර</author>
    <content>මත්පැන් නිෂ්පාදනය හා වෙළෙදාම් කිරීම සම්බන්ධයෙන් 50 හැවිරිදි ශ්‍රී ලාංකික කාන්තාවක් හා තවත් පුද්ගලයන් දෙදෙනකු කුවේට් පොලීසිය මඟින් අත්අඩංගුවට ගෙන ඇත.එරට පොලීසියට ලද තොරතුරකට අනුව සිදුකළ වැටලීමකදී මේ තිදෙනා අත්අඩංගුවට ගෙන තිබෙන අතර එහිදී මේ සඳහා යොදාගන්නා ලද උපකරණ රැසක් ද පොලිස් බාරයට ගෙන තිබේ. අදාළ වැටලීම සිදු කරන අවස්ථාවේදී මත්පැන් බෝතල් 25 ක් ද, පොලීසිය විසින් සොයා ගත් බව වාර්තා වෙයි.මොවුන් සම්බන්ධයෙන් වැඩිදුර පරීක්ෂණ ක්‍රියාත්මක කෙරෙන අතර අධිකරණය වෙත ඉදිරිපත් කිරීමට ද නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083017</link>
    <topic>ඉන්දීය කතක් ගිනි තබා ගෙන</topic>
    <author>පණ්ඩුක සමරසේකර</author>
    <content>ඉන්දීය හිටපු අගමැති රජීව් ගාන්ධි මහතා ඝාතනයේ වැරැදිකරුවන්ට නියමිත මරණ ද¼ඬුවමට විරෝධය පා ඉන්දීය තරුණියක් සිරුරට ගිනි තබාගෙන සිය දිවි හානි කරගෙන ඇත.රජීව් ගාන්ධි ඝාතනයේ වැරැදිකරුවන් වූ තිදෙනකුට ඉන්දීය අධිකරණය මගින් මරණ දඬුවම ලබා දීමට තීන්දු කර තිබිය දී තමිල්නාඩු මහ ඇමැතිනිය මේ මරණ දඬුවම ක්‍රියාත්මක නොකරන ලෙස ඉන්දීය ජනාධිපතිවරයාගෙන් ඉල්ලීමක් කළ ද, එය ප්‍රතික්ෂේප විය.ඒ අනුව ලබන 9 වැනිදා ඉන්දීය අගමැති රජීව් ගාන්ධි ඝාතනයේ වැරැදිකරුවන් තිදෙනා එල්ලා මැරීමට නියමිතය. මේ තිදෙනාගෙන් දෙදෙනකු ශ්‍රී ලාංකිකයෝ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083018</link>
    <topic>අල්ලස් පැමිණිලි වැඩි වැඩියෙන්</topic>
    <author>පණ්ඩුක සමරසේකර</author>
    <content>අල්ලස් කොමිසමට ලැබෙන පැමිණිලි අතරින් සියයට හැටකට වැඩි ප්‍රමාණයක් රජයේ පාසල්වල විදුහල්පතිවරුන්ට හා ආයතන ප්‍රධානීන්ට එරෙහි ඒවා බව අල්ලස් හෝ දූෂණ කොමිසමේ සභාපති ජගත් බාලපටබැඳි මහතා පවසයි.පාසල්වලට ළමුන් ඇතුළත් කර ගැනීමේ දී රුපියල් ලක්ෂ ගණනින් මුදල් අය කර ගන්නා බවත්, ඒවා පාසල් වලට සම්බන්ධ විවිධ සංගම් හරහා සිදු කරනු ලබන නමුත් එය විධිමත් අයුරින් සිදු කළත් අසාධාරණව සිදු වන බවට නිර්නාමික පැමිණිලි ලැබෙන බවත් ජගත් බාලපටබැඳි මහතා පවසයි.මේ සම්බන්ධයෙන් “දිනමිණ” කළ විමසීමක දී අල්ලස් හෝ දූෂණ කොමිසමේ සභාපති හිටපු ශ්‍රේෂ්ඨාධිකරණ නීතිඥ ජගත් බාලපටබැඳි මහතා ප්‍රකාශ කළේ වත්කම් හා බැරකම් පනත යටතේ අදාළ විදුහල්පතිවරුන්ට විරුද්ධව නීතිය ක්‍රියාත්මක කළ හැකි බවයි.චක්‍ර ලේඛණ වලට මුවා වී ලක්ෂ ගණනින් මුදල් ලබා ගන්නා රජයේ විදුහල්පතිවරුන් සීමාවකින් තොරව සිදු කරනු ලබන මෙම ක්‍රියාව සම්බන්ධයෙන් සාකච්ඡා කිරීම සඳහා අධ්‍යාපන අමාත්‍යාංශයේ ලේකම්වරයා ඇතුළු උසස් නිලධාරීන් සමඟ ලබන සතියේ සාකච්ඡාවක් පැවැත්වෙන බව බාලපටබැඳි මහතා වැඩිදුරටත් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083010</link>
    <topic>මං කඩේට ගිය ටිකටපුතා පොකුණට වැටිලා</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>පියාගේ අත් උදව්වට දූරියන්වත්ත බලා ගැනීමට ගිය අට හැවිරිදි දරුවකු පියා කඩයට ගිය අතරවාරයේ එහි ඇති පොකුණේ විනෝදයට මාළු ඇල්ලීමට ගියේය. ගතවූයේ නිමේෂයකි. කිසිවක් නොදන්නා දරුවා දියරකුසාට බිලිවිය.මුළු පළාතක් හඬවමින් මේ අවාසනාවන්ත ඉරණමට පාත්‍ර වූයේ මහපල්ලේගම ලෝල්ගොඩ පදිංචි කිවුල්දෙනිය මහානාග මහ විදුහලෙහි තුන්වැනි වසරෙහි ඉගෙනුම ලබන ජී. ආර්. සජිත් එරංග නමැති අට හැවිරිදි දරුවාය.පියා වන ජී. ආර්. අනුර ශාන්ත මෙසේ පැවසීය.මට නැතිවුණේ මගේ වැඩිමහල් පුතා. මම රස්සාව හැටියට කරන්නේ මේ පලතුරු වතු බදු ගැනීම. මෙහි ඇති දූරියන් සොරුන්ගෙන් හා සතුන්ගෙන් ආරක්‍ෂා කර ගැනීමට මේ වාඩියේ ඉන්නවා. සමහර දිනවල රාත්‍රියට ගෙදරත් යනවා. මේ දවස්වල පාසල් නිවාඩු නිසා පුතත් මම එක්ක නිතර වත්තට එනවා.පුතා හරිම හුරතල්. මෙහි එන අයටත් දූරියන් දෙනවා. තාත්තගේ යහළුවෝ කියලා දූරියන් මදුලක් හරි දෙනවා. සෙනසුරාදා 2.30 ට විතර කෑම කාලා වාඩියට ආවා. ඒ ඉන්න විට චූන් පාන් යනවා ඇහිලා පුතා මට කීවා කිඹුල් බනිස් ඕනෑ කියලා. මම එවිට කීවා තව පොඩ්ඩෙන් අපි ආප්ප කමු කියලා. ඒ ඉඳලා ටික වේලාවකට පස්සේ දිප්පිටිය හන්දියේ කඩේට ආප්ප ගේන්න ගියා. එහෙ ගියේ පුතා වත්තේ නවත්තලා.පුතා ආප්ප කන එකත් පුරුද්දක් කරගෙන හිටියා. මගේ ගෙදර තවත් ළමයි දෙන්නෙක් ඉන්නවා. එක ළමයකුට සනීප නැහැ කියලා පණිවිඩයක් ආවා. පස්සේ මම ගෙදර ගියා. ඒ යන අතරතුරදී අයියා මට කෝල් එකක් දුන්නා අපි දූරියන් කන්න ආවා කියලා. කෝ පුතා කියලත් ඇහැව්වා. මම පුතා ඔතන ඇති කියලා කීවා. පුතා මෙහෙ නැහැ කියලා අයියා කිව්වා. එවිට මම කීවා ටිකක් හොයලා බලන්න කියලා. මමත් එවිට වත්තට ඇවිත් පුතා හෙව්වා. අපි දෙන්නම පුතාව හැම තැනම හෙව්වා. පස්සේ මල්ලිත් එතනට ඇවිත් පුතා හෙව්වා. මල්ලි පොකුණට බැහැලා හොයලා පුතා ගොඩට අරගෙන ආවා. ඒ බලන විට පුතා මිය ගිහින්.මියගිය අයගේ බාප්පා වන නාවික හමුදාවේ ජී. ආර්. ජයරත්න ගමගේ සාක්‍ෂි දෙමින් මෙසේ පැවසීය. මියගිය පුතා වැව ළඟ ඉන්නවා මම දැක්කා, මම ඒ වෙලාවේ කඩේට ගිහින් ගෙදර ආවා. ඒ යන විට පුතා මාළු බාන ගොමිටක් අරගෙන බැම්ම උඩ සිටියා. මම එවිට පුතාට කීවා ඔහෙම ඉන්න එපා වාඩියට ගිහින් ඉන්න කියලා. මම ගෙදරට ගිහින් නැවත කොටියාකුඹුරු යන්න ආවා. ඒ එන විට ළමයා එතන හිටියේ නැහැ.අයියා එහෙමත් එතන ළමයා හොයනවා දැක්කා. අයියා පුතා නැහැ කිව්වාම මමත් හෙව්වා. එවිට මම දැක්කා පුතාගේ සෙරෙප්පුවක් වතුරේ පාවෙනවා. මම පොකුණට බැහැලා පුතා හොයාගෙන ගොඩට අරගෙන ආවා. ඒ වන විට පුතා මිය ගිහින්.පොඩි පුතු බිළිගත් මේ පොකුණ දැදිගම ගනේකන්ද බංගලාවේ හිටපු අගමැති ඩී. ඇස්. සේනානායක මහතා ස්නානය කිරීම සඳහා 1935 දී සාදන ලද පොකුණකි. දිගින් අඩි අසූවක් සහ පළලින් අඩි හැටක් (80 ය 60) පමණ වූ ගැඹුර අඩි පහළවක් පමණ වූ මේ පොකුණ පිහිනුම් තටාකයක් බඳුය. මෙය අක්කර ගණනාවක දූරියන්, මැන්ගුස්, රඹුටන් වැනි පලතුරුවලින් පිරී ඇත.මියගිය සජිත් එරංගගේ පශ්චාත් මරණ පරීක්‍ෂණය කෑගල්ල මහ රෝහලේදී කෑගල්ල දිස්ත්‍රික් අධිකරණ වෛද්‍ය නිලධාරි එස්. බී. චන්න පෙරේරා සහ කීරවැල්පත්තුවේ නැගෙනහිර හදිසි මරණ පරීක්‍ෂක ආර්. පී. ජනක රාජපක්‍ෂ මහත්වරුන්ගේ ප්‍රධානත්වයෙන් පැවැත්විණි.මරණ පරීක්‍ෂණය පැවැත්වූ අධිකරණ වෛද්‍ය නිලධාරිවරයා කියා සිටියේ දියේ ගිලීම නිසා වතුර පෙවීමෙන් මේ මරණය සිදුව ඇති බවයි.දැදිගම පොලිසියේ පොලිස් සැරයන් අජිත් අමරසිරි මහතා සාක්‍ෂි මෙහෙයවන ලදී.මරණය පිළිබඳව වැඩිදුර පරීක්‍ෂණ දැදිගම පොලිසිය පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083011</link>
    <topic>නඩු භාණ්ඩ වංචා කළැයි මීගමුවේහිටපු පොලිස් පරීක්‍ෂකවරයා අත්අඩංගුවට</topic>
    <author>පණ්ඩුක සමරසේකර</author>
    <content>නිවසකින් කොල්ලකන ලද රුපියල් ලක්ෂ 7 ක් පමණ වටිනා මැණික්, දියමන්ති හා රන් අභරණ ඇතුළු නඩු භාණ්ඩ තොගයක් වංචා කිරීම සම්බන්ධයෙන් මීගමුව හිටපු මූලස්ථාන පොලිස් පරීක්‍ෂකවරයා ඊයේ (29) අත්අඩංගුවට ගැනිනි.මීට සති දෙකකට ඉහතදී සිදුවූ මෙම සිද්ධිය සම්බන්ධයෙන් මීගමුව පොලීසියේ සැරයන්වරු දෙදෙනෙක් සහ එක් කොස්තාපල්වරයෙක් බන්ධනාගාරගත කෙරුණු අතර, මූලස්ථාන පොලිස් පරීක්‍ෂකවරයා මෙතෙක් අතුරුදන්ව සිටියේය.සැකකරු අධිකරණයට ඉදිරිපත් කෙරුණු අතර, එහිදී ඔහු හඳුනා ගැනීමේ පෙරෙට්ටුවකට ඉදිරිපත් කරන ලෙසත් එතෙක් රක්‍ෂිත බන්ධනාගාර ගත කරන ලෙසට මීගමුව මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=n11083012</link>
    <topic>දඹ රන් පිළිමයක් විකිණීමට තැත් කළසැක දසදෙනා ලබන 8තෙක් රිමාන්ඩ්</topic>
    <author>මතුගම සංචාරක</author>
    <content>රුපියල් කෝටි නවයකට රන් බුදු පිළිමයක් අලෙවි කිරීමට තැත් කළ සැකකරුවන් දසදෙනාව ලබන මස 08 වෙනි දින තෙක් රිමාන්ඩ් භාරයේ තැබීමට (26) මතුගම මහේස්ත්‍රාත් අතිරේක දිසා විනිසුරු දමින්ද රාමනායක වැලිගොඩපිටිය මහතා නියෝග කළේය.පාලින්ද නුවර ඓතිහාසික වීදිය බණ්ඩාර රාජධානියට අයත් රක්ෂිත කඳු වැටි කීපයක ගල් පර්වතවල පසුගිය දිනවල කැනීම් සිදුකිරීම් වලින් ලබාගත් පිළිමයක්ද යන්න පිළිබඳව පොලිසිය සැක කරයි.මෙම රාජධානියේ නිධන් ගැනීමට කැනීම් කිරීම් සම්බන්ධයෙන් කණ්ඩායම් කීපයක් බදුරලිය පොලිසිය මෙයට ඉහත දී අත්අඩංගුවට ගෙන පරීක්ෂණ පවත්වන ලදී.කිලෝ 13 1/2 බර මෙම දඹ රන් පිළිමය අලෙවි කිරීමට යන බවට මතුගම පොලිසියේ බුද්ධි අංශයට ලද තොරතුරු අනුව කොළඹ මුස්ලිම් ජාතිකයෙකු පිළිමය මිලදී ගන්නා බව හඟවමින් පොලිසියේ බුද්ධි අංශයේ පොලිස් නිලධාරීන් යොදවා මතුගම යට්ටෝවිට දී පිළිමය මිලදී ගැනීමට කටයුතු සූදානම් කළේය.මෙම බුදු පිළිමයට සම්බන්ධ විවිධ ප්‍රදේශවල පදිංචි කරුවන් මුදල් ලබා ගැනීමට මෙම නිවසට පැමිණියේය. මිලදී ගැනීමට සූදානම් වන අතරේ මතුගම පොලිසියේ නිලධාරීන් කණ්ඩායම පැමිණ සැකකරුවන් පිරිස අත්අඩංගුවට ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=r1108301</link>
    <topic>කිරිඳිවැල නගරයේදී අල්ලාගත් තිදෙනකුගේජංගම දුරකථනවල අසැබි දර්ශන රැසක්</topic>
    <author>මල්වාන සමූහ මහානාම විතානගේ</author>
    <content>කිරිඳිවැල නගරයේ සැකකටයුතු ලෙස හැසිරුණු තරුණයන් තිදෙනෙකු පරීක්ෂා කර බැලූ කිරිඳිවැල පොලිසියේ නිලධාරීන්ට ඔවුන් ළඟ තිබී අසභ්‍ය දර්ශන ඇතුළත් ජංගම දුරකථන තුනක් සොයා ගැනීමට හැකිවී ඇත.මේ තිදෙනා තලවතුගොඩ, මිතිරිගල හා මඩපාත යන ප්‍රදේශවල පදිංචිකරුවෝ වෙති.මොවුන් පසුගියදා පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා වෙත ඉදිරිපත් කරන ලදුව එක් අයකුට රුපියල් 500 බැගින් රුපියල් 1500 ක දඩ මුදල් නියම කළේය.තවද එම ජංගම දුරකථනවල සඳහන් අසභ්‍ය දර්ශන ඉවත් කොට එම ජංගම දුරකථන නැවත ඔවුන්ට ලබා දෙන ලෙසට ද මහේස්ත්‍රාත්වරයා පොලිසියට නියෝග කළේය.කිරිඳිවැල පොලිසියේ සැරයන් වීරසිංහ මහතා (18608) විසින් ඔවුන් පූගොඩ මහේස්ත්‍රාත් අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=r1108302</link>
    <topic>ඇතැම් ආයූර්වේද සම්බාහන මධ්‍යස්ථානලක්ෂ ගණන් මුදල් උපයන ගණිකා මඩම්</topic>
    <author/>
    <content>බස්නාහිර පළාතේ පවත්වාගෙන යන ආයූර්වේද සම්බාහන මධ්‍යස්ථාන ගණනාවකට නියමිත බලපත්‍ර නොමැති බව අනාවරණය වී ඇත. ඇතැම් සම්බාහන මධ්‍යස්ථාන ආයූර්වේද ප්‍රතිකාර මුවාවෙන් ගණිකා ජාවාරම් සිදුකරන බවට තොරතුරු හෙළිවී තිබේ.නියමිත ප්‍රමිතියට පවත්වාගෙන යන ආයූර්වේද සම්බාහන මධ්‍යස්ථාන ආයූර්වේද දෙපාර්තමේන්තුවේ ලියාපදිංචි විය යුතු අතර ව්‍යාපාර ලියාපදිංචි කිරීමේ සහතිකය ද ඔවුන් සතුවිය යුතුය.මෙවැනි සම්බාහන මධ්‍යස්ථාන වටලා පරීක්ෂා කිරීමේ මෙහෙයුම් පොලිසිය දිගටම ක්‍රියාත්මක කරගෙන යන බව බස්නාහිර පළාතේ ජ්‍යෙෂ්ඨ පොලිස් නිලධරයකු සඳහන් කෙළේය. ආයූර්වේද ප්‍රතිකාර මුවාවෙන් ගණිකා ජාවාරම් සිදුකළ පුද්ගලයන් සහ එහි නිරත වූ කතුන් රැසක් මේ වනවිට අත්අඩංගුවට ගෙන අධිකරණයට ඉදිරිපත් කර නඩු පවරා ඇති බව ද එම ජ්‍යෙෂ්ඨ පොලිස් නිලධරයා සඳහන් කෙළේය.හතු පිපෙන්නාක් මෙන් බිහිවන ඇතැම් සම්බාහන මධ්‍යස්ථාන වල නියමිත පහසුකම් නැති බව ද සුදුසුකම් නොමැති ආයූර්වේද වෛද්‍යවරයයන් මේවායේ සේවය කරන බව ද අනාවරණය වී ඇත. පොලිස් ස්ථානවල බුද්ධි අංශ නිලධරයන් යොදා මේ සම්බාහන මධ්‍යස්ථානවල කටයුතු පිළිබඳව රහසේ සොයා බැලීමට කටයුතු යොදා තිබේ.ආයුර්වේද සම්බාහන මධ්‍යස්ථාන මුවාවෙන් පවත්වගෙන යන ගණිකා මධ්‍යස්ථාන වල අයිතිකරුවන් විශාල වැටුපකට රූමත් තරුණියන් රැකියා සඳහා බඳවා ගන්නා බවට පුවත්පත්වල දැන්වීම් පළකැර එහි පැමිණෙන තරුණියන් සහ කාන්තාවන් අපචාර සහ ගණිකා ජාවාරම් සඳහා යොදා ගන්නා බව ද හෙළි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=r1108303</link>
    <topic>කලබල ජරමර අස්සේපන්සලේ හීල් දානය අමතක වෙලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>වසර ගණනාවක් නොකඩවා තමන් දායකත්වය දරන විහාරස්ථානයට මාසිකව හීල් දානය දුන් දායකයකුට ග්‍රීස් යකෙකු නිසා එම දාන වේලක් මග හැරුණු පුවතක් රඹුක්කන ප්‍රදේශයෙන් වාර්තා වෙයි.දානය පිළියෙළ කිරීමට තිබූ දිනට පෙර දින සවස්වරුවේ දායක මහතා දිය නාමින් සිටියදී හදිසියේ ගමේ කොනකින් ග්‍රීස් යකෙකු පැමිණ ඇති බවට කෑකෝ ගැසීමක් අසන්නට ලැබී තිබේ.ඔහු නාමින් සිටි තෙත ඇඳුම පිටින්ම ඒ දෙසට දිව ගොස් ගමේ අනෙක් පිරිස් සමග ගම පුරා ගී‍්‍රස් යකුන් සොයමින් ඇවිදින්නට විය. පැය කීපයක් මෙලෙස කාලය වැය කළද ගමේ කිසිවකුට ඒ ගැන කිසි තොරතුරක් දැන ගන්නට නොලැබිණි.ග්‍රීස් යකුන් සොයමින් සිටි සියල්ලන් තම තමන්ගේ නිවෙස්කරා ගියහ.දායක මහතාද වෙහෙස මහන්සීව සිය නිවසට ගොඩවී සුපුරුදු පරිදි රැය පහන් කළේය. පසුදින උදේ රැයින් අවදිව ටික වේලාවක් සිටියදී හිටිහැටියේම අද පන්සලට දානය රැගෙන යන්න තියෙනවා නේදැයි නිවසේ අනෙක් අයගෙන් ඇසීය. නිවැසියන්ට දාන වේල සිහිවුණේ එවිටය. මේ ග්‍රීස් යකෙක් නිසා වෙච්චි දේ. උපාසක මුවින් පිටවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=r1108304</link>
    <topic> ‘ලේබල්’ නැති පැණි බීම බෝතල්අලෙවි කළ කාන්තාව අත්අඩංගුවට</topic>
    <author>වාද්දුව සමූහ එස්. ආර්. පියදාස</author>
    <content>ලේබල් නොමැති පැණි බීම බෝතල් ගෙන් ගෙට ගෙන ගොස් අලෙවි කල කාන්තාවකට පාණදුර මහේස්ත්‍රාත් රංග දිසානායක මහතා විසින් රුපියල් තුන්දහසක දඩයක් නියම කරන ලදී.මෙසේ දඩ නියම වූයේ පාණදුර තන්ත්‍රීමුල්ල ප්‍රදේශයේ බ්‍රිටෝ නමැති කාන්තාවකටය.එම කාන්තාව ලේබල් නොඇලවූ දොඩම් කෝඩියල් හා රෝස වතුර බෝතල් කෙසෙල්වත්ත ප්‍රදේශයේ අලෙවි කරමින් සිටියදී ඒ ප්‍රදේශයේ ජනතාව කෙසෙල්වත්ත මහජන සෞඛ්‍ය පරීක්ෂක මහේෂ් අමාකර මහතාට දැනුම් දීමෙන් පසු සෞඛ්‍ය පරීක්ෂකවරයා වහා ක්‍රියාත්මක වී ඇය අත්අඩංගුවට ගෙන ලේබල් රෙගුලාසි උල්ලංඝනය කිරීමේ චෝදනාව මත පාණදුර අධිකරණයේ නඩු පැවරීමට අවශ්‍ය කටයුතු කළේය.අත්අඩංගුවට ගත් බීම වර්ගවල සාම්පල් රස පරීක්ෂකවරයා වෙත යවා වාර්තාවක් ලබා ගෙන ඉදිරිපත් කරන ලෙස පාණදුර මහේස්ත්‍රාත්වරයා කෙසෙල්වත්ත මහජන සෞඛ්‍ය පරීක්ෂකවරයාට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=r1108305</link>
    <topic>නිර්වින්දන පෙති පොවා බිලිඳකු සිහිමුර්ජා කළපානදුරේ ගෘහ සේවිකාවක් රක්‍ෂිතයට</topic>
    <author>පාණදුර සමූහ – කපිල සෝමරත්න</author>
    <content>නිර්වින්දන බෙහෙත් පෙති වර්ගයක් පොවා මාස පහක් වයසැති බිලිඳකු සිහි මුර්ජා කිරීමේ චෝදනාවට වරද පිළිගත් පාණදුර ප්‍රදේශයේ නිවසක ගෘහ සේවිකාවක් පාණදුර අතිරේක දිසා විනිසුරු නිශාන්ති දොඩම්ගොඩ මහත්මිය විසින් ලබන මස 05 දක්වා රක්‍ෂිත බන්ධනාගාර ගත කෙළේ ය.එදිනට දඬුවම් පැමිණවීම සඳහා ඇගේ පෙර වැරැදි වාර්තාව ද කැඳෙව්වාය.මෙසේ චෝදනා ලැබ බන්ධනාගාර ගත කෙරුණේ ඇන්. පද්මාවතී නමැති ගෘහ සේවිකාවය. ඇයට නඩු පවරා තිබුණේ පාණදුර පොලිසියේ ළමා සහ කාන්තා කාර්යාංශය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=r1108306</link>
    <topic>පිරිත් දෙසුම නවත්වා බූරු පොළට ගියමාටින් අයියා පොලිසියට මාට්ටු</topic>
    <author>බදුරලිය සමූහ රත්නසිරි ගමඇතිගේ</author>
    <content>60 හැවිරිදි මාටින් අප්පු තිදරු පියෙකි. ගොවිතැන රැකියාව කරගත් ඔහු පිරිත් පින්කම් වලදී පිරිත් දේශකයකු ලෙස කටයුතු කරයි. එහෙත් තරුණ වියේ සිට ඇබ්බැහිව සිටි බූරුවා ගැසීම නැමැති සූදුවෙන් මිදෙන්නට ඔහුට නොහැකි විය.පිරිත් පින්කම පැවැත්වෙන නිවස ආශ්‍රිතව බූරුවා ගැසීම සිදුවන්නේ නම් පිරිත් මණ්ඩපයෙන් මදකට බැහැරව හෝ ඔහු බූරුවා ගැසීමට එක්වෙයි. ගමේ ගොඩේ කොතනක හෝ බූරු පොළක් තිබේ නම් ඔහු එතැනය.මේ හේතුව නිසා ගමේ කව්රුත් ඔහුව හඳුන්වනු ලැබුවේ “පිරිත් කියන බූරුවා” නමිනි.පොලිසිය විසින් බූරු පිටි රැසක් වැටළුවද පිරිත් කියන බූරුවා කෙසේ හෝ ගැලවුනේය.එක්තරා දිනක මාටින් අප්පුට බෙල්ලන ප්‍රදේශයේ නිවසක තිබූ පිරිත් පින්කමකට සහභාගි වීමට ආරාධනා ලැබුනි. එදින උදේ කඩ මණ්ඩියට ගිය ඔහු මනා ලෙස රැවුල් කොණ්ඩා කපාගත්තේය. ඔහුගේ හිතවතුන් කීප දෙනකුටද ඔහු මේ බව මතක් කළේය.නියමිත වේලාවට පිරිත් දේශනය ආරම්භ විය. සුදුවතින් සැරසුණු මාටින් අප්පු පිරිත් මණ්ඩපයේ සිටම වටපිට නිරීක්ෂණය කෙළේය. වැඩිහිටි කාන්තාවන් කීප දෙනකු පිරිත් මණ්ඩපය ඉදිරිපිට නිදිකිරනු ඔහු දුටුවේය.රෑ දහය මාරට පමණ මාටින් අප්පු පිරිත් මණ්ඩපයෙන් නැගී සිටියේ මේ වන විට පිටුපස කාමරයේ ක්‍රීඩාව ආරම්භ වී ඇති බව හොඳාකාරවම දන්නා බැවිනි. මාටින් අප්පු බිම එලා තිබුන පැදුරේ වාඩි විය. කාමරයේ ඉදිරි පස දොර අඟුළු දමා වසා තිබුණත් පිටුපස දොර අඩවන් කොට තිබුණි.කිසිවකු පිටුපස දොරට තට්ටු කෙළේය. මේ බූරු පිටියට එකතුවන තවත් ක්‍රීඩකයකු යැයි සිතූ මාටින් අප්පු පිටුපස දොර දෙස නොබලාම “තට්ටු කරන්න ඕනෙ නැහැ බං අඟුල දාලා නැහැ. දොර ඇරගෙන වරෙං” කීවා පමණි.දොර ඇරගෙන කාමරයට ඇතුළු වූයේ පොලිස් නිලධාරීන් සිවු දෙනෙකි.“මළ හත්තිලව්වයි. පොලිසියෙන්”මාටිං අප්පුට කියවුනේ එපමණකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108301</link>
    <topic>පන්දුවට පහර දෙන ආකාරය මතඅපේ සාර්ථකත්වය රැෙඳනවා</topic>
    <author>වර්නන් ගුණසේකර</author>
    <content>ඔස්ට්‍රේලියාවට එරෙහිව හෙට ඇරැඹෙන ත්‍රිත්ව ටෙස්ට් තරගමාලාවේ ශ්‍රී ලංකාවේ සාර්ථකත්වය තම පිතිකරුවන් පන්දුවට පහර දෙන ආකාරය මත රැඳී පවතිනු ඇතැයි ශ්‍රී ලංකා ක්‍රිකට් නායක තිලකරත්න ඩිල්ෂාන් පවසයි.“අපේ පන්දු යැවීමේ විවිධත්වය වැඩියෙන් තියෙනවා. නමුත් ඔස්ට්‍රේලියානුවන් පීඩනයකට යටත් කිරීමට නම් හොඳ ලකුණු ප්‍රමාණයක් ලකුණු පුවරුවට දැමිය යුතුයි” ඩිල්ෂාන් කියයි. “සාර්ථකත්වය ලැබිය හැක්කේ එසේ කළොත් පමණයි.”පිතිකරුවන් හා දඟ පන්දු යවන්නන් සම්ප්‍රදායිකව ඔවුන්ගේ අණසක පතුරුවා ඇති මවුරටේ තණතීරුවල, පළපුරුද්දෙන් අඩු තම පන්දු යවන්නන්ගේ ප්‍රහාරය සාර්ථක ප්‍රතිඵල ගෙන දෙනු ඇතැයි ඩිල්ෂාන් බලාපොරොත්තු වෙයි.මේ අතර, පූර්ණ කාලීන ඔස්ට්‍රේලියානු ටෙස්ට් නායකයා ලෙසින් හෙට සිට වැඩ අරඹන මයිකල් ක්ලාක්, යළිත් ටෙස්ට් ක්‍රිකට් ලකුණු ලබා ගැනීමට තමා ඉතාමත් උනන්දුවෙන් සිටින බව කියා සිටී.“මගේ පිතිකරණය ටෙස්ට් ක්‍රීඩාවේ මා කැමති තරමට ඇවිල්ලා නැහැ. මට නම් ක්‍රිකට් ක්‍රීඩාවේ උච්චතම ස්ථානය ටෙස්ට් ක්‍රීඩාවයි. එහිදී උපරිමයෙන් ක්‍රීඩා කිරීමට මට අවශ්‍යයි” ක්ලාක් කියයි. “ඒ සඳහා මට ලැබී තියෙන මේ සූදානමට වැඩි යමක් මට ඉල්ලන්න බැහැ.දැන් අවස්ථාව පැමිණිලා තියෙන මොහොතේ මා මගේ කාර්යය ඉටුකළ යුතුයි. මම ‘බැට්’ කරන හැම අවස්ථාවකම ලකුණු ලබා ගැනීම වැදගත් තමයි. නමුත් පළමු ටෙස්ට් තරගයේදී ශතකයක් ලබා ගන්න මම කැමතියි” ඔස්ට්‍රේලියානු නායකයා ප්‍රකාශ කරයි.කණ්ඩායමේ පෙරමුණේ ම සිටින පිතිකරුවකු ලෙසින් සාර්ථක කාර්යභාරයක් ඉටු කිරීමට තමා බලාපොරොත්තු වන බව ඔස්ට්‍රේලියානු සුපිරි පිතිකරු රිකී පොන්ටිං පවසයි. තමා නායකයාව සිටියදී ඔස්ට්‍රේලියාවට අත්වූ ‘අළු බඳුන’ පරාජය තමාගේ පිතිකරණයට අහිතකර ලෙස බලපෑ බවට ඔහු පිළිගනී.“අළු බඳුන ටෙස්ට් තරගාවලියේ කණ්ඩායමේ ක්‍රීඩා විලාශය මගේ සිතට කාවැදීමට පටන් ගත්තා. එය මගේ පිතිකරණය ටිකක් පල්ලෙහාට ඇදගෙන ගියා.”“ඔස්ට්‍රේලියාව ජයග්‍රහණය කිරීමට ප්‍රමාණවත් ලකුණු මා විසින් ලබා ගත යුතුව තිබෙනවා. ළඟම අනාගතය වෙනුවෙන් මගේ ප්‍රධාන අරමුණ එයයි” පොන්ටි වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108302</link>
    <topic>යුද-නාවික අවසන් තරගයට</topic>
    <author>ෆවුස් මොහොමඩ්</author>
    <content>අන්තර් සමාජ 23 න් පහළ දෙවැනි කොටසේ ක්‍රිකට් තරගාවලියේ අවසන් මහා තරගයට සුදුසුකම් ලබාගැනීමට නාවික හමුදාව සහ යුද හමුදාව සමත් විය.දඹුල්ල ජාත්‍යන්තර ක්‍රීඩාංගණයේ පැවැති අවසන් පූර්ව තරගයෙන් කුරුණෑගල යොවුන් පිල කඩුලු 9 කින් පරාජය කිරීමට යුද හමුදාව සමත් වූ අතර කුරුණෑගල වෙලගෙදර පිටියේ පැවැති දෙවැනි අවසන් පූර්ව තරගයෙන් මීගමුව ක්‍රිකට් පිල ලකුණු 324 කින් පරාජය කිරීමට නාවික හමුදාව සමත් විය. මේ අනුව යුද හමුදාව සහ නාවික හමුදාව සැප්තැම්බර් මස 9, 10, 11 තෙදින ආර්. ප්‍රේමදාස පිටියේදී 23 න් පහළ දෙවැනි කොටසේ අවසන් මහ තරගයේදී සූරතාව සඳහා තරග වදිනු ඇත.යුද – කුරුණෑගලකුරුණෑගල පළමු ඉනිම 107 - චාමිකර එදිරිසිංහ 25 (තරිඳු දර්ශන 42/4, ජනිත් සිල්වා 4/3) සහ දෙවැනි ඉනිම 358 - නුවන් අල්විස් 143, නිම්න කරුණාරත්න 53, චාමිකර එදිරිසිංහ 41, (අනුෂ්ක සමරතුංග 56/5, රොෂාන් ජයතිස්ස 87/3)යුද හමුදාව පළමු ඉනිම 389 - ජනිත් සිල්වා 105, රොෂාන් ජයතිස්ස 84, සමන් ඉඹිල්මීගම 59, චානක සිල්වා 35, (සුපුන් මධුසංඛ 97/3) සහ දෙවැනි ඉනිම 81/1 - මොහොමඩ් සේෂාන් නොදැවී 59නාවික – මීගමුවනාවික හමුදාව පළමු ඉනිම 304 - චානක රුවන්සිරි 87, ධනුෂ්ක වීරසිංහ 85, පුබුදු එදිරිසිංහ 31, (රමේෂ් ලක්මාල් 60/7) සහ දෙවැනි ඉනිම 267 - සුජීව ලියනගේ 82, මලිත් කුරේ 46, යොෂාන් කුමාර 45 (මල්ෂාන් ගුණසිංහ 83/5)මීගමුව පළමු ඉනිම 178 - මල්ෂාන් ගුණසිංහ 31, රමේෂ් ලක්මාල් නොදැවී 69, (දුලාංජල මෙන්ඩිස් 61/6) සහ දෙවැනි ඉනිම 69 - අනුෂ්ක ප්‍රවීන් 31 (දුලාංජල මෙන්ඩිස් 30/5).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108303</link>
    <topic>චමින්ද විජේකෝන් අද තරග බිමේ</topic>
    <author/>
    <content>ඩේගු ක්‍රීඩාංගණයේ පැවැත්වෙන 13 වැනි ලෝක මලල ක්‍රීඩා සූරතාවලියේ ඊයේ තෙවැනි දිනයේදී ශ්‍රී ලංකාවේ ක්‍රිස්ටින් සොනාලි මෙරිල් ට කාන්තා මීටර 400 කඩුලු පැනීමේ ඉසව්වේ අවසන් පූර්ව වටයට පිවිසීමේ අවස්ථාව යාන්තමින් මගහැරී ගියේය.මෙරිල්ට වඩා ඉදිරියන් තත්පර 56.31ක කාලයක් සටහන් කරමින් පස්වැනියට තරගය නිම කළ පෘතුගාලයේ වෙරා බාබොසා අවසන් පූර්ව වටයට සුදුසුකම් ලැබුවාය.පසුගිය ජූලි මාසයේ කොබේ හි දී ආසියානු සූරතාවලියේ මෙම ඉසව්වේ ලෝකඩ පදක්කම හිමිකර ගත් මෙරිල්, ඊයේ උදේ පැවැති සුදුසුකම් ලබාගැනීමේ වටයේදී තත්පර 57.05ක අසාර්ථක කාලයක් වාර්තා කරමින් 6 වැනි ස්ථානයට පත්වූවාය.තමන්ට දකුණු පසින් වූ මංතීරුවේ හිටපු කනිෂ්ට ලෝක සූරී ජැමෙයිකාවේ කැලීස් ස්පෙන්සර් තරග කරද්දී, වැඩි වාසි සහිත 4 වැනි මංතීරුවේ ධාවනයේ යෙදුනු මෙරිල් හොඳ ආරම්භයක් ලබා ගත්තද එයින් ප්‍රයෝජන ගැනීමට ඇය අසමත් වූවාය. ස්පෙන්සර් තරගයේ අවසන් මොහොතේ වේගය වැඩි කර ගනිමින් තත්පර 54.93 කින් එම සුදුසුකම් ලබා ගැනීමේ අර්ධ අවසන් පූර්ව තරගය ප්‍රථමයෙන් අවසන් කළාය. යුක්රේනයේ ඇනස්ටාසියා රබ්චෙනුක් දෙවැන්නිය වූවාය.තරගයේ දෙවැනි වංගුවට පෙර මෙරිල් ඉදිරියෙන් ම සිටි සිවුදෙනා අතර සිටියත් ශක්තිමත් අවසානයක් සඳහා අවසන් මොහොතේ අවශ්‍ය ජවය ඇයට නොතිබිණි. “මම හොඳ ආරම්භයක් ලබා ගත් බව මා දන්නවා. ඒ රිද්මය තරගයේ ඉතිරි කාලය තුළ රඳවා තබා ගැනීමට නොහැකි වීම මගේ අවාසනාවක්” යැයි 24 හැවිරිදි මෙරිල් තරගයෙන් පසුව කියා සිටියාය.තරගයේ අවසන් වටයේදී කරුණු කාරණා තමන්ට කැමති පරිදි සිදු නොවූ බව අමෙරිකාවේ රැඳී සිටින ඇය පැවසුවාය. “මගේ අරමුණ වුණේ අවසන් පූර්ව වටයට පිවිසීමයි. නමුත් තරගකාරී මට්ටම තිබුණේ ඉහළ මට්ටමකයි. මම ලබා ගත් හොඳ ආරම්භයෙන් සාර්ථක ඵල නෙලාගැනීමට මට නොහැකි වුණා.”“මා ඉතාමත් වෙහෙස වී පුහුණු වුණා. ආසියානු සූරතාවලියේ පදක්කමක් දිනා ගත්තයින් පස්සෙ මගේ ඉලක්කය වුණේ මගේ ශ්‍රී ලංකා වාර්තාව දියුණු කිරීමයි. මට එය මෙහෙදී කරන්න බැරි වුණා. නමුත් මීට වඩා හොඳ දියුණුවක් ලබා ගන්න කළ යුතු හැම දෙයක්ම ඉදිරියේදී මම කරනවා” යැයි මෙරිල් දැඩි අධිෂ්ඨානයකින් යුතුව පැවසුවාය.මීටර 400 කඩුලු පැනීම සුදුසුකම් ලබා ගැනීමේ තරග 5 ආරම්භ කළ ක්‍රීඩිකාවන් 38 දෙනා අතුරින් මෙරිල් 24 වැනි ස්ථානයට පත්වූවාය.2011 ආසියානු සූරතාවලියේ ශ්‍රී ලංකාවේ අනෙක් පදක්කම්ලාභියා වන චමින්ද විජේකෝන් අද මෙහිදී තරග වැදීමට නියමිතය. පසුගිය සතියේ මෙහි පැමිණි අවස්ථාවේ පටන් මේ මැද දුර ධාවකයා යුහුසුළුව පුහුණු වෙමින් සිටී. ඔහු අද ඔහුගේ හොඳම කාලය තවත් වර්ධනය කිරීමට බලාපොරොත්තු වෙයි. “මම මගේ තරගය ගැන දැඩි අවධානය යොමුකර තියෙනවා. ඩේගු හි තරග මට්ටම ඉතා ඉහළ බව මා දන්නවා. වඩා හොඳ පුහුණුවක් හා තරගවලට සහභාගි වීමේ වැඩි අවස්ථා ලැබුණු තරගකරුවන් ඕනෑම ලෝක සූරතාවලියකදී හමුවෙනවා. නමුත් මහා ලොකු බලාපොරොත්තු නැතත් ඒ අය වගේම මමත් මගේ තරගය ගැන ලොකු සැලකිල්ලක් දක්වනවා” යැයි විජේකෝන් කියයි.මීටර 1,500 පිරිමි පළමු වටයේ මූලික වට තරග තුනකට තරගකරුවන් 39 දෙනෙකු සහභාගි වීමට නියමිතව තිබේ. මේ ඉසව්වේ මිනිත්තු 3යි තත්පර 40.78ක හොඳම පෞද්ගලික කාලයක් වාර්තා කර සිටින විජේකෝන්, මේ තරගාවලියේදී එම කාලය දියුණු කිරීමට අපේක්ෂා කරයි. “ මගේ හොඳම කාලය මෙහිදී වාර්තා කිරීම මගේ ප්‍රධාන ඉලක්කයයි. මා එය ලබා ගත්තොත්, මට තවත් ඉදිරියට යා හැකියි” විජේකෝන් ඊයේ කියා සිටියේය.මීටර් 100 රන් පදක්කම යොහාන් බ්ලේක්ටඩේගු ලෝක සූරතා මලල ක්‍රීඩා උළෙලේ දී වේගවත්ම මිනිසා වීමට තමාට හැකිවනු ඇතැයි කෙටි දුර ධාවන සූර යොහාන් බ්ලේක් මීට දෙමසකට පෙර නොසිතන්නට ඇත. ලොව වෙනත් රටවල කෙටි දුර ධාවන සූරයන් නොසළකා හැරියද තම මව්බිම වූ ජැමෙයිකාවේ කෙටිදුර ධාවන සූරයන් තමාට අභියෝගයක් වනු ඇතැයි බ්ලේක් හොඳින්ම දැන සිටියේ ය. මෙවර තරග වාරයේ දී හොඳම කාලය වාර්තා කළ අසාෆා පවෙල්, ලෝක වාර්තා තැබූ උසේන් බෝල්ට් අබිබවා යමින් මේ තරගාවලියේ මීටර් 100 ඉසව්වේ රන් පදක්කම දිනා ගැනීමට බ්ලේක්ට අවස්ථාවක් නොතිබූ තරම්ය.නමුත් තරගාවලිය ආරම්භ කිරීමට සතියකට පෙර සියල්ල කණපිට හැරිණි. මීටර් 100 තරග ඉසව්ව අතහැර දැමීමට පවෙල්ට සිදුවී තිබිණි. අවසන් මොහොතේ දී අසාර්ථක ආරම්භයක් ලබා ගත් උසේන් බෝල්ට් ට ද අවාසනාවන්ත ලෙස තරගයෙන් ඉවත්වීමට සිදුවිය.අවසානයේ දී ක්‍රීඩා ලෝලීහු පවා නොසිතූ පරිදි බ්ලේක් තත්පර 9.92 කින් මීටර් 100 ඉසව්ව නිමා කරමින් ඩේගු මලල ක්‍රීඩා සූරතාවලියේ වේගවත්ම මිනිසා බවට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108304</link>
    <topic>අන්තර් රෙජිමේන්තු මේස පන්දු සූරතාව සංඥා බළකායට</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදා අන්තර් රෙජිමේන්තු මේස පන්දු තරඟාවලියේ සූරතාව සංඥා බළකාය හිමි කර ගත් අතර, අනු සූරතාව ගජබා රෙජිමේන්තුවට හිමි විය.තරඟාවලියේ හොඳම ක්‍රීඩිකාව ලෙස දිලිනි කරුණාරත්න සහ (පොදු සේවා බළකාය) හොඳම ක්‍රීඩකයා ලෙස එල්. එස්. කාවින්දත් (සංඥා බළකාය) සම්මාන දිනා ගත්හ.හෝමාගම පනාගොඩ යුද හමුදා ජනපදයේ පිහිටි ශාරීරික අභ්‍යාස පුහුණු මධ්‍යස්ථානයේ දී දින තුනක් පුරා පැවති මෙම තරගාවලියට තරග ඉසව් නවයක් ඇතුළත් විය.ජය සංකේත ප්‍රදානය කිරීම යුද හමුදා මුල්‍ය කළමනාකරණ අධ්‍යක්‍ෂ ජෙනරාල්, මේජර් ජෙනරාල් එස්. කේ. වීරසිංහ මහතාගේ ප්‍රධානත්වයෙන් පැවැති අතර, යුද හමුදා ක්‍රීඩා අධ්‍යක්‍ෂ බ්‍රිගේඩියර් රෝහණ බණ්ඩාර, යුද හමුදා මේස පන්දු සංගමයේ සභාපති බ්‍රිගේඩියර් කේ. සී. ගුණවර්ධන යන මහත්වරුන් ද මේ අවස්්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108305</link>
    <topic>සමස්ත ලංකා කබඩි සූරතාවයුද හමුදාව දිනා ගනි</topic>
    <author/>
    <content>සමස්ත ලංකා අන්තර් සමාජ කබඩි තරගාවලියේ පිරිමි සූරතාව හිමිකර ගැනීමට යුද හමුදාව සමත් වූ අතර ගුවන් හමුදාවට කාන්තා සූරතාව හිමිවිය. මෙහි කාන්තා හා පිරිමි අනුසූරතා අත්කර ගැනීමට නාවික හමුදාව සමත් විය.ශ්‍රී ලංකා කබඩි සම්මේලනය විසින් අම්පාර දිස්ත්‍රික් කබඩි සංගමයේ සහය ඇතිව සංවිධානය කරනු ලැබූ මේ තරගාවලිය පසුගියදා දෙහිඅත්තකණ්ඩිය මහවැලි ක්‍රීඩාංගණයේදී පැවැත්විණි.පිරිමි කණ්ඩායම් 17 ක් සහ කාන්තා කණ්ඩායම් 7 ක් තරග වැදුණු මෙවර තරගාවලියේ හොඳම ක්‍රීඩකයා ලෙස යුද හමුදාවේ ඉසුරු රුවන් බණ්ඩාර සම්මාන දිනූ අතර ගුවන් හමුදාවේ වාසනා සෙව්වන්දි හොඳම ක්‍රීඩිකාවට හිමි සම්මානය දිනා ගත්තාය.තරගාවලියේ ජය සංකේත හා තිළිණ ප්‍රදානය සබරගමුව පළාත් මහ ඇමැති සහ ශ්‍රී ලංකා කබඩි සම්මේලනයේ සභාපති මහීපාල හේරත් මහතාගේ ප්‍රධානත්වයෙන් පැවැත්විණි.නැඟෙනහිර පළාත් අධ්‍යාපන අමාත්‍ය විමලධර්ම දිසානායක, කබඩි සම්මේලනයේ ලේකම් කොමදෝරු එම්. ඒ. යූ. ඩී. හෙට්ටිආරච්චි, කබඩි සම්මේලනයේ භාණ්ඩාගාරික විංග් කමාන්ඩර් පී. එන්. ප්‍රනාන්දු සහ යුද හමුදා කබඩි සමාජයේ සභාපති මේජර් ජෙනරාල් මහින්ද අඹන්පොල යන මහත්වරු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108306</link>
    <topic>හොඳම ක්‍රීඩකයා සහ ක්‍රීඩිකාව පොලිසියෙන්</topic>
    <author>ෆවුස් මොහොමඩ්</author>
    <content>ජාතික තලයට විශිෂ්ට ක්‍රීඩක ක්‍රීඩිකාවන් හඳුන්වා දෙන ආධුනික බොක්සිං පිටියේ මෙවර තරගාවලියේ හොඳම ක්‍රීඩකයාත්, හොඳම ක්‍රීඩිකාවත් බිහිකිරීමට පොලිස් ක්‍රීඩා සමාජය සමත් විය.පොලිසිය නියෝජනය කරමින් කිලෝග්‍රෑම් 56 බැන්ටම් බර පන්තියෙන් තරග වැදුණු එම්. ඩී. වී. වීරසිංහ හොඳම බොක්සිං ක්‍රීඩකයා ලෙසත්, කිලෝග්‍රෑම් 54 කාන්තා බැන්ටම් බර පන්තියෙන් තරග කළ පි‍්‍රයංකා ගුනෙත්ති හොඳම බොක්සිං ක්‍රීඩිකාව ලෙසත් සම්මාන දිනා ගත්හ.ශ්‍රී ලංකා ආධුනික බොක්සිං සංගමය විසින් සංවිධානය කරනු ලැබූ ආධුනික බොක්සිං තරගාවලියේ හොඳම පරාජිත ක්‍රීඩකයා වූයේ යුද හමුදාවේ කේ. ටී. රමේෂ් ය. ලීනියා ක්ලෝතින් බොක්සිං සමාජයේ ටී. එල්. ඩී. එම්. අබේවර්ධන හොඳම පරාජිත ක්‍රීඩිකාව වූවාය.පිරිමි තරග ඉසව්ව සඳහා බර පන්ති 10 ක් ද, කාන්තා තරග ඉසව්ව සඳහා බර පන්ති 8 ක් ද, ඇතුළත් වූ මෙවර තරගාවලියට අති විශාල ක්‍රීඩක ක්‍රීඩිකාවෝ ප්‍රමාණයක් සහභාගි වූහ.ඉන් වැඩි ක්‍රීඩක ක්‍රීඩිකාවන් පිරිස ඉදිරිපත් කර තිබුණේ ත්‍රිවිධ හමුදාවෙන්ය.පිරිමි තරග ඉසව්වේ බර පන්ති 10 ක් අතරින් බර පන්ති 5 ක ජයග්‍රහණයන් යුද හමුදාවට හිමි වූ අතර ස්ලිම්ලයින් බොක්සිං පිලට බර පන්ති 3 ක ජය හිමි විය. බර පන්ති 2 ක ජය අත්කර ගැනීමට පොලිසියට හැකි විය.කාන්තා තරග ඉසව්වේ බර පන්ති 8 අතරින් බර පන්ති 2 බැගින් ජය ගැනීමට නාවික හමුදාව, පොලිසිය සහ මාස් සදර්න් බොක්සිං පිල සමත් විය. ලීනියා ක්ලෝතින් සහ මාස් කණ්ඩායම එක් බර පන්තිය බැගින් ජයග්‍රහණය කළහ.පසුගියදා සුගතදාස ගෘහස්ථ ක්‍රීඩාංගණයේ පැවැති මේ තරගාවලියේ ප්‍රධාන ආරාධිතයා වූයේ නාවික හමුදා බොක්සිං කමිටුවේ සභාපති සහ ශ්‍රී ලංකා ආධුනික බොක්සිං සංගමයේ විධායක කමිටු සාමාජික කපිතාන් කස්සප පෝල් මහතාය.(පිරිමි)කි. ග්‍රෑ. 48 - සී. ඒ. ඩී. මධුසංක (ස්ලිම්ලයින්)කි. ග්‍රෑ. 52 – එම්. වී. ආර්. එස්. බණ්ඩාර (යුද හමුදා රතු පිල)කි. ග්‍රෑ. 56 – එම්. ඩී. වී. වීරසිංහ (පොලිසිය)කි. ග්‍රෑ. 60 – ඒ. ජේ. විමුක්ති කුමාර (යුද)කි. ග්‍රෑ. 64 – එම්. එම්. ජේ. මුවාද් (යුද හමුදා රතු පිල)කි. ග්‍රෑ. 69 – එන්. එම්. හෙට්ටිආරච්චි (ස්ලිම්ලයින්)කි. ග්‍රෑ. 75 – ප්‍රසන්න (පොලිසිය)කි. ග්‍රෑ. 81 - කේ. වී. පි‍්‍රයන්ත (යුද)කි. ග්‍රෑ. 91 – එල්. ඩී. අල්විස් (ස්ලිම්ලයින්)කි. ග්‍රෑ. 91 ට වැඩි – එම්. එම්. එරංග (යුද)(කාන්තා)කි. ග්‍රෑ. 48 – ජී. ඩී. එල්. සඳකැළුම් (පොලිසිය)කි. ග්‍රෑ. 51 - ජේ. ඩී. මධුෂිකා (නාවික)කි. ග්‍රෑ. 54 – පි‍්‍රයංකා ගුනෙත්ති (පොලිසිය)කි. ග්‍රෑ. 57 - කේ. ඒ. කේ. හංසිකා (මාස්)කි. ග්‍රෑ. 60 – එල්. උදයංගනී (ලීනියා)කි. ග්‍රෑ. 64 – පී. සී. කේ. ජයසේකර (මාස් සදර්න්)කි. ග්‍රෑ. 69 – එස්. සී. එස්. සිරිවර්ධන (නාවික)කි. ග්‍රෑ. 75 – ටී. එන්. ධර්මසේන (මාස් සදර්න්).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108307</link>
    <topic>ලුම්බිණි විදුහලට කඩුලු 8ක ජයක්</topic>
    <author>ඩිල්වින් මෙන්දිස් මොරටුව ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය සංවිධානය කළ අන්තර් පාසල් අවුරුදු 15න් පහළ තෙවැනි පෙළ දෙවැනි වටයේ පළමු තරගයෙන් කොළඹ ලුම්බිණි විදුහල මොරටු විදුහල පරදවා කඩුළු 8ක පහසු ජයක් අත්පත් කරගත්තේය. පළමුවෙන් පන්දුවට මුහුණදුන් මොරටු විදුහලට සියල්ලන් දැවී ලබාගත හැකි වූයේ ලකුණු 173ක් පමණි. එම ලකුණු ප්‍රමාණය කඩුළු දෙකක් පමණක් දැවී ලබාගන්නට ලුම්බිණි ක්‍රීඩකයෝ සමත් වූහ. ලුම්බිණි විදුහල වෙනුවෙන් සී. ඩී. කුමාර නොදැවී අගනා ලකුණු 101ක් රැස්කිරීමට සමත් විය.මොරටු විදුහල – 173 - සමිත් තිස්ස 33 , මධුශාන් චමුදිත් 34, ඉසුරු කුමාරනායක 3 / 32, ඩබ්ලිව්. එච්. පෙරේරා. 2 / 39, ආර්. මධූශාන් 2 / 31ලුම්බිණි විදුහල – 174 /2 - සී. ඩී. කුමාර නොදැවී 101.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=s1108308</link>
    <topic>ශ්‍රී විමල බුද්ධි විදුහලට ජය</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>ගයාන් දිලිප් කුමාරගේ විශිෂ්ට පන්දු යැවීම හේතුවෙන් මාතර සාන්ත සර්වේශස් විදුහලට එරෙහිව ලකුණු 46ක ජයක් අත්කර ගැනීමට සීනිගම ශ්‍රී විමල බුද්ධි විදුහල සමත් විය.අන්තර් පාසැල් 15න් පහළ තෙවැනි කොටසේ ක්‍රිකට් තරඟාවලිය යටතේ පසුගියදා සීනිගම දී මේ තරගය පැවැත්විණි.ශ්‍රී විමලබුද්ධි පිල – 188 – (ඕවර 39.3)ඉඳුනිල් බුද්ධික 31, බුද්ධික චතුරංග 28, අමිල ප්‍රභාත් 27, ඒ. එච්. ප්‍රසාද් 21/2, ඩිල්ෂාන් රාජපක්ෂ 34/ 2,සා. සර්වේශස් පිල – 142 / 8 (ඕවර 50)හසිත මධුරංග නොදැවී 26 (ගයාන් දිලිප් කුමාර 31 /4, මහේෂ් මධුරංග 23/ 2.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=f1108301</link>
    <topic>අපේ ක්‍රීඩාවටත් ජාතික ප්‍රතිපත්තියක් හදනවා</topic>
    <author>චන්දන ජයවීර</author>
    <content>* ජනාධිපතිවරයා ක්‍රීඩාශීලි නායකයෙක්. ඔහුගේ ‘මහින්ද චින්තන’ ප්‍රතිපත්ති ප්‍රකාශනයේ ක්‍රීඩාවන්ට විශේෂ තැනක් ලබා දී තිබෙනවා. මේ පසුබිම රට තුළ ක්‍රීඩා සංස්කෘතියක් හා ප්‍රබෝධයක් ඇති කිරීමට බලපාන්නේ කොහොමද?නිරෝගී, බුද්ධිමත් පුරවැසියන් බිහි කරන්න නම් දරුවන් ප්‍රාථමික අධ්‍යාපනයේ සිට ම ක්‍රීඩාවට යොමු කළ යුතුයි. ලෝකයේ දියුණු රටවල ප්‍රාථමික අධ්‍යාපනය ලබන දරුවන්ගෙන් 75%ක් 80% අතර සංඛ්‍යාවක් ක්‍රීඩා සඳහා යොමු වෙනවා. අපේ රටේ ප්‍රාථමික ශ්‍රේණිවල ඉගෙන ගන්න දරුවන්ගෙන් ක්‍රීඩා සඳහා යොමුවන්නේ 5%ක් පමණයි.ක්‍රීඩාව දියුණු කළයුත්තේ පදක්කම් ගන්න පමණක් නෙමෙයි. ජාත්‍යන්තර හා ජාතික වශයෙන් ඉදිරියට යාහැකි ක්‍රීඩකයන් පිරිසක් බිහි කරන අතරම හැම පුරවැසියෙක්ටම ක්‍රීඩාව සඳහා යොමු කරන පරිසරයක් ගොඩනඟන්න අවශ්‍යයයි.ජනාධිපතිතුමාත් ක්‍රීඩකයෙක්. ඔහුගේ පුතුන් තිදෙනාත් දක්ෂ ක්‍රීඩකයින්. මේ නිසා ක්‍රීඩාව ගැන විශේෂ ඇල්මක් හා උනන්දුවක් ජනාධිපතිතුමාට තිබෙනවා. එතුමාට ක්‍රීඩාව හා ක්‍රීඩා සංස්කෘතිය දියුණු කරන්න වෙනත් කිසිම රාජ්‍ය නායකයෙක් නොදැක්වූ ආකාරයේ සහයක් ලබාදෙනවා.* ඔබ ක්‍රීඩා ඇමැති ධූරයේ වගකීම භාර ගන්නා විට කිව්වා, ඇමැතිවරයා අනුව වෙනස් නොවන ජාතික ක්‍රීඩා ප්‍රතිපත්තියක් හදනවයි කියලා. දැන් එහි තත්ත්වය කොහොමද?ක්‍රීඩාවට ජාතික ප්‍රතිපත්තියක් නොතිබීමේ අඩුව දිගින් දිගටම තිබුණා. පසුගිය කාලේ ක්‍රීඩාවේ ඇති වූ පරාජයන් ඇතුළු ප්‍රශ්න 75%ක්ම ජාතික ක්‍රීඩා ප්‍රතිපත්තියක් ඇති කළොත් විසදෙනවා. හිටපු සෑම ඇමැතිවරයෙක් ම සැලසුම් සහගත ජාතික ප්‍රතිපත්තියක් හදන්න උත්සාහ කළා. නමුත් කාටවත් ඒක කරන්න බැරි වුණා. තනතුරේ වගකීම භාරගන්නා අවස්ථාවේ ම මේක ඇති කරන්න මම උත්සාහ කළේ ඒ නිසයි.* අමාත්‍යංශයේ නිලධාරීන්ට ඔබේ වේගයට දුවන්න බැරි ද?මේක එකපාර කරන්න පුළුවන් දෙයක් නෙමෙයි. හැම ක්‍රීඩා සංගමයක් එක්කම කතා කරන්න වුවමනායි. ලියකියවිලි සකස් කළ යුතුයි. දැන් ඒ අදියර අවසන්.අපි මේ වන විට ජාතික ක්‍රීඩා ප්‍රතිපත්තියක් සඳහා අවශ්‍යය කරන ප්‍රතිපත්තියක් සකස් කර තිබෙනවා. එය පාර්ලිමේන්තු උපදේශක කාරක සභාවටත් යොමු කළා. ඉදිරියේ දී මේ කෙටුම්පත කැබිනට් මණ්ඩලයටත් ඉදිරිපත් කරනවා. අලුත හදන ජාතික ප්‍රතිපත්තිය තුළ ලොව දිනන්න අවශ්‍යය පසුබිමක් සකස්ව තිබෙනවා.* ජාත්‍යන්තර මට්ටමේ ක්‍රීඩාංගණ කිහිපයක් තිබිය දී අලුතින් ක්‍රීඩාංගණ ඉදිකිරීම පිළිබඳ විවේචන මතුව තිබෙනවා. ඒ ගැන කරුණු දක්වන්න පුළුවන් ද?දශක ගණනාවක ඉතිහාසය තුළ ක්‍රීඩාංගණ කිහිපයක් ඉදිවෙලා තිබෙනවා තමයි. නමුත් ඒවායේ කරන්න පුළුවන් එක ක්‍රීඩාවයි. අනිත් ප්‍රශ්නය තමයි හොඳ සම්පත් තිබෙන ක්‍රීඩාංගණ ටික තිබෙන්නේ බස්නාහිර පළාතේ. හොඳම ධාවන පථය, හොඳම පිහිනුම් තටාකය, හොඳම ගෘහස්ථ ක්‍රීඩාංගණය මේ සියල්ලම කොළඹ. එතකොට ග්‍රාමීය ප්‍රදේශවලින් දක්ෂ ක්‍රීඩකයෝ බිහි වෙන්නේ කොහොමද?ගමෙන් මොනතරම් දක්ෂ ක්‍රීඩකයෙක් බිහිවෙලා ආවත් ජාතික තලයට පැමිණි විට ඔහුට කොළඹට එන්න වෙනවා. අවශ්‍ය ක්‍රීඩා පිටි, පහසුකම් නැති නිසා නැවත ගමට ගිහිල්ලා ක්‍රීඩා කරන්න බැහැ.ක්‍රීඩාව දියුණු කරන්න නම් සම්පත් සියල්ලම ගමට දෙන්න ඕන. ඒ නිසා අපි පළාත් නවයටම සම්පූර්ණ ජාත්‍යන්තර මට්ටමේ ක්‍රීඩාංගණ නවයක් ලබා දෙනවා.* මේ ක්‍රීඩාංගණ ජාලය ඉදිවෙන්නේ කොහොමද? මොනවද ඒවට තිබෙන සම්පත්?පළාත් මට්ටමෙන් ලබාදෙන අංග සම්පූර්ණ ක්‍රීඩාංගණයට අමතරව දිස්ත්‍රික් මට්ටමෙන් තවත් ක්‍රීඩාංගණ 25ක් හදනවා. ප්‍රාදේශීය ලේකම් කොට්ඨාස මට්ටමෙන් තවත් තුන්සිය දාහතරක් සකස් කරනවා. අපි ජනාධිපතිතුමාට මේ සැලැස්ම යෝජනා කළවිට මේ වසර සඳහා මිලියන 416ක් වෙන් කර දුන්නා. ඒ අනුව මේ වසරේ උතුරු පළාතේ හා උතුරු මැද, ඌව, මධ්‍යම පළාත්වල ක්‍රීඩා සංකීර්ණ හතරක් හදනවා. අපේ සැලැස්ම අනුව 2014 වන විට පළාත් හා දිස්ත්‍රික්ක සියලුම ක්‍රීඩාපිටි ඉදිකිරීමට අදහස් කරනවා.ගමේ ප්‍රාදේශීය ලේකම් කොට්ඨාසයේ ක්‍රීඩා පිටියෙන් බිහිවන ක්‍රීඩකයාට එතැනින් ඉහළට ගිහින් දිස්ත්‍රික් ක්‍රීඩාපිටියට යන්න පුළුවන්. ඉන් පස්සේ පළාත් ක්‍රීඩාංගණයට යන්න පුළුවන්. කොළඹට එන්න අවශ්‍ය නැහැ. ඉතිහාසයේ සැලැස්මක් අනුව රට පුරාම විහිදීයන පරිදි ක්‍රීඩාව දියුණු කරන්න පියවර ගත්තේ මේ රජයයි.* ක්‍රීඩාව දියුණු කරන්න තාක්ෂණය යොදා ගැනීමට අදහස් කරන්නේ කොහොමද?අපිට ජාත්‍යන්තර වශයෙන් ඉදිරියට එන්න නොහැකි වෙන්න තාක්ෂණය අඩුවෙන් යොදා ගැනීමත් එක් හේතුවක්. මේ වෙනකොට අපේ ක්‍රීඩකයෝ හැමදෙයක් ම කරන්නේ තමන්ගේ ජවය ගැන පමණක් විශ්වාසය තබලා. නමුත් ජාත්‍යන්තර ක්‍රීඩකයෝ විශ්වාසය තබන්නෙ තාක්ෂණය ගැනයි.ඒ නිසා අපේ අමාත්‍යාංශයට අනුබද්ධව ක්‍රීඩා තාක්ෂණය හා පර්යේෂණ දෙපාර්තමේන්තුවක් ආරම්භ කරන්න අපේ අවධානය යොමුව තිබෙනවා. ඒ වගේම මලල ක්‍රීඩා සඳහා විදේශීය පුහුණුකරුවන්ගේ සහය ලබා ගන්නවා. ජාත්‍යන්තර තරගවලට සහභාගිවන අපේ ක්‍රීඩක ක්‍රීඩිකාවන් විදේශ රටවල පුහුණුව සඳහා යොමු කර තිබෙනවා. ජාත්‍යන්තර වශයෙන් අපි ඉදිරියෙන් ඉන්න පදක්කම් දිනන්න පුළුවන් ක්‍රීඩා 17ක් තෝරාගෙන විශේෂ වැඩපිළිිවෙළක් සකස් කර තිබෙනවා.* මලල ක්‍රීඩාවේ සංවර්ධනයට ඔබ ගෙන ඇති ක්‍රියාමාර්ග මොනවාද?මලල ක්‍රීඩාව බරපතළ විදිහට බිඳවැටී තිබුණා. ඒනිසා මම සාකච්ඡා කරලා කවදාවත් එකතු කරන්න බැරිව හිටපු මලල ක්‍රීඩා සංගමයයි පුහුණුකරුවොයි එකතු කළා. පාසල් සංගමයයි පළාත් සභාවයි දෙකත් එකතු කළා. මේ විදිහට අද අපි ඉතිහාසයේ පළවෙනි වතාවට මලල ක්‍රීඩා සංගම් ඔක්කොම එකට එකතු කරලා තිබෙනවා. මලල ක්‍රීඩාව දියුණු කරන්න අවු. 4ක සැලැස්මක් සකස් කර තිබෙනවා. අවශ්‍ය පුහුණුකරුවන් ලබා දීලා ඒ සැලැස්ම ක්‍රියාත්මක කරගෙන යනවා.* ඉදිරි වසරේ පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙල ලංකාවට ලබාගැනීමේ උත්සාහයක ඔබ සිටිනවා. ඒ සඳහා අනෙකුත් රටවල ලැබෙන සහය කොහොමද?මේ වන විට අපේ යෝජනාවලිය සංවිධායකයින්ට භාර දී අවසන්. නොවැම්බර් මාසයේ 11 වෙනිදා සත්කාරක රට තෝරා ගැනීමට ඡන්ද විමසීම සිදු කෙරෙනවා. සංවිධාන උළෙලේ නියෝජිතයින් අපේ රටේ රාජ්‍ය ක්‍රීඩාංගණ පරීක්ෂාකර බැලුවා. ඒ තුළ අපිට විශ්වාසයක් ඇතිවෙලා තිබෙනවා තරගාවලිය පැවැත්වීමේ අවස්ථාව අපට ලැබෙයි කියලා.* ක්‍රීඩා ක්ෂේත්‍රයේ වසංගතයක් ලෙස පැතිර යන තහනම් උත්තේජක ප්‍රශ්නයට මුහුණ දෙන්න ඔබ අදහස් කරන්නේ කොහොමද?කැබිනට් මණ්ඩලයේ අනුමැතිය පරිදි අපි ලෝක තහනම් උත්තේජක ආයතනයේ යුනෙස්කෝ ප්‍රඥප්තියට අපි අත්සන් කළා. දැන් අපි එම නීති රීති ක්‍රියාත්මක කරනවා. කලින් ජාත්‍යන්තර තරගවලට සහභාගී වෙන කිසිම ක්‍රීඩකයෙක් ව අපි පරීක්ෂණයට භාජනය කළේ නැහැ. ඒත් මින් ඉදිරියට තරගවලට සහභාගීවෙන සෑම ක්‍රීඩකයෙක් ම අපි පරීක්ෂණයට ලක් කරනවා. ඒ වගේම නීතිය දැඩි ලෙස ක්‍රියාත්මක කරනවා. අපි ක්‍රීඩකයන්, පුහුණුකරුවන් දැනුම්වත් කරන්න කටයුතු කරගෙන යනවා. අවශ්‍ය විශේෂඥ වෛද්‍යවරුන්ගේ සේවය ලබාගෙන ක්‍රීඩා වෛද්‍ය ආයතනයේ අඩුපාඩු සම්පූර්ණ කර තිබෙනවා. ඉදිරියේ දී එම වෛද්‍ය පහසුකම් දිස්ත්‍රික් මට්ටමේ ක්‍රීඩකයන්ටත් ලබාදෙන්න බලාපොරොත්තු වෙනවා. ඒ අනුව ඉදිරි වසර දෙක තුළ දී මේ ප්‍රශ්නය විසඳන්න පුළුවන් කියලා අපි විශ්වාස කරනවා.* මහවැලි, ජාතික, යෞවන හා කලාපීය වශයෙන් එක් එක් අමාත්‍යාංශ යටතේ පැවැත්වෙන ක්‍රීඩා උළෙලවල තත්ත්වය දියුණු කිරීමට හා පුහුණුකරුවන් ස්ථාවර ක්‍රමවේදයකට ගෙන ඒමට අදහස් කරනවාද?පාසල් ක්‍රීඩාවෙන් මතුවන ක්‍රීඩකයා ජාතික තලයට ගෙන යන්න යාන්ත්‍රණයක් නැහැ. අමාත්‍යාංශය අතර ඒකාබද්ධ වැඩපිළිවෙළක් නැහැ. නමුත් ජනාධිපතිතුමා ක්‍රීඩා විෂය ක්ෂේත්‍රයට වැටෙන අනෙකුත් සමගාමී අමාත්‍යාංශයන්ට ඒකාබද්ධ සැලැස්මක් යටතේ වැඩ කරන්න උපදෙස් දී තිබෙනවා.දිවයින පුරා විසිර සිටින හාරදහසක් පමණ වන පුහුණුකරුවන් ලියාපදිංචි කිරීමේ වැඩපිළිවෙළක් ආරම්භ කර තිබෙනවා. ඉන් පසු පුහුණුකරුවන්ගේ දැනුම පිළිබඳ හා හැකියාව ගැන වර්ගීකරණයක් කරනවා. මින් ඉදිරියට එසේ ලියාපදිංචි නොවූ කිසිම පුහුණුකරුවෙකුට ක්‍රීඩකයෙක් පුහුණු කරන්න බෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=f1108302</link>
    <topic>සේවක සභා ඇති කළේජනතාවට හොඳ සේවයක්ලබා දෙන්නයි</topic>
    <author>සාකච්ඡා කළේ අනුර ප්‍රේමලාල් ඡායාරූපය - මහින්ද විතානාච්චි</author>
    <content>* සේවක සභාවක් යනු කුමක් ද?සේවක සභාවක් කියන්නේ අමාත්‍යාංශ, දෙපාර්තමේන්තු, සංස්ථා, ව්‍යවස්ථාපිත මණ්ඩල හා ඊට සම්බන්ධ ආයතනවල සේවා අංශවල සේවය කරන සේවකයන් අතරේ පවත්වන රහස් ඡන්දයකින් පත් කර ගන්නා සේවක නියෝජිතය ඇතුළත් වන සභාවක්.ඒ සභාවට පත් වන පිරිස ආයතනයක පාලන අධිකාරිය සම¼ඟ සුහදත්වයෙන් ආයතනයේ දූෂණ අක්‍රමිකතා පිළිබඳ, ඵලදායිතාවය නැංවීම, සේවකයන් මිත්‍රශීලි බව වර්ධනය කිරීම වැනි කටයුතු කරමින් ආයතන වර්ධනයට ක්‍රියා කරනවා.* සේවක සභා සංකල්පය මතු වූයේ කෙසේ ද?වසර 1970 දී පත් වූ සමගි පෙරමුණු රජය සමයේ පැවැති ආයතනයක් වන ජාතික කළමනාකරණ ආයතනයේ සිටි විද්වතුන් වන මහාචාර්ය චාල්ස් අබේසේකර, ලලිත් ගොඩමුණේ ඔල්චින් කුරුප්පු ඇතුළු පිරිසක් මේ සංකල්පය හඳුන්වා දුන්නා.මේ සේවක සභා සංකල්පයෙන් විපුල ප්‍රයෝජන ගැනීමට එකළ සිටි කර්මාන්ත ඇමැති වූ ටී. බී. සුබසිංහ, ශ්‍රී ලංගම සභාපති අනිල් මුණසිංහ යන මහත්වරු උනන්දුවෙන් ක්‍රියා කළා.සේවක සභා සංකල්පය මුල් වතාවට කොළොන්නාව ඉන්ධන ගබඩා සංකීර්ණයේ සේවයේ යෙදී සිටි සේවකයින් සඳහා දැනුවත් කිරීමක් කළා.මේ සම්බන්ධයෙන් වෘත්තීය සමිති දැනුවත් කර සේවක සභා වැඩපිළිවෙළ ඉන් පරිබාහිරව ක්‍රියාත්මක කරන්නත් වැඩකටයුතු කළා. වෘත්තීය සමිති නායකයන් මේ පිළිබඳ වැඩි සැළකිල්ලෙන් ක්‍රියාත්මක වූ හැටි මට මතකයි.මෙහි දී සේවා අංශ නියෝජනය කරමින් රහස් ඡන්දයෙන් පත් වෙන සේවක නියෝජිතයින් දේශපාලන පක්ෂවලට, වෙනත් සංවිධාන ජන කොට්ඨාසවලට අයත් නොවන අතර විශේෂයෙන් ම ඒ ඒ සේවා අංශවල දක්ෂතා ඇති ඒ පිළිබඳ මනා දැනුමක් ඇති වෙනවා.* වර්තමානයේ දී තිබෙන පරිසරය තුළ මේ සේවක නියෝජිතයින් පත් කිරීම සාධාරණව ඉටු කර ගැනීමට හැකි වේද?ඒ කාලයේදීත් ආයතනවල පාලන අධිකාරිවලට සහයෝගය ලබා දෙන එහෙයියන් පත්කර ගැනීමට උත්සහයක් තිබුණා. නමුත් සේවකයින් ඊට ඉඩ තබන්නේ නැතිව නියම නියෝජිතයින් සේවක සභාවට පත් කර ගැනීමට තම රහස් ඡන්දය පාවිච්චි කළ අයුරු එදා ආයතන ලැබූ සාර්ථකත්වයෙන් ම පෙනුණා. ඒ වැඩකරන ජනතාව නිතර ම තමන් කරන කාර්යය පිළිබඳ අවබෝධයෙන් සහ අවධියෙන් සිටි නිසයි.* සේවක සභා කොයිතරම් දුරට අදට ගැලපේද?වැදගත් ප්‍රශ්නයක්, වර්තමානයේ රාජ්‍ය වගකීම් තිබෙන ආයතනවල දූෂණ වංචා අක්‍රමිකතා ඇතැයි කතා කරනවා. මේ රටේ ජනමාධ්‍ය මෙය බොහෝම හොඳට මතු කරලා පෙන්වනවා. නමුත් මීට විසඳුමක් ලබා දීමට කවුරුත් කතා කරලා නැහැ. නමුත් ජනාධිපති මහින්ද රාජපක්ෂ මහතා මේ ගැන අවධානය යොමු කර රටේ පරිපාලන යන්ත්‍රය ට ගැලපෙන විධිමත් වැඩපිළිවෙලක් සකස් කරයි කියන විශ්වාසයක් ජනතාවට තිබෙනවා.ඒක ඉකුත් සමයේ අවසන් වූ දැවැන්ත යුද ජයග්‍රහණයෙන් ඔප්පු වුණා. එහි දී අපි යුද උපදෙස් ආනයනය කළේ නැහැ. නොයෙක් විදියේ සාකච්ඡා පැවැත්වෙන්න ඇති. ඒ තිස් අවුරුදු යුද ශාපය අවසන් කළා වගේ මේ රටේ රාජ්‍ය පරිපාලනය විධිමත් කිරීමට ඊට වඩාත් සුදුසු වැඩපිළිවෙළක් සකස් කර ගැනීමට මේ මගින් හැකි වෙනවා. මේ සඳහා පැවැත්වෙන රහස් ඡන්දය ස්වාධීනව, පවත්වා ගැනීම සඳහා අමාත්‍යාංශය බාර ඇමැතිවරයා, ලේකම් ඇතුළු ඉහළ නිලධාරින් සහ සේවකයින් එක්ව ක්‍රියා කළ යුතුයි.* සේවක සභා පිහිටුවන ආකාරය පිළිබඳ පැහැදිලි කළොත්?මීට උදාහරණයක් ලෙස අපේ අමාත්‍යාංශය ගනු ලැබුවොත් එක එක අංශ තිබෙනවා. ඒවා නියෝජනය වන පරිදි තමයි සේවක සභාව පිහිටුවනු ලබන්නේ. පාලන අංශය, පුස්තකාලය, පිළිගැනීමේ නිලධාරි, මාධ්‍ය අංශය එක් ඡන්ද කොට්ඨාසයක් වන අතර නියෝජිතයින් ගණන එකකි. ගිණුම් අංශය අභ්‍යන්තර විගණන අංශය, සැලසුම් අංශය තවත් කොට්ඨාසයක්. නියෝජිතයින් ගණන එකක්.ජාතික භාෂා හා සමාජ ඒකාබද්ධතා අංශ එක් කොට්ඨාසයක් වන අතර නියෝජිතයින් ගණන එකකි.කාර්යාල සහායකයින් එක් කොට්ඨාසයක්, නියෝජිතයින් එකයි. ජාතික ඒකාබද්ධතා ප්‍රවර්ධන සහකාරවරුන් එක් කොට්ඨාසයක් වන බැවින් නියෝජිතයින් ගණන තුනයි.මේ නියෝජිත ගණන තීරණය වන්නේ ඒ ඒ අංශවල සිටින සේවකයින්ගේ සංඛ්‍යාව අනුවයි.මේ සේවක සභාවලට වැඩි ඡන්දයෙන් පත්වන අයට පසුව පුහුණුවක් ලබා දෙනවා.මෙහි කාර්යභාරය ගැන නියෝජිතයන් සේවක සභාවලට පත්වීමෙන් අනතුරුව එහි සභාපති ලේකම් වශයෙන් නිලධාරි මණ්ඩලයක් ද තෝරා පත් කර ගැනීම සිදු වෙනවා.සේවක සභා අමාත්‍යාංශයට ඊට යටත්ව තිබෙන ආයතනවලට එක බැගින් පිහිටුවනවා. මේ සභාවක් සඳහා අවම වශයෙන් පස් දෙනකුත් උපරිම වශයෙන් විසි දෙනකුත් පත් කර ගනු ලබනවා. මෙහි දී සේවක සභා පාලන අධිකාරියට යෝජනා පමණක් නෙවෙයි. ඊට විසඳුම් ද ඉදිරිපත් කර පුළුවන්තරම් පොදු තීරණ ඔස්සේ එක¼ඟතාවයන්ට පත් විය යුතුයි.එදා ශ්‍රී ලංගම ඛනිජ තෙල් සංස්ථාව සභාපතිවරු ඊට අයත් සෑම කාර්යස්ථානයක් සඳහා ම සේවක සභා පිහිටවනු ලැබුවා.සේවක සභාවක් තුළ යම් ගැටලුවක් සාකච්ඡා වෙද්දී එය නිරවුල් කර ගැනීමට පාලන අධිකාරියට හා සේවක නියෝජිතයින්ට නොහැකි වුවහොත් ඒ ගැන අමාත්‍යාංශ ලේකම්ට දැනුම් දිය හැකියි. එයත් ක්‍රියාත්මක කර ගැනීමට නොහැකි වුණොත් අදාල ඇමැතිවරයාට අභියාචනායක් ඉදිරිපත් කළ හැකියි.* සේවක සභාවකට බලයේ සිටිය හැකිකාලය කොපමණ ද?සාමාන්‍යයෙන් වසරින් වසර මෙහි පාලන කාලය අලුත් වන අතර 1970 දී පත් වූ ඇතැම් සේවක සභා වසර දෙකක කාලයක් බලයේ සිටි අවස්ථා තිබෙනවා. සේවක සභා ක්‍රියාත්මක කර ගැනීම සඳහා ව්‍යවස්ථාවන් සකස් කර ගත යුතුයි.ආයතනයකින් සිදු වන සේවා පොදු ජනතාව වෙත මනාව ඉටු කර දී ජනතා පැතුමන් මල්ඵල ගැන්වීම සේවක සභා පිහිටුවීමේ අභිප්‍රායයි. එමෙන් ම ආයතනික සංවර්ධනය ඇති කොට එහි ප්‍රතිලාභ සේවකයින් වෙත ළඟා කර ගැනීමත් අපේ අරමුණක්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=f1108303</link>
    <topic>අනුන්ගේ කැළි කසළ සහඩෙංගු දේශපාලනය</topic>
    <author>මොහමඩ් මහිස් ජ්‍යෙෂ්ඨ කථිකාචාර්ය -කොළඹ විශ්වවිද්‍යාලයේසමාජ විද්‍යා අධ්‍යයන අංශය</author>
    <content>අද වන විට අපේ රටේ නොයෙක් පාරිසරික සෞඛ්‍ය ගැටලු මෙන් ම පාරිසරික ප්‍රශ්න දැක ගත හැකි වේ.ඩෙංගු උවදුර මෙවන් ආකාරයේ පාරිසරික සෞඛ්‍ය ගැටලු මුල් කර ගත් ප්‍රශ්නයකි. එය හුදෙක් ම වෛද්‍ය හෝ සෞඛ්‍ය ක්‍ෂේත්‍රයට පමණක් සීමා වූ ගැටලුවක් නොවන අතර අප ගේ සමාජ, ආර්ථික හා සංස්කෘතික පසුබිමෙන් නිර්මාණය වෙමින් තිබේ. වර්තමානයේ තිබෙන පරිසර, සෞඛ්‍ය ගැටලුවලට හේතු වන්නේ මිනිස් ක්‍රියාකාරකම් හා මිනිසා ගේ ජීවන රටාවයි.පරිභෝජනවාදයඅතීතයේ සොබාදහම විසින් මිනිසා ගේ සංස්කෘතිය නිර්ණය කරනු ලැබුවත්, වර්තමානයේ මිනිස් සංස්කෘතිය විසින් සොබාදහමේ පැවැත්ම නිර්ණය කරනු ලබයි. එම නිසා මිනිසා ගේ සිතුම් පැතුම්, අදහස්, ආකල්ප, පරිභෝජනය, ජීවන රටාව යන කරුණුවලින් සමන්විත සංස්කෘතිය හා පරිසරික සෞඛ්‍ය ගැටලු අතර සමීප සම්බන්ධතාවයක් ඇත.නූතන සංස්කෘතියේ ප්‍රධානත ම අංගයක් වන පරිභෝජනවාදය වර්තමාන පරිසර පද්ධතිය ගිල ගැනීමට තරම් ප්‍රබල අභියෝගයක් බවට පත් ව ඇත. අද බොහෝ දුරට සංකේත මුල් කර ගත් පරිභෝජනයක් සිදුවෙන බැවින් මිනිසුන් භාණ්ඩ වෙනුවට සංකේත පරිභෝජනයේ යෙදී සිටීම දැකිය හැකි ය.ලාංකීය සමාජයේ දී මිනිසුන් ගේ සමාජ තත්ත්වය ප්‍රධාන වශයෙන් තීරණය කරනු ලබන්නේ ඔවුන් ගේ පරිභෝජන හැකියාව හා පරිභෝජන රටාව පදනම් කොට ගෙනයි. උදාහරණයක් ලෙස, වර්තමාන ශ්‍රී ලාංකීය සමාජය තුළ මිල අධික වාහන මිල දී ගැනීම හා සුපිරි නිවාස ඉදිකිරීම යන පරිභෝජන රටාවන් දෙක පමණක් බොහෝමයක් පාරිසරික ප්‍රශ්නවලට හේතු වී ඇත.සමාජ ප්‍රශ්නපරිභෝජනය හා කැළි කසළ ජනනය අතර ඉතා කිට්ටු ධනාත්මක සම්බන්ධතාවයක් පවතී. එමෙන් ම අනවශ්‍ය පරිභෝජනය පාලනය කර ගැනීම තුළින් කැළි කසළ ජනනය ද අඩු කර ගත හැකි ය. කැළි කසළ ජනනය වීමෙන් පසු එයට තාක්ෂණික පිළියම් සෙවීමට වඩා කැළි කසළ ජනනය කරන පරිභෝජන රටාව සීමා කරන චර්යාමය ක්‍රමවේදයන් හඳුන්වා දෙන්නට සිදු වේ.ජල දූෂණය, දුර්ගඳ, පරිසරයේ සෞන්දර්යාත්මක අගය නැති වීම හා ජනයා අතර ගැටුම් යන ආදිය කැළි කසළ නිසා ඇති වන ප්‍රධාන ප්‍රශ්න වන්නේ ය.අද අපේ රටේ අංක එකේ සෞඛ්‍ය හා සමාජ ප්‍රශ්නය බවට පත්ව තිබෙන ඩෙංගු උවදුර ඇති වීමට ද කැළි කසළ බලපෑම් සිදු කරමින් තිබේ.ඩෙංගු මදුරුවාට පහසුවෙන් බෝ වන්නට අවශ්‍ය කරන පරිසරය කැළි කසළවල තිබෙන සමහර ද්‍රව්‍යයන් මඟින් (පොලිතින්, ප්ලාස්ටික්, ටින්, බෝතල් හා වෙනත් ආහාර හා භාන්ඩ ඇසුරුම්) අවස්ථාව උදාකර දී ඇත. එමෙන් ම සාමාන්‍ය වැස්සකින් පවා නගරයක් ගංවතුර තත්ත්වයට පත් කරන කැළිකසළවල අඩංගු පොලිතින් අපට නොපෙනන ආකාරයෙන් කාණු පද්ධතින් තුළ ජලය රැස්වීමට ඉඩ සලස්වා එමගින් ද මදුරුවන් බෝ වීමට අවස්ථාව ඇති කරන්නේ ය.මේ වසරේ මේ වන විට ජීවිත 100ක් පමණ බිලිගත් හා රෝගීන් දස දහසක් පමණ වාර්තා වූ ඩෙංගු රෝගය ප්‍රධාන වශයෙන් ම නාගරික හා අර්ධ නාගරික ප්‍රදේශවල බෝ වෙමින් තිබේ.මෙයට ප්‍රධාන හේතුව වන්නේ ඩෙංගු මදුරුවාට බෝවීමට අවශ්‍ය පරිසරය එහි තිබීමයි. අනවශ්‍ය පරිභෝජනයේ නරක ප්‍රතිඵලයක් වූ කැළි කසළ හා අක්‍රමවත් ව ගොඩනැගිලි (කොන්ක්‍රීට් කාණු, වැහිපීලි හා ජල ටැංකි) ඩෙංගු මදුරුවා බෝවීමට රැකුලක් වේ.අප ගේ අතවශ්‍ය පරිභෝජනය සීමා කිරීම සඳහා ත්‍රිමාන සැලැස්මක් අප තුළ සකස් කර ගත යුතු වේ. එම ත්‍රිමාන පරිකල්පන ලෙස ආර්ථික තර්කානුකූලභාවය, තාක්ෂණික දැනුම හා චර්යාමය වෙනස්කම් යොදා ගත හැකි වේ. මේ පරිකල්පනයන්ගෙන් යම් ආචාර්ය ධර්මතාවකට යටත් පරිභෝජන රටාවක් අප තුළ සකස් කර ගත හැකි වේ.එමගින් අනවශ්‍ය පරිභෝජනය අවම වන අතර බොහෝ පාරිසරික සෞඛ්‍ය ගැටුම්වලට හේතු වන කැළි කසළ ජනනය වීම ද අවම වේ. මේ කාර්යය සඳහා කාන්තාවන්ට ඍජු හා වඩාත් බලපෑම් සහිත දායකත්වයක් ගෘහය තුළ ලබා දිය හැකි ය.ඩෙංගු උවදුර සමාජ විද්‍යාත්මකව විමසා බැලීමේ දී පෙනී යන තවත් කරුණක් නම්, වර්තමාන සමාජයේ සාමූහිකත්වය බිඳ වැටීමයි. අද වන විට ලාංකීය සමාජයේ එහි සාමාජිකයින් අතර අතීතයේ තිබුනා වූ ප්‍රාථමික සමාජ සම්බන්ධතා අඩුවෙමින් ඒ වෙනුවට ද්විතික සමාජ සම්බන්ධතා වර්ධනය වී තිබේ.අර්බුදවර්තමාන ලාංකීය සිවිල් සමාජයේ සාමූහික විඥානය දුර්වලව පවතින අතර ඒ වෙනුවට ජන සමාජය (කලාකරුවන් හා මාධ්‍ය විසින් නිර්මාණය කරන සමාජය) හා දේශපාලන ප්‍රවාහයන් ප්‍රබල තත්ත්වයට පත් වෙමින් ඇත. මේ තත්ත්වය හේතු කොට ගෙන කුඩා දරුවා ගේ සිට වැඩිහිටියා දක්වා ම පුද්ගලාර්ථකරණයට (Individualization) ලක්ව ඇත. සමාජයට සාමුහික කටයුතු කරන්නට නොහැකි වීම නිසා නොයෙක් අර්බුදවලට මුහුණ දෙන්නට සිදුව ඇත.ඉතා බරපතල ආකාරයෙන් පැතිර යන ඩෙංගු වැනි රෝග අපගේ සමාජයේ සාමූහිකත්වය බිඳ වැටීම මනාව පිළිඹිබු වේ. ඩෙංගු මර්ධනයට සිවිල් සමාජයේ සාමූහිකත්වය අතවශ්‍ය සාධකයකි.තරගකාරීත්වයඅද වන විට ඩෙංගු දේශපාලනය (Dengue Politics) ද ජනප්‍රිය වෙමින් තිබේ. ඩෙංගු රෝගය පැතිරීමට හෝ මර්ධනයට අදාළ ඕනෑම බල සම්බන්ධතාවයක් ඩෙංගු දේශපාලනය හැටියට හඳුන්වා දිය හැකි ය.ඩෙංගු මර්දන ව්‍යාපාරය තුළ ප්‍රදේශයේ දේශපාලන බල ව්‍යුහය තුළ ඇති වන තරගකාරීත්වය, අනාගත දේශපාලන අයෝජනයන් සඳහා කටයුතු කිරීම, නිලධාරීන් හා ආයතන අතර ඇති වන ගැටුම් යනාදී තත්ත්වයන් ඩෙංගු දේශපාලනය තුළ ඇති වෙමින් පවතියි.ඩෙංගු මර්දන ක්‍රියාවන් සැබෑ සමාජ යථාර්ථය අභිබවා ගොස් දේශපාලකයන් ගේ ජනප්‍රිය දේශපාලන ක්‍රියාවක් බවට පත්ව ඇත. කෙසේ වෙතත් වර්තමානයේ ඩෙංගු හා කැළි කසළ මර්දනයට රාජ්‍ය බලය උපරිමව යොදා ගැනීමේ කටයුත්ත දැක ගත හැකි වේ. ඒ සඳහා පොලිසිය සහ හමුදාව යොදා ගනිමින් සිදු කරනු ලබන මෙහෙයුම් පාරිසරික සෞඛ්‍ය ගැටලු විසඳීමට හඳුන්වා දුන් අලුත් රාජ්‍ය ක්‍රමවේදයක් හැටියට ද සැලකිය හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>30</day>
    </date>
    <link>http://www.dinamina.lk/2011/08/30/_art.asp?fn=f1108304</link>
    <topic>මානව අයිතිවාසිකම්වලටවැට බඳිනනවකවදය</topic>
    <author>අධිනීතිඥ</author>
    <content>මානව අයිතිවාසිකම් ප්‍රකාශයට පත්කිරීමේ මූලික පරමාර්ථය නම් කිසිවකුගේ හෝ කණ්ඩායමකගේ පෞරුෂත්වයට, පීඩනයට, ශාරීරික හිරිහැරකම්වලට ගොදුරු වූ මිනිසාගේ ශ්‍රමය සූරාකෑමෙන් වළක්වාගෙන නිදහසේ නිරෝගී මිනිසෙකු වශයෙන් ජීවත්වීමට අවශ්‍ය ආරක්ෂිත වාතාවරණයක් රැක දීමය.මානව අයිතිවාසිකම් පිළිබඳ වර්තමානයේ දේශපාලකයන්, පාලකයන් රජයේ නිලධාරීන් විශ්වවිද්‍යාලවල කථිකාචාර්යවරුන්, ශිෂ්‍යයන්, පාසල්වල ගුරුවරුන් හා ශිෂ්‍ය ශිෂ්‍යාවන් හා ජනමාධ්‍යවේදීන් ද මහ ඉහළින් කතා කරති.මෙවන් යුගයක විශ්වවිද්‍යාල සිසුන් කොයිතරම් දුරට මානව අයිතිවාසිකම් ආරක්ෂා කිරීම සඳහා කැප වී සිටින්නේ ද යන්න සොයා බැලිය යුතුව ඇත.මානව අයිතිවාසිකම් උල්ලංඝනය කිරීම නිසා සමාජයට ඇතිවන අහිතකර ප්‍රතිඵල බොහෝ ය. සමාජ අතර ගැටුම් ඇතිවීම, සාමය කැඩීම, නීතිය උල්ලංඝනය කිරීම, ජනතාව හිංසනයට ලක්වීම, රාජ්‍ය දේපළවලට හානි ඇතිවීම රජය අපහසුතාවයට ලක්වීම ශිෂ්‍ය ශිෂ්‍යාවන්ගේ අධ්‍යාපනය කඩාකප්පල් වීම, බඩගෝස්තර හා ආත්මාර්ථකාමී දේශපාලන පටු අභිමථාර්ථයන් ඉෂ්ට කර ගැනීමට කුහක දේශපාලඥයන්ට මග පෑදීම, රටේ අධ්‍යාපනයට අහිතකර බලපෑම් ඇතිවීම, නීතිය ක්‍රියාත්මක කරන නිලධාරීන් අපහසුතාවයට ලක් වීම ඉන් සිදුවේ.වර්තමානයේ හි විශ්වවිද්‍යාලවල සිටින ශිෂ්‍ය ශිෂ්‍යාවන් මානව අයිතිවාසිකම් ගැන බලන ආකල්ප විශ්වවිද්‍යාලය තුළ හා පිටතදී තම අපේක්ෂාවන් මුදුන්පත් කරගැනීම සඳහා සටන් පාඨයක් වශයෙන් භාවිත කිරීමේ ප්‍රවනතාවක් දක්නට ලැබේ.එසේ පටු ඇබ්බැහිවීම්වලට සිසුන් ලක්වන්නේ ඔවුන් තුළ උත්පාදනය වන රංචු මනස හා ත්‍රිල්වාදී ආකල්ප නිසා ය. මේ නිසා නවක සිසුන් හෝ විශ්වවිද්‍යාල කාර්ය මණ්ඩලය ඔවුන් කෙරෙහි බලන්නේ යහපත් සිතකින් නොවේ.ඔවුන් මානව අයිතිවාසිකම් ගැන විශ්වවිද්‍යාල තුළ හෝ බාහිරව කෑ ගැසුවත් විශ්වවිද්‍යාලවලට එන ශිෂ්‍ය ශිෂ්‍යාවන්ගේ හෝ ආචාර්ය මණ්ඩලයේ සාමාජිකයන්ගේ පෞරුෂත්වයට නිගා කිරීම සඳහා කුරිරු ක්‍රියාකාරකම්වල යෙදෙන්නේ ඔවුන් තුළ ඇති මෙවැනි අපකීර්තිමත් ත්‍රිවිල්වාදී අනවශ්‍ය රංචු මනසක් නිසා ය.විශ්වවිද්‍යාලවලට එන නවක සිසුන්ට නවක වදය දීම ජ්‍යෙෂ්ඨ ශිෂ්‍ය ශිෂ්‍යාවන් විසින් ඉතා අශිෂ්ඨ ලෙස පටන් ගෙන ඇති බව මෑතදී සිදුවූ සිදුවීම්වලින් ඔප්පු වී ඇත. එපමණක් නොව නවක වදයෙන් නවක සිසුන් බේරීම සඳහා මැදිහත් වන ශිෂ්‍ය විනය උපදේශකයන්ට පරුෂ වචනයෙන් බැන වදින ජ්‍යෙෂ්ඨ ශිෂ්‍යයන්ද සිටන බව වාර්තා වී ඇත.ශ්‍රී ලංකාවේ විශ්වවිද්‍යාලවල හෝ වෙනත් අධ්‍යාපන ආයතන තුළදී හෝ ඉන් පිටතදී තම විශ්වවිද්‍යාල ශිෂ්‍ය ශිෂ්‍යාවන්ට හෝ කාර්ය මණ්ඩලයේ සාමාජිකයින්ට නවක වදය දීිම සාමාන්‍ය නීතියේ මෙන්ම විශේෂ නීතිය යටතේ වරදක් වශයෙන් අර්ථ නිරූපණය කළ හැක.නවක වදය තහනම් කිරීමේ පනත යටතේ එන වරදවල් විශ්වවිද්‍යාල ශිෂ්‍යයෙකු විසින් සිදුකරනු ලැබුවහොත් එම ශිෂ්‍යයා වරෙන්තුවක් නොමැතිව අත්අඩංගුවට ගත හැකිය.විශේෂයෙන්ම ශිෂ්‍යයන්ට හෝ විශ්වවිද්‍යාල කාර්ය මණ්ඩලයේ සාමාජිකයෙකුට විශ්වවිද්‍යාලය තුළ හෝ ඉන් පිටතදී ලිංගික අතවර කිරීමක් හෝ බරපතළ තුවාල කිරීමක් හෝ ඔවුන්ගේ යාම් ඒමේ නිදහස සීමා කිරීමේ යම් ක්‍රියාවක් කරනු ලබන යම් ශිෂ්‍යයෙකු පොලිස් අත්අඩංගුවට ගත හොත් එම ශිෂ්‍යයා සඳහා ඇප ලබාගත නොහැක.ඇප ලබාගත යුත්තේ පළාත් බද මහාධිකරණය මගිනි.විශේෂ නීතියක් වන නවක වදය තහනම් කිරීමේ පනත යටතේ, කරනු ලබන වැරැදි සඳහා පොලිස් අත්අඩංගුවට ගනු ලබන ශිෂ්‍ය ශිෂ්‍යාවන්ට එරෙහිව චෝදනා මහේස්ත්‍රාත් උසාවියේ ගොනු කරනු ලබන්නේ නවක වදය තහනම් කිරීමේ නීතිය යටතේ පමණක් නොව රටේ සාමාන්‍ය නීතිය වන ලංකා දණ්ඩ නීති සංග්‍රහයද යටතේය.ඒ අනුව එවැනි චෝදනාවකට වැරදිකරුවකු වන විත්තිකාර ශිෂ්‍යයෙකුට නවක වදය තහනම් කිරීමේ පනත යටතේ අවුරුදු 7ක් දක්වා බරපතළ වැඩ ඇතිව බන්ධනාගාර ගත කිරීමට නියම කළ හැකි අතර විශ්වවිද්‍යාලයේ හෝ විශ්වවිද්‍යාල ශිෂ්‍යයන්ගේ හෝ කාර්ය මණ්ඩලයේ දේ්පළකට මූල්‍ය හානියක් වූවා නම් එම හානියේ ප්‍රමාණය අනුව අධිකරණය තීරණය කරන වන්දියක් ගෙවීමට ද එවැනි වැරදිකරුවකු වූ ශිෂ්‍යයෙකුට සිදුවේ.මීට අමතරව රටේ සාමාන්‍ය නීතිය අනුව දඩුවම් පැමිණවීමද අධිකරණය විසින් සිදු කරනු ලබයි. තම විශ්වවිද්‍යාල ශිෂ්‍යභාවයද අවලංගු කිරීමට විශ්වවිද්‍යාල බලධාරීන්ට සිදුවේ’මෙවැනි අහිතකර අත්දැකීම්වලින් බැටකන්නේ වරදට වැරදිකරු වූ ශිෂ්‍යයා පමණක් නොව ඔහුගේ මවුපියන් හා පවුලේ සාමාජිකයන්ය.දිගු කාලයක් තිස්සේ තම දරුවා වෙනුවෙන් දුෂ්කර ගමනක යෙදුනු මවුපියන් හා පවුලේ සාමාජිකයන්ගේ අපේක්ෂා විනාශ කර දමනවා පමණක් නොව ඔවුන් උපයාගත් කීර්තිමත් පෞරුෂත්වයද විනාශ මුඛයට ඇද දැමීමක් මෙමගින් සිදුවේ.විශ්වවිද්‍යාලයේ ඉගෙනුම ලබන ශිෂ්‍ය ශිෂ්‍යාවන්ගේ පරම අභිලාශය වන්නේ තමන් දිවා රෑ නොබලා අධ්‍යාපන කටයුතු කොට අවසානයේ ලබාගත් විශ්වවිද්‍යාල වරප්‍රසාදය උපරිම මට්ටමින් භුක්ති විඳ ඉතා සාර්ථක අන්දමින් උපාධියක් ලබාගෙන තම රටේ උන්නතියට උපරිම මට්ටමින් අවංකව දායක වීමය. ඒ සඳහා විශ්වවිද්‍යාලය තුළ ආරක්ෂිත ඉගෙනීමේ වාතාවරණයක් තිබිය යුතුය.එවැන්නක් ලබාගත හැක්කේ ශිෂ්‍යයන්ගේ පමණක් නොව කාර්ය මණ්ඩලයේ සාමාජිකයන්ගේද මානව අයිතීන් සුරක්ෂිත වන අන්දමට අන්‍යොන්‍ය වශයෙන් ආදර්ශමත් ලෙස හැසිරීම තුළිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108311</link>
    <topic>බාල පෙට්රල්වලින්හානි වූ වාහනවලටසති දෙකෙන් වන්දි</topic>
    <author>සුභාෂිණී සේනානායක</author>
    <content>බාල පෙට්‍රල් භාවිතය නිසා හානි වූ වාහන සම්බන්ධව අදාළ වන්දි ගෙවීම් සිදුකිරීම සති දෙකක් ඇතුළත ආරම්භ කිරීමට ඛනිජ තෙල් නීතිගත සංස්ථාව ක්‍රියා කරයි.මේ පෙට්‍රල් තොගය ගෙන්වීමට වගකිවයුතු නිලධාරීන් සම්බන්ධව අවශ්‍ය ක්‍රියාමාර්ග ගන්නා ලෙස ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා ලංකා ඛනිජ තෙල් සංස්ථාවට ලිඛිතව දැනුම් දී තිබේ.ලබාගෙන ඇති තොරතුරුවලට අනුව වන්දි ගෙවීම් කටයුතු සති දෙකක කාලයක් තුළ ආරම්භ කෙරෙනු ඇත.උපරිමය රුපියල් 50,000 කට යටත් ව වන්දි ගෙවීම් සිදුකරනු ලැබෙන අතර මේ වන විට පැමිණිලි 2000කට අධික ප්‍රමාණයක් ලැබී ඇතැයි සංස්ථාව පවසයි.මේ පෙට්‍රල් තොගය නිසා ලංකා ඛනිජ තෙල් නීතිගත සංස්ථාවට වූ පාඩුව ගණන් බලා සැපයුම්කාර සමාගමෙන් එම මුදල් අයකර ගැනීමට පියවර ගන්නා ලෙස ද ඇමැතිවරයා සභාපතිවරයාට දැනුම් දී තිබේ. මේ පෙට්‍රල් තොගය සම්බන්ධව ක්‍රියාකළ නිලධාරින් සම්බන්ධව අවශ්‍ය ක්‍රියාමාර්ග ගැනීමට සංස්ථාවේ සභාපතිවරයාට මෙන් ම රාජ්‍ය පරිපාලන හා ස්වදේශ කටයුතු අමාත්‍යාංශ ලේකම්තුමන් වෙත ඛනිජ තෙල් කර්මාන්ත අමාත්‍යාංශයේ වැඩබලන ලේකම්වරිය දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108312</link>
    <topic>අලුත් ශ්‍රී ලංකාවට ලැබෙනමුස්ලිම් දායකත්වය අගයනවා</topic>
    <author/>
    <content>සාමය සහෝදරත්වය සහිත අලුත් ශ්‍රී ලංකාවක් ගොඩනැඟීමට පියවර තබන විට ඒ සඳහා මුස්ලිම් ප්‍රජාව ලබා දෙන සහයෝගය විශේෂයෙන් අගය කළ යුතු බව ජනාධිපති මහින්ද රාජපක්ෂ මහතා ඊදුල් ෆීතර් උත්සවය නිමිත්තෙන් සුබ පැතුම් පණිවිඩයක් නිකුත් කරමින් කියා සිටී.ශුද්ධ කුරාණයේත්, මුහම්මද් නබි නායකතුමන්ගේත් ඉගැන්වීම් අනුව යන මුස්ලිම් ජනතාව එකමුතුකමින් පිරුණු රටක් හා සමෘද්ධිමත් ජන ජීවිතයක් ගත කිරීමට පෙළ ගැසිය යුතුව ඇතැයිද ඒ මහතා පවසයි.ජනාධිපති මහින්ද රාජපක්ෂ මහතා ඊදුල් ෆීතර් උත්සවය නිමිත්තෙන් නිකුත් කැර ඇති සුබ පැතුම් පණිවිඩයේ මෙසේද සඳහන් වේ. ඉස්ලාම් බැතිමතුන් මහත් උද්යෝගයෙන් සමරන ඊදුල් ෆීතර් උත්සවයට සුබ පැතුම් එක් කරන්නේ හද පිරි සතුටින් යුක්තව ය.ඉස්ලාම් දහමේ ඇති පූජනීය මාසයේ සාම්ප්‍රදායික උපවාසය සහ ආගමික චාරිත්‍ර පවත්වා එය නිමා කිරීමේ අවස්ථාව ඊදුල් ෆීතර් ය. මේ ඉතා වටිනා ආගමික අවස්ථාවට ශ්‍රී ලංකාවේ මුස්ලිම් ප්‍රජාව ලෝකවාසී සහෝදර මුස්ලිම් ජනතාව සමඟ එක් වන්නේ මහත් ප්‍රීතියෙනි. ශුද්ධ වූ කුරාණයේ සහ මුහම්මද් නබි නායකතුමාගේ ඉගැන්වීම්වලට අනුව මුස්ලිම් බැතිමතුන් මේ සමය ගත කරන්නේ දැඩි ආගමික පිළිවෙත් පුරමිනි.ශ්‍රී ලංකාවේ දිගු ඉතිහාසය දෙස බැලීමේදී මුස්ලිම් ප්‍රජාව සියලු ජාතිකයන් සහ ආගමිකයන් සමඟ දැඩි සහෝදරත්වයෙන් ජීවත් වූ බව අපි දනිමු. ඒ සඳහා ඔවුන් ඉස්ලාමීය දහමේ මඟ පෙන්වීම ගුරු කොට ගෙන තිබේ. රටේ සංවර්ධනයට සේම රටේ ඒකීයභාවය ආරක්ෂා කිරීමට ඔවුන් ලබා දෙන්නේ විශාල දායකත්වයකි. මේ රටේ මුස්ලිම් ජනතාව උතුරු, නැඟෙනහිර, දකුණ, බටහිර ආදී සියලු පළාත්වල අද නිදහසේ ඊදුල් ෆීතර් උත්සවය සමරති. ඔවුන් ඒ පිළිබඳ මහත් සතුටට පත් වන්නේ උදා කරගත් නිදහස වෙනුවෙන් කළ දැඩි කැපකිරීම් ද සිහිපත් කරමිනි.ඊදුල් ෆීතර් උත්සවය ශ්‍රී ලංකාවේ සියලු ඉස්ලාමීය බැතිමතුන්ට පී‍්‍රතියෙන් සැමරීමට හැකිවේවා! යි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083118</link>
    <topic>ශි‍්‍රලනිප 60 සංවත්සරය ප්‍රධාන උත්සවය අරලියගහ මැදුරේදී</topic>
    <author>සිතාරා සේනානි සහ ස්වර්ණා විජේකෝන්</author>
    <content>ශ්‍රී ලංකා නිදහස් පක්ෂයේ හැටවන සංවත්සරය සැප්තැම්බර් 2 වෙනිදාට යෙදේ.හැටවන සංවත්සරය නිමිත්තෙන් පැවැත්වෙන ශ්‍රී ලංකා නිදහස් පක්‍ෂයේ ප්‍රධාන උත්සවය සැප්. දෙවෙනිදා පස්වරු 3.00ට ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී පැවැත්වේ.හැටවන සංවත්සරය වෙනුවෙන් වැඩසටහන් රැසක් සංවිධාන කර ඇති අතර ඊයේ (30) සිට සංවත්සර සතියක් ද නම් කර ඇති බව ශ්‍රී ලංකා නිදහස් පක්‍ෂයේ මහලේකම් මෛත්‍රිපාල සිරිසේන මහතා ප්‍රකාශ කළේය. සංවත්සර සතිය තුළදී ආසන මට්ටමින් ශ්‍රී ලංකා නිදහස් පක්ෂයේ ඉතිහාසය, පක්‍ෂයේ ගමන් මඟ, අභියෝග , ජයග්‍රහණ පක්‍ෂයට මුහුණ දීමට සිදු වූ ගැටලු ආදිය පිළිබඳව පාක්‍ෂිකයින් දැනුවත් කිරීමේ වැඩසටහන් රැසක් පැවැත්වෙන බවද අමාත්‍යවරයා ප්‍රකාශ කළේය.ශ්‍රී ලංකා නිදහස් පක්‍ෂයේ උන්නතිය, අභිවෘද්ධිය වෙනුවෙන් කැපවූ නායක, නායිකාවන් පිළිබඳව දේශන සම්මන්ත්‍රණ පැවැත්වීම, ඇගයීමට ලක්කිරීම සඳහා ද විවිධ වැඩසටහන් රැසක් සංවිධානය කර ඇති බවත් ඇමතිවරයා කීය.එමෙන්ම ශ්‍රී ලංකා නිදහස් පක්‍ෂයේ හැටවන සංවත්සරය නිමිත්තෙන් දීප ව්‍යාප්ත මට්ටමින් ආගමික වැඩසටහන් රැසක් ද පැවැත්වෙන බවද ඇමතිවරයා කීය.අමාත්‍ය මෛත්‍රිපාල සිරිසේන මහතා මේ බව සඳහන් කළේ කොළඹ මහවැලි කේන්ද්‍රයේදී පැවැති විශේෂ මාධ්‍ය සාකච්ඡාවකට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083124</link>
    <topic>ශ්‍රී ලංකා කොන්සල් ජනරාල් නව කාර්යාලයක් බැංගලෝර් හිදී  </topic>
    <author>මහින්ද අලුත්ගෙදර</author>
    <content>නව ශ්‍රී ලංකා කොන්සල් ජනරාල් කාර්යාලයක් ඉන්දියාවේ බැංගලෝර් හි ස්ථාපිත කිරීමට රජය පියවර ගෙන ඇත.බැංගලෝරයේ සදාශිවනගර් හි ස්ථාපිත කළ නව කොන්සල් ජනරාල් කාර්යාලය ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතාගේ ප්‍රධානත්වයෙන් පසුගියදා විවෘත කෙරිණි.නව කොන්සල් ජනරාල් කාර්යාලයේ කොන්සල් ජනරාල්වරයා වශයෙන් ආචාර්ය කේ. සුදාකර් මහතා පත්කර තිබෙන අතර නව පත්වීම ප්‍රදානයද එහිදී සිදුවූ බව නවදිල්ලි නුවර පිහිටි ශ්‍රී ලංකා මහ කොමසාරිස් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108313</link>
    <topic>ශ්‍රී පාද අධිපති හිමියෝ අපවත් වෙති</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ශ්‍රී පාදස්ථානාධිපති සපරගමුව පළාතේ උප ප්‍රධාන සංඝනායක හඳපාන්ගොඩ ශ්‍රී විමල නාහිමියෝ කොළඹ පෞද්ගලික රෝහලකදී ඊයේ අලුයම අපවත් වී වදාළහ.උන්වහන්සේ කලක් තිස්සේ ගිලන්ව සිටියහ.1970 දී ශ්‍රී පාද භාරකාරත්වයට පත්වූ හඳපාන්ගොඩ විමල නාහිමියෝ ශ්‍රී පාදස්ථානාධිපතිව සිටි යසස්සි නාහිමියන්ගේ අපවත්වීමෙන් පසු 1980 දශකයේදී ශ්‍රීපාද නායකත්වයට පත්වූහ. අවමංගල පූජෝත්සවය පසුව දැනුම් දෙන බව ශ්‍රී පාද භාරකාර දම්පහළ සීලානන්ද නාහිමියෝ පැවසුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108314</link>
    <topic>කොරියානු භාෂා විභාගයඔක්තෝබර් 15-16</topic>
    <author>මහින්ද අලුත්ගෙදර</author>
    <content>ඔක්තෝබර් මස 8-9 දෙදින පැවැත්වීමට නියමිතව තිබූ දකුණු කොරියානු භාෂා ප්‍රවීණතා විභාගය ඔක්තෝබර් මස 15 හා 16 දිනයන්හි කොළඹදී පැවැත්වීමට කටයුතු යොදා ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි. පළාත් පාලන මැතිවරණයේ තෙවැනි අදියර පැවැත්වෙන හෙයින් විභාගය කල් දැමීමට සිදුවූ බව එම කාර්යාංශය සඳහන් කරයි.එක් එක් අපේක්ෂකයාට අදාළ වන දිනය, විභාග මධ්‍යස්ථානය, විභාග ශාලාව, වේලාව ආදිය පුවත්පත් දැන්වීම් මාර්ගයෙන් දැනුම් දීමට ශ්‍රී ලංකා විදේශ සේවා නියුක්ති කාර්යාංශය කටයුතු යොදා තිබෙන අතර ඊට අමතරව www.slbfe.lk වෙබ් අඩවියෙන්ද තොරතුරු දැන ගත හැකි වේ.මේ විභාගය සඳහා අපේක්ෂකයන් 50730 ක් පෙනී සිටින බවද විදේශ සේවා නියුක්ති කාර්යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083120</link>
    <topic>කුරුණෑගල ශික්‍ෂණ රෝහලේළදරුවෝ 5ක් මරුට</topic>
    <author>සන්ධ්‍යා කරුණාරත්න</author>
    <content>කුරුණෑගල ශික්ෂණ රෝහලේ නොමේරූ ළදරු ඒකකයට බැක්ටීරියාවක් ඇතුළු වීම නිසා ළදරුවන් පස් දෙනකු මියයාමේ පුවතක් වාර්තා වේ.මෙම ඒකකය ඇතුළත බැක්ටීරියාව සක්‍රීයව පැවතීම නිසා එම ඒකකය වසා දැමීමට තීරණය කළ බව රෝහලේ අධ්‍යක්ෂිකා සෝමා රාජමන්ත්‍රී මහත්මිය පැවැසුවාය.මියගිය ළදරුවන්ගේ රුධිරය පරීක්ෂා කිරීමේදී මෙම බැක්ටීරියාව තිබූ බවත් බැක්ටීරියාව මර්දනය කිරීම සඳහා ප්‍රතිජීවක ඖෂධ ලබාදීම සිදුකළත් එය සාර්ථක නොවීම නිසා මෙම ළදරුවන් මරණයට පත් වූ බවත් රෝහලේ අධ්‍යක්ෂිකාව ප්‍රකාශ කළාය.පසුගිය ඉරිදා මෙම ඒකකය වසා දැමු බවත් එම දිනයේදී ප්‍රතිකාර ලැබූ ළදරුවන් රෝහලේම වෙනත් නොමෙරු ළදරු ඒකකයකට ඇතුළත් කළ බවත් ඇය පැවැසුවාය.රෝහලට පැමිණෙන ළදරුවන් රිජ්වේ ළමා රෝහලට හා මහනුවර ශික්ෂණ රෝහලට මාරු කර යැවීමට කටයුතු කරන බව ද ඒ මහත්මිය කීය.වසා ඇති මෙම ඒකකයේ බැක්ටීරියාව තුරන් කිරීමට පිරිසුදු කිරීම් දැනටමත් කරන බවද ඇය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083121</link>
    <topic>සමුපකාර සිමෙන්තිවලට පැනවූ තහනම ඉවතට</topic>
    <author>විජයානි එදිරිසිංහ</author>
    <content>පාකිස්තානයේ ලකී සිමෙන්ති සමාගමට ශ්‍රී ලංකා ප්‍රමිති ආයතනය පනවා තිබූ තහනම ඊයේ (30) ඉවත් කරනු ලැබීය. ඒ සමඟම ජාතික සමුපකාර මණ්ඩලය මෙරටට ආනයනය කර තිබූ සිමෙන්තිවලට ද ප්‍රමිති සහතිකය හිමිවී තිබේ.පසුගිය ජූනි (20) සිට ලකී සමාගමට ප්‍රමිති සහතිකය ලබාදීම ප්‍රමිති ආයතනය විසින් නවතා තිබුණි. ඒ අනුව ජාතික සමුපාකාර මණ්ඩලය මෙරටට ආනයනය කර තිබූ සිමෙන්ති කොට්ට ලක්‍ෂයක් වෙළඳපොළට නිකුත් කිරීමට නොහැකිව මහා අර්බුදකාරී තත්ත්වයකට මුහුණ දීමට සිදුවිය.සිමෙන්තිවලට ප්‍රමිති සහතිකය ලබා දෙන ලෙස වෙළඳ අමාත්‍යාංශය ප්‍රමිති ආයතනයෙන් ඉල්ලීම් කළත් එම ආයතනය ඉල්ලීම් නොසලකා හැර තිබුණි.ආනයනය කළ එම සිමෙන්ති ප්‍රමිතියෙන් තොර නොවන බව ද ජාතික සමුපකාර මණ්ඩලය ඔප්පු කර තිබිණි. එහෙත් ප්‍රමිති ආයතනය ඊයේ වන තෙක් එම සිමෙන්තිවලට ප්‍රමිති සහතිකය ලබා දීමට පියවර ගෙන තිබුණේ නැත.මේ අතර පාකිස්තානයේ “ලකී” සමාගම එංගලන්තයේ පිළිගත් ප්‍රමිති සහතිකයක් ඔස්සේ ඔවුන්ගේ සිමෙන්ති ප්‍රමිතියෙන් යුක්ත බවට සහතිකයක් ලබාගෙන ඇත. ඒ අනුව එම සහතිකය මෙරට ප්‍රමිති ආයතනය ද පිළිගනිමින් එම සමාගමට යොදා තිබූ තහනම ඉවත් කර තිබේ. දැන් කිසිම හිඟයකින් තොරව පාරිභෝගිකයන්ට සිමෙන්ති ලබාගැනීමේ හැකියාව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083122</link>
    <topic>ලිපිකාරිනියට අතවර කළඩිපෝ අධිකාරී රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>ලිපිකාරිනියකට අතවර කිරීමේ චෝදනා මත කැබිතිගොල්ලෑව ඩිපෝවේ ඩිපෝ අධිකාරි ලබන මස 12 වැනි දින දක්වා රක්ෂිත බන්ධනාගාර ගත කරන ලෙස කැබිතිගොල්ලෑව දිසා විනිසුරු මහේස්ත්‍රාත් තිළිණ ගමගේ මහතා නියෝග කළේය.රක්ෂිත බන්ධනාගාර ගත කෙරුණේ කැබිතිගොල්ලෑවේ භාතිය තිස්ස ලියන ආරච්චි නමැති අයෙකි.2011 පෙබරවාරි මස 24 වැනි දින කැබිතිගොල්ලෑව ඩිපෝවේ සේවය කරන ලිපිකාරිනියකට බරපතළ ලිංගික අතවරයක් සිදුකළ බවට අධිකාරිවරයා චෝදනා ලැබ සිටි අතර මාස හයක පමණ කාලයක් විභාග වූ නඩුවකින් පසු අධිකාරිවරයා වරදකරු බවට නිගමනය කළ දිසා විනිසුරු තිළිණ ගමගේ මහතා දඩුවම් නියම කරන තුරු රක්ෂිත භාරයට පත් කළේය.සිද්ධිය සම්බන්ධයෙන් කැබිතිගොල්ලෑව පොලිසිය අධිකරණයට කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108315</link>
    <topic>සුරාසල් වසයි</topic>
    <author>නිමල් රාජපක්ෂ</author>
    <content>රාමසාන් උත්සවය නිමිත්තෙන් දිවයින පුරා සියලුම සුරාසල් අද (31) වසා තැබීමට සුරාබදු දෙපාර්තමේන්තුව තීරණය කොට ඇත.අද දිනයේ හෝටල්, ආපන ශාලා, හා රටබීම හල්වල බලපත්‍ර කොන්දේසි කඩ කරමින් මත්පැන් අලෙවි කළහොත් බලපත්‍රලාභීන්ට විරුද්ධව දැඩි දඬුවම් පමුණුවන බව සුරාබදු කොමසාරිස් ජෙනරාල් වසන්ත හපුආරච්චි මහතා පවසයි.රාමසාන් උත්සවය දිනයේ දිවයින පුරා සුරාබදු නිලධාරීන් මත්පැන් ජාවාරම්කරුවන් කොටුකර ගැනීම සඳහා විශේෂ සෝදිසි මෙහෙයුම් දියත් කොට ඇතැයිද හපුආරච්චි මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083119</link>
    <topic>නුවර ගොබිලාට වින කෙටූආදිවාසියාට ඇප</topic>
    <author>අසේල කුරුළුවංශ</author>
    <content>මහනුවර මහ රෝහලේ ආරක්ෂක නිලධාරියෙකුට දුන්නකින් විද තුවාල සිදුකිරීමේ සිද්ධියට සම්බන්ධ ආදිවාසි පුද්ගලයා මහනුවර මහේස්ත්‍රාත් එස්. යූ. බී. කරල්ලියද්ද මහතා හමුවට ඊයේ (30) ඉදිරිපත් කිරීමෙන් පසු රුපියල් 25000 ක ශරීර ඇපයක් මත ඔහු මුදාහරිනු ලැබීය. ආදිවාසී තැනැත්තාගේ දුන්න සහ ඊතලය රුපියල් 10,000ක බැඳුම්කරයක් මත ඔහුට යළි ලබාදී ඇත.ඌරුවරිගේ රත්නායක නැමැති ආදිවාසි පුද්ගලයාට යළි ඔක්තෝබර් මස 24 දින අධිකරණයේ පෙනී සිටින ලෙස ද මහේස්ත්‍රාත්වරයා නියෝග කළේය.ඊතලය වැදීමෙන් මහනුවර මහ රෝහලේ ප්‍රතිකාර ලබන ඩබ්ලිව්. සෙනවිරත්න නැමැති අයට ශල්‍යකර්ම දෙකක් සිදුකර තිබේ.තමන් ආහාර ගනිමින් සිටියදී ආරක්ෂක ගේට්ටුව අසල කලබලයක් ඇතිව තිබෙනු දැක ඒ ආසන්නයට ආ බවත් එම අවස්ථාවේ ආදිවාසි තැනැත්තා ඔවුන්ට ආවේනික ශිල්ප ක්‍රම දක්වා අඩි කිහිපයක් පිටුපසට පැන දුන්න මානා ඊතලයෙන් විද්ද බව ආරක්ෂක නිලධාරි සෙනවිරත්න මහතා පවසයි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත මහනුවර පොලිසියේ අපරාධ අංශ ස්ථානාධිපති ප්‍රධාන පොලිස් පරීක්ෂක රංජිත් බාලසූරිය මහතාගේ මෙහෙයවීමෙන් පොලිස් සැරයන් වෙත්තසිංහ මහතා සිද්ධිය පිළිබඳ අධිකරණයට කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108316</link>
    <topic>රෝහණධීර අවමඟුලට එන්නැයි නිදහස් වෘත්තීයවේදීන්ගෙන් ඇරියුම්</topic>
    <author/>
    <content>කීර්තිමත් ඉතිහාසඥයකු වූ අභාවප්‍රාප්ත මහාචාර්ය මැන්දිස් රෝහණධීර මහතාගේ අවමංගල්‍ය උත්සවයට සහභාගීවීම සඳහා අද (31) සවස 2.00 ට ශ්‍රී සුභූතිපුර අංක 34 දරන නිවසට පැමිණෙන ලෙස ශ්‍රී ලංකා නිදහස් වෘත්තියවේදීන්ගේ සංවිධානය එහි සාමාජිකයන්ගෙන් ඉල්ලා සිටී.ශ්‍රී ලංකා නිදහස් පක්ෂයේ දියුණුව උදෙසා සුවිශේෂී කාර්යය භාරයක් ඉටු කළ කීර්තිමත් දේශපාලඥයකු වන රෝහණධීර මහතාගේ අභාවය වෙනුවෙන් නිවේදනයක් නිකුත් කරන එම සංවිධානය ශ්‍රී ලංකා නිදහස් වෘත්තීයවේදීන්ගේ සංවිධානය ආරම්භයේදී උපදෙස් ලබාදුන් එතුමා ඉතිහාසය හා භාෂාව පිළිබඳ ප්‍රකට පඬිවරයෙක් බවද පවසයි.ශ්‍රී ලංකා නිදහස් වෘත්තීයවේදීන්ගේ සංවිධානයේ සංවිධායකවරයකු වන නීතිඥ හරි ගුප්ත රෝහණධීර මහතාගේ පියාවන රෝහණධීර මහතා වසර 1953, 1956, 1960, 1965 සහ 1970 මැතිවරණවලදී ශ්‍රී. ල. නි. පක්ෂයේ ජයග්‍රහණය වෙනුවෙන් ඉටු කළ මෙහෙය සදා අමරණීය වන බව පවසන එම සංවිධානය එතුමා කලක් හම්බන්තොට දිස්ත්‍රික්කයේ තිස්සමහාරාම ආසනයේත් කොළඹ දිස්ත්‍රික්කයේ අවිස්සාවේල්ල ආසනයේත් ආසන සංවිධායක ලෙස කටයුතු කළ බව සිහිපත් කරයි. එතුමාගේ අවමංගල්‍ය වෙනුවෙන් ශ්‍රී ලංකා නිදහස් වෘත්තීයවේදීන්ගේ සංවිධානය සිය ශෝකය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108317</link>
    <topic>ගාල්ල නවරදගුරු හිමි</topic>
    <author>ඩී. සිරිවර්ධන ගාල්ල දිසා විශේෂ</author>
    <content>ගාල්ල නව රදගුරු ලෙස රේමන්ඩ් වික්‍රමසිංහ මාහිමිපාණෝ පත්කරනු ලැබ සිටිති.එම හිමිපාණන් පත්ව ඇත්තේ හැරල්ඩ් ඇන්තනි පෙරේරා හිමිපාණන් කුරුණෑගල රදගුරු වශයෙන් පත්ව යාමෙන් වූ පුරප්පාඩුවටය.නව රදගුරු හිමිපාණන්ගේ අභිෂේක උත්සවය අද (31) පෙරවරු ගාල්ලේ කළුවැල්ලේ දකුණු පළාත් ආසන දෙව් මැදුරේදී පැවැත්වීමට කටයුතු යොදා ඇත. කොළඹ අගරදගුරු මැල්කම් කාදිනල් රංජිත්, අපොස්තලිත තානාපති ජෝෂප් ස්පේටරි යන මාහිමිවරුන්ගේ ප්‍රධානත්වයෙන් මැති ඇමැතිවරුන්ගේ සහභාගිත්වයෙන් අභිෂේක උත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083123</link>
    <topic>පාපැදිවලට විදුලි පහන් අත්‍යවශ්‍යයි</topic>
    <author/>
    <content>රාත්‍රි කාලයේදී විදුලි පහන් හා ටේල් ලයිට් නොමැතිව ගමන් කරන පාපැදිකරුවන්ට එරෙහිව ලබන ඔක්තෝබර් පළමුවැනිදා සිට නීති මගින් කටයුතු කරන බව පොලිසිය පවසයි.එතෙක් ඔවුන් දැනුවත් කිරීම සඳහා පොලිසිය කටයුතු කර තිබෙන අතර, මාරක අනතුරු බොහොමයකට හේතුව රාත්‍රී කාලයේදී විදුලි පහන් නොමැතිව පාපැදිවලින් ගමන් කිරීම බවට පොලිසිය හඳුනාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083112</link>
    <topic>හමුදා රණවිරුවෝ 4000ක්ත්‍රි’මලේදී පුහුණු මෙහෙයුමක</topic>
    <author>භක්ති ධර්මප්‍රිය මෙන්ඩිස් සහ ත්‍රිකුණාමල විශේෂ ඒ. ටී. එම්. ගුණානන්ද</author>
    <content>ඕනෑම හදිසි අවස්ථාවකදී ඒකාබද්ධ මෙහෙයුමක් සිදු කරන ආකාරය පුහුණුවීම අරමුණු කරගනිමින් ත්‍රිවිධ හමුදාව තිකුණාමලයේදී ‘දියකාවා’ පුහුණු මෙහෙයුම ආරම්භ කර තිබේ.ත්‍රිවිධ හමුදාවේ නිලධාරීන් හා සෙබළුන් හාරදහසක් පමණ මේ මෙහෙයුමට සම්බන්ධ වී පුහුණුව ලබමින් සිටින බව හමුදා ප්‍රකාශක බ්‍රිගේඩියර් නිහාල් හපුආරච්චි මහතා දිනමිණට ඊයේ (30) පැවසීය.ඉකුත් 24 වනදා මේ පුහුණුව ආරම්භ කර ඇති අතර ලබන මස 03 වැනිදා දක්වා මෙය ත්‍රිකුණාමල නාවික හමුදා කඳවුර ආශ්‍රිතව පැවැත්වේ.යුද හමුදාවේ කමාන්ඩෝ බළකාය, මෙන්ම විශේෂ බළකාය මෙම පුහුණු මෙහෙයුමේදී වැඩි කාර්ය භාරයක් සිදු කරයි. ගුවන් හමුදා ප්‍රහාරක යානා, හෙලිකොප්ටර් යානා මෙන්ම, නාවික හමුදාවේ ප්‍රහාරක යාත්‍රා නැව් මෙහෙයුම සඳහා එක්කර තිබේ.‘දියකාවා’ මෙහෙයුමේදී සතුරු ඉලක්ක වෙත ගොඩබිමින් මුහුදෙන් හා ගුවනින් ප්‍රහාර එල්ල කර සතුරු යාත්‍රා සහ කඳවුරු විනාශ කරන ආකාරය පුහුණුවට ලක් කර ඇත. මේ අවස්ථාවට මුලතිව් ආරක්‍ෂක සේනා ආඥාපති මේජර් ජනරාල් එල්. බී. ආර්. මාර්ක්, වන්නි ආරක්‍ෂක සේනා ආඥාපති මේජර් ජනරාල් සුමේධ පෙරේරා, නැඟෙහිර නාවික ආඥාපති රියර් අද්මිරාල් ජයනාත් කොළඹගේ යන මහත්වරු සහභාගි වූහ.මේ යුද අභ්‍යාසයේදී අරාදිම නාවික හමුදා විශේෂ යාත්‍රා බළඝණයේ අණදෙන නිලධාරි කපිතාන් ප්‍රියන්ත පෙරේරා යුද හමුදා විශේෂ බළකායේ මේජර් කෝසල වීරකෝන් යන මහත්වරු සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108318</link>
    <topic>ගාල්ල-අලුත්ගම දුම්රිය ගමන් හෙට සිට නවතී</topic>
    <author>ශීලා උඩුවර</author>
    <content>ගාල්ල – අලුත්ගම දුම්රිය ධාවනය හෙට (1) සිට තාවකාලිකව අත්හිටුවනු ලැබේ.දක්ෂිණ අධිවේගී දුම්රිය මාර්ගයේ 2 වැනි අදියර ආරම්භ කිරීම නිසා මේ පියවර ගෙන තිබේ.දෙවැනි අදියර ලෙස ගාල්ල සිට ඉඳුරුව දක්වා කොටස නවීකරණ කෙරේ.දෙවැනි අදියර යටතේ කිලෝමීටර් 53 ක් නව දුම්රිය මාර්ගයක් ලෙස සැලකේ.මේ නිසා මුහුදුබඩ දුම්රිය මාර්ගයේ දුම්රිය මගීන්ට දුම්රිය ප්‍රවේශපත් දෙකක් නිකුත් කරන අතර ගාල්ල සිට අලුත්ගම දක්වා මගීන්ගේ පහසුව සඳහා ශ්‍රී ලංගම විශේෂ බස් සේවා යොදවන බව ප්‍රවාහන අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n1108319</link>
    <topic>රජිව් ඝාතකයන් එල්ලා මැරීමසති අටකින් කල් යයි</topic>
    <author>මහින්ද අලුත්ගෙදර සහ පණ්ඩුක සමරසේකර</author>
    <content>ඉන්දියාවේ හිටපු අගමැති රජීව් ගාන්ධි මහතා ඝාතනයේ වැරදිකරුවන් එල්ලා මැරීම සති අටකින් කල් දමා ඇත.ඉන්දියානු අධිකරණය මගින් ලබන මස 9 වැනිදා මේ වරදකරුවන් එල්ලා මැරීමට තීන්දු කර තිබුණ ද එම දඬුවම සම්බන්ධයෙන් ඉදිරිපත් කරන ලද අභියාචනය සලකා බලා මේ තීරණය ගෙන ඇත.දඬුවම ක්‍රියාත්මක කිරීම සති 8කින් කල් දමා තිබෙන අතර මරණ දඬුවම නියම වූවන් අතරින් මුරුගන් හා ශාන්තන් ශ්‍රී ලාංකිකයෝ වෙති.මේ අතර මොවුන්ට සමාවක් ලබා දීම ඉන්දීය ජනාධිපතිනි ප්‍රතිභා පටෙල් මහත්මිය විසින් ද ප්‍රතික්ෂේප කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083110</link>
    <topic>බලපත් නැති එක්ස්-රේමධ්‍යස්ථාන වටලයි</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>පරමාණුක ශක්ති අධිකාරියේ බලපත්‍රයක් නොමැතිව පවත්වා ගෙන යන එක්ස් කිරණ මධ්‍යස්ථාන වැටලීමට විදුලිබල හා බලශක්ති අමාත්‍යාංශය පියවර ගෙන ඇත.බලපත්‍රයක් නොමැතිව එක්ස් කිරණ යන්ත්‍ර භාවිතය අනතුරුදායක විය හැකි බැවින් මේ තීරණය ගත් බවත්, බලපත්‍ර රහිත එක්ස් කිරණ යන්ත්‍ර භාවිතා කරන්නන්ට එරෙහිව දැඩි පියවර ගන්නා බවත්, විදුලිබල හා බලශක්ති අමාත්‍යාංශය අවධාරණය කරයි.පරමාණුක ශක්ති අධිකාරිය මගින් බලපත්‍ර නිකුත් කිරීමේදී එක්ස් කිරණ යන්ත්‍රයන්ගේ තාක්ෂණික තත්ත්වයන් පිළිබඳව මෙන්ම ඉන් රෝගියාට සිදුවන්නා වූ විකිරණ බලපෑමේ ස්වභාවය පිළිබඳ විශේෂ අවධානය යොමු කරයි. එම අධීක්ෂණයට ලක් නොවු එක්ස් කිරණ යන්ත්‍ර භාවිතයේදී විකිරණ කාන්දු වීමක් සිදුවුවහොත් එය රෝගියාට හා අවට සිටින අයටද අහිතකර බලපෑම් වලට ගොදුරුවීමේ හැකියාව පවතී.මේ වන විට පරමාණුක ශක්ති අධිකාරියෙන් බලපත්‍ර නිකුත් කර ඇති එක්ස් කිරණ මධ්‍යස්ථානවල නාම ලේඛනය aea.ac.lk වෙබ් අඩවිය මඟින් තොරතුරු දැන ගත හැකිය. බලපත්‍රයක් නොමැතිව එක්ස් කිරණ මධ්‍යස්ථාන පවත්වාගෙන යන්නන් පිළිබඳ තොරතුරු 0112574650 හෝ 0112533449 දුරකථන අංකයට දැනුම් දෙන ලෙස විදුලිබල හා බලශක්ති අමාත්‍යාංශය ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083111</link>
    <topic>විස්මිත සැත්කම මෙන්න</topic>
    <author>නිමල් රාජපක්‍ෂ, සන්ධ්‍යා කරුණාරත්න</author>
    <content>උරහිසෙන් වෙන්වූ අතක් පැය එකොළහ හමාරක් ඇතුළත ඉතා සාර්ථකව බද්ධ කිරීමට කොළඹ ජාතික රෝහලේ වෛද්‍යවරු පෙරේදා (29) සමත්වූ පුවත ඊයේ අපි ඔබට ඉදිරිපත් කළෙමු.මේ විස්මිත හාස්කම පිළිබඳ තවත් තොරතුරු සොයා ගියේ ඒ පිළිබඳව ඔබ දැනුම්වත් කරන්නයි.ඒකල ඇසුරුම් කර්මාන්ත ශාලාවක සේවයේ යෙදෙමින් සිටි වසන්ත රත්නායක නම් මෙම තරුණයාගේ අත යන්ත්‍රයකට හසු වීම නිසා වෙන් වී ඇත.මෙසේ වෙන් වූ අත අයිස් බහාලූ පොලිතින් උරයක සුරක්ෂිතව රැගෙන ඒම නිසා සාර්ථකව බද්ධ කිරීමට හැකි වූ බව කොළඹ ජාතික රෝහලේ ප්ලාස්ටික් සැත්කම් අංශයේ වෛද්‍යවරු පවසති.අනතුරෙන් තුවාල ලැබූ පුද්ගලයා පෙරේදා අලුයම දෙකට පමණ රාගම ශික්ෂණ රෝහලට ඇතුළත් කර තිබේ. රාගම රෝහලේ නිලධාරීන් වහාම ක්‍රියාත්මක වී වෙන්වූ අත සමඟ රෝගියා කොළඹ ජාතික රෝහල වෙත මාරු කර යවා ඇත.අලුයම 5.30 ට පමණ වනවිට කොළඹ ජාතික රෝහලේ හදිසි අනතුරු අංශයේ වෛද්‍යවරු රෝගියාගේ අත බද්ධ කිරීමේ කටයුතුවල නිරත වී තිබිණ.දහවල් 12.40 පමණ වනවිට වෙන්වූ අත රෝගියා ගේ සිරුරට බද්ධ කිරීමේ ප්‍රධාන කටයුතු නිම කිරීමට සමත් වී ඇත. සවස හතර හමාර වන විට උරහිසින් වෙන්වූ දකුණු අත බද්ධ කිරීමේ සියලු කටයුතු ඉතා සාර්ථක ලෙස නිම කිරීමට ජාතික රෝහලේ වෛද්‍යවරු සමත් වූහ.ඉතා සාර්ථක ලෙස සැත්කමට භාජනය වූ රෝගියා ඉතා හොඳ සෞඛ්‍ය තත්ත්වයකින් පසුවන බවද වෛද්‍යවරු පවසති.අනතුරක් සිදුවී සුළු වේලාවක් ඇතුළත කොළඹ ජාතික රෝහලට ඇතුළු කිරීමෙන් අකාලයේ පරවී යාමට තිබූ තරුණයකුගේ ජීවිතයකට යළි පණදීමට හැකිවීම මෙරට වෛද්‍යවරුන්ගේ හාස්කමකි.  ජාතික රෝහලේ වෛද්‍යවරුන් උරහිසින් වෙන්වූ අත ඉතා සූක්‍ෂම ලෙස බද්ධ කරන අයුරු ඡායාරූප වලින් දැක්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083113</link>
    <topic>වී ගැටලුමේ අංකයටකියන්න</topic>
    <author/>
    <content>ගොවීන්ට වී අලෙවි කිරීම පිළිබඳ යම් ගැටලුවක් වෙතොත් ඒ පිළිබඳව වහාම දැනුම් දෙන්නැයි වී අලෙවි මණ්ඩලයේ සභාපති කේ. බී. ජයසිංහ මහතා දන්වා සිටියි. වී මිලදී ගැනීමට මණ්ඩලයේ සියලු ශාඛා රට පුරා විවෘත කර තිබේ. මණ්ඩලයේ ලොරි සේවාවද යොදා ඇත. වී අලෙවියේදී ගැටලුවක් මතුවුවහොත් අංක 011 – 2335411 ට සහ 071 8450226 ට අමතා දැනුම් දිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083114</link>
    <topic>මාධ්‍යවේදියාගේ නිදහස් ගමන් බලපත්‍රයප්‍රතික්ෂේප කළ බස්රියට වැඩ වරදී</topic>
    <author>රක්ෂණ ශ්‍රියන්ත</author>
    <content>මාධ්‍යවේදීන්ට නිකුත් කළ නිදහස් ගමන් බලපත්‍රයෙන් මාධ්‍යවේදියකුට ගමන් කිරීමට ඉඩනුදුන් පිටකොටුව - මොරටුව (100) පෞද්ගලික බස් රථයක මාර්ග බලපත්‍රය ඊයේ (30) දහවල් මගී ප්‍රවාහන අධිකාරිය මගින් අත්හිටුවා ඇත.ඊයේ (30) දහවල් 1.20 ට පමණ කොළඹ රීගල් සිනමාහල අසලින් බස්රියට ගොඩවුණු මාධ්‍යවේදියා තම නිදහස් ගමන් බලපත්‍රය කොන්දොස්තරවරයාට පෙන්වූවිට මාධ්‍යවේදීන්ට මේවායින් ගමන් කළ නොහැකි බව පවසා ඇත. ඉන්පසු රුපියල් දහයක මුදලක් ලබාගත් කොන්දොස්තරවරයා ටිකට්පතක්ද නිකුත් කොට නොමැත.ප්‍රවේශපත ගැන විමසු විට කොන්දොස්තරවරයා පවසා ඇත්තේ ටිකට් මැෂිමේ කාබන් ඉවර වී ඇති බවය. අදාළ සිද්ධිය මාර්ගස්ථ මගී ප්‍රවාහන අධිකාරියේ සභාපති නීතිඥ පියසේන දිසානායක මහතාට දැනුම්දීමෙන් පසු පැයක් ඇතුළත බස් රථයේ ධාවන බලපත්‍රය අත්හිටුවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083115</link>
    <topic>ලක්‍ෂ 50 ක හොර සිගරට් අත්අඩංගුවට</topic>
    <author>විජයානි එදිරිසිංහ සහ සුරන්ජිත් පෙරේරා</author>
    <content>නීති විරෝධී ලෙස මෙරටට ආනයනය කරන ලද රුපියල් ලක්‍ෂ පනහකට වැඩි වටිනාකමකින් යුත් සිගරැට් තොගයක් සමඟ කෝටිපති ව්‍යාපාරිකයෙක් කොළඹ වංචා විමර්ශන අංශය සහ විශේෂ මෙහෙයුම් ඒකකය මගින් අත්අඩංගුවට ගෙන තිබේ. සැකකරු විසින් මීගමුවේ පවත්වාගෙන ගිය ගබඩාවක තිබී එම සිගරට් තොගය සොයා ගැනීමට හැකි වූයේ වංචා විමර්ශන අංශයේ බුද්ධි ඒකකයේ නිලධාරීන්ට ලැබුණ තොරතුරක් මතය.1999 අංක 8 දරන දුම්කොළ බදු පනත උල්ලංඝනය කරමින් තීරු බදු රහිතව හොර රහසේ ගෙන්වන ලද “ගෝල්ඩ් සීල්” වර්ගයේ සිගරට් තොග ගබඩා කර තිබූ ස්ථානයට ද පෙරේදා රාත්‍රියේ (29) සීල් තබා තිබේ.ප්‍රධාන සැකකරු සහ සිගරට් තොගය ඊයේ (30) මීගමුව මහේස්ත්‍රාත් වෙත ඉදිරිපත් කිරීමට නියමිතව තිබිණි.කොළඹ වංචා විමර්ශන අංශයේ අධ්‍යක්‍ෂ පොලිස් අධිකාරි ජේ. ඒ. කේ. මාක්, සහකාර පොලිස් අධිකාරිවරු වන ඉරසිංහ, සංජය සහ ඩන්කන් මහත්වරුන්ගේ උපදෙස් යටතේ මූලස්ථාන පොලිස් පරීක්‍ෂක විජේනායක, බුද්ධි අංශයේ ස්ථානාධිපති පොලිස් පරීක්‍ෂක ජනක චමින්ද, සැරයන්වරුන් වන 300 ගංගානාථ, 10448 ධර්මන්, 37800 මානක සහ 50218 රංචාගොඩ ඇතුළු පිරිස් වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083116</link>
    <topic>කොළඹ වරායේ ඉන්ධන ගබඩාව විවෘත කෙරේ</topic>
    <author>සුභාෂිනි සේනානායක</author>
    <content>කොළඹ වරායේ රුපියල් මිලියන 90 ක් වැයකොට ඉදිකළ නව ඉන්ධන ගබඩා ටැංකිය වරාය මහාමාර්ග නියෝජ්‍ය ඇමැති රෝහිත අබේගුණවර්ධන මහතා අතින් ඊයේ (30) විවෘත කෙරිණි.මේ නව ඉන්ධන ටැංකියත් සමඟ කොළඹ වරායේ පිහිටි ඉන්ධන ටැංකි ප්‍රමාණය 13ක් වේ.මෙතෙක් පැවති ඉන්ධන ගබඩා කළ හැකි ධාරිතාවය වන ටොන් 29500 නව ඉන්ධන ගබඩා ටැංකියත් සමඟ ටොන් 35000 දක්වා වැඩි වේ.මෙහි වැදගත්කම වන්නේ දේශීය වශයෙන් ඉදිකළ පළමු ටැංකිය මෙය වන අතර අනෙක් ඉන්ධන ටැංකි 12 ම බ්‍රිතාන්‍ය යුගයේ ඉදිකළ ඒවා ය.මේ ඉන්ධන ටැංකියත් සමඟ දේශීය ආර්ථිකයට අතිරේක ආදායමක් එක්වන බව වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා පැවසීය.මේ අවස්ථාවට ශ්‍රීලංකා වරාය අධිකාරියේ සභාපති ආචාර්ය ප්‍රියත් බී වික්‍රම, කළමනාකාර අධ්‍යක්ෂ නිහාල් කැප්පෙටිපොළ යන මහත්වරුන් ඇතුළු ශ්‍රී ලංකා වරාය අධිකාරිය, වරාය කළමනාකරණ හා උපදේශ සේවා සංගමයේ උසස් නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=n11083117</link>
    <topic>උපතිස්ස මගේ ඔළුවට මන්න පිහියෙන් කොටාසායයි බ්ලව්සියයි ගැලවුවා</topic>
    <author>ගම්පහ සංචාරක නිමල් ජයසිංහ</author>
    <content>“විත්තිකූඩුවේ සිටින උපතිස්ස මගේ ඔළුවට මන්න පිහියකින් කොටලා සායයි බ්ලව්සියයි ගැලවූ බව දෙල්ගොඩ මහවත්ත එකම පවුලේ පස්දෙනෙකු ඝාතනය කර දැරියක දූෂණය කිරීමේ නඩුවේ සාක්කි දුන් දිවි ගලවාගත් මධුරංගී දැරිය ගම්පහ මහාධිකරණය හමුවේ පසුගියදා (29) පැවසුවාය.ඔළුවට මන්නා පිහියෙන් කෙටූ පසු ලේ ගලාගෙන යන බවට මතක තිබු බවත් මාස අටකට පසුව කොළඹ ජාතික රෝහලේ හදිසි අනතුරු අංශයේ දී සිහිය ලැබුණු බවත් අධිකරණයේ දී පැවසු දැරිය සිහිය ලැබුණු පසුව තම පවුලේ අය මියගොස් ඇති බවට දැනගත් බවද පැවැසුවාය.ඉඩම් ආරවුලක් මත දෙල්ගොඩ මහවත්තේ එකම පවුලේ පස්දෙනෙකු මරා දමා දොළොස් හැවිරිදි දියණියක දූෂණය කොට මරා දැමීමට තැත්කිරීම පිළිබඳ අධිචෝදනා යටතේ රිමාන්ඩ් භාරයේ පසුවන දෙල්ගොඩ මහවත්තේ පදිංචි එම්. ඒ. උපතිස්ස හා මහේෂ් ලසන්ත පෙරේරා සැකකාර විත්තිකරුවන්ට එරෙහිව මෙම නඩුව මහාධිකරණ විනිසුරු විමල් නම්බුවසම් මහතා ඉදිරියේ විභාග කෙරිණි.පැමිණිල්ලේ පළමු සාක්කිකාරිය වූ කේ. ඩබ්ලිව්. ඇම්. දිනුෂා මධුරංගී (16) දැරිය රජයේ නීතිඥ චතුරංගී මහවඩුගේ මහත්මිය ඇසූ ප්‍රශ්නවලට පිළිතුරු දෙමින් මෙසේ ද පැවසුවාය.“මම ඉස්කෝලේ යනවා. 10 වසරේ. ලබන වසරේ අපොස සා.පෙළ ලියනවා. කලින් මම පදිංචිව සිටියේ දෙල්ගොඩ මහවත්තේ. සිද්ධිය වුණේ 2007 මැයි 18 දා. එතකොට මට වයස අවුරුදු 12 යි. පාසල් ගියා. විජයබා විදුහලේ 7 ශ්‍රේණියේ.එදා රාත්‍රි බුදුන් වැඳලා ටී. වී. බැලුවා. අපේ තාත්තා මහප්පා එක්ක වෙල්ඩින් වැඩ කළා. පොඩි මල්ලි මොන්ටිසෝරි යනවා. අනෙක් මල්ලිලා දෙන්නා 2 වසරේ රාත්‍රි නිදාගත් විට වළං පෙරළන ශබ්දයක් ඇසුණා. අම්මා ඇහැරිලා බලන්න ගියා. මම ගියේ නැහැ. මට ආයෙත් නින්ද ගියා. නැවත ඇහැ ඇරුනේ මාව දෙන්නෙක් සාලයට ඇදගෙන යනවිටයි. මම සායයි බ්ලවුස් එකයි ඇඳලා හිටියේ. මම ඇදගෙන යනවිට දැඟලුවා.ඒ දෙන්නා හඳුනා ගත්තා. මේ අය ගමේ පදිංචි අයයි. නැන්දලාගේ ගෙදරට ලසන්ත කියන අය ඇවිත් තිබෙනවා. උපතිස්ස කියන අය සමඟද අපේ ආච්චි කතා කර ඇත. ඒ දෙදෙනාම අද විත්තිකූඩුවේ ඉන්නවා. එදා රෑ මොවුන් මා ටෝච් එළියෙන් හඳුනා ගත්තේ. උපතිස්ස යන අය ඔළුවට කෙටුවා. කෙටුවේ මන්න පිහියකින්. ලසන්ත එකපාරක් කෙටුවා. ගොඩක් ලේ ආවේ නැහැ. ලේ එනවග මට දැනුනා. ඔවුන් මගේ සායයි බ්ලවුස් එකයි ගැලෙව්වා. කෙටුවට පසුවයි ඇඳුම් ගැලවූවේ.කොළඹ රෝහලේ මාස 08 ක් හිටියා. ටික දවසක් ගියාම තුවාල ගැන දැන ගත්තා. හිස තට්ටේ ගාලා තිබුණේ. “අයිසීයු” එකේදී සිහිය ආවේ’ හඳුනා ගැනීමේ පෙරෙට්ටුවට ගම්පහ ආවා. ලසන්තව හඳුනා ගත්තා. දැන් ලියන්නේ වම් අතින්. අම්මා තාත්තා මල්ලිලා ආච්චි මියගිය බව දැනගත්තේ සාමාන්‍ය සිහිය ආ පසුයි.පැමිණිල්ලේ දෙවන සාක්කිකරු ජානක ශ්‍රීමාල් (29) -රජයේ නීතිඥවරියගේ ප්‍රශ්නවලට පිළිතුරු දෙමින් දැනට වර්ෂ පහකට පමණ මෙය සිදුවූ දිනය සෙනසුරාදාවක් කියා මතකයි. මියගිය කේ. ඩබ්ලිව්. තිලකරත්න මාමායි. නැන්දා රම්‍යලතා. මා පදිංචි නිවසට කිට්ටුවයි මේ අය පදිංචිව සිටියේ. මාමා වෙල්ඩින් රක්ෂාව කළේ. සිද්ධිය දැන ගත්තේ උදේ පාන්දරයි. එදා උදේ මාමාලාගේ ගෙදරට ගියා. මාමාට කතා කළත් ගෙදරින් කිසිවෙකු කතා කළේ නැහැ. ආපසු ගෙදර ගියා. නැවත උදේ 7.00 ආවා. ජනේලය ඇරලා තිබුණා.මාමාට පුතුන් දෙදෙනෙකු සහ දුවක් හිටියා. පිටුපස ජනේලයෙන් දැක්කා නැන්දා මරා දාලා බව. මම කෑ ගැසුවා. මාමාගේ දුවද වැටිලා ඉන්නවා දැක්කා. මම කෑ ගැසූ පසු රංජන් ආවා. අපි දෙදෙනා පිටුපස දොර තල්ලු කර ගෙට ඇතුළුවුණා. රංජන්ට කලාන්තේ හැදුනා. මම පහළට වාහනයක් ගේන්න දිව්වා. එක කාමරේක මාමයි පොඩි දෙන්නයි මරලා. නැන්දා කෑම කාමරේ මරා දාලා. සාලයට ගියාම දුව වැටිලා හිටියා. මාමා නැන්දා ආච්චි ළමයි දෙදෙනා මරා දාලා. පොලිසියට කටඋත්තරයක් දුන්නා. විත්තිකූඩුවේ සිටි සැකකරුවන් දෙදෙනා සාක්කිකරු හඳුනා ගත්තේය.ඇස්. ඒ. රංජන් රෝහිත (26) 3 සාක්කිකරු සාක්ෂිදීමට කැඳවයි.මියගිය මගේ අක්කා ඇස්. ඒ. දොන් රම්‍යලතා ඝාතනයට අයත් පස්දෙනාගෙන් කෙනෙකි. සිද්ධිය වූ ජානක කතාකර මේ ඝාතන සිද්ධිය කීවා. සිද්ධියෙන් මියගිය අය ජනේලයෙන් දුටුවා. අක්කා වැටී හිටියා. අක්කාගේ ඇඳුම් එහාට මෙහාට වෙලා තිබූ නිසා දොරරෙද්දක් ඇඟට චම්මා. දුව රෝහලට ගෙන ගියා.මේ අවස්ථාවේ මියගිය අය ඇඳ සිටි ඇඳුම් සාක්කිකරුට පෙන්වා දෙන ලදී. සමහරක් හඳුනා ගත් අතර, ඉදිරිපත් කර තිබූ රෙදි බොහොමයක් දිරාපත් වී හඳුනා ගැනීමට නොහැකි තත්ත්වයක විය. විත්තියේ නීතිඥ හේමන්ති කුමුදු විජේසූරිය මහත්මිය, තම පැමිණිල්ලේ සාක්ෂි තුනයි ඉදිරිපත් වූවේ. තවත් 27 කගේ සාක්ෂි ගැනීමට නියමිතයි. අද පැමිණිල්ලේ සාක්ෂිවල දෝෂයක් ඇත. ඉදිරිපත් කර ඇති ඇඳුම් සමහර ඒවා අදාළ නොවන වෙනත් ඒවාය. සාක්ෂිකරුවෙකු සරමක පාට කීවේද වරදවාය. මේ තත්ත්වය සලකා බලා චූදිතයින්ට ඇප ලබාදෙන ලෙස ඉල්ලමි.රජයේ නීතිඥ - චතුරංගි මහවඩුගේ මහත්මිය – ඇප ඉල්ලීමට විරුද්ධයි. බරපතළ නඩුවකි. පැමිණිල්ලේ සාක්ෂිවල ඇඳුම් පිළිබඳ සාක්ෂි නඩුවට අගතියක් නොවේ.වැඩිදුර විභාගය සැප්තැම්බර් 01 දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108311</link>
    <topic>රඹුක්කන නිවෙසක් කොල්ල කෑ සැකකරුපොලිසියේ උපායෙන් අත්අඩංගුවට</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>සොරා ගත් යතුරු පැදියකින් නිවෙසක් මංකොල්ල කෑමට ගිය පුද්ගලයකු යතුරු පැදිය අත්අඩංගුවට ගෙන කළ පරීක්ෂණවලදී හඳුනාගැනීමට රඹුක්කන පොලිසිය සමත් වෙයි.පොලිසියෙන් වාර්තාවන පරිදි සිද්ධිය සැකෙවින් මෙසේ ය.මීට සති දෙකකට පමණ පෙර රඹුක්කන දියයුත්තක ප්‍රදේශයේ පුද්ගලයකු සතු යතුරු පැදියක් නිවෙස අසළ නවතා තිබියදී අතුරුදන්ව ඇත. බජාජ් සීටී 100 වර්ගයේ රුපියල් ලක්ෂයක් පමණ වන තම යතුරු පැදිය අතුරුදන්ව ඇති බවට එහි අයිතිකරු රඹුක්කන පොලිසියේ පැමිණිල්ලක් දැමීය. යතුරු පැදිය පිළිබඳව පොලිසිය තොරතුරු සොයා බැලූ නමුත් නිශ්චිත තොරතුරක් නොවිණි.දිනක් රාත්‍රි ජංගම මුර සේවයේ යෙදෙන පොලිස් කණ්ඩායමට නගරය සමීපයේ නිවෙසක් අසල මාර්ගයේ නවතා තිබූ යතුරු පැදියක් දැකගත හැකිවිය. පාන්දර එකට පමණ මහාමාර්ගය අයිනේ නවතා තිබූ යතුරු පැදියේ අයිතිකරුවකු පෙනෙන්නට නොසිටි බැවින් පොලිස් නිලධාරීහු එම යතුරු පැදිය පොලිසියට ගෙන ආහ. දින දෙක තුනක් යනතුරු යතුරු පැදියට අයිතිකරුවකු ඉදිරිපත් නොවූ බැවින් යතුරු පැදියේ අංකය අනුව තොරතුරු සොයා බැලීමට පොලිසිය ක්‍රියා කළේ ය.යතුරු පැදියේ සඳහන් අංකය මෝටර් රථ දෙපාර්තමේන්තුවට ලබාදී එහි ලියාපදිංචි අයිතිකරු පිළිබඳව විස්තර විමසන ලදී. එම අංකය හිමි යතුරු පැදියේ අයිතිකරු ගාල්ල අහංගම ප්‍රදේශයේ පුද්ගලයකු බව මෝටර් රථ පරීක්ෂණ දෙපාර්තමේන්තුවෙන් වාර්තා විය. රඹුක්කන පොලිස් ස්ථානාධිපති පොලිස් පරීක්ෂක චන්දන කන්දේවත්ත මහතාගේ සියුම් නිරීක්ෂණයට යතුරු පැදිය ලක්විය. එම යතුරු පැදියේ අංක තහඩු සූක්ෂ්ම ලෙස සකස්කර සවිකළ ව්‍යාජ ඒවා බව ඔහුගේ උකුසු ඇසට පැහැදිලි විය. ඒ අනුව යතුරු පැදියේ ඇන්ජින් අංකය හා චැසි අංකය පරීක්ෂා කළ පොලිසිය එම තොරතුරු අනුව යතුරු පැදියේ ලියාපදිංචි අයිතිකරු පිළිබඳව යළි තොරතුරු මෝටර් රථ දෙපාර්තමේන්තුවෙන් ඉල්ලා ඇත.එහිදී රඹුක්කන, දියයුත්නත ප්‍රදේශයේ නියම හිමිකරු පිළිබඳ තොරතුරු අනාවරය වී තිබේ.මේ අතර මැදියම් රැයේ යතුරු පැදිය නවතා තිබූ මාර්ගය අසළ නිවෙසකට කිසියම් පිරිසක් පැමිණ එම නිවෙස මංකොල්ලකා ඇති බවට ද තොරතුරු පොලිසියට ලැබිණි. පොලිසිය නිවෙස පුරා පරීක්ෂා කළ ද සැකකරුවකු හඳුනාගැනීමට කිසිදු අයුරකින් නොහැකි විය. අවසානයේ පොලිස් සුනඛයන් යෙදවීමට තීරණය විණි. ඒ අනුව හඹා ගිය පොලිස් සුනඛයා නිවෙසක් අසල දැඩි ලෙස විපරම්කර තිබේ. එම නිවෙසේ සිටි පුද්ගලයකු සැකපිට අත්අඩංගුවට ගෙන පොලිසිය පරීක්ෂණ ආරම්භ කළේ ය. ඒ අනුව නිවෙස මංකොල්ල කෑමට ඔහු සමඟ තවත් පිරිසක් සම්බන්ධ බවට තොරතුරු පොලිසිය අනාවරණය කරගෙන ඇත.යතුරු පැදිය සොරාගත් පුද්ගලයා එම යතුරු පැදිය රැගෙන නිවස මංකොල්ල කෑමට ගියත්, ඔහු යතුරු පැදිය නැතිවූ බව ග්‍රාම නිලධාරිට පැමිණිලි කර තිබිණි. ඒ අනුව යතුරු පැදිය පැහැරගත් තැනැත්තා විසින්ම කළ ඒ පැමිණිල්ලෙන් ඔහු එම යතුරු පැදිය පරිහරණය කළ බව තහවුරු කර තිබිණි.අනුන් සතු යතුරු පැදියක් සොරකම් කර තබාගෙන ව්‍යාජ අංක යොදා පරිහරණය කළ වරදටද, නිවෙසක් මංකොල්ලකෑමේ නිරත වූ වරදට ද ඔහු අධිකරණයට ඉදිරිපත් කිරීමට පොලිසිය කටයුතු කළේ ය. ඔහු සමඟින් නිවස මංකොල්ල කෑමට සම්බන්ධ වූ අනිත් පුද්ගලයන් අත්අඩංගුවට ගැනීමට ද පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108312</link>
    <topic>නඩත්තු මුදල් ගෙවාගන්න බැරිවහිරේ ගිහින් ඒ මදිවට පිස්සුත් හැදිලා</topic>
    <author>ගම්පහ සංචාරක නිමල් ජයසිංහ</author>
    <content>නඩත්තු නඩුවක වග උත්තරකරුවකු පසුගියදා වරෙන්තු නියෝගයක් මත ගම්පහ අධිකරණයට කැඳවා තිබිණි. ඔහු තම බිරිය හා දරුවන් වෙනුවෙන් නඩත්තු මුදල් මාසිකව ගෙවීමට නියමිතව සිටි අයෙකි.පැමිණිලිකාරිය වෙනුවෙන් අධිකරණයට කරුණු දැක්වූ පැමිණිල්ලේ නීතිඥවරයා මහේස්ත්‍රාත්වරයාට කරුණු දක්වමින් ස්වාමිනී, මෙම වගඋත්තරකරු පැමිණිලිකාරියට අධිකරණය මඟින් නියම කර ඇති රුපියල් 5000/= මාසික ගෙවීම නිතර නිතර පැහැර හරිනවා. අධිකරණය මඟ හරිනවා. එපමණක් නොවේ දැනටම රුපියල් 60000 ක් හිඟ ගෙවීමට තිබෙනවා යැයි කීය.මේ අවස්ථාවේ විත්තිකූඩුවේ සිටි වගඋත්තකරු මම දුප්පත් මනුෂ්‍යයෙක්. මට මේ නඩත්තු මුදල් ගෙවා ගන්න ආදායමක් නැතිව සිර දඬුවම් ද වින්දා... ඒ මදිවාට පිස්සු හැදිලා අංගොඩත් හිටියා මට අනුකම්පා කරන්න. අද මම රුපියල් 5000 (පන්දහසක්) ගෙවනවා යැයිද බැගෑපත්ව මහේස්ත්‍රාත්වරයා ඉදිරියේ පැවැසීය.මේ අවස්ථාවේ පැමිණිලිකාරියගේ සහ වගඋත්තරකරු ගේද කරුණුවලට සවන්දුන් ගම්පහ ප්‍රධාන මහේස්ත්‍රාත් මැකී මොහොමඩ් මහතා වගඋත්තරකරු විසින් පැමිණිලිකාරියට ගෙවිය යුතු හිඟ මුදල් පිළිබඳ වාර්තාවක් රෙජිස්ට්‍රාර්වරයා ගෙන් කැඳවීමට නියෝග කළේය. එදින ගෙවීමට පොරොන්දු වූ රුපියල් 5000 පැමිණිලිකාරියට ගෙවන ලෙසටද නියෝග කළේ ය. සැප්තැම්බර් මස 20 දින ගම්පහ අධිකරණයේ පෙනී සිටින ලෙසට ද වගඋත්තරකරුට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108313</link>
    <topic>අවමඟුලට ආ පිරිසක් විදෙස් යුවළකගේ ගෙදර යකා නටලා</topic>
    <author>අසේල කුරුළුවංශ</author>
    <content>මහනුවර ධම්ම සිද්ධි මාවතේ අවමඟුල් උත්සවයකට පැමිණ ඊට යාබදව පිහිටි විදේශීය යුවළක් පදිංචි වසා තිබූ නිවසකට ඇතුළු වී එහිවූ චීස්, බටර්, චොක්ලට් ඇතුළු ආහාර පාන කාබී නිවෙස තුළ වමනය ද කර පළාගිය පිරිසක් අත්අඩංගුවට ගැනීමට පොලිසිය පරීක්ෂණ පවත්වයි.මෙය සිදුකැර ඇත්තේ යුද හමුදා සෙබළුන් පිරිසක් බව පොලිස් පරීක්‍ෂණ මගින් අනාවරණය වී ඇත.නිවෙසට ඇතුළු වූ පිරිස ශීතකරණයේ තිබූ සියලු ආහාර කා පසුව එහිවූ අධික මිල ගණන් වටිනා මත්පැන් බෝතල් කිහිපයක් ද පානය කැර නිවසේ ඇඳන් මත වමනය ද දමා ඇතැයි විදේශ ජාතික යුවළ පොලිසියට පැමිණිලි කැර තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මහනුවර කොට්ඨාස භාර ජ්‍යෙෂ්ඨ පොලිස් අධිකාරී අයි. එම්. කරුණාරත්න මහත්වරුන්ගේ මෙහෙයවීම මත සිද්ධිය පිළිබඳ පරීක්ෂණ සිදු කෙරේ.විදේශීය ජාතික යුවළ මේ නිවෙස කුලියට ගෙන පදිංචි වී සිටින බවත් ඔවුන් නිවෙසේ නොමැති අවස්ථාවක මොවුන් නිවෙසට ඇතුළු වී තිබෙන බවත් පොලිසිය පවසයි.අවම¼ගුල් උත්සවයට සහභාගි වූවන් ගෙන් ලබාගත් තොරතුරු මත යුද හමුදාවේ පිරිසක් මෙයට සම්බන්ධ බවට සැක කෙරෙන අතර ඒ පිළිබඳ පරීක්ෂණ පැවැත්වීම සඳහා මහනුවර පොලිසිය මගින් යුද හමුදා පොලිසියට ද දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108314</link>
    <topic>නාගොඩ ඇතැම් කම්හල්වලින් පරිසර හානි</topic>
    <author>නාගොඩ විශේෂ එන්. විජේරත්න</author>
    <content>නාගොඩ ප්‍රදේශයේ පිහිටි ප්‍රධානතම ටයර් නිෂ්පාදන කර්මාන්ත ශාලා තුනකින් නිකුත්වන කාබන් කුඩු ඒ අවට ප්‍රදේශවලට පතිත වීමෙන් ජනතාව මහත් අසීරුතාවට පත්ව සිටිති.දැනට වසර කීපයක් තිස්සේ සිදුවන මේ ගැටලුවට මුහුණ පා සිටින ඇටවිල - ග්‍රීන්පීල්ඩ් හි පදිංචි විකුම් සමරවික්‍රම මහතා. මෙම ටයර් නිෂ්පාදන කර්මාන්ත ශාලාවල දුම් කවුළුවලින් පිටවන කාබන් කුඩු අපේ ළිංවලට වැටී තිබෙනවා. ඒ වගේම නිවෙස්වලට වැටෙනවා. අපිට කෑම ටික පවා කන්න විධියක් නැහැ. ළමයින්ගේ සුදු ඇඳුම් සෝදා වේල ගන්න විධියක් නැහැ.විශේෂයෙන්ම කුඩා දරුවන්ට ස්වසන ආබාධ පවා ඇතිවෙලා. මේ නිසා පරිසරයට හා ජනතාවගේ සෞඛ්‍යයට විශාල හානියක් වෙලා.කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන මහජන සෞඛ්‍ය පරීක්ෂක නිලධාරී ආර්. ජේ. සිංහබාහු මහතා. මෙයට අදාළ ප්‍රධාන වගකිවයුතු ආයතන වන මධ්‍යම පරිසර අධිකාරිය හා ආයෝජන මණ්ඩලය යන ආයතනවල නිලධාරීන් කැඳවා කෙළින්ම මේ ගැටලුව ඔවුන්ට ඉදිරිපත් කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108315</link>
    <topic>මිනුවන්ගොඩ හොර මත්පැන් තිප්පොළක් වටලයි  </topic>
    <author>කොච්චිකඩේ විශේෂ ඩී. මිහිඳුකුල</author>
    <content>මිනුවන්ගොඩ හීනටියන ප්‍රදේශයෙන් කාලයක සිට කසිප්පු බෙදා හරින ස්කාගාරයක් වටලා කසිප්පු තොගයක් අත්අඩංගුවට ගැනීමට කටුනායක පොලිසිය සමත් විය.කටුනායක පොලිසියේ ස්ථානාධිපති ප්‍රධාන පොලිස් පරීක්ෂක කමල් කිරිඇල්ල මහතාට ලැබුණු තොරතුරක් මත අපරාධ අංශයේ පොලිස් ස්ථානාධිපති පොලිස් පරීක්ෂක එම්. සමන් පි‍්‍රයංග මහතා ඇතුළු කණ්ඩායමක් මෙම වැටලීම සිදුකර තිබුණි.කසිප්පු සමඟ පොලිතින් උර 34, කසිප්පු 45 බූලි 40ක් අත්අඩංගුවට ගෙන තිබුණි. එය ප්‍රමාණයෙන් කසිප්පු බෝතල් 1800 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108316</link>
    <topic>මිතුරා යැයි රැවටී බිරිය පසුපස ගිහින් ගම්මුන්ගෙන් ගුටි පූජාවක්</topic>
    <author>අතුරුගිරිය විශේෂ වික්‍රම සමරසිංහ</author>
    <content>සුගත් පෞද්ගලික ආරක්ෂක සමාගමක සේවයේ නියුතු බොහෝ මිතුරන් ඇසුරුකරන කඩවසම් පියකරු අයෙක්. ගෙදර දොරේ වැඩපල කිරීමේදී ද ලාංඡනය ඉවත් කරන ලද පරණ නිල ඇඳුමෙන් සැරසී සිටී. අලුත විවාහයට පත්වූ ඔහු සිය බිරිය වන සුදර්ශි සමඟ සතුටින් ජීවත් වෙයි. මේ දෙපල ගම්මුන් සමඟද ඉතා සුහදය.සුදර්ශි පිරිමියෙකු මෙන් කඩිසරය. කලිසම් ෂර්ට් ඇඳීමට පි‍්‍රය කරයි. සුගත්ට සම උස මහතකින් යුත් ඇය කොණ්ඩයද කොටට කපා ඇත. සුගත්ගේ මෙන් ඇයගේ අතෙහිද විවිධ වර්ණවලින් යුත් නූලක් ගැට ගසා ඇත. රූමත් වූ ඇය සුගත්ට ඇති ආදරය නිසාම ගෙදර දොර වැඩවලදී ඇයද සුගත්ගේ පරණ කලිසම්, ෂර්ට්වලින් සැරසී තොප්පියක් පැළදීමද කරයි.එනිසා සුගත්ගේ ගෙදරට නිතර යන එන අයට හැර කලිසම් ෂර්ට් ඇඳ සිටින සුගත් හා ඔහුගේ බිරිය එකවර වෙන්වෙන්ව හඳුනා ගැනීමට අපහසුය.නිවාඩු දිනක සුගත්ගේ සේවා ස්ථානයේ මිතුරෙක් වන නන්දන සුගත්ගේ නිවෙස සොයා පැමිණියත් සුගත් එවෙලේ නගරයට ගොස් තිබුණි. ඒ වන විට සුගත්ගේ බිරිය සුගත්ගේ පරණ කලිසම් ෂර්ට් ඇඳ තොප්පියක්ද පැළද ගෙවත්තෙහි වැඩක නිරතවූවාය.නාඳුනන පුද්ගලයකු සුගත් යයි කියමින් ගෙවත්තට එනු දුටු සුදර්ශි වහා නිවෙසේ ඇයගේ කාමරයට දිව ගියේ ඇඳ සිටි කලිසම් ෂර්ට් වෙනුවට ගවුමකින් සැරසී එළියට ඒමේ අදහසින්ය. එහෙත් ගෙට ගියේ සුගත් යයි සිතූ නන්දන ‘මචං මෙහෙ වරෙන් යයි’ කියමින් ඇයගේ පසු පසින් සුදර්ශිගේ කාමරය දෙසටම ගියේය.සුගත් නැති මොහොතක නාදුනන පිරිමියෙක් මෙසේ කාමරයටම ඒම නිසා හොඳටම භියට සහ ලැජ්ජාවට පත්වූ සුදර්ශි ගමටම ඇසෙන සේ විලාප දෙන්නට විය.එම විලාපය ඇසුන අවට පිරිස් මේ නිවෙසට පැමිණ බලනවිට කිසියම් පුද්ගලයෙක් විමතියෙන් යුක්තව ඇයගේ කාමරය අසල සිටිනු දැක ගම්මුන් අතපය දිගහැර ඔහුට තඩිබාන්නට විය. නන්දනට දෙවියන් බුදුන් සිහි වුවද ඇත්ත වටහා දීමටමවත් අවස්ථාවක් නොවීය. එහෙත් ඔහු මහත් වෙහෙස දරා හඬ නගා කීවේ තමා සුගත්ගේ යහළුවෙක් බවයි.සුගත්ගේ ඇඳුම් ඇඳ සිටි හෙයින් තමා ඇය සුගත් යයි සිතා පසුපසම පැමිණි බවයි. සියල්ලන්ට සත්‍ය වැටහුනි. නගරයට ගිය සුගත්ද ටික වෙලාවකින් නිවෙසට එනවිට ගම්මු නිවෙසේ පිරිලාය. නන්දනට පදමට ගුටි බැට වැදී හමාරය. අන්තිමේදී සුගත් සහ සුදර්ශි නන්දන රෝහලට රැගෙන ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108317</link>
    <topic>කළුතර දහම් පාසල් ගුරුවරියන්ටනොමිලේ පාපැදි</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා විසින් කළුතර දිස්ත්‍රික්කයේ ඉතා දුෂ්කර දහම් පාසල්වල ඉගැන්වීම් කරන ගුරුවරියන්ට නොමිලේ පාපැදි ලබාදීමේ වැඩසටහනක් ක්‍රියාත්මක කරනු ලැබ තිබේ.මේ සඳහා සුදුසුකම් ලත් දහම්පාසල් 100ක් දැනටමත් තෝරාගෙන ඇති අතර, මතුගම, දොඩම්ගොඩ, මිල්ලනිය යන ශාසනාරක්‍ෂක මණ්ඩලයට අයත් දහම් පාසල් ගුරුවරියන්ට මේ පාපැදි ලබාදී තිබේ.හොරණ හා බුලත්සිංහල ප්‍රදේශයේ දහම් පාසල් ගුරුවරියන් පිරිසකට පාපැදි මේ මාසය අවසන්වීමට පෙර ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=r1108318</link>
    <topic>දැලිවල කොටවෙහෙර පුදබිමේසංරක්ෂණ වැඩ අතරමඟ</topic>
    <author>රඹුක්කන උතුර සමූහ - විපුල එස් කුමාරතුංග</author>
    <content>වසර 2200ක් ඉපැරැණි සේද රෙදිකඩ ඇතුළු පුරාවස්තුන් රැසක් හමුවූ දැලිවල කොටවෙහෙර පුදබිමේ සංරක්ෂණ කටයුතු නැවතත් අතරමග ඇනහිට ඇතැයි විහාරාධිපති පුස්ඇල්ලේ අරියවංශ හිමියෝ පවසති.වසර ගණනාවක් කිසිවකුගේ අවධානයට ලක් නොවී ගරා වැටී විනාශ වෙමින් තිබූ රඹුක්කන දැලිවල කොටවෙහෙර පුදබිමේ සංරක්ෂණ කටයුතු ඉකුත් 2002 වර්ෂයේදී නැවත ආරම්භ කළද පසු කාලීනව නැවත සංරක්ෂණ කටයුතු ඇනහිටීම නිසා වල්වැදී විනාශ වෙමින් තිබියදී 2003, 2006 වර්ෂවල දී සංරක්ෂණ කටයුතු සිදු කිරීම සඳහා රුපියල් ලක්ෂ 18 බැගින් වෙන් වුවද ප්‍රමිතියෙන් යුත් ගඩොල් සපයා ගැනීමට නොහැකි වීමෙන් සංරක්ෂණ වැඩ අතහැර දැමීමට සිදුවිය.2007 වර්ෂයේ නැවත සංරක්ෂණ කටයුතු සඳහා සිමෙන්ති මිටි 200 ක් ලැබී තිබේ. 2009 වර්ෂයේද සිමෙන්ති මිටි 197 ක් ලැබී එයින් චෛත්‍යයේ පේසා වළලු සකස්කර ඇති බවට තොරතුරු වාර්තාවේ.චෛත්‍යයේ සංරක්ෂණ වැඩ අතරමග ඇනහිටීම පිළිබඳ අදහස් දැක්වූ විහාරාධිපති පුස්ඇල්ලේ අරියවංශ නාහිමියෝ මෙසේ පැවසූහ.ඓතිහාසික වටිනාකමක් උසුලන මේ චෛත්‍යය භූමියේ පිහිටි බෝධීන් වහන්සේ දෙනම නිරුපද්‍රිතව තබා ගන්න ඕනෑ. චෛත්‍ය සංරක්ෂණය කරනවා කියලා බෝධීන් වහන්සේ ඉවත් කරන්න බෑ. බෝධින් වහන්සේලා ආරක්ෂාකර ගන්න කියලා චෛත්‍ය විනාශ කරන්නත් බෑ.මේ චෛත්‍යය ගොඩනගලා තියෙන්නේ කළුගල් සහ මැටි උපයෝගී කරගෙන.චෛත්‍ය ආසන්නයේ තිබෙන බෝධීන් වහන්සේලා දෙනමගෙන් හටගන්නා බෝ ඇට මේ චෛත්‍යය අතරට වැටිලා පැළවෙනවා. පසුව ඒවා මුල් දුවලා විශාල වෙනවා. මේ හේතුවෙන් තමයි බැම්ම පිපිරීමක් වෙන්නේ. මේ නිසා ප්‍රමාදයන්ගෙන් තොරව චෛත්‍යයේ සංරක්ෂණ කටයුතු සිදුකළ යුතුයි. දැන් නැවත වල්බිහි වෙලා. මම අතිගරු ජනාධිපතිතුමාගෙන්, ඒවගේම අපේ කෑගල්ල දිස්ත්‍රික්යේ ඉන්න සංස්කෘතික පුරාවිද්‍යා සම්බන්ධ ඇමැති ජගත් බාලසූරිය ඇමැතිතුමාගෙන් ඉල්ලා සිටිනවා චෛත්‍ය ආරක්ෂා කිරීමට මැදිහත් වෙන්න කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=s1108311</link>
    <topic>වැටුණු තැනින් ඉහළට එන්නසිංහ-කැන්ගරු තියුණු සටනක</topic>
    <author>වර්නන් ගුණසේකර</author>
    <content>ගාල්ල ජාත්‍යන්තර ක්‍රිකට් ක්‍රීඩාංගණයේ අද ඇරැඹෙන පළමු ටෙස්ට් තරගය ජගත් ටෙස්ට් ශ්‍රේණිගත කිරීම්වල යළි ඉහළට නැගීමේ අපේක්ෂාවෙන් සිටින ශ්‍රී ලංකාව හා ඔස්ට්‍රේලියාව යන කණ්ඩායම් දෙකේ ම නව පරිච්ඡේදයක ආරම්භය සනිටුහන් කරයි.ලොව හිටපු අංක 1 කණ්ඩායම වන ඔස්ට්‍රේලියාව ටෙස්ට් ශ්‍රේණිගත කිරීමේ 5 වැනි ස්ථානයට පහත වැටී සිටින අතර මීට වසරකට පමණක් ඉහතදී ලොව අංක 2 ටෙස්ට් කණ්ඩායම බවට පත්ව සිටි ශ්‍රී ලංකාව දැන් පෙරමුණේ සිටින එංගලන්තය, දකුණු අප්‍රිකාව හා ඉන්දියාවට පිටුපසින් 4 වැනි ස්ථානයේ පසුවෙයි.2013 වසරේ එංගලන්තයේ පැවැත්වෙන මංගල ලෝක ටෙස්ට් සූරතාවලියට ලොව ශ්‍රේණිගත කිරීම්වල ඉහළ ම ස්ථාන හතරේ සිටින කණ්ඩායම් තරග කිරීමට නියමිතව තිබෙද්දී ශ්‍රී ලංකාව මෙන්ම ඔස්ට්‍රේලියාවද එම කණ්ඩායම් හතරට ඇතුළත් වීමට සෑම උත්සාහයක් ම දරනු ඇත.දෙපිළ අතර අද ඇරැඹෙන්නේ 21 වැනි ටෙස්ට් තරගයයි. මෙතෙක් පවත්වා ඇති තරග 20න් ශ්‍රී ලංකාව ජය හිමිකර ගෙන ඇත්තේ එක් තරගයක පමණි. ඒ, 1999 වසරේ සැප්තැම්බරයේ මහනුවරදීය. එහිදී ඔස්ට්‍රේලියාවට එරෙහිව කඩුලු 6ක ජයක් වාර්තා කළ ශ්‍රී ලංකාව තරග 1 – 0ක් ලෙසින් ත්‍රිත්ව ටෙස්ට් තරගමාලාව ජයග්‍රහණය කළේය.ඔස්ට්‍රේලියාව තරග 13ක ම ජය අත්කර ගෙන තිබේ. තරග 6ක් ජය පැරදුමෙන් තොරව අවසන්ව තිබේ. දෙපිළ මීට පෙර අවසාන වතාවට මුණගැසුණේ 2007 වසරේ නොවැම්බරයේ හොබාට් හි දී ය. ඔස්ට්‍රේලියාව ලකුණු 96කින් එම තරගය ජය ගත්තේය.තිලකරත්න ඩිල්ෂාන් හා මයිකල් ක්ලාක් යන ප්‍රතිවාදී නායකයෝ අද ඇරුඹෙන ත්‍රිත්ව ටෙස්ට් තරගමාලාවේදී ඉදිරියෙන් ම සිටිමින් තම තමන්ගේ තරුණ කණ්ඩායම් මෙහෙයවනු ඇත.30 හැවිරිදි ක්ලාක්, පූර්ණ කාලීන ඔස්ට්‍රේලියා නායකයා වශයෙන් අද සිය කාර්යය අරඹයි.අප්‍රේල් මාසයේ පැවැති ලෝක කුසලාන තරගාවලියෙන් පසු නායකත්වයෙන් ඉවත් වූ රිකී පොන්ටිංගේ දැවැන්ත සපත්තුවට පහසුවෙන් ඇතුල්වීමට නව නායකයා බලාපොරොත්තු වෙයි.ජයග්‍රහණ 48ක් සමග ලොව වඩාත් ම සාර්ථක ටෙස්ට් නායකයා බවට පත්ව සිටින පොන්ටිං, ජ්‍යෙෂ්ට පුරවැසියා හා කණ්ඩායමේ පෙරමුණේ පිතිකරුවා ලෙසින් පිටියට අවතීර්ණ වූවද පැහැදිලිව ම සියළු දෑස් යොමු වනු ඇත්තේ නව නායකයා කෙරෙහි ය.ක්ලාක් මෙතෙක් ටෙස්ට් තරගයක නායකත්වය දරා ඇත්තේ එක ටෙස්ට් තරගයක පමණි. තුවාල ලබා සිටි පොන්ටිං වෙනුවට ක්ලාක් ඔස්ට්‍රේලියානු කණ්ඩායමේ නායකත්වය දැරූ, පසුගිය ජනවාරියේ සිඩ්නි හි පැවැති එම තරගයේදී එංගලන්තය ඉනිමක හා ලකුණු 83ක ජයක් වාර්තා කළේය.රිකී පොන්ටිං ඔහුගේ ටෙස්ට් නායකත්වය ආරම්භ කළේ ශ්‍රී ලංකාවෙනි. ඒ, 2004 වසරේ ත්‍රිත්ව ටෙස්ට් තරගමාලාවක තරග 3– 0 ක ජයග්‍රහණයක් කරා ඔස්ට්‍රේලියාව මෙහෙයවමිනි. එදා කණ්ඩායමේ සිටි ෂේන් වෝන්, ග්ලෙන් මැග්‍රාත් හා ඇඩම් ගිල්ක්‍රිස්ට් වැනි ශ්‍රේෂ්ඨ ක්‍රීඩකයින් අද නැතත් පොන්ටිං අත්කර ගත් ප්‍රතිඵලය ම ලබා ගැනීමට ක්ලාක් අපේක්ෂා කරනු ඇත.“ටෙස්ට් ශ්‍රේණිගත කිරීම්වල යළි ඉහළට යාමට අපට තව කලක් යාවි කියා මා සිතනවා. නමුත් අපට තිබෙන දක්ෂතාවත් අපේ කැපවීමත් ගැන මගේ විශ්වාසයක් තියෙනවා. අපි යම් සාර්ථකත්වයක් ලබනු ඇති බව මට පේනවා” මයිකල් ක්ලාක් කියයි.ක්ලාක්, මේ සංචාරයට විශ්වාසය ගොඩනගා ගැනීමේ ආරම්භයක් ලබා ගනිමින් ජාත්‍යන්තර එක්දින තරගමාලාව 3 – 2කින් ජය ගත්තේය. අනතුරුව, පළමු ටෙස්ට් තරගයට පෙර කොළඹදී ජය පැරදුමින් තොරව අවසන් වූ තෙදින පුහුණු තරගයේදී ශතකයක් ලබා ගැනීමට සමත් විය.දඟ පන්දුවලට මුහුණ දීමේ සමතෙකු ලෙසින් සැලකෙන ක්ලාක්, ශතක 14ක් සමග 46.49ක සාමාන්‍යයකින් යුතුව ටෙස්ට් තරග 69කදී ලකුණු 4,742ක් වාර්තා කොට තිබේ.එහෙත් 30 හැවිරිදි ක්ලාක්, තරග 10කදී එක ම ශතකයක් හෝ ලබා ගෙන නැත. ඔහු අවසන් වරට ටෙස්ට් ශතකයක් වාර්තා කළේ (ලකුණු 168) පසුගිය වසරේ මාර්තු මාසයේ වෙලිංටන් හි දී නවසිලන්තයට එරෙහිව ය.36 හැවිරිදි පොන්ටිං, ශතක 39ක් සමග ටෙස්ට් තරග 152කදී ලකුණු 12,363ක් ලබා ගෙන ඉන්දියාවේ සචින් ටෙන්ඩුල්කාර් හා රාහුල් ඩ්‍රාවිඩ් ට පසුව වැඩිම ටෙස්ට් ලකුණු ලබා ගත් පිතිකරුවා බවට පත්ව සිටියද 2010 වසරේ ජනවාරියේ හොබාට් හි දී පාකිස්තානයට එරෙහිව ලකුණු 209ක් වාර්තා කිරීමෙන් පසුව පසුගිය ඉනිම විස්සේදී ම ටෙස්ට් ශතකයක් වාර්තා කර නැත.ලෝක කුසලාන තරගාවලියෙන් පසුව ශ්‍රී ලංකා ක්‍රිකට් නායකත්වයට පිවිසි 34 හැවිරිදි තිලකරත්න ඩිල්ෂාන්, නායකයා ලෙසින් මවුබිමේ ඔහුගේ ප්‍රථම ටෙස්ට් තරගමාලාවට පිවිසෙන්නේ මේ වසරේ එංගලන්තයේදී ලත් ටෙස්ට් තරග 1 – 0ක පරාජයේ අඩුපාඩුව පියවා ගැනීමේ අරමුණිනි.ලොව වැඩිම ටෙස්ට් කඩුලුලාභියා වන මුත්තයියා මුරලිදරන් නැති අඩුව ඩිල්ෂාන් ට හොඳින් දැනෙනු ඇත. ‘මුරලි’ ටෙස්ට් තරග බිමෙන් සමුගැනීමෙන් පසුව ශ්‍රී ලංකාව මෙතෙක් ටෙස්ට් තරගයක් ජයගෙන නැත. 2010 ජූලි මාසයේ සිට මේ දක්වා ශ්‍රී ලංකාව ටෙස්ට් තරග දෙකකින් පරාජය වී ඇති අතර තරග 6 ක් ජය පැරදුමින් තොරව අවසන් කරගෙන තිබේ. අජන්ත මෙන්ඩිස් හා තවමත් ටෙස්ට් තරගයකට ක්‍රීඩා කර නැති 26 හැවිරිදි සීකුගේ ප්‍රසන්න නමැති පා දඟ පන්දු යවන්නා ඇතුළු දඟ පන්දු යවන්නන් සිවු දෙනෙකු ශ්‍රී ලංකාව සතුව සිටී. පසුගිය සතියේ තම තෙවැනි පිට පිට කඩුලු ත්‍රිත්වයෙන් (හැට් ට්‍රික්) ඔස්ට්‍රේලියානුවන් අන්දමන්ද කළ ලසිත් මාලිංග කණ්ඩායමේ නැති වීමද ශ්‍රී ලංකාවට මහත් අවාසියක් වූවද මාලිංග ටෙස්ට් ක්‍රීඩාවෙන් සමුගෙන සිටී.ප්‍රසන්න මෙන් ම ටෙස්ට් වරම් ලබා ගැනීමේ බලාපොරොත්තුවෙන් සිටින 25 හැවිරිදි ශමින්ද එරංග ද, අද ගාල්ලේදී ඇරැඹෙන පළමු ටෙස්ට් තරගය සඳහා වන සංචිතයේ සිටින තරුණ වේග පන්දු යවන්නන් සිවු දෙනාගෙන් කෙනෙකි. සුරංග ලක්මාල්, ධම්මික ප්‍රසාද් හා චානක වෙලගෙදර සෙසු තරුණ වේග පන්දු යවන්මෝ වෙති.ඔස්ට්‍රේලියාවට එරෙහි ටෙස්ට් තරගමාලාවේ සාර්ථකත්වයේ ‘යතුර’ වනුයේ ශ්‍රී ලංකා ක්‍රීඩකයන් ලකුණු රැස් කරන ආකාරය බව නායක ඩිල්ෂාන් කියයි.මේ දෙපිළ ම අද තරග බිමට පිවිසෙන්නේ එංගලන්තය හමුවේ ලත් ටෙස්ට් පරාජයන්ගෙන් පසුවය. ඔස්ට්‍රේලියාව තරග 3 – 1ක (අළු බඳුන) පරාජයක් ලැබූ අතර ශ්‍රී ලංකාව තරග 1 – 0ක පරාජයක් ලැබීය.ශ්‍රී ලංකා සංචිතය - තිලකරත්න ඩිල්ෂාන් (නායක) තරංග පරණවිතාන, කුමාර සංගක්කාර, මහේල ජයවර්ධන, තිලාන් සමරවීර, ප්‍රසන්න ජයවර්ධන, ඇන්ජලෝ මැතිව්ස්, සුරාජ් රන්දීව්, සුරංග ලක්මාල්, චානක වෙලගෙදර, ධම්මික ප්‍රසාද්, ශාමේන්ද්‍ර එරංග, ළහිරු තිරිමාන්න, සීකුගේ ප්‍රසන්න, අජන්ත මෙන්ඩිස්, රංගන හේරත්ඔස්ට්‍රේලියා සංචිතය – මයිකල් කලාක් (නායක) ෂේන් වොට්සන්, පිලිප් හියුස්, රිකි පොන්ටිං, මයිකල් හසී, උස්මාන් කවාජා, ෂොන් මාර්ෂ්, බ්‍රැඩ් හැඩ්න්, මිචෙල් ජොන්සන්, රයන් හැරිස්, පීටර් සීඩ්ල්, ට්‍රෙන්ට් කොපලන්ඩ්, ජේම්ස් පැටින්සන්, නේදන් ලියෙන්, මයිකල් බියර්.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=s1108312</link>
    <topic>ප්‍රනීත් ආරුගම්බේ දී දස්කම් දක්වයි</topic>
    <author>අනූෂා ගුරුසිංහ ආරුගම්බේ සිට</author>
    <content>ශ්‍රී ලන්කන් ප්‍රෝ රළ මත ලිස්සායාමේ තරගාවලියේදී ප්‍රථම වරට ශ්‍රී ලාංකික ක්‍රීඩක සිරිල් ප්‍රනීත් දිගු පුවරු (ඹ්ධදඨ ඕධචපඤ) අංශයෙන් සහභාගීත්වය කැපී පෙනෙන්නක් විය. ආරුගම්බේ සර්ෆින් ක්‍රීඩා සමාජයේ සාමාජිකයෙකු වන මොහු ආරුගම්බේ වෙරළ තීරයට පැමිණි දෙස් විදෙස් ක්‍රීඩා ලෝලීන්ගේ විශේෂ අවධානය දිනාගැනීමට සමත්විය.අභිමානවත් දෙවැනි වරටත් ශ්‍රී ලන්කන් ගුවන් සමාගමේ හා ශ්‍රී ලංකා සංචාරක මණ්ඩලයේ අනුග්‍රහයෙන් ආරුගම්බේ වෙරළ තීරයේදී ඊයේ් උදේ ආරම්භ වූ මේ තරගාවලියේ දී අමෙරිකාව, ඔස්ට්‍රේලියාව, දකුණු අපි‍්‍රකාව, නවසීලන්තය, ජපානය ඇතුළු රටවල් රාශියක ලෝක සූරතාවන් දිනූ ක්‍රීඩක ක්‍රීඩිකාවන් සිය දෙනෙකු පමණ සහභාගී වීම විශේෂත්වයකි.පළපුරුදු විදේශීය විනිශ්චයකරුවන්ගේ සහභාගීත්වයෙන් පැවැත්වෙන මේ රළ මත ලිස්සා යාමේ තරගයේදී කාන්තාවන් සඳහා ප්‍රථම වරට කෙටි පුවරු (ඉඩධප ඕධචපඤ) තරග ඉසව්වක් ද පැවැත්වේ. ලෝකයේ රළ මත ලිස්සායාමේ තරග පැවැත්වෙන ස්ථාන 10 අතුරින් ප්‍රධාන ස්ථානයක් වන ආරුගම්බේදී මේ තරගාවලිය පැවැත්වීමේ ප්‍රධාන අරමුණ වන්නේ විදෙස් සංචාරකයන් ශ්‍රී ලංකාවට ආකර්ශනය කර ගැනීම බව සංචාරක ප්‍රවර්ධන අධිකාරියේ අධ්‍යක්ෂ දිලීප මුදාදෙනිය මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=s1108313</link>
    <topic>චමින්ද විජේකෝන් අවසන් පූර්ව වටයට</topic>
    <author/>
    <content>වසර 28ක ලෝක මලල ක්‍රීඩා සූරතාවලි ඉතිහාසයේ පිරිමි තරග ඉසව්වක අවසන් පූර්ව වටයට සුදුසුකම් ලැබූ ප්‍රථම ශ්‍රී ලාංකික ක්‍රීඩකයා බවට පත්වීමට චමින්ද විජේකෝන් සමත්විය.දකුණු කොරියාවේ දැන් පැවැත්වෙන ලෝක මලල ක්‍රීඩා සූරතාවලියේ මීටර් 1500 තරග ඉසව්ව නියෝජනය කල ආසියානු මලල ක්‍රීඩා සූරතාවලියේ පදක්කම්ලාභී චමින්ද විජේකෝන් මීටර් 1500 සුදුසුකම් ලැබීමේ තරගය මිනිත්තු 3කුත් තත්පර 39.61කින් තරගය නිමා කරමින් නව ශ්‍රී ලංකා වාර්තාවක් බිහිකිරීමට සමත්විය.මැද දුර ධාවන සූර චමින්ද විසින් බිඳ දමනු ලැබුවේ පසුගිය මාසයේ ජපානයේ කෝබේ නුවරදී මීටර් 1500 තරග ඉසව්ව මිනිත්තු 3කුත් තත්පර 40.78කින් නිමා කොට ලෝකඩ පදක්කම දිනාගනිමින් පිහිට වූ ශ්‍රී ලංකා වාර්තාවය.එමෙන්ම මීටර් 1500 තරග ඉසව්වේ මිනිත්තු 3.40 සීමාවට වඩා අඩුවෙන් ඔහු විසින් නිමා කරනු ලැබූ ප්‍රථම අවස්ථාවද මෙය වේ.ඉතා කදිම කාලගුණික තත්ත්වයන් මධ්‍යයේ මීටර් 1500 සුදුසුකම් ලැබීමේ පළමු තරග ඉසව්ව චමින්ද විසින් නිමා කරනු ලැබුවේ 11 වැන්නා ලෙසය.“පසුගිය වසර කීපය පුරා මම කෙන්යාවේදී සාර්ථක පුහුණුවක් ලැබුවා. ලෝකයේ හොඳම මැද දුර ධාවන සූරයන් සමග තරග වැදිමටත් පුහුණුවීමටත් එහිදී මට අවස්ථාවක් ලැබුණා” තරගයෙන් අනතුරුව චමින්ද ප්‍රකාශ කළේය.“මගේ පාදයේ ආබාධය නොවුනානම් මම පසුගිය ආසියානු සූරතාවලියේ දීත් මෙවර ලෝක සූරතාවලියේදීත් මීට වඩා හොඳින් දස්කම් දක්වනවා. දැන් මගේ ඉලක්කය මිනිත්තු 3කුත් තත්පර 36ක් තුළ මීටර් 1500 තරග ඉසව්ව නිමා කිරීමයි” චමින්ද පැවැසීය.1997 වසරේ ඇතෑන්ස් නුවරදීත්, 2007 වසරේ ඔසාකා නුවරදීත් සුපිරි ධාවන සූරිය සුසන්තිකා ජයසිංහ ලෝක මලල ක්‍රීඩා සූරතාවලියේ අවසන් පූර්ව වටයට සුදුසුකම් ලැබීමෙන් අනතුරුව එම සූරතාවලියේ අවසන් පූර්ව වටයට සුදුසුකම් ලැබූ දෙවැනි ශ්‍රී ලාංකිකයා වන්නේද චමින්ද විජේකෝන්ය.1997 සහ 2007 අවස්ථා දෙකේදීම සුසන්තිකා අවසන් තරගයට ද සුදුසුකම් ලැබූ අතර රිදී පදක්කමක් හා ලෝකඩ පදක්කමක් අත්කර ගැනීමට සමත් වූවාය.අද ශ්‍රී ලංකා වේලාවෙන් පස්වරු 4.35ට චමින්ද විජේකෝන් තරග වදින මීටර් 1500 අවසන් පූර්ව තරගය පැවැත්විමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=s1108314</link>
    <topic>ජාතික මහා ක්‍රීඩා උළෙල සැප්තැම්බර් 8 වැනිදා ඇරැඹේ</topic>
    <author>ජගත් ගුණවර්ධන</author>
    <content>37 වන ජාතික මහා ක්‍රීඩා උළෙල සැප්තැම්බර් 8, 9 හා 10 දිනවලදී දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.තරගාවලියේ ආරම්භය මීට වසර 39කට පෙර 1972 ඔක්තෝබර් මස 29වනදා සුගතදාස ක්‍රීඩාංගණයේදී ක්‍රීඩක ක්‍රීඩිකාවන් 250කින් මලල ක්‍රීඩා, පාපන්දු හා වොලිබෝල් තරගවලින් සමන්විත වූ අතර මෙවර 37වන උළෙලේදි ක්‍රීඩා 21ක් සඳහා ක්‍රීඩක ක්‍රීඩිකාවන් 7500ක් තරග බිමට පිවිසෙති.ක්‍රීඩා 19ක අවසන් තරග නිමාවට පත් වී ඇති අතර පාපන්දු අවසන් තරගය හා මලල ක්‍රීඩා තරග පැවැත්වීමට නියමිතය.මෙවර තරගාවලියේ විශේෂත්වය වන්නේ දෙවුන්දරතුඩුවේ සිට පේදුරුතුඩුව දක්වා සියළුම ග්‍රාම නිලධාරි කොට්ඨාස යන් නියෝජනය කරමින් ක්‍රීඩා උළෙලට ක්‍රීඩක ක්‍රීඩිකාවෝ සහභාගී වීමය. විශේෂයෙන් උතුරු නැගෙනහිර දෙපළාතේ ක්‍රීඩක ක්‍රීඩිකාවන්ගේ සුවිශේෂී දායකත්වය කැපී පෙනේ.තරගාවලිය පිළිබඳ මාධ්‍ය දැනුවත් කිරීමේ හමුවක් ක්‍රීඩා අමාත්‍ය මහින්දානන්ද අළුත්ගමගේ මහතාගේ ප්‍රධානත්වයෙන් කොළඹ ජාතික ඔලිම්පික් කමිටු මූලස්ථානයේදී ඊයේ පැවැත්විණි.එහිදි අදහස් දැක්වූ අමාත්‍යවරයා ශ්‍රී ලංකා මලල ක්‍රීඩාවේ උන්නතිය උදෙසා මලල ක්‍රීඩාවේ ප්‍රවීණයන් සියළු දෙනාත්, ක්‍රීඩාවෙන් ජයග්‍රහණය කළ ප්‍රවීණ ක්‍රීඩක ක්‍රීඩිකාවනුත්, ක්‍රීඩාවට ආදරය කරන සියළු දෙනාමත් එක් රැස් කොට එක මේසයකට ගෙනවිත් ක්‍රීඩාවේ පසුබෑම පිළිබඳ කරුණු සොයා බලා සිව්අවුරුදු ක්‍රීඩා සැලැස්මක් ගොඩනගා ඇති බවත් ඒ අනුව දැනටමත් පුහුණු අධ්‍යක්ෂ යෝගානන්ද විජේසුන්දර මහතාගේ ප්‍රධානත්වයෙන් පුහුණුකරුවන් 6 දෙනෙකු ගෙන් යුත් කමිටුවක් මගින් මේ සැලැස්ම ක්‍රියාවට නැංවෙන බවත් මසකට වරක් පුහුණු අධ්‍යක්ෂවරයා හමුවන පුහුණුකරුවන් මාස තුනකට වරක් ඔවුන් තමා හමුවි ප්‍රගතිය සමාලෝචනය කරන බවත් අමාත්‍යවරයා පැවැසීය.ක්‍රීඩා ශක්ති වැඩසටහන යම් දුරකට අසාර්ථක වූ බවත් එසේ අසාර්ථක වූයේ එය අධීක්ෂණයෙන් තොරව ක්‍රියාත්මක වීම නිසා යැයි පැවැසූ අමාත්‍යවරයා එම වැඩසටහන නැවත ලොව දිනන ක්‍රීඩා ශක්ති වැඩ සටහන නමින් ක්‍රීඩාවන් 15ක් දක්ෂ ක්‍රීඩක ක්‍රීඩිකාවන් 1080ක් හඳුනාගෙන ඇත. එය මලල ක්‍රීඩාවෙන් 300ක් ද අනෙක් ක්‍රීඩාවන් 14න් ක්‍රීඩක ක්‍රීඩිකාවන් 60 දෙනා බැගින්ද තෝරා ගත්තවුන්ට මාසිකව රුපියල් 1000 සිට 2500 දක්වා දීමනාවක් ද, ඇඳුම් පැළඳුම් හා ලංකාවේ ඕනෑම පළාතකට ගමන් කළ හැකි බස් ප්‍රවේශපත්‍රයක් ද ලබා දි ඔවුනට දේශීය හා විදේශීය පුහුණුකරුවන්ගේ පුහුණුව ලබා දී මාස තුනකට පසු ඔවුන්ගේ පරිසාදන මට්ටම් සලකා බලා ඉදිරි ජාත්‍යන්තර තරගවලින් යහපත් ප්‍රතිඵල බලාපොරොත්තුව ඇතිව බව අමාත්‍යවරයා වැඩිදුරටත් පැවැසිය.දිවයිනේ පළාත් 9ටම බිලියන 4.5ක් වියදමින් ක්‍රීඩා සංකීර්ණ 9ක් ඇති කරමින් ඒ තුළින් ක්‍රීඩාවේ ගම්බද ක්‍රීඩක ක්‍රීඩිකාවනට ද පහසුකම් සහිතව පුහුණුවීම් කටයුතු සිදු කළ හැකි බවත් දැනටමත් ඌව, මධ්‍යම හා උතුරුමැද පළාත්වල එම ක්‍රීඩා සංකීර්ණ ඉදිවෙමින් පවතින බවත් පළමු ක්‍රීඩා සංකීර්ණය විවෘත කිරීම 2012 පෙබරවාරි 4වනදා අනුරාධපුරයේදී සිදුකරන බව අමාත්‍යවරයා පැවැසීය.ලංකාව පුරා විසිරි සිටින සියලුම පුහුණුකරුවන් ලියාපදිංචි කර ඔවුන් වර්ගිකරණයකට ලක් කොට හැදුනුම්පත් ලබා දීම අනිවාර්යයෙන් සිදුකරන බවත් එලෙස ලියාපදිංචි නොවූ පුහුණුකරුවනට පුහුණුකරුවකු ලෙස කටයුතු කිරීම සීමා කරන බවත් ඉන් සුදුසුකම් සපුරානැති පුහුණුකරුවන් කේෂ්ත්‍රයෙන් ඉවත් කිරීමට හැකි වන බවත් අමාත්‍යවරයා පැවැසීය.ක්‍රීඩාවේ ජාතික ප්‍රතිපත්තියක අවශ්‍යතාව දැනටමත් සැලකිල්ලට ගෙන එහි සැකිල්ල නිම කර ඇති බවත් ඉතාම කෙටිකලකින් එය පාර්ලිමේන්තුවේ උපදේශක සභාවට ඉදිරිපත් කිරීමට බලාපොරොත්තුවන බවත් එය කැබිනට් මණ්ඩලයට ඉදිරිපත් කිරීමෙන් පසු අවශ්‍ය සංශෝධන ඉදිරිපත් කරමින් ක්‍රීඩාවේ ජාතික ප්‍රතිපත්තිය ගෙනඒම තම බලාපොරොත්තුව බවත් අමාත්‍යවරයා වැඩිදුරටත් පැවැසීය.මේ අවස්ථාවට ක්‍රීඩා අමාත්‍යාංශයේ ලේකම් යූ.ආර්. සෙනෙවිරත්න, ක්‍රීඩා අධ්‍යක්ෂ ජෙනරාල් රංජනී ජයකොඩි හා නියෝජ්‍ය ක්‍රීඩා අධ්‍යක්ෂ සුජිත් ජයලත් යන මහත්ම මහත්මීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=s1108315</link>
    <topic>ආනන්ද- ලුම්බිණි ධර්මපාල ජය වාර්තා කරති</topic>
    <author/>
    <content>බස්නාහිර පළාත් රගර් සංගමය විසින් සංවිධානය කරනු ලබන අන්තර් පාසල් 18න් පහළ 15 සාමාජික රගර් තරගාවලියේ මූලික වටයේදී ලකුණු 15 – 7 ක් ලෙස මොරටුව මහා විද්‍යාලය පරාජය කිරීමට පන්නිපිටිය ධර්මපාල විදුහල සමත් විය. මේ අතර හැව්ලොක්ස් පිටියේ පැවැති ආනන්ද විදුහල හා වේළුවන විදුහල අතර තරගයෙන් ලකුණු 48 – 0 ක දැවැන්ත ජයක් ආනන්ද විදුහලට හිමිවිය.එම ක්‍රීඩා පිටියේදීම එස්. ද එස්. ජයසිංහ විදුහල ලකුණු 49 –3 ක් ලෙස පරාජය කිරීමට ලුම්බිණි විදුහල සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=s1108316</link>
    <topic>සත් සාමාජික පාපන්දු සැප්තැම්බර් 4දා</topic>
    <author/>
    <content>කිරුල ක්‍රීඩා සමාජය විසින් සංවිධානය කරනු ලබන සත් සාමාජික පාපන්දු තරගාවලිය සැප්තැම්බර් මස 4 වැනිදා ලලිත් ඇතුලත්මුදලි ක්‍රීඩා පිටියේ දී පැවැත්වේ. මෙදින ශ්‍රී ලංකා යුද හමුදා සහ පොලිසිය අතර කාන්තා පාපන්දු ප්‍රදර්ශන තරගයක්ද පැවැත්වීමට නියමිතය. තරගාවලියේ ජයග්‍රාහකයන්ට රුපියල් 50,000 ක් ද, අනු සූරයන්ට රුපියල් 30,000 ක් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=f1108311</link>
    <topic>කොළඹ බලකොටුවත්එජාපයෙන්ගිලිහෙනවා</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන තත්ත්වය හා සමාජ වාතාවරණය පිළිබඳවත් ඉදිරි පළාත් පාලන මැතිවරණය හා ආණ්ඩුවට විපක්ෂය එල්ල කරන චෝදනා ගැනත් ධීවර සහ ජලජ සම්පත් ඇමැති රාජිත සේනාරත්න මහතා සමඟ සිදු කළ සාකච්ඡාවකි මේ.* කොළඹ මහ නගර සභාව ඇතුළු නාගරික ප්‍රදේශවල පළාත් පාලන මැතිවරණයට දින නියමවී තිබෙනවා. මේ ප්‍රදේශවල පසුගිය මැතිවරණ ප්‍රතිඵල නිරීක්ෂණය කරද්දී පැහැදිලි වන කාරණයක් වන්නේ එම ප්‍රදේශ එජාපයට වාසිදායක බවයි. මේ තත්ත්වය තුළ ආණ්ඩුවට මේ මැතිවරණය සිතන තරම් ලෙහෙසියෙන් ජය ගැනීමට පුළුවන්ද ?එජාපයට යම් තරමකට හෝ වාසියක් තිබුණනම් තිබුණේ කොළඹ ඇතුළු නාගරික ප්‍රදේශවලින් තමයි. ඔබ කියූ විදිහට පසුගිය ප්‍රතිඵල බලද්දී ඒ තත්ත්වය තහවුරු වෙනවා. ඒත් ඒ සම්ප්‍රදායික නැඹුරුව හා වර්තමාන දේශපාලන තත්ත්වය අතර පරස්පරයක් තිබෙනවා. එජාපය එදා ප්‍රතිඵල පෙන්වූයේ අර්බුදකාරී අරගලකාරී තත්ත්වයක නොවෙයි. ඒත් අද එජාපය දෙකට තුනට බෙදිලා නායකයා එලවන්න විශාල අර්බුදයක් මේ විදිහේ තත්ත්වයක් තුළ තමන්ගේ බලකොටුව හෝ රැක ගැනීමට බැරි තරම් අපහසු තත්ත්වයකටයි පත්වෙලා තිබෙන්නේ. වෙනත් විදිහකට කියනවා නම් එජාපය මෙවර මැතිවරණයට පැමිණ ඇත්තේ පරාජය නලලේ කොටාගෙන. ඒ තත්ත්වය තුළ ආණ්ඩුවට නාගරික ප්‍රදේශවල මැතිවරණය අභියෝගයක් නොවෙයි. අපේ ජයග්‍රහණය නියතයි.බලන්න පළාත් පාලන මැතිවරණයේ පළමු හා දෙවන අදියර ඒ තැන්වලදීත් එජාපයේ සියලු බලකොටු බිඳ වැටුණා. අද තත්ත්වය අනුව කොළඹ ඇතුළු සියලු මහ නගර සභා එජාපය පරාජය වෙනවා. නගරයේ සිටින්නේ බුද්ධිමත්ව සිතන මතන මාධ්‍ය ඇසුරු කරන පිරිසක්. ඔවුන් මේ අවස්ථාවේදී සිතන්නේ අර්බුදයක් ඇති නායකත්වයක් නැති දේශපාලන පක්ෂයකට ඡන්දය දෙන්නේ මොකටද කියන එකයි.* ඔබ කියන්නේ මේ මැතිවරණය ආණ්ඩුව ජය ගන්නේ එජාපයේ අර්බුදය නිසා බවද ?අපට අනුන්ගේ අර්බුදවලින් ජයග්‍රහණය තහවුරු කර ගැනීමට ඕනෑකමක් නැහැ. ගමට නගරයට විශාල වැඩ ප්‍රමාණයක් මේ ආණ්ඩුව ඉෂ්ඨ කර තිබෙනවා. ඉස්සර කොළඹ නගරය කියන්නේ මිහිපිට අපායක්. හැම තැනම කුණු. ඒත් අද වන විට කොළඹ නගරය අලුත් යුගයට ගැලපෙන විදිහට ජාත්‍යන්තර ලෝකයේ නූතන නගරවලට සමාන විදිහකට ගොඩනැගෙමින් තිබෙන්නේ. ඒ සඳහා තවත් විශාල වැඩ ප්‍රමාණයක් සැලැසුම් ප්‍රමාණයක් තිබෙනවා. මේ ඉදිරි සැලසුම් ක්‍රියාත්මක කිරීමට නම් ආණ්ඩු පක්ෂයට මේ පළාත් පාලන මැතිවරණයේදී බලය ලබාදිය යුත්තේ මේ නිසයි. ගමට වැඩක් කර ගැනීමට වගේම නගරයට වැඩක් කර ගැනීමටත් ආණ්ඩු පක්ෂයට බලය ලබා දිය යුතුයි.* එජාපය තුළ ඇතිවී ඇති අර්බුදකාරී වාතාවරණය පිළිබඳව එහි කලක් නියෝජනය කළ සාමාජිකයකු ලෙස ඔබේ අදහස මොනවගේද ?එජාපය ගැන කතා කර වැඩක් නැහැ. අප එදා එජාපයෙන් එළියට ආවේ එහි නායකත්වයත් එහි ප්‍රතිපත්ති පිළිබඳව ඇතිවූ විරෝධයත් නිසයි. එජාපය නැත්තටම නැති කළේ එහි නායකත්වයයි.අද අපි සතුටු වෙනව ඒ අර්බුද ගොඩෙන් එළියට ඇවිත් රටටත් ජනතාවටත් යම් කිසි සේවයක් ඉෂ්ඨ කිරීමට පුළුවන්වීම ගැන.දේශපාලනය කියන්නේ හැමදාම අරගල කිරීමවත් අර්බුදවල පැටලී සිටීමවත් නොවෙයි. රටට ජනතාවට අවශ්‍ය සේවය සිදු කිරීමත් ජනතාවට සේවය කිරීමත් යන කාරණයි. අද අප සතුටින් ඉන්නේ දේශපාලනය මගින් සේවයක් ඉටු කිරීමට පුළුවන්වීම ගැන.* ග්‍රීස් යකා නැමැති මිථ්‍යා විශ්වාසයක් නිසා රට තුළ කැළඹිලි සහිත තත්ත්වයක් ඇතිවෙලා තිබෙනවා. මේ ගැන ඇතැම් පාර්ශව ආණ්ඩුවටත් චෝදනා එල්ල කරනවා. රජයේ ප්‍රබල ඇමැතිවරයකු විදිහට ඔබේ අදහස ඉදිරිපත් කළ හැකිද ?ග්‍රීස් යකා කියන්නේ මිථ්‍යාවක්. අපේ රට තුළ මේ විදිහේ මිථ්‍යා මතවලට විශාල තල්ලුවක් හා පිළිගැනීමක් තිබෙනවා. අපට මතකයි කාලයෙන් කාලයට විවිධ මිථ්‍යා පසු පස ගිය විදිහ. කලක් කුරුණෑගල පැත්තේ වන්දනාවේ ගියා. තවත් කලක් තවත් එකක් පසුපස ගියා. මේ විදිහේ මිථ්‍යාවන් විශ්වාස කරන පිරිසකුයි ඉන්නේ. ඒ විදිහේ දෙයක් තමයි ග්‍රීස් යකා කියන්නේ.මේ මිථ්‍යා මතය තමයි අද විශාල දෙයක් විදිහට සමාජයට ඇතුළත් වෙලා තිබෙන්නේ. මේ මතය පසු පස අවස්ථාවාදින් දේශපාලනයේ බංකොලොත් වූ අය වගේම මානසික ව්‍යාකූලතා ඇති අයත් ඉන්නවා. එහෙම අය තමයි ග්‍රීස් යකා භීතිකාව රට තුළ වපුරුවන්නේ හා සමාජය තුළ ව්‍යාකූලතා අර්බුද ඇති කිරීමට උත්සාහ කරන්නේ ඔවුන්ගේ න්‍යාය පත්‍ර ඇති කරගෙන ඒ අනුව කටයුතු කිරීමටයි. එහෙම නැතිව ග්‍රීස් යකා හා ආණ්ඩුව අතර කිසිදු සම්බන්ධයක් නැහැ. මේ අවස්ථාවේදී රට තුළ අස්ථාවර දේශපාලන වාතාවරණයක් ඇති කිරීම තමයි ඇතැමුන්ගේ අවශ්‍යතාවය බවට පත්වෙලා තිබෙන්නේ.* මේ තත්ත්වය මුල් කරගෙන රට තුළ කලහකාරී තත්ත්වයන්ද උද්ගතව තිබෙනවා. ඔබ මේ පිළිබඳව දක්වන්නේ කුමන ප්‍රතිචාරයක්ද ?රට තුළ කලහකාරී තත්ත්වයක් ඇති කිරීමට හෝ සිවිල් නීතිය අතට අරගෙන කටයුතු කිරීම සුදුසු දෙයක් විදිහට හඳුන්වන්න බැහැ. එය කවුරුන් කළත් වැරැදි දෙයක් විදිහටයි අප දකින්නේ. රටේ සිවිල් නීතිය කවුරුන් අතට ගත්තත් එය සිදු නොවිය යුතු දෙයක් විදිහටයි සලකන්න පුළුවන්කම තිබෙන්නේ.සමහරු මෙය ජාතික සමගිය බිඳ දැමීමේ සහ ජාතිවාදය වැපිරවීමේ උත්සාහයක් විදිහට ඉස්මතු කිරීමට උත්සාහ කරනවා. ඇත්තෙන්ම මෙය නුසුදුසු දෙයක් විදිහටයි අප සලකන්නේ.* බාල පෙට්ට්‍රල්, බාල සිමෙන්ති, ඇතුළු බාල ද්‍රව්‍ය බෙදා හැරීම තුළ ආණ්ඩුවත් බාල වී ඇති බවට ජවිපෙ චෝදනා එල්ල කරනවා. මේ ගැන ඔබේ අදහස මොකක්ද ?බාල පෙට්ට්‍රල්, බාල සිමෙන්ති චෝදනා එල්ල කරන ජවිපෙ තරම් බාල වැඩ කරපු බාල විදිහට කටයුතු කළ දේශපාලන පක්ෂයක් නොමැති තරම්. ඔවුන් හැමදාම බාල විදිහට දේශපාලනය කරපු බාල දේශපාලන උපක්‍රම අනුගමනය කරපු දේශපාලන පක්ෂයක්.බාල පෙට්ට්‍රල් සිදුවීම ගනිමු. මේ සිදුවීම පිළිබඳව විශාල ආන්දෝලනයක් ඇතිවුණා. ඉන් පසු ආණ්ඩුවත් අදාළ බලධාරීනුත් මේ සිදුවීම ගැන පරීක්ෂණයක් පැවැත්වුවා. දැන් වැරැදිකරුවන් කවුද නිවැරැදිකරුවන් කවුද කියලා තහවුරු වී තිබෙන්නේ. ඉදිරියේදී තරාතිරම නොබලා අදාළ පුද්ගලයන්ට එරෙහිව තීන්දු තීරණ ලැබේවි.* හදිසි නීතිය ඉවත් කිරීම පිළිබඳව සමාජය තුළ විවිධ කතිකාවතක් ඇතිවෙලා තිබෙනවා. මේ පිළිබඳව ඔබේ අදහස කුමක්ද ?හදිසි නීතිය ඉවත් කිරීම පිළිබඳව පක්ෂ විපක්ෂ දෙපාර්ශවයෙන්ම ඇගැයීම් ලැබී තිබෙනවා. විපක්ෂ නායකතුමාගෙන් පවා හදිසි නීතිය ඉවත් කිරීම පිළිබඳව විශේෂ ඇගැයීමක් ලැබුණා. රට තුළ සාමකාමී වාතාවරණයක් ඇතිවීමත් සමඟ ජාත්‍යන්තරයට විශාල පණිවුඩයක් ලැබී තිබෙනවා.රට තුළ දැන් සාමකාමී තත්ත්වයක් තිබෙන නිසා මෙය ජාත්‍යන්තරය තුළ ශ්‍රී ලංකාව පිළිබඳව යහපත් ප්‍රතිරූපයක් ඇතිවීමට විශාල ලෙස බලපානවා. සංචාරක අංශයටත් මේ තත්ත්වය තුළ හොඳ තත්ත්වයක් ඇතිවෙලා තිබෙනවා.සමහරු හදිසි නීතිය පිළිබඳව විශාල විරෝධයක් මතු කරමින් තමන්ගේ දේශපාලන අරමුණු ජය ගැනීමට උත්සාහ කළා. ඔවුන් අනාථභාවයට පත් වූ තත්ත්වයකුයි හදිසි නීතිය ඉවත් කිරීම තුළ ඇතිවෙලා තිබෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=f1108316</link>
    <topic>දැයට අහිමි වූ මහා ප්‍රාඥයා</topic>
    <author>ටී. බී. ඒකනායක සංස්කෘතික හාකලා කටයුතු ඇමැති</author>
    <content>පූජා ච පූජනීයානංසිංහලයේ මහා වංශ කතාව‘ නමින් වූ රූපවාහිනි වැඩසටහන නැරඹූ කිසිවකුට මහාචාර්ය මැන්දිස් රෝහණදීරයන් අමුතුවෙන් හඳුන්වා දීම ඇවැසි නොවේ. ශ්‍රී ජයවර්ධනපුර විශ්වවිද්‍යාලයයේ ජ්‍යෙෂ්ඨ මහාචාර්යවරයකු වශයෙන් සේවය කොට විශ්‍රාම ගොස් සිටි එතුමාණන්ගෙන් වසර තිස් පහක් පමණ කාලයක් තිස්සේ සරසවියේ පමණක් සිප් සතර හැදෑරූ සිසු කැල රට පුරා විවිධ ක්ෂේත්‍රයන්හි රට ජාතියේ උන්තිය සඳහා සේවය කරමින් සිටිති. මේ බොහෝ දෙනෙකු එතුමන් පිළිබඳ ව වැඩිපුර දන්නේ මේ යුගයේ සිටි ප්‍රවීණ ඉතිහාසඥයෙකු වශයෙන් හා විශිෂ්ට වාග් විලාසයකින් යුක්ත වූ දේශකයාණන් කෙනකු වශයෙන් පමණක් විය හැකිය.එහෙත් ඉන් ඔබ්බට ගියහොත් උසස් කාව්‍ය ප්‍රබන්ධකයකු, විශිෂ්ට නාට්‍ය ග්‍රන්ථ පරිවර්තකයකු, වේදිකා නාට්‍ය නිෂ්පාදකයකු වශයෙන් ද දෙස රැස බස ආරක්ෂා කර ගැනීම උදෙසා වාමාංශික දේශපාලනයට බසිමින් වරෙක ශ්‍රී ලංකා නිදහස් පක්ෂ අවිස්සාවේල්ල සංවිධායක වශයෙන් ද තවත් වරෙක තිස්සමහාරාම සංවිධායක වශයෙන් ද කටයුතු කරමින් මහ මැතිවරණ ගණනාවක දී හා පසුගිය ජනාධිපතිවරණයේ දී ශ්‍රී ලංකා නිදහස් පක්ෂය ප්‍රමුඛ පොදු ජන පෙරමුණ බලයට ගෙන ඒමට ප්‍රබල දායකත්වයක් ලබාදුන් පඬිවරයෙකි.රුහුණේ හම්බන්තොට දිස්ත්‍රික්කයේ පල්ලත්තර ගම් පියසෙහි දී 1931 දී උපත ලැබූ එතුමා ප්‍රාචීන භාෂා පිළිබඳ පඬිවරයකු වූයේය අපේ ඉතිහාසය ගොඩනැගීමේ දී නව පර්යේෂණයන් කිරීම සඳහා අන් බොහෝ දෙනකුට නොතිබූ හැකියාවක් එතුමාට තිබුණි.විද්‍යෝදය විශ්වවිද්‍යාලයයේ ආරම්භක උපකුලපති වැලිවිටියේ සෝරත නාහිමියන් විසින් එම විශ්වවිද්‍යාලයේ ඉතිහාසය පිළිබඳ කථිකාචාර්යවරයකු වශයෙන් තෝරා ගැනීමේදී ඊට ප්‍රධාන හේතුව වූයේ එතුමාගේ මේ භාෂා ඥාණ කුසලතාව බව අසන්නට ලැබේ. තව ද මෙරට ශිලාලිපි කියවීම පිළිබඳ මනා පරිචයකින් හෙබියා වූ එතුමා විසින් ශ්‍රී ජයවර්ධනපුර කෝට්ටේ සමයට අයත් ශිලාලිපි සංග්‍රහයක් ද රචනා කොට ඇත.සිය දර්ශනශූරී උපාධිය සඳහා ශ්‍රී ලංකාවේ සංඝ සංවිධානය පිළිබඳ සුවිශේෂ පර්යේෂණ ග්‍රන්ථයක් කළ එතුමා මහාසාමි සංඝරාජ පරපුර, ජයවර්ධනපුර සංඝරාජ පරපුර, බුදුසය නිරිත දිගට, සාංඝික දේපළ, අස්ගිරියෙන් උඩරට ඉතිහාසය, ඇතුළු තවත් ග්‍රන්ථ ගණනාවක් ප්‍රකාශයට පත් කර ඇත. ශ්‍රී ලංකාවේ සංඝ සාසනය වෙනුවෙන් එතුමා විසින් කළ මේ පර්යේෂණ දායකත්වය ඇගයීමට ලක් කළ අස්ගිරි පාර්ශවීය කාරක සංඝ සභාව ශ්‍රී සම්බුද්ධ ශාසන විභූෂණ නම් ගරු අභිධානය එතුමන්ට පිරිනැමුයේ ජනාධිපතිතුමන් ඉදිරියේ දී ඉහත කී ග්‍රන්ථවල විෂය ක්ෂේත්‍රයට අමතරව එතුමන් විසින් ඇන්ටන් චෙකොෆ්ගේ චෙරිවත්ත පරිවර්තනය කිරීම, මහගමසේකර කාව්‍ය සේවනය ආදී ග්‍රන්ථ හෙළි දක්වා ඇත.කලක් එතුමා සිංහල ශබ්දකෝෂයේ ප්‍රධාන සංස්කාරක පදවිය හෙබවිය.ශාස්ත්‍රීය අංශයෙන් එතුමා දැක් වු කුසලතාව හේතුවෙන් 1970 දී එතුමන් විසින් සම්පාදිත අස්ගිරි තල්පතින් අලුත් වන ලංකා ඉතිහාසය ග්‍රන්ථයට ජනාධිපති සම්මානය හිමි වීය. තව ද 1989 දී ශ්‍රී ලංකාවේ ජාතික ප්‍රතිපත්ති සාධනයේ දී ඉතිහාස ක්ෂේත්‍රයේ සේවයට පිරිනැමෙන ප්‍රසාදාත්මක තිළිණය හිටපු ජනාධිපති ආර්. ප්‍රේමදාස මහතා විසින් පිරිනමන ලදී.සිංහල සාහිත්‍ය උගන්වන පාසල් ගුරුවරයකු වශයෙන් සිය දැනුම මතු පරම්පරාවට බෙදා දීම ආරම්භ කළ එතුමන් 1961 දී එවකට විද්‍යෝදය විශ්වවිද්‍යාලයයේ ඉතිහාස අංශයේ කථිකාචාර්ය පදවියට පත් කරන ලදුව එම අංශයේ අංශාධිපති තනතුරටත් ක්‍රමයෙන් සහාය මහාචාර්ය, මහාචාර්ය හා ජ්‍යෙෂ්ඨ මහාචාර්ය පදවි වලටත් පත්වෙමින් වසර තිස් පහක් තිස්සේ විෂයට අදාළ දැනුම රැස් කිරීමත් එම දැනුම නවක විද්‍යාර්තීන්ට බෙදාදීමේ කාර්යයේත් නියැළුණේය. ඒ සැබැවින්ම අනිකුත් විශ්වවිද්‍යාල ආචාර්යවරුනට සිය වගකීම සිහිපත් කර දෙන්නාක් මෙනි. එම සේවාව ඇගයීමක් වශයෙන් මේ වසරේ දී ශ්‍රී ජයවර්ධනපුර විශ්වවිද්‍යාලය මගින් එතුමාට සේවා සම්මානිත මහාචාර්ය පදවිය පිරිනැමීය.අද පූර්ණ විශ්වවිද්‍යාලයයක් බවට පත්ව ඇති රජරට විශ්වවිද්‍යාලයයේ ආරම්භක අවස්ථාවේ දී අනුබද්ධ විශ්වවිද්‍යාලයක් වශයෙන් එහි අධ්‍යක්ෂ තනතුරට පත්වී කළසේවය අගයමින් එම විශ්වවිද්‍යාලයේ පාලක සභාව එතුමන්ට ඩී. ලීට් සම්මාන උපාධිය පිරිනමා තිබේ.තව ද අධ්‍යාපන අමාත්‍යාශයේ විෂය නිර්දේශ අනුව සකස් කෙරෙන ග්‍රන්ථ පිළියෙල කිරීමේ සංස්කාරක මණ්ඩලයේ ද පුරාවිද්‍යා උපදේශක මණ්ඩලයේ ද ශ්‍රී ලංකා ඉතිහාස සංගමයේ සභාපති වශයෙන් ද යුනෙස්කෝ ජාතික මණ්ඩලයේ සාමාජිකයකු වශයෙන් ද සංස්කෘතික කටයුතු අමාත්‍යාංශයේ නූතන කාව්‍ය පිළිබඳ උප කමිටුවේ සාමාජිකයකු වශයෙන් ද පුස්තකාල සේවා මණ්ඩලයේ ග්‍රන්ථ පරීක්ෂකයකු ලෙස ද තවත් බොහෝ තනතුරු උසුලමින් කරනු ලැබූ ජාතික මෙහෙවර විශිෂ්ටය.1974 දී ජපන් පදනම අධි ශිෂ්‍යත්වය හිමිකරගත් එතුමා පුරා වසරක් තිස්සේ ජපන් විශ්වවිද්‍යාලවලට සම්බන්ධ වී ජපන් බුදුසමය පිළිබඳ පර්යේෂණයේ නිරත විය.1985 සිට තායිලන්තයේ රාම්කම්හෙන්ජි විශ්වවිද්‍යාලයට සම්බන්ධ වී පුරාණ සියම් හා ශ්‍රී ලංකා සම්බන්ධතා පිළිබඳ පර්යේෂණයේ නිරත වෙමින් පර්යේෂණ පත්‍රිකා කීපයක් එළි දැක්වීය.නිදසුන් වශයෙන් ක්‍රිව 8 වැනි සියවසට අයත් තායිලන්ත ශිලාලිපියක සඳහන් ව තිබූ ශ්‍රී ලංකාවේ තේලකටාහ ගාථාවල මුල් ගාථා තුන තිබෙන බව පෙන්වමින් දෙරට අතර සම්බන්ධතාවයේ අතීතය ලොවට හෙළි කළේය.එතුමා ප්‍රාචීන, ප්‍රතිචීන භාෂා ඥානයෙන් හා විචාර බුද්ධියකින් යුක්ත ඉතිහාසඥයකු විය. ඒ සියල්ලට වඩා කැපී පෙනුණේ එතුමන්ගේ දේශනා විලාශයයි.ලොකු කුඩා සැමකෙනෙකු හමුවූ කල්හි සිනාවකින් සංග්‍රහ කොට වචනයක් දෙකක් කථා කිරීම කිසි විට අමතක කළේ නැත. එතුමාගේ ආදරණීය භාර්යාව පදුමා ද ළමා පරපුරක්ම යහමගට යැවූ ගුරු මාතාවකි. මනා අධ්‍යාපනයක් ලබාදුන් යහපත් වැඩදායක දරුවන් හතර දෙනකුගේ පියෙකි. එතුමාගේ අභාවයෙන් රටට දැයට සිදුවූ අඩුව පහසුවෙන් පිරිමසාලිය නොහැකිය. මහාචාර්ය මැන්දිස් රෝහණදීර පඬිවරයාට නිවන් සුව අත්වේවායි ප්‍රාර්ථානා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=f1108312</link>
    <topic/>
    <author/>
    <content>කෘතහස්ත දේශපාලනඥයෙකු වූ ජෙයරාජ් ප්‍රනාන්දුපුල්ලේ මහතාගේ ජීවිතය පිළිබඳ විමර්ශන කෘතියක් වූ ‘ජෙයරාජ් – රුදුරු එල්. ටී. ටී. ඊ. බිලිගත් ජාතික නායකත්ව ලකුණ’ පසුගියදා ප්‍රකාශයට පත්විය. ඒ ඔහුගේ තෙවැනි මතක සැමරුමට සමගාමීවය. මෙම කෘතිය සිරිසුමන ගොඩගේ ප්‍රකාශනයකි.කෘතහස්ත දේශපාලනඥයකු වන ජෙයරාජ් ප්‍රනාන්දුපුල්ලේ මහතාගේ පාර්ලිමේන්තු ඉතිහාසයට වසර දහනවයකි. පාර්ලිමේන්තුව නියෝජනය කළ මන්ත්‍රී, උප ඇමැති, ආණ්ඩුපක්ෂ ප්‍රධාන සංවිධායක, ශ්‍රී.ල.නි.ප භාණ්ඩාගාරිකධූරය දක්වා පැමිණ තම වගකීම් ඉතා ශූර ලෙස ඉටුකළ දේශපාලනඥයෙක්වේ. ඔහුට මව්පිය උරුම දේශපාලනයක් නොතිබිණි. අවංකකමත්, කාර්ය ශූරත්වයත් නායකත්වය හා ගැටෙමින් පවා පොදු එකඟතා ඉටුකර ගැනීමට හෙතම දැක් වූ පක්ෂපාතිත්වය විශිෂ්ටය.2009 වසරේ අප්‍රේල් මාසයේ දී එවන් විශිෂ්ට වූ ජනතාවාදී පුත්‍රයෙකු ශ්‍රී ලංකා දේශයට අහිමි විය. ඒ එල්. ටී. ටී. ඊ. ත්‍රස්තවාදයේ රුදුරුකම් නිසාවෙනි.ජෙයරාජ් ප්‍රනාන්දුපුල්ලේ මහතාගේ ආදරණීය බිරිය වන සුදර්ශනී ප්‍රනාන්දුපුල්ලේ මහත්මිය විසින් 2009 වසරේ සිට වාර්ෂිකව තම සැමියා පිළිබඳ වූ මතක සැමරුම් එළිදැක්වීමක් සිදු කරනු ලබයි.එහි පළමුවැනි මතක සැමරුම වූයේ එතුමාගේ කතා ඇතුළත් කෘති 2ක් එළිදැක්වීමයි. දෙවැනි මතක සැමරුම වූයේ ප්‍රජා සත්කාර වැඩසටහන්, වැලිවේරියේ දී හා කටානේ දී සිදු කිරීමයි. 2011 වසර එහි තෙවැන්නයි. මෙම වසරේ දී ඔහු පිළිබඳ කෘතියක් හා ඔහුගේ ජීවිතයේ ඡායාරූපමය මතක සටහන් ඇතුළත් ඡ් ඇල්බමයක් නිකුත් කිරීම සිදු කරන ලදී.කෘතහස්ත දේශපාලනඥයෙකු වූ ජෙයරාජ් ප්‍රනාන්දුපුල්ලේ මහතාගේ චරිතාපදානය ජෙයරාජ් – රුදුරු එල්. ටී. ටී. ඊ. ය බිලිගත් ජාතික නායකත්ව ලකුණ’ නම් විමර්ශන කෘතියට ඇතුලත් වේ. මෙම කෘතිය ප්‍රවීණ ලේඛක සිරිල් එඩේරමුල්ල මහතා සම්පාදනය කර තිබේ. ඔහුගේ පැටිවියේ මතක, රසවත් සිදුවීම්, යොවුන්වියේ සුවිශේෂී අවස්ථා, හා දේශපාලන රසමුසු තැන්, ;මහි ඇතුළත් ය. එය කොටස් තුනකි. ඒ සංවාද, විග්‍රහ හා ඡායාරූප ලෙසය.ජෙයරාජ් ප්‍රනාන්දුපුල්ලේ මහතාගේ දේශපාලන කාර්යාලයේ කාර්යාල කාර්ය සහායකගේ සිට ජනාධිපති මහින්ද රාජපක්ෂ මහතා දක්වා වූ ඔහුගේ සමීපතම ඥාතීන්, හිතවතුන් දේශපාලනඥයන් සමඟ කළ සංවාද ඇසුරෙන් කෘතියේ සංවාද කොටස සකස් කර තිබේ. එයට අමතරව මාධ්‍යවේදීන්, විශ්වවිද්‍යාල ආචාර්යවරුන් සහ දේශපාලන මිතුරන් සහ පස මිතුරන් ජෙයරාජ්ව මහතාව දුටු ආකාරය මෙහි විග්‍රහය නම් දෙවැනි කොටසට අයත් ය. ඊට අමතරව මෙහි තෙවැනි කොටසින් ඔහුගේ ජීවිතය පිළිබඳ නිහඬ ඡායාරූප පෙළකින් විචිත්‍රවේ. ‘ජෙයරාජ්’ නම් වූ මෙම කෘතිය පළමුවැනි පිටපත පාර්ලිමේන්තු මන්ත්‍රීනි විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය විසින් ජනාධිපති මහින්ද රාජපක්ෂ මහතා වෙත පසුගිය දිනෙක අරලියගහ මන්දිරයේ දී පිළිගන්වන ලදී.එදිනම ජෙයරාජ් ප්‍රනාන්දුපුල්ලේ මහතාගේ ජීවිතයෙහි ඡායාරූපමය මතක සටහන් ඇතුළත් ඡ් ඇල්බමයක් ද නිකුත් කරන ලදී.‘ජෙයරාජ්’ නම් කෘතිය සම්පාදනය කළ සිරිල් එඩේරමුල්ල මහතාව මේ සඳහා තෝරාගැනීමට හේතු වූයේ ඔහුගේ සුන්දර රචනා බසට තමාත්, තම ආදරණීය ස්වාමියාත් ප්‍රියකළ නිසා බව සුදර්ශනී ප්‍රනාන්දුපුල්ලේ මහත්මිය ප්‍රකාශ කර සිටියි. එසේ ම ඔහු ජාතික පුවත්පත්වලට විමර්ශනාත්මක ලිපි සම්පාදනය කළ ‘නිදහස් ලේඛකයෙකි. සිරිල් එඩේරමුල්ල මහතා, ජෙයරාජ් ප්‍රනාන්දුපුල්ලේ මහතාගේ අධ්‍යාපන උපදේශකයෙකු ලෙසත්, විදුහල්පතිවරයෙකු ලෙසත් ක්‍රියා කළ අයෙකි. ‘ජෙයරාජ්’ නම් කෘතිය ඔහුගේ උපතේ සිට විපත දක්වා ලියූ සාම්ප්‍රදායික චරිතාපදානයක් නොවේ.එය විමර්ශනාත්මක සංග්‍රහයකි. ජෙයරාජ් ප්‍රනාන්දුපුල්ලේ යන සාම්ප්‍රදායික දේශපාලනඥයෙකු නොවන බව සුදර්ශනී ප්‍රනාන්දුපුල්ලේ ගේ මතයයි. අලුත් දේ නිර්මාණය කිරීමට ඔහු දැක්වූයේ ඉමහත් කැමැත්තකි. අවදානම් ඉදිරියේ හෙතෙම පසුබට වූයේ නැත. ‘ජෙයරාජ්’ කෘතිය ලියැවෙන්නේ මෙකී කරුණු කාරණා සැලකිල්ලට ගෙනය.ජෙයරාජ් ප්‍රනාන්දුපුල්ලේ නම් වූ එඩිතර අදීන දේශපාලකයා තුළ පැවැති දේශ ප්‍රේමය, ජනතාව වෙනුවෙන් ක්‍රියාකාරිවීමට දිවා රෑ වෙහෙසුණු අයුරු, කඩිසරකම, දුගීන්ට අත දෙන්නට ඉදිරිපත්වීම, ඔහුගේ පවුල් ජීවිතය, ශ්‍රී.ල.නි.ප ආණ්ඩුව රැකගැනීමට ක්‍රියාකළ අයුරු, වැනි කාරණා මේ කෘතිය හරහා විමර්ශනය කෙරෙනු ඇත. ‘ජෙයරාජ්’ කෘතිය පලකිරීමට හේතු වූ තවත් සුවිශේෂීකමක් වූයේ ඔහුගෙන් පසු දේශපාලනයට එන නව පරපුරට අත් පොතක් සේ භාවිතා කළ හැකි අධ්‍යාපන කෘතියක් සේ ප්‍රකාශයට පත් කිරීම බව ජෙයරාජ් ප්‍රනාන්දුපුල්ලේ මහත්මිය ප්‍රකාශ කර සිටින්නීය.(පාර්ලිමේන්තු මන්ත්‍රීනි විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය හා ප්‍රදීප් අනුර කුමාර මහතා අතර සිදු වූ සාකච්ඡාවක් ඇසුරෙන් කළ සටහනකි.).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=f1108313</link>
    <topic/>
    <author>ශ්‍යාමා සමරසිංහ ඡායාරූප -නිශාන්ත විජේරත්න</author>
    <content>ගාල්ල ශාන්ත ඇලෝසියස් විදුහලෙන් මූලික අධ්‍යාපනය ලැබූ ඔහුගේ පළමු රැකියාව කන්කසන්තුරේ සිමෙන්ති සංස්ථාවේ තත්ත්ව පරීක්‍ෂක තනතුරයි. අනතුරුව යාපනේ සහ ගාල්ලේ ශාඛාවලට ද අනුයුක්තව සේවය කළේය. පසුව නවලෝක ට්‍රේඩින් සමාගමට එක් වූයේය. වසර 25 වැනි දිගු කලක් එහි සේවය කරන ඔහු අද එහි අධ්‍යක්‍ෂක සාමාන්‍යාධිකාරීවරයාය. ඔහු ලියූ ‘ බාබ්ලි ‘ නවකතාව මෙවර ස්වර්ණ පුස්තකයට ද නිර්දෙශ විය. ඔහු දයා දිසානායකයි. ඔහු සමඟ කළ සාකච්ඡාවයි මේ.* ඔබ ලේඛන කලාවට ප්‍රවිශ්ට වූයේ කෙසේද?ඒ දවස්වල අපේ තාත්තා හරියට පොත් කියවනවා. මටත් ඒක පුරුදු වුණා. අපේ ශාන්ත ඇලෝසියස් ඉස්කෝලෙත් හොඳ පුස්තකාලයක් තිබුණා. ෆාදර් එස්. ජී. පෙරේරාගේ පුස්තකාලයටත් ගිහින් මම පොත පත කියෙව්වා. මගේ කියවීමේ පුරුද්ද විසින් 1974 දී කෙටි කතාවක් ලිවීමට තරම් මා පෙළඹෙව්වා.* ඔබේ වෙනත් නිර්මාණ මොනවාද ?1994 දී, මම සීගිරිය නවකතාව ලිව්වා, ‘Kat Bitha ‘ කියන නමින් ඉංගි‍්‍රසි නවකතාවක් විදිහට පළ වුණා. 1998 දී රාජ්‍ය සාහිත්‍ය සම්මානයත්, 1999 දී හොඳම ඉංගී‍්‍රසි නවකතාව ලෙසිනුත් ඇගයීමට ලක් වුණා. ඒක මගේ ඉදිරි නිර්මාණවලට ලොකු දිරි ගැන්වීමක් වුණා.ඊට පස්සේ ‘The Saadhu Testament ‘  ලිව්වා. එය 1998 දී අන්තර්ජාලයට ආසියාවෙන් එකතු වූ මුල්ම නවකතාව වුණා. 2000 දී The heler and the drug Pusher ද 2003 දී අන්තර්ජාලයට එක්, වූ මුල්ම නවකතාව වූයෙත් ‘ වෙස්සන් නොවූ වෙදුන්’. නවකතාවයි. මෙය මම භාෂා 2න් ම ලිව්වා. එතැන් පටන් මම ලියන ඒවා භාෂා 2න්ම ලියන්න පටන් ගත්තා. 2005 ‘ දී Ineguality ‘ කවි එකතුවත් 2006 දී Moonstone, චන්ද්‍රරත්නගේ භාවාන්තර චාරිකාව 2006 ස්වර්ණ පුස්තකයට නිර්දේශ වුණා. 2006 දී රාජ්‍ය සාහිත්‍ය සම්මානයත් 2007 දී හොඳම ඉංගී‍්‍රසි නවකතාවත් ලෙසින් ‘ Eavesdropper‘ ට හිමි වුණා. 2008 දී ‘අසා සිටියා ඔහු මෙසේත්.’ බාබ්ලිට අමතරව ක්ලෝනිකාරයකුගේ කතා වස්තුවත් ඔබ අතරට පැමිණීමට නියමිතයි.* බාබ්ලි ඔබේ සිතේ අරක්ගත්තේ කොහොමද ?මේක සත්‍ය සිදුවීමක් වටා ගොඩ නැගුණු කතාවක්. බොහෝ කලක් මෙය මගේ සිතේ සටහන් වෙලා තිබුණා. පුංචි ගෑනු ළමයෙක් කුප්පි ලාම්පුවකට පිච්චුණා. මෙය මා තුළ කම්පනය වෙලා නිර්මාණයක් දක්වාම විකාශනය වුණා. ඒ වගේම මෙයටම තවත් කතාවක් ඈඳුණා. ඒ තමයි CNN වාර්තාවක දවසක් කියවුණා චීනයේ ගෑනු ළමයෙක් එයාගේ අසනීප වුණු තාත්තාට වකුගඩුවක් අවශ්‍ය බව දැනුණාම මෙයා සිය දිවි නසා ගන්න හදනවා කියලා. මෙයා ලියුමක් ලියලා මගේ වකුගඩුව තාත්තාට දෙන්න කියලා සිය දිවි නසා ගන්න කතාවක්. ඒත් ළමයා මැරෙන්නේ නෑ. මේ කතා දෙක ඈඳලා තයි ‘ බාබ්ලි’ නිර්මාණය වුණේ. ‘ බාබ්ලි ‘ ජීවත් වන්නේ වර්තමාන සමාජයේයි.* ‘බාබ්ලි‘ අන්තර්ගතය කුමක්ද ?මෙහි එන ගෑනු ළමයාගේ නම තමයි බාබ්ලි. ඉන්දියාවේ ගුජරාට්හි ගෑනු ළමයින්ට ආදරේට කියන නමක් බාබ්ලි. මත්ද්‍රව්‍යට ඇබ්බැහි වූ මවත් පියාත් සමඟ ජීවිතයේ අන්ත දුක් පීඩා හා අපහසුතා විදින ළමයෙක් බාබ්ලි. එයා දුක් මහන්සියෙන් ඉගෙන ගෙන කොළඹ රැකියාවකට එනවා. එයාට දැන ගන්න ලැබෙනවා තාත්තට හෘද රෝගයක් බවත් බීම නිසා එය ඇති වූ බවත්. හෘද වස්තුවක් බද්ධ කළොත් පියා බේරගන්න පුළුවන් කියලත් එයා සොයා ගන්නවා. පියා වෙනුවෙන් තම හෘදය පරිත්‍යාග කරන්නයි ‘ බාබ්ලි ‘ නිදි පෙති බොන්නේ. ඒත් එයා බේරෙනවා. පන්සල හා පල්ලියත් රාජ්‍ය නොවන සංවිධානයකුත් බාබ්ලිට උදව් කරනවා. අවසානයේ දී ඈට තම පියා සනිප කර ගැනීමට හැකි වෙනවා.* ඔබ ‘බාබ්ලි ‘ හරහා සමාජගත කරන්න සූදානම් වූයේ කුමක් ද?මම පෙන්වා දෙනවා මේ පවුල නැති නාස්ති වෙලා ඉන්නේ බීම නිසා කියලා. ඊළඟට වුවමනාවක් තියෙනවා නම් බීම නවත්වන්න පුළුවන් කියලත් පෙන්වා දෙනවා. ඒ වගේම ප්‍රබල ආගම් දෙකක් එකතු වුවොත් භේදයකින් තොරව යම් ප්‍රශ්නයකට විසඳුමක් තිර ලෙසින් සොයා ගන්නත් හැකි බව පෙන්වනවා. සංහිදියාවෙන් වැඩ කරලා සමාජයක් යහපත කරා මෙහෙයවන්න පුළුවන් කියන පණිවිඩයත් ගේනවා.* සාහිත්‍යමය ඇගයීම් පිළිබඳ ඔබේ අදහස කුමක්ද?සම්මාන දෙන්න ඕනෑ. ඒක දිය යුතු දෙයක්. එය ප්‍රමිතියක් ඇතුව, පිළිවෙලක් ඇතුව කරන්න ඕන දෙයක්. ගිය වසරේ අපි එකතු වෙලා කිසියම් කතිකාවතක් තිබ්බා. අද එහි යහපත් ප්‍රතිඵල අපි දකිනවා. ඒ වගේම ලොව කොහේවත් සම්මාන දෙන එක සියයට සියයක් සාධාරණ වෙලා නෑ. එංගලන්තයෙන් තාගෝර්ට නොබෙල් තෑග්ග දුන්නේ තාගෝර් එයාලගේ කෙනෙක් කියලා පෙන්වන්නයි. තාගෝර් ඉන්දියානු ජාතිකයෙක්.* වාණිජ පරමාර්ථ ඇතිව බොහෝ ග්‍රන්ථ වෙළෙඳපොළ වෙත එන බවට ඇතමුන් පවසනවා.වෙළෙඳපොළ ඉලක්ක කර ගත් පොත පත ලියවෙනවා. එයත් අවශ්‍යයි. ජනපි‍්‍රය කතා වලින් යමක් සිදු වෙනවා. ඒ තමයි පොත් කියවන්නෙ නැති අය කියවන්න පෙළඹවීම. තරුණ පරපුර කියවන සමාජයට නැඹුරු කර ගන්න නම් පළමුවෙන්ම සරල පොත්වලට නැඹුරු විය යුතුයි. කරුණාසේන ජයලත් නිසා පොත් කියවන සමාජයක් ඇති වුණා. කියවීමේ පුරුද්ද ඇති කර ගන්න ඒවා හොඳයි. දුර්වල නවකතාවක් කියෙව්වත් මම නම් විශ්වාස කරනවා ඒක ටෙලි නාට්‍යයට වඩා උසස් කියලා.* පොත පත ඇසුරු කරන අය සමාජ ප්‍රගමනයට දායක වන අයුරු පැහැදිලි කරන්න.එය කෙලින්ම පේන දෙයක් නෙවෙයි. කියවන කොට අපට යම් දැනීමක් ඇති වෙනවා. යමක හොඳ නරක අවබෝධ වෙනවා. ඊට පස්සේ හිතන්න පුරුදු වෙනවා. මෙතෙක් කල් දැනගෙන හිටිය කිහිප දෙනාට එහා ගිහින් බොහෝ සමාජ, බොහෝ චරිත හදුනා ගන්නවා. ඒවායේ හොඳ නරක ජීවිතයටත් ආදේශ කර ගන්නවා. තනි තනියෙන් සිතුවිලි ලෝකය ගොඩ නගා ගන්නවා. ඊට පස්සේ ක්‍රියාව දක්වා ඒක විකාශනය කරනවා. වෙනත් මාධ්‍යයක් ඒක කරන්නේ නෑ. පොත් කියවනවා කියන්නේ භාවනාවක් ඉන් හික්මීමක්, සංයමක් ද ඇති වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=f1108314</link>
    <topic/>
    <author>නදීෂානි පි‍්‍රයංගිකා</author>
    <content>තමාගේ කුළුඳුල් නව කතාව තුළින්ම සම්මානයට පාත්‍ර වන්නට කෙනෙකුට හැකිනම්... ඔහු ඒ අභියෝගය අභියෝගයක් කර නොගත් අයෙකි. රණවිරු සුවඳ ජනාධිපති සම්මානයෙන් පිදුම් ලැබූ “මව් බිම අහිමිව” නව කතාවේ කතුවරයා ඔහු ය. ඔහු නමින් ජයරත්න කොඩිප්පිලි ය.දැන් යුද්ධය අවසන් ය. දශක තුනක් තිස්සේ පැවැති යුද්ධය නිමාකොට සාමයෙන් පිරි දේශයක් ගොඩනැංවීම කිසිදු ශ්‍රී ලාංකිකයෙකුට අමතක කළ නොහැක්කක් නොවේ. එය අපේ සාඩම්බර වූ ඉතිහාසයේ නොමැකෙන සලකුණකි.අහිමි වූ ජීවිත අති විශාල ය. රණවිරුවන් තම ජීවිත පූජා කළේ පෞද්ගලික අරමුණකින් නොව පොදු හැගීමකිනි.එනිසා ඔවුන් සදා අමරණීය ය. මානුෂීය මෙහෙයුමත්, ඔවුනගේ සුරු විරුකමුත් අනාගතයේ දී දකින්නට නම් රණවිරු සාහිත්‍යයක් අත්‍යවශ්‍යම ය.ඒ අනුව මානුෂීය මෙහෙයුම පැවැති සමය පසුබිම් කර ගනිමින්, එහි ආරම්භයේ සිට අවසන් විජයග්‍රහණය දක්වා වූ වකවානුව වස්තු බීජ කරගනිමින් ඒ අනුව බිහි වුණකි “උතුරු මුහුද”.හමුදා බුද්ධි නිලධාරියෙකු වටා ගෙතෙන මෙම කතා පුවතින් එවකට උතුරේ පැවැති සමාජ වාතාවරණය පිළිබිඹු වේ. එපමණක් නොවේ. යුද ගැටුම් වලට මැදිවූ අහිංසක ජනතාව, එල්.ටී.ටී.ඊ සංවිධානයේ ක්‍රියාකාරකම් තුළින් පීඩාවට පත් වූ ආකාරයෙන් නිරූපිත ය.හමුදා භටයන්ගේ කැපවීම හා වීරත්වයත්, දැඩි දේශපාලන නායකත්වය තුළින් විදේශීය බලවේග නිහඬ වූ ආකාරයත් පිළිබඳ කෘතිය තුළ සාකච්ඡා වේ.විදේශීය බලවේග වල අනුග්‍රහය ලබමින් වර්ධනය වූ කොටි සංවිධානය පරාජය කිරීමේ ක්‍රියාවලියට සමාන්තරව එදා පැවැති දේශපාලන, ආර්ථික, සමාජයීය පසුබිම පිළිබඳ අවධානය යොමු කරමින් ලියා ඇති “උතුරු මුහුද” කෘතියෙන් උතුරේ එවකට පැවැති තත්ත්වය මනාව පිළිබිඹු වේ.සත්‍යමය ක්‍රියාදාමයන් පසුබිම් කර ගනිමින් රචනා කර ඇති නිසා වෙන්දෝ මෙය ප්‍රබන්ධයකැයි නොහැගෙන අතර ජීවමාන බවක් එක් වී තිබේ.“මුහුදේ ගිලෙන ගල් කැටයක් වගේ මමත් කොතැනක හරි මිහිදන් වේවි... ඒක කවදා කොතැනක දී සිදුවෙයි ද කියලා කිසි කෙනෙකුට කියන්න බැහැ... යුද්ධය හැම දෙයක්ම අපෙන් ඈත් කළා. හරියට බඩ පිරෙන්න කාපු දිනයක් මතක නැහැ...”මදිවාදන්ගේ සිතුවිලිත්, චන්දිමාල්ගේ තීක්‍ෂණ බුද්ධිමය මෙහෙයුමත්, ත්‍රස්තවාදී ඉහළ පෙළේ ක්‍රියාකාරිත්වයත් සමඟ එහි අවසානය මෙම කෘතිය තුළ මැනවින් පිළිබිඹු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>31</day>
    </date>
    <link>http://www.dinamina.lk/2011/08/31/_art.asp?fn=f1108315</link>
    <topic>මනසින්ද සිරුරින්ද පවිත්‍ර වන මාසයරමලාන් උපවාස ශීලය</topic>
    <author>ෆවුස් මොහොමඩ් සම්බන්ධීකරණය - සුගත් නාරායන</author>
    <content>මාසයකට ආසන්න කාලයක් දිවා කාලයේ නිරාහාරව ගත කරමින් රැකගත් රමලාන් උපවාස ශීලය සාර්ථකව නිමා කිරීමේ සතුට සමරන උතුම් ඊදුල් ෆිත්ර් දිනය එළැඹී ඇත.පරිත්‍යාග කිරීමේ මාසය ලෙස ද හඳුන්වනු ලබන රමලාන් උපවාස සමය අල්ලාහ් දෙවියන් විසින් ඉස්ලාම් බැතිමතුන්ට අනිවාර්ය කරන ලද සිවුවැනි වගකීම ද වේ.“විශ්වාස වන්තයනි ! ඔබට පෙර වූ සමාජයන් වෙත අනිවාර්ය කළ පරිදි ඔබට ද උපවාස ශීලය රැකීම අනිවාර්ය කර තිබේ. (එහෙයින්) ඔබට පවිත්‍ර වීමට අවස්ථාව තිබේ.” යනුවෙන් ශුද්ධ වූ කුර්ආනයේ සඳහන් වී ඇත.ඉන් අදහස් වන්නේ පෙර පහළ වූ ධර්ම පිළිපැදි ජනතාවට ද උපවාසය අනිවාර්ය කළ බවය. ඒ ජනතාවට පමණක් නොව ඉස්ලාමයේ උපවාසය මුළු මිනිස් සමාජයටම සුදුසු බවය.එය අපගේ මනස ද ශරීරය ද පවිත්‍ර කර ගැනීමේ අවස්ථාව අපට උදාකොට ඇති බවය.රමලාන් යනු ඉස්ලාමීය දින දර්ශනයේ නව වසර ඇරැඹෙන මුහර්රම් මාසයට පසුව උදාවන දසවැනි මාසය වේ. රමලාන් මස නව සඳ දැකීමෙන් ඇරැඹෙන උපවාස සමය ෂව්වාල් මස උදාවත් සමඟ නිමාවට පත් වේ.සමාව දීමට, ඉවසීම ප්‍රගුණ කිරීමට හා වෙනත් කාරුණික ක්‍රියාකාරකම්වලට වෙන්වූ මාසය ලෙසද රමලාන් මාසය සැළකේ. උපවාසය රැකිය යුත්තේ ද ඒ මාසයේදීමය.උදෑසන 4.30 පමණ කාලයේ සිට සවස 6.30 පමණ වන පැය 14ක කාලයක් පුරා නිරාහාරව ගත කරමින් රැක ගන්නා මේ ශීලයේ අරමුණු රැසකි. ආගමික ප්‍රතිපත්තියට අනුව ජීවිතය හැඩගස්වන ඉස්ලාමය රමලාන් මාසයේදී මිනිසාට කුසගින්නේ මහිමයත්, සිත පාලනය කර ගනිමින් දෛනික කටයුතුවල යෙදීමටත්, විඩාබර ශරීරයේ දුක් දෝමනස්සයන් උපේක්‍ෂාවෙන් යුතුව විඳ දරා ගැනීමටත් උගන්වනු ලැබේ.ඒ සියලු කරුණු මැද තන්හාව මර්දනය කොට චිත්ත පාරිශුද්ධත්වයෙන් යුතුව අසරණයන්ට උදව් උපකාර කිරීමටද ඉස්ලාමය මේ මාසයේදී අපට කියා දෙයි.උපවාසය රැකීම යනු නිරාහාරව සිටීම නොවේ. මේ සමයේදී ආදරය සමඟ ධාර්මික චින්තනය ද මුසු විය යුතුය.අනෙකුත් මාසවලදීත් දාන ධර්ම කටයුතු ඉටු කරන්නට ඉස්ලාමයේ පවසා තිබුණද රමලාන් මාසයේ දී මෙය ප්‍රධානතම කරුණක් වේ.කුමන ධර්ම ක්‍රියාවද ඉතා උසස් යැයි මුහම්මද් නබිතුමාණන්ගෙන් විමසනු ලැබූ විට රමලාන් මාසයේ ඉටු කරන ධර්ම ක්‍රියාවන් යැයි එතුමාණෝ පිළිතුරු දුන්හ.“ඔබ ඉටුකරන දාන ධර්මයන් හෙළිදරව් කර දීම මැනවි. එහෙත් ඔබ ඉටු කරන ධර්ම කාර්යයන් දුගීන්ට දීම ඔබට ඉතා කුසල් සහිතය. තවද එයින් ඔබගේ පව්වලින් කොටසක් මැකී යන්නේය” අල් කුර්ආනයේ එසේ සඳහන් වේ.උපවාසය රැක ගනිමින්ම ධාර්මික පුණ්‍ය කටයුතුවල නිතරවිය යුතු බවත්, ඒ අනුව ජීවත්විය යුතු බවත් ඉස්ලාමයේ එසේ පැහැදිලි කර ඇත.“බොරු කීමත්, එසේ හැසිරීමත් අත් නොහරින්නේ නම් ඔහු නොකා නොබී උපවාසය රැකීමෙන් පලක් නැත. අල්ලාහ් ඒ උපවාසය පිළි නොගනී. මෙවැනි උපවාසයෙන් අල්ලාහ් ඈත් වන්නේය” යැයි මුහම්මද් නබිතුමාණෝ වරක් පැවසූහ.නමුත් අනිවාර්ය කර තිබුණද උපවාස ශීලයෙන් මිදී සිටිය හැකි අවස්ථා කීපයක් ද ඉස්ලාමයේ සඳහන් වේ.විශේෂයෙන් ගර්භණී මවුවරු, කිරිදෙන මවුවරු, ආර්තව ක්‍රියාවලියට භාජනය වී සිටින කාන්තාවන්, වයස්ගතව ඉතා දුර්වලව සිටින්නන්, මානසික රෝගවලින් පෙළෙන්නන්, කුඩා දරුවන් සහ දීර්ඝ සංචාරයක යෙදී සිටින්නන්ට මේ උපවාස ශීලය අනිවාර්ය නොවේ.මෙවැනි අය විසින් තමන්ට උපවාසයේ යෙදීමට නොහැකි වූ සෑම දිනයක් වෙනුවෙන්ම සහල් වැනි ධාන්‍ය සේරු භාගයකින් පමණ අසරණ හෝ දිළිඳු අයට පරිත්‍යාග කළ යුතුය.උපවාසයේ යෙදීමෙන් මිනිසා කුසගින්න ඉවසා ගනියි. පිපාසය ඉවසා ගනියි. ආශාව හා හැගීම් ඉවසා ගනියි. සත්‍යයම කතා කිරීමටත්, නිසි මගෙහි ගමන් කිරීමටත් පැය 24 පුරාම ඉස්ලාමයට අනුකූලව ජීවත්වීමටත් පන්නරය ලබා ගනියි.ඉස්ලාම් යනු පාරමිතාව හා සහ ජීවිනය වේ. ජීවිතයේත්, ආධ්‍යාත්මයේත් සියලුම අංගෝපාංග අඩංගුවන තරමට දිගින් හා පළලින් අසීමිත අයුරින් පුළුල් ක්‍රමයක් එය සතුය. සන්තුෂ්ටියත්, සොම්නසත් කරා මිනිසා යොමු කරන සියළුම මාර්ග එය දනියි. සමාජයීය වේවා පුද්ගලික හෝ වේවා මිනිසා විසින් මුහුණ දෙන ලද සියළුම පීඩන හා ගැටළුවලට එහි විසඳුම් සැපයෙන අතර ඒවා ඕනෑම කෙනෙකුට අවබෝධ කරගත හැකි අන්දමට ඉතා සරලව ඉදිරිපත් කරයි. සෑම පුද්ගලයකුගේම සියලුම පැති සංවර්ධනය කිරීමට මාන බලන හෙයින් මානව පැවැත්මට අදාල සියළුම යථාර්ථයන් එහි සමන්විතය.උපවාස ශීලයත් ඒ අනුව ඉස්ලාමය තුළින් මිනිසාට පවිත්‍රවීමට ලැබුණූ අවස්ථාවක් ලෙස හැඳින් විය හැකිය.මාසයක් පුරා උපවාස ශීලය රකිමින් ඉස්ලාමයට අනුව ධාර්මිකව හා දානමය කටයුතුවලින් ජීවිතය ගෙවූ මුස්ලිම් බැතිමතුන් අද අල්ලාහ්ගේ සතුට දිනා ගැනීමට සමත්ව සිටිති.ඊදුල් ෆිත්ර් යනු ධාන්‍ය පරිත්‍යාග කිරීමේ උත්සව දිනයයි.මේ උදාවී ඇත්තේ ඒ දිනයයි. මාසයක් පුරා උපවාස ශීලය ආරක්‍ෂා කළ බැතිමතුන්ට අල්ලාහ්ගෙන් ලැබුණු තිලිණයක් ලෙස අද දිනය සඳහන් කළ හැකිය.උපවාසයේ සිදුවූ අඩුපාඩු ඉවත්කර සම්පූර්ණ පවිත්‍ර කර ගැනීමට ෆිත්රා උපකාරී වන්නේය.රමලාන් මස ආරම්භයේදීම ෆිත්රා දිය හැකිය. නමුත් ෂවිවාල් මස පළමු සඳු දින ඊදුල් ෆිත්ර් සලාතය සඳහා පල්ලියට යාමට පෙර එය දීම විශේෂිත වන්නේය.ෆිත්රා දීම අප රටේ නම් සහල්වලින් සිදුකළ හැකිය. පවුලේ සියලු දෙනා වෙනුවෙන් සහ මෙහෙකාර, තම පාලනයට වූ සියලු දෙනා වෙනුවෙන් එක් අයෙකුට පුරවා සේරු 2ක් හෝ කපා සේරු දෙකහමාරක් දිය යුතුය. එය ඔබේ ඥාතීන්, අසල්වැසියන් හෝ දිළිඳු අප වෙත පරිත්‍යාග කිරීම උතුම් බව සඳහන් වේ.පරිත්‍යාග කිරීමේ මාසයේ නිමාව සටහන් වන ඊදුල් ෆිත්රා දිනය අසල්වාසින් හා එක්ව සහයෝගයෙන් හා සහජීවනයෙන් යුතුව සැමරීම ඉතා වැදගත්ය.ඒ අසල්වාසින් සම්බන්ධව මුහම්මද් නබිතුමා ද උනන්දුවෙන් යුතුව සිය වගකීම් ඉටුකළ බැවිනි.එතුමාගේ එක් බිරියක් වූ ආයිෂා (රලි) තුමිය මගින් ඉදිරිපත් වූ වැකියක් මේ උතුම් දිනයේ අසල්වාසීන් වෙනුවෙන් සටහන් කළ යුතුය.“ෆාතිමා ඔබ ආහාර පිසිනවිට ව්‍යංජනයට ජලය වැඩිපුර එක් කරන්න. එයින් කොටසක් අසල්වැසියන්ටත් දෙන්න. එය ස්වල්පයක් වුවද කමක් නැත.” මුහම්මද් නබිතුමාණෝ එසේ ආයිෂා රලි තුමියට පැවසූ බව සහීර් බුහාරි ග්‍රන්ථයේ සඳහන් වේ.“ගෙවල් හතළිහක් උතුරෙන් ද ගෙවල් හතළිහක් දකුණෙන් ද ගෙවල් හතළිහක් නැඟෙනහිරෙන් ද ගෙවල් හතළිහක් බස්නාහිරෙන්ද වසන්නෝ ඔබගේ අසල්වාසීන්ය.”ඊද් මුබාරක්.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109011</link>
    <topic>එළවළු-පළතුරු ප්‍රවාහනයේදීප්ලාස්ටික් කූඩ අද සිට අනිවාර්යයි</topic>
    <author>විජයානි එදිරිසිංහ</author>
    <content>එළවළු සහ පළතුරු ප්‍රවාහනයේදී ප්ලාස්ටික් කූඩ ප්‍රවාහනය අද (01) සිට අනිවාර්ය කෙරේ.පසුගිය ජනවාරි මාසයේ සිට මාස අටක් පමණ ගොවි ජනතාවට මෙන්ම වෙළෙඳුන්ටද එළවළු සහ පළතුරු ප්‍රවාහනයට කූඩ සකස්කර ගැනීමට කාලය ලබාදී තිබුණි. එහෙත් ඇතැම් ව්‍යාපාරිකයන් රජයේ එම නීතිය පිළිනොගෙන හිතාමතාම ඊට පටහැනිව ක්‍රියා කරන බවට සොයාගෙන තිබේ.ඵමේ අතර වෙළෙඳුන්ට මෙන්ම ගොවියන්ට එම ප්ලාස්ටික් ඇසුරුම් ලබා ගැනීමට පහසුකම් ද ලබා දී තිබුණි. එළවළු පළතුරු ප්‍රවාහනයේදී සියයට තිහත් හතලිහත් අතර ප්‍රමාණයක් නාස්තිවන බව සොයාගෙන තිබේ.ව්‍යාපාරිකයාට සිදුවන එම පාඩුව පාරිභෝගිකයාගෙන් අයකර ගැනීම නිසා එළවළු පළතුරු වැඩි මිලට විකුණති. මේ නාස්තිය වළක්වන්නේ නම් දැනට වෙළෙඳපොළේ පවතින මිලටත් වඩා අඩු මිලකට ඒවා ලබාදිය හැකි බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා කීය. අද සිට මේ නීතිය අනුගමනය නොකරන සියලුම වෙළෙඳ ව්‍යාපාරිකයන් සෙවීම සඳහා පාරිභෝගික අධිකාරියේ වැටලීම් කණ්ඩායමක් මෙහෙයුම්වල යෙදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109012</link>
    <topic>ශ්‍රීපාද අධිපති හිමිගේ ආදාහන පූජෝත්සවයරාජ්‍ය ගෞරව සහිතව</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ශ්‍රී පාදස්ථානාධිපති හදපාන්ගොඩ විමල නාහිමියන්ගේ ආදාහන පූජෝත්සවය රාජ්‍ය ගෞරව සහිතව ලබන සෙනසුරාදා (3) සිදුකිරීමට තීරණය විය.ඊයේ රැස්වූ ආදාහන පූජෝත්සව සංවිධාන කමිටුව මඟින් මේ තීරණය ගත් බව ශ්‍රීපාද බාරකාර දම්පහල සීලානන්ද නාහිමියෝ පැවසූහ. කිරිඇල්ල මහජන ක්‍රීඩා පිටියේදී රාජ්‍ය ගෞරව සහිතව ආදාහන පූජෝත්සවය සිදු කෙරේ.ශ්‍රීපාද නායක හිමියන්ගේ ආදාහන පූජෝත්සවය රාජ්‍ය ගෞරව සහිතව සිදු කිරීමට ජනාධිපති මහින්ද රාජපක්ෂ මහතා උපදෙස් ලබාදී ඇතැයි තාක්ෂණ හා පර්යේෂණ ඇමැතිනී පවිත්‍රා වන්නිආරච්චි මහත්මිය පැවසුවාය.නි. ඇමැති ගීතාංජන ගුණවර්ධන, සබරගමුව පළාත් මහ ඇමැති මහීපාල හේරත් මහත්වරුන්ද ඊයේ පැවැති ආදාහන පූජෝත්සව සංවිධාන කමිටු රැස්වීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109013</link>
    <topic>ශ්‍රී ලංකා-ඉන්දීය සබඳතා වර්ධනයට විශේෂ සැසියක් දිල්ලියේ</topic>
    <author>මහින්ද අලුත්ගෙදර</author>
    <content>ශ්‍රී ලංකාව හා ඉන්දියාව අතර ද්වීපාර්ශවීය සබඳතා වර්ධනය කෙරෙන විශේෂ සැසියක් නවදිල්ලි නුවරදී පැවති බව ඉන්දියාවේ ශ්‍රී ලංකා මහ කොමසාරිස් කාර්යාලය පවසයි.දෙරටේ සබඳතා වැඩිදියුණු කිරීමට අදාළ ව්‍යාපෘති යෝජනා පිළිබඳව වැඩි අවධානයක් යොමු කිරීමේ අරමුනින් පැවති මෙය ඉන්දු ශ්‍රී ලංකා පදනම මඟින් සංවිධාන කළ බවද එම කාර්යාලය පවසයි. මෙය ඉන්දු ශ්‍රී ලංකා පදනමේ අධ්‍යක්ෂ මණ්ඩලයේ ද්විවාර්ෂික රැස්වීම වන අතර එය ඔවුන්ගේ 27 වැන්න බවද ශ්‍රී ලංකා මහ කොමසාරිස් කාර්යාලය සඳහන් කරයි.ඉන්දු ශ්‍රී ලංකා පදනමේ සම සභාපතිවරුන් වන ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් හා ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහත්වරුන්ගේ ප්‍රධානත්වයෙන් මේ සැසිය පැවැති බවද එම මහ කොමසාරිස් කාර්යාලය කියයි.දෙරටේ සබඳතා වර්ධනය කිරීමේ අරමුණින් පැවති මෙහිදී ක්ෂේත්‍ර රැසක් කෙරෙහි අවධානය යොමු කර තිබෙන අතර අධ්‍යාපනය, තාක්ෂණ පුහුණුව, කලා හා සංස්කෘතික, පුරා විද්‍යාත්මක අධ්‍යයනය, කෘෂි පර්යේෂණ, විද්‍යා හා තාක්ෂණ, තොරතුරු තාක්ෂණය සෞඛ්‍ය ආදිය ඒ අතර වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109014</link>
    <topic>හොර ඔසුසල්වලින්විසි ලක්ෂයක දඩ මුදලක්</topic>
    <author>සන්ධ්‍යා කරුණාරත්න</author>
    <content>රට පුරා පවත්වාගෙන ගිය හොර ඔසු සල් වැටලීමෙන් රුපියල් විසිලක්ෂයක පමණ දඩ මුදලක් අය කර තිබේ.මෙවැනි ඔසු සල් 179කට විරුද්ධව නඩු පැවරීමෙන් ගතවූ මාස අටක කාලයක තුළ කළ වැටලීම්වලදී මේ දඩ මුදල් අය කර ගෙන තිබේ. සෞඛ්‍ය ඇමැති මෛත්‍රීපාල මහතාගේ උපදෙස් යටතේ විලවුන් උපකරණ හා ඖෂධ නියාමන අධිකාරිය මගින් මේ වැටලීම කර ඇත. පසුගිය දින දෙක තුළ කොළඹ නගරය කළ වැටලීම් වලින් ඔසු සල් 4කට නඩුපැවරීමටද පියවර ගෙන ඇත.මේ වැටලීම් තුළින් ගනු ලැබූ ක්‍රියාමාර්ග ඇතුළත් වාර්තාවක් අධිකාරියේ අධ්‍යක්ෂ වෛද්‍ය බෙනරගම මහතා වෙත භාරදී තිබේ.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109015</link>
    <topic>ජල භීතිකා එන්නත් ලක්‍ෂ 2ක් පරීක්‍ෂාවට</topic>
    <author>සන්ධ්‍යා කරුණාරත්න</author>
    <content>ජලභීතිකා එන්නත් ගබඩා කර තිබූ ශීතකාමරය අධික සීතල බවෙන් යුක්ත වීම නිසා එහි තිබූ එන්නත් මාත්‍රා ලක්ෂ දෙකක් පරීක්ෂාවට ලක්කෙරේ.ශීතකාමරයේ සීතල වැඩි වීම නිසා මේ එන්නත්වල ගුණාත්මකභාවයේ කිසියම් වෙනසක් ඇති වී දැයි සොයා බැලීමට මේ පරීක්ෂණ සිදුකරන බව සෞඛ්‍ය අමාත්‍යාංශයේ ආරංචි මාර්ග සඳහන් කරයි. රුපියල් ලක්ෂ පනහක් පමණ වටිනා මේ එන්නත් තොගයේ ගුණාත්මකභාවය පිළිබඳව පරීක්ෂණ මාසයක් ඇතුළතදී සිදුකර අවසන් කිරීමට නියමිත ය.සෞඛ්‍ය අමාත්‍යාංශයේ මහජන සෞඛ්‍ය පශු වෛද්‍ය සේවයේ හැඳල හේකිත්ත පිහිටා ඇති සුනඛ පාලන මධ්‍යස්ථානය තුළ ඇති ශීත කාමරයක මෙම ප්‍රමාද දෝෂය හට ගෙන ඇත. සාමාන්‍යයෙන් මේ එන්නත් ඍන අංශක දෙකත් අටත් අතර තැබිය යුතු බවත් එහෙත් එය වෙනස්ව පාන්දර දෙකේ සිට උදෑසන හය පමණ වන තුරු ඍන අංශක 17 තිබූ බවත් එම ආරංචි මාර්ග සඳහන් කරයි.මෙසේ ශීතදාමය ඉතාම පහළ අගයක් ගැනීමෙන් එන්නත්වල ගුණාත්මකභාවය පිළිබඳ ගැටලුවක් මතුව තිබේ.මේ එන්නත්වල ගුණාත්මකභාවය වැඩිදුර පරීක්ෂා කිරීම සඳහා ශ්‍රී ලංකා වෛද්‍ය පර්යේෂණායතනයට ද යොමු කර තිබේ.මේ පිළිබඳ සෞඛ්‍ය අමාත්‍යාංශයේ මහජන සෞඛ්‍ය පශු වෛද්‍ය සේවයේ අධ්‍යක්ෂ වෛද්‍ය පී.ඒ.එල්. හරිස්චන්ද්‍ර මහතාගෙන් විමසූ විට කියා සිටියේ මේ එන්නත්වල ගුණාත්මකභාවය ගැන පරීක්ෂා කිරීමට වැඩිදුර පර්යේෂණ සඳහා යොමු කර ඇති බවත් අලුත්ම ශීතකාමරයක මෙලෙස ශීතදාම අගය ස්වාභාවිකව ඉතාම පහළ අගයක් ගත නොහැකි බවත් ය.මෙය කවුරුන්ගේ හෝ කුමන්ත්‍රණකාරී ක්‍රියාවක් ද යන්න සොයා බැලීමට කටයුතු යොදා ඇති බවත් එම ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109016</link>
    <topic>මින්නේරිය වනෝද්‍යානයට හොරෙන් රිංගූ බස් රියට අලි ප්‍රහාරයක්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>මින්නේරිය ජාතික වනෝද්‍යානයට අනවසරයෙන් ඇතුළු කළ බස් රථයකට වල් අලි රංචුවක් පහර දීමට උත්සාහ දරා තිබේ.එහි ගමන්ගත් සංචාරකයෝ මහත් පරිශ්‍රමයකින් දිවි බේරා ගත්හ. වනෝද්‍යානයට ඇතුළු කළ බස් රථය වල් අලින් දැක මහා හඬින් නළාව ශබ්ද කොට ඇති අතර ඒ සමඟම අලි ඇතුන් වාහනයට පහර දී තිබේ. මේ වනෝද්‍යානයට වාහන ඇතුල් කළ යුත්තේ අවසරයක් ඇතිවය. එමෙන්ම වාහනය සමග වන ජීවි නිලධාරියෙක් ද ගමන් ගනී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109017</link>
    <topic>පැදුරු වෙළෙන්දන් ඝාතනය22ක් පොලිසියට බාර වෙති</topic>
    <author>සොරණාතොට සමූහ සී. ගමගේ</author>
    <content>පැදුරු වෙළෙන්දන් දෙදෙනකු හපුතලේ තොටලාගලවත්තේදී ඝාතනය කිරීමේ සිද්ධිය සම්බන්ධයෙන් කම්කරුවන් 22ක් පෙරේදා (30) බණ්ඩාරවෙල පොලිසියට බාර වී තිබේ.මේ සැකකාර කම්කරුවන් නීතිඥවරුන් මාර්ගයෙන් පොලිසියට බාර වූහ.ඔවුන් හපුතලේ තොටලාගලවත්තේ පදිංචිකරුවෝ වෙති.පැදුරු වෙළෙඳාමේ යමින් සිටියදී තොටලාගලවත්තේදී පහරදී කපා කොටා ඝාතනය කරනු ලැබුයේ සෝමසුන්දරම් මරදමහේන්ද්‍රන් (29) සහ සිල්වෙස්ටර් ඩග්ලස් ජෝන් පීටර් (35) නමැති දෙදෙනාය.ඔවුන් දෙදෙනා ඇල්ල උඩුකුඹල්වෙල පදිංචිකරුවෝ වෙති. පොලිසියට බාරවු සැකකරුවන් සන්තකයේ තිබු පොරොවක්, යකඩ පොලු, පිහියා පොලිසිය මගින් අත්අඩංගුවට ගෙන තිබේ.බණ්ඩාරවෙල සහකාර පොලිස් අධිකාරි ධ්ධ්වයි. ජී. ආර්. එම්. රිෆාඩ් මහතාගේ උපදෙස් මත විශේෂ පොලිස් කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109018</link>
    <topic>සීට්ටු සල්ලි ගන්න ගියකතකට අතවර</topic>
    <author>ඉන්දික පොල්කොටුව</author>
    <content>සීට්ටු මුදල් එකතු කිරීම සඳහා නිවෙසකට ගිය තරුණ මවකට පිහියක් පෙන්වා බිය ගන්වා තර්ජනය කර ඇය අතවරයට ලක්කිරීමේ සිද්ධියක් සම්බන්ධයෙන් අංකුඹුර පොලිසිය පරීක්ෂණ ආරම්භ කර ඇත.එම පොලිස් බල ප්‍රදේශයේ පදිංචි තිස් හැවිරිදි එක්දරු මවක මේ සිද්ධියට ලක්ව ප්‍රතිකාර සඳහා මහනුවර මහරෝහල වෙත ඇතුළත් කරනු ලැබ තිබේ. රෝහලට ඇතුළත් කෙරුණු කාන්තාව අධිකරණ වෛද්‍ය පරීක්ෂණයකට යොමු කිරීමට නියමිතය. අංකුඹුර පොලිසිය සිද්ධිය සම්බන්ධයෙන් වැඩිදුර පරීක්ෂණ පවත්වන අතර සැකකරු ප්‍රදේශයෙන් පලාගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n1109019</link>
    <topic>ශ්‍රමදානයකට ගිය දරුවාපස් කන්දක් කඩා වැටී මරුට</topic>
    <author>අසේල කුරුළුවංශ</author>
    <content>පූජාපිටිය අලගොඩ ප්‍රදේශයේ විහාරස්ථානයක ශ්‍රමදාන කටයුත්තක් සඳහා සහභාගි වී සිටියදී පස් කණ්ඩියකට යටවීමෙන් දාහත් හැවිරිදි පාසල් සිසුවකු පෙරේදා (31) මිය ගොස් ඇත.විහාරස්ථාන භූමියේ කාණුවක් කපමින් සිටියදී සිසුවා මතට පස් කණ්ඩිය කඩා වැටී ඇති බව පොලිසිය පවසයි. පස් කණ්ඩියට යටවූ සිසුවා අවට සිටි පිරිස් එක්ව එම අවස්ථාවේදීම පිටතට ගෙන මහනුවර මහ රෝහලට රැගෙන ආ නමුත් පෙරේදා (30) රාත්‍රියේ සිසුවා මිය ගොස් තිබේ. පූජාපිටියේ පදිංචි රොහාන් බණ්ඩාර රත්නායක නමැති දරුවා මෙසේ මරණයට පත්ව තිබෙන අතර කටුගස්තොට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090114</link>
    <topic>අලුත්ගම-ගාල්ලනව බස් සේවාවක්</topic>
    <author>ශීලා උඩුවර</author>
    <content>අලුත්ගම - ගාල්ල අතර නව ලංගම බස් සේවාවක් ආරම්භ කර තිබේ.ගාල්ල සිට අලුත්ගම දක්වා මුහුදුබඩ දුම්රිය මාර්ගය අලුත්වැඩියා කරන තෙක් මේ නව බස් සේවාව අරඹා තිබේ. අවශ්‍යතාව අනුව ධාවනය කරන බස්රථ සේවාව වැඩි කරන බව ලංගම සභාපති ඇම්.ඩී. බන්ධුසේන මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090115</link>
    <topic>මිතුරාට පොල්ලෙන් ගහලා මරලා</topic>
    <author>කන්තලේ සමූහ</author>
    <content>එකට මත්පැන් පානය කොට තම මිතුරාට පොල්ලකින් පහරදී මරා දැමී යැයි සැකපිට අත් අඩංගුවට ගත් පුද්ගලයකු ඊයේ (31) මුත්තූර් මහේස්ත්‍රාත් අධිකරණය හමුවට යොමු කිරීමෙන් පසු ලබන 13 දක්වා රක්ෂිත බන්ධනාගාර ගත කිරීමට මුත්තූර් වැඩබලන මහේස්ත්‍රාත් එම්. ඒ. සී. මහරුප් මහතා නියෝග කළේය.සිද්ධියෙන් මිය ගොස් ඇත්තේ සේරුනුවර දෙහිවත්ත නීලපොල ප්‍රදේශයේ පදිංචි එන්. ජී. සරත් නම් පනස් හැවිරිදි තිදරු පියෙකි.සිද්ධිය සම්බන්ධයෙන් අත්අංගුවට ගෙන ඇති එම ප්‍රදේශයේම පදිංචි මිය ගිය අයගේ යහළුවෙකු වන උපුල් සිරිවර්ධන නැමැති අය පොලිසියට පවසා ඇති කතාව මෙසේය. ‘අපි දවල් යාළුවො කීප දෙනෙකු සමග කුඹුරේදී අරක්කු බිව්වා. පස්සෙ අපි කට්ටිය ආපසු ගෙවල් බලා ගියා.මම ගිහින් නැවත ආවා. ඒ එන විටත් මිය ගිය සරත් බීලා වැඩි වෙලා බිම දිගා වෙලයි හිටියේ. පස්සේ සරත් බෝතලයේ ඉතිරිවී තිබූ අරක්කු ඉල්ලුවා. මම නෑ කිව්වා’.කතාව ටිකෙන් ටික දිග් ගැහිලා සරත් එක පාරටම පොල්ලක් අරගෙන මට වැරෙන් පහර දීගෙන දීගෙන ගියා. මම කොහොම හරි බේරිලා අන්තිමට බැරිම තැන පොල්ල උදුරගෙන මගේ ජීවිත ආරක්ෂාව පතා සරත්ට පහර දුන්නා’මුත්තූර් වැඩබලන මහේස්ත්‍රාත් එම්. ඒ. සී. මහරුප් මහතා සිද්ධිය වූ ස්ථානයට පැමිණ මහේස්ත්‍රාත් පරීක්ෂණය පැවැත්වූ අතර පශ්චාත් මරණ පරීක්ෂණය කන්තලේ මූලික රෝහලේ අධිකරණ වෛද්‍ය නිලධාරී ප්‍රගීත් ආතාවුද මහතා විසින් කන්තලේ මුලික රෝහලේදී පවත්වන ලදී. බරපතළ පහරදීමකින් මොලයට හා හිස් කබලට විශාල ලෙස හානි පැමිණීමෙන් මරණය සිදුවී ඇති බවට අධිකරණ වෛද්‍යවරයා නිර්දේශ කරන ලදී.සේරුනුවර පොලිසියේ ස්ථානාධිපති ඉන්දික ප්‍රසන්න තෙන්නකෝන් මහතාගේ උපදෙස් මත පොලිස් පරීක්ෂක ඩබ්. දෙහිගම මහතාගේ අධීක්ෂණයෙන් පොලිස් සැරයන් වසන්ත (31658) පොලිස් කොස්තාපල් වන්නිනායක නිලධාරීහු සිද්ධිය සම්බන්ධයෙන් පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090116</link>
    <topic>පොළොන්නරු හාල් මෝල් හිමියෝබොල් වී කොටති</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුවේ සහල් මෝල් හිමියෝ ඉස්තරම් වර්ගයේ වී කෙටීම නවතා බොල් වී කෙටීම ආරම්භ කරති. වී මෝල්වලින් සහල් කෙටීමෙන් පසු ඒවා සාධාරණ මිලකට අලෙවි කර ගැනීමට නොහැකි නිසා බොල් කෙටීම ආරම්භ ක බව මෝල් හිමියෝ සඳහන් කළහ.බොල් වී තම්බා කෙටීමෙන් පසු ලැබෙන සහල් ඉහළ මිලකට සත්ත්ව ආහාර සඳහා අලෙවිකිරීමට හැකිවන නිසා සහල්මෝල් පවත්වාගෙන යාමට හැකිවී ඇතැයි ඔව්හු සඳහන් කරති.මේ දිනවල වී මෝල්වල නාඩු වර්ගයේ සහල් කිලෝවක් රුපියල් 40කටවත් අලෙවි නොවන බව සහල් මෝල් හිමියෝ කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090117</link>
    <topic>ඇමැති මුරලිදරන්ගේආරක්ෂක රිය අනතුරක</topic>
    <author/>
    <content>නැවත පදිංචි කිරීමේ ඇමැති විනයාගමූර්ති මුරලිදරන් මහතාගේ ආරක්ෂාව පිණිස ධාවනය වෙමින් තිබූ ඩිපෙන්ඩර් වර්ගයේ ජීප් රථය ඊයේ (31) පෙරවරු 4.40 ට පමණ පොළොන්නරුව - මඩකළපුව මහා මාර්ගයේ මනම්පිටිය ප්‍රදේශයේදී අනතුරකට ලක්විය.මේ අනතුරින් එහි ගමන්ගත් පොලිස් නිලධාරින් දෙදෙනකු සුළු තුවාල ලබා ප්‍රතිකාර සඳහා පොළොන්නරුව මහ රෝහලට ඇතුළත් කෙරිණි. පොළොන්නරුව මූලස්ථාන පොලිස් පරීක්ෂක දුමිඳු සේනානායක මහතාගේ මෙහෙයවීමෙන් සිද්ධිය පිළිබඳව පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090110</link>
    <topic>කඳුකරයට වැසි නෑකොත්මලේ ජලාශයේ ජල මට්ටම ශීඝ්‍රයෙන් පහළට</topic>
    <author>ගම්පොළ සමූහ</author>
    <content>කොත්මලේ ජලාශයේ ජල මට්ටම මේ වන විට 24% දක්වා අඩු වීමෙන් එහි විදුලි නිෂ්පාදනයට ගත හැකි ජල ප්‍රමාණය 13% දක්වා පහත වැටී ඇතැයි කොත්මලේ විදුලි බලාගාරයේ ප්‍රධාන ඉංජිනේරු ටී. එම්. එස්. කේ. තිලකරත්න මහතා සඳහන් කරයි.කොත්මලේ ජලාශයේ සාමාන්‍ය වාර්ෂික විදුලි නිෂ්පාදනය ඒකක මිලියන 455ක්වන අතර මේ තත්ත්වය මත දිනකට විදුලි ඒකක මිලියන 1ක් නිෂ්පාදනය කළහොත් දැනට පවතින ජල ධාරිතාව දින 10කට පමණක් සෑහෙන බව ද තිලකරත්න මහතා පවසයි.කොත්මලේ ජලාශයේ පිටාර මට්ටම මීටර් 703ක් වන අතර එය ජලාශයේ ජල මට්ටම ඝන මීටර් මිලියන 43 දක්වා පහත බැසීමෙන් විදුලිය නිෂ්පාදනයට ගත හැකි ජල මට්ටම ඝන මීටර් මිලියන 23 දක්වා අඩු වී ඇත. මේ තත්ත්වය ඉතා අර්බුදකාරි තත්ත්වයක් බව පෙන්වා දෙන කොත්මලේ ජල පාලක අංශය කඳුකරයේ ජල පෝෂක ප්‍රදේශවලට අවශ්‍ය තරම් වැසි නොලැබීම මෙයට හේතු වී ඇතැයි සඳහන් කරයි.කඩිනම් මහවැලි යෝජනා ක්‍රමයේ ඉහළින් ම ඇති කොත්මලේ ජලාශය මේ ලෙස සිදී යාමත් සමග වාරි කර්මාන්ත සඳහා ජලය සැපයීමට ද නොහැකි වී ඇත.පත්ව ඇති මේ අර්බුදයට මුහුණ දීම සඳහා විදුලි පාරිභෝගිකයින් හා ජල පාරිභෝගිකයින් ඉතා අර පිරිමැස්මෙන් මේවා භාවිතා කරන ලෙස කොත්මලේ විදුලි බලාගාර ප්‍රධාන ඉංජිනේරු ටී. එම්. එස්. කේ. තිලකරත්න මහතා ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090111</link>
    <topic>ඇමැති ආරක්ෂක අංශයේ ජීප් රිය අත්අඩංගුවට</topic>
    <author>චන්ද්‍රිකා පෙරේරා</author>
    <content>බොරැල්ල ගෝතමී පාරේදී යතුරු පැදියක් හප්පා එහි ගමන්ගත් අයෙකු හප්පා මරණයට පත්කරමින් පලාගිය ඇමැති ආරක්ෂක අංශයේ ජීප් රථයක් පෙරේදා (30) සවස බොරැල්ල පොලිසිය මගින් අත්අඩංගුවට ගෙන තිබේ.මේ අනතුරෙන් මියගොස් ඇත්තේ විශ්‍රාමික ඉංජිනේරුවරයකු වූ සුනිල් උපාලි ගමගේ මහතා වන අතර යතුරු පැදියේ පිටුපස ගමන්ගත් මියගිය අයගේ බිරිය බරපතළ තුවාල සහිතව කොළඹ ජාතික රෝහලට ඇතුළු කර තිබේ.පෙරේදා (30) උදේ 7.30 ට පමණ රිය අනතුර සිදුව තිබිණි. අනතුර සිදුවීමත් සමඟ අදාළ ජීප් රථය පලාගොස් තිබේ. යතුරුපැදිය හප්පා පලා යන රථයේ අංකය අසල්වාසීන් විසින් පොලිසියට ලබාදීමෙන් පසු අදාළ ජීප් රථය හා එහි රියදුරු අත්අඩංගුවට ගැනීමට හැකි වූ බව පොලිසිය සඳහන් කෙළේය.සිද්ධියට සම්බන්ධ අංක ඩබ්ලිව්. පී. ජී. බී. 8458 ජීප් රථය හා එහි රියදුරු අධිකරණයට ඉදිරිපත් කිරීමට නියමිතය. බොරැල්ල පොලිසිය මේ පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090112</link>
    <topic>ණය ගෙවාගත නොහැකිවවස පානය කර මිය ගිහින්</topic>
    <author>ආර්. සෝමසිරි</author>
    <content>පෞද්ගලික බැංකුවකින් රුපියල් ලක්ෂ තිහක මුදලක් ලබාගත් ව්‍යාපාරිකයකු එම මුදලට ගෙවා ගැනීමට නොහැකි වීමෙන් සිත්තැවුලට පත්ව කෘමි නාශක වර්ගයක් පානය කොට මිය යාමේ සිද්ධියක් කොළඹ නාගරික හදිසි මරණ පරීක්ෂණ උසාවියෙන් අනාවරණය විය.මෙසේ මිය ගොස් ඇත්තේ 110/බී ජා-ඇළ පාර අකරවිට ගම්පහ පදිංචිව සිටි කුනමා හැන්නැදිගේ ශාමල් (33) නැමැති එක්දරු පියෙකි.කොළඹ නාගරික අතිරේක හදිසි මරණ පරීක්ෂක අෂ්රොප් රූමි මහතා ඉදිරියේ මියගිය තැනැත්තා ගේ හදිසි මරණ පරීක්ෂණය ඊයේ 30 සවස පැවැත්විණි.වෛද්‍ය වාර්තා හා සාක්ෂි සැලකිල්ලට ගත් හදිසි මරණ පරීක්ෂකවරයා මෙම මරණය වස පානය කිරීමෙන් සිදුකරගත් හදිසි මරණයක් බවට නිගමනය කෙළේය.ගම්පහ පොලිසිියේ පොලිස් කොස්තාපල් වීරසිරි හා මරදාන පොලිසියේ පො. සැ. ලාල් පතිරණ යන නිලධාරීහු සාක්ෂි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=n11090113</link>
    <topic>ළමා නිවාසයක දරුවෙක්ගෙල වැළලාගෙන මියගිහින්</topic>
    <author>මල්වාන සමුහ – මහානාම විතානගේ</author>
    <content>පහළ දොම්පේ ප්‍රදේශයේ පිරිමි ළමා නිවාසයකට දැනට සති දෙකකට පමණ ඉහතදී පරිවාස කාර්යාලයකින් භාර දුන් දස හැවිරිදි පිරිමි දරුවකු ගෙල වැළලාගෙන සියදිවි හානිකර ගෙන ඇත.මෙසේ මියගියේ කළුතර පලාතොට ප්‍රදේශයේ පදිංචි දරුවෙකි.මෙම දරුවා කළුතර මහේස්ත්‍රාත් අධිකරණය මගින් ළමා නිවාසයකට භාර දී සිටියදී ඉන් දෙවතාවක්ම පැන ගොස් ඇති අතර ඉන්පසු ඔහු මෙම ළමා නිවාසයට භාරදී තිබිණි.ඔහු මානසික ආබාධයකින් පෙළුණු අයෙකු වන බවද කියැවේ.පසුගිය සඳුදා (29 වැනිදා) සවස 2.00 ට පමණ මෙම ළමා නිවාසයේ ළමුන් ක්‍රීඩා කිරීම සඳහා ක්‍රීඩාපිටියට රැගෙන ගොස් සිටි අවස්ථාවේ මෙම දරුවා හොර රහසේ ළමා නිවාසයට පැමිණ මෙසේ සියදිවි හානිකර ගෙන තිබේ.මේ අතර පුගොඩ වැඩබලන මහේස්ත්‍රාත් ඩී. ඒ. ගුණසේකර මහතා විසින් සිද්ධිය වු ස්ථානයට පැමිණ මහේස්ත්‍රාත් පරීක්ෂණය පවත්වා එම මළ සිරුර පශ්චාත් මරණ පරීක්ෂණය පැවැත්වීම සඳහා ගම්පහ රෝහලට යැවීමට නියෝග කෙළේය.දොම්පේ පොලිස් ස්ථානාධිපති පොලිස් පරීක්ෂක ප්‍රභාත් පරණ විතාන මහතා මේ පිළිබඳව වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=r1109011</link>
    <topic>දරුවන්ගේ පීතෘත්වය ප්‍රතික්ෂේප කළ පියෙක්උසාවි නියෝගයෙන් ඩී.එන්.ඒ පරීක්‍ෂණයකට</topic>
    <author>පාණදුර සමූහ – කපිල සෝමරත්න</author>
    <content>දරුවන් ගේ පීතෘත්වය ප්‍රතික්ෂේප කළ පියකු ඩී. ඇන්. ඒ. පරීක්‍ෂණයකට යොමුකර වාර්තාවක් ලබා ගැනීමට පාණදුර මහේස්ත්‍රාත් ආර්. එස්. ඒ. දිසානායක මහතා නියෝග කළේය.දරුවන් සහ බිරිය සමඟ බොරැල්ලේ ජින්ටෙක්ස් ආයතනයට ගොස් එම පරීක්‍ෂණයට සහභාගි වී වාර්තාව සැප්තැම්බර් 23 දාට අධිකරණයට ඉදිරිපත් කළ යුතු බවත් එම පරීක්‍ෂණය සඳහා වැය වන මුදල එම පුද්ගලයා දැරිය යුතු බවටද මහේස්ත්‍රාත්වරයා නියෝග කළේ ය. ඔහු නඩත්තු නඩුවක වගඋත්තරකරුය.ඔහුගේ විවාහක බිරිය ගැබිනියකි. ඇයද අධිකරණයේ පෙනී සිටියා ය. ඇය වෙනුවෙන් නීතිඥවරියක් අධිකරණයට කරුණු දැක්වූවා ය.ස්වාමිනි! වගඋත්තරකරු ද්වේශ සහගත ලෙස ඔහුගේ විවාහක බිරිය සහ දරුවන් ද අතහැර දමා ගොස් තිබෙනවා. ඔහු මොරටුව ලුනාවේ නීති විරෝධීව කසිප්පු පෙරනවා. බිරියට තුන් වැනි දරුවා ද ලැබෙන්න ඇත්තේ තව මාස කිහිපයකි. එම නිසා නඩත්තු නඩුවෙන් ඉල්ලා ඇති මුදල ලබා දෙන්න. ඇය ඉතා අසරණ තත්ත්වයට පත්ව සිටිනවා.වගඋත්තරකරුගේ නීතිඥවරයා - ස්වාමීනි! ඔය දරුවාත් බඩේ තිබෙන දරු ගැබත් වගඋත්තරකරුගේ නොවන බවට ඔහු මට උපදෙස් දුන්නා. ඔහුගේ බිරිය අනාචාරයේ ගොස් දරුවන් හදාගෙන.මහේස්ත්‍රාත් - නඩුවට ගොනු කර තිබෙන උප්පැන්න සහතිකයේ ලොකු දරුවාගේ පියා වශයෙන් සඳහන් වන්නේ වගඋත්තරකරුගේ නම. අත්සන් කරලත් තිබෙනවා.වගඋත්තරකරු -ස්වාමිනි! මගේ මල්ලි මගේ නම ඇතුළත් කර උප්පැන්න සහතිකයේ විස්තර සඳහන් කර තිබෙන්නේ.ඉල්ලුම්කාරියගේ නීතිඥවරිය - ස්වාමීනි! වගඋත්තරකරු හොඳටම බීලා රාත්‍රී දහයට විතර හතර ගාතෙන් ගෙදර ඇවිත් බිරියට ගහනවා. දරුවන්ට තරවටු කරනවා. ඉතින් කොහොමද පවුල් කන්නේ. ඔහු කසිප්පු පෙරලා මාසයකට රු. ලක්‍ෂයක් පමණ උපයනවා.වගඋත්තරකරුගේ නීතිඥවරයා - ස්වාමීනි දරුවන්ගේ පීතෘත්වය ඔහු පිළිගන්නේ නැහැ. කසිප්පු පෙරීම ස්ථිර රැකියාවක් නොවෙයි. වැඩිමල් දරුවාට නඩත්තු මුදල වශයෙන් මාසයකට රු. 5000 ක් දෙන්නම්.මහේස්ත්‍රාත් - දරුවන් කාගේද කියා සොයා ගන්න ඩී.ඇන්.ඒ පරීක්‍ෂණයක් කරනවා. ඒ නිසා බොරැල්ලේ ජීන් ටෙක්ස් ආයතනයට ගොස් පරීක්‍ෂණයක් කර වාර්තාවක් ගෙන එන්න ඕනෑ.දරුවාත් බිරියත් තමාත් අධිකරණ කාර්යාලයෙන් ලිපියක් රැගෙන එහි යායුතුයි. පරීක්‍ෂණයට වැය වන මුදල ද තමන් දැරිය යුතුයි.ගැබිනි බිරියගේ සහ දරුවාගේ තත්ත්වය අධිකරණයට පෙනෙනවා. ඒ නිසා දරුවන්ට රුපියල් 6000 ක් ද ගැබිනි බිරියට රුපියල් 6000 ක්ද අතුරු දීමනාවක් වශයෙන් ගෙවීමට නියම කරනවා. නඩුවේ විමසීමක් කරන තුරු මාසිකව මෙම දීමනාව වගඋත්තරකරු ගෙවිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=r1109012</link>
    <topic>හොඳම මිතුරියගේ ක්‍රෙඩිට් කාඩ්පත සොරාගෙනරුපියල් පනස්තුන්දහසක් බැංකුවෙන් වංචනිකව අරන්</topic>
    <author>මංජුල හිරිපිටිය - හෝමාගම සංචාරක</author>
    <content>නවාතැන් පොළක එකම කාමරයේ නැවතී සිටි හොඳම යෙහෙළියගේ බැංකු “ක්‍රෙඩිට් කාඩ්” පත සොරාගෙන එමගින් රුපියල් පනස් තුන්දහසක මුදලක් වංචනික ලෙස ලබාගෙන ඇත.අදාළ සැකකාරිය අධිකරණය හමුවේ වරද පිළිගැනීමෙන් අනතුරුව එම මුදල දීමට එකගවීමත් සමඟ නඩුව සමතයකට පත්කර සැකකාරියට තරයේ අවවාද කර නිදහස් කිරීමට හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා නියෝග කළේය.සැකකාරිය අත්අඩංගුවට ගැනීමෙන් පසු පොලිසිය අධිකරණයට ඉදිරිපත් කළ අවස්ථාවේදී පැමිණිලිකාරිය නවාතැන්ගෙන සිටි ස්ථානයේ නොමැති අවස්ථාවකදී සැකකාරිය, “ක්‍රෙඩිට් කාඩ්පත” සොරාගෙන අවස්ථා දෙකකදී ඉහත මුදල් ප්‍රමාණය ගෙන ඇතැයි දන්වා සිටියේය.පැමිණිලිකාරිය ඇගේ විවාහ උත්සවය වෙනුවෙන් වසර ගණනක සිට එකතු කරගෙන සිටි මේ මුදල් ප්‍රමාණය, මෙලෙස වංචනික ලෙස ගෙන ඇති බවත්, සැකකාරිය පිරිමියකු ලෙසින් වෙස්වලාගෙන ගොස් කාඩ්පත යොදා මුදල් ලබාගත් අයුරු බැංකුවේ සවිකර ඇති කැමරාවල සටහන් වී ඇති බව පොලිසිය අධිකරණයට දන්වනු ලැබීය.හෝමාගම, නියඳගල ප්‍රදේශයේ නවාතැන්ගෙන සිටින පැමිණිලිකාරිය හා සැකකාරිය එකම ආයතනයක එකට සේවය කරන දෙදෙනකු ද වේ. හෝමාගම පොලිස් ස්ථානාධිපති පොලිස් පරීක්‍ෂක ප්‍රසන්න රත්නායක මහතාගේ උපදෙස් මත අපරාධ අංශයේ නිලධාරීන් සැකකාරිය අත්අඩංගුවට ගෙන අධිකරණය හමුවට ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=r1109013</link>
    <topic>සිසුවියකට අතවර තැතට රිමාන්ඩ් කළ සැකකරුට ඇප දීමට කිසිවකු නෑ</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>වයස අවුරුදු 17ක් වන පාසල් සිසුවියක් හට ලිංගික අතවර කිරීමේ අදහසින්, ඇගේ හිරිඔතප් බිඳීමට උත්සාහ කිරීමේ චෝදනාව පිට ඉංගිරිය පොලිසිය විසින් අධිකරණය හමුවට පමුණුවන ලද පුද්ගලයකු හට හොරණ මහේස්ත්‍රාත් මහින්ද රණසිංහ මහතා විසින් රුපියල් 5000ක දඩයක් හා ශරීර ඇප දෙකක් නියම කළේය.මේ පුද්ගලයා වෙනුවෙන් පෙනී සිටීමට කිසිවකුත් නොසිටි නිසාවෙන්, ඔහුව නැවතත් බන්ධනාගාර ගත කිරීමට මහේස්ත්‍රාත්වරයා නියම කරන ලදී.මෙසේ දඩ නියම වූයේ බොරළුගොඩ, පෝරුවදණ්ඩ ප්‍රදේශයේ පදිංචි 55 හැවිරිදි පුද්ගලයකුටය.ඉංගිරිය පොලිස් ස්ථානාධිපති, පොලිස් පරීක්‍ෂක උදය කුමාර මහතාගේ මෙහෙයවීමෙන්, ළමා හා කාන්තා කාර්යංශයේ ස්ථානාධිපති, පොලිස් පරීක්‍ෂිකා ශිරානි දමයන්ති මහත්මිය සිද්ධිය සම්බන්ධයෙන් පරීක්‍ෂණ මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=r1109014</link>
    <topic>දුම්රියේ ගමන් කළ වයෝවෘධ පියාට අසුනක් පිරිනමන්න කිසිවකු කාරුණික වී නෑ</topic>
    <author>හෝමාගම සංචාරක – මංජුල හිරිපිටිය</author>
    <content>හෝමාගම දුම්රිය ස්ථානයෙන් කොළඹ කොටුවට ගමන් කළ දුම්රියට ගොඩ වූ පිරිස අතරේ වයස අවුරුදු හැත්තෑව ඉක්මවූ වැඩිහිටියෙකු ද විය.මගීන්ගෙන් ඇතැම් අය පොත් බලමින් ද තවත් අය නිදා ගනිමින්ද තව අය එළොවටත්, මෙලොවටත් පලක් නැති දේවල් ශබ්ද නගා කියමින් ද තවත් අය පෙම් සුව විඳිමින් ගමන් කළහ.වැඩිහිටි පියකු එක් අතකින් ගමන් මල්ලක් එල්ලාගෙන සිට ගෙන අපහසුවෙන් ගමන් කරන අයුරු වාඩි වී සිටි අයට මැනවින් දැක ගැනීමට හැකි වුවත් නොදැක්කා සේ ගමන් කරමින් සිටියදී දුම්රිය ක්‍රමයෙන් කොට්ටාව දුම්රියපොළට ළඟා වන්නට විය. එහිදී වාඩි වී සිටි දෙදෙනකු සිටගෙන සිටි දෙදෙනකුට කථා කර, ඔවුනට අසුන් දී බැස ගියහ. දුම්රිය මහරගමට ළඟා වෙද්දී ද පෙර සේම සිදු විය. මේ අයුරින් මැදිරියේ අසුන් පිළිගැන්වීම සිදුවෙද්දී, නුගේගොඩ පසුකර දුම්රිය නාරාහේන්පිටට ළඟා වන විට වැඩිහිටි පියා දැඩි අපහසුවෙන් සිටින බව බොහෝ අයට තේරුම් ගියත් අසුන්වල සිටි අයට එසේ දැණුන බවක් දක්නට ලැබුණේ නොමැත.දුම්රිය නාරාහේන්පිට දුම්රිය ස්්ථානයේ නතරකරනවාත් සම¼ඟ අපිත් මේවායේ යන්නේ පිනට නොවෙයි සල්ලි දීලා අන්න ඒක ඔය නෝනලා මහත්තයලා දැන ගන්න කියා වැඩිහිටි පියා දුම්රියෙන් බැස ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=r1109015</link>
    <topic>රැකගත යුතු දෙවිනුවර සැතපුම් කණුව</topic>
    <author>හෝමාගම සංචාරක මංජුල හිරිපිටිය</author>
    <content>දුර ප්‍රමාණයන් දක්වන කිලෝමීටර ක්‍රමය මෙරටට හඳුන්වාදීමට පෙර පැවතියේ සැතපුම් ක්‍රමය වේ.සැතපුම් ප්‍රමාණයන් දැනගැනීමට රට පුරා ප්‍රධාන මාර්ගවල සැතපුම් කණු සවි කර තිබියදී කිලෝ මීටර ක්‍රමය භාවිතයට ගැනීමත සමඟ සැතපුම් කණු ඉවත් කර කිලෝ මීටර කණු භාවිත කෙරිණි.රට පුරා බොහෝ මාර්ගවල සැතපුම් කණු ඉවත් කර ඇතත් කළු ගලින් තනන ලද මෙරට උසම සැතපුම් කණුව අදටත් මාතර – කතරගම මාර්ගයේ මාතර දෙවිනුවර නගරය ආසන්නයේදී දක්නට ලැබේ.මේ සැතපුම් කණුව රැක ගැනීමට එම ප්‍රදේශයේ ජනතාවට අධිකරණයේ පිහිට පැතීමට සිදු වූ බව දැන ගන්නට ඇති අතර, රටේ පැරණි ක්‍රම පිළිබිඹු වන මෙවැනි වටිනා දේ ඉදිරි පරපුරටත් දැක බලා ගැනීමට ආරක්‍ෂා කර තබා ගැනීම අවශ්‍ය වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109011</link>
    <topic>සුරංග ලක්මාල්-රංගන හේරත්ඔස්ට්‍රේලියා මුල් ඉනිම වනසති</topic>
    <author>වර්නන් ගුණසේකර ගාල්ලේ සිට</author>
    <content>රංගන හේරත්ගේ හා සුරංග ලක්මාල්ගේ විශිෂ්ට පන්දු යැවීම හමුවේ ප්‍රබල ඔස්ටේ‍්‍රලියානු පිල ලකුණු 273කට දවා ගැනීමට ශ්‍රී ලංකා ක්‍රීඩකයෝ ඊයේ ගාල්ල ජාත්‍යන්තර ක්‍රීඩාංගණයේදී සමත් වූහ. ලක්මාල් ලකුණු 55කට කඩුලු 3ක්ද හේරත් ලකුණු 54කට කඩුලු 3ක්ද ලබා ගත්හ.ඔස්ට්‍රේලියානු ඉනිමේ හුදෙකලා සටනක නියැලුනු මයිකල් හසී පැය හතරකට වැඩි කාලයක් (මිනිත්තු 246) කඩුල්ලේ රැඳී සිටිමින් පන්දු 177කට මුහුණ දෙමින් ලකුණු 95ක්රැස් කළේය.ඔහුගේ ඉනිමට හයේ පහර 3ක් හා හතරේ පහර 7ක් ඇතුළත් විය.පෙරේදා රාත්‍රියේ ඇද හැළුනු වර්ෂාව නිසා පොළොව තෙත්ව තිබීම හේතුවෙන් ඊයේ තරගය ආරම්භ වූයේ පැයක ප්‍රමාදයකින් පසුව පෙරවරු 11.00ට ය. කාසියේ වාසිය දිනා ගත් ඔස්ට්‍රේලියාව පළමුව පන්දුවට පහර දීමට තීරණය කළේය.ඔස්ට්‍රේලියානු පිලේ පළමු කඩුල්ල මුළු ලකුණු 28දී බිඳ වැටිණි. දැවී ගියේ ෂේ්න් වොට්සන් ය. සිය පළමු පන්දුවෙන් ම එම කඩුල්ල ලබා ගත්තේ වමතින් දඟ පන්දු යවන රංගන හේරත් ය. ඒ වන විට පන්දුව පැරණි වී තිබුණේ ඕවර 6ක් පමණක් වූවත් එය හොඳින් දඟ කැවුනේය. වොට්සන්ගේ පිත්තේ අග වැදී ආ උඩ පන්දුව කඩුලු රකින ප්‍රසන්න ජයවර්ධන රැක ගත්තේය. වොට්සන් ට ලබා ගත හැකිවූයේ පන්දු 19කින් ලකුණු 22ක් පමණි. හතරේ පහර 5ක් එම කෙටි ඉනිමට ඇතුළත්ව තිබිණි. මින් හතරේ පහර හතරක් ම ඔහු ලබා ගත්තේ චානක වෙලගෙදර යැවූ තරගයේ තෙවැනි ඕවරයේදීය. එයිනුත් හතරේ පහර 3ක් පිට පිට එල්ල කෙරිණි.10 වැනි ඕවරයේදී අනෙක් ආරම්භක පිතිකරු ෆිලිප් හියුස් (12) දැවී ගියේය. ඔහු දැවී ගියේ සුරංග ලක්මාල්ගේ දර්ශනීය වේග පන්දුවකිනි. කෙටි පන්දුවක් වූ එයට වැඩිපුර ‘බවුන්ස්වීමක්’ එක්ව තිබිණි. හියුස් අන්දමන්ද විය. ඔහුගේ පිත්තේ ඉහළ කොටසේ ගෑවී ගිය උඩ පන්දුව පළමු ‘ස්ලිප්’හි තරංග පරණවිතාන රැක ගත්තේය. ඒ අනුව ඔස්ට්‍රේලියා දෙවැනි කඩුල්ල මුළු ලකුණු 36දී බිඳ වැටිණි.දිවා ආහාරය සඳහා තරගය නතර කරන විට ඔස්ට්‍රේලියාව කඩුලු 2කට ලකුණු 76ක් රැස්කර ගෙන සිටියේය.දිවා ආහාරයෙන් පසුව තෙවැනි ඕවරයේදී තෙවැනි කඩුල්ල බිඳ වැටිනි. නායක මයිකල් ක්ලාක් හා හිටපු නායක රිකී පොන්ටිං ඕවර 15.1ක් තුළ ලකුණු 55ක් ලකුණු පුවරුවට එක් කරමින් සිටියදී හේරත්ගේ පන්දුවකට කඩුල්ල මුවා කිරීමේ වරදට හසුව ක්ලාක් දැවී ගියේය. කෙසේ වෙතත් ශ්‍රී ලංකාව මේ දැවී යාමේ තීරණය ලබා ගත්තේ තෙවැනි විනිසුරු ටෝනි හිල්ගෙනි. ඒ, පිටියේ තරග විනිසුරු රිචඩ් කෙට්ල්බරෝ එය දැවී යාමක් නොවන බවට තීරණය කර තිබූ නිසාවෙනි. පැයක කාලයක් පන්දු 45කට මුහුණ දුන් ක්ලාක් හතරේ පහර 2ක් සමග ලකුණු 23ක් ලබා ගත්තේය.මේ ඔස්ට්‍රේලියානු කණ්ඩායමේ සිටින, මීට පෙර ගාල්ල ක්‍රීඩාංගණයේ ක්‍රීඩා කර ඇති එක ම ක්‍රීඩකයා වන රිකී පොන්ටිං ඊයේ ලකුණු 44කට දැවී ගියේය. තරගයේ 37 වැනි ඕවරයේ හේරත්ගේ පන්දුවකට ‘මිඩ් ඕෆ්’හි ඇන්ජලෝ මැතිව්ස් වෙත උඩ පන්දුවක් දෙමින් සිවුවැනි කඩුල්ල ලෙසින් ඔහු දැවී යන විට මුළු ලකුණු සංඛ්‍යාව 112ක් විය. පන්දු 83කට මුහුණ දුන් පොන්ටිං හතරේ පහර 6ක් එල්ල කළේය.අංක 6 පිතිකරු උස්මාන් කවාජා පන්දුවට මුහුණ දෙන සැමවිටම ඔහුගේ පිත්තත් පා ආවරණයත් අතර පරතරයක් පෙනෙන්නට තිබිණි. ඒ හිඩැසින් කෙළින් ම කඩුල්ල වෙත පන්දුව රිංගා යැවීමට 54 වැනි ඕවරයේදී චානක වෙලගෙදර සමත් විය. පන්දු 58කින් ලකුණු 21ක් ලබා ගෙන සිටි කවාජා දැවී යාමට පෙර ඔහු සහ මයිකල් හසී 5 වැනි කඩුල්ල වෙනුවෙන් ඕවර 17කදී ලකුණු 45ක සබඳතාවක් ගොඩනැගූහ. මුළු ලකුණු 157දී එම කඩුල්ල බිඳ වැටීමත් සමග සවස තේ පානය සඳහා තරගය නතර කෙරිණි. සවස තේ පානයෙන් පසුව ඔස්ට්‍රේලියා පිලේ ඉතිරි කඩුලු 5 ලකුණු 116කට බිඳ වැටිණි. පළමුව දැවී ගියේ බ්‍රැඩ් හැඩින් ය. 66 වැනි ඕවරයේදී සුරාජ් රන්දිව්ගේ පිට දඟ පන්දුවකට කෙළින් ම ඔහුගේ හිසට උඩින් මේ තරගයේ ප්‍රථම හයේ පහර එල්ල කර සිටි බ්‍රැඩ් හැඩින් රන්දිව්ගේ ඊළඟ ඕවරයේදී ‘බැක්වර්ඩ් ෂෝට් ලෙග්’හි පන්දු රකිමින් සිටි පරණවිතාන අතට උඩ පන්දුවක් දෙමින් මුළු ලකුණු 205දී දැවී ගියේය. පන්දු 46කින් ඔහු ලබා ගත් ලකුණු 24ට හතරේ පහර 3ක්ද ඇතුළත්ව තිබිණි. බ්‍රැඩින් සහ මයිකල් හසී 6 වැනි කඩුල්ල වෙනුවෙන් ඕවර 14.1කදී ලකුණු 48ක් එක් කළහ.මුළු ලකුණු 234දී 7 වැනි කඩුල්ල බිඳ වැටිණි. එවර දැවී ගියේ මිචල් ජොන්සන් (14) ය. 77 වැනි ඕවරයේ සුරංග ලක්මාල්ගේ පන්දුවකට කඩුල්ල පිටුපස ප්‍රසන්න ජයවර්ධන අතට උඩ පන්දුවක් දෙමින් ඔහු ආපසු ක්‍රීඩාගාරයට ගියේය.ලක්මාල් ඔහුගේ ඊළඟ ඕවරයේදී රයන් හැරිස් (1) දවාලුවේය. කඩුල්ල මුවා කිරීමේ වරදින් ඔහු දැවී යන විට මුළු ලකුණු ප්‍රමාණය 236ක් විය. 82 වැනි ඕවරයේදී ට්‍රෙන්ට් කෝප්ලන්ඩ් (12) රන්දිව්ගේ පන්දුවකට ‘ෂෝට් ලෙග්’හි පරණවිතාන අතට උඩ පන්දුවක් දෙමින් දැවී ගියේය.මයිකල් හසී ලකුණු 76ක් ලබා ගෙන සිටියදී රන්දිව්ගේ පන්දුවකට එල්ල කළ පහරින් ආ උඩ පන්දුව හතරේ සීමාව අසල ‘ලෝන්ග් ඕෆ්’ ස්ථානයේදී වෙලගෙදර විසින් රැක ගනු ලැබුවද එම උත්සාහයේදී ඔහුගේ පාදයක අඩිය හතරේ සීමාවේ ස්පර්ශ විය. ඒ හේතුවෙන් එය දැවී යාමක් නොව හයේ පහරක් බවට තීරණය කෙරිණි. අවසානයේ, 87 වැනි ඕවරයේදී හසී දැවී යාමත් සමග ඔස්ට්‍රේලියා පළමු ඉනිම ලකුණු 273කට අවසන් විය. තිලකරත්න ඩිල්ෂාන්ගේ පන්දුවකට කඩුල්ල මුවා කරමින් ඔහු දැවී ගියේ ශතකය පෙනි පෙනී තිබියදීය.ශ්‍රී ලංකාව: තිලකරත්න ඩිල්ෂාන් (නායක), ඇන්ජලෝ මැතිව්ස් (උප නායක), තරංග පරණවිතාන, කුමාර් සංගක්කාර, මහේල ජයවර්ධන, තිලාන් සමරවීර, ප්‍රසන්න ජයවර්ධන, සුරාජ් රන්දිව්, සුරංග ලක්මාල්, චානක වෙලගෙදර, රංගන හේරත්.ඔස්ට්‍රේලියාව: මයිකල් ක්ලාක් (නායක), ෂේන් වොට්සන් (උප නායක), ෆිලිප් හියුස්, රිකී පොන්ටිං, මයිකල් හසී, උස්මාන් කවාජා, බ්‍රැඩ් හැඩින්, මිචල් ජොන්සන්, රයන් හැරිස්, ට්‍රෙන්ට් කෝප්ලන්ඩ් (මංගල ටෙස්ට් තරගය), නේතන් ලියොන් (මංගල ටෙස්ට් තරගය)..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109012</link>
    <topic>චමින්ද විජේකෝන් අද තරග බිමේ</topic>
    <author/>
    <content>අද දින ශ්‍රී ලංකා ක්‍රීඩා ඉතිහාසයේ අමරණීය දිනයක් වනු ඇතැයි ශ්‍රී ලංකා ක්‍රීඩා ලෝලීන්ගේ එකම පැතුමයි. එය ඉටුවනු ඇත්තේ, දකුණු කොරියාවේ පැවැත්වෙන 13 වන ලෝක සූරතා තරගාවලියේදී මීටර් 1500 ධාවන තරගයේ අවසන් පූර්ණ වටයට සහභාගි වන, චමින්ද විජේකෝන් සෙනසුරාදා පැවැත්වෙන අවසන් තරග වටයට සුදුසුකම් ලැබුවහොත්ය.මෙම අවසන් පූර්ණ තරග වටය බ්‍රහස්පතින්දා ශ්‍රී ලංකාවේ වෙලාවෙන් ප. ව. 4.35ට පැවැත්වෙනු ඇත.ක්‍රීඩා ලෝලීන්ගේ සිහිනය සැබෑවීමට නම්, සෙබළ චමින්ද විජේකෝන් විසින් අවසන් පූර්ණ වටයේදීත්, තවත් ශ්‍රී ලංකා වාර්තාවක් පිහිටුවමින් අති දක්ෂ ලෙස තම ක්‍රීඩා කෞශල්‍යය අනිවාර්යයෙන්ම පෙන්නුම් කළ යුතුව ඇත.පියවරෙන් පියවර තම ඉලක්කය වෙත ළඟාවන බව පවසන චමින්ද “මගේ මුල්ම අරමුණ වූයේ ම විසින් ශ්‍රී ලංකාවේදී පිහිටවූ විනාඩි 3යි තත්පර 40 වාර්තාව කොරියාවේදී බිඳ හෙළීමයි.” යනුවෙන් ඔහු පැවසීය.“ඊයේ මම එම ඉලක්කය අත්පත්කර ගත්තා” යයි ඔහු වැඩිදුරටත් කියා ඇත. 2011 ආසියානු සූරතා තරගාවලියේදී ඔහු ලෝකඩ පදක්කමෙන් පිදුම් ලැබීය.තවදුරටත් අදහස් දක්වමින් චමින්ද පවසා ඇත්තේ, “දැන් මගේ අරමුණ වන්නේ ඊයේ හිමිකරගත් ජාතික වාර්තාව තවදුරටත් දියුණුකර 1500 ඉසව්වේ අවසන් තරග වටයට සුදුසුකම් ලැබීමයි” යනුවෙනි.“මීට ඉහත දී ජාත්‍යන්තර ක්‍රීඩා තරගවලට ඉදිරිපත්වූ අවස්ථාවලදී කෙන්යා ක්‍රීඩකයන්ගෙන් මට විශාල අභියෝගයක් එල්ල වුණා. එහෙත්, පසුගිය වසර හතර තුළ මා ඔවුන් සමඟ පුහුණුව ලැබූ නිසා මගේ ආත්ම විශ්වාසය දැන් වැඩිවී තිබෙනවා. දැන් මට ඔවුන් සමඟ කරට කර තරගවදින්න පුළුවන්” යනුවෙන් අධිෂ්ඨානශීලී ක්‍රීඩා සූරයා පවසයි. මීලග ඔලිම්පික් තරගාවලිය වනතෙක් විජේකෝන් කෙන්යාවේ පුහුණුව ලැබීමට නියමිතයි.ලැබූ පුහුණුවෙන් ඉතා හොඳ පන්නරයක් ලබා ඇති චමින්ද දැන් ආසියානු ධාවන සූරයෙක් බවට පත්වී සිටී. ඔහු පසු ගිය මාස දෙක ඇතුළත මීටර 1500 ශ්‍රී ලංකා වාර්තාව දෙවරක් අලුත්කර තිබෙනවා. ආබාධයට ලක්වූ කකුලෙන් අතවරයක් නොවුණොත්, විනාඩි 3.36 කට අඩු කාලයකින් මීටර 1500 ඉසව්ව නිම කිරීම චමින්දගේ ඒකායන බලාපොරොත්තුවයි. “මගේ රට වෙනුවෙන් උපරිම ශක්තිය යොදා ධාවනයේ යෙදෙනවා” යි ඔහු පවසයි.මෙම තරග වාරයේදී දෙවන තරග වටයට සහභාගිවන අය අතර හොඳම කාලය වාර්තා කර ඇත්තේ විනාඩි 3.31.76කින් තරගය නිම කළ කෙන්යානු ජාතික ඇස්බෙල් කිප්රෝප්ය. ඔලිම්පික් වාර්තාවද සතුවන්නේ ඔහුටයි. මේ ඉසව්ව විනාඩි 3.31.79 කින් නිමකර ඇති නවසීලන්ත ක්‍රීඩක නිකලස් විලිස්ගෙන් ඔහුට තියුණු තරගයක් එල්ල වීමට නියමිතය. චමින්ද ඇතුළු මේ ධාවන සූරීන් දෙදෙනා තරග වදිනුයේ දෙවන අවසන් පූර්ව වටයේදීයි.මීටර 1500 ධාවන ඉසව්වෙන් මෙම තරග වාරයේදී හොඳම කාලය වූ විනාඩි 3.30.47 වාර්තා කර ඇති සිලාස් තිප්ලගැට් ප්‍රථම අවසන් පූර්ව වටය ජයග්‍රහණය කරනු ඇතැයි විශ්වාස කෙරේ.අර්ධ අවසන් පූර්ව වටයේදී චමින්ද අත්පත් කරගත් විෂිශ්ට ජයග්‍රහණය ශ්‍රී ලංකා මලල ක්‍රීඩා සංගමයේ සභාපතිගේ විශේෂ පැසසුමට ලක්වී තිබේ. ඔහුගේ ක්‍රීඩා කෞශල්‍ය දියුණුකර ගැනීමට දිගින් දිගටම සහාය ලබාදෙන බවටද ඔහු ප්‍රතිඥා දී තිබේ. චමින්ද ඔලිම්පික් දක්වා යන ගමනේදී ඔහුට තවදුරටත් තරගකාරී අත්දැකීම් ලැබිය යුතු බව මේජර් ජෙනරාල් පාලිත ප්‍රනාන්දු පවසයි. 28 වසරක ලෝක සූරතා තරගාවලි ඉතිහාසයේ අවසන් වටයට සහභාගිවීමට භග්‍ය ලැබූවේ “ධාවන රැජිණ” සුසන්තිකා ජයසිංහ පමණි.ඇය 1997 සහ 2007 වසරවල රිදී පදක්කමක් සහ ලෝකඩ පදක්කම් ලබා ගනිමින් ලෝක සූරතා තරගාවලි දෙකකදී ජය කෙහෙළි නැංවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109013</link>
    <topic>කාන්තා ක්‍රීඩිකාවෝ ප්‍රථමවරට ආරුගම්බේ වෙරළ වර්ණවත් කරති</topic>
    <author>අනූෂා ගුරුසිංහ ආරුගම්බේ සිට</author>
    <content>ශ්‍රී ලන්කන් ප්‍රෝ රළ මත ලිස්සායාමේ තරගාවලියේදී ඊයේ දිනයේදී ලෝක සූරතාතරගමාලාවන් නියෝජනය කළ කාන්තා ක්‍රීඩිකාවෝ රැසක් ප්‍රථමවරට ආරුගම්බේ වෙරළේදී ඉසව් රැසක් නියෝජනය කරමින් තරග වැදුණාහ.ඔස්ට්‍රේලියාව, ප්‍රංශය, බ්‍රසීලය, දකුණු අපි‍්‍රකාව, නවසීලන්තය, ජපානය, පීරු හා එංගලන්තය නියෝජනය කරමින් ක්‍රීඩිකාවන් 60 දෙනෙක් පමණ සහභාගී වූ අතර රළ මත ලිස්සායාමේ තරග පැවැත්වීමට සුදුසු කාලගුණ තත්ත්වයක් මේ දිනවල ආරුගම්බේ වෙරළ තීරයේ දක්නට ලැබෙන බව විනිශ්චය කරුවන්ගේ අදහස වී තිබේ.ඔස්ටේ‍්‍රලියාවේ වෘත්තිය රළ පදින්නන්ගේ සංගමය සංවිධානය කරන මේ තරගාවලිය සඳහා ශ්‍රී ලන්කන් ගුවන් සමාගම හා ශ්‍රී ලංකා සංචාරක ප්‍රවර්ධන කාර්යාංශය මගින් දරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109014</link>
    <topic>මහජන බැංකුකලාපිය ක්‍රීඩා උළෙල 3-4 මඩකළපුවේදී</topic>
    <author/>
    <content>මහජන බැංකුවේ 50 වන සංවත්සරය නිමිති කරගනිමින් දිවයින පුරා පිහිටි මහජන බැංකු ශාඛා ප්‍රාදේශීය කාර්යාල හා කලාප කාර්යාල ආවරණය වන පරිදි මහජන බැංකු ක්‍රීඩා සමාජය සංවිධානය කරනු ලබන ක්‍රීඩා තරගාවලියේ සිව්වැන්න වූ ඌව සහ නැගෙනහිර කලාපීය ක්‍රීඩා උළෙල මේ මස 3-4 දිනවලදී මඩකලපුවේ වෙබර් ක්‍රීඩාංගණයේදී පැවැත්වේ.මේ ක්‍රීඩා උළෙල සඳහා මහජන බැංකුවේ ඌව හා නැගෙනහිර කලාපයන්ට අයත් මොනරාගල, බදුල්ල, මඩකළපුව, ත්‍රිකුණාමලය හා අම්පාර යන ප්‍රාදේශිකවල සේවක මණ්ඩල සාමාජික සාමාජිකාවන් 1500ක් පමණ පිරිසක් සහභාගී වීමට නියමිතය.මෙහිදී ක්‍රිකට්, වොලිබෝල්, පාපන්දු, දැල්පන්දු ක්‍රීඩා ප්‍රධාන ක්‍රීඩා ඉසව් ලෙසත්, ධාවන තරග අන්තර් ප්‍රාදේශික කඹ ඇදීමේ තරග සහ සහභාගී වන සෙසු අය සඳහා විනෝදාත්මක ක්‍රීඩා මෙන්ම කුඩා දරුවන් සඳහා විශේෂ ක්‍රීඩා ඉසව්ද පැවැත්වේ.මහජන බැංකුවේ සභාපති ඩබ්ලිව්. කරුණාජීව හා ප්‍රධාන විධායක නිලධාරි/ සාමාන්‍යාධිකාරි එන්.වසන්ත කුමාර යන මහත්වරුන්ගේ ප්‍රධානත්වයෙන් පැවැත්වෙන මේ ක්‍රීඩා උළෙලෙහි සමාරම්භක උත්සවය මේ මස 3 වැනිදා සවස 1.00ට පැවැත්වෙන අතර ජය සංකේත හා සහතික පත් ප්‍රදානය 4 වැනිදා පස්වරුවේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109015</link>
    <topic>ධර්මපාල විද්‍යාලය අර්ධ අවසන් වටයට</topic>
    <author/>
    <content>ශ්‍රී ලංකා පාසල් ක්‍රිකට් සංගමය වාර්ෂිකව පවත්වන අවුරුදු 15න් පහළ ක්‍රිකට් තරගාවලියේ දෙවන වටයේ තරගවලින් ජයග්‍රහණය කර අර්ධ අවසාන වටයට පන්නිපිටිය ධර්මපාල විද්‍යාලය සුදුසුකම් ලබා ගත්තේය.කොළඹ ඩී.එස්, කලුතර හෝලි ක්‍රොස් සහ වෙන්නප්පුව ජෝශප් වාස් සමග පැවැති තරගවලින් ජයග්‍රහණ කර ධර්මපාල විද්‍යාලය අර්ධ අවසන් වටයට තේරී පත්විය.ජෝශප් වාස් විද්‍යාලය සමග පැවැති තරගයෙන් ජෝශප් වාස් විද්‍යාලය පරදා කඩුලු 4ක පහසු ජයක් ලබා ගැනීමට ධර්මපාල විද්‍යාලයට හැකිවිය.ප්‍රථමයෙන් පන්දුවට පහරදුර ජෝශප් වාස් විදුහල ඕවර්47 කදී සියල්ල දැවී ලකුණු 180ක් ලබා ගත්තේය. එහිදි එම විදුහලේ සුභාෂිත ලකුණු 52ක් ද සී. පෙරේරා ලකුණු 38ක් ද ලබා ගත්හ.පිළිතුරු ඉනිම ක්‍රීඩා කළ ධර්මපාල විදුහල ඕවර් 47කදී කඩුලු 6ක් දැවී රැස් කර ගනු ලැබුවේ ලකුණු 180ක් පමණි. එහිදි හිමාෂ ලකුණු 59ක්, ශිල්ප 31ක්, අයන්ත 48ක් කෝසල නොදැවී ලකුණු 16ක් ද ඩිලාන් ලකුණු 15ක් ද ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109016</link>
    <topic>මහානාම විද්‍යාලයීය ආදි ශිෂ්‍ය ක්‍රීඩා කමිටුව පිහිටුවීම 3දා</topic>
    <author/>
    <content>කොළඹ මහානාම විද්‍යාලයීය ආදි ශිෂ්‍ය ක්‍රීඩා කමිටුව පිහිටුවීම මේ මස 3 වැනිදා පෙරවරු 9.00ට විද්‍යාලයීය ප්‍රධාන ශාලාවේදී පැවැත්වේ.ආදි ශිෂ්‍ය භට සංගමය හා බටහිර තූර්යවාදක සංගමය පිහිටුවීම එදිනම සිදු කරන අතර මේ සඳහා ආදි ශිෂ්‍යයන්ට සහභාගී වන ලෙස ක්‍රීඩා සංගමය විසින් ආරාධනය කර සිටී.වැඩි විස්තර 0112370545 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109017</link>
    <topic>ආබාධිත වොලිබෝල් අද සාලියපුරදී</topic>
    <author>ගාමිණි ජයසිංහ සමග අමිල ප්‍රභාත් වනසිංහ</author>
    <content>යුදහමුදා ආබාධිත ක්‍රීඩා කමිටුව මගින් වාර්ෂිකව සංවිධානය කරනු ලබන යුද හමුදා අන්තර් රෙජිමේන්තු ආබාධිත ක්‍රීඩා තරගාවලියට සමගාමීව පවත්වනු ලබන වොලිබොල් තරගාවලිය අද (01) දවස පුරා සාලිය පුර ගජබා රෙජිමේන්තු මධ්‍යස්ථාන ගෘහස්ථ ක්‍රීඩාගාරයේදී පැවැත්වේ.දශක තුනක් තිස්සේ පැවැති යුද්ධයෙන් ආබාධිත තත්ත්වයට පත්වූ යුද හමුදා රණවිරුවන්ගේ චිත්ත ධෛර්යය හා මානසික මට්ටමත් ශරීර සෞඛ්‍යයත් ඉහළ මට්ටමක පවත්වාගෙන යාම අරමුණු කරගෙන මේ ක්‍රීඩා තරගාවලිය පවත්වන බව සංවිධායක කමිටුව පවසයි.අද පැවැත්වෙන වොලිබෝල් තරගාවලියේ ජයග්‍රාහකයන් වෙත ත්‍යාග සහ සහතික පත් ප්‍රදානය සාලිය පුර ගජබා රෙජිමේන්තු මධ්‍යස්ථානයේදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=s1109018</link>
    <topic>ජ්‍යෙෂ්ඨ බැඩ්මින්ටන් තරගාවලියේ රන් පදක්කම දිනු චන්ද්‍රිකා</topic>
    <author>ඡායාරූපය – කුමාරසිරි ප්‍රසාද් ගුවන්තොටුපළ</author>
    <content>කැනඩාවේ පැවැති ලෝක කුසලාන ජ්‍යෙෂ්ඨ බැඩ්මින්ටන් තරගාවලියේ වයස අවුරුදු 35න් ඉහළ කාණ්ඩයේ රන් පදක්කම දිනු චන්ද්‍රිකා ද සිල්වා ඊයේ (31) අළුයම දිවයිනට පැමිණියාය. ශ්‍රී ලංකා බැඩ්මින්ටන් සම්මේලනයේ සභාපති පරාක්‍රම බස්නායක මහතා ඇතුළු නිලධාරීන් සමග චන්ද්‍රිකා ද සිල්වා ගුවන් තොටුපලේ විශේෂ අමුත්තන් පර්යන්තයේදි ‘දිනමිණ’ කැමරාවට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=f1109011</link>
    <topic>හැට වසරක ප්‍රෞඪත්වය</topic>
    <author>මෛත්‍රීපාල සිරිසේන -ශ්‍රී ලංකා නිදහස් පක්ෂ මහ ලේකම්</author>
    <content>ශ්‍රී ලාංකේය දේ්ශපාලන ධාරාවේ අඩ සිය වසකුත් දශකයක් එනම් 60 වසරක් සපුරන ප්‍රබුද්ධයා ශ්‍රී ලාංකේය ජන සංධානය තුළ සිය දැවැන්ත රූප කායෙන් යුතුව නැඟී සිටිමින් ජීවිතාලෝකනයෙහි නිරත වෙයි. සැබැවින්ම 60 වසරක් යනු සක්‍රීය දේශපාලන පක්ෂයට සාඩම්බර විය හැකි කාල පරිච්ඡේදයකි. ඒ සැබෑ උරුමක්කරුවී නම් මේ රටේ පොදු මහජනතාවගේ දරුවෝ වෙති.පසු කළක පනස්හයේ දරුවන් ලෙස ලාංකේය සමාජ, ආර්ථික, සංස්කෘතික සහ දේ්ශපාලන ක්ෂේත්‍රයේ දිදුළන තරු බවට පත් වන්නේ පනස් හයේ නිහඬ විප්ලවයෙන් පසු උසස් අධ්‍යාපනය ලබා රටේ පරිපාලන සහ ආර්ථික බල කේන්ද්‍රයන් හි සිය ආධිපත්‍ය පතුරන පීඩිත පන්තියේ දරුවන් ය.පනහ දශකය ආරම්භයේ ශ්‍රී ලංකා නිදහස් පක්ෂයේ ජන්ම පත්‍රය සැකසෙන්නේ වර්තමානයේ මෙන් දේශපාලන පක්ෂයක් පිහිටුවීමේ හුදු සරල අරමුණු සහ පෞද්ගලික අභිමථාර්ථ සාධනය කර ගනු පිනිස නොවේ.ශ්‍රී ලංකා නිදහස් පක්ෂය වැනි ප්‍රගතිශීලි ජනතාවාදි පක්ෂයක් සඳහා වන පුළුල් රික්තකයක් එකි වකවානුවේ ගොඩනැගිමින් තිබිණි. නිදහසින් පසු එළඹි තෙවැනි වසර වන විට පැවැති දේ්ශපාලන පසුතලයේ භූකම්පනයක් හේතුවෙන් එකී අවශ්‍යතාව වඩාත් මුහුකුරා යන්නට විය.ශ්‍රී ලංකා නිදහස් පක්ෂයේ සමාරම්භයට මෙකී සමාජ පෙළ ගැස්ම අනිවාර්ය සාධකයක් බවට පත්ව තිබුණේය. හැට වසරක කඩඉම සිට ආපසු හැරී බලන විට ශ්‍රී ලංකා නිදහස් පක්ෂය ආ ගමන් මඟ පුරා පැතිර තිබෙණුයේ සුව පහසු තැනිතලා ගමන් මාවතක් නොවේ. එහි ගිරි දුර්ග, ජල දුර්ග, වන දුර්ග සේම මර උගුල්ද අපමණය. කළ නොදැන සොහොන් කොත්ද මඟ දෙපස ඉදිව තිබේ. ශ්‍රී ලංකා නිදහස් පක්ෂය නිර්මාතෘ එස්. ඩබ්. ආර්. ඩී. බණ්ඩාරනායක ශ්‍රීමතානන්ගේ ඝාතනයෙන් පසු ඉදි කරනු ලැබූ හොරගොල්ලේ බණ්ඩාරනායක සමාධිය පෙරටු කොට ගත් ප්‍රකට මෙන්ම අප්‍රකට පක්ෂ සාමාජික සාමාජිකාවන්ගේ සොහොන් කොත් මඟ දෙපස සීරුවේ නැගී සිටිමින් උදාර පක්ෂයක් වෙනුවෙන් දිවි දුන් ආදරණීයන් පිළිබඳ මතකය අප සිත් තුළ නිබඳව ජීවමාන කරනු ලබන්නේ ය. හොරගොල්ල සමාධිය යනු බණ්ඩාරනායක වරුන්ගේ සොහොන් කොත පමණක් නොව පක්ෂය වෙනුවෙන් දිවි පිදූ සියලු පාක්ෂිකයන් ද නියෝජනය වේ.ජනතා අයිතීන් වෙනුවෙන් වීදි බට වීර්යවන්තයන් මෙන්ම පොදු ජන අයිතීන් වෙනුවෙන් අසූවේදී පාරට බැස වැඩ වර්ජනය කළ අභීත ජනතා පුත්‍රයෝ ද 88 – 89 භීෂණයේ දී නිදහස් පාක්ෂිකයන් වීමේ හේතුවෙන් නාදුනන තුවක්කු කරුවන්ගේ මහා බිලි පූජාවට දිවි දුන් නිරායුධ අහිංසක පාක්ෂිකයන්ගේ ආත්ම ද හැට වසරක ගමන් මග අද්දර සමාදානයෙන් සැතපී සිටිති. ඔවුන් දිවි පිදුවේ ශ්‍රී ලංකා නිදහස් පක්ෂය නිසාවෙනි. ඔවුන්ගේ දරු පවුල් පාරට ඇද වැටුනේ ශ්‍රී ලංකා නිදහස් පක්ෂ සාමාජිකත්වය වෙනුවෙනි.වර්තමානයේ දැවන්ත වෘක්ෂයක් සේ දසත අතු පතර විහිදා ප්‍රෞඩ අභිමානයෙන් නැගී සිටිනා ශ්‍රී ලංකා නිදහස් පක්ෂය පිහිටුවීමේ පළමු පියවර එසවෙන්නේ 1951 වසර ජුලි 12 වනදා එස්. ඩබ්. ආර්. ඩී. බණ්ඩාරනායක ශ්‍රීමතාණන් එක්සත් ජාතික පක්ෂ රජයේ සෞඛ්‍ය හා පළාත් පාලන අමාත්‍ය පදවිය හා සභානායක පදවිය හැරදමා විපක්ෂයට පිය නැඟූ මොහොතේ ය.ශ්‍රී ලාංකේය දේශපාලන ගමන් මගේ හැරවුම් ලක්ෂයක් තැබූ ඒ ඓතිහාසික සංක්‍රාන්තියේ දී බණ්ඩාරනායක ශ්‍රීමතාණන් සමඟ විපක්ෂයට පැමිණි පිරිස අතරේ එතුමාගේ සෙවනැල්ල සේ සිටියේ ඩී. ඒ. රාජපක්ෂ මැතිතුමාය. ඒ සමඟ ඒ. පී. ජයසූරිය, ජයවීර කුරුප්පු, ඩී. එස්. ගුණසේකර සහ ජෝර්ජ් ආර්. ද සිල්වා මහතාද වූහ.ශ්‍රී ලංකා නිදහස් පක්ෂයේ උත්පත්තිය සිදු වන්නේ එවන් අසමානනීය පරමාදර්ශි සැබෑ ශ්‍රී ලාංකේය පුත්‍රයන් රැසකගේ සමූහික පරිත්‍යාගයේත් අවංක කැපවීමේත් ප්‍රතිඵලයක් ලෙසිනි.හතළිස් හත් දෙනෙකුගෙන් සමන්විත පක්ෂයේ ආරම්භක කැඳවුම්කරුවන් අතර බර්නාඩ් අළුවිහාරේ, බද්උද්දීන් මහමුද්, සී. ආර්. බෙලිගම්මන, ඩී. ඒ. රාජපක්ෂ ආදී එවක දේ්ශපාලන කරලියේ පතාක යෝධයන් සේ වැජඹුනු ප්‍රභූවරුන් රැසක් සිටියහ. එකී හතළිස් හත් දෙනාගේ කණ්ඩායම සියලු ජාතීන් නියෝජනය කළ උගතුන් වියතුන් ප්‍රාඥයන් සේම පරිණත දේශපාලකයන් සුසැදි සුපිරි බුද්ධිමතුන්ගේද දේශප්‍රේමින්ගේ ද එකතුවකි.1951 වසරේ සැප්තැම්බර් 02 වැනිදා කොළඹ නගර ශාලාවේ පැවති ශ්‍රී ලංකා නිදහස් පක්ෂ ආරම්භක රැස්වීමේදී මහනුවර සමාජවාදී පෙරමුණේ සභාපති පාර්ලිමේන්තු මන්ත්‍රි එච්. ශ්‍රී නිශ්ශංක මහතා නව පක්ෂය ආරම්භ කිරීමේ යෝජනාව සභාගත කළේය.අභිනවයෙන් පිහිටුවන ලද දේශපාලන පක්ෂය ශ්‍රී ලංකා නිදහස් පක්ෂය නමින් හැඳින්විය යුතු යැයි යෝජනා කරන ලද්දේ එවක කුරුණෑගල පාර්ලිමේන්තු මන්ත්‍රීවරයා ව සිටි එච්. ශ්‍රී නිශ්ශංක මැතිතුමාය.ශ්‍රී ලංකා නිදහස් පක්ෂය සමඟ සදා කාලිනව බැඳී නාමයක් බවට එච්. ශ්‍රී නිශ්ශංක මැතිතුමාගේ නාමය ඉතිහාස ගත වේ. අපරාජිත මෙන්ම ශ්‍රී ලාංකේය ජන මතයේ තිරසාර ලෙස කැටපත් කෙරුනු නමක් මෙම උදාර පක්ෂයට ලබාදීම සහ ආර්ථික දුෂ්කර අවධියේ සුවිශේෂ කාර්ය භාරයක් එතුමාගෙන් ඉටු කෙරුනි.ශ්‍රී ලංකාවේ සිව් වන අග්‍රාමාත්‍යවරයා වශයෙන් එස්. ඩබ්. ආර්. ඩී. බණ්ඩාරනායක ශ්‍රී මතාණන් 1956 අප්‍රේල් 12 වනදා සිංහල අලුත් අවුරුද්ද එළැබෙන්නට හෝරා කිහිපයක් තිබියදී දිවුරුම් දුන්නේ සිංහල සිරිතට විරිතට මුල් තැන දෙමිනි.එස්. ඩබ්. ආර්. ඩී. බණ්ඩාරනායක මහතා වැනි ප්‍රගතිශීලි අදහස් දරන වාමවාදී ජන නායකයකු අගමැතිවරයා වීම පිළිබඳව එදවස ලොව ප්‍රමුඛ බටහිර ජාතීන් සසල වූ බවට එවක පලවු ජාත්‍යන්තර පුවත් සාක්ෂි දරයි.ආසියාවේ ජනතා වාදී ප්‍රගතිශීලි නායකයන් කෙරෙහි ධනවාදි රටවල් ප්‍රමුඛ බටහිර ජාතීන් එදා මෙදා තුර දක්වන සතුරු ආකල්පයේ ස්වරූපය අද දවසේ ද අංශු මාත්‍රයකින් වෙනස් වී නොමැති බව වත්මනයෙහි මහින්ද රාජපක්ෂ මහතා කෙරෙහි දක්වන ක්‍රියා පිළිවෙත තුළින් සනාථ වෙයි.මෙම පක්ෂය තරම් බිහිසුනු ඛේදවාචකයන්ට ගොදුරු වූ වෙනත් පක්ෂයක් නැති තරම්ය. 1959 දී බණ්ඩාරනායක ශ්‍රීමතාණන්ට එල්ල වූ කෲර වෙඩි පහරේ දෝංකාරයෙන් ඇරඹෙන ඝාතන රැල්ල සහ ලේ වැගිරෙන සංස්කෘතිය යාපනය දොරේඅප්පා ඝාතනයෙන් නතර නොවේ. 88/89 භීෂණ සමයේ ගම්බද අහිංසක අසරණ නිරායුධ පක්ෂ සමාජිකත්වය පවා සැහැසි ලෙස ගොදුරු කර ගත්තේ ය. ඉන්ද්‍රපාල අබේවීර, යාලේගම ඝාතන නිදසුන් කිහිපයක් පමණි.1956 වසර රජයට එරෙහි දැවැන්ත වැඩ වර්ජන රැල්ල, 1962 පොලිස් හමුදා කුමන්ත්‍රනය, 1964 ලේක් හවුස් පනතට එරහිව එක්සත් ජාතික පක්ෂය විසින් රජය පෙරළා දැමීම, 1971 කැරැල්ල, 1976 සමඟි පෙරමුණ, දෙදරා යාම 1980 දී මැතිණියගේ ප්‍රජා අයිතිය අහෝසි කිරීම, බණ්ඩාරනායක පවුලේ අවුල් වියවුල් නිසා බහු ජන පක්ෂය සහ මහජන පක්ෂය බිහිවීමත් නිසා පක්ෂය දුර්වල වීම 1999 චන්ද්‍රිකා බණ්ඩාරනායක මැතිණියට එල්ල වූ බෝම්බ ප්‍රහාරය වැනි සිදුවීම් ශ්‍රී ලංකා නිදහස් පක්ෂය 60 වසරක ඉතිහාසය තුළ අත්විඳී බරපතළ අභියෝගයන් ය.එසේම එකී තර්ජන එතකින් නිමා වූයේ නැත. 2005 මානුෂීය මෙහෙයුම මඟින් ත්‍රස්තවාදයට එරහි ප්‍රහාර සමඟ ජනාධිපති මහින්ද රාජපක්ෂ මැතිතුමාට එල්ල වූ මරණ තර්ජන අතිමහත් ය. අදද එතුමාට සතුරු බලවේග ඉතා දැඩිය.එහෙත් ශ්‍රී ලංකා නිදහස් පක්ෂය එවැනි අභියෝගයන්ගෙන් පැරද පසුබසින පක්ෂයක් නොවේ. සියළු විපත් මැඩගනිමින් ශ්‍රී ලංකා නිදහස් පක්ෂය අතීතයේත් වර්තමානයේත් එඩිතරව නැගී සිටියේ ය. අනාගතයේත් එය එසේමය. මේ රටේ දුක් විදින ජනතාවගේ හේතුවාසනා ගුණය හේතුවෙන් ශ්‍රී ලංකා නිදහස් පක්ෂය වල දැමීම කිසිවකුට හෝ කිසිදු බලවේගයකට කළ නොහැකිය.එහි සවිමත් පදනම ගොඩනැගුනේ සඟ, වෙද, ගුරු, ගොවි, කම්කරු පංච මහ බලවේගයන්ගේ එකතුව හා දේශප්‍රේමත්වය තුළින් උපන් දේ්ශයේ හැඟීම කේන්ද්‍ර කර ගනිමිනි. බටහිරෙන් නිරන්තරව හමා ආ චන්ඩ මාරුත ඛ්මුවේ ශ්‍රී ලංකා නිදහස් පක්ෂය නම් දැවැන්ත ගිරි කුල සසල නොවුයේ ශ්‍රී ලාංකිකත්වය නම් පොදු සාධකය එහි ගැඹුරට කාවද්දා ගොස් තිබුණු හෙයිනි. එය අඩපණ වූ සෑම අවස්ථාවකම යළි පෙරටත් වඩා ජව සම්පන්නව නැගී සිටියේ මෙරට ප්‍රගතිශීලි ජනතාවගේ ලක්ෂ සංඛ්‍යාත දෑත් හැම විටම මහ පවුරක් සේ ශ්‍රී ලංකා නිදහස් පක්ෂය වටා නැගි තිබු නිසාය. ඒ 60 වසරක් ජනතාව සමග වූ පක්‍ෂයක් නිසාය.ශ්‍රී ලංකා නිදහස් පක්ෂයට වඩා වියපත් දැඩි ව්‍යවස්ථාමය රාමු වලින් බැදි සිටි ඇතැම් පක්ෂ පිල් බෙදී දෙදරී කැබලිවලට කැඩී විසිරී යද්දී ඇතැම් පක්ෂ ඉතිහාසයට එක්වූ නාම මාත්‍රික පක්ෂ බවට පත් වෙද්දිත් ශ්‍රී ලංකා නිදහස් පක්ෂය අදටත් යාවත්කාලීන පක්ෂයක් ලෙසින් ජනතාව සමඟ හුස්ම ගන්නේ අති ප්‍රබල ජන්ම නැකතක්, පක්ෂය වෙනුවෙන් ජීවිත පරිත්‍යාගයෙන් කැපවන සාමාජිකත්වයකුත්, පක්ෂය විසින් උත්පත්ති උරුමයක් විසින් දිනා සිටින නිසාය.ඇතමුන් පවසන්නේ ශ්‍රී ලංකා නිදහස් පක්ෂය හා එක්සත් ජාතික පක්ෂය යනු එකම කාසියක දෙපත්තක් බවය නොඑසේ නම් ධනවාදයේ දෙබඩි ඵලයක් බවය. ශ්‍රී ලංකා නිදහස් පක්ෂයේ ක්‍රියාකාරිත්වය ප්‍රතිපත්ති මාලාව න්‍යාමිගත දැක්ම සහ ගමන් මග නිවරදිව නිරීක්ෂණය කරන කිසිවකු එකී මතවාද පිළිගන්නේ නැත. ශ්‍රී ලංකා නිදහස් පක්ෂය සහ එක්සත් ජාතික පක්ෂය අතර වෙනස්කම අහස පොළව මෙනි.දේශීය කර්මාන්ත සහ දේශීය කර්මාන්ත නගා සිටුවීම, දේ්ශීය ආර්ථිකය ශක්තිමත් කිරීම, ජන සතු ව්‍යාපාර ක්‍රියාත්මක කිරීම, මතට තිත, දේ්ශීය චින්තනය පදනම් කර ගත් ස්වයංපෝෂිත ආර්ථික රටාවක් ස්ථාපනය කිරීම, දැවැන්ත සංවර්ධන ව්‍යාපෘතීන් තුළින් දීර්ඝ කාලීන සංවර්ධනය සඳහා යොමු වීම, නව විෂයාත්මක හා ප්‍රායෝගික දැනුමෙන් සන්නද්ධ අධ්‍යාපන රටාවක් හඳුන්වා දීම සේම, නිවරදි විදේශ ප්‍රතිපත්තියක පිහිටීම වැනි පෙරටුගාමි දැවැන්ත ආකල්ප සමාජගත කිරීම මෑත කාලීන මේ මහ පොළව මත මහ අශ්චර්යන්ය.කම්කරු අයිතීන්ට ප්‍රමුඛත්වය දෙමින් ඔවුන්ගේ සුබ සාධනය සඳහා ඓතිහාසික ප්‍රමුඛ මෙහෙවරක් ඉටු කරන ලද්දේ කවර යුගයන්හිදැයි මේ රටේ ජනතාව හොඳින් දනී.මේ සියල්ලට සාපේක්ෂව ශ්‍රී ලංකා නිදහස් පක්ෂය ශ්‍රී ලංකාවේ වර්තමානය සහ අනාගතය පුරා ලාංකීය ජන ආත්මය සමග අභියෝජනිය දැඩි කර බන්ධනයකින් ඒකාත්මික වන්නේ වසර කිහිපයක් පුරා යුද භීෂණයෙන් රටම ත්‍රස්ත කල යුද්ධය නිමා කළේ ශ්‍රී ලංකා නිදහස් පක්ෂය ප්‍රමුඛ සන්ධාන රජය හේතුවෙනි.එකී විජයග්‍රහණය කිසිදා ශ්‍රී ලාංකේය ඉතිහාසයෙන් හෝ අද ජීවත් වන්නා වූද කිසිවකුගේ හෘද සාක්ෂියෙන් මකාලිය නොහැකිය. එය ඉතිහාසයේ අමරණීය සටහනකි. මහින්ද රාජපක්ෂ යුගය සමඟ ශ්‍රී ලංකා නිදහස් පක්ෂය මේ එළැඹ තිබෙන්නේ ශ්‍රී ලංකා නිදහස් පක්ෂයේ මතු නොව ශ්‍රී ලංකාවේ සමස්ත ධරණිතලයේ ස්වර්ණමය යුගයක් කරාය. එදා යුගයේ බණ්ඩාරනායක චින්තනය ලෙසින් පදනම් වූ ශ්‍රී ලංකා නිදහස් පක්ෂය 2005 සිට මහින්ද චින්තනයෙන් අලුත් ගමනක් ආරම්භ කර අලුත් රටක් ගොඩනැගුවේය. ඒ අලුත් ගමන අප තවත් වේගවත් කළ යුතුය. වසර 60 ක ඉතිහාසය තුළ ශ්‍රී ලංකා නිදහස් පක්ෂය අද තරම් ශක්තිමත් වූ අද තරම් බල සම්පන්න වූ යුගයක් එහි ඉතිහාසය තුළම නැත.ජනාධිපතිවරණය පාර්ලිමේන්තු මැතිවරණය සියලු පළාත් සභාවන්හි බලය පළාත් පාලන ආයතනයන්ගේ බහුතර බලය, මහින්ද රාජපක්ෂ යුගය තරම් ඉතිහාසයේ කිසි දිනක ජනතාවගේ ඡන්දයෙන් මේ තරම් ප්‍රජාතන්ත්‍රවාදී පදනම තුළ ශක්තිමත්ව, ප්‍රබලව ජයග්‍රහනය කළ අවස්්ථාවක් අප දැක නැත. අනාගත රට වෙනුවෙන් ශ්‍රී ලංකා නිදහස් පක්ෂයට ඉටු කරන්නට ඇති කාර්ය භාරය අතිමහත්ය. 60 වසරක ප්‍රෞඪත්වය රැක ගනිමින් නව සිය වසට ගැළපෙන නව චින්තනයෙන් ගැලපෙන රටක් සමඟ පෙරට යාමේ අභියෝගය ඔස්සේ අප අද ගමන ආරම්භ කර ඇත්තෙමු.මහින්ද චින්තනයෙන් ජනතාවට දුන් පොරොන්දු ඉටු කරමින් අපගේ ජාත්‍යන්තර ප්‍රතිරූපය එලෙසම රැක ගනිමින් ශ්‍රී ලංකා නිදහස් පක්ෂය නම් 60 හැවිරිදි මහ දේ්ශපාලනික ප්‍රාඥයා ආසියාවේ ආශ්චර්ය මේ කුඩා පුණ්‍යවන්ත භූමියේ නිර්මාණය කරන අයුරු අප දෑස් අබියස යථාර්ථයක් වන දිනය වැඩි ඈතක නොවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=f1109012</link>
    <topic>ඝාතකයන්ට මරණ දඬුවම හෙවත් හිටපු අගමැතිට යුක්තිය ඉටුවීම</topic>
    <author>ධම්මික සෙනෙවිරත්න</author>
    <content>හිටපු ඉන්දීය අගමැති රජීව් ගාන්ධි ඝාතනය කිරීම සම්බන්ධයෙන් වරදකරුවන් වූ තිදෙනා ලබන 9 වැනිදා එල්ලා මරා දැමීමෙන් මරණ දඬුවමට ලක් කරන බව ප්‍රකාශයට පත්විය. තමන්ට එරෙහිව මරණ දඬුවම ක්‍රියාත්මක නොකරන ලෙස ඉල්ලමින් අනුකම්පාමය පදනමින් ඔවුන් ඉදිරිපත් කර තිබූ අභියාචනා ඉන්දීය ජනාධිපතිනි ප්‍රතිභා පටෙල් විසින් ප්‍රතික්ෂේප කරන ලදී. ඉන්පසු, මුරුගන් හෙවත් ශ්‍රී හරන් ටී.සුරේන්ද්‍රරාජා හෙවත් ශාන්තන් සහ පෙරාරිවලන් යන අයට එරෙහි දඬුවම ක්‍රියාත්මක කිරීම පිළිබඳ නියෝගය තමිල්නාඩු ස්වදේශ ලේකම් රාමේශ්රම් විෂ්රා මඟින් වෙල්ලෝරයේ මධ්‍යම බන්ධනාගාර අධිකාරි ආර්.අරිවුදරි නම්බි වෙත ඉකුත් සිකුරාදා යොමු කෙරිණි.රජීව් ගාන්ධි ඝාතකයන්ට 1999 දී ශ්‍රේෂ්ඨාධිකරණය මඟින් දඬුවම් නියම කිරීම සිදුවූයේ දීර්ඝ අධිකරණ ක්‍රියාදාමයකින් පසුවය. එම දඬුවම ක්‍රියාත්මක වීම සිදුවන්නේ ඝාතනයෙන් වසර 20 කට අනතුරුවයි. මරණ දඬුවම ක්‍රියාත්මක කිරීම වළක්වා ගැනීම සඳහා වරදකරුවන් තම නීතිඥයන් මඟින් යළිත් ප්‍රයත්නයක යෙදෙමින් සිටී. ඒ අනුව, මදුරාසි මහාධිකරණය එය ක්‍රියාත්මක කිරීම සති 8 කට අත්හිටුවමින් පසුගිය සඳුදා නියෝගයක් නිකුත් කළේ ය. ඉන්දීය ජනාධිපති වෙත තමන් යොමු කළ අභියාචනා සළකා බැලීමට දීර්ඝ කාලයක් ගැනීම නීති විරෝධී බවත්, ව්‍යවස්ථා විරෝධී බවත් කියමින් දඬුවමට එරෙහි ක්‍රියාමාර්ග කරා ඔවුන් යොමු වී ඇත.රජීව් ඝාතකයන්ට එරෙහිව මරණ දඬුවම ක්‍රියාත්මක කිරීමට යාම හිටපු අගමැතිවරයාට බෙහෙවින් ආදරය කළ බහුතර ඉන්දීය ජනයාගේ ප්‍රසාදයට හේතුවිය. එමෙන්ම එය ලොව කොතැනක හෝ ක්‍රියාත්මක ත්‍රස්තවාදය පිටු දකින , ඊට එරෙහිව හඬ නඟන බලවේග ලැබූ ජයක් ලෙසද සැලකිය හැකිය. එහෙත්, මේ නිවේදනය ප්‍රකාශයට පත්වීමත් සමඟ විශේෂයෙන් දකුණු ඉන්දියාව කේන්ද්‍රකරගත් කොටි හිතවාදී දේශපාලන කල්ලි හා කණ්ඩායම් බෙහෙවින් කලබලයට පත්ව ඇති අයුරු පෙණින.එල්.ටී.ටී.ඊ. බෙදුම්වාදී වුවමනාවන් වෙනුවෙන් පෙනී සිටින දේශපාලන රූකඩයක් වූ වයිකෝ කීවේ යම් හෙයකින් රජීව් ඝාතකයන්ට එරෙහිව මරණ දඬුවම ක්‍රියාත්මක වුවහොත් තමිල්නාඩුව වෙනම ප්‍රාන්තයක් වීමට පවා ඉඩ ඇති බවයි. හිටපු තමිල්නාඩු මහ ඇමැති කේ.කරුණානිධි ප්‍රකාශයක් කරමින් මෙම මරණ දඬුවම ක්‍රියාත්මක නොකිරීමෙන් දෙමළ ජනතාව සතුටට පත් වනු ඇතැ’යි කීවේ ය. වරදකරුවන් දැනටමත් වසර 20 කට ආසන්න කාලයක් බන්ධනාගාරගතව සිටින නිසා මානුෂීය පදනමකින් දඬුවම ලිහිල් කළ හැකිනම් එය සතුටක් බව කී ඔහු ඒ වෙනුවෙන් මධ්‍යම ආණ්ඩුවටත්, ප්‍රාන්ත ආණ්ඩුවටත් ඉල්ලීම් කරන බවද පැවසී ය. හිටපු අගමැතිවරයා ඝාතනය කිරීම බලවත් වරදක් බවද කරුණානිධි පිළිගෙන තිබිණි.රජීව් ගාන්ධි ‘මහත්මයකු’ බව කියමින් ඔහු ජීවත්ව සිටියා නම් මෙවැනි දෙයකට ඉඩ නොදෙනු ඇතැයිද කරුණානිධි පවසා තිබේ. කොටි ත්‍රස්තවාදීන් විසින් මෙපරිදි මරා දැමුවේ එක් මහත්මයකු නොවේ. දේශපාලන ලෝකයේ මහත්මාවරු වූ බොහෝ දෙනෙකු මෙන්ම රාජ්‍ය නායකයන්ද, අහිංසක සිවිල් ජනයා දස දහස් ගණනින්ද ම්ලේච්ඡ අන්දමින් ඝාතනය කෙරිණි. රජීව් ඝාතකයන්ගේ ජීවිත රැක ගැනීමට කරුණානිධිට ඇතිවී ඇති අනුකම්පාව එවැනි මිනිසුන් වෙනුවෙන් ඇති නොවන්නේ ඇයි?කරුණානිධිගේ ප්‍රතිවාදිනිය වන වත්මන් තමිල්නාඩු මහ ඇමැතිනි ජයලලිතා ජෙයරාම් ද ප්‍රාන්ත සභාවේදී කම්පා වුණේ මේ දඬුවම වැළැක්වීම සඳහා තමන්ට බලයක් නැතැයි කියමිනි. ඉන්දීය ජනාධිපතිනියගේ නියෝගයකට පිටින් යාමට තමාට නොහැකි බව ඇය පැහැදිළි කළා ය.ගතවූ කාල සීමාව මුළුල්ලේ එල්.ටී.ටී.ඊ. යේ ත්‍රස්තවාදී ක්‍රියාකාරකම් සාධාරනීකරණය කළ දකුණු ඉන්දියාවේ ඇතැම් නළුවන්ද රජීව් ඝාතකයන් එල්ලා මරා දැමීමට එරෙහිව මානව හිමිකම් වලට මුවාවෙමින් ඉදිරියට පැමිණ සිටී. දෙමළ චිත්‍රපට අධ්‍යක්ෂවරුන්ගේ සංවිධානය තමිල්නාඩු මහ ඇමතිනිය වෙත ලිපියක් මඟින් දන්වා සිටියේ මෙම දඬුවම ක්‍රියාත්මක කිරීම වැළැක්වීම සඳහා මැදිහත්වන ලෙසයි.ඉකුත් ඉරිදා රජීව් ඝාතකයන්ට දඬුවම් පැමිණවීමට එරෙහි වෙමින් 19 හැවිරිදි දෙමළ යුවතියක් කංචිපුරම්හිදී ගිනි තබාගෙන මිය ගිය බවද වාර්තා විය.තමන් බෙහෙවින් ආදරය කළ ජනනායකයා ම්ලේච්ඡ අන්දමින් ඝාතනය කිරීම භාරතයට කම්පා කළ සිදුවීමක් විය. ඝාතකයන්ට එරෙහිව නීතිය ක්‍රියාවට නැංවෙන තුරු ඉන්දීය ජනයා උනන්දුවෙන් බලා සිටියහ. මින් පෙරද ඝාතකයන්ට සමාව දිය යුතු බවට නොයෙක්වර ඉදිරිපත් වූ ඉල්ලීම් ගැන ඉන්දීය රජය තැකීමක් කළේ නැත. රජීව් ගාන්ධි ඝාතකයන්ට කිසිදු සමාවක් දීමට සූදානම් නැති බව ඉන්දීය රජය දරන ස්ථාවරයයි. එය වරින්වර පැහැදිළි කෙරී තිබේ.ඉන්දියාවේ 6 වැනි අගමැතිවරයාව සිටි (1984 - 1989) රජීව් ගාන්ධි එල්.ටී.ටී.ඊ. මරාගෙන මැරෙන බෝම්බකාරියක වන තින්මෝෂී රාජරත්නම් (ගයත්‍රි) හෙවත් “ධනු” විසින් ඝාතනය කරනු ලැබුවේ 1991 මැයි 21 වැනි දිනයි. තමිල්නාඩුවේ ශ්‍රී පෙරුම්බුදුර් හිදී පැවැති මැතිවරණ ප්‍රචාරක රැස්වීමකට සහභාගිවීම සඳහා පැමිණි විගස ඔහු ඝාතනය කෙරිණි. මෙම රැස්වීමට සහභාගිවීම සඳහා පැමිණෙන අතරතුර මෝටර් රථයේදී විදේශ මාධ්‍යවේදියකු ෂසින් ඔහුගෙන් සම්මුඛ සාකච්ඡාවක්ද ලබා ගන්නා ලදී. රැස්වීම් භූමියට ළඟාවී ආධාරකරුවන්ගේ පිළිගැනීම් හා පී‍්‍රති ඝෝෂා මැද රජීව් වේදිකාව දෙසට සිනහමුසුව පැමිණෙමින් සිටියේ ය.තවත් මොහොතකින් තමන්ගේ ජීවිතය නිහඬවන බව, ආදරණීය සෝනියා, රාහුල් සහ පි‍්‍රයංකා පමණක් නොව තමන්ට ආදරය කරන කෝටි සංඛ්‍යාත භාරත ජනයා හැරදමා යාමට සිදුවන බව රජීව්ට යන්තමින්වත් දැණුනේ නැත. පාසල් ඇඳුමින් සිටි දැරියක විසින් හිටපු අගමැතිවරයාට මල් දමක් පළඳවන ලදී. ඊළඟ මොහොත මරුවාට අයිතිවිය. සල්වාර් ඇඳුමකින්, සිරුරේ ඇටවූ අධි බලැති බෝම්බය සඟවාගත් “ධනු” රජීව් ගාන්ධිට මල්දමක් පළඳවා ඔහුගේ පා අල්ලන්නට මෙන් පහතට නැමුණාය. වේලාව රාත්‍රී 10.21 ලෙස සටහන්ව තිබිණි. හෙණ හඬක් නඟමින් බෝම්බය පුපුරා ගියේ රජීව් පමණක් නොව තවත් පුද්ගලයන් ගණනාවක් සුනු විසුණු කරමිනි. සමස්ත ඝාතන සිද්ධිය එහි සිටි ඡායාරූප ශිල්පියකුගේ කැමරාවේ සටහන් විය.ඔහු ජීවිතක්ෂයට පත්වුවද එම ඡායාරූප ඝාතන පරීක්ෂණ සඳහා අතිශයින් උපකාරී විය. මේ වනවිට දඬුවම් නියමවී ඇති අයගෙන් ඇතැමෙක් ද ඒ මොහොතේ එහි සිටිනු සටහන් වී තිබේ. රජීව් ඝාතනය එල්.ටී.ටී.ඊ යේ ක්‍රියාවක් බවට සැක නොකිරීමට හේතු නොතිබිණි. එහෙත්, අන් බොහෝ අවස්ථාවලදී මෙන්ම මෙවරද එල්.ටී.ටී.ඊ. ය එය ප්‍රතික්ෂේප කළේ ය. කෙසේ වුවද රජීව් මරා දැමීම එල්.ටී.ටී.ඊ. යට මරු පහරක් වන බව නම් පෙනෙන්නට තිබිණි. කාලයක් තමන් පෝෂණය කළ ඉන්දියාවට පවා එල්.ටී.ටී.ඊ. ය එරෙහි වීම ඉන්දියාව කිසිසේත් සුළුකොට තැකුවේ නැත.රජීව් ඝාතනය පිළිබඳ පරීක්ෂණය නියෝජ්‍ය පොලිස්පති රාධා විනෝද් රාජුගේ ප්‍රධානත්වයෙන් යුතු විශේෂ පරීක්ෂණ කණ්ඩායමක් මඟින් සිදු කෙරිණි. විනිසුරු ජේ.එස්. වර්මාගේ ප්‍රධානත්වයෙන් යුතු කොමිෂමක් මඟින්ද රජීව් ඝාතනය විමර්ශනය කළේ ය. එම කොමිෂම ස්ථාපිත කෙරුණේ ආරක්ෂක ක්‍රියාමාර්ගවල තිබූ දුර්වලතා රජීව් ඝාතනය වීමට උපකාරී වීද යන්න සොයා බැලීමයි. වර්මා කොමිෂමේ අවසන් වාර්තාව 1992 ජුනි මස ඉදිරිපත් කෙරිණි. ඉන් පෙන්වාදී තිබුණේ හිටපු අගමැතිවරයාට ප්‍රමාණවත් ආරක්ෂක විධිවිධාන යොදා තිබූ නමුත්, ප්‍රාදේශීය කොන්ග්‍රස් පක්ෂ බලධාරීන් විසින් එම විධිවිධාන පිළිබඳ තැකීමක් කර නැති බවයි. නරසිම්හ රාම් ගේ රජය මුලදි වර්මා කොමිෂමේ වාර්තාව ප්‍රතික්ෂේප කළ ද පසුව එය පිළි ගත්තේ ය.එහෙත් කොමිෂමේ නිර්දේශ ක්‍රියාවට නැංවීමක් සිදුවූයේ නැත. එල්.ටී.ටී.ඊ. ය රජීව් ඝාතනය කළේ තමන්ට එරෙහිව ඉන්දීය හමුදා ශ්‍රී ලංකාවට එවීම ගැන පළි ගැනීමට බව පරීක්ෂණවලදී තහවුරු විය. පසුව එම හේතුව ඔවුන් විසින්ද පිළි ගන්නා ලදී. ඝාතනය වීමට මාස කිහිපයකට පෙර සති අන්ත සඟරාවකට සම්මුඛ සාකච්ඡාවක් ලබා දෙමින් රජීව් කියා තිබුණේ තමා යළි බලයට පත් වුවහොත් එල්.ටී.ටී.ඊ. ය නිරායුධ කිරීම සඳහා යළි ඉන්දීය හමුදා යොදවන බවයි. එම සාකච්ඡාවේදීම, 1987 දී අස්සන් තබන ලද ඉන්දු - ලංකා ගිවිසුම සාධාරණීකරණය කිරීමට ද ඔහු ක්‍රියා කළේ ය. මේ පසුබිම තුළ ඔහු යළි බලයට පත්වීම වැළැක්වීම එල්.ටී.ටී.ඊ.යේ අභිප්‍රාය වූ බව පැහැදිළි විය.එල්.ටී.ටී.ඊ යෙන් ජීවිත තර්ජන ඇති බව තහවුරු වී තිබූ නිසා රජීව් තමිල්නාඩුවේ මැතිවරණ ප්‍රචාරක ව්‍යාපාරයේ යෙදීමෙන් වැළකිය යුතු බවට අවවාද කෙරී තිබිණි. තමිල්නාඩු ආණ්ඩුකාර විෂ්වා නාරායන් සිං ද දෙවතාවක්ම ඒ පිළිබඳ රජීව්ට පෙන්වා දී ඇත. එහෙත් පක්ෂයේම ඇතැම් අය ඒ පිළිබඳ එතරම් තැකීමක් නොකළ බවට විවේචන ඉදිරිපත් විය. ආචාර්ය සුබ්‍රමනියම් ස්වාමි විසින් ලියන ලද  Sri Lanka in crisis India’s Options  නම් කෘතියේ දක්වා ඇති පරිදි 1991 මාර්තු 5 වැනිදා සහ මාර්තු 14 වැනිදා එල්.ටී.ටී.ඊ. නියෝජිත පිරිසක් රජීව් ගාන්ධි හමුවී තිබේ. ජයින් කොමිෂම ඉදිරිපත් කළ අන්තර් වාර්තාවකින්ද පෙන්වා දෙන පරිදි රජීව් ගේ ජීවිතයට එල්.ටී.ටී.ඊ.යෙන් තර්ජනයක් නැති බව පෙන්වා දීමට එම සාකච්ඡාවලදී උත්සහ දරා ඇත. බියකින් තොරව තමිල්නාඩුවේ සංචාරය කිරීමට රජිව් පෙළැඹී ඇත්තේ ඒ නිසා බවටද මත පළ වී තිබේ. ප්‍රවීණ මාධ්‍යවේදියකු මෙන්ම දේශපාලන විශ්ලේෂකයකු ද වන රාම් බහදුර් රායි ද ඒ බව පෙන්වා දී ඇත. එල්.ටී.ටී.ඊ. ය සිදුකළ එම හමුවීම්වල අරමුණ ආරක්ෂාව පිළිබඳ ඇති අවධානය හා සුපරීක්ෂාව ගිලිහෙන්නට ඉඩ හරිමින් රජීව් උගුලකට හසුකර ගැනීමයි. එපරිදි, ප්‍රචාරක රැස්වීම් 40 කට වැඩි ගණනකදී ආරක්ෂක ක්‍රියාමාර්ග නොතකා හැරීම පිළිබඳ තමන් ලිපි ගණනාවක් ලියා පෙන්වාදුන් බවද ඔහු පවසා තිබේ. මෙහිදී අපට සිහිපත් වන්නේ ශ්‍රී ලංකාවේ හිටපු විදේශ අමාත්‍ය ලක්ෂ්මන් කදිර්ගාමර් ඝාතනය සම්බන්ධයෙන්ද එවැනි තත්ත්වයක් බලපෑවේද යන්න ගැන කරුණු ඉදිරිපත්ව තිබීමයි.අමාත්‍යවරයාගේ ජීවිතයට එල්.ටී.ටී.ඊ.යෙන් තර්ජනයක් නැති බවට වැරැදි සංඥාවක් කොටින් විසින්ම ඔහු වෙත සන්නිවේදනය කර තිබූ බවට මත පළ විය.රජීව් ඝාතනය සම්බන්ධයෙන් සිදුකළ අධිකරණ ක්‍රියාදාමය අනුව ඊට වගකිවයුතු ප්‍රධාන පුද්ගලයා එල්.ටී.ටී.ඊ. නායක වේලුපිල්ලේ පිරබාහරන්ය. පිරබාහරන් හා එල්.ටී.ටී.ඊ. බුද්ධි අංශ නායක පොට්ටු අම්මාන්, ශිව ශංඛර් ඉන්දියාවට වඩාත්ම අවශ්‍ය පුද්ගලයන් විය.ත්‍රස්තවාදී හා විනාශකාරී ක්‍රියාවන්ට එරෙහි පනත (TADA) යටතේ රජීව් ඝාතන නඩුව විභාග කරමින් චෙන්නායි අධිකරණය ඊට වගකිවයුතු 26 දෙනාටම මරණ දඬුවම පැමිණවිය යුතු බව නියෝග කළේ ය. එම තීන්දුවට එරෙහිව ඉන්දියාවේ ඇතැම් මානව හිමිකම් කණ්ඩායම් වැඩි ව්‍යාපාර විරෝධතා ද පැවැත්වීය. ත්‍රස්තවාදී ක්‍රියාකාරකම් වැළැක්වීමේ පනත යටතේ නඩුව විභාග වූ නිසා තීන්දුවට එරෙහිව අභියාචනා කළ හැකි වූයේ ශ්‍රේෂ්ඨාධිකරණය හමුවේ පමණි. විත්තිකරුවන් ඉදිරිපත් කළ අභියාචනය විභාග කළ ශ්‍රේෂ්ඨාධිකරණය, මුරුගන්, ශාන්තන් , පෙරාරිවලන් සහ නලිනි ට පමණක් මරණ දඬුවම යළි තහවුරු කළ අතර සෙසු විත්තිකරුවන්ට විවිධ වසර ගණන් යටතේ සිරදඬුවම් නියම කරන ලදී. මුරුගන් යනු නලිනි ගේ සැමියා යි. ඔවුනට දියණියක සිටී. පසුව ඉදිරිපත් වූ කාරණා මත නලිනි ශ්‍රී හරන්ගේ මරණ දඬුවම ජීවිතාන්ත සිර දඬුවමක් දක්වා ලිහිල් කෙරිණි. එල්ලා මරා දැමීමට නියමිත විත්තිකරුවන් තිදෙනාගෙන් මුරුගන් හා ශාන්තන් ශ්‍රී ලාංකික දෙමළ ජාතිකයන් ය. පෙරාරිවලන් ඉන්දීය ද්‍රවිඩයෙකි. විත්තිකරුවන් සියලු දෙනා එල්.ටී.ටී.ඊ. යට සම්බන්ධයි.රජීව් ඝාතනය පිළිබඳ ජායින් පරීක්ෂණ වාර්තාවට අනුව ඊට සම්බන්ධ පුද්ගලයන් හා පාර්ශ්වයන් ගණනකට චෝදනා එල්ල විය.චන්ද්‍රස්වාමි නම් පූජකයකු ඝාතන මෙහෙයුම ක්‍රියාත්මක කිරීම සඳහා මුදල් වියදම් කළ බව අනාවරණය කෙරිණි. කරුණානිධිට පවා මෙම ඝාතනය පිළිබඳ ඉන් චෝදනා එල්ල විය. එය දේශපාලන අර්බුදයක් ඇති කිරීමට පවා හේතුවිය. වයිකෝ වැනි කොටි හිතවාදීන්ගේ භූමිකාවද ඉන් ප්‍රශ්න කෙරිණි.රජීව් ඝාතනය තමන් සිදු නොකළ බව කියමින් තවදුරටත් ඉන්දියාවේ සහාය පැතූ එල්.ටී.ටී.ඊ. යට 2006 වසර වනවිට එය තමන්ගේ වැඩක් බව පිළිගැනීමට සිදුවිය. එල්.ටී.ටී.ඊ. න්‍යායාචාර්ය ඇන්ටන් බාලසිංහම් රජීව් ඝාතනය ගැන කිඹුල් කඳුළු හෙළමින් NDTV නාලිකාවට කීවේ , එය බරපතල මෙන්ම ඓතිහාසික වරදක් ද වූ බවයි. එම ඛේදවාචකය පිළිබඳ එල්.ටී.ටී.ඊ. ය වෙනුවෙන් ඔහු ඉන්දියාවෙන් හා ඉන්දීය ජනයාගෙන් සමාව අයැද සිටියේ ය. එහෙත් එක හෙළා ප්‍රතික්ෂේප කළ ඉන්දියාව කියා සිටියේ ඊට සමාව දීමක් සිදුවුවහොත් එය ත්‍රස්තවාදය අනුමත කිරීමක් මෙන්ම ඊට අනුබල දීමක් ද වන බවයි. ඉන්දීය රජයේ ස්ථාවරය පළ කරමින් නියෝජ්‍ය විදේශ ඇමැති ආනන්ද ෂර්මා කීවේ ඉන්දීය ජනතාවට එම කෲර අපරාධය කිසිදා අමතක කළ නොහැකි බවයි. කොන්ග්‍රස් පක්ෂය ප්‍රවෘත්ති සාකච්ඡාවක් පවත්වා කීවේ කිසිදු සමාවක් පිරිනැමීමට තමන් සූදානම් නැති බවයි.මේ වනවිට රජීව් ඝාතනයේ ප්‍රධාන වගකිව යුත්තා වන වේලුපිල්ලේ පිරබාහරන් ජීවතුන් අතර නැත. ඔහු ඇතුළු ත්‍රස්තවාදී නායකයන්ද , ත්‍රස්තවාදයද ශ්‍රී ලංකා රජය විසින් තම භූමියෙන් අතු ගා දමා ඇත. එමඟින් කොටින් විසින් ඝාතනය කරන ලද රජීව් ගාන්ධි ඇතුළු දස දහස් සංඛ්‍යාත මිනිසුන් වෙනුවෙන් යුක්තිය ඉටු කිරීමට ශ්‍රී ලංකාවට හැකිවිය. දැන් කාගේත් අවධානය යොමු වී ඇත්තේ රජීව් ඝාතනයේ ඉතිරි ඝාතකයන්ට එරෙහිව නීතිය ක්‍රියාත්මක කරමින් හිටපු අගමැතිවරයාට යුක්තිය ඉටු කරන ආකාරය දෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=f1109013</link>
    <topic>පාතාලය මර්දනය කරන්නත්අප සූදානම්</topic>
    <author>චන්ද්‍රිකා පෙරේරා ඡායාරූපය-තුෂාර ප්‍රනාන්දු</author>
    <content>* පොලිසිය හා ත්‍රිවිධ හමුදාව ක්‍රියාත්මකව සිටියදී විශේෂ කාර්ය බලකාය ස්ථාපිත කිරීමට විශේෂ හේතුවක් තිබුණද?විශේෂ කාර්ය බලකාය පිහිටෙව්වේ පොලිස් දෙපාර්තමේන්තුවේ කණ්ඩායමක් ලෙසයි. එය වෙනම බලකායක් නෙවෙයි.පොලිසියට හා ත්‍රිවිධ හමුදාවට වෙන් වූ රාජකාරි තිබෙනවා. හදිසි අවස්ථාවකදී පොලිසියට සහය වීමට විශේෂ කාර්ය බලකාය යොදා ගන්නා අතර කැරලි මර්දනය හා ප්‍රභූ ආරක්ෂාව විශේෂ කාර්ය බලකායේ රාජකාරි වුණා. නමුත් අසුව දශකයේ මුල උ®තුරු නැගෙනහිර ඇති වෙමින් තිබු තත්ත්වයද මීට මූලික වුණා. ආරම්භය එසේ වුවත් අද ඊට වඩා පුළුල් පරාසයක රාජකාරි මේ අයට පැවරී තිබෙනවා.1981 වකවානුවෙ එවක රාජ්‍ය ආරක්ෂක අමාත්‍යාංශයේ නිර්දේශය මත විශේෂ කාර්ය බලකාය පිහිටෙව්වේ.පොලිසියෙන්ම තෝරාගත් නිලධාරීන් හැටක් මේ සඳහා පුහුණු කළා. එවකට මේජර් ආනන්ද වීරසේකර හා එස්. මානවඩු දෙදෙනා යටතේ අර්ධ යුද හමුදා පුහුණුව ලැබීමෙන් පසු මොවුන්ට විදෙස් පුහුණුව ද ලබා දුන්නා. 1983 පෙබරාවාරි 20 පොලිස් අධිකාරී බී. එන්. ලියනගේ යටතේ විශේෂ කාර්ය බලකාය ස්ථාපිත කෙරුණා.මොවුන්ට පැවරුණු පළමු රාජකාරිය 83 ජුලි කලබලය සමථයකට පත් කිරීම, පැය 24ක් ගතවන්නට මත්තෙන් ඔවුන්ට පැවරුණු රාජකාරිය ඉටු කරමින් කලබල කාරී තත්ත්වය සමථයකට පත්කළා.ඉන් පසු වි. කා. බලකාය උතුරට යැව්වා. වැල්වැටිතුරේ, පේදුරුතුඩුව, චාවකච්චේරි ප්‍රදේශවල ඔවුන් ස්ථාපිත වුණා. ඒ වනවිට එල්. ටී. ටී. ඊ සංවිධානය සක්‍රීය වෙමින් තිබුණු යුගය යාපනය ටික්කම් ප්‍රදේශයේ යම් රාජකාරියකට යමින් සිටි විශේෂ කාර්ය බලකා ජීප් රථයක් ඉලක්ක කර ගනිමින් 1984 සැප්තැම්බර් 01 දා එල්. ටී. ටී. ඊ. ය බෝම්බයක් පිපිරෙව්වා. එහිදී කොස්තාපල්වරුන් වන 2539 චන්ද්‍රපාල, 4102 ඒකනායක 3928 නානායක්කාර හා රියදුරු 13089 සුමනසේකර දැය වෙනුනේ දිවි දුන්නා. මේ දිවි පිදුම මුල්කර ගනිමින් තමයි වි.කා. බලකායේ රණවිරු ගුණ සැමරුම වසරක් පසා සිදු කරන්නෙ.එදා පැවැති කොටි ක්‍රියාකාරකම් හේතුවෙන් රටේ පවැති තත්ත්වය සැලකිල්ලට ගනිමින් විශේෂ කාර්ය බලකාය පිහිටුවනු ලැබීමෙන් පසු ප්‍රභූ ආරක්ෂාවටද මේ අය යොදා ගැනීමට පියවර ගැනුණා. මේ නිසා විශේෂ කාර්ය බලකා පිරිස් බලය ටිකෙන් ටික වැඩි කිරීමට සිදු වුණා.* කුඩා කණ්ඩායමක් ලෙස ස්ථාපිත වූ විශේෂ කාර්ය බලකාය පසුව උතුරු නැගෙනහිර පමණක් නොව රට පුරාම පාහේ ක්‍රියාත්මක වුණා. මේ විකාශනය සිදු වුණේ කොහොමද ?රටපුරා දිගින් දිගටම ඇති වූ තත්ත්වය සැලකිල්ලට ගනිමින් වි. කා. බලකායේ ව්‍යාප්තිය අවශ්‍ය වුණා.විශේෂ කාර්ය බලකාය ප්‍රබල කණ්ඩායමක් බවට එදා කොටි පිළිගත් නිසයි බෝම්බ ප්‍රහාරයක් එල්ල කළේ.කෙසේ වුවත් 1985 පෙබරවාරි වන විට මඩකළපුව කල්අඩි හි බලකායේ කඳවුරක් ස්ථාපිත කෙරුණා. වර්තමාන පොලිස්පති එන්. කේ. ඉලංගකෝන් මහතා එවකට, සහකාර පොලිස් අධිකාරිවරයෙක්. ඔහු නැගෙනහිර පළමු විශේෂ කාර්ය බලකා කඳවුර වූ කල්අඩි හි අණ දෙන්නා ලෙස පත් වුණා. එල්. ටී. ටී. ඊ යට අමතරව එදා ඊරෝස්, ටෙලෝ, ප්ලොට් හා ඊ. පී. ආර්. එල්. එෆ් සංවිධානත් ආයුධ සන්නද්ධව ක්‍රියාකාරි වී සිටියා. මේ අවධියෙ මඩකලපුවේත් කඳවුරක් ස්ථාපිත කෙරුණා.2006 ජුලියෙන් ඇරඹුණු මානුෂික මෙහෙයුමේ අවසාන අවස්ථාව දක්වාම විශේෂ කාර්ය බලකාය යුද බිමේ හිටියා. නන්දිකඩාල් දක්වා ගිය අවසන් අවස්ථාවෙ මේ අය හමුදාව සමඟ එක්ව සතුරාට අභීතව මුහුණ දුන්නා.යුද හමුදාව තොප්පිගල මුදා ගන්නට ඇරඹි මෙහෙයුමේදී විශේෂ කාර්ය බලකා කඳවුරු තිබූ ප්‍රදේශවල සිට යුද වැදීම ආරම්භ කළේ . ඒ ප්‍රදේශ පිළිබඳ අපට හොඳ අවබෝධයක තිබුණු නිසා වි. කා. බලකාය මඟ පෙන්වීම මගින් හමුදාවට උපකාර කළා.නැඟෙනහිර මුදා ගැනීමෙන් පසු සම්පූර්ණ ආරක්‍ෂාව ස්ථාපිත කිරීමේ කටයුතු පැවරුණොත් විශේෂ කාර්ය බලකායට. නැඟෙනහිර ජනතාව නැවත පදිංචි කිරීම ප්‍රදේශයේ සංවර්ධන කටයුතුවලට උරදීම දක්වා කාර්යයන්වලට අප බලකායේ සහය ලබා දුන්නා. එල්. ටී. ටී. ය සමඟ යුද වැදීමේදී විශේෂ කාර්ය බලකායේ නිලධාරීන් 462ක් හා සුළු කම්කරුවන් හයක් දැය වෙනුවෙන් දිවි දුන්නා. සෙබළු 792 ක ආබාධිත වුණා. එයින් දැනට 116ක් විශ්‍රාම ගොස් තිබෙන අතර 36 දෙනෙකුගෙ අත් පා අහිමි වුණා.මේ හැමෝගෙම පවුල් වෙනුවෙන් රජයේ උපදෙස් මත සුබසාධන කටයුතු කෙරෙනවා. නිවාස ලබාදීම, ණය ආධාර වෛද්‍ය ප්‍රතිකාර , අධ්‍යාපන ලබන දරුවන්ට ශිෂ්‍යාධාර , මානසික ගැටලුවලට උපකාර කිරීම දක්වා මේ කටයුතු පුළුල් වී තිබීම විශේෂයි.* මානුෂික මෙහෙයුම ජයග්‍රහණය කරා රැගෙනයාමට විශේෂ කාර්ය බලකාය දැක් වූ දායකත්වය අති විශාලයි. වර්තමානයේ ත්‍රස්ත තර්ජනය නිමකිරීමෙන් පසු අද හා හෙට දවස වෙනුවෙන් ඔබට පැවරී ඇති කාර්යයන් පිළිබඳ විස්තර කළොත්.රටපුරා සාමය ස්ථාපිත කිරීමේ හා නීතිය ආරක්ෂා කිරීමේ වැඩපිළිවෙළට ජනාධිපති මහින්ද රාජපක්ෂ මහතාගේ උපදෙස් අනුව ආරක්ෂක ලේකම් ගෝඨාභය රාජපක්ෂ මහතා අපේ බලකායත් එක්කරගෙන තිබෙන්නේ.ශ්‍රී ලංකාවේ පරිපාලන දිස්ත්‍රික්ක සියල්ල ආවරණය වන පරිදි විශේෂ කාර්ය බලකා කඳවුර බඳින්නට අමාත්‍යංශය මගින් නිර්දේශ වී තිබේ. එක් දිස්ත්‍රික්කයකට එක බැගින් කඳවුරු ස්ථාපිත කිරීමට නියමිත වුවත් දැනට මඩකලපුවෙ කඳවුරු පහක් තිබෙනවා. ඒවා කලින් තිබුණ ඒවා.මඩකලපුව නැගෙනහිර ප්‍රදේශවල කෙරෙන නීති විරෝධී ක්‍රියා, ගස් කැපීම , වැලිගොඩදැමීම, හොර මත්පැන් පෙරීම වගේ සිදුවීම් මැඩපැවැත්වීමට අපි ක්‍රියාත්මක වී සිටිනවා.පොලිස් දෙපාර්තමේන්තුව රට පුරා ස්ථාපිතව සිටියත් ඒ අයට හදිසි අවස්ථාවලදී අපව කැඳවනවා. මේ අනුව සාමාන්‍ය පොලිසියේ රාජකාරිවලදි විශේෂ කාර්ය, බලකාය ආධාරක කණ්ඩායමක් ලෙස ක්‍රියාත්මක වී සිටිනවා.ස්වාභාවික විපත්වලදීද අපි සාමාන්‍ය ජනතාව මුදා ගැනීමට ඉදිරිපත් වෙනවා. ඩෙංගු මදුරු මර්දනය වෙනුවෙන්ද වි. කා. බලකාය පරිසර ශුද්ධ පවිත්‍ර කිරීම ආදී ක්‍රියා සිදු කරනවා. සමාජයට අවශ්‍ය ලෙස ගුණාත්මක අයුරින් ක්‍රියා කිරීමට අවශ්‍ය පුහුණුවක්ද විශේෂ කාර්ය බලකාය වෙත ලබාදීමට මේ දිනවල වැඩපිළිවෙලක් ක්‍රියාත්මක කර තිබෙනවා.මීට අමතරව පාතාල මර්දනය සඳහා ද ඒකකයක් පිහිටුවා තිබෙනවා. වි. කා. බලකාය ස්ථාපිත කළ මුල් යුගයේම එහි බුද්ධි බලකායක්ද පිහිටෙව්වා. මේ කණ්ඩායම දැනුමෙන් බොහෝ ඉදිරියෙන් සිටින පිරිසක්.රටපුරා පාතාල මර්දනය හා වෙනත් විවිධ අපරාධ මැඩලීම සඳහා විශේෂ කාර්ය බලකායේ කණ්ඩායමක් යෙදවීමට ආරක්ෂක අමාත්‍යංශය පියවර ගත්තා.* පොලිස් දෙපාර්තමේන්තුවට වඩා විශේෂ කාර්ය බලකාය විනීත බව සාමාන්‍ය මහජන පිළිගැනීමක් බවට පත්ව තිබෙනවා. කහවත්ත සිද්ධියේ දිත් වෙනත් ප්‍රදේශවල පසුගිය කාලයේ වූ සමහර ක්‍රියාකාරකම්වලදිත් පොලිසියට චෝදනා එල්ල වුණත් විශේෂ කාර්ය බලකාය ඒ කටයුතු නිසි ලෙස කළායැයි මතයක් ඇති වුණා. ඔබ දකින විදිහට මේ පිළිබඳ සත්‍යතාවය කුමක්ද?පොලිසිය හෝ වෙනත් ආයතන මොනම අංශයක වුණත් විවිධ හැසිරීම් ඇති පුද්ගලයන් සිටිය හැකියි. එක් අයෙක් හෝ කීප දෙනෙක් කරන වැරදිවලට මුළු දෙපාර්තමේන්තුවකටම වැරදි කියන්න බැහැ.කොහොම වුණත් කහවත්තෙ ඝාතන කීපයක් සිදුවීම නිසා ප්‍රදේශයේ සාමය ආරක්ෂා කරමින් අපරාධ කරුවන් අත්අඩංගුවට ගැනීමට වි.කා. බලකායට සිදු වුණා. මේ නිසා එහි තාවකාලික කඳවුරක් පිහිටෙව්වා.අපරාධකරුවන් කීපදෙනෙක් එහිදී අත්අඩංගුවට පත් වුණා. ඊට අමතරව වෙනත් කොල්ලකෑම් හා නීති විරෝධී සිද්ධි ද එහි සිදු වී තිබුණා. භූතයෙකුගේ ක්‍රියායැයි පෙන්වමින් මිනිසුන් විසින් කළ මේ ක්‍රියා නිසා විවිධ අපරාධ පිළිබඳ සැකකරුවන් විසි හතර දෙනෙකු අත්අඩංගුවට පත් වුණා.මේ නිසා හෙළි වූ එක දෙයක් තමයි අපරාධකරුවන් විසින් විවිධ මත ගොඩ නගමින් ප්‍රදේශවාසීන් බිය ගන්වා තම අවශ්‍යතා සපුරා ගැනීමට පෙළඹී සිටින බව. මේ ප්‍රවණතාවය රටපුරාම වගේ දකින්නට පුළුවන්.පොලිසියට නීතිගරුක නැතැයි ඇඟිල්ල දිගු කරන්න බැහැ. සමාජ හා මානසික මට්ටම් අනුව විවිධ ගැටලු පැන නැගීම එකිනෙකට වෙනස්. විසඳුම් ද ඒ අයුරින් විය යුතුයි. වැරදි කරන අය හැම තැනම ඉන්න පුළුවන්. මේ ගැන තේරුම් ගෙන අපි හැමෝම ක්‍රියා කළ යුතුයි. කෙසේ වුවත් අපේ තිබෙන අඩුපාඩු සකස් කිරීම සඳහා වර්තමාන පොලිස්පති එන්. කේ. ඉලංගකෝන් මහතා විධිමත් වැඩපිළිවෙළක් ක්‍රියාත්මක කර තිබෙනවා.* නීතිය ක්‍රියාත්මක කිරීමේදී විවිධ බලපෑම් ඇතිවන බවට චෝදනාවක් තිබෙනවා.විශේෂ කාර්ය බලකායට නම් එවැනි බලපෑම් නැහැ. ජනාධිපතිතුමාගෙ දේශපාලන නායකත්වයත් ආරක්ෂක ලේකම් තුමාගෙ මඟ පෙන්වීමත් අපට නීතියට අනුව ක්‍රියාත්මක වීමට ඉඩකඩ දී තිබෙන්නෙ. ඇඟිලි ගැසීම් නැහැ. විශේෂ කාර්ය බලකායට යම් කටයුත්තක් කිරීමට පැවරුණු විට එය අවසන් වනතෙක් පිටත කාටවත් දැනගන්න ඉඩක් නැහැ. අපේ නිලධාරීන් යොදවා තිබෙන්නෙ ඒ සම්බන්ධයෙන් ඒ අයගෙ බිරින්දෑවරුන්ටවත් නොකියන තත්ත්වයෙන්. මේ නිසා අපේ මෙහෙයුම් ඉතා සාර්ථකයි. පාතාලය මැඩීමත් ඒ අයුරින් කරන්නෙ.අපේ සාර්ථකත්වය වැඩි දියුණුකර ගැනීම සඳහා විවිධ පුහුණුවීම් රැසක් දෙනවා. නිපුණතා පුහුණුව හා නායකත්ව පුහුණුව, නීතිය හා ප්‍රායෝගික පොලිස් විධි, මහජන සම්බන්ධතා හා පරිපාලනය පිළිබඳ පාඨමාලා විශේෂ කාර්ය බලකාය වෙත ලබා දෙනවා. බාහිර කථිකාචාර්යවරු ද මීට සම්බන්ධ වී ක්‍රියාකරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>01</day>
    </date>
    <link>http://www.dinamina.lk/2011/09/01/_art.asp?fn=f1109014</link>
    <topic>දකුණේ පෙරළියටඅධිවේගී පාර විවෘතයි</topic>
    <author>සංචාරක සටහන චමීර ඇල්ලදෙණිය ඡායාරූප -තුෂාර ප්‍රනාන්දු</author>
    <content>මාර්ග ඉදිකිරීම් ඉතිහාසයේ පෙරළියක් කරමින් ශ්‍රී ලංකාවේ පළමු අධිවේගී මාර්ගය මේ වසරේ අවසානය වන විට ජනතා අයිතියට පත් කිරීමට නියමිතය.කොළඹ අවිස්සාවේල්ල හයිලෙවෙල් මාර්ගයේ මා කුඹුර හන්දිය අසලින් දක්ෂිණ ලංකා අධිවේගී මාර්ගය මාකුඹුර, කහතුඩුව, ගැලනිගම, දොඩංගොඩ, ලෙවන්දුව, කුරුඳුගහ හැතැප්ම, නයාපාමුල, පින්නදුව, දීගොඩ, කොක්මාදූව, ගොඩගම හරහා මාතර දක්වා දිවෙයි. අධ්වේගී මාර්ගයට පිවිසුම් හා පිටවීම් මාර්ග ඉදිකර ඇත්තේ ඉහත කී ස්ථානවලදීය.ඒ හැරුණු කොට අධිවේගී මාර්ගයට පිවිසීමට හෝ පිටවීමට කිසිදු ස්ථානයක් නොමැති බව ඉංජිනේරුවෝ පවසති. අධිවේගී මාර්ගයේ දිග කිලෝ මීටර් එකසිය විසි හයක් පමණ වේ. පින්දූවේදී එය හැරවුම් මාර්ගයක් ඔස්සේ ගාල්ල දක්වා විහිදීමට නියමිතය. මේ අනුව මාර්ගයේ සම්පූර්ණ දිග කිලෝ මීටර් එකසිය තිහක් පමණ වේ.මෙම මාර්ගය ආරම්භයේ සිට අවසානය දක්වා මන්තීරු හතරකින් සමන්විත වන අතර, ඉදිරියේදී මන්තීරු හය දක්වා වැඩි කිරීමට සැලසුම් සකස් කර ඇත. පාලම් ඉදිකර ඇත්තේ සහ ඉඩම් පවරා ගෙන ඇත්තේ මන්තීරු හයක් සඳහාය.එක් මන්තීරුවක පළල මීටර් 3.5කි. ඒ අනුව දැනට පවතින මන්තීරු හතර සඳහා පළල මීටර දාහතරකි. අමතරව හදිසි අවස්ථාවකදී ප්‍රයෝජනයට ගැනීම සඳහා මීටර් 1.75 බැගින් මාර්ගය දෙපසින්ම ඉතිරි කර ඇත.නවීන තාක්ෂණික ක්‍රමවේදයන් යොදා ගනිමින් වගුරුබිම්, ගොඩබිම්, ගල් තලා මතින් ඉඳිවුණ අධිවේගී මාර්ගයේ නිමි මට්ටම ලබා ගැනීමට මහා කඳු හෙල් සමතලා කිරීම , බෑවුම් පස් දමා ගොඩ කිරීම ආදිය සිදු කර ඇත. මාර්ග මතුපිට මිලිලීටර් සියයක ඝනකමකින් යුක්ත කාපට් ආස්තරයක් අතුරා ඇත.දක්ෂිණ අධිවේගී මාර්ගය මෙරට හා විදේශීය ඉංජිනේරුවන්ගේ තාක්ෂණ ශිල්පීය දැනුම මොනවට කියාපාන්නකි. අනවශ්‍ය පුද්ගලයින්ට හා සතුන්ට මාර්ගයට ඇතුළු නොවීමට මාර්ගය දෙපස දැල් ගසා සහ කම්බි වැටවල් ඉදිකිරීමට පියවර ගෙන තිබේ.මාර්ගයේ ඉදිකිරීම් කටයුතු අදියර හතරකින් සිදුකර තිබේ. කොට්ටාව සිට දොඩංගොඩ දක්වා කොටස චීනයේ චයිනා හාබර් කෝපරේෂන් ආයතනය මඟින් සිදු කරන අතර, ඉඳිකිරීම් කටයුතු 2005 වසරේදී ආරම්භ කර ඇත. දොඩංගොඩ සිට කුරුදුගහ හැතැප්ම දක්වා කොටස ජපානයේ තායිෂි සමාගම ෂසින් සිදුකරනු ලැබේ. කුරුදුගහ හැතැප්ම සිට පින්දූව දක්වා කොටස ජපානයේ කුමාගායි ආයතනය මඟින් සිදු කරනු ලැබේ. පින්දූව සිට ගොඩගම දක්වා චීන සමාගමක් විසින් සිදු කරනු ලබයි.කොට්ටාව සිට කුරුඳුගහ හැතැප්ම දක්වා කොටසේ උපදේශක ඉංජිනේරුවන් වශයෙන් ජපානයේ ඔරියන්ටල් ඉංජිනේරු සමාගම කටයුතු කරන අතර, ජයිකා ආයතනය මුල්‍යාධාර සපයයි.කුරුදුගහ හැතැප්ම සිට පින්නදූව දක්වා කොටසේ උපදේශක ඉංජිනේරුවන් වශයෙන් එංගලන්තයේ රවුටර් සමාගම කටයුතු කරන අතර,ආසියානු සංවර්ධන බැංකුව මඟින් මුල්‍ය ප්‍රතිපාදන වෙන් කර ඇත.මේ අති දැවැන්ත සංවර්ධන ව්‍යාපෘතිය මඟින් මෙරටේ ආර්ථිකයට ඍජුව දායකත්වයක් සපයන බව මෙරට ආර්ථික විශේෂඥයන් ගේ මතයයි. එය සත්‍යයකි. මේ රටේ අධිවේගී මාර්ග සංකල්පය තිබුණේ සිහින අවධියේය. නමුත් 2005 වසරේදී මහින්ද රාජපක්ෂ මහතා ජනාධිපති පදවියට පත්වීමත් සමඟ දක්ෂිණ අධිවේගී මාර්ය පමණක් නොව කටුනායක, මහනුවර, කොළඹ පිටරවුම් මාර්ගය වැනි අධිවේගී මාර්ග සෑදීම ආරම්භ කළේය.මේ රටේ ජනතාවට අධිවේගී සංකල්පය එතරම් නුහුරු වුණත් සංවර්ධිත රටවල නම් අධිවේගී මාර්ග නුහුරු දෙයක් නොවේ. එම නිසා මේ රට ඉදිරියට ගෙනයාමට නම් අනිවාර්යෙන්ම අධිවේගී මාර්ග නිර්මාණය කළ යුතුය. ශ්‍රී ලංකාවේ ඉදිවන ප්‍රථම අධිවේගී මාර්ගයේ නිර්මාතෘවරයා වශයෙන් මහින්ද රාජපක්ෂ මහතාගේ නම දැනටමත් ලියවී හමාරය.සැප්තැම්බර් දෙවැනිදා මෙහි පළමු අදියර ජනතා අයිතියට පත් කිරීමට නියමිතය. ඒ කොට්ටාවේ සිට පින්නදූවට යන කිලෝමීටර් සියයක දුර ප්‍රමාණයයි.අධිවේගී මාර්ගයට පිවිසුමේදී අති නවීන තාක්ෂණයෙන් වාහනවල ප්‍රමිතිය පරීක්ෂා කරන අතර, වාහනවලට මාර්ගයට අතුළුවීම සඳහා ප්‍රවේශපත්‍ර නිකුත් කිරීම සිදු කරයි. සැහැල්ලු වාහනයක් සඳහා කිලෝ මීටරයකට රුපියල් තුනක මුදලක්ද බර වාහනයක් සඳහා කිලෝ මීටරයකට රුපියල් හතක මුදලක්ද අය කරයි. ඇතුල් වීමේදී නිකුත් කරන ප්‍රවේශ පත්‍රය පිටවීමේ දොරටුව වෙත ලබා දුන් පසුව මුදල් ගෙවීම සිදු කළ යුතුය.අධිවේගී මාර්ගයේ ධාවනයේ යෙදෙන විට එක් සේවා සපයන මධ්‍යස්ථානයක් දොඩංගොඩ ප්‍රදේශයේ ඉදිකර ඇත. එමඟින් වාහනයට අවශ්‍ය ඉන්ධන , ආපනශාලා ආදී පහසුකම් ඇත. මෙම එක් මධ්‍යස්ථානයක එකවිට වාහන දෙසීයයක් පමණ ගාල් කර තැබිය හැක.මෙම මාර්ගයේ ධාවනය කිරීමේදි උපරිම වේගය පැයට කිලෝමීටර සියයක් වන අතර, අවම වේගය පැයට කිලෝ මීටර පනහකි. ඒ පිළිබඳව ජනතාව දැනුවත් කිරීමේ වැඩපිළිවෙළක් ක්‍රියාත්මක කිරීමට නියමිතය. හදිසි සේවාවන් පැය ෂසිහතර පුරාම ක්‍රියාත්මක කිරීමටද පියවර ගෙන ඇත.මේ අධිවේගී මාර්ගයේ දෛනික වැඩ කටයුතු සඳහා දෙසීයක සේවක පිරිසක් මේවන විටත් රැකියාවල නිරත වේ.දක්ෂිණ අධිවේගී මාර්ගය ආරම්භයේ පටන් මේ දක්වා විවිධ ආපදා හේතුවෙන් ජීවිත එකොළහක් අහිමිවී තිබේ. සමස්තයක් වශයෙන් ගත් කළ අධිවේගී මාර්ගය නිසා මාතර සිට කොළඹ පැමිණෙන කෙනෙකුට පැය එකහමාරක කාලයකින් කොළඹට ළඟා විය හැකිය.මේ සියලුු බාධක මැද අදවන විට අධිවේගී මාර්ගය ජනසතුවීමේ දවස පැමිණ ඇත. මහින්ද රාජපක්ෂ මහතාගේ උත්සාහය නිසා ඉතා කඩිනමින් ඉදිවූ මෙම අධිවේගී මාර්ගය අනාගතයේදී මේ රටේ ආර්ථිකය ගොඩනැගීමේ ප්‍රබලතම බලවේගය වනවා නොඅනුමානය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n1109023</link>
    <topic>වී කිලෝ කෝටි 5ක් ගුල්ලන් විදලා</topic>
    <author>පොළොන්නරුව විශේෂ ගාමිණී ඔබේසේකර</author>
    <content>වී අලෙවි මණ්ඩලය පොළොන්නරුව දිස්ත්‍රික්කයේ ගොවීන්ගෙන් වසරකට අධික කාලයකට පෙර මිලදී ගත් වී කිලෝ හාර කෝටි අසූ ලක්ෂකයක් (4,8000000) අධික ප්‍රමාණයක් ගුල්ලන් ඇතුළු කෘමීන් විසින් කාදැමීම නිසා විනාශයට පත්වෙමින් පවතී.පොළොන්නරුව දිස්ත්‍රික්කයේ කදුරුවෙල, ලංකාපුර, ගිරිතලේ , හිඟුරක්ගොඩ, දියබෙදුම , අභයපුර, දිඹුලාගල, අරලගන්විල ප්‍රදේශවල වී අලෙවි මණ්ඩලයට අයත් ගබඩාවල මෙම වී තොග ගබඩාකොට තිබේ.පසුගිය මහකන්නයේ පැවැති මහ වැසි වලට ඇතැම් ගබඩාවල තැන්පත් කර තිබූ වී තෙමී විනාශයට පත් වූ බව වී අලෙවි මණ්ඩලයේ සේවකයෝ සඳහන් කළහ. මෙම වී තොග ආරක්ෂා කර ගැනීම සඳහා වී අලෙවි මණ්ඩලය වරින් වර ගෝනිවලට කෘමිනාශක බෙහෙත් වර්ග ස්ප්‍රේ කිරීම සිදු කරනු ලැබූවත් වී වල විනාශය අවම වී නැතැයි පැවසේ. දිවයිනේ සිදුවන හදිසි ආපදා අවස්ථාවකදී ප්‍රයෝජනය ගැනීම පිණිස මෙම වී තොග ගබඩාකොට තිබූ බව වී අලෙවිමණ්ඩලයේ නිලධාරියෙක් ‘දිනමිණ’ ට කීය.මෙවර යල කන්නයේ ගොවීන්ගේ වී මිලදී ගැනීමේ කටයුතු සඳහා මෙම වී ගබඩා ප්‍රයෝජන ගැනීමට නියමිතව තිබූ නමුත් ගබඩා තුළ වී ඉවත් නොකර තිබීම නිසා ප්‍රශ්න රැසක් උද්ගතව පවතී.සහල්මෝල් හිමියන් විසින් කෘමින් විසින් කා දමා ඇති වී භාරගැනීම ප්‍රතික්ෂේප කිරීම හේතුවෙන් මෙම වී තොග ඉවත් කර ගැනීමද අසීරු වී ඇතැයි පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n1109021</link>
    <topic>අලි ප්‍රතිඵල අද</topic>
    <author>අසේල කුරුළුවංශ</author>
    <content>සමස්ත දිවයිනම ආවරණය වන පරිදි මෙරට ප්‍රථම වරට සිදුකළ වන අලි සංගණනයේ නිල ප්‍රතිඵල අද (02) ප්‍රකාශයට පත්කිරීමට නියමිතය.ගොවිජනසේවා හා වනජීවී ඇමැති එස්.එම්. චන්ද්‍රසේන මහතාගේ ප්‍රධානත්වයෙන් බත්තරමුල්ලේ පිහිටි වනජීවී හා වනසම්පත් දෙපාර්තමේන්තුවේදී මේ ප්‍රතිඵල නිකුත් කිරීම පෙරවරු 10.00ට සිදුකෙරෙනු ඇත.වන අලි සංගණනයේ දත්ත පරිගනක ගත කිරීමේ කටයුතු පේරාදෙණිය විශ්වවිද්‍යාලයේ විද්‍යා පීඨයේ සංඛ්‍යා හා පරිගණක විද්‍යා අධ්‍යාපන අංශයේ දී සිදුකෙරුණි. පරිගණක ගතකළ දත්ත විශ්ලේෂණය මේ වන විට සිදුකෙරෙමින් පවතින බව වනජීවී අධ්‍යක්ෂ ජනරාල් එච්.ඩී. රත්නායක මහතා කීය. දිවයිනේ සමස්ත වන අලි සංඛ්‍යාව ඇතුළු සාරාංශ ගත තොරතුරු ඇතුළත් වාර්තාවක් අද (02) ඇමැතිවරයාට බාරදීමෙන් අනතුරුව එම තොරතුරු ප්‍රකාශයට පත්කරන බව ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n1109022</link>
    <topic>චන්ද්‍රිකා ග්‍රාහක උපකරණ ගෙන්වීම වහා අත්හිටුවයි</topic>
    <author>මහින්ද අලුත්ගෙදර</author>
    <content>විදුලි සංදේශ නියාමන කොමිෂන් සභාවේ කිසිදු අනුමැතියකින් තොරව රූපවාහිනි නාලිකා නැරැඹීම සඳහා භාවිත කෙරෙන චන්ද්‍රිකා ග්‍රාහක උපකරණ මෙරටට ගෙන්වීම වහාම ක්‍රියාත්මක වන පරිදි අත්හිටුවීමට එම කොමිෂන් සභාව තීරණය කර ඇත.විදේශීය චන්ද්‍රිකා රූපවාහිනි හරහා රටේ ආරක්ෂාවට යම් තර්ජනයක් ඇතිවිය හැකි බැවින් මේ තීරණය ගත් බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා ‘දිනමිණ’ ට පැවසීය.මේ පිළිබඳ රේගු අධ්‍යක්?ෂවරයාට ලිඛිත දැනුම් දීමක් කර ඇති බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n1109024</link>
    <topic>STF රණවිරු සැමරුම රට පුරා</topic>
    <author>භක්ති ධර්මපි‍්‍රය මෙන්ඩිස්</author>
    <content>දශක තුනක යුද්ධයේ දී රට වෙනුවෙන් දිවි පිදූ පොලිස් විශේෂ කාර්ය බළකායේ රණවිරුවන් 462 දෙනා සමරමින් ඊයේ (01) දිවයින පුරා පිහිටි පොලිස් විශේෂ කාර්ය බළකා ප්‍රධාන කඳවුරුවල 27 වැනි රණවිරු ගුණ සැමරුම් උත්සවය පැවැත්වුණි.මෙහි ප්‍රධාන සැමරුම් උත්සවය පොලිස්පති එන්. කේ. ඉලංගකෝන් මහතා ගේ ප්‍රධානත්වයෙන් කටුකුරුන්ද පොලිස් විශේෂ කාර්ය බළකා පුහුණු කඳවුරේ දී පැවැත්විණි.කඳවුරු භූමිය තුළ පිහිටි රණවිරු ස්මාරකයට උදෑසන 9.00 ට පමණ පුෂ්පෝපහාර දැක්වූ පොලිස්පතිවරයා සහ ජ්‍යෙෂ්ඨ පොලිස් නිලධාරීහු එහි පැමිණ සිටි මිය ගිය රණවිරුවන් ගේ දූ දරුවන්, ඥාතීන් සමඟ සුහද කතා බහක ද නිරත වූහ.රණවිරු පවුල්වල දූ දරුවන්ට මෙහිදී පාසල් භාණ්ඩ සහ ශිෂ්‍යත්ව පොලිස්පතිවරයා විසින් පරිත්‍යාග කෙරිණි.1984 සැප්තැම්බර් පළමු වනදා යාපනය ටික්කම් ප්‍රදේ්ශයේ දී කොටි ත්‍රස්තවාදීන්ගේ ප්‍රහාරයට ලක් වෙමින් පොලිස් විශේෂ කාර්ය බළකා සෙබළුන් සිව් දෙනකු මිය යාම මේ බළකායේ ප්‍රථම රණවිරු ජීවිත පරිත්‍යාගය වූ අතර අනතුරුව උප පොලිස් පරීක්ෂකවරුන්, පොලිස් පරීක්ෂකවරුන්, පොලිස් අධිකාරිවරුන් සහ නියෝජ්‍ය පොලිස්පතිවරුන් කොටි ත්‍රස්තවාදීන් ගේ ගොදුරු බවට පත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n1109025</link>
    <topic>මා ලේඛකයකු වූයේ පුස්තකාල ඇසුරෙන්</topic>
    <author>දයා පෙරේරා</author>
    <content>සපිරි පාසල් දහසට පුස්තකාලයාධිපතින් පුහුණු කිරීම ඇතුළු පුස්තකාල ස්ථාපනය කිරීමේ කටයුතු ජාතික පුස්තකාල හා ප්‍රලේඛන සේවා මණ්ඩලයට පැවරෙන බව අධ්‍යාපන ඇමැති බන්දුල ගුණවර්ධන මහතා පැවසීය.ඇමැතිවරයා එසේ පැවසුවේ ජාතික පුස්තකාල හා ප්‍රලේඛන සේවා මණ්ඩලයේ සභාති ඇතුªළු නව අධ්‍යක්ෂ මණ්ඩලයට පත්වීම් ලිපි ප්‍රදානය කිරීම සඳහා එම මණ්ඩලීය ශ්‍රවණාගාරයේදී ඊයේ (01) පැවැති උත්සවයේදීය. ඇමැතිවරයා මෙසේ ද කීය. ජාතික පුස්තකාල හා ප්‍රලේඛන සේවා මණ්ඩලය දිගුකලක් රෝගාතුරව තිබුණා. මා අධ්‍යාපන අමාත්‍යාංශයේ වගකීම බාර ගැනීමටත් පෙර සිට මේ පසුබෑම තිබුණා. අධ්‍යාපනයෙහි හැරවුම් ලක්ෂයක් නිර්මාණය කරන වකවානුවේ මෙය විශ්වයට ම අවශ්‍ය වෙනස කිරීම සඳහා වන අධ්‍යක්ෂ මණ්ඩලයක් පත්කිරීමට ටික කාලයක් ගත වුණා. මව්බිමට අදරැති, ලේඛකයන්ට සෙනෙහස දක්වන, රටේ ගෞරවයට පාත්‍රවන මණ්ඩලයක් පත්කිරීමට ලැබුණා.දෙමවුපියන්ට හා තමන්ට බරක් නොවන පරිදි නිදහස් අධ්‍යාපනය තුළ මානව සම්පත සකස්කිරීම ප්‍රශ්නයක් වී තිබෙනවා. සියුලම භෞතික සම්පතින් පිරි පාසල් තිබෙන්නේ පනස් ගණනක් පමණයි.මේ පාසල් අතළොස්සෙන් අධ්‍යාපනය සාර්ථක කර ගැනීමට උත්සාහ දරනවිට එය ඉටුනොවන තත්වයක් තිබුණා. සම්පත් බෙදීයාමේ විශාල විසමතාවක් තිබෙනවා. මේ විසමතා දුරුකරන අධ්‍යාපන ප්‍රතිසංස්කරණය 2012 දී ක්‍රියාත්මක කරනවා.ද්විතියික සපිරි පාසල් සඳහා පුස්තකාල සකස්කිරීම, පුස්තකාලයාධිපතිනි පුහුණු කිරීම ඇතුළු පුස්තකාලයට අදාළ කටයුතු ඉටුකිරීම මෙම මණ්ඩලයට පැවරෙනවා.මෙරට දහස් සංඛ්‍යාත ලේඛකයින්ට, සිය නිර්මාණ එළිදැක්වීමට පොතක් මුද්‍රණය කර ගැනීමට කළහැකි, ආධාර උපකාර ගැන සාකච්ඡා කොට ක්‍රමයක් සකස්කිරීමට මණ්ඩලයට පැවැරෙනවා. විදේශ ලේඛනයන්ට පවා පැමිණිය හැකි සියලු පහසුකම්වලින් සපිරි සංවාද මණ්ඩපයක් බිහිකර ගන්නේ කෙසේද යන වගකීමද නව අධ්‍යක්ෂ මණ්ඩලයේ කාර්යභාරයක් වෙනවා.අධ්‍යාපන අමාත්‍යාංශයේ ලේකම් එච්.එම්. ගුණසේකර අධ්‍යාපන අමාත්‍යාංශයේ අතිරේක ලේකම් එන්.එම්.එම්. චිත්‍රානන්ද ජාතික පුස්තකාල හා ප්‍රලේඛන සේවා මණ්ඩලයේ සභාපති මහාචාර්ය සෝමරත්න බාලසූරිය යන මහත්වරු කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090211</link>
    <topic>රාජ්‍ය සංගීත සම්මාන උළෙල 2011 සම්මානලාභීන්</topic>
    <author>ජීවනී පතිරණ</author>
    <content>රාජ්‍ය සංගීත සම්මාන උළෙල – 2011 පසුගියදා (30) ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී පැවැත්විණි. සංස්කෘතික කටයුතු දෙපාර්තමේන්තුව මගින් සංවිධානය කළ මේ උළෙලේ දී 2009/2010 වසරවල හොඳම නිර්මාණ සඳහා හිමිකම් කියූ සම්මානලාභීන් මෙසේය.රාජ්‍ය සංගීත සම්මාන උළෙල – 2011 මෙවර සම්මාන ලැබූවෝ.* 2009/2010 වසරේ ප්‍රශස්ත ගායනය (ඒකල පිරිමි) - මේ තරම් සියුමැලි ද ගීතය ගැයූ සුනිල් එදිරිසිංහ* 2009/2010 වසරේ ප්‍රශස්ත ගායනය (ඒකල කාන්තා) - මාගේ දේශය ගීතය ගැයූ දීපිකා පි‍්‍රයදර්ශනී පීරිස්* 2009/2010 වසරේ ප්‍රශස්ත ගී තනු හා සංගීත නිර්මාණය - මේ තරම් සියුමැලි ද කළුගල් ගීතය - දර්ශන රුවන් දිසානායක* 2009/2010 වසරේ ප්‍රශස්ත ගේය පද රචනය - මේ තරම් සියුමැලි ද ගීතය - රජි වසන්ත වෙල්ගම* 2009/2010 වසරේ ප්‍රශස්ත රූප රචනය – අමරසිරි පීරිස් ගැයූ රාධා ගීතයේ රූප රචනය කළ අනුර චන්ද්‍රසිරි* 2009/2010 වසරේ ප්‍රශස්ත සංයුක්ත තැටිය – දීපිකා පි‍්‍රයදර්ශනී පීරිස් ගේ සුදු හංසනී සංයුක්ත තැටිය* 2009/2010 වසරේ ප්‍රශස්ත ළමා ගායනය (බාලක) අප්පිලැ ඇත්තෝ ගීතය ගැයූ කවිෂ විජේසූරිය* 2009/2010 වසරේ ප්‍රශස්ත ළමා ගායනය (බාලිකා) නීල කොබෙයියෝ ගීතය ගැයූ උදානී පබසරා* 2009/2010 වසරේ ප්‍රශස්ත ළමා ගේය පද රචනය – හිරු එනකොට ආකාසෙට - ගීතය රචනා කළ මහින්ද අල්ගම* 2009/2010 වසරේ ප්‍රශස්ත ළමා ගී තනු හා සංගීත නිර්මාණය – සිත් පුරා මල් පිපී ගීතය මහේෂ් ලක්සිරි දෙනිපිටිය* 2009/2010 වසරේ ප්‍රශස්ත ළමා ගී රූප රචනය-සම්මාන පිරිනැමෙන්නේ නැත.* 2009/2010 වසරේ ප්‍රශස්ත ළමා ගී සංයුක්ත තැටිය – කාන්ති වර්නකුලසූරිය සිංදු යාළුවෝ සංයුක්ත තැටිය* 2009/2010 වසරේ ප්‍රශස්ත ජන ගායනා ඒකල (පිරිමි) - දිලුම් නිරංජ හේෂාන් රොද්‍රිගෝ* 2009/2010 වසරේ ප්‍රශස්ත ජන ගායනා ඒකල (ගැහැණු) - තරඟය සඳහා කිසිවෙක් ඉදිරිපත් වී නොමැත.*2009/2010 වසරේ ප්‍රශස්ත ජන ගායනා සමූහ – සම්මාන ප්‍රදානය සඳහා ප්‍රශස්ත මට්ටමේ නිර්මාණ ඉදිරිපත් වී නොමැත.* 2009/2010 වසරේ ප්‍රශස්ත ජන ගී නව නිර්මානය – කන්දේ දෙයියෝ නිර්මාණය ඉදිරිපත් කළ නිමල් දිසානායක.කුසලතා - සිංහල මාධ්‍යය* 2009/2010 වසරේ ප්‍රශස්තම සංයුක්ත තැටිය කුසලතා – රවී සිරිවර්ධනදෙමළ මාධ්‍යය සම්මාන* 2009/2010 වසරේ ප්‍රශස්ත ගායනය ඒකල පිරිමි – කේට්කිරායි අන්බේ ගීතය ගැයූ සාමිත් තම්බි* 2009/2010 වසරේ ප්‍රශස්ත ගායනය ඒකල කාන්තා – ඉලේනිලා ගීතය ගැයූ විරෝෂිනී විජේරත්නම්* 2009/2010 වසරේ ප්‍රශස්ත ගී තනු හා සංගීත නිර්මාණය – කන්ඩොම් කන්ඩොම් ගීතයේ ගී තනු හා සංගීත නිර්මාණය කළ සූරියන් එෆ්. එම්. රේඩියෝ* 2009/2010 වසරේ ප්‍රශස්ත ගේය පද රචනය – පුක්කි රෙන්දායි ගීතය රචනා කළ තම්බිරත්නම් සදිෂ්කාන්ත්* 2009/2010 වසරේ ප්‍රශස්ත රූප රචනය – අලගන් මුරුගන් ගීතය රූප රචනය කළ නඩේසු සෙල්වචන්ද්‍රන්* 2009/2010 වසරේ ප්‍රශස්ත සංයුක්ත තැටිය – වර්ල් ප්‍රනිච්ගේ “ඩෙස්ටිනි” සංයුක්ත තැටිය* 2009/2010 වසරේ ප්‍රශස්ත ජන ගී නව නිර්මාණය – තෛයියාරේ නිර්මාණය කළ වර්ල් ප්‍රජීව* සම්මාන ලැබූ ප්‍රවීණ සංගීතඥයෝජන සංගීත ක්ෂේත්‍රය – සේන ෆොන්සේකා මහතා.නව නිර්මාණාත්මක සංගීත ක්ෂේත්‍රය – කළණි පෙරේරා මහතා.බටහිර සංගීත ක්ෂේත්‍රය – දිලුප් ගබඩාමුදලි මහතා.දක්ෂිණ භාරතීය සම්භාව්‍ය සංගීත ක්ෂේත්‍රය – සුප්පයියා කනපතිපිල්ලේ මහතා.නාද ශික්ෂණය – ඔගී රණවීර මහතා.උත්තර භාරතීය සම්භාව්‍ය සංගීත ක්ෂේත්‍රය – විශාරද තන්ජුලා සෙනෙවිරත්න මියඅධ්‍යාපන සංගීත ක්ෂේත්‍රය – මහාචාර්ය දයා රත්නසේකර.සුභාවිත සංගීත ක්ෂේත්‍රය – සෝමතිලක ජයමහ මහතා.ගීත රචනා ක්ෂේත්‍රය – මහින්ද අල්ගම මහතා.සිනමා සංගීත ක්ෂේත්‍රය – සෝමපාල රත්නායක මහතා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090212</link>
    <topic>වසර 38 කට පසු මාලිගාවත්ත මහල් නිවාස ප්‍රතිසංස්කරණය කෙරේ</topic>
    <author>චන්දිමා එදිරිමාන්න</author>
    <content>මාලිගාවත්ත මහල් නිවාස සංකීර්ණයේ ප්‍රතිසංස්කරණ කටයුතු මේ දිනවල සිදුකෙරෙමින් පවතී. පැරණි මහල් නිවාස සංකීර්ණයක් වන මෙහි ප්‍රතිසංස්කරණ සිදුකරනු ලබන්නේ වසර 38 කට පමණ පසුව බව, ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවැසීය.ඇමැතිවරයා මෙසේ පැවසුවේ මාලිගාවත්ත මහල් නිවාස සංකීර්ණයේ ප්‍රතිසංස්කරණ පිළිබඳව නිරීක්ෂණ චාරිකාවකට ඊයේ (01) සහභාගි වෙමිනි.එහිදී අදහස් දක්වමින් ඇමැති විමල් වීරවංශ මහතා මෙසේද කීය.මහල් නිවාස ප්‍රතිසංස්කරණය වෙනුවෙන් ජනාධිපති මහින්ද රාජපක්ෂ මහතා පසුගිය අයවැයෙන් රුපියල් මිලියන 167 ක් වෙන්කර තිබෙනවා. රාජ්‍ය ඉංජිනේරු සංස්ථාව මෙහි ප්‍රතිසංස්කරණ කටයුතු සිදුකරනු ලබනවා. ලබන දෙසැම්බර් මාසය වනවිට සියලු ප්‍රතිසංස්කරණ සිදුකොට අවසන් කර ජනතාවට ලබා දෙනවා.සියලු දෙනාට සුරක්ෂිත වටපිටාවක් ඇතිකර මනාලෙස සැකසූ මහල් නිවාස පද්ධතියක් ලබාදීම රජයේ අරමුණයි.මාලිගාවත්ත මහල් නිවාස සංකීර්ණයේ ගොඩනැගිලි (බ්ලොක්ස්) 86 ක් ඇති අතර නිවාස ඒකක 1512 කි. එම නිවාස ඒකකවල පවුල් 1700ක් පමණ සිටින අතර පුද්ගලයින් වශයෙන් ගත් කළ 8500 ක පමණ පිරිසක් ජීවත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090213</link>
    <topic>ඖෂධ ගන්න රු. කෝටි 2100කට අධික මුදලක් වැයකරයි</topic>
    <author>සන්ධ්‍යා කරුණාරත්න</author>
    <content>ඖෂධ මිලදී ගැනීම සඳහා රජය වැය කරන මුදල මේ වසර අවසාන වන විට රුපියල් කෝටි 2100 ක මුදලක් ඉක්මවිය හැකි බව සෞඛ්‍ය අමාත්‍යාංශය පවසයි. ඖෂධ මිලදී ගැනීම සඳහා රුපියල් කෝටි 1900 ක මුදලක් මේ වනවිට රජය වැය කර ඇති බව ද සෞඛ්‍ය ඇමැති මෛත්‍රීපාල සිරිසේන මහතා පවසයි.රාජ්‍ය ඖෂධ සංස්ථාවේ නිරීක්ෂණ චාරිකාවක නිරත වෙමින් ඇමැතිවරයා ඊයේ (01 දා) මේ බව ප්‍රකාශ කර සිටියේය.ඖෂධ මිලදී ගැනීම සම්බන්ධව ක්‍රියාත්මක වන ක්‍රමවේද හා ඉදිරි වැඩපිළිවෙළ පිළිබඳ එම සංස්ථාවේ නිලධාරීන් දැනුවත් කිරීම ද මෙහිදී සිදුකෙරිණ.රෝහල්වලට අවශ්‍ය ඖෂධ මිලදී ගැනීම සඳහා මෙතෙක් රජයෙන් වෙන්කළේ රුපියල් කෝටි 1300 ක් හෝ 1400 ක් වැනි මුදලක් බවත් ඊට වඩා විශාල මුදලක් ඖෂධ මිලදී ගැනීම සඳහා මේ වසරේ දී රජය මගින් සෞඛ්‍ය අමාත්‍යාංශයට ලබා දී ඇති බවත් ඇමැතිවරයා කීය.ප්‍රධාන රෝහල්වල බාහිර රෝගී ප්‍රතිකාර අංශ රාත්‍රී අට වන තෙක් විවෘතව තබන ලෙස ජනාධිපති මහින්ද රාජපක්ෂ මහතා ලබාදුන් උපදෙස් පරිදි රෝහල් විවෘතව තිබීමෙන් රෝගීන්ට අවශ්‍ය ඖෂධ ප්‍රමාණය සියයට 34 ක් ඉහළ ගොස් ඇති බව ද ඇමැතිවරයා පැවැසීය.ඖෂධ මිලදී ගැනීමේ කාර්යාවලියේ දී රාජ්‍ය ඖෂධ නීතිගත සංස්ථාවට ටෙන්ඩර් කැඳවීමට අදාළව විශාල වගකීමක් පැවරී ඇත්තේ යැයි ද එම සංස්ථාව ඉන් නිදහස් කිරීම සඳහා ටෙන්ඩර් පටිපාටියෙන් තොරව ඍජුවම රජයකින් රජයකට ඖෂධ මිලදී ගැනීමේ ක්‍රමවේදයක් ආරම්භ කිරීමට පියවර ගෙන ඇත්තේ යැයි ද ඇමැතිවරයා ප්‍රකාශ කළේය.රාජ්‍ය මැදිහත්වීම මත ඉන්දියානු හා බංග්ලාදේශ රටවලින් ඖෂධ මිලදී ගැනීමේ කාර්යාවලිය සාර්ථක කර ගැනීමේ කටයුතු මේ වනවිටත් සිදුකරමින් පවතියි.ඖෂධ මිලදී ගැනීම අවිධිමත්ව සිදු කිරීම නිසා වැඩ තහනමට ලක්ව ඇති පුද්ගලයන්ගේ වැඩ තහනම සිදුකළේ විධිමත් විමර්ශනයකින් පසුව බවත් මින් ඉදිරියට පැවැත්වෙන පරීක්ෂණවලින් ඔවුන් නිවැරදිකරුවන් ලෙස තහවුරු වුවහොත් නැවත සේවයේ පිහිටුවන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090214</link>
    <topic>වත්මන් තරුණ පරපුරට බෞද්ධ සාහිත්‍ය පිළිබඳව අවබෝධයක් ලබාදිය යුතුයි</topic>
    <author>උපාලි කරුණාරත්න</author>
    <content>වර්තමාන තරුණ පරපුරට බුදු දහම තුළින් පෝෂණය වූ බෞද්ධ සාහිත්‍ය පිළිබඳව වැඩි අවබෝධයක් ලබා දීම ඉතා වැදගත් බව දෙහිවල, නැදිමාල බෞද්ධ සංස්කෘතික මධ්‍යස්ථානාධිපති කිරම විමලජෝති නාහිමියෝ පැවසූහ.සාහිත්‍ය පරිශීලනය තුළින් කිසිවකුට රැවටිය නොහැකි පිරිසක් බිහිවන බව ද, නාහිමියෝ ප්‍රකාශ කළහ.රට අලුත් ගමනක් යන මේ මොහොතේ බෞද්ධ සාහිත්‍ය ප්‍රචලිත කිරීම තුළින් එම ගමනට ශක්තියක් ලබාගත හැකි බව ද උන්වහන්සේ පැවසූහ.කිරම විමලජෝති නාහිමියෝ එසේ ප්‍රකාශ කළේ කොළඹ දී පෙරේදා (31) පැවැති මාධ්‍ය හමුවකදීය.මෙම සාහිත්‍ය මාසය තුළදී බෞද්ධ දර්ශනය, සාහිත්‍ය පිළිබඳ ග්‍රන්ථ වැඩි වැඩියෙන් ජනතාවට ලබාගන්න පුළුවන්. බෞද්ධ ග්‍රන්ථ වැඩි වැඩියෙන් ජනතාව පරිශීලනය කිරීම තුළින් සිදුවනුයේ නිවැරදි දැක්මක් සහිත සමාජයක් බිහිවීමයි.රටට පැමිණි ආක්‍රමණිකයන් බෞද්ධ සාහිත්‍ය ග්‍රන්ථ විනාශ කිරීමට එදා කටයුතු කළා. බෞද්ධ සාහිත්‍ය සොබාදහමට ද ඉතා සමීපයි.පාර්ලිමේන්තු මන්ත්‍රී ජානක පි‍්‍රයන්ත බණ්ඩාර මහතා - මෙම සාහිත්‍ය මාසය තුළදී බෞද්ධ සාහිත්‍ය පිළිබඳව ප්‍රබෝධයක් ඇතිකළ යුතුයි. අපට තිබෙන්නේ ඉතා ඈතට දිවයන ශිෂ්ටාචාරයක්. එම ශිෂ්ටාචාරය බෞද්ධ දර්ශනය තුළින් පෝෂණය වුණා.අපි ජනාධිපතිතුමා සමඟ කටයුතු කරන්නේ, ශ්‍රී ලංකාව ආසියාවේ ආශ්චර්ය කරන ගමන්ම අපේ රට ආසියාවේ අධ්‍යාත්මික ශක්තීන්ගෙන් හිමි පුද්ගලයන් සිටින රටක් බවට පත් කිරීමටයි.හිටපු මහ දිසාපති සහ ග්‍රන්ථ කර්තෘ ලීල් ගුණසේකර මහතා - බෞද්ධ සාහිත්‍ය කියන්නේ අපේ උරුමයක්. එය ගුණ නැණ බලය වර්ධනය කරන සාහිත්‍යයක්. සාහිත්‍ය කියන්නේ ගැඹුරු හරයක් තිබෙන සමාජය යහමඟට ගෙන යන දෙයක් වශයෙන් හැඳින්විය හැකියි.බෞද්ධ දර්ශනය පිළිබඳ උපදේශක චන්දන ගුණවර්ධන මහතා - මෙම සාහිත්‍ය මාසය තුළ දාන පාරමිතා මංජුසාව නමින් මුදල් දමන කැටයක් ද අප හඳුන්වා දෙනවා. මේක සෑම ගෙදරකම තිබීම වැදගත්. පවුලේ සියලු දෙනා සමඟ මෙම කැටයට දමන මුදල්වලින් විවිධ පුණ්‍ය ක්‍රියා සිදුකළ හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090215</link>
    <topic>සටන් බිමේදී දිවි දුන් STF විරුවන් සමරා පින්කම්</topic>
    <author>කිත්සිරි වනසිංහ</author>
    <content>යුද්ධයේ දී දිවිපිදූ පොලිස් විශේෂ කාර්ය බළකායේ විරුවන් සමරා ඊයේ (01) අනුරාධපුර ශ්‍රී මහා බෝ සමිඳු අභියස දී ආගමික වතාවත් රැසක් පැවැත්විණි.ශ්‍රී මහා බෝධීන් වහන්සේ අභියස පැවති ආගමික වතාවත් වලින් අනතුරුව රුවන්වැලි මහා සෑ විහාර භූමියේ දී විශේෂ කාර්ය බළකා සෙබළුන්ගේ සහභාගිත්වයෙන් ලේ දන්දීමේ කඳවුරක් ද පැවැත්විණි.1984 සැප්තැම්බර් 01 වැනිදා යාපනය ටික්කම් හිදී පළමු වරට එල්. ටී. ටී. ඊ ත්‍රස්තවාදී ප්‍රහාරයකින් විශේෂ කාර්ය බළකායේ සෙබළු සිවු දෙනෙක් දිවි පිදූහ.දශක තුනක යුද්ධය අවසන් වන විට සෙබළුන් 462ක් රට ජාතිය වෙනුවෙන් දිවි පිදූ අතර ඔවුන් සමරා පිං පෙත් අනුමෝදන් කිරීම නිමිතිකර ගෙන වසරක් පාසා මෙම වැඩසටහන පැවත්වනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090216</link>
    <topic>සෑම අංශයකින් ම පරිපූර්ණ රටක් බිහි කිරීමට මහාචාර්ය රෝහණධීර උපරිමයෙන් කැප වුණා</topic>
    <author>මහින්ද අලුත්ගෙදර</author>
    <content>සෑම අංශයකින් ම පිරිපුන් රටක් ලෙස ඉදිරියට ගමන් කළ හැක්කේ මහාචාර්ය මැන්දිස් රෝහණධීර මහතා වැනි වියතුන්ගේ සේවය උපරිම ලෙස ප්‍රයෝජනයට ගැනීමෙන් බව අගමැති දි. මු. ජයරත්න මහතා පවසයි.මේ සඳහා මහාචාර්ය මැන්දිස් රෝහණධීර මහතාගේ අදහස්, මඟපෙන්වීම, දැනුම ආදී සියල්ල ප්‍රයෝජනවත් වන බව සඳහන් කළ අගමැතිවරයා එය ශ්‍රී ලංකාවට පමණක් නොව ලෝකයේ බොහෝ රටවලට වැදගත් වනු ඇතැයි ද කියා සිටියේ ය.ඒ මහතා මේ අදහස් පළ කළේ අභාවප්‍රාප්ත මහාචාර්ය මැන්දිස් රෝහණධීර මහතාගේ අවසන් කටයුතු සිදු කිරීම නිමිත්තෙන් බොරැල්ල කනත්තේදී පෙරේදා (31) පැවැති අවමංගල උළෙල අමතමිනි.එහි දී වැඩිදුරටත් අදහස් පළ කළ දි. මු. ජයරත්න මහතා මෙසේ ද පැවසීය,විවිධ අංශයන්ගෙන් අපේ රටට විශාල දායකත්වයක් ලබාදුන් පුද්ගලයන් දෙදෙනකු මෑතකදී අපේ රටට අහිමි වුණා. නව ලෝක අධිපති දේශමාන්‍ය එච්. කේ. ධර්මදාස මහතා සහ මහාචාර්ය මැන්දීස් රෝහණධීර මහතා එහි දී නම් කරන්න පුළුවන්.ඔවුන් අපේ රටට කළ මෙහෙවර අති විශාලයි. ඒ මහතා ජපානයට පමණක් නොව ලෝකයේ රටවල් රැසකට තොරතුරු ලබා දී තිබෙනවා. ඒ වගේ ම ඔහු ඒ ඒ රටවල ඉතිහාසය පිළිබඳ විමර්ශනය කළ උගතෙක්. තම සේවය කාර්යක්ෂමව ලබා දුන්නා පමණක් නොව ග්‍රන්ථ රැසක් ද ලියා පළ කළා.රෝහණධීර මහතාගෙන් දැනුම ලැබූවන් ලෝකයේ බොහෝ රටවල සේවය කරනවා. ගම්පොළ අම්බුළුවාවේ ගිය අවස්ථාවක ඒ මහතා අම්බුළුවාව පිළිබඳව කරුණු රැසක් හෙළි කළා. ඒ මහතාගේ අභාවය අපේ රටටම විශාල පාඩුවක්. දේශපාලනික වශයෙන් කටයුතු කිරීමේ දී පක්ෂයත්, රටත් රැකගෙන කටයුතු කළ යුතු ආකාරය පිළිබඳව හොඳ චින්තනයක් ඒ මහතා සතු වුණා.ඒ වගේ ම හොඳ දර්ශනයක් ද තිබුණා. මෙහිදී රටේ අනාගතය සකස්විය යුතු ආකාරය පිළිබඳව කරුණු දක්වා තිබෙනවා. ඒ මහතාගේ සේවය ලංකාවට පමණක් නොව සමස්ත ලෝකයට ම ප්‍රයෝජනවත්.තායිලන්තය, බංග්ලාදේශය මෙන් ම දියුණු ජපානය පිළිබඳව ද මැන්දීස් රෝහණධීර මහතා පර්යේෂණ කර තිබෙනවා. ජනාධිපති මහින්ද රාජපක්ෂ මහතා සමඟ මිත්‍රශීලිව හා ශ්‍රී ලංකා නිදහස් පක්ෂය සමඟ සමීපව ඒ මහතා කටයුතු කළා.ඒ මහතා උපාධි, සම්මාන රැසකට හිමිකම් කියනවා. දක්ෂ ලෙස අපේ ඉතිහාසය සම්බන්ධයෙන් කරුණු දක්වා තිබෙනවා. ඒ මහතා අහිමිවීම ලාංකීය සැමට සිදු වූ විශාල පාඩුවක්. එක් පුද්ගලයකු කළ කාර්යය පිළිබඳ අධ්‍යනය කළ යුතුයි. ඒක අපේ ජීවිතයට, ජාතියට, සමාජයට ප්‍රයෝජනවත්. මෙවැනි ශ්‍රේෂ්ඨ පුද්ගලයන් සමඟ අපි ඉදිරියට යා යුතුයි.අමරපුර නිකායේ අනුනායක කොටුගොඩ ධම්මාවාස අනුනාහිමි - මේ රටේ ප්‍රසිද්ධ ඉතිහාසඥයෙක් ලෙස මහාචාර්ය මැන්දීස් රෝහණධීර මහතා රටට ඉතා විශාල නිහඬ සේවාවක් ඉටු කර තිබෙනවා. ඕනෑම අයෙකු සමාජයේ ජීවත් වන කාලයේ යම් සේවාවක් කළ යුතු වෙනවා. අමරණීය සේවාවක් කළ මිනිසුන් අපි අතර සදාකල් ජීවත් වෙනවා. එදා අපේ ඉතිහාසය වෙනස් කරන්න අපේ රට පාලනය කළ පෘතුගීසි, ලන්දේසි, ඉංග්‍රීසි කටයුතු කළා.නමුත් ඒ තත්ත්වයෙන් වෙනස් කර අපේ රටේ ඉතිහාසය පිළිබඳව යථාර්ථය හඳුන්වා දෙන්න මැන්දීස් රෝහණධීර මහතා විශාල මෙහෙවරක් කළා. කොතරම් කරදර තිබුණ ද, කාර්ය බහුල වූව ද රටේ නොයෙක් ප්‍රදේශවලට ගොස් මහා සඟරුවන හමු වී ශාසනික තොරතුරු රැසක් සොයා ගත්තා. එවැනි ශ්‍රේෂ්ඨ පුද්ගලයෙක් ලෙස ඒ මහතා හඳුන්වන්න පුළුවන්.ඒ මහතා විවිධ පර්යේෂණ සිදු කළා. ධර්ම නීති රීති අනුව, ශිලා ලේඛන අනුව රටට කරුණු පැහැදිලි කර තිබෙනවා. ඒ මහතා අදත් අපිට යම් පාඩමක් කියා දී තිබෙනවා. තමාට සේම සියලු දෙනාටම මරණය අත් වෙනවා. ඊට සූදානම් වෙන්න යනුවෙනි. ඉතිහාසය මතු කළ ශ්‍රේෂ්ඨ පුද්ගලයෙක් අද දැයෙන් සමුගත්තා. ගිහිපැවිදි දෙපක්ෂයෙන් ම මෙවැනි ශ්‍රේෂ්ඨයන් තව තවත් අපේ රටට පහළ විය යුතුයි. එවැනි මහඟු කාර්යයක් ඉටු කළ පුද්ගලයෙක් ලෙස මහාචාර්ය මැන්දීස් රෝහණධීර මහතා ඉතිහාසයට එක්වෙනවා.ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන හිමි -මහාචාර්ය මැන්දීස් රෝහණධීර මහතා ඉතා ශ්‍රේෂ්ඨ පුද්ගලයෙක්. ඒ මහතා මේ රටේ අධ්‍යාපනයට, ශාස්ත්‍රීය සේවයට උදාර සේවාවක් කළා. ඒ නිසා ම රෝහණධීර මහතා ඉතිහාසයට එක් වෙනවා. අපේ රටේ ඉතිහාසය ගැන විමර්ශන කළේ ඇතැම් විට විදේශිකයන්ට අපේ ඉතිහාසය නිවැරැදිව විමර්ශනය කරන්න උත්සාහ ගන්නා ලද පුද්ගලයෙක් ලෙස රෝහණධීර මහතා අයත් වෙනවා.ඒ මහතා ජයවර්ධනපුර විශ්වවිද්‍යාලයට ඇතුළු වූයේ ඉගැන්වීමට පමණක් නොවේ. ඒ මහතා එහි සේවය කරන විට පාලි ඉගැන්වීමට ද කටයුතු කළා. තමා වඩා ඇලුම් කළ ඉතිහාස විෂය ඔස්සේ ආචාර්ය උපාධියක් ලබා ගත්තා. අවසානයේ විශ්වවිද්‍යාලයෙන් සමුගත්තේ ජ්‍යෙෂ්ඨ මහාචාර්යවරයෙක් හැටියටයි.ඒ මහතා හැමවිට ම තම අදහස් විවෘතව ඉදිරිපත් කළා. ජයවර්ධනපුර විශ්වවිද්‍යාලයේ ඉතිහාස අධ්‍යයන අංශය ප්‍රබෝධමත් කරන්න ඒ මහතා පියවරගත්තා.රටේ ගැටලු ඇති වූ විට ඒ මහතා නැ¼ඟී සිටියා. රටට ආදරය කළා. රටට හානි සිදුවන විට දී නොබියව නැගී සිටිය අයෙක් ලෙස රටේ ම ගෞරවය හිමිවෙනවා. රෝහණධීර මහතාගේ අභාවය රටටම විශාල පාඩුවක්.භීෂණ කාලයේ දී තම වැඩිමහල් පුත්‍රයා අතුරුදන් වීම ගැන ඒ මහතා කම්පනයට ලක්ව සිටියා. අද ඒ මහතාගේ අවසන් කටයුතු සිදු කෙරෙන්නේ රාජ්‍ය ගෞරව සහිතවයි.කෝට්ටේ නාග විහාරාධිපති මාදුළුවාවේ සෝභිත නාහිමි - ගිරුවාපත්තුවේ පල්ලත්තර ප්‍රදේශයේ උපත ලැබූ මැන්දිස් රෝහණධීර මහතාට වයස අවුරුදු පහ වන විට පියා මිය ගියා. ඉන්පසුව ඒ මහතා ඇතුළු පවුලේ සැමට දුක් කරදර රැසකට මුහුණ දීමට සිදුවුණා. එහිදී රෝහණධීර මහතාගේ මෑණියන් විශාල පරිශ්‍රමයක් දරා මේ පවුල ශක්තිමක් කළා.රෝහණධීර මහතා නිට්ටඹුවේ විද්‍යාලයට පැමිණියේ දුෂ්කර ගමන් මඟකින්. තමාගේ නිවෙස උකසට තබා මුදල් ලබා දී තිබෙනවා.රෝහණධීර මහතා මහාචාර්යවරයෙක් පමණක් නොව හොඳ ස්වාමිපුරුෂයෙක් මෙන්ම හොඳ පියෙක්. ඒ මහතා පාලි ඉගැන්වීමට ශ්‍රී ජයවර්ධනපුර විශ්වවිද්‍යාලයට ගියා. පසුව ඉතිහාසය ඉගැන්වූවා.හොද කථිකයෙක්. ඒ නිසාම සිසුන් වැඩි පිරිසක් ඉතිහාසය විෂය තෝරා ගත්තා. හෙතෙම වැඩ කළ කාලයේ සිසුන් සමඟ සුහදව කටයුතු කළා. රෝහණධීර මහතාට විවේකයක් තිබුණේ නැහැ. ඒ වගේම වටපිටාවේ සියලු දෙනා සමඟම මිත්‍රශීලිව කටයුතු කළා.රෝහණධීරයන්ගේ මරණය මුළු රටටම අසුබ ලකුණක්. ඉතාම ක්‍රියාශීලි පුද්ගලයෙක් ලෙස කටයුතු කළා.මෙවැනි කාලයක රෝහණධීර මහතාගේ වටිනාකම අප්‍රමාණයි. ඒ මහතා ග්‍රන්ථ රැසක් ලියා තිබෙනවා.කහ සිවුරට මෙතරම් ආදරය කළ අයෙක් හොයා ගන්න බැහැ. ශාසනය නඟා සිටුවන්නට ඒ මහතා විශාල මෙහෙවරක් ඉටුකළා.ඉතිහාසය ගැන පමණක් නොව හොඳ පඬිවරයෙක් මෙන්ම කළ්‍යාණ මිත්‍රයෙක්. මෙවැනි මිනිසුන් දුර්ලභයි. කලාතුරකින් දළ ඇති ඇතුන් හළ වෙනවා. එයිනුත් ගජ මුතු පිහිටන්නේ සුළු පිරිසකටයි. මෙවැනි අයෙකු මිය යාම ගැන සියලු දෙනාම කනගාටු වෙනවා.සෞඛ්‍ය ඇමැති මෛත්‍රීපාල සිරිසේන මහතා - රෝහණධීර මහතා ශ්‍රී ලංකා නිදහස් පක්ෂයට මඟ පෙන්වූ උගතෙක්. 1979 දී අපේ පක්ෂයේ නව ව්‍යවස්ථාව සම්පාදනය කරන විට එම සම්පාදක මණ්ඩලයේ සභාපතිවරයා ලෙස කටයුතු කළා. ඒ මහතා මේ රටට විශාල සේවාවක් කළ පුද්ගලයෙක්.ශ්‍රී ලංකා නිදහස් පක්ෂය ශක්තිමත් කරන්න ඒ මහතා කටයුතු කළා. ඒ මහතා ශ්‍රී ලංකාවට පමණක් නොව ලෝකයටම විද්වතෙක්. ඇත්තටම මහාචාර්ය මැන්දිස් රෝහණධීර මහතාගේ ජීවිතයෙන් අපට ඉගෙන ගතයුතු බොහෝ කරුණු තිබෙනවා. සමාජයේ සියලු දෙනාටම එය එකසේ ප්‍රයෝජනවත්.ඒ මහතා ශ්‍රී ජයවර්ධනපුර විශ්වවිද්‍යාලයේ බොහෝ කාලයක් සේවය කර තිබෙනවා. එම සේවා කාලයේදී ඒ මහතාගෙන් ශිල්ප ඉගෙන ගත් බොහෝ පිරිසක් අපේ සමාජයේ ඉන්නවා.සංස්කෘතික හා කලා කටයුතු ඇමැති ටී. බී. ඒකනායක මහතා - රෝහණධීර මහතා සංස්කෘතික අමාත්‍යාංශයේ උපදේශකවරයෙක් ලෙස දිගු කලක් කටයුතු කළා. සිංහල ශබ්ද කෝෂයේ සේවය කළා. රුහුණේ පුද්ගලයෙක් විදිහට එම ප්‍රදේශයේ ගැටලු අවස්ථාවලදී ඊට මැදිහත්වී කටයුතු කළා. එපමණක් නොව ශාසනයටද විවිධාකාරයෙන් සේවය කර තිබෙනවා. ඒ මහතා සමඟ එක්තරා අවස්ථාවක මම සෝවියට් දේශයේ මොස්කව් නගරයට ගියා . ඒ මහතා භාෂාව, ඉතිහාසය හා සංස්කෘතිය ආදී සියලු අංශයන්ගෙන් උදාර මෙහෙවරක් ඉටුකර තිබෙනවා. එය අපේ රටට ඉතාම වැදගත් කොට සළකන්න පුළුවන්.කඩුවෙල නගරාධිපති ජී. එච්. බුද්ධදාස මහතා - රෝහණධීර මහතා වසර ගණනක් අපි සමඟ එකට වැඩ කළා. වසර 50 ක පමණ ඉතිහාසයක් ඒ සඳහා තිබෙනවා. ඒ මහතා ප්‍රදේශයට විශාල සේවාවක් ඉටුකර තිබෙනවා. අපිට සෑම දෙයක් පිළිබඳවම අවවාද, උපදෙස් ලබා දී තිබෙනවා. ඒ මහතා අවිස්සාවේල්ල උප සංවිධායක ලෙසත් කටයුතු කර තිබෙනවා. මැන්දිස් රෝහණධීර මහතාගේ අභාවය අපේ මහ නගර සභාවට විශාල පාඩුවක්.හිටපු අධ්‍යාපන ඇමැති කරුණාසේන කොඩිතුවක්කු මහතා - මැන්දිස් රෝහණධීර මහතා භූමිකාවන් කිහිපයක් ඔස්සේ කටයුතු කළා. දේශපාලන කටයුතුවලදී මෙන් ම විශිෂ්ට ශාස්ත්‍රීය මෙහෙයන් ඉටුකර තිබෙනවා. ඒ මහතාගේ සේවය අංශ කිහිපයකින්ම ඉටුකර තිබේ. දුන් පණිවුඩ අපේ රටේ ජනතාවගේ දැනුම පුළුල් කිරීමට හේතු වුණා.1970 දී එවකට සමගි පෙරමුණු රජය බලයට පැමිණියා. අනුන්ගේ මතයට ගරු කිරීමේ ආත්ම ශක්තිය ඒ මහතාට තිබුණා. මම සංස්කෘතික ඇමැතිවරයා වශයෙන් කටයුතු කරන කාලයේ විශ්වකෝෂයේ කතුවරයා ලෙස රෝහණධීර මහතා කටයුතු කළා.ඒ මහතා විපක්ෂ නායකවරයා සමඟ ද සුහදව කටයුතු කළා. මෙවැනි පිරිස් රටට අවශ්‍ය වෙනවා. ජනමාධ්‍ය හරහා තම දැනුම නිරවුල් ලෙස ලබා දී තිබෙනවා. දේශපාලනඥයන්ගේ අභිමතාර්ථවලට එරෙහිව යන කාලයක හොඳ රටක් නිර්මාණය කිරීමේ අරමුණින් හරිගුප්තා රෝහණධීර මහතා දේශපාලනයට යොමු කළා. රටට ජාතියට පවුලට, ශ්‍රී ජයවර්ධනපුර විශ්වවිද්‍යාලයට අපරිමිත මෙහෙවරක් ඉටුකළ රෝහණධීර මහතාට නිවන් සුව ප්‍රාර්ථනා කරනවා.අවමංගල්‍ය උළෙලේදී ආචාර්ය ඉත්තෑපාන ධම්මාලංකාර හිමියෝ පන්සිල් සමාදන් කරනු අතර මහාචාර්ය බෙල්ලන්විල විමලරතන හිමියෝ මතකවස්ත්‍ර පූජාව පැවැත්වූහ.ඉන් අනතුරුව ජනාධිපති මහින්ද රාජපක්‍ෂ , ආර්ථික සංවර්ධන ඇමැති බැසිල් රජපක්‍ෂ මහත්වරු හා ඉන්දියාවේ මහා බෝධි සංගමයද එවා තිබූ ශෝක පණිවිඩ ඉදිරිපත් කෙරිණි.ජනාධිපති මහින්ද රාජපක්‍ෂ මහතා සමඟ ඇමැතිවරුන් වන මෛත්‍රීපාල සිරිසේන, ඩලස් අලහප්පෙරුම, මහින්ද අමරවීර, බන්දුල ගුණවර්ධන, ආචාර්ය මර්වින් සිල්වා, නියෝජ්‍ය ඇමැති ගීතාංජන ගුණවර්ධන මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=n11090218</link>
    <topic>මාලබේ පෞද්ගලික වෛද්‍ය විද්‍යාලයේ නීත්‍යනුකූලභාවය සොයා බලන්න</topic>
    <author>සන්ධ්‍යා කරුණාරත්න</author>
    <content>මාලබේ පෞද්ගලික වෛද්‍ය විද්‍යාලයේ නීත්‍යනුකූලභාවය පිළිබඳ සොයා බැලීමට කමිටුවක් පත් කළ යුතු බව රජයේ වෛද්‍ය නිලධාරින්ගේ සංගමය සෞඛ්‍ය අමාත්‍යාංශයට දැනුම් දී ඇත. මේ වෛද්‍ය විද්‍යාලයට නීත්‍යනුකූලභාවය ලබාදීමට විශ්ව විද්‍යාල ප්‍රතිපාදන කොමිෂන් සභාව කටයුතු කරමින් සිටින බව ද රජයේ වෛද්‍ය නිලධාරින්ගේ සංගමය අවධාරණය කරයි.නීත්‍යනුකූල නොවන පෞද්ගලික වෛද්‍ය විද්‍යාල ආරම්භ කිරීම නිසා මෙරට වෛද්‍ය උපාධියට ලෝකයේ වෙනත් රටවල පවතින පිළිගැනීම නැතිව යන බව ද එම සංගමය පවසයි. රජයේ වෛද්‍ය නිලධාරින්ගේ සංගම් කාර්යාලයේදී ඊයේ (01) පැවැති මාධ්‍ය හමුවක් අමතමින් සංගමයේ උප ලේකම් වෛද්‍ය උපුල් ගුණසේකර මහතා මේ බව පැවසීය.මහාචාර්ය මල්කාන්ති චන්ද්‍රසේකර මහත්මිය මෙම පෞද්ගලික වෛද්‍ය විද්‍යාලයේ උපකුලපතිවරිය වශයෙන් පත්ව සිටින බවත් ඇය විශ්වවිද්‍යාල ප්‍රතිපාදන කොමිෂන් සභාවේ හා පේරාදෙණිය විශ්ව විද්‍යාලයේ වෛද්‍ය පීඨයේ කාය විවච්ඡේද විද්‍යා අංශයේ සේවය කරන බවත් වෛද්‍ය උපුල් ගුණසේකර මහතා කීය. මේ උපකුලපතිවරිය විශ්ව විද්‍යාල ප්‍රතිපාදන කොමිෂන් සභාවේ සේවය කිරීම, මේ පෞද්ගලික වෛද්‍ය විද්‍යාලයට නීත්‍යනුකූලභාවය ලබාදීමට සුදුසුකමක් ලෙස විශ්ව විද්‍යාල ප්‍රතිපාදන කොමිෂන් සභාව සිතන්නේ නම් එය වැරදි බවත් ඒ මහතා පවසයි.නිසි සුදුසුකම් හා පහසුකම් නොමැති මේ වෛද්‍ය විද්‍යාලයට නීත්‍යනුකූලභාවය අනිසි අයුරින් ලබාදීමට කටයුතු කරන්නේ නම් දීප ව්‍යාප්ත වෛද්‍යවරුන්ගේ වැඩ වර්ජනයක් සිදුකරන බවත් එම සංගමය දැනුම් දෙයි. මෙසේ ඉදිකරන පෞද්ගලික විද්‍යාලයෙන් වෛද්‍ය උපාධියක් ලබාගැනීම සඳහා එම විද්‍යාලයෙන් වසර තුනක් ද, ඊට අනුබද්ධිත රුසියාවේ වෛද්‍ය විද්‍යාලයෙන් වසර දෙකක් ද ඉගෙනීම සිදු කළ යුතුය. මේ ආකාරයට රටවල් ;දකක පිහිටි ආයතන දෙකකින් වෛද්‍ය උපාධිය හැදෑරීම මෙරට වෛද්‍ය සභාවේ ලියාපදිංචි වීමට නීත්‍යනුකූල නොවේ.වෛද්‍ය සභාවේ වෛද්‍යවරයෙකු ලෙස ලියාපදිංචි වීමට නම් සම්පූර්ණයෙන්ම උපාධි පාඨමාලාව මෙරට පැවැතිය යුතු බව වෛද්‍ය සභාවේ නිර්දේශය වේ. මේ පෞද්ගලික වෛද්‍ය විද්‍යාලයේ උපාධි පාඨමාලාව හැදෑරීම සඳහා එක් ශිෂ්‍යයෙකුගෙන් රුපියල් ලක්ෂ 65 ක් අය කෙරේ. දැනට රුපියල් ලක්ෂ 11,000 ක් මෙසේ සිසුන්ගෙන් අය කර ගෙන ඇති බව රජයේ වෛද්‍ය නිලධාරින්ගේ සංගමය සඳහන් කරයි. මේ සිසුන්ගෙන් අයථා ලෙස මෙසේ මුදල් අයකිරීම පිළිබඳව මහ බැංකුවේ අධිපති අජිත් නිවාඩ් කබ්රාල් මහතාට හා සෞඛ්‍ය අමාත්‍යාංශයට දැනුම් දී ඇති බවත් එම සංගමය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=r1109021</link>
    <topic>තවමත් දිවිගෙවන්නේ පැල්පත්වල</topic>
    <author/>
    <content>බේරුවල මැතිවරණ කොට්ඨාසයේ බේරුවල මස්සල්වෙල දම්වැල්වත්ත ගම්මානයේ ජනතාව ලෑලි පැල්පත්වල වෙසෙමින් ඉතා කටුක දිවියක් ගත කරති.ඔව්හු මෙහි පදිංචියට පැමිණ වසර 18ක් පමණ ගතවෙයි. දුගී දුප්පත් බවින් පීඩා විඳිමින් තමන් ජීවත්වන බව එහි වෙසෙන චන්ද්‍රකුමාර් මහතා පැවැසීය.“මට දරුවන් තුන්දෙනකු ඉන්නවා ජීවත් වෙන්නේ කුලී වැඩ කරලා. කෑලි හැලෙන අබලන් ලෑලි ගෙවල්වල ඉඳලා තමයි අපේ දරුවෝ පාසල් යන්නේ. මේ ගෙවල්වලට විදුලිය දෙන්නේ නැහැ. අපි ජීවත් වෙන්නේ අඳුරේ. නිවාසවල ලෑලි කැඩිලා ඒවා හදාගන්නවත් අතේ සල්ලි නැහැ. මේවා කාට කියන්නද බොන්න වතුර ටිකක් නැහැ. වැසිකිළියක් නැහැ. වර්ෂා දිනවල මේ ලෑලි නිවාසවල ඉන්න බැහැ. අපි ඒ දිනවලට වතුර බැස යන කල් පාර අයිනට වෙලා දරුවෝත් සමග ඉන්නවා.”අලගිරි චිත්‍රා මහත්මිය. මේ බිම පොඩි වැස්සකට පවා වැසි වතුරට යට වෙනවා. වතුර ගැලුවාම ගෙවල්වල ලෑලි ගැලවිලා බඩුමූට්ටු පාවෙනවා. දරුවන්ගේ පොත් පත් සපත්තු සෙරෙප්පු වතුරට ගහගෙන යනවා.ගෙවල් වතුරට යටවුණාට පස්සේ කෑම පැකට් එකක් ලැබිලා වැඩක් නැහැ. අපේ දරුවන්ට හැමදාම ලෙඩ. අපිරිසිදු වතුර පිරුණු මඩගොහොරුවක ජීවත් වෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=r1109022</link>
    <topic>යතුරුපැදි සොරුන්ට රතු එළියක්</topic>
    <author/>
    <content>අන්සතු යතුරු පැදියක් කවුරු හෝ සොරාගෙන ගිය විට එහි ඇන්ජිම දුරකථනයක් උපයෝගී කර ගනිමින් ක්‍රියා විරහිත කිරීමේ අපූරු ක්‍රියාවලියක් හඳුන්වාදීමට ආණමඩුව ඌරියාව ස්වර්ණපාලියාගම පදිංචි සහෝදරවරු තුන් දෙනෙකු සමත්වී තිබේ.රුහුණු සරසවියේ පරිගණක විද්‍යාව හදාරණ රන්දික ප්‍රශාද් තම සහෝදරයන් දෙදෙනා හවුල් කර ගෙන යතුරු පැදියට පිටතට නොපෙනෙන අයුරින් අමතර විදුලි උත්පාදන යන්ත්‍රයක් සවිකර දුරකථනයක් ඊට බද්ධ කර එහි දුරකථන පරිපතය තමන්ගේ අතේ රැඳි දුරකථනය සමග බද්ධ කර ගනිමින් මෙම අත්හදා බැලීම සිදු කර ඇත.ධාවනය වෙමින් ඇති යතුරු පැදිය ඕනෑම දුරක සිට අතේ රැදි දුරකථනයේ රහසිගත යම් අංකයක් සටහන් කර ඇමතීමට සැලැස්වීම මත නැවැත්වීමට හැකිය. එවිට නැවත එය පදවන්නාට මොනම ආකාරයෙන්වත් යතුරු පැදිය යළි පණ ගැන්වීමට නොහැකිය. එය කළ හැක්කේ දුරකථනය අත රැදිඅයට පමණි.නැවත පණ ගැන්වීමට ගන්නා උත්සාහය හා කෙරෙන කතා බහද අතේ ඇති දුරකථනයෙන් ඇහුම්කම් දීමටද පුළුවන. ශ්‍රී ලංකාව ඇතුලත කුමන ප්‍රදේශයක එය ධාවනය වුණත් සොයාගත් මේ නව තාක්ෂණය මගින් උපරිම විශිෂ්ට සේවය ලබා ගැනීමට පුළුවන. දුරකථන දෙකක් ඇතුළු සුළු මෙවලම් කිහිපයක් උපයෝගී කරගෙන කළ මේ අත්හදා බැලීම සාර්ථක වී තිබීම ගැන කතාකරන මේ තිදෙනා යතුරු පැදි කාර්මිකයෝ වෙති. මෙය යතුරුපැදිවලට පමණක් නොව ඕනෑම වාහනයක් සොයා ගත් සිද්ධාන්ත මත පිහිටා මේ ක්‍රියාවලිය ක්‍රියාත්මක කිරීමට හැකි බවද ඔව්හු කියති.ගමේ උපන් මේ තරුණ කාර්මික ශිල්පීන්ට යම් අත දීමක් කිරීමට ආයතනයක් හෝ දානපතියෙක් ඉදිරිපත් වෙයි නම් ඉදිරි කාලයේදී අපේ රටේ යම් පෙරළියක් කළ හැකි බව නම් සිකුරුය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=r1109023</link>
    <topic>රස පරීක්ෂක වාර්තා ප්‍රමාදය හේතුවෙන් කුඩු සැකකරුවෝ 300ක් කළුතර හිරේ</topic>
    <author>පාණදුර සමූහ කපිල සෝමරත්න</author>
    <content>හෙරොයින් මත්ද්‍රව්‍ය සහ ගංජා ළඟ තබා ගැනීම සම්බන්ධයෙන් පොලිසිය විසින් අත්අඩංගුවට ගනු ලැබූ සැකකරුවන් 300 දෙනෙක් පමණ කළුතර බන්ධනාගාරයේ රැඳවුම් භාරයේ සිටිති.අවුරුදු තුන හතරක් තිස්සේ අධිකරණය විසින් බන්ධනාගාර ගතකර සිටින සැකකරුවන්ට මෙතෙක් නඩු පවරා නැත. සැකකරුවන් ළඟ තිබී අත්අඩංගුවට ගනු ලැබු මත්ද්‍රව්‍ය පරීක්ෂාකිරීම සඳහා අධිකරණය විසින් එම මත්ද්‍රව්‍ය රජයේ රස පරීක්ෂකවරයා වෙත යවා පරීක්ෂණ වාර්තා කැඳවා ඇත. එහෙත් බොහෝ සැකකරුවන් ගේ මත්ද්‍රව්‍ය වාර්තා තවමත් රජයේ රස පරීක්ෂක දෙපාර්තමේන්තුවෙන් අධිකරණයට ඉදිරිපත් කර නැතැයි අධිකරණය හමුවේ අනාවරණය වී ඇත.පසුගියදා පාණදුර මහේස්ත්‍රාත් ආර්. එස්. ඒ. දිසානායක මහතා විසින් සැකකරුවන් 123 දෙනෙක් ලබන 09 වැනිදා දක්වා රක්ෂිත බන්ධනාගාර ගත කරන ලදී.ඔවුන් අතර කාන්තාවෝ 15 දෙනෙක්ද සිටියහ.ඔවුන් දීර්ඝ කාලයක් තිස්සේ බන්ධනාගාරගත කර සිටින අය වෙති. මෙතෙක් ඔවුනට විරුද්ධ නඩු පවරා නැත. දින 14 කට වරක් සෑම සැකකරුවෙක්ම මහේස්ත්‍රාත් වරයා හමුවට පමුණුවා නැවත රක්ෂිත බන්ධනාගාර ගත කිරීමට සිදුවී ඇත.මෙම සැකකරුවන් අත්අඩංගුවට ගෙන ඇතත් පාණදුර වාද්දුව සහ පාණදුර උතුර පොලිස්ථාන වලින් අත්අඩංගුවට ගෙන අධිකරණයට ඉදිරිපත්කර බන්ධනාගාරගත කළ අයවෙති. මෙම සැකකරුවන්ට සහ සැකකාරියන්ට නඩු පැවරීම ඉක්මනින් කරන ලෙසට අදාළ වග කිවයුක්තන්ගේ අවධානය පාණදුර මහේස්ත්‍රාත් වරයා යොමු කර ඇත.රජයේ රස පරීක්ෂක වාර්තා කලට වේලාවට නොලැබෙන නිසා නඩු පැවරීමට නොහැකිවී ඇති බව පොලිස් නිලධාරීන් විසින් අධිකරණයට දන්වා ඇත. පාණදුර, කළුතර, හොරණ, මතුගම සහ අලුත්ගම පොලිස්ථාන විසින් අත්අඩංගුවට ගනු ලැබූ සැකකරුවෝ අවුරුදු තුන හතරක් තිස්සේ රක්ෂිත බන්ධනාගාරගතවී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=r1109024</link>
    <topic>කාන්තාවක් කෑගහන හඬ ඇසී බලන විට පෙම්වතා දියේ ගිලුණු බව තරුණියක් කීවා</topic>
    <author>සබරගමුව සමූහ – ජී. ඩබ්ලිව්. ගාමිණී</author>
    <content>“අනේ ගිලුනා - ගිලුනා බේරා ගන්න එන්න” දවසේ කුලියක් කර ගෙට ගොඩ වන මට ගැහැණු කෙනකුගේ අෙඳීනා හඬක් ඔය දෙසින් ඇහුණා. අතේ තිබුණු කළමනා ටික ගෙට විසි කළ මම ඔය දෙසට දිව්වා. එතන වැලපෙමින් සිටි ගැහැණු ළමයෙක් කෙනෙක් දියේ ගිලුණු බව කීවා.මම දියේ කිමිදී බලන විට කෙනෙක් මුනින් අතට ඔය පතුලේ වැටී සිටියා. මම ඔහු ගොඩට ගෙනාවා.ඔහු කථා කළේ නෑ. ගොඩ සිටි අය ඔහුට ප්‍රථමාධාර දී රෝහලට රැගෙන ගියා.බුලත්කොහුපිටිය පොලිස් වසමේ ලැවල ප්‍රදේ්ශයේ දී රිටිගහ ඔයේ දියේ ගිලුණු අයෙක් ගොඩට ගෙන ඒමට උපකාර කළ එම ස්ථානය අසල පදිංචිකරුවකු වූ බුලත්කොහුපිටිය ලැවල පී. සුනිල් ආනන්ද මහතා පසුගියදා කරවනැල්ල මූලික රෝහලේ අධිකරණ වෛද්‍ය සංකීර්ණයේ දී රෝහල් හදිසි මරණ පරීක්‍ෂක සාම විනිසුරු එච්. එම්. ජී. ඩබ්ලිව්. පරුස්සැල්ල මහතා ඉදිරියේ දී සාක්කි දෙමින් පැවැසීය.එසේ මිය ගොස් ඇත්තේ බලන්ගොඩ – හල්පේ, තුඹතැන්න පදිංචි කේ. ඩී. ගීත් කමල් දේශපි‍්‍රය නම් 25 හැවිරිදි තරුණයෙකි.මෙහිදී සාක්කි දුන් ඩබ්ලිව්. එම්. ලක්‍ෂිකා නිරෝෂණී මෙනෙවිය - මිය ගොස් ඇත්තේ මම විවාහවීමට සිටි අයයි. අප දෙදෙනා අතුරුගිරිය ප්‍රදේශයේ පෞද්ගලික වෙළෙඳ ආයතනයක සේවය කරනවා. අපේ මවුපියන් අපේ සම්බන්ධය ගැන දැනුවත් කර තිබෙනවා. දෙපාර්ශවයේම කැමැත්ත ලැබී තිබෙනවා.මම පුංචි අම්මලගේ නිවසේ සිට වැඩට යනවා. ඔහු වෙනත් නවාතැනක සිට සේවයට එනවා.අප දෙදෙනා පසුගියදා බුලත්කොහුපිටියේ ඥාති නිවෙසකට ආවා. එහිදී පස්වරු 4.00 ට පමණ එම නිවසේ කුඩා දරුවන් දෙදෙනකු ද සමග රිටිගහ ඔයට නාන්න ආවා.මම දිය නෑමට ඇඳුම් මාරුකරන අතරේ කමල් දිය නෑමට ඔයට බැස්සා. ඔහු දිය යට ගිහින් උඩට ආවා මා දෙස බලමින් දිය නාන අතරේ ඔහු දෑත් උඩට උස්සමින් දඟලනවා වගේත් මම දැක්කා. මම හිතුවේ ඔහු මට විහිළු කරනවා කියලයි.දිය යට ගිය ඔහු නොපෙනී ගියා. මම ඒ වෙලාවේ කෑ ගැසුවා. ඒ වෙලාවේ ආපු අයෙක් දියට බැහැල කමල් උඩට ගෙනාවා. ඒ වන විටත් විනාඩි දහයක් විතර ගිහින්. ඔහු කථා කළේ නෑ. රැස්ව සිටි අය ඔහුට ප්‍රථමාධාර දීලා කරවනැල්ල රෝහලට රැගෙන ගියා. කමල් කථා කළේ නෑ. මට රෝහලේ ඉන්න එපා කියල ඥාතීන් මාව රැගෙන ගියා. පසුව දා උදේ රෝහලට ආවිට ඔහු මියගොස් ඇති බව දැන ගත්තා.මිය ගිය අයගේ මව වන බලන්ගොඩ හල්පේ තුඹතැන්න එච්. කල්යානි සමන්තා ඩයස් මහත්මිය - මට දරුවන් තිදෙනෙක් සිටිනවා. මිය ගොස් ඇත්තේ වැඩිමහල් දරුවායි. ඔහු මේ තරුණිය සමග විවාහ වීමට සිටින බවට මා දැනුවත් කර තිබුණා. මෙදින බුලත්කොහුපිටිය ඥාති නිවෙසට පැමිණෙන බව මට කියා තිබුණා.මරණය ගැන මා දැනගත්තේ පොලිසියේ දැනුම් දීමෙන්. දියේ ගිලීමෙන් සිදුවූ මරණයක් බව විශ්වාස කරනවා.මා දේහය භාර ගෙන අවසාන කටයුතු සඳහා බලන්ගොඩ ප්‍රදේශයට ගෙන යනවා.මළ සිරුර පිළිබඳ පශ්චාත් මරණ පරීක්‍ෂණය කරවනැල්ල මූලික රෝහලේ අධිකරණ වෛද්‍ය ජීවන්ත විමලරත්න මහතා විසින් සිදුකරන ලදී. වෛද්‍ය වාර්තා නිරීක්‍ෂණ හා සාක්කි සැලැකිල්ලට ගත් රෝහල් හදිසි මරණ පරීක්‍ෂකවරයා මරණය දියේ ගිලීමෙන් සිදු වුවක් බවට තීරණය කරනු ලැබීය.බුලත්කොහුපිටිය පොලිසියේ පො. සැ. බණ්ඩාර මහතා සාක්‍ෂි මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=r1109025</link>
    <topic>බිරියගේ ජංගම දුරකථනයට මිස් කෝල් දුන් ‘අනංගයා’ සැමියා යෙදූ උප්පරවැට්ටියෙන් අතටම අහුවෙලා</topic>
    <author/>
    <content>බිරියගේ ජංගම දුරකථනයට “මිස් කෝල්” දෙන අනංගයකු අල්ලා ගැනීමට අපූරු උප්පරවැට්ටියක් යෙදු සැමියකු පිළිබඳ පුවතක් කළුතර දිසාවෙන් වාර්තා වෙයි.සිද්ධිය සැකෙවින් මෙසේය.මේ යුවල විවාහ දිවියට එළැඹ මාස හතරක්වත් ගතවී නැත. සැමියා උදේ රැයින් නිවෙසින් බැහැරව රැකියාවට යයි. බිරියට පැවරී ඇත්තේ නිවෙසේ වැඩ - රාජකාරිය.දිනක් බිරිය තම ජංගම දුරකථනය”රී - ලෝඩ්” එකක් දා ගැනීමට අසල දුරකථන පණිවුඩ හලකට ගියාය. එහි කවුන්ටරයේ සිටි තරුණයා ඇය සමග සිනාසී දුරකථන අංකය ඉල්ලා ගෙන රී-ලෝඩ් එක ලැබී ඇත්දැයි බලන ලෙස ඇයට පැවැසුවේය. තමන් ගිය කාරිය ඉක්මනින් ඉටුකැරගත් බිරිය නිවෙසට ආවාය.එදින සවස් වනවිට ඇයට විටින් විට ජංගම දුරකථනයකින් “මිස්-කෝල්” ලැබෙන්නට විය.පසුදිනත් මේ “කරදරය” උග්‍රවූ නිසා ඕ ඒ පිළිබඳව සැමියාට පැවැසුවාය.ඇමැතුම දෙන පුද්ගලයා කතා නොකරන බැවින් ඔහු අල්ලා ගත හැකි උපක්‍රමයක් සැමියා කල්පනා කෙළේය.ඒ අනුව ඔහුට කෙටි පණිවිඩයක් බිරියගේ දුරකතනයෙන් යැවිනි. කතා කරන්න - මම ඔයාව අඳුනාගන්න ආසයි එහි සඳහන් විය.සැමියාගේ උපාය සාර්ථක කරමින් බිරියගේ දුරකථනයට ඇමැතුමක් ආවේය. ඒ මිස් කෝල් දුන් පුද්ගලයාගෙනි.ඊට පිළිතුරු දුන්නේ සැමියාය. ඔහු කාන්තා කට හඬකින් අපුරුවට කතා කළේය.ගෙදර කවුද ඉන්නේ? ඔයා තනියෙන් නේද ඉන්නේ? මට ඔයා දැක්කම ආදරේ හිතුනා. මිස් කෝල් දුන් පුද්ගලයා කීවේය.ගෙදර නම් කවුරුවත් නැහැ. දැං එන්න සැමියා කාන්තා කට හඬකින් ච්;ව්ය.ඉන්පසු නිවෙසේ දර මඩුවට ගිය සැමියා එහි තිබූ දිග පොල්ලක් ගෙන නිවෙසේ ගේට්ටුවට අසල සැඟවී සිටියේය.තවත් මොහොතකින් ගේට්ටුව ඇරගෙන පුද්ගලයෙක් නිවෙසට පැමිණියේය. බිරිය දොර විවෘත කළාය.මේ අර කොමිනිකේෂන් එකේ මල්ලි නේද? ඕ ඇසුවාය.සැඟවී සිටි සැමියා පොල්ලක් රැගෙන එතැනට පැමිණෙද්දී තරුණයාගේ කටේ කෙළ සිඳීණි.අනේ අය්යේ ගහන්න නම් එපා. එදා අක්කා රී-ලෝඩ් එකක් දාන්න ආපුවාම නොම්මරේ බලා ගත්තා. අනේ වඳින්නම් ගහන්න එපා.ආපසු නම් එහෙම වැඩ කරන්නේ නැහැ.තරුණයා දණ ගසා දෙදෙනාටම වැඳවැටෙද්දී ඔහුට ලුණු ඇඹුල් ඇතිව වචනයෙන් සංග්‍රහ කළ සැමියා නිරුපද්‍රිතව යන්නට දුන්නාලු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=s1109021</link>
    <topic>ගාලු තරගය නාට්‍යයක්!</topic>
    <author>වර්නන් ගුණසේකර ගාල්ලේ සිට</author>
    <content>කඩුලු 16ක් බිඳ වැටෙමින් හා මංගල ටෙස්ට් තරගයක කඩුලු 5ක් ලබා ගැනීමක් වාර්තා වෙමින් නාට්‍යමය ස්වරූපයක් ගත් ගාල්ල ජාත්‍යන්තර ක්‍රීඩාංගණයේ පැවැත්වෙන ශ්‍රී ලංකා – ඔස්ට්‍රේලියා පළමු ටෙස්ට් තරගයේ ඊයේ දෙවැනි දිනයේදී ලකුණු 105කට පළමු ඉනිමේ දැවී ගිය ශ්‍රී ලංකාව ඉන්පසුව ඔස්ට්‍රේලියා දෙවැනි ඉනිමේ කඩුලු 6ක් ලකුණු 115කට බිඳ දැමුවේය. ඔස්ට්‍රේලියාව ඔවුන්ගේ පළමු ඉනිමේදී ලකුණු 273ක් ලබා ගත්තේය.‘කැන්ගරුවන්’ අන්දුන්කුන්දුන් කරවමින් රංගන හේරත් ලකුණු 51කට කඩුලු 3ක් ලබා ගත්තේය.ඔස්ට්‍රේලියා පිලේ පිට දඟ පන්දු යවන නේදන් ලියොන් ඔහු සහභාගි වෙමින් සිටින මංගල ටෙස්ට් තරගයේදී ම කඩුලු 5ක් ලබා ගැනීමිට සමත් විය. මංගල ටෙස්ට් වරම් ලැබූ අනෙක් ක්‍රීඩකයා වන ට්‍රෙන්ට් කෝප්ලන්ඩ් ඔහුගේ දෙවැනි ටෙස්ට් පන්දුවෙන් ම කඩුල්ලක් ලබා ගත්තේය. හිටපු ඔස්ට්‍රේලියා නායක රිකී පොන්ටිං පළමුව පිත්තත් දෙවැනුව කඩුල්ලත් අහිමි කර ගත්තේය.ලියොන් තරම් සතුටට පත්ව සිටි තවත් කෙනෙක් ඊයේ ගාල්ල ක්‍රීඩාංගණයේ නොසිටියේය. “මගේ එකම ආශාව වී තිබුණේ ඔස්ට්‍රේලියා ක්‍රීඩකයන් එක්ක එකට පිට්ටනියට යාමට පමණයි. විකට් පහක් ලබා ගැනීමේ බලාපොරොත්තුවක් මට තිබුනේම නැහැ. අනාගතයේ මම යන යන තැන මේ තණතීරුව අරගෙන යන්න පුළුවන් නම් මම ඒක කරනවා” ලියොන් තරගයෙන් පසුව කියා සිටියේය. ඔස්ට්‍රේලියානු දෙවැනි ඉනිමේ පළමු පන්දුවේදී ම කඩුල්ලක් බිඳ වැටිණි. දැවී ගිය පිතිකරුවා වූයේ ෂේන් වොට්සන් ය. මුළු ලකුණු 105කට ශ්‍රී ලංකාව දැවී යාම නිසා කලකිරීමට පත්ව සිටි නරඹන්නන් යළි ප්‍රාණවත් කරමින් සිය පළමු පන්දුවෙන් ම එම කඩුල්ල ලබා ගත්තේ චානක වෙලගෙදර ය. වොට්සන්ගේ පිත්තෙන් නික්ම ආ උඩ පන්දුව ‘ගලී’හි පන්දු රකිමින් සිට දකුණට පැන පහත් වෙමින් අල්ලා ගත්තේ තිලාන් සමරවීර ය.ඊට ඕවර තුනක ට පසුව රිකී පොන්ටිං ට ඔහුගේ පිත්තත් ඉන්පසුව ඔහුගේ කඩුල්ලත් අහිමි විය. සුරංග ලක්මාල්ගේ පන්දුවකට පොන්ටිං එල්ල කළ පහරින් ඔහුගේ පිත්ත ගිලිහී ගිය අතර ඉහළින් ආ පන්දුව ‘මිඩ් විකට්’හිදී රංගන හේරත් රැක ගත්තේය. ඔහුට ලබා ගත හැකිවූයේ ලකුණු 4ක් පමණි. ඔස්ට්‍රේලියානු පිලේ මේ දෙවැනි කඩුල්ල බිඳ වැටෙන විට මුළු ලකුණු සංඛ්‍යාව 5ක් පමණක් විය.ෆිලිප් හියුස් හා මයිකල් ක්ලාක් එක්ව මුළු ලකුණු ප්‍රමාණය 61 දක්වා ඉහළ නංවමින් සිටියදී තිලකරත්න ඩිල්ෂාන්ගේ පන්දුවකට කඩුල්ල මුවා කිරීමේ වරදට හසුව හියුස් දැවී ගියේය. පිටියේ තරග විනිසුරුගේ එම තීරණයට එරෙහිව හියුස් තෙවැනි විනිසුරුගෙන් කරන ලද විමසීමේදී ඔහුගෙන් ලැබුනේද එම තීරණය ම ය. පන්දු 51කට මුහුණ දුන් හියුස් හතරේ පහර 3ක් හා හයේ පහරක් සමග ලකුණු 28ක් ලබා ගත්තේය.නායක ක්ලාක් ලකුණු 43ක් ලබා ගෙන සිටියදී ඩිල්ෂාන්ගේ පන්දුවකට කඩුල්ල මුවා කර දැවී ගියේ යැයි තරග විනිසුරු දුන් තීරණයටද ඔස්ට්‍රේලියානුවන් අභියෝග කළ අතර මෙවර තෙවැනි විනිසුරු තීරණය වූයේ එය දැවී යාමක් නොවන බවය. ක්ලාක් ලකුණු 59දී හේරත්ගේ පන්දුවකට දුන් උඩ පන්දුව රැක ගැනීමට පළමු ‘ස්ලිප්’හි පන්දු රකිමින් සිටි මහේල ජයවර්ධන අපොහොසත් වුවද ඔහුට තවත් රැස්කර ගත හැකි වූයේ එක් ලකුණක් පමණි. හේරත්ගේ ම පන්දුවකට ක්ලාක්ගේ පිත්තෙන් ඉහළ නැගි පන්දුව කඩුලු රකින ප්‍රසන්න ජයවර්ධන ඉදිරියට පැමිණ රැක ගත්තේය. පන්දු 80ක ඔහුගේ ඉනිමට හතරේ පහර 7ක් හා හයේ පහරක් ඇතුළත්ව තිබිණි. පළමු ඉනිමේදී ලකුණු 95ක් ලබා ගත් මයිකල් හසී ට දෙවැනි ඉනිමේදී රැස්කර ගත හැකිවූයේ ලකුණු 15ක් පමණි. හේරත්ගේ පන්දුවකට ‘ස්කුවෙයාර් ලෙග්’ ස්ථානයට ඉදිරිපිටින් පන්දු රකිමින් සිටි පරණවිතාන අතට උඩ පන්දුවක් දෙමින් හසී දැවී ගියේය. එය දැවී යාමක් නොවන බවට පිටියේ තරග විනිසුරු තීරණය කළද එය තෙවැනි විනිසුරු ට යොමු කරන ලෙස ඩිල්ෂාන් ඉල්ලා සිටියේය. තෙවැනි විනිසුරු එය දැවී යාමක් ලෙසට තීරණය කළේය. සිවුවැනි හා පස්වැනි කඩුලු ලෙසින් ක්ලාක් හා හසී 30 වැනි ඕවරයේදී දැවී ගියේ මුළු ලකුණු ප්‍රමාණය 110ක්ව තිබියදීය. හේරත් මේ කඩුලු දෙක ලබා ගත්තේ පිට පිට යැවූ පන්දුවලිනි. ඊයේ තරගයේ බිඳ වැටුනු 6 වැනි ඔස්ට්‍රේලියානු කඩුල්ල ලබා ගත්තේද හේරත් ය. බ්‍රැඩ් හැඩින් (0) ‘ස්ලිප්’හි මහේල ජයවර්ධන අතට උඩ පන්දුවක් දෙමින් 32 වැනි ඕවරයේදී දැවී ගියේය.ආලෝකය මඳ වීම හේතුවෙන් ඊයේ තරගය පස්වරු 4.51ට නතර කෙරිණි. ඒ සමග ම මහ වැසි ඇද හැලිනි.ශ්‍රී ලංකා පළමු ඉනිමේ පළමු කඩුල්ල බිඳ වැටුනේ අනපේක්ෂිත අයුරිණි. නායකත්වය කෙසේ වෙතත් අඩු ම තරමින් ආරම්භක පිතිකරුවෙකුගේ වගකීම ගැන හෝ සැලකිල්ලක් නොදැක්වූ තිලකරත්න ඩිල්ෂාන් මේ පළමු ටෙස්ට් තරගයේ ඔහු මුහුණ දුන් දෙවැනි පන්දුවෙන් ම දැවී ගියේය. එය ට්‍රෙන්ට් කෝප්ලන්ඩ්ගේ මංගල ටෙස්ට් කඩුල්ල විය.රයන් හැරිස් විසින් ඊයේ තරගයේ පළමු ඕවරය ‘නොඉඳුල්’ එකක් බවට පත් කිරීමෙන් පසුව පන්දුව බාර ගත්තේ සිය මංගල ටෙස්ට් තරගයට සහභාගි වෙමින් සිටින කෝප්ලන්ඩ් ය. ඔහුගේ පළමු ටෙස්ට් පන්දුවට ඩිල්ෂාන් සංග්‍රහ කළේ හතරේ පහරකිනි. මේ නවක පන්දු යවන්නාට නැවත වතාවක් එවැනි ම සංග්‍රහයක් කිරීමේ අටියෙන්, පිට ඉන්නට ඈතින් පතිතව ආ දෙවැනි පන්දුවට ඩිල්ෂාන් එල්ල කළ පහරින් උඩින් ආ පන්දුව ‘ෂෝට් කවර්’හි පන්දු රකිමින් සිටි රිකී පොන්ටිං අල්ලා ගත්තේය.ඊයේ තරගයේ උදය වරුව මංගල ටෙස්ට් වරම් ලැබූවන් ‘රජ කළ’ එකක් විය. ශ්‍රී ලංකා කණ්ඩායමේ දෙවැනි කඩුල්ල ලබා ගත්තේද සිය ප්‍රථම ටෙස්ට් තරගයට සහභාගි වෙමින් සිටින පිට දඟ පන්දු යවන නේදන් ලියොන් ය. ඔහුගේ මංගල ටෙස්ට් ‘ගොදුර’ බවට පත්වූයේ එසේ මෙසේ කෙනෙකු නොව ජාත්‍යන්තර සම්මානලාභී පිතිකරු කුමාර් සංගක්කාර ය. මෙහි තවත් විශේෂත්වයක් වූයේ ලියොන් එම වටිනා කඩුල්ල ලබා ගත්තේ ඔහුගේ පළමු ටෙස්ට් තරගයේ පළමු පන්දුවෙන් වීමය. හොඳින් දඟ කැවුනු පන්දුව සංගක්කාරගේ පිත්තේ අග ගෑවුණු අතර ‘ස්ලිප්’හි පන්දු රකිමින් සිටි මයිකල් ක්ලාක් ඔහුගේ වම් පැත්තට පැන වමතින් උඩ පන්දුව රැක ගත්තේය. එය විශිෂ්ට ගණයේ උඩ පන්දු රැක ගැනීමක් විය. ‘සංගා’ ට ලබා ගත හැකිවූයේ ලකුණු 10ක් පමණි. ඒ සඳහා ඔහු පන්දු 40කට මුහුණ දුන්නේය. එක් හතරේ පහරක් එල්ල කළේය. මේ දෙවැනි කඩුල්ල 16 වැනි ඕවරයේ බිඳ වැටෙන විට ශ්‍රී ලංකා මුළු ලකුණු සංඛ්‍යාව 24ක් විය.මහේල ජයවර්ධන 24 වැනි ඕවරයේදී දුවද්දී දැවී යාමත් සමග තෙවැනි කඩුල්ල මුළු ලකුණු 44දී බිඳ වැටිණි. පන්දු 29කට මුහුණ දුන් ඔහුට ලබා ගත හැකිවූයේ හතරේ පහර 2ක් සමග ලකුණු 11ක් පමණි. එය නිරපරාදේ අහිමි කර ගත් ‘ලොකු’ කඩුල්ලක් විය. ලියොන්ගේ පන්දුවකට පහරක් එල්ල කරමින් තරංග පරණවිතාන ලකුණක් කරා දිව යද්දී කෝප්ලන්ඩ් පන්දුව ඇහිඳගෙන එය කඩුලු රකින බ්‍රැඩ් හැඩින් වෙත යැවීය. යම් හෙයකින් මහේල දැවී යාමෙන් බේරුණද පරණවිතාන අමාරුවේ වැටෙන්නට ඉඩ තිබිණි. ඔහු එම අවස්ථාවේ මහේල ට සිදුවන්නේ කුමක්දැයි කියා බලමින් සිටියේ තණතීරුවේ මැද වීම ඊට හේතුවයි. මේ අනුව දිවා ආහාරය සඳහා තරගය නතර කරන විට ශ්‍රී ලංකාවේ කඩුලු 3ක් ලකුණු 54කට බිඳ වැටී තිබිණි.දිවා ආහාරයට පසුව යැවුණු පළමු පන්දුවේදී අපූරු දෙයක් සිදුවිණි. මිචල් ජොන්සන්ගේ එම පන්දුව පරණවිතානගේ පාදයේ වැදුනු අතර පිටියේ තරග විනිසුරු රිචඩ් කෙට්ල්බරෝ එය කඩුල්ල මුවා කොට දැවී යාමක් බවට තීරණය කළේය. එම තීරණය පිළිගැනීමට අකමැති වූ ශ්‍රී ලංකාව එය තෙවැනි විනිසුරු වෙත යොමු කරන ලෙස ඉල්ලා සිටියේය. යළි නිරීක්ෂණයේදී දිස්වූයේ කඩුල්ල මුවා කිරීම කෙසේ වෙතත් ඊට පෙර එය නීති විරෝධී (නෝ බෝල්) පන්දුවක් බවය. ඒ අනුව කඩුල්ලේ රැඳී සිටීමේ වාසනාව පරණවිතානට හිමි වූ අතර ඒ වන විට ඔහු ලකුණු 17ක් ලබා ගෙන සිටියේය.දිවා ආහාරයෙන් පසුව පැවැති තරගයේ ඕවර 3ක් ඇතුළත ශ්‍රී ලංකා කඩුලු 3ක් බිඳ වැටිණි. මුළු ලකුණු 87දී තිලාන් සමරවීර හා ප්‍රසන්න ජයවර්ධනත් (0), මුළු ලකුණු 88දී තරංග පරණවිතානත් දැවී ගිය අතර මේ තිදෙනා ම දැවී ගියේ කඩුල්ල මුවා කිරීමේ වරදට හසුවෙමිණි. මේ කඩුලු තුන ම පන්දු 10ක් ඇතුළත ලබා ගත්තේ ඊයේ දිවා ආහාරයෙන් පසුව පන්දු යැවීම සඳහා කැඳවනු ලැබූ ෂේන් වොට්සන් ය. මෙයින් තීරණ දෙකකට එරෙහිව තෙවැනි විනිසුරු විමසනු ලැබුවද එයින් ඵලක් නොවිණි.පන්දු 63කට මුහුණ දුන් සමරවීර ලබා ගත්තේ ලකුණු 26කි. පැය තුනකට අධික කාලයක් කඩුල්ලේ රැඳී සිට පන්දු 115කට මුහුණ දුන් ආරම්භක පිතිකරු තරංග පරණවිතාන රැස්කර ගත්තේ ලකුණු 29ක් පමණි.ඇන්ජලෝ මැතිව්ස් ලකුණු 5කට දැවී ගියේ ලියොන්ගේ අගනා පන්දුවකිනි. ‘ස්වීප්’ පහරකට ගිය මැතිව්ස්ගේ උත්සාහය අසාර්ථක වූ අතර පන්දුව ඔහුගේ පා පෙදෙස පසුකර ගෙන ගොස් කඩුල්ලේ වැදිණි.ශ්‍රී ලංකා පිලේ මුළු ලකුණු 100දී ඔවුන්ගේ 7 වැනි කඩුල්ල බිඳ වැටිණි. එයට තවත් ලකුණු 5ක් එකතු වෙද්දී ඉතිරි කඩුලු තුනද බිඳ වැටිණි. මේ කඩුලු හතර ම ලබා ගත්තේ ලියොන් ය.රංගන හේරත් (0) ‘ඩීප් මිඩ් විකට්’හි පන්දු රකිමින් සිටි මිචල් ජොන්සන් අතට උඩ පන්දුවක් දෙමින්ද, සුරාජ් රන්දිව් (9) ‘ෂෝට් මිඩ් විකට්’හි රිකී පොන්ටිං අතට උඩ පන්දුවක් දෙමින්ද දැවී ගිය අතර චානක වෙලගෙදර (1) ලියොන්ගේ පන්දුවකට පෙරළා ඔහු වෙත ම උඩ පන්දුවක් දෙමින් දැවී ගියේය.ඉනිමකදී සිය ප්‍රථම ටෙස්ට් කඩුලු 5 වාර්තා කරමින් ලියොන් එම උඩ පන්දුව අල්ලා ගත්තේ ඔහුගේ දකුණු පැත්තට ගුවනේ පාවෙමින් ඉතාමත් දර්ශනීය අයුරිණි. ලියොන් ඔහුගේ කඩුලු 5 ලබා ගත්තේ ලකුණු 34ක් පමණක් ලබා දෙමිණි. වොට්සන් ඕවර 6ක් පමණක් යවමින් ලකුණු 11කට කඩුලු 3ක් ලබා ගත්තේය.දිවා ආහාරයෙන් පසුව තරගය ආරම්භ වී පැය එකහමාරක් හා මිනිත්තු තුනක් ඇතුළත ශ්‍රී ලංකා පිලේ අවසන් කඩුලු 7 ලකුණු 51කට බිඳ වැටිණි. ශ්‍රී ලංකාව ඕවර 50ක් ඇතුළත රැස්කළ 105ක මුළු ලකුණු සංඛ්‍යාව පසුගිය වසර 5 ඇතුළත ඔවුන් වාර්තා කළ අඩු ම ටෙස්ට් මුළු ලකුණු ප්‍රමාණය විය.ඊට අමතරව එය ඔස්ට්‍රේලියාවට එරෙහිව මෙන් ම ගාල්ල ජාත්‍යන්තර ක්‍රීඩාංගණයේදීද ශ්‍රී ලංකාව වෙතින් මෙතෙක් වාර්තා වූ අඩු ම මුළු ලකුණු සංඛ්‍යාව විය. ශ්‍රී ලංකා පළමු ඉනිමේ අවසානයත් සමග සවස තේ පානය සඳහා තරගය නතර කෙරිණි.ඔස්ට්‍රේලියාව පළමු ඉනිම සියලු දෙනා දැවී 273ශ්‍රී ලංකාව පළමු ඉනිමඔස්ට්‍රේලියාව දෙවැනි ඉනිම.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=s1109022</link>
    <topic>රාජ්‍ය සේවා සැහැල්ලු පන්දු ක්‍රිකට් සූරතාව වවුනියා දිස්ත්‍රික් ලේකම් කණ්ඩායමට</topic>
    <author/>
    <content>ශ්‍රී ලංකා රාජ්‍ය සේවා සැහැල්ලු පන්දු ක්‍රිකට් සංගමය මෙහෙයවූ රාජ්‍ය සේවා සැහැල්ලු පන්දු ක්‍රිකට් තරගාවලියේදී වවුනියා රෝහල් කණ්ඩායම පරදවා වවුනියා දිස්ත්‍රික් ලේකම් කණ්ඩායම සූරතාව දිනා ගන්නා ලදී.පසුගියදා නාරාහේන්පිට ශාලිකා ක්‍රීඩාංගණයේදී නිමාව දුටු මේ තරගාවලිය සඳහා කණ්ඩායම් 47ක් සහභාගී වූ අතර ත්‍යාග සහ සහතික පත් බෙදා දීම රාජ්‍ය සේවා ක්‍රීඩා සංගමයේ ජ්‍යෙෂ්ඨ උප සභාපති උපාලි හේවගේ මහතා අතින් සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=s1109023</link>
    <topic>‘සමස්ත ලංකා පාසල් ක්‍රීඩා 2011’ පළමු අදියර මේ මස 8 ඇරැඹේ</topic>
    <author>ජගත් ගුණවර්ධන</author>
    <content>අධ්‍යාපන අමාත්‍යාංශය සංවිධානය කරනු ලබන ‘සමස්ත ලංකා පාසල් ක්‍රීඩා 2011’ තරගාවලිය මේ මස 8 වැනිදා සිට අදියර තුනකින් පැවැත්වීමට කටයුතු සංවිධානය කර තිබේ.පළමු අදියරේ සමාරම්භක උළෙල මේ මස 8 වැනිදා පෙරවරු 9.00ට බදුල්ල වින්සන්ට් ඩයස් ක්‍රීඩාංගණයේදී අධ්‍යාපන නියෝජ්‍ය අමාත්‍ය ගාමිණි විජිත් විජයමුණි සොයිසා, වාරිමාර්ග හා ජලසම්පත් කළමණාකරණ අමාත්‍ය නිමල් සිරිපාල ද සිල්වා හා ඌව පළාත් මහාමාත්‍ය ශෂින්ද්‍ර රාජපක්ෂ යන මහත්වරුන්ගේ ප්‍රධානත්වයෙන් පැවැත්වේ.පළමු අදියර යටතේ මේ මස 8, 9 හා 10 දිනවලදී නෙට්බෝල්, චෙස්, කැරම්, පාපන්දු, අර්ධ මැරතන්, බොක්සිං, ශාරිරික අභ්‍යාස, පිහිනුම්, ජූඩෝ, කබඩි, බර එසවීම, හා එල්ලේ තරග බණ්ඩාරවෙල, බදුල්ල, කොළඹ, හාලිඇල, හොරණ, සීදුව, රද්දොළුව හා ජැ-ඇළ යන නගරවලදී පැවැත්වීමට නියමිතය.දෙවන අදිරය මේ මස 17, 18 හා 19 දිනවලදී වොලිබෝල්, හොකී, සැහැල්ලු පන්දු ක්‍රිකට්, මල්ලව පොර, ජිම්නාස්ටික්, ඇරොබික්ස් ජිම්නාස්ටික්, පැසිපන්දු, මේසපන්දු, බැඩ්මින්ටන්, ටෙනිස්, කරාතේ, අයෝමය ශිෂ්‍යයා හා පාපැදි තරග සීදුව, කොළඹ, පානදුර, වාද්දුව, පොතුපිටිය, ගල්කිස්ස හා කිරිබත්ගොඩ නගරවලදී පැවැත්වේ.තෙවන හෙවත් අවසන් අදියර මලල ක්‍රීඩා තරගවලින් සමන්විත වන අතර මේ මස 30 සිට ඔක්තෝබර් 3වැනිදා දක්වා දියගම මහින්ද රාජපක්ෂ ජාත්‍යන්තර ක්‍රීඩාංගණයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ. සමස්ත තරගාවලියේ සහගාගීත්වය කණ්ඩායම් ක්‍රීඩා සඳහා පාසල් 1670කින් ක්‍රීඩක ක්‍රීඩිකාවන් 12842ක් ද මලල ක්‍රීඩා සඳහා පාසල් 1028කින් ක්‍රීඩක ක්‍රීඩිකාවන් 5134ක් ද සහභාගී වේ. මේ අනුව සමස්ත සහභාගීත්වය ක්‍රීඩක ක්‍රීඩිකාවන් 17976ක් වේ.සෑම ක්‍රීඩාවකම දක්ෂතම ක්‍රීඩකයා හා ක්‍රීඩිකාව වශයෙන් ක්‍රීඩක ක්‍රීඩිකාවන් 40 දෙනෙකු තෝරා එක් අයෙකුට රුපියල් 25000ක් බැගින් පිරිනැමීමට ලංකා බැංකුව ඉදිරිපත් වී ඇති අතර, මලල ක්‍රීඩා තරගාවලියේ දක්ෂතම ක්‍රීඩකයාට හා ක්‍රීඩිකාවට රුපියල් 125000 බැගින් පිරිනැමීමට ජාතික ඉතිරි ඛ්ල;ම් බැංකුව කටයුතු යොදා ඇත.සමස්ත ලංකා පාසල් ක්‍රීඩා උළෙල සඳහා පෞද්ගලික අංශයේ ප්‍රීමා ආයතනය, මැලිබන් සමාගම, නෙස්ලේ සමාගම සහ ඩී.එස්.අයි. ආයතනය අනුග්‍රහය ලබා දී ඇත.තරගාවලිය පිළිබඳ මාධ්‍යය දැනුවත් කිරීමේ හමුවක් අධ්‍යාපන අමාත්‍යාංශ ශ්‍රවණාගාරයේදි අධ්‍යාපන අමාත්‍ය බන්දුල ගුණවර්ධන මහතාගේ ප්‍රධානත්වයෙන් පසුගියදා පැවැත්විණ.පෘෂ්ටිමත් ශරීරයක්, පැහැදිලි මනසක් සහ යහපත් පුද්ගලයෙක් බිහි කිරීම අරමුණු කොට ගත් පාසල් ක්‍රීඩා සංවර්ධන වැඩසටහනත් අධ්‍යාපන අමාත්‍යාංශයේ ක්‍රීඩා සංවර්ධන දෙපාර්තමේන්තුව මේ අවස්ථාවේදී එළි දක්වන ලදී.මේ වැඩසටහන යටතේ සෑම සිසුවෙක්ටම පාසැල් කාලයෙන් පසුව යම් ක්‍රීඩාවක යෙදීමේ අවස්ථාව සැලසේ. මෙමගින් ඔවුන් තුළ ගොඩනැගෙන පීඩනය තුනීවන අතර ජාතික සහ ජාත්‍යන්තර මට්ටමේ ක්‍රීඩා කෞෂල්‍යයන්ගෙන් හෙබි ක්‍රීඩකයෙක් බිහි කිරීම සඳහා තරුණ පරපුර සතු දක්ෂතා ලබාල වයසේදීම හඳුනාගැනීමට ඉඩකඩ සැලසේ.මේ ව්‍යාපෘතිය ප්‍රාථමික සහ ද්විතියික යන මට්ටම් අනුව සැලසුම් කර තිබේ. මුල් අදියර විනාඩි 45ක චලන ක්‍රියාකාරකම්වලින් සමන්විත එකකි. දෙවන අදියරේදි ක්‍රීඩා හතක ක්‍රීඩා කෞෂල්‍යයන් වැඩි දියුණු කෙරෙනු ඇත.මෙම වැඩසටහනට සම්බන්ධවන සිසුන්ට තම ශාරිරික සෞඛ්‍යය තත්ත්වය සටහන් කර තැබීමට වාර්තා පොතක් ලබා දෙන අතර අදාළ ක්‍රීඩා කෞෂල්‍යයන් පිළිබඳව සාර්ථක නිපුණතාවක් ලබා ගැනීමෙන් අනතුරුව ඔවුනට සහතික පත්‍ර නිකුත් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=s1109024</link>
    <topic>චමින්ද විජේකෝන්ගේ බලාපොරොත්තු සුන්වේ</topic>
    <author>දිනේෂ් වීරවංශ දකුණු කොරියාවේ සිට...</author>
    <content>ශ්‍රී ලංකා ක්‍රීඩා ලෝලීන්ගේ බලාපොරොත්තු සුන්කරමින් ආසියානු ලෝකඩ පදක්කම්ලාභි චමින්ද විජේකෝන් ලෝක සූරතා තරගාවලියේ මීටර් 1500 ධවන ඉසව්වේ දෙවන අවසන් පූර්ව වටයේදි ඊයේ 12වන ස්ථානයට පත්වෙමින් ඊළඟ වටයට සුදුසුකම් ලබා ගැනීමට අසමත් විය.ධාවන ඉසව්වේ අඩක් අවසන් අවස්ථාවේදී චමින්ද සෙසු ක්‍රීඩකයන්ට වඩා බොහෝ පිටුපසින් සිටි නිසා අවසාන මීටර් 10දී ඔවුන් අභිභවා සිටීමට ඔහුට නොහැකි විය.තමාගේ වම් පාදයේ ආබාධය නිසා තමන්ට සුපුරුදු දක්ෂතා පෙන්නුම් කිරීමට නොහැකි වූ බව චමින්ද පවසයි.එහෙත් අවසන් පූර්ව වටයේදි මීටර් 1500 ඉසව්ව විනාඩි 3 තත්පර 40කට අඩු කාලයකදී නිමකිරීමට හැකිවීම සම්බන්ධයෙන් තමා සතුටුවන බව ඔහු පවසයි.චමින්ද විජේකෝන් සහභාගී වූ මීටර් 1500 අවසන් පූර්ව වටයේ ජයග්‍රහණය ඔලිම්පික් සූර කෙන්යාවේ කිප් රොක් ඇස්වෙල්ට හිමි වූයේ විනාඩි 3 තත්පර 33.11කිනි. මේ ඉසව්වේ අවසාන තරගය සෙනසුරාදා ශ්‍රී ලංකා වේලාවෙන් පස්වරු 8.15ට පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=s1109025</link>
    <topic>රාජ්‍ය සේවා මේස පන්දු කණ්ඩායම් සූරතාව මහනුවර මහනගර සභාවට</topic>
    <author>උපනන්ද ජයසුන්දර – මහනුවර ක්‍රීඩා විශේෂ</author>
    <content>රාජ්‍ය සේවා මේස පන්දු තරගාවලියේ කණ්ඩායම් සූරතාව 6 වන වරටත් මහනුවර මහ නගර සභා මේස පන්දු කණ්ඩායම දිනා ගැනීමට සමත්විය. අනුසූරතාව කොළඹ මහ නගර සභා මේස පන්දු පිල දිනාගත්තේය.ප්‍රතිඵල - 25-30 සූරතාව - මනෝජ් රණසිංහ, මහනුවර අනුසූරතාව ආර්. රණසිංහ (මහනුවර මහ නගර සභාව) 30-35 සූරතාව - එන්. සම්පත් (කොළඹ මහ නගර සභාව) අනුසූරතාව - ඊ. සම්පත් (රජයේ මුද්‍රණාලය) 35-40 සූරතාව - පී. සරත් කුමාර (රජයේ මුද්‍රණාලය) අනුසූරතාව - ඊ. මෝසස් (දේශීය ආදායම්) 40-45 සූරතාව - ඒ. කුමාර (මහනුවර මහ නගර සභාව) අනුසූරතාව - යූ. සහබන්දු (පාර්ලිමේන්තු ක්‍රීඩා සමාජය)45-50 සූරතාව - යූ. බාලසුබ්‍රමනියම් (අධ්‍යාපන දෙපාර්තමේන්තුව) අනුසූරතාව - බී. රණසිංහ (මහනුවර මහ නගර සභාව)50-55 සූරතාව - ජී. සිල්වා (මහනුවර මහ නගර සභාව), - අනුසූරතාව - එස්. අබේගුණසේකර (මහනුවර මහ නගර සභාව)55-60 සූරතාව - පී. ද සිල්වා (රජයේ මුද්‍රණාලය) අනු සූරතාව - ජී. වීරක්කොඩි (කොළඹ මහ නගර සභාව).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=f1109021</link>
    <topic>වැඩ කරන ජනතාවගේ ශක්තිය ශ්‍රීලනිපයයි</topic>
    <author/>
    <content>ශ්‍රී ලංකා නිදහස් පක්ෂය බිහි වන්නේ 1951 වසරේදීයි. එම පක්ෂය ආරම්භයේදීම එහි අඩිතාලම බවට පත් වන්නේ පංච මහා බලවේගයයි. ඒ පංච මහා බලවේගය තුළ ප්‍රමුඛ කොටස්කරුවන් බවට පත්වුයේ වැඩ කරන ජනතාවයි. ප්‍රතිගාමී බලවේග පරාජය කිරීමට අති මහත් ශක්තියක් වුණේ වැඩ කරන ජනතාවයි. එමෙන්ම එම ජයග්‍රහණයෙන් පසු වැඩ කරන ජනතාවට අවශ්‍ය කරන ශක්තිය ලබාදෙන දේශපාලන පක්ෂය බවට ශ්‍රීලනිප ය පත් වුණා. අද වැඩ කරන ජනතාව විදිහට අප යම් කිසි අයිතියක් භුක්ති විඳිනවා නම් ඒ සියල්ලම ශ්‍රීලනිප ය මුල්කරගත් ආණ්ඩුවලින් ලැබූ ප්‍රතිලාභයි.මෙරටට ආර්ථික වශයෙන් අතිශය වැදගත් කාර්යභාරයක් ඉෂ්ට කළේ ශ්‍රීලනිප ප්‍රමුඛ ආණ්ඩු විසින්. වරාය ජනසතුව, බස් ජනසතුව එයින් ප්‍රධානයි. එදා පුද්ගලික බස් සමාගම් ඒකාධිකාරියක් තිබුණේ. ඒ ඒකාධිකාරය බිඳ දැමීමට කටයුතු කළේ ජනසතුව විසිනුයි. එහි ප්‍රතිඵල අදත් අප භුක්ති විඳිනවා. වරාය ජනසතුවත් මෙරටට ආර්ථික වශයෙන් වැදගත් දෙයක් විදිහටයි මා සලකන්නේ. එතෙක් පුද්ගලික අංශයට පමණක් සීමා වූ ආර්ථික ප්‍රතිලාභ ලබා ගැනීම රාජ්‍ය අංශයට ලබා දුන්නේ ශ්‍රීලනිප ආණ්ඩු විසිනුයි.රාජ්‍ය අංශය ශක්තිමත් කිරීමේ තත්ත්වය තුළ වැඩ කරන ජනතාවට ලැබුණේ හොඳ වටිනාකමක්. මේ හැම දෙයක් නිසාම වැඩකරන ජනතාවට හොඳ තත්ත්වයක් උදාවුණා යැයි කීම අතිශයෝක්තියක් නොවේ.මේ සියල්ල අතරින් වඩාත් විශාල ප්‍රතිලාභය තමයි 1957 දී සේවක අර්ථසාධක අරමුදල ඇති කිරීම. එතෙක් කල් පුද්ගලික අංශයේ සේවකයන්ට විශ්‍රාම යාමෙන් පසු කිසිදු ප්‍රතිලාභයක් ලැබුණේ නැහැ. ඔවුන් ජීවිතයේ සැඳෑ සමයේදී අතිශය අසරණ පිරිසක් බවට පත් වුණා. අවුරුදු තිහක් හතලිහක් සේවය කර අවසානයේදී හිස් අතින් ගෙදර යාමට සිදුවීම අතිශය ඛේදවාචකයක් විදිහටයි හඳුන්වන්න පුළුවන් වෙන්නේ.ඒ තත්ත්වය වෙනස් කර සේවක අර්ථ සාධක අරමුදල ආරම්භ කිරීම තුළ පුද්ගලික අංශයේ සේවකයන්ගේ ජීවන තත්ත්වය ඉහළ ගියා පමණක් නොවෙයි සැඳෑ සමයේදී ඔවුන්ගේ ජීවිතවලට අතිශය සුරක්ෂිත භාවයක් ලැබුණා. අද ලක්ෂ හතලිහකට අධික පිරිසක් මේ ප්‍රතිලාභ ලබනවා. මේ හැම දෙනාටම මේ ප්‍රතිලාභ ලැබුණේ ශ්‍රීලනිප ආණ්ඩුවක් මගින් මේ ප්‍රතිලාභ ලබාදීම නිසයි. ඒ වගේම මේ මොහොතේදී එම ක්‍රමය ඇති කළ ඉලංගරත්න මහතාවද සිහිපත් කළ යුතුයි. ඒ වගේම මැයි දිනය ජාතික නිවාඩු දිනයක් බවට පත් කළේත් ශ්‍රීලනිප ආණ්ඩුවක් විසිනුයි.අප පක්ෂපාතිව කතා කරනවා නොවෙයි පසු ගිය අවුරුදු හැට සලකා බලද්දී වැඩ කරන ජනතාවට වැඩියෙන්ම කටයුතු කර තිබෙන්නේ ශ්‍රීලනිප මූලිකව පිහිටුවා ගත් ආණ්ඩු විසිනුයි. ශ්‍රීලනිපයට අනුබද්ධ වෘත්තිය සමිතියේ ලේකම්වරයා විදිහට මා මේ ගැන ආඩම්බර වෙනවා.අනූව දශකයේදී විදුලිය අර්බුදයක් ඇති වුණා. ඒ තත්ත්වය තුළ මෙරට ව්‍යාපාර ක්‍ෂේත්‍රය තුළත් ආර්ථික ක්‍ෂේත්‍රය තුළත් විශාල අර්බුදයක් ඇති වුණා. එහි ප්‍රතිඵලය වුණේ පුද්ගලික ආයතන රැසක් වැසීයාමයි. ඒ විදිහට ආයතන වැසී යද්දී එහි සේවය කළ පිරිස් බල්ලන් බළලුන් වගේ එළියට දැමීම සිදු කළා. මෙමගින් පුද්ගලික අංශයේ සේවකයන් රාශියකගේ සේවය අහිමි වුණා. ඒ ගැන සලකා බැලූ ශ්‍රීලනිප රජය සේවය අවසන් කිරීමේ පනතක් ගෙන ආවා. මේ පනත බල ගැන්වීමත් සමග හිතුමතේ සේවකයන් ඉවත් කිරීමේ අයිතිය හාම්පුතුන්ට අහිමි වුණා. ඒ වගේම කිසියම් හේතුවක් නිසා සේවය අහිමි කිරීමක් සිදු වෙනවා නම් එම සේවකයාට නිසි වන්දියක් ගෙවිය යුතු වෙනවා. ඒ තත්ත්වය තුළ සේවකයාගේ අයිතිය ඉතාමත් ඉහළින් ආරක්‍ෂා කිරීමට පුළුවන්කම ලැබී තිබෙනවා. ඒ වගේම හිතුමතේ සේවකයන් සේවයෙන් පහ කිරීම නීති විරෝධී දෙයක් බවට පත් වුණා.එජාපය නිතරම අනුගමනය කළේ ගෝලීය ආර්ථික ප්‍රවණතා පිළිගන්නා හා ඒ ප්‍රවණතාවලට අනුගත වූ ක්‍රමවේදයකුයි. එහිදී ඔවුන් සේවකයන් පිළිබඳ හා ඔවුන්ගේ අයිතිවාසිකම් පිළිබඳ කල්පනා කළේ නැහැ. ඒ නිසා පුද්ගලිකරණය තුළ සේවකයන්ට සාධාරණ වන්දි ප්‍රමාණයක් ලැබුණේ නැහැ. ඒ වගේම විශාල ජාතික සම්පත් ප්‍රමාණයක් ජාතියට අහිමි වුණා. මේ සියල්ල පිළිබඳ නිරීක්‍ෂණය කළ මහින්ද චින්තනය රාජ්‍ය ආයතන පුද්ගලිකරණය සහමුලින්ම නැවැත් වුවා. අද වන විට කිසිදු රාජ්‍ය ආයතනයක් පුද්ගලිකරණය කර නැහැ. ආණ්ඩුව අද ඉතාමත් ප්‍රගතිශීලි පියවර රාශියක් අනුගමනය කිරීම ගැන සතුටට පත් විය හැකියි.වැඩ කරන ජනතාවත් රාජ්‍ය නායකයාත් අතර විශාල සම්බන්ධයක් බැඳීමක් ඇති වෙලා තියෙනවා. ඒ සම්බන්ධය කෙතෙක් ද යත් ජනාධිපතිතුමා අද වැඩ කරන ජනතාව පිළිබඳ ඕනෑම තීරණයක් ගන්නේ වෘත්තීය සමිති සමඟ සාකච්ඡා කරලා. මේ සම්බන්ධය, රටේ වැඩබිම්වල කාර්මික සාමය ඉහළින්ම ආරක්‍ෂා කිරීමට ඉවහල්ව තිබෙනවා.* ශ්‍රී ලංකා නිදහස් සේවක සංගමය, ශ්‍රීලනිපය සමඟ ඒකාබද්්ධව ක්‍රියාත්මක වන වෘත්තීය සමිතියක්. මේ ආකාරයට ඒකාබද්ධව ක්‍රියාත්මකව පැවැතීම තුළ නිදහස් සේවක සංගමය ක්‍රියාත්මක වන්නේ මොන විදිහට ද?අප සංගමය සාමාජිකයන් ලක්‍ෂයකට අධික ප්‍රමාණයක් නියෝජනය කරන විශාල වෘත්තීය සමිතියක්. අප ශ්‍රීලනිපයට සම්බන්ධ වෘත්තීය සමිතියක් වුණත් අපට අවශ්‍ය නිදහස හා ස්වාධීනත්වය ලැබී තියෙනවා. අප වෘත්තීය සමිති කටයුතු වලදී වැඩ කරන ජනතාවගේ අයිතීන් ලබාගැනීම වෙනුවෙන් නොපිරිහෙලා කටයුතු කරනවා. මේ වැදගත් ලක්‍ෂණය වෙනත් දේශපාලන පක්‍ෂවලට අනුබද්ධ වෘත්තීය සමිතිවල දක්නට නැහැ. ඒ වගේම අපි පටු අරමුණු වෙනුවෙන් නොව රට ගැන සිතා රට වෙනුවෙන් තීරණ ගැනීමට පසුබට නොවන වෘත්තීය සමිතියක්. අපගේ පක්‍ෂය මධ්‍යස්ථව කටයුතු කරන දේශපාලන පක්‍ෂයක්. අප වෘත්තීය සමිතියත් එහෙමයි. දැන් අතිශය මධ්‍යස්ථ හා වැඩ කරන ජනතාව පිළිබඳ සලකා බලා කටයුතු කරන වෘත්තීය සමිතියක් විදිහටයි කටයුතු කරන්නේ.අප සංගමය අවුරුදු හතරක් සිදු කළ අරගලය අද වන විට මල්ඵල ගැන්වී තිබෙනවා. දැනට පවතින උප කොන්ත්‍රාත් ක්‍රමය අහෝසි කිරීමේ පනත් කෙටුම්පත පාර්ලිමේන්තුවට ඉදිරිපත්ව තිබෙනවා. මෙමඟින් මෙතෙක් කල් ක්‍රියාත්මක වූ උප කොන්ත්‍රාත් ක්‍රමය අහෝසි වෙනවා. මෙය විශාල ජයග්‍රහණයක් පමණක් නොව උප කොන්ත්‍රාත් සේවයේ නියැලි සේවකයන් ලබන සහනයක් විදිහටත් හඳුන්වන්න පුළුවන්.අද ශ්‍රීලනිප ආණ්ඩුවක් නොතිබෙන්නට මේ විදිහේ පනතක් ඉදිරිපත් නොවීමට ඉඩ තිබුණා.රටේ සංවර්ධනය සඳහා යන ගමනේ දී වැඩ කරන ජනතාව විදිහට මොන විදිහේ වගකීමක් ද පැවරී තිබෙන්නේ?තිස් අවුරුදු යුද්ධයෙන් පසු රට අලුත් මඟකට යොමුවෙලා තිබෙනවා. ඒ නිසා අප මේ මොහොතේ දී ඉතාමත් හොඳින් වගකීම් සහගතව කටයුතු කළ යුතුයි. මෙම ක්‍රියාවලියේ දී අප සංගමය ඉදිරියෙන්ම සිට මේ කාර්ය භාරය ඉෂ්ඨ කිරීමට සූදානමින් සිටින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=f1109022</link>
    <topic>හඳපාන්ගොඩ විමල සිරිපා නාහිමි</topic>
    <author/>
    <content>සිංහල යතිවර ලකුණ වන් උන්වහන්සේ තවදුරටත් අප අතර නැත. එහෙත් ශ්‍රී පාදස්ථාන ධූරය පුරා 25 වසරක් උසුලමින් උන් වහන්සේ තබා ගිය ගුණ කඳ තව බොහෝ කලක් යනතුරු මෙරට දනන් තුඩ තුඩ පවතිනවාට කිසිදු සැකයක් නැත.හඳපාන්ගොඩ විමල නාහිමිපාණෝ කිරිඇල්ල නැදුන් රාජමහා විහාරාධිපති වූහ. එමෙන් ම බුදු පහසින් පාරිශුද්ධත්වයට පත් ශ්‍රී පාදස්ථානාධිපති ධූරය ද ඉසිලූහ. රත්නපුර නගරයේ සද්ධර්මෝදය ධර්මශාලා පිරිවෙනෙහි අධිපතිත්වය ඉසිළුවේ ද උන්වහන්සේ ය. එසේ ම සියම් නිකායේ මල්වතු පාර්ශවයේ සබරගමුව පළාතේ උප ප්‍රධාන සංඝනායක ධූරය ද උන් වහන්සේ හෙබවූහ.එහෙත් මේ සියලු බරසාර පදවි තානාන්තර උසුලන අතරතුර උන්වහන්සේ සබරගමුව දනන් තුඩ තුඩ වඩාත් ප්‍රචලිත වූයේ හඳපාන්ගොඩ විමල නාහිමිපාණන් වහන්සේ ලෙසය.පදවි තානාන්තර අතික්‍රමණය කළ දැවැන්ත පෞරුෂයක් අප නාහිමිපාණෝ සතු වූහ. 1930 උපත ලබා 1948 පැවිදි බිමට පත් උන් වහන්සේ කිරිඇල්ල නැදුන් රාජමහා විහාරාධිපති ධූරයට පත් වූයේ 1965 දී ය. කිරිඇල්ල නැදුන් රාජමහා විහාරය වූ කලී සාහිත්‍යකරණයට අදාළව සිංහල රජ දවස පවා රාජ සම්මානයට පාත්‍ර වූ යතිවරයාණන් වහන්සේ නමකගේ සමාරම්භයෙන් පැවතෙන්නකි.දුම්බර නින්දගම වූ කලී නැදුන් විහාරාධිපතිව දුරාතීතයේ වැඩ විසූ යතිවරයාණන් වහන්සේ නමකට රජ දරුවෙකු විසින් බුහුමන් වශයෙන් පුදන ලද ගොදුරුගමකි. ආසියාවේ දැවැන්තම ඇත් දළ යුගල සතු වීම ද මෙම රාජමහා විහාරස්ථානයේ කීර්ති ගෞරවය දෙස් විදෙස් ප්‍රචලිත වීමට මහෝපකාරී විය. රැස් වළලු සහිතව වැඩ හිඳීමට එම සමාජ ආර්ථික හා දේශපාලන වටාපිටාව ඕනෑවටත් වඩා ප්‍රමාණවත් වුව උන්වහන්සේ සිය අනන්‍යතාවය සබරගමුව සිත් පතුලේ තැන්පත් කළේ අදීන අභීත ස්වාධීන සංඝ පීතෘවරයාණන් වහන්සේ නමක ලෙසය. වත්මන් ශ්‍රී පාදස්ථානයේ නොයෙකුත් නවකම් පමණක් නොව ප්‍රවේශ මාර්ග, විදුලිය, පානීය ජලය ඇතුලු යටිතල පහසුකම් උන්වහන්සේගේ නොපසුබට උත්සාහයේ ප්‍රතිඵල වෙති.සංවර්ධනයේ ප්‍රතිලාභ කෙතරම් වුව බුදු පහසින් පවිත්‍ර වූ ශ්‍රී පාද පුදබිමේ පූජනීයත්වය මෙන් ම ඊට ආවේනික පාරිසරික සාධක අකුරට ම ආරක්ෂා කිරීම විමල නාහිමිගේ පිළිවෙතය. සිරිපා වන්දනා සමය අරඹමින් පැල්මඩුල්ල ගල්පොත්තාවල රාජමහා විහාරස්ථානයේ සිට උඩ මළුව තෙක් ගමන් ගන්නා ශ්‍රී පාද පෙරහර මේ වන විට මේ රටේ විශිෂ්ටතම පූජෝපහාර පෙරහරක් සේ සැළකේ. එම පෙරහර ඕපපාතිකව බිහි වූවක් නොවේ.ශ්‍රී පලාබද්දල මාර්ගය හරහා ස්වල්ප පිරිසකගේ සහභාගීත්වයෙන් පැවති නමට පමණක් සීමා වූ සිරිපා පෙරහර හැටන් මාර්ගය ඔස්සේ දැවැන්ත මහ පෙරහරක් බවට පත්වූයේ 1970 දී ය. ඒ විමල නාහිමි ශ්‍රී පාදස්ථානාධිපති ධූරයට පත්වීමෙන් පසු ගත් තීරණයකි. සබරගමු බස්නාහිර සහ මධ්‍යම යන පළාත් තුන හරහා රත්නපුර, කොළඹ, කෑගල්ල සහ නුවරඑළිය යන දිස්ත්‍රික් හතර ඔස්සේ උඩ මළුව තෙක් ගමන් ගන්නා වත්මන් සිරිපා පෙරහර විමල නාහිමිපාණන් ගේ සංවිධාන ශක්තිය කළමනාකරණ කුසලතාව පිළිබිඹු කෙරෙන කැඩපතක් වැන්න.ආගම මිනිසුන් දුරස්ථ කිරීමට නොව විවිධ වාර්ගිකයින් සමීප කිරීමට කෙතරම් බුහුටි ලෙස යොදාගත හැකි ද යන්නට වත්මන් සිරිපා පෙරහර කදිම නිදසුනකි. සිංහල, දමිල, මුස්ලිම්, බොදු, කිතුණු, ඉස්ලාම්, හින්දු මේ සියලු වාර්ගික ආගමික කණ්ඩායම ඒකමතිකභාවයට ගෙන ඒමට උන්වහන්සේ සිරිපා පෙරහර සංස්කෘතික මෙවලමක් ලෙස භාවිත කළහ.මට උන්වහන්සේගේ ඇසුර වඩාත් සමීප වූයේ 2005 වසරේ සබරගමුව ප්‍රධාන අමාත්‍ය ධූරයට පත් වීමත් සමඟය. සෑම වසරක ම උඳුවප් පොහෝ දිනට පෙර දා හිමිදිරි උදෑසන මා පැල්මඩුල්ල ගල්පොත්තාවල විහාරස්ථානයට පිවිසෙනුයේ සිරිපා වන්දනා සමය ආරම්භ කිරීමේ සමාරම්භක අවස්ථාවට සහභාගි වීමට ය.එම මුල් වකවානුවේ උන්වහන්සේ රෝගාතුරව සිටිය දී පවා එකී ආගමික වත්පිළිවෙත්වලට සහභාගී වෙමින් පුරාණ චාරිත්‍ර වාරිත්‍ර අකුරට රකිමින් සිය පුරෝගාමී මෙහෙවර ඉටු කළ අයුරු අතිශය ආදර්ශ සම්පන්න ය. මෙම පෙරහරට අදාළ ගම් නගර විවිධ ස්ථාන පසුකර යන අවස්ථා කාලවේලා පිළිබඳ තිතට අනාවැකි කීමට තරම් උන්වහන්සේ සහ සිරිපා පෙරහර අතර සබඳතාවය අතිශය සමීප වූවකි.උන්වහන්සේ බැහැ දැකුමට ඓතිහාසික නැදුන් රාජමහා විහාරස්ථානයට යාමේ පුරුද්දක් අප තුළ විය. ගිලන්ව වැඩ සිටිය දී පවා උන්වහන්සේ අප හා පිය තෙපුල් සතුටු සාමිචි නිමවා විහාරස්ථානයෙන් නික්ම යාමට මත්තෙන් අප උදෙසා සිංහල සිරිතට සැකසූ තේ පැනක ආහාර වේලක රස බැල්මට ඇරයුම් කරන කාරුණික විලාසය මේ දැනුදු මට සිහිපත් වේ. උන්වහන්සේගේ රූප කාය බැලූ බැල්මට පෙර රජ දවස මෙරට වැඩ විසූ දැවැන්ත යතිවර ප්‍රතිරූප සිහිපත් කරයි.උන්වහන්සේ පිළිබඳ සිහිපත් කරමින් ශ්‍රී පාද භාරකාර දම්පහල සීලානන්ද නාහිමිපාණෝ වරෙක සඳහන් කළේ නායක හාමුදුරුවන්ගෙන් බැනුන් නාහපු ගුටි නොකාපු විහාරස්ථ දායකයින් වෙත්නම් ඒ අතේ ඇඟිලි ගණනටත් අඩු බවය.වරදක් දුටු තැන වදනින් පමණක් නොව පහරකින් වුව සංග්‍රහ කිරීම උන්වහන්සේගේ සිරිතය. ඒ වෛරී හෝ කෝප සිතිවිල්ලකින් නොවේ.වරද නිවැරදි කර ගැනීමටය. සිංහල යතිවර ලකුණ වන් හඳපාන්ගොඩ විමල හිමිපාණන්වහන්ස, මේ එළඹ ඇත්තේ ඔබවන් සුවහසක් සංඝ පිතෘවරයාණන් වහන්සේලා තව තවත් අවැසිම යුගයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=f1109023</link>
    <topic/>
    <author>සටහන උදිත ගුණවර්ධන</author>
    <content>ශ්‍රීලංකා නිදහස් පක්ෂය ආරම්භ කළේ 1951 සැප්තැම්බර් මස දෙවැනි දිනයි. මෙරට දේශපාලනයට මෙන්ම සමාජයීය ක්ෂේත්‍රයටද මෙම දිනය අතිශය තීරණාත්මක දිනයක් යැයි සඳහන් කිරීම අතිශයෝක්තියක් නොවේ. සැප්තැම්බර් දෙවැනි දින කොළඹ නගර ශාලාවේදී ශ්‍රීලනිපය නිල වශයෙන් ආරම්භ වූවද එයට පෙර දින එනම් සැප්තැම්බර් පළමු දින මහනුවර තොටමුණ මහතාගේ නිවසේදී විශේෂ සාකච්ඡාවක් පැවැති අතර එදිනම දළදා සමිඳුන් වැඳ පුදා ආගමික ආශිර්වාදයක්ද ලබාගන්නා ලදී. එම දිනය මා හටද පුද්ගලික වශයෙන් වැදගත් දිනයකි. ඒ මා ශ්‍රීලනිපයේ දහතුන් වැනි සාමාජිකයා ලෙස සාමාජිකත්වය ලබා ගැනීමය. මට පෙර ශ්‍රීලනිපයේ සාමාජිකත්වය ලබාගත් පුද්ගලයා වූයේ ප්‍රකට මුස්ලිම් නායකයකු වූ බදුයුදින් මහතායි. ශ්‍රීලනිපය නියෝජනය කරන අදත් ජීවතුන් අතර සිටින ජ්‍යෙෂ්ඨ සාමාජිකයා ලෙස මේ අතීතය දෙස බැලීමෙන් සහ අප පක්ෂය හැට වසරක් තුළ මෙරටට සිදුකළ කාර්ය භාරය දෙස බලා මම අතිශය සතුටට පත්ව සිටිමි.ශ්‍රීලනිපය ආරම්භ කිරීමේදීම එය ශක්තිමත් කිරීමට එක් වූ තවත් පාර්ශ්වයක් වුයේ මහනුවර ප්‍රගතිශීලී පෙරමුණයි. ඒ අතර පක්ෂය ආරම්භයේදීම සිංහල, දෙමළ, මුස්ලිම් සහ බර්ගර් යන සෑම ජාතියකටම අයත් පිරිස් ශ්‍රීලනිපයට සම්බන්ධ විය. ඒ සහසම්බන්ධය නිසා ශ්‍රීලනිප තුළ ජාතික සමගියට අවශ්‍ය පසුබිම නිර්මාණය විය.ශ්‍රීලනිපය නම් දේශපාලන ධාරාව බිහිවීමට ප්‍රමුඛ හේතු සාධකය වූයේ එවකට තිබූ එජාපය සමඟ ප්‍රතිපත්ති ගැටුමකට බණ්ඩාරනායක මහතා ඇතුළු පිරිසක් එළැඹීමයි. සිංහල මහා සභාව නියෝජනය කළ බණ්ඩාරනායක මහතාගේ පාර්ශ්වය සහ ජාතික සංගමය අතර ඇති වූ බෙදීමයි. එහි අවසන් ප්‍රතිඵලය වූයේ බණ්ඩාරනායක, ඩී. ඒ. රාජපක්ෂ යන මහත්වරු ඇතුළු පිරිසක් එජාප ආණ්ඩුවෙන් ඉවත්ව විපක්ෂයට එක්වීමත් සමඟය. මෙම බෙදීමත් සමඟ සිදුවූයේ ශ්‍රීලනිපය වැනි ප්‍රගතිශීලී දේශපාලන පක්ෂයක් බිහිවීමයි. එම දේශපාලන ධාරාව දේශීයත්වයත් සමඟ මුසුවු ප්‍රගතිශීලි අදහස් සහිත දේශපාලන ධාරාවක් වූ අතර ග්‍රාමීය බුද්ධිමතුන්, වෙද මහත්වරු, පූජ්‍ය පක්ෂය ඇතුළු පිරිස් ශ්‍රීලනිපයට එක්වූ අතර එජාපය නියෝජනය කළේ ධනපති රදළ පැළැන්තිය නියෝජනය කළ පිරිස් වීමයි.ශ්‍රීලනිපය බිහිවීමත් සමඟ 1952 මහ මැතිවරණය පැවැති අතර එම මැතිවරණයෙන් එජාපය ජයග්‍රහණය කළද විකල්ප දේශපාලන පක්ෂයක් ලෙස ශ්‍රීලනිපයටද ආසන දොළහක් හිමිවු අතර එයට විපක්ෂයේ ප්‍රධාන දේශපාලන පක්ෂයක් බවට පත්වීමට අවස්ථාව ලැබුණි.ඒ ආකාරයට ශක්තිමත් ආරම්භයක් ලබාගත් ශ්‍රීලනිපය 1956 මැතිවරණය වනවිට එජාපයේ ප්‍රබලම තරගකරුවා බවට පත්වීමට පුළුවන්කම ලැබුණි. පිලිප් ගුණවර්ධන මහතාගේ විප්ලවකාරී සමසමාජ පක්ෂය සමඟ එක්ව 1956 මහ මැතිවරණය තරග කළ ශ්‍රීලනිපය මහජන එක්සත් පෙරමුණ ලෙස මැතිවරණ තරග බිමට එක්විය. එම මැතිවරණයේදී මහජන එක්සත් පෙරමුණ අතිවිශිෂ්ට ජයග්‍රහණයක් අත්පත් කර ගත්තේය.බණ්ඩාරනායක ආණ්ඩුව, බස් ජනසතුව, වරාය ජනසතුව ඇතුළු ප්‍රගතිශීලී ක්‍රියාමාර්ග ගත් අතර කුඹුරු පනතද මේ ප්‍රගතිශීලී ක්‍රියාමාර්ග අතර ප්‍රමුඛත්වයෙහිලා සැලකිය හැකිය. එහෙත් මෙම කාලය තුළ විවිධ කුමන්ත්‍රණකාරී බලවේග ක්‍රියාත්මක වූ අතර එහි අවසන් ප්‍රතිඵලය වූයේ පිලිප් ගුණවර්ධන මහතා ඇතුළු පිරිසක් මහජන එක්සත් පෙරමුණු ආණ්ඩුවෙන් ඉවත්වීමයි. අභ්‍යන්තර බෙදීම් උග්‍රවීම් අතර අවසාන ප්‍රතිඵලය ලෙස බණ්ඩාරනායක මහතා සාහසික වෙඩි පහරකට ලක්ව මරණයට පත්විය. මේ සිදුවීම ශ්‍රී ලංකා ඉතිහාසය තුළ මෙන්ම ශ්‍රීලනිප ඉතිහාසය තුළද මහා ඛේදවාචකයක් ලෙස සඳහන් කළ හැකිය. එතැන් සිට මෙරට දේශපාලනය තුළ මෙන්ම ශ්‍රීලනිපය ද ගත කළේ සංක්‍රාන්ති සමයක් යැයි සඳහන් කිරීම අසත්‍යයක් නොවේ. මේ කාලය තුළ විජයානන්ද දහනායක මහතා අගමැති ධුරයට පත්වුවත් ඔහුගේ පාලන කාලය ඉතාමත් කෙටි කාලයකින් නිමාවට පත්විය. ඉන්පසු පැවැති පෙබරවාරි මහ මැතිවරණයේදී ශ්‍රීලනිප සී. පී. ද සිල්වා මහතාගේ නායකත්වයෙන් තරග කළද ප්‍රමාණවත් බලයක් ලබා ගැනීමට නොහැකි විය.ඒ සමඟ ශ්‍රීලනිපයේ නායකත්වය පිළිබඳ අර්බුදයක් ඇතිවූ අතර පක්ෂ නායකත්වයට මීළඟ සුදුස්සා ලෙස අවධානයට ලක්වූයේ සිරිමාවෝ බණ්ඩාරනායක මැතිනියයි. ඒ පිළිබඳ ව පක්ෂයේ ඉදිරිපෙළ පිරිස් දිගින් දිගටම ඉල්ලීම් කළද ඇයගෙන් ඒ පිළිබඳ නිසි ප්‍රතිචාරයක් නොලැබුණ අතර “මට දේශපාලනය කරන්න බැහැ දරුවෝ පොඩි වැඩියි” මැතිනිය ස්ථිර හඬින් ප්‍රකාශ කළේ එවැන්නකි. “නැහැ” මැතිනියනි අපට අවශ්‍ය වෙලා තිබෙන්නේ බණ්ඩාරනායක මහත්තයා දුක් මහන්සියෙන් ගොඩ නඟපු පක්ෂය බේරාගන්න පුළුවන් ඔබට” අප ඉදිරිපෙළ සාමාජිකයන්ගේ මේ ඉල්ලීමට ඇයට අවනත වීමට සිදුවූයේ ඔවුන්ගේ බලවත් පෙරැත්ත නිසාය. අවසානයේ දී 1960 ජූලි මැතිවරණයේදී ශ්‍රීලනිපයේ නායකත්වය මැතිනියට හිමිවූ අතර එතුමියගේ නායකත්වය සමඟ මැතිවරණ සටන දියත් වුණි. මැතිවරණයෙන් අපට ජය ගැනීමට පුළුවන් වූ අතර සෙනෙට් සභාව හරහා මැතිනිය රටේ නායකත්වයට පත්විය.මේ අතර ශ්‍රීලනිප රජයට ප්‍රගතිශීලි දේශපාලන පක්ෂ කිහිපයක සහයෝගය ලැබුණ අතර බණ්ඩාරනායක මහතා නැවැත්වූ තැනින් යළිත් ගමන් ඇරැඹීමට ශ්‍රීලනිපයට පුළුවන්කම ලැබුණි. එමෙන්ම රටටත් ජනතාවටත් ඉතාමත් වටිනා කාර්යයන් රාශියක් මැතිනියගේ නායකත්වය සහිත ශ්‍රීලනිප ආණ්ඩුවෙන් සිදුවුණි. එහෙත් 1969 වනවිට ඇති වූ අභ්‍යන්තර හැලහැප්පිලි හා බාහිරින් එල්ල වූ කුමන්ත්‍රණ නිසා 1965 දි ශ්‍රීලනිපයට යළිත් බලය අහිමි වූ අතර ඩඩ්ලි සේනානායක මහතාගේ නායකත්වයෙන් එජාප ආණ්ඩුවක් බලයට පත්විය.එහෙත් යළිත් 1970 වනවිට ශ්‍රීලනිපයට මැතිවරණයකදී බලය හුවමාරු වූ අතර එම ආණ්ඩුව රටට අතිශය වැදගත් කාර්යභාරයක් ඉටුකිරීමට සමත්විය. 1972 වර්ෂයේදී මෙරට තිබූ ඩොමීනියන් තත්ත්වය වෙනුවට පූර්ණ නිදහසට අවශ්‍ය ව්‍යවස්ථා සංශෝධන සිදුකළ අතර එතෙක් මෙරට හා බ්‍රිතාන්‍ය කිරීටය අතර තිබූ පරිපාලන සබඳතා අතහැර ස්වාධීන පරිපාලන රටාවකට හුරුවීමට මෙරටට පුළුවන්කම ලැබුණි.ලක්ෂ ගණන් ඉඩම් අක්කර ප්‍රමාණයක් ඒ වනවිට විදේශ සමාගම් හා දේශීය ධානපතියන් සතුව තිබූ අතර ඒ සියල්ල ජනසතු කරන ලද්දේ මේ යුගයේදීය. එම රජයද 1977 වනවිට විවිධ හැලහැප්පිලිවලට බඳුන් වූ අතර නන්ද එල්ලාවල, ජිනදාස, ටෙනිසන් එදිරිසූරිය, ටී. බී. සුබසිංහ වැනි ප්‍රබලයන්ද ලංකා සමසමාජ පක්ෂය, කොමියුනිස්ට් පක්ෂය යන පාර්ශ්වකාර පක්ෂද සමගි පෙරමුණු ආණ්ඩුවෙන් ඉවත්ව යාම 1970 – 1977 ආණ්ඩුවේ ඇද වැටීමට ප්‍රබල ලෙස බලපෑම් එල්ල කළේය. එහි අවසාන ප්‍රතිඵලය වූයේ ආණ්ඩු බලය උසුලන ලද ශ්‍රීලනිපය ආසන අට දක්වා පහළට ඇද දමා එජාපය 5/6 තරම් විශාල ජයග්‍රහණයක් ලැබීමය.එතැන් සිට ශ්‍රීලනිපය මුහුණ දුන්නේ අතිශය දුෂ්කර හා කටුක යුගයකටය. එජාපය ශ්‍රීලනිපය වෙත මර්දනයේ තර්ජන ගුලිය එල්ල කළ අතර පක්ෂ නායිකාවගේ ප්‍රජා අයිතිය අහිමි කිරීම දක්වා එය දුරදිග ගියේය. මැතිවරණ ක්‍රමය වෙනස් කරමින්, ජනාධිපතිධුරය ඇති කර රට තුළ ඒකාධිපති ස්වභාවයක පාලනයක් රැගෙන යාමට ජේ. ආර්. ජයවර්ධන මහතා කටයුතු කළ අතර දි. මු. ජයරත්න වන මටද අවස්ථා කිහිපයකදීම සිර අඩස්සියේ සිටීමට සිදුවූයේ මා ආණ්ඩු විරෝධී දේශපාලනයක නියැලී සිටීම නිසාය. මා පමණක් නොව විරුද්ධ මත දැරූ බොහෝමයක් දෙනාට අත්විඳීමට සිදුවූයේ එයට සමාන ඉරණමකටය. එවකට ශ්‍රීලනිපයේ තරුණ නායකයකු වූ විජය කුමාරතුංග මහතාට පවා එජාප දඬු අඩුවෙන් බේරී සිටීමට නොහැකි විය.එජාපය ඇති කළ විවෘත ආර්ථික රටාව නිසා මෙරට සුළු පරිමාණ වෙළෙඳ ප්‍රජාව දැඩි දුෂ්කරතාවයට පත්වූ අතර මහා පරිමාණ ධනපතියන්ට පමණක් මෙරට හිසගසා සිටීමට පුළුවන් වාතාවරණයක් නිර්මාණය විය.1988 දී හා 1989 දී මහ මැතිවරණ හා ජනාධිපතිවරණ පැවැතුණද ඒවායෙන් ප්‍රමාණාත්මක ජයග්‍රහණයක් ලබාගැනීමට ශ්‍රීලනිපයට නොහැකිවීම තුළ තවත් වසර ගණනාවක් විපක්ෂය තුළ සිටීමට අපට සිදුවීම වළක්වා ගැනීමට නොහැකි දෙයක් බවට පත්විය.යළිත් මෙරට දේශපාලනය තුළ උණුසුම්කාරී බවක් ඇති වන්නේ 1993 පළාත් සභා මැතිවරණය සමඟිනි. ඒ වනවිට එජාපය දෙකට වී තිබූ අතර වෙන් වූ ලලිත් ගාමිණි පිල වෙනම තරගයට එළඹ තිබුණි. ශ්‍රීලනිපයද පොදුජන එක්සත් පෙරමුණ ලෙස පැරැණි මිතුරු පක්ෂ සමඟ සන්ධාන ගතව සිටි අතර එම පෙරමුණේ ලේකම්වරයා වූයේ මායි. ඒ තත්ත්වය තුළ මා වෙත විශාල වගකීමක් පැවැරී තිබූ අතර පළාත් සභා මැතිවරණයට අවශ්‍ය තරගකරුවන් කවුද යන්න පිළිබඳව තීන්දු තීරණ ගැනීමේ තරම් ප්‍රබල බලයක් මා වෙත පැවරී තිබුණි. “චන්ද්‍රිකාට එහෙම නොමිනේෂන් දෙන්න එපා” එදා බලවත්ව සිටි ඇතැමුන් මා වෙත ඉල්ලීම් කළේය. එහෙත් මා උපායශීලි ලෙස චන්ද්‍රිකා බණ්ඩාරනායක කුමාරතුංග මහත්මිය වෙත බස්නාහිර ඡන්දයට නාමයෝජනා ලබා දුන්නේය. මා ඒ මොහොතේදී කටයුතු කළේ පුද්ගලික අරමුණු අනුව නොව පක්ෂය ජයග්‍රහණය වෙත ගෙන යා හැක්කේ කාටද යන්න සලකා බලාය. එදා මාගේ පූර්ව නිගමනය හරියටම හරිගිය අතර බස්නාහිර ජයගත් චන්ද්‍රිකා මැතිනිය මුළු රටම ජයගෙන ජනාධිපතිනිය වූ අතර යළිත් ශ්‍රීලනිප යුගයක් බිහිවිය. එතෙක් කල් මහා මේරුවක් තරමට බලවත්ව තිබූ එජාප රජය පරාජය කිරීමට අවශ්‍ය තවත් බලයක් වූයේ දකුණේ ඡන්දයයි. ඒ සටනේදී පෙරමුණ ගැනීමට මා වෙත හැකිවීම භාග්‍යයක් ලෙස සැලකිය හැකිය.අපමණ වෙහෙසක් මැද අප රැකගත් දිනාගත් ශ්‍රීලනිපය මුල්කරගත් පොදු පෙරමුණු රජය 2001 දී බිඳවැටෙන අතර එහිදී ශ්‍රීලනිපය තුළ විපක්ෂනායක ධුරය පිළිබඳව අර්බුදයක් ඇතිවන්නේ එම යුගයේදීය. අනුර, රත්නසිරි, මේ සටනේ ප්‍රමුඛයන් වූවත් ගම් මට්ටමේ ජනප්‍රිය නායකයා වූයේ මහින්ද රාජපක්ෂ මහතාය. “දි. මු. මේ වැඩේ ගැන ඔයා මොකද හිතන්නේ.” එවකට පක්ෂ නායිකාව වූ චන්ද්‍රිකා මැතිනිය මගෙන් විමසා සිටියාය. විපක්ෂ නායකකමට සුදුස්සා මහින්ද තමයි මැඩම්” මා පක්ෂ නායිකාවට අවධාරණය කළෙමි. ජනාධිපතිධුර අපේක්ෂකයා තේරීමේදී මා අනුගමනය කළේ ඒ ප්‍රතිපත්තියමය. මාගේ ඒ සියලු නිගමනයන් සත්‍ය කරමින් මහින්ද රාජපක්ෂ මහතා මෙරට ජනාධිපතිධුරයට පත්විය.2005 දී සුළුතර බලයක් සහිත ආණ්ඩුවක් භාරගත් ජනාධිපතිතුමා අද වනවිට මන්ත්‍රීන් 161 බලයක් සහිත බලවත් ආණ්ඩුවක් බවට පත්ව තිබේ.තිස් අවුරුදු යුද්ධයක් නිමා කිරීමට නායකත්වය ලබා දුන් ජනාධිපතිතුමා ප්‍රමුඛ ශ්‍රීලනිපය අද රට, සංවර්ධනයේ නිවැරැදි දිශාව වෙත යොමු කිරීමට සමත්ව තිබීම සතුටට කාරණයකි. පසුගිය අවුරුදු දෙක තුළ 8% ක් තරම් ප්‍රබල ආර්ථික වර්ධනයක් වෙත යොමුවීම සතුටුදායකය. අද වනවිට ශ්‍රීලනිපයත් එහි ප්‍රතිපත්තිත් සමඟ මහින්ද චින්තනයත් එයට එක්වීම තුළ මෙරට දේශපාලන සමාජයට හා ආර්ථික රටාවට අලුත් ආරම්භයක් ලැබී ඇති අතර රට දියුණුවේ නව මාවතකට යොමු කිරීමට ශ්‍රීලනිපයටත්, මහින්ද ජනාධිපතිතුමාටත් ශක්තිය හා හැකියාව ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=f1109024</link>
    <topic/>
    <author/>
    <content>ශ්‍රී ලංකා නිදහස් පක්ෂය කියූ විට නිතැතින් ම මතකයට නැගෙන්නෙ එස්. ඩබ්ලිව්. ආර්. ඩී. බණ්ඩාරනායක, සිරිමාවෝ බණ්ඩාරනායක ඩී. ඒ. රාජපක්ෂ, ශ්‍රී. නිශ්ශංක, ටී. බී. ඉලංගරත්න වැනි ශ්‍රේෂ්ඨ ජන නායකයින්. මේ අය ගේ මූලිකත්වයෙන් තමයි 1951 වසරේ ශ්‍රී ලංකා නිදහස් පක්ෂය බිහි වුණේ. එවකට ඔවුන් එක්සත් ජාතික පක්ෂය හැරදා අලුත් පක්ෂයක් හැටියට ශ්‍රී ලංකා නිදහස් පක්ෂය පිහිටුවා ගත්තා.රටක ප්‍රජාතන්ත්‍රවාදය ස්ථාපිත කිරීමට නම් ප්‍රබල විපක්ෂයක් තිබිය යුතු බවට එදත්, අදත් මුළු ලෝකය ම පිළිගන්න දේශපාලන න්‍යායක්. ඒ අනුව ඔවුන් එදා පැවති පාලක පක්ෂයේ දුර්වලතා හඳුනාගෙන ඉන් ඉවත් වෙලා සැබෑ දේශප්‍රේමීත්වයකින් රට ගොඩනැගීමේ අරමුණින් ශක්තිමත් විපක්ෂයක් ලෙස මෙය පිහිටුවා ගත්තා.ඔවුන් ඒ දේ කළා. ඒ අනුව තමයි සඟ, වෙද, ගුරු, ගොවි, කම්කරු ලෙස පංච මහා බලවේගය එකට එකතු කරලා රට ගොඩනැගීමේ අරමුණින් මහා සංග්‍රාමය දියත් කළේ. වසර පහක් තුළ ප්‍රබල විපක්ෂය ලෙස ගොඩනැගුණු ශ්‍රී ලංකා නිදහස් පක්ෂය 1956 වසරේ දී මහා මැතිවරණයෙන් බලයට පත් වූණා.බණ්ඩාරනායක මැතිතුමා මේ රටේ පහළ වූ ශ්‍රේෂ්ඨ උගතෙක්. එතුමා රට රටවල ඉගෙන ගෙන ජන සමාජයන් හදාරලා රටට ගැලපෙන ප්‍රතිපත්ති මාලාවක් හඳුන්වලා දුන්නා. ඒ අනුව පංච මහා බලවේගයන්ගේ එකතුවෙන් ජනතාවට සමාන අයිතීන් ලබා දෙන්න ක්‍රියා කළා.ලංගම ජනසතු කිරීම, මහජන බැංකුව, කොම්පැණිකාරයන්ට හිමිව තිබූ වතු සමාගම් ආදිය ජනසතුකර ඒවායේ අයිතිය සමස්ත ජනතාවට ලබා දුන්නා. මේ නිසා රට ශීඝ්‍රයෙන් පෙරට ගමන් කළා.ඇත්තටම තනි අයිතියට තිබුණු වතු, බැංකු, ලංගම වගේ කොම්පැනි ජනසතු කළාට පස්සෙ ජනතාව ගේ ආකර්ෂණය ශ්‍රීී ලංකා නිදහස් පක්ෂය කෙරෙහි එන්න එන්න ම දළුලා වැඩුණා.එවැනි තත්ත්වයක් හමුවේ බණ්ඩාරනායක මැතිතුමාත් තමා අවට සිටින සියල්ලන්ම විශ්වාස කළා. එය ම තමාට අහිමි වූ වතු කොම්පැනිකාරයන් වාසියට හරවාගෙන කවුරුත් විශ්වාස නොකරණ ආකාරයෙන් කුමන්ත්‍රණයක් දියත් කර එතුමා සාහසික ලෙස ඝාතනය කළා.ඇත්තට ම එමගින් නිදහස් පක්ෂයේ ගමන තවත් ශක්තිමත් වුණා. බණ්ඩාරනායක මැතිනිය පක්ෂ නායකත්වය භාර ගත්තා. ශක්තිමත් ලෙස 1960 වසරේත් පැවති මහ මැතිවරණයෙන් ශ්‍රී ලංකා නිදහස් පක්ෂය විශිෂ්ට ලෙස ලෝක වාර්තාවක් තබමින් ජයග්‍රහණය කළා. බණ්ඩාරනායක මැතිනිය ලොව ප්‍රථම අගමැතිවරිය බවට පත් වුණා.1965 වසරේ පැවති මහ මැතිවරණයෙන් පරාජය වුවත් 70 දී නැවත ජයග්‍රහණය කළා.ඒක පිළිගන්න වෙනවා. 72 ජනරජ ව්‍යවස්ථාවෙන් පසු ශ්‍රී ලනිපක්ෂ රජය වසර දෙකකින් ධූර කාලය දික් කර ගැනීම ශ්‍රී ලංකා නිදහස් පක්ෂයේ පැවති අඳුරු යුගය ආරම්භය වුණා. අද වගේ නෙවෙයි එවකට රටේ තිබුණෙ මහ මැතිවරණය පමණයි. එය තමයි දේශපාලනයේ ප්‍රධාන හැරවුම් ලක්ෂය වුණේ. රාජ්‍ය පාලනය දීර්ඝ කර ගැනීම විපක්ෂයට ජයග්‍රහණය දෝතින් ම පිදීමක් කියලයි මම හිතන්නෙ. රජයට වාසි ලබාගන්න මැතිවරණ කල් දැමීමෙන් කරන්න බැහැ. එය නියමිත වෙලාවෙ දි, දිනයෙදි කළ යුතුයි. මේ දේම ලාම්පු කළගෙඩි ඡන්ද කොල්ලයෙන් එජාපයත් කළා. මේ දෙකේ දී ම වුණේ පක්ෂය කඩා වැටීම.77 මැතිවරණයේ දී ශ්‍රී.ල.නි.ප යට විපක්ෂයටවත් එන්න බැරි වුණා. එජාපය මැතිනියගෙ ප්‍රජා අයිතිය පවා අහිමි කළා.හෙක්ටර් කොබ්බෑකඩුව, ධර්මසිරි සේනානායක, රත්නසිරි වික්‍රමනායක, විජය කුමාරතුංග, ආරිය බුලේගොඩ, ජේ. ආර්. පී. සූරියප්පෙරුම, පියසේන ගමගේ, දි. මු. ජයරත්න, මහින්ද රාජපක්ෂ වැනි පක්ෂයේ ජ්‍යෙෂ්ඨයන් මහත් කැපවීමෙන් පක්ෂය ගොඩනගන්න වෙහෙසුනා. එය 17 වසරක වෙහෙසකර කාලයක්.ශ්‍රී ලංකා නිදහස් පක්ෂය තනි පක්ෂයක් හැටියට තවදුරටත් මැතිවරණයන්ට ඉදිරිපත් වෙලා නැහැ. එය ශ්‍රිලනිපය ප්‍රමුඛව වෙනත් පක්ෂවල එකතුවකින් සැදුම්ලත් සන්ධානයක්. එයින් පෙන්වන්නෙ සන්ධානය තුළ ඇති විවිධ අදහස් හා මත දරන පුද්ගලයන් ගේ එකමුතුව මේ නිසා පක්ෂය තුළ ප්‍රජාතන්ත්‍රවාදය ස්ථාපිත වෙලා තිබෙනබවයි. අනෙක තමයි, විවිධ අදහස් මත දරන පුද්ගලයන් සම¼ඟ සහයෝගයෙන් වැඩ කිරීමට හැකි නායකත්වයක් පක්ෂය තුළින් ඉස්මතු වීම. එය නායකත්වයේ විශිෂ්ට ගුණාංගයක්.ශ්‍රිලනිපය තනි පක්ෂයක් ලෙස ඉදිරිපත් වෙලා ජයග්‍රහණය ලබනවාට වඩා විවිධ මත දරන විවිධ පුද්ගලයන්ගෙන් විවිධ ජාතීන්ගෙන් සැදුම් ලත් ජාති, ආගම්, භේදවලින් තොරව එකාවන් ව රට නගන්නට කැපවීම පෙන්නුම් කරන්නයි සන්ධානගතව මැතිවරණවලට ඉදිරිපත් වන්නෙ.වසර 17 තුළ පමණක් නෙවෙයි රටේ ශ්‍රී ලංකා නිදහස් පක්ෂ පාලන කාලය තුළ සමස්තයක් වශයෙන් සිදු වූ කැපී පෙනෙන ම සිදුවීම තමයි වසර 30ක් රට විනාශ කරපු කුරිරු ත්‍රස්තවාදය අවසන් කළ එක. රටේ නායකයෝ 05 දෙනෙක් හෝ හය දෙනෙක් රටට සැමය ගෙන එන්න විවිධ ක්‍රමවේදයන් අනුගමනය කළා. මහින්ද රාජපක්ෂ ජනාධිපතිතුමා පමණයි එයට නිවැරදි විසඳුම් දුන්නෙ. කිසි ම රජයක් යටතේ මෙතරම් සංවර්ධනයක් රටේ සිදු වුණේ නැහැ.ශ්‍රී ලංකා නිදහස් පක්ෂය වාමාංශික පක්ෂ සමඟයි එකතු වී සිටින්නේ. ඔවුන් ගේ තියෙන්නෙ ජනතාවාදී වැඩපිළිවෙළවල්. රාජ්‍ය සම්පත් ආරක්ෂා කරමින් වර්ධනය කිරීම තමයි ප්‍රධාන කරුණ. එය බණ්ඩාරනායකවරු කාලයේදීත් සිදු වුණා. රාජපක්ෂවරු කාලයේ දී ත් සිදු වෙනවා. රාජ්‍ය, තාන්ත්‍රික කටයුතුවල දී පවා දකුණු කලාපීය රටවල් අතර සහයෝගයෙන් ක්‍රියා කළා.නමුත් ග්‍රාමීය මට්ටමින් සංවර්ධන වැඩපිළිවෙළ බණ්ඩාරනායකරුන් ගේ යුගයේ තිබුණේ නැහැ. ගම නැගුම, ම¼ඟ නැගුම, වැඩසටහන් දැන් ක්‍රියාත්මක වෙනවා. මේ තුළින් පක්ෂයේ පදනම ගම් මට්ටමේ සිට ශක්තිමත් කිරීමට හැකියාව ලැබී තිබෙනවා. මේ ක්‍රමය අද රාජපක්ෂවරු ක්‍රියාත්මක කරනවා. එයයි මම දකින වෙනස.මම තවමත් දේශපාලනයට ඇවිත් වසර තුනයි. නමුත් පසුගිය මැතිවරණයේ දී මම ගාලු දිස්ත්‍රික්කයෙන් දෙවැනි ස්ථානයට පත් වුණා. ඒ ඡන්ද මා කී කළ දේවල්වලට ලැබුණු දෙයක් නොවේ.මගේ පියා රිචඩ් පතිරණ, එතුමා අධ්‍යාපන ඇමැති ලෙසත් ශ්‍රී ලංකා නිදහස් පක්ෂයේ ජ්‍යෙෂ්ඨ ඇමැතිවරයෙක් ලෙසත් ප්‍රදේශයට කළ සේවයට ලැබූ උපහාරයක් ලෙසයි මම සලකන්නෙ.එහෙම ම කියන්න බැහැ. දෛවයත් බුදු දහමට අනුවත් ලෝකය දෙස බලන්න මම පුරුදුවෙලයි ඉන්නෙ. බැරිවෙන එකක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=f1109025</link>
    <topic/>
    <author/>
    <content>ලෝකයේ විවිධ ජාතීන් තම මවුබිමේ පාලනයේ හෝ සමාජයේ ගතානුගතික ගමන්මඟට වෙනස්කමක් හෝ පදනමක් හෝ ඇති වූ දිනය හෝ වකවානුව සිහිපත් කරන්නේ විප්ලවීය දිනය හෝ විප්ලවීය යුගය ලෙසය. ශ්‍රී ලංකාව එම විප්ලවීය යුගය ලෙස සමරන්නේ 1956 බණ්ඩාරනායක යුගයයි. බණ්ඩාරනායක නාමය සිහියට එනවිට එතුමන් විසින් නිර්මාණිත ශ්‍රී ලංකා නිදහස් පක්ෂය සිහිපත් වෙයි. එම පක්ෂය බිහිවී අදට 60 වසරකි.ශ්‍රී ලංකාව විදේශ ගැතිභාවයෙන් මුළුමනින්ම නිදහස් කර ගත්තේ එම පක්ෂය ආරම්භ වීමෙන් පසුවයි. එම පක්ෂය ගොඩනැගීමේ අරමුණ වූයේද නිදහස් නිවහල් රටක් ගොඩනැගීමේ හා ජාතික සංස්කෘතික හා ජාතික භාෂා ශාස්ත්‍ර අගය කරන පාලනයක් මේ රටේ ඇති කිරීම සඳහාය. එතෙක් කල් තැබූ පාලනය මගින් අමතක කර දමා තිබුණු සඟ වෙද ගුරු ගොවි කම්කරු යන පංච මහා බලවේගය එකතු කරගත් එස්. ඩබ්ලිව්. ආර්. ඩී. බණ්ඩාරනායක මහත්මාණන් තම දේශපාලන පක්ෂය ජාතික සංවිධානයක් හැටියට ගොඩනැගීය.පංච මහා බලවේගයපංච මහා බලවේගය යනු මේ රටේ ජාතික සංස්කෘතිය හා සංවර්ධනය බලමුළු හැටියට සඳහන් කිරීම නිවැරැදිය. අපේකම අගය කළ මෙම බලවේගය පොදු ජනතාව අතර අතිශයින් ජනපි‍්‍රයභාවයට පත්විය. ජනතා නියෝජිතයින්ගෙන් සමන්විත සංවිධානය හැටියට සැලකිය හැකිය. ශ්‍රී ලංකා නිදහස් පක්ෂය බලයට පත්කිරීම සඳහා මුළුමහත් ශක්තිය යොදා ක්‍රියා කළේ ජාතියටත් රටටත් ආදරය දැක්වූ මෙම බලවේගයට අයත් සාමාජිකයින් බව සිහිපත් කළ යුතුය. එම පක්ෂය බලයට පත් වූ වහාම මේ පංච මහා බලවේගයට රටේ උරුම විය යුතු තැන ලබාදීමට අවශ්‍යතම පියවර ගැනිණි.භික්ෂුන් වහන්සේ උදෙසා උසස් අධ්‍යාපනය ලැබීමේ පිරිවෙන් විශ්වවිද්‍යාල ඇතිකර දුන් අතර උන්වහන්සේලාට අධ්‍යාපන වරප්‍රසාද ලබාදෙමින් රට වෙනුවෙන් තම සේවය ඉෂ්ට කිරීමට සියලු විධිවිධාන සැලසිණි. එහෙත් අමතක කර දමා තිබූ සිංහල ආයුර්වේද වෛද්‍ය ක්‍රමය නගාසිටුවීමට ශ්‍රී.ල.නි.ප. රජය මේ රටේ සිටි අග්‍රගන්‍ය වෙද ගුරු පණ්ඩිත ජී. පී. වික්‍රමාරච්චි වෙද රාළහාමි උත්තර මන්ත්‍රී මණ්ඩලයට පත්කොට ගෞරව දැක්විණ. එතෙක් කිසි ගෞරවාදරයකට ලක් නොකොට තිබු සිංහල ගුරුවරයා අගය කිරීම පිණිස ඒ. ඩී. ජයසේකර මහතාද උත්තර මන්ත්‍රී මණ්ඩලයට පත්කර සිංහල ගුරුවරයාගේ ආත්මාභිමානය ආරක්ෂා කිරීමට පියවර ගත්තේය. ධනවතුන්ට බලවතුන්ට පමණක් උරුම වී පැවති පාර්ලිමේන්තුවට ප්‍රථම වතාවට තැපැල් කම්කරුවකුට මන්ත්‍රී ධුරයක් දැරීමට වරප්‍රසාදය ලබා දුන්නේද මෙම පක්ෂයයි. එසේම මේ රටේ කෘෂිකර්මය දියුණු කිරීම සඳහා ගොවියාට ලබාදිය යුතු හැම වරප්‍රසාදයක්ම ලබාදෙමින් ගොවිකම නගාසිටුවීමට එම රජය මගින් එදා මෙදා තුර ලොකු මෙහෙවරක් ඉටුකළේය.විදේශ ආධිපත්‍යය1948 දී මේ රට විදේශ ආධිපත්‍යයෙන් නිදහස් වුවද මෙරට පාලන බලය උරුම කරගත් පිරිස විදේශ ගැති භාවයෙන් මිඳීමට කිසිදු පියවරක් නොගත්තේය. අධිරාජ්‍යවාදීන්ගේ රූකඩයක් හැටියට රටේ පාලනය උරුම කරගත් ඔවුන් භාෂාව ඇඳුම් පැළඳුම් කෑම බීම හෝ ජාතියේ ගෞරවය රැකෙන අන්දමින් සිදුකිරීමට අසමත් වුවෝය. අධිරාජ්‍යවාදීන්ගේ බලකඳවුරු රට තුළ එලෙසම පවත්වාගෙන ගියෝය. නිදහස් ලංකාවේ රාජ්‍ය භාෂාවද ඉංග්‍රීසියම විය. රටේ ප්‍රධාන පුරවැසියා මහා බ්‍රිතාන්‍යයේ මහරැජිනගේ නියෝජිතයෙකු විය. මේ නිසා ජනතාව ලබාගත් නිදහස හුදු නාම මාත්‍ර නිදහසක් පමණක් විය. ජන විඥානයේ හෝ ආර්ථිකයේ හෝ සංස්කෘතියේ කිසිදු වෙනසක් ඇති කිරීමට එදා පාලකයෝ අසමත් වූහ. ඒ නිසා 1956 දී බණ්ඩාරනායක මහත්මාණන් විසින් පිහිටුවන ලද ශ්‍රී.ල.නි.ප.ය ප්‍රධාන රජයට මේ සියලු වෙනස්කම් ඇති කිරීමට සිදුවිය. සිංහල භාෂාව රාජ්‍ය භාෂාව බවට පත් කළේය. විදේශ බලකඳවුරු සියල්ල ඉවත් කළේය. විදේශිකයින් සතු තෙල් සමාගම් රක්ෂණ සමාගම් ආදී ආර්ථික බලකඳවුරු ජාතිය සතු කිරීමට කටයුතු කළේය.මහරැජින පත්කර එවූ ආණ්ඩුකාරයා වෙනුවට සිංහල බෞද්ධ ආණ්ඩුකාරවරයකු පත්කොට ශ්‍රී ලංකාවේ ස්වාධීනත්වය තහවුරු කළේය. විදේශ ආධිපත්‍යය යටතේ මේ රටේ යටපත් වී ගිය කලාවන් සියල්ල නගාසිටුවීමට ක්‍රියා කළ බණ්ඩාරනායක රජය සියලුම කලා මාධ්‍යයන් පෝෂණය කිරීමට අවශ්‍ය විධිවිධාන සලසාලීය. උඩරට පහත රට ජාතික කලාවන් මෙන්ම ඡ්‍යොතිෂය යළි හිස ඔසවන්නට පටන් ගත්තේ මින් අනතුරුවය. දේශීය චිත්‍රපට කලාවද නාට්‍ය කලාවද දේශීය උරුමය යටතේ සංවර්ධනයට පත්වීමට ඉඩකඩ සැලසුවේ මේ සමාජ පරිවර්තනයත් සමඟය.පරිවර්තනයරටේ ජාතික උරුමයන් සේම ආගමික ප්‍රබෝධයද ගොඩනැගුණේ මේ නව දේශපාලන පරිවර්තනයත් සමඟය. විදේශ ආධිපත්‍ය යටතේ මෙන්ම නිදහසින් පසු බලයට පත් පාලකයන්ගේ නොසැලකිල්ලට බඳුන් වූ ආගමික හා සංස්කෘතික ප්‍රබෝධය යළි ඇති කිරීමට ක්‍රියා කළ බණ්ඩාරනායක රජය සංස්කෘතික අමාත්‍යාංශයක් ප්‍රථම වරට පිහිටුවා එමගින් විහාරාරාම අනිකුත් පූජනීය ස්ථානද සංවර්ධනයට පත්කරමින් ආගමික ප්‍රතිසංස්කරණයකට මගපාදා දුන්නේය. රජගෙදරට පවා බුදුපිළිම වහන්සේ නමක් වැඩමවා බණ දහම් කියන ආගමික වත්පිළිවෙත් කරන රජමැදුරක් බවට පත්වූයේද එහි ප්‍රතිඵලයක් වශයෙනි. එසේම සියලුම ජනමාධ්‍ය තුළද ආගමික වැඩසටහන්වලට මුල්තැන ලබාදෙමින් ජනතාවගේ සිතුම් පැතුම්වල ප්‍රබල වෙනසක් ඇති කිරීමට එදා ඇති වු ආගමික ප්‍රබෝධය සිහිපත් කළ යුතුය. මේ රටේ භික්ෂුන් වහන්සේලාගේ අධ්‍යාපන මාධ්‍යය වශයෙන් සැලකුණ පිරිවෙන් අධ්‍යාපනය උසස් තත්ත්වයකට ගෙනඒමට අවශ්‍ය සියලු විධිවිධාන සලසාදීමද ආගමික වශයෙන්ද අධ්‍යාපනික වශයෙන්ද සිදුවූ ප්‍රබල වෙනසක් ලෙස සඳහන් කිරීම නිවැරැදිය.බෞද්ධ විශ්වවිද්‍යාල ඇති කිරීම නිසා උසස් අධ්‍යාපනයේ වරප්‍රසාද අහිමි වී ගිය තරුණ භික්ෂුන් වහන්සේට මෙන්ම මේ රටේ ගොවි කම්කරුවන්ගේ දු පුතුන්ටද මහා වරප්‍රසාදයක් වූ බව කිව යුතුය. ශ්‍රී ලංකාවේ මධ්‍ය මහා විද්‍යාලවල අධ්‍යාපනය ලැබූ ශිෂ්‍ය ශිෂ්‍යාවන් දහස් ගණනින් විශ්වවිද්‍යාල කරා පැමිණීමට වරප්‍රසාද දිනා ගත්තේ මේ පිළිවෙත පදනම් කරගනිමිනි. මේ ක්‍රියාමාර්ගවල ප්‍රතිඵල වශයෙන් උපාධිධාරියකු නැති ගමක් ප්‍රදේශයක් සොයා ගැනීමට නොහැකිය.රාජ්‍ය සේවකයාට ආත්ම ගෞරවයක් ඇතිව සිය රාජකාරී ඉටුකිරීමට මගපෑදුනේද මෙම සමාජ පරිවර්තනයත් සමඟය.සංවර්ධනයබණ්ඩාරනායක රජයන් මගින් ඇති කරන ලද විදේශ ප්‍රතිපත්තිය මෙහිලා සිහිපත් කළ යුතුය. අධිරාජ්‍යවාදී මහබලවතුන් සමඟ පමණක් සම්බන්ධතා ගොඩනගා ගෙන තිබු ශ්‍රී ලංකාවට සෝවියට් දේශය චීනය වැනි සමාජවාදී රාජ්‍යයන් සමඟ මිත්‍රතා ඇති කර දුන්නේ ශ්‍රී ලංකාවේ නොබැඳි විදේශ ප්‍රතිපත්තිය තුළින්ය. අපේ රට නොබැඳි රටක් හැටියට ජාත්‍යන්තර පිළිගැනීමට ලැබුණේ මේ වකවානුව තුළදීය. සමාජවාදී රාජ්‍යයන් සමඟ ඇතිකර ගන්නා ලද මිත්‍ර සම්බන්ධතාවන් මේ රටේ සංවර්ධනයට අතිමහත් ශක්තියක් ලැබිණ. විවිධ කර්මාන්ත ඇති කර ගැනීමටත් භාණ්ඩ හුවමාරු ඇති කර ගැනීමටත් ලැබුණු අවස්ථාවන් නිසා ජාතික ආර්ථිකය ශීඝ්‍ර වර්ධනයකට මගපෑදු බව කිව යුතුය. බැංකු ක්ෂේත්‍රයට පුංචි මිනිසාට මගහෙළිවූයේද මෙම වකවානුව ඔස්සේය.ශ්‍රී.ල.නි.පක්ෂයටත් එම රජයටත් බිහිසුනු අභියෝග තර්ජන එල්ල වූ වාරද අපමණය. ඒවා හැම එකකටම සාර්ථකව මුහුණ දී ජනතා සුවසෙත උදාවන ආකාරයටත් ප්‍රජාතන්ත්‍රවාදී ලෙසට විසඳාලීමට එදා මෙදා වූ නායක නායිකාවන්ට පහසුවෙන් හැකි විය. 71 ජේ.වී.පී. කැරැල්ල මෙන්ම පුරා අවුරුදු 30 ක් තිස්සේ භීතියෙන් ත්‍රාසයෙන් රට ඇලලී ගිය එල්.ටී.ටී.ඊ. යුද්ධයද ජය ගැනීම උදාහරණ සේ දැක්විය හැකිය. එදා පක්ෂය ඇරඹීමේදී ඉදිරිපත් කළ අරමුණු හා පරමාර්ථ අද ද ඒ අයුරින්ම ඉදිරියට ගෙන යාමට බණ්ඩාරනායක මැතිතුමාට අගසව්වෙකු ලෙස ක්‍රියා කළ ඩී. ඒ. රාජපක්ෂ මැතිතුමාගේ පුත් වත්මන් ජනාධිපති මහින්ද රාජපක්ෂ මහතාද සමත් වී සිටීම ජනතාවට මහත් අස්වැසිල්ලකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>02</day>
    </date>
    <link>http://www.dinamina.lk/2011/09/02/_art.asp?fn=f1109027</link>
    <topic>ජයතිලකට සයිමන් වෙන්ඩ බෑ</topic>
    <author>රන්ජන් අමරරත්න</author>
    <content>ලෝකයේ ඇති ඉස්තරම් ම විස්කිවලට හා අලුත් ම ඩොලර්වලට කළ නොහැකි දෙයක් තිබේ ද? ටික්රිට්හි ලොකු රාලහාමි නොහොත් ඉරාකයේ හිටපු ජනාධිපති සදාම් හුසේන් අමෙරිකාවෙන් රචකයන් ගෙන්වා නාට්‍ය පිටපතක් හා නවකතාවක් ලියවා ගත්තේ ය. චිත්‍රපට ගැන පුංචි වැටහීමක් තිබුණ ද නවකතාව ගැන මෙලෝ දානයක් නො දන්නා සදාම් කුලියට ගත් ලියන්නන් වෙත අපූරු උපදේශනයක් ලබා දුන්නේ ය.“මට ඒ හැටි විච්චූර්ණ එපා ! වැල්වටාරම් එපා ! හැබැයි කතාව හොඳට ගැළපිලා; පිරිල තියෙන්ඩ ඕනෑ ! හරියට ඇත්ත කතාවක් වාගෙ. තව එකක් මතක තියාගන්ඩ ! ප්‍රධාන චරිතෙ මතුවෙන්ඩ ඕනෑ ! ඒක හරියට පැහැදිලිව තියෙන්ඩ ඕනෑ ! “සදාම් හුසේන් අදහන්නට වටින මිනිසෙකි. ඇරිස්ටෝටල්, ඊ.එම්.ෆොස්ටර්, පර්සි ලුබොක්, හෙමිං වේ, මිලාන් කුන්දෙරා වැනි මහා ප්‍රාඥයන් පතරංග පොත්වලින් විග්‍රහ කිරීමට උත්සාහ කළ දේ ; කෙටි වාක්‍ය කිහිපයකින් හොම්බට ඇන්නා සේ පැහැදිලි කිරීමට සදාම් හුසේන් සමත් වී ඇත. ඒ උපදේශය හරියට ම හරි ය.සාර්ථක නවකතාවක් යනු අපූරු හා සුන්දර ගැළපීමෙකි. අනවශ්‍ය වැල්වටාරම් එහි නැත. කතුවරයා වරින් - වර මතු වී දක්වන දර්ශන නැත. එහි සිදුවීම් හා චරිත නිරූපණ මනාව සුදුසු තන්හි උචිත පරිදි පිහිටයි. ප්‍රධාන චරිතයක් හෝ චරිත කිහිපයක් හෝ ඉතා පැහැදිලිව විවරණය වෙයි. ලේඛකයා ස්වකීය දර්ශනය මත මේ සියල්ල මුතු පොටක් සේ අමුණයි. එහි ගලවන්නට දෙයක් නැත. එකක් ඉවත් කළහොත් ; සියල්ල කැඩී, බිඳී විසිරී විනාශවනු ඇත.ජයතිලක කම්මැල්ලවීර මහතාගේ චුම්බන කන්ද නවකතාව එබඳු ගැළපීමක්, සංගතභාවයක්, නිරූපණයක්, දර්ශනයක්, පරිපූර්ණත්වයක් හා සුන්දරත්වයක් නැති බහුභූතයෙකි. එම කතාවේ පදාස පිටින් කපා හරින්නට පුළුවන. ඔහු මේ කතාව ගළපාගැනීමට දරන අප්‍රමාණ වෙහෙස දකින විට එක අතකින් සිනා පහළ වේ. තව අතෙකින් ඇසට කඳුළක් නැඟේ !. කතුවරයා තමාගේ ප්‍රබන්ධය කෙරෙහි කෙතරම් අතෘප්තියකින් පසුවන්නේ ද යත් ; අවසානයේ අතුරුපස නමින් තවත් කෙහෙල් ගෙඩි තුනක් ද පොත අග්ගිස්සේ එල්ලයි. ජයතිලක ඒවා හඳුන්වන්නේ අප්‍රකාශිත ප්‍රකාශ තුනක් ලෙස ය. ප්‍රකාශිත දේ පරිපූර්ණ නම් ; අප්‍රකාශිත බයිලා අවශ්‍ය නැත. ජයතිලකට පොට වැරැදී ඇත.අපේ ලේඛකයෝ මහා පඹගාලක පැටලී සිටිති. අපි‍්‍රකාවෙන්, ලතින් අමෙරිකාවෙන්, යුරෝපයෙන් , අමෙරිකාවෙන්, එන නූතන මතවාද ගිලින ඔව්හු ඒවායෙහි පත්තියම් නොවී බඩේ රුජාවෙන් එහෙට - මෙහෙට ඇඹරෙති. ඒ අතර ස්වකීය කතා කලාව, උරුමය හා සම්ප්‍රදාය අත හරිති. විචාරක පඬියනට බයෙන් පොත් ලියන්නට පුළුවන්කමක් නැත. පොතක් ලිවීම යනු විශිෂ්ට කාර්යයෙකි. එය සමාන කර ඇත්තේ දරුවකු හැදීමට ය. ලේඛකයා තෘප්තිමත් නො වන කෘතියකින් පාඨකයා තෘප්තිමත් වන්නේ කෙසේ ද? රසයක් ලබන්නේ කෙසේ ද? ශ්‍රී ලංකාවේ ප්‍රබන්ධ කථාවට නව අරුතක් එක් කළ අප හිතවත් සයිමන් නවගත්තේගම මහතා වරක් කියා තිබුණේ තමන් පොත් ලියන්නේ තනිකර ම තමන්ගේ තෘප්තිය සඳහා බව ය. ලේඛකයා පළමුව විඳිය යුතු ය. දෙවනුව ලිවීම ආරම්භ කළ යුතු ය.මහා මූකළානක් බිඳගෙන නගරයට කඩා වැදුණු දඩයක්කාරයා හෙවත් සයිමන් නවගත්තේගම හොඳට කෑවේ ය. හොඳට බීවේ ය. තවත් හොඳ හොඳ දේවල් ද කළේ ය. ඒ අතර ඉතා හොඳට ලීවේ ය. බාර් එකට නො යන මිනිහා බේබද්දන් ගැන ලියන්නේ කෙසේ ද? පොළට නොයන මිනිහා වෙළෙඳුන් ගැන ලියන්නේ කෙසේ ද? නෂ්ටකාමියා අන්තඞපුර ගැන ලියන්නේ කෙසේ ද? අපගේ සිහියට නැඟෙන්නේ චෙකෝෆ්ගේ කතාව ය. ලේඛකයා හැමවිට ම දුම්රියේ තුන්වන පන්තියේ යා යුතු ය.ජයතිලක කම්මැල්ලවීර ගම්පහ දිස්ත්‍රික්කයේ මිනුවන්ගොඩ ආසනයේ හීනටියන ගම් තුළානේ මිනිසකු බව මා අසා තිබේ. ඒ පළාතේ ගැමි ජීවිතයත්, දිළිඳුකමත් ගත් විට ඔහුට කතා රචනයෙහිලා සම්පත් තිබිය යුතු ය. චරිත තිබිය යුතු ය. ඒවා අව්‍යාජ විය යුතු ය. වෘත්තීය සමිති ක්ෂේත්‍රයෙහි ද කලක් රැඳුණු කම්මැල්ලවීර ධනපති ආණ්ඩුවල මර්දනයට එරෙහිව ‘පිකට්’ කළ සටන්කාමියෙකි. එහෙත් ඔහු සටන්වලින් පැන ගිය කතා ද අප අසා තිබේ. කෙසේ වුව ඔහුට අපේ සම්ප්‍රදාය රකිමින් රසවත් හා ගැඹුරු නවකතාක් ගොතන්නට පුළුවන්කම තිබිය යුතුය. එක්කෝ දැන් කම්මල්ලවීර අවසන් ය. නැතහොත් ඔහු පළමු පඹගාලේ පැටලිලා විය යුතු ය.ජයතිලක ඇතැම්විට සයිමන් නවගත්තේගම අනුකරණය කිරීමට බලවත් උත්සාහයක් දරයි. ඇතැම්විට; මාර්ටින් වික්‍රමසිංහ හා ගුණදාස අමරසේකර වීමට උත්සාහ දරයි. ඒ සියලු ප්‍රයත්නයන් අසාර්ථක වී පළමු නවකතාවලින් දිනාගත් පෞරුෂය ද බිමට සමතලා කරගත් ජයතිලක සම්මානයක් දෙස බලා සිටිනු අපට පෙනේ.සයිමන් නවගත්තේගමගේ ඉතා සරල පුංචි ඡේදයක් මා සිහියට නැඟේ.”දූෂණයක වුව ද මිහිරක් තිබිය හැකි ය. ආසාවක් නැතත්; ටිකක් වෙලා යන විට ආසාවක් ඇති විය හැකි ය. ඒ දුෂ්ටයා තමන් දුෂණය කරන්නේ බලවත් ආසාවකින් උමතු වූ නිසා ය.”මෙබඳු නිරූපණයක් ජයතිලක කිසිකලෙක සිදුකර නැත. සිදු කරන්නේ ද නැත. දඩයක්කාරයා බිහිවූයේ අත්දැකීම් හා ප්‍රතිභාව සමඟ ය. නිරන්තර අභ්‍යාසය ද සමග ය. බලවත් පරිශ්‍රමයකින් තොරව හිටිහැටියේ සාර්ථක නවකතා ලියන්නට පුළුවන්කමක් නැත.චුම්බන කන්ද කොටස් දෙකකින් යුතු නවකතාවෙකි. එම කොටස් දෙකට අමතර ව අතුරුපස නම් තවත් කොටසක් ද කතාවට එකතු වේ. 71 කැරැල්ලට සම්බන්ධ වු සහෝදරයන් තමන්ගේ පෙර අත්දැකීම් සෙවීම සඳහා චුම්බන කන්ද වෙත යන අතර එහි භාවනා මධ්‍යස්ථානයක් පිහිටුවීම හා එය ආර්ථික ක්‍රියාවලියක් බවට පත් වීම තෙක් පළමු කොටස ය. දෙවන කොටස අලුත් භීෂණ සමයක් ඇතිවීම තෙක් දිවෙන අතර විප්ලවයට නතු වූ කොටස් ම යළි ධනපති සමාජය නියෝජනය කකරන ආකාරය ද ඔවුන් පාදඩකරණයට හසු වන ආකාරය ද එහි දී විග්‍රහ කෙරේ. මේ කථා වින්‍යාසය ඉදිරියට ගෙන යන්නේ ඉතා අපහසුවෙන් ය.කතාව සංකීර්ණ කිරීම සඳහා ද දේශපාලන අරුත් දැනවීම සඳහා ද දුෂ්කර ව්‍යායාමයක යෙදෙන ජයතිලක නවකතාව ප්‍රහේළිිකාවක් කරගෙන තිබේ. ඔහුගේ හාසජනක සංවාද ජයතිලක කම්මැල්ලවීර යන නමත් නැති කරයි. මේ නවකතාව ගැන ගැඹුරු හෝ ශාස්ත්‍රීය හෝ විග්‍රහ අවශ්‍ය නැත. තර්කානුකූල කතාවක් ගොඩනඟා ගත නො හැකි ලේඛකයා සාර්ථක නවකතාවක් ලියන්ේන් කෙසේ ද?චුම්බන කන්දේ එන එක ම එක සංවාදයක් වගේ මතකයේ රැඳීණි.”මම ඇහුවෙ ඒ ඇත්තො මේ වෙලාවෙ ගෙදර නැද්ද කියල””ඉන්නව, ඉන්නව.””කොහෙද ඉන්නෙ?””ගෙදර!””මොකද කරන්නෙ වැඩක් ද?””වැඩක් නෑ බුදි!”ජයතිලක කම්මැල්ලවීර මෙබඳු කතා නො ලියා නිඳාගෙන සිටිය ද වරදක් නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109031-1</link>
    <topic>පොදු ජනතාව මා සමඟයි:රට පරද්දන්න කාටවත් බෑ</topic>
    <author>ධනුෂ්ක ගොඩකුඹුර</author>
    <content>රට ගොඩනඟමින් ඉදිරියට යනවිට නොයෙකුත් බලවේග, කුමන්ත්‍රණ ක්‍රියාත්මක විය හැකි නමුත් පොදු ජනතාව තමා සමඟ සිටින තෙක් කිසිදු ජගතකුට මේ රට පරාජය කළ නොහැකි බව ජනාධිපති මහින්ද රාජපක්ෂ මහතා අවධාරණය කළේය.ඉතිහාසයේ දී මෙන්ම අනාගතයේ දීත් කුමන්ත්‍රණවලට යට නොවන බව පැවැසූ ජනාධිපතිවරයා තමා කිසිවිටෙකත් ජනතාව පාවා දෙන්නට සූදානම් නොමැති බවත් පැවැසීය.ජනාධිපතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂයේ හැට වැනි සාංවත්සරික මහා සමුළුවට අරලියගහ මන්දිරයේදී ඊයේ (02) එක්වෙමිනි.1951 සැප්තැම්බර් මස 02 වැනිදා ආරම්භ කෙරුණු ශ්‍රී ලංකා  නිදහස් පක්ෂය මිනිසුන් සමඟ හැට වසරක් තේමාව යටතේ දස දහසක ආසන්න ජනකායක් සමඟින් සිය 60 වැනි සංවත්සරය මහත් අභිමානයෙන් ඊයේ සැමරුවේය.රට ගොඩනගන්නට අපට අනාගතයේ යාමට ඇති මඟ මල් ඇතිරූ සුව පහසු මාර්ගයක් නොවන බව සිහිපත් කළ ජනාධිපතිවරයා පාර්ලිමේන්තුවේ, පළාත් සභාවල, ප්‍රාදේශීය සභාවල බලය හිමි වුණත් අනාගතයේ දී දෙස් විදෙස් බලපෑම් අඩුවක් නැතිව එල්ල විය හැකි බව කීවේය.සියලු බලවේග එකතු කරගෙන ඉදිරියට යාමේ මග බණ්ඩාරනායක මහතා පෙන්වා දී ඇති බව සිහිපත් කළ ජනාධිපතිවරයා ශ්‍රී ලංකා නිදහස් පක්ෂය එකතු වු සෑමවිටකම අධිරාජ්‍යවාදී වුවමනාවන් පරාජය කෙරුණු බවත් පක්ෂය ;බදුණු සෑමවිටකම පක්ෂය පමණක් නොව රටත් ජනතාවත් පරාජය වූ බවත් පෙන්වා දුන්නේය.මිනිසුන් මරා හෝ කුමන්ත්‍රණ මගින් බලය ලබා නොගත් පක්ෂයක් වශයෙන් ශ්‍රී ලංකා නිදහස් පක්ෂය ඉතිහාසගතව සිටින බවත් ජනාධිපතිවරයා පැවැසීය.ඇතුළට එන්නට මෙන්ම එළියට යන්නටත් සෑමවිටම පක්ෂයේ දොර විවෘත බව කී ජනාධිපතිවරයා පක්ෂයෙන් එළියට ගිය සැවොම අනාථ වෙද්දී ඇතුළට ආ සියලු දෙනා රැකුණු බවත් වැඩිදුරටත් ප්‍රකාශ කළේය.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතාද මෙහිදී අදහස් දැක්වීය.ශ්‍රී ලංකා නිදහස් භික්ෂු, සංවිධානයේ සභාපති රැකව ජිනරතන හිමියන් ප්‍රමුඛ මහා සංඝරත්නයත් අගමැති දි. මු. ජයරත්න, ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහත්වරු ප්‍රමුඛ මැති ඇමැතිවරු රැසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109031</link>
    <topic>පිටරට කොම්පැනිවලටඉඩම් විකිණීම නවතී</topic>
    <author>මහින්ද අලුත්ගෙදර</author>
    <content>විදේශීය ආයෝජකයන් සඳහා ඉඩම් ලබාදීමේදී තිස් අවුරුදු බදු පදනමට ලබාදෙන බව රජය අවධාරණය කරයි. මින් ඉදිරියට කිසිවිටෙකත් විදේශීය ආයෝජකයන් වෙනුවෙන් ඉඩම් විකිණීමක් සිදුනොවන බවත් බදු ක්‍රමයට ඉඩම් ලබාදීම සඳහා ඇමැති මණ්ඩල අනුමැතිය ලැබී තිබෙන බවත් ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ඒ මහතා මේ බව අනාවරණය කළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (2) පැවැති මාධ්‍ය හමුවකට එක්වෙමිනි.ඇතැම් මාධ්‍යය ගෙන යන ප්‍රචාරයන් ප්‍රතික්ෂේප කරමින් නියෝජ්‍ය ඇමැතිවරයා මෙහිදී පෙන්වා දුන්නේ කොළඹ නගරයේ එකම ඉඩමක් හෝ කුණු කොල්ලයට විකුණා නැති බවත්, ෂැංග්‍රිලා හෝටල් සමාගමට ලබා දුන් අක්කරයක ඉඩම අමෙරිකානු ඩොලර් මිලියන 13.5 කට ලබාදී තිබෙන බවත්ය. මීට පෙර පැවැති රජය කොළඹ නගරයේ අක්කර 13ක ඉඩමක් රුපියල් මිලියන 170 කට විකුණා තිබෙන බව සිහිපත් කළ ලක්ෂ්මන් යාපා අබේවර්ධන මහතා එවැනි ඉඩම්වලින් අක්කරයට වාර්ෂිකව ලැබී තිබෙන්නේ රුපියල් 300ක තරම් සුළු බදු මුදලක් බවත් එමඟින් රටට හිමිවිය යුතු විශාල මුදලක් අහිමි වී ගොස් තිබෙන බවත් පෙන්වා දුන්නේය.මේ අතර ඒ මහතා ප්‍රකාශ කෙළේ මෙවැනි ඉඩම්වලින් රජයට අයවිය යුතු නියම බදු අගය ලබා ගැනීම කෙරෙහි අවධානය යොමු කරන බවයි. ඒ මඟින් රජය කිසිවිටෙකත් පෞද්ගලික අංශ දුර්වල කිරීමට උත්සාහ නොකරන බව ඒ මහතා කීය. පෞද්ගලික අංශය දුර්වල කර රාජ්‍ය අංශය ශක්තිමත් කිරීම රජයේ ප්‍රතිපත්තිය නොවන බවද ඒ මහතා කීවේය.එක්සත් ජාතික පක්ෂ පාලන සමයේ දී විදේශීය ආයෝජකයන් සඳහා 99 අවුරුදු බදු පදනම යටතේද ඉඩම් ලබා දී තිබෙන බවත් ඉදිරියේදී රජය 30 අවුරුදු බදු පදනමට යටත්ව ආයෝජකයන් සඳහා ඉඩම් ලබා දෙන බවත් ප්‍රකාශ කළේය.එදා පැවැති රජය අක්කර 10 ක භූමිභාගය අලෙවි කළ මුදල ඉතාම අඩු අගයක් බව කී ආර්ථික සංවර්ධන නියෝජ්‍ය ඇමැතිවරයා එමඟින් රජයට විශාල මුදලක් අහිමි වී ගිය බවද පෙන්වා දුන්නේය.බස්නාහිර පළාත් සභා මන්ත්‍රී ජගත් පුෂ්පකුමාර, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රූබසිංහ මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109034</link>
    <topic>ශ්‍රී පාද අධිපති හිමිගේ ආදාහන පූජෝත්සවය අද</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>ශ්‍රීපාදස්ථානාධිපති සබරගමුව පළාතේ උපප්‍රධාන සංඝනායක හඳපාන්ගොඩ විමල නාහමියන්ගේ ආදාහන පූජෝත්සවය අද (3) කිරිඇල්ලේදී රාජ්‍ය ගෞරව සහිතව සිදු කෙරේ.කිරිඇල්ල මහජන ක්‍රීඩාංගනයේ දී අද පස්වරු 2ට ආදාහන පූජෝත්සවය සිදු කෙරෙන බව ශ්‍රීපාද බාරකාර දම්පහල සීලානන්ද නාහිමියෝ පැවැසූහ.ආදාහන පෙරහර අද පස්වරු එකට කිරිඇල්ල නැදුන් රාජමහා විහාරස්ථානයෙන් පිටත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109033</link>
    <topic>පොලිසියට 145යි</topic>
    <author/>
    <content>පොලිස් දෙපාර්තමේන්තුවේ 145 වැනි වර්ෂ පූර්ණ දිනය අදට (03) යෙදී තිබේ.දේශයේ පැරැණිම ආරක්ෂක අංශය ලෙස නම් දරා ඇති ශ්‍රී ලංකා පොලීසිය 1866 සැප්තැම්බර් 3 වැනි දින ආරම්භ විය.1947 වර්ෂයේ පොලිස්පති ධූරයට පත්වූ රිචඩ් අළුවිහාරේ මහතාගෙන් ආරම්භ වූ ශ්‍රී ලාංකික පොලිස්පතිවරුන්ගේ සේවය වර්තමාන පොලිස්පති එන්. කේ. ඉලංගකෝන් මහතා දක්වා අඛණ්ඩව පවතී. මේ පොලිස් දිනය සැමරීම සඳහා දිවයිනේ සියලුම පොලිස් ආයතන විවිධ උත්සව සංවිධානය කර ඇත.එතෙක් මෙතෙක් කාලයක් පොලිස් සේවයේ යෙදී සිටියදී මියගිය සියලුම පොලිස් නිලධාරීන් සිහිපත් කිරීමද මෙහිදී සිදුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090312</link>
    <topic>පොළොන්නරුවේ ගබඩාවලවී කිලෝ කෝටි පහක් නෑ</topic>
    <author>සමූපකාර හා වෙළෙඳ අමාත්‍යාංශ ලේකම්</author>
    <content>පොළොන්නරුවේ ගබඩාවල වී කිලෝ කෝට් පහක් ගුල්ලන් විදලා” යන සිරස් තලයෙන් දිනමිණ පුවත් පතේ ඊයේ (02) පළවු පුවත පිළිබඳ දැඩි වගකීමෙන් යුතුව සොයා බැලු බව සමුපකාර හා අභ්‍යන්තර වෙළෙද අමාත්‍යාංශයේ ලේකම් සුනිල් එස් සිරිසේන මහතා නිවේදනයක් නිකුත් කරමින් කියයි. එම වාර්තාවේ සඳහන් කදුරුවෙල, ලංකාපුර, ගිරිතලේ, හිඟුරක්ගොඩ, දියබෙදුම, අභයපුර, දිඹුලාගල, අරලගන්විල ගබඩාවල ඇති මුළු වී ප්‍රමාණය මෙට්‍රික් ටොන් 12483ක් බවද එම නිවේදනයෙන් ඔහු පෙන්වා දී තිබේ.අභයපුර වී ගබඩාව අලුත්වැඩියාව සඳහා වසා ඇති අතර, එහි වී ගබඩා කර නැති බවත්, මෙම ගබඩාවලින් ගං වතුර උවදුරට ලක්වුයේ ගිරිතලේ හා හිඟුරක්ගොඩ ගබඩා පමණක් බවද නිවේදනයේ සඳහන් වේ.එහි ගබඩා කර තිබූ වී සහල් බවට පත්කොට වෙළෙඳ පොළට නිකුත් කිරීමට කටයුතු කර ඇති බවත්, පුවත් පත් වාර්තාවේ සඳහන් ගැටලුවක් මතු වී නැති බවත් කියයි.ගබඩා කර ඇති සියලුම ගබඩා වල වී කල් තබා ගැනීම සඳහා භාවිත කරන අනුමත කෘමි නාශක යොදා ඇති බවත්, රටේ අවශ්‍යතාව අනුව සහල් නිෂ්පාදනය කිරීම සඳහා මේ ගබඩාවලින් වී තොග මුදා හරින අතර මේ වී භාරගැනීමට කිසිදු මෝල් හිමියෙක් ප්‍රතික්ෂේප කර නැති බවත් සිරිසේන මහතා එම නිවේදනයෙන් වැඩිදුරටත් දන්වයි.දිනමිණ පුවත් පතේ සඳහන් කර ඇති වී ගබඩාවල ඇති මුළු වී ප්‍රමාණය මෙට්‍රික් ටොන් 50000 ක් ( කිලෝ කෝටි 5 ක් ) වශයෙන් සඳහන් කර තිබීම නිවැරැදි නැතැයිද ඒ මහතා කියයි.ඔබ පුවත්පතේ සඳහන් කර ඇති ආකාරයට යම්කිසි නිලධාරියෙක් වගකීම් විරහිතව කටයුතු කරන්නේ නම් ඔවුන්ට එරෙහිව විනයානුකුලව කටයුතු කිරීමටද පසුබට නොවන බවද නිවේදනයේ දන්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090313</link>
    <topic>ග්‍රන්ථ සංවර්ධන මණ්ඩලය තවදුරටත් පවත්වාගෙන යායුතුද?</topic>
    <author>දයා පෙරේරා</author>
    <content>ශ්‍රී ලංකා ජාතික ග්‍රන්ථ සංවර්ධන මණ්ඩලය අහෝසි කිරීම සඳහා අධ්‍යාපන අමාත්‍යාංශයේ අවධානය යොමුවී තිබේ. එම මණ්ඩලය තවදුරටත් පවත්වාගෙන යායුතු ද නැද්ද යන වග අතුලත් වාර්තාවක් ලබාදෙන්නැයි ඇමැති බන්දුල ගුණවර්ධන මහතා අමාත්‍යාංශයේ ලේකම් එච්. එම්. ගුණසේකර මහතාට උපදෙස් දී ඇත.ජාතික පුස්තකාල හා ප්‍රලේඛන සේවා මණ්ඩලයෙන් ද ඉටුවන්නේ ජාතික ග්‍රන්ථ සංවර්ධන මණ්ඩලයෙන් සිදුකැරෙන ක්‍රියාවලියට සමානවූවක් බැවින් ආයතන දෙකක් පවත්වාගෙන යාමෙන් ප්‍රයෝජනයක් තිබේදැයි මේ වාර්තාවෙන් දැක්විය යුතු බවට ඇමැතිවරයා උපදෙස් දී ඇතැයි අධ්‍යාපන අමාත්‍යාංශයේ ලේකම්වරයා ජාතික පුස්තකාල හා ප්‍රලේඛන සේවා මණ්ඩලයේ නව අමාත්‍ය මණ්ඩලය වැඩ බාර ගැනීමේ අවස්ථාවේදී පැවැසීය.ඉතා ඉක්මනින්ම සිය වාර්තාව ලබාදීමට නියමිත බව ලේකම්වරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090314</link>
    <topic>පාතාලයේකිංස් පාර්ක් රෝහන්අත්අඩංගුවට</topic>
    <author>විජයානි එදිරිසිංහ</author>
    <content>පාතාල නායකයකු වූ රෝහන් කුමාර නොහොත් කිංස්පාර්ක් රෝහන් නමැත්තා රහස් පොලිසිය මගින් අත්අඩංගුවට ගෙන තිබේ. මිනීමැරුම් විසි පහකට වැඩි ප්‍රමාණයක් සිදුකොට මියගිය පුද්ගලයන් සතු දේපොළ ලියා ගැනීමේ මහා පරිමාණ ජාවාරම් සැකකරු වූ මේ පාතාල නායකයා සතුව කෝටි ගණනක දේපොළක් තිබෙන බවද සොයාගෙන තිබේ.2009 සිට සැඟවී සිටි මොහු පෙරේදා (01) හොර රහසේ විදේශ ගතවීම සඳහා අමෙරිකානු තානාපති කාර්යාලයට ගොස් වීසා ලබා ගන්නා අවස්ථාවේ රහස් පොලිසියට කොටුවී තිබේ. කාලයක් තිස්සේ ව්‍යාජ පොලිස් නිලධාරියකු ඇතුළු පාතාල කණ්ඩායමක් යොදා මොහු සිදුකළ මිනීමැරුම් අතර මල්වත්තේ සීනි මුදලාලි, කැපටේරියා හෝටල් හිමිකරු, මුරුනෝඩු ඝාතනය ඇතුළු ප්‍රසිද්ධ මිනීමැරුම් ගණනාවක් වෙයි.මිනී මැරුම්වලට අමතරව පැහැරගෙනයාම්, කප්පම් ගැනීම්, බැංකු මංකොල්ල, ස්ත්‍රී දූෂණ ඇතුළු අපරාධ රැසක්ද මොහු මෙහෙයවා තිබේ.කොල්ලුපිටියේ විදේශ මුදල් මාරු කිරීමේ ස්ථානයක් කඩා රුපියල් එක් කෝටි හැටපන් ලක්ෂයක් පැහැර ගැනීමද මොහු මෙහෙයවූ තවත් විශාල කොල්ලයක්.මොහුගේ ගෝලයන් කිහිපදෙනෙකුම මීට පෙර පොලිසියට හසුවී තිබේ.මොහුට එරෙහිව වරෙන්තු හා නඩු විශාල ප්‍රමාණයක් ඇත. මහනුවරදී සිදුකළ මල්වත්තේ සීනි මුදලාලිගේ ඝාතන නඩුව කිංස්පාර්ක් ඝාතනය ඉන් ප්‍රධාන ඒවාය.රහස් පොලිසියේ ජ්‍යෙෂ්ඨ පොලිස් අධිකාරි මහේෂ් පෙරේරාට ලැබුණු තොරතුරකට අනුව සිදුකළ වැටලීමකින් පසු මොහු අත්අඩංගුවට ගැනීමට හැකිවිණි.රහස් පොලිසියේ නියෝජ්‍ය පොලිස්පති ජයන්ත කුලතිලක මහතාගේ උපදෙස් සහ ජ්‍යෙෂ්ඨ පොලිස් අධිකාරී මහේෂ් පෙරේරාගේ අධීක්ෂණය යටතේ පරීක්ෂණ සිදුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090315</link>
    <topic>හක්ක පටසට ගල් ගැසූසිසූහු දෙදෙනා රෝහලේ</topic>
    <author>ඉන්දික පොල්කොටුව</author>
    <content>කුරුදුවත්ත මීතලාව ප්‍රදේශයේ මාර්ගයක් අයිනේ පේර ගසක එල්ලා තිබු හක්ක පටස් වෙඩිල්ලකට ළමයින් පිරිසක් ගල් ගැසීමෙන් පසු එය පුපුරා ගොස් සිදුවූ අනතුරකින් සිසුන් දෙදෙනකු තුවාල ලබා කුරුඳුවත්ත මූලික රෝහල වෙත ඇතුළත් කර ඇත.ගම්පොළ පිනරාජ හා ගල්පාය මහා විද්‍යාලය විදුහල්හි ඉගෙනුම ලබන 13 හැවිරිදි සිසුන් දෙදෙනකු තුවාල ලබා ඇතැයි කුරුඳුවත්ත පොලිසිය පවසයි.තුවාල ලැබූ සිසුන් දෙදෙනා තවත් ආබාධිත දරුවකු ඇතුළු ළමුන් පිරිසක් සමග මහ මග ගමන් කරමින් සිටියදී පේර ගසට ගල්ගසා ඇති අතර එහිදී හක්ක පටස් වෙඩිල්ල බිමට වැටීමත් සමග එයට තවත් ගල් පහරවල් එල්ල කිරීමෙන් පසු පුපුරා ගොස් ඇත.ප්‍රදේශයේ වල් ඌරන් මරා දැමීම සඳහා භාවිත කරන හක්ක පටස් මෙලෙස ගසක එල්ලා තබන්නට ඇතැයි පොලිසිය පවසයි.මේ අතර සිද්ධියෙන් තුවාල ලැබූ සිසුන් දෙදෙනාගේ තත්ත්වය එතරම් බරපතළ නොවන බව රෝහල් ආරංචි මාර්ග පවසයි.ගම්පොළ ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදෙස් මත කුරුදුවත්ත පොලිස් ස්ථානාධිපති ප්‍රධාන පොලිස් පරීක්ෂක අරුණ සිල්වා මහතා ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090316</link>
    <topic>පියයුරු පිළිකාවලින් ගැලවෙන්න ‘සුවනාරී’ සායනයට යන්න</topic>
    <author>සිතාරා සේනානි</author>
    <content>පියයුරු පිළිකා හා ගැබ්ගෙල පිළිකා වැළඳීමේ අවදානමෙන් මිදීම සඳහා වයස අවුරුදු තිස් පහ ඉක්මවූ විවාහක කාන්තාවන් සුවනාරී සායන වෙත පැමිණ වසරකට වරක් අනිවාර්යයෙන් ම පූර්ව පරීක්ෂාවන් නොමිලේ කරවා ගැනීමට උනන්දු විය යුතු බව පවුල් සෞඛ්‍ය කාර්යාංශය පවසයි.මෙවැනි සුවනාරී සායන හත්සියයක් පමණ සියලු ප්‍රධාන රෝහල් හා සෞඛ්‍ය වෛද්‍ය නිලධාරි කාර්යාල ආශ්‍රිතව පිහිටුවීමට සෞඛ්‍ය අමාත්‍යංශය පියවර ගෙන තිබේ. මේවා මඟින් අදාළ පරීක්ෂණ හා ඖෂධ නොමිලේ ලබා ගැනීමට හැකිය.පියයුරු පිළිකා හා ගැබ්ගෙල පිළිකා රෝගීන්ගේ සංඛ්‍යාව මේ වන විට ඉහළ ගොස් තිබේ.එසේම මේ පිළිකා දෙක වැළඳීම නිසා කාන්තාවන් පන්සියදෙනෙක් (500ක්) පමණ වසරකට මිය යන බව අලුත්ම වාර්තා පෙන්වා දී තිබේ.මෙසේ මිය යන කාන්තාවන්ගෙන් වැඩි දෙනා තමන්ට රෝගය වැළඳී ඇතිදැයි රෝගය උත්සන්න වන තුරු නොදැන සිටීම ඛේදවාචකයක් බව පවුල් සෞඛ්‍ය කාර්යාංශය පෙන්වා දෙයි.පියයුරු පිළිකාව හා ගැබ්ගෙල පිළිකාව පූර්ව අවස්ථාවේදීම හඳුනාගත හොත් එය සුව කළ හැකි නිසාත්, රෝගය වැළඳුණු පසු සුව කළ නොහැකි නිසාත් මෙසේ පූර්ව අවස්ථාවේදී ම රෝගය හඳුනා ගැනීම බෙහෙවින් වැදගත් වේ.ගැබ්ගෙළ පිළිකාව හියුමන් පැපිලෝමා වෛරසය (HPV)හේතුවෙන් කාන්තාවන්ට වැළඳෙන රෝගයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090317</link>
    <topic>කොළඹ පැල්පත් වාසීන් ඉවත් කරන කතා බොරු</topic>
    <author>මහින්ද අලුත්ගෙදර</author>
    <content>පැල්පත්වාසීන් කොළඹින් ඉවත් කරනවා යන්න එළඹෙන මැතිවරණයේදී විපක්ෂ දේශපාලන තේමාව වී තිබෙන බව රජය පවසයි. කොළඹ නගරයේ ජීවත්වන පැල්පත්වාසී කිසිවෙකු ඉවත් කිරීමේ අරමුණක් රජයට නැතැයි ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සඳහන් කරයි. ඒ මහතා මේ බව සඳහන් කළේ රජයේ ප්‍රවෘත්ති දෙපාර්තමේන්තුවේදී ඊයේ (2) පැවැති මාධ්‍ය හමුවකට සහභාගි වෙමිනි.රජයේ අපේක්ෂාව වී තිබෙන්නේ කොළඹ නගරයේ පැල්පත් වාසීන්ගේ ජීවනෝපාය ශක්තිමත් කරමින් ආර්ථික අතින් ඉහළට ගෙන ඒම බව කී ඒ මහතා ඒ මඟින් කොළඹ නගරය ජාත්‍යන්තරයට එක් කිරීමට අපේක්‍ෂා කරන බවද පැවසීය.හිටපු ඇමැති මිලින්ද මොරගොඩ මහතා කොළඹ නගරාධිපති බවට පත් කරමින් රජය අපේක්ෂා කරන්නේ නිර්මාණශීලී ආකාරයෙන් ජාත්‍යන්තර සබඳතා ඇති කර ගැනීම බවත් මෙවර කොළඹ නගර සභා මැතිවරණයේදී විශාල වෙනසක් සිදුවනු ඇතැයි රජය අපේක්‍ෂා කරන බවත් හෙතෙම සඳහන් කළේය.බෙදී, කැඩී ගිය දේශපාලන පක්ෂ සමඟ බුද්ධිමත් ජනතාව එක් නොවන බව පෙන්වා දුන් ලක්ෂ්මන් යාපා අබේවර්ධන මහතා ඒ නිසාම මෙවර කොළඹ මහනගර සභාව එක්සත් ජනතා නිදහස් සන්ධානය ජය ගන්නා බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090318</link>
    <topic>ගෑස් සිලින්ඩරයක්-උදුනක් ගන්නලිට්ට්‍රෝ වෙතින් සහන ණයක්</topic>
    <author>විජයානි එදිරිසිංහ ඡායාරූපය - සුමනචන්ද්‍ර ආරියවංශ</author>
    <content>ගෑස් සිලින්ඩරයක් සහ උදුන් කට්ටලයක් සහන මිලට ලබාදීමේ ණය යෝජනා ක්‍රමයක් ක්‍රියාවට නැංවෙයි. ලිට්ට්‍රෝ ගෑස් ලංකා සමාගම සහ සීමාසහිත පාරිභෝගික සමුපකාර සමිති සංගමය එක්ව මෙය ක්‍රියාත්මක කරයි. ගම්බද ජනතාවට ග්‍රාමීය බැංකුවෙන් මෙම ණය මුදල ලබාගත හැකිය. අඩු පොලියකට සහන කාලයක් තුළ වාරික ක්‍රමයට මෙම ණය මුදල් ලබාගත හැකිය.අඩු මිලට ලිට්ට්‍රෝ ගෑස් සිලින්ඩරයක් හා උදුන් කට්ටලයක් ලබාදීමේ වැඩපිළිවෙළට සම්බන්ධ ගිවිසුමට ලිට්ට්‍රෝ ගෑස් සමාගමේ සභාපති ජනාධිපති අතිරේක ලේකම් සහ කාර්ය මණ්ඩල ප්‍රධානී ගාමිණී සෙනරත් මහතා සහ මාක්ෆෙඩ් සමාගමේ සභාපති පාලිත රෝහණ මහත්වරු අත්සන් තැබූහ.ඇමැති ජොන්ස්ටන් ප්‍රනාන්දු මහතාගේ ප්‍රධානත්වයෙන් මෙය සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109036</link>
    <topic>ඇමැති මෛත්‍රීටසුබ උපන්දිනක්</topic>
    <author/>
    <content>ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතාගේ හැටවෙනි ජන්ම දිනය අදට යෙදී තිබේ.ශ්‍රී ලංකා නිදහස් පක්ෂය හැටවෙනි සංවත්සරය ඊයේට යෙදී තිබිණි.පක්ෂයේ මහ ලේකම්වරයා වන ඇමැති මෛත්‍රීපාල සිරිසේන මහතාගේ හැටවෙනි ජන්ම දිනය ඊට පසුදාට එනම් අදට (03) යෙදී තිබීම විශේෂත්වයකි. අද දින සිය ජන්ම දිනය සමරන ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා වෙත දිනමිණ සුබ පැතුම් මෙසේ පළ කැර සිටිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109037</link>
    <topic>අභියෝග කරා යාමේදී සහායවීමසෑම පුරවැසියකුගේම යුතුකමක්</topic>
    <author>ධනුෂ්ක ගොඩකුඹුර</author>
    <content>නිදහස් මවුබිම හමුවට එන සියලු අභියෝග ජයගෙන ඉදිරියට යා යුතු බව ජනාධිපති මහින්ද රාජපක්ෂ මහතා පැවැසීය. වසර ගණනකින් අප ලද නිදහසින් උපරිම ප්‍රයෝජන ගත යුතු බවත් ඒ සියල්ලේ අවසාන බලාපොරොත්තුව රටේ සංවර්ධනය බවත් ජනාධිපතිවරයා අවධාරණය කළේය.ජනාධිපතිවරයා මේ බව අවධාරණය කළේ පොදු රාජ්‍ය මණ්ඩලයීය ක්‍රීඩා උළෙල පිළිබඳ දැනුවත් කිරීම සඳහා අරලියගහ මන්දිරයේදී (02) පැවැති සාකච්ඡාවක දී ය. රට ත්‍රස්තවාදයෙන් මුදා ගැනීම සඳහා රණවිරුවන් කළ කැප කිරීම මෙහිදී සිහිපත් කළ ජනාධිපතිවරයා අභියෝග කරා යාමේදී සහාය ලබා දීම මේ රටේ සෑම පුරවැසියකුගේම යුතුකමක් බවත් එය රටේ සංවර්ධනයට විශාල ශක්තියක් වන බවත් කීවේය.2018 පොදු රාජ්‍ය මණ්ඩලයීය ක්‍රීඩා උළෙල ශ්‍රී ලංකාවට ලබා ගැනීම සඳහා මේ වන විටත් රටවල් රැසක සහාය පළ වී ඇති බව මෙහිදී සඳහන් කළ ක්‍රීඩා ඇමැති මහින්දානන්ද අලුත්ගමගේ මහතා, ඒ සඳහා පත් කළ කමිටු කැපවීමෙන් කටයුතු කරන බවත්, අනුග්‍රාහක භවතුන්ගෙන් ඉහළ ප්‍රතිචාරයක් ලැබෙන බවත් මෙහිදී පැවැසීය.මේ සඳහා වන ක්‍රියාකාරී සැලැස්ම පිළිබඳව ද මෙහිදී ඇමැතිවරයා පැහැදිලි කළේ ය. 2018 ඉලක්ක කර ගනිමින් ශ්‍රී ලාංකික ක්‍රීඩක ක්‍රීඩිකාවන් හඳූනා ගැනීමේ සහ යොමු කිරීමේ සත් අවුරුදු සැලැස්ම පිළිබඳව ද මෙහිදී කරුණු ඉදිරිපත් කළ ඇමැතිවරයා ක්‍රීඩා කේෂේත්‍රයේ යටිතල පහසුකම් සංවර්ධනය සඳහා රු. මිලියන 4,500ක් වෙන් කිරීම ගැන ජනාධිපතිවරයා වෙත ප්‍රසාදය පළ කර සිටියේ ය.ඔක්තෝබර් 8-10 දිනවල ශ්‍රී ලංකාවේ පැවැත්වෙන දකුණු ආසියානු වෙරළ ක්‍රීඩා උළෙලේ සියලු කටයුතු මේ වන විට සූදානම් කර ඇති බවත්, ඒ සඳහා රටවල් 08ක ක්‍රීඩක ක්‍රීඩිකාවන් 500ක් පමණ සහභාගී වන බවත් මෙහිදී අනාවරණය විය.පොදු රාජ්‍ය මණ්ඩලයීය ක්‍රීඩා කමිටු මඟින් මෙතෙක් සිදු කර ඇති කාර්යභාරය පිළිබඳ මෙහිදී මහ බැංකු අධිපති අජිත් නිවාඩ් කබ්රාල් මහතා කරුණු පැහැදිලි කළේය. 2018 පොදු රාජ්‍ය මණ්ඩලයීය ක්‍රීඩා උළෙල පැවැත්වෙන රට පිළිබඳ තීරණය 2011 නොවැම්බර් මස 11 දා ප්‍රකාශයට පත් කිරීමට නියමිත ය.මේ අභියෝගය ජය ගැනීම සඳහා කැපවීමෙන් කටයුතු කරන සැමට ප්‍රසාදය පළ කළ ජනාධිපතිවරයා මේ සඳහා ස්වේච්ඡාවෙන්ම ඉදිරිපත් වූ අනුග්‍රාහකයන් වෙත විශේෂ ස්තුතිය මෙහිදී පළ කළේය.මේ සාකච්ඡාව සඳහා ඔලිම්පික් කමිටුවේ ශ්‍රී ලංකා සභාපති හේමසිරි ප්‍රනාන්දු මහතා ඇතුළු නිලධාරීහූ, පොදු රාජ්‍ය මණ්ඩලයීය ක්‍රීඩා කමිටු ප්‍රධානීහූ සහ අනුග්‍රාහකයෝ ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109038</link>
    <topic>නිවාඩු කාලෙ ඉවරයිඉස්කෝල යන්නලෑස්ති වෙන්න</topic>
    <author>දයා පෙරේරා</author>
    <content>අධ්‍යයන පොදු සහතිත පත්‍ර (උසස් පෙළ) විභාගයේ ඇගයීම් මධ්‍යස්ථාන ලෙස යොදාගත් පාසල් හැර සෙසු පාසල්හි තුන්වන වාරය සඳුදා (5) ආරම්භ වේ.පළමුවැනි අදියරේ ඇගයීම් මධ්‍යස්ථාන ලෙස යොදාගත් පාසල් 22ක් ලබන 12 වැනිදා ද, දෙවැනි අදියරේ ඇගයීම් මධ්‍යස්ථාන වශයෙන් භාවිත කරන පාසල් 19ක් ලබන 19 වැනිදා නැවත ආරම්භ කරන බවත් තුන්වැනි අදියරේ ඇගයීම් සිදුකරන පාසල් දහ අටක් දෙවැනිවාරය සඳහා සඳුදා (05) විවෘතකර 19 වැනිදා සිට 30 වැනිදා දක්වා වසා තැබීමටත් ඇගයීම් කටයුතු අවසන් වූ පසු ඔක්තෝබර් 3 වැනිදා නැවත විවෘත කිරීමටත් නියමිත බව අධ්‍යාපන අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090310</link>
    <topic>අලි තියාගෙනප්‍රශ්න දාගන්න එපා</topic>
    <author>නුවන් කොඩිකාර සහ පණ්ඩුක සමරසේකර</author>
    <content>අයථා ලෙස අලි රඳවාගෙන සිටින පුද්ගලයන් සොයා ඔවුන් හට නීතිය ක්‍රියාත්මක කරන ලෙස තමන් වනජීවී අධ්‍යක්ෂ ජනරාල් වරයාට උපදෙස් ලබා දී ඇතැයි වනජීවී හා ගොවිජන සේවා ඇමැති එස්. එම් චන්ද්‍රසේන මහතා පැවැසීය.ඔවුන්ගේ තරාතිරම නොසලකා නීතිමය පියවර ගැනීමට අවශ්‍ය බලය අධ්‍යක්ෂ ජනරාල් වරයාට පවරා ඇතැයිද හෙතෙම කීවේය.වනජීවී දෙපාර්තමේන්තුවේ ඊයේ (2) පැවැති ප්‍රවෘත්ති සාකච්ඡාවේදී මාධ්‍යවේදියකු නැගු ප්‍රශ්නයකට පිලිතුරු දෙමින් ඇමැතිවරයා එසේ ප්‍රකාශ කළේය.ස්ථාන කිහිපයක පෞද්ගලික අයුරින් අලි රඳවා සිටින බවට එම මාධ්‍යවේදියා කරුණු දැක් වූ විට ඇමැතිවරයා ඒ පිළිබඳ නොදන්නා බවත්, එය සොයා බලන ලෙසත් වනජීවී අධ්‍යක්ෂ ජනරාල් වරයාට උපදෙස් ලබා දුන්නේය.වනජීවී පනතට අනුව කිසිවකුට අලි පැවරීමට තමන්ට කිසිදු නෛතික බලයක් නොමැති බවද චන්ද්‍රසේන මහතා කීවේය.ඇත් අතුරු සෙවණෙහි ඇතිදැඩි වන අලි ඇතුන් දළදා මාලිගාවේ සහ දේවාවල පෙරහර සඳහා ලබා දීමට කටයුතු කරන බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n11090311</link>
    <topic>ඔක්කොම වන අලි 5879යි:කට්ටියම සනීපෙන් ඉන්නවා</topic>
    <author>නුවන් කොඩිකාර, පණ්ඩුක සමරසේකර සහ තෙන්නකොන් කුලසේකර</author>
    <content>ශ්‍රී ලංකාවේ සමස්ත වන අලි ගහනය 5879ක් බව වනජීවී හා ගොව්ජන සේවා ඇමැති එස්. එම් චන්ද්‍රසේන මහතා පැවැසිය. වන අලි 1751 සිටින මහවැලි වනජීවී කලාපය වැඩිම වන අලි ගහන කලාපය ලෙසත්, වන අලි 47ක් සිටින මධ්‍යම වනජීවී කලාපය අඩුම වන අලි ගහන කලාපය ලෙසත් හදුනාගෙන තිබේ. පසුගිය අගොස්තු 11 වැනි දා සිට 14 වැනි දින දක්වා පුරා සිව් දිනක් තිස්සේ සමස්ත දිවයිනම ආවරණය වන පරිදි මේ වන අලි සමීක්ෂණය සිදු කෙරිණි.වනජීවී දෙපාර්තමේන්තුවේ පැවැති වන අලි සමීක්ෂණ වාර්තාව එළි දැක්විමේ අවස්ථාවට ඊයේ (02) එක් වෙමින් ඇමැතිවරයා එසේ ප්‍රකාශ කළේය. සමස්ත වන අලි ගහනය තුළ දළ ඇතුන් 122ක්, අලි පැටවුන් 1107ක් සිටින බවට දත්ත ලැබී ඇති බව චන්ද්‍රසේන මහතා කීවේය. දිවයින පුරා පිහිටුවා තිබූ නිරීක්ෂණ මධ්‍යස්ථාන 1553කදී වනජීවී නිලධාරීන්, ත්‍රිවිධ හමුදා සහ පොලිස් නිලධාරීන්, විශ්වවිද්‍යාල ආචාර්ය මහාචාර්යවරුන්, ශිෂ්‍යයන්, සිවිල් ආරක්ෂක නිලධාරීන්, ගොවීන් ඇතුළු 3500ක පමණ කණ්ඩායමක් මේ සඳහා යොදා ගත් බව ඒ මහතා සඳහන් කළේය.එසේ ම ශ්‍රී ලංකාවේ අලි පරපුර මනා සෞඛ්‍ය තත්ත්වයෙන් සිටින බවත්, ආසියාවේ අනිකුත් රටවල් හා සැසඳු කල වැඩි අලි ඇතුන් සංඛ්‍යාවක් මෙරට ජිවත් වන බවත් හෙතෙම කීය.දැනට පවතින අලි මිනිස් ගැටුම අවම කිරිම සඳහා වන අලි සමීක්ෂණයේ ප්‍රතිඵල ප්‍රයෝජනයට ගෙන විවිධ ක්‍රියාමාර්ග ගැනිමට නියමිත බවත් චන්ද්‍රසේන මහතා ප්‍රකාශ කළේය. මේ අවස්ථාවට අමාත්‍යාංශ ලේකම් උදේනි වික්‍රමසිංහ, වනජීවී අධ්‍යක්ෂ ජනරාල් එච්. ජී රත්නායක මහත්වරු සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109035</link>
    <topic>සිරිපා නා හිමියන්ගෙන් ඉටු වූශාසනික මෙහෙය අතිමහත්</topic>
    <author/>
    <content>සිරිපා සමය මෙරට පමණක් නොව විදේශීය ජනතාවගේද ගෞරවාදරයට පත් කිරීම සඳහා ශ්‍රී පාදස්ථානාධිපති හඳපාන්ගොඩ විමලාභිධාන නාහිමි විවිධ කැපකිරීම් හා මගපෙන්වීම් සිදු කර තිබෙන බව ජනාධිපති මහින්ද රාජපක්ෂ මහතා පවසයි. උන් වහන්සේගේ අපවත්වීම වෙනුවෙන් ශෝක පණිවුඩයක් නිකුත් කරන ජනාධිපතිවරයා වැඩිදුරටත් මෙසේද කියා සිටී.කිරිඇල්ල නැදුන් රජ මහා විහාරයේ හා ඓතිහාසික ශ්‍රී පාදස්ථානයේ අධිපති රත්නපුර සද්ධර්මාලංකාර පිරිවෙන් විහාරස්ථානයේ කෘත්‍යාධිකාරී, ශ්‍යාමෝපාලි වංශික මහා නිකායේ මල්වතු පාර්ශවයේ සබරගමු පළාතේ උප ප්‍රධාන සංඝනායක, කීර්ති ශ්‍රී ප්‍රඥානන්ද, ගෞරවාර්භ හඳපාන්ගොඩ විමලාභිධාන නායක ස්වාමින් වහන්සේගේ අපවත්වීම ප්‍රදේශයට පමණක් නොව මුළු රටටම සිදු වූ බලවත් පාඩුවක් බව සංවේගයෙන් සිහිපත් කරමි. පුරා වසර 63 ක තම පැවිදි ජීවිතය අර්ථවත් කරලීමට ජාතික ආගමික හා ශාසනික වශයෙන් ඉටු කළ කැපකිරීම අති මහත්ය.විශේෂයෙන් සම්බුදු පහස ලද ඓතිහාසික ශ්‍රී පාදස්ථානයේ අධිපතිත්වයට පත්ව ගත කළ දශක 4 ක කාලය එහි ආරක්ෂාවට හා සංවර්ධනයට අවශ්‍ය සේවා රැසක් ඉටු කළහ. හැටන්, රත්නපුර හා කුරුවිට යන ශ්‍රී පාදස්ථාන මාර්ග සංවර්ධනය කළ අතර බැතිමතුන්ට අවශ්‍ය විශ්‍රාම ශාලා පහසුකම් හා සනීපාරක්ෂක සේවා ලබා දීම් විශේෂයෙන් අගය කළ යුතුය.කිරිඇල්ල මහා විද්‍යාලයේ අංග සම්පූර්ණ සුවිශාල පුස්තකාල ගොඩනැගිල්ල ඉදි කිරීම දේවරක්ඛිත කනිටු විදුහලේ බුදු මැදුර තැනවීම, හඳපාන්ගොඩ මහා විද්‍යාලයේ දෙමහල් ගොඩනැගිල්ල ඉදි කිරීම වැනි සේවා රැසක් දරුවන් වෙනුවෙන් ඉටු කළ අතර ජනතාව වෙනුවෙන් කිරිඇල්ල රජයේ රෝහලට අවශ්‍ය බුදු මැදුර තැනවීමත් එහි වාට්ටු සංකීර්ණයට අවශ්‍ය ආධාර ලබා දීමත් සිදු කළහ.ශ්‍රී පාදස්ථානය අවට පරිසර පද්ධතියට හා වනයට දැඩි සේ ආදරය කළ උන් වහන්සේ එහි සුරක්ෂිතතාවය ඇති කිරීමට මහත් වෙහෙසක් ගත්හ.පුරා වසර 82 ක තම සමාජ මෙහෙවර උන් වහන්සේ අවසන් කරන්නේ ‘සබ්බේ මච්චු පරායනා’ යන සම්බුදු වදනට අනුවය.උන් වහන්සේගේ ශිෂ්‍ය හා සහෝදර භික්ෂූන් වහන්සේලාවත් විහාරස්ථ දායක සභාවලටත් ප්‍රදේශවාසී සැමටත් මාගේ බලවත් සංවේගය ;මයින් පිරිනමන අතර අපවත් වී වදාළ ගෞරවාර්හ හදපාන්ගොඩ විමලාභිධාන නායක ස්වාමීන් වහන්සේට උතුම් නිවන් සුව අත්වේවා ! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109039</link>
    <topic>AC පද්ධතියේ ප්‍රශ්නයකින්හම්බන්තොට සැත්කම් ඇනහිටී</topic>
    <author>ලුණම සමූහ - සනත් ගමගේ</author>
    <content>හම්බන්තොට මහ රෝහලේ ශල්‍යාගාරයේ සියලු සැත්කම් (02) ඊයේ සිට නවතා දමා ඇත. ශල්‍යාගාරයේ වායුසමීකරණ පද්ධතියේ පවතින ගැටලුවක් හේතුවෙන් සැත්කම් කිරීම නතර කර ඇති බව පැවසේ.ශල්‍යකර්ම නොකිරීම හේතුවෙන් රෝගීහු මාතර හා කරාපිටිය රෝහල් කරා මාරු කර හරිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=n1109032</link>
    <topic>අනුරපුර පූජා භූමියේ අනවසර පදිංචිකරුවෝ800ක් ඉවතට</topic>
    <author>අමිල ප්‍රභාත් වනසිංහ සහ අනුරාධපුර දිසා විශේෂ, අනුරාධපුර අධිකරණ, උතුරුමැද පළාත් විශේෂ වාර්තාකරුවන්</author>
    <content>අනුරාධපුර පූජා භූමි ප්‍රදේශයේ පදිංචි අනවසර පවුල් 800ක් එම ප්‍රදේශයෙන් ඉවත් කර වෙනත් ප්‍රදේශවල පදිංචි කරවීමට ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය විශේෂ වැඩපිළිවෙළක් අරඹා ඇත.එහි ප්‍රථම පියවර සඳහා පවුල් සියයක් තෝරා ගෙන අනුරාධපුර කටුකැලියාව ප්‍රදේශයේ පදිංචි කරවන බවද ඇමැති විමල් වීරවංශ මහතා කීය.ජනාධිපති මහින්ද රාජපක්ෂ මහතා ගේ උපදෙස් මත ක්‍රියාත්මක වන 2012 දැයට කිරුළ ජාතික සංවර්ධන වැඩසටහන යටතේ ක්‍රියාත්මක වන නිවාස ඉදිකිරීම් ව්‍යාපෘති පිළිබඳ රාජ්‍ය නිලධාරීන් දැනුවත් කිරීමේ විශේෂ රැස්වීමේදී ඇමැතිවරයා මේ කරුණු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109031</link>
    <topic>කළුතර පවුල් රැසකට පානීය ජලයවැයවන මුදල දස ලක්‍ෂ 170ක්</topic>
    <author>එන්. විජේරත්න නාගොඩ විශේෂ දයා විජේරත්න දොඩන්ගොඩ විශේෂ</author>
    <content>රුපියල් මිලියන 170 ක වියදමින් කළුතර මැතිවරණ කොට්ඨාසයේ පවුල් 18000කට මේ වන විට පානීය ජලය ලබාදීමට කටයුතු කර තිබේ.වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන මහතාගේ “ තිබහට නොසිඳෙන ජලය බිඳක් “ සංකල්පය යටතේ මේ අනුව ගෝල්ඩ් වීව් වත්ත, නුගගොඩ, මොරොන්තුඩුව, නාගොඩ, ගල්ලස්ස පුර, උග්ගල්බඩ, පොතුපිටිය, වස්කඩුව, පෙහොද්දරමුල්ල හා කළුතර නගර කලාපයට පානීය ජල පහසුකම් ලබා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109032</link>
    <topic>හිරගෙදර ඉන්න සැමියාට දෙන්නයට ඇඳුමේ ගංජා සඟවාගෙන ඇවිත්</topic>
    <author>කළුතර දිස්ත්‍රික් සංචාරක</author>
    <content>බන්ධනාගාරයේ සිට කළුතර මහේස්ත්‍රාත් අධිකරණයට රැගෙන ආ සිය සැමියාට දීමට ගංජා යට ඇඳුම් අස්සේ සඟවාගෙන ආ කාන්තාවක් ගංජා ළඟ තබාගැනීමේ චෝදනාවට වරදකරු බව පිළිගත්තෙන් කළුතර ප්‍රධාන මහේස්ත්‍රාත් කනිෂ්ක විජේරත්න මහතා ඇයට රුපියල් 10,000 ක දඩයක් හා මාස හයක බරපතළ සිරදඬුවමක් නියම කළේය.කාන්තාව පරීක්‍ෂා කර ගංජා ග්‍රෑම් එකයි මිලිග්‍රෑම් 600 ක් අඩංගු පැකට්ටුවක් අත්අඩංගුවට ගත්තේ සිවිල් ආරක්‍ෂක භට කාන්තා (4070) චන්ද්‍රලතා, සහ (6217) කාංචනා යන නිලධාරිනියන්ය. චූදිත කාන්තාවගේ සැමියා ද ගංජා ළඟ තබාගැනීමේ චෝදනාව මත බන්ධනාගාර ගතකළ අයෙකි.කළුතර මූලස්ථාන ප්‍රධාන පොලිස් පරීක්‍ෂක සමන්ත වෙදගේ මහතාගේ උපදෙස් මත උප පොලිස් පරීක්‍ෂක චන්දන තෙන්නකෝන්, කොස්තාපල් (55301) ගුනේන්ද්‍ර සහ කාන්තා සැරයන් (2031) අජන්තා යන මහත්ම මහත්මීහු පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109033</link>
    <topic>බණ්ඩාරාගම ‘සුපසන් නිමිතෙර’ යටතේපාසල් 18කට ප්‍රතිපාදන</topic>
    <author>අළුබෝමුල්ල සමූහ</author>
    <content>බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතාගේ සංකල්පනාව අනුව “ සුපසන් නිම්තෙර “ පාසල් සන්නිවේදන වැඩ සටහන යටතේ බණ්ඩාරගම ආසනයේ පාසල් 18කට මුදල් රුපියල් ලක්‍ෂ දහයකට වැඩි ප්‍රමාණයක් පරිත්‍යාග කර ඇත.බණ්ඩාරගම අධ්‍යාපන අධික්‍ෂණ පළාත් සභා මන්ත්‍රී නිමල් චන්ද්‍රරත්න මහතා විසින් එම මුදල් ඒ ඒ පාසල්වලට භාරදෙන ලදී.මුදල් පරිත්‍යාග ලබාදුන් පාසල් මෙසේය.කඹුරුගොඩ කනිෂ්ඨ විදුහල, පතහවත්ත ස්වර්ණ ජෝති විදුහල වෑවිට මෛත්‍රී මහ විදුහල, පැල්පොල කනිෂ්ඨ විදුහල, වඳුරාමුල්ල සිරි රහල් විදුහල, හල්තොට කනිෂ්ඨ විදුහල ගුංගමුව කනිෂ්ඨ විදුහල, ගල්තුඩේ කනිෂ්ඨ විදුහල, මහබෙල්ල ප්‍රාථමික විදුහල, ලබුගම කනිෂ්ඨ විදුහල, යටවර කනිෂ්ඨ විදුහල, රේරුකාන සමරනායක විදුහල, උඩුවර කනිෂ්ඨ විදුහල, වෙනිවැල්පිටි කනිෂ්ඨ විදුහල, පරගස්තොට විද්‍යාලෝක විදුහල, දොඹගොඩ සීලරත්න විදුහල.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109034</link>
    <topic>කැස්බෑව කොට්ඨාසයේ මාර්ග 14කසංවර්ධන වැඩට දසලක්‍ෂ 400ක්</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බැව මැතිවරණ කොට්ඨාසයේ පිහිටි පළාත් සභා මාර්ග 14ක් සංවර්ධනය කිරීම සඳහා රුපියල් මිලියන 400ක ප්‍රතිපාදන ලැබී ඇතැයි කැස්බෑව ශ්‍රී ලංකා නිදහස් පක්‍ෂ සංවිධායක කම්කරු හා කම්කරු සබඳතා ඇමැති ගාමිණි ලොකුගේ මහතා පවසයි.ඒ අනුව මෙම මුදල් යොදා පළාත් මාර්ග කිලෝ මීටර් 27.5 ක ප්‍රමාණයක් කාපට් අතුරා සංවර්ධනය කෙරේ එය බස්නාහිර පළාත් මාර්ග සංවර්ධන අධිකාරිය යටතේ සිදු කෙරේ.මෙම මාර්ග ව්‍යාපෘතිය යටතේ පිළියන්දල හේනමුල්ල පාර නාම්පමුණුව - පැලැවත්ත පාර නීලම්මහර - ගොඩිගමුව පාර දේවානන්ද පාර ඇහැලපේ පාර මඩපාත - මොරැඳ පාර මොරකැටිය - තුම්බෝවිල පාර පුබුදු මාවත හොන්නන්තර, පැලැන්වත පාර දකුණු දම්පේ පාර සහ පැලැන්වත්ත මහල්වරාව යන මාර්ගයන් සංවර්ධනය කිරීමට කටයුතු යොදා තිබේ.මේ වන විට මොරකැටිය තුම්බෝවිල පාර සහ පිළියන්දල - හේනමුල්ල යන පාරවල් කාපට් ඇතිරීමේ කටයුතු ආරම්භ කර ඇත.මීට අමතරව කැස්බෑව නගර සභාවට අයත් මාර්ග 5ක් සංවර්ධනය කිරීම සඳහා ආසියානු සංවර්ධන බැංකුවෙන් ද රුපියල් මිලියන 700 ක මුදලක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109035</link>
    <topic>වැලිවේරිය ඩෙංගු මදුරුවන් සෙවීමට ඉඩ හළ 32ක් අත්අඩංගුවට</topic>
    <author>වල්වාන සමූහ මහානාම විතානගේ</author>
    <content>වැලිවේරිය පොලිසියේ පාරිසරික ඒකකය මගින් ඉකුත් 11 වැනිදා සිට 17 වැනිදා දක්වා පින්කෝවත්ත, හෙළෙන්වත්ත වලව්වත්ත හා පල්ලියවත්ත යන ප්‍රදේශවල සිදු කරන ලද ඩෙංගු මර්ධන වැටලීම්වලදී ඩෙංගු බෝවන ආකාරයට කටයුතු කළ 32 දෙනකු අත්අඩංගුවට ගෙන ඇත.මේ 32 දෙදෙනා මදුරුවන් බෝවිය හැකි ස්ථාන පවත්වා ගෙන යාම හා මහ මගට අපවිත්‍ර ජලය බැහැර කිරීම යන චෝදනාවන් යටතේ ගම්පහ මහේස්ත්‍රාත් අධිකරණයට ඉදිරිපත් කිරීමෙන් පසුව ඔවුනට රුපියල් අනුපන්දහසක දඩ මුදලක් පසුගියදා නියම කෙළේය.වැලිවේරිය පොලිසියේ පාරිසරික ඒකකය භාර ස්ථානාධිපති උප පොලිස් පරීක්‍ෂක පි. එච්. වික්‍රමසූරිය, සැරයන් සුනිල් , පො.කො. පතිරත්න හා ජයසිංහ නිලධාරීහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109036</link>
    <topic>කොල්ලකෑම් රැසක සැකකරුවකු මොරටුවේදීජීව අත්බෝම්බයක් සමඟ අත්අඩංගුවට</topic>
    <author>රාවතාවත්ත සමූහ රෝහන ද සිල්වා</author>
    <content>විදේශීය රටක නිෂ්පාදනය කළ ජීව අත්බෝම්බයක් ළඟ තබාගෙන සිටි පුද්ගලයෙක් මොරටුව පොලිසියේ අපරාධ විමර්ශන අංශය මගින් අත්අඩංගුවට ගෙන ඇත.මොහු දිනකට රුපියල් 10,000 ක මුදලක් මත් කුඩු සඳහා වියදම් කරන අතර, තදින්ම හෙරොයින් පානයට ඇබ්බැහි වුවකු බව පොලිසිය පවසයි.මොරටුව ප්‍රදේශයේ සවස් කාලයේ සහ රාත්‍රියේදී සිදුවන ගෙවල් බිඳීම් හා මංකොල්ලකෑම් වැනි අපරාධ වළක්වා ගැනීම සඳහා කරන ලද විශේෂ මෙහෙයුමකදී ලුනාව දුම්රිය පොළ අසල ගැවසෙමින් සිටි මෙම සැකකරු පොලිසියේ රැහැනට අසුවී ඇත.විසිපස් හැවිරිදි තරුණයකු වන මොහු ගල්කිස්ස සහ මොරටුව යන ප්‍රදේශයන්හි සිදුවූ මංකොල්ලකෑම් ගණනාවකට සම්බන්ධ බව පොලිසිය විසින් කරන ලද විමර්ශනයේදී හෙළි වී ඇත.ඔහු විසින් කරන ලද විවිධ අපරාධයන් හඳුනා ගැනීම සඳහා වැඩිදුර පරීක්ෂණ සිදුකිරීමට, සැකකරු රැඳවුම් නියෝගයක් මත රඳවා තබා ගනිමින් පරීක්ෂණ කටයුතු ආරම්භ කර ඇති බව මොරටුව පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක සම්පත් හෙට්ටිආරච්චි මහතා පවසා සිටියි.ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරී සහ මොරටුව සහකාර පොලිස් අධිකාරි විජිත රණබාහු කරුණාකලගේ මහත්වරුන්ගේ අධීක්ෂණයෙන් මොරටුව මුලස්ථාන පොලිස් පරීක්ෂක උපුල් සෙනෙවිරත්න මහතාගේ උපදෙස් අනුව මොරටුව අපරාධ විමර්ශන අංශයේ ස්ථානාධිපති පොලිස් පරීක්ෂක සම්පත් හෙට්ටිආරච්චි මහතාගේ ප්‍රධානත්වයෙන් උප පොලිස් පරීක්ෂක අරෝෂන්, පොලිස් සැරයන් ප්‍රසන්න, කොස්තාපල් තිලක් මාරපන, ජූඩ්, මධුශංක යන නිලධාරින් පරීක්ෂණ කටයුතු මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109037</link>
    <topic>වැලිකඩ ඔබේසේකරපුර කුඩු ජාවාරම්කරුහෙරොයින් සමඟ පොලිස් අත්අඩංගුවට</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>හෙරොයින් අලෙවිකරමින් සිටි පුද්ගලයන් තිදෙනෙක් අත්අඩංගුවට ගැනීමට කළ වැටලීමකදී හෙරොයින් අලෙවියේ ප්‍රධාන සැකකරු ග්‍රෑම් 10 මි.ග්‍රෑම් 10ක් සමඟ අත්අඩංගුවට ගැනීමට වැලිකඩ පොලිසියේ දූෂණ මර්දන අංශයට හැකිවී ඇත.රුපියල් 48,000 ක් පමණ වටිනා මෙම හෙරොයින් සමඟ අත්අඩංගුවට ගත් ප්‍රධාන සැකකරු අවස්ථා කීපයකදීම මග හැර ගිය බවද, දිගින් දිගටම කළ වැටලීමකින් පසු මෙම පුද්ගලයා අඩංගුවට ගත් බවද කියති.අත් අඩංගුවට ගත් හෙරොයින් ප්‍රමාණය අලෙවි කිරීමෙන් රුපියල් ලක්ෂයක් පමණ වූ මුදලක් ඔහු උපයන බවට ද වාර්තාවේ.දිනකට මෙම පුද්ගලයා හෙරොයින් ග්‍රෑම් 6 ක් පමණ අලෙවිකරන බවටද පොලිසිය සොයාගෙන තිබේ.සැකකරු අලුත්කඩේ අංක 4 මහාධිකරණයේ මහාධිකරණ විනිසුරු ප්‍රසන්න අල්විස් මහතා වෙත ඉදිරිපත් කිරීමෙන් පසු රක්ෂිත බන්ධනාගාර ගතකොට වැඩිදුර විභාගය කල් තබා ඇත.පලාගිය අනෙක් සැකකරුවන් දෙදෙනා සම්බන්ධයෙන් දැනට විමර්ශන කටයුතු කරගෙන යන බව පොලිසිය කියයි.නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් මත සහකාර පොලිස් අධිකාරි (2) නිෂාන්ත සොයිසා මහතාගේ අධික්ෂණය යටතේ, වැලිකඩ පොලිස්ථානාධිපති ප්‍රධාන පොලිස් පරීක්ෂක කමල් පුෂ්පකාර මහතා හා දූෂණ මර්දන අංශයේ ස්ථානාධිපති උප පොලිස් පරීක්ෂක ආර්. එච්. චානක සඳරුවන් යන මහත්වරුන් විසින් මෙම වැටලීම කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109038</link>
    <topic>මතුගමටගෘහ ආර්ථික ඒකක 5700ක්</topic>
    <author>මතුගම සංචාරක</author>
    <content>දිවි නැගුම සංවර්ධන වැඩ සටහන යටතේ මතුගම ප්‍රාදේශීය ලේකම් කොට්ඨාසයේ ග්‍රාමසේවා වසම් මට්ටමින් ගෘහ ආර්ථික සංවර්ධන ඒකක 5700ක් ආරම්භ කිරීමට පියවර ගෙන ඇත. ගෙවතු වගාව, ආර්ථික ජීවනෝපාය ව්‍යාපෘති, ස්වයංරැකියා සඳහා දැඩි කැමැත්තක් දක්වන පවුල් 100 බැගින් සෑම ග්‍රාමසේවා වසමකින්ම තෝරා ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=r1109039</link>
    <topic>මට තිබුණු එකම ඉඩමත් සැමියාට ලිව්වා: දැන් ඔහු මටයි දරුවන්ටයි ගෙදරින් යන්න කියනවා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන නගරය සමීපයේ පිහිටි ජනාකීර්ණ ප්‍රදේශයකි. වැඩි පිරිසක් මුස්ලිම් ජාතිකයෝය. එහි පදිංචි වයස අවුරුදු තිහක – තිස් පහක පමණ කාන්තාවක් හදිසියේම රඹුක්කන පොලිස් ස්ථානාධිපති චන්දන කන්දේවත්ත මහතා හමුවීමට පැමිණියාය. ඒ තම දස හැවිරිදි පමණ වියේ පසුවූ දියණිය ද සමඟිනි.තම ස්වාමිපුරුෂයා තමාටත්, දරුවන් දෙදෙනාටත් පහරදී නිවෙසින් පිටව යන ලෙස පැවසූ බවට ඇය පැමිණිලි කළාය. ඉකුත් 21 වැනිදා පස්වරුවේ මෙම පැමිණිල්ල සිදුකළ අතර, එදින පෙරවරුවේ පැවැති ශිෂ්‍යත්ව විභාගයට වාඩි වූ තම දියණියට ස්වාමි පුරුෂයා විසින් පහරදුන් බවද ඇය හැඬූ කඳුළින් කීවාය.ස්වාමි පුරුෂයා බිරියටත්, දරුවන්ටත් පහර දෙන්නේ මන්දැයි පොලිස් ස්ථානාධිපතිවරයා විමසූ අතර, ඇය ඒ තොරතුරු සියල්ල මෙසේ හෙළිකළාය.“සර්, මම කසාද බැඳලා අවුරුදු දෙකකට පස්සේ පිටරට ගියා. අපිට ආදායම් මාර්ගයක් ස්ථිරව තිබුණේ නැහැ. මම බැඳපු මනුස්සයාට බිස්නස් එකක් හරි කරන්න කීවත් එයා මොකුත්ම කළේ නැහැ. අපිට සල්ලි හොයාගෙන එන්න මට රට යන්න කීවා. මම රට යනකොට චූටි දුවට වයස අවුරුද්දයි. දරුවන්ගෙත් අපෙත් අනාගතය ගැන හිතලයි මම රට ගියේ. අපිට ගෙයක් දොරක් හදාගන්න සල්ලි ටිකක් හොයාගන්න තිබුණේ එච්චරයි.මම ගියේ මැද පෙරදිග රටකට. එහිදී මට තිබුණේ බැටළුවන් බලාගන්න. මම උදේ ඉඳන් රෑ වෙනකල් සතුන් බලාගත්තා.දවසක් පිරිමි හතර දෙනෙක් ඇවිත් මට හිරිහැර කළා. මේ ගැන එහේ පොලිසියට පැමිණිලි කළාට වැඩක් නැහැ. හාම්පුතාලාට කීවත් ඔවුන් එය ගණන්ගත්තේ නැහැ. මට ටික දවසක් යන විට බබෙක් ලැබෙන ලකුණු පහළ වුණා. එවිට ඒ රටේ මිනිස්සු මාව ආපහු ලංකාවට එවුවා. මම ගෙදර ආ දවසේ සිටම මගේ ස්වාමි පුරුෂයා මට හිරිහැර කරනවා. ඒත් මම මේක හිතලා කරගත්ත දෙයක් නොවෙයි. ඒ මිනිහාමයි මට රට යන්න කීවේ.පස්සේ මට පිරිමි දරුවෙක් ලැබුණා.මාව කසාද බඳිනකොට අපිට තිබ්බ එකම ඉඩම් දෑවැද්්ද හැටියට මේ මිනිහාට ලීවා. දැන් ඒ ඉඩමෙන් අපිට යන්න තිබෙනවා. මම රට ඉඳලා එවපු සල්ලිත් මේ මිනිහා විනාශ කරලා. දැන් අපිට හිටපු ඉඩමක් නැහැ. මම හම්බ කරපු සල්ලිත් නැහැ. දරුවන් දෙදෙනෙක් සමඟ මම තනිවුණා.අද දුව ශිෂ්‍යත්ව විභාගෙට ලීවා. දවල් ගෙදර ආවාම එයාටත් ගහල මටත් ගහලා ගෙදරින් යන්න කියනවා.අපි දැන් කොහොට කියලා යන්නද? යනුවෙන් පැවසුවාය.නූතන පටාචාරාවත බඳු මෙම කාන්තාවගේ තොරතුරු සාවධානව සවන් දුන් පසු ඉඩමේ අයිතිය සම්බන්ධයෙන් පරීක්ෂා කිරීම සඳහා එහි ඔප්පුව ඉදිරිපත් කරන ලෙසද, දරුවාට පහරදීම සම්බන්ධයෙන් සාක්කි නොමැති නිසා වෛද්‍ය වාර්තාවක් ලබාගැනීම පිණිස දියණිය රඹුක්කන රෝහලට ඇතුළත් කරන ලෙසද රඹුක්කන පොලිස් ස්ථානාධිපතිවරයා එම කාන්තාවට උපදෙස් දුන්නේය.එම කාන්තාව කඳුළු පිසදමමින් දියණිය ද සමඟ පොලිසියෙන් නික්ම යනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=s1109031</link>
    <topic>ශ්‍රී ලංකාවේ අභිමානය මහේලගේ උර මත</topic>
    <author>වර්නන් ගුණසේකර ගාල්ලේ සිට</author>
    <content>ඔස්ට්‍රේලියාවට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ලකුණු 379ක ජයග්‍රාහී ඉලක්කයක් හඹා යන ශ්‍රී ලංකාව ඊයේ තෙවැනි දින තරගය නතර කරන විට සිය දෙවැනි ඉනිම වෙනුවෙන් කඩුලු 5ක් දැවී ලකුණු 120ක් රැස්කර ගෙන සිටියේය.මේ තරගය ජය ගැනීම සඳහා ශ්‍රී ලංකාවට තවත් ලකුණු 259ක් අවශ්‍යව තිබේ. ඔස්ට්‍රේලියාව තරගය ජය ගැනීමට නම් ඔවුන් කඩුලු 5ක් ලබා ගත යුතුව තිබේ.ශ්‍රී ලංකාවට ඊයේ අභියෝගයක් එල්ල වූයේ වේග පන්දු යවන්නන්ගෙනි. ප්‍රතිවාදී දඟ පන්දුවලට සාර්ථකව මුහුණ දීමට ශ්‍රී ලාංකික පිතිකරුවෝ සමත් වූහ.ලකුණු 68කට කඩුලු 5ක් අහිමිව තිබියදී කඩුල්ලේ එක්වූ මහේල ජයවර්ධන හා ඇන්ජලෝ මැතිව්ස් කල්පනාකාරීව පන්දුවට මුහුණ දෙමින් පන්දු 105කදී ලකුණු 52ක් ශ්‍රී ලංකා දෙවැනි ඉනිම ට එක් කළහ. ඊයේ තරගය නතර කරන විට මහේල නොදැවී ලකුණු 57ක්ද (පන්දු 139, හතරේ පහර 8), මැතිව්ස් නොදැවී ලකුණු 32ක්ද (පන්දු 57, හතරේ පහර 5) ලබා ගෙන සිටියහ.දක්ෂ පන්දු යැවීමක නිරත වූ ආරම්භක වේග පන්දු යවන රයන් හැරිස් ලකුණු 24කට කඩුලු 3ක් ලබා ගත්තේය. ඊට කළින් රංගන හේරත් ලකුණු 79කට කඩුලු 5ක් ලබා ගත්තේය.වර්ෂාව හේතුවෙන් ඊයේ තරගය ආරම්භ වූයේ දිවා ආහාරයෙන් පසුව පස්වරු 12.10 ට ය. පෙරේදා දෙවැනි දින තරගය නතර කරන විට ලකුණු 115කට කඩුලු 6ක් දැවී සිටි ඔස්ට්‍රේලියාවේ 7 වැනි කඩුල්ල ඊයේ තරගයේ සිවුවැනි ඕවරයේ මුළු ලකුණු 130දී බිඳ වැටිණි. හේරත්ගේ පන්දුවකට මිචල් ජොන්සන් (8) ඉහළට එල්ල කළ පන්දුව කඩුලු රකින ප්‍රසන්න ජයවර්ධන පහසුවෙන් රැක ගත්තේය.උස්මාන් කවාජා හා රයන් හැරිස් එක්ව 8 වැනි කඩුල්ල වෙනුවෙන් ලකුණු 40ක් එක් කරමින් සිටියදී චානක වෙලගෙදර විසින් ඊයේ 17 වැනි ඕවරයේදී එම සබඳතාව බිඳ දමන ලදී.වෙලගෙදරගේ පන්දුවකට කඩුල්ල මුවා කරමින් කවාජා ලකුණු 26කට දැවී ගියේය. පන්දු 68ක ඔහුගේ ඉනිමට හතරේ පහර 2ක් හා හයේ පහරක් ඇතුළත්ව තිබිණි.මුළු ලකුණු 178දී හැරිස්, හේරත්ගේ පන්දුවකට ඔහු අතට ම උඩ පන්දුවක් ලබා දෙමින් දැවී ගිය අතර එය මේ ඉනිමේ හේරත් ලබා ගත් 5 වැනි කඩුල්ල විය. ඔහු මේ කඩුලු 5 ලබා ගත්තේ ලකුණු 79ක් ලබා දෙමිණි. රංගන හේරත් ටෙස්ට් තරගයක කඩුලු 5ක් ලබා ගත් 5 වැනි අවස්ථාව මෙය විය. පන්දු 45කට මුහුණ දුන් හැරිස් හතරේ පහර 3ක් සමග ලකුණු 23ක් රැස් කළේය.ට්‍රෙන්ට් කෝප්ලන්ඩ් හතරේ පහර 4ක් එල්ල කරමින් පන්දු 30කින් නොදැවී ලකුණු 23ක් ලබා ගත්තේය. නේදන් ලයන් (13), ඩිල්ෂාන්ගේ පන්දුවකට සමරවීර අතට උඩ පන්දුවක් දෙමින් දැවී යාමත් සමග ඔස්ට්‍රේලිය දෙවැනි ඉනිම මුළු ලකුණු 210කට අවසන් විය.පෙරේදා ඔස්ට්‍රේලියා දෙවැනි ඉනිමේ මෙන්ම ඊයේ ශ්‍රී ලංකා දෙවැනි ඉනිමේද පළමු පන්දුවෙන් ම පළමු කඩුල්ල බිඳ වැටිණි. රයන් හැරිස්ගේ පන්දුවට කඩුල්ල මුවා කරමින් තරංග පරණවිතාන දැවී ගියේ අනපේක්ෂිත අයුරිණි.7 වැනි ඕවරයේදී නායක තිලකරත්න ඩිල්ෂාන් දැවී ගියේය. එම කඩුල්ල ලබා ගත්තේද හැරිස් ය.පන්දුව කෙළින් ම කඩුල්ලේ වැදීමෙන් ඩිල්ෂාන් දැවී යන විට මුළු ලකුණු සංඛ්‍යාව 15ක් විය. පන්දු 18කට මුහුණ දුන් ඔහු හතරේ පහර 3කින් ලකුණු ලබා ගත්තේය.සවස තේ පානය සඳහා තරගය නතර කරන විට ශ්‍රී ලංකාව කඩුලු 2කට ලකුණු 34ක් රැස්කර ගෙන සිටියේය.සවස තේ පානයෙන් පසුව යැවුනු 6 වැනි ඕවරයේදී ශ්‍රී ලංකාවේ තෙවැනි කඩුල්ල බිඳ වැටිණි. ‘බවුන්ස්’ වී ආ ෂේන් වොට්සන්ගේ වේග පන්දුව කුමාර් සංගක්කාරගේ පිත්තේ මිට හා ගැටී ඉහළට නැගුනු අතර ‘ගලී’හි පන්දු රකිමින් සිටි මයිකල් හසී පහසුවෙන් ම එය රැක ගත්තේය. පන්දු 73කට මුහුණ දුන් ‘සංගා’ හතරේ පහරක් සමග ලබා ගත්තේ ලකුණු 17ක් පමණි. සංගක්කාර හා මහේල ජයවර්ධන තෙවැනි කඩුල්ල වෙනුවෙන් ඕවර 18.3ක් ඇතුළත ලකුණු 37ක් එක් කළහ.ලකුණු පුවරුවේ 63 සටහන්ව තිබියදී 30 වැනි ඕවරයේ අවසන් පන්දුවේදී තිලාන් සමරවීර දැවී ගියේය. මිචල් ජොන්සන්ගේ පන්දුව තමා පසුකර නිදැල්ලේ යවද්දී සමරවීරගේ පිත්තේ අග ගෑවුනු පන්දුව කෙළින් ම බ්‍රැඩ් හැඩින් කඩුලු රකින්නා වෙත ගියේය. මෙය මේ තරගයේ ජොන්සන්ගේ පළමු කඩුල්ල විය. පන්දු 14කට මුහුණ දුන් සමරවීර ට එක ම ලකුණක් හෝ ලබා ගැනීමට නොහැකි විය.මුළු ලකුණු ප්‍රමාණයට තවත් ලකුණු 5ක් එකතු වෙද්දී, 35 වැනි ඕවරයේ රයන් හැරිස්ගේ පන්දුවක් කෙළින් ම මැද ඉන්නට එල්ල වීමෙන් ප්‍රසන්න ජයවර්ධනද ලකුණු නොලබා ම දැවී ගියේය. පළමු ඉනිමේදීද ඔහු දැවී ගියේ බින්දුව ට ය.ටෙස්ට් තරගයක බින්දු ජෝඩුවක් ප්‍රසන්න ජයවර්ධන ලබා ගත් දෙවැනි අවස්ථාව මෙය වෙයි. මීට පෙර ඔහු ඉනිම දෙකේදී ම ලකුණු නොලබා දැවී ගොස් ඇත්තේද ඔස්ට්‍රේලියාව ට එරෙහිව ය.40 වැනි ඕවරයේදී මහේල ජයවර්ධනගේ 39 වැනි ටෙස්ට් අර්ධ ශතකය වාර්තා විය. පන්දු 110කින් වාර්තා වූ එම අර්ධ ශතකය ට හතරේ පහර 8ක් ඇතුළත්ව තිබිණි. මහේල අර්ධ ශතකය ට පිවිසියේ මංගල ටෙස්ට් තරගයට සහභාගි වෙමින් පෙරේදා කඩුලු 5ක් ලබා ගත් නේදන් ලයන්ගේ පන්දුවලට පිට පිට හතරේ පහර 3ක් එල්ල කරමිණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=s1109032</link>
    <topic>වොස්නියෑකි තුන්වැනි වටයට</topic>
    <author>නිවියෝර්ක් (ඒ.එෆ්.පී)</author>
    <content>ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවන ඩෙන්මාර්කයේ කැරොලින් වොස්නියෑකි ලකුණු 6-2ක් සහ 6-0ක් ලෙස නෙදර්ලන්තයේ ඇරෙන්ස්කා රස් පරාජය කරමින් අමෙරිකානු විවෘත ටෙනිස් සූරතාවලියේ තුන්වැනි වටයට සුදුසුකම් ලැබීමට සමත්වූවාය.මේ දක්වා ග්‍රෑන්ඩ් ස්ලෑම් ටෙනිස් කිරුළක් ජය ගැනීමට අසමත් වූ 21 හැවිරිදි වොස්නියෑකි මෙවර අමෙරිකානු ටෙනිස් සූරතාවලියේදී සිය සිහිනය සැබෑ කර ගැනීමේ අදිටනින් පසුවන්නීය.මේ අතර ග්‍රෑන්ඩ් ස්ලෑම් සූරතා 29ක් බෙදා ගැනීමට සමත්ව සිටින ස්විට්සර්ලන්තයේ රොජර් ෆෙඩරර් සහ අමෙරිකාවේ සෙරීනා විලියම්ස් ද තුන්වැනි වටයට පිවිසීමට සමත් වූහ. පිරිමි තරග ඉසව්වේදී සර්බියාවේ නොවැක් ඩිරොකෝවික්, ප්‍රංශයේ විල්ෆ්‍රඩ් ට්සොංගා තුන්වැනි වටයට පිවිසීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=s1109033</link>
    <topic>ජාතික පාපන්දු පිලේ හිටපු නායකප්‍රේමදාස අභාවප්‍රාප්ත වෙයි</topic>
    <author/>
    <content>සෝන්ඩර්ස් ක්‍රීඩා සමාජයේ ප්‍රබල ක්‍රීඩකයෙකු වූ ශ්‍රී ලංකා ජාතික කණ්ඩායමේ හිටපු නායක කේ.ඒ. ප්‍රේමදාස මහතා අභාවප්‍රාප්ත විය.සෝන්ඩර්ස් ක්‍රීඩා සමාජයෙන් බිහිවුන දක්ෂතම මැද පෙළ ක්‍රීඩකයෙකු වන ප්‍රේමදාස මහතා ශ්‍රී ලංකා ජාතික පාපන්දු කණ්ඩායමට වසර 10ක් ක්‍රීඩා කර ඇත. සිව්කොන් අන්තර්ජාතික පාපන්දු තරගාවලියේ ලංකාවේදිත්, බුරුමයේදීත්, ඉන්දියාවේදී සහ පාකිස්තානයේ දී හෙතෙම ක්‍රීඩා කළේය.සෝන්ඩර්ස් ක්‍රීඩා සමාජය වෙනුවෙන් රන් කුසලානය, එෆ්.ඒ. කුසලානය සහ කොළඹ පාපන්දු සංගමයේ සහ සිටි පාපන්දු සංගමයේ සියලුම තරගවලට ක්‍රීඩා කළ දක්ෂතම ක්‍රීඩකයකු වූ ඒ මහතා සෝන්ඩර්ස් ක්‍රීඩා සමාජයට සූරතාවන් රාශියක් ගෙනදීමට උරදුන් ක්‍රීඩකයෙකි.ඔහු 1969 ජාතික පාපන්දු කණ්ඩායමේ නායකත්වය දැරීය. අවසන් කටයුතු 5වැනිදා බොරැල්ල පොදු සුසාන භූමියේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=s1109034</link>
    <topic>පසිඳු-සන්තුෂ් සූරතා දිනති</topic>
    <author/>
    <content>සූරතා තරගාවලියේ ප්‍රධානතම තරග ඉසව් වන අශ්වබල 3500 මෝටර්රථ තරග ඉසව් 2ක ජයග්‍රහණයත්, අශ්ව බල 1600 මෝටර් රථ තරග ඉසව් 2ක දෙවැනි ස්ථානයත් අත් කර ගනිමින් ගජබා මෝටර් ක්‍රොස් යතුරු පැදි හා මෝටර් රථ තරගාවලියේ හොඳම මෝටර් රථ ධාවකයාට හිමි සම්මාන දිනා ගැනීමට පසිඳු පීරිස් සමත්විය.අනුරාධපුර සාලියපුර ගජබා රෙජිමේන්තු මෝටර් රථ හා යතුරුපැදි ධාවන පථයේ පසුගියදා පැවති ගජබා සුපර් ක්‍රොස් මෝටර් රථ හා යතුරු පැදි තරගාවලිය ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ සහයෝගය ඇතිව සාලිය පුර ගජබා රෙජිමේන්තුව විසින් සංවිධානය කරනු ලැබීය.ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ (SLARDAR) වාර්ෂික සූරතාවලියේ 6වැනි තරග ඉසව්ව වන ගජබා මෝටර් ක්‍රොස් හි ජයග්‍රහණයත් සමග ස්ලාඩර් සූරතාවලියේ ප්‍රසාද ලකුණු 95ක් රැස් කරමින් තවදුරටත් පෙරමුණේ රැඳී සිටීමට පසිඳු සමත් විය.ඔහු හා දැඩි තරගයක නිරත වෙමින් දෙවැනි ස්ථානයේ පසුවන දිනේෂ් දෙහෙරගොඩ ප්‍රසාද ලකුණු 70ක් රැස් කරගෙන සිටියි.ස්ලාඩර් සූරතාවලියේ යතුරු පැදි ඉසව්වේ ප්‍රසාද ලකුණු 52ක් ලබා දෙවැනි ස්ථානයේ පසුවන ඉන්දීය යතුරු පැදි සූර සී.එස්. සන්තූෂ් දේශීය තරගකරුවන්ට ප්‍රබල අභියෝගයක් එල්ල කරමින් මෙවර තරගාවලියේ හොඳම යතුරු පැදි ධාවකයා ලෙස අභිෂේක ලැබුවේය.ශ්‍රී ලංකාවේ ප්‍රබල යතුරු පැදි සූරයකු වන ගයාන් සඳරුවන් සූරතාවලි තරගය සඳහා වන පළමු යතුරුපැදි ධාවන තරගයේදි ප්‍රථම ස්ථානය අත් කර ගනු ලැබූවද දෙවැනි තරගයේදි අත්වූයේ තුන්වැනි ස්ථානයයි.තවත් ප්‍රබල ඉන්දීය ධාවන සූරයකු වන කේ.පී. අරවින්ද තරග දෙකෙහිදීම දෙවැනි ස්ථානය අත්කරගනිමින් ස්ලාඩර් වාර්ෂික සූරතාවලියේ යතුරු පැදි අංශයේ ප්‍රසාද ලකුණු 60ක් ලබා පෙරමුනට පැමිණීමට සමත් විය.මෙරට යතුරු පැදි ධාවන පිටියේ අනාගත පෙරළිකාරයා වීමේ පෙර නිමිති දැනටමත් පෙන්නුම් කරන 15 හැවිරිදි ශෙහාන් අධිකාරි අශ්ව බල 85 යතුරු පැදි ධාවන ඉසව් 2ක දීම ජයග්‍රහණයන් අත් කර ගත් අතර අශ්ව බල 125 තරග ඉසව්වක ද ප්‍රථම ස්ථානය දිනා ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=s1109035</link>
    <topic>යොවුන් ක්‍රීඩා උළෙල නියෝජනය කරන ශ්‍රී ලංකා කණ්ඩායම...</topic>
    <author>ඡායාරූපය නිශ්ශංක විජේරත්න</author>
    <content>එංගලන්තයේ අයිල් ඔෆ් ද මෑන් හි පැවැත්වෙන 4වැනි පොදු රාජ්‍ය මණ්ඩලයීය යොවුන් ක්‍රීඩා උළෙල නියෝජනය කරන ශ්‍රී ලංකා කණ්ඩායම ක්‍රීඩා අමාත්‍ය මහින්දානන්ද අළුත්ගමගේ සහ ජාතික ඔලිම්පික් කමිටුවේ සභාපති හේමසිරි ප්‍රනාන්දු යන මහත්වරුන් සමග. ක්‍රීඩකයෝ 23ක් සහ නිලධාරීහූ 5ක් මේ තරගාවලියට සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=s1109036</link>
    <topic>රාජ්‍ය සේවා බැඩ්මින්ටන් තරගාවලියටඅයැදුම්පත් කැඳවයි</topic>
    <author/>
    <content>රාජ්‍ය සේවා ක්‍රීඩා සංගමය විසින් සංවිධානය කරනු ලබන බැඩ්මින්ටන් තරගාවලිය මේ මස 21, 22 හා 23 තෙදින තුළ බැඩ්මින්ටන් සංගම් මූලස්ථානයේදී පැවැත්වේ.තරග ඉසව් 12කින් සමන්විත මේ තරගාවලිය සඳහා අයැදුම්පත් කැඳවීම දැන් සිදුකෙරෙන අතර අයැදුම්පත් බාරගැනීම 8 වැනිදායින් අවසන් වන බව සංවිධායකයෝ දන්වා සිටී.තරගාවලිය පිළිබඳ වැඩි විස්තර සඳහා 0773072015 දුරකතන අංකය ඔස්සේ කමල් ගම්ලත් මහතා අමතන ලෙස සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=f1109031</link>
    <topic>ළමා පරපුර සහ කාන්තාව වෙනුවෙන්කැපවී කටයුතු කරනවා</topic>
    <author>සටහන අනුෂා මාරඹේ ප්‍රවෘත්ති නිලධාරිළමා සංවර්ධන හා කාන්තා කටයුතු අමාත්‍යංශය</author>
    <content>රටක ළමා පරපුර සහ කාන්තාව සවිබල ගැන්වීම මගින් රටේ ඉදිරි ගමනට ඉමහත් රුකුලක් ලැබේ. ශ්‍රී ලංකාව ආසියාවේ ආශ්චර්ය කරා යන ගමනේදී කාන්තා සහ ළමා පරපුර වෙනුවෙන් ළමා සංවර්ධන හා කාන්තා කටයුතු අමාත්‍යංශයට විශාල වගකීමක් පැවරී ඇත. ඒ වෙනුවෙන් අමාත්‍යංශය ක්‍රියා කිරීමට අපේක්ෂා කරන්නේ කෙසේද ? ළමා හා කාන්තා පරපුර සවිබල ගැන්වීම සඳහා ආරම්භ කර ඇති නවතම වැඩසටහන් මොනවාද ? ආදී කරුණු පිළිබඳ අමාත්‍ය තිස්ස කරල්ලියද්ද මහතා සමඟ කළ කතාබහකි මේ.* උතුරේ ළමා සංවර්ධනය වෙනුවෙන් අමාත්‍යංශය මගින් ඉටු කිරීමට බලාපොරොත්තු වන්නේ මොන වගේ කාර්යයන්ද?උතුරේ ළමා සංවර්ධනය වෙනුවෙන් ඊට අදාළ නිලධාරින් දැනුම්වත් කිරීමේ වැඩසටහන් රැසක් ළමා සංවර්ධන හා කාන්තා කටයුතු අමාත්‍යංශය මගින් සංවිධානය කළා. ඊට අදාළ කණ්ඩායම් දැනුම්වත් කිරීමේ පළමු අදියර පසුගිය දහ අට වැනි දින සිට විසි එක්වැනි දින දක්වා දින හතරක් පුරා යාපනය දිස්ත්‍රික්කයේ දී ක්‍රියාත්මක කළා.මේ යටතේ පෙර පාසල් ගුරුවරු පුහුණු කිරීමේ පළමු අදියර මගේ සහභාගිත්වයෙන් වලිකාමම් දකුණ උඩුවිල් ප්‍රාදේශීය ලේකම් කාර්යාලයීය ශ්‍රවණාගාරයෙන් ආරම්භ කළා.පෙර පාසල් දරුවන්ගේ මාපියන් දැනුම්වත් කිරීම, රාජ්‍ය නිලධාරින් දැනුම්වත් කිරීම, තරුණ කණ්ඩායම් ඉලක්ක කර ගනිමින් දැනුම්වත් කිරීමේ වැඩසටහන් මගේ සහභාගිත්වයෙන් වලිකාමම් දකුණ උඩුවිල් ප්‍රාදේශීය ලේකම් කාර්යාලයේදී සහ වලිකාමම් උතුර තෙලිප්පලායි ප්‍රාදේශීය ලේකම් කාර්යාලවලදී පැවැත්වීමට කටයුතු කළා.ළමා ලේකම් කාර්යාලය මගින් තමයි මේ වැඩසටහන් සංවිධානය කළේ.මේ වැඩසටහන් මගින් අනාගත දරු පරපුරට අවශ්‍ය ආරක්ෂාව, රැකවරණය, අධ්‍යාපනය ලබාදීම සහ ඔවුන්ගේ සෞඛ්‍ය ආරක්ෂාව නගාසිටුවීම මගින් ඉතා හොඳ නායකත්ව හැකියාවන්ගෙන් පිරිපුන් ළමා පරපුරක් නිර්මාණය කිරීම සහ සමතුලිත පෞරුෂයකින් හෙබි සමාජයට හිතකර පරපුරක් බිහි කිරීම තමයි අපේ අමාත්‍යංශයේ අරමුණ වී තිබෙන්නේ.* යාපනය දිස්ත්‍රික්කයේ අධ්‍යාපන කටයුතු පිළිබඳ ඔබේ අදහස මොකක්ද ?යාපනය දිස්ත්‍රික්කයේ උඩුවිල් සහ එල්ලාලෙයි ප්‍රදේශවල පාසල් දෙකක විද්‍යාගාර සහ පුස්තකාලයක් විවෘත කිරීමේ අවස්ථාවට මම සහභාගී වුණා. ශ්‍රී ලංකාවේ කීර්තිමත් දේශපාලනඥයන් කීප දෙනෙකුම යාපනයේ පාසල්වලින් අධ්‍යාපනය ලබා තිබෙනවා. එය යාපනයේ පාසල්වලට ඉතා ආඩම්බරයක්.යාපනයේ පාසල්වලින් අධ්‍යාපනය ලැබූ සිංහල දේශපාලනඥයන් අතර හිටපු කථානායක කේ. බී. රත්නායක මහතා සහ හිටපු අමාත්‍යවරයකු වූ මෛත්‍රීපාල සේනානායක මහතා උදාහරණ ලෙස ගෙනහැර දක්වන්න පුළුවන්. යාපනය පාසල්වලින් අධ්‍යාපනය ලැබූ මේ දේශපාලනඥයන් දෙදෙනාටම චතුර ලෙස සිංහල, දෙමළ සහ ඉංග්‍රීසි භාෂාව හැසිරවීමේ හැකියාව තිබුණා.යාපනයේ අධ්‍යාපන කටයුතු හැමදාමත් ඉතා ඉහළ මට්ටමක පවතිනවා. ජනාධිපතිතුමාගේ මඟපෙන්වීම යටතේ සිංහල දරුවන්ට දෙමළ බසත්, දෙමළ දරුවන්ට සිංහල බසත් පාසලේ දී ඉගැන්වීමට කටයුතු යොදා තිබීම අගය කළ යුතු කරුණක්. අප අතර අදහස් හුවමාරුකර ගැනීමට අද පවතින බාධා, ඉදිරි කාලයේදී අප අතරින් ඈත්ව යාමට මෙය ඉවහල් වෙනවා. අපේ අමාත්‍යංශය මගින් උතුරේ ළමයින්ගේ අධ්‍යාපනය ඇතුළු අනෙකුත් කටයුතු සම්බන්ධයෙන් විශේෂ උනන්දුවකින් කටයුතු කරගෙන යනවා. මම නිලධාරින්ට උපදෙස් දීලා තියෙන්නේ කෙටි හා දීර්ඝකාලීන විශේෂ වැඩසටහන් යාපනයේ ළමයින් වෙනුවෙන් ක්‍රියාත්මක කරන්න කියලයි. ඒක අපේ වගකීමක්. මේ රටේ සියලුම ළමයින් අපට එක හා සමානයි.මේ අවස්ථාවේදී වසර ගණනක් තිස්සේ පීඩාවට පත් වූ උතුරේ ජනතාවගේ දරුවන් ගැන අප විශේෂයෙන් බලන්න ඕනෑ. අපේ අමාත්‍යංශය මගින් වැන්දඹු කාන්තා හෝ මාපියන් අහිමි, ඉතා දිළිදු පවුල්වල දරුවන් සඳහා අධ්‍යාපන ආධාර ලබාදීමේ වැඩසටහනක් ක්‍රියාත්මක කරනවා. ඒක විශේෂයෙන් සඳහන් කරන්න ඕනෑ.පේදුරුතුඩුවේ සිට දෙවුන්දර තුඩුව දක්වා එක ම ආකාරයේ සංවර්ධනයක් ක්‍රියාත්මක කිරීමට ජනාධිපති මහින්ද රාජපක්ෂ මහතාට අවශ්‍ය වෙලා තියෙනවා. ඒ සඳහා එතුමා ක්‍රියාත්මක වී සිටිනවා. උතුරේ ජනතාවට ඊට දායක වීමට දැන් අවස්ථාව උදාවෙලා තියෙන්නේ. ඒ සඳහා අත්වැල් බැඳ ගැනීමට මම හැමෝටම ආරාධනා කරනවා. යාපනය දිස්ත්‍රික්කයේ පෙර පාසල් සංවර්ධනය මෙන් ම කාන්තාව ආර්ථික වශයෙන් ශක්තිමත් කිරීමටද වැඩසටහන් රැසක් සකස්කර සැලසුම් කර තියෙනවා.* මුල් ළමාවිය සංවර්ධනයට සහ කාන්තාවගේ ආර්ථිකය නංවාලීම සඳහා වැඩසටහන් ආරම්භකර තිබෙන්නේ කුමන ආකාරයටද?මුල් ළමාවිය සංවර්ධනයට සහ කාන්තාවගේ ආර්ථිකය නංවාලීමට වැඩසටහන් රැසක් ළමා සංවර්ධන හා කාන්තා කටයුතු අමාත්‍යංශය මගින් ක්‍රියාවට නංවලා තියෙනවා. ‘දැයට කිරුළ’ ජාතික වැඩසටහනට සමගාමීව අනුරාධපුර දිස්ත්‍රික්කයෙන් වැඩසටහන් රැසක් ආරම්භ වුණා. මුල් ළමාවියේ වැදගත්කම පිළිබඳ ජනතාව දැනුම්වත් කිරීම සහ ඔවුන් තුළ ඒ පිළිබඳ සංවේදිතාවක් ඇති කිරීමේ අරමුණින් ළමා සංවර්ධන වැඩසටහන් ක්‍රියාත්මක වීම මෙහි විශේෂත්වයක්.පෙර පාසල්වල සෙල්ලම් මිදුල නිර්මාණය කිරීම, සනීපාරක්ෂක පහසුකම් දියුණු කිරීම, පෙර පාසල් ගොඩනැගිලි ප්‍රතිසංස්කරණය කිරීම සහ ඩෙස්ක් පුටු ලබාදීම යන කටයුතු, තලාව ප්‍රාදේශීය ලේකම් කොට්ඨාසය තුළ ක්‍රියාවට නැංවුණා.එම වැඩසටහන් සංකේතවත් කරමින් මගේ මඟපෙන්වීම යටතේ වැඩසටහන් සංවිධානය කළා. තලාව ප්‍රාදේශීය ලේකම් කොට්ඨාසයේ කුමාරඑළිය ගම්මාන අංක 01 හි පෙර පාසල් සෙල්ලම් මිදුල සැකැසීම, ළමා සංවර්ධන හා කාන්තා කටයුතු අමාත්‍යංශයේ ලේකම්, සුමිත්‍රා රාහුබද්ධ මහත්මියගේ සහභාගිත්වයෙන් පසුගියදා උත්සවාකාරයෙන් පැවැත්වුණා.* දැයට කිරුළ ජාතික සංවර්ධන වැඩසටහනට සමගාමීව ළමා සංවර්ධන හා කාන්තා කටයුතු අමාත්‍යංශය මගින් ඉටුකළ කාර්යභාරය කුමක්ද?‘දැයට කිරුළ’ ජාතික සංවර්ධන වැඩසටහනට සමගාමීව ප්‍රාදේශීය සංවර්ධන වැඩසටහන් සහ ජංගම සේවා රැසක් ක්‍රියාවට නංවලා තිබෙනවා. ළමා අපයෝජනය සහ ආරක්ෂාව පිළිබඳ ළමයින් දැනුම්වත් කිරීම, ළමා ප්‍රදර්ශන කුටි පවත්වාගෙන යාම, නීති උපදෙස් ලබාදීම, ජාතික ළමා ආරක්ෂක අධිකාරිය මගින් ක්‍රියාත්මක කළා. ළමා ලේකම් කාර්යාලය මගින් පෙර පාසල් සංවර්ධනය කිරීමේ ව්‍යාපෘතිය හරහා ශ්‍රමදාන වැඩසටහන් පැවැත්වීම, පෙර පාසල් උපකරණ කට්ටල ලබාදීම සිදුකළා. පරිවාස හා ළමා රක්ෂක සේවා දෙපාර්තමේන්තුව මගින් රජයේ සහ පෞද්ගලික ළමා නිවාස පිරිසුදු කිරීම, ළමා අයිතිවාසිකම් පිළිබඳ දැනුම්වත් කිරීම, ළමුයින් සඳහා අවශ්‍ය පුස්තකාල පහසුකම් වැඩිදියුණු කිරීම සිදුකළා.කැපකරු දෙගුරු ආධාර නිවුන් දරුවන් සඳහා ආධාර ලබාදීම මෙන් ම අධ්‍යාපන ආධාර ලබාදීම වැනි කටයුතු ක්‍රියාවට නැංවුවා.ඊට අමතරව සංවර්ධන අංශය හරහා වැන්දඹු කාන්තා හෝ මාපියන් අහිමි ඉතා දිළිදු පවුල්වල පහ වසර ශිෂ්‍යත්ව විභාගයට පෙනී සිටින දරුවන් සඳහා අධ්‍යාපන ආධාර ලබාදීමද විශේෂයෙන් සඳහන් කරන්න ඕනෑ.කැබිතිගොල්ලෑව සහ පදවිය ප්‍රාදේශීය ලේකම් කොට්ඨාසය තුළ සති වැඩසටහන් රැසක් ආරම්භ කිරීමට කටයුතු කළා.ඒ අනුව ළමා අපයෝජනය හා ආරක්ෂාව පිළිබඳ පාසල් ළමයින් දැනුම්වත් කිරීම, ළමයින් ට අවශ්‍ය දැනුම ලබාදීමට ළමා ප්‍රදර්ශන කුටි පවත්වාගෙන යාම, නීති උපදෙස් ලබාදීම, ජාතික ළමා ආරක්ෂක අධිකාරිය මගින් ක්‍රියාත්මක කළා.පෙර පාසල් සංවර්ධනය කිරීම යටතේ ශ්‍රමදාන වැඩසටහන් පවත්වාගෙන යාම, ආදර්ශ ගෙවතු ඇති කිරීම, නිවාස පදනම් කරගත් මුල් ළමාවිය සංවර්ධනය පිළිබඳව මාපියන් දැනුම්වත් කිරීමේ වැඩසටහන්, පෙර පාසල් සෙල්ලම් මිදුල් සැකැසීම, අධ්‍යාපන උපකරණ කට්ටල ලබාදීම, ළමා ලේකම් කාර්යාලය හරහා ක්‍රියාත්මක වුණා. ළමා සමාජවල සහ පාසල්වල යොවුන් වියේ ළමයින් සඳහා ළමා අයිතිවාසිකම් පිළිබඳව දැනුම්වත් කිරීම, ළමා නිවාසවල පුස්තකාල පහසුකම් වැඩිදියුණු කිරීම, ළමා හිංසනයට එරෙහිව වැඩසටහන් සහ නිවුන්දරු වෛද්‍ය ප්‍රතිලාභ, කැපකරු දෙගුරු ආධාර ප්‍රතිලාභ, අධ්‍යාපන ආධාර ලබාදීම, පරිවාස හා ළමාරක්ෂක සේවා දෙපාර්තමේන්තුව හරහා ක්‍රියාත්මක වුණා.අනුරාධපුර දිස්ත්‍රික්කයේ ප්‍රධාන පාසල්වල උසස් පෙළ ශිෂ්‍යාවන් හට කාන්තා ආරක්ෂාව සම්බන්ධයෙන් පාසල් මට්ටමේ මැදිහත්කරුවකු යෙදවීම, අමාත්‍යංශය හරහා ක්‍රියාත්මක කිරීමට කටයුතු කළා.මේ යටතේ ළමයින් හා කාන්තාවන් සම්බන්ධයෙන් ඔවුන් දිරිමත් කිරීම, ශක්තිමත් කිරීම සහ දැනුම්වත් කිරීම මෙන්ම, ආර්ථික සහ පොදු සුභසාධන පහසුකම් සැපැයීම මගින් සුවිශේෂීය කාර්යභාරයක් අමාත්‍යාංශය හරහා සිදුවුණා කියලා මා හිතනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=f1109032</link>
    <topic>රට වෙනුවෙන්විදුලි පුටුවෙහි ඉඳ ගනිමි</topic>
    <author>සුභාෂිනි දෙවන්මිනි පරමනාදන් හෙද නිලධාරිනි රාගම පුනරුත්ථාපන රෝහල</author>
    <content>ප්‍රභාකරන්ගේ නායකත්වයෙන් බිහි වූ කොටි සංවිධානය විනයගරුක හමුදාවක් නම් ඔවුන් දෙමළ බස කතා කරන ශ්‍රී ලාංකිකයන් වෙනුවෙන් පෙනී සිටිනවා නම් ඔවුන් යාපනයේ නගරාධිපති දොරේඅප්පා, අමිර්තලිංගම් වැනි දේශපාලන නායකයන්, අමාත්‍ය කදිර්ගාමර් මහතා වැනි ලොවම ගරු කළ දේශපාලනඥයන්, පී. මහේෂ්වරන් වැනි මන්ත්‍රීවරුන් ඝාතනය කළේ කුමක් සඳහා ද?වැලිඔය නිරායුද ගොවීන්, අරන්තලාවේ භික්ෂුන්වහන්සේලා, එසේම කාන්තන්කුඩි මුස්ලිම් පල්ලියේ ආගම අදහමින් සිටි ඉස්ලාම් භක්තිකයන්, ශ්‍රී මහා බෝධිය අසල වතාවත් කරමින් සිටි බෞද්ධයන්, ශ්‍රී ලංකාවේ මුදුන් මල්කඩවන් දළදා මාලිගාව වැනි ස්ථාන, මහ බැංකුව වැනි කාර්යාල විනාශ කළේ ඔවුන්ගේ විනය ඉහළ තත්ත්වයේ තිබුණු නිසා දැයි මම අසමි.මෙසේ සිදු කළ ඝාතනවලින් හුදෙකලා වූයේ කවුරුන් ද, භාර්යාවන් සහ දරුවන් පමණි. වැන්දඹුවන් වූ එම කාන්තාවන් ඉන්පසු දරුවන් පෝෂණය කිරීම සඳහා ගණිකා වෘත්තියේ යෙදීමට පවා සිදු වූ අවස්ථා එමට ය. සමහර දරුවන්ගේ පාසල් අධ්‍යාපනය කඩාකප්පල් වීම, නිසි අධ්‍යාපනයක් නොලද ඔවුන් තරුණ වියේදී නොයෙක් අපචාරවලට යොමුවීම වැනි ක්‍රියාවන් මෙම වකවානුව තුළ සිදු වූ භයානකම සිදුවීම් ය. එසේම ප්‍රභාකරන් විසින් යුද පුහුණුව සඳහා බඳවාගනු ලැබුවේ ළමා සොල්දාදුවන්ය. ඔවුන් සමහරක් අද ජීවතුන් අතර නැත. ඔවුන්ගේ ළමා කාලය අපචාර ක්‍රියාවලට යොමුකළේ කවුරුන් ද එසේ නම් යුද අපරාධ කිරීමේ වගකීම ඔහු විසින් සහ එල්.ටී.ටී.ඊ. සංවිධානය විසින් බාරගත යුතුව ඇත.මගේ දරුවන් කුස තුළ සිටින අවධියේ සතුටින් කාලය ගතකර නැත. මහපාරේ ගමන් කළ ද රථයක ගමන් කළ ද සෑමවිටම බියෙන් සිටීමට සිදුවිය. මෙය මාගේ පෞද්ගලික අත්දැකීම වුවද, විවිධ භාෂාවන් කථා කරන, විවිධ ආගම් අදහන සියලුම ශ්‍රී ලාංකික කාන්තාවන්ට උරුම වූ සංසිද්ධියකි. මෙවැනි පරිසරයක් තුළ මවගේ මානසික අවපීඩනය තුළ කුස තුළ වැඩෙන දරුවා නිරෝගී සෞඛ්‍යසම්පන්න දරුවෙකු බව කාට නම් කිව හැකි ද, එසේම දාරක ස්නේහය මත ලේ කිරි බවට හැරුනත් එම කිරි දරුවාට දීමේ දී මවගේ මානසික තත්ත්වය ද, එම පෝෂණය කෙරෙහි බලපානු ඇත. මානසික අසහනකාරී පරිසරය තුළ දරුවා වෙනුවෙන් මව්කිරි ක්‍රමානුකූලව නිපදවීම සිදු නොවේ.එම නිසා දෙමළ බස කතා කරන ජනතාව වෙනුවෙන් පෙනී සිිටින්නෙක් යැයි පැවැසූ ප්‍රභාකරන් තම බිරියටත්, දරුවන්ටත් ඔහු නියෝජනය කරනු ලැබූ ශ්‍රී ලාංකික ජනතාවගේ දරුවන්ටත්, කාන්තාවන්ටත් බලවත් අසාධාරණයක් සිදු කළ බව කිව යුතුය. මෙය අසාධාරණයක් නොව අපරාධයකි.දරුවන්ගේ ඉරණමයාපනයේ ළමා උද්‍යානයක සීසෝව අල්ලා ගැනීමට ඇති හැඬලය ටී. 56 ගිනි අවියේ අනුරුවකි. ඔහු කුඩා කළ සිටම දරුවන් යුද්ධය සඳහා මෙහෙයවා ඇත. ටී. 56 මානසික තත්ත්වය දරුවනට ඇති කරවන්නට උත්සාහ දරපු අයෙක් විනය ගරුක පුද්ගලයෙක් වන්නේ කෙසේදැයි දරුස්මාන්ට නොතේරුනාට අපේ රටේ ජනතාව එය හොඳින් දනී. විනයගරුක හමුදාවක් එසේ කළ යුතු නැත.එසේම පාසල් යන අවධියේ සිටි ළමයින් බලහත්කාරයෙන් යුද පුහුණුව සඳහා බඳවා ගෙන ඇත. ඉතා කුඩා දැරියන් මෙන්ම වැඩිවියට පත් ගැහැනු ළමයින් මෙම පුහුණුවට ගැනීම වැළැක්වීම සඳහා මවුපියන් විසින් ළමා වියේදීම විවාහ කර දීම හෝ ගැබ්බරවීමට සැලැස්වීම සිදුකර ඇත්තේ ප්‍රභාකරන් නැමැති නරුම පුද්ගලයාගෙන් විනයක් නැති ත්‍රස්තවාදීන්ගෙන් තම දරුවන් ආරක්ෂා කර ගැනීමට අන් මගක් නොමැති වූ තැනය.අද පියවරු නැති දරුවන් සමඟ යෞවන වියේ පසුවන මවුවරු ඇත. අද ඔවුන්ගේ වගකීම බාරගන්නේ කවුද, නිසි අධ්‍යාපනයක් නොලද කුඩා දරුවන් අද තරුණයන් බවට පත්වී ඇත. ජනාධිපතිතුමා යුද්ධය අවසන් කර ඔවුන් පුනරුත්ථාපනය කර ඔවුනට වෘත්තීය පුහුණුව ලබාදෙන බැවින් ඉදිරියේ දී ජීවනෝපාය කරගැනීමට ඔවුන්ට හැකිවනු ඇත.මෑත යුගයේ ශ්‍රී ලංකාවේ පාසල් ළමුන් අතර ප්‍රචණ්ඩකාරී හැසිරීම්, සියදිවි හානිකර ගැනීම්, වැනි සිදුවීම් බහුලව සිදුවූ අතර, එයද මෙම අවුරුදු 30 ක් පැවැති යුද්ධයේ ප්‍රතිඵලයකි. මව්කුස තුළ සිට කෙමෙන් වැඩෙන දරුවාට දකින්නට අසන්නට ලැබෙන්නේ ප්‍රචණ්ඩකාරී ක්‍රියාවන්ය. මේ පරිසරය තුළ දරුවා එවැනි ක්‍රියාවන් සඳහා යොමුවීම නිරායාසයෙන් සිදුවේ.ආදරය අහිමි වීමඑසේම අද ශ්‍රී ලංකාව තුළ කාන්තාවන් කීදෙනෙකු වැන්දඹු වී ඇත් ද, ත්‍රිවිධ හමුදාවේ සහ පොලිසියේ සේවය කරන්නෙකු යුද්ධයේ දී මියගියහොත් ඔවුන්ගේ වැටුප බිරියට දරුවනට දීම සිදුකරයි. නමුත් තම ස්වාමිපුරුෂයා පියා නැති අඩුව එයින් පිරිමැසෙන්නේ නැත. එසේම එම නිලධාරියාගේ මවුපියන්, සහෝදරියන් කී දෙනෙකු ඔහු විසින් රැකබලාගන්න ඇත් ද, පියා නොමැතිව මානසික අසහනයට පත්වූ දරුවන් අපට කොතෙකුත් හමුවී ඇත. එසේම සිවිල් වැසියෙකු මියගිය විට රජයෙන් වන්දි මුදලක් ගෙවනු ලබයි. ඉන්පසු ඔවුන්ගේ පවුල නඩත්තු කරන්නේ කෙසේ ද, බිරිය දරුවන් අනාථ තත්ත්වයට පත් නොවන්නේ ද, මෙම සියලු අපරාධවලට වගකිවයුත්තේ වේළුපිල්ලේ ප්‍රභාකරන් ය.එසේම එල්.ටී.ටී.ඊ. සාමාජිකයන් සහ ඔවුන් සඟවා තිබූ අවි ආයුධ පිළිබඳ ඔත්තු සැපවූයේ සාමාන්‍ය දෙමළ බස කතා කරන ශ්‍රී ලාංකික ජනතාවයි. මෙහිදී විශාල වශයෙන් අවි ආයුධ ලබාගැනීමට නාවික හමුදාවට හැකිවිය. එල්.ටී.ටී.ඊ. සංවිධානය හෝ වේළුපිල්ලේ ප්‍රභාකරන් ගැන දෙමළ බස කතා කරන ශ්‍රී ලාංකික ජනතාවට විශ්වාසයක් තිබුණේ නම් ඉහත ආකාරයෙන් ක්‍රියාකිරීමට එම ජනතාව පෙළඹෙයි ද?එදා මාවිල්ආරු සොරොවුව වසා විවිධ භාෂාවන් විවිධ ආගම් අදහන ශ්‍රී ලාංකික ජනතාවට ජලය ලබාදීම අත්හිටුවූයේ ඔවුන්ගේ හමුදාවේ තිබූ විනයගරුක බව නිසා ද, ජලය යනු මිනිසාගේ මූලික අවශ්‍යතාවයකි.ඒ පිළිබඳ වැටහීමක් නැති නායකයෙක් යටතේ සිටින්නා වූ හමුදාව කෙසේ නම් දෙමළ බස කථා කරන ලාංකික ජනතාවගේ ගැලවුම්කාරයා වන්නේ ද, මේ නිසා රජයට දැරීමට සිදුවූ අමතර වියදම්, කුඩා දරුවාගේ සිට මහල්ලා දක්වා සියලු දෙනා එදිනෙදා අවශ්‍යතා ඉටුකර ගැනීමේ දී පත්වූ අපහසුතාව, කිරිවැදී එන ගොයම මැළවී ගොස් විනාශවීම, සතුන් ජලය නොමැතිව මියයාම වැනි සිද්ධීන් රාජ්‍ය නායකයෙකු ලෙස ජනාධිපතිතුමාට බලාසිටිය හැකි ද, එම නිසා ඔහු මෙහිදී දුක්විඳින ලාංකික ජනතාව ගැන අනුකම්පාවෙන් ආදරයෙන් මේ මානුෂික මෙහෙයුම පටන් ගත්තේය. මාවිල්ආරු සිට නන්දිකඩාල් කළපුව තෙක් සිදුවූ මානුෂික මෙහෙයුමේ දී හමුදාවේ නිලධාරීන් හා සොල්දාදුවන් අතින් කිසිදු සිවිල් වැසියෙකුට අනතුරක් නොවීය. එසේ වූයේ නම් එල්.ටී.ටී.ඊ.ය විසිනි.මෙම මානුෂික මෙහෙයුම ආරම්භ වූ දා සිට සියලුම ශ්‍රී ලාංකික ජනතාව සියලුම ආගම් භේදයකින් භාෂා භේදයකින් තොරව අනාථ වූ තමන්ගේ සහෝදර ජනතාවට පිහිට වූහ. ඔවුහු රජය ගෙනයන වැඩපිළිවෙළ අනුමත කළහ. සමහර බඩගෝස්තරවාදියෝ කිසිවක් හරියාකාරව නොදැන කළ ප්‍රකාශවලින් ඔවුහු අදත් වරින්වර අපහාසයට පත්වෙති.ලෝකයේම පළමු වතාවට විශාල වශයෙන් සිරකරුවන් වශයෙන් සිටි සිවිල් වැසියන් බේරාගනු ලැබූයේ අපගේ හමුදාවන් විසිනි. ඔවුන් බේරාගැනීමෙන් පසු ඔවුන්ට අවශ්‍ය ආහාරපාන, සෞඛ්‍ය පහසුකම්, තාවකාලික නිවාස, රජය, මහජනතාව, රාජ්‍ය නොවන සංවිධාන ලබාදුනි. එල්.ටී.ටී.ඊ. ග්‍රහණයෙන් පැන ආ එක් කාන්තාවක් මුළු ශ්‍රී ලාංකීක ජනතාවටම මාධ්‍ය ඔස්සේ පැවසූ දෙය නම් රජුට කියන්නේ අපි මිනිසුන් ඔක්කොම එකට ඉන්න ඕනි.අපේ දරුවන් පවුලේ අය එකට ඉන්න ඕනි යනුවෙනි. එක් මවක් එසේ පැවසුව ද, ඇය මුළු ශ්‍රී ලංකා කාන්තා පරපුර වෙනුවෙන් පැවැසූ වාක්‍යයකි. ශ්‍රී ලංකාවේ වෙසෙන සියලුම කාන්තාවන් සිතන්නේ එලෙසිනි. ජනාධිපති මහින්ද රාජපක්ෂ මහතාට ලෝකයේ බලවත් රටවලින් විශාල බලපෑම් එල්ලවිය. ඔහු එය තුට්ටුවකට මායිම් නොකොට මෙම මානුෂික මෙහෙයුම දිගටම කරගෙන ගියේය. ඔහු රටේ සියලු දරුවන්ගේ පියාණන්ය. සියලු සහෝදර සහෝදරියන්ගේ වැඩිමහලු සහෝදරයාය. සියලු මවුපියන්ගේ වැඩිමහලු පුත්‍රයා ය. එසේ නම් තම පවුල රැකගැනීම එතුමාගේ යුතුකමකි. එම යුතුකම ඔහු නිසි අයුරින් අන් නිලයන්ගේ හා සෙබළුන්ගේ සහය ඇතිව අවසන් කළේය.විදේශ ආක්‍රමණකාන්තාවනි, දරුවනි මෙවැනි උතුම් මිනිසෙකු වැරදිකරුවකු බවට පත්කොට නැවතත් අප රට නිදහස නැති කිරීමට අප රටේ සම්පත් උදුරා ගැනීමට සමහර දියුණු යැයි සම්මත රටවල් උත්සාහ කරන අවස්ථාවේ දී අප සියලු දෙනා, සියලු පක්ෂ, ආගම්, භාෂා, භේද නොසලකා ශ්‍රී ලාංකික කාන්තාවන් ලෙස, අසාධාරණයට ලක්වූ දරුවන් සහිත කාන්තාවන් වෙනුවෙන් නැගී සිටිය යුතු කාලය එළඹ ඇත.නමුත් දිනක් ජනාධිපතිතුමා පැවැසුවේ රට වෙනුවෙන් විදුලි පුටුවෙහි ඉඳගැනීමට ඔහු සූදානම් බවයි. ගරු ජනාධිපතිතුමනි, රට බේරාගත් නායකයාණෙනි, අප දරුවන්ට නිදහස් රටක් සැදූ පියාණනි, ඔබ එසේ පැවසුවද, ඔබට ප්‍රථම මම ඒ සඳහා සූදානම් බව මා සතුටින් කියනු කැමැත්තෙමි.අප රටේ ඇතැම් බඩගෝස්තරවාදියෝ රට තුළ ඇති ප්‍රශ්න සාකච්ඡා මාර්ගයෙන් විසඳා නොගෙන විදේශ ආක්‍රමණයන්ට පන්දම් අල්ලා තමන්ගේ පැවැත්ම ගැන පමණක් සිතනු ලබයි. බුද්ධාගමට අනුව තම මවටත්, තම මව්බිමටත්, ද්‍රෝහිවන්නාට පරලොවේදී නොව මෙලොවදීම විපාක විඳීමට සිදුවන බව සත්‍යකි.මීට පෙර තිබූ සිංහල ආණ්ඩුවල සිටි නායකයන් මෙම සිද්ධිය හිඟන්නාගේ තුවාලය ලෙස ඉදිරියටම ගෙන ආවේය. සමහර අය එම සංවිධානයට උදවු ලබා දුන්නේය. බලය හුදෙක්ම තමාගේ පුද්ගලික සුඛවිහරණය සඳහාම සිදුකරන ලදී. එම නිසා අද අපේ රටේ සිටිය යුතු බුද්ධිමතුන්, දේශපාලනඥයන්, එඩිතර හමුදා නිලධාරීන්, සිවිල් වැසියන් විශාල ගණනක් අපට අහිමි විය.වේළුපිල්ලේ ප්‍රභාකරන් පහත සඳහන් අපරාධවලට වගකිව යුතුය.රජයේ දේපල හානිය, සියලුම රටවැසියන්ට බියෙන් ජීවත්වීමට සැලස්වීම, දෙමළ බස කතා කරන ශ්‍රී ලාංකික දරුවන් යුද පුහුණුව සඳහා බලෙන් බඳවා ගැනීම, ඔවුන්ගේ ළමා කාලය නිදහසේ ගත කිරීමට ඉඩනොදීම, ඔවුන්ට නිසි අධ්‍යාපනයක් ලබාගැනීමට ඉඩනොදීම, නිරායුධ සිවිල් වැසියන් ඝාතනය කිරීම, කුස තුළ සිටින දරුවාගේ සිට පාසල් යන සියලු දරුවන් මානසික අසහනයට පත් කිරීම, නිසි වයසට පෙර තරුණියන් ගැබ් ගැනීම, නිසි වයසේදී ඔවුන්ට විවාහ වීමට ඉඩනොදීම හා නායකයන් විවාහ වී දරුවන් සෑදීම, ඔහු රසමසවුලෙන් කුස පුරවා ගත් අතර, සිවිල් ජනතාව කුසගින්නේ තැබීම, සෑම පවුලකින්ම කප්පම් ගැනීම, බංකර් සෑදීම ජනතාව ආහාර ලෙස ගන්නා පිටි වී පිරවූ ගෝනි ගැනීම, සියළුම ජනතාව සඳහා රජය මගින් එවන ආහාර මංකොල්ලකමින් දරාගත නොහැකි වැඩි මිලකට විකිණීම, ළමා මන්දපෝෂණය, ළමුන් අපචාරවලට ලක්වීම, අපරාධවලට පෙළඹවීම, එක්සත් ජාතීන්ගේ ළමා ප්‍රඥප්තියට අනුව ළමා අයිතිවාසිකම් උල්ලංඝණය කිරීම හා ළමුන් අපරාධ සඳහා යොමුකිරීම, ගැබිණි මව්වරුන් මරාගෙන මැරෙන ප්‍රහාර සඳහා යොදාගැනීම, දරුවන්ගේ අධ්‍යාපනය කඩාකප්පල් වීම්.අවුරුදු 30 ක් තුළ මේ සා අපරාධ විශාල ප්‍රමාණයක් කර තිබෙන අවස්ථාවක යුද්ධය අවසාන කොටසේ පමණක් යුද අපරාධ ගැන වාර්තා කිරීම දරුස්මාන් ඇතුළු අනික් පිරිස උත්සහ කළේ මන්ද යන්න පිළිබඳ දෙමළ බස කතා කරන ශ්‍රී ලාංකිකයන්ට පමණක් නොව වෙනත් භාෂාවන් හා ආගම් අදහන ශ්‍රී ලාංකීය ජනතාවට ද ගැටලු රාශියක් ඇත.එකම රටක් එක ධජයක්ගරු ජනාධිපතිතුමනි, ශ්‍රී ලංකාව අප සැමගේ මව්බිමයි. දිනක් ආචාර්ය රංජිත් බණ්ඩාරයන් ස්වර්ණවාහිනී නාලිකාවේ කළ සාකච්ඡාවක දී අවධාරණයෙන් පැවසුවේ බලය බෙදීමෙන් තොරව එක් ධජයක් යටතේ එක් ජනාධිපතිවරයෙක් යටතේ ශ්‍රී ලංකාව තිබිය යුතු බවයි. මාගේ අදහස ද, එයම බව එකහෙළා ප්‍රකාශ කර සිටිමි.ශ්‍රී ලංකාවේ තිබිය යුත්තේ එක් ධජයකි. එකම ජාතික ගීයකි. එක ජනාධිපතිවරයෙකි. ඔබ සියළු ජනතාවගේ භාරකාරයා, රැකබලාගන්නා, ආරක්ෂා කරන්නා නායකයාය. මවක් වශයෙන් හෙදියක් වශයෙන් හමුදා නිලධාරියෙකුගේ බිරියක් ලෙසත් අප වින්ඳ දුක්ගැහැට අපමණය. එම නිසා දිවිහිමියෙන් ඔබතුමා, ආරක්ෂක ලේකම්තුමා ඇතුළු හමුදාවේ සහ පොලිසියේ නිලධරයන් හා සෙසු නිලධාරීන්ට ශ්‍රී ලංකාවාසී සියලු දෙනා හිස නමා ආචාර කළ යුතුය.එසේම කිවයුතු වැදගත් අදහසක් ඇත. එනම් ඔබ විශ්වාසයෙන් පත්කළ විදේශීය තානාපතිවරුන් කිහිපදෙනකු හැර බහුතරයක් තමාගේ පුද්ගලික දියුණුව සුඛවිහරණය සළසා ගන්නවා හැර අවුරුදු 30 යුද්ධයේ දී රටේ සංවර්ධනයට වූ බලපෑම, අපේ අනාගත මුදුන් මල්කඩක්වන් ළදරු පරපුර විනාශ වූ හැටි, යුද්ධයේ දී සිවිල් වැසියන් ආරක්ෂා කරගත් ආකාරය, ඔවුන්ගේ සෞඛ්‍ය පහසුකම්, ආහාරපාන, නිවාස ආදිය ලබාදුන් ආකාරය පිළිබඳ එම රටවල් දැනුවත් නොකිරීම දරුස්මාන් ඇතුළු පිරිස මෙම වාර්තාව ලිවීමට හේතුවක් වූවා විය හැකිය.ගරු ජනාධිපතිතුමා, ආරක්ෂක ලේකම්තුමා, හමුදාපතිවරු, පොලිස්පති ඇතුළු සෙසු නිලධාරීන් බේරා ගත්තේ සියලු ලාංකිකයින්ට අයිති දේශයයි. එය රැකගැනීම අප කාගේත් යුතුකමකි. ශ්‍රී ලංකාව ආසියාවේ ආශ්චර්ය නොව ලොවම ආශ්චර්ය වේවායි පතමි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=f1109033</link>
    <topic>රට දිනවන දිවි නැඟුම</topic>
    <author>ආරිය රූබසිංහ අධ්‍යක්ෂ ජනරාල් ජාතික සංවර්ධන මාධ්‍ය මධ්‍යස්ථානය</author>
    <content>ශ්‍රී ලංකාවේ දළ ජාතික නිෂ්පාදිතය මේ වර්ෂය අවසාන වනවිට ඇමරිකන් ඩොලර් බිලියන 100 ඉක්මවීමට බොහෝ දුරට ඉඩ ඇති බව ශ්‍රී ලංකා මහ බැංකු ආරංචි මාර්ග සඳහන් කරයි. එසේම දැනට ඇමෙරිකන් ඩොලර් 2000 ක් වූ ඒකපුද්ගල ආදායම ළඟදීම ඇමරිකන් ඩොලර් 2700 දක්වා වැඩි වනු ඇති බවද පැවසේ. ලෝකයේ බලවත් රාජ්‍යයන් ආර්ථික අර්බුදවලට මුහුණ පා සිටින මෙවන් අවදියක ශීඝ්‍ර සංවර්ධනයක් කරා යන ශ්‍රී ලංකාවේ සර්ව ආර්ථික ක්‍රියාදාම හා පසුගිය කාලය තුළ මේ රජය විසින් අනුගමනය කළ යහපත් වූ දීර්ඝ කාලීන මුල්‍ය ප්‍රතිපත්ති මේ ජයග්‍රහණයන්ට හේතුවී ඇත.එපමණක් නොව 2011 මුල්කාර්තුව අවසානයේ දී ශ්‍රී ලංකාවේ ආර්ථික වර්ධනයට සියයට 7.9 ක් දක්වා ඉහළ අගයක් වාර්තා වී ඇති අතර නිල සංචිත ප්‍රමාණය ඇමෙරිකන් ඩොලර් බිලියන 8 දක්වා ඉතිහාසගත වැඩිවීමක් පෙන්නුම් කරයි. එසේම උද්ධමනය දළ වශයෙන් 5% මට්ටමේ තබා ගැනීමට හැකිවී ඇති අතර දරිද්‍රතාවය 8% දක්වා අඩුකර ගැනීමටත් රැකියා වියුක්තිය 5% දක්වා අඩුකර ගැනීමටත් හැකිවීම මෑතකදී ලැබුණ ආර්ථික ජයග්‍රහණ වේ.දිවි නැඟුමමෙවන් පසුබිමක් තුළ දැනට ඉතා සාර්ථකව දිවයින පුරා ක්‍රියාත්මක වන දිවිනැගුම වැඩසටහන මගින් ශ්‍රී ලංකාව යළිත් ස්වයං පෝෂිත ආර්ථික රටාවක් වෙත යොමුවී ඇත.එමඟින් ගෘහආර්ථික ඒකක මිලියන එකක් ස්ථාපිත කිරීමට බලාපොරොත්තු වේ. එසේම හුදෙක් එය ගෙවතු වගා වැඩසටහනක් පමණක් නොවන අතර දැනට පවතින භූමිය උපරිම ආකාරයෙන් යොදා ගනිමින් ජනතාව ආර්ථික හා පෝෂණ අතින් ශක්තිමත් කිරීම මෙම වැඩසටහනේ අරමුණයි. මෙම දිවි නැඟුම වැඩසටහන කෘෂිකර්මය, මත්ස්‍ය කර්මාන්තය, පශු සම්පත් සංවර්ධනය, කිරි නිෂ්පාදනය, අතිරේක භෝග වගා කිරීම, ගෙවතු වගාව සහ අනෙක් ආර්ථික මූලික ක්‍රියාකාරකම් ශක්තිමත් කරයි.දිවි නැගුම වැඩසටහන රට පුරා ක්‍රියාත්මක වන වැඩසටහනක් වන අතර එයට අරමුණු වී ඇත්තේ මහින්ද චින්තනයේ ඇති පවුල ගොඩනඟා ගම ගොඩනැඟීමත්, ගම ගොඩනඟා රට ගොඩනැඟීමත් යන සංකල්පයයි. මෙම වැඩසටහන කෘෂිකර්ම අමාත්‍යාංශය, ගොවිජන සේවා අමාත්‍යාංශය, ඉඩම් හා මහවැලි අමාත්‍යාංශ, පශු සම්පත් සංවර්ධන අමාත්‍යාංශය, සුළු අපනයන අමාත්‍යාංශය, පරිසර අමාත්‍යාංශය, පාරම්පරික කර්මාන්ත අමාත්‍යාංශය, ධීවර අමාත්‍යාංශය, විද්‍යා තාක්ෂණ අමාත්‍යාංශය සහ ආර්ථික සංවර්ධන අමාත්‍යාංශයේ අධීක්ෂණය යටතේ ක්‍රියාත්මක කරයි.මේ වැඩසටහන බිම් මට්ටමෙන් ක්‍රියාත්මක කිරීම සඳහා සමෘද්ධි නිලධාරින්, කෘෂිකර්ම නිලධාරින්, ග්‍රාම නිලධාරින්, පවුල් සෞඛ්‍ය සේවිකාවන් විසින් සිදුකරන අතර මොවුහු ප්‍රාදේශීය ලේකම්ගේ අධීක්ෂණය යටතේ කටයුතු කරති.එයට අදාළ අමාත්‍යාංශ නිලධාරින්ගේ සහාය ලැබේ.මේ ව්‍යාපෘතියට සහභාගි වීම සඳහා එක ග්‍රාම නිලධාරි වසමකින් පවුල් 100 ක් බැගින් ලියාපදිංචි වි සිටින අතර සමහර ප්‍රදේශවල මෙම ගණන ඉක්මවා යන අතර මොවුන්ට අවශ්‍ය උපදෙස් සහ උපකාර ලබාදෙනු ලැබේ. රජයේ සේවකයන් පවා ගෙවතු වගා ව්‍යාපෘතියට සහ කුඩා කර්මාන්ත ව්‍යාපෘතියට ලියාපදිංචි වී ඇත. දිවි නැගුම ව්‍යාපෘතිය ශ්‍රී ලංකාවේ බහුතරයක් සහභාගී වන එකම සංවර්ධන වැඩසටහනයි. මෙම ව්‍යාපෘතිය ගැන ජනතාව දැඩි උනන්දුවක් දක්වන බව පෙන්වීම සඳහා දිස්ත්‍රික් සම්බන්ධ උදාහරණ කිහිපයක් පෙන්නුම් කරමි.හම්බන්තොට දිස්ත්‍රික්කයේ ගෙවතු වගා 57,600 ක් ස්ථාපිත කොට ඇති අතර කෑගල්ලේ ගෙවතු වගා 57,000 ක් ස්ථාපිත කොට ඇත. ග්‍රාම නිලධාරි වසම් 11 ක් සඳහා පොල් පැළ 5000 ක් බෙදාදීමට නියමිත අතර යටියන්තොට ග්‍රාම නිලධාරි වසම සඳහා කුකුළු පැටවු 500 ක් බෙදාදීමට නියමිතයි.ගෘහ ආර්ථික ඒකකගාල්ල දිස්ත්‍රික්කයේ ගෘහ ආර්ථික ඒකක 89,600 ක් ස්ථාපිත කොට ඇත. ගම්මිරිස් පැළ 1,230 ක් බෙදා දී ඇති අතර පොල් පැළ 22,802 ක් ද බලපිටිය අම්බලන්ගොඩ බෙන්තොට කරන්දෙනිය සහ බෝගපින්නුවල ප්‍රදේශවලට බෙදා දී ඇත. අත්කම් නිෂ්පාදන කුළු බඩු නිෂ්පාදන ආදියේ ස්වයං රැකියාවල යෙදී සිටින ප්‍රතිලාභීන් 213 කට සහ මී මැසි පාලනයේ යෙදී සිටින 155 දෙනෙකුට සිය ව්‍යාපාර සංවර්ධනය සඳහා උපකාර කෙරේ.මහනුවර දිස්ත්‍රික්කයේ ගෘහ ආර්ථික ඒකක 118,000 ක් ස්ථාපිත කොට ඇත. දිස්ත්‍රික්කයේ සෑම ගෘහ ආර්ථික ඒකකයක් සඳහාම ආර්ථික සංවර්ධන අමාත්‍යාංශය විසින් රුපියල් 10,000 ක් වෙන් කොට තිබේ.නිවාස ආශ්‍රිත කර්මාන්තපාරම්පරික කර්මාන්ත හා කුඩා කර්මාන්ත සංවර්ධනය යටතේ තල් ගස් ආශ්‍රිත නිෂ්පාදන, කිතුල් නිෂ්පාදන, කෙසෙල් කෙඳි ආශ්‍රිත නිෂ්පාදන, දිරිගැන්වීමට නියමිතයි. රට පුරා දිස්ත්‍රික්ක 08 ක කෙසෙල් හෙක්ටයාර් 52,000 ක් වැවීමට නියමිතයි. වලන් කර්මාන්තය, වඩු කර්මාන්තය, ලෝහ කර්මාන්තය, ආභරණ සෑදීම සහ අත්කම් නිෂ්පාදනද දිරිගැන්වීමට නියමිතයි. මිරිදිය කර්මාන්තය ප්‍රවර්ධනය මගින් මන්දපෝෂණ තත්ත්වයට විසඳුම් සෙවීමටද බලාපොරොත්තු වේ.ස්වයං රැකියාලාභින්පහසු ගෙවීම් ක්‍රමය යටතේ බැංකු ණය පහසුකම් ලබා දී දැනට ඩීමෝ බට්ටන් සිය ගණනක් ලබා දී ඇති අතර දිවි නැගුම නිෂ්පාදන වෙළෙඳපොළ වෙත ගෙනඒමටත් එමගින් ආදායම් මාර්ගයක් ලබාගැනීමටත් බොහෝ දෙනාට හැකි වී තිබේ. ආර්ථික සංවර්ධන අමාත්‍ය බැසිල් රාජපක්ෂ මහතාගේ යෝජනාවක් අනුව දිවි නැගුම ඒකාබද්ධ ග්‍රාමීය සංවර්ධන දෙපාර්තමේන්තුව නමින් නව දෙපාර්තමේන්තුවක් පිහිටුවීමට අමාත්‍ය මණ්ඩලයේ අනුමැතිය ලැබිණි.දැනට ක්‍රියාත්මක සමෘද්ධි කොමසාරිස් ජනරාල් දෙපාර්තමේන්තුව, ශ්‍රී ලංකා සමෘද්ධි අධිකාරිය, උඩරට ගැමි පුනරුත්ථාපන දෙපාර්තමේන්තුව, ශ්‍රී ලංකා උඩරට සංවර්ධන අධිකාරිය හා ශ්‍රී ලංකා දක්ෂිණ සංවර්ධන අධිකාරිය ආදී රාජ්‍ය ආයතන සියල්ල මෙම නව දෙපාර්තමේන්තුව යටතට ඒකාබද්ධ කෙරේ.දිවිනැගුම වැඩසටහන හා ඒකාබද්ධව ග්‍රාමීය සංවර්ධන දෙපාර්තමේන්තුවේ වගකීම විය යුත්තේ දැනට විසිරී ඇති ග්‍රාමීය ව්‍යාප්ත සේවා ඒකාබද්ධ කොට විධිමත් අධීක්ෂණයක් යටතේ “ගම ස්වයං පෝෂිත තත්ත්වයට පත්කිරීමයි.ස්වස්ථ ග්‍රාමීය ආර්ථික නිෂ්පාදන ක්‍රියාවලිය මෙරටේ ජීවනාලිය බව වටහාගත් ප්‍රායෝගික නායකයෙකු වූ බැසිල් රාජපක්ෂ මහතා යටතේ දිවි නැගුම ඒකාබද්ධ ග්‍රාමීය සංවර්ධන දෙපාර්තමේන්තුව ස්ථාපිතවීම ජාතියේ භාග්‍යයක් ලෙස සැලකිය හැක. ඔහු මේ දක්වා අසමත් වී නැති අතර, නිලධාරින්ගේ සුරංගනා කථාවලට මුලාවන්නෙකු ද නොවේ. මුළුමහත් ශ්‍රී ලංකාවේ ජනතාවට ඇඟට දැනෙන ව්‍යාපෘතියක් ලෙස දිවි නැගුම වැඩසටහන ඇතුළු ඒකාබද්ධ ග්‍රාම සංවර්ධන වැඩපිළිවෙළ ඉදිරියට යනු දැකීම දේශපාලන භේදයකින් තොර වු ජනතා පැතුම බව සිහිපත් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>03</day>
    </date>
    <link>http://www.dinamina.lk/2011/09/03/_art.asp?fn=f1109034</link>
    <topic>ප්‍රභාකරන්ගේ බිරියගේ ගමේලොකු දොස්තර මගේ පුතා</topic>
    <author>සටහන ශීලා උඩුවර සහ සුභාෂිනී සේනානායක ඡායාරූපය සුසන්ත විජේගුණසේකර</author>
    <content>කුඩා කළ සිට අභියෝග වලට මුහුණ දෙමින් ජීවිතය ජයගත් හෙතෙම විද්‍යොදය විශ්ව විද්‍යාලයෙන් උපාධියද කොළඹ විශ්වවිද්‍යාලයෙන් නීතිඥ උපාධියද ලබාගෙන තිබේ. පියසේන දිසානායක මහතා විශ්වවිද්‍යාලයේ ශිෂ්‍ය සංගම් නියෝජනය කරමින් දේශපාලනයට පිවිසි හෙතෙම නගරසභා මෙන්ම පළාත්සභා මන්ත්‍රීවරයෙක් ලෙසද කටයුතු කර තිබේ. මහජන එක්සත් පෙරමුණට සම්බන්ධ වෙමින් පැමිණි ගමන් මඟ වෙනස් කළ හෙතෙම ජනාධිපති මහින්ද රාජපක්ෂ මහතාගේ ඉදිරිගමනට සහාය වීමට ශ්‍රී.ල.නි.පක්ෂයට එක්වූ අතර අද මාර්ගස්ථ මගී ප්‍රවාහන අධිකාරියේ සභාපතිවරයා ලෙස කටයුතු කරයි.* සම්පූර්ණ නමපියසේන දිසානායක* ගමඇල්ල. දැන් පදිංචි පිටකෝට්ටේ* උපන්දිනය1947 පෙබරවාරි 02* උපන් ස්ථානයඇල්ල යහලේවෙල* පියාගේ නමදිසානායක මුදියන්සේලාගේ සුදුබණ්ඩා කොන්ත්‍රාත්කරුවෙක්* මවගේ නමජයසේකර මාපා කුමාරිහාමි* ඉගෙනගත් පාසැල්ඇල්ල මහා විද්‍යාලය සහ නාවුල්ල මහා විද්‍යාලය දෙමෝදර.* පුංචිකාලේ ගෙවුණේ කොහොමද?ගම් ප්‍රදේශය තේ වතුවලින් වටවූ සුන්දර කුඩා ගම් ප්‍රදේශයක්. වෙල් ඉපනැලිවල සුන්දර මතකය සමඟ කුඩා කාලය ගෙවුණා.* පවුලේ කී දෙනෙක් සිටිනවාද?පවුලේ 8 දෙනයි. පිරිමි 4 යි. ගැහැණු 4 යි.* කුඩා කාලය ගෙවුණේ කොහොමද ?කුඩා කාලයේ පොඩි පොඩි දඟ වැඩ කළා. එහෙත් දෙමාපියන්ට කීකරුව තමයි කාලය ගත කළේ.* සුන්දර ගම් ප්‍රදේශයෙන් නගරයට ආවේ කුමක් සඳහාද ?කොළඹ නගරයට ආවේ 1965 වසරේ විශ්වවිද්‍යාලයට ඇතුළත්වීමට. ගංගොඩවිල විද්‍යොදය විශ්වවිද්‍යාලයට ඇතුළත් වුණේ.* කොළඹට පැමිණි මුල් දින සිහිපත් කළොත්එදා දිනය 1965 ඔක්තෝම්බර් 04 වනදා. ඇල්ල දුම්රිය ස්ථානයෙන් සූට්කේසයක් රැගෙන උඩරට මැණිකේ දුම්රියෙන් කොළඹ කොටුව දුම්රිය ස්ථානයට ආවා. කොටුව දුම්රිය ස්ථානයේ සිට ගංගොඩවිල විශ්වවිද්‍යාලයට ගියෙත් තනියමයි. එදා ආගමන අදත් මගේ ගමන් මඟට ශක්තියක් වුණා.* කොළඹ පරිසරය දැනුනේ කොහොමද ?මට විශාල තනිකමක් දැනුණා. කොළඹ සංකීර්ණ කලබලකාරී වටපිටාවක් තිබුණේ. විශ්වවිද්‍යාලය තුළ නේවාසිකව දිගටම අධ්‍යාපනය ලැබුවා.* පාසැල් කාලය සිහිපත් කළොත්...?හරිම සුන්දරයි. ඇල්ල මහා විද්‍යාලයේ දක්ෂතම ශිෂ්‍යයා වුණේ මමයි. ඉන් පසු නාවුල්ල මහා විද්‍යාලයේ අධ්‍යාපනය ලබා එම විද්‍යාලයෙනුත් පළමුවරට විශ්වවිද්‍යාල අධ්‍යාපනය ලබාගැනීමට තේරී පත්වූවා.* පාසැල් අධ්‍යාපනය ලැබූ යුගය මතක් කළොත්.හරිම සුන්දරයි. පාසැල් දෙකටම ගියේ පයින්. කිලෝමීටර 4ක් පමණ අයියා, අක්කා සමග මම පාසැලට ගියා.* විශ්වවිද්‍යාල වරම් ලැබුවේ?1965 ඔක්තෝම්බර් විශ්වවිද්‍යාලයට ඇතුළත් වූවා. ඉතිහාසය, ආර්ථික විද්‍යාව, සිංහල විෂයන් ඉගෙන ගත්තා.* විශ්ව විද්‍යාලයේදී රැග් එකට මුහුණ දුන්නාද ?ඒ කාලේ රැග් එක හරිම සුන්දර විදියටයි තිබුණේ. අපි විශ්වවිද්‍යාලයට ඇතුළත් වූ ගමන් විශ්වවිද්‍යාල ජ්‍යෙෂ්ඨ ශිෂ්‍යයෝ අපිව කැඳවලා අපට ගීත ගායනා කරන්න, නාට්‍ය ජවනිකා ඉදිරිපත් කරන ලෙස දැනුම් දුන්නා. දින තුනෙන් හතරෙන් රැග් එක අවසන්. අදටත් එදා බැඳි මිතුදම අප අතර තිබෙන්නේ රැග් එක එතරම් රසවත් වූ නිසයි. ඔවුන් බොහෝ දෙනා රජයේ උසස් නිලතල දරනවා.* විශ්වවිද්‍යාල ජීවිතයේ ශිෂ්‍ය ව්‍යාපාරවලට සම්බන්ධ වුණාද ?ශිෂ්‍ය උද්ඝෝෂණවලදී මම ඉදිරියෙන්ම සිටියා. ප්‍රගතිශීලී ශිෂ්‍ය සම්මේලනයේ ක්‍රියාකාරීව ක්‍රියා කළා. එය මහජන එක්සත් පෙරමුණට සම්බන්ධ ශිෂ්‍ය සංවිධානයක්. එහි නායකයා කේ.පී. ගුණවර්ධන සහෝදරයා. මහා ශිෂ්‍ය සංගමයේ බලය තිබුනේ ඔවුන්ටයි. එක්සත් ජාතික පක්ෂයේ ශිෂ්‍ය සංවිධානය තිබුණත් ඒවා එතරම් ප්‍රබල නැහැ.* විශ්වවිද්‍යාලයෙන් පිටවූ පසු ජීවිතය සිහිපත් කළොත්.1968 දී උපාධිය සමත් වුවත් ශාස්ත්‍රපති උපාධිය සඳහා අධ්‍යාපනය ලැබීමට නේවාසිකව රැඳී සිටියා. 1971 දී ජනතා විමුක්ති පෙරමුණේ කැරැල්ල ඇතිවුණේ ඒ කාලේදි. මහින්ද විජේසේකර මහතා එකල පෙරමුණේ සිටියා. රෝහණ විජේවීර මහතා අපේ නේවාසිකාගාරයේ රැෙඳමින් ක්‍රියාකාරීව කටයුතු කළා. බොහෝ අවස්ථාවල ජ.වි.පෙට සම්බන්ධවෙන ලෙස කියමින් අපට පහරදීම් පවා ඔවුන් සිදුකළා. අපේ ස්ථාවරය අප වෙනස් කළේ නෑ.* එහිදී සිදුවූ විශේෂ සිදුවීම් මොනවාද ?1971 දී මුළු නේවාසිකාගරයම පොලිසිය සහ හමුදාවෙන් වට කළා. එදා ඇඳුම් පැළඳුම් පොත් පත් සියල්ල දමා රබර්වත්ත ප්‍රදේශයට දිවගොස් ජීවිතය බේරාගත්තා. ඉන්පසු පශ්චාත් අධ්‍යාපන කටයුතු සියල්ල බිඳ වැටුණා. වසර ගණනාවක් පුරා විශ්වවිද්‍යාලය රැඳවුම් කඳවුරක් ලෙස වසා තිබුණා.* රැකියාව ආරම්භ කළේ මොන ආකාරයෙන්ද?මිනින්දෝරු දෙපාර්තමේන්තුවේ ලිපිකරුවෙක් ලෙස, ඉන්පසු නාරාහේන්පිට ප්‍රධාන මිනුම්පති දෙපාර්තමේන්තුවේ සේවය කළා. ඉන් පසු උපාධිධාරී සේවය යටතේ ධීවර අමාත්‍යාංශයට බැදුණා.* ධීවර අමාත්‍යාංශයේ සේවා කාලය සිහිපත් කළොත්..?පුහුණුවෙන් පසු ධීවර ව්‍යාප්ති නිලධාරියෙක් ලෙස මඩකලපුව, මුලතිව්, ගාල්ල, මාතර, හම්බන්තොට දිස්ත්‍රික්කවල මෙන්ම කළුතර, මීගමුව ප්‍රදේශවලද සේවය කළා.* අධ්‍යාපන කටයුතු එතනින් නතර කළා ද?රැකියාව කරන අතරතුර කොළඹ විශ්වවිද්‍යාලයේ නීති උපාධිය ලබාගත්තා. ඒ වන විට මා සේවය කළේ අතිදුෂ්කර ප්‍රදේශයක් වූ මුලතිව් ප්‍රදේශයේයි. මට දඬුවමක් ලෙස ලැබුනු ඒ පත්වීම මට ආශිර්වාදයක් වුණා.* විවාහය සිදුවුනේ කොයි ආකාරයෙන්ද?ආදරය මුල්කරගෙන තමයි විවාහය සිදුවුණේ.* ඇය කවුද ?අම්බලන්ගොඩ ප්‍රදේශයේ පදිංචිව සිටි ඈ ඩොටී ද සිල්වා. සාමාන්‍ය පවුලක අයෙක්.* හමුවුණේ කොහොමද ?ඇයගේ පියා කොන්ත්‍රාත් වැඩ කළේ ඇල්ල ප්‍රදේශයේ. විශ්වවිද්‍යාල අධ්‍යාපනය අවසන් කර නිවසේ සිටින විට ඇය පියාත් සමඟ උඩරට ප්‍රදේශයේ සංචාරයකට පැමිණ සිටියා. බස් රථයකදී හඳුනාගත් මිතුදම විවාහය දක්වා පිවිසුණා.* ඇය රැකියාවක් කරනවද ?නැහැ.* ඇය තුළ ඇති හොඳම ගුණාංගය කුමක්ද ?ඇය පිරිපුන් ගැහැණියක්. නිරතුරුවම ඇය මගේ සහ දරුවන්ගේ දියුණුවට දැඩි සේ කැප වූ කෙනෙක්.* දරුවන් කී දෙනෙකු සිටිනවාද ?ඔවුන් මොනවද කරන්නේ.පුතුන් තිදෙනෙක් සිටිනවා. වැඩිමහලා තුෂාර දිසානායක. ඔහු නීතිඥයෙක්. මහරගම නගර සභාවේ නාගරික මන්ත්‍රීවරයෙක් ලෙසත් කටයුතු කරනවා. දෙවැනියා ඉන්දික දිසානායක හෙද නිලධාරියෙක්. තුන්වෙනියා දමින්ද දිසානායක දිස්ත්‍රික් වෛද්‍ය නිලධාරියකු ලෙස සේවය කරනවා. යුද සමයේ හමුදා රෝහලේ සේවය කළ ඔහු දැන් ප්‍රභාකරන්ගේ බිරිඳගේ ගමේ ප්‍රධාන වෛද්‍ය නිලධාරියා ලෙස කටයුතු කරනවා.* වෘත්තීය පිළිබඳව ආවර්ජනය කළොත්.ධීවර අමාත්‍යාංශයේ දිගු කලක් සේවය කළත් මම උම්බලකඩවත් කන්නේ නැහැ. මහජන සේවාවක් ලෙස උපරිමව රැකියාවේ කටයුතු කළා. මාරුවීම් ලද කිසිවිටක මම අභියාචනා ඉදිරිපත් කළේ නෑ. දුෂ්කර ප්‍රදේශවලට ගියා. එහි ජනතාවට උපරිම සේවයක් කළේ හරිමි සතුටින්.* රැකියාවෙන් ඉවත් වුණේ ඇයි ?1987 වසරේදී ඉන්දු ලංකා ගිවිසුමත් සමග රජයේ සේවයෙන් ඉල්ලා අස්වුනා. නීතිඥ වෘත්තියට යොමු වූ පසු වැඩිපුර කාලය දේශපාලනයට යෙදවූවා. නීතිඥ වෘත්තියේ නියැලෙමින් 1983 භීෂණයට ගොදුරු වූ තරුණ තරුණියන් බේරාගැනීමට නොමිලේ අධිකරණයට ඉදිරිපත් වුණා.* දේශපාලනයට පිවිසියේ කොහොමද ?මහජන එක්සත් පෙරමුණු ශිෂ්‍ය සංගමයේ ක්‍රියාකාරීත්වයෙන් පසු ශ්‍රී ලංකා නිදහස් පක්ෂයට සම්බන්ධ වුණා. 1983 දී ජනමත විචාරණයේදී මහරගම අතුරු මැතිවරණයේදී ක්‍රියාකිරීව කටයුතු කළා.* දේශපාලනයෙන් පසු ගමන් මඟ සිහිපත් කළොත්1983 දී මහජන එක්සත් පෙරමුණට සම්බන්ධ වුණා. 1989 එම පක්ෂයේ ප්‍රධාන උපලේකම් සහ 1991 දී ප්‍රධාන ලේකම් තොරතුරට පත් වුණා. එතැන් සිට 2007 දක්වා පක්ෂයේ රැඳී සිට ශ්‍රී ලංකා නිදහස් පක්ෂයේ සාමාජිකත්වය ලබා ගත්තා.* ශ්‍රී.ල.නි.ප. සම්බන්ධ වීමට බලපෑ හේතු මොනවාද ?ජනාධිපති මහින්ද රාජපක්ෂ මහතාගේ දූරදර්ශී නායකත්වය එදා මම දැකපු නිසයි. 2005 වසරේදී ජනාධිපතිවරණය සඳහා සම්පූර්ණ සහාය ලබා දුන්නා. රට බේරාගැනීමට හැකි එකම නායකයා ජනාධිපතිතුමා ලෙස එදා මා දුටුවා. අද එය ඔප්පු වී තිබෙනවා.* මෙතෙක් ආ ගමන් මඟ සිහි කළොත්2005 න් පසු මා නාගරික සංවර්ධන අමාත්‍යාංශයේ උපදේශකවරයකු ලෙස ක්‍රියා කළා. 2009 වසරේදී මා මාර්ගස්ථ මගී ප්‍රවාහන අධිකාරියේ සභාපති තනතුරට පත් වුණා. එයට පෙර මහරගම ප්‍රාදේශීය සභාවේ මන්ත්‍රීවරයකු ලෙසත් බස්නාහිර පළාත් සභාවේ මන්ත්‍රීවරයකු ලෙසත් කටයුතු කර තිබෙනවා.* මාර්ගස්ථ මගී ප්‍රවාහන අධිකාරියේ සභාපති ධූරය පිළිබඳව කථා කළොත්අධිකාරියට පත්වීමෙන් පසු මගේ අරමුණ වුණේ මගී ජනතාවට හොඳ සේවාවක් ලබා දෙමින් ජනතාව බස්හිමියන් සහ අධිකාරියේ නිලධාරීන් ත්‍රිත්වය අතර හොඳ සබඳතාවයක් ගොඩ නැංවීමයි. ඒ තුළින් ගුණ යහපත් ප්‍රවාහන සේවාවක් ලබාදීම රජයේ අරමුණ වුණා. ඒ සඳහා මා වෙහෙසුණා. අද එය හොඳ තත්ත්වයකට පැමිණ තිබෙනවා. බස්රථ සේවකයින්ගේ සේවා සුරක්ෂිතතාව මෙන්ම ඔවුන්ට මනා පුහුණුවක් ලබා දීමටද මේ වන විට ක්‍රියා කර තිබෙනවා.* ඔබ ආ ගමන් මඟ ගැන තෘප්තිමත්ද ?ඇත්තෙන්ම ඔව්. මගේ ගමන් මඟ අවසන් කිරීමට තවත් වසර කීපයකින් මා ධර්මය වෙනුවෙන් කැපවීමට අදහස් කර තිබෙනවා. මේ ජීවිතය කාලය තුළ කළහැකි දේ කරමින් අධ්‍යාත්මික සුවය ලබා ගත යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109051</link>
    <topic>ත්‍රස්තයන් මර්දනය කරන හැටි පෙන්නුවේ අපියි</topic>
    <author>ධනුෂ්ක ගොඩකුඹුර</author>
    <content>මානව හිමිකම් කඩවීම සම්බන්ධයෙන් අපගේ වැරැදි සොයන බොහෝ රටවල් අප රටේ ත්‍රස්තවාදය පෝෂණය කරන හා ඒ වෙනුවෙන් මුදල් රැස් කරන අයට තවමත් රැකවරණය සළසන බව ජනාධිපති මහින්ද රාජපක්ෂ මහතා පැවසීය.සත්‍ය දැන ගැනීමට මේ කණ්ඩායමට කිසිදු අවශ්‍යතාවක් නැති බව සඳහන් කළ ජනාධිපතිවරයා මානව අයිතීන් සුරැකීම අතින් අප ලොව කිසිවකුට දෙවැනි නොවන බව අවධාරණය කළේය.බලවත් රටවල් පවා ත්‍රස්තවාදයෙන් බැට කමින් සිටිය දී ත්‍රස්තවාදය පරාජය කළ හැකි බව ලොවටම පෙන්වා දුන්නේ ශ්‍රී ලංකාව යැයි ජනාධිපතිවරයා පැවැසීය.ශ්‍රී ලංකාව ත්‍රස්තවාදය පරාජය කිරීමෙන් පසු දකුණු ආසියාවටම ත්‍රස්තවාදය පරාජය කිරීමේ අනුබලයක් ලැබුණු බවත් ජනාධිපතිවරයා ප්‍රකාශ කළේය.ජනාධිපතිවරයා මෙසේ ප්‍රකාශ කළේ සංවර්ධනය සහ සහයෝගීතාව පිළිබඳ දකුණු ආසියානු සමුළුවට, කොළඹ ගලධාරී හෝටලයේ දී ඊයේ (04) එක්වෙමිනි. ජාත්‍යන්තර රොටරි සමාජය සංවිධානය කළ මේ සමුළුවට ශ්‍රී ලංකාව, ඉන්දියාව, බංගලාදේශය, පාකිස්තානය, භූතානය, මාලදිවයින,, නේපාලය සහ ඇෆ්ගනිස්ථානය යන රටවල නියෝජිතයෝ එක්ව සිටියහ.ත්‍රස්තවාදය පරාජය කරන්නට ලැබීම පිළිබඳව මහත් ආඩම්බරයට පත්වන බව මෙහිදී පැවැසූ ජනාධිපතිවරයා ත්‍රස්තවාදය පරාජය කළ අපි ජාතියක් ලෙස අභිමානයෙන් නැගී සිටින බවත් කීවේය.ජනතාව සම්බන්ධයෙන් පූර්ණ වශයෙන් මානුෂිකව කටයුතු කළ බවත් අවතැන් වූවන්ගෙන් 280,000 ක් පසුගිය මාසය වන විට නැවත පදිංචි කළ බවත් ජනාධිපතිවරයා පැවැසීය.සහජීවනය සහ විනාශ වූ ප්‍රදේශ නැවත ගොඩ නැගීමට රජය කටයුතු කරන බව පැවැසූ ජනාධිපතිවරයා මේ අවස්ථාවේ කළ යුත්තේ අපට ඇඟිලි දිගු කිරීම නොව සහයෝගය ලබා දීම යැයි පෙන්වා දුන්නේය. ජාත්‍යන්තර රොටරි සමාජයේ සභාපති කල්‍යාන් බැනර්ජී, හිටපු සභාපති සහ සමුළු සභාපති රාජා සාබු මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109052</link>
    <topic>කීදාහක් ආවත් කමක් නෑ ගෝල්පේස් ‘කුණු’ තියෙන්න බෑ</topic>
    <author>ධනුෂ්ක ගොඩකුඹුර</author>
    <content>කොපමණ ජනතාවක් පැමිණියත් ගාලු මුව දොර පිටිය පසුදින උදෑසන වන විට පිරිසුදුව තිබිය යුතු බව ජනාධිපති මහින්ද රාජපක්‍ෂ මහතා වගකිවයුතු නිලධාරීන්ට ඊයේ (04) නියෝග කළේය.ජනාධිපතිවරයා මෙසේ නියෝග කළේ සිය දෛනික ව්‍යායාම කටයුතු සඳහා ගාලු මුවදොර පිටියට ඊයේ උදෑසන ගිය අවස්ථාවේදී එහි තිබූ අපිරිසුදු තත්ත්වය දැකීමෙන් අනතුරුවය.සෙනසුරාදා රාත්‍රියේ පැමිණි විශාල ජනකාය හේතුවෙන් ගාලු මුවදොර පිටිය බෙහෙවින් අපවිත්‍රව තිබෙනු දුටු ජනාධිපතිවරයා මෙසේ වීමට හේතුව කුමක්දැයි සොයා බැලුවේය.ඒ මොහොතේම වගකිවයුතු නිලධාරීන් ඇමැතූ ජනාධිපතිවරයා වහාම ගාලු මුවදොර පිටිය පිරිසුදු කරන ලෙස නියෝග කළේය. සෑම දිනකම පිටිය මෙසේ පිිරිසුදු කළ යුතු බව ජනාධිපතිවරයා උපදෙස් දුන්නේය. උපදෙස් ලැබීමෙන් අනතුරුව වහ වහා එහි පැමිණ පිරිසුදු කිරීම් ආරම්භ කළහ.කුණු ගොඩවලින් තොර කොළඹ නගරයක් වත්මන් රජය යටතේ මේ වන විට නිර්මාණය වෙමින් පවතින අතර නගරයේ කිසිදු තැනක කුණු දින ගණන් පල් වෙමින් තිබිය යුතු නැති බව ජනාධිපතිවරයා නිලධාරීන්ට අවවාද කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109053</link>
    <topic>උදයන් ප්‍ර. කර්තෘ බලන්න ඇමැති කෙහෙළිය යයි</topic>
    <author>ජයසිරි මුණසිංහ යාපනය සිට</author>
    <content>මීට මාස එකහමාරකට පෙර පහරකෑමට ලක්වූ උදයන් පුවත්පතේ ප්‍රවෘත්ති කාර්තෘ ජී. කුගනාදන් මහතාගේ සුවදුක් විමසීමට තොරතුරු හා ජනමාධ්‍ය ඇමැති ආචාර්ය කෙහෙළිය රඹුක්වැල්ල මහතා ඊයේ (04) යාපනය පිහිටි එම පුවත්පත් ආයතනයට ගියේය.තොරතුරු හා ජනමාධ්‍ය අමාත්‍යාංශයේ මෙහෙයවීමෙන් යාපනය දිස්ත්‍රික් ප්‍රාදේශීය ජනමාධ්‍යවේදීන්ගේ දැනුම වර්ධනය කිරීම උදෙසා ඊයේ ටිල්කෝ ජැප්නා සිටි හෝටලයේ පැවැති “ඇසිදිසි - විනිස” එක්දින වැඩමුළුවේ ආරම්භක අවස්ථාවෙන් අනතුරුව ඇමැතිවරයා හදිසියේම උදයන් කාර්යාලයට ගියේය. ඒ අතරතුරම යාපනය පිහිටි ලේක්හවුස් ආයතනයේ ප්‍රාදේශීය කාර්යාලය ද නිරීක්ෂණය කිරීමට ඇමැතිවරයා කටයුතු කෙළේය.යාපනය, අංක 361, කස්තුර්යා පාරේ පිහිටි උදයන් කාර්යාල භූමියට කෙහෙළිය රඹුක්වැල්ල හාජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල, රජයේ ප්‍රවෘත්ති අධ්‍යක්ෂ වසන්තපි‍්‍රය රාමනායක, එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් යන මහත්වරු පිවිසෙනවාත් සමඟ, උදයන් පුවත්පතේ ප්‍රධාන කර්තෘ එම්. වයි.කනමයිල් නාදන් මහතා ප්‍රධාන පිරිස විසින් සාදරයෙන් පිළිගනු ලැබූහ.ඉන්පසු අමුත්තන්ගේ සුහද කථාබස් සඳහා ඉඩප්‍රස්තාව උදාවිණි. පහරකෑමට ලක්වූ උදයන් ප්‍රවෘත්ති කර්තෘවරයා වෙත පළමුව සිය කනගාටුව පල කළ ඇමැතිවරයා ඔහුගේ වර්තමාන තත්ත්වය විමසා සිටියේය.කුගනාදන් මහතා තමාගේ සෞඛ්‍ය තත්ත්වය යහපත් බව ඇමැතිවරයාට පැහැදිලි කළ අතර, ඔහුගේ තුවාල සිදු වූ තැන් පෙන්වීමටද අමතක නොකළේය.උදයන් පුවත්පත් ආයතනයේ කළමනාකාර අධ්‍යක්ෂ පාර්ලිමේන්තු මන්ත්‍රී (ද්‍රවිඩ ජාතික සන්ධානය) සර්වනභවන් මහතා ද මේ සුහද සාකච්ඡා වටයට එක්වී, තම ආයතනයේ සේවය කරමින් සිටියදී ඝාතනය වූ සගයින් කිහිපදෙනකු පිළිබඳව ඇමැතිවරයාට කරුණු කියා සිටියේය.යාපනය අර්ධද්වීපයේ පවතින වර්තමාන සාමකාමී හා නිදහස් බව පිළිබඳවත්, ජනමාධ්‍යයේ යුතුකම් හා වගකීම් පිළිබඳවත්, වෘත්තීය ;ව්දීන්ගේ අතීත ක්‍රියාකාරකම් ගැනත් මෙහිදී වඩාත් සුහදශීලීව කරුණු සාකච්ඡා විණි.මේ අන්දමට යාපනයට පැමිණි මොහොතක, හදිසියේම වුව තම කාර්යාලයට පැමිණ තොරතුරු සුවදුක් විමසීම පිළිබඳව උදයන් කාර්යාලයේ ප්‍රධානීහු හා සෙසු සියලුදෙනා කෙහෙළිය රඹුක්වැල්ල මහතාට ස්තුතිය හා ප්‍රණාමය මෙහිදී පුදකර සිටියේය.යාපනය දිස්ත්‍රික් මාධ්‍යවේදීන් සඳහා පැවැත්වෙන එක්දින ජනමාධ්‍ය පුහුණු වැඩමුළුවට පැමිණි සියලුම දෙනා වෙත නොමිලේ ප්‍රදානය කැරෙන ටේප් රෙකෝඩර් යන්ත්‍රයක් උදයන් පුවත්පතේ ප්‍රවෘත්ති කර්තෘවරයා වෙත පිරිනැමූ ඇමැතිවරයා, ඔහුට නීරෝගී හා දීර්ඝායුෂ ප්‍රාර්ථනා කළේය.ඉන් අනතුරුව ලේක්හවුස් ආයතනයේ යාපනය ප්‍රාදේශීය කාර්යාලය නිරීක්ෂණයට එක්වූ කෙහෙළිය රඹුක්වැල්ල මහතා ප්‍රධාන පිරිස එහි අනාගත අලෙවි ප්‍රවර්ධන වැඩසටහන් ගැන බෙදාහැරීම් හා ප්‍රාදේශීය ශාඛා කාර්යාල කටයුතු පිළිබඳ මෙහෙයුම් ප්‍රධානී සෙන්දනායක මහතාගෙන් තොරතුරු විමසා සිටියේය.සෙන්දනායක මහතා මෙහිදී ලේක්හවුස් ප්‍රකාශනවල අලෙවිය හා අනාගත ප්‍රවර්ධන වැඩසටහන් පිළිබඳව කරුණු පැහැදිලි කිරීමක් සිදු කෙළේය.මේ අවස්ථාවට තොරතුරු හා ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, රජයේ ප්‍රවෘත්ති අධ්‍යක්ෂ වසන්තපි‍්‍රය රාමනායක යන මහත්වරු ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109054</link>
    <topic>බලාගෙනයි නුවරඑළියේ මීදුම වැඩියි</topic>
    <author/>
    <content>මධ්‍යම කඳුකරයට මද වැසි ඇද වැටීමත් සමඟ නුවරඑළිය ප්‍රදේශයේ දිවා කාලයේ විටින් විට ඝන මීදුම් සහිත කාලගුණික තත්ත්වයක් ඇතිව තිබේ.හිටි හැටියේ පැයක හෝ දෙකක කාලයක් ඝන මීදුම් සහිත කාලගුණික තත්ත්වය පැවත එය පහව යන බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා පවසයි.නිරිතදිග මෝසම් වැසි සක්‍රිය වීමත් සමඟ වායු ගෝලයේ පවතින ජල වාෂ්ප ප්‍රමාණය ඉහළ යෑමෙන් මේ අධික මීදුම් සහිත තත්ත්වය ඇතිව තිබේ. හැටන් - කොළඹ මාර්ගයේ කිතුල්ගල සිට වටවල දක්වා මේ ඝන මීදුම් තත්ත්වය විටින් විට ඇතිවන බැවින් නුවරඑළියේ සුන්දරත්වය අත්විඳීන්නට රථවාහනවල පැමිණෙන පිිරිස් සුපරීක්‍ෂාකාරී වන ලෙස නුවරඑළිය දිස්ත්‍රික් ලේකම්වරයා ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109055</link>
    <topic>ශ්‍රී ලංකාවේ වැඩි පිරිසකට 65 පැනලා</topic>
    <author>සන්ධ්‍යා කරුණාරත්න</author>
    <content>වසර 2012 වන විට මෙරට සෑම පුරවැසියන් හතර දෙනෙකුගෙන්ම එක් අයකු අවුරුදු 65ට වැඩි අයකු වන බව සමීක්ෂණ වාර්තාවලින් පෙන්වා දෙයි.දැන් මෙරට ජනගහනයෙන් සියයට 12 ක් වැඩිහිටි ජනගහනය වන බව ද සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පවසයි. සෞඛ්‍ය අධ්‍යාපන කාර්යාංශයේ පැවැති බෝ නොවන රෝග පිළිබඳ මාධ්‍ය සම්මන්ත්‍රණයක් අමතමින් අතිරේක ලේකම්වරයා මේ බව ප්‍රකාශ කළේය.රටේ වැඩිහිටි ජනගහනය වර්ධනය වීමත් සමඟ බෝ නොවන රෝගවලට ගොදුරු වන්නන්ගේ ප්‍රමාණය ද ඉහළ යන බව ද ඔහු පවසයි. වැඩිහිටි ජනගහනය වැඩි වීම, නාගරීකරණය වීම, දුම්වැටි හා මද්‍යසාර භාවිතය ඉහළ යාම, ක්ෂණික ආහාර භාවිතය, ව්‍යායාම් නොකිරීම යනාදී ලෙස පුද්ගලයන්ගේ ජීවන රටා වෙනස්වීමත් සමඟ බෝ නොවන රෝග වැළඳීමේ ප්‍රවනතාවද වැඩි වී ඇතැයි හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109056</link>
    <topic>මේ වසරේ රටට ආගිය ඇත්තෝ දස ලක්‍ෂ තුනත් පනී</topic>
    <author>සුභාෂිණී සේනානායක</author>
    <content>කටුනායක බණ්ඩාරනායක ජාත්‍යන්තර ගුවන්තොටුපොළ 2011 වසරේ ජූලි මාසය අවසානය දක්වා ගුවන් මගීන් මිලියන 3.585 ක් ප්‍රවාහනය කර තිබේ.2009 වසරට සාපේක්‍ෂව 2010 වසරේදී සියයට 24 ක ගුවන් මගීන්ගේ වැඩිවීමක් පෙන්නුම් කර ඇත.2009 වසරේ ප්‍රවාහනය කළ ගුවන් මගී සංඛ්‍යාව මිලියන 4.2 කි. 2010 වසරේ මිලියන 5.3 කි. ශ්‍රී ලංකාවේ සාමය ස්ථාපිත වීමත් සමඟ සංචාරකයන් පැමිණීමේ ශීඝ්‍ර වර්ධනයක් සිදුවී ඇතැයි ගුවන් සේවා ඇමැති පියංකර ජයරත්න මහතා ප්‍රකාශ කළේය. 015 වසරේ සංචාරකයින් මිලියන 2.5 ක් මෙරටට ගෙන්වා ගැනීමේ ඉලක්කය කරා පහසුවෙන් ළඟාවිය හැකි බව ඇමැතිවරයා ප්‍රකාශ කළේ ය.මේ සඳහා සිවිල් ගුවන් සේවා අමාත්‍යාංශය විවිධ වැඩ සටහන් රැසක් ක්‍රියාත්මක කර ඇතැයිද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109057</link>
    <topic>ඉඟටිය මහත්වීම හෘද රෝගයට ඉඟියක්</topic>
    <author>සන්ධ්‍යා කරුණාරත්න</author>
    <content>ඉඟටියේ මහත වැඩි වීම හෘද රෝග වැළඳීමේ පූර්ව දැනුම් දීමක් බව සමීක්ෂණ වාර්තාවලින් හෙළිවී ඇත. සාමාන්‍යයෙන් පිරිමියකුගේ ඉඟ වට ප්‍රමාණය අඟල් 36ක් (සෙන්ටිමීටර් 90) සහ කාන්තාවකගේ ඉඟ වට ප්‍රමාණය අඟල් 32ක් (සෙන්ටිමීටර් 80) විය යුතු ය. බෝ නොවන රෝග පිළිබඳ පැවැති මාධ්‍ය සම්මන්ත්‍රණය අමතමින් සෞඛ්‍ය අමාත්‍යාංශයේ බෝ නොවන රෝග ඒකකයේ විශේෂඥ වෛද්‍ය වර්ජිනී මල්ලවආරච්චි මහත්මිය මේ බව සෞඛ්‍ය අධ්‍යාපන කාර්යාංශයේ දී ඊයේ (02 දා) පැවැසුවාය. හෘද රෝග, ස්වසන රෝග, පිළිකා, දියවැඩියා වැනි බෝ නොවන රෝග වර්තමානයේ දී බහුලව දක්නට ලැබෙන බවත් ජීවන රටාවේ වෙනස්කම් ප්‍රධාන වශයෙන් මේ රෝගවලට බලපා ඇති බවත් ඇය ප්‍රකාශ කළාය.රිද්මයානුකූලව සිදුකරන ව්‍යායාම් හෘද රෝග වැළැක්වීමට උපකාර වේ. ඇවිදීම, සෙමින් එක තැන දිවීම, අතපය වේගයෙන් දිග හැරීම හා හැකිලීම, සිරුර නැවීම යනාදි ව්‍යායාම් මඟින් හදවත වඩාත් වේගයකින් යුතුව ස්පන්දනය වීමේ හැකියාව වර්ධනය කරයි. එමඟින් ස්වසන ක්‍රියාවලිය ද නිවැරදි ලෙස සිදුවේ. අවම වශයෙන් දිනකට විනාඩි තිහක් පමණ හොඳින් කය වෙහෙසන සේ ව්‍යායාම්වල යෙදීම සිදු කරන්නේ නම් බෝ නොවන රෝග බොහොමයක් වළක්වා ගත හැකි යැයි ද වෛද්‍ය වර්ජිනී මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109058</link>
    <topic>රට පුරා සියලු ඔසු සල් වායු සමනය අනිවාර්යයි</topic>
    <author>සන්ධ්‍යා කරුණාරත්න</author>
    <content>රට පුරා පිහිටි සියලුම පෞද්ගලික ඔසු සල් වායුසමීකරණය කළ යුතු බව සෞඛ්‍ය අමාත්‍යාංශය අවධාරණය කරයි.සාමාන්‍යයෙන් ඖෂධ ගබඩා කළ යුත්තේ සෙල්සියස් අංශක 24 ට වඩා අඩු උෂ්ණත්ව පරාසරයක් තුළ බවත්, සාමාන්‍ය පාරිසරික උෂ්ණත්වය යටතේ ඖෂධ ගබඩා කිරීමෙන් ඖෂධ වල ගුණාත්මක භාවයට හා ආයු කාලයට දැඩි බලපෑමක් එල්ල වන බවත් අමාත්‍යාංශය කියයි.මෙරට පාරිසරික උෂ්ණත්වය සාමාන්‍යයෙන් සෙල්සියස් අංශක 35 ක් 40 ක් පමණ වන අතර වායු සමීකරණය නොකළ සාමාන්‍ය පාරිසරික උෂ්ණත්වය යටතේ ඖෂධ ගබඩා කිරීම රෝගීන්ගේ ජීවිත වලට දැඩි බලපෑමක් ඇති කරන බවත් අමාත්‍යාංශය ප්‍රකාශ කරයි.මින් ඉදිරියට විලවුන් උපකරණ හා ඖෂධ අධිකාරියේ අලුතෙන් ලියාපදිංචි වන සෑම ඔසුසලක්ම වායුසමීකරණය අනිවාර්ය බවත් මෙරට පිහිටි සියලුම ඔසුසල් වලට ලබන වසර සඳහා ලියාපදිංචි බලපත්‍ර නිකුත් කිරීමේ දී වායුසමනය කර තිබේද යන්න සලකා බලන බවත් අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n1109059</link>
    <topic>චැනල්-ෆෝ නිරුවත හෙළි කරන අපේ චිත්‍රපටය එ.ජා. සංවිධානයට</topic>
    <author>මහින්ද අලුත්ගෙදර</author>
    <content>බ්‍රිතාන්‍ය චැනල් 4 නාලිකාව මඟින් විකාශය කරන ලද වාර්තා වැඩසටහන අභියෝගයට ලක් කරමින් ශ්‍රී ලංකාව නිර්මාණය කළ වාර්තා වැඩ සටහන එක්සත් ජාතීන්ගේ සංවිධානයේ දී ප්‍රදර්ශනය කිරීමට ශ්‍රී ලංකා රජය සැලසුම් කර ඇත.ශ්‍රී ලංකා රජයේ හමුදාවන් හා එල්.ටී.ටී.ඊ සංවිධානය අතර පැවැති අවසන් යුද ගැටුම් සමයේ දී සිදු වූ බව පවසන යුද අපරාධ සම්බන්ධයෙන් අසත්‍ය තොරතුරු අන්තර්ගත කරමින් බ්‍රිතාන්‍ය චැනල් 4 නාලිකාව මඟින් එම වාර්තා වැඩසටහන ප්‍රචාරය කෙරිණි. එම වීඩියෝ පටයට පිළිතුරු සපයන වීඩියෝ වැඩසටහන එක්සත් ජාතීන් ගේ නිව්යෝර්ක් හි ශ්‍රී ලංකා නිත්‍ය නියෝජිත ආචාර්ය පාලිත කොහොන හා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහත්වරුන් ගේ ප්‍රධානත්වයෙන් ප්‍රදර්ශනය කිරීමට බලාපොරොත්තු වන බව විදේ්ශ කටයුතු අමාත්‍යාංශය පවසයි.ශ්‍රී ලංකාවේ රාජ්‍ය ආරක්ෂක අමාත්‍යාංශය විසින් නිර්මාණය කරන ලද මේ පිළිතුරු වාර්තා වැඩසටහන එක්සත් ජාතීන්ගේ මූලස්ථානයේ හැමර්ෂල් ශ්‍රවණාගාරයේ දී හෙට (06) ශ්‍රී ලංකා වේලාවෙන් පස්වරු 2.00 ට ප්‍රදර්ශනය කිරීමට නියමිතව ඇත. මෙය නැරඹීම සඳහා රාජ්‍යතාන්ත්‍රිකයන් රැසකට මෙන්ම මාධ්‍යවේදීන් රැසකට ආරාධනා කර තිබෙන අතර, එම වැඩසටහන ප්‍රදර්ශනය කිරීමෙන් අනතුරුව එල්ලවන ප්‍රශ්න සඳහා සාර්ථක පිළිතුරු ලබා දීමට ශ්‍රී ලංකා නියෝජිතයෝ සූදානමින් සිටිති. මීට අමතරව අමෙරිකා එක්සත් ජනපදය, එංගලන්තය, ස්වීඩනය, ඉන්දියාව යන රටවල ද එය ප්‍රදර්ශනය කිරීමට සැලසුම් කර තිබෙන බව ද එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n11090510</link>
    <topic>දුම්රිය ධාවනය නොවන ගාල්ල-අලුත්ගම බස් ගණන වැඩි කෙරේ</topic>
    <author>ශීලා උඩුවර</author>
    <content>දුම්රිය ධාවනය නොවන ගාල්ල හා අලුත්ගම අතර දුම්රිය මගීන්ගේ පහසුව සඳහා යොදවන බස් රථ ප්‍රමාණය තවත් වැඩිකිරීමට පියවර ගෙන තිබිණි.මේ සඳහා යොදවන බස් රථවල ශ්‍රී ලංකා දුම්රිය සේවය ගාල්ල ශ්‍රී ලංකා දුම්රිය සේවය අලුත්ගම යනුවෙන් පුවරුවක් යෙදීමට කටයුතු කළ බවත්, එසේ කළේ පිටස්තර මගීන් ද මෙම බස් සේවාවලට පැමිණීමෙන් ඇතිවන තදබදය වැළැක්වීම සඳහා බවත් දුම්රිය අධ්‍යක්‍ෂ විජය සමරසිංහ මහතා කීය. දුම්රිය මගීන්ට අමතරව වෙනත් මගීන් ද විශාල ලෙස මෙම බස් රථවලට පැමිණෙමින් සිටින බව ද, තදබදය වැඩි වන්නේ එමනිසා බව ද, සමරසිංහ මහතා කීය.මේ අතර දුම්රිය – ලංගම ඒකාබද්ධ බස් සේවා නියමිත වෙලාවට ධාවනය නොවීම නිසා තමන් දුෂ්කරතාවන්ට පත්ව ඇතැයි මගීහු පවසති. ගාල්ල සිට මාතර දක්වා සවස 5 න් පසු එක දුම්රියක්වත් ධාවනය නොවන බවද ඔවුහු කියති.උදේ 6.30, 6.40 හා 7.40 ට සමුද්‍රදේවි, සාගරිකා හා රුහුණු කුමාරි ශීඝ්‍රගාමි කාර්යාල දුම්රියන් තුන අලුත්ගමින් පිටත්වන බවත්, එම වෙලාවට අලුත්ගමට පැමිණීම සඳහා බස් රථ යොදවන ලෙසත්, ඔවුහු ඉල්ලා සිටිති.සවස කොළඹින් පිටත්වන මෙම දුම්රිය තුන පස්වරු 4.50 ට, 6 ට හා 6.30 ට අලුත්ගමට යන බවත්, ඊට අමතරව තවත් ශීඝ්‍රගාමී දුම්රියන් දෙකක් ද, 7.30 ට පමණ අලුත්ගමට යන බවත් එම වෙලාවන්ට බස් රථ යෙදිය යුතු බවත් ඔවුහු කියති.මීට අමතරව උදේ කොළඹින් යන ශීඝ්‍රගාමී දුම්රියන් කීපයක් උදේ 8.30 ට, 9.55 ට, 11.55 ට හා පස්වරු 3.30 ට අලුත්ගමට පැමිණෙන අතර එම දුම්රියන් ආශි‍්‍රතව ද බස් යොදවන ලෙසත් ඉල්ලා සිටිති.අලුත්ගම සිට ගාල්ල දක්වා යන බස් රථ මාතර දක්වා දීර්ඝ කරන ලෙස හෝ අලුත්ගම සිට මාතර දක්වා වෙනමම බස් රථයක් යොදවන ලෙස ද ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n11090511</link>
    <topic>මෙරටින් ත්‍රස්තවාදය මුලිනුපුටා දමා දකුණු ආසියාව ද ආරක්‍ෂා කර ගැනීමට හැකිවීම ගැන ආඩම්බර වෙනවා</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදය මුලිනුපුටා දමා ජාතියක් වශයෙන් නැඟී සිටින ශ්‍රී ලංකාව, දකුණු ආසියාව ත්‍රස්තවාදයෙන් ආරක්ෂා කර ගැනීමට හැකි වීම සම්බන්ධයෙන් ආඩම්බරයට පත් වන බව ජනාධිපති මහින්ද රාජපක්ෂ මහතා පැවැසී ය.අප මේ ජයග්‍රහණය ලබා ගත්තේ අපට වඩා ආර්ථික හා යුදමය වශයෙන් බලවත් මෙන්ම සිවිල් වැසියන් ඝාතනයට අවි ආයුධ නිපදවන අයගේ ආධාරයෙන් තොරව බවත් ජනාධිපතිවරයා සඳහන් කෙළේ ය.ජනපති මේ අදහස් පළ කළේ සංවර්ධනය හා සහයෝගීතාව සඳහා වූ රොටරි දකුණු ආසියානු සමුළුවේ සමාරම්භක අවස්ථාවට කොළඹ, ගලදාරී හෝටලයේ දී ඊයේ (04) එක් වෙමිනි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කෙළේ ය.රොටරි සමාජය 1905 දී චිකාගෝවේ දී ආරම්භ තැන් පටන් එය ශ්‍රී ලංකාවට පැමිණීමට ගත වූයේ වසර 2 ක් පමණි. ආපසු හැරී බලනවිට එදා අප කලාපයේ තිබූ රොටරි සංවිධානය ඇෆ්ගනිස්ථානය, බුරුමය, ඉන්දියාව හා ශ්‍රී ලංකාවේ සාමාජිකත්වය තිබීම තුළින් ව්‍යාපාරික ප්‍රජාවගේ සාක් සංවිධානයක් ලෙස විය. මෙය එදා කලාපීය ව්‍යාපාර ප්‍රජාව තුළ තිබූ සේවයට කැපවීම හා උසස් සාරධර්ම පද්ධතියත් පිළිබිඹු කරන අතර ඉතා කුඩා වුවද අප එදා දැන සිටි ශ්‍රී ලංකාවේ ක්‍රියාකාරී ව්‍යාපාරික ලෝකය අතර පැවතුණු ඉහළ ආචාර ධර්ම හඳුනා ගැනීම පිළිබඳව මෙයින් මොනවට කියැවෙයි. එය ඔබ කොහේ හිටියත් තවමත් වැඩි වර්ධනය කරන හරයක් හා සම්ප්‍රදායයකි.අද ලෝකය එකක් පසුපස එකක් එන අර්බූදවල ගිලෙමින් පවතියි. සමස්ත රටවල් හා මහද්වීප ජාතික ණයෙහි බලාපොරොත්තු නොවූ මට්ටම් සමඟින් නොහසුරුවන ලද නාස්තිකාර වියදම්වල ප්‍රතිඵලයන්වලින් පීඩා විඳිමින් සිටියි. ලෝක ආර්ථිකය තීරණාත්මක අවධියක පවතින මෙවන් අවස්ථාවක රොටරි සමාජය ස්වයං ව්‍යවස්ථාවේ, ප්‍රඥාවන්ත ආයෝජනයේ හා විශේෂයෙන්ම එහි ව්‍යවසායයන් තුළින් සමාජයට කරන සේවයේ නැණවත් ව්‍යාපාරයෙහි පහන්ටැඹක් සේ නැඟී සිටියි. ඔබ ඔබේ ඥානාන්විත හා දුර දක්නා ව්‍යාපාර භාවිතයෙන් ජනතාවටත්, සමාජයටත් සේවය කිරීමට සූදානම් ය.රොටරියෙහි පණිවුඩය ශ්‍රී ලංකාව තුළ විශේෂ වැදගත්කමක් ඇත්තකි. රොටරිය මඟින් ආරම්භයේ සිට අපේ සමාජයට කරන ලද දායකත්වයන් විශේෂ තැනක් ගනියි. බොහෝ ක්‍රියාකාරී ක්ෂේත්‍රයන් තුළ රොටරිය බොහෝ දේ කර තිබෙන අතර අපේ ව්‍යාපාරික ප්‍රජාව හා වෘත්තිකයන් තුළ ඇති හොඳම දේ මතු කොට දී ඇත. මෙය බ්‍රිතාන්‍ය පාලන යුගයේ මෙන්ම අප නිදහස හා ස්වාධීනත්වය ලැබූ දා සිට තවමත් එසේම පවතියි.ඔබ බොහෝ දෙනා රජයේ ඒකාධිකාරය යැයි සිතූ ක්ෂේත්‍රවලට දැන් පිවිසී ඇත. රජයට හා ව්‍යාපාර ප්‍රජාවට සමාජයට සේවයක් කිරීමේ කොටස්කරුවන් ලෙස වැඩ කළ හැක්කේ කෙසේද යන්න ඉහත සියලු දේ මඟින් ඔබ පෙන්වා දී ඇත.ඔබේ සේවය දේශපාලනික හෝ ආගමික වූවක් නොවනවා පමණක් නොව එය සියලු සංස්කෘතීන්, ජාතීන් හා ලබ්ධීන්ට විවෘත වන විට මේ සියල්ලෙහි විශිෂ්ටත්වය වැඩි වෙයි. මේ සියල්ල ඔබේ තේමාව වන ‘තමාට වඩා සේවය’ යන තේමාවට අනුව යයි.කොළඹට සිමා වූ එක ශාඛාවක සිට මුළු දිවයිනම ආවරණය වන සමාජයක් ලෙස රොටරි සමාජය අප රටට හා ජනතාවට කර ඇති සේවා අගයනු වටී.රොටරි සාමාජිකයන් විසින් කර ඇති සේවාවන් හා කාර්යයන් ශ්‍රී ලංකාව දැන් අත්පත් කර ගෙන ඇති මේ සන්දර්භය තුළ සලකා බැලීම කාලෝචිතය.ත්‍රස්තවාදය මෙරටින් තුරන් කළ ජාතියක් ලෙස අද අපි අභිමානයෙන් නැඟී සිටින්නෙමු. මෙතුළින් අප දකුණු ආසියාව ද ත්‍රස්තවාදයෙන් ආරක්ෂා කර ගත්තෙමු. අප මේ ජයග්‍රහණය ලබා ගන්නේ සීමිත සම්පත් තුළින් ද දශකයකට අධික කාලයක් පුරා ත්‍රස්තවාදයට එරෙහි යුද්ධයක් කරන්නවුන්ගේ දෙබිඩි පිළිවෙත හා වංචා කිරීම්වලින් ද තොරවය. එමෙන්ම අපට වඩා ආර්ථිකමය හා යුදමය වශයෙන් බලවත් වූවන් සිවිල් වැසියන් ඝාතනයට මානව ඝාතක අවි නිපදවා මරණ ගොහොරු නිර්මාණය කළවූන්ගේ ආධාරයෙන් ද තොරවය.ත්‍රස්තවාදය පරාජය කිරීම පිළිබඳව අප වෙත ඇඟිලි දිගු කරන පුද්ගලයන් හා ආයතන අපගේ ත්‍රස්තවාදයට එරෙහි දිගු සටන හා ත්‍රස්තවාදීන්ගේ නියම ස්වරූපය පිළිබඳව නොදැන සිටීම කනගාටුවට කරුණකි.සිය අභිප්‍රාය වෙනුවෙන් මෙම ත්‍රස්තවාදී කණ්ඩායම් ශීඝ්‍ර ලෙස අරමුදල් රැස් කරන බවට අපට මේ වන විට අනතුරු අඟවා ඇත. අපගේ වැරැදි සොයන බොහෝ අය අප රටේ ත්‍රස්තවාදය පෝෂණය කලවුන්ට හා තවමත් මෙම කුරිරු අරමුණ වෙනුවෙන් මුදල් රැස්කරන පුද්ගලයන්ට ද රැකවරණය සපයති. ඔවුහු ශ්‍රී ලංකාවේ ත්‍රස්තවාදයේ න්‍යායාචාර්යයන්ට ද ආරක්ෂාව හා රැකවරණය දුන්හ.අප ත්‍රස්තවාදයට එරෙහිව කරන ලද සටනේ දී ඉස්මතු වූ මානුෂීය කටයුතු පිළිබඳ හා ශ්‍රී ලංකාවේ වේදනාව පිළිබඳ සත්‍යය ගැන ඔවුන් හට කිසිදු සැලකිල්ලක් නැද්ද?අපි දැන් සිදු කිරීමට උත්සාහ ගන්නේ මහත් දුෂ්කරතාවකින් යුතුව දිනාගත් සාමය වඩාත් ශක්තිමත් කිරීම තුළින් සිවිල් ජනයාට බොහෝ සෙයින් අවශ්‍ය සහනය ළඟා කර දීමටයි. එම කොටසට මාපියන්, දරුවන්, වැඩිහිටියන් සහ බලපෑම් හමුවේ ත්‍රස්තවාදීන් වෙනුවෙන් ආයුධ අතට ගන්නට සිදු වූවන් ද ඇතුළත් ය. එමෙන්ම ළමා සොල්දාදුවන්ගේ මවුවරුන්ට, මරාගෙන මැරෙන බෝම්බකරුවන් වීමට සූදානම් කළ කාන්තාවන්ට ද සහනයක් ලබාදීමට අපි අපේක්ෂා කරන අතර, හිටපු ත්‍රස්තවාදීන් පුනරුත්ථාපනය කිරීමට ද බැඳී සිටිනවා. එය එසේ වුවත් තවමත් ගැටුම් පැවැති සමයේ වගකිව යුතු බව සම්බන්ධයෙන් අපට විරුද්ධව ඝෝර කටහඬවල් ක්‍රියාත්මක වේ. බොහෝමයක් මෙම කොටස්වලට වගකීම යනු සිවිල් ජනයාගේ මරණ සම්බන්ධයෙන් වාචිකව නිදහසට කරුණු කියාපෑමක්, බරපතළ බෝම්බ හෙලීම්වලදී සම පාර්ශ්වික හානි ලෙස සලකා නොසලකා හරිනු ලැබෙයි. මෙම ක්‍රියාදාමයන් සාධාරණ ද?අපගේ ආරක්ෂක හමුදාවන් අපගේ දේශය කුරිරු ත්‍රස්තවාදයෙන් නිදහස් කර ගැනීමට ශ්‍රී ලංකාව ගෙන ගිය මානුෂීය මෙහෙයුම පිළිබඳ රොටරි සාමාජිකයන් වඩා හොඳීන් දැනුවත්. ඔවුන් මෙලෙස දැනුවත්ව සිටින්නේ ත්‍රස්තවාදීන් විසින් සිවිල් ජනයාව මිනිස් පලිහක් ලෙස යොදාගත් අවස්ථාවේ සිට, මෙම ජනයා තමන්ගේ මවුබිමේ සහ එහි ආරක්‍ෂක හමුදාවන්ගේ රැකවරණය පතා දහස් ගණනින් පැමිණෙද්දී රොටරි සමාජය අපේ මානුෂීය මෙහෙයුම හා සහන සේවාවල සම්බන්ධ වී සිටි නිසාය. මේ අසරණ ජනයා සරණ සොයා ආවේ ව්‍යාජ විමුක්තිකාමීන්ගේ ත්‍රස්ත ග්‍රහණයෙන් මිදීමටය.ආරක්ෂක හමුදාවන්ගේත්, රජයේ ආයතනවලත්, රොටරි වැනි රාජ්‍ය නොවන ආයතනවලත් අගනා සේවය නිසා පසුගිය මස වන විට අභ්‍යන්තර අවතැන්වූවන්ගෙන් දෙලක්ෂ අසූදහසක් එනම්, 90%ක් පමණ නැවත පදිංචි කර ඇත. අවතැන්වූවන්ට සහනය සැපයීම හා නැවත පදිංචි කිරීම් පිළිබඳ ලොව කොහේ වුවද එවන් කාර්යයකට වාර්තාවකි.සරණාගතයන්ට මානුෂීය සහන ලබාදීම සම්බන්ධයෙන් කටයුතු කරන ජාත්‍යන්තර සංවිධාන මෙන්ම සත්‍ය පිළිබඳ සැළකිල්ලක් දක්වන සියල්ලන්ම මෙම කාරණාව පිළිගනු ලබනවා. එබැවින් සාරධර්මය පිළිබඳව තවත් ප්‍රශ්නයක් ඇසීමට තිබේ. මේ නිසා අපගේ මානුෂීය මෙහෙයුම සම්බන්ධයෙන් ව්‍යාජ තොරතුරුද ඉදිරිපත් කිරීමෙන් හොඳ හිත හා මිත්‍රත්වය වර්ධනයට උපකාරී වන්නේ කෙසේදැයි යන ප්‍රශ්නය ඇසීමට සිදුවෙයි. සන්හිඳියාව සහ ප්‍රතිසංස්කරණය මූලික කොටගත් ක්‍රියාවලියකයි ශ්‍රී ලංකාව දැන් සිටින්නේ. ත්‍රස්තවාදය විසින් වසාගත් ඉතා දුක්ඛදායක වසර ගණනාව අතීතයට තල්ලු කර දැමීමට අපගේ සියලු ශක්තීන් යෙදවීමට අප ක්‍රියා කරනවා. අප අලුත් සමාජයක් ගොඩනඟනවා. අතීතයෙන් පාඩම් ඉගෙන ගනිමින් අනාගතය සාර්ථක කරදීමේ පොරොන්දුව ලබාදෙනවා. ත්‍රස්තවාදය පරාජය කළ හැකි බව අප දැනටමත් ලොවට පෙන්වා අවසන්. අප කලාපයේ සංස්කෘතින්ට හා උරුමයන්ගේ කොටසක් වූ මානුෂීය සම්ප්‍රදායයන්ට ඇති කැපවීම තුළිනුයි අප මේ ජයග්‍රහණයන් ලබාගත්තේ.මානව අයිතිවාසිකම් සඳහා වූ අපේ කැපවීම එවැනි කැපවීමක් ඇති කිසිවකුට නොදෙවැනියි. අපගේ සමාජය සාමය බහුජන අයිතිය හා සමානත්වයට මුල්තැන දෙන එකක් බවට අපි පරිවර්තනය කරනවා. මෙය රොටරියේ තේමාව වන ‘තමාට වඩා සේවයට’ යන්නට විශේෂ අදාළත්වයක් පෙන්වයි. මෙයින් කාටත් සිදුවන්නේ යහපතක් නොවේද?ව්‍යවසායකයා සම්පතක් ලෙසින් සලකන සමාජයක් පිළිබඳව අපි විශ්වාස කරමු. රොටරි සමාජය යනු සේවයට හා වෘත්තියභාවයට මෙන්ම ත්‍යාගශීලීත්වය හා බෙදාහදාගැනීමේ ප්‍රතිපත්තීන් තුළින් සමාජයේ දියුණුව සඳහා ආයෝජනය හා ව්‍යාපාරික ප්‍රජාව විසින් කළ හැකි දායකත්වය පිළිගන්නා එකකි.එවන් සමාජයක්, ආයෝජකයන් සහ ව්‍යාපාරික ප්‍රජාව එහි ප්‍රවර්ධනයට කරන්නා වූ සේවය අගය කරයි. තවද එය සේවයට හා වෘත්තීයභාවයට කැපවුණු ආයතනයක් බවට පත්වීමට රොටරි ආයතනයට ඉවහල් වූ ප්‍රතිපත්තීන්ගෙන් පෝෂිතයි. අවසාන වශයෙන්, සාමූහිකත්වයේ නියම අර්ථය පෙරදැරි කොටගෙන, ශ්‍රී ලංකාවේ හා දකුණු ආසියානු කලාපයේ සංවර්ධනයට රොටරි ආයතනය තම අඛණ්ඩ දායකත්වය සපයනු ඇතැයි මම අපේක්‍ෂා කරමි. එවන් හවුලක් අපගේ ජනතාවන් ඔවුන් අපේක්‍ෂා කරන ජයග්‍රහණයේ හිණිපෙත්තට ගෙන යමින් සමාජයේ යහපත් අභිලාශයන් වෙනුවෙන් වු ව්‍යාපාරික වටිනාකම් සහ අපගේ සාම්ප්‍රදායික මානුෂීය ගුණධර්ම බෙදාහදා ගනු ඇත.ඔබගේ සමුළුවට සියලු ජය ප්‍රාර්ථනා කරන අතර, ඔබ අප රටේ ජනයාගේ ආගන්තුක සත්කාර විඳිමින් සතුටුදායක කාලයක් ගත කොට, අපේ රටේ හොඳ මතක සටහන් ගෙන යනු ඇතැයි අපේක්‍ෂා කරමි.ජාත්‍යන්තර රොටරි සමාජයේ සභාපති කල්‍යාන් බැනර්ජී, සමුළු සභාපති රාජා සාබු මහත්වරු ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n11090512</link>
    <topic>ලොව අද වන විට අග්‍රගණ්‍ය ධන උල්පත බවට පත්වී තිබෙන්නේ දැණුමයි</topic>
    <author>ජයසිරි මුණසිංහ යාපනයේ සිට</author>
    <content>“ඔබටත්, මටත් විවිධ කරුණු පිළිබඳ විවිධ මත දරන්න පුළුවන්. ඒ සඳහා ඕනෑම අයෙකුට හිමිකමක්, නිදහසක්, අයිතිවාසිකමක් තිබෙනවා. නමුත් ඒ සියලු දේ අපේ ජාතිය, අපේ රට ගොඩනැගීමේ කාර්යයේ දී එකට එක්තැන් විය යුතුයි. අපි අපේ එකමුතුව තුළින් රට ගොඩනඟමු. ඒ සඳහා සියලුදෙනාටම එක්වන්නැයි අප ආරාධනා කරනවා” යැයි ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා යාපනයේ දී එසේ ප්‍රකාශ කෙළේය.ජනමාධ්‍ය හා ප්‍රවෘත්ති අමාත්‍යාංශය සංවිධානය කරනු ලබන ප්‍රාදේශීය ජනමාධ්‍යවේදීන් දැනුවත් කිරීමේ “ඇසිදිසි විනිස” එක්දින ජනමාධ්‍ය පුහුණු වැඩමුළුවේ හත්වැනි අවස්ථාව යාපනය ටිල්කෝ ජැෆ්නා සිටි හෝටලයේ දී පසුගියදා උදේ ආරම්භ කරමින් ඇමැතිවරයා කීය.වඩාත් දැනුවත් වූ ජන සමාජයක් බිහිකිරීමට අවශ්‍ය පරිසරය සකස් කිරීමේ කාර්යයේ නියැලී සිටින ජනමාධ්‍ය හා ප්‍රවෘත්ති අමාත්‍යාංශය මෙවන් ජනමාධ්‍ය පුහුණු පාඨමාලා උතුරේ ප්‍රාදේශීය ජනමාධ්‍යවේදීන් වෙනුවෙන් සංවිධානය කොට පැවැත්වීම ඉතාම අගය කරන බවද ඇමැතිවරයා මෙහිදී කියා සිටියේය.සාම්ප්‍රදායික පොල්තෙල් පහන් දැල්වීමෙන් අනතුරුව වැඩමුළුව ආරම්භ කෙරිණි. එහිදී වැඩිදුරටත් අදහස් දැක්වූ කෙහෙළිය රඹුක්වැල්ල මහතා මෙසේද කියා සිටියේය.මම ඉතාම සතුටට පත්වනවා අද මේ ඇසිදිසි - විනිස ජනමාධ්‍ය පුහුණු එක්දින වැඩමුළුව විශේෂයෙන් යාපනයේ පැවැත්වෙන අවස්ථාවට සහභාගි වීමට ලැබීම ගැන. ඉතාම කාලෝචිත, ඉතාම වටිනා වැඩපිළිවෙළක් අද මේ ආරම්භවන්නේ.දශක තුනක කාලයක් උතුරේත් – දකුණේත් ජනතාව අතර සබඳතා නිසි පරිදි පැවැතුණේ නෑ. ඒ මහා විනාශකාරි, ම්ලේච්ඡ කුරිරු ත්‍රස්තවාදය නිසායි. අතිගරු ජනාධිපතිතුමා මහින්ද රාජපක්ෂ මැතිතුමා මේ කුරිරු ත්‍රස්තවාදීන් විනාශයට පත් කළා. අද බොහෝම සාමකාමී, නිදහස් රටක් නිර්මාණය වී තිබෙනවා.මෙවන් නිදහසක් කවදා උදා කර ගන්නට පුළුවන් වේදෝයි කියා දකුණේ අපිත් – උතුරේ ඔබත් බොහෝකල් බලා සිටියා. ඒක තමයි ඇත්ත. අද ඒ අවස්ථාව අපි හැමෝටම උදාවී තිබෙනවා. විවිධ කරුණු කාරණා ගැන ඔබටත්, මටත් විවිධ මත, අදහස් දරන්නට පුළුවන්.ඒ සඳහා ඔබටත්, මටත් හිමිකමක්, අයිතිවාසිකමක්, නිදහසක් තිබිය යුතුයි. අපි අපට හිමි නිදහස, අයිතිවාසිකම් අපි නොරුස්සන දෙයක් ගැන, කෙනෙක් ගැන ද්වේශයෙන් පහර ගැසීමට යොදා නොගත යුතුයි.ඒවාගේම අපි අපේ රට, ශ්‍රී ලංකේය ජාතිය ගොඩනැගීම කියන ස්ථාවරයේ දී මේ සියලු බේද, වාද, මතවාද අවසන් වී අපි සැවොම එකට එක්විය යුතුයි කියන මතයේයි අපි සිටින්නේ. රට දියුණු කිරීමේ දී අපිට ස්ථාවර දෙක, තුනක් තිබෙන්නට බෑ. අපි එක ස්ථාවරයක සිට රට දිනවිය යුතුයි. රටේ ජනතාවට සුබසෙත සැලසිය යුතුයි.අන්න ඒ කරුණු කතිකා කරන මෙවන් මොහොතක ජනමාධ්‍යවේදීන් වන ඔබට පැවැරෙන වගකීම, ඔබ ඉටුකළ යුතු වගකීම් කොටස අතිවිශාලයි. ජන සමාජයේ අන් අයට යායුතු, නිවැරදි මග කියාදෙන ඔබ රට දිනවීමේ ක්‍රියාදාමයේ දී එකට එකතු වී ක්‍රියාකිරීම ඉතාම වැදගත්. ඒ සඳහා ඔබට න්‍යායාත්මකවත්, ප්‍රායෝගිකවත් දැනුම අවශ්‍යයයි.අද මේ සිදු කරන්නේ ජනමාධ්‍යවේදීන් වන ඔබගේ දැනුම, නිම්වළලු පුළුල් කිරීමයි. මේ එක්දින වැඩමුළුවෙන් සීයයට සීයයක්ම ඒ දේ ඉටුවන බවට මම සිතන්නේ නෑ. නමුත් මින් ඔබට යම් අවබෝධයක්, සිතුවිල්ලක් හටගන්නවා ඇති. ඒ පෙළඹුම දිගු සාර්ථක ගමනක යහපත් ආරම්භයක් බව කිව යුතුමයි.අද අපේ රටේ සතරදිග්භාගයේ සුවිසල් සංවර්ධනයක් සිදුවෙනවා. මේවා පිළිබඳ ජනතාව දැනුවත් කළ යුතුයි. ඒවාගේම මෙහි සිදුවන අඩුපාඩු, පිළිබඳ තොරතුරු හෙළිදරව් කළ යුතුයි. ඒ සඳහා ඔබ දැනුවත් වී සිටිය යුතුයි. තමන්ගේ කාර්ය හරිහැටි ඉටු කිරීමට නම්, තමා ඉටු කරන්නේ කුමන කාර්යක්දැයි මනා අවබෝධයක් තමාටම තිබිය යුතුයි. ඒ නිසා ජනමාධ්‍යවේදීන් වන ඔබගේ දැනුම දියුණු කරගත යුතුමයි.අද වනවිට ලෝකයේ අග්‍රගණ්‍ය ධන උල්පත බවට පත්වී තිබෙන්නේ “දැනුමයි”. දැනුම ඇති කෙනා සෙසු අය පරදවා ජය ටැඹ කරා පහසුවෙන් පිය නඟනවා. දැනුම දිනෙන් දින, මොහොතින් මොහොත අලුත් වෙනවා. මේ අලුත් වන දැනුම ඔබ ලබා ගත යුතුයි. එවිට ඕනෑම කෙනෙකුට සාර්ථකව තම රාජකාරිය, සේවාව ඉටු කරලිය හැකියි.අපි දැනුම වර්ධනය කිරීමට ඇරඹි මේ වැඩපිළිවෙළ අගය කරන්නේ ඒ නිසයි. ඒ සඳහා කැපවූ අප අමාත්‍යාංශයේ ලේකම්තුමා, ඩබ්ලිව්. බී. ගනේගල මැතිතුමාට, මේ වැඩමුළුවට සම්පත්දායකයින් ලෙස සම්බන්ධ වන විද්වතුන්ට, ඔබසැමට ඉතාම පලදායි, වැඩමුළුවක් ලෙස මෙය පත්වේවායි මම ප්‍රාර්ථනා කරනවා. යාපනය දිස්ත්‍රික්කයේ සිටින ඔබ සැමට වඩාත් ආලෝකමත් අනාගතයක් උදාවේවායි ඉතසිතින් සුබපතනවා.ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතා:-අපේ අමාත්‍යාංශයේ මෙහෙයවීමෙන් ජනමාධ්‍යවේදීන්ගේ දැනුම දියුණු කිරීමට ඇසිදිසි විනිස කියා එක්දින පුහුණු වැඩමුළු මාලාවක් අපි සංවිධානය කළා. ඒ අනුව මේ පවත්වන්නේ හත්වැනි වැඩමුළුවයි.මීට මාසයකට පෙර කිලිනොච්චිය, කොකාවිල් යුද හමුදා තොරතුරු තාක්ෂණ පුහුණු මධ්‍යස්ථානයේ දී අපි මෙවැනිම වැඩමුළුවක් කළා. ඒ සඳහා කිලිනොච්චිය, වව්නියාව, මන්නාරම හා මුලතිව් දිස්ත්‍රික්කවල ජනමාධ්‍යවේදීන් සහභාගි වුණා. ඉතාම සාර්ථක වැඩමුළුවක් එහිදී අපි පැවැත්වූවා.එදා අපි සමඟ එම වැඩමුළුවට එක්වූ අපේ අමාත්‍ය ආචාර්ය කෙහෙළිය රඹුක්වැල්ල මැතිතුමා එදාම අපිට උපදෙස් ලබා දුන්නා, මීළඟ වැඩමුළුව යාපනය දිස්ත්‍රික්කයේ ජනමාධ්‍යවේදීන්ගේ දැනුම වර්ධනය කිරීම උදෙසා පවත්වන්න කියා. ඒ අනුවයි අපි මේ අද එම වැඩුමුළුව පවත්වන්නේ.මම, පළමුව ඔබගෙන් සමාව අයදිනවා, මට ඔබගේ මවුබසින් මේ වචන කිහිපය කීමට නොහැකිවීම ගැන. අපිට ඉතාම සන්තෝෂයි, විශාල පිරිසක් මෙහි රැස්වී සිටිනවා. විශාල උනන්දුවක් මේ විෂය පිළිබඳව ඇතිවී තිබෙනවා. ඔබ වෘත්තීයමය වශයෙන් හෝ කිනම් හෝ පදනමකින් ජනමාධ්‍යකරණයේ යෙදෙන්නට පුළුවන්. ඒ කෙසේ වුනත් ඔබ දැනුම දියුණු කිරීම අප දකින්නේ අපේ වගකීමක් ලෙසයි. ඒ අනුවයි මේ වැඩපිළිවෙළ සංවිධානය කළේ. ජනාධිපතිතුමාගේ මහින්ද චින්තන දැක්ම මේ රට ආසියාවේ ආශ්චර්යය බවට පත් කිරීම දක්වා වූ වැඩපිළිවෙළක්. ඔබ සියලුදෙනා විවිධ පුවත්පත්, රූපවාහිනි, ගුවන්විදුලි මාධ්‍ය ආයතනවල සේවය කරන පිරිසක් විය හැකියි. අපිට, ඔබට යම් යම් පෞද්ගලික න්‍යාය පත්‍ර තිබෙන්නට පුළුවන්. ඒත් ඒ සියලු න්‍යාය පත්‍ර ජාතිය ගොඩනැගීමේ න්‍යාය පත්‍රය ළඟ එක්තැන් විය යුතුයි යන්න මම පැහැදිලිව ප්‍රකාශ කරනවා.සී/ස එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා චතුර ලෙස දෙමළ භාෂාව කථා කරමින්,අද ඉතාම සන්තෝෂ දවසක්. මේ වැඩමුළුව යාපනයේ පැවැත්වීම ඉතාම අගය කළ යුතු කටයුත්තක්. යාපනයේ බුද්ධිමතුන් විශාල පිරිසක් සිටි තැනක්. මේ ප්‍රදේශයේ ජනමාධ්‍යවේදීන් දැනුමින් හා කුසලතාවලින් පෝෂණය කිරීම කාලෝචිත කටයුත්තක්. මේවාගේ වැඩපිළිවෙළක් තුළින් මේ පª‍්‍රදේශ නඟාසිටුවීමට ලැබෙන ජවය අතිවිශාලයි.සර් පොන්නම්බලම් රාමනාදන්, සර් පොන්නම්බලම් අරුණාචලම් වැනි වියතුන් මේ ප්‍රදේශයෙන් බිහිවුණා. ඔවුන් රටට, ජාතියට විශාල සේවාවක් කළ අයයි. ජනමාධ්‍යවේදීන් වන ඔබත්, උතුරු - දකුණු සහයෝගීතාවය ගොඩනැඟීමට, සංවර්ධනය ඇතිකිරීමට කටයුතු කළ යුතුයි.තිනකරන් පුවත්පතේ ප්‍රධාන කර්තෘ එස්. තිල්ලයිනාදන් මහතාඋතුරේ දිස්ත්‍රික්ක පහම ආවරණය වන පරිදි මේ ඇසිදිසි - විනිස ජනමාධ්‍ය එක්දින පුහුණු වැඩමුළු පවත්වා තිබෙනවා. එය උතුරේ – දකුණේ සියලුම ජනමාධ්‍යවේදීන්ට සතුටුවිය හැකි කටයුත්තක්.උතුරේ තොරතුරු දකුණට ගලායාම වාගේම දකුණේ තොරතුරු උතුරට ගෙනඒමේ ක්‍රියාදාමයක් අපි සකස් කර ගත යුතුයි. එය ජාතික අවශ්‍යතාවයක් බව කීය. අපට, ඔබට යම් යම් පෞද්ගලික න්‍යාය පත්‍ර තිබෙන්නට පුළුවන්.ඒත් ඒ සියලු න්‍යාය පත්‍ර ජාතිය ගොඩනැගීමේ න්‍යාය පත්‍රය ළඟ එක්තැන් විය යුතුයි යන්න මම පැහැදිලිව ප්‍රකාශ කරනවා.ජාතික රූපවාහිනි සංස්ථාවේ සභාපති ප්‍රවීණ මාධ්‍යවේදී මොහාන් සමරනායක, විවෘත විශ්වවිද්‍යාලයේ නීති පිඨයේ යසෝදරා කදිරගාමර් තම්බි, ඩේලි මිරර් පුවත්පතේ නියෝජ්‍ය කර්තෘ ප්‍රවීණ මාධ්‍යවේදී අල්හාජ් එම්. එස්. අයුබ්, ලේක්හවුස් ආයතනයේ උපදේශක මාධ්‍යවේදී කච්චි මොහොමඩ්, යන මහත්ම මහත්මීහු දේශන පැවැත්වූහ.වැඩමුළුවට සහභාගි වූ මාධ්‍යවේදීන්ට නොමිලේ කැසට් රෙකෝඩර් යන්ත්‍ර හා සහතික පත්‍ර ප්‍රදානය කෙරිණි.මේ අවස්ථාවට රජයේ ප්‍රවෘත්ති අධ්‍යක්ෂ වසන්තපි‍්‍රය රාමනායක, සහකාර ලේකම් එච්. එස්. කේ. ජේ. බණ්ඩාර, සහකාර ලේකම් කේ. පී. ජයන්ත, සහකාර අධ්‍යක්ෂ හිල්මි මොහොමඩ්, ප්‍රධාන ගණකාධිකාරි එම්. ඒ. විජේදාස යන මහත්වරු ප්‍රමුඛ අමාත්‍යාංශ නිලධාරීහු, ප්‍රාදේශීය මාධ්‍යවේදීහු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n11090513</link>
    <topic>රැඳවියන්ගේ පුනරුත්ථාපන කටයුතු නැංවීමට අවබෝධතා ගිවිසුම් දෙකක්</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>බන්ධනාගාරගත වන රැඳවියන්ගේ පුනරුත්ථාපන කටයුතු ඉහළ නැංවීමේ අරමුණෙන් අවබෝධතා ගිවිසුම් දෙකක් අස්සන් කෙරේ.බන්ධනාගාරගත ඒ සමාජගත වන විවිධ පිරිස් නිවැරැදි මාවතකට යොමු කරවීමේ අරමුණින් පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය මෙම අන්තර් අමාත්‍ය වැඩසටහනක් ක්‍රියාවට නැංවීමට පියවර ගෙන ඇත.සමාජගත වන රැඳවියන් රටේ ජාතික වැඩපිළිවෙළට දායක කර ගැනීමේ අරමුණින් ඇමැති චන්ද්‍රසිරි ගජධීර මහතාගේ උපදෙස් පරිදි මේ ගිවිසුම් අස්සන් කිරීමට නියමිත ය.මේ ගිවිසුම් දෙක යෞවන කටයුතු හා නිපුණතා අමාත්‍යාංශය හා අධ්‍යාපන අමාත්‍යාංශය අතර අස්සන් තැබෙන අතර බන්ධනාගාරය තුළ සිදුකරන වෘත්තීය පුහුණු කිරීම ජාතික වෘත්තීය පුහුණු රාමුවකට [N V Q] අනුකූල වන සේ පැවැත්වීමටත් පාඨමාලා ගුණාත්මක හා ශිල්පීය මට්ටමට වර්ධනය වන පරිදි පැවැත්වීමටත් යෝජිතය.අද (05) සවස 2.30 ඩලස් අලහප්පෙරුම ඇමැතිවරයා සමඟ මහනුවර බෝගම්බර බන්ධනාගාරයේ දී හෙට (06) දා උදේ 10.00 ට බන්දුල ගුණවර්ධන අමාත්‍යවරයා සමඟ චන්ද්‍රසිරි ගජධීර ඇමැතිවරයා මේ ගිවිසුම් සඳහා අස්සන් තැබීමට නියමිත ය. මෙහිදී බන්ධනාගාර රැඳවියන්ගේ සාක්ෂරතාව ඉහළ නැංවීමටත් ඔවුන් නොවිධිමත් අධ්‍යාපන වැඩසටහනට දායක කර ගැනීමත් ප්‍රධාන අරමුණු අතර වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=n11090514</link>
    <topic>සුව ඇමැතිගේ බෙහෙත් වට්ටෝරුවට පෞද්ගලික ඔසු සලකින් වැරැදි ඖෂධ</topic>
    <author>සන්ධ්‍යා කරුණාරත්න</author>
    <content>වෛද්‍ය වට්ටෝරුව [Prescrription] ඉදිරිපත් කරමින් රෝගියාට අවශ්‍ය නිවැරැදි ඖෂධ වර්ගය ඉල්ලීම් කළත් එක්තරා පෞද්ගලික ඔසු සලකින් ඒ ඖෂධය වෙනුවට වැරැදි ඖෂධයක් ලබා දීමේ සිද්ධියක් වාර්තා වේ.සෞඛ්‍ය අමාත්‍යවරයාට අවශ්‍ය ඖෂධයක් කාසල් කාන්තා රෝහල අසල පිහිටි පෞද්ගලික ඔසු සලකින් මිලදී ගැනීමට වෛද්‍යවරයකු ගිය අවස්ථාවේ දී මේ නොසැලකිළිමත් ක්‍රියාව පසුගියදා (2)) සිදුවී තිබේ.සෞඛ්‍ය ඇමැති මෛත්‍රීපාල සිරිසේන මහතා ගේ වෛද්‍ය උපදේශකවරයකු ලෙස සේවය කරන වෛද්‍යවරයකු මේ පෞද්ගලික ඔසුසලට ගොස් වෛද්‍ය වට්ටෝරුව ඉදිරිපත් කරමින් අවශ්‍ය ඖෂධය ඉල්ලීම සිදු කිරීමේ දී එය වෙනුවට වැරැදි ඖෂධයක් ලබා දී ඇත. ඔහු වෛද්‍යවරයකු නිසා එය වැරැදි ඖෂධයක් බව පැවසූ විට පසුව නිවැරැදි ඖෂධය ලබා දී තිබේ.විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා වෙත මෙම සිද්්ධිය පිළිබඳ පැමිණිල්ලක් ඉදිරිපත් කිරීමෙන් පසුව ආහාර හා ඖෂධ පරීක්ෂකවරුන් යොදවා මේ පෞද්ගලික ඔසුසල වැටලීම සිදුකර ඇත.නුපුහුණු ඖෂධවේදියකු යොදවා පවත්වා ගෙන ගිය මේ පෞද්ගලික ඔසුසලට විරුද්ධව නඩු පැවරීමට ද කටයුතු කර තිබේ.මේ නොසැලකිලිමත් සිදුවීමට වෛද්‍යවරයකුට මුහුණ දීමට සිදුවීම නිසා වැරැද්ද අවබෝධ කරගැනීමට හැකිවූ බවත් සාමාන්‍ය පුද්ගලයකු නම් ඔහු වැරදි ඖෂධය රැගෙන ගොස් රෝගියාට ලබා දීමෙන් පසුව වෙනත් අකරතැබ්බයකට මුහුණ දීමට සිදුවන බවත් පැවසූ සෞඛ්‍ය ඇමැතිවරයා කියා සිටියේ මෙමගින් පෞද්ගලික ඔසුසල් වැටලීම දිගටම සිදුකළ යුතු බවයි.ඒ අනුව වැල්ලම්පිටිය, දෙමටගොඩ, කොළොන්නාව, අත්තිඩිය, මොරටුව, පාණදුර, ප්‍රදේශවල පෞද්ගලික ඔසුසල් 24 ක් පසුගිය දෙදින (2 – 3) තුළ පරීක්ෂා කිරීමෙන් පසුව අවිධිමත් ලෙස පවත්වාගෙන ගිය ඔසුසැල් 10 කට විරුද්ධව නඩු පැවරීමට විලවුන් උපකරණ හා ඖෂධ අධිකාරිය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109051</link>
    <topic>උණවටුන සංචාරක කලාපයේ ආගමික ස්ථාන රැසක් අනතුරේ</topic>
    <author>ඉමදුව සමුහ – ලංකින්ද නානායක්කාර</author>
    <content>ගාල්ල උණවටුන සංචාරක කලාපයේ බෞද්ධ වෙහෙර විහාරස්ථාන වනසන කණ්ඩායමක් නිසා සංචාරක කලාපයේ ආගමික ස්ථාන රැසක් විනාශ කර දමා ඇතැයි ප්‍රදේශවාසීහු පවසති.මෙම මහා පරිමාණ බරපතළ අපරාධය සිදුකරන්නේ නිදන් ගැනීමේ අරමුණින් බව සහ සුපිරි පන්නයේ හෝටල් ඉදිකිරීමට බව පැවසේ.මේ යටතේ වැල්ලේ දේවාලය හා ඒ අවට පිහිටි විහාරස්ථානය ආශ්‍රිතව පැරැණි විහාරය අසල ප්‍රදේශයේ ගල් කඩා දමා මාවත් ඉදිකර තිබේ. එසේම විහාරස්ථානය ආශ්‍රිත ප්‍රදේශය හා සංචාරක කලාපයේ කසළ දැමීම හා ගිනි තැබීම්ද සිදුවෙන බව ප්‍රදේශවාසීහු පවසති.මේ සංවිධානාත්මක කණ්ඩායම විසින් කරනු ලබන ව්‍යසනයට එරෙහිව කිසිවකුවත් විරුද්ධත්වය පළ කරන්නේ නැත. ඒ ඔවුනට ඇති අනිසි බිය නිසාය.හබරාදූව ප්‍රාදේශීය සභාවේ මන්ත්‍රී සේනක ද සිල්වා මහතා හබරාදූව ප්‍රාදේශීය සභාවට මේ පිළිබඳව දන්වා ඇති අතර එම ප්‍රාදේශීය සභාවේ සභාපති දිල්ෂාන් විදානගමගේ මහතා පැවැසුවේ මේ සිද්ධිය සම්බන්ධව සොයා බලන බවය.හබරාදුව ආසනයේ දේශපාලන අධිකාරිය, හබරාදූව පොලිසිය හා ආරක්ෂක අංශවලින් ප්‍රදේශවාසීහු ඉල්ලා සිටින්නේ මේ විනාශය නතර කිරීමට පියවර ගන්නා ලෙසටය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109052</link>
    <topic>මිතුරා මරා වැළලූ පව සිව් වසරකට පසු පඩිසන් දෙයි</topic>
    <author>මංජුල හිරිපිටිය හෝමාගම සංචාරක</author>
    <content>අවිස්සාවේල්ල පොලිස් බල ප්‍රදේශයට අයත් දීගල ගම්මානය කඳු දිය ඇලි සහ රබර් වතුවලින් සමන්විත සුන්දර ගම්මානයක් වුවද එතරම් සංවර්ධනයක් නොවූ ගම්මානයක් ද වන අතර, මෙහි ජනතාවගේ ප්‍රධාන ජීවිකාව වෙන්නේ තේ දළු නෙළීම සහ රබර් කිරි කැපීමය.මේ ගම්මානයේ ජීවත්වන බොහෝ දෙනකු මෙන් ජයන්ත නැමැති තරුණයාද කිසිවෙකුට කරදරයක් නොවන අයුරින් ජීවත් වූ අයකු විය. ජයන්තගේ මව ඔහු කුඩා කාලයේදීම මිය ගිය නිසා පියාත් සහෝදරියත් දෙදෙනා සමඟ එකට ජීවත් වී ඇත. මෙසේ ජීවත් වූ ජයන්තට පැවැති යම් මානසික ආබාධයක් නිසා ඔහු එතරම් පාසල් අධ්‍යාපනය ලබා නැති අතර ගම්මානයේ සිනත් නැමැති නමගිය අපරාධකරුවකුගේ ඇසුරට එක්වී ඇත.වයස අවුරුදු තිස් හතක් වන “සනත්” දීගල ගම්මානයම බියට පත් කරමින් නීතිවිරෝධී මත්පැන් ඇතුළු ජාවාරම් රැසක් කරගෙන ගිය පුද්ගලයකු වන අතර මොහුට ඇති බිය නිසා, මොහු මොන දේ සිදු කළත් එයට විරුද්ධව යෑමට ගම්මානයේ ජනතාව බිය වී ඇත.මෙසේ කාලය ගත වෙද්දී 2007 වසරේදී යම් දිනක සිට ජයන්ත ගම්මානයෙන් අතුරුදන් වී ඇති බවට කලක් ගතවූ පසු ඔහුගේ පියා 2009 - 05 – 04 දින අවිස්සාවේල්ල පොලිසියට, පැමිණිල්ලක් කර තිබේ.මේ සමඟ පොලිස් පරීක්ෂණ ආරම්භ කිරීමෙන් පසු ගම්මානයේ අනිල් ශාන්ත නැමැත්තකු අත්අඩංගුවට ගෙන අධිකරණයට ඉදිරිපත් කිරීමෙන් පසු වසරක පමණ කාලයක් රක්ෂිත බන්ධනාගාර ගතව සිට ඇප මත මුදා හැර සිටී.මෙසේ සිටියදී අවිස්සාවේල්ල ii සහකාර පොලිස් අධිකාරී ඩී.එස්. එස්. සූරියආරච්චි මහතාට ජයන්තගේ ඝාතනය සම්බන්ධයෙන් වැදගත් තොරතුරත් දැන ගන්නට ලැබී තිබේ. සහකාර පොලිස් අධිකාරිවරයා වහාම එම තොරතුර පිළිබඳව සීතාවක පොලිස් කොට්ඨාසය භාර පොලිස් අධිකාරී අතුල වීරසිංහ මහතාව දැනුවත් කිරීමෙන් පසු ඒ මහතාගේ උපදෙස් මත, සහකාර පොලිස් අධිකාරී සූරිය ආරච්චි, අවිස්සාවේල්ල පොලිස් ස්ථානාධිපති අශෝක කුමාර යන මහත්වරුන්ගේ මෙහෙයවීමෙන් ඉදිරි පරීක්ෂණ පැවැත්වීමට අවිස්සාවේල්ල පොලිසියේ නොවිසඳුන අපරාධ ඒකකයේ ස්ථානාධිපති උප පොලිස් පරීක්ෂක එච්.ඒ. සුජිත් මහතාට පැවරිණ.ඒ මහතාට සහාය වීමට පො. සැ. (42630) නිශ්ශංක, පො. සැ.(31842) සරත් පො.කො. (48747) සෝමවීර, යන නිලධාරීන්ද එක්විය. මෙහිදී උප පොලිස් පරීක්ෂක සුජිත් ඇතුළු කණ්ඩායම දැඩි පරිශ්‍රමයක් දරා, ප්‍රධාන සැකකරු අත්අඩංගුවට ගැනීමෙන් පසු ජයන්තගේ ඝාතනයේ සුලමුල හෙලි වී ඇත.ඝාතනයේ ප්‍රධාන සැකකරු වන සනත්ගේ ගජමිතුරන් දෙදෙනා අනිල් ශාන්ත කුමාර සහ ලලිත් ජයවර්ධනයි. 2007 වසරේදී යම් දිනක මත්පැන් පානය කරමින් සිටියදී මතු වූ දෙයක් හේතුවෙන් සනත් ගිනි අවියකින් ජයන්තට වෙඩි තබා තිබේ. අනතුරුව තිදෙනාම එක්වී ජයන්තලාටම අයත් ඉඩමකට ඔහුගේ මළ සිරුර ගෙනවිත් තිබේ.දින දෙකකට පසු එහි වළක් කපා නරක් වී තිබූ ජයන්තගේ සිරුර කඹයක ආධාරයකින් වළට දමා වසා දමා ඇත. මේ සිද්ධිය දීගල ගම්මානය පුරා පැතිර ගිය නිසාම, සනත් ජයන්තගේ සිරුර වළ දැමූ පසුදිනම රාත්‍රියේ තනිවම පැමිණ සිරුර ගොඩගෙන සරම් දෙකකට සිරුරේ කොටස් දමගෙන ගොස් දීගල ගම්මානයට නුදුරුව පිහිටි සීතාවක ගඟ හරහා ඇති පාලමක් මතට ගොස් සිරුර ගඟට විසිකර දමා තිබේ.2011 - 08 – 24 දින ප්‍රධාන සැකකරු සනත් නැමැති අය අත්අඩංගුවට ගැනීමෙන් පසු සෙසු සැකකරුවන්ද අත්අඩංගුවට ගැනීමට හැකි වී තිබේ.ඝාතනය සිදු කිරීමට යොදාගත් ගිනි අවිය අත්අඩංගුවට ගැනීමට පොලිසිය වැඩිදුරටත් පරීක්ෂණ පවත්වයි.සැකකරුවන් අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කර තිබේ. ප්‍රධාන සැකකරු පොලිස් අත්අඩංගුවට පත්වීමත් සමඟ දීගල ගම්මානයේ ජනතාවට තිබූ විශාල කරදරයක් පහවී ඇතැයි ගම්වාසීන් පොලිසියට පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109056</link>
    <topic>නාලනීගේ ‘කළු කුමාරයා’ මෝහනයෙන් පසු එළියට</topic>
    <author>ඉමදූව සමූහ - ලංකින්ද නානායක්කාර</author>
    <content>මහවැලි නිම්නයේ අගට කලාපයක් එන ගමකි. ඒ ගම සත්තකින්ම සුන්දරය. තැන තැන විසිරුණු කුඹුරු යායන් මනහරය. කිරිගව පාලනය කරන ගොවියන්ගෙන් අඩුවක් නොමැති මේ ගම කිරිවලින්ද අඩුවක් නොවීය.මේ සුන්දර ගම්මානයේ නාලනී නම් රුවැති රුවැත්තියක වූවාය. නාලනී පවුලේ බාලම දියණිය වූවාය. ඇයට වඩා වයසින් වැඩි දියණියන් හයදෙනෙක් ඇයගේ සහෝදරියන් වූවාය.නළා ගෙදර දියෙස්ගේ බිරිය මිය ගියත් මළ ගෙවල්වල දානමය පින්කම්වල බෙර වාදකයකු ලෙස හා නළා වාදකයකු ලෙස සරිකරගත් වැටුපෙන් තම දියණියන් හත්දෙනා රැකබලා ගත්තේය.රුවැති දියණියන් සියල්ලම උණු කැවුම් වාගේ දීග දෙන්නට දියෙස් මහතාට හැකි විය. දෑවැද්දක් නොමැතිව රුවැති දියණියන් මනාලයෝ සියල්ලක්ම වාගේ හඳ ඇති රැයක මෙන්ම හඳ නැති රෑ දිනවලද හොර රහසේම පන්නන් ගියෝය.නමුත් රුවැති නාලනී සොයා කිසිම පෙම්වතකු පැමිණියේ නැත. දියස් මහතා හා නාලනී දියණිය පමණක් ගෙදර වාසය කළාය. එතරම් අගහිඟකම් නොතිබුණත් සැහැල්ලුවෙන් ජීවත් වූ ඔවුන් හුදකලාව ජීවත් වීමට පි‍්‍රය කළෝය.හිටිහැටියේ දියෙස් මහතා රෝගාතුර විය. දියෙස් මහතා කා අතරත් ජනපි‍්‍රය වී සිටියේ නළා ගෙදර දියෙස් යන ආදර නාමයෙනි.පිරිසුදු කමක් නොතිබුණ නළා ගෙදර දියෙස් නිතරම අපිරිසුදු කමින් ජීවත් වන්නට විය. ලෙඩ ඇෙඳ් සිටි නළාගෙදර දියෙස් මහතා හිටිහැටියේම මිය ගියේය.හුදකලාව ජීවත්වූ නාලනී බලන්නට තම සහෝදරියන් හිටි හැටියේ පැමිණෙන නමුත් ඇය හුදකලාවම ජීවත් වූවාය.අහළ පහළ ගෙවල්වල කාන්තාවෝ ඇයගේ තනි නොතනියට සිටියෝය.ගංගාව පැත්තෙන් කුඹුක් ගස් අස්සෙන් මෝහිණී එනවා මම දැක්කා. පුළුන් ගොඩක් වාගේ ඇතිරිල්ලක් මත පාවෙලා අපේ ගෙවල් පැත්තට එනවා.කුඹුක් ගස් අස්සෙන් එක්වරම මතු වන මෝහිණී වළාකුළු අස්සේ සැඟ වෙනවා. හරිම ලස්සනයි. කවදාවත් මූණ පෙන්නන්නේ නෑ.නාලනී තම නිවස අසල ගෙවල්වල කාන්තාවන් සමග පැවැසුවාය.නාලනීගේ මේ කතාව ගමම දෙවනත් කරන්නට විය. අඳුර වැටෙත්ම නින්දට යන ගම්හු තම බිරින්දෑවරුන් හෝ දියණියන් සැඳෑ ජාමයට ගොම්මන් වෙලාවට ගෙයින් එලියටවත් පා නොතබන්නට වගබලා ගත්හ.මේ අතර එක් දිනක් නාලනී මරලතෝනි දෙමින් එක්තරා හැන්දෑවක ගඟ පැත්තේ නාන තොටුපලක් අසළ සිට දිව ආවාය.මිදුලේ ඇදවැටුණ ඇය ඔන්න ඔන්න මෝහිණී එනවා මෙන්න මේ පැත්තෙන් ගොපළු යකා එනවා කියමින් හූ කියමින් හැසිරෙන්නට වූවාය.ඇයගේ මේ රංගනය නිසාම ගමෙහි කාන්තාවෝද බියපත් වූහ.නාලනීගේ සොහොයුරියන් අපේ බාල නගාට යකෙක් වැහිලාලු පෙරේතයෙක් වැහිලා කියමින් දේවාල ගානේ ගියෝය. භාර හාර කම් කර කටයුතු කළද තොවිල් පවිල් නටන්නද නාලනීගේ සහෝදරියෝ අමතක නොකළාය.තොයිල් හත අටක් සිදු කළ නමුත් නාලනීගේ යක්‍ෂයා හෝ මෝහිණී හෝ නාලනී අතහැර නොගියාය. හිටිහැටියේ ඇසෙන්නා වූ නළා හඬ සමඟ ගෙජ්ජි හඬ ඇසෙන බවත් නාලනී කියන්නට වූවාය.විදුල අධි මනෝ විද්‍යා සංගමයේ සාමාජිකයන්ට දැන ගැනීමට හැකිවී මනෝ චිකිත්සක පී. එන්. විද්‍යා කුලපති, මනෝ චිකිත්සක ඩී. ටී. කරුණාතිලක, මනෝ ට්ඛ්ත්සක පි‍්‍රයන්ත අංගෙකුඹුර, හම්බන්තොට රෝහල් වෛද්‍ය අසංක විද්‍යාකුලපති, ගණකාධිකාරී රවින්ද්‍ර ආරු මන්ත්‍රී සහ රුහුණු විශ්ව විද්‍යාලයේ ඩබ්ලිව්. වී. පී. එන්. නයන රංග මහතා ප්‍රමුඛ පිරිස නාලනී සොයා ගියහ.ඔවුහු එන බව දැනගත් ගම්වාසීහු නාලනීගේ ගෙදර පැමිණ සිටියෝය. නාලනී නිවස ඉදිරිපිට වැලි මිදුලෙහි පුටුවක හිඳුවා ගම්වාසීහු බලා සිටියදීම විද්‍යා කුලපති මහතා නාලනී මෝහනයට පත් කළාය. මේ හැම දෙයක්ම කළේ මමමයි. මට හිතුණා මගේ තාත්තා මැරුණයින් පස්සේ පේ‍්‍රතයෙකු වේවිය කියලා භූතයෙක් වේවි කියලා මට හිතුනා. තාත්තා ජීවත්ව සිටිය කාලයෙත් අපිරිසුදුව තමයි හිටියේ.පිනට දහමට දුන්නේ නෑ. තාත්තා යකෙක් වෙලා. අපේ හරක් පට්ටියේ කිරි දොවනවා වාගේ මම දැක්කා. නිකම් මට එහෙම මැවිලා පෙනුණා.මෝහිණී වගේ අවතාර ගඟ දිගේ එනවා දැක්කා. මට ඒවගේ පෙනෙනවා. ඒ වගේ දැක්කා. තාත්තා නළා පිඹින රස්සාව තමයි කළේ. මම තමයි නළාව පිම්බේ තාත්තා රස්සාවට පිම්බ නළාව මම කොට්ටේ අස්සේ සඟවලා මහ රෑට පිඹිනවා.ගඟ අයිනේ තොටුපල ළඟ හැන්දෑවට හැංගිලා ඉඳලා ඒ නළාව මම පිම්බා. පස්සේ මම ගොයම් ගහක පතුරු දෙකක් එක්කරලා හදාගත්ත පොඩි කෑල්ලක් දිව යට හංගාගෙන පිම්බා, කෑගහන ශබ්දය සමඟම මට නළා ශබ්දය ඇති කරන්න හැකි වුනෙත් ඒ නිසා බව ඇය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109057</link>
    <topic>නෑනණ්ඩියට පාඩමක් ඉගැන්වීමට ගිය බාල මස්සිනාට කරාටේ ප්‍රහාරයක්</topic>
    <author>තෙන්නකෝන් කුලසේකර සමග ගයාන් රාජපක්ෂ</author>
    <content>නෑණන්ඩියගේ අනියම් පෙමට එරෙහි වූ බාල මස්සිනාට අසල්වාසීන් බලා සිටියදී ‘කරාටේ ජූඩෝ’ ප්‍රහාර එල්ල කැර අමුතු පාඩමක් ඉගැන්වූ පුවතක් හොරොව්පොතාන ප්‍රදේශයෙන් වාර්තා වේ’හොරොව්පොතාන නගරය සමීපයේ පදිංචි ඇය තිදරු මවකි. වයස අවුරුදු තිස් පහකි.සැමියා පෙදරේරුවෙකි. ඇය දකුණු පළාතේ උපන් හැඩකාරියෙකි. සැමියා කේඩෑරී වී ගිය සිරුරක් හිමි නිහඬ පුද්ගලයෙකි.කාලය ගෙවී යද්දී ඇය ප්‍රදේශයේ චීවරධාරියකු සමග තහනම් ගහේ ගෙඩි රස කැර කැර කන්නට පටන් ගත්තේ ගම්වාසීන්ගේ තර්ජන ගර්ජන ද නින්දා අපහාස ද උසුළු විසුළු මධ්‍යයේය.ඇගේ සැමියාගේ බාල සොයුරා ආරක්ෂක අංශයක සේවය කරයි.ඔහු පසුගියදා නිවාඩුවකට ගෙදර ආවේය. අයියාගේ හාමිනේ පිළිබඳ පුවත ඔහු කන වැකින. ඉන් බලවත් කෝපයට පත් ඔහු සිය වැඩිමහල් සොයුරා හමුවී කරුණු විමසීය. ගැමියන් කියන කතාන්තරය සත්‍ය බව අයියා මල්ලිට පැවසුවේ කඳුළු සලමිනි.ඇඟේ ශක්තියට හිතේ ශක්තිය ගැනීමට මත්පැන් පානය කළ සෙබලා සිය නෑණන්ඩිිය හමුවීමට ගියේ සිංහ විලාසයෙනි. ඔහු ඇගෙන් කරුණු විචාලේය.“ඔව් ඒක ඇත්ත උඹට මොකද තියෙන රුදාව“ යැයි ඇය පෙරළා ඇසුවේ යුද්ධ ප්‍රකාශ කරමිනි.“උඹ මගේ අයියගේ ගෑණි. ඌ තවම මැරිලා නැහැ. ඒ සෙල්ලම් මෙහෙ බෑ. උඹ මාතරට ගිහිං ජවුසං නටපන්” කියමින් තරුණයා ඇයට පහරක් ගැසීමට අත එසවීය. ගත වූයේ සුළු මොහොතකි. ඇය එල්ල කළ පා පහරින් පුංචි මස්සිනා කපා ලූ ගසක් මෙන් බිම ඇද වැටිණ.ඔහුගේ ඇඟ මත වාඩි වූ නෑණන්ඩිය ඔහුට අතින් පයින් සිත් සේ පහර දෙද්දී අසල්වාසීහු වට වී බලා සිටියහ. ඇයට එරෙහි වීමට කිසිවකු තුළ ශක්තියක් නොවිණ.ව්‍යාඝ්‍ර දේනුවක සේ කෝපාවිෂ්ඨව සිටි ඇය ඔහුගේ ඇදුම් ඉරා දැමීය. අවසානයේ ඔහුගේ යට ඇඳුම ද ඉරා දැමූ ඇය එය අසල වූ පඳුරක් මතට වීසි කළාය. අසල්වාසීන්ගේ හූ හඬ මැද්දේ ඇය ගොරවමින් නිවස දෙසට ගිය අතර බලවත් සේ ලජ්ජාවට පත් වු මස්සිනා උපන් ඇඳුමෙන්ම තම නිවස දෙසට දිව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109053</link>
    <topic>නව කෝටියේ බුදු පිළිමය මිලදී ගන්න වෑන් රථයෙන් පොලිසිය එයි</topic>
    <author>මතුගම සංචාරක</author>
    <content>දිවයිනේ විවිධ ප්‍රදේශවලින් පැමිණි පිරිස් නුගේගොඩ විදේශ රැකියා ඒජන්සි ආයතනයකදී කළ කතා බහ නිසා මතුගම පොලිසියට දඹ රන්පිළිමයක් අත්අඩංගුවට ගැනීමට හැකි විය.මෙම විදේශ රැකියා නියෝජිත ආයතනයෙන් ජපානයට රැකියා සඳහා යාමේ බලාපොරොත්තුවෙන් මතුගම බදුරලිය දඹුල්ල ප්‍රදේශවලින් ඉල්ලුම්කරුවෝ පැමිණ සිටියහ. මතුගමින් ගිය පිරිස සතුව අවශ්‍ය මුදල් නොතිබුණි. එහෙත් රන් පිළිමයක් අලෙවි කිරීමට ඇති බව සඳහන් කළේය.මේ තොරතුරු අසා සිටි දඹුල්ලෙන් පැමිණි පිරිස පිළිම අයිතිකරුවන්සමග හිතවත්වී පිළිමය පිළිබඳ තොරතුරු සහ දුරකතන අංකද ලබා ගත්හ.රන් පිළිමය මීගමුව ප්‍රදේශයේ මුස්ලිම් ජාතිකයකුට විකිණිය හැකි බවද ඔවුහු දැනුම් දුන්හ. දඹුල්ලෙන් පැමිණි පිරිස දඹුල්ලේ පොලිසියේ බුද්ධි අංශයට සියලු තොරතුරු ලබා දුන්හ.දඹුලු පොලිසිය මතුගම පොලිසියේ බුද්ධි අංශයට එම තොරතුරු දුන්නේය.ඔවුහු සූක්ෂ්ම ලෙස පරීක්ෂණ සැලසුම් කළහ.බුද්ධි අංශ නිලධාරීහු මීගමුවේ මුස්ලිම් ජාතිකයන් ලෙස වෙස්වලා ගෙන රන් පිළිමය හිමිකරුවන් සමග දින ගණනක් කතා බහ කොට රුපියල් කෝටි නවයකට පිළිමය මිලදී ගැනීමට සූදානම් කැර ගත්හ. අවසන් වශයෙන් බුදු පිළිමය පරීක්ෂා කිරීමට බුද්ධි අංශයේ නිලධාරීන් දෙදෙනක් වෙස් වලාගෙන මතුගම යට්ටෝවිට නිවසට ගියහ. ඔවුන් එය පරීක්ෂා කරන අතරේ හිමිකරුවන්ට කීවේ මීගමුවේ මුස්ලිම් ජාතිකයින් දෙදෙනා මුදලුත් රැගෙන පිළිමය රැගෙන යාමට තව පැය කිහිපයකින් එන බවයි.වෙස්වලාගෙන සිටි බුද්ධි අංශ නිලධාරීන් දෙදෙනා සියල්ල සුදානම් බව මතුගම පොලිසියට දැනුම් දුන්නේය.මුස්ලිම් ජාතිකයන් දෙදෙනා රැගත් වාහනය වෙනුවට පැමිණියේ පොලිස් වාහන කීපයකි.පිළිමයේ හිමිකරුවෝ නොසිතූ අයුරින් මතුගම පොලිසියේ අත්අඩංගුවට පත්වූහ.සැකකරුවන් මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු සැප්තැම්බර් 08 දක්වා රිමාන්ඩ් භාරයේ තැබීමට නියම විය. මතුගම සහකාර පොලිස් අධිකාරී චන්දන ජයසිරි කොඩිතුවක්කු මතුගම අපරාධ අංශයේ ස්ථානාධිපති ඊ. එස්. ධර්මපි‍්‍රය, උප පොලිස් පරීක්ෂක එස්. සෙනෙවිරත්න යන මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109054</link>
    <topic>මාලඹේ ත්‍රිරෝද රථ රියැදුරකු රවටා ගෙන ගොස් කැකිරිහේන කැලෑවකදී අත් පා බැඳ පහරදීලා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>විදේශගත බිරිය මාස් පතා එවූ මුදල් එකතු කර ත්‍රිරෝද රථයක් මිලදී ගත් මාලඹේ කොටුඅරාව පාරේ උදිත ප්‍රේමරත්න නැකැත් වේලාවක් බලා එය ධාවනයේ යෙදවූ දින රාත්‍රියේදී ත්‍රාසජනක සිද්ධියකට ඔහුට මුහුණ පෑමට සිදු විය. අත් විඳී සිද්ධිය මුල්ලේරියාව මූලික රෝහලේ අධිකරණ වෛද්‍ය නිලධාරිවරයා ඉදිරියේ ඔහු විස්තර කළේය.කුඩා දියණිය සමග මම ගෙදර ඉන්නේ තනිවමයි. ඉඳහිට මගේ නංගි අවිත් දුක සැප බලා යනවා.ත්‍රිවිලරය ගෙන ආ දිනට පසුදා හිමිදිරියේ නාඳුනන දෙදෙනකු පැමිණ ගමනක් යාමට මාව එකඟ කර ගත්තා.දුව හඳුනන නිවසක නතර කොට මම ඔවුන් සමග ගියා. මාලඹේ කැකිරිහේන ප්‍රදේශයේ කැලෑ ප්‍රදේශයක රථය නවාත අපි ගොස් බඩු ටික අරන් එමුයි ඔවුන් යෝජනා කළා.එහි යාමට මම අදි මදි කරනව විට බයවෙන්න එපා මේක අපේ පුරුදු පැත්ත. තුන්දෙනාම ගිහින් බඩු මුට්ටු ටික ගෙන එමු. බජාජ් එකට මොකුත් වෙන්නෙ නැහැ.කියා ඔවුන් කීවා. මා ඔවුන් සමග ගියා. ටික දුරක් ගොස් සඟවා තිබු රෙදි පටි ගත් දෙන්නා මගේ මුහුණත් අත්පයත් බැන්දා. යකඩ පටියකින් අතට පයට හිසට දිගින් දිගටම පහහර දුන්නා.අපේ ගේ කඩල, අරගත්තු සල්ලියි බඩු ටිකයි දීපන්. නැත්නම් උඹව මරණවා යැයි තර්ජනය කළා. මම ගත්ත බඩුවකුත් නෑ සල්ලිත් නෑ.මා කීවද ඔවුන්ගේ පහරදීම නැවතුනේ නැහැ. පැය දෙකක් විතර පහරදී මාව ත්‍රිවිලරයට ගෙන එක් අයකු එය පදවාගෙන අපේ ගෙදරට ආවා. නිවසේදීත් තර්ජනය කොට පහර දෙන්නට පටන්ගත්තා. වතුර පොව පොවා ගැහුවා.හිරු උදා වුවත් නොනවත්වා පහර දුන්නා. මෙවිට නංගී ගෙදර ආවා. පහරදුන් දෙදෙනා පැන දිව්වා. පසුව තවත් කෙනකුගේ ආධාරයෙන් නංගි මාව තලංගම පොලිසියට රැගෙන ආවා. එතනින් මාව රෝහලට ඇතුළත් කළා.තලංගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=r1109055</link>
    <topic>අඩු වයසේ දැරියක සමඟ පුතා විවාහ වුණා</topic>
    <author>මොනරාගල සමූහ - කේ. බී. රත්නායක</author>
    <content>මියගොස් ඇත්තේ මගේ පුතා වන දිමුතු සාරංග කුමාරයි. ඔහු කලක් හමුදාවට බැඳී සේවාව කළා.ඉන්පසු එයට නොයෑම නිසා ඉවත් කළා. ඊට පසු ඔහු ගමේ යහළුවන් සමග එක්වී මත්පැන් බීමට පුරුදු වුණා. කවුරුත් කියන දෙයක් ඇහුවේ නෑ.හිතුවක්කාර ජීවිතයක් ගත කළා.ඔක්කම්පිටිය බුරුතගොල්ල පඟුරුවැල් ආර යන ලිපිනයේ පදිංචි හපුආරච්චිගේ ජිනදාස (51) එසේ පැවසුවේ වස පානය කිරීමෙන් මියගිය බුත්තල දික්යායේ පදිංචිවී සිටි එච්. සාරංග දිමුතු කුමාර නමැති දහනම හැවිරිදි තරුණයකුගේ මරණය පිළිබඳ බුත්තල දික්යායේ දී පැවැත්වුණු හදිසි මරණ පරීක්ෂණයේ දී සාක්ෂි දෙමිනි.මොනරාගල මාරාව හදිසි මරණ පරීක්ෂක පී. එම්. ජේ. අප්පුහාමි මහතා විසින් මේ හදිසි මරණ පරීක්ෂණය පැවැත්විණි.එහිදී වැඩිදුරටත් සාක්ෂි දුන් එච්. ජිනදාස නැමැති අය මෙසේ ද කීය.මෙසේ හිතුවක්කාර ලෙස ජීවත් වූ අතරතුර ලාබාල වයස්කාරියක සමග ප්‍රේම සම්බන්ධයක් ඇති කර ගැනීම නිසා ඔහුට විරුද්ධව වැල්ලවාය අධිකරණයේ නඩුවක්ද විභාග වෙමින් තිබුණා.පසුගිය අප්‍රියෙල් මාසයේ ඔහු මගේ බිරියගේ අක්කාගේ බුත්තල දික්යායේ පිහිටි නිවසට ගොස් එහි සිටියා.එහිදී රැකියාවක් ලෙස ගඩොල් කැපීම කළා. මා වරින් වර ඔහු බැලීමට ගිය නමුත් ඔහු අපේ නිවසට පැමිණියේ නෑ.පසුගියදා මා නිවසේ සිටින විට සවස හයයි තිහට පමණ දික්යායේ නිවසින් මට දුරකතන ඇමතුමක් ලැබුණා. “රාලහාමි වස බීලා” කියා.මා මෙහි පැමිණ පුතාගේ මළ සිරුර හඳුනා ගත්තා. මරණය ගැන මට කිසිම සැකයක් නෑ.හිතුවක්කාර ජීවිතයක් ගත කළ පුතා ඒ ගැන සිත කලකිරී වස පානය කර ජීවිතය නැති කර ගත් බව මා කියනවා.බුත්තල රෝහලේ දිස්ත්‍රික් වෛද්‍ය නිලධාරි පීරිස් මහතා පශ්චාත් මරණ පරීක්ෂණය පැවැත්වීය. වෛද්‍ය වාර්තාව හා ඉදිරිපත්වූ සාක්ෂි පදනම් කර ගත් හදිසි මරණ පරීක්ෂකවරයා මෙය වස පානය කිරීමෙන් සිදුකර ගත් සිය දිවි හානි කර ගැනීමක් බවට තීරණය කෙළේය.බුත්තල පොලිසියේ පොලිස් පරීක්ෂක දිසානායක, පොලිස් සැරයන් සේනාධීර යන නිලධාරීහු සාක්ෂි මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109051</link>
    <topic>පළමු ටෙස්ට් තරගයේ ජය ඔස්ට්‍රේලියාවට</topic>
    <author>වර්නන් ගුණසේකර ගාල්ලේ සිට</author>
    <content>සුපිරි ක්‍රීඩක මුත්තයියා මුරලිදරන් ජගත් ටෙස්ට් පිටියෙන් සමුගැනීමෙන් පසුව මෙතෙක් ටෙස්ට් ජයග්‍රහණයක් අත්කර ගැනීමට අපොහොසත්ව සිටින ශ්‍රී ලංකාවට තවත් පරාජයක් උරුම කර දෙමින් ඔස්ට්‍රේලියාව පෙරේදා ගාල්ල ජාත්‍යන්තර ක්‍රීඩාංගණයේදී පළමු ටෙස්ට් තරගය ලකුණු 125 කින් ජය ගත්තේය. ශ්‍රී ලංකාව අවසන් වරට සහභාගි වූ ටෙස්ට් තරග 9 දීම ජයග්‍රහණයක් වාර්තා කර නැත.ලකුණු 379ක ජයග්‍රාහී ඉලක්කයකට මුහුණ දුන් ශ්‍රී ලංකාව පෙරේදා තරගයේ සිවුවැනි දින සවස තේ පානයට පෙර ලකුණු 253 කට දැවී ගියේය.මහේල ජයවර්ධන හා ඇන්ජලෝ මැතිව්ස් ප්‍රබල සටනක් කළද ඔවුන් හමුවේ තිබුණේ තරණය කිරීමට ඉතාමත් දුෂ්කර ‘කන්දකි’. 6 වැනි කඩුල්ල වෙනුවෙන් එක්වූ මේ දෙදෙන ඕවර 51යි පන්දු 4කදී ලකුණු 142ක් එක් කළද, ශ්‍රී ලංකාව ට බලාපොරොත්තු ඇති කරවමින් තිබූ ඒ අගනා සබඳතාව රයන් හැරිස් විසින් බිඳ දමනු ලැබිණි. ආරම්භක වේග පන්දු යැවූ හැරිස් ලකුණු 62කට කඩුලු 5ක් ලබා ගත්තේය. මහේල ලකුණු 105 ක්ද, මැතිව්ස් ලකුණු 95 ක්ද රැස් කළහ.මේ ජයග්‍රහණයත් සමග ඔස්ට්‍රේලියාව ශ්‍රී ලංකාවේදී ශ්‍රී ලංකාව 6 වතාවක් පරදවා තිබේ. මෙය 2006 වසරෙන් පසුව ඔස්ට්‍රේලියාව ඉන්දියා උප මහාද්වීපයේ ලබා ගත් ප්‍රථම ටෙස්ට් ජය වෙයි.පූර්ණ කාලීන ඔස්ට්‍රේලියානු ටෙස්ට් නායකයා ලෙසින් මයිකල් ක්ලාක්ගේ පළමු ජයග්‍රහණය වන මෙය හිටපු නායක රිකී පොන්ටිං ක්‍රීඩා කළ 100 වැනි ටෙස්ට් ජය ද වෙයි.පෙරේදා සිවුවැනි දින තරගය පෙරවරු 9.45ට ආරම්භ වූවද වැසි පතිත වීම හේතුවෙන් මිනිත්තු 13කට පසුව තරගය නතර කෙරිණි.තරගය යළි ආරම්භ වූයේ පෙරවරු 11.03 ට ය. දිනයේ 12 වැනි ඕවරයේදී මැතිව්ස්ගේ අර්ධ ශතකය වාර්තා විය. ඔහු එම අර්ධ ශතකය ලබා ගත්තේ මිචල් ජොන්සන් ට පිට පිට හතරේ පහර 2ක් එල්ල කරමිණි. මෙය මැතිව්ස්ගේ තෙවැනි ටෙස්ට් අර්ධ ශතකය විය. පන්දු 93කින් ලබා ගත් එම අර්ධ ශතකයට හතරේ පහර 7ක් ඇතුළත්ව තිබිණි.මහේල ජයවර්ධන හා ඇන්ජලෝ මැතිව්ස් අතර 6 වැනි කඩුල්ල වෙනුවෙන් ශතක සබඳතාව පන්දු 216කින් (ඕවර 36) වාර්තා විය. මේ වන විට මහේල පන්දු 193කින් ලකුණු 80ක් රැස්කර ගෙන ගාල්ල ක්‍රීඩාංගණයේ මෙතෙක් පැවැති ටෙස්ට් තරගවල සිවුවැනි ඉනිමේ වැඩිම පෙෘද්ගලික ලකුණු සංඛ්‍යාවක් ලබා ගත් ක්‍රීඩකයා බවට පත්ව සිටියේය. මීට පෙර මෙහි සිවුවැනි ඉනිමක වැඩිම ලකුණු ප්‍රමාණය වූ 74 (පන්දු 209)කින් වාර්තා කර තිබුණේ දකුණු අප්‍රිකාවේ ග්‍රැහැම් ස්මිත් ය. ඒ 2004 වසරේදීය. දිවා ආහාරය දක්වා තම කඩුලු ආරක්ෂා කර ගැනීමට මහේල හා මැතිව්ස් සමත් වූ අතර ඒ වන විට ශ්‍රී ලංකාව කඩුලු 5කට ලකුණු 187ක් රැස්කර ගෙන සිටියේය. දිවා ආහාරයෙන් පසුව ඕවර 2ක් අවසානයේ එළැඹුනු ශ්‍රී ලංකා දෙවැනි ඉනිමේ 81 වැනි ඕවරයේදී ඔස්ට්‍රේලියානුවෝ දෙවැනි නව පන්දුව ලබා ගත්හ. ඒ වන විට මුළු ලකුණු සංඛ්‍යාව 190ක් විය.83 වැනි ඕවරයේදී මහේල ජයවර්ධනගේ 29 වැනි ටෙස්ට් ශතකය වාර්තා විය. රයන් හැරිස්ගේ වේග පන්දුවකට ‘ගලී’ ස්ථානය පසුකර යන සේ එල්ල කළ හතරේ පහරකින් එම ශතකය සම්පූර්ණ විය. මුල් පිතිකරු පෙලේ බිඳ වැටීමෙන් පසු එල්ල වූ පීඩනය මධ්‍යයේ මහේල ලබා ගත් මේ ශතකය ඉතාමත් විශිෂ්ට එකක් විය. පන්දු 229කින් වාර්තා වූ එම ශතකය ට හයේ පහරක් හා හතරේ පහර 14ක් ඇතුළත්ව තිබිණි.ශ්‍රී ලංකාව මේ තරගයේදී ගාල්ල ක්‍රීඩාංගණයේ ටෙස්ට් තරගයක සිවුවැනි ඉනිමේ වැඩි ම මුළු ලකුණු ප්‍රමාණය වාර්තා කළේය. මීට පෙර මෙහි වැඩි ම මුළු ලකුණු සංඛ්‍යාව වූ කඩුලු 9 ට 210 එංගලන්තය විසින් වාර්තා කර තිබිණි.95 වැනි ඕවරයේදී, මැතිව්ස් ශතකය පෙනි පෙනී තිබියදී වොට්සන්ගේ පන්දුවක් කෙළින් ම කඩුල්ලේ වැදීමෙන් මැතිව්ස් ලකුණු 95කට දැවී ගියේය. මිනිත්තු 238ක කාලයක් පන්දු 191කට මුහුණ දුන් මැතිව්ස් හතරේ පහර 13ක් එල්ල කළේය.96 වැනි ඕවරයේ නේදන් ලයන්ගේ පන්දුවකට සුරංග ලක්මාල් ‘මිඩ් ඕන්’ ස්ථානයට ඉහළින් එල්ල කළ උඩ පන්දුව ජොන්සන් පිටුපසට දුව ගොස් රැක ගැනීමත් සමග තරගය අවසන් විය. මේ තරගයේ වීරයා තේරීම පහසු කාර්යයක් නොවීය.කඩුලු 5 බැගින් ලබා ගත් පන්දු යවන්නන් තිදෙනෙකු ම (නේදන් ලයන්, රංගන හේරත්, රයන් හැරිස්) දෙපිළේ ම සිටියහ. අවසානයේ, ජයග්‍රාහී අත්තිවාරම දමා ඔස්ට්‍රේලියාව පළමු ඉනිමේදී මුළු ලකුණු 273ක් කරා ගෙන යමින් ලකුණු 95ක් වාර්තා කළ මයිකල් හසී ‘තරගයේ වීරයා’ ලෙස නම් කෙරිණි. ඔස්ට්‍රේලියාව පළමු ඉනිම සියලු දෙනා දැවී 273 (ඕවර 86.4)ශ්‍රී ලංකාව පළමු ඉනිම සියලු දෙනා දැවී 105 (ඕවර 50)ඔස්ට්‍රේලියාව දෙවැනි ඉනිම සියලු දෙනා දැවී 210 (ඕවර 59.2)ශ්‍රී ලංකාව දෙවැනි ඉනිමඅතිරේක 03මුලු ලකුණු සියලු දෙනා දැවී (ඕවර 95.5) 253කඩුලු බිඳ වැටීම : 1-0, 2-15, 3-52, 4-63, 5-68, 6-210, 7- 221, 8-242, 9-249පන්දු යැවීම: රයන් හැරිස් 20-5-62-5 ට්‍රෙන්ට් කෝප්ලන්ඩ් 16-6-20-0 මිචල් ජොන්සන් 19-6-56-2 නේතන් ලියොන් 19.5-2-73-1 මයිකල් ක්ලාක් 6-0-16-0 ෂේන් වොට්සන් 13-6-19-2 රිකී පොන්ටින් 2- 0-5-0.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109052</link>
    <topic>‘බැට් කරන විට මම සාමාන්‍ය ක්‍රීඩකයෙක්’</topic>
    <author>වර්නන් ගුණසේකර ගාල්ලේ සිට</author>
    <content>ශ්‍රී ලංකා ක්‍රිකට් කණ්ඩායමේ නායකයා තමා වුවද පිතිකරණයේදී තමා සාමාන්‍ය ක්‍රීඩකයෙක් බව තිලකරත්න ඩිල්ෂාන්ගේ ප්‍රතිපත්තිය වී තිබේ.ඩිල්ෂාන් මේ අදහස් පළ කළේ ඔස්ට්‍රේලියාව ට එරෙහිව ගාල්ල ජාත්‍යන්තර ක්‍රීඩාංගණයේ පැවැති පළමු ටෙස්ට් තරගයේ සම්පූර්ණ දිනයක් තවත් ඉතිරිව තිබියදී ශ්‍රී ලංකාව ලත් පරාජයෙන් පසුව පැවැති මාධ්‍ය හමුවේදීය. එම තරගයේ පළමු ඉනිමේදී එක් හතරේ පහරක් එල්ල කර දැවී ගිය ඩිල්ෂාන් දෙවැනි ඉනිමේදී හතරේ පහර 3ක් එල්ල කොට දැවී ගියේය. පළමු ඉනිම ආරම්භ කරමින් පන්දු 2කට පමණක් මුහුණ දුන් ශ්‍රී ලංකා නායකයා දෙවැනි ඉනිම ආරම්භ කරමින් මුහුණ දුන්නේ පන්දු 18කට පමණි.“මම නායකයා වුනත් පන්දුවට පහර දෙන විට මම සාමාන්‍ය ක්‍රීඩකයෙක්. මම අද මේ තත්ත්වයට ඇවිත් ඉන්නේ මගේ ඒ සුපුරුදු පිතිහරඹය නිසායි. මගේ බැටිං ස්ටයිල් එක මම වෙනස් කරන්නේ නැහැ” ඩිල්ෂාන් අවධාරණයෙන් කියා සිටියේය.ගාල්ල තණතීරුව අභියෝගාත්මක එකක් වූ බවත් තරගයේ දෙවැනි දිනයේ ශ්‍රී ලංකාව මුළු ලකුණු 105කට දැවී යාම පරාජයට හේතු වූ බවත් ශ්‍රී ලංකා නායකයා පවසා සිටියේය. “අපි එදා ලකුණු 200ට වැඩියෙන් ලබා ගත්තා නම් තරගය දිනන්න තිබුණා” ඩිල්ෂාන් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109053</link>
    <topic>ජයග්‍රහණයට මුල කාසියේ වාසියයි</topic>
    <author/>
    <content>කාසියේ වාසිය දිනා ගැනීම තරගයේ ජයග්‍රහණයට හේතු වී යැයි ඔස්ට්‍රේලියා නායක මයිකල් ක්ලාක් කියා සිටියේය.“කාසියේ වාසිය හිමිකර ගෙන පළමුව පන්දුවට පහර දීම මේ තරගයේ ජයග්‍රහණයට ප්‍රධාන හේතුව වූ බව පිළිනොගෙන බැහැ” ක්ලාක් පැවසීය. කෙසේ වෙතත් තරගය ජයග්‍රහණය කිරීම සඳහා තම කණ්ඩායමේ වේග පන්දු යවන්නන්ගේ මෙන්ම ප්‍රථම වතාවට ටෙස්ට් තරගය ට සහභාගි වූ නේදන් ලයන්ගේ දඟ පන්දු යැවීමේ දක්ෂතාවද බෙහෙවින් උපකාරී වූ බවද ඔස්ට්‍රේලියා නායකයා සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109054</link>
    <topic>උසේන් බෝල්ට් මීටර් 200 රන් පදක්කම දිනා ගනියි</topic>
    <author>දිනේෂ් වීරවංශ දකුණු කොරියාවේ සිට...</author>
    <content>ලෝක සූරයන්ගෙන් අතපසුවීම් සිදුවන අවස්ථා අතිශයින්ම විරල බව පෙන්නුම් කරමින් ලෝක මලල ක්‍රීඩා සූරතාවලියේ මීටර් 200 තරග ඉසව්වේ රන් පදක්කම දිනා ගැනීමට ජැමෙයිකාවේ උසේන් බෝල්ට් සමත්විය.මීටර් 200 තරග ඉසව්වේ මේ වසරේදී වාර්තා වූ හොඳම කාලය (තත්පර 19.40) සටහන් කිරීමට ද බෝල්ට් සමත් විය.විදුලි ආලෝක ධාරා මධ්‍යයේ පැවැති මීටර් 200 අවසන් තරගය ඩේගු ක්‍රීඩාංගණයට රැස්ව සිටි දහස් සංඛ්‍යාත ක්‍රීඩාලෝලීන් කුතුහලයටත්, දෙගිඩියාවටත් පත්කළ එකක් විය. දැඩි පීඩනයට හසුවී සිටින බෝල්ට් මීටර් 100 අවසන් තරගයේදී මෙන් මේ තරගයේදීත් නීති විරෝධි ආරම්භයක් ලබා ගනීදැයි යන්න ක්‍රීඩාලෝලීන් තුළ නිරන්තරයෙන්ම රැව් දුන් ගැටලුවක් විය.නමුත් මීටර් 200 තරග ඉසව්වේ රන් පදක්කම තමා වෙතින් ගිලිහී නොයාමට බෝල්ට් මෙවර සැළකිලිමත් විය.“අවාසනාවන්ත ලෙස මීටර් 100 රන් පදක්කම අහිමිකර ගැනීමෙන් පසුව මේ තරගයෙන් රන් පදක්කම දිනා ගැනීම විශිෂ්ට ජයක්.මේ රන් පදක්කම දිනා ගැනීමට මට විශාල අවස්ථාවක් තිබෙන බව මම දැන සිටියා” ජයග්‍රහණයෙන් අනතුරුව බෝල්ට් ප්‍රකාශ කළේය. මේ අතර මීටර් 400 සහාය දිවිමේ පිරිමි සහ කාන්තා ඉසව් දෙකේම රන් පදක්කම දිනා ගැනීමට අමෙරිකාව සමත්විය. මේ අනුව 2005 වසරේ හෙල්සින්කි නුවර පැවැති ලෝක මලල ක්‍රීඩා සූරතාවලියේ සිට මේ දක්වා පිට පිට සිවුවැනි වරටත් මීටර් 400 සහාය දිවීමේ පිරිමි තරග ඉසව්වේ රන් පදක්කම දිනා ගැනීමට අමෙරිකාවට හැකි විය.මේ අතර මීටර් 200 කාන්තා තරග ඉසව්වේ රන් පදක්කම දිනා ගැනීමට ජැමෙයිකාවේ වෙරෝනිකා කැම්බෙල් බ්‍රවුන් සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109055</link>
    <topic>ඩුආන් - කර්ට්නි අරුගම්බේ රළ පැදීමේ සූරතා දිනති</topic>
    <author/>
    <content>ශ්‍රී ලන්කන් ගුවන් සමාගම ශ්‍රී ලංකා ප්‍රවර්ධන කාර්යාංශය සමග එක්ව සංවිධානය කළ 2011 ශ්‍රී ලන්කන් ප්‍රෝ රළ පැදීමේ තරගාවලියේ පිරිමි ලෝක දිගු පුවරු තරගාවලියේ ජය අත්කර ගැනීමට හවායි ඩුආන් ඩෙසොටො සමත්විය. අනුසූරතාව අමෙරිකාවේ ටේලර් ජෙන්සන් විසින් දිනා ගනු ලැබීය.මෙවර ප්‍රථම වතාවට පැවැති කාන්තාවන්ගේ කෙටි පුවරු සූරතාවලියේ ලෝක සූරිය වූයේ අමෙරිකාවේ දහසය හැවිරිදි කර්ට්නි කොන්ලොග්ය. අනුසූරතාව ද අමෙරිකාව නියෝජනය කළ දහසය හැවිරිදි ලෙකි පීටර්සන්ට හිමිවිය.අරුගම්බේ හි දී මේ තරගාවලිය පසුගිය 30 වැනිදා ආරම්භ වූ අතර රටවල් 19ක තරගකරුවන් හා තරගකාරියන් මෙයට එක්වී සිටියහ.ශ්‍රී ලන්කන් සභාපති නිශාන්ත වික්‍රමසිංහ මහතා අතින් ජයග්‍රාහකයනට තිළිණ ප්‍රදානය කෙරිනි. මෙහිදී ලෝක සූර ඩුආන්ට අමෙරිකානු ඩොලර් දස දහසක් සමග ඒ. එෆ්. පී. වෘත්තීය රළ පදින්නන්ගේ සංගම් තරු ලකුණු ද අනුසූර ටේලර්ට අමෙරිකානු ඩොලර් 4500ක් සමග තරු ලකුණු ද කාන්තා සූරිය කර්ට්නිට අමෙරිකානු ඩොලර් 4000ක් සමග තරු ලකුණු ද අනුසූරිය ලෙකිට අමෙරිකානු ඩොලර් 3700ක් සමග තරු ලකුණු ද හිමිවිය.රළ පදින්නන් සඳහා ලොව හොඳම ස්ථානය ලෙස අරගම්බේ හැදින්විය හැකි බැව් ජයග්‍රාහක ක්‍රීඩක ක්‍රීඩිකාවන්ගේ අදහස විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109056</link>
    <topic> ලක් මව රනින් සැරසූ උපමාලිකාට නව නිවසක්</topic>
    <author/>
    <content>සිංගප්පූරුවේ පැවැති 73 වැනි විවෘත මලල ක්‍රීඩා තරගාවලියේ දී මීටර් 400 ඉසව්වෙන් රන් පදක්කම ලබා ශ්‍රී ලංකාවට විශාල කීර්තියක් ලබා දුන් උපමාලිකා රත්නකුමාරිට අංග සම්පූර්ණ නව නිවසක් ලබා දීමට ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා ඉදිරිපත් වී සිටියි.උපමාලිකා රත්නකුමාරි පසුගියදා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ දී හමුවූ අවස්ථාවේ දී ඇමැතිවරයා විසින් ඇයට මේ බව දැනුම් දෙනු ලැබීය.සතියකින් මෙම නිවස ඉදිකිරීමේ කටයුතු ඇයගේ පැරණි නිවස පිහිටි දඹුල්ල, බුලාගල යන ප්‍රදේශයේ දී ආරම්භ කිරීමට කඩිනමින් ක්‍රියාකරන ලෙසට ඇමැතිවරයා සිය නිලධාරීන්ට උපදෙස් ලබා දුන්නේය.‘ජන සෙවණ කැපකරු’ නිවාස යෝජනා ක්‍රමය යටතේ ඉදිකෙරෙන මේ නිවස වෙනුවෙන් වැය කෙරෙන මුදල රුපියල් ලක්ෂ 15කි. නිවසේ ඉදිකිරිම් කටයුතු මාස 3ක් ඇතුළත අවසන් කිරීමට නියමිතය. ජාතික නිවාස සංවර්ධන අධිකාරියේ හා රාජ්‍ය සමාගමක් වන ඕෂන් විව් ආයතනයේ මූල්‍ය දායකත්වයෙන් හා මෙහෙයවීමෙන් මේ නිවස ඉදිකෙරෙන අතර ඒ සඳහා ශ්‍රම දායකත්වය ලබා දෙන්නේ යුද හමුදාව ය.පසුගිය දා සිංගප්පුරුවේ පැවැති විවෘත මලල ක්‍රීඩා උළෙලට ශ්‍රී ලංකාව වෙනුවෙන් උපමාලිකා රත්නකුමාරි ඇතුළු ක්‍රීඩක ක්‍රීඩිකාවෝ පස්දෙනෙක් සහභාගී වූහ. මෙහිදී පැවැති මීටර් 400 කාන්තා ධාවන තරගයෙන් ඇය රන් පදක්කම ලබා ගත්තේ තත්පර 54.71 කින් තරග නිම කරමිනි.මේ තරගයෙන් ශ්‍රී ලංකාවට රන් පදක්කමක් ලබා දෙමින් උපමාලිකා ජයග්‍රහණය ලැබුවේ ජපානය, චීනය, ඔස්ට්‍රේලියාව, පැපුවානිවුගිනියාව, ඉන්දුනීසියාව, පිලිපීනය, සිංගප්පූරුව, බෲනායි යන රටවල ක්‍රීඩිකාවන් පරාජයට පත්කරමිනි.“අතිගරු ජනාධිපතිතුමාගේ උපදෙස් පරිදි ක්‍රියාත්මක වන ජන සෙවණ නිවාස දස ලක්ෂයේ වැඩසටහන යටතේ මේ රටේ නිවසක් නොමැති සෑම පවුලකටම නිවසක් ලබා දීමේ උදාර වැඩසටහන මේ වන විට දිවයින පුරා සාර්ථකව ක්‍රියාත්මක වෙනවා. සිංගප්පූරුවේ පැවති විවෘත මලල ක්‍රීඩා තරගාවලියේදී රන් පදක්කමක් දිනාගනිමින් ශ්‍රී ලංකාවට කීර්තියක් අත්කර ජන් උපමාලිකා රත්නකුමාරි ක්‍රීඩිකාවට ‘ජනසෙවණ’ යටතේ සෙවණක් ලබා දීමට හැකිවීම ගැන අප සියලු දෙනාටම සතුටු විය හැකියි” ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා මෙහිදී ප්‍රකාශ කළේය. කණ්ඩලම් පල්ලේගම මහා විද්‍යාලයෙන් අධ්‍යාපනය හැදෑරූ උපමාලිකා ක්‍රීඩිකාව සමස්ත ලංකා පාසල් මට්ටමේ ජයග්‍රහණ රැසක් ලබා ගත්තේ ද බාධක රැසක් මධ්‍යයේ ය. ඉන් අනතුරුව ජාතික මට්ටමේ ජයග්‍රහණ රැසක් මීටර් 400 ධාවන තරග ඉසව්වෙන් ඇය ලබා ගත්තාය. 2009 වසරේ ජාතික මහා ක්‍රීඩා උළෙලේ මීටර් 400 කාන්තා ධාවන තරගයේ ප්‍රථම ස්ථානය දිනාගත්තේ ද උපමාලිකා ය.ඊට අමතරව 2010 වසරේදී බංග්ලාදේශයේ දී පැවැති දකුණු ආසියාතික ක්‍රීඩා තරගාවලියේදී මීටර් 400 ය 4 සහාය දිවීමේ කණ්ඩායම නියෝජනය කරමින් ශ්‍රී ලංකාවට රිදී පදක්කමක් ලබා දීමට ද උපමාලිකා දායක වූවාය.මීටර් 400 කාන්තා ධාවන ඉසව්වේ ජාතික මට්ටමේ ඉදිරියෙන්ම සිටින ක්‍රීඩිකාවක් හැටියට උපමාලිකා රට වෙනුවෙන් තවත් ජයග්‍රහණ රැසක් ලබා දීමට සූදානමින් සිටී. ඇය මේ වන විට ශ්‍රී ලංකා යුද හමුදාවේ 5වන කාන්තා බළකායේ ලාන්ස් කෝප්‍රල්වරියක් වශයෙන් සේවය කරන්නීය.විමල් වීරවංශ ඇමැතිවරයා හා උපමාලිකා රත්නකුමාරි ක්‍රීඩිකාව අතර පැවැති සාකච්ඡාවට ජාතික නිවාස සංවර්ධන අධිකාරියේ සාමාන්‍යාධිකාරි මේජර් ජනරාල් වසන්ත කුමාර, ඕෂන් විව් ආයතනයේ සභාපති ජගත් පෙරේරා, ජාතික නිවාස සංවර්ධන අධිකාරියේ මාතලේ දිස්ත්‍රික් කළමණාකරු ජයන්ත විල්ගමුව යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=s1109057</link>
    <topic>වසර 25කට පසුව ගුවන් හමුදාව අවසන් පූර්ව වටයට</topic>
    <author/>
    <content>විශිෂ්ට ක්‍රීඩා රටාවක නිරත වූ රදික හෙට්ටිආරච්චි තරගයේ අවසන් මොහොතේදී වාර්තා කළ උත්සාහක දිනුම හේතුවෙන් 13 වතාවකදීම කැල්ටෙක්ස් ක්ලිෆර්ඩ් කුසලානය අත්කරගත් ප්‍රබල සී. ආර් ඇන්ඩ් එෆ්. සී පිලට එරෙහිව ලකුණු 27-25ක තියුණු ජයක් ලැබූ ගුවන් හමුදාව වසර 25කට පසුව ක්ලිෆර්ඩ් කුසලාන තරගාවලියේ අවසන් පූර්ව වටයට පිවිසීමට සමත්විය.ඊයේ ( 4 ) කොළඹ රාජකීය විදුහල් පිටියේ පැවැති මේ තරගයේ පළමු භාගය නිමාවනවිට ලකුණු 13-6ක් ලෙස පෙරමුණේ පසුවූ ගුවන් හමුදා පිලට දැඩි තර්ජනයක් එල්ලකරමින් දෙවැනි භාගයේ එක් අවස්ථාවකදී ලකුණු 25- 20ක් ලෙස ඉදිරියෙන් සිටීමට සමත්වූව ද ගුවන් හමුදාවට එරෙහිව ජය අත්කරගැනීමට සී. ආර් පිලේ ක්‍රීඩකයන්ට හැකිවූයේ නැත.ගුවන් හමුදාව රැස් කළ ලකුණු 27ට ගෝල 2ක්, උත්සාහක දිනුම් 2ක් සහ දඬුවම් පහරක් ඇතුළත් වූ අතර සී. ආර් පිල ලැබූ ලකුණු 25ට ගෝල 2ක්, උත්සාහක දිනුමක් සහ දඬුවම් පහර 2ක් ඇතුළත් විය.නාවික හමුදාවට ජයපොලිස් පිල සමග රාජකීය විද්‍යාලයීය ක්‍රීඩා සංකීර්ණයේදී පැවැති කැල්ටෙක්ස් ක්ලිෆර්ඩ් කුසලාන පිළිමළුන් පිටුදැකීමේ තරගාවලියේ අර්ධ අවසන් පූර්ව තරගයෙන් ලකුණු 15-12ක ජයක් ලැබූ නාවික හමුදා පිල අවසන් පූර්ව වටයට සුදුසුකම් ලබා ගැනීමට සමත්විය.තරගයේ අවසන් මොහොත වන විට ලකුණු 12-8 ක් ලෙස පෙරමුණේ පසුවූ ප්‍රබල පොලිස් පිලට අනපේක්ෂිත පරාජයක් අත් කරදෙමින් හසන් වාර්තා කළ විශිෂ්ට උත්සාහක දිනුම සමන්ත ලක්ෂාන් විසින් ප්‍රවර්ථන ගෝලයක් බවට පත්කොට තරගයේ ජය නාවික හමුදාවට හිමිකර දුන්නේය.තරගය ආරම්භයේ සිටම පෙරමුණේ සිටි පොලිස් කණ්ඩායම පළමු භාගය අවසානයේදී ද ලකුණු 6-5 ක් ලෙස ඉදිරියෙන් සිටීමට සමත් වී තිබිණි. නාවික හමුදාව රැස් කළ ලකුණු 15ට ගෝලයක්, උත්සාහක දිනුමක් සහ දඬුවම් පහරක් ඇතුළත් වූ අතර පොලිස් කණ්ඩායම ලැබූ ලකුණු 12ට දඬුවම් පහර 4ක් ඇතුළත් විය. මේ අනුව ලබන 11 වැනිදා රාජකීය විදුහල් ක්‍රීඩා සංකීර්ණ භූමියේදී හැවිලොක්ස් ක්‍රීඩා සමාජය සමග අවසන් පූර්ව තරගයට නාවික හමුදාව මුහුණ දෙනු ඇත.හැව්ලොක්ස් පිලට ලකුණු 24-6 ක පහසු ජයක්මේ අතර යුද හමුදාව සමග පැවැති අර්ධ අවසන් පූර්ව තරගයෙන් ලකුණු 24-6ක පහසු ජයක් අත් කර ගත් හැව්ලොක්ස් පිල අවසන් පූර්ව වටය සඳහා සුදුසුකම් ලබා ගැනීමට සමත්විය.තරගයේ පළමු භාගය නිමාවන විට ලකුණු 6-5 ලෙස පෙරමුණ ගැනීමට සමත් වුවද දෙවැනි භාගයේදී සිය ලකුණු සංඛ්‍යාව වැඩි කර ගැනීමට යුද හමුදාව අසමත් විය. හැව්ලොක්ස් පිල ලැබූ ලකුණු 24ට ගෝල් 2ක් සහ උත්සාහක දිනුම් 2ක් ඇතුළත් වූ අතර යුද හමුදාව දඬුවම් පහර 2ක් සිය ලකුණු සංඛ්‍යාවට ඇතුළත් කර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=f1109051</link>
    <topic>මත්තල ගුවන්තොට වසර දෙකකදී ජනතා අයිතියට</topic>
    <author/>
    <content>ශ්‍රී ලංකා ගුවන් කලාපය ආරක්‍ෂාකාරී ගුවන් කලාපයක්. ශ්‍රී ලංකා ගුවන් කලාපයේ නිසි අවසරයකින් තොරව කිසිදු ගුවන් යානයක් මෙහෙයුම් කටයුතු නොකළ බව අවධාරණය කරන්න පුළුවන්.ශ්‍රී ලංකාව ස්වෛරී රාජ්‍යයක්. එහි භෞමික අඛණ්ඩතාව රැකගැනීමට ජනාධිපති මහින්ද රාජපක්‍ෂ මහතා ඇතුළු ශ්‍රී ලංකා රජය කැප වී ක්‍රියා කරනවා. ශ්‍රී ලංකාව සතු ස්වෛරී අවකාශය වන්නේ ශ්‍රී ලංකා භූමියට සහ එහි වෙරළ තීරයේ සිට නාවික සැතපුම් 12 ක් ඈතට යන මුහුදු සීමාව ඉහළින් ඇති ගුවන් අවකාශයයි.ජාත්‍යන්තර සිවිල් ගුවන් සේවා සම්මුතියට අනුව යම් රාජ්‍යයක නිදහස් ගුවන් අවකාශයකට ඇතුළුවීම සඳහා ඕනෑම සිවිල් හෝ හමුදාමය විදේශීය ගුවන් යානාවක් එම රාජ්‍යයෙන් නිසි අවසරය ලබාගැනීම කළ යුතුයි. ඒ අනුව අපගේ නිදහස් ගුවන් අවකාශයට ඇතුළුවන්නා වූ ඕනෑම ගුවන් යානයක් ඒ සඳහා අවශ්‍ය අවසරය බලධාරීන්ගෙන් ලබාගත යුතුයි.ජාත්‍යන්තර සිවිල් ගුවන් සේවා මෙහෙයුම් කටයුතු කිරීමේදී, එම කාර්යයන් නිරුපද්‍රිතව, කාර්යක්‍ෂම සහ ක්‍රමවත්ව පවත්වාගෙන යාම සඳහා අවශ්‍ය වන්නා වූ ගුවන් සංතරණ සේවා සැපැයීම වෙනුවෙන්, ජාත්‍යන්තර සිවිල් ගුවන් සේවා සම්මුතියෙහි බැඳුම්කාර රාජ්‍යයන් වෙත තම ස්වෛරී ගුවන් අවකාශයට අමතරව ඉන් ඔබ්බෙහි පිහිටියා වූ ජාත්‍යන්තර ගුවන් අවකාශය තුළ සිවිල් ගුවන් සේවාවන්ට අවහිර නොවන පරිදි ගුවන් යානා මෙහෙයවීමට ඕනෑම රටකට අයිතියක් තිබෙනවා.පසුගියදා වාර්තා වූ ගුවන් මෙහෙයුම් කටයුතු සිදුව ඇත්තේ ශ්‍රී ලංකා දේශයේ ආධිපත්‍ය පවතින නිදහස් ගුවන් අවකාශයේ නෙමෙයි. ඒ මගින් ශ්‍රී ලංකාවට අයත් නිදහස් ගුවන් අවකාශයෙහි ආධිපත්‍ය උල්ලංඝනය කිරීමක් සිදු වී නැහැ.නිල් ගුවන ජය ගැනීමේ මහින්ද චින්තන ප්‍රතිපත්තිය යථාවත් කරමින්, මේ ක්ෂේත්‍රය තුළ විශාල ප්‍රගතියක් ලබා තිබෙනවා.මේ මාසයේ ශ්‍රී ලන්කන් ගුවන් සමාගමේ 52 වැනි ගමනාන්තය ලෙස මොස්කව් - කොළඹ ගුවන් සේවාව ආරම්භ කිරීමට ශ්‍රී ලංකාව රුසියානු සමූහාණ්ඩුවත්, සමඟ ගිවිසුම් අත්සන් කළා. මේ නව ගුවන් සේවාව ආරම්භ කිරීම මගින් දෙරට අතර මිත්‍ර සබඳතා වඩාත් තීව්‍ර වෙනවා. රුසියාව අපට කවදත් මිත්‍රශීලී රටක්. රුසියානු සංචාරකයන් මෙරටට පැමිණීමට විශාල කැමැත්තක් දක්වනවා.දශක තුනක් පුරා මේ රට වෙළාගත් ත්‍රස්තවාදය නිමා වී ඇති අවස්ථාවක, ශ්‍රී ලංකාවේ අසිරිය විඳගන්න විදේශීය සංචාරකයන් මෙරටට පැමිණීමට විශාල කැමැත්තක් දක්වනවා. ඒ වගේම රුසියාවේ අධ්‍යාපනය ලබන සිසුන් සහ මාපියන්ටත් මෙය මහඟු අත්වැලක්.ශ්‍රී ලංකාව - යුක්රේන රාජ්‍ය අතරත් ගුවන් සම්බන්ධතා තවදුරටත් ස්ථාවර කිරීමට එරොස්ට් ගුවන් සේවාව ඉදිරිපත් වී සිටිනවා. අප යුක්රේනයේ කළ සංචාරයකදී එරොස්විට් ගුවන් සේවා ආයතනයේ විධායක අධ්‍යක්‍ෂ ඇලෙක්සැන්ඩර් අවිදොව් මහතා මේ බව අනාවරණය කළා.මේ අනුව කොළඹ සහ යුක්රේනයේ කිවි ගුවන්තොටුපොළ අතර නව ගුවන් සේවාවක් නුදුරු අනාගතයේදී ආරම්භ කිරීමට බලාපොරොත්තු වෙනවා. මේ වන විට සතියකට ගුවන් ගමන් දෙකක් සඳහා සාකච්ඡා පැවැත්වුවත්, එය ගමන් වාර තුන දක්වා වැඩිකර ගැනීමට දෙවැනි අදියරේදී හැකි වුණා. එය සතිය පුරාම ක්‍රියාත්මක කිරීමටත්, අප කටයුතු යොදා තිබෙනවා.ශ්‍රී ලන්කන් ගුවන් සේවාව නව ගුවන් සේවාවන් කිවි සහ කොළඹ අතර ආරම්භ කරන්නේ නම්, අවශ්‍ය සියලුම පහසුකම් සහ බරිස්පෝල් අන්තර්ජාතික ගුවන් තොටුපළේ සහාය ලබා දීමට එවිරොස්ට් ගුවන් සේවාව සූදානම්.ජාත්‍යන්තර බලපෑම් පසුගිය කාලය පුරා අපේ රටට එරෙහිව එල්ල වුණා. මේ සියලු කෙණෙහිලිකම්වලට එරෙහිව ජනාධිපති මහින්ද රාජපක්‍ෂ මහතා ප්‍රමුඛ රජයට මුහුණ දීමට හැකි වුණා. චැනල් 4 සිද්ධිය හමුවේ ජාත්‍යන්තරව පිළිතුරු දීමට අපේ රටට හැකි වුණා. මේ හරහා අප රට තවත් ශක්තිමත් වුණා.මෙහිදී අපේ රට හා ගිවිසුම්ගත විමට විදේශ රටවල් එක්වීම මගින් ඔවුන් අපව විශ්වාස කළ බව තහවුරු වෙනවා. මේ තත්ත්වය අප ලබන සුවිශේෂී ජයග්‍රහණයක්.දේශීය ආර්ථික සංවර්ධන ක්‍රියාදාමය සඳහා ‘මහින්ද චින්තන’ ඉදිරි දැක්ම ක්‍රියාත්මක කිරීමේ දී ප්‍රධාන ආර්ථික කේන්ද්‍රස්ථාන 05 තුළ ගුවන් සේවා අංශය ද අන්තර්ගත යි.කටුනායක බණ්ඩාරනායක ජාත්‍යන්තර ගුවන් තොටුපළ 2009 වර්ෂයේ දී මෙහෙය වන ලද ගුවන් මගීන් සංඛ්‍යාව මිලියන 4.2 ක්. එය 2010 වසරේ ද මිලියන 5.3 ක් ලෙස වර්ධනය වුණා. මෙය 2011 ජුලි මාසය වන විට මිලියන 3.585 ඉක්මවා ගිහින්.මේ තත්ත්වය අප ලැබූ ජයග්‍රහණයක්. 2015 වසරේ දී සංචාරකයින් මිලියන 2.5 ක් මෙරටට ගෙන්වා ගැනීමේ ඉලක්කය අපිට ලෙහෙසියෙන් සපුරා ගත හැකියි. ඒ සඳහා කටුනායක බණ්ඩාරනායක ජාත්‍යන්තර ගුවන් තොටුපළ පහසුකම් සංවර්ධනය කිරීමේ දෙවැනි අදියර ආරම්භ කළා. මේ යටතේ නව මගී ගුවන් පාලම්, නව පිවිසීම් දොරටු, පිටත්වීම් සහ පිවිසුම් පර්යන්ත මෙන්ම ගුවන්පථ නවීකරණය සිදු කරනවා.දැනට ගුවන් තොටුපළ පර්යන්තය තුළ අන්තර් ජාතික ගුවන් තොටුපළවල පවත්නා පහසුකම් සහිත අතරමැදි හෝටලයක් ඉදිකිරීමේ කටයුතු ක්‍රියාත්මක වෙමින් තිබෙනවා. ගුවන් තොටුපළ පරිහරණය කරන මගීන්ට වැඩි පහසුකම් සැපැයීම අපේ අපේක්‍ෂාව යි. ගුවන් තොටුපළ ආසන්නයේ ද රාජ්‍ය අංශ හා පෞද්ගලික අංශ මැදිහත්වීම මත තරු පංතියේ හෝටලයක් ඉදිකිරීම සඳහා ද මූලික කටයුතු සැලැසුම් කර තිබෙනවා.රට අභ්‍යන්තර ගුවන් ගමන් සේවාවන් අප ආරම්භ කළා. මෙරටට පැමිණෙන සංචාරකයන්ට, ශ්‍රී ලංකාව ඇතුළත අවශ්‍ය ස්ථානයට යාමට ගුවන් ටිකට් පත් ලබා ගත හැකියි. මේ යටතේ අභ්‍යන්තර ගුවන් තොටුපළ 06 ක් ස්ථාපිත කිරීමට සැලැසුම් කර තිබෙනවා. රත්මලාන, පලාලි, වීරවිල ඇතුළු ස්ථාන 06 ක් ආශි‍්‍රතව මේ ගුවන් තොටුපළ ස්ථාපිත කිරීමට නියමිත යි.මෙයට අමතරව 2014 වන විට ගුවන් යානා ප්‍රමාණය 25 දක්වා වැඩි කිරීමට සැලැසුම් කර තිබෙනවා. මිහින් ලංකා ගුවන් යානා ප්‍රමාණය 03 දක්වාත්, සී ප්ලේන් ප්‍රමාණය 02 දක්වාත් වැඩි කිරීමට බලාපොරොත්තු වෙනවා. මේ අනුව ගුවන් යානා ධාරිතාව 30 දක්වා වර්ධනය වනවා.චීන රජයේ මුල්‍ය ආධාර මත මේ ගුවන් තොටුපළ ඉදි කෙරෙනවා. එක් ජාත්‍යන්තර ගුවන් තොටුපළක් පමණක් තිබීමේ අඩු පාඩුව, විවිධ රජයන් හඳුනාගෙන තිබුණා. අප ගුවන්තොටුපළට හදිසි තත්ත්වයක් ඇති වුවහොත්, භාවිත කිරීමට සිදුවන්නේ චෙන්නායි ගුවන් තොටුපළ යි. එය අපට අවාසි සහගත තත්ත්වයක්. ජනාධිපතිතුමා මේ තත්ත්වය හොඳින් හඳුනාගෙන තමයි මත්තල දෙවැනි ජාත්‍යන්තර ගුවන් තොටුපළ ඉදිකිරීම් ආරම්භ කළේ.හම්බන්තොට මාගම්පුර ප්‍රදේශයේ ඉදිකරන මේ ගුවන් තොටුපළ සඳහා අමෙරිකානු ඩොලර් මිලියන 209 ක් වැය කෙරෙනවා.මේ වනවිට ගුවන් පථයේ ගල් අතුරණ කටයුතු සිදු කෙරෙමින් පවතිනවා. ගුවන් සේවා ආශි‍්‍රත විවිධ කර්මාන්ත සඳහා දේශීය, විදේශීය ආයෝජකයන්ගේ ව්‍යාපෘති යෝජනා රැසක් මේ වනවිට ඉදිරිපත් වී තිබෙනවා. 2013 වසර වන විට මෙය ජනතා අයිතියට පැවරීම අපේ අපේක්‍ෂාව යි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=f1109052</link>
    <topic>රාලහාමි ‘කවි කඳුරට’ වහ වැටිලා...!</topic>
    <author>රන්ජන් අමරරත්න</author>
    <content>මඩපාත පොලිස්’ ස්ථානයේ පැමිණිලි අංශය යි. වේලාව මධ්‍යම රාත්‍රියට ආසන්න ය. රාලහාමි කෙනෙක් මේසය මත දෑත් තබා එහි මූණ ඔබාගෙන ගොරව - ගොරවා නිදති. ඒ විශාල මේසය මත පැමිණිලි පොතක්, තොප්පියක් හා බැටන් - පොල්ලක් අපිළිවෙළට විසිර තිබේ. රාලහාමි ගේ හිසට ඉහළින් පරණ පහේ විදුලි පංකාවක් බැරි – බැරි ගාතේ කැරකෙයි.ජර-බර! ජර-බර!කෙට්ටු ශරීරයක් ඇති තළතුනා මිනිහෙක් හොඳට ම බීමත් ව දෙපැත්තට වැනෙමින් පැමිණිලි අංශයට ඇතුළු වෙයි, හෙතෙම පොත් ගෙඩියක් ද කිහිලි ගන්නාගෙන හොර බළලකු සේ රාලහාමි දෙසට පියවර මනී.මිනිහා රැල් බුරුල් හැරිය ද රාලහාමි නැඟිටින්නේ නැත.මාතුපාල:- (උස් හඬින්) රාලහාමි! රාලහාමි නිදි ද?රාලහාමි:- (ගැස්සී ඇහැරෙයි) කවුද යකෝ!?මාතුපාල:- අනේ සෑර් සමාවෙන්ඩ ඕනෑ!මං මේ පැමිණිල්ලක් දාන්ඩ කියලා!රාලහාමි:– (වට පිට බලා ඈනුමක් අරී) යක්කු ගස් යන වෙලාවෙ එනව ද පැමිණිලි දාන්ඩ!?උඹ බීල නේ ද?මාතුපාල:- පොඩි එකක් ගත්ත සෑර්!දුකට - සැපට දෙකට ම ඔච්චර නෙ!මට සමාවෙන්ඩ සෑර්!රාලහාමි:– මට පුළුවන් තමුසේ ගෙ හොම්බට දෙකක් ඇනල; කූඩුවට දාන්ඩ!මාතුපාල:- අනේ සෑර් එහෙම කරන්ඩ එපා! මූණ දැක්කහ ම කියන්ඩ පුළුවන් සෑර් වැදගත් මහත්තයෙක් කියල; අනේ අම්මප!රාලහාමි:- (හිනා) මේ ඕයි, මං පොලිස්කාරයෙක්! මාව තම්බන්ඩ තමුසෙට බෑ! (රාලහාමි කිසිවක් සොයයි).... කෝ ඕයි මගෙ පෑන!?මාතුපාල:- (සිනාසෙයි)රාලහාමි:- මොකද තමුසෙ හිනාවෙන්නෙ? මතක තියාගනිං මේක පොලිසිය!මාතුපාල:- නෑ සෑර්! සමා වෙන්ඩ! පෑන කනේ!රාලහාමි:- (කන අතගායි) ඇත්ත නේන්නම්! (පහත් හඬින්) පොලිසියෙ ඉන්න කොට හුඟාක් දේවල් අමතක වෙනව ඕයි! දන්නෙ නැද්ද අපට තියෙන රාජකාරි; හා... දැන්... හරි! මොකක්ද පැමිණිල්ල? තමුසෙ ගෙ ගෑනිවත් පැනල ගියා ද?මාතුපාල:- ගෑනු ගැන නම් කියල වැඩක් නෑ සෑර්! උං ඔක්කෝ ම එක යි. හරි ම කපටි ජාතියක්!රාලහාමි:– එහෙනං, තමුසෙත් හොඳ පරිප්පුවක් කාල ඇති!මාතුපාල:- සෑර් ට කියන්ඩ අපේ කිරි අම්මා!.... උන්දෑ ළඟ තියෙනව හොඳ - හොඳ කතා!රාලහාමි:- ඒ මොකක් ද ඕයි!?මාතුපාල:- ගෑනු තරුණ කාලෙ සේරම නඩලං නටල – නටලා හිට නලංගු වෙච්චදාට භාවනා කොරන්ඩ යනවලු! භාවනා කොරන ගමන් පොතුත් ලියනවලු! (හිනා)රාලහාමි:– ඒ කතාවෙත් ඇත්තක් තියෙනවා!මාතුපාල:- සෑර් ට තව බඩ්ඩක් කියන්ඩ ද?රාලහාමි:- බඩ්ඩක්!?මාතුපාල:- නෑ ඔය කට ලොකු ගෑනු ඉන්නව නේ ද? උං හරි වල් සෑර්!රාලහාමි:- ඇති! ඇති!මට තව රාජකාරි තියෙනවා! කියනව තමුසෙගෙ සම්පූර්ණ නම? (රාලහාමි පැමිණිලි පොත දිගහැර හරිබරි ගැහෙයි.)මාතුපාල:- රත්නායක මුදියන්සේලාගේ මාතුපාල රත්නායක.රාලහාමි:- වයස?මාතුපාල:- පනස් එකයි සෑර්!රාලහාමි:- ඈ... හ්! මං උන්නෙ තමුසෙට හැත්තෑවක් විතර ඇති කියල! බලනව තමුසෙගෙ මූණෙ හැටි!මාතුපාල:– මං නාකි වුණේ නවකතා කියවල සෑර්!ඉහි... ඉහි... (හඬයි)රාලහාමි:- මේ.. නවත්තනව ඇඬිල්ල! මේක මළ කෝලමක් වුණානෙ!මාතුපාල:- සමාවෙන්ඩ සෑර්! ඔබතුමා වැදගත් මහත්තයෙක්! ඒ වුණාට කවදාවත් නවකතා කියවන්ඩ එපා!රාලහාමි:– ඇයි... ඒ!?මාතුපාල:– නෑ සෑර් ඒවයෙ කතාවක් නෑ! චරිත නෑ! සිද්ධි නෑ! නිරූපණ නෑ! හැඟීම් නෑ! තේමා නෑ! රසයක් නෑ! කියවන්ඩත් බෑ!රාලහාමි:- නවත්තපන්! මොනව ද උඹ දොඩවන්නෙ?මාතුපාල:- නෑ සෑර් මං බොරු කියනවනං කියවල බලන්ඩකො! (පොත් ගෙඩියක් දිගු කරයි) භාෂාව කනවා! සම්ප්‍රදාය කනවා! මුං හිතාන ඉන්නෙ උංගෙ සේරම නඩලං අපි කියවන්නට ඕනෑ කියල නෙ!රාලහාමි:- නවත්තපන්! උඹ මට සාහිත්තෙ උගන්නන්ඩ එනව ද? මං ඇස්.ඇස්.සී හොඳට පාස්!මාතුපාල:- ඉතින් සෑර් මට උපාධියකුත් තියෙනවා!රාලහාමි:- නවත්තපන්...!උගත්කං පෙන්නන්ඩ ඇවිත්;මගෙන් මැරුම් කන්ඩ එපා!මාතුපාල:- අනේ සෑර් එහෙම කේන්ති ගන්ඩ එපා! තමුන්නැහැ බොහෝ ම කරුණාවන්තයි! හරියට මගේ ම මල්ලි කෙනෙක් වාගෙ! (පහත් හඬින්) නිදිමත යන්ඩත් එක්ක මොනව හරි ගන්නව ද? ඕනෙ නම් මයේ සාක්කුවෙ තියෙනවා!රාලහාමි අඩි හප්පා නැඟී සිටී. ඔහු දකුණු අත කරකවා මාතුපාලගේ බෙල්ලෙන් අල්ලා ගනී. (මාතුපාල රිලා පැටියකු සේ දෙකට නැමෙයි.)රාලහාමි:- කියපං! පැමිණිල්ල කියපං!මාතුපාල:- අනේ සෑර්! බේං... මේ... “කවි කඳුර” කියන පොත ආපහු කඩේට දීල මයෙ සල්ලි අරන් දෙන්ඩ!රාලහාමි:- ඒ මොක ද?මාතුපාල:- නෑ සෑර් මේක කියෝනවට වඩා හොඳා ඒ සල්ලිවලින් රට කජු කන එක!... අනේ අම්මපා බොරු නෙවී!රාලහාමි පැමිණිලිකරු අතහැර; පොත උදුරා ගනී. ඒ සමඟ ඔහුගේ සිරුරෙහි සමබරතාව ගිලිහී පස්ස පැත්ත පුටු ඇන්දක වදී. රාලහාමි වේදනාවෙන් ඉදිරියට නැමෙන අතර සිරුර වාවාගත නො හැකිව මේසයෙහි ද ගැටෙමින් බිමට වැටෙයි. “කවි කඳුර” පොත අඩි තුනක් පමණ ඈතින් සිමෙන්ති පොළොව මත වැටී තිබේ.බිම පෙරැළී උන් රාලහාමි කෑදර දෑසින් පොත් ගෙඩිය දෙස බලා සිටියේ සම්මානයක් දෙන්නට වගේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=f1109053</link>
    <topic/>
    <author/>
    <content>බුදු දහම යනු ලෝකෝත්තර තත්ත්වයන් ගැන කතා කරන ඒ වගේ ම විශේෂයෙන් සසරින් එතෙර වී නිවන් දකින්නට උගන්වන ධර්මයක්. නමුත්, ඒ අතරේ දී ලෞකික ජීවිතයේ ප්‍රශ්න පිළිබඳවත්, බුදුරජාණන් වහන්සේ යම් අවස්ථාවන් හි දී දේශනා කළා. ඒක බුදු දහම තුළ දක්නට ලැබෙන අතිරේක කාර්යයක් මිසක් ප්‍රධාන කාර්යයක් නම් නෙවෙයි.මව්පියන් සහ දරුවන් යන සංකල්ප ද්විත්වය පිළිබඳ සාකච්ඡා කිරීමේ දී, අපේ නිරතුරු අවධානය යොමු වන්නේ සිඟාලෝවාද සූත්‍රයට යි. මෙතන දී සමාජ ප්‍රශ්න පිළිබඳ අතිරේක කාර්යය යටතේ සිඟාලෝවාද සූත්‍රය සදිසා නමස්කාරය පිළිබඳ සාකච්ඡා කරනවා. මෙය සමාජයේ පුද්ගලයා වටා තියෙන විවිධ සමාජ කණ්ඩායම් ගැන හොඳ විග්‍රහයක්. එතැනදී නැගෙනහිර දිශාවෙන් මව්පියන් හා බස්නාහිර දිශාවෙන් අඹු දරුවන් යන සමාජ කණ්ඩායම් ද්විත්වය පිළිබඳ උපමා කළා. සිඟාලෝවාද සූත්‍රය තුළ ඉහත කණ්ඩායම් ද්විත්වය අතර එකිනෙකාට විය යුතු යුතුකම් ගැන පුළුල් ආකාරයට බුදුරජාණන් වහන්සේ සාකච්ඡා කළා.මව්පියන් ගෙන් දරුවන්ට විය යුතු යුතුකම් අතර පළමු වැනි කාරණය වන්නේ දරුවන්ව වරදින් මුදවීම යි. එහෙමත් නැත්නම් පවින් ගලවා ගැනීම යි. දෙවැනි කාරණය වන්නේ යහපතෙහි යෙදවීම යි. තෙවැනි ප්‍රධාන කාර්යය විදිහට මා දකින්නේ ශිල්ප ශාස්ත්‍ර ලබා දීමයි. නමුත් අද සිදුවෙලා තියෙන්නේ පළමුවන කාරණය පසෙකලා, තෙවැනි කාරණය ඉස්මතු කරවීමක් විතර යි.අපේ බුදු රජාණන් වහන්සේ මේ ඇසුරින් හොඳ නරක පිළිබඳව යම් විග්‍රහයක් කළා. හොඳ දේවල්වලට දරුවන්ව පෙළඹවීම මව්පියන් ගේ යුතුකමක් විදිහට උන්වහන්සේ දැක්කා. සමහර කෙනෙක් කියන්න පුළුවන් හොඳ නරක කියන්නේ සාපේක්‍ෂ සංකල්පයක් විතරයි කියලා. ඒ වගේම ඇතැම් “හොඳ” නිරපේක්‍ෂ වෙන්නත් පුළුවන්. නමුත්, කිසියම් සමාජයක ඒ සමාජය තුළ පවතින යම් යම් ආගම්, නීති සම්ප්‍රදායන් තුළ මේ හොඳ – නරක යන සංකල්ප පිළිබඳ ගැඹුරින් කතා කරලා තියෙනවා. ඒ නිසා දරුවෙකු පවින් ගලවා ගැනීම ඉතා වැදගත්.මව්පියන් අතින් වෙන්න ඕනේ දැවැන්තම සේවය තමයි අනුන්ට කරදරයක් නොකර ජීවත්වන දරුවෙක්ව සමාජගත කිරීම. එහෙම නැතුව හදන්නන් වාලේ දරුවෝ හැදුවාට වැඩක් නැහැ. අම්මා කෙනෙක් තමන් ගේ දරුවාව සමාජයට පිළිලයක් කරවන්න එපා. එතැනදී, ‘යහපත’ සංකල්පය දරුවා තුළ ඇති කරවන්න ඕනේ. යහපත ගොඩනංවන්න නම් අධ්‍යාත්මික සංවර්ධනයක් අවශ්‍ය යි. අධ්‍යාත්මික සංවර්ධනයක් වෙනුවෙන් හොඳ නරක සාපේක්‍ෂ ලෙස දැකීම වැදගත්.සිඟාලෝවාද සූත්‍රයේ දී මව්පියන් ගෙන් දරුවන්ට විය යුතු යුතුකම් අතර තෙවැන්න වන්නේ ශිල්ප ශාස්ත්‍රයෙහි ඔවුන්ව යෙදවීම යි. මව්පියන්ට ‘පූර්වාචාරින්’ කියලා කියන්නේ අර්ථයක් ඇතුවයි. දරුවෙක් සමාජයට යන්න කලින්, සමාජය ගැන ඉගෙන ගන්නේ ගෙදරින්. මුලකුරු ඉගෙන ගත්තේ මව්පියන් ගෙන්. නිසි වයස සම්පූර්ණ වුණාම ඔහුව පාසලකට ඇතුළත් කරලා ශිල්ප ශාස්ත්‍ර ඉගැන්විය යුතුයි. නමුත්, එක්තරා ආකාරයට ඒ වෙනුවෙන් නිවසේ දී අත්තිවාරම දාන්නේ මව්පියෝ.මූලික පදනම ශක්තිමත් වෙන්න ඕනේ. එහෙම නැතිවුණොත් ඉගෙනීම ම බිඳ වැටෙනවා. දරුවෙකුට පින් – පව් තේරෙන්නේ, හිතන්න මොළයක් තියෙනවා නම් විතරයි. දරුවෙක් පවින් වැළකෙන්නේ ඒක නරක දෙයක් කියලා ඔහුට අවබෝධ වුණොත් පමණ යි. එහෙම නැතුව නොදන්න කෙනෙකුට කිසි දෙයක් උගන්වන්න බැහැ.මව්පියන් කියන්නේ පූර්වාචාරීන්. ඒත් අවවාද විතරක් වැඩක් නැහැ. ආදර්ශයක් තියෙන්නත් ඕනේ. අද වෙනකොට හැමෝම අවවාද දෙනවා. ඒත්, කවුරුත් අවවාද ආදර්ශයෙන් පෙන්වන්නේ නැහැ. පවුල කියන්නේ සමාජයේ සිටින කුඩාම ඒකකය ආදර්ශය පවුල තුළින් ගිලිහෙනවා නම්, එතනදී බිහිවන දරුවා කවර ස්වභාවයක අයෙක් ද කියන එක ප්‍රශ්නයක්.මම දකින විදිහට සිත් දූෂණය වෙන්න ප්‍රධාන හේතු කිහිපයක් තියෙනවා. සමාජමය හේතු, බටහිරකරණය ආදී හේතු ඊට බලපානවා. විශේෂයෙන්ම අද ජනමාධ්‍යයේ නවතාවයන් මෙයට ප්‍රබල හේතුවක් වෙලා.අතීතයේ බිහි වුන ටෙලිනාට්‍යවල දකින්නට තිබුණේ සාමාන්‍යයෙන් තරුණයන්, තරුණියන් අතර ඇතිවන ප්‍රේම සම්බන්ධතා විතරයි. ඒත්, අද ටෙලි නාට්‍යවල තියෙන්නේ ගොඩක් වෙලාවට අනියම් සම්බන්ධතා. ඒ වගේම නාට්‍ය තුළ අනියම් සබඳතා සාධාරණීකරණය කරනවා. ඒවා බලන්නේ මව්පියන් හා දරුවන්. ඒ නිසා ඔවුනගේ සිත් තුළ ඒවා සාමාන්‍යකරණය වෙලා.කාලයකට ඉහත දී ස්වාමිපුරුෂයා මිය ගිය බිරිඳක් හෝ බිරිඳ මිය ගිය ස්වාමිපුරුෂයා අන් ස්ත්‍රින් ළඟට ගියේ නැහැ. එහෙම, ගියා නම් ඒ සම්ප්‍රදායන් රකිමින්. ඒත්, අද එහෙම නැහැ. පවුල් පරිසරය අසුබවාදී නම්, දරුවෙක් හරි මග යන්නෙ නැහැ. අනික මව්පියෝ වැරදි ආදර්ශ දෙද්දී, දරුවෙකුට හරි වැරැදි තේරුම් ගන්න බැහැ. සමාජය තුළ අපරාධ, ප්‍රශ්න වර්ධනය වෙන්න මූලික හේතුවත් එයමයි.මම දකින විදිහට මේක ක්‍රම ක්‍රමයෙන් ඇතිවන ගිලිහීමක්. මව්පියන් ගේ පාර්ශවයෙන් යුතුකම් ඉටු නොවී, වැරදි ආදර්ශ සමාජය තුළ ඔවුනට දකින්න ලැබෙන කොට හරි වැරැද්ද තේරුම් ගන්න බැහැ. වැරැද්ද වැරැද්දක් විදිහටම ඊළඟ පරම්පරාවට යනවා. මව්පියන් ගේ අගය අද දරුවෝ දන්නෙ නැහැ. වාණිජකරණයත් සමඟ මව්පිය – දූ දරු සබඳතාවය ඈත් වෙලා. හැම වෙලාවකම මූලික වෙන්නේ මුදල විතරයි.දෙපාර්ශවය අතර සුහඳතාවය නැති වුණාම ඔවුන් අතර සහයෝගයක් ඇති වෙන්නේ නැහැ. ආදරයක් දක්වන්න හිතෙන්නෙ නැහැ. එතනදී සබඳතාවය පළුදු වෙනවා. මව සහ පියා කියන සංකල්පයේ අගය අඩු වෙනවා. ඒ වෙනකොට දරුවාගේ සිතේ මව්පියන් කෙරෙහි ලෙන්ගතු බවක්, පූජනීයත්වයක්, දයාර්ද බවක් ඇතිවෙන්නේ නැහැ. ආදරයක් එතකොට ඇතිවෙනවා ද කියන එකත් ප්‍රශ්නයක්.මේ සමාජය හරිම පුදුමාකාරයි. හැමෝම ආශාවන් පසුපස නොනවතින ගමනක යනවා. නමුත්, සීමාවීමක් නැහැ. මම දකින විදිහට ආශාවන් ඉෂ්ට කර ගන්න යම් පිළිගත් මධ්‍යම ප්‍රතිපදාවක් තියෙනවා. එහෙම නැතුව ආශාව පසුපස පුද්ගලයා දුවනවා නම්, සමාජය කඩා වැටෙනවා.දරුවෙක් වැරදි මාර්ගයේ යන්නේ මව්පියන් හරි මාර්ගය කියලා දෙන්නේ නැති වුණාමයි. අනෙක් පාර්ශවයෙන් බැලුවහම, අම්මලා, තාත්තලා කියන දේ අහන්නැති දරුවොත් ඉන්නවා. ඒත්, ඒ හැම දරුවෙකුගේම මූලික පදනම අරන් බැලුවහම දකින්න වෙන්නේ පවුල තුළ පවතින වැරැද්දක් තමයි.ඇත්තටම ඒක ලොකු ගැටලුවක්. අපි ගාව එදා තිබුණු හර පද්ධතින්, සාරධර්ම ගරා වැටිලා, මේක හොඳ දෙයක් නෙවෙයි. සමස්ත සමාජය තළ දේශපාලන, සමාජ, ආගමික, තත්ත්වයන් වල යම් ආකාරයකට චලනයක් එක් වෙලා.අම්මලා තාත්තලා දුක් විඳලා දරුවන්ව උස් මහත් කරන්නේ. තමන් ගේ ජීවිතේ හැම දෙයක්ම ඔවුන් වෙනුවෙන් කැප කරලා. ඒත්, දරුවෝ ලොකු මහත් වුණාම ඒ හැම දෙයක්ම ඔවුන්ට අමතක යි. මව්පියන්ව පාරට ඇදලා දානවා. තමන්ටත් කවදාහරි තමන්ගේ දරුවන් ගෙන් විඳින්න වෙන්නෙත් ඒ දේමයි කියලා දරුවෝ හිතන්නෙ නෑ. යුතුකම් ඉටුකරපු මව්පියන්ට යුතුකම් ඉටු කරන්න දරුවෝ දැනගන්න ඕනේ. එහෙම නැතුව, වයසට ගිහාම පාරට ඇදලා දාන එක හපන්කමක් නෙවෙයි.නමුත්, තවත් පාර්ශවයක් ගත්තාම මව්පියන්ට ඇත්තටම ආදරෙන් සලකන දරුවෝ ඉන්නවා. අපි බලාපොරොත්තුවෙන්නේ මව්පියන්ට සලකන්න නම්, ඒක මොන මාර්ගයෙන් හරි සිදුවෙන්න ඕනේ. නැත්නම්, පසුතැවිලි වෙන්න වෙන්නෙත් තමන්ටම යි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>05</day>
    </date>
    <link>http://www.dinamina.lk/2011/09/05/_art.asp?fn=f1109054</link>
    <topic/>
    <author>මහින්ද අබේසුන්දර දිනමිණ ප්‍රධාන කර්තෘ</author>
    <content>පසුගිය විසිපස් වනදා ශ්‍රී ලාංකේය වංශ කතාව තුළ නව පරිච්ඡේදයක ඇරැඹුම සනිටුහන් විය. ඒ ප්‍රජාතන්ත්‍රවාදී සමාජයක් සුරකිමින් රටේ ඉදිරි කටයුතු සාමාන්‍ය නීතිය යටතේ පවත්වාගෙන යනු වස් හදිසි නීතිය ඉවත් කිරීමයි. හදිසි නීතිය හෙවත් මහජන ආරක්ෂක පනතේ විශේෂ විධිවිධාන ක්‍රියාත්මක කිරීමේ ඉතිහාසය මීට දශක ගණනාවකට ඈත දුරාතීතයට ගමන් කරනු ලබයි.කිසියම් රටක පරිපාලන ක්‍රියාවලිය තුළ ඒ රටේ පැවැත්ම, ආරක්ෂාව, සෞඛ්‍යය, සදාචාරය රැකීම, ප්‍රජාතන්ත්‍රවාදය රැකීම, නිදහස ආරක්ෂා කිරීම ආදී කරුණු රැසක් ක්‍රියාත්මක වනුයේ ‘හදිසි නීතිය’ හරහාය. පාර්ලිමේන්තුව මගින් සම්මත වන නීති රාමුවක් තුළ හදීසි අවස්ථාවලදී නීති සැකසීමේ පූර්ණ බලය ව්‍යවස්ථාදායකයට පැවරේ. ඉන් අනතුරු එය ක්‍රියාත්මක කිරීමේ බලය පැවැරෙන්නේ විධායකයටය. මුල් කාලීනව විධායක අගමැතිට හිමිව තිබූ බලතල, වර්තමානය වනවිට හිමිව ඇත්තේ විධායක ජනාධිපතිතුමන්ටය. ඒ අනුව බලන කල්හී නුතනයේ දී හදීසි නීතිය රට තුළ පැනවීම සාමය සුරැකීම වෙනුවෙන් වෙනත් විශේෂ අවස්ථාවලදී එය සම්මත කර ගැනීම රටේ ජනාධිපතිතුමන් මාර්ගයෙන් සිදුවේ.ප්‍රජාතන්ත්‍රවාදය යනු සෑම කෙනෙකුගේම අයිතියකි. රටක් ප්‍රජාතන්ත්‍රවන කල්හී එහි ප්‍රජාතන්ත්‍රවාදී නිදහස රැකීම නිරන්තරයෙන්ම සිදුවිය යුත්තේමය. රටක පවත්නා වූ කිසියම් වූ උවදුරකදී, ආපදාවකදී නෛතික රාමුවක් තුළ හිඳිමින් විශේෂ ක්‍රමවේදයක් යටතේ එකී තත්ත්වය මර්දනය කළ යුතු වේ. ප්‍රජාතන්ත්‍රවාදී නිදහස රැකීමත්, නෛතික රාමුවක් තුළ විශේෂ අවස්ථාවන්හිදී කටයුතු කරන්නට සිදුවීමත් යන සංකල්ප ද්විත්වය අතර සමතුලිතතාවය නිසැකවම ඇතිවිය යුතුය. එවන් මොහොතකදීම එම සමතුලිතතාවය උදෙසා හදීසි නීතිය අවශ්‍ය වේ. එකී නෛතික පසුබිම ක්‍රියාත්මක කිරීම වෙනුවෙන් රටක ආණ්ඩු ක්‍රම ව්‍යවස්ථාව මගින් විශේෂ වූ විධිවිධාන සකසා දී තිබෙන අතර මෙම හදීසි රෙගුලාසි සෑම මසකදීම මාසය ඉකුත්වීමට පෙරාතුව පාර්ලිමේන්තුවට ඉදිරිපත් කර ඒ සඳහා පාර්ලිමේන්තුවේ අනුමැතිය ලබාගැනීම අත්‍යවශ්‍ය වේ.සාමාන්‍යයෙන් නීති ව්‍යවහාරයේ දැක්වෙන පරිදි “යුක්තිය ඉටු කිරීමට පමාවීම, යුක්තිය අහිමි කිරීමකට මඟ පාදයි” එකී කාරණය සැබවින්ම සත්‍ය වූවකි. එදා 1971 කැරැල්ල මැඩපැවැත්වීම වෙනුවෙන්, එවකට අපරාධ යුක්ති විනිශ්චය කොමිෂන් සභාව පිහිටවනු ලැබිණ. ඉන් අනතුරු 1977 වසරේදී බලයට පත් වූ රජය, 83 ජූලි කලබලයේ දී හදිසී නීතිය පනවනු ලැබිණි.වර්තමානය තුළදී රට තුළ ක්‍රියාවට නංවන හදීසි නීතිය ප්‍රථම වතාවට ක්‍රියාත්මක වන්නේ 1989 වසරේ ජනවාරි 20 වනදාය. ඒ ජේ. ආර්. ජයවර්ධන ජනපතිතුමන්ගේ පාලන සමයේ දී ත්‍රස්තවාදීන්ට එරෙහිව ගෙන ගිය යුද වාතාවරණය තුළදීය. එනමුත්, එදා මෙදාතුර බොහෝ විට හදිසී නීතිය අඛණ්ඩව ක්‍රියාවට නංවා ඇත්තේ වෙනත් කාල වකවානුවලට වඩා මැතිවරණ කාලසීමාව තුළදීය.2000 වසරේ මැයි මාසයේ දී එවකට ජනපතිව සිටි චන්ද්‍රිකා බණ්ඩාරනායක කුමාරතුංගයන් රට පුරා හදීසි නීතිය ක්‍රියාත්මක කිරීමට පියවර ගනු ලැබුවේ උතුරේ ත්‍රස්තවාදයට එරෙහි වූ ගමන වඩාත් බලාත්මක කිරීමේ සෘජු අපේක්ෂාවෙනි. 2003 වසර තුළදී යම්තාක් දුරකට එහි තදබල බලතල ඉවත් කෙරුණු නමුදු ජනතා උද්ඝෝෂණ මත වරක් එය ඉවත් කිරීමටද සිදුවිණි.කාලයාගේ ඇවෑමෙන් පාලන තන්ත්‍රයේ පෙරළිකාර චරිතයකට පණ පොවමින් සන්ධාන ආණ්ඩුව 2005 වසරේදී යළිත් හදිසී නීතිය ක්‍රියාත්මක කරනු ලබන්නේ එවකට විදේශ ඇමැතිව සිටි ලක්ෂ්මන් කදිරගාමර් මහතාගේ ඝාතනයත් සමඟිනි.එතැන් පටන් විවිධ අවස්ථාවන්හිදී හදීසි නීති බලාත්මක වන ආකාරය දැකගත හැකිවිය. ආණ්ඩුක්‍රම ව්‍යවස්ථාවේ අංක 10 සිට 14 දක්වා ව්‍යාපෘතිවලින් ක්‍රියාවට නැගෙනුයේ ජනතාවගේ මූලික අයිතිවාසිකම් පිළිබඳ කාරණයි. ඒ අනුව එහි සඳහන් 10 – 11 වගන්ති කිසිම ආකාරයකට වෙනස් කළ නොහැක්කේ සිතීමේ හා ආගමක් ඇදහීමේ, භාෂණයේ නිදහස ආදී වූ මිනිසෙකුගේ පරම අයිතීන් වෙනුවෙන් එය වෙන්ව ඇති බැවිනි. නමුත්, එම ආණ්ඩුක්‍රම ව්‍යවස්ථාවේ අංක 12, 13, 14 වගන්ති රටේ ආරක්ෂාව හා මහජන පැවැත්ම වෙනුවෙන් බලපාන්නා වූ සෞඛ්‍ය, සදාචාරය වැනි ක්ෂේත්‍ර කෙරේ යම් යම් සීමා කිරීම්වලට ලක් කළ හැකිය. එලෙසම ආණ්ඩුක්‍රම ව්‍යවස්ථාවේ 10, 11, 12, 13 වන වගන්ති ශ්‍රී ලංකාව තුළ වෙසෙන විදේශීය පුරවැසියකුටද හිමිය. යම් පුරවැසියකු මානව හිමිකම් උල්ලංඝනය කිරීම වෙනුවෙන් ඔහුට යම් ආකාරයකට පිහිටක් පැතිය හැක්කේ එහි එන අංක 10 – 14 වන වගන්ති මතය. එනමුත්, හදිසි නීතිය ඉවත් කිරීම තුළ අයකු අත්අඩංගුවට ගත හැක්කේ අධිකරණ ක්‍රියාපටිපාටිය මත හා මහජන ආරක්ෂක පනතේ ත්‍රස්තවාදය වැළැක්වීම යටතේ අයත් වන්නා වු හදීසි නීති යටතේය.ශ්‍රී ලංකාවේ පවතින හදීසි නීතිය ඉවත් කරන්නැයි ජාත්‍යන්තරය ඉල්ලා සිටියේ එය කළ නොහැකි වකවානුවකය. එහෙත් පශ්චාත් යුද ලාංකීය සමාජය තුළ එසේ නොවේ. ත්‍රස්තවාදය මානුෂීය මෙහෙයුමෙන් අවසන් කළ පසු හදීසි නීති බලතල යම්තාක් ප්‍රමාණයකට අවම කිරීමට රජය කටයුතු කරන ලදී. එදා සිට වර්තමානය දක්වා කාල පරාසයක් කළ නිදහස් වටපිටාවක් නිර්මාණය වී තිබේ. ප්‍රදේශයන්හි ජන ජීවිතය යළිත් පෙර පැවති සාමකාමී තත්ත්වයට පත්ව ඇත. යුද්ධයේ නිමාවක් සමඟින් ප්‍රදේශ යළි ජන ජීවිතයට විවෘත කළ අතර, බිම්බෝම්බ ඉවත් කිරීම්, මූලික යටිතල පහසුකම් සංවර්ධනය, අවතැන් වුවන් යළි පදිංචි කරවීම සිදුකර තිබේ. කෘෂිකර්මාන්තය, සංචාරක කර්මාන්තය, සත්ත්ව අතිරේක බෝග ආදී කර්මාන්ත හා කෘෂිකාර්මික අංශයේ ගුණාත්මක වෙනසකට සියල්ල බඳුන් වී තිබේ. තිරසාර සංවර්ධනයක අපේක්ෂාවෙන් මහාමාර්ග, නව මංමාවත් ඉදිකරමින්, වරාය, විදුලිය ආදී පහසුකම්ද ඔවුනට අද හිමිය. උතුරු නැඟෙනහිර සංවර්ධනය වෙනුවෙන් මේ කාලවකවානුව තුළ රජයේ ආයෝජනය ඩොලර් 2000 ක් ද ඉක්මවයි.වසර ගණනාවකට පසු උතුරේ සාමකාමී මැතිවරණයක් පැවැත්විණි. ජනතාව නිදහසේ තම ඡන්ද අයිතිය ප්‍රකාශ කළහ. එපමණක්ද නොවේ. රාජ්‍ය අංශයේ රැකියා අද උතුරටද විවෘතව පවතී. සියලු රාජ්‍ය අංශයේ සේවකයින්ට ත්‍රයිභාෂා පුුහුණුව ලබාදෙන්නේ, සිංහලත්, දෙමළත්, ඉංග්‍රීසිත් භාෂා හොඳින් දැන උතුරේත්, දකුණේත් සේවය කරන්නටය.2010 වසර අවසන් වනවිට මෙකී සංවර්ධනයේ ප්‍රතිඵලයක් ලෙස ආර්ථික වර්ධන වේගය 8% දක්වාද, රැකී රක්ෂා හිඟය 5% දක්වා අවම කිරීමටද, සංචාරක අංශයේ පැමිණීම 700,000 දක්වාද වර්ධනය වී තිබේ.අනෙක් අංශයට යුද අවසානයත් සමඟ මෙතෙක් කාලයකට කිසිදු ත්‍රස්ත ක්‍රියාවක් වාර්තා වී නැත. එසේ නම්, අයකුට නිදහසේ උතුරටත්, උතුරේ ජනතාවට නිදහසේ දකුණටත් එන්නට මාවත විවර වී තිබේ. ඒ නිසාවෙන් හදිසි නීතිය තවදුරටත් අනාගතයට අවශ්‍ය නොවනු ඇත.පසුගියදා හදිසී නීතිය ඉවත් කිරීමේ යෝජනාවත් සමඟින්, ප්‍රංශය අමෙරිකාව ආදී විදේශ රටවල් රැසක් ඒ පිළිබඳ ප්‍රසාදය පළ කර තිබේ. ඒ තුළ ශ්‍රී ලංකාව කෙරෙහි වන අන්තර් ජාතික ප්‍රතිරූපය ඉහළ නැංවී ඇති අතර එහි සෘජු ප්‍රතිඵල ලෙසින් නව විදේශ ආයෝජන, සංචාරක මාර්ග, අධ්‍යාපනය, විදේශ රැකියා ආදී වූ ක්ෂේත්‍රවලට මාර්ග විවර වී තිබේ. එහි අවසාන ප්‍රතිඵලය වන්නේ ලොව සුරක්ෂිතම රාජ්‍ය අතරට ශ්‍රී ලංකාවද එක්වීමය.එය ප්‍රජාතන්ත්‍රවාදයට ආදරය කරන, ප්‍රජාතන්ත්‍රවාදය අගයන, නිදහසේ ජීවිතය විඳින්නට ඇවැසි පුරවැසියන්ට අනාගතය පිළිබඳ සුබදායි සංදේශයක් වනු නොඅනුමානය. XVIII වන පරිච්ඡේදයමහජන ආරක්‍ෂාව155. (1) ආණ්ඩුක්‍රම ව්‍යවස්ථාව ක්‍රියාත්මකවීම ආරම්භ වන තෙක් බලපෑවත් වූ සංශෝධිත මහජන ආරක්‍ෂක ආඥාපනත පාර්ලිමේන්තුව විසින් පනවන ලද පනතක් සේ සැලකෙන්නේ ය.(2) මහජන ආරක්ෂක ආඥාපනත යටතේ හෝ මහජන ආරක්ෂාව පිළිබඳව තත් කාලයේ බලපවත්නා නීතිය යටතේ හෝ හදිසි අවස්ථා නියෝග සෑදීමේ බලයට ආණ්ඩුක්‍රම ව්‍යවස්ථාවේ විධිවිධාන හැර වෙනත් කවර වූ හෝ නීතියක විධිවිධාන යටපත් කිරීමේ, සංශෝධනය කිරීමේ හෝ අත්හිටුවීමේ නෛතික බලය ඇති නියෝග සෑදීමේ බලය ද ඇතුළත් වන්නේ ය.(3) යම් නීතියක විධිවිධාන යටපත් කිරීමේ, සංශෝධනය කිරීමේ හෝ ඒ විධිවිධාන ක්‍රියාත්මක වීම අත්හිටුවීමේ නෛතික බලය ඇති හදිසි අවස්ථා නියෝග සෑදීමට ජනාධිපතිවරයාට බලය පවරන මහජන ආරක්ෂාවට අදාළ යම් නීතියක විධිවිධාන ඒ විධිවිධාන ක්‍රියාත්මක කරමින් ඒ නීතිය යටතේ ප්‍රකාශනයක් කරනු ලැබූ විට මිස, ක්‍රියාත්මක නොවිය යුත්තේ ය.(4) එවැනි ප්‍රකාශනයක් කරනු ලැබූ විට ඒ බව, මේ ව්‍යවස්ථාවේ අනෙකුත් විධිවිධානවලට යටත් ව, නොපමාව ම පාර්ලිමේන්තුවට දන්වා යැවිය යුත්තේ ය. තවද ඒ අනුව(i) ඒ ප්‍රකාශනය නිකුත් කරනු ලැබුවේ පාර්ලිමේන්තුව විසුරුවා හරිනු ලැබීමෙන් පසුව නම්, ඒ ප්‍රකාශනයෙහි පාර්ලිමේන්තුව රැස්වීම සඳහා කලින් දිනයක් නියම කර ඇතොත් මිස, ඒ ප්‍රකාශනයෙන් අනතුරුව එළඹෙන දසවන දිනයෙහි පාර්ලිමේන්තුව රැස්වීම පිණිස කරන කැඳවීමක් සේ ඒ ප්‍රකාශනය ක්‍රියාත්මක වන්නේ ය. පාර්ලිමේන්තුව රැස්වීම සඳහා ඒ ප්‍රකාශනයෙහි යම් දිනයක් නියම කරනු ලබන්නේ නම් ඒ දිනය එකී ප්‍රකාශනය කළ දින සිට දින තුනක් ඉකුත් වූ පසු එළඹෙන දිනයක් විය යුත්තේය. තව ද එසේ කැඳවනු ලැබූ පාර්ලිමේන්තුව ඒ ප්‍රකාශනයේ හෝ වැඩිදුරටත් කරනු ලැබූ යම් ප්‍රකාශනයක හෝ කාලය ඉකුත්වීම හෝ ඒ ප්‍රකාශනය හෝ වැඩි දුර ප්‍රකාශනය ප්‍රත්‍යාදිෂ්ට කිරීම නැතහොත් මහ මැතිවරණය නිමවීම යන අවස්ථා දෙකෙන් කලින් එළඹෙන අවස්ථාව තෙක් පවත්වා ගෙන යා යුත්තේ ය. එකී කාලය ඉකුත් වූ විට හෝ ප්‍රත්‍යාදිෂ්ට කිරීම කරනු ලැබූ විට හෝ මහ මැතිවරණය නිම වූ විට හෝ එසේ කැඳවනු ලැබූ පාර්ලිමේන්තුව විසිරෙන්නේ ය.(ii) ඒ ප්‍රකාශනය කරනු ලැබූ දිනයේ දී, එදින සිට දින දහයක් තුළ දී අවසන් නොවන පරිදි රැස්වීම් කල් තැබීමක් නිසා හෝ වාර අවසාන කිරීමක් නිසා හෝ පාර්ලිමේන්තුව විසංයුක්තව තිබුණේ නම්, දින දහයක් තුළ දී පාර්ලිමේන්තුව රැස්වීම සඳහා ප්‍රකාශනයක් නිකුත් කරනු ලැබිය යුත්තේ ය.(5) මහජන ආරක්ෂාවට අදාළ යම් නීතියක් යටතේ ප්‍රකාශනයක් කිරීමෙන් ඒ නීතියේ විධිවිධාන ක්‍රියාත්මක කර ඇති අවස්ථාවක, මේ ව්‍යවස්ථාවේ පසුව එළඹෙන විධිවිධානවලට යටත්ව, ඒ ප්‍රකාශනය කළ දින සිට එක් මාසයක කාලයක් ඒ ප්‍රකාශනය ක්‍රියාත්මක ව පැවතිය යුත්තේ ය. එහෙත් ඒ කාලය අවසාන වීමට කලින් ඒ ප්‍රකාශනය ප්‍රත්‍යාදිෂ්ට කිරීමට හෝ ඒ කාලය අවසානයේ දී නැතහොත් ඊට පෙර යම් වැඩිදුර ප්‍රකාශනයක් කිරීමට හෝ එකී ක්‍රියාත්මක වීමෙන් හානියක් නොවන්නේ ය.(6) මේ ව්‍යවස්ථාවේ (3) වන අනුව්‍යවස්ථාවේ සඳහන් මහජන ආරක්ෂාවට අදාළ යම් නීතියක යම් විධිවිධාන ඒ නීතිය යටතේ ප්‍රකාශනයක් කිරීමෙන් ක්‍රියාත්මක කර ඇති අවස්ථාවක, ඒ ප්‍රකාශනය පාර්ලිමේන්තුවේ යෝජනා සම්මතයකින් අනුමත කරනු ලැබ ඇත්නම් මිස, ඒ විධිවිධාන ක්‍රියාත්මක කරනු ලැබූ දින සිට දින දාහතරක කාලයකට පසු, ඒ ප්‍රකාශනය නිර්බල විය යුත්තේ ය.එසේ වුව ද(අ) ඒ ප්‍රකාශනය කරන දිනයේ දී පාර්ලිමේන්තුව විසුරුවා හරිනු ලැබ තිබේ නම් ;හෝ(ආ) මේ ව්‍යවස්ථාවේ (4) වන අනුව්‍යවස්ථාවේ (ii) වන අනු ඡේදයේ සඳහන් පරිදි එවැනි යම් රැස්වීම් කල් තැබීමක හෝ වාර අවසාන කිරීමක් හෝ නිසා ඒ දිනයේ දී පාර්ලිමේන්තුව විසංයුක්තව තිබේ නම් ;හෝ(ඇ) මේ ව්‍යවස්ථාවේ (4) වන අනුව්‍යවස්ථාවේ (i)වන සහ (ii) වන අනුඡේදවලින් විධිවිධාන සලස්වා ඇති පරිදි, කැඳවනු ලැබූ විට පාර්ලිමේන්තුව රැස් නොවේ නම් පාර්ලිමේන්තුව ඊළඟට රැස් වී කටයුතු කරන දිනයෙහි ඒ රැස්වීමේ දී ඒ ප්‍රකාශනය යෝජනා සම්මතයක් මගින් පාර්ලිමේන්තුව විසින් අනුමත කරනු ලැබුවහොත් මිස, පාර්ලිමේන්තුව ඊළඟට රැස් වී කටයුතු කරන දිනයෙන් පසු දින දහයක් අවසානයේ දී ඒ ප්‍රකාශනය නිර්බල වන්නේ ය.(7) මහජන ආරක්ෂාවට අදාළ යම් නීතියක විධිවිධාන ක්‍රියාත්මක කරන ලද දිනයේ සිට දින දාහතරක කාලයක් ඇතුළත දී මේ ව්‍යවස්ථාවේ (6) වන අනුව්‍යවස්ථාවෙහි සඳහන් ප්‍රකාශනයක් ප්‍රත්‍යාදිෂ්ට කරනු ලැබූ විටක හෝ (6) වන අනුව්‍යවස්ථාවේ විධි විධානවලට අනුකූලව එවැනි ප්‍රකාශනයක් නිර්බල වූ විටක, එසේ ප්‍රත්‍යාදිෂ්ට කිරීමේ නැතහොත් නිර්බලවීමේ දින සිට එළඹෙන දින තිහක් ඇතුළත දී කරනු ලබන කිසිම ප්‍රකාශනයක් එම ප්‍රකාශනය කිරීම පාර්ලිමේන්තුවේ යෝජනා සම්මතයක් මගින් අනුමත කරනු ලබන තෙක්, ක්‍රියාත්මක නොවිය යුත්තේ ය.(8) මේ ව්‍යවස්ථාවේ (6) වන අනුව්‍යවස්ථාවේ සඳහන් මහජන ආරක්ෂාවට අදාළ යම් නීතියක විධිවිධාන, අනුක්‍රමික දින අනූවක කාලයක් හෝ අනුක්‍රමික ලිත් මාස හයක් තුළ දී මුළු දින ගණන අනූවක් වන කාලයක් හෝ ක්‍රියාත්මකව පැවති අවස්ථාවක, යම් නීතියක එවැනි විධිවිධාන ක්‍රියාත්මක කිරීම සඳහා වූ කිසිම ප්‍රකාශනයක් තදනන්තර ලිත් මාස හය තුළ යම් වේලාවක දී කරනු ලැබුව හොත් ( නොපැමිණි මන්ත්‍රීවරයන් ද ඇතුළුව ) පාර්ලිමේන්තුවේ මුළු මන්ත්‍රීවරයන් සංඛ්‍යාවෙන් යටත් පිරිසෙයින් තුනෙන් දෙකක සංඛ්‍යාවක් විසින් පක්ෂව ඡන්දය දී සම්මත කර ගන්නා ලද යෝජනා සම්මතයක් මගින් ඒ ප්‍රකාශනය අනුමත කරනු ලැබුව හොත් මිස, ඒ ප්‍රකාශනයෙන් ඒ විධිවිධාන ක්‍රියාත්මක කරනු ලැබූ දින සිට දින දහයකට වැඩි කාලයක් ඒ ප්‍රකාශනය ක්‍රියාත්මක නොවිය යුත්තේය.එසේ වුව ද(අ) ඒ ප්‍රකාශනය කරන දිනයේ දී පාර්ලිමේන්තුව විසුරුවා හැර තිබේ නම්,හෝ(ආ) මේ ව්‍යවස්ථාවේ (4) වන අනුව්‍යවස්ථාවේ (ii) වන අනු ඡේදයේ සඳහන් පරිදි එවැනි යම් රැස්වීම් කල්තැබීමක් හෝ වාර අවසාන කිරීමක් හෝ නිසා ඒ දිනයේ දී පාර්ලිමේන්තුව විසංයුක්තව තිබේ නම්,හෝ(ඈ) මේ ව්‍යවස්ථාවේ (4) වන අනුව්‍යවස්ථාවේ (i) වන අනූ ඡේදයෙන් විධිවිධාන සලස්වා ඇති පරිදි කැඳවනු ලැබූ විට පාර්ලිමේන්තුව රැස් නොවන්නේ නම්,( නොපැමිණි මන්ත්‍රීවරයන් ද ඇතුළුව ) පාර්ලිමේන්තුවේ මුළු මන්ත්‍රීවරයන් සංඛ්‍යාවෙන් යටත් පිරිසෙයින් තුනෙන් දෙකක සංඛ්‍යාවක් විසින් පක්ෂව ඡන්දය දී සම්මත කර ගන්නා ලද යෝජනා සම්මතයක් මගින් පාර්ලිමේන්තුව විසින් ඒ ප්‍රකාශනය අනුමත කරනු ලැබුවහොත් මිස පාර්ලිමේන්තුව ඊළඟට රැස් වී කටයුතු කරන දිනයෙන් පසු දින දහයක් අවසානයේ දී ඒ ප්‍රකාශනය නිර්බල වන්නේ ය.(9) මහජන ආරක්ෂාවට අදාළ යම් නීතියක විධිවිධාන ක්‍රියාත්මක කරන ලද දිනයේ සිට දින දහයක කාලයක් ඇතුළත දී මේ ව්‍යවස්ථාවේ (8) වන අනුව්‍යවස්ථාවෙහි සඳහන් ප්‍රකාශනයක් ප්‍රත්‍යාදිෂ්ට කරනු ලැබූ විටක හෝ මේ ව්‍යවස්ථාවේ (8) වන අනුව්‍යවස්ථාවේ විධිවිධානවලට අනුකූලව එවැනි ප්‍රකාශනයක් නිර්බල වූ විටක, එසේ ප්‍රත්‍යාදිෂ්ට කිරීමේ නැතහොත් නිර්බලවීමේ දින සිට එළඹෙන දින අනූවක් ඇතුළත දීි කරනු ලබන කිසිම ප්‍රකාශනයක්, ( නොපැමිණි මන්ත්‍රීවරයන් ද ඇතුළුව ) පාර්ලිමේන්තුවේ මුළු මන්ත්‍රීවරයන් සංඛ්‍යාවෙන් යටත් පිරිසෙයින් තුනෙක් දෙකක සංඛ්‍යාවක් විසින් පක්ෂව ඡන්දය දී සම්මත කර ගන්නා ලද යෝජනා සම්මතයක් මගින් අනුමත කරනු ලබන තුරු එවැනි කිසිම ප්‍රකාශනයක් ක්‍රියාත්මක නොවිය යුත්තේ ය.(10) මේ ව්‍යවස්ථාවේ (3) වන අනුව්‍යවස්ථාවේ සඳහන් අන්දමේ විධිවිධාන ක්‍රියාත්මක කිරීම සඳහා වූ යම් ප්‍රකාශනයක් පාර්ලිමේන්තුව විසින් අනුමත නොකරනු ලැබුවේ නම්, එසේ අනුමත කරනු ලැබූ වහාම ඒ ප්‍රකාශනයේ වලංගු භාවය සහ නීතියෙහි එහි යම් බලපෑමක් ඇතහොත් එය නතර විය යුතු නමුත් ඒ ප්‍රකාශනය යටතේ නීත්‍යනුකූලව එවකටත් කර තිබුණු කිසිවකට ඉන් හානියක් නොවන්නේ ය.(11) කැඳවනු ලැබූ විට පාර්ලිමේන්තුව රැස් නොවීමේ හේතුවෙන්, ප්‍රකාශනයක් කිරීම පිළිබඳව පාර්ලිමේන්තුවට දැනුම් දීමට හෝ පාර්ලිමේන්තුවේ අනුමතය ලබා ගැනීමට හෝ නොහැකි වන්නේ නම්, ඒ ප්‍රකාශනයේ වලංගු භාවය හෝ ක්‍රියාත්මක වීම හෝ කෙරෙහි මේ ව්‍යවස්ථාවේ (6) වන (7) වන (8) වන හෝ (9) වන අනුව්‍යවස්ථාවල ඇතුළත් කිසිවක් බලනොපාන්නේ ය. එසේ වුව ද එවැනි අවස්ථාවක දී ඉන් පසු හැකිතාක් ඉක්මණින් පාර්ලිමේන්තුව නැවත කැඳවිය යුත්තේ ය.ආණ්ඩුව හදිසි නීතිය පනවා තිබුණේ අවශ්‍ය බැවිනි. කවුරු එයට එරෙහි වුවත් මහා යුද්ධයකට මුහුණ දුන් රටක හදිසි නීතිය ක්‍රියාත්මක කළේ විවිධ අපරාධකරුවන් සම්බන්ධයෙන් නීතිය ක්‍රියාත්මක කිරීමටය. දැන් හදිසි නීතියේ අවශ්‍යතාවක් නැති නිසා එය ඉවත් කිරීමට ජනාධිපතිතුමා තීරණය කර තිබේ.හදිසි නීතිය පනවා තිබියදී එය ඉවත් කරන්නැයි කියා කෑ ගැසූ පක්ෂ හදිසි නීතිය ඉවත් කිරීමෙන් පලක් නොවන බවට කතා කියති. මෙවැනි ප්‍රෝඩාකාරී දේශපාලනඥයන් සිටින රටක හදිසි නීතියට එරෙහි වන ඇත්තෝ භීෂණ සමයේ නිල නොවන ඇඳිරි නීතිය පනවා මිනිසුන් මරා දැමූ අය වෙති.හදිසි නීතිය පිළිබඳව ජනපතිතුමා පසුගියදා පාර්ලිමේන්තුව තුළ දී කළ ප්‍රකාශය පිළිබඳ ව අද පක්ෂ විපක්ෂ භේදයකින් තොරව සමස්ත රටවැසියන් එතුමාට ගෞරව ප්‍රණාමය පුද කර සිටිනවා. හදිසි නීතියත් සමගින් මෙරටට ආ රාජ්‍ය විරෝධි දේශීය බලපෑම් ක්‍රම ක්‍රමයෙන් අද වන විට බිඳ වැටිලා. ඊට හේතුව ලෙස මා දකින්නේ වර්තමාන ජනාධිපතිතුමන්ගේ ශක්තිවන්ත නායකත්වය යටතේ මේ රටේ සියලු ජනතාව සමාන අයිතිවාසිකම් භුක්ති විඳීමයි. එය මුළු මහත් ලෝකයටම ආදර්ශවත්.විවිධ රටවල් විසින් මෙරට පිළිබඳව විවිධ ආකාරයේ අසත්‍ය ප්‍රචාර ගෙන ගිය ආකාරය සිහිපත් කළ යුතුමයි. නමුත් ලෝකයට ආදර්ශයක් ගෙන එමින් හදිසි නීතිය ඉවත් කරනු ලැබුවේ ප්‍රජාතන්ත්‍රවාදය සුරකින සුරක්ෂිත දේශයන් අතරට මෙයද එක්කරමින්.අද අපේ රටේ සිංහල, දෙමළ, මුස්ලිම්, බර්ගර්, බෞද්ධ, ක්‍රිස්තියානි, හින්දු, ඉස්ලාම් ජන වර්ගයන් තමන්ගේ නිදහස උපරිමව භුක්ති විඳිනවා. ඔවුන්ට නිදහසේ තම කටයුතු කරගෙන යන්න අවශ්‍ය ඉඩකඩ විවර වෙලා.මේ අවස්ථාවේදී සබරගමු පළාතේ ලක්ෂ සංඛ්‍යාත ජනතාවගේ ගෞරව ප්‍රණාමය හදිසි නීතිය ඉවත් කිරීම සම්බන්ධව ජනපතිතුමන්ට පළ කිරීමට මා කැමතියි.හදිසි නීතිය කියන කාරණය ලංකාව තුළ කාලයක් තිස්සේ සංශෝධනය විය යුතු යැයි නැඟී ආ මතයක්. විශේෂයෙන්ම දකුණේ ජනමාධ්‍ය තුළින් සහ විවිධ පාර්ශ්ව මගින් මේ පිළිබඳව ප්‍රබලව කතාබහකට ලක්වුණා.ජාත්‍යන්තරය විසින් මානව හිමිකම් වෙනුවෙන් මෙය සංශෝධනය කරන්නැයි ඉල්ලීම් ඉදිරිපත් කරද්දී, ඉන්දියාව අමෙරිකාව ප්‍රමුඛ රටවල් පවා මේ කෙරෙහි ඉල්ලීම් කළා. ඒ වගේම යුද කාලවකවානුවකට පසුව දෙමළ ජනතාවට අවශ්‍ය වුණේ සෝදිසි කිරීම්, බිම් බෝම්බ ඉවත් කිරීම් වලින් පසුව නිදහසේ තමන්ගේ ජීවන රටාව ගෙන යන්නට, විශේෂයෙන්ම ජාත්‍යන්තර ප්‍රජාවගේ ඉල්ලීමක්, රට තුළ සංහිඳියාවක් ඇති කිරීමත් අරමුණ කරගනිමින් තමයි මේ සංකීර්ණ සිද්ධිදාමය පෙළ ගැසෙන්නේ. ඒවගේම ජිනීවාහි මානව හිමිකම් සම්මේලනය ලබන සැප්තැම්බර් මාසයේදී පැවැත්වීමට නියමිතයි. ඒත් සමඟ දිනාගත් ජනතා ආකර්ෂණය තවදුරටත් පවත්වාගැනීමටත් අවශ්‍ය වනවා. ඒ අතර වර්තමාන රජයේ ප්‍රධාන බලාපොරොත්තුව ආර්ථික වර්ධනයක් ළඟා කර ගැනීම නම්, විදේශ ආයෝජන සහ සංචාරක කර්මාන්තය දිරිගැන්වීම් අවශ්‍යයි. එහිදී සංචාරකයින් මෙරටට එන්නේ මෙරට සුරක්ෂිත නම් පමණයි.හදිසි නීතිය ඉවත් කිරීමත් සමඟ මේ අනුව රජය ජාත්‍යන්තරව පණිවිඩයක් ලබාදුන්නා අපේ රට දැන් ආරක්ෂිතයි කියලා. ඒක ඉතා වැදගත්.හ දිසි නීතිය ඉවත් කිරීම පිළිබඳව අප තුළ ඇත්තේ දැඩි ප්‍රසාදයක්. මේ අවස්ථාව ඉතාමත් හොඳ අවස්ථාවක්. විවිධ ජාතින්, ආගම්, බහු සංස්කෘතින්, පවතින රටකට හදිසි නීතියක් අවශ්‍ය වන්නේ ම නැහැ. වර්තමාන ජනාධිපතිතුමා ගමේ ගැමි සුවඳ හොඳින් හඳුනාගත් නායකයෙක්. බාහිර බලවේගවලට යටත් නොවී හදිසි නීතිය ඉවත් කිරීමට ගත් තීරණය ප්‍රශංසනීයයි. රටේ ජීවත්වන සියලු ජන කොටස්වලට ඉතාමත් හොඳ තීරණයක් තමයි ලබා දුන්නේ. ඒ තුළ ආසියාවේ ආශ්චර්ය කරා යන ගමන සාර්ථක කර ගනිමින් නුදුරු දිනයේදීම මේ රට ආසියාවේ ආශ්චර්ය කරන්නට හැකිවේය යන්න මාගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109061</link>
    <topic>මානව හිමිකම් ගැන ප්‍රශ්න කළොත්පිළිතුරු දෙන්නට සූදානම්</topic>
    <author>මහින්ද අලුත්ගෙදර</author>
    <content>ජගත් මානව හිමිකම් සැසිවාරයේ දී ශ්‍රී ලංකාවට එරෙහිව ප්‍රශ්න කීරීමක් සිදු වුවහොත් එම චෝදනා වලට පිළිතුරු දීමට ශ්‍රී ලංකා නියෝජිත පිරිස සූදානම් බව, රජය අවධාරණය කරයි. එවැනි ප්‍රශ්න කිරීමක් බොහෝ දුරට සිදු නොවනු ඇතැයි ශ්‍රී ලංකා ආණ්ඩුව අපේක්ෂා කරයි.ලබන 12 දා ජිනීවා නුවර දී ජගත් මානව හිමිකම් කවුන්සිලයේ දහවැනි සැසිවාරය ආරම්භ වේ.ශ්‍රී ලංකාව ලබා ඇති ප්‍රගතිය, ජයග්‍රහණ, මානව හිමිකම් සුරැකීමට ගත් පියවර, පුනරුත්ථාපනය, නැවත පදිංචි කිරීම සහ යටිතල පහසුකම් සංවර්ධනය සම්බන්ධයෙන් එම සැසිවාරයට කරුණු දක්වන බව වාරි මාර්ග සහ ජල සම්පත් කළමනාකරණ ඇමැති නිමල් සිරිපාල ද සිල්වා මහතා කියයි. මෙයට අමතරව පශ්චාත් යුද සමයේ ශ්‍රී ලංකාවට එරෙහිව එල්ල වී ඇති චෝදනා සම්බන්ධයෙන් කරුණු දැක්වීමට ශ්‍රී ලංකා නියෝජිත පිරිස බලාපොරොත්තු වෙයි.මෙම නියෝජිත පිරිසේ නායකත්වය වැවිලි කර්මාන්ත ඇමැති මහින්ද සමරසිංහ මහතා උසුලයි. විදේශ කටයුතු ඇමැති මහාචාර්ය ජී. එල්. පීරීස්, අමාත්‍ය නිමල් සිරිපාල ද සිල්වා, පරිසර අමාත්‍ය අනුර ප්‍රියදර්ශන යාපා සහ හිටපු නීතිපති මොහාන් පීරිස් යන මහත්වරු සෙසු නියෝජිතයෝ වෙති.මෙම සැසිවාරයේ දී ඇමැති මහින්ද සමරසිංහ මහතා ශ්‍රී ලංකාව වෙනුවෙන් විශේෂ ප්‍රකාශයක් කිරීමට නියමිතය.ඊට අමතරව සැසිවාරයට පෙර ශ්‍රී ලංකාවේ වත්මන් තත්ත්වය, ඉදිරි ක්‍රියාමාර්ග හා තොරතුරු සම්බන්ධයෙන් රාජ තාන්ත්‍රිකයන් හා එක්සත් ජාතීන්ගේ සාමාජික රටවල නියෝජිතයන් දැනුවත් කිරීමට බලාපොරොත්තු වෙයි. එය මහාචාර්ය ජී. එල්. පීරිස් මහතා ඉටු කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109062</link>
    <topic>අගමැති චීනයට</topic>
    <author/>
    <content>චීන ජාත්‍යන්තර ආයෝජන හා වෙළෙඳ සමුළුවට සහභාගිවීම සඳහා අගමැති දි. මු. ජයරත්න මහතා චීනය බලා ඊයේ (5) පිටත්ව ගියේය.15 වැනි වරට පවත්වනු ලබන මේ සමුළුව මේ මස 11 වැනිදා තෙක් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109063</link>
    <topic>මැතිවරණ ප්‍රචාරක කටයුතුවලදීපරිසරය වනසන්නන්ට වැඩ වරදී</topic>
    <author>අසේල කුරුළුවංශ</author>
    <content>පරිසර දූෂණයක් ඇතිවන සේ මැතිවරණ ප්‍රචාරක කටයුතුවල නිරතවන්නන් තරාතිරම නොබලා අත්අඩංගුවට ගන්නා ලෙස ජ්‍යෙෂ්ඨ නියෝජ්‍ය පොලිස්පති (මැතිවරණ) ගාමිණි නවරත්න මහතා මැතිවරණය පැවැත්වෙන බල ප්‍රදේශවල පොලිස් ස්ථානාධිපතිවරුන්ට දැනුම් දී ඇත. මැතිවරණ නීති උල්ලංඝනය කිරීමේ චෝදනාව මත මේ වන විට පුද්ගලයින් 17 දෙනෙකු පොලිසිය අත්අඩංගුවට ගෙන තිබේ.පරිසරය සුරකිමින් ප්‍රචණ්ඩත්වයෙන් තොරව මැතිවරණ ප්‍රචාරක කටයුතු සිදු කිරීම සම්බන්ධව කොට්ඨාස ජ්‍යෙෂ්ඨ පොලිස් අධිකාරීවරු මගින් අපේක්ෂකයින් දැනුවත් කිරීමේ වැඩසටහනක් ද පොලිසිය ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109064</link>
    <topic>හයෙන් ඉහළ හැම විෂයයකටමතොරතුරු තාක්‍ෂණ ක්‍රියාකාරකම්</topic>
    <author>දයා පෙරේරා</author>
    <content>හය වැනි ශ්‍රේණියේ සිට ඉහළ පන්තිවල හැම විෂයයක් සඳහාම තොරතුරු තාක්‍ෂණ ක්‍රියාකාරකම් ඇතුළත් කිරීමට ජාතික අධ්‍යාපන ආයතනය සැලසුම් සකස් කර ඇත. විෂය මාලාවට ද එම ක්‍රියාකාරකම් ඇතුළත් කරන බවත්, පංති කාමරයේ ඉගැන්වීම් අවස්ථාවල දී එක් එක් විෂයට අදාළ මෘදුකාංග ද සංයුක්ත තැටි ද අන්තර් ජාල වෙබ් අඩවි ලිපිනය ආදී උපකාරක ද සෑම පාසලකට ම ලබා දෙන බවත්, ජාතික අධ්‍යාපන ආයතනයේ ජ්‍යෙෂ්ඨ නිලධාරියෙක් දිනමිණ ට කීවේ ය.තොරතුරු තාක්‍ෂණය උපයෝගී කර ගනිමින් ඉගැන්වීම සඳහා සෑම ගුරුවරයෙකුටම අවශ්‍ය පුහුණුව ලබාදීමට ද කටයුතු කරන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109065</link>
    <topic>මාස 10ක හිඟ වැටුප ලබාදීමට ලංවිම පාලනාධිකාරිය එකඟයි</topic>
    <author>ස්වර්ණා විජේකෝන් – චමීර ඇල්ලදෙණිය</author>
    <content>මාස දහයක හිඟ වැටුප් ලබාදීමට ලංකා විදුලිබල මණ්ඩලයේ පාලනාධිකාරිය එකඟ වීම හේතුවෙන් ලංකා විදුලිබල මණ්ඩලයේ වෘත්තීය සමිති එක්ව හෙට (7) දිනයේ ක්‍රියාත්මක කිරීමට නියමිතව තිබූ වැඩ වර්ජනය අත්හිටුවා ඇත.ඒ අනුව විදුලිබල මණ්ඩලයේ සේවකයන්ගේ මාස දහයක හිඟ වැටුප ලබන ජනවාරියේ දී මුළුමනින්ම හෝ එසේත් නොමැතිනම් වාරික තුනක් යටතේ සේවකයන්ට ලබාදීමට පාලනාධිකාරිය තීරණය කර ඇති අතර එයට අදාළ අධ්‍යක්‍ෂ මණ්ඩල පත්‍රිකාවක් ද නිකුත් කර ඇත.එමෙන්ම ලංකා විදුලි බල මණ්ඩලයේ සේවකයන්ට ලබන වසරේ දී (2012) වැටුප් වැඩි කිරීම සඳහා අමාත්‍ය මණ්ඩල අනුමැතිය ද හිමිව ඇති බව වෘත්තීය සමිති නියෝජිතයෝ පවසති.ලංවිම සේවකයන්ට ගෙවිය යුතු මාස දහයක හිඟ වැටුප ගෙවීමට අදාළව අධ්‍යක්‍ෂ මණ්ඩල පත්‍රිකාවක් නිකුත් කිරීම, සහ 2012 වැටුප් වැඩි කිරීමට පාලනාධිකාරිය එකඟ වීම හේතුවෙන් වැඩ වර්ජනය තාවකාලිකව අත්හිටවු බවද වෘත්තීය සමිති නියෝජිතයෝ පවසති.මණ්ඩලයේ සේවකයන්ට අදාළ හිඟ වැටුප ගෙවීම සඳහා රුපියල් මිලියන නවසියයක මුදලක් අවශ්‍ය වන අතර පාලනාධිකාරිය විසින් ලබා දී ඇති ලිඛිත පොරොන්දුව යම් හෙයකින් කඩ වුවහොත් ඉදිරි ක්‍රියාමාර්ග සළකා බලන බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109066</link>
    <topic>කප්පම් කල්ලියක2ක් අත්අඩංගුවට</topic>
    <author>විජයානි එදිරිසිංහ</author>
    <content>මිනිසුන් තර්ජනය කොට බිය වද්දා කප්පම් ලබාගන්නා කල්ලියක දෙදෙනකු කොළඹ අපරාධ කොට්ඨාසය ඊයේ (05) අත්අඩංගුවට ගත්තේය. මේ දෙදෙනා ඊයේ උදේ කොටහේන ප්‍රදේශයේදී කප්පම් ලබා ගැනීමට සූදානම් වෙද්දී අත්අඩංගුවට පත් වී ඇත. මෙසේ අත්අඩංගුවට පත් දෙදෙනාගෙන් එක් අයකු නාරාහේන්පිට ප්‍රදේශයේ ව්‍යාපාරිකයෙකි. අනෙක් තැනැත්තා නාරාහේන්පිට දුරකථන ඇමතුම් හලක සේවය කරන පුද්ගලයෙකි.දුරකථන ඇමතුම් හලෙන් හැඳුනුම්පත් සහ වෙනත් ලියකියවිලිවල ඡායා පිටපත් ගැනීමට එන පුද්ගලයන් පිළිබඳ තොරතුරු රැස්කර ගන්නා මෙම පුද්ගලයා ඒ ඔස්සේ කතාකොට කප්පම් ඉල්ලා ඇති බව හෙළි වී තිබේ.එක් පවුලකට කතාකොට දියණිය පැහැර ගන්නා බවට තර්ජනය කොට ඇත. තවත් නිවසකට කතාකොට එම නිවසේ සිටින දියණියගේ නිරුවත් ඡායාරූප පිටකරන බවට තර්ජනය කර ඇත. මේ ආකාරයෙන් යාපනය, මඩකළපුව, ග්‍රෑන්ඩ්පාස් ඇතුළු ප්‍රදේශ ගණනාවක දෙමළ ජනතාව බියවද්දා කප්පම් ලබාගෙන ඇති බව හෙළිවී තිබේ.මේ පිළිබඳ පොලිසිය වැඩිදුර පරීක්‍ෂණ පවත්වයි. සැකකරුවන් ඊයේ අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109067</link>
    <topic>දකුණු අධිවේගී මාර්ගයේසුඛෝපභෝගී ලංගම බස් සේවයක්</topic>
    <author>ශීලා උඩුවර</author>
    <content>දකුණු අධිවේගී මාර්ගය සඳහා අති සුඛෝපභෝගී ලංගම බස් රථ සේවාවක් ක්‍රියාවට නංවයි.එම මාර්ගය විවෘත කිරීමත් සමඟ ප්‍රථමයෙන් බස් රථ දෙකක් යොදවන්නට නියමිත අතර මගී අවශ්‍යතාව අනුව බස් රථ සංඛ්‍යාව ඉහළ නැංවීමට පියවර ගන්නා බව ප්‍රවාහන ඇමැති කුමාර වෙල්ගම මහතා පැවසීය.මෙම බස් රථ මිලදී ගන්නේ ලංකා අශෝක් ලේලන්ඩ් සමාගමෙනි.බස් රථයක වටිනාකම රුපියල් මිලියන 9.3 (ලක්‍ෂ 93) කි. ආසන 41 කින් යුත් මෙම බස් රථයේ වෙනමම සවිකරන ලද එන්ජිමක් මගින් වායු සමීකරණ යන්ත්‍ර  ක්‍රියාත්මක වන අතර බඩු බාහිරාදිය සුරක්‍ෂිතව තැබිය හැකි විශාල ඉඩක් සහිත ලගේජයක් (බඩු බහාලුම) ද පවතී.මෙම අති සුඛෝපභෝගී බස් රථවල තත්ත්වය, සුව පහසුව, විශේෂ මගී පහසුකම් ආදිය හොඳ තත්ත්වයේ තිබේද යන්න පිළිබඳ ඇමැතිවරයා අතුරුගිරියේ අශෝක් ලේලන්ඩ් සමාගමේ වැඩ බිමට ගොස් නිරීක්‍ෂණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109068</link>
    <topic>කන්තලේ රක්‍ෂිතයේ දැව හොරු දැලේ</topic>
    <author>චන්ද්‍රිකා පෙරේරා සහ භක්ති ධර්මපි‍්‍රය මෙන්ඩිස්</author>
    <content>කන්තලේ බෝගස්පිටිය චුන්නන්කාඩු රක්ෂිතයේ දැව ජාවාරමේ යෙදුන පුද්ගලයන් 12 ක් හා රු. ලක්ෂ පහකට අධික හොරට කැපූ දැව කඳන් තොගයක් ඊයේ (5) විශේෂ කාර්ය බළකාය මගින් අත්අඩංගුවට ගෙන තිබේ.කරත්ත නවයකින් දැව කඳන් තොගය ප්‍රවාහනය කරමින් සිටියදී කරත්ත ද සමඟ සැකකරුවන් අත්අඩංගුවට පත්ව තිබේ.කෝන්, කරඳ, වෙලන්, දඹ, කළුමැදිරිය, කොහොඹ හා ටර්පන්ටයින් වර්ගවලට අයත් දැව කඳන් 23 ක් රක්ෂිතයෙන් කපා මෙසේ ප්‍රවාහනය කරමින් තිබුණු බව විශේෂ කාර්ය බලකාය පැවසීය.කන්තලේ විශේෂ කාර්ය බලකා කඳවුරේ නිලධාරීන්ට ලැබුණු තොරතුරක් අනුව පෙරේදා (04) රාත්‍රී රක්ෂිත වනයේ වැටලීම ආරම්භ කර තිබිණි.එහිදී සොයා ගත් තොරතුරු මත ඊයේ (05) අලුයම සැකකරුවන් කරත්ත හා දැව අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n1109069</link>
    <topic>දෙවැනි ගල් අඟුරු බලාගාරයටගිවිසුම් අස්සන් කිරීම අද</topic>
    <author>ස්වර්ණා විජේකෝන්චමීර ඇල්ලදෙණිය</author>
    <content>මෙරට ඉදිකෙරෙන දෙවැනි ගල් අඟුරු බලාගාරය වන සාම්පූර් ගල් අඟුරු බලාගාරයට අදාළ ශ්‍රී ලංකාව හා ඉන්දියාව අතර ඒකාබද්ධ ගිවිසුම අද (6) පෙරවරුවේ අස්සන් කෙරේ.මෙගාවොට් පන්සියයක ධාරිතාවකින් යුතු මේ බලාගාරයේ ඉදිකිරීම් කටයුතු ලබන වසරේදී (2012) ආරම්භ කිරීමට නියමිත අතර ව්‍යාපෘතිය 2017 වසරේදී අවසන් කිරීමට සැලැසුම් කර ඇත.සාම්පූර් ගල් අඟුරු බලාගාරය සඳහා වැයවන මුදල ශ්‍රී ලංකාව හා ඉන්දියාව සම මට්ටමින් දැරීමට තීරණය කර ඇති අතර, මේ බලාගාරය ශ්‍රී ලංකා ආර්ථිකයේ නව ගමනක් සඳහා අතිශය ඉවහල් වනු ඇත.සාම්පූර් බලාගාරය ඉදිකිරීමට අදාළ අවබෝධතා ගිවිසුම අස්සන් කිරීමේ අවස්ථාවට ආර්ථික සංවර්ධන ඇමැති බැසිල් රාජපක්‍ෂ, විදුලිබල හා බලශක්ති ඇමැති පාඨලි චම්පික රණවක මහතා ඇතුළු රජයේ ජ්‍යෙෂ්ඨයන් පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n11090610</link>
    <topic>කැබිතිගොල්ලෑව පොලිසියේ ස්ථානාධිපතිවරයෙක් අධිකරණයට ඉදිරිපත් කරන්නැයි නියෝග</topic>
    <author>අනුරාධපුර මධ්‍යම විශේෂ</author>
    <content>කැබිතිගොල්ලෑව අධිකරණයේ විභාග වන නඩුවක පැමිණිලිකාර පාර්ශ්වයට බලපෑම් සිදුකළ බවට කරනු ලැබූ පැමිණිල්ලකට අනුව කැබිතිගොල්ලෑව මූලස්ථාන පොලිසියේ අපරාධ විමර්ශන අංශයේ ස්ථානාධිපතිවරයාව වහාම අත්අඩංගුවට ගෙන අධිකරණයට ඉදිරිපත් කරන්නැයි කැබිතිගොල්ලෑව දිසා විනිසුරු මහේස්ත්‍රාත් තිළිණ ගමගේ මහතා ඊයේ (05) නියෝග කෙළේය.මෙසේ අධිකරණයට ඉදිරිපත් කරන ලෙස නියෝග කරනු ලැබුවේ කැබිතිගොල්ලෑව මූලස්ථාන පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක රංජිත් බණ්ඩාර මහතායි.කැබිතිගොල්ලෑව ප්‍රදේශයේ පදිංචි බාලවයස්කාර දැරියකට බරපතළ ලිංගික අපයෝජනයක් සිදුකිරීම සම්බන්ධයෙන් විභාග වන නඩුවක සාක්‍ෂි වෙනස් කිරීම සඳහා අපරාධ අංශයේ ස්ථානාධිපතිවරයා ඇගේ නිවසට ගොස් බලපෑම් සිදුකළ බවට අධිකරණයට කරුණු වාර්තා වීමෙන් පසු දිසා විනිසුරුවරයා මේ නියෝගය නිකුත් කෙළේය.අදාළ සිද්ධිය සම්බන්ධයෙන් උතුරුමැද පළාත බාර ජ්‍යෙෂ්ඨ නියෝජ්‍ය පොලිස්පති සී. ඩී. වික්‍රමරත්න මහතාට වහාම දන්වා අදාළ නිලධාරියා සම්බන්ධයෙන් විධිමත් පරීක්‍ෂණයක් පවත්වන ලෙස ද දිසා විනිසුරුවරයා වැඩිදුරටත් නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n11090611</link>
    <topic>එකම අංක දරන රියැදුරු බලපත්දෙකක් මහනුවරින් සොයා ගෙන</topic>
    <author>අසේල කුරළුවංශ</author>
    <content>එකම අංකය සහිත රියැදුරු බලපත්‍ර දෙකක් පුද්ගලයින් දෙදෙනකු සතුව තිබී මහනුවර පොලීසියේ රථවාහන අංශය මඟින් පෙරේදා (05) අත්අඩංගුවට ගෙන තිබේ.මෝටර් රථ ප්‍රවාහන දෙපාර්තමේන්තුව මගින් නිකුත් කළ බව කියන මෙම රියැදුරු බලපත්‍ර දෙකේ 947623 දරන එකම අංකය සටහන් වී ඇත.රථ වැරදි දෙකක් සම්බන්ධයෙන් අත්අඩංගුවට ගත් මහනුවර ඩී. එස්. සේනානායක වීදියේ පදිංචි පුද්ගලයින් දෙදෙනකු සතුව මෙම එකම අංකය සහිත රියැදුරු බලපත්‍ර දෙක තිබූ බව පොලීසිය පවසයි.මෝටර් රථ ප්‍රවාහන දෙපාර්තමේන්තුවේ එකම පුද්ගලයකු සහතික කොට මෙම රියැදුරු බලපත්‍ර දෙක නිකුත් කර ඇති නමුත් ඒවාහි ඇති අත්සන් එකිනෙකට වෙනස් බව පොලිස් පරීක්‍ෂණ මගින් අනාවරණය වී ඇත.මහනුවර පොලීසියේ රථවාහන අංශ ස්ථානාධිපති ප්‍රධාන පොලිස් පරීක්‍ෂක ගාමිණී මීගම්මන මහතාගේ උපදෙස් මත උප පොලිස් පරීක්‍ෂක ධනපාල මහතා මේ පිළිබඳ වැඩිදුර පරීක්‍ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n11090612</link>
    <topic>මධ්‍යම පළාත් අමාත්‍යංශයකබලු ප්‍රශ්නයක් දුරදිග ගිහින්සේවකයෝ දෙපිල් බෙදෙති</topic>
    <author>අසේල කුරුළුවංශ</author>
    <content>බලු ප්‍රශ්නයක් හේතුවෙන් මධ්‍යම පළාතේ ප්‍රමුඛ අමාත්‍යාංශයක ඉහළ පුටු දෙකක් දරන නිලධාරිනියන් දෙදෙනෙකු කණ්ඩායම් දෙකකට බෙදී ක්‍රියාකිරීම නිසා ඔවුන්ට මහජන ප්‍රශ්නද අමතකව ඇතැයි ජනතාව චෝදනා කරති.අදාළ අමාත්‍යාංශ භූමියේ සිටින බැල්ලියක් ඉවත් කිරීම සඳහා තනතුරින් ඉහළ නිලධාරිනිය කටයුතු කිරීමත් අනෙක් නිලධාරිනිය බැල්ලිය එහි තබා ගැනීමට කටයුතු කිරීමත් හේතුවෙන් මෙම බලු ප්‍රශ්නය මතුව තිබේ.ඉහළ පුටුව හොබවන නිලධාරිනිය වහාම මෙම බැල්ලිය අමාත්‍යාංශ භූමියෙන් ඉවත්කරන ලෙස ආරක්ෂක අංශයට දැනුම්දීමක් ද සිදුකර ඇත. ඔවුන් එයට ඉක්මන් ප්‍රතිචාර නොදැක්වුවහොත් අදාළ ආරක්ෂක අංශ සේවය අනවශ්‍යය බව පවසා ඔවුන් ඉවත් කරන බවද ඇය දැනුම්දී තිබේ.ඉහළ පුටු දෙකක් දරන මෙම නිලධාරිනියන් දෙදෙනා අතර පවතින මත ගැටුමක් දැන් බල්ලා මතින් යන බවට අමාත්‍යංශ සේවකයෝ පවසති.බැල්ලිය රැක ගැනීමට උත්සහ කරන නිලධාරිනිය සේවයට පැමිණෙන විට මෙම බැල්ල නකුට වනා ඇයව ආදරයෙන් පිළිගැනීම ඉහළ නිලධාරිනිය නොරුස්සන බැවින් වසරක් පමණ කාලයක් නිදහසේ සිටි බැල්ලිය වහා එම භූමියෙන් ඉවත් කිරීමට අනෙක් නිලධාරිනියක කටයුතු කරන බව වාර්තාවෙයි.මහනුවර මහ නගර සභාවේ නාගරික සෞඛ්‍ය වෛද්‍ය ඒකකයේ බැල්ල ලියාපදිංචි කර වන්ධ්‍යාකරණයටද ලක්කර අවශ්‍යය එන්නත්ද මේ වනවිට ලබාදීමට බැල්ලිය වෙනුවෙන් පෙනී සිටින කණ්ඩායම කටයුතු කැර තිබේ.අමාත්‍යාංශයේ බහුතරයකගේ ආදරය දිනා සිටින බැල්ලියට මෙම නිලධාරිනියන් දෙදෙනාගේ මත ගැටුම හේතුවෙන් සදහටම එම භූමියෙන් යන්නට සිදුවේ දැයි දැන් සැවොම බලාසිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n11090613</link>
    <topic>චැනල් හතරේ නිරුවත හෙළිකරනඅපේ චිත්‍රපටය අද තිරයට</topic>
    <author>මහින්ද අලුත්ගෙදර</author>
    <content>බ්‍රිතාන්‍ය චැනල් 4 නාලිකාව මඟින් විකාශය කරන ලද වීඩියෝ පටයට පිළිතුරු ලෙස ශ්‍රී ලංකා රජය නිර්මාණය කළ වාර්තා වැඩසටහන නිව්යොර්ක් නුවර පිහිටි එක්සත් ජාතීන්ගේ මූලස්ථානයේදී අද (06) ප්‍රදර්ශනය කෙරේ.එක්සත් ජාතීන්ගේ නිව්යෝර්ක්හි ශ්‍රී ලංකා නිත්‍ය නියෝජිත ආචාර්ය පාලිත කොහොන හා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහත්වරුන්ගේ ප්‍රධානත්වයෙන් මෙය ප්‍රදර්ශනය කෙරෙන අතර එම මූලස්ථාන ගොඩනැඟිල්ලේ පිහිටි හැමර්ෂල් ශ්‍රවනාගාරයේදී අද පස්වරු 2.00 ට ප්‍රදර්ශනය කෙරෙන බව විදේශ කටයුතු අමාත්‍යාංශය පවසයි.ශ්‍රී ලංකා රජයේ හමුදාවන් හා එල්.ටී.ටී.ඊ ත්‍රස්තවාදීන් අතර පැවැති අවසන් යුද ගැටුම් සමයේදී සිදුවූ බව පවසන යුද අපරාධ සම්බන්ධයෙන් වූ අසත්‍ය තොරතුරු අන්තර්ගත කරමින් බ්‍රිතාන්‍ය චැනල් 4 නාලිකාව මඟින් විකාශය කළ වීඩියෝපටය අභියෝගයට ලක්කර රාජ්‍ය ආරක්ෂක අමාත්‍යාංශය නිර්මාණය කළ “ලයිෂ් අගී‍්‍රඩ් අපොන්” වාර්තා වැඩසටහන මෙහිදී ප්‍රදර්ශනය කෙරේ.මේ වාර්තා වැඩසටහන ජාත්‍යන්තර ප්‍රජාව වෙත ඉදිරිපත් කිරීමේ අරමුණ වී ඇත්තේ සැබවින්ම ශ්‍රී ලංකාවේ සිදුවී තිබෙන්නේ කුමක්ද යන්න හෙළි කිරීම බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=n11090614</link>
    <topic>උසස් පෙළ විභාග මධ්‍යස්ථානයේමත්පැන් සාද දැමූ අයට දැඩි දඬුවම්</topic>
    <author>දයා පෙරේරා, සිතාරා සේනානි</author>
    <content>මාතර තෙලිජ්ජවිල රාජකීය විද්‍යාලයයේ අධ්‍යයන පොදු සහතික පත්‍ර (උසස් පෙළ) විභාග සම්බන්ධීකරණ මධ්‍යස්ථානයට පිටස්තර පුද්ගලයින් ගෙන්වීම හා මත්පැන් සාද පැවැත්වීම ගැන එම මධ්‍යස්ථානාධිපති ඇතුළු පස්දෙනකුට විරුද්ධව විභාග පනත අනුව දැඩි දඬුවම් ලබාදෙන බව විභාග කොමසාරිස් ජනරාල් අනුර එදිරිසිංහ මහතා පැවැසීය.එම මධ්‍යස්ථානය පිහිටි ගොඩනැඟිල්ලක දී දැරියක කෙළෙසීමේ සිද්ධිය සම්බන්ධයෙන් ද එම පිරිස පොලිස් අත්අඩංගුවට ගෙන ඇති නිසා එවැනි ක්‍රියාමාර්ගවලට ඉඩ ලැබෙන පරිදි කටයුතු කිරීම පිළිබඳවත් මොවුනට එරෙහිව ක්‍රියා කරන්නේ යැයිද හේ කීය.මෙවැනි පුද්ගලයන් ඉදිරි විභාග කිසිවකට ජීවිතාන්තය දක්වා සම්බන්ධ කර නොගන්නා බවත් ඊට අමතරව පනත ප්‍රකාර විනයානුකූල දඬුවම් ලබාදීම සඳහා විශේෂ වාර්තාවක් ලබාදෙන්නැයි පළාත් අධ්‍යාපන අධ්‍යක්ෂවරයාට උපදෙස් දී ඇති බවත් හෙතෙම පැවැසීය.මේ අතර පන්ති කාමරයක දී අපයෝජනයට ලක්කැරුණු දස හැවිරිදි පාසල් දැරිය එම සිද්ධියට අදාළ අධිකරණ වෛද්‍ය පරීක්ෂණ කටයුතු අවසන් වන තෙක් රෝහල්ගත කර තැබෙනු ඇතැයි මාතර මහ රෝහලේ නියෝජ්‍ය අධ්‍යක්ෂ වෛද්‍ය රවීන්ද්‍ර වීරසේන මහතා දිනමිණ ට පැවැසීය.දැරියට අවශ්‍ය වෛද්‍ය ප්‍රතිකාර සියල්ල ලබාදීමට මේ වනවිට පියවර ගෙන ඇති බවත්, දැරියගේ මානසික මට්ටම යහපත් පරිදි පවත්වාගෙන යාමට අවශ්‍ය මනෝ වෛද්‍ය උපදේශන හා ප්‍රතිකාර ලබාදීමට ද පියවර ගනිමින් සිටින බවත් කීවේය. දැරියගේ තත්ත්වය යහපත් වූ විට ඇයට ආපසු සිය නිවෙස බලා යාමට හැකි බවද නියෝජ්‍ය අධ්‍යක්ෂවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=r1109061</link>
    <topic>රුපියල් 20ක් යැයි සිතා 500ක නෝට්ටුවක් දී ලොතරැයියක් අරගෙන</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රුපියල් විස්සේ නෝට්ටුවක් යැයි සිතා රුපියල් පන්සීයේ නෝට්ටුවක් ලබා දී ලොතරැයි පතක් රැගෙන ගිය පුද්ගලයකු සොයා ගොස් ඉතිරි මුදල ලබා දුන් ලොතරැයි අලෙවි නියෝජිත පිළිබඳ රඹුක්කන නගරයෙන් වාර්තාවේ.මේ ලොතරැයි පත් අලෙවි නියෝජිතයා වූයේ රඹුක්කන ප්‍රධාන බස් නැවතුම්පොළ ඉදිරිපිට සිටින ආර්. එම්. මුතුබණ්ඩා මහතාය.ඔහුගේ ලොතරැයි කූඩුවට පුද්ගලයකු පැමිණ ලොතරැයි පතක් මිලදී ගත් අයකු රුපියල් 20 යැයි සිතා 500 ක නෝට්ටුවක් ලබා දී ඇත. අලෙවි නියෝජිත මහතා මුදල් ලාච්චුව ඇර මුදල් නෝට්ටුව එයට දමන්න හදද්දී එය 20 ක් නොව රුපියල් 500 ක් බව දැක තිබේ.වහාම ක්‍රියාත්මක වූ මුතුබණ්ඩා මහතා තම ලොතරැයි ස්ථානය බලාගන්නට ආසන්නයේ වෙළෙඳසල් හිමියකුට පවසා නගරය පුරා යමින් තමන්ගෙන් ටිකට් පත ලබාගත් පුද්ගලයා සෙවීය. විනාඩි විස්සක් ගතවීමෙන් පසු කුරුණෑගල ප්‍රධාන මාර්ගය දෙපස දිවෙන මාර්ගයේ ටික දුරක් ගමන් කළ පසු අදාළ පුද්ගලයා සිටිනු දැක වහා එම ස්ථානය වෙත ගොස් “ඔයා මගෙන් ලොතරැයියක් අරගත්තා නේද? මට ඔයා රුපියල් විස්සක් කියලා දීලා තියෙන්නේ පන්සීයේ නොට්ටුවක්, මෙන්න පන්සීය මට විස්සක් දෙන්න” කියා කීය. එවිට ඒ පුද්ගලයා සතුව තිබූ විස්සේ නොට්ටුව මුතුබණ්ඩා මහතා අත තැබීය. මෙවැනි පුද්ගලයන් හමුවන්නේ බොහොම කලාතුරකින් යැයි කියමින් ඒ තැනැත්තා මුතුබණ්ඩා මහතාට ස්තූතිය පළකර සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=r1109062</link>
    <topic>විදෙස් රැකියාවක් ගැන මැවු සිහිනය කෙළවරවුණේ උසාවියෙන්</topic>
    <author>වාද්දුව සමූහ එස්. ආර්. පියදාස</author>
    <content>කාන්තාවන් විදේශගතවී මුදල් ඉපයීමට දැඩි ආශාවක් දක්වති. එක් දරු මවක් වූ ඇයද ඒ ආශාවෙන් පෙළුණ තැනැත්තියකි. ඇය කෑගල්ල ප්‍රදේශයේ කාන්තාවකි.විදේශ රැකියාවක් සොයමින් සිටි ඇයට කාන්තාවන් විදේශ රැකියාවලට යොමු කරන පුද්ගලයෙක් මතුගම ප්‍රදේශයේ සිටින බවට තොරතුරු ලැබුණි. බොහෝ වෑයමින් ඇය ඔහුගේ ජංගම දුරකථන අංකය සොයාගෙන ඔහු අමතා විදේශ රැකියාවක් ලබා දෙන ලෙස ඉල්ලා සිටියාය.ඒ අනුව ඔහු ඇයට කළුතරට පැමිණෙන ලෙස දැනුම් දුනි. පසු දිනෙක ඇය ඔහු සොයා කළුතර නගරයට ආවාය.එහිදී දෙදෙනා හමුවුන අතර පසුව ඔහු ඇය රැගෙන කළුතර අවන් හලකට ගොස් රැයක් ගත කළේය.රට යැවීමට නම් මුදල් අවශ්‍ය බව එහිදී ඔහු ඇයට කියා තිබේ. එබැවින් ඇය පැළැඳ සිටි කනකර රන් ආභරණ ටික ලබා දෙන්න යැයිද ඉල්ලා ඇත. ඇය ඊට කැමැති වූවාය.ඉන්පසු ඇය හිස් අතින් තම ගම් ප්‍රදේශය බලා ගියේ නුදුරු දිනෙක රට රැකියාවක් ලබා ගැනීමට පුළුවන්ය යන සිහිනය හිසේ දරා ගෙනය.මේ සිද්ධිය වී මාස දෙක තුනක් ගත වුවද ඇයට විදේශ රැකියාවකට කැඳවුම් ලැබුණේ නැත.මේ අතර ඇය ඔහුට කීපවතාවක් දුර කථනයෙන් අමතා රට රැකියාව පිළිබඳව විමසු විට ඒ සඳහා කළුතරට පැමිණ නැවත ඔහු හමුවන ලෙස දැනුම් දී තිබේ. ඒ අනුව ඇය දෙවැනි වතාවටද කළුතර පැමිණියාය. ඒ තනිවම නොවේ. තම සැමියාද සමඟය.කළුතරට පැමිණි ඇය තම ස්වාමි පුරුෂයාව දමා රට රැකියාව ලබා දෙන බව කී තැනැත්තා සමග ත්‍රිරෝද රථයක නැගී පලා ගියාය.ඒ සිද්ධියෙන් පසු ඇයගේ ස්වාමි පුරුෂයා කළුතර දකුණ පොලිස් ස්ථානයට පැමිණ සිද්ධිය ගැන පැමිණිලි කළේය.ඒ අනුව ක්‍රියාත්මක වූ කළුතර දකුණ පොලිසියේ අපරාධ පරීක්ෂණ අංශයේ ස්ථානාධිපති පො. ප. සුගත්ශාන්ත හා සැරයන් ෆොන්සේකා (10004) යන මහත්වරු පරීක්ෂණ ආරම්භ කර රට රැකියාව සොයා දෙනවාය කිවු අයගේ ජංගම දුරකථන අංකය අමතා පැහැර ගෙන ගිය කාන්තාවද රැගෙන කළුතර දකුණ පොලිසියට පැමිණෙන ලෙස නියෝග කළේය. මේ අවස්ථාවේ එම රැකියා ඒජන්සිකරු එම කාන්තාවගේ ස්වාමි පුරුෂයා මේ සිද්ධිය පොලිසියට දැනුම් දී ඇතැයි පවසමින් ඇයට හොඳටම පහරදී තිබේ.ඉන්පසුව පො.ප. සුගත් ශාන්ත සැරයන් ෆොන්සේකා (10004) කොස්තාපල්වරුන් වන පෙරේරා (13393) සහ රත්නායක (37109) යන පොලිස් නිලධාරීහු මතුගම ප්‍රදේශයට ගොස් රැකියා නියෝජිතයා සහ එම කාන්තාව රැගෙන ගිය ත්‍රිරෝද රථ රියැදුරු සමග ත්‍රිරෝද රථයද අත් අඩංගුවට ගෙන තිබේ.සැකකරු යුද හමුදාවේ රැකියාව කොට ඉවත් වු මතුගම ඇතුළත් මුදලිගම දීපාල් සුනන්ද වාස් ගුණවර්ධන නමැත්තෙකි. සැකකරුට එම කාන්තාව පැහැරගෙන යාමට අනුබල දී ඇත්තේ සම්පත් කළුතරගේ නමැති අයෙකි.දකුණු කළුතර පොලීසියේ නිලධාරීන් සැකකරු සහ කාන්තාව පැහැරගෙන යෑමට අනුබල දුන් තැනැන්තාද අත් අඩංගුවට ගෙන කළුතර ප්‍රධාන මහේස්ත්‍රාත් කණිෂ්ක විජේරත්න මහතා හමුවට ඉදිරිපත් කර ලදී.සිද්ධියේ ප්‍රධාන සැකකරු වන දීපාල් සුනන්ද වාස් ගුණවර්ධන යන අයව රක්ෂිත බන්ධනාගාර ගත කරන ලෙස නියෝග කළ කළුතර ප්‍රධාන මහේස්ත්‍රාත් වරයා ඇයව පැහැරගෙන යාමට අනුබල දුන් තැනැත්තාව රුපියල් 50000 බැගින් වූ ශරීර ඇප තුනක් මත මුදා හරින ලෙස නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=r1109063</link>
    <topic>සෞදියේ හොරෙන් සිටි ශ්‍රී ලාංකිකයාමෙරටට පිටුවහල් කරලා</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>අන්සතු ගමන් බල පත්‍රයක් හා ව්‍යාජ වීසාවක් අතැතිව සෞදි අරාබියේ රැඳී සිට මෙරටට පිටුවහල් කරන ලද තැනැත්තකු රු. 15000 ක මුදල් ඇප හා ලක්ෂ 2ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මුදාහැරීමට නියෝග ලැබුවේ මාවතගම ගම්පල පාර පදිංචි මොහාමදු ඉස්මයිල් මොහොමදු ඉෂෙඩ් නැමැති පුද්ගලයෙකි.සැකකරු නිර්ව්‍යාජ ලේඛන මඟින් සෞදි අරාබියට ගොස් ඇත. ඔහුගේ සේවා ආයතනයෙන් වීසා ලබාදී තිබුණේ වර්ෂයකටය. නැවත වීසා දීර්ඝ කර දී නැත. සෞදි අරාබියේ බලධාරීන් ඔහු මෙරටට පිටුවහල් කර ඇත. අපරාධ පරීක්ෂණ දෙපාර්තමේන්තුව පැමිණිල්ල මෙහෙය වීය. නීතිඥ ශ්‍රී ලාල් ප්‍රනාන්දු මහතා සැකකරු වෙනුවෙන් පෙනී සිටි අතර නැවත විභාගය නොවැම්බර් 27 ට කල් තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=r1109064</link>
    <topic>“අම්මලා මාමලා රස්සාවට ගිහින් එනකම්අපි ඉන්නේ කූඩාරම්වල”</topic>
    <author>ගම්පහ සංචාරක – නිමල් ජයසිංහ</author>
    <content>දරුවන්ගේ ආරක්‍ෂාව සහ ඔවුන්ගේ මානව අයිතීන් සහතික කිරීම සඳහා වූ ළමා අයිතිවාසිකම් පිළිබඳ ප්‍රඥප්තියක් අප රටේ ද ක්‍රියාත්මක ය.කුලභේදය, වෙනත් ශිෂ්ඨාචාරයන්, ආර්ථික විෂමතාවන්, සංස්කෘතික වෙනස්කම්, වැනි කරුණු මත ශ්‍රී ලංකාවේ ද එක්තරා ජන කොට්ඨාසයක් අහිගුණ්ඨික නැතහොත් හුලවාලින් යැයි හැඳින්වේ.මේ අයගේ ද, දුවා දරුවෝ අනෙක් අපේ දරුවන් මෙන් සමාජයට එක්වී, එකට ඉගෙන ගැනීමට, ක්‍රීඩා කිරීමට, කැමැත්තක් දක්වති. එහෙත් ඔවුන්ගේ මවු පියන්ගේ ජීවන රටාව, සමාජ සම්මතය, කුලය ආදී නොයෙකුත් හේතූන් මත ඒ පිරිස අප ජන සමාජයේ වෙනම පිරිසක් ලෙස ජීවත් වෙති.මෙවැනි පිරිස් වර්ෂයේ එක් කාලයකට තම ගම් බිම් ප්‍රදේශවලින් බැහැරව වෙනත් ප්‍රදේශයකට සංක්‍රමණය වෙමින් මාසයක පමණ කාලයක් එම ප්‍රදේශයේ හිස් ඉඩම් තීරුවක තාවකාලික කූඩාරම් ගසාගෙන පදිංචිව, එම ප්‍රදේශයේ තැන තැන ඇවිදිමින් සාස්තර කීම, රිළවුන් නැටවීම, නාගයන් ඇතුළු සර්පයන් ප්‍රදර්ශනය කර මුදලක් උපයා ගැනීම සිදු කරති.ගම්පහ නගරයට ආසන්න මිනුවන්ගොඩ පාරේ අත්තනගලු ඔය අසබඩ බිම් තීරුවක කුඩාරම් ගසාගෙන සිටි මෙවැනි පිරිසක් හමුවන්නට අවස්ථාවක් ලැබුණි. එහිදී ඔවුන්ගේ ජීවන තොරතුරු පිළිබඳව ද යමක් දැන ගැනීමට ලැබුණි.එම පිරිස අතර පාසල් වියේ දරුවන් ද සිටි බැවින් ඔවුන් හා කතාබස් කළ අවස්ථාවේ දැනගත් කරුණු මෙසේ ය.අපි තඹුත්තේගම කුඩාගම පදිංචි අයයි. අපි එහේ පාසලට යනවා. මේ සැරේ ශිෂ්‍යත්ව විභාගයටත් හිටියා. දැන් නිවාඩු කාලෙ නිසා අම්මලා සමඟ ‘රැහේ’ අයත් එකතුව මේ ගමනට ආවා. අපි කූඩාරම්වලට වෙලා ඉන්නවා. ඒ අතර අම්මලා, මාමලා රක්‍ෂාවට ගිහින් එනකම් නංගිලා මල්ලිලා සමඟ ඉන්නවා. සවසට අම්මලා ආවාම කවුරුත් එකතුවෙලා උයාගෙන කනවා. දවල්ට අපි මොනවා හරි කාලා ඉන්නවා. හැම අවුරුද්දෙම කාලෙකට මෙහෙම ලංකාවේ එක එක පළාත් වලට ගොස් මාසයක පමණ කාලයක් ගතකර නැවත ගමට යනවා. අපේ රැහේ නායකතුමා කියන විධියටයි අපේ වැඩිහිටියෝ කටයුතු කරන්නේ. අපිට ඒ නායකතුමාගේ යම් යම් නීතිවලට අනුව කටයුතු කරන්න වෙලා තිබෙනවා. එය අපේ සිරිතයි.අපි ඉගෙන ගන්න ආසයි. එහෙත් ඒවාට අඩුපාඩු ද බොහොම යි. අපේ ඇත්තන්ගෙ අය ටික කලක් පාසල් ගොස් මඟදී නතර වෙනවා. ඒ අයත් අම්මලා තාත්තලා කරන රක්‍ෂාවට එකතු වෙනවා. හැබැයි දැන් දැන් අපේ අයියලා සර්පයන්, රිළවුන් ප්‍රදර්ශනයට වඩා ජනතාව ගැවසෙන තැන්වල රූප පොත්, පින්තූර, විකිණීමට කැමැත්තක් දක්වා ඒවා ද කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=r1109065</link>
    <topic>බීලා නේද ඉන්නේ? - රාලහාමි මම බිව්වේ තේ එකක්ලියන්න දඩකොලයක් - සිරිසේන</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>පොලීසිය අසල රජයේ තානායමකි. සවස් කාලයේ දී විනෝද කාමීන් මෙම ස්ථානයට රොක්වන්නේ මධු විත තොල ගා අල්ලාප සල්ලාපයේ යෙදීමට ය. සාමාන්‍යයෙන් සවස් කාලයේ විසි පස් දෙනෙක්වත් මෙම ස්ථානයේ රැඳෙති.සිිරිසේන ද දිනපතා මෙම ස්ථානයට පැමිණ මධුවිත ස්වල්පයක් තොල ගා, සිය මිතුරන් සමග කතා බහ කොට පිට වී යයි. දිනක් මෙම ස්ථානයට පැමිණි සිරිසේන, මුදල් පසුම්බිය ගෙන මත්පැන් ඩ්‍රෑම් 100 ක් මිල දී ගැනීමට සූදානම් වූ නමුත්, ඔහු අත ඇති මුදල පසු දින නිවෙසේ මුළුතැන්ගෙට අඩුම කුඩුම මිලදී ගැනීමට ප්‍රමාණවත් නොවුණු බැවින්, අදහස අතහැර, ජල කරාමයෙන් ජලය ටිකක් පානය කොට යතුරු පැදියට නැගී පිට වී ගියේ ය.යතුරු පැදිය තානායම් දොරටුවෙන් පිටතට ගෙන මීටර් කිහිපයක් ඉදිරියට ඇදෙද්දී, එකවරටම යමෙක් පාරට පැන්න “නවත්වනවා.....” සංඥා කළේය. රථය නැවතුණි. අසල සිටියේ පොලිස් නිලධාරියෙකි. ඔහු සිරිසේන අසලට ම පැමිණ සිරිසේනගේ මුහුණට ආසන්නවම, නිලධාරියා මුහුණ කිට්ටු කොට “කොහේද ගියේ....? ප්‍රශ්න කළේ ය. “ගමනක් ගියා” “බීලානේද ඉන්නේ.....” පොලිස් නිලධාරියාගේ දෙවැනි ප්‍රශ්නයයි. “ඔව්” සිරිසේන කෙටි පිළිතුරක් දුනි. “මොන වර්ගයද බිව්වේ.....” නිලධාරියා විමසීය. “තේ එකක්” සිරිසේන පැවසීය. “ආ...... තේ බොන්න කවුද ඕයි රෙස්ට් හවුස් යන්නේ.......” පොලිස් නිලධාරියා පැවසීය.සිරිසේනට කේන්ති ආවේය. “රාලහාමි, තමුසේ මට “ඕයි” කියන්න මම කරත්ත කාරයෙක් නෙවි...... හරිද? මිනිසුන්ට කතා කරන කොට ඒ විදිහට කතා කරනවා.....” සිරිසේන ආවේග ශීලීව පැවසීය. “මම පුරුද්දක් වශයෙන් හවසට තේ එකක් බොන්න රෙස්ට් හවුස් එකට එනවා. “තේ බීලා ගෙදර යනවා........” ලියන්න දඩ කොලයක්.......” සිරිසේනගේ වචන ප්‍රහාරයෙන් අන්ද මන්ද වූ රාලහාමි “යනවා........ යනවා.... කියමින් එතැනින් මාරුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109061</link>
    <topic>ස්ටබ්ස් පලිහ පාසල් බොක්සිං සූරතාවලිය 8 වැනිදා ඇරැඹේ</topic>
    <author>ෆවුස් මොහොමඩ්</author>
    <content>මෙරට බොක්සිං ක්ෂේත්‍රයේ පැරැණිතම තරගාවලිය වන ස්ටබ්ස් පලිහ පාසල් බොක්සිං සූරතාවලිය මේ මස 8, 9 සහ 10 යන තෙදින සුගතදාස ගෘහස්ථ ක්‍රීඩාංගණයේ දී පැවැත්වේ.1914 වසරේ ප්‍රථම වරට ඇරැඹි ස්ටබ්ස් පලිහ පාසල් බොක්සිං සූරතාවලිය මෙවර පවත්වනු ලබන්නේ 94 වැනි වරටය.ශ්‍රී ලංකා පාසල් බොක්සිං සංගමය විසින් සංවිධානය කරනු ලබන මේ තරගාවලියට මෙවර පාසල් 52 කින් ක්‍රීඩකයන් 162 ක් මේ වන විටත් අයදුම්පත් යොමුකර ඇතැයි එම සංගමයේ ලේකම් ලක්‍ෂ්මන් තිලකරත්න මහතා “දිනමිණ” ට පැවසීය.අවුරුදු 13 – 14, අවුරුදු 15 – 16 සහ අවුරුදු 17 – 18 යන වයස් කාණ්ඩ අනුව බර පන්ති 16 ක් යටතේ තරග පැවැත්වෙන අතර එක් පාසලකට ක්‍රීඩකයන් ඉදිරිපත් කළ හැකි උපරිමය බර පංති 8 ක් බැව් තිලකරත්න මහතා වැඩිදුරටත් සඳහන් කළේය.අවුරුදු 13 – 14 වයස් කාණ්ඩය සඳහා බර පංති 6 ක් ද, අවුරුදු 15 – 16 වයස් කාණ්ඩය සහ 17 – 18 වයස් කාණ්ඩය සඳහා බර පංති 5 බැගින් තරග පැවැත්වේ.1914 වසරේ එවකට සිටි එස්. පී. ට්‍රේල් නමැති ඉංගී‍්‍රසි ජාතික වතු පාලකවරයකු විසින් මෙරට පාසල් අතර බොක්සිං ක්‍රීඩාව ව්‍යාප්ත කරළීමේ අරමුණින් යුතුව මේ තරගාවලිය ආරම්භ කර ඇත.එවකට මෙරට යටත් විජිත ලේකම්වරයා ලෙස කටයුතු කළ එඩ්වර්ඩ් ස්ටබ්ස්ගේ නමින් නිර්මාණය වූ ස්ටබ්ස් පලිහ සඳහා පැවැති ප්‍රථම පාසල් බොක්සිං තරගාවලියට පාසල් 6 ක් ක්‍රීඩා කළ බවත්, එම තරගාවලිය රාජකීය විදුහලේ දී පැවැත්වූ බවත්, බොක්සිං ක්‍රීඩා ඉතිහාසඥයකු වන බොක්සිං විනිසුරුවන්ගේ හා තරග තීරකවරුන්ගේ සංගමයේ සභාපති ඩොනල්ඩ් මුණසිංහ මහතා ප්‍රකාශ කළේය.එම තරගාවලියේ ප්‍රධාන අමුත්තා ලෙස සහභාගි වී ඇත්තේ ද එඩ්වර්ඩ් ස්ටබ්ස් ය. පාසල් 6 ක් තරග වැදුණු ප්‍රථම පාසල් බොක්සිං තරගාවලියේ ස්ටබ්ස් පලිහ අත්කර ගැනීමට සමත් වූයේ මහනුවර ත්‍රිත්ව විදුහලය.මහනුවර කිංග්ස්වුඩ් විදුහල පසුගිය වසරේ ස්ටබ්ස් පලිහ සූරයන් වූ අතර, අනුසූරයන් වූයේ පේරාදෙණිය මැදි විදුහලය. මහනුවර විද්‍යාර්ථ විදුහල තෙවැනි ස්ථානය දිනා ගත්තේය.ගිරිඋල්ල වික්‍රමශීල ජාතික පාසලේ ජී. ඒ. සපරමාදු පසුගිය වසරේ දක්‍ෂතම ක්‍රීඩකයාට හිමි සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109062</link>
    <topic>ජාතික යෞවන ක්‍රීඩා උළෙල ඔක්තෝබර් මස දියගමදී</topic>
    <author>මහරගම විශේෂ - වේහැල්ලේ පියතිලක</author>
    <content>ජාතික තරුණ සේවා සභාව සහ යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධානය කරනු ලබන 23 වන ජාතික යෞවන ක්‍රීඩා උළෙල හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේ දී ඔක්තෝබර් මස 27, 28, 29 සහ 30 වන දින දක්වා පැවැත්වීමට තීරණය කර ඇත.ප්‍රාදේශීය ලේකම් කොට්ඨාස, දිස්ත්‍රික් හා ජාතික වශයෙන් මට්ටම් තුනකින් මේ ක්‍රීඩා උළෙල පැවැත්වේ.එයට කණ්ඩායම් තරග 22ක් (කාන්තා/පිරිමි) ජවන හා පිටිය තරග 62ක් (කාන්තා/පිරිමි) පාපැදි හා මැරතන් (කාන්තා/පිරිමි) තරග 4ක් මේ ක්‍රීඩා තරගාවලියට ඇතුළත් වේ.තරග මට්ටම් තුනේදී ක්‍රීඩක ක්‍රීඩිකාවන් 10000 අධික සංඛ්‍යාවක් තරගාවලියට සම්බන්ධවන අතර අවසන් උළෙල සඳහා අවම වශයෙන් ක්‍රීඩක ක්‍රීඩිකාවන් 2500ක් සහභාගීවීමට නියමිතය. දිවයිනේ පැවැත්වෙන දැවැන්තම ක්‍රීඩා උළෙල මෙය වෙයි.ඔක්තෝබර් මස 27 දින පස්වරුවේ උළෙලේ සමාරම්භක උළෙල පැවැත්වෙන අතර 28, 29 යන දිනවල අවසන් මහා තරග පැවැත්වේ.30 වන දින පස්වරුවේදී ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් සහ යෞවන කටයුතු හා නිපුණතා සංවර්ධන කටයුතු ඇමැති ඩලස් අලහප්පෙරුම, නියෝජ්‍ය ඇමැති දුමින්ද දිසානායක, අමාත්‍යාංශ ලේකම් එස්. එස්. හේවාපතිරණ හා ජාතික තරුණ සේවා සභාවේ සභාපති අධ්‍යක්ෂ ජනරාල් නීතිඥ ලලිත් පියුම් පෙරේරා යන මහතුන්ගේ සහභාගීත්වයෙන් ජය සංකේත ප්‍රදාමෝත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109063</link>
    <topic>බෝල්ට් ලෝක වාර්තා 3ක් සම්පූර්ණ කරයි</topic>
    <author>දිනේෂ් වීරවංශ දකුණු කොරියාවේ සිට...</author>
    <content>ලෝක මලල ක්‍රීඩා සූරතාවලියේ අවසාන දිනයේ ජැමෙයිකාව පිරිමි මීටර 100x4 සහාය දිවීම ඉසව්වේ දැක්වූ විශිෂ්ට දස්කම්, ලොව වේගවත් ම මිනිසා වන උසේන් බෝල්ට් ලෝක වාර්තා තුනක සාඩම්බර හිමිකරුවා බවට පත් කළේය.මීට දෙවසරකට ඉහතදී පිරිමි මීටර 100 හා 200 ඉසව්වල ලෝක වාර්තා 2ක් පිහිටුවමින් ක්‍රීඩා ලොව මවිතයට පත්කළ ජැමෙයිකාවේ කෙටි දුර ධාවන සූරයා, ලොව මෙතෙක් බිහිවූ දක්ෂතම කෙටි දුර ධාවකයෙක් ලෙසින් තමා සතුව නැති එක ම ලෝක වාර්තාව හිමිකර ගැනීමට මෙවර වගබලා ගත්තේය. වාර්තා පොත් යළිත් ලියවමින් එම කෙටි දුර ඉසව් දෙක ම බෝල්ට් ලෝක වාර්තා පිහිටුවමින් ජයග්‍රහණය කළේ බර්ලිනයේ පැවැති 2009 ලෝක මලල ක්‍රීඩා සූරතාවලියේදීය.බෝල්ට් ද ඇතුළත්ව සිටි ජැමෙයිකානු කණ්ඩායමට ජර්මනියේ දී පිරිමි මීටර 100 සහාය දිවීම ඉසව්වේ ලෝක වාර්තාවට යාමට නොහැකි වූව ද, මෙවර තරගාවලියේදී ඔවුන්ගේ එම උත්සාහය සාර්ථක වූහ. එම සාර්ථකත්වය කරා යාමට ජැමෙයිකාවට හේතු ගණනාවක් ම තිබුණේ මීටර 100 හා 200 රන් පදක්කම්ලාභීන් ඔවුන්ගේ සහාය දිවීමේ කණ්ඩායමට ශක්තිය එක් කර තිබූ බැවිනි.දකුණු කොරියාවේ අවසන් වූ ලෝක මලල ක්‍රීඩා සූරතාවලියේදී සිය රන් පදක්කම් සිහින බොඳ කර ගත් ලෝක සූරයන් හා ලෝක වාර්තා උසුලන්නන්ගේ අනුකම්පා උපදවන කතා කිහිපයක්ද තිබිණි.ලෝක වාර්තා උසුලන්නන් වන බෝල්ට් පිරිමි මීටර 100 ඉසව්වේ හා රුසියාවේ යෙලේනා ඉසින්බෙවා කාන්තා රිටි පැනීමේ ඉසව්වේ ඔවුන්ගේ ‘රන් පදක්කම්’ බලාපොරොත්තු කඩකර ගත් ආකාරය අනුව මෙවර ලෝක සූරතාවලියේදී එක ම ලෝක වාර්තාවක් හෝ බිහි නොවනු ඇතැයි බොහෝ දෙනා සිතන්නට වූහ.එහෙත් තත්ත්වය මෙසේ තිබියදී පැමිණියේ වාර්තාගත රටවල් 203 ක් සහභාගි වූ, දින 9ක සූරතාවලියේ අවසාන ඉසව්ව වන පිරිමි මීටර 100 සහාය දිවීමේ තරගයයි. විදුලි ආලෝක මධ්‍යයේ ඩේගු ක්‍රීඩාංගණයේ මේ තරගය පැවැති අතර 13 වැනි ලෝක මලල ක්‍රීඩා සූරතාවලියේ අඩු ම තරමේ එක ලෝක වාර්තාවක් හෝ බිහි කිරීමට ජැමෙයිකානු කෙටි දුර දිවීමේ ක්‍රීඩකයෝ මේ ඉසව්වේදී වගබලා ගත්හ. ඔවූහු තත්පර 37.04ක විශිෂ්ට කාලයක් මෙහිදී වාර්තා කළහ. නෙස්ටා කාටර්, මයිකල් ෆ්රේටර්, පිරිමි මීටර 100 රන් පදක්කම්ලාභී යොහාන් බ්ලේක් හා ලොව වේගවත්ම මිනිසා වන උසේන් බෝල්ට් අපූරුවට එක් වෙමින් මේ ඉසව්වේ කලින් තිබූ වාර්තාව වන තත්පර 37.10 මකා දැමූහ. කලින් වාර්තාවද 2008 බෙයිජිං ඔලිම්පික් උළෙලේදී රන් පදක්කම දිනා ගනිමින් පිහිටුවා තිබුණේ ජැමෙයිකාව වුවද එය වෙනත් ක්‍රීඩකයන්ගෙන් සමන්විත කණ්ඩායමක් විය.අමෙරිකාව රන් පදක්කම් 12ක් සමග පදක්කම් 25ක් ලබා ගනිමින් අවසාන පදක්කම් සටහනේ ප්‍රථම ස්ථානයට පිවිසියේය. රුසියාව රන් පදක්කම් 9ක් සමග පදක්කම් 19ක් ලබා ගෙන දෙවැනි ස්ථානයටත්, කෙන්යාව රන් පදක්කම් 7ක් සමග පදක්කම් 17ක් ලබා ගෙන තෙවැනි ස්ථානයටත් පත්වූහ. ජැමෙයිකාව පදක්කම් 9ක් දිනා ගත් අතර එයින් 4ක් ම රන් පදක්කම් වූහ. ජර්මනිය, මහා බ්‍රිතාන්‍යය හා උතුරු අයර්ලන්තය පදක්කම් 7 බැගින් හිමිකර ගත්හ. සමස්තයක් ලෙසින්, රටවල් 41ක මලල ක්‍රීඩක ක්‍රීඩිකාවෝ සිය රටවලට පදක්කම් ගෙන ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109064</link>
    <topic>පොදු රද මඩුලු යොවුන් ක්‍රීඩා උළෙලටශ්‍රී ලංකා යොවුන් රගර් පිල අද යයි</topic>
    <author/>
    <content>යොවුන් පොදු රාජ්‍ය මණ්ඩලීය ක්‍රීඩා උළෙල නියෝජනය කරන ශ්‍රී ලංකා අවුරුදු 18 න් පහළ රගර් කණ්ඩායම අද පිටත්ව යයි.බම්බලපිටිය සාන්ත පීතර විදුහලේ ධනුෂ්ක රන්ජන් ගේ නායකත්වයෙන් යුත් මේ කණ්ඩායමට එම විදුහලේ දුලාජ් පෙරේරා, ත්‍රිත්ව විදුහලේ කනිල් සෙනෙවිරත්න, සංජය සෝමසිරි, රදික අල්විස්, විද්‍යා විද්‍යාලයේ රිචඩ් ධර්මපාල, හෂාන් මධුරංග, ධර්මරාජ විදුහලේ ලෝචන ඒකනායක, මියුරු හේවාවසම්, විද්‍යාර්ථ විදුහලේ ජේසන් දිසානායක, ආනන්ද විදුහලේ වොෂාන් රන්දිම සහ රාජකීය විදුහලේ අර්ෂාද් ජමාල්ඩීන් ඇතුළත් වෙති.ලන්ඩනයේ අයිල් ඔෆ් මෑන් හී හෙට සිට 13 දින දක්වා පැවැත්වෙන සිවු වැනි යොවුන් පොදු රාජ්‍ය මණ්ඩලයීය ක්‍රීඩා උළෙලේ සත් සාමාජික රගර් තරගාවලියට ඔස්ටේ‍්‍රලියාව, එංගලන්තය, කැනඩාව, දකුණු අපි‍්‍රකාව, ස්කොට්ලන්තය, ට්‍රිනිඩෑඩ් ඇන්ඩ් ටුබෑගෝ, යන රටවල් සමග ශ්‍රී ලංකාව තරග වදිති. මේ මස 10 වැනිදා සහ 11 වැනිදා ශ්‍රී ලංකාව දකුණු අපි‍්‍රකාව, එංගලන්තය සහ ට්‍රිනිඩෑඩ් ඇන්ඩ් ටුබෑගෝ යන රටවල් සමඟ තරග වැදීමට නියමිතය.නිලුෆර් ඉබ්‍රාහිම් මහතා පුහුණුකරු ලෙස කටයුතු කරන ශ්‍රී ලංකා කණ්ඩායමේ කළමනාකරු ලෙස තුවාන් ඩූල් මහතා කටයුතු කරයි. රියර් අද්මිරාල් ෂෙමාල් ප්‍රනාන්දු මහතා මෙවර පොදු රාජ්‍ය මණ්ඩලයීය ක්‍රීඩා උළෙලට සහභාගි වන ශ්‍රී ලංකා කණ්ඩායම් භාර ප්‍රධානියා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109065</link>
    <topic>රුසියානු ටෙනිස් සූරියටජය</topic>
    <author>නිව්යෝර්ක් (ඒ. එෆ්. පී.)</author>
    <content>ජාත්‍යන්තර කාන්තා ටෙනිස් ශ්‍රේණිගත කිරීම්වල දෙවැනි ස්ථානයේ පසුවන රුසියාවේ වීරා වොනරීවා ලකුණු 6-2 ක් සහ 6-3ක් ලෙස ජර්මනියේ සබිනි ලිසිකි පරාජය කරමින් අමෙරිකානු විවෘත ටෙනිස් තරගාවලියේ අර්ධ අවසන් පූර්ව වටයට සුදුසුකම් ලැබීමට සමත් වූවාය.පසුගිය වසරේ මේ සූරතාවලියේ සහ මේ වසරේ විම්බල්ඩන් සූරතාවලියේ අනුසූරිය වු වොනරීවා සිය මංගල ග්‍රෑන්ඩ් ස්ලෑම් කිරුළ දිනා ගැන්මේ අරමුණින් පසුවන්නීය.අවසන් පූර්ව වටයට සුදුසුකම් ලබා ගැනීමේ අදිටනින් ඇය ඔස්ට්‍රේලියාවේ සමන්තා ඩිටෝසර් සමග ඊළඟ වටයේදී තරග වැදීමට නියමිතය. කාන්තා තරග ඉසව්වේ අර්ධ අවසන් පූර්ව වටයට පිවිසීමට ඩෙන්මාර්කයේ කැරොලින් වොස්නියෑකි, රුසියාවේ ස්වෙට්ලානා කුසනෙට්සෝවා සහ ඇනස්ටේසියා පවුලියුචෙන්කෝවා, අමෙරිකාවේ සෙරීනා විලියම්ස්, ඉතාලියේ ෆ්‍රැන්සෙස්කා චියාවොනේ, සර්බියාවේ ඇනා ඉවනෝවික් සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109066</link>
    <topic>ඩැනියෙල් ගියාලිමිඩ්ල්වේට් කිරුළ රැකගනී</topic>
    <author>හොබාර්ට් (ඒ.එෆ්.පී)</author>
    <content>අමෙරිකාවේ එරොමෝසල් ඇල්බර්ට්ට එරෙහිව 12 වැනි වටයේදී විනිසුරුවන්ගේ ඒකමතික තීරණය අනුව ජය අත්කර ගත් ඔස්ට්‍රේලියාවේ ඩැනියෙල් ගියාලි ජාත්‍යන්තර බොක්සිං සම්මේලනයේ මිඩ්ල්වේට් කිරුණ අත්කර ගැනීමට සමත්විය.පසුගිය මැයි මාසයේදී සෙබස්තියන් සිල්වෙස්ටර් පරාජය කොට ජාත්‍යන්තර බොක්සිං සම්මේලනයේ මිඩ්ල්වේට් කිරුළ අත්කර ගැනීමෙන් අනතුරුව 30 හැවිරිදි ගියාලි සාර්ථකව ජයගත් ප්‍රථම තරගය ද මෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109067</link>
    <topic>පාකිස්තානයට කඩුලු 7ක ජයක්</topic>
    <author>බුලවායෝ (ඒ. එෆ්. පී)</author>
    <content>සිය මංගල ටෙස්ට් තරගයට සහභාගි වූ අයිසාස් චීමාගේ විශිෂ්ට පන්දු යැවීමේ හේතුවෙන් පාකිස්තානු පිලේ සිම්බාබ්වේ සංචාරයේ පැවැති එකම ටෙස්ට් තරගයෙන් කඩුලු 7ක ජයක් අත්කර ගැනීමට පාකිස්තානය සමත්විය.සිම්බාබ්වේ පළමු ඉනිමේ හා දෙවැනි ඉනිමේදී කඩුලු 4 බැගින් තරගය පුරා කඩුලු 8ක් දවාලීමට චීමා සමත් විය.තරගයේ පස්වැනි දිනයේ පෙරවරු කාලයේදීම සිම්බාබ්වේ පිල ලබාදුන් ලකුණු 88 ඉලක්කය කඩුලු 3ක් පමණක් දැවී සපුරා ගැනීමට පාකිස්තානයට හැකිවිය.සිම්බාබ්වේ පළමු ඉනිම - 412 - ටී. මවෝයෝ නොදැවී 163, සී. අර්වින් 49, වී. සිබන්ඩා 45, ටී. ටායිබු 44, (අයිසස් චීමා 79/4, එස්. අජ්මාල් 143/4) සහ දෙවැනි ඉනිම - 141 - ටී. ටායිබු නොදැවී 58 (අයිසාස් චීමා 24/4, එම්. හෆීස් 31/4)පාකිස්තානය පළමු ඉනිම - 466 - එම්. හෆීස් 119, යුනුස් ඛාන් 88, අල් අලී 75, මිස්බා උල් හක් 66 (පී. ලැම්බ් 120/3) සහ දෙවැනි ඉනිම – 88/3 - එම්. හෆීස් 38 (ප්‍රයිස් 35/2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109068</link>
    <topic>කෝල්ට්ස්–ද්‍රවිඩ සංගම්-මුවර්ස්හලාවත මේරියන්ස් අවසන් පූර්ව වටයට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් සමාජ අවුරුදු 23 න් පහළ ක්‍රිකට් තරගාවලියේ පළමු කොටසේ අවසන් පූර්ව වටයට සුදුසුකම් ලබා ගැනීමට හලාවත මේරියන්ස්, මුවර්ස් ද්‍රවිඩ සංගම් පිල සහ කෝල්ට්ස් පිල සමත් වූහ.“ඒ’ සහ ‘බී’ කාණ්ඩය යටතේ කී‍්‍රඩා සමාජ 14 ක් තරග වැදුනු මේ තරගාවලියේ මූලික වටයේ අවසන් තරගාවලදී සෙබස්තියනයිට්ස් පිලට එරෙහිව කඩුලු 9ක ජයක් වාර්තා කිරීමට මුවර්ස් පිල සමත් වූ අතර බ්ලූම්ෆ්ල්ඩ් පිලට එරෙහිව කඩුලු 6 ක ජයක් අත්කර ගැනීමට කෝල්ට්ස් ක්‍රීඩා සමාජය සමත් විය. රාගම කි‍්‍රකට් පිලට එරෙහිව පළමු ඉනිමේ ජයක් ද්‍රවිඩ සංගම් පිලට හිමි විය. අපරාජික කණ්ඩායමක් වන හලාවත මේරියන්ස් ‘ඒ’ කාණ්ඩයේ පෙරමුණ ගනිමින් අවසන් පූර්ව වටයට සුදුසුකම් ලබා ගත්තේය.අවසන්පූර්ව තරග වටය ලබන 16 වැනිදා සිට 18 දින දක්වා පැවැත්වේ. හලාවත මේරියන්ස් මුවර්ස් පිල සමඟත්, කෝල්ට්ස් පිල ද්‍රවිඩ සංගම් පිල සමඟත් අවසන් පූර්ව වටයේදී තරග වදිනු ඇත.මුවර්ස් - සෙබස්තියනයිට්ස්සෙබස්තතියනයිට්ස් පළමු ඉනිම - 217 - දිනේෂ් සොයිසා 39, අයේශ් පෙරේරා 38, අමිල හර්ෂන 35 (සංජීව ප්‍රනාන්දු 58/4) සහ දෙවැනි ඉනිම - 95 - නිපුන රණවීර 30 (සංජය ප්‍රනාන්දු 9/6 , නවීන් කවිකාර 35/3)මුවර්ස් පළමු ඉනිම - 275 - ශෙහාන් ජයසූරිය 98, අශේන් සිල්වා 92, (කණිෂ්ක බොතේජු 94/5) සහ දෙවැනි ඉනිම - 40/1 අශේන් සිල්වා නොදැවී 20බ්ලූම්ෆීල්ඩ් - කෝල්ට්ස්බ්ලූම්ෆීල්ඩ් පළමු ඉනිම - 126 - ආලෝක අමරසිරි නොදැවී 43, දෙනුවන් ප්‍රනාන්දු 30 (තිසර පෙරේරා 40/4) සහ දෙවැනි ඉනිම 103 දිමිත්‍රි රත්නායක 27 (ලක්‍ෂාන් රංගික 32/5)කෝල්ට්ස් පළමු ඉනිම - 155චතුර පීරිස් නොදැවී 42, හසිත වික්‍රමසිංහ 30 (ඩිල්ෂාන් මුණවීර 52/5) සහ දෙවැනි ඉනිම 75/4 - කෞෂාල් ජනිත් නොදැවී 33 (කුෂාන් ධනුෂ්ක 22/2)ද්‍රවිඩ සංගම් - රාගම ක්‍රි. ස.ද්‍රවිඩ සංගම් පිල පළමු ඉනිම - 324 - අශාන් පි‍්‍රයන්ජන් 135, අමිත් එරන්ද 122 (කෞශල්‍ය ගජසිංහ 44/6) සහ දෙවැනි ඉනිම - 362/7අශාන් පි‍්‍රයන්ජන 84, අමිත් එරන්ද 77, දෙනුවන් රාජකරුණා 76, පුලින තරංග 62, (රොමේෂ් බුද්ධික 37/2)රාගම පිල පළමු ඉනිම - 107 ධනංජය ද සිල්වා 29, (මතීෂ පෙරේරා 34/5).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=s1109069</link>
    <topic>කෙන්ෂෝ කරාතේ විවෘත තරගාවලියෙන් ප්‍රථම ස්ථානය රත්ගම දේවපතිරාජ විද්‍යාලයට</topic>
    <author/>
    <content>කෙන්ෂෝ කරාතේ විවෘත තරගාවලියෙන් ප්‍රථම ස්ථානය රත්ගම ගා/ දේවපතිරාජ විද්‍යාලය විසින් දිනා ගන්නා ලදී. විද්‍යාලීය කරාතේ කණ්ඩායම අධ්‍යාපන නියෝජ්‍ය අමාත්‍ය විජිත විජේමුණි ද සොයිසා පාර්ලිමේන්තු මන්ත්‍රී මොහාන් ද සිල්වා විදුහල්පති බන්දුල ජයසිංහ යන මහත්වරුන් සහ දකුණු පළාත් සභා මන්ත්‍රීහු හා කරාතේ පුහුණුකරු වශයෙන් කටයුතු කරන කරාතේ ප්‍රධාන උපදේශක සුදත් මෙන්ඩිස් මහතා මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=f1109061</link>
    <topic>ජවිපෙට පුළුවන්අර්බුද මවන්න විතරයි</topic>
    <author>සංවාද සටහන බුද්ධිකා ඉඹුලාන</author>
    <content>* පළාත් පාලන මැතිවරණයේ අවසන් පියවරට දැන් ළඟාවී තිබෙනවා. ඒ සඳහා රජයේ සූදානම කෙබඳු ද?පළාත් පාලන මැතිවරණයේ අවසන් අදියරත් අපි ජය ගන්නවා. එහි සැකයක් නැහැ. පවතින රජය යටතේ නගර සභා, ප්‍රාදේශීය සභා තිබීම තමයි ජනතාවට තිබෙන ලොකුම සවිය. එයට විරුද්ධ වීමෙන් වන්නේ පවතින සංවර්ධන වැඩසටහන් අඩාල වීමයි.තමන්ගේ ගමේ පාර හදන්න, විදුලිය, වතුර ටික ගන්න, යටිතල පහසුකම් සංවර්ධනය කරගන්න පුළුවන් එක්සත් ජනතා නිදහස් සන්ධාන පාලනයක් යටතේ පමණක් බව ජනතාව දන්නවා.* කලක් එ.ජා.ප යේ සැලකිය යුතු භූමිකාවක් නියෝජනය කළ මිලින්ද මොරගොඩ මහතා, මෙවර සන්ධානයෙන් කොළඹ පුරපති තනතුරට තරග කරනවා.මිලින්ද ඉතාමත්ම වටිනා පුද්ගලයෙක්. ඔහු හිටියේ කුමන පක්ෂයේ ද කියන එක නොවේ වැදගත් වන්නේ, ඉදිරියට ඔහු කරන්නේ මොනවද කියන එකයි. ඔහු ජාත්‍යන්තරයේ පවා සබඳතා ගොඩනැංවීමට ඉදිරිපත් කළ හැකි පුද්ගලයෙක්. හොඳ පරිපාලකයෙක්. කිළිටි නොවුණු හොඳ මනුෂ්‍යයෙක්, බුද්ධිමතෙක්. මේ සුදුසුකම් සපුරාලමිනුයි ඔහු මෙවර පුරපති අපේක්ෂකයා ලෙස ඉදිරිපත් වන්නේ.කොළඹ නගරය රටේ හදවත. එය නිරන්තරයෙන්ම සුන්දර නගරයක් විය යුතුයි. එතැනින් තමයි රට ගැන මිනුම් දණ්ඩක් ඇති කරගන්නේ. විදේශිකයන් අපේ රට ගැන යම් තක්සේරුවක් දෙන්නේ, රටේ ප්‍රධාන වෙළෙඳ නගරය දෙස බලලායි. එසේ නම් එහි පුරපති විය යුත්තේ උගත්, බුද්ධිමත්, දක්ෂ පරිපාලකයෙක්. ඒ සඳහා මිලින්ද මොරගොඩ මහතාට වුවමනාවටත් වඩා සුදුසුකම් තිබෙනවා.* විපක්ෂයේ ඇති දෙකඩ වීම ඔබ දකින්නේ කොහොම ද?රටක විපක්ෂයක් දෙකඩ වීම හොඳ දෙයක් නොවෙයි. අද එක්සත් ජාතික පක්‍ෂය දෙපිළ බෙදි කෑ ගසා ගන්නවා. පක්ෂයේ ආරවුල් ගැන අපට මත දරන්න බැහැ. ඒත් විපක්ෂයක් දෙකඩ වීමේ ආදීනව අප මෙයට පෙර විඳ තිබෙනවා.විපක්ෂයක් දෙකඩ වුණොත් ඒ හිස් තැන පුරවන්න එන පිරිස, ඇතැම් විට ත්‍රස්තවාදී කණ්ඩායමක් වෙන්න පුළුවන්. 1977 වුණෙත් එයයි. එම මැතිවරණයෙන් එ.ජා.ප ය ජය ගත්තා. ශ්‍රී.ල.නි.ප ය එදා ලක්ෂ ගණනක් ඡන්දය ගත්තත්, සිරිමාවෝ මැතිනියගේ ප්‍රජා අයිතිය අහෝසි වීමත් නිසා පක්ෂය යම් පසුබෑමකට ලක් වුණා. ඒ වාසිය අත්විඳ විපක්ෂ නායක කම ලැබුණේ අමිර්තලිංගම් මහතාට. එහි ඵල විපාක අපි දීර්ඝ කාලයක් අත් වින්දා.විපක්ෂය මේ රට පාලනය කළ ප්‍රධාන පක්ෂයක් විය යුතුයි කියන මතයේ මා ඉන්නවා. එක වරක් එක්සත් ජාතික පක්ෂය, ශ්‍රී.ල.නි.ප යත් ඔය වගේ දෙකඩ කරන්න කටයුතු කළා. ඒකෙ ප්‍රතිඵල අද ඔවුන් භුක්ති විඳිනවා.* ජනතා විමුක්ති පෙරමුණ දේශපාලන පිටියෙන් දැවී යයිද?ජනතා විමුක්ති පෙරමුණ සෑම විටම උත්සහ කරන්නේ කුමක් හෝ අර්බුදයක් ඇති කර කතිකාවක් ගොඩනැගීමට යි. කූඩැල්ලාට ලේ උරාබොන්නට කාගේ හරි ශරීරයක් ඕනෑ. ඒ උගේ පැවැත්මට යි. ඒ වගේ ජනතා විමුක්ති පෙමුණත් මොකක් හරි පොඩි දෙයක් අල්ලගෙන අර්බුද මවනවා.එක කාලෙකට අමෙරිකානු විරෝධය. තවත් කාලෙකට ඉන්දියානු විරෝධය. ඒ කාලයේ යුද්ධය අල්ලාගෙන හිටියා. දැන් ඔය ගී‍්‍රස් යක්කුද මොක්කුද අල්ලගෙන කෑ ගහනවා. ඕක තමයි එයාලගේ රස්සාව.මේ වගේ දේවල් මිස රටේ ජනතාවට, රටේ සංවර්ධනයට ඔවුන් ගෙන් වන සේවාවක් නෑ. මේ නිසා ජනතාව එයාලව ප්‍රතික්ෂේප කරන එක අපට නවත්වන්න බෑ.* උතුරේ ජනතාවත් පසුගිය මැතිවරණයේ දී ආණ්ඩුව ප්‍රතික්ෂේප කළා නේද?උතුරේ ජනතාව කියන්නෙ පසුගිය කාලයේම යුද්ධයක් නිසා පීඩා විඳි පිරිසක්. එවන් පිරිසක් එකවරම ආණ්ඩුව කෙරෙහි විශ්වාසය තබන්නේ නැහැ. ඔවුන් මැතිවරණ මාවතට අවතීර්ණ වී, ඡන්දය පාවිච්චි කිරීමත් අපේ ජයග්‍රහණයක්.2005 වසරේ පැවැති ජනාධිපතිවරණයේ දී උතුරේ එක් ආසනයක ජනතාව ඡන්දය භාවිත කර තිබුණේ එක් අයෙක් පමණයි. ඒ පුද්ගලයාගේත් අත කපා දැමූ ත්‍රස්තවාදී ක්‍රියාවක් අපට ආරංචි වුණා.ඒ කාලයේ උතුරේ ඡන්ද 325 ක් ගත් අපේක්ෂකයාත් පාර්ලිමේන්තු ගිය යුගයක් තිබුණා. අද එම ප්‍රදේශවල අපේක්ෂකයින් ඡන්ද දහස් ගණන් ලබාගෙන පාර්ලිමේන්තු එනවා. එයයි ප්‍රජාතන්ත්‍රවාදය.උතුරේ ජනතාව ඡන්දය භාවිත කිරීමෙන් අපට තේරුම්ගත හැකි එක දෙයක් තමයි, ඔවුන් මැතිවරණ ක්‍රමය පිළිබඳ විශ්වාස කිරීම. ආයුධවලින් ආණ්ඩුව පෙරලන්න බැරි බව ඔවුන් දැන් පිළිගන්නවා.අප රජය කරගෙන යන සංවර්ධන වැඩවල ප්‍රතිඵලත් ඔවුන් අත් විඳින විට, තව වසර 05 කින් පමණ ඔවුන්ගේ අදහස්, සිතුම් පැතුම් වෙනස් වී, රජය කෙරෙහි මෙයට වඩා හොඳ ආකල්ප ඇති කර ගනීවි.* දේශපාලන ක්ෂේත්‍රයෙහි ජ්‍යෙෂ්ඨයකු වන ඔබ, මෙවර පළාත් පාලන මැතිවරණයට එක්වන, එක්වූ නවකයින්ට දෙන පණිවිඩය කුමක් ද?කෙනෙකු දේශපාලනයට එන්නේ ඇයි? කියා අප විමසීමක් කළොත්, බොහෝ දෙනා කියන්නේ සමාජයට සේවය කරන්න කියලයි. එහෙත් ඡන්දයෙන් දිනුවට පස්සේ ඒ අරමුණ ඉටු කරන්නේ කීයෙන් කීදෙනා ද? ඇත්තට ම දේශපාලනය කියන්නේ සමාජ සේවාවක්. එය නිසි ලෙස කරනවා නම් ජනතාව වඩාත් සතුටු වේවි.මනාප පොරය නිසා නොමිනිස්කම් මතුවී සහෝදර හිත මිතුරු කම් බිඳ ගන්නට එපා යැයි මම මේ නවක මන්ත්‍රීවරුනට, අපේක්‍ෂකයිනට කියන්න කැමැතියි. දේශපාලන එදිරිවාදිකම් පෙරදැරි කරගෙන අප කටයුතු කළ හොත්, ජාතියක් වශයෙන්, රටක් වශයෙන් අප විනාශයට යාවි.ජනතා ඡන්දයෙන් පත්වන ඔබ, අවංකව දේශපාලනයේ නිරත වන්න. සමාජ සංවර්ධනයට පක්ෂ පාට බලන්නේ නැතිව, සමාජයම ගැන සිතා කටයුතු කරන්න.දේශපාලනයෙන් මා කිසිදා හම්බ කළේ නෑ. හම්බ කළ දේ දේශපාලනයට දායාද කළා. මේ කරුණු නව පරපුර ආදර්ශයට ගන්නවා නම්, ඔහු හෝ ඇය කිසිදා ජනතාව ප්‍රතික්ෂේප කරන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=f1109062</link>
    <topic>දිය අගලකින් වට වූඅයුත්‍යා රජ මාළිගය</topic>
    <author>සටහන සහ ඡායාරූප රුවන් තරස්වින්</author>
    <content>තායිලන්තයේ සංචාරයක් යාමට සිහින මවන්නේ නම් ඔබ යායුතු ම තැනක් ඇත. ඒ තායිලන්තයේ අග නගරය වූ පැරැණි අයුත්‍යාවයි. ලෝක උරුමයක් ලෙස නම් කර ඇති අයුත්‍යාවේ නටබුන් අතර ප්‍රධාන තැනක් ගන්නා අයුත්‍යා රජ මාළිගය නැරඹීමට යාම වටී.අතීතයේ සිට ම තායිලන්තය යනු රජ පරම්පරාවක උරුමය ඇති රටකි. මේ රජ පරම්පරාව අද පවා තායිලන්තයේ ඉහළින් ම වැජඹේ. තායිලන්තයට යන ඔබට ප්‍රසිද්ධ ස්ථානවල ඇති එහි වත්මන් රජුගේත් රැජිනගේත් විශාල ඡායාරූප නැරඹිය හැකිය. එම රාජකීය ඡායාරූපවලට එහි සිටින ජනතාව පුෂ්පෝපහාර දක්වන ආකාරය බලා සිටින්නට වටිනා තරම් ය.තායිලන්තයේ රජුන්ව එහි වැසියෝ දේවත්වයෙන් සලකති. වර්තමාන රජු ගේ මුල්පරම්පරාව ජීවත් වූයේ මේ අයුත්‍යා පුරවරයේ ඇති රජ මාළිගාවේ ය.අයුත්‍යා පැරැණි බෞද්ධ නටබුන් නැරඹූ ඔබ එහි සිට තවත් කිලෝ මීටර් හයක් පමණ ගිය පසු ළඟා වන්නේ චීන සම්භවයක් ඇති මිනිසුන් ජීවත් වන ගමකට හා නගරයකට ය. මෙහි නගරයේ ඔවුන් වෙළඳාමෙහි නියුක්ත වී සිටිති. එම චීන ජාතික සම්භවයක් ඇති අය, විදේශිකයන් විසින් ඔවුන් ගේ ඡායාරූප ගන්නවාට කැමති නැත. මේ බව අපට මුලින් ම දැනුම් දුන් අප ගේ සංචාරක මග පෙන්වන්නා ඔවුන් ගේ ඡායාරූප ගැනීමෙන් වැළකී සිටින ලෙස අපගෙන් ඉල්ලා සිටියේ ය. එම ප්‍රදේශය පසුකර ටික දුරක් යන අප පිවිසුනේ රජ මාළිගා භූමියේ ප්‍රධාන දොරටුව ළඟට ය.17 වැනි ශත වර්ෂයේ දී සාදන ලද රජ මාළිගාව නැරඹීමට ගිය අය මුලින් ම ප්‍රවේශ පත්‍රයක් ලබා ගත යුතු ය. රජ මාළිගා සංකීර්ණය අක්කර විශාල ප්‍රමාණයකින් යුක්ත වන අතර එහි මනා කොට සකස් කරණ ලද මාවත්වලින් හා උයන් වතුවලින් යුක්ත ය. මාළිගා සංකීර්ණය බැලීමටත් උයන් නැරඹීමටත් ඇවිදගෙන හෝ විදුලි මෝටර් රථයෙන් හෝ යා හැකි ය. විදුලි මෝටර් රථයේ සතර දෙනෙකුට යා හැකි ය. මෝටර් රථය තමා ම පදවාගෙන යා යුතුª ය. විදුලි මෝටර් රථයේ නැගී රජ මාළිගයත් එහි උයන් වතු පොකුණු ආදිය නැරඹීමට යෑමත් අමුතු ම අත්දැකීමකි. රජ මාළිගයත් රාජකීය උයනත් අදත් තායි යුද හමුදාව ආරක්ෂා කරමින් සිටී.මනා ලෙස ගල් අතුරා සැකසූ වීදි, ලස්සනට මල් පිපී ඇති විවිධාකාර මල් ගස් සිත් ගන්නා ලෙස නිමකර ඇති පොකුණු, තායි චීන හා වෙන රටවල ගෘහ නිර්මාණ ශිල්පයන් අනුව තනා ඇති ගොඩනැගිලි මෙන් ම භූමියේ තැන තැන තබා ඇති කිරි ගරුඬ මූර්ති ආදියෙන් මෙය ශෝභමාන වී ඇත.ගෙඋයන්, පොකුණු ආදිය නරඹමින් විනාඩි 30ක් පමණ ගමන් කළ අපි දැන් පැමිණ ඇත්තේ රජ මාළිගය වෙතට ය. දර්ශණීය ස්ථානයක පියකරු ලෙස ඉදිකර ඇති රජ මාළිගය එතරම්ම විශාල ම එකක් ද නොවේ.තුන් පැත්තකින් දිය අගලකින් වට වී ඇති ලෙස ක්‍රි. ව. 1632 දී ‘ප්‍රසාට් තොං’ රජු විසින් ඉදිකරන ලද මේ රජ මාළිගය මහල් දෙකකින් යුක්ත ය.17 වැනි සියවසේ දී සාදන ලද මේ රාජකීය මන්දිරය හැඳින්වූයේ ‘අසියවාන්’ යන නමිණි.(දැන් හඳුන්වන්නේ බැං පා ඉන් පැලස් (Bans pa – in palace) නමිනි.)පසුව ‘ප්‍රසාට් තොං’ ගේ පුත්‍රයා වූ ‘නාරායන්’ රජු මෙහි වාසය කළ අතර කාලයක දී කඩා වැටී තිබූ මේ මාළිගය ප්‍රතිසංස්කරණය කරනු ලැබුවේ චක්‍රියවංශික රජ කෙනෙකු වූ හතර වැනි රාමා රජු ය. ඔහුව බටහිර රටවල් හැඳින් වූයේ ‘මොංකුට් රජු’ වශයෙනි. ඉන් පසු මේ මන්දිරය වාසස්ථානය කරගත්තේ පස් වැනි රාමා රජු ය. මේ රජු ‘චූලාලංකාර රජු’ යනුවෙනුත් හැදින්විණ. වර්තමානයේ තායිලන්තයෙය් රජු වූ ‘භූමිපෝල් අදුල්යාඩේජ්’ රජු හඳුන්වන්නේ නව වැනි රාමා රජු වශයෙනි. ඔහු ගේ බිසව ‘සිරිකිත්’ රැජිනයි. මේ රජු ඉඳහිට මේ රජ මාළිගාවට යනු ලැබේ.රජ මාළිගය නැරඹීමට යන අප මුලින් ම මාළිගාවට ඇතුළු වීමේ දී සපත්තු මේස් ගැලවිය යුතු ය. මාළිගාවේ බිම වෙල්වට් කාපට්වලින් ද පොලිෂ් කරන ලද ලීවලින් ද සමන්විත ය.රජ මාලිගාවට යන අප මුලින් ම ඇතුළු වෙන්නේ විශාල ශාලාවකට ය. එහි බිමට රතුපාට වෙල්වට් රෙද්දක් අතුරා ඇත. රාජකීය මණ්ඩපයත් එහි ඇති පැරැණි සිංහාසනයත් මනරම් ය. මාළිගය ඇතුළේ කැටයම් කළ පුටු, මේස, අල්මාරි ආදියෙන් ද ඇත් දළ කැටයමෙන් අලංකෘත විසිතුරු බඩු භාණ්ඩවලින් ද සමන්විත ය.මෙහි බිසෝවරුන් සඳහා කාමර දෙකක් ඇත. මේවා චිත්තාකර්ශණීය ලෙස නිමවා ඇත. කාමර තුළට සංචාරකයන්ට ඇතුළු වීමට නොහැකි අතර කාමර නැරඹිය හැක්කේ එහි දොර ළ¼ඟ සිට ය. විශේෂයෙන් ම මේ මාළිගය ඇතුළත ඡායාරූප ගැනීමට, වීඩියෝ කිරීම හෝ රූප ගත කිරීම තහනම් ය. මාළිගය පුරා ම ආරක්ෂිත කැමරා සවි කර ඇත. රජ මාලිගාව ඇතුළට ගොස් ඔබට පෙනී යන එක් කරුණක් වනුයේ රජ කෙනෙක් ජීවත් වූ මාලිගාවක් වුවත් අනවශ්‍ය විච්චූරණ බඩු බාහිරාදියෙන් තොර චාම් රජ මාළිගාවක් බවයි. මාළිගාව අවට භූමියේ දී මනරම් වූ විවිධාකාර ගොඩනැගිලි සමූහයක් ද දැක ගැනීමට හැකි ය. ‘හෝ විකුන්ත සානා’ යනු මහල් කීපයකින් යුත් උස රවුම් කුළුණකි. මෙය නැරඹුම් මැදිරි දෙකකින් යුක්ත ය.‘ආසියාවන් ඩිපායා ආසානා’ තායි – චීන සම්ප්‍රදායට අනුව 1876 දී චූලාලංකාර රජු විසින් සාදන ලද විවෘත මණ්ඩපයකි. මෙය පිත්තල කැටයම්වලින් යුක්ත ය.ප්‍රතිතෑන් වරෝබාස් විමාන්’ යනු නේවාසික මන්දිරයකි. රජුන් හමුවීමට පැමිණෙන රාජකීය අමුත්තන්ට නැවතීමට මේ මන්දිරය තනා ඇත. 1889 දී චූලාලංකාර රජු විසින් චීන ගෘහ නිර්මාණ සම්ප්‍රදායකට අනුව සාදන ලද්දකි මෙය.‘සබාකාරාන් රාජ ප්‍රායුන්’ මන්දිරය පාවෙන මන්දිරය (පහුර) යනුවෙන් නම් කර ඇත. කොලොනියල් ගෘහ නිර්මාණ ක්‍රමයට තට්ටු දෙකින් යුක්තව සාදා ඇති මෙය ද චූලාලංකර රජු විසින් සාදවන ලද්දකි. වර්තමානයේ දී මෙහි නිත්‍ය ප්‍රදර්ශණ පවත්වයි.මාලිගාව නරඹා එය පසු කර තව රුක්ගොමු මල් පඳුරු අතරින් තව මීටර් 300ක් පමණ ගිය විට ‘සුකුමාල මර්ගරී’ රජ බිසවගේත් ‘චාඕ චොම් මාන ද සයීර්’ රජ බිසවගේත් නිවාස දෙක පිහිටා ඇත. මේවා ද සංරක්ෂණය කොට ඇති අතර එහි ඔවුන් පරිහරණය කළ ඇඳුම් වීදුරු බඩු පිඟන් භාණ්ඩ ආදිය පැරැණි පිළිවෙළට ම තබා ඇත. මේ නිවාස දෙක ඇතුළත ද පිංතූර ගැනීම තහනම් ය.රජ බිසෝවරුන්ගේ නිවාස පසුකර තවත් ඉදිරියට යන අපට රාජකීය උද්‍යානයේ එක් පසෙක ඇති ශෝචනීය ස්ථානයක් දැකබලා ගැනීමට හැකි ය. මෙහි රාජ වංශයේ සිටි තවත් රජ කෙනෙකු වූ ‘චූලාලංකාර’ රජුගේ බිසව වූ ‘සරොවාබාත් නාරිරටානා’ බිසවත් ඇගේ දරු තිදෙනාත් වර්ෂ 1880 දී චාවෝ ප්‍රියා නදියේ සිදු වූ බෝට්ටු අනතුරකින් මිය ගියහ. එම රජ බිසවත් දරු තිදෙනාත් වෙනුවෙන් 1880 සාදා ඇති සොහොන් මෙහි පැමිණෙන දෙස් විදෙස් සංචාරකයන් ගේ නෙතඟට කඳුළු නංවයි. සොහොන්හි එම තිදෙනාගේ උඩුකය මූර්ති තුනක් සවිකර ඇත. මේ සොහොන් දෙකට තවමත් තායිලන්ත වැසියන් ඔවුන් සිහිකරමින් පුද සත්කාර කර ඇති අයුරු එතැනට ගිය විට දී අපට බලා ගැනීමට ලැබුණි.එම සොහොනට ආසන්නයේ ම 1987 දී මිය ගිය ‘සුනන්ද කුමාරිරතන’ බිසව ගේ සොහොන ද පිහිටා ඇත.රජුන් කීප දෙනෙකු ගේ ම රජ මාළිගාව බවට පත් වූ මෙය පස් වැනි රාමා රජු ගේ ග්‍රීෂ්ම මාළිගාව බවට පත් විය. රජමාලිගයත් රාජකීය මන්දිරයත් එම රජ මැදුරු පිහිටා ඇති මනරම් වූ දිය කඩිති සහිතව පිහිටා ඇති මල් - රුක් ගොමුවලින් අලංකෘත වී ඇති මේ භූමිය තායිලන්තයේ සංචාරයක නියැළුණු ඔබට සුන්දර අත්දැකීමක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>06</day>
    </date>
    <link>http://www.dinamina.lk/2011/09/06/_art.asp?fn=f1109063</link>
    <topic>සපුමල්ගස්කඩවන විසිතුරු</topic>
    <author>රූපාන්ති බුලත්සිංහල ඡායාරූප -සුදම් ගුණසිංහ</author>
    <content>සිරි සිරි ගා ඇඳ හැලුන පොද වැස්ස ගස් අතරින් රූරා බිමට පතිත විය. අසල පඳුරක වසා සිටි කිරලෙක් මහ හඬක් නැගී ය. ඔවුන් ගේ රජ දහනට අප අනවසරයෙන් ඇතුළු වීම ගැන ප්‍රශ්නයකි. කෑදැත්තෝ ම එක පෙළට ඉගිළී ගියෝය. කුහුල වැඩි වූ නිසාවෙන් මූලකන් බස්සා අත්තෙන් අතට මාරු වී සැඟ වී ගියේ ය.ගස් අතරින් වැටුණ පටු මං තීරුව ඔස්සේ පාර මාරුවෙන මොනර රංචුව ජීප් රථයේ හ¼ඩින් කලබල විය. විටින් විට ගස් මත පතිත වූ දිය බිඳිති නිසල කොළ සෙලවී ය. ගස්වැල් පොඩි කරමින් ඈතට දිව ගිය ඇටි කුකුළා කුරුමානම වැරැදුණු සෙයින් මඟ නතර වූයේ ය. මඩ ගොහුරු නිසා ඉදිරියේ ගියේ තරමක් අසීරුවෙනි. පසුගිය දිනක කිසියම් සතෙක් විසින් පොඩි කර දමා තිබූ අකුල මත සිට බට්ටිච්චා පටන් ගත් ගායනය අපූරු ය. රිද්මය වැඩි කිරීමට වාදනයක් නොවූව ද ගීතයේ කන්කළු බවේ කිසි අඩුවක් නැත.පහව නොගිය වැහි වලාකුළක් තවමත් අරියාදුවට ගුවනේ සැරි සරයි. අලෝකයේ පැමිණීම කෙතරම් ආවරණය කළ ද ඉන් පලක් නොවුණි. වලාකුළේ රෞද්‍ර බව එකිනෙහි ම වැඩි වේ. නිකිණි සඳ උදා වීමට කාල හෝරාව බලයි. එහෙත් වලාකුළෙන් ඊට අවසර නැත.හරියට ම පහමාර පසු වූවා පමණි. වැහි බීරුම තරමක් වැඩි විය. නිසොල්මනේ ගුවන්තලයේ කෙළවර සිට සඳ එබිකම් කරයි. තුරුවදුල තුළ තිබූ අධික ගහනය නිසා ආලෝකය පැමිණීමට මඳ අවසරයක් නැත. පටුව තිබූ මාවත එකිනෙහිම තරමක් පුළුල් විය. මඬ ගොහුරුවලින් ගහණ නිසා ජීප් රථය ඉදිරියට ඇඳුනේ තරමක් සෙමින් ය.වන වදුලේ රුක් ලතා පවා පොඩි වී තිබුණි. අලුතින් හෙලූ අලිබෙටිවලින් කිව්වේ ඇත් රංචුවක් සැරිසරණ බව ය. ‘බොහෝ වෙලාවට මෙතනට අලි එනවා. මේ ගස්වල මේ අතු කැඩිලා තියෙන්නෙ’ අප සමඟ පැමිණ හමුදා නිලධාරියා කීය.එක විට ම වැව් ඉස්මතට රථය නැංවී ය. කලාන්තරයකින් මනුස්ස පුලුටක්වත් නොගිය මාවතේ අඩිපාරක්වත් සොයා ගැනීම උගහට ය. අලි රංචු පිටින් මේ අවට ගැවසෙන බව බොහෝ ගැමියෝ දැක තිබෙති. ඕමන්තේ කැළෑව ඇතුළත තිබුණේ මානා කටු පඳුරු සහිත වැල් සහ ගස් ය. අධික ශුෂ්ක පරිසරය ඔරොත්තු දෙන ආකාරයට ගස් වැල් නිර්මාණය වී තිබීම විශේෂයකි.මාර්ගයේ මදින් මද පුංචි දියකඩිති දක්නට ලැබුණි. පරිසරයේ නිහඬ බව බිඳගෙන ගෙඹි රාගය පටන් ගැනුණි. ශ්‍රැතියට අනුකූලව නොගැවුණ ගීතය නිසා කනට දැනුණ කරච්චලය ඉවසීම තරමක් අපහසු ය.‘ඔන්න මේ ටික යන්න අමාරුයි’හමුදා නිලධාරියා නොකියා කිව්වේ අවදානම වැඩි බව ය. මම ජීප් රථයේ ආසනය තදින් අල්වා ගතිමි. හරි හැටි නොතිබෙන පාර නිසා ඉදිරියට යාමට අපහසු ය. එකෙනෙහි ම රථයේ තිරිංග තද කළ නිළධාරියා ‘දැක්කද? මේ ගහ පුරා ම වඩු කුරුලු කූඩු’ ‘ආ... අපූරුයි’ මට එකෙනෙ හි ම කියැවුණි. රථයෙන් බැසගත් සියල්ලෝ ම ගහ සමීපයට දිව ගියහ.‘ආ... අන්න කිරිල්ලී’ උන්හිටි ගමන් ඇති වූ කලබලය ගැන වඩු කුරුල්ලෝ උනන්දු වූහ.බාගෙට නිම කරමින් තිබූ නිවස දමා කුරුල්ලා සහ කිරිල්ලී ඉගිළී ඈතට ගියහ.එකිනෙක කෙඳි ගොතමින් සාදා තිබුණු වඩු ගෙවල් එක යායට ගස වසා ගෙන ය. එක ගෙයක් දෙකක් නොවේ, ගම්මානයක් ම කුරුල්ලෝ නිමවා තිබුණහ. ඈතින් ඈතට පියඹා ගිය කිරිල්ලිය ගස් මුදුනකට වී මහ හයියෙන් කෑ ගැසුවේ අනතුරක් සිදුවේ යැයි බියෙනි. පාළුවට ගොස් තිබුණ බිමෙහි වෙනත් කිසිදු පදිංචිකාරයෙක් නොසිටින බවට අපට පසක් විය.වඩු කුරුලු ගම්මානයෙන් සමුගත් අපි නැවතත් ජීප් රථයට නැග්ගෙමු. තුරු වදුල තුළ තිබූ සීතල වැඩි කිරීමට පොද වැස්ස සමත් විය. ටික වේලාවකින් පැහැදිලි මාර්ගයකට ජීප් රථය සේන්දු විය. ගම්මානයක් අසල තිබෙන බවට තොරතුරු කිව්වේ ගස මුදුනේ තනා තිබූ පැළයි. එක යායට දඬු වැටකින් වෙන්කර තිබුණ බිම් භාගය කිසිවෙක් විසින් වගා කරන බවට සලකුණු පෙන්වී ය. ඈතින් ඈත ඉදි කළ පුංචි නිවහන් කීපයක් දිස් විය. මේ මහ කැළේ අවසානයේ හෝ කෙළවර වූවත් ජීවත් වීමට හැකියාව ඇත්නම් එසේ කළ හැක්කේ හිතේ ශක්තිය ඇති කෙනෙකුට පමණි. බාධාවකින් තොර වූයෙන් ජීප්රථය ගමන් කෙළේ තරමක වේගයෙනි.කටු පඳුරු පීරාගෙන උස් ස්ථානයකට පිවිසි ජීප් රථය සමන්කුලම වැව සමීපයෙහි නතර කෙරුණි. දිය පිපාසයෙන් පැමිණි කුළු හරක් රංචුවක් ඇති තෙක් දියපානය කළහ. බිම් කළුවර මුළු පරිසරයට පැමිණීමට සුදානම් ය. කඩිනම් නොවුණහොත් සපුමල්ගස්කඩට පිවිසීම ප්‍රමාද වෙනු නො අනුමාන ය. රථය වේගයෙන් ඉදිරියට ඇදී පිරිසුදු මං තලාවක නතර කෙළේ ය.‘මෙතන පුරාණ පන්සලක් තිබිලා තියෙනවා’හමුදා නිලධාරිවරයා පැහැදිලි කෙළේ ය. තැනින් තැන තිබෙන නටබුන් පන්සල් බිමක ස්වරූපය පැහැදිලිව පෙන්නුම් කෙළේ ය.හේමමාලි කුමරිය සහ දත්තකුමරු දත්ත ධාතූන් වහන්සේ ගෙන ඒමේ දී සපුමල්ගස්කඩ විහාරයේ ආරක්ෂාවට මද දිනක් තැන්පත් කර ඇති බවට ජනතාව විශ්වාස කරනවා.’ හමුදා නිලධාරිවරයා මෙහිලා බැඳුන අතීතය හෙළි දැක්වී ය. ශේෂ වී ගිය දාගැබක නටබුන් සහ පරිවාර චෛත්‍යයන් බවට සැලකෙන ස්ථාන ද ඒ වටා තිබුණි. යාර කීපයක් ඉදිරියට පියවර තැබූ අපි ගස් අතරින් ඉදිරියට ම පිය නැගුවෙමු. එක යායට පිහිටි ගස් අතර ඉඩකඩ තිබුණේ සමාන දුරකිනි. තුරු මුදුන් පෙළ එක වියනක්ව නිර්මාණය වී තිබුණු බැවින් ගස් සෙවණ හිසට කදිම ආවරණයකි.වියළී හැලුන කොළ බුමුතුරුනක් ලෙසින් ගස් පාද පාමුල වැතිරී තිබුණි. සොභාදහමේ අපූරු චිත්‍රණයක් ඒ අවටින් දිස් විය. තුරුපෙළ කෙළවරේ සිට පහතට තිබුණ පියගැට පෙළකි. බිම් පෙදෙසේ පුරාණ පොකුණක ලක්ෂණ දිස් විය. වර්තමානයේ එකදු දිය බිඳක්වත් නොතිබුණි. මෙහි පතුල වියළි කොළවලින් ගහණ ය. අඳුර යන්තමින් බිමට සේන්දු වෙන නිසා අපි පියවර මැන්නෙමු.සතා සිවුපාවා ගේ පාරාදිසියේ රෑ බෝවී රැඳීම අන්ත්‍රාව බව අපි දනිමු. කෙතරම් වෙහෙස ගෙන දුන්න ද පරිසරයට ළං වී ඔවුන් බලන්නට ගිය අනවසර ගමනේ දී අපට කිසිදු තර්ජණයක් එල්ල නොවුණි. එහෙත් ඔවුන්ගෙන් නොලද අවසරය නිසා අපි කල්පනාකාරි වුණෙමු.ජීප් රථයේ ඉදිරි එළිය දැල්වුණි. වැටී ඇති බිම් තීරුව ඔස්සේ ධාවනය වූ රථය හදිස්සියේ ම තිරිංග තද කෙළේ, පාර මැද තිබූ යෝද ගල් කුළු දෙක නිසා ය.‘ආ... මේ වෙලාවට තමයි මේ අය පාරට එන්නේ’හමුදා නිලධාරියා ඉදිරියේ සිටින අලියාගේ සංචාරයට අවසර දුන්නේ ය. හොඬයෙන් කැඩූ කොළ අත්ත බිම දමා මහා ගිරිකුළ තුරු පතර සැඟ වී ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109071</link>
    <topic>පෞද්ගලික සරසවි ඇරඹීම රජයේ ප්‍රතිපත්තියක්</topic>
    <author>සමන්මලී ප්‍රියශාන්ති</author>
    <content>පෞද්ගලික විශ්වවිද්‍යාල ආරම්භ කිරීම රජයේ ප්‍රතිපත්තියක් බව උසස් අධ්‍යාපන ඇමැති එස්. බී. දිසානායක මහතා පවසයි. මේ නිසා මාලඹේ පෞද්ගලික වෛද්‍ය විද්‍යාලයට පමණක් නොව තවත් එවැනි වෛද්‍ය විද්‍යාල කිහිපයක් ඉදිරියේ දී ආරම්භ කරන බව දිසානායක මහතා ප්‍රකාශ කළේය. මාලඹේ වෛද්‍ය විද්‍යාලයට උපාධි පිරිනැමීමේ අයිතිය ලබා දී ඇත්තේ එම ආයතනය පිළිබඳ ව සියලු ප්‍රමිතීන් බලා සම්පූර්ණ අධ්‍යයනයකින් පසුව බව පැවසූ ඇමැතිවරයා කරුණු වරදවා වටහා ගනිමින් වර්ජනයකට සූදානම් වී රෝගීන්ගෙන් පළි නොගන්නැයි වෛද්‍ය නිලධාරීන්ගේ සංගමයෙන් ඉල්ලීමක් ද කළේය.රජය කිසිම දිනක නිදහස් අධ්‍යාපනය අහෝසි නොකරන බවත් මේ රටේ දරුවන්ට අසාධාරණයක් නොකරන බවත් අවධාරණය කළ ඇමැතිවරයා මෙවැනි විශ්වවිද්‍යාල ආරම්භ කරන්නේ රාජ්‍ය විශ්වවිද්‍යාල වරම් දශමෙන් දෙකෙන් අහිමි වන සිසුන් හා දුප්පත් සිසුන් වෙනුවෙන් බවත් ප්‍රකාශ කළේය. හෙතෙම මේ අදහස් පළ කළේ විශ්වවිද්‍යාල ප්‍රතිපාදන කොමිසන් සභාවේදී ඊයේ (6) පැවැති මාධ්‍ය හමුවකදීය. එහිදී අදහස් දැක්වූ ඇමැතිවරයා ප්‍රකාශ කළේ මාලඹේ පෞද්ගලික වෛද්‍ය විද්‍යාලය උපාධි පිරිනැමීමේ අයිතිය ඉල්ලා සිටි අවස්ථාවේ සිට සමීක්ෂණ කණ්ඩායම් ගණනාවක් හා වෛද්‍ය සභාවේ කණ්ඩායමක් විසින් මේ විද්‍යාලය පිළිබඳ පරීක්ෂණ කර වාර්තා කිහිපයක් විශ්වවිද්‍යාල ප්‍රතිපාදන කොමිසන් සභාවට ලබා දුන් බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109072</link>
    <topic>රජයේ වෛද්‍ය වර්ජනයසතියකින් කල් යයි</topic>
    <author>සන්ධ්‍යා කරුණාරත්න</author>
    <content>රජයේ වෛද්‍ය නිලධාරීන්ගේ සංගමය සහ සෞඛ්‍ය ඇමැති මෛත්‍රීපාල සිරිසේන මහතා අතර ඊයේ (6) සවස පැවැති සාකච්ඡාවකින් පසු අද (07) දින පැවැත්වීමට නියමිතව තිබූ වෛද්‍ය වැඩ වර්ජනය සතියකින් කල් දැමීමට එම සංගමය තීරණය කර ඇත.මාලබේ පෞද්ගලික වෛද්‍ය විද්‍යාලයේ වෛද්‍ය උපාධි පාඨමාලාවන් පැවැත්වීමට යාම සම්බන්ධයෙන් රජයේ වෛද්‍ය නිලධාරීන්ගේ සංගමයේ නිලධාරීන් ඊයේ සෞඛ්‍ය ඇමැතිවරයා සමඟ කළ සාකච්ඡාවකදී කරුණු පහක් මුල් කරගෙන මෙම තීරණය ගත් බව රජයේ වෛද්‍ය නිලධාරීන්ගේ සංගමයේ ලේකම් වෛද්‍ය චන්දික එපිටකඩුව මහතා නිකුත් කළ නිවේදනයක දැක්වේ.එම කරුණු මෙසේය.(1) උපාධි ප්‍රදාන ආයතනයක් වශයෙන් කළ ගැසට් පත්‍රය පිළිගත නොහැකි බව,(2) සෞඛ්‍ය අමාත්‍යාංශය පංච පුද්ගල කමිටුවක් පත් කර මාලබේ ආයතනය පිළිබඳ වාර්තාවක් නිකුත් කිරීම,(3) මාලබේ ආයතනයට සිසුන් බඳවා ගැනීම අත්හිටුවිය යුතු බව දැනුම් දීම,(4) වෛද්‍ය අධ්‍යාපනයේ ප්‍රමිතිය පිළිබඳ තත්ත්වයන් නීතිගත කිරීම,(5) සෞඛ්‍ය ලේකම්වරයා මාධ්‍ය සාකච්ඡාවක් කැඳවා කරුණු අනාවරණය කිරීම..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109073</link>
    <topic>තෙලිජ්ජවිල සිද්ධියට සම්බන්ධ වූවන්ටතරාතිරම නොබලා දඬුවම් දෙනවා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>අකුරැස්ස තෙලිජ්ජවිල ප්‍රදේශයේ විදුහලක අධ්‍යයන පොදු සහතික පත්‍ර උසස් පෙළ විභාග සම්බන්ධීකරණ මධ්‍යස්ථානයක දී දස හැවිරිදි දැරියක කෙළෙසීමේ සිද්ධියට සම්බන්ධ වූවනට තරාතිරම නොබලා උපරිම දඬුවම් ලබාදීමට කටයුතු කරන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේ දී ඊයේ (6) පැවැසීය.මෙම සිදුවීම විභාග කොමසාරිස් ජනරාල්වරයා දැනුම් දුන් පසු ජනාධිපති මහින්ද රාජපක්‍ෂ මහතාට තමා විසින් දන්වන ලද බවත් සිද්ධියට සම්බන්ධ පුද්ගලයන්ට තරාතිරම නොබලා උපරිම දඬුවම් ලබා දෙන්නැයි එතුමා උපදෙස් දුන් බවත් ඇමැතිවරයා පැවසුවේ ය. සිද්ධිය ගැන පොලිසියෙන් කැරෙන පරීක්‍ෂණවලට අමතරව අධ්‍යාපන අමාත්‍යාංශය සහ විභාග දෙපාර්තමේන්තුව පරීක්‍ෂණ දෙකක් සිදුකරගෙන යන බව ද පැවැසූ ඇමැතිවරයා, මෙය ඉතාම අවාසනාවන්ත කණගාටුදායක තත්ත්වයක් බවද ඉදිරියේ දී මෙවන් සිදුවීම් ඇති නොවීමට කටයුතුª කරන බවද කීවේ ය.ඇමැතිවරයා එසේ පැවැසුවේ මාතර දිස්ත්‍රික් මන්ත්‍රී බුද්ධික පතිරණ මහතා (එ.ජා.ප) අසන ලද ප්‍රශ්නයකට පිළිතුරු වශයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109074</link>
    <topic>දකුණු අධිවේගී මඟටනව සංඥා පද්ධතියක්</topic>
    <author>භක්ති ධර්මප්‍රිය මෙන්ඩිස් සහ සුභාෂිණී සේනානායක</author>
    <content>දක්ෂිණ අධිවේගී මාර්ගයට නව සංඥා පද්ධතියක් හඳුන්වාදීමට මහා මාර්ග අමාත්‍යාංශය පියවර ගෙන තිබේ. අධිවේගී මාර්ගයේ පාලන කටයුතුවලට අලුතින් හඳුන්වාදෙන සංඥා පද්ධතිය බෙහෙවින් උදව්වන බව නියෝජ්‍ය ඇමැති නිර්මල කොතලාවල මහතා කියයි.අධිවේගී මාර්ගයට පදිකයන්ට ඇතුළු විය නොහැක. හඳුන්වාදෙන රථවාහන හැර වෙනත් වාහනයකට අධිවේගී මාර්ගයේ ගමන් කිරීමට අවසර නොමැත. ඉදිරි දින කීපය තුළ මේ අධිවේගී මාර්ගය විවෘත කෙරෙන බව ඇමැතිවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109075</link>
    <topic>බන්ධනාගාර රැඳවියන් සඳහා නව පාසලක්</topic>
    <author>මංජුල හිරිපිටිය හෝමාගම සංචාරක</author>
    <content>බන්ධනාගාර රැඳවියන් සඳහා නව පාසලක් හෝමාගම වටරැක එළිමහන් සිර කඳවුරේ ආරම්භ කිරීමට පියවර ගැනේ.රට පුරා බන්ධනාගාරවල සිටින රැඳවියන්ගෙන් 80%කට වඩා වැඩි පිරිසක් අටවන ශ්‍රේණි දක්වා පාසල් අධ්‍යාපනය හදාරා නොමැති බව හෙළි වී තිබේ. මේ පිරිස් විවිධ මත්ද්‍රව්‍යවලට ඇබ්බැහි වීමේ හේතුවෙන් අපරාධවලට සම්බන්ධ වීමෙන් සිරගත වී සිටින අය බව බන්ධනාගාර ප්‍රතිසංස්කරණ හා පුනරුත්ථාපන අමාත්‍යාංශය පවසයි.මේ පිරිස නැවත සමාජගත කිරීමේදී රටේ යහපත් පුරවැසියන් කිරීම සඳහා බන්ධනාගාර ප්‍රතිසංස්කරණ හා පුනරුත්ථාපන අමාත්‍යාංශය සමග අධ්‍යාපන අමාත්‍යාංශය එක්ව නව පාසල වටරැක ආරම්භ කිරීමට සැලසුම් කර ඇත. වැලිකඩ සිර කඳවුර ඉන් ඉවත් කරන වැඩපිළිවෙල යටතේ එහි අංශ ගණනාවක් වටරැක එළිමහන් සිර කඳවුරට ගෙන ඒම සැලකිල්ලට ගෙන රැඳවියන් සඳහා ඉදි වෙන ප්‍රථම පාසල වටරැක ඉදිකිරීමට සැලසුම් කර ඇත.පාසල ආරම්භ කිරීමේ ගිවිසුමක් අස්සන් කිරීම බන්ධනාගාර ප්‍රතිසංස්කරණ හා පුනරුත්ථාපන ඇමැති චන්ද්‍රසිරි ගජධීර, අධ්‍යාපන ඇමැති බන්දුල ගුණවර්ධන යන මහත්වරුන් විසින් වටරැක එළිමහන් සිර කඳවුරේ (06) සිදු කෙරිණ.මේ අවස්ථාවට බන්ධනාගාර ප්‍රතිසංස්කරණ හා පුනරුත්ථාපන අමාත්‍යාංශ ලේකම් ඒ. දිසානායක, බන්ධනාගාර කොමසාරිස් ජෙනරාල් පී. ඩබ්ලිව්. කොඩිප්පිලි, හෝමාගම ප්‍රාදේශීය සභාවේ සභාපති ඒ. ඩී. කුමාරසිරි, උප සභාපති ඉන්දික කෝරළගේ, වටරැක බන්ධනාගාර අධිකාරි නාමල් බණ්ඩාර යන මහත්වරුන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109076</link>
    <topic>මේ පාර ආනයනය කළඩීසල් ‘ඇම්බර්’ පාටයි</topic>
    <author>සුභාෂිනි සේනානායක</author>
    <content>මෙවර ආනයනය කරන ලද ඩීසල් ‘ඇම්බර්’ (කහ මිශ්‍ර තැඹිලි) වර්ණයෙන් යුක්ත බව ඛනිජ තෙල් තොග ගබඩා පර්යන්ත සමාගමේ සභාපති මේජර් ජනරාල් එම්. ආර්. ඩබ්ලිව් ද සොයිසා මහතා පවසයි.ආනයනය කරන ලද ඩීසල් සියයට සියයක් ප්‍රමිතියෙන් යුක්ත බව පවසන සොයිසා මහතා වර්ණය දැකීමෙන් අනියත බියක් පාරිභෝගික ජනතාව ඇතිකර ගත යුතු නැතැයිද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109077</link>
    <topic>ඡන්දය නැත්නම් ග්‍රාම නිලධාරී හමුවෙන්න</topic>
    <author>භක්ති මෙන්ඩිස් සහ රක්ෂණ ශි‍්‍රයන්ත</author>
    <content>2011 වසර සඳහා ඡන්ද හිමි නාම ලේඛනය නොලැබුණු පුද්ගලයන් සිටීනම් ඔවුන්ට ඒ සඳහා නැවත වරක් අවස්ථාව ලබාදීමට මැතිවරණ මහලේකම් කාර්යාලය පියවරගෙන තිබේ. අවතැන්ව සිටි පුද්ගලයන්, විදේශගතව සිටි පුද්ගලයන් සහ, මුල් පදිංචිය වෙනස් කළ පුද්ගලයන් තමන්ගේ අනන්‍යතාව ග්‍රාම නිලධාරීන් හරහා තහවුරු කර ගන්නේ නම් මේ නාම ලේඛනයට කඩිනමින් ඇතුළත් විය හැකි බව මැතිවරණ මහලේකම් කාර්යාලයේ උසස් නිලධාරියකු ඊයේ (06) දිනමිණට පැවැසීය.මේ අනුව 2011 වසර සඳහා ඡන්දහිමි නාමලේඛන කටයුතු සිදු නොකළ පුද්ගලයන් සිය පදිංචි දිස්ත්‍රික්කයේ සහකාර කොමසාරිස්වරයා හමුවී අදාළ පෝරමය හැකි ඉක්මනින් ලබාදෙන ලෙස මැතිවරණ මහලේකම් කාර්යාලය ඡන්ද හිමි නාම ලේඛණය නොලැබුණ පුද්ගලයන්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109078</link>
    <topic>ගණිකා නිවාසයක් පවත්වාගෙන ගියැයි කළුතර ව්‍යාපාරිකයාට ඇප</topic>
    <author>කළුතර මධ්‍යම සමූහ</author>
    <content>කළුතර නගර මධ්‍යයේ ගණිකා නිවාසයක් පවත්වාගෙන ගියැයි අධිකරණය හමුවට පමුණුවනු ලැබූ කළුතර ප්‍රදේශයේ ප්‍රකට ව්‍යාපාරිකයකු රුපියල් ලක්‍ෂය බැගින් වූ ශරීර ඇප දෙකක් මත මුදා හරින ලෙස කළුතර ප්‍රධාන මහේස්ත්‍රාත් කණිෂ්ක විජේරත්න මහතා නියම කළේය.මෙසේ ඇප නියම වූයේ කළුතර පදිංචි කොළඹ ආරච්චිගේ දයානන්ද චන්ද්‍රසිරි (අවු. 63) නම් වූ අයට ය. ගණිකා නිවාසය පැවැත්වීමට අනුබල දෙන ලදැයි අධිකරණය හමුවට පමුණුවනු ලැබූ ඩී. ජී. උපාලි නැමැත්තාද රුපියල් ලක්ෂය බැගින් වූ ශරීර ඇප දෙකක් මත මුදා හරින ලෙස විනිසුරුවරයා නියම කළේය.ගණිකා වෘත්තියේ නියැලෙන ලදැයි සැක පිට අධිකරණය හමුවට පමුණුවනු ලැබූ කාන්තාව රුපියල් පනස්දාහක ශරීර ඇප මත මුදා හරින ලෙස නියම කළ විනිසුරුවරයා ඇය පිළිබඳ සමාජ රෝග වාර්තාවක් ඉදිරිපත් කරන ලෙස ද නියම කරන ලදී.කළුතර කොට්ඨාස භාර පොලිස් අධිකාරි ලලිත් පතිනායක මහතාගේ උපදෙස් මත කොට්ඨාස ළමා හා කාන්තා කාර්යාංශයේ ස්ථානාධිපතිනි පොලිස් පරීක්‍ෂක මල්කා තුෂාරි සහ සැරයන් (57180) ආනන්ද යන මහත්ම මහත්මීන් විසින් මෙම වැටලීම සිදුකර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n1109079</link>
    <topic>ජාතික ඖෂධ ප්‍රතිපත්තියළඟදීම පාර්ලිමේන්තුවට</topic>
    <author>සිතාරා සේනානි</author>
    <content>ජාතික ඖෂධ ප්‍රතිපත්තිය පිළිබඳ කෙටුම්පත අනුමැතිය සඳහා ළඟදීම පාර්ලිමේන්තුවට ඉදිරිපත් කෙරෙනු ඇත.සකස්කොට අවසන් කර ඇති එම කෙටුම්පත මාස හතරකින් අනුමැතිය සඳහා ඉදිරිපත් කරන බව ඇමැති මෛත්‍රීපාල සිරිසේන මහතා පවසයි. ජාතික ඖෂධ ප්‍රතිපත්තියක් සකස් කිරීමට පසුබිම් වූ හේතු පැහැදිලි කරන ඇමැතිවරයා ඖෂධ වර්ග දස දහසක් ශ්‍රී ලංකාවේ භාවිත වන බව කීය.ඒවා විවිධ වෙළඳ නාම 40,000ක් යටතේ ලියාපදිංචි කර තිබේ. ඇතැම් ඖෂධ වර්ග වෙළඳ නාම 25 කින් 30 කින් පමණ වෙළෙඳ පොළට ඉදිරිපත් වේ.මෙරට භාවිතය සඳහා ඖෂධ වර්ග 3000ක් හොඳටම ප්‍රමාණවත් බව විශේෂඥ වෛද්‍යවරුන් ප්‍රකාශ කර තිබියදී විවිධ වෙළඳ නාම යටතේ මෙතරම් ඖෂධ වෙළෙඳ පොළට පැමිණෙන්නේ ඇයි දැයි ඇමැතිවරයා ප්‍රශ්න කරයි. ජාතික ඖෂධ ප්‍රතිපත්තිය ක්‍රියාත්මක කිරීමෙන් අත්‍යවශ්‍ය ඖෂධ වලට පමණක් ප්‍රමුඛත්වය ලබා දීමට ඇමැතිවරයා බලාපොරොත්තු වේ. එසේ නොවන ඖෂධ වෙළෙඳපොළට පැමිණීම වැළැක්වීමට පියවර ගනු ඇත.මහාචාර්ය සේනක බිබිලේගේ ඖෂධ ප්‍රතිපත්තිය ජාතික ඖෂධ ප්‍රතිපත්තිය මඟින් ක්‍රියාත්මක කෙරෙනු ඇත.ශ්‍රී ලංකා ඖෂධ කර්මාන්තකරුවන්ගේ ත්‍යාග ප්‍රදානෝත්සවයට සහභාගි වෙමින් ඇමැතිවරයා මේ කරුණු අනාවරණය කළේ ය. ජාතික ඖෂධ ප්‍රතිපත්තිය ශ්‍රී ලංකාවේ ක්‍රියාත්මක කිරීම සඳහා සෑම පාර්ශ්වයකම සහයෝගය අපේක්‍ෂා කරන බවද, ඒ සඳහා සහාය දක්වන ලෙස ශ්‍රී ලංකා ඖෂධ කර්මාන්තකරුවන්ගේ සංගමයෙන් ඉල්ලා සිටින බවද ඇමැතිවරයා පැවැසීය.විදේශවලින් ඖෂධ ගෙන්වන විට එකම සමාගමේ නියෝජිතයන් හතර පස්දෙනෙක් ඒ සඳහා ටෙන්ඩර් ඉදිරිපත් කරන බවත්, ඇතැම් සමාගම් ටෙන්ඩර් මණ්ඩලවල සිටින යම් යම් පුද්ගලයන් අල්ලාගෙන වෙනත් සමාගම්වලට එන්නට ඉඩ නොදී ඖෂධ සැපැයීම තමන්ම කරගෙන යාම සාධාරණ නොමැති බවත්, ඖෂධ කර්මාන්තකරුවන්ගේ සංගමය ලෙස සියලු දෙනා පිළිබඳව සිතා බලා කටයුතු කළ යුතුව ඇති බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n11090710</link>
    <topic>වවුනියාවේ නිවාස 109ක්අද ජනතා අයිතියට</topic>
    <author>මහින්ද අලුත්ගෙදර</author>
    <content>වවුනියාව දිස්ත්‍රික්කයේ මැණික්ෆාම් ප්‍රදේශයේ ඉදිකළ නිවාස 109 ක් ජනතා අයිතියට පත් කිරීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අද (7) සිදු කෙරේ.මේ සඳහා යුරෝපා හවුල අරමුදල් සපයා තිබෙන අතර එම නිවාස ව්‍යාපෘතිය වෙනුවෙන් රුපියල් මිලියන 1500ක් වෙන් කර තිබෙන බවත්, ඒ මඟින් ලබන 2013 වන විට නිවාස 2500ක් ඉදිකිරීමට සැලසුම්කර තිබෙන බවත් ශ්‍රී ලංකාවේ යුරෝපා සංගම් කාර්යාලය පවසයි.“උතුරු වසන්තය” සංවර්ධන වැඩසටහනට සමඟාමීව ආර්ථික සංවර්ධන අමාත්‍යාංශයේ ඍජු අධීක්ෂණය යටතේ ක්‍රියාත්මක මේ නිවාස ව්‍යාපෘතිය මඟින් වවුනියාව දිස්ත්‍රික්කයේ නිවාස අවශ්‍යතාව සඳහා විසඳුමක් ලැබෙන බවද එම කාර්යාලය සඳහන් කරයි.කර්මාන්ත හා වාණිජ කටයුතු ඇමැති රිෂාඩ් බදියුදීන්, උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි, ශ්‍රී ලංකාවේ යුරෝපා සංගම් තානාපති බර්නාඩ් සැවේජ්, වවුනියාව දිස්ත්‍රික් සම්බන්ධීකරන කමිටුවේ සභාපතිනි පී. එස්. එම්. චාර්ල්ස් මහත්ම මහත්මීහු ඇතුළු පිරිසක් මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n11090711</link>
    <topic>යාලේ තවත් දොරක් ඇරෙයි</topic>
    <author/>
    <content>ශ්‍රී ලංකාවේ වැඩිම සතුන් ප්‍රමාණයක් සිටින මෙන්ම සංචාරකයන් විශාල ප්‍රමාණයක් නරඹන යාල සත්වෝද්‍යානයට පිවිසීම සඳහා නව දොරටුවක් පසුගිය 4 වනදා ඇමැති එස්. එම්. චන්ද්‍රසේන මහතාගේ ප්‍රධානත්වයෙන් විවෘත කෙරිණි. මේ නව පිවිසුම වන කටගමුව දොරටුව උද්‍යානයට පිවිසිය හැකි තෙවන දොරටුවයි. මේ දොරටුව විවෘත කිරීමෙන් පසු දේශීය හා විදේශීය නරඹන්නන්ට තදබදයකින් තොරව පහසුවෙන් උද්‍යානයට පිවිසිය හැකි බව වනජීවි අධ්‍යක්ෂ ජනරාල් එච්. ඩී. රත්නායක මහතා පවසයි. උද්‍යානයේ ප්‍රධාන දොරටුව පලටුපාන දොරටුව වන අතර බුත්තල කතරගම පාරේ පැමිණෙන නරඹන්නන්ට ගල්ගෙය දොරටුවෙන්ද කතරගම හා සිතුල්පව්ව වන්දනාවේ යන බැතිමතුනට නව කටගමුව දොරටුවෙන් පහසුවෙන් මෙන්ම අවම වියදමකින් උද්‍යානයට පිවිසිය හැකි වේ.ඊට අමතරව උද්‍යානයේ අභ්‍යන්තර මාර්ග පද්ධතිය ද වැඩි දියුණු කිරීමට පියවර ගෙන ඇති බව ද ඔහු පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n11090712</link>
    <topic>රජයේ වී සංචිත සහල් කරයි</topic>
    <author>විජයානි එදිරිසිංහ</author>
    <content>රජය සතුව පවතින වී සංචිත සහල් කිරීමට රජය තීරණය කර තිබේ. මේ වන විට රජය සතුව වී මෙට්‍රික් ටොන් එක්ලක්‍ෂ විසිඅට දහසක සංචිතයක් පවතී. රජය මඟින් සකසන සහල් තොග විශාල වශයෙන් සහල් පරිභෝජනය කරන ත්‍රිවිධ හමුදාව,බන්ධනාගාරය, සමෘද්ධි ප්‍රතිලාභීන් සහ රෝහල් වෙත ලබාදීමට ද පියවර ගෙන තිබේ.පසුගිය කාලයේ වෙළෙඳපොළේ සහල් මිල ස්ථාවරව පවත්වාගෙන යාම සඳහා මේ වී සංචිතවලින් සුළු වශයෙන් සහල් සකසා වෙළෙඳපොළට සපයනු ලැබිණි. රජයේ වී සංචිත සහල් බවට පත්කරමින් විදේශීය සහල් ආනයනය සීමා කිරීමටත්, දේශීය ගොවියාගේ නිෂ්පාදන මිලදී ගනිමින් නව වී සංචිතයක් සකස් කර ගබඩා කර තැබීමටත් තීරණය කර තිබේ.මෙවර යල කන්නයේ වී අස්වැන්න ඉතා ඉහළ තත්ත්වයක පවතින බව වී අලෙවි මණ්ඩලය පවසයි. මේ වන විට වී අලෙවි මණ්ඩලය වී මෙට්‍රික්ටොන් හැත්තෑ පන්දහසක් මිලදී ගෙන තිබේ. වී මිලදී ගැනීම සඳහා රජය රාජ්‍ය බැංකු හරහා බිලියන 5.5 ක ණය මුදලක් වෙන්කර තිබේ.සහල් තොග අලෙවි කිරීමෙන් රජයට තවත් විශාල ආදායමක් ලැබෙන අතර ඒවාද වී මිලදී ගැනීමට යෙදවීමට තීරණය කර තිබේ. වී සංචිත සහල් කිරීමෙන් යල කන්නයේ වී සංචිත තැන්පත් කිරීමට ගබඩා පහසුකම් ද සැලසෙයි. දැනට සම්බා වී කිලෝවක් රුපියල් තිහටත්, නාඩු වී කිලෝවක් රුපියල් 28 මිලදී ගනු ලබයි.පොලොන්නරුවෙන් වී මෙට්‍රික් ටොන් පහළොස් දහසක්, අනුරාධපුරයෙන් පහළොස් දහසක්, අම්පාර දාහත්දහසක්, දකුණ දසදහසක්, වයඹ දොළොස්දහසක්, උතුර හාරදහසක්, නැඟෙනහිර දෙදහසක් වශයෙන් ද වී මිලදී ගැනීමට වී අලෙවි මණ්ඩලය කටයුතු යොදා තිබේ.2006 වසරේ සිට ක්‍රියාත්මක වන පොහොර සහනාධාරය වී නිෂ්පාදනය වැඩිවීමට හේතු වී ඇති බව රජය පවසයි. මේ නිසා ගොවීන්ට පොහොර වෙනුවෙන් ගිය වියදම සියයට අනූවකින් අඩු වී තිබේ..</content>
  </post></root>