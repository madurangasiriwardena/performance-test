<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102173</link>
    <topic>හානියට පත් වැව් හදන්නසිංගප්පූරුවෙන් කෝටි 2ක්</topic>
    <author>මහින්ද අලුත්ගෙදර</author>
    <content>ජල ගැලීම්වලින් හානියට පත් කුඩා වැව් ප්‍රතිසංස්කරණය කිරීම සඳහා අමෙරිකානු ඩොලර් ලක්ෂ දෙකක (රුපියල් දස ලක්ෂ 22 ක්) මුදලක් සිංගප්පූරුවේ ගෝල්ඩන් පැගෝඩා විහාරස්ථානය මඟින් ශ්‍රී ලංකාවට පිරිනමයි.එම විහාරස්ථානයේ විහාරාධිපති පූජ්‍ය මාස්ටර් ෂී ෆෂාඕ හිමිපාණන් විසින් මේ මුදල ශ්‍රී ලංකාවට පරිත්‍යාග කරනු ලැබ ඇති අතර අදාළ මුදල් ආධාරය කොළඹ හුණුපිටිය ගංඟාරාමාධිපති ආචාර්ය ගලබොඩ ඥාණිස්සර හිමියන් වෙත බාර දීම ඊයේ (16) සිදු කෙරිණි.හුණුපිටිය ගංගාරාම විහාරස්ථානය හා සිංගප්පූරුවේ ගෝල්ඩන් පැගෝඩා විහාරස්ථානය අතර තිබෙන සම්බන්ධතා හේතුවෙන් මේ ආධාර මුදල ශ්‍රී ලංකාවට ලබා ගැනීමට හැකිව තිබේ.පසුගිය දිනවල ඇදහැලුනු ධාරානිපාත වර්ෂාව හේතුවෙන් අනුරාධපුර, පොළොන්නරුව, අම්පාර, මඩකළපුව ඇතුළු දිවයිනේ දිස්ත්‍රික්ක කිහිපයක කුඩා වැව් කැඩී ගිය අතර ඒ වැව් ප්‍රතිසංස්කරණය සඳහා මේ මුදල යොදවන බව හුණුපිටිය ගංඟාරාමාධිපති ආචාර්ය ගලබොඩ ඥාණිස්සර හිමියෝ පැවැසූහ. පසුගිය නියඟ පැවැති කාල සමයේ දී ද හම්බන්තොට දිස්ත්‍රික්කයේ වැව් 16 ක් ප්‍රතිසංස්කරණය කිරීමට සිංගප්පූරුවේ ගෝල්ඩන් පැගෝඩා විහාරස්ථානය උපකාර කළ බව සිහිපත් කළ ඥාණිස්සර හිමියෝ ඔවුන් ලබා දෙන සහයෝගය සම්බන්ධයෙන් ශ්‍රී ලාංකිකයන්ගේ කෘතවේදීත්වය පිරිනමන බවද අවධාරණය කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102174</link>
    <topic>ලෝක ක්‍රිකට් සැණකෙළියේමහා මංගල්‍යය අදින් ඇරැඹේ</topic>
    <author>ප්‍රින්ස් ගුණසේකර බංග්ලාදේශයේ සිට</author>
    <content>ලෝක ක්‍රිකට් සැණකෙළියේ මහා මංගල්‍යය අද බංග්ලාදේශයේ බංගබන්දු ජාතික ක්‍රීඩාංගණයේ දී උත්සවශ්‍රීයෙන් ආරම්භ වේ.ආසියානු කළාපයේ මෙවර පැවැත්වෙන 10 වැනි ක්‍රිකට් ලෝක කුසලාන තරගාවලියේ සත්කාරකත්වය ශ්‍රී ලංකාව, ඉන්දියාව හා බංග්ලාදේශයට හිමිව ඇත.ටෙස්ට් ක්‍රිකට් රටවල් 10ක් හා ටෙස්ට් තත්ත්වය බලාපොරොත්තුවෙන් සිටින රටවල් 4ක් සහභාගීවන ලෝක කුසලාන තරගාවලියට තරග 49ක් ඇතුළත් වේ. මේ තරග ක්‍රීඩාංගණ 13කදී පැවැත්වෙන අතර ශ්‍රී ලංකාවේ අලුතින් ම ඉදි වූ හම්බන්තොට මහින්ද රාජපක්ෂ ක්‍රීඩාංගණය, පල්ලේකැලේ හා ඛෙත්තාරාම ආර්. ප්‍රේමදාස ක්‍රීඩාංගණය සුදානම් කොට ඇත.අද පැවැත්වෙන සමාරම්භක උළෙලට සියලු කණ්ඩායම් එක්වන අතර බංග්ලාදේශ අගමැතිනි ෂීක් හසීනා මහත්මිය ප්‍රධාන ආරාධිතයා ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102175</link>
    <topic>අලියකුගේ පහර කෑමෙන්අලුත උපන් පැටවා මරුට</topic>
    <author>ගලිගමුව සමූහ - සජිත් තුෂාර ප්‍රේමදාස</author>
    <content>පින්නවල අලි අනාතාගාරයේ ඊයේ (16) උදෑසන 6.00 ට පමණ සිදුවූ තවත් අලි දරු උපතකින් බිහි වූ පැටවකු ඊට සුළු මොහොතක පසුව තවත් අලියෙකුගේ පහරදීමකින් මියගොස් ඇත.“කුමාරි” නම් ඇතින්න මෙම පැටවා බිහිකර ඇති අතර අලි අනාථාගාරයේ සේවකයෝ අලුත උපන් පැටවා පිළිබඳ අවධානය යොමු නොකළ නිසා මෙම මරණය සිදු වී ඇති බව ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102176</link>
    <topic>මාවනැල්ල ගනේතැන්නේ දීබස්රථ අනතුරින් 40කට තුවාල</topic>
    <author>සුභාෂිණී සේනානායක, ගලිගමුව සමූහ සජිත් කුමාර ප්‍රේමදාස, මාවනැල්ල සමූහසහ ප්‍රාර්ථනා වීරසිංහ</author>
    <content>මාවනැල්ල ගතේතැන්න ප්‍රදේශයේ දී ඊයේ (16) උදෑසන පෞද්ගලික හා ලංගම බස් රථ දෙකක් මුහුණට මුහුණ හැපීමෙන් ම¼ඟීන් 40 ක් තුවාල ලබා ඇත. බරපතළ තුවාල ලැබූ දෙදෙනෙක් වැඩිදුර ප්‍රතිකාර සඳහා කෑගල්ල මහ රෝහලට මාරුකර ඇත.අනතුරට පත් බස් රථ දෙකෙන් පෞද්ගලික බස් රථය මහනුවර සිට කොළඹ බලාද, ලංගම බස් රථය කොළඹ සිට මහනුවර බලාද ධාවනය වෙමින් තිබූ බව මාවනැල්ල පොලීසියේ ස්ථානාධිපති ප්‍රධාන පොලිස් පරීක්ෂක මුතුබණ්ඩා ඒකනායක මහතා “දිනමිණ”ට ප්‍රකාශ කෙළේය. කෑගල්ල සහකාර පොලිස් අධිකාරී ශිරන්ත පීරිස් මහතාගේ උපදෙස් මත මාවනැල්ල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102177</link>
    <topic>නාන කාමරේ ගව ඝාතකාගාරයක්</topic>
    <author/>
    <content>අපලයක් දුරු කිරීමට පූජාවක් කර තිබෙන හෙයින් පුරුෂ පක්ෂයකට නිවසට ඇතුළුවීමට හොඳ නැහැයි පැවසීමෙන් හිටි කාන්තාවගේ නිවස පරීක්ෂා කිරීමේදී පැය කිහිපයකට පෙර ඝාතනය කරන ලද ගවයකුගේ මස් නාන කාමරයක් තුළ තිබියදී සොයා ගත් බව බණ්ඩාරගම පොලිසිය කියයි.සිද්ධිය සම්බන්ධයෙන් නිවෙස හිමි කාන්තාව හා තවත් පුද්ගලයකු යකඩ කූරක් හා පිහියක් සමග අත්අඩංගුවට ගත් බව පොලිසිය කියයි. බණ්ඩාරගම-අටුලුගම ප්‍රදේශයේ නිවසක් පිටුපස අනවසරයන් ගවයකු ඝාතනය කරන බවට බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්ෂක චාල්ස් වික්‍රමසිංහ මහතාට ලද තොරතුරකට අනුව පොලිස් කණ්ඩායම් කිහිපයක් අටුලුගම ප්‍රදේශයේ නිවෙස් පරීක්ෂා කරමින් සිටියදී නිවසක් පිටුපස සිට ලේ පැල්පම් කිහිපයක් නිවසක් තුළට වැටී තිබෙනු පරීක්ෂා කිරීමේදී ඝාතනය කරන ලද ගවයා සොයා ගැනීමට හැකි වී ඇත.අත්අඩංගුවට ගත් සැකකරුවන් අටුලුගම පදිංචිකරුවන් වේ.සැකකරුවන් හොරණ අධිකරණයට ඉදිරිපත් කිරීමට නියමිතය.පාණදුර කොට්ඨාස භාර පොලිස් අධිකාරි එඩ්මන්ඩ් මහින්ද්‍ර, සහකාර පොලිස් අධිකාරී (අපරාධ) රංජිත් සිල්වා සහකාර පොලිස් අධිකාරි (දෙක) අබේරත්න දිසානායක මහත්වරුන්ගේ අධීක්ෂණය යටතේ බණ්ඩාරගම පොලිසියේ පොලිස් ස්ථානාධිපති ප්‍රධාන පොලිස් පරීක්ෂක චාල්ස් වික්‍රම, අපරාධ අංශයේ ස්ථානාධිපති පොලිස් පරීක්ෂක උදය කුමාර, පොලිස් සැරයන් (431516) රත්නසිරි (4474) ගුණරත්න, පොලිස් කොස්තාපල් (40905) ප්‍රභාත් මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102178</link>
    <topic>තමිල්නාඩු මහ ඇමැතිගේදියණිය අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලංකා රජයේ ක්‍රියා කලාපයට එරෙහිව විරෝධතා ව්‍යාපාරයක නිරත වූ තමිල්නාඩු ප්‍රාන්ත මහ ඇමැතිවරයාගේ දියණියවන රාජ්‍ය සභා මන්ත්‍රීනි එම්. කේ. කනිමෝලි ඇතුළු පුද්ගලයෝ 2500ක් පමණ ඉන්දීය පොලිසිය මගින් අත්අඩංගුවට ගත් බව දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් වඩිවෙල් ක්‍රිෂ්ණමුර්ති මහතා ‘දිනමිණ’ ට ඊයේ (16) පැවැසීය.ඉන්දීය ධීවරයන් 112 දෙනකු ශ්‍රී ලංකා පොලිසිය මගින් අත්අඩංගුවට ගැනීමට එරෙහිව විරෝධය පළ කරමින් මේ විරෝධතා ව්‍යාපාරය ආරම්භ කර තිබෙන අතර ඔවුන් නියෝජ්‍ය මහ කොමසාරිස් කාර්යාලය ආසන්නයට පිවිසෙනවාත් සමඟම ඉන්දීය පොලිසිය මඟින් අත්අඩංගුවට ගත් බව ද හෙතෙම සඳහන් කළේය.මුහුදු සීමාව උල්ලංඝනය කරමින් ශ්‍රී ලංකා මුහුදු සීමාවට ඇතුළු වූ ඉන්දීය ධීවරයන් 112 දෙනකු අත්අඩංගුවට ගත් අතර මේ වන විට ඔවුන් පේදුරුතුඩුව හා කන්කසන්තුරේ පොලිස් ස්ථානවල රඳවාගෙන ප්‍රශ්න කරගෙන යයි. මේ ක්‍රියාවට විරෝධය පළකරමින් ඉන්දියාවේ ද්‍රවිඩ මුන්නේත්‍ර කලහම් (ඩී. එම්. කේ) පාක්ෂිකයන් පිරිසක් විරෝධතාව පළ කිරීම සඳහා ශ්‍රී ලංකා නියෝජ්‍ය මහ කොමසාරිස් කාර්යාලය ආසන්නයට පැමිණ තිබේ. ඒ අවස්ථාවේ දී එම්. කේ. කනිමෝලි ගේ නිවෙස ආසන්නයේ දීම මොවුන් අත්අඩංගුවට ගන්නා ලද බව ශ්‍රී ලංකා නියෝජ්‍ය මහ කොමසාරිස්වරයා ප්‍රකාශ කළේය.මේ විරෝධතාකරුවන් චෙන්නායි නුවර පිහිටි මයිලපූර් නායේෂ්වරා උද්‍යානය අසලින් ආරම්භ කරන ලද පාගමනකින් නියෝජ්‍ය මහ කොමසාරිස් කාර්යාලය අසලට පැමිණීමට උත්සාහ ගෙන තිබෙන අතර එම ප්‍රයත්නය ව්‍යර්ථ කිරීමට ඉන්දීය පොලිසිය සමත් වූ බව ද හෙතෙම අවධාරණය කළේයමේ විරෝධතා හේතුවෙන් දකුණු ඉන්දීය ශ්‍රී ලංකා නියෝජ්‍ය මහ කොමසාරිස් කාර්යාලයට හෝ කාර්ය මණ්ඩලයට කිසිඳු හානියක් නොමැති බවත්, කාර්යාල පරිශ්‍රයේ ආරක්ෂාව තරකර තිබෙන බවත් වඩිවෙල් ක්‍රිෂ්ණ මූර්ති මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102179</link>
    <topic>ශිෂ්‍ය පැමිණීමේ ලේඛනයේමුද්‍රණ දෝෂ ගොඩක්</topic>
    <author>අනුර ප්‍රේමලාල්</author>
    <content>පාසල් දරුවන් ගේ පැමිණීම ලකුණු කිරීම සඳහා අධ්‍යාපන අමාත්‍යාංශය මේ වසරේ මුද්‍රණය කර තිබෙන නාම ලේඛනවල දෝෂ බොහෝමයක් ඇතැයි අධ්‍යාපන වෘත්තිකයන් ගේ සංගමය පෙන්වා දෙයි.මේ සම්බන්ධයෙන් කොළඹ පැවැති මාධ්‍ය හමුවක දී අදහස් දැක්වූ ඒ සංගමයේ ප්‍රධාන ලේකම් වසන්ත ධර්මසිරි මහතා මේ වෙනුවෙන් අධ්‍යාපන අමාත්‍යාංශය සෝදු පත් කියවන්න යොදවා තිබුණේ දැයි ප්‍රශ්න කර සිටියි.මේ දෝෂ සහිත නාම ලේඛන ලක්ෂ පහක් රජයේ මුද්‍රණාලයෙන් මුද්‍රණය කර තිබෙන අතර මෙය අධ්‍යාපන අමාත්‍යාංශය සිදුකළ මුදල් නාස්තියක් ලෙස ධර්මසිරි මහතා චෝදනා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n11021710</link>
    <topic>ඒ.ටී.එම්. යන්ත්‍රවලින් මුදල් සොරාගත්සොර කල්ලියේ තවත් දෙදෙනෙක් දැලේ</topic>
    <author>වෙල්ලස්සේ බණ්ඩාර, උපාලි කරුණාරත්න</author>
    <content>ඒ.ටී.එම්. යන්ත්‍රවලින් මුදල් සොරා ගැනීමේ යෙදී සිටි ජාත්‍යන්තර සොර කල්ලියේ තවත් දෙදෙනෙකු ව්‍යාජ ඒ.ටී.එම්. කාඩ් තොගයක් ද සමඟ පෙරේදා (15) පොලිස් අත්අඩංගුවට ගෙන ඇත.මුලින්ම මේ වංචාවේ යෙදුණු රුමේනියානු ජාතික තරුණයා පසුගිය 12 දින කටුනායක ගුවන් තොටුපළේ දී මෙරටට පැමිණෙමින් සිටි අවස්ථාවේ අපරාධ පරීක්ෂණ දෙපාර්තමේන්තුව මගින් අත්අඩංගුවට ගෙන ඇත. ඔහු සමඟ පැමිණි අනෙක් රුමේනියානු ජාතිකයන් දෙදෙනා පෙරේදා (15) අත්අඩංගුවට ගැනීමට හැකිවූ බව අපරාධ පරීක්ෂණ දෙපාර්තමේන්තුවේ අධ්‍යක්ෂ ජ්‍යෙෂ්ඨ පොලිස් අධිකාරී විජය අමරසිංහ මහතා පැවැසීය.ගාල්ල ප්‍රදේශයේ පදිංචිව සිටි ශ්‍රී ලාංකික තරුණයෙකු සමඟ රුමේනියානු ජාතිකයන් කිහිපදෙනකු විසින් සංවිධානාත්මකව මෙරට බැංකුවලින් මුදල් සොරාගැනීමේ ක්‍රියාවේ යෙදී තිබිණි. අපරාධ පරීක්ෂණ දෙපාර්තමේන්තුව විසින් ශ්‍රී ලාංකික තරුණයා පසුගිය මාසයේ දී අත්අඩංගුවට ගැනීමෙන් පසුව මොවුන්ගේ කූට ව්‍යාපාරයේ විස්තර අනාවරණය විණි.ඔහු සමඟ රුමේනියානු ජාතික තරුණයෙකු සහ තරුණියක් ද ශ්‍රී ලංකාවේ බැංකුවලින් මුදල් සොරා ගැනීමේ යෙදී ඇත. මේ වංචාවට ප්‍රථමයෙන්ම සම්බන්ධ වූ තවත් රුමේනියානු තරුණියක් අත්අඩංගුවට ගැනීමට තවදුරටත් පරීක්ෂණ පවත්වන බවත් අපරාධ පරීක්ෂණ දෙපාර්තමේන්තුවේ අධ්‍යක්ෂවරයා සඳහන් කෙළේය.මේ සිද්ධීන් අනාවරණය කර ගැනීමෙන් පසුව අපරාධ පරීක්ෂණ දෙපාර්තමේන්තුව බැංකු සමඟ එක්ව බැංකුවල තැන්පත් මුදල් මෙසේ සොරා ගැනීමේ වංචාවන් වැළැක්වීමට විශේෂ ආරක්ෂක වැඩපිළිවෙළක් ක්‍රියාත්මක කරන බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n11021711</link>
    <topic>එකම පුද්ගලයකුට විවාහ කර දුන්රෙජිස්ට්‍රාර් ගේ වැඩ තහනම්</topic>
    <author>අසේල කුරුළුවංශ</author>
    <content>ආයුර්වේද වෛද්‍යවරියක ඇතුළු කාන්තාවන් හය දෙනෙකු එකම පුද්ගලයෙකුට විවාහ කර දුන් බව කියන වලපනේ මුංවත්ත ප්‍රදේශයේ විවාහ උප්පැන්න කොට්ඨාස රෙජිස්ට්‍රාර් වරයකුගේ වැඩ තහනම් කිරීමට නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා පියවර ගෙන තිබේ.වසර 2001 සිට 2008 දක්වා වසර අටක් තුළ මෙම පුද්ගලයා මෙම විවාහයන් ලියාපදිංචි කර තිබෙන බව පරීක්ෂණ මගින් අනාවරණය වී ඇත.විවාහයන්ට එළඹ ඇති පුද්ගලයාගේ මුල්ම විවාහය වයස අවුරුදු 31 දී ලියාපදිංචි කැර තිබෙන අතර අදාළ රෙජිස්ටෙ‍්‍රාර් වරයා වසර 2004 ජුනි හා සැප්තැම්බර් මස තුළ ඔහුගේ විවාහන් දෙකක් ලියාපදිංචි කර තිබෙන බව දිස්ත්‍රික් ලේකම් ඩී. ජී. ජී. කුමාරසිරි මහතා කීය.මොහු විදුලි කාර්මිකයකු, ව්‍යාපාරිකයකු, නඩත්තු නිලධාරියකු ලෙස පෙනී සිටිමින් මෙම විවාහයන් සිදුකර ගෙන ඇති අතර අවසන් වරටත් සිදුකරගත් විවාහයේ සාක්කිකරුවෙකු ලෙස අත්සන් තබා ඇත්තේ ජයවර්ධන පුර රෝහලේ විශේෂඥ වෛද්‍යවරයකු බවද අනාවරණය වී ඇත.කිසියම් ආයතනයක සේවය කර ඉවත්වීමෙන් පසු සේවක අර්ථසාධක අරමුදල් ලබා ගැනීමට අවිවාහක කාන්තාවන්ට වයස අවුරුදු 55 සම්පූර්ණ වනතුරු බලා සිටින්නට සිදුවන බවත් එම මුදල් ලබා ගැනීම සඳහා කාන්තාවන්ගේ ඉල්ලීම් මත මෙම විවාහයන් සිදුකළ බවත් විවාහ රෙජිස්ට්‍රාර්වරයා පවසා ඇත.වලපනේ ප්‍රාදේශීය ලේකම්වරයාගේ දැනුම් දීම මත මෙම සිද්ධිය පිළිබඳ නුවරඑළිය දිස්ත්‍රික් ලේකම්වරයාගේ මූලිකත්වයෙන් පරීක්ෂණ පැවැත්වෙයි.අපරාධ පරීක්ෂණ දෙපාර්තමේන්තුවට ද මේ පිළිබඳ තොරතුරු වාර්තා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n11021712</link>
    <topic>නවීකරණය කළ ගාලු-මාතරමාර්ගයේ දුම්රිය මංගල ගමනක</topic>
    <author>ඡායාරූප සහ සටහන – මාතර සමූහ ඩබ්ලිව්. පී. ධර්මසේන ජයලාල් ජයවර්ධන – ගාල්ල ඡායාරූප කුමාර උදයරත්න – යක්කලමුල්ල විශේෂ</author>
    <content>අමෙරිකානු ඩොලර් මිලියන 42 ක වියදමින් මාස 06 ක් පුරා නවීකරණය කරන ලද ගාල්ල – මාතර දුම්රිය මාර්ගය නිසා මේ වන විට ශීඝ්‍රගාමී දුම්රියක් විනාඩි 38 කින් මාතරට ළඟාවිය හැක.දකුණේ ඇති මුහුදු වෙරළට සහ ඓතිහාසික සුන්දර ස්ථාන නැරඹීමට පැමිණෙන සංචාරකයන්ටද මහත් රුකුලක් දෙමින් විනාඩි 38 කින් කිලෝමීටර් 27 ක් දුර ගමන් කිරීමට හැකි මෙම දුම්රිය මාර්ගය වෙරළබඩ අවසාන දුම්රිය මාර්ගයෙන් දකුණේ සංවර්ධනයේ ඓතිහාසික සටහනක් ඊයේ (16) දින තැබීමට සමත් විය.ප්‍රවාහන අමාත්‍ය කුමාර වෙල්ගම මහතා ප්‍රමුඛ අමුත්තන් දුම්රියේ මංගල චාරිකාවට එක්වෙමින් පෙ. ව. 1.10 මාතර දුම්රිය ස්ථානයට ළඟාවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n11021713</link>
    <topic>ත්‍රිරෝද රථ 2ක් කොල්ලකෑසිවුදෙනෙක් අත්අඩංගුවට</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>පිටකොටුව පොදු වෙළෙඳපොළට පැමිණෙන ලොරි රථ හිමි ව්‍යාපාරිකයින් කොල්ලකෑම සඳහා යාමට ත්‍රිරෝද රථ දෙකක් කොල්ලකෑ සිව් දෙනෙකුගෙන් යුත් කණ්ඩායමක් රුපියල් දෙලක්ෂ පනස් දහසක රන් ආභරණ සමඟ කැලණිය ගෝනවලදී අත්අඩංගුවට ගත් බව මිරිහාන විශේෂ අපරාධ විමර්ශන අංශය කියයි.කුලී ගමනක් යන මුවාවෙන් කොට්ටාව හා මහරගම නගරවලින් ත්‍රිරෝද රථ රියැදුරන් කැඳවාගෙන පැමිණ පිළියන්දල හා ඇරැව්වල ප්‍රදේශවලදී පිහි පෙන්වා මරණීය තර්ජනය කර ඔවුන් පැළැඳ සිටි රන් ආභරණ හා ත්‍රිරෝද රථ කොල්ල කෑ කණ්ඩායම මොවුන් බව පරීක්ෂණවලදී හෙළි වී ඇත.සැකකරුවන් විවිධ අපරාධවලට සම්බන්ධව සිරගත වී නිදහස්ව පැමිණි අය බවත් ඔවුන් කොල්ලකෑ රන් ආභරණ කඩවත, ගණේමුල්ල ප්‍රදේශවලට විකුණා තිබියදී සොයා ගත් බව පොලිසිය කියයි.බස්නාහිර පළාත් දකුණ බාර නියෝජ්‍ය පොලිස්පති දයා සමරවීර සහකාර පොලිස් අධිකාරි (අපරාධ) නිශාන්ත සොයිසා, නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහත්වරුන්ගේ අධීක්ෂණය යටතේ මිරිහාන විශේෂ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක ජානක කුමාර, උප පොලිස් පරීක්ෂක පෙරේරා, හේමන්ත පොලිස් සැරයන් (28415) ලක්ෂ්මන් මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n11021714</link>
    <topic>ටෙලි නාට්‍ය නිළි විනූ වෙත්තමුණිගෙල සිරකර මරා දාලා</topic>
    <author>විජයාණි එදිරිසිංහ</author>
    <content>ටෙලිනාට්‍ය නිළියක වන විනු වෙත්තමුණි මහත්මිය නාඳුනන පිරිසක් විසින් ගෙල සිර කර ඇගේ නිවසේදීම පෙරේදා රාත්‍රියේ (14) ඝාතනය කර ඇතැයි ගල්කිස්ස පොලිසිය කියයි.සපත්තු ලේස් පටියකින් ඇගේ ගෙල සිර කර එම මරණය සිදුකර තිබේ. සිද්ධිය වීමට පෙර එම නිවසේ නිළියගේ හිතවත් පුද්ගලයන් තිදෙනකු සිටි බවටද තොරතුරු ලැබී ඇත. ඝාතකයාගේ යැයි සැකකෙරෙන ඇඳුම් කිහිපයක් නිවසේ තිබී සොයාගැනීමට හැකිවී තිබේ.පොලිස් කණ්ඩායම් පැමිණෙන අවස්ථාවේදී ඇය මරා දමා සිටි නිවෙසෙහි ඉබි යතුරු දමා තිබූ බවද පොලිසිය පවසයි.පොලිස් අධිකාරී හේමන්ත අධිකාරී මහතාගේ අධීක්ෂණය යටතේ වැඩිදුර පරීක්ෂණ ක්‍රියාත්මකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=r1102171</link>
    <topic>හංවැල්ල රාජසිංහ මැදි මහ විදුහලේවැසිකිළි කැඩිලා</topic>
    <author>හංවැල්ල සමූහ ධර්මසිරි විජේරත්න</author>
    <content>හංවැල්ල රාජසිංහ මධ්‍ය මහා විද්‍යාලයේ (ජාතික පාසල) ඉගෙනුම ලබන ශිෂ්‍ය ශිෂ්‍යාවන් 2500 කට වැසිකිළි පහසුකම් ප්‍රමාණවත් තරම් නොමැති බව මවුපියෝ කියති.1950 දශකයේදී පමණ ඉදි කරන ලද එම වැසිකිළි අබලන්වී ඇති අතර ඇතැම් වැසිකිළිවල දොරවල් ද ගැලවී ඇත. මේ නිසා සිසුන් වැසිකිළි යෑමට මැළිකමක් දක්වන බවද ඔවුුහු කියති.මේ සම්බන්ධයෙන් අදාළ බලධාරීන්ට කොතෙක් කරුණු ඉදිරිපත් කැර ඇතත් ඉන් කිසිදු ප්‍රයෝජනයක් වී නොමැති බවත් මේ පිළිබඳව කඩිනමින් විසඳුම් ලබා දෙන ලෙසත් ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=r1102172</link>
    <topic>මිල්ලනියේ අසරණ පවුලකනිවෙසක සිහිනය සැබෑ වෙලා</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ ලෙනවර වසමේ මැනිකුලම් කන්ද ගම්මානයේ පදිංචි පී. කේ. පොඩිමැණිකේ (අවු. 65) මහත්මිය ජීවත්වන්නේ පොල්අතු එකතු කර අහුරා ගත් කුඩා මඩුවකය.ඇගේ සැමියා වසර තුනකට පමණ ඉහත මිය ගිය අතර මානසික ආබාධිත එච්. නිමල් චන්ද්‍රසිරි (අවු. 45) පුතාගේත් ඔහුගේ පුතු වන දහසය හැවිරිදි එච්. චන්දන කුමාර මුනුපුරාත් පෝෂණය කිරීමද පොඩි මැණිකේගේ කාර්යයක් වී ඇත.බීඩි ඔතා උපයා ගන්නා සුළු මුදලින් ඔවුන් යාන්තමට දිවි ගෙවන අතර නිවෙසක් ඉදිකර ගැනීම ඔවුනට සිහිනයක්ව තිබුණි.ග්‍රාම නිලධාරී රෝහණ ජයදේව මහතා ඇයට නිවසක් තනා දීමට බොහෝ වෙහෙස මහන්සි විය.නොයෙක් පරිත්‍යාගශීලීන් මන්ත්‍රීවරු මුණ ගැසී මේ කාර්ය සාර්ථක කර ගැනීමට අවශ්‍ය පසුබිම සකස් කර ගැනීමෙන් අනතුරුව ඇයට නව නිවෙසක් ඉදිකර දීමට මුල්ගල තැබීම පසුගියදා මිල්ලනිය ප්‍රාදේශීය ලේකම් විමල් ගුණතුංග මහතා අතින් සිදු කෙරිණි.මිල්ලනිය ප්‍රාදේශීය ලේකම් කාර්යාලයේ පරිපාලන නිලධාරී පි. විජය විතාන මහතා ඇතුළු සමෘද්ධි මූලස්ථාන කළමනාකරු, මහ සංගම් අධ්‍යක්ෂ සමෘද්ධි බැංකු කළමනාකරු ඇතුළු නිලධාරීහු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=r1102173</link>
    <topic>පින්නවල අලි අනාථාගාරයේමාස හතරක් ඇතුළත අලි මරණ තුනක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>පින්නවල අලි අනාථාගාරයේ කෙටි කාල වකවානුවකදී සිදුවූ තුන්වන අලි මරණය පසුගියදා සිදු විය. ඒ පින්නවල අලි අනාථාගාරයේ වයස අවුරුදු 28ක් පමණ වයසැති “රන්මලී” නමැති කෙණෙරගේ මරණයයි.ඉකුත් වර්ෂයේ ඔක්තෝබර් මස 26 දින මෑතකදී සිදුවූ මුල්ම අලි මරණය වාර්තා විය. ඒ කදිරාගේ මරණයයි. අනතුරුව ජනවාරි මස 17 නීලගිරිය ඇතාගෙන් පසුව රන්මලී මරණයට පත් විය. රන්මලී ඇතින්න වනජීවී සංවර්ධන දෙපාර්තමේන්තුව මගින් 1983 වර්ෂයේ පින්නවලට භාරදී ඇත්තේ මීවැල්ලාව රබාවැව ප්‍රදේශයේ අතරමංව සිටියදීය.ඒ වන විට මාස 6 ක් වූ රන්මලී පින්නවලදී හැදී වැඩී 2006 වර්ෂයේ අගෝස්තු මස 12 දින පැටවකු බිහි කළාය. බිහි කළ අලි පැටවා පාලි යන නමින් පින්නවල අලි රැහැනේ සිටිනු දක්නට ලැබේ. කලක් රෝගිව සිටි රන්මලීගේ ජීවිතය වෛද්‍යවරු බේරාගත්තද 2011 පෙබරවාරි මස 5 දින ඇතින්න මිය ගියාය.පශු වෛද්‍ය චන්දන රාජපක්ෂ මහතා පින්නවල අලි අනාථාගාරයේ සිටි වයස අවුරුදු 28 ක් වූ රන්මලී මරණයට පත්වුණ මේ ඇතින්න ශරීර සෞඛ්‍ය අතින් දුර්වල මට්ටමක හිටියේ. නිතරම තනියෙන් ඉන්න කැමැත්තක් දැක්වූ කෙනෙක්.මේ ඇතින්න ගැබ් අරන් තියෙනවා. මිය යන විට කළලය මිය ගොස් තිබුණා. වැඩිදුර පරීක්ෂණ කටයුතු සඳහා පටක කොටස් සාම්පල් පශු වෛද්‍ය පීඨයට අරන් ගියා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=r1102174</link>
    <topic>අල්ෆහ්රියා විදුහලේ ක්‍රීඩාපිටියේ පිළිසකර වැඩ අතර මඟ</topic>
    <author>පාණදුර මධ්‍යම සමූහ එම්.මුන්තසිර්</author>
    <content>කළුතර අධ්‍යාපන කලාපයේ පාණදුර තොටවත්ත අල්ෆහ්රියා මධ්‍ය මහ විදුහලේ කී‍්‍රඩාපිටියේ ප්‍රතිසංස්කරණ කටයුතු අතරමග නවතා දැමීම නිසා පාසල් ශිෂ්‍යයන් සහ ප්‍රදේශවාසී ක්‍රීඩකයෝ මහත් දුෂ්කරතාවට පත්ව සිටිති.පසුගිය 2008 වසරේ මේ ක්‍රීඩාපිටියේ වැඩිදියුණු කිරීම් ආරම්භ කළ නමුත් මේ දක්වා එම ව්‍යාපෘතිය අවසන් නොකිරීම නිසා පාසල් ක්‍රීඩා උත්සව පවා නියමාකාරයට පැවැත්වීමට නොහැකි වී තිබේ.මේ නිසා ප්‍රදේශයේ තරුණ ක්‍රීඩකයන් සහ පාසල් සිසුන් ක්‍රීඩාකිරීම් සහ ව්‍යායාම සඳහා පාණදුර මුහුදු වෙරළටත් නගර සභාවේ පොදු ක්‍රීඩාපිටියටත් යෑමට පුරුදු වී සිටිති. මේ හේතුවෙන් දරුවන් විවිධ දුෂ්කරතාවන්ට මුහුණ දෙන අතර අනවශ්‍ය ප්‍රශ්නවලට ගොදුරුවන බවත් මවුපියෝ පවසති.එම නිසා ප්‍රදේශයටත් පාසලටත් ඇති එකම ක්‍රීඩා පිටියේ වැඩිදියුණු කිරීම් ඉක්මනින් නිම කර දෙනමෙන් වගකියුත්තන්ගෙන් මවුපියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=r1102175</link>
    <topic>රඹුක්කනදියසුන්නතකීර්ති ශ්‍රී රාජසිංහ පිරිවෙන45 වසරක් සපුරයි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>දරුවන්ට හොඳ අධ්‍යාපනයක් ලබාදීමට අපේ ඇතැම් මවුපියන් ඉඩකඩම් පවා උගසට තබන බවත් මවුපියන් මේ ආකාරයට දුක් විඳින්නේ තම දූ දරුවා සමාජයට අවශ්‍ය උගත් බුද්්ධිමත් පුද්ගලයකු කිරීමට බවත් කොටගම ශ්‍රී චන්දරතන නාහිමියෝ පැවසූහ.රඹුක්කන දියසුන්නත කීර්ති ශ්‍රී රාජසිංහ විද්‍යායතන පිරිවෙනට වසර 45 ක් පිරීම නිමිත්තෙන් පැවති උත්සවයට සහභාගි වෙමින් උන්වහන්සේ එසේ පැවසූහ.පරිවේනාධිපති මඩවල ඤාණරතන මාහිමියන් ගේ අනුශාසකත්වයෙන් පිරිවෙන් ආචාර්ය මණ්ඩලය සංවිධානය කළ මේ උත්සවය පිරිවෙන් ප්‍රධාන ශාලාවේ දී පැවැත්විණි.මේ අවස්ථාවට රඹුක්කන ශාසනාරක්‍ෂක මණ්ඩලයේ ලේඛකාධිකාරී කෑගලු විද්‍යාලයේ නියෝජ්‍ය විදුහල්පති දුනුකේවත්තේ සීලවිමල හිමි, රඹුක්කන කොට්ඨාස අධ්‍යාපන අධ්‍යක්‍ෂ ජේ. ඇම්. ඇස්. අබේවර්ධන මහතා ඇතුළු පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=r1102176</link>
    <topic>ඒඩින් නෝනා මාතාවටදැන් අවුරුදු 101යි</topic>
    <author>සීදුව සමූහ – නිශ්ශංක පියරත්න</author>
    <content>සීදුව අම්බලම්මුල්ල ග්‍රාමයේ පදිංචි කපුරුගේ ඒඩින් නෝනා මාතාවට වයස අවුරුදු 101 ක් වෙයි.වර්ෂ 1910 වෙසක් මස 17 දින මිනුවන්ගොඩ පොල්වත්ත ග්‍රාමයේ උපත ලැබූ ඇය වයස අවුරුදු පහේ දී පොල්වත්ත කනිෂ්ඨ විද්‍යාලයෙන් අධ්‍යාපනය හදාරා පසුව වළං කර්මාන්තයෙන් පුහුණුව ලබා වළං කර්මාන්තයේ යෙදිණි. තරුණවියට පත්වීමෙන් පසු සීදුව අම්බලම්මුල්ල ග්‍රාමයේ මොරටුවගේ සුවාරිස් මහතා සමඟ විවාහ වි තිබේ.විවාහ වීමට පෙර සිටම බුදු දහමට ඉතාම ළැදිකමක් දැක්වූ කපුරුගේ ඒඩින් නෝනා විවාහ වීමෙන් පසුවද කලින්මෙන් සෑම පෝයකටම සිල් සමාදම් වීමේ කටයුතුවල නිරත වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102171</link>
    <topic>සුපිරි ක්‍රිකට් වීරයෝ එකම පිටියකදීලෝක සූරතා සමාරම්භක උළෙලට අද එක්වෙති</topic>
    <author>ප්‍රින්ස් ගුණසේකර බංග්ලාදේශයේ ඩකානුවර සිට</author>
    <content>ලොව විශිෂ්ටතම මෙන්ම සුපිරි ක්‍රිකට් තරු වලින් බංග්ලාදේශයේ බංගබන්ධු ක්‍රීඩාංගණය අද ඒකාලෝක වන දවසයි. වසර 4කට වරක් ඇරඹෙන ක්‍රිකට් ලොවේ මහා මංගල්‍ය ලෙස සැලකෙන ලෝක කුසලාන තරගාවලියේ සමාරම්භක උළෙල අද පස්වරු 5.00 ට බංග්ලාදේශයේ ජාතික ක්‍රීඩාංගණයේ පැවැත්වීමට සියලු කටයුතු සූදානම් වෙමින් පවතී.ඩකා අගනුවර විශේෂ ආරක්ෂක විධිවිධාන මැද පැවැත්වෙන මේ සමාරම්භක උළෙල නැරඹීමට 36000ක ආසන පහසුකම් බංගබන්ධු ක්‍රීඩාංගණයේ ඇත. ලොව පුරා රටවල් 220කට ක්‍රිකට් ලෝක කුසලාන තරගාවලියේ සමාරම්භක උළෙල දැක බලාගැනීමට අවස්ථාව රූපවාහිනී හා චන්ද්‍රිකා තාක්ෂණය ඔස්සේ උදාවනු ඇත.බංග්ලාදේශ අගමැතිනි ෂික් හසීනා මහත්මියගේ ප්‍රධානත්වයෙන් පැවැත්වෙන උළෙල මෙතෙක් පැවැති ආකර්ශනීයම සමාරම්භක උළෙලක් වනු ඇතැයි බොහෝ දෙනාගේ විශ්වාසය වී ඇත.සමාරම්භක උළෙල නැරඹීමට පැමිණෙන ප්‍රේක්ෂකයින්ගේ රස පහස උද්දීපනය කරමින් නැටුම්, ගැයුම්, වැයුම්, සංස්කෘතික සංදර්ශන හා ගිණි කෙළි සංදර්ශන සමාරම්භක උළෙල විචිත්‍රවත් කරනු ඇත.මේ උළෙලේ ගෞරවනීය බව ආරක්ෂා කරමින් විචිත්‍රාංග සැලසුම්කරණයට හා ඉදිරිපත් කිරීමට ලොව අංක එකේ උත්සව අලංකරණ සමාගමක් වන ‘විස්ක්‍රාෆ්ට්’ තෝරා ගෙන ඇත. ‘විස්ක්‍රාෆ්ට්’ සමාගම නිමාවූ අයිෆා ජාත්‍යන්තර සිනමා උළෙල, පොදු රාජ්‍ය මණ්ඩලීය ක්‍රීඩා උළෙල හා ආසියානු ක්‍රීඩා උළෙල ඇතුළු ප්‍රධාන පෙළේ ආරම්භක හා සමාප්ති උත්සව අලංකාර ලෙස ඉදිරිපත් කිරීමට නිර්මාණශීලී දායකත්වයක් සැපයූ ආයතනයකි.එහෙයින් සියල්ල අභිබවා යන මනස්කාන්ත සමාරම්භක උළෙලක් අද දැකගැනීමට හැකිවෙතැයි බංග්ලාදේශ ප්‍රේක්ෂකයින්ගේ බලාපොරොත්තුව වී ඇත.ක්‍රිකට් ලෝක කුසලාන තේමා ගීතය ගායනා කරද්දී භාරතයේ ප්‍රකට ගායක සංකර් මහදේවන් සමග බොලිවුඩ් නිළි දිව්‍යාකුමාර් රංගනයෙන් එක්වේ. එම තේමා ගීතය හිංදි, බංගලි හා සිංහල යන භාෂා තුනෙන්ම ඉදිරිපත් කිරීමට සැලසුම් කොට ඇත.කැනඩාවේ සුපිරි පොප් ගායක බ්‍රයන් ඇඩම්ස් බටහිර සංගීතයෙන් සමාරම්භක උළෙල හැඩගැන්වීමට නියමිතය. එයට අමතරව ජගත් කීර්තියට පත් කලාකරුවන් රැසක් නිර්මාණශීලී දායකත්වය සැපයීමට ආරාධනා ලැබ සිටිති.සමාරම්භක උළෙලින් පසුව 19දා බංග්ලාදේශය හා ඉන්දියාව අතර මීර්පූර්හි ලෝක කුසලාන තරගාවලියේ ප්‍රථම තරගය පැවැත්වේ.ශ්‍රී ලංකා ක්‍රිකට් පිල 20දා හම්බන්තොටදී කැනඩාව සමග තරගයට සහභාගි විය යුතු හෙයින් හෙට රාත්‍රියේම ශ්‍රී ලංකාවට පැමිණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102172</link>
    <topic>ශ්‍රී ලංකාව ජවයෙන් පිරුණුජයග්‍රාහී ගමන අරඹයි</topic>
    <author>සටහන - ප්‍රින්ස් ගුණසේකර</author>
    <content>ලෝක කුසලාන තරගාවලියට පෙර පැවැති ශ්‍රී ලංකා - බටහිර ඉන්දීය කොදෙව් අතර පුහුණු තරගයෙන් ශ්‍රී ලංකා පිල කඩුලු 4 ක ජයක් අත්කර ගැනීම සූරතාව සොයා යන ගමනට ලැබූ විශිෂ්ට ප්‍රවේශයකි.ඛෙත්තාරාම ආර්. ප්‍රේමදාස ක්‍රීඩාංගණයේ ශ්‍රී ලංකාව මෙතෙක් ලබා ඇති ප්‍රතිඵල අනුව ද රාත්‍රියේ පන්දුවට පහර දී ලැබූ මේ ජයග්‍රහණය යහපත් ප්‍රවණතාවකි.ලෝක කුසලාන තරගාවලියේ මූලික වටයේදී ශ්‍රී ලංකාව ආර්. ප්‍රේමදාස ක්‍රීඩාංගණයේදී තරග 3කට මුහුණදිය යුතුව ඇත. පාකිස්තානය, කෙන්යාව හා ඔස්ට්‍රේලියාව සමග පැවැත්වෙන එම තරග ජය ගැනීම ශ්‍රී ලංකාවට අත්‍යාවශ්‍ය වේ. එයින් පාකිස්තානය හා ඔස්ට්‍රේලියාව සමග පැවැත්වෙන තරග දෙකටම මනා සැලසුමකින් යුතුව ශ්‍රී ලංකාව මුහුණ දිය යුතුව ඇත.ඛෙත්තාරාම ආර්. ප්‍රේමදාස ක්‍රීඩාංගණයේදී කොදෙව් පිල පරාජය කර ලැබූ ජයග්‍රහණය ඉදිරි සැලසුමට මනා පිටිවහලක් වනු ඇත.මේ ක්‍රීඩාංගණයේ රාත්‍රි කාලයේ පන්දුවට පහර දී ජයගැනීමට අපහසු යැයි ඇති තර්කය බිඳහෙලීමත්, ලකුණු 281ක් වැනි සැලකිය යුතු සංඛ්‍යාව ඉක්මවා යෑමත් හේතුවෙන් ශ්‍රී ලංකා ක්‍රීඩකයන් තුල යහපත් විශ්වාසයක් ගොඩ නැගෙනු ඇත. ප්‍රේමදාස ක්‍රීඩාංගණයේ පසුගිය වසර දෙකක කාලය තුළ (2007 – 2009) ශ්‍රී ලංකාව එක්දින තරග 17 කට සහභාගි වී ජය වාර්තා කර ඇත්තේ තරග 6කින් පමණි. තරග 10ක් පරාජය වී තරගයක් වර්ෂාවෙන් සේදී ගියේය.ජය වාර්තා වූ තරග හයෙන් ද රාත්‍රි කාලයේ පන්දුවට පහර දී ජය වාර්තා කළේ එක් තරගයකින් පමණි. 2007 ජූලි මාසයේ බංග්ලාදේශය සමඟ පැවැති එම තරගයේ මුලින් පන්දුවට පහර දුන් බංග්ලාදේශය ලකුණු 137කට දැවී ගිය අතර රාත්‍රියේ පන්දුවට පහර දුන් ශ්‍රී ලංකා ක්‍රීඩකයන් 5ක් දැවී එම ඉලක්කය ජය ගැනීමට සිදු විය. වසර 2007 – 2009 කාලය අතරතුර ශ්‍රී ලංකා පිල ආර්. ප්‍රේමදාස ක්‍රීඩාංගණයේ පරාජය වූ තරග දහයම රාත්‍රි කාලයේ පන්දුවට පහර දී ලැබූ පරාජයන් මෙන්ම ලකුණු 225ට අඩුවෙන් දැවීයෑම් බහුල වූ ඒවාය.තරග දෙකකදී පමණක් රාත්‍රියේ පන්දුවට පහර දී ශ්‍රී ලංකාව ලකුණු 250 ඉක්මවුවේය. මෙවැනි ප්‍රතිඵල මත කාසියේ වාසිය දිනා දිවා කාලයේ පන්දුවට පහරදීම ශ්‍රී ලංකා ජයග්‍රහණයට අත්‍යවශ්‍ය බව මතයක් ගොඩනැගුණි. එහෙත් වෘත්තීය ක්‍රිකට් ක්‍රීඩකයන් කුමන හෝ තත්ත්වයක් මත ලැබෙන අභියෝගය ජයගැනීමට සූදානමින් සිටිය යුතුය. ප්‍රතිවාදියා පරාජය කිරීමේ වගකීම සැලසුම් සහගතව ඉටු කිරීම එම වෘත්තීය ක්‍රිකට් ක්‍රීඩකයන්ට පැවරෙන කාර්යය වේ.ඉතිහාසයේදී කාසියේ වාසිය මත ප්‍රේමදාස ක්‍රීඩාංගණයේ තරග ජයග්‍රහණය බලාපොරොත්තු වුවද වත්මන් ශ්‍රී ලංකා ක්‍රිකට් පිල ඕනෑම තත්ත්වයක සාර්ථකත්වයක් ලැබිය හැකි ජවයකින් යුක්ත බව පෙන්නුම් කළේ රාත්‍රියේ පන්දුවට පහර දී විශාල ඉලක්කයකට ගමන් කිරීමෙනි.ලෝක කුසලානය ශ්‍රී ලංකාවට රැගෙන ඒමට යන ගමනේ දී එය සුබ පෙරනිමිති පහළ කිරීමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102173</link>
    <topic>බැඩ්මින්ටන් පුහුණුකරුවන් ලියාපදිංචි කෙරේ</topic>
    <author/>
    <content>ශ්‍රී ලංකා බැඩ්මින්ටන් සංගමය මගින් ශ්‍රී ලංකාවේ සියළුම බැඩ්මින්ටන් පුහුණු කරුවන් ලියාපදිංචි කොට බැඩ්මින්ටන් පුහුණු කරුවෙකු ලෙස කටයුතු කිරීමට හැඳුනුම්පත් (බලපත්‍රයක්) ලබාදීමට කටයුතු යොදා තිබේ.ඒ අනුව, බැඩ්මින්ටන් පුහුණුකරුවන් ලෙස කටයුතු කරනු ලබන සියළුම පුහුණුකරුවන් පෙබරවාරි මස 28 හෝ එදිනට පෙර ශ්‍රී ලංකා බැඩ්මින්ටන් සංගමය මගින් නිකුත් කරනු ලබන අයදුම් පත්‍රය නිසිලෙස සම්පූර්ණ කොට ලැබීමට සලස්වන ලෙස දැනුම් දෙනු ලැබේ. මේ සම්බන්ධ වැඩිදුර තොරතුරු, ශ්‍රී ලංකා බැඩ්මින්ටන් සංගමයේ ලේකම් රෝහන ද සිල්වා මහතා - 0714899611 හෝ දුරකථන අංක 0112686264, විශාන් මහතා ඇමතීමෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102174</link>
    <topic>කොන්ටඩෝර්ගේ තහනම ඉවතට</topic>
    <author>මැඩ්රිඩ් (ඒ. එෆ්. පී)</author>
    <content>තහනම් උත්තේජන චෝදනාව හේතුවෙන් ප්‍රංශ සවාරිය තෙවරක්ම ජයගත් ස්පාඤ්ඤයේ ඇල්බර්ටෝ කොන්ටඩෝර් ට එරට පාපැදි සම්මේලනය විසින් පනවනු ලැබූ වසරක තහනම ඉවත් කර තිබේ.පසුගිය ප්‍රංශ සවාරිය අතරතුර දී කරනු ලැබූ රුධිර සාම්පල පරීක්‍ෂණයක දී කොන්ටඩෝර් තහනම් උත්තේජන භාවිතා කළ බව තහවුරු විය.නමුත් දිගින් දිගටම ඒ චෝදනාව ප්‍රතික්ෂේප කළ කොන්ටඩෝර් තමා දැනුවත්ව කිසිදු තහනම් උත්තේජනයක් භාවිතා නොකළ බව ප්‍රකාශ කළේ ය.කෙසේ වෙතත් මේ පිළිබඳව කරනු ලැබූ පරීක්‍ෂණ කටයුතු අවසන් වීමෙන් අනතුරුව කොන්ටඩෝර් ට වසරක තරග තහනමක් පැනවීමට ස්පාඤ්ඤ පාපැදි සම්මේලනය පසුගියදා කටයුතු කළේ ය.සිය තරග තහනමට එරෙහිව කොන්ටඩෝර් විසින් ඉදිරිපත් කරනු ලැබූ අභියාචනය සළකා බැලූ එරට පාපැදි සම්මේලනය ඔහුගේ තරග තහනම ඉවත් කිරීමට පියවර ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102175</link>
    <topic>බාලදක්ෂ පාපැදි චාරිකාවඋතුරෙන් - දකුණට එයි</topic>
    <author/>
    <content>ශ්‍රී ලංකා බාලදක්ෂ ව්‍යාපාරයේ සියවස් සමරුව නිමිත්තෙන් පේදුරුතුඩුවේ සිට දෙවුන්දරතුඩුව දක්වා ගමන්කරන උතුරෙන් දකුණට ජාතික බාලදක්ෂ පාපැදි චාරිකාව පසුගිය 14දා යාපනය පුස්තකාලය අසලින් ආරම්භ විය.කිලෝ මීටර් 662ක දුර ගෙවා දෙවුන්දරතුඩුව බලා ගමන් කරන මේ චාරිකාව සඳහා සිංහල, දෙමළ හා මුස්ලිම් ජාති දේභයකින් තොරව ශ්‍රී ලංකාවේ සෑම දිස්ත්‍රික්කයක්ම නියෝජනය කරමින් බාලදක්ෂයින් 100ක් සහභාගි වෙති.ශ්‍රී ලංකාවේ ප්‍රධාන බාලදක්ෂ ජනාධිපති මහින්ද රාජපක්ෂ මහතා වෙත උතුරෙන් දකුණට ගෙනෙන විශේෂ ධජය ලෝක බාලදක්ෂ දිනය වූ මේ මස 22දා ප්‍රදානය කිරීමට නියමිතය.යාපනය, කිළිනොච්චිය, වව්නියාව, අනුරාධපුරය, මාතලේ, නිට්ටඹුව, කලුතර, මාතර හරහා දෙවුන්දරතුඩුව දක්වා මේ පාපැදි චාරිකාව ළගාවේ.නවතින සෑම ස්ථානයකදීම අලංකාර ගිනි මැල සංදර්ශනයක් පැවැත්වෙන මේ චාරිකාව වෙනුවෙන් මහජනතාව ගෙන් ඉහළ පිළිගැනීමක් ලැබෙන බව පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102176</link>
    <topic>වත්තල ක්‍රිකට් තරගාවලිය අද</topic>
    <author/>
    <content>වත්තල මීසමේ ශ්‍රද්ධවූ ඇලෝසියස් ගොන්සාගා මුනිදුන්ගේ එක්සත් තරුණ සංගමයට වසර සියයක් පිරීම නිමිත්තෙන් පවන්වනු ලබන ශත සංවත්සර (ආරාධිත) ක්‍රිකට් තරගාවලිය අද (17) වත්තල ශාන්ත අන්තෝනි විද්‍යාලයීය ක්‍රීඩාංගණයේදී පැවැත්වේ.වත්තල අවට මීසම් 10ක ක්‍රීඩා කණ්ඩායම්වල සහභාගීත්වයෙන් පවත්වනු ලබන මේ තරගාවලියට මීසම් නියෝජනය කරමින් කණ්ඩායම් 15ක් තරග වැදීමට නියමිතය.ජයග්‍රාහි කණ්ඩායමට සූරතා කුසලානය සමග රුපියල් 30,000 ක මුදල් ත්‍යාගය හා අනුසූරයින්ට කුසලානය සමග රුපියල් 20,000ක් පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102177</link>
    <topic>සානියාට ජය</topic>
    <author>ඩුබායි (ඒ. එෆ්. පී.)</author>
    <content>උස්බෙකිස්තානයේ අක්ගුල් අමන්මුරඩෝවා ලකුණු 6 – 3 ක් සහ 6 – 1 ක් ලෙස පරාජයට පත්කළ ඉන්දියාවේ සුපිරි ක්‍රීඩිකා සානියා මිර්සා ලෝක ටෙනිස් සංගමයේ ඩුබායි විවෘත ටෙනිස් තරගාවලියේ දෙවැනි වටය සඳහා සුදුසුකම් ලබා ගැනීමට සමත් වූවාය.තරගයේ ආරම්භයේ සිටම උස්බෙකිස්තානු ක්‍රීඩිකාවට දැඩි අභියෝගයක් එල්ල කළ මිර්සා සිය සුපුරුදු දස්කම් අතරට යළි පැමිණීමට හැකි වීම සතුටක් බව පැවැසීය.මේ අතර ඉතාලියේ ෆ්ලේවියා පනේටා ලකුණු 6 – 2 ක් සහ 6-2 ක් ලෙස ඕස්ට්‍රේලියාවේ ජෙලීනා ඩොකික් පරාජය කිරීමට සමත් වූවාය.සෙසු තරගවලදී ඊශ්‍රායලයේ ශාහර් පීර්, බෙල්ජියමේ යැනීනා වික්මේයර්, ඉතාලියේ රොබේටා වින්සි සහ චීනයේ ෂෙං ජී ජයග්‍රහණ ලබා ගනිමින් දෙවැනි වටය කරා සේන්දුවීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102178</link>
    <topic>පාසල් අයෝමය සූරයා අමිල මුණසිංහ</topic>
    <author/>
    <content>පාසල් ආයෝමය ශිෂ්‍යයා තේරීමේ තරගයේදී මාතර මන්තින්ද පිරිවෙන් විද්‍යාලයේ ඒ. එම්. අමිල මුණසිංහ මෙවර කිලෝ ග්‍රෑම් 70 ට අඩු බර පංතියේ කිරුළ හිමිකර ගනිමින් සමස්ත ලංකා අයෝමය ශිෂ්‍යයා ලෙස සම්මාන ලැබීය.මේ තරගාවලියේදී කළුතර ඥානෝදය මහා විද්‍යාලයේ ආර්. එම්. නිශාංජ මහේෂ් දෙවන ස්ථානයත් කොළඹ වේළුවන විද්‍යාලයේ බී. පී. බියංග මධුරංග පෙරේරා, තෙවන ස්ථානයත් දිනාගනු ලැබීය.කිලෝ ග්‍රෑම් 70 ට වැඩි බර පංතිය යටතේ පැවැති තරගයේදී කොළඹ ආනන්ද විද්‍යාලයේ ශශික එරාන් පළමු ස්ථානයත්, බම්බලපිටිය හින්දු විද්‍යාලයේ එල්. අනුර කාන්තන්, දෙවන ස්ථානයත්, කඳාන සෙවන් ඩේ ඇඩ් වෙන්ටීස් උසස් විද්‍යාලයේ එම්. ඩී. අකිල චින්තක තෙවන ස්ථානයත් දිනා ගත්හ.කායවර්ධන හා ශාරීරික යෝග්‍යතා සම්මේලනය, ඇස්ට්‍රෝන් සමාගමේ, ඇඩ්වාන්ස් වෙට්ගේබර් ක්‍රීඩා පෝෂණ අතිරේකය අනුග්‍රහයෙන් කොළඹ ආනන්ද විද්‍යාලයේදී පැවැති මේ තරගාවලිය අධ්‍යාපන නියෝජ්‍ය අමාත්‍ය ගාමිණි විජිත් විජයමුණි සොයිසා, අධිනීතිඥ හරිගුප්ත රෝහණධීර මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s1102179</link>
    <topic>15න් පහළ ලෙදර් බෝල්ක්‍රිකට් තරගාවලියක් දෙහිවලදී</topic>
    <author/>
    <content>දෙහිවල ජී. එස්. එස්. සී ක්‍රීඩා සමාජය 10 වන වරටත් සංවිධානය කරන වයස අවු. 15 පහළ ලෙදර් ක්‍රිකට් තරගාවලිය මාර්තු මස 26 සහ 27 යන දෙදින තුළ දෙහිවල ඇස්. ද ඇස්. ක්‍රීඩාංගණයේදී පැවැත්වේ.කණ්ඩායම් සීමිත ප්‍රමාණයක් ලබා ගන්නා බැවින් ඔබගේ පාසල හෝ ක්‍රිකට් පුහුණු පාසල් සඳහා ද සහභාගි විය හැක. සහභාගි වීමට කැමැති කණ්ඩායම් මේ දුරකතන අංකයට අමතන්න. 0714800647, 0725592959.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s11021710</link>
    <topic>ජාත්‍යන්තර පාසල්මලල ක්‍රීඩා තරගාවලිය හෙට සිට</topic>
    <author/>
    <content>නුගේගොඩ ලයිසියම් ජාත්‍යන්තර පාසල 5 වන වරටත් සංවිධානය කරනු ලබන ජාත්‍යන්තර පාසල් මලල ක්‍රීඩා තරගාවලිය හෙට (18) සිට 20 දක්වා සුගතදාස ජාත්‍යන්තර ක්‍රීඩාංගණයේදී පැවැත්වේ. මේ මලල ක්‍රීඩා තරගාවලිය සඳහා ශ්‍රී ලංකා ජාත්‍යන්තර සම්මේලනයට අයත් මෙරට ප්‍රධානතම ජාත්‍යන්තර පාසල් 19 ක සිසුන් 2500 ක් පමණ සහභාගී වීමට නියමිතය.අවුරුදු 7 න්, 9 න්, 11 න්, 15 න්, 17න්, 19න්, හා 20 න් පහළ බාලක/බාලිකා තරග ඉසව් 100 වෙනුවෙන් ක්‍රීඩක ක්‍රීඩිකාවෝ තරග වදිති.ජය සංකේත ප්‍රදානය මේ මස 20 වනදා ප. ව. 2.30 ට ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ජාතික මලල ක්‍රීඩා සූරියක වු ශ්‍රියානි කුලවංශ මහත්මියගේ සහභාගීත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=s11021711</link>
    <topic>තාරුණ්‍යයට හෙටක් සංවිධාන කළ කාල්ටන් සුපර් ස්පෝර්ට්ස්</topic>
    <author>ඡායාරූපය සුනිල් අභයවර්ධන</author>
    <content>තාරුණ්‍යයට හෙටක් සංවිධාන කළ කාල්ටන් සුපර් ස්පෝර්ට්ස් ක්‍රීඩා උළෙලේ මෙවර පැවැති අවුරුදු දහතුනෙන් පහළ තරගයට සහභාගි වූ සෙමෙන් මනස වැඩෙන තරගකරුවෙකු වූ රාගම රවිඳු ප්‍රසාන් ප්‍රනාන්දු තරගය අවසන් කළ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=f1102173</link>
    <topic>පෝදා ධර්ම දේශනාව</topic>
    <author>ගල්බොඩ ඤාණිස්සර නායක ස්ථවිර</author>
    <content>අප සම්මා සම්බුදුරජාණන් වහන්සේ සැරියුත් මුගලන් මහ රහතුන් වහන්සේලා දෙනම අග්‍රශ්‍රාවක ධුරයට පත්කරනු ලැබීම, ප්‍රථම සංඝ සන්නිපාතය, භික්‍ෂූන් වහන්සේලාට ඕවාද ප්‍රාතිමෝක්‍ෂ දේශනාව සිදුකිරීම, තෙමසකින් පිරිනිවන් පාන බව නිල වශයෙන් ප්‍රකාශ කිරීම සහ ආයු සංස්කාරය අත හැරීම ද සිදු වූයේ සෑම වසරකම දෙවැනි පෝය ලෙස සැලකෙන නවම් පුර පසළොස්වක පොහෝ දිනයේ දී ය.ධර්මය තුළින් අප ජීවිත සකස් කර ගැනුමට හැම විට ම සිත් හි තබා ගත යුතු ය. බුදු කෙනකුන් ලොව පහල වනුයේ කලාතුරකිනි. බුදු උපත ද කලාතුරකින් සිදු වන්නකි. බුදුරදුන් වදාළ උතුම් දහම් මඟ අවබෝධ කොට ගෙන සිල්වත් වූත් නිවැරැදි වූත් ධාර්මික යහපත් දිවි පෙවෙතක් අනුගමනය කිරීමට එහෙයින් ම අප උත්සාහ ගත යුතු ය.ප දෙවියන් ගේ හෝ වෙනත් අයගෙන් ආරක්‍ෂාව සැපත සෙත ශාන්තිය අපේක්‍ෂා කරනවා. එසේ පැතූ පමණින් ආරක්‍ෂාවත් සැපතත් ලබා ගන්නට පුළුවන් ද? කිසිිසේත් ම නොහැකි ය. අපගේ ජීවිතවලට ධර්මය අදාළ කරගත හොත් ඔහුට ආරක්‍ෂාව ළඟා කර ගැනීමට පුළුවන් වෙනවා.අප විසින් අතීත භවවලදී කරන ලද පින් පව් දෙක අප පසුපසින් නිතර ම එන බව අමතක නොකළ යුතුයි. නරක තිරිසන් ප්‍රේත අසුර ආදී සසර දුක් ඇති අපායවල ඉපදී අනේක දුක්ඛ දෝමනස්සයන්ට අපට ගොදුරු වෙන්න සිදු වෙනවා. මනුෂ්‍ය ලෝකයෙහි උසස් මිනිසත් බව ලැබුමට අප තුළ අවශ්‍යතාව කැපවීම සහ උත්සාහය හොඳින් ඇතුළත් වන්නට ඕනෑ.මිනිසත් බව ලැබූවන් අතර පවා අන්ධයන් ගොළුවන් බිහිරන් ජීවත් වෙනවා. එසේ වන්නේ ධර්මය අනුව ගමන් නොකිරීම නිසයි. එහෙම අයට ධර්මයේ ආරක්‍ෂාව ලබා ගන්නට හැකිවන්නේ නෑ. ධර්මානුකූල පැවතුම් ඇතිව ජීවිතය සකස් කර ගත් අය ඉතා හොඳ වාසනාවන්තයෝය. ඒ අනුව අපත් බණ දහම් හොඳින් අසා දැනගෙන පිළිපැද ජීවිත වාසනාවන්ත කැර ගැනුමට උත්සාහ කළ යුතුයි. ධර්මය හිතට ගෙන හරිහැටි ක්‍රියාත්මක කරන්න.මුහුද ලස්සන වන්නේ මුහුදු වෙරළ නිසයි. විලක් අලංකාර වන්නේ එහි නෙළුම් මල් ආදිය තිබෙන විටයි. ජීවිතය ද ලස්සන වන්නේ ධර්මය නිසයි. එහෙයින් දහම් මල් අපේ ජීවිතවල පළඳවා ගන්න කටයුතු කරන්න. ධර්මය තුළින් ඔබ ජීවිතය ද යහපත් වනු ඇත.ධර්මයෙහි හැසිරෙන්නා ඒකාන්තයෙන්ම ධර්මය විසින් රකිනු ලබයි. පිරිසුදු දහම සැප ගෙන දෙයි. යහපත් ධර්මයෙහි ආනිශංසය මෙයයි. ධර්මයෙහි හැසිරෙන්නා දුගතියට නොයයි. මේ බව දැන ධර්මානුකූලව හැසිරීමට මේ නවම් පෝදා ඔබ ද අදිටන් කර ගන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=f1102171</link>
    <topic>ආපදා කළමනාකරණයටජාතික එකමුතුවක් ඕනෑ</topic>
    <author>රාමන්</author>
    <content>රුපියල් කෝටි 5000ක පමණ අලාභයක් රටට සිදුකරමින් වැස්ස තුරන් වුණා. ගංවතුර බැස ගියා. ඒ දිනවල නාච්චදූව වැවේ මුළු ජල ධාරිතාවට වඩා එම වැවට එක දිනකට එකතුවුණ වතුර ප්‍රමාණය වැඩියි. 1913න් පස්සේ මඩකලපුවට වැස්ස විශාලතම වැස්ස මෙයයි. සාමාන්‍යයෙන් අනුරාධපුර ප්‍රදේශයට ජනවාරි මාසේ බලාපොරොත්තු වුනේ මිලිමීටර් 210ක වැස්සක්.නමුත් ඒ මාසේ පමණක් මිලිමීටර් 1346.5ක වැස්සක් ලැබිලා. මේ උදාහරණ කීපයෙන් පසුගියදා සිදුවූ දේශගුණික විපර්යාසයේ තරම හිතාගන්න පුළුවන්. දිවයිනේ දිස්ත්‍රික්ක 17ක් මෙහි බලපෑමට යටත්වුණා. මෙමගින් සිදුකර තිබෙන අලාභය සුනාමියටත් වඩා බරපතල බවයි වාර්තා වෙන්නේ. ජනගහනයෙන් ලක්ෂ 12 කට, නිවාස 51000 කට, බලපෑම් ඇති කළ මෙම කාලගුණික විපර්යාසය නිසා ඇති වූ වගා හානිය කෝටි 1400කට වැඩියි.හානියට පත්වූ කුරුඹු ඉඩම් ප්‍රමාණය ලක්ෂ 5.76ක් ලෙස සටහන් වී තිබෙනවා. මින් යම් තරමකින් හෝ බේරා ගැනීමට හැකිවී තිබෙන්නේ කුඹුරු ඉඩම් අක්කර ලක්ෂ ලක්ෂ 2.5ක් පමණයි.ජනජීවිතයට, ඇලවේලිවලට, වගාවට අස්වැන්නට හා එමගින් අනාගත පරිභෝජන රටාවට කරනු ලබන බලපෑම සරලව තක්සේරු කර නොහැකියි. මීට අමතරව මධ්‍යම කඳුකරයේ නායෑමේ ප්‍රශ්නය ද බරපතලයි. මේ නිසා අවදානම් ප්‍රදේශවලින් ජනයා ඉවත්කර වෙනත් ප්‍රදේශවල පදිංචි කිරීම ද සංකීර්ණ ප්‍රශ්නයක් වෙලා.පවතින කාලගුණික විපර්යාසය අපේ රටට පමණක් ඇතිවූවක් නොවෙයි.පෘථිවියේ සෑම අර්ධගෝලයකට බලපා තිබෙන පොදු අර්ධගෝලයකටම බලපා තිබෙන පොදු දේශගුණික සාධකයක්. එසේ ම මෙය ඉදිරියේදී නිතර ඇතිවිය හැකි දේශගුණික තත්ත්වයක් ලෙස ද වාර්තා වෙනවා. එය කවදා කෙලෙස ඇතිවිය හැකි ද කියා පූර්ව නිගමනයක් නැහැ. එහෙත් විය හැකි බවට ස්ථිර නිගමනයක් තිබෙනවා.දේශගුණික, වෙනස්කම්, පාරිසරික ප්‍රශ්න හා අපදා තත්ත්වයන් අද ලෝකයේ සෑම රටකට ප්‍රමුඛත්වයක් දිය යුතු විෂයක් බවට පත්වෙලා. රු. කෝටි 5000ක හෝ ඊට අඩු වැඩි වශයෙන් සිදුවිය හැකි අලාභයන් තවත් ඉදිරියට අවස්ථා කිහිපයක දී නිර්මාණය වේ දැයි කියන්න දන්නේ නැහැ.රු. කෝටි 5000 අලාභය වූවත් මෙවර අයවැය ලේඛනයෙන් රටේ සංවර්ධනයට හා ෂෂධ වියදම් සඳහා වෙන්කර ඇති මුදලට අමතරව වැය වන මුදලක්. එය අමතරව වැය බරක් නොවන්නේ නම් දැනටමත් අයවැය ලේඛනයෙන් වෙන්කර ඇති මුදල්වලින් යම් යම් වියදම් කපාහැර සොයා ගැනීමට සිදුවෙනවා. අමතරව සොයනවා නම් එය ලබා ගැනීමට සිදුවන්නේ ද ණය මුදලක් ලෙස.මේ වනවිට උතුරු මැද හා නැඟෙනහිර ජනතාව කෙටි කාලයක් ඇතුළත දෙවරක් අනාථ කඳවුරු ගත වුණා. එය සිදුවූයේ වර්ෂාව නිසා. ඉන්පසු සුපුරුදු පරිදි ජනතාව බේරා ගැනීමේ ජීවිතාරක්ෂක කණ්ඩායම් ඉදිරිපත් වෙනවා. හමුදාව මැදිහත් වෙනවා. පිසූ ආහාර හා වියළි ආධාර ලබා දෙනවා. ඒවා ක්‍රමවත් නැතැයි විපක්ෂයෙන් විවේචන එල්ල වෙනවා.නැවත ජලය බැස ගිය පසු ජනතාව තම නිවාසවලට ගමන් කරනවා. අවසානේ ගංවතුරින් සිදුවූ විනාශය හා අනාථාධාර ප්‍රශ්නය මුල්කරගෙන දේශපාලන කරනවා. සම්ප්‍රදායික චක්‍රය සිදුවන්නේ මෙලෙසයි.විශේෂයෙන් රජයේ වැඩපිළිවෙළ කොතරම් සාර්ථක වුණත් විපක්ෂය ඒ සම්බන්ධයෙන් විවේචනයක් තිබෙනවා. ආණ්ඩුවත් විපක්ෂයට අවශ්‍ය තොරතුරු ලබාදීමට සූදානම් නැහැ. විපක්ෂය ළං කර ගැනීමටත් සූදානම් නැහැ. ආණ්ඩුවේ අය කල්පනා කරන්නේ තමන් බලයේ සිටින නිසා සියල්ල නිවැරදිව සිදුවන බවයි.ඒත් එහෙම වෙන්නේ නැහැ. ආණ්ඩුවටත් කොළේ වහන නිලධාරින් එමටයි. අනිත් පැත්තෙන් තමන් මහන්සි වී විපතට පත් ජනතාවට සහන සැලසීමේදී විපක්ෂය සම්බන්ධ කර ගන්නේ ඇයිද යන ප්‍රශ්නය රජයේ දේශපාලන අධිකාරියේ පැත්තෙන් මතු වෙන්න පුළුවන්.එහෙත් දැනටමත් දේශගුණික වෙනස්කම් මගින් රටට සිදුවී තිබෙන හානියට එක් කණ්ඩායමකට තනියෙන් කර ගැසීම අසීරුයි. ඉදිරියේදී සිදුවිය හැකි තත්ත්වයන් ගැන තක්සේරුවකට පැමිණීමත් අපහසුයි.මෙවන් පසුබිමක ආපදා කළමනාකරණය සම්බන්ධයෙන් ජාතික ප්‍රතිපත්තියක් සියලුම පක්ෂවල සහයෙන් සැකසිය යුතු වෙනවා. මේ සඳහා සියලු මත නියෝජනය කරන පාර්ලිමේන්තු තේරීම් කාරක සභාවක අවශ්‍යතාවය මතුවෙලා. එසේ නොමැතිව මේ වැන්නකට කොතරම් ප්‍රබල රජයකට වූවද මුහුණදිය නොහැකියි.මේ නිසා ජාතික ආපදා කළමනාකරණ මණ්ඩලයක් හා ඊට උපදෙස් දෙන උපදේශක සභාවක් අවශ්‍යයි. අදාළ විෂය පිළිබඳ විශේෂඥ දැනුමක් සහිත උපදේශක මණ්ඩලයක් හා ඊට සියලු පක්ෂවල දේශපාලන මඟපෙන්වීමද ඇතිවිය යුතුයි.ඒ අනුසාරයෙන් සැකසෙන යාන්ත්‍රණය ශක්තිමත් අපේ රටේ එවැන්නක් ප්‍රායෝගිකව අත්හදා බැලීමේ පුරුද්දක් නැහැ. අප පුරුදු වී සිටින්නේ ඕනෑම ප්‍රශ්නයක් සම්බන්ධයෙන් දේශපාලන වශයෙන් දෙපැත්තට වී වාග් ප්‍රහාරයක් එල්ල කර ගැනීමටයි. මෙවන් පසුබිමක් තුළ විපක්ෂය වූවද උත්සාහ ගන්නේ අවස්ථාවෙන් ප්‍රයෝජන ගෙන වාසියක් ලබා ගන්න.උදාහරණයක් ලෙස වතුර බැස ගිය වේගයෙන් එළවළු වැවෙන්නේ නැහැ. ඊට කාලයක් අවශ්‍යයි. නුවරඑළියේ පමණක් එළවළු කිලෝ ලක්ෂ 41000ක් පමණ විනාශ වී ඇති බවයි වාර්තා වෙන්නේ. නුවරඑළියේ පමණක් නෙව වර්ෂාව බලපෑ දිස්ත්‍රික්ක 17 ම එළවළු වගාව විනාශ වෙලා.මේ නිසා වෙළෙඳපොළේ එළවළු මිල අධිකයි. සති දෙක තුනකින් අපේ අයට වර්ෂාව අමතකයි. කතා කරන්නේ එළවළු මිල ගැනයි. එසේ ම සමහරු කල්පනා කරන්නේ එළවළු මිල අඩු කිරීම රජයේ වගකීමක් බවයි. පොහොර සහනාධාරයේ සිට, වැව් අමුණු අලුත්වැඩියාවේ සිට, සහල් හා එළවළු වර්ගවල මිල අඩු මට්ටමක තබා ගැනීම ආදී සියල්ල රජයේ වගකීමටයි බැර වෙන්නේ. එය සාධාරණ නොවුණ ද සම්ප්‍රදාය ද එයයි. මෙතරම් පොහොර ලාබෙට දෙන ආණ්ඩුවක් නැහැ. එහෙත් සහල් මිල සම්බන්ධයෙන් සමහරුන් කෙලින්ම රජයට චෝදනා කරනවා. මෙය ජනතාවගේ සාමාන්‍ය පුරුද්දක් වෙලා.පවතින විනාශකාරී දේශගුණික පසුබිම ලෝක ආහාර නිෂ්පාදනයට එල්ල කරනු ලබන්නේ ප්‍රබල අභියෝගයක්. ඒ නිසා අප වැනි තුන් වැනි ලෝකයේ රටවලට එම රටවලින් එවනු ලබන අතිරේක තොග අපනයනය අඩු වෙනවා. මේ නිසා සිදුවන්නේ අපේ ආනයනික ආහාර ද්‍රව්‍යවල මිල ද වැඩිවීමයි. අද දවසේ අල, ලූණු පරිප්පු වැනි අත්‍යවශ්‍ය ද්‍රව්‍ය අඩු මිලට විදේශීය වෙළෙඳපොළින් ගෙන්වා ගත හැකි වූවද අනාගතය මේතරම් සුබවාදීවන බවක් පෙනෙන්නට නැහැ.ශ්‍රී ලංකාව තවමත් අත්‍යාවශ්‍ය ආහාර ද්‍රව්‍ය වැඩි වශයෙන් ආනයනය කරන රටක්. අපි වවමු රට හදමු සංකල්පීය වශයෙන් වැදගත් වුනත් සමහර භාණ්ඩ වැඩි ප්‍රතිශතයක් තවමත් ආනයනය කරනු ලබනවා.වසර 2000 දී ශ්‍රී ලංකාවට ආනයනය කළ හාල්, පිටි, සීනි ඇතුළු අත්‍යවශ්‍ය ද්‍රව්‍ය සඳහා වැය කළ මුදල රු. ද.ල. 95,778 යි. 2009 වනවිට මේ මුදල රු.ද.ල. 196,718 ක් දක්වා වැඩි වෙලා. වර්ධනය 105%යි. මේ වසරේ මේ සඳහා වැයවන මුදල් තවත් වැඩිවිය හැකියි. මේ වනවිට අල කිලෝ එකක් රු. 65/-කටත් බී ලුණු කිලෝවක් රු.75/- කටත් වෙළෙඳපොළේ සිල්ලරට ගත හැකියි. මේ නිසා වැඩිවන එළවළු මිල අභියස යම් අස්වැසිල්ලක් පාරිභෝගිකයාට ලැබී තිබෙනවා. එහෙත් ලෝක ආහාර අර්බුදය හමුවේ ආනයනික ආහාර ද්‍රව්‍යවල ද මිල ගණන් වැඩි විය හැකියි.ඊට රටක් විදියට අනාගතයේ දී මුහුණදීමට සිදුවෙනවා. ඊට අවශ්‍ය පරිසරය අද සැකසිය යුතුයි. ඒ සඳහා මූලිකත්වය ගත යුත්තේ රජයයි.ඊට ඵලදායි සංවාදයක් විපක්ෂය සමඟ ඇති කර ගැනීම වැදගත්. එම සංවාදය පොදු එකඟතාවයක් දක්වා ගමන් කිරීම ද වැදගත්. අඩුම ගානේ ස්වභාවික විපතක දී වත් එකතුවීමට නොහැකි දේශපාලනකින් රටකට වගතුවක් වන්නේ නෑ. එම දේශපාලනයට මුල පිරිය යුත්තේ රජයයි. තුනෙන් දෙකක පාර්ලිමේන්තු බලයක් හා ප්‍රබල විධායක බලයක් සහිත ආණ්ඩුවක් ඊට බිය විය යුතු නැහැ.මේ නිසාවත් ආදර්ශය රජය පැත්තෙන් පැමිණීම වැදගත්. විපක්ෂයේ විරෝධතාවයන්ට ප්‍රහාරයන් එල්ල වන්නේ නම් රජය ඒවා සම්බන්ධයෙන් වහාම සොයා බලා වරදකරුවන් නීතියේ රැහැනට ගත යුතු වෙනවා. නැතිනම් වෙන්නේ නිරපරාදේ ඒවා ආණ්ඩුවේ ගිණුමට බැර වීමයි.වර්තමාන දේශපාලන තලයේ සිදුවන සමහර සිදුවීම් ආණ්ඩුවේ ගෞරවයට හේතුවන්නේ නැහැ. සිදුවන්නේ කළු පැල්ලම් එකතු වීම පමණයි. විපක්ෂයට ද බියෙන් සැකයෙන් තොරව තම කාර්යන් ඉටුකර ගැනීමට හැකි වතාවරණයක් සැකසීම රජයේ යුතුකමක්.කවුරුන් විසින් කරනු ලැබූවද විපක්ෂ දේශපාලන ව්‍යාපාර අඩපණ කරවීමේ ක්‍රියා දිගින් දිගටම සිදුවන්නේ නම් ඉන් ආණ්ඩුවට අත්වන සුවිශේෂී සෙතක් නැහැ.මේ නිසා ඇතිවන දුරස්ථභාවය පොදුවේ පක්ෂ බේදයකින් තොරව ජාතික ව්‍යසනයක දී සහයෝගයෙන් කටයුතු කිරීම ඉඩකඩ අහුරනු ලබනවා.එය රටක් විදියට හොඳ නැහැ. රුපියල් කෝටි 5000 ක ස්වභාවික විපත් කීපයක් ඉදිරියේ දී සිදුවුනොත් එය කොතරම් බලසම්පන්න ආණ්ඩුවකට වුවද ඔරොත්තු දෙන්නේ නැහැ.ඊට මුහුණදීමට පොදු එකඟතාවයක් හා ජාතික වැඩසටහනක් අවශ්‍යයි. එම වැඩසටහනට විපක්ෂයේ ද සක්‍රීය දායකත්වය ලබා ගැනීම වැදගත්. ඒ සඳහා ආණ්ඩුවක් උපක්‍රමශීලී විය යුතුයි. දේශපාලන ඥානය උපයෝගී කරගත යුතුයි. එසේ නොවන්නේ නම් එය රටක් විදියට යහපත් වෙන්නේ නැහැ. රටක ප්‍රායෝගික න්‍යායික දේශපාලනය ජාතික විපතකදී පුළුල් විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=f1102172</link>
    <topic>සුන්දර කඳු වළල්ලකින් වටවූමැදදුම්බර</topic>
    <author>සටහන – ආර්. ජී. විජේසිරි සහ නදීෂාණි පි‍්‍රයංගිකා ඡායාරූප – ආර්. ජී. විජේසිරි – කරල්ලියද්ද සමූහ</author>
    <content>සිංහලයේ අවසන් රජු වූ ශ්‍රී වික්‍රම රාජසිංහයන් ස්වකීය අණසක පැතිරවාලූ මැදමහනුවර මෙහි කේන්ද්‍රයයි. එපමණක් නොව ඔහු හා ඔහුගේ බිසව අල්වාගත් බෝමුරේ පෙදෙසත් අයත් වන්නේ මේ බිමටය. හුළු ගඟ නදියෙන් එක් පසක් ද, හුන්නස්ගිරිය හා නකල්ස් කඳු වළල්ලෙන් පාර්ශව ද්විත්වයක් ද, දකුණු පසින් වික්ටෝරියා ජලාශයටත් මායිම් වූ මේ බිම් කඩ සුන්දර කඳු වළල්ලකින් සුසැදිය.ගම්මිරිස්, කරාබු නැටි සහ පොල් වගාවත්, විශේෂයෙන්ම කෘෂිකාර්මික වටපිටාවක් තුළ නිල්වන් තුරු ලතාවන්ගෙන් ආවරණය වන මේ පෙදෙසේ, ගලා හැලෙන ජල ධාරාවෝ පරිසරයම සිසිල් කරවයි.1987 අංක 15 දරන ප්‍රාදේශීය සභා පනතින්, ස්ථාපිත වන මේ පළාත් පාලන ඒකකය වූ කලී මැදදුම්බරයි.අර්ධ නාගරික වටපිටාවකින් යුත් මේ පළාත් පාලන ඒකකයේ ගත වූ වසර කිහිපයක සංවර්ධන දිශානතිය පිළිබඳ ආපසු හැරී බැලීමකි මේ. ප්‍රදේශයේ ජනතා සුබසෙත ඉලක්ක කරගත් නායකත්වයක් යටතේ වැඩිම අවධානයක් යොමු වූයේ මාර්ග සංවර්ධනය කෙරෙහිය. මැදදුම්බර බල ප්‍රදේශයට අයත් ගොවි ජනතාවගේ ග්‍රාමීය මාර්ග සංවර්ධනය කරමින්, කෘෂිකර්මාන්තය නඟා සිටුවීමට ගත් වෑයමක ප්‍රතිඵලය වූයේ අතිදුෂ්කර මාර්ග රැසක් සංවර්ධනය වීමය.ග්‍රාමීය ජනතාවක් වෙසෙන නිසාදෝ පෙර, මාර්ග පැවතියේ ඉතා අබලන් තත්ත්වයේය. ගල් බොරළු මතින් ඇවිද ගිය යුගය නිමා කරමින් ග්‍රාමීය මාර්ග රැසක් කොන්ක්‍රීට් වන්නේත්, දුෂ්කර මාර්ග රැසක පැවති අඩු පහසුකම් එම තත්ත්වයෙන් මුදාලන්නේත් වර්තමාන පාලනාධිකාරිය හරහා ය.ප්‍රදේශයේ ජනතාව මුහුණදුන් තවත් ප්‍රධාන ගැටලුවක් වූයේ ජල පහසුකම් ලබාගැනීමේදී පැවති දුෂ්කරතාය. එකී දුෂ්කරතාවයන් මඟහරවා ගනිමින් මධ්‍යම පළාත් ප්‍රධාන අමාත්‍ය සරත් ඒකනායක මහතාගේ මෙහෙයවීමෙන් ක්‍රියාත්මක කළ දෙවන ප්‍රජා ජල සම්පාදන ව්‍යාපෘතිය ප්‍රදේශයට ගෙන ආවේ නව බලාපොරොත්තුවකි.එපමණක් නොව, දෙවන ප්‍රජා ජල සම්පාදන හා සනීපාරක්‍ෂක ව්‍යාපෘතිය ක්‍රියාත්මක කිරීම තුළින් සනීපාරක්‍ෂක වැඩ පිළිවෙළවල් රැසක් හා පාරිසරික වැඩසටහන් රැසක් ක්‍රියාත්මක වූ අතර ඉන් ජනතාවට සැළසුනේ අනූපමේය සේවයකි.ගත වූ කාලවකවානුව තුළ පරිසර සංරක්‍ෂණය වෙනුවෙන් වැඩසටහන් රැසක් ප්‍රාදේශීය සභා සෘජු මැදිහත්වීම යටතේ ක්‍රියාත්මක කළේය. සෞඛ්‍ය සම්පන්න ජනතාව බිහි කිරීම අරමුණු කරගනිමින් ඩෙංගු, ජල භීතිකාව වැනි කාලීනව මතුවන විවිධ උවදුරු වළක්වා ගැනීම උදෙසා ව්‍යාපෘති රැසක් ක්‍රියාත්මක විණි.ඒ හැරෙන්නට නායකත්වයේ සුවිශේෂී අවධානයක් යොමු වූයේ ප්‍රාදේශීය සභාව ආයතනයක් ලෙස සංවිධානය කිරීම කෙරෙහිය. ඒ යටතේ එතෙක් අඩුපාඩුවක්ව පැවති සභා ශාලාව දෙමහල් ගොඩනැඟිල්ලක් ලෙසින් ඉදිවිය.තෙල්දෙණිය කරලියැද්ද නව නගරයේ ඉදිවන නව වෙළෙඳ සංකීර්ණයට නගර සැලැස්ම තුළ හිමිවන්නේ සුවිශේෂී ස්ථානයකි. මෙහි පළමු හා දෙවන මහල සාප්පු සංකීර්ණයක් වෙනුවෙන් වෙන් වූ අතර තෙවන මහල ප්‍රාදේශීය සභා ශ්‍රවනාගාරයකින් යුක්තය.ප්‍රාදේශීය සභාව නව මඟකට යොමු කරමින් මධ්‍යම පළාත් ප්‍රධාන අමාත්‍ය සරත් ඒකනායක මහතාගේ සංකල්පයක් වන “පළාත් පියස” වැඩසටහනට සමගාමීව නව නිවාස කිහිපයක සනීපාරක්‍ෂක පහසුකම් ලබා දෙමින් අඩු ආදායම්ලාභී පවුල් කිහිපයකට සෙත සැලසිනි.ඉතා අඩු ආදායම් මට්ටමේ පවතින පළාත් පාලන ඒකකයක් වුවද, ප්‍රදේශයේ සංවර්ධන කටයුතු සාර්ථක කරගැනීම කෙරෙහි සෘජු සහයෝගයක් ජාතික සවිය “ගම නැඟුම” සහ “මඟ නැඟුම” යටතේ ලැබිණි.ඒ හැරෙන්නට මෙතෙක් කල් ප්‍රදේශයේ ජනතාවට ප්‍රධාන ගැටලුවක්ව පැවති වීදි පහන් ගැටලුවද මේ වන විට සුබදායි ප්‍රතිඵල අත්කර දෙමින් නිරාකරණය වී තිබේ.සමාජ සුබසාධනය ස්වකීය ඉලක්කයන් කරගත් ප්‍රාදේශීය සභා නායකත්වය ක්‍රමානුකූල නගර සැලසුමක් කරා මැදදුම්බර පළාත් පාලන ඒකකය රැගෙන යමින් සිටියි. ඉතා අඩු ආදායම් මට්ටමක සිට වුවද, සමානාත්මතාවය පෙරදැරිව ප්‍රදේශයේ සෑම ජන කොටසක් නියෝජනය වන පරිදි සිදුකර ඇති මෙහෙවර මෙහිදී ඇගයිය යුතුවේ.මෙයින් දශක ද්විත්වයකට පෙරාතුව ක්‍රියාකාරී ලෙසින් දේශපාලන වේදිකාවට ප්‍රවේශ වන ඔහු, ජනතා හද ගැස්ම මනාව හඳුනා ගති. 1991 වසරේ සිටම පළාත් පාලන ඒකකයෙහි මහජන නියෝජිතයෙකු ලෙස කටයුතු කර ඇති ඔහු 2006 වසරේදී සභාපති කිරුළට හිමිකම් කියයි. ගැමි ජනතාව අතර නිබඳවම රැෙඳමින් ඔවුන්ගේ ගමනට ශක්තියක් වූ ඔහු මැදදුම්බර ප්‍රාදේශීය සභාවේ හිටපු සභාපති රණසිංහ විජේකෝන් ය. මේ කතිකාව දිග හැරෙන්නේ ඔහු සමඟිනි.* මැදදුම්බර ප්‍රාදේශීය සභාව භාරගනිද්දී ඔබතුමා හමුවේ තිබුණු අභියෝග ගැන අපි කතා කළොත්?ප්‍රාදේශීය සභා ආරම්භයේ සිටම 2006 වසර දක්වා ගතවුණු පාලන කාලය තුළදී ලොකු බිඳවැටීම් දක්නට ලැබුණා. විශේෂයෙන්ම ආයතනික ව්‍යූහය තුළ සහ ජනතා අපේක්‍ෂා හඳුනා ගැනීමේදී දුර්වලතා සිදුවෙලා තිබුණා.මම ජනතාව අතර රැදී සිටි අයෙක් ඒ විතරක් නෙමෙයි. මට මගේ ආදරණීය ජනතාවගේ දුක කඳුළ වේදනාව හොඳින් තේරෙනවා. ඒ නිසා මම මූලිකවම සංවර්ධනය විය යුතු අංශ හඳුනා ගත්තා. ඉන්පසු ආදායම් උත්පාදන මාර්ග නිර්මාණය කළා. එතුළින් තමයි මගේ සංවර්ධන සැලැස්ම ආරම්භ වුණේ. මේ යටතේ මම මාර්ග සංවර්ධනය, පුස්තකාල සංවර්ධනය, යටිතල පහසුකම් සංවර්ධනය, සමාජ සුබ සාධනය ආදී සංවර්ධන කටයුතු සිදුකළා. ඒ විතරක් නෙමෙයි හැකි සෑම මොහොතකදීම ජනතා අවශ්‍යතාවලට මුල් තැන ලබා දුන්නා.* පළාත් පාලන ආයතනයක කාර්යභාරය ඔබතුමා දකින්නේ කොහොමද?නිත්‍ය වශයෙන්ම පැවරුණු සෞඛ්‍ය, මාර්ග සංවර්ධනය, පානීය ජල, වීදි ආලෝකකරණය ඇතුළු සමාජ සංවර්ධනයට අදාළ සියලුම කටයුතු සිදුකිරීම පළාත් පාලන ඒකකයක කාර්යභාරය ලෙසයි මා දකින්නේ.එහිදී ඉලක්කය විය යුත්තේ ජනතා සුබසාධනයයි. ඒ සඳහා උපරිමව කැපවෙන්නේ, කාර්යක්‍ෂම පාලනයක් ජනතාවට ලබාදීම අපේ ඉලක්කය සහ ප්‍රධාන අරමුණ විය යුතුයි.* ජනතාවත් එක්ක සමීපව කටයුතු කිරීමේදී, එය ඔබට දැනෙන්නේ කොහොමද?මම ගමේ කෙනෙක්. ඒ වගේම තාමත් ජීවත්වෙන්නේ ගමේ. ගොවිතැන තමයි ප්‍රධාන වෘත්තිය. ඉතින් ඒ නිසා මට නිරතුරු කටයුතු කරන්නට වෙන්නේ ජනතාවත් එක්ක.ඒ වගේම තමයි අපේ ප්‍රදේශය ග්‍රාමීය ප්‍රදේශයක්. ඒ වගේම අර්ධ නාගරික ප්‍රදේශයක්. ඒත් ජනතාවගේ සිතුම් පැතුම් සරලයි. ගැමිකමට ලෙංගතුයි. ඒ නිසා ඔවුන් සමඟ කටයුතු කරන්න මට ඉතා පහසුයි.මම මගේ මහජන සබධතා ක්‍රියාවලිය ආරම්භ කරන්නේ සෑම අයෙකුටම මාව මුණගැහෙන්න හැකි පරිදියි. ඒ වගේම සංවර්ධන කටයුතු කිරීමේ දී පක්ෂ විපක්ෂ දෙපක්ෂයේම සහය මට ලැබෙනවා.* ප්‍රදේශයේ ආදරණීය ජනතාව වෙනුවෙන් ඉදිරියේදී ක්‍රියාත්මක කරන්නට බලාපොරොත්තු වන සංවර්ධන ව්‍යාපෘති පිළිබඳව අපි අවධානය යොමු කළොත්?2011 වසරේදී රුපියල් කෝටි 15ක පමණ මුදලක් ආයෝජනය කරමින් බල ප්‍රදේශය සංවර්ධනය කිරීම මගේ එක් ඉලක්කයක්. ඒ යටතේ මාර්ග පහසුකම් වැඩි දියුණු කිරීම, ජල පහසුකම් ලබාදීම, දැනට ඇති පහසුකම් වැඩිදියුණු කිරීම, කසළින් තොර පුරවරයක් නිර්මාණය කිරීම ප්‍රධාන ඉලක්කයන් ලෙස දැක්විය හැකියි.ඒ වගේම මහනුවර නගරය දිගන දක්වා පුළුල් වන මේ වකවානුවේ මහියංගනයේ සිට මහනුවර දක්වා පිහිටි ප්‍රදේශයන්ගෙන් දියුණූ කළ යුතු උප නගරයක් ලෙස මා හඳුනාගෙන තිබෙන්නේ තෙල්දෙණිය නගරයයි.ඒ අනුව තෙල්දෙණිය පොළ භූමිය සංවර්ධනය කිරීමේ මූලික කටයුතු මේ වන විට සැලසුම් කරලා තියෙනවා. ඒ තුළ සතිපොළ ස්ථාපනය කිරීමත්, වෙළෙඳ සංකීර්ණය ඉදිකිරීමත්, උත්සව ශාලාවකට ඉඩකඩ ලබාදීමත් සිදු කිරීමට අපේක්‍ෂිතයි.ඒ තුළින් මා බලාපොරොත්තු වන්නේ විධිමත්, ක්‍රමානුකූල, පියකරු, සුන්දර නගරයක් ස්ථාපිත කිරීමයි.* මෙතෙක් ආ ගමන ගැන ආපසු හැරී බැලුවොත් එයින් ඉදිරි ගමනට ලැබෙන ශක්තිය ගැන ඔබ හිතන්නේ කුමක්ද?මම දන්නවා හැමදාමත් ජනතාව මාත් එක්ක ඉන්නවා කියලා. සංවර්ධන ව්‍යාපෘති විශාල ප්‍රමාණයක් මා ප්‍රදේශයේ ජනතාව වෙනුවෙන් ඉටු කළා. ඒ වගේම අතීතයේ සංවර්ධන ක්‍රියා නිසා ජනතාවගේ ඉහළම ප්‍රතිචාර මට ලැබුණා. ඒ නිසා ඒ ගැන මට සතුටුයි.ඒ වගේම තමයි මම ජනතා අපේක්ෂා හැකි තරම් ඉටුකළා. ඒ ගැන මම තෘප්තිමත්.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102181</link>
    <topic>රට යන අය ගෙවූ රු. ලක්‍ෂ 94ක්බැංකුවේම තුන් දෙනෙක් අරගෙන</topic>
    <author>මහින්ද අලුත්ගෙදර</author>
    <content>විදේශ සේවා නියුක්ති කාර්යාංශයට අයත් බැංකු ගිණුමේ තැන්පත් කළ යුතු රුපියල් ලක්‍ෂ 94ක මුදලක් වංචා කළ රාජ්‍ය අංශයේ බැංකුවක සේවකයන් තිදෙනකුගේ වැඩ තහනම් කර ඇත. කොරියාවේ රැකියා සඳහා යන ශ්‍රී ලාංකිකයන් ගෙන් විදේශ නියුක්ති කාර්යාංශයට ගෙවිය යුතු මුදලක් මෙසේ වංචාකර තිබේ.ලක්ෂ 94ක මුදල ශ්‍රී ලංකා විදේශ නියුක්ති කාර්යාංශයේ ගිණුමට බැර කළ යුතු වුවද බැංකු සේවකයන් තිදෙනා එම මුදල් තම පෞද්ගලික ගිණුම්වල තැන්පත් කර ගෙන ඇත.විදේශ රැකියා නියුක්ති කාර්යාංශ පරිශ්‍රයේ ම පිහිටි බැංකු ශාඛාවක දී මේ වංචාව සිදුව තිබේ. කොරියාවේ රැකියා සඳහා යන අය මේ ශාඛාවේ මුදල් තැන්පත් කර තිබෙන අතර බැංකුව ඒ සඳහා රිසිට් පත් ද නිකුත් කර ඇත. මේ වංචනික සිද්ධිය ගැන දැනටමත් පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102182</link>
    <topic>ඉන්දීය ධීවරයන් 24ක් පේදුරුතුඩුවේ දී පොලිස් අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රීලංකා මුහුදු සීමාව තුළ අනවසරයෙන් ධීවර කටයුතුවල නිරතව සිටි තවත් ඉන්දීය ධීවරයන් 24 දෙනකු අත්අඩංගුවට ගත් බව පොලිසිය පවසයි.පේදුරුතුඩුව මුහුදු සීමාවේ දී මේ ධීවරයන් අත්අඩංගුවට ගෙන තිබෙන අතර ඔවුන් පැමිණි ධීවර යාත්‍රා 7ක් ද පොලිස් භාරයට ගෙන තිබේ.අත්අඩංගුවට ගත් ධීවරයන් පිරිස යාපනය ඉලවාලි පොලිසියේ රඳවා සිටින අතර ඔවුන් අධිකරණය වෙත ඉදිරිපත් කිරීමට නියමිත බවද පොලිසිය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102183</link>
    <topic>ඉන්දීය ධීවරයන් නිදහස් කරන්නැයිවිරෝධය පෑ 200ක් අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රීලංකාවේදී අත්අඩංගුවට පත් ඉන්දීය ධීවරයන් වහාම නිදහස් කරන ලෙසට ශ්‍රී ලංකා රජයට බල කරමින් විරෝධතා ව්‍යාපාරයක නියැළුණු තමිල්නාඩු භාරතීය ජනතා පක්‍ෂයේ නායක පී. රාධාක්‍රිෂ්ණන් ඇතුළු 200 ක් ඉන්දීය පොලිසිය මගින් අත්අඩංගුවට ගෙන ඇත.ශ්‍රී ලංකා මුහුදු සීමාවට ඇතුළු වී නීති විරෝධී කටයුතුවල නිරතවීම හේතුවෙන් අවස්ථා දෙකකදී ඉන්දීය ධීවරයින් 136 දෙනෙකු අත්අඩංගුවට ගන්නා ලද අතර ඔවුන් සම්බන්ධයෙන් මේ වන විට ශ්‍රී ලංකා පොලිසිය පරීක්‍ෂණ සිදුකරගෙන යයි.මෙලෙස ශ්‍රී ලංකාවේදී අත්අඩංගුවට පත් ධීවරයන් වහාම නිදහස් කරන ලෙස හා අත්අඩංගුවට ගැනීම නීති විරෝධී ලෙස පවසමින් විරෝධතාවක නිරත වූවන් ඊයේ (17) පෙරවරුවේ ඉන්දීය පොලිසිය මගින් අත්අඩංගුවට ගෙන තිබෙන අතර චෙන්නායි නුවර පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය වැටලීම ඔවුන්ගේ අරමුණ වූ බව ශ්‍රී ලංකා මහ කොමසාරිස් කාර්යාලය පවසයි.මේ අතර ඉන්දීය තරුණ සංගමයේ පිරිසක් තමිල්නාඩු මධුරෙයි ප්‍රදේශයේ විරෝධතා ව්‍යාපාරයක නිරතව තිබෙන අතර එහිදී ශ්‍රී ලංකා ජාතික ධජයට ගිනි තබා ඇතැයි වාර්තා වෙයි. මෙම විරෝධතාකරුවන් 25 දෙනකු ද පොලිස් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102184</link>
    <topic>පැණි බීම වර්ගයක් විස වීපොළොන්නරුවේ දැරියක් මිය යයි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පෝය නිවාඩුවට නිවෙසට පැමිණි පියා විසින් රැගෙන එන ලද පැණි බීම වර්ගයක් සමඟ චොකලට් කෑමට ගත් එකොළොස් හැවිරිදි පාසල් සිසුවියක් මියයාමේ ශෝකජනක පුවතක් පොළොන්නරුව සිංහපුර අක්කර අටසියය ජනපදයෙන් වාර්තා වේ.වවුනියාවේ යුද හමුදා කඳවුරක සේවය කරන හමුදා සෙබළෙකු වන සිසුවියගේ පියා එදින රාත්‍රී නිවෙසට පැමිණෙන විට පැණි බීම වර්ගයක් හා චොකලට් දරුවන්ට ගෙනවිත් තිබේ.මේ පවුලේ දරුවන් තිදෙනකු සිටින අතර, මේ අවස්ථාවේ දී දරුවන් දෙදෙනකු නිදා සිටි අතර වැඩිමහල් දියණියත්, මවත්, මේ පැණි බීම හා චොකලට් ආහාරයටගෙන ඇත. මේවා ආහාරයට ගෙන සුළු මොහොතක දී වමනය කරන්නට වූ හෙයින් පොළොන්නරුව මහ රෝහල වෙත ගෙන එන ලද නමුත් දැරිය මිය ගොස් ඇත. මෙසේ මිය ගොස් ඇත්තේ, ගිම්හාණී කුමාරි (11) නමැති දැරියකි.මියගිය ගැහැණු ළමයාගේ මව අසාධ්‍ය තත්ත්වයෙන් ප්‍රතිකාර ලබති.පොළොන්නරුව පොලිසිය සිද්ධිය සම්බන්ධයෙන් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102185</link>
    <topic>ලොකු දුම්රිය අනතුරක් වළකා ගනී</topic>
    <author>පොළොන්නරුව විශේෂ ගාමිණී ඔබේසේකර</author>
    <content>සිවිල් ආරක්‍ෂක දෙපාර්තමේන්තුවේ භටයන් තිදෙනකු විසින් පොළොන්නරුව - මඩකළපුව දුම්රිය මාර්ගයේ කොටලිය ප්‍රදේශයේදී දුම්රිය මාර්ගයේ ඇණ හා තහඩු ගැලවීම නිසා මඩකළපුව සිට කොළඹ බලා ධාවනය වූ (16) රාත්‍රි තැපැල් දුම්රිය අනතුරකින් බේරාගැනීමට පොළොන්නරුව පොලිස් ස්ථානාධිපති දුමින්ද සේනානායක මහතාට හැකි වී තිබේ.මේ දුම්රිය මාර්ගයේ ඇණ හා යකඩ තහඩු ගැලවීම නිසා අනතුරක් සිදුවීමට ඉඩකඩ තිබූ බව පොළොන්නරුව හා මඩකළපුව දුම්රිය ස්ථානාධිපතිවරු දිනමිණ කළ විමසුමකදී සනාථ කළහ.පොළොන්නරුව පොලිස් ස්ථානාධිපති දුමින්ද සේනානායක මහතා මෙදින රාත්‍රි කදුරුවෙල සිට මනම්පිටිය දෙසට ජීප් රථයෙන් ගමන් ගනිද්දී කොටලීය පාලම අසල සැකකටයුතු ත්‍රිවිල් රථයක් නවතා තිබුණ හෙයින් ඔහු ඒ පිළිබඳව පරීක්‍ෂා කොට තිබේ.එහි නිල ඇඳුමින් සැරසී සිටි සිවිල් ආරක්‍ෂක භටයන් තිදෙනකු ද සිට ඇත. ත්‍රීවිලයේ තිබූ ගෝනියක් පරීක්‍ෂා කිරීමේදී කිලෝ 50 කට අධික බරින් යුත් දුම්රිය පීලි තහඩු තිබී හමුවී ඇත. ඔවුන්ගෙන් සිදුකළ ප්‍රශ්න කිරීමේදී ඒවා දුම්රිය මාර්ගයෙන් ගලවාගෙන එන බවත්, මීට ඉහතදී ද මෙසේ ගලවා ඇති බවත් ප්‍රකාශ කොට තිබේ.ඉන්පසු එම පීලි තහඩු ගලවා තිබූ ස්ථානයට ගිය පොලිස් ස්ථානාධිපතිවරයාට දැකගන්නට ලැබුණේ ඇණ හා තහඩු ගැලවීම නිසා රේල් පාරේ පීලි ඈත්වී ඇති බවයි. මේ වන විට රාත්‍රී තැපැල් දුම්රිය පැමිණීමට නියමිතව තිබිණි.පොලිස් ස්ථානාධිපතිවරයා වහාම මනම්පිටිය දුම්රිය ස්ථානය වෙත ගොස් මනම්පිටිය දුම්රිය ස්ථානයෙන් පිටතට දුම්රිය ධාවනය නවත්වන ලෙස දුම්රිය ස්ථානාධිපතිවරයාට දැන්වීය. අනතුරුව දුම්රිය සේවකයන් හා පොලිස් භට කණ්ඩායමක් එම දුම්රිය මාර්ගය පරීක්‍ෂා කිරීමට යෙදවූ අතර, ඇණ ගලවා තිබූ ස්ථානවලට යළිත් ඇණ සවිකිරීමට දුම්රිය සේවකයෝ කටයුතු කළහ.මේ දුම්රිය මාර්ගය යථා තත්ත්වයට පත්කිරීමට පැය තුනකට අධික කාලයක් ගතවූ නිසා රාත්‍රී 9 ට ධාවනයට නියමිත දුම්රිය ධාවනය වූයේ අලුයම 1.00 ට පමණය.සිද්ධියට සම්බන්ධ සිවිල් ආරක්‍ෂක භටයන් තිදෙනා පොලිස් අත්අඩංගුවට ගෙන ඇති අතර ඊයේ (17) පොළොන්නරුව දිසා අධිකරණයට ඉදිරිපත් කිරීමට නියමිතව තිබුණි. පොළොන්නරුව ජ්‍යෙෂ්ඨ පොලිස් අධිකාරි සිරිල් ප්‍රනාන්දු මහතාගේ මෙහෙයවීමෙන් පරීක්‍ෂණ පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102186</link>
    <topic>ශ්‍රී ලාංකික කතුන් 2ක්කන්දකින් වැටී මිය යති</topic>
    <author>මහින්ද අලුත්ගෙදර</author>
    <content>වන්දනා කිරීම සඳහා ඉන්දියාව බලාගිය ශ්‍රී ලාංකික කාන්තාවන් දෙදෙනකු කන්දක් තරණය කිරීමට යාමේදී එයින් ඇද වැටී මියගොස් ඇත.ගයා සහ නාලන්දා දිස්ත්‍රික්කවලට අයත් බිහාර් ප්‍රාන්තයේ ස්ථාන දෙකකදී මේ දෙදෙනා මිය ගොස් තිබෙන අතර ඔවුන්ගේ මළ සිරුරු ඉන්දීය මහා බෝධි සංගමය වෙත බාර දී තිබේ. තිස්එක් හැවිරිදි ඩබ්ලිව්. රණවතී සහ 76 හැවිරිදි වීරමුණි නීලගේ නමැති අය මෙලෙස මියගොස් තිබේ.නාලන්දා දිස්ත්‍රික්කයට ආසන්න රාජග්‍රීජ් ප්‍රදේශයේ ගිජ්ජකූඨ පර්වතය හා ගයා දිස්ත්‍රික්කයේ ගුම්ගෙස්වරි කන්ද තරණය කිරීමට යාමේදී මේ අනතුර සිදුව ඇතැයි තානාපති ආරංචි මාර්ග පවසයි.මේ සම්බන්ධයෙන් ඉන්දියාවේ ශ්‍රී ලංකා මහ කොමසාරිස් කාර්යාලය දැනුම්වත් කර තිබෙන අතර ඉදිරි දින කිහිපය තුළ මියගිය කාන්තාවන් දෙදෙනාගේ මළසිරුරු ශ්‍රී ලංකාවට ගෙන ඒමට නියමිතව ඇත.වන්දනා සඳහා ඉන්දියාවට ගිය 50 දෙනකුගෙන් සමන්විත කණ්ඩායමක දෙදෙනකු මෙලෙස මියගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102187</link>
    <topic>රහස් පොලිසියේ කියා රත්මලානේදී පැහැරගත් එළවළු ලොරියජඹුරලිය ප්‍රදේශයේදී හමුවෙයි</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>රහස් පොලිසියෙන් බව හඟවා රියදුරුට ගිනි අවි එල්ල කර රත්මලානේ දී රුපියල් ලක්ෂ 20 ක බඩු බාහිරාදිය සමඟ පැහැරගත් රුපියල් ලක්ෂ 25ක් වටිනා ලොරි රථය පිළියන්දල ජඹුරලිය ප්‍රදේශයේ දමා ගොස් තිබියදී හමු වූ බව පොලිසිය කියයි. ලොරි රථය සොයා ගන්නා විට එහි තිබූ අර්තාපල්, ලූණු, කරවල කිසිවක් නොවූ බව පිළියන්දල පොලිසිය කියයි.පෙරේදා (15) සවස පිටකොටුව සිට අකුරැස්ස බලා ධාවනය වූ ලොරි රථය රත්මලාන මාර්ග සංඥා අසල නතර කිරීමේදී එයට පිටුපසින් පැමිණි සුදුපාට වෑන් රථයකින් බැස ආ පුද්ගලයකු තමන් රහස් පොලිසියෙන් බව හඟවා හැඳුනුම්පතක් පෙන්වා ලොරියේ මත් කුඩු තිබෙන බව ලැබුණු තොරතුරකට අනුව එය පරීක්ෂා කිරීමට අතුරු මාර්ගයකට ගෙන ලොරිය නතර කරන ලෙස රියදුරුට දන්වා ඇත.අතුරු මාර්ගයේ ලොරිය නතර කළ පසු වෑන් රථයේ පැමිණි පුද්ගලයකු රියදුරුට ගිනි අවියක් පෙන්වා බිමට බස්සා වෑන් රථය තුලට දමා දෑස් බැඳ අසුනක් යටට දමා රැගෙන ගොස් කලු ගෙයක කාමරයක සිරකර ඊයේ (17) අලුයම නැවතත් වෑන් රථයකින් ගාලු මාර්ගයට ගෙනවිත් දැමූ බව රියදුරු පොලිසියට කළ පැමිණිල්ලේ සඳහන් වේ.කොල්ලකරුවන් රියදුරු සතුව තිබූ රුපියල් 5700 මුදලක් කොල්ලකා ඔහු සතු ජංගම දුරකථනය ද උදුරාගෙන සිම් කාඩ්පත රැගෙන ජංගම දුරකථනය රියදුරුට ලබා දී ඇතැයි පොලිසිය කියයි.කොල්ලකරුවන් රියදුරුව කෝට්ටේ ප්‍රදේශයේ නිවසකට ගෙන ගිය බව රියදුරු පොලිසියට ප්‍රකාශ කර ඇත.පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක සිසිර කුමාර මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102188</link>
    <topic>ටෝකියෝ මිට්සුබිෂි බැංකුවේ ශාඛාවක් ශ්‍රී ලංකාවේ</topic>
    <author>ජයසිරි මුණසිංහ</author>
    <content>මෙරට ආර්ථික සංවර්ධනයේ සුබවාදී ගමන දැක ජපානයේ විශාලතම බැංකුව වන “බෑන්ක් ඔෆ් ටෝකියෝ මිට්සුබිෂි” බැංකුවේ ශාඛාවක් ශ්‍රී ලංකාවේ ආරම්භ කිරීමට සූදානම් වේ.ශ්‍රී ලංකාව සමඟ දිගුකාලයක් තිස්සේ වාණිජ සහ මිත්‍රශීලි සම්බන්ධතාවක් ගොඩනඟා තිබෙන ජපානය, තවමත් එහි බැංකු ශාඛාවක් මෙරටේ ආරම්භ කොට නොමැත. එය මඟ හරවා ලීමේ අරමුණින් ජපාන බැංකු ශාඛාවක් මෙරටේ ඇරැඹීමට මූලික සාකච්ඡා දැනටමත් ආරම්භ කොට ඇතැයි ශ්‍රී ලංකා මහ බැංකුවේ ජ්‍යෙෂ්ඨ නියෝජ්‍ය අධිපති ධර්මා ධීරසිංහ මහතා “දිනමිණ” ට ප්‍රකාශ කළේ ය.ඒ සාකච්ඡාවල ප්‍රතිඵලයක් ලෙස බෑන්ක් ඔෆ් ටෝකියෝ මිට්සුබිෂි බැංකුවේ නියෝජිත පිරිසක් ශ්‍රී ලංකාවට පැමිණ මූලික අධ්‍යයන කටයුතු සිදු කිරීමට නියමිත බවද නියෝජ්‍ය අධිපතිවරයා කීය.‘ලෝකයේ වැඩිම, අධිකම නියාමනයක් සහිත කර්මාන්තය බැංකු කර්මාන්තය යි. ඒ අනුව ආවාට ගියාට බැංකුවක් ආරම්භ කරන්න බෑ. ජපානයත්, අප රටේත් සිදුවන ගනුදෙනු විශාල නිසා ජපානයේ බැංකුවක් මෙහි ආරම්භ කිරීම දෙරටට ම එක සේ වැදගත් වන බවද ධීරසිංහ මහතා සඳහන් කෙළේ ය.මූලික සාකච්ඡා වට කිහිපයක් පැවැත්වීමෙන් පසු, ඔවුන්ගේ ඇයඳුම්පත ශ්‍රී ලංකා රජයට, ශ්‍රී ලංකා මහ බැංකුවට ලැබෙන්න ඕනෑ. අප ඊට පස්සේ මුදල් මණ්ඩලයේ අනුමැතිය ලබා දීමෙන් පසු ජපාන බැංකුවට පුළුවන් වාණිජ කටයුතු ආරම්භ කරන්න’ ධීරසිංහ මහතා කීය.මේ කටයුත්තේ දී අපිටත්, ඔවුන්ටත් විශාල කාර්ය භාරයක් පැවැරෙනවා. අපි දෙගොල්ලම ඉතා කැමැත්තෙන් මේ කාර්යය ඉටුකර ගැනීමට සහයෝගයෙන් කටයුතු කරනවා. අපිට ලබන අවුරුද්ද වන කොට ජපානයේ බැංකු ශාඛාවක් මෙහි ආරම්භ කිරීමට හැකියාව ලැබෙයි’ ජ්‍යෙෂ්ඨ නියෝජ්‍ය අධිපතිවරයා බලාපොරොත්තු පළ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n1102189</link>
    <topic>ජාතක කතා කවියට නැඟූ ඉපැරැණි පුස්කොළ පොතක් හමුවේ</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ජාතක කතා වස්තුවක් විචිත්‍ර චිත්‍රයන් සහිතව කවියට නඟා ලියා ඇති පැරැණි පුස්කොළ පොතක් ශ්‍රී ලංකාවේ ප්‍රථම වතාවට වයඹ සංස්කෘතික චතුරශ්‍රයේ ස්ථානාධිපති ප්‍රධාන පුරාවිද්‍යා ගවේශකයකු වූ රසික බණ්ඩාර මහතාට පසුගියදා සොයා ගැනීමට හැකි වී ඇත. කුරුණෑගල දිස්ත්‍රික්කයේ මහව ප්‍රාදේශීය ලේකම් බල ප්‍රදේශයේ පදිංචි ගුරුවරයකු වූ ධර්මසේන යාපා මහතාගෙන් ලද තොරතුරක් මත මෙකී වටිනා පුස්කොළ පොත ඒ මහතාගේ භාරයේ තිබී රසික බණ්ඩාර මහතා විසින් ලබාගෙන තිබේ.දැනට එය වයඹ සංස්කෘතික චතුරශ්‍රයේ ප්‍රධාන කාර්යාලයේ සංරක්‍ෂණය කරමින් පවතී. මේ ස්ථානයට කිලෝමීටර් 20 ක් පමණ ඈතින් පිහිටි රත්ගල්ලේගම පන්සලේ තිබී මෙම පුස්කොළ පොත යාපා මහතාට හමුවී ඇති අතර ඒ මහතා විසින් කරනු ලැබූ දැනුම්දීමක් මත රසික බණ්ඩාර මහතා මෙම පොත ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021821</link>
    <topic>මුරුතව සේවය කළවතු අධිකාරීට පිහියෙන් ඇන ගෙල කපා මරා දමලා</topic>
    <author>හිරියාල සමූහ එම්.ඒ. ආර්.මනුකුලසූරිය සහ ඉබ්බාගමුව සමූහ චන්ද්‍රතිලක රත්නායක</author>
    <content>ගොකරැල්ල පොලිස් වසමට අයත් මුරුතව ප්‍රදේශයේ වත්තක සේවය කළ වතු අධිකාරිවරයකු ගෙල කපා පිහියෙන් ඇන ඝාතනය කර තිබියදී පොලිසිය මඟින් පෙරේදා (16) සවස සොයාගන්නා ලදී. මෙසේ ඝාතනයට ලක්ව ඇත්තේ දොන් ජයප්‍රීති මද්දුමආරච්චි නැමැති 57 හැවිරිදි අයෙකි. කොහුවල ප්‍රදේශයේ පදිංචිකරුවකු වන මොහු මේ වතු බංගලාවේ තනියම වාසය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021822</link>
    <topic>ලක්ෂ පහක මූල්‍ය තෑගි ගෙනෙනවෙසක් පත් නිර්මාණ තරගය</topic>
    <author>සුභාෂිනි සේනානායක</author>
    <content>“2600 සම්බුද්ධත්ව ජයන්තිය” නිමිති කොටගෙන සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) වෙසක් පත් නිර්මාණ තරගයක් ආරම්භ කර තිබේ.මේ සඳහා ඉදිරිපත් වන ජයග්‍රාහකයින් සඳහා රුපියල් පන්ලක්ෂයක ත්‍යාග පිරිනැමේ.හොඳම නිර්මාණ ශිල්පීන් පහළොස් දෙනකු සඳහා එක් අයකුට රුපියල් දස දහස බැගින්ද හොඳම වෙසක් පත් නිර්මාන ඉදිරිපත් කරන රුපියල් දස දහස බැගින්ද හොඳම වෙසක් පත් නිර්මාන ඉදිරිපත් කරන සරසවි සිසු සිසුවියන් දස දෙනකු සඳහා එක් අයකුට රුපියල් පන්දහස බැගින්ද මුදල් ත්‍යාග පිරිනැමේ.දිනමිණ වෙසක් පත් සඳහා හොඳම ඡායාරූප ඉදිරිපත් කරන ඡායාරූප ශිල්පීන් දස දෙනෙකු ගෙන් එක් අයකුට රුපියල් දස දහසක තෑගි සහ සහතිකපත්ද, හොඳම කාව්‍ය නිර්මාණ ඉදිරිපත් කරන කවි කිවිඳියන් 50 දෙනකු සඳහා එක් කාව්‍යය නිර්මාණයකට රුපියල් දෙදහස් පන්සියයක තිළිණයක් හා සහතික පත්ද පිරිනැමේ.ලේක්හවුස් ආයතනයේ ප්‍රධාන කර්තෘවරුන්ගෙන් සැදුම්ලත් විනිශ්චය මණ්ඩලයක් විසින් හොඳම නිර්මාණ තෝරනු ලබන අතර නිර්මාණ මාර්තු මස 10 වැනිදාට පෙර එවිය යුතුය.දිනමිණ වෙසක් පත් නිර්මාණ තරගය, නොම්මර 35, ඩී. ආර්. විජේවර්ධන මාවත ලේක්හවුස්, කොළඹ 10 ලිපිනයට අදාළ නිර්මාණ එවිය යුතුය.දිනමිණ වෙසක් පත් නිර්මාණ තරගය සඳහා ඉදිරිපත් වන තරගකරුවන් දිනමිණ පත්‍රයේ කූපනය පුරවා එවිය යුතු බව සංවිධායක මඩුල්ල පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021810</link>
    <topic>පින්නවල ‘අනුරුද්ධිකා’අලි බබෙක් බිහි කරයි</topic>
    <author/>
    <content>පින්නවල අලි අනාථාගාරයේදී අද (17) තවත් අලි පැටවකු උපත ලැබීය. අලි අනාථාගාරයේ වෙසෙන “අනුරුද්ධිකා” නමැති කෙණර බිහිකළ මේ පැටවා ගැහැණු සතෙකි. පින්නවල දී උපත ලද 55 වැනි පැටවා ලෙස වාර්තාගතවන මේ පැටවාත්, මවත් හොඳ සෞඛ්‍ය තත්ත්වයෙන් පසුවේ. අලුත් අලි බබාගේ බර කිලෝ ග්‍රෑම් 75ක් හා උස සෙන්ටිමීටර් අනූ අටක් (98) බව අලි අනාථාගාරයේ පශු වෛද්‍ය නිලධාරි චන්දන රාජපක්ෂ මහතා පැවැසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021811</link>
    <topic>බස් රියෙන් කංසා ගෙන යද්දී දැලේ</topic>
    <author>සොරණාතොට සමූහ සී. ගමගේ</author>
    <content>වැල්ලවාය සිට බදුල්ල බලා ධාවනය වූ පෞද්ගලික බස් රථයකින් හොර රහසේ කංසා කිලෝ 1ක් රැගෙන ගිය පුද්ගලයකු කරඳගොල්ලේ දී ඇල්ල පොලිසිය මගින් අත්අඩංගුවට ගෙන ඇත.මිද්දෙණිය ප්‍රදේශයේ පදිංචි 26 හැවිරිදි මෙම සැකකරු කංසා රැගෙන බදුල්ල - මීගහකිවුල ප්‍රදේශයට යමින් සිට ඇතැයිද ඇල්ල පොලිසියේ පොලිස් පරීක්‍ෂක ඊ. එම්. පියරත්න මහතා සඳහන් කළේය.සැකකරුගේ ඇඳුම් බෑගය තුළ කංසා සඟවා තිබී ඇත.ඇල්ල පොලීසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021812</link>
    <topic>චිත්‍රපට නිළියගේ මරණය ගෙල සිරකිරීමෙන් සිදු වූ බව මරණ පරීක්ෂණයෙන් හෙළිවේ</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>රත්මලාන බොරුපන රාජසිංහ මාවතේ පදිංචිව සිටි චිත්‍රපටි නිෂ්පාදිකාවක් සහ නිළියක් ද වන විනූ වෙත්තමුණි (38) මහත්මියගේ මරණය සිදුව ඇත්තේ ගෙළ සිර කිරීමෙන් බවත් එය මනුෂ්‍ය ඝාතනයක් බවත් ඇයගේ මරණය සම්බන්ධයෙන් පැවති හදිසි මරණ පරීක්ෂණයේ දී අනාවරණය විය.කළුබෝවිල ශික්ෂණ මහා රෝහලේ අධිකරණ වෛද්‍ය නිලධාරි කාර්යාලයේ දී ඇයගේ පශ්චාත් මරණ පරීක්ෂණය එහි සහකාර අධිකරණ වෛද්‍ය නිලධාරී ප්‍රසන්න හේවාමද්දුම මහතා විසින් පවත්වන ලදී.ඝාතනයට ලක් වූ වෙත්තමුණි මහත්මියගේ ගෙළ ලේස් පටියකින් සිර කිරීම නිසා හුස්ම ගැනීමේ දී සිදු වූ අපහසුතාවයකින් මරණය සිදු වී ඇතැයි මරණ පරීක්ෂණයේ දී හෙළි විය. මෙයට අමතරව ඇයගේ ශරීරයේ කිසියම් ශ්‍රාවයක් තිබූ බවත් එම කොටස් රජයේ රස පරීක්ෂකවරයා වෙත යොමු කිරීමට කටයුතු කළ බව අධිකරණ වෛද්‍ය නිලධාරී කාර්යාලයේ දී ප්‍රකාශකයෙක් පැවසීය. එසේම ඇයගේ කාමරයේ තිබී හමු වූ උපත් පාලන කොපු හයක්ච්.ව්.ඒ. පරීක්ෂණය සඳහා යොමු කිරීමට කටයුතු කළ බවද එම ප්‍රකාශකයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021813</link>
    <topic>පුවත්පත් දැන්වීම් හරහා නිවෙස්වල සේවයට ගොස් මංකොල්ලකන 64 හැවිරිදි සීයා අත්අඩංගුවට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>නිවසේ නැවති සේවය කිරීමට කැමති වයස අවුරුදු 50 – 65 අතර පුද්ගලයකු අවශ්‍ය බව පුවත්පත් පලවල දැන්වීම් බලා නිවෙස්වල සේවයට ගොස් දේපළ සොරාගෙන පලායන වයස අවුරුදු 64 පුද්ගලයකු වේරහැරදී අත්අඩංගුවට ගත් බව බොරැලස්ගමුව පොලිසිය කියයි.සැකකරු සොරාගත් රුපියල් ලක්ෂ හතරක් පමණ වටිනා රන් භාණ්ඩ, ලැට්ටොප්, පරිගණක, ජංගම දුරකථන හා තවත් උපකරණ රාශියක් පොලිසිය මගින් සොයාගෙන ඇත.සති කිහිපයකට පෙර නිවසේ සේවයට ගත් වයෝවෘද්ධ පුද්ගලයා රන් භාණ්ඩ හා තවත් දේපල සමඟ නිවසින් අතුරුදන්ව ඇති බවට බොරලැස්ගමුව පොලිසියට ලද පැමිණිලි කිහිපයක් අනුව බොරලැස්ගමුව පොලිසියේ ස්ථානාධිපති පොලිස් පරීක්ෂක ඒ. පී. අයි. කේ. ඇපලකොටුව මහතාට ලද තොරතුරක් අනුව සැකකරු අත්අඩංගුවට ගැනිණි.සැකකාර පුද්ගලයා නැවතී සේවය කරන නිවෙස් හිමියන්ගේ විශ්වාසය ටික දිනක් තුළදී ඉතා සූක්ෂම අයුරින් දිනාගෙන දේපළ සොරාගෙන ඇති බවට පරීක්ෂණවලදී හෙළි වී යැයි පොලිසිය කියයි.සැකකරු සොරාගත් රන් භාණ්ඩ නුවර හා අනෙකුත් දේපල වත්තල ආදී ප්‍රදේශවලට උගස් කර තිබියදී පොලිසිය මගින් සොයාගෙන ඇත.සැකකරුට ස්ථිර ලිපිනයක් නොමැති බවත් පිටකොටුව - වේරහැර ආදී ප්‍රදේශවල ගැවසෙමින් මෙම සැකකරුගේ සේවය ලබාගෙන දේපල අහිමි කරගත් අය සිටීනම් ළඟම ඇති පොලිසියට හෝ බොරලැස්ගමුව පොලිසියට පැමිණිලි කරන ලෙස පොලිසිය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021814</link>
    <topic>ලාංකිකයාට වසර හතක සිර දඬුවම්තවත් කතකට වසර තුනක්</topic>
    <author>මහින්ද අලුත්ගෙදර</author>
    <content>පුද්ගලයකු මරා දැමීම සම්බන්ධයෙන් වරදකරු වූ ශ්‍රී ලාංකිකයෙකුට දෝහාර් අධිකරණයක් මගින් වසර 7 ක සිර දඬුවමක් නියම කර ඇත.පසුගිය 2008 වර්ෂයේ ඔක්තෝබර් මාසයේ දී සිදුකරන ලද ඝාතනයක් සම්බන්ධයෙන් මේ තීන්දුව ලබා දී තිබෙන අතර අදාළ දඬුවමට අමතරව මියගිය පුද්ගලයාගේ ඥාතීන් වෙත කටාර් රියාල් ලක්ෂ 2 ක් ගෙවන ලෙසටද නියෝග කර තිබේ.පේ‍්‍රම සම්බන්ධතාවයක් හේතුවෙන් මෙම ඝාතනය සිදුව තිබෙන අතර අදාළ ඝාතනය සිදුවන අවස්ථාවේදී තවත් කාන්තාවක් එම ස්ථානයේ සිටි බවට වාර්තා වන අතර ඇයටද වසර තුනක සිර දඬුවමක් නියම කොට ඇතැයි තානාපති ආරංචිමාර්ග කියයි.මීට අමතරව ඇයගේ සිර දඬුවම අවසන් වු පසුව එරටින් පිටුවහල් කරන ලෙසටද අධිකරණය නියෝග කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021815</link>
    <topic>පින්නවල උපන් අලි පැටවා බිහි වුණේ මළ දරු උපතක් ලෙසයි</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේදී පෙරේදා (16) උපත ලද අලි පැටවා බිහිවී ඇත්තේ මළ දරු උපතක් ලෙසින් බව එහි පශු වෛද්‍ය නිලධාරී චන්දන රාජපක්ෂ මහතා පවසයි.මෙම අලි පැටවාගේ මව 45 හැවිරිදි “කුමාරි” වන අතර ඇය මීට පෙර පැටවුන් හතර දෙනකු බිහි කර ඇති බවද මෙවර බිහිවූ අලි පැටවා සම්බන්ධයෙන් වැඩිදුර පරීක්ෂණ සඳහා සිරුර පේරාදෙණිය විශ්වවිද්‍යාලයේ පශු වෛද්‍ය ඒකකයට යවා ඇති බවද රාජපක්ෂ මහතා වැඩිදුරටත් පැවසීය.“කුමාරි” නමැති කෙනෙර මීට පෙර 1984 වර්ෂයේදී “සුකුමලී” නමැති පැටවාද, 1989 දී “විකුම්” නමැති පැටවාද, 1993 දී “ඇසල” නමැති පැටවාද, 2004 වර්ෂයේදී “ගජබා” නමැති පැටවාද බිහි කර ඇත. මේ අතුරින් “විකුම්” ඉපදී මාස නවයකින් පමණ මිය ගොස් තිබේ.අලි උපතක් සිදුවන විට මව් කෙනෙර මෙන්ම අනෙකුත් අලින්ද අමුතු ආකාරයකට කෑගසන නමුත් මෙම මළ උපත සිදුවූ අවස්ථාවේදී එවැනි කෑගැසීමක් සිදුවී නොමැති බවද උදෑසන 8.00 ට පමණ අලි ගාල වෙත ගිය ඇත්ගොව්වන් මියගිය අලි පැටවා දැක ඇති බවද පශු වෛද්‍යවරයා වැඩිදුරටත් පැවසීය.පින්නවල අලි අනාථාගාරයේදී තවත් අලි පැටවුන් හයක් පමණ ඉදිරි කාලය තුළ බිහිවීමට නියමිත බවද රාජපක්ෂ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021816</link>
    <topic>රොබට් හිල් වතුයායේ අතුරුදන් කම්කරුවාගේසිරුර සොයාගනී</topic>
    <author>ඉන්දික පොල්කොටුව සහ සේල කුරුවංශ</author>
    <content>ජඅභිරහස් ලෙස ඝාතනයට ලක්වූ බවට සැකකරන දින එකොළහක් අතුරුදන්ව සිටි බගවන්තලාව රොබට්හිල් වතුයායේ කම්කරුවකුගේ මළසිරුර පෙරේදා සවස සොයා ගැනිණි.තේ වතු යායේ කර්කස්හෝල් කොටසේ පදිංචිව සිටි පළණයණ්ඩි පුෂ්පරාජන් නැමැති විසිහත් හැවිරිදි එක්දරු පියෙකුගේ මළසිරුර මෙලෙස සොයාගෙන ඇත.ඉකුත් 05 දා සිට අතුරුදන්ව සිටි අදාළ පුද්ගලයාගේ අතුරුදන්වීම සම්බන්ධයෙන් පොලිසිය පසුගිය දින කිහිපය තුළ විශේෂ පරීක්‍ෂණ ඔස්සේ පරීක්‍ෂණ ක්‍රියාත්මක කෙරිණි.මේ අතර සිද්ධිය සම්බන්ධයෙන් සැකපිට එම වතුයායේ විදුලි කාර්මිකයකු බගවන්තලාව පොලිසිය මගින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021817</link>
    <topic>පාසල් සිසුවියක දූෂ්‍ය කිරීමේ සිද්ධිය: සැකකරුවන් දෙදෙනානිදොස්කොට නිදහස්</topic>
    <author>කළුතර මධ්‍යම සමූහ</author>
    <content>දිය නෑමට ළිඳට ගිය 16 හැවිරිදි සිසුවියන් පැහැරගෙන ගොස් දූෂ්‍ය කරන ලදැයි පවරා තිබූ නඩුවක් ඔප්පු කිරීමට ප්‍රමාණවත් සාක්ෂි නැතැයි තීරණය කළ කළුතර මහාධිකරණ විනිසුරු සරත් එදිරිසිංහ මහතා එහි විත්තිකරුවන් දෙදෙනා නිදොස් කොට නිදහස් කෙළේය.මෙසේ නිදහස් වූයේ රත්නායක ආරච්චිලාගේ මහේෂ් ලලන්ත ඩිලන්ත හා දිගල අන්තෝනිගේ සරත් ප්‍රනාන්දු නොහොත් ගාමිණී යන දෙදෙනාය.2003 වසරේ මැයි මස 16 වන දින මග්ගොන දී අවුරුදු 16ට අඩු දැරියක් දූෂ්‍ය කරන ලදැයි පළමු විත්තිකරුට ද, ඊට අනුබල දෙන ලදැයි දෙවන විත්තිකරුට ද එරෙහිව චෝදනා නඟා නීතිපතිවරයා විසින් මෙසේ නඩු පවරා තිබුණි.දූෂණයට ලක්වූ දැරිය මෙම අතවරය සිදුවූ දින පාසල් ගොස් පැමිණි බව ප්‍රකාශ කර ඇතත් එදින රජයේ නිවාඩු දිනයක් බව විත්තිකරුවන් වෙනුවෙන් පෙනී සිටි කණිෂ්ක වන්නිආරච්චි සහ විරාජ් ජයනෙත්ති මහත්වරු අධිකරණය හමුවේ කියා සිටියහ.අසල්වාසි තරුණයන් හා විවාහක පුද්ගලයන් සමඟ මෙම දැරිය පැවැත් වූ සම්බන්ධකම් පිළිබඳව පයාගල පොලිසියට කර ඇති පැමිණිලි පිළිබඳව ද විත්තියේ නීතිඥවරු අධිකරණයට කරුණු දක්වා සිටියහ.රජයේ නීතිඥ නයනා සෙනෙවිරත්න මහත්මිය මෙහිදී පැමිණිල්ල මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021818</link>
    <topic>මාරුවීම් ලද පාසල් ප්‍රධානීන්බලෙන් සිටියොත් වැඩ වරදී</topic>
    <author>ජීවනී පතිරණ</author>
    <content>බස්නාහිර පළාත් පාසල් ප්‍රධානීන් වෙනත් පාසල්වලට අනුයුක්ත කිරීමෙන් පසුවද කලින් සිටි පාසලේ රැඳී සිටීමට උත්සාහ ගනීනම් වහාම ඔවුන්ගේ සේවය අත්හිටවන ලෙස බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා සියලුම කලාප අධ්‍යාපන අධ්‍යක්ෂවරුන්ට නියෝග කොට තිබේ.එමෙන්ම විදුහල්පතිවරුන් විශ්‍රාම ගිය විට හෝ පාසලෙහි පරිපාලනය දුර්වල වූ අවස්ථාවල නියෝජ්‍ය විදුහල්පතිවරුන්ට විදුහල්පති තනතුරේ මින් ඉදිරියට වැඩභාර නොදෙන ලෙස ද රණතුංග මහතා උපදෙස් ලබා දී තිබේ.විශ්‍රාම යාමට තුන් මසකට පෙර විදුහල්පතිවරයා විසින් පළාත් අධ්‍යාපන ලේකම් කාර්යාලයට දැනුම් දියයුතු බව පෙන්වාදෙන අමාත්‍යවරයා, එම කාලය ඇතුළත පුරප්පාඩු වූ විදුහල්පති තනතුර පිරවීම සඳහා සම්මුඛ පරීක්ෂණ පවත්වා අවසන් කළ යුතු බවද දන්වා සිටී.පසුගිය කාල සීමාව තුළ බස්නාහිර පළාතේ පාසල් විදුහල්පතිවරුන් ස්ථාන මාරු ලබාගත් විට හෝ විශ්‍රාම ගිය විට පාසලේ නියෝජ්‍ය විදුහල්පතිවරුන් පාසල පාලනය කිරීම නිසා විවිධ සිද්ධීන් ඇතිවූ බැවින්, විෂය භාර අමාත්‍යවරයා ලෙස තමා මේ තීරණය ගත් බව ප්‍රසන්න රණතුංග මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021819</link>
    <topic>දකුණු කොළඹ ශික්ෂණ රෝහලේස්ථාවර වත්කම් පරිගණකයට</topic>
    <author>සන්ධ්‍යා කරුණාරත්න</author>
    <content>දකුණූ කොළඹ ශික්ෂණ රෝහලට අයත් ස්ථාවර වත්කම් පිළිබඳ තොරතුරු පරිගණකගත කර ඇතැයි රෝහලේ අධ්‍යක්ෂ වෛද්‍ය අනිල් ජාසිංහ මහතා ප්‍රකාශ කෙළේය.රෝහලට අයත් ඉඩම්, ගොඩනැඟිලි වාහන, වෛද්‍ය උපකරණ, ගෘහ භාණ්ඩ ඇතුළු වත්කම් 40,000 ක් පමණ මේ වනවිට පරිගණකගත කර ඇතැයිද අධ්‍යක්ෂවරයා පැවැසුවේය.රෝහල් කළමනාකරණ තීරණ ගැනීමට මෙම ක්‍රමය මගින් ඉතා පහසු වන අතර මේ ක්‍රමය සෙසු රෝහල්වලටද ආදර්ශයක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=n11021820</link>
    <topic>ජාතික නාට්‍ය උළෙලට අයැදුම්පත් බාර ගැනේ</topic>
    <author>ප්‍රාර්ථනා වීරසිංහ</author>
    <content>මෙවර ජාතික නාට්‍ය උළෙල සඳහා අයදුම්පත් බාරගැනීම දැන් ආරම්භ කර ඇත.නාට්‍ය උළෙල සඳහා අයදුම් කළ හැක්කේ 2010 ජනවාරි 01 වන දින සිට දෙසැම්බර් 31 වන දින දක්වා වේදිකාගත කරනු ලැබූ ස්වතන්ත්‍ර, පරිවර්තන හා අනුවර්තන සිංහල හා දෙමළ නාට්‍ය පමණි.සියලුම අයදුම්කරුවන් ජාතික නාට්‍ය අනුමණ්ඩලයේ ලේකම් විසින් නිකුත් කරනු ලබන අයදුම්පත් නිසි පරිදි සම්පූර්ණ කර මාර්තු 15 වැනි දිනට පෙර ලියාපදිංචි තැපෑලෙන් ලේකම්, ජාතික නාට්‍ය අනුමණ්ඩලය, 8 වැනි මහල, සෙත්සිරිපාය, බත්තරමුල්ල ලිපිනයට එවිය යුතුය. අදාළ අයදුම්පත හා ව්‍යවස්ථාව ඉහත ලිපිනයෙන් ලබා ගත හැකි අතර වැඩි විස්තර 2872385 දුරකථනයෙන් විමසිය හැකිය. සංස්කෘතික හා කලා කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ලංකා කලා මණ්ඩලය මෙය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102182</link>
    <topic>අඟුනොච්චිය මාතෘ සායන ගොඩනැඟිල්ලේඉදිකිරීම් ඉක්මන් කරන්නැයි ඉල්ලීම්</topic>
    <author>මැදවච්චිය සමූහ ජයසූරිය දිසානායක</author>
    <content>මයිලගස්වැව පිහිටි මැදවච්චිය ප්‍රාදේශීය සභාවට අයත් ගොඩනැඟිල්ලේ ළදරු හා මාතෘ සායන පැවැත්වීමට ඉඩ නොදීම නිසා මවුවරු දැඩි අපහසුතාවට පත්ව සිටිති.කිඩාගලේගම, සීප්පෑව, මයිලගස්වැව, අඟුනොච්චිය කරම්බන්කුලම ආදී ගම්වල එම සායන කටයුතු පවත්වාගෙන ගොස් ඇත්තේ මේ ගොඩනැගිල්ලේය.කිලෝමීටර් 3 – 4 ක පමණ දුර ගෙවා සායනයට පැමිණි ජනතාවට මේ නිසා කිලෝමීටර් 10 – 15 ක් පමණ දුරක් ගෙවා මැදවච්චිය නගරයට හෝ එසේ නැතහොත් පවුල් සෞඛ්‍ය සේවා නිලධාරිනිය විසින් දන්වන වෙනත් ස්ථානයකට යෑමට සිදුවී තිබේ.ප්‍රදේශයේ මවුවරු පත්ව ඇති අපහසුතාව ගැන අවධානය යොමු කළ ප්ලෑන් ශ්‍රී ලංකා ආයතනය අනුග්‍රහයෙන් අඟුනොච්චිය ගම්මානයේ නව සායන ගොඩනැඟිල්ලක් ඉදිකරමින් පවතියි.එහි ඉදිකිරීම් ඉතා කඩිනමින් නිමකර සායන පැවැත්වීම සඳහා ගොඩනැඟිල්ල විවෘත කරදෙන්නැයි අපහසුතාවට පත්ව සිටින මවුවරු අදාළ බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102181</link>
    <topic>සබරගමුවේ ලස්සන තැන් අටකසංචාරක ගම්මාන ඉදිවෙයි</topic>
    <author>රඹුක්කන සමූහ පත්මසේකර නිශ්ශංක</author>
    <content>සබරගමුව පළාතට පැමිණෙන සංචාරකයන්ගේ ප්‍රමාණය වාර්ෂිකව ලක්ෂ 7 දක්වා ඉහළ දැමීමට සබරගමුව පළාත් සභාව පියවර ගනී. ලෝක ප්‍රකට පින්නවල අලි සංරක්ෂණ මධ්‍යස්ථානය කේන්ද්‍ර කර ගනිමින් සහ පදවිගම්පල, හඳගිරිය, සිංහරාජ, කුඩව, රංචමඩම ප්‍රාග් ඓතිහාසික සුසානය, වවුල්පන – හිරිගල්ගුහාව, බතලේගල, ඉහළකෝට්ටේ උතුවන්කන්ද කේන්ද්‍ර කර ගනිමින් සංචාරක ගම්මාන 8 ක් සංචාරකයන් සඳහා නිරාවරණය කිරීමෙන් සංචාරක කර්මාන්තය ආශ්‍රිත ප්‍රජාවගේ ආදායම් උත්පාදනය හා සෘජු හා වක්‍ර රැකියා 2000 ක් ඇතිකිරීමට මේ වන විටත් සැලසුම් කර ඇත.සංචාරක ප්‍රචාරණ හා අලෙවි කරන වැඩසටහන යටතේ සංචාරක වෙබ් අඩවියක් නිර්මාණය කිරීම හා සංචාරක තොරතුරු මධ්‍යස්ථාන 6 ක් ස්ථාපනය කිරීමට පියවර ගෙන ඇත.මෙහි මූලික අරමුණ වී ඇත්තේ පළාතේ ජනතාවගේ ආදායම් තත්ත්වය ඉහළ නැංවීම සහ පළාත් දල දේශීය නිෂ්පාදිතයේ සංචාරක අංශයේ දායකත්වය සබරගමුව පළාත තුළ ඉහළ නැංවීමය.ඒ සඳහා සංචාරක ක්‍ෂේත්‍රයේ යටිතල පහසුකම් සහ උපකාරක සේවා සංවර්ධනය සඳහා ප්‍රවේශ මාර්ග කි. මී. 60 ක් වාහන හැසිරවීමේ අංගන 10 ක්, ජල හා සනීපාරක්ෂක ව්‍යාපෘති 20 ක් ඉදිකිරීමත් දේශීය නිෂ්පාදන හා අලෙවි කේන්ද්‍ර 15 ක් ඉදි කිරීමට කටයුතු යොදා ඇත.මේ අතර සංචාරක ව්‍යාපාරය ආශ්‍රිත මානව සම්පත් සංවර්ධනය හරහා රත්නපුර සංචාරක හෝටල් පාසලෙන් වසරකට 400 කට සංචාරක ක්ෂේත්‍ර ආශ්‍රිත රැකියා අවස්ථා ලබා ගැනීම සඳහා කෙටි කාලීන පුහුණු පාඨමාලා 18 ක් පවත්වනු ලැබේ. මේ ක්‍ෂේත්‍ර සඳහා 2010 වර්ෂයේ පළාත් සභාව රුපියල් මිලියන 77 පිරිවැය යොදා ඇති අතර ඉදිරි 2012 වර්ෂය වන විට රුපියල් මිලියන 203 ක් ආයෝජනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102183</link>
    <topic>වැල් පාලමේ ලෑලි දිරලා:ගමන අනතුරුදායකයි</topic>
    <author>අකුරැස්ස මධ්‍යම විශේෂ විජිත සල්ගාදු</author>
    <content>අකුරැස්ස මැතිවරණ කොට්ඨාසයේ පරදුව - තලගස්ස - තිබ්බොටුවාව යාකෙරෙමින්, නිල්වලා ගඟ හරහා වැටී ඇති වැල්පාලම මෙයට වසර 50කට පමණ ඉහතදී ඉදිවූවකි. එය දැන් මාස කිහිපයක සිට අභාවයට යමින් තිබේ.පාලම සඳහා යොදා ඇති ලෑලි පටි දිරා ගොසිනි. එසේම තැනින් තැන ලෑලි ගැලවී යාම නිසා අනතුරකට අත වනන තත්වයකට පත්ව තිබේ.අතුරලිය බල ප්‍රදේශයේ සිට, මාතර හා ගාල්ල යන ප්‍රධාන මාර්ගවලට පිවිසීම සඳහා භාවිතා කළ හැකි ඉතා කෙටි මාර්ගය මෙය වේ. දිනකට විශාල පිරිසක් මේ පාලම භාවිතා කරති. ගොඩපිටිය ජාතික පාසලට යන එන සිසුහුද මේ අතර වෙති.තල්ගස්ස ප්‍රදේශයේ පදිංචි තිළිණි කල්පනී මහත්මිය මෙසේ කීවාය.අපේ ගම් පැත්තේ පාසල් යන ළමයි බොහොම දෙනෙක් එගොඩ මෙගෙඩ වෙන්නේ මේ පාලමෙන් තමයි.දැන් කාලයක ඉඳල ගහල තිබුන ලෑලි පටි ගැලවිලා. දිරලා, ළමයි තනියෙන් යවන්න බයයි. වෙලාවට පාසලට යන්න ඕන නිසා ළමයි පාලමේ දුවගෙන යනවා. පාලම අමුණල තියෙන ඇණත් දිරල වගේ පේනවා. පාලම කඩා වැටෙයි කියල බය හිතෙනවා. පාලම හදලා දෙන්න කියලා බලධාරීන්ගෙන් ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102184</link>
    <topic>කුරුවිට කරාබු වගාවට රෝගයක්: දැනටමත් 25%ක් පමණ පැතිරිලා</topic>
    <author>සබරගමුව, ඌව පළාත් විශේෂ ඇහැලියගොඩ රංජන් මඩගම්මන</author>
    <content>කුරුවිට ප්‍රාදේශීය ලේකම් කොට්ඨාසයට අයත් ප්‍රදේශ කීපයකම කරාබු වගාවට වැළැදී ඇති සුවිශේෂී රෝගී තත්ත්වයක් හේතුවෙන් ගස් සම්පූර්ණයෙන් මැරී යමින් පවතින බව ක්‍ෂෙත්‍ර පරීක්‍ෂණවලින් සොයා ගෙන ඊට ප්‍රතිකර්ම යෙදීමේ වැඩසටහනක් අඛණ්ඩව ආරම්භ විය.ඇහැලියගොඩ ආපනයන කෘෂිකර්ම ව්‍යප්ති නිලධාරී ඒ. ඒ. වීරසිරි මහතාගේ මෙහෙයවීමෙන්, රත්නපුර දිස්ත්‍රික් අපනයන කෘෂිකර්ම සහකාර අධ්‍යක්‍ෂ කීර්තිවීරලාල් සමඟ රත්නපුර දිස්ත්‍රික් ව්‍යාප්ති නිලධාරීන් එක්ව ප්‍රතිකර්ම වැඩසටහන ක්‍රියාත්මක වුණි.කරාබු ගස්වල අතු කෙළවරසිට පත්‍ර හැලීගොස් සම්පූර්ණයෙන්ම ගස මැරීයාමට ලක්වේ. ප්‍රධාන කඳේ මී. මී. 2 - 3 ක විෂ්කම්භයකින් යුත් සිදුරු ඇතිවීම හා මැලියම් පිටතට ගලා ඒම, කඳ ඇතුලේ කුඩා කීටයන් සිටීම මේ රෝගී ලක්‍ෂණයි.එරත්න, ගඟබඩ, අඩවිකන්ද , බොරළුව, ලස්සකන්ද, විතාරණකන්ද, සූදාගල, ප්‍රදේශවල කරබුගස් විනාශ වීම හා ඉතිරිව ඇති අනෙකුත් ගස් බේරා ගැනීමට මෙම වැඩසටහන කඩිනමින් ක්‍රියාත්මක වේ. එරත්න ප්‍රදේශයේ පමණක් කරාබු ගස් 50000ක් පමණ ඇත. ඉන් 25% කටම මේ රෝගය ව්‍යාප්ත වී තිබේ.රෝගී අතු කපා ඉවත්කර පුළුස්සා දැමීම, පිළිල හටගත් අතු ඉවත්කිරීම, කරාබුගස්වල කඳ පොළොව මට්ටමේ සිට අඩි 3 - 4 ක් උසකින් අංශක 45ක් පමණ ඇළයට අඟල් 2 - 3 පමණ වඩු බුරුමයක ආධාරයෙන් සිඳුරු කර ( පෙතියෝන් ) කෘමිනාශක 1:1 අනුපාතයට ජලය මිශ්‍රකර සිදුරුවලට පුරවා, පසුව මැටි භාවිතකර ඒ සිදුරු වැසීම කළ යුතුය. දින 7 කින් නැවත කෘමිනාශකය ඒ ආකාරයෙන් යෙදීමෙන් කරාබු ගස් බේරාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102185</link>
    <topic>කටුගස්තොට-මාතලේ මාර්ගයේ නායයෑමේ අවදානමක් ඇති ස්ථාන 18ක්</topic>
    <author>මහනුවර දිසා සමූහ කේ. චන්ද්‍රරත්න</author>
    <content>කටුගස්තොට ඒ නවය මාර්ගය ඔස්සේ මාතලේ දක්වා මාර්ගයේ නායයාමේ අවදානමට ලක් වූ ස්ථාන දහ අටක් තිබේ.දිගින් දිගටම ඇදහැළෙන අධික වැසි නිසා මේ තත්ත්වය තවත් දරුණු වී ඇත. අවිධිමත් මිනිස් ක්‍රියාකාරකම්ද මේ සඳහා බලපා තිබේ. මාර්ග සංවර්ධන අධිකාරිය මේ තත්ත්වය අවම කිරීමට කිසියම් ක්‍රියාමාර්ගයක් ගැනීමද වැදගත් වේ. කටුගස්තොට පොලීසියේ රථවාහන අංශය මගින් මේ මාර්ගයේ පවතින අනතුරුදායක තත්ත්වය ගැන මධ්‍යම පළාත් මාර්ග සංවර්ධන අධිකාරිය දැනුවත් කර ඇත.නමුත් මේ අවදානම් තත්ත්වය මඟ හරවා ගන්න ස්ථිර වැඩපිළිවෙළක් ක්‍රියාත්මක වී නොමැත. වාහන හුවමාරු වීමේදී අත්විඳීන ගැටලු බොහෝ රියැදුරන්ට දැන් දැන් නුහුරු නුපුරුදු දෙයක් නොවේ.පළාත් මාර්ග සංවර්ධන අධිකාරිය වගේම, දේශපාලන අධිකාරියද මේ භයානක ගැටලුව දෙස අවධානය යොමුකර සාර්ථක විසැඳුමක් ලබාදීමට ක්‍රියා කරන්නේ නම් එය මහඟු කාර්යයකි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102186</link>
    <topic>දුම්බර ඓතිහාසික තොරතුරු ඇතුළත්මඩවල ‘ගිරි ලිපිය’</topic>
    <author>පන්විල සමූහ ටී. ජයවර්ධන</author>
    <content>කන්ද උඩරට දුම්බර ප්‍රදේශයේ ඓතිහාසික තොරතුරු රැසක් ආවරණය කර ගත හැකි වටිනා සෙල් ලිපියක් මහනුවර දිසාවේ මඩවල නගරය ආසන්නයේ ඇත.පුරා විද්‍යා දෙපාර්තමේන්තුව මගින් වටිනා පුරාවස්තුවක් වශයෙන් සංරක්ෂණය කර තිබෙන මෙය “මඩවල ගිරි ලිපිය” නමින් නම්කර ඇත.මහනුවර නගරයේ සිට වත්තේගම දක්වා දිවෙන මහා මාර්ගයේ මඩවල නගරයෙන් බැස මීටර් 500ක් පමණ අතුරු පාරක ගිය විට මේ ගිරි ලිපිය දක්නට හැකිය.පැරැණි රාජධානියකට අයත් දුම්බර ප්‍රදේශය ඓතිහාසික වටිනාකමෙන් ඉහළ තත්ත්වයක පැවැතියත් සනාථ කළ හැකි තොරතුරු ඇතුළත් මූලාශ්‍ර ඇත්තේ අල්ප වශයෙනි. එබැවින් මඩවල නම් ගිරි ලිපිය දුම්බර ප්‍රදේශයේ එවකට තොරතුරු හෙළිකර ගැනීමට හැකි වටිනාම පුරා වස්තුවකි.මේ ගිරි ලිපිය මගින් එම රාජධානි සමයේ උඩරට ප්‍රදේශයේ කෘෂිකාර්මික සමාජ, ආර්ථික කටයුතු ගැන හා භාෂා සාහිත්‍ය අක්ෂර වින්‍යාශයන් පිළිබඳවද කරුණු හදාරන අයට මහඟු මූලාශ්‍රයක් වේ.මුස්ලිම් ජනාවාසයක්ව පවතින මඩවල නම් ග්‍රාමීය ප්‍රදේශයක පිහිටි මෙම සෙල්ලිිපිය කරුණු හැදෑරීම විශ්වවිද්‍යාල හා පාසල් සිසුන්ටත් පුරා විද්‍යාත්මක මූලාශ්‍ර පිළිබඳ තොරතුරු ගවේෂණය කරන අයටත් ඉතා වැදගත්වන අතර එය තරමක අප්‍රකටව පැවැතීම නිසා මේ රටේ වටිනා ඓතිහාසික මූලාශ්‍රයක් වන මේ ගිරි ලිපිය හදාරා තොරතුරු ලබා ගැනීමට වැඩි දෙනකුට අවස්ථාව නොලැබීම බලවත් පාඩුවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102187</link>
    <topic>ගලේවෙල ආයුර්වේද බෙහෙත් ශාලාවකඩා වැටෙන්න ඔන්න මෙන්න</topic>
    <author>ඒ. ඒ. එල්. ඩයස් මාතලේ දිස්ත්‍රික් සමූහ</author>
    <content>මධ්‍යම පළාතේ සෞඛ්‍ය අමාත්‍යාංශය විසින් මීට වසර විස්සකට පමණ පෙර ආරම්භ කරන ලද ගලේවෙල ආයුර්වේද මධ්‍යම බෙහෙත් ශාලාවේ ගොඩනැඟිල්ල කිසිදු නඩත්තුවක් නොමැති බැවින් කඩා වැටීමට ආසන්නව ඇත.මෙම බෙහෙත් ශාලා ගොඩනැඟිල්ල පිළිසකර කිරීමට සහ අවශ්‍ය වෙනත් පහසුකම් සැපැයීමට අදාළ අංශ කිසිදු පියවරක් නොගැනීම පෙදෙස්වාසීන්ගේ අප්‍රසාදයට ලක්ව ඇත.ආයුර්වේද බෙහෙත් ශාලාව සඳහා යොදවා ඇත්තේ ද වෙනත් කාර්යයක් වෙනුවෙන් ඉදිකර අත්හැර දමන ලද ගොඩනැඟිල්ලකි.එදා මෙදා අතුරතුර මෙම ගොඩනැඟිල්ල කිසිදු පිළිසකර කිරීමක් කර නොමැත. දැනට මෙහි වහලය ද දිරාපත් වෙමින් පවතී. බෙහෙත් ශාලාවේ සේවා කටයුතු සඳහා අවශ්‍ය මූලික පහසුකම්වත් මෙහි නොමැත.රෝගීන් සඳහා වැසිකිළියක්වත් මෙහි ඉදිකර නොමැති බැවින් මෙහි දී රෝගීන් මහත් අපහසුතාවට පත්වන අවස්ථාද එමට ය.මෙහි වෛද්‍යවරු දෙදෙනකු සේවය කරන නමුත් ඔවුන් සඳහා කිසිදු නේවාසිත පහසුකමක් මෙතෙක් ලබා දී නොමැත. එබැවින් සිය කටයුතු සඳහා ඔවුනට පැමිණීමට සිදුව ඇත්තේ බොහෝදුර බැහැර පෙදෙස්වල සිට ය.එමෙන්ම මෙහි ඉදිකර ඇති ළිඳෙහි ජලය බීමට නුසුදුසු තත්ත්වයේ පවතින නිසා එම ළිඳ ද අතහැර දමා ඇත. එමෙන්ම මෙම ස්ථානය සඳහා කම්කරුවකුත් ලබා දී නොමැති බැවින් සම්පූර්ණ බෙහෙත් ශාලා පරිශ්‍රය වල් බිහි වී තිබේ.මෙම භුමියෙහි ආරම්භයේ දී ඉදිකළ වැව මේ වන විට සම්පූර්ණයෙන්ම අබලන්ව ඇති බැවින් රාත්‍රි කාලයේ මෙම ගොඩනැගිල්ලේ ඉදිරි කොටස යාචකයන්ගේ මෙන්ම වෙන්ත නීති විරෝධී ක්‍රියාවන්හි යෙදෙන පුද්ගලයන්ගේ කෙළිබිමක්ව ඇතැයිද පෙදෙස්වාසීහු පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102188</link>
    <topic>මාතර මහේස්ත්‍රාත් උසාවිය අසල අනතුරුදායක මාර ගසක්</topic>
    <author>ප්‍රියාන් ද සිල්වා මාතර ඩේලි නිව්ස් ක්‍රීඩා</author>
    <content>මාතර මහේස්ත්‍රාත් උසාවිය අසල මාර ගස අනතුරුදායක තත්ත්වයේ පවතී.අතු කඩා වැටීමෙන් උසාවි සංකීර්ණයට දෛනිකව පැමිණෙන සේවකයන්ට හා මහජනතාවට අනතුරක් සිදුවිය හැකිය. උසාවිය බාරයේ ඇති වාහන සහ වෙනත් ද්‍රව්‍ය විශාල ප්‍රමාණයක් ද මෙම ගස යට ඇත.පසුගිය වසරේ උසාවි සංකීර්ණයේ ඇති ඇහැටු ගසක අත්තක් කඩා වැටීමෙන් අසල ඇති සෞඛ්‍ය දෙපාර්තමේන්තුවේ ගොඩනැඟිලිවලට, තාප්පයකට සහ වාහනවලට හානි සිදු විය.විශාල හානියක් සිදු වීමට ප්‍රථම මෙම ගසේ සහ අවට අනෙක් ගස්වල අතු කප්පාදු කිරීමට පියවර ගන්නා ලෙස ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r1102189</link>
    <topic>කඳාන නෑදුරුපිටිය ඉපැරැණිපත්තිනි දෙවොල ගරා වැටිලා</topic>
    <author>ජා - ඇළ මධ්‍යම - ලෙස්ලි පෙරේරා</author>
    <content>ඉපැරැණි දේවාලයක් වන කඳාන නෑදුරුපිටිය පත්තිනි දේවාලය අද නොයෙක් හේතු මත ඉතාමත් අබලන් ගරාවැටුණු තත්ත්වයක පවතී.දේශීය සංස්කෘතිය විදහාපාන මෙවැනි පැරැණි දේවාල නවීකරණය කර මතුපරම්පරාවකට දැක බලා ගැනීමට සැලස්වීම වගකිව යුත්තන්ගේ වගකීමකි. සංස්කෘතික වටිනාකමින් යුත් මේ දේවාලයේ වත්මන් වගතුග සොයා කරන ලද ගවේෂණ චාරිකාවකදී ඓතිහාසික තොරතුරු රැසක් සොයා ගත හැකි විය.දේවාල පරිසරය ශාන්තය. එහි නිහඬතාව රජ කරමින් තිබුණි.එහි කපු මහතා දේවාලය පිළිබඳ විස්තර මෙසේ පැවැසීය.මම, මැල්ලව ආරච්චිගේ දොන් ජයරත්න, දේවාලයේ ප්‍රධාන කපුමහත්තයා ලෙසින් සියලුම වැඩ කටයුතු කෙරෙන්නෙ මගෙන්. මේ දේවාලය ලංකාවේ පැරැණිම දේවාලයකි. මේ ස්ථානයට වසර 1,000 ක එපිට පත්තිනි මෑණියන් ජීවමානව වැඩම කර ඇති බව මුඛපරම්පරාගත කතාවලින් කියවෙනවා. නෑදුරුපිටිය නාමය මේ ගමට හැඳිලා තිබෙන්නේ, ජනප්‍රවාදයක් මුල් කර ගෙනයි.පත්තිනි මෑණියන් මෙතනට වැඩම කර සිටියදී දෙවොල් දෙයියො මුහුදින් ඇවිත් ගොඩ බසින නැව් දැක ඇති නිසා “නැව් දුටුපිටිය” තමයි පසු කාලයේ නෑදුරුපිටිය යන නමින් ප්‍රචලිත වූයේ.මේ දේවාලයේ භක්ති ප්‍රණාමය වැඩිදියුණු කරන, දේවාලය මැද පිහිටි දේවාලය වටේටම අතු පතර විහිදී සිසිලස - සෙවණ දනවන මේ බෝ රුකට වසර 900 - 1000 ක් වෙන බැව් පැවසෙනවා. මේ බෝගස ඉතාමත් කුඩා අවදියේදී පත්තිනි මෑණියන් ගේ පා සලඹ වටේට දමා තිබූ නිසා මේ බෝ රුක මුලක් නොපෙනෙන ආකාරයට ඉතා අලංකාරයට වැඩිලා තියෙනවා.දේවාලය වටවී ඇති මුතුරාජ වෙල්යාය ගැනත් යමක් කිව යුතුයි. අතීතයේ කෝට්ටේ යුගය වගේම එක, එක ඇමැතිවරුන් නොයෙක් ප්‍රදේශවලට පත් කරල තිබුණා.  මේ මුතුරාජ වෙල් යාය මධ්‍යයේ දේවාලයට නුදුරින් “තනි කැටය” නමින් ප්‍රචලිත ස්ථානයේ රාජ මාලිගාවක් තිබිල තියෙනවා. මෙහි රජ පොකුණේ රජ බිසොව රත්තරං කළයකින් දිය නාන කොට හිරු එළිය වැටිලා. එක ප්‍රදේශයක එළිය වැටුණළු. ඉතින් කළේ එළිය වැටුණ නිසා මේ දේවාලයට අල්ලපු ගම අදටත් හඳුන්වන්නේ කළඑලිය කියලයි.පරැණි රජ දවස මුතු වැනි සහල් නිපදවූ මුතුරාජ වෙල් යායට යාබඳව ප්‍රදේශ පාලනය කළ රජ දරුවකු රෝපණය කර ඇතැයි කියන වසර 1000 කට අධික ඉතිහාසයක් තියන බෝධියක් ආශ්‍රිත පත්තිනි ශ්‍රී විෂ්ණු කතරගම ප්‍රමුඛ දෙව්වරුන් වෙනුවෙන් වෙන් වෙන්ව පැවැති කැපකර ඇති සිද්ධස්ථාන දැන් ගරාවැටෙමින් පවතින අතර වසර 10 ක කාලයක් තිස්සේ මෙහි නානුමුර උත්සවයද පැවැත්වීමට ක්‍රමයක් නැත.මේ පත්තිනි දේවාලය බැතිමතුන් වෙනුවෙන් අලුත් වැඩියා කර දීමට වගකිව යුතු බලධාරීන් පියවරක් ගන්නේ නම් ඒ අපේ පුරාණ සංස්කෘතිය නඟා සිටුවීමට ගන්න යහපත් ප්‍රතිචාරයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r11021810</link>
    <topic>මීගොඩ ගොවි ගැටලු ගැන අවධානයක් නෑ</topic>
    <author>මීගොඩ සමූහ ඩබ්ලිව්.ඩී.ජයතිස්ස</author>
    <content>මීගොඩ, වටරැක දකුණ ගොවි සංවිධානය යටතේ වගා කැරෙන කුඹුරුවල පවතින ගැටලු පිළිබඳ ව අදාළ බලධාරීන් දැනුවත් කළත්, ඊට නිසි විසඳුමක් මෙතෙක් ලබා නොදීම පිළිබඳ ව එම ගොවි සංවිධානය කණගාටුව පළ කරයි.කුඹුරුවල පැති බැමි, ට්‍රැක්ටර් බැමි, අමුණු කැඩී බිඳී ගොස් ඇති අතර, වගා කන්නවල දී තාවකාලික පියවර ගත් නමුදු, වැසි කාලයේ දී ගොවීන් දැඩි පීඩාවට ලක් වන බව ගොවීහු පෙන්වා දෙති. මේ තත්ත්වය තවත් ඉදිරියට පැවතිය හොත් එම කුඹුරු වගාවන් අත්හැර දැමීමට ගොවීන්ට සිදුවන බව ඔවුහු තවදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r11021811</link>
    <topic>කඩුවෙල - හෝමාගමබස් ධාවනය හිතුමතේට</topic>
    <author>කඩුවෙල සමූහ - සමන්ති මිරියගල්ල</author>
    <content>ශීඝ්‍ර සංවර්ධනයකට නතුවෙමින් පවතින කඩුවෙල කොට්ඨාසයේ කොළඹ පිටත වටරවුම් මාර්ගය පවා ඉදිවෙමින් පවතිද්දී, 698 කඩුවෙල - හෝමාගම මාර්ගයේ බස් රථ ධාවනය පිළිබඳව මගීන් පසුවන්නේ කනස්සල්ලෙනි.බස් රථ හිඟකම, කලට වේලාවට ධාවනය නොවීම හා ලංගම බස් රථ අඩුකම යන ගැටලුවලින් මගීන් පීඩිතව සිටින්නේ වසර ගණනාවක සිටය. පවතින දුෂ්කරතාව පිළිබඳව ප්‍රදේශවාසීහු විවිධ මත පළකරති.එම්. ධර්මසේන මහතා - 1970 වර්ෂයේදී 698, කඩුවෙල - හෝමාගම මාර්ගය වෙනුවෙන් ලංකා ගමනා ගමන මණ්ඩලය බස් රථ 3 ක් ලබා දුන්නා. ක්‍රම ක්‍රමයෙන් එක බස් රථයකට සීමා වුණා. පෞද්ගලික බස් රථ හිමියන්ගේ බලපෑමෙන් එම බස් රථයත් නැතුව ගියා. පෞද්ගලික බස් රථ ධාවනය කරන්නේ ඒ අයගේ හිතූ මනාපයට. හවස හය හත වෙනකොට හෝමාගම ගමනාන්තය දක්වා බස් රථ ගමන් කරන්නෙ නෑ. කඩුවෙලින් හා හෝමාගමින් පටන් ගන්නා බස් රථ මුල්ලේගම දක්වා පමණයි ගමන් කරන්නේ. රැකියාවල නිරත අය, පාසල් දරුවන් මේ ප්‍රශ්නයන්ගෙන් පීඩාවට පත්වෙලා.මනෝජි නිසංසලා - උදේ 6.10 ට බස් එකක් ආවට පස්සේ නැවත එන්නේ 6.40 ට. ලංගම බස් වැඩ කරන්නේ සෙනඟ නැති වෙලාවට. පෞද්ගලික බස් රථවල රියැදුරු හා කොන්දොස්තරවරු මගීන්ට කතා කරන්නවත් දන්නේ නෑ. සේවයට වෙලාවට යන්න ක්‍රමයක් නැති නිසා හුඟක් දවස්වලට රාජකාරියට යන්නේ වරුවක් ප්‍රමාද වෙලා.ආනන්ද ජයතිස්ස - 698 හෝමාගම, කඩුවෙල පාරේ බස් රථවලට නියමිත කාලසටහනක් නැහැ. ඉරිදට සහ පෝය දිනවලට බස් රථ ඇත්තේම නැහැ. අපි මේ අපහසුතාවයන්ට ලක්වෙලා ඉන්නේ වසර ගණනාවක සිටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r11021812</link>
    <topic>පරදුව ගමට උප තැපැල්කාර්යාලයක් නෑ</topic>
    <author>වාද්දුව සමූහ එස්. ආර්. පියදාස</author>
    <content>ජාතික සවිය – ගම නැඟුම ව්‍යාපෘතිය යටතේ ආදර්ශ ගම්මානයක් වශයෙන් සංවර්ධනය කළ කළුතර ප්‍රාදේශීය ලේකම් කොට්ඨාසයේ පරදූව ගම්මානයට උප තැපැල් කාර්යාලයක් නොමැතිකමින් ප්‍රදේශවාසීහු අසීරුවට පත්ව සිටිති.පරදූව ගම්මානයට ආසන්නව ඇති කළපුගම ගම්මානයේ උප තැපැල් කාර්යාලයක් ඇතත් එයද ක්‍රියාත්මක වන්නේ කළපුගම සිට කිලෝමීටර් තුනක් පමණ ඈතින් පිහිටි විනාපිටිය නැමැති ප්‍රදේශයේ බැවින් පරදුව ආදර්ශ ගම්මානයේ ජනතාවට උප තැපැල් කාර්යාලයක් නොමැති වීමේ අඩුව බෙහෙවින් බලපා ඇත.මේ නිසා මහජන ආධාර ලබාගන්නා දිළිඳු අයට සහ වියපත් අයට විවිධ දුෂ්කරතා වලට මුහුණ දීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r11021813</link>
    <topic>‘දැයට කිරුළ’ට සමගාමීවබිබිලේ පැණි දොඩම් වගා කෙරේ</topic>
    <author>ඌව පළාත් සමූහ – මාපා බණ්ඩාර</author>
    <content>”දැයට කිරුළ” වැඩසටහනට සමගාමීව බිබිල, මැදගම ප්‍රාදේශීය ලේකම් කොට්ඨාසවල අක්කර 200ක පැණි දොඩම් වගා කරන බව බිබිල දිස්ත්‍රික් ගොවි පුහුණු මධ්‍යස්ථානයේ කළමනාකරු ජිනසේන හරිස්චන්ද්‍ර මහතා පැවසීය.බිබිලේ ස්වීටි නමින් හඳුන්වන පැණි දොඩම් පැළ 50%ක සහනාධාර යටතේ ලබාදීමට නියමිතය.දොඩම් වගාව පිළිබඳව උපදෙස් නොමිලේ ලබාදීමට ද එම ආයතනය කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r11021814</link>
    <topic>මාතර මූලික රෝහලේසේවක හිඟය උග්‍රයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර මූලික රෝහලේ කම්කරු ශ්‍රේණියේ සේවකයන් 50කට වැඩි පිරිසක හිඟයක් පවතින බව රෝහල් ආරංචි මාර්ග පවසයි. කම්කරු ශ්‍රේණියේ කටයුතු කළ 65ක පිරිසකගෙන් 60 දෙනකු මාස තුනක උපස්ථායක පුහුණුවට ගොස් තිබෙන අතර ඒ වෙනුවට ලබාදී ඇති කම්කරුවන් 60 දෙනාද රෝහලේ අලුතින් ඇති කර තිබෙන අංශවලට යොමු කිරීම නිසා මෙම හිඟය තවදුරටත් පවතින බව හෙළිවේ.දිවයිනේ වෙනත් මූලික රෝහල් වල පවිත්‍රතා කටයුතු පෞද්ගලික අංශයට දී තිබියදී මෙම රෝහලේ පවිත්‍රතා කටයුතු පෞද්ගලික අංශයට පැවරීමට සෞඛ්‍ය අමාත්‍යාංශය පියවර නොගෙනීම නිසා තත්ත්වය තවත් බරපතළ වීමෙන් රෝහලේ දෛනික කටයුතුවලට බාධා පැමිණ ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=r11021815</link>
    <topic>තෙල්දෙණිය ලංගම බස්සේවා පහක් අතිහිටුවයි</topic>
    <author>කරල්ලියද්ද සමූහ</author>
    <content>අධික වර්ෂාව නිසා මාර්ගවලට දැඩි ලෙස හානි වීම හේතුවෙන් තෙල්දෙණිය ශ්‍රී ලංගම ඩිපෝව බස් සේවා පහක් අතිහිටුවනු ලැබීය.තෙල්දෙණිය නගරයේ සිට උඩදුම්බර හරහා කළුගල දක්වා, තෙල්දෙණිය සිට මගාවෙල, ගාමඩුගල්ල යන බස් සේවාවන් තුන හා තෙල්දෙණිය සිට හුන්නස්ගිරිය හරහා ලූල්වත්ත දක්වා ධාවනය වූ බස් සේවය හා තෙල්දෙණිය සිට හුන්නස්ගිරිය හරහා ඔමරබැද්ද දක්වා යන බස් සේවා මෙලෙස අත්හිටුවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102181_1</link>
    <topic>ලෝක ක්‍රිකට් ගම්මානයට සුන්දරම රාත්‍රිය උදාවෙයි</topic>
    <author>ප්‍රින්ස් ගුණසේකර බංග්ලා දේශයේ ඩකා නුවර සිට...</author>
    <content>සමස්ත ලෝකයම වසර 4 කට වරක් ක්‍රිකට් ගම්මානයක් බවට පත්කරන සුන්දර ක්‍රිකට් සැණකෙළියේ මහා මංගල්‍යය ඊයේ රාත්‍රියේ බංග්ලාදේශයේ බංගබන්ධු ක්‍රීඩාංගණයේදී අතිඋත්කර්ෂවත් ලෙස ආරම්භ වුණි.රටවල් 14ක් තරග වදින මෙවර ලෝක කුසලාන තරගාවලියේ බංග්ලාදේශ අගමැතිනි ෂීක් ගසීතා මහත්මියගේ ප්‍රධානත්වයෙන් ආරම්භ වුණි.බංග්ලාදේශ ක්‍රීඩා ඉතිහාසයේ වර්ණවත්ම රාත්‍රිය ලෙස එරට වැසියන්ගේ ප්‍රසාදයට පත්වූ සමාරම්භක උළෙල දැකබලා ගැනීමට පේ‍්‍රක්ෂකයින් 36000 ක් බංගබන්ධු ක්‍රීඩාංගණයට එක්වී සිටියහ.එමෙන්ම දහස් සංඛ්‍යාත පිරිසක් ක්‍රීඩාංගණයට ඇතුල්වීමට උත්සාහ දැරුවද සුන්දර රාත්‍රියේ අත්දැකීම දැකබලා ගැනීමට නොහැකිව ආපසු හැරී යනු දක්නට ලැබුණි.බංග්ලාදේශයට ආවේණික පොදු ජනතාවගේ වාහනය ලෙස සැලකෙන රික්ෂෝ කරත්තවල නැගි ලෝක ක්‍රිකට් නායකයින් ක්‍රීඩා පිටියට පිවිසෙද්දි බංග්ලාදේශ ජනතාව සිය උණුසුම් ප්‍රතිචාර දැක්වූහ.තම මිතුරු ක්‍රිකට් නායකයින් රික්ෂෝ කරත්තවලින් ගමන් කිරීමෙන් අනතුරුව මෙවර සත්කාරක රටවල නායකයින් වන සංගා, දෝනි හා ෂකිමුල් ගමන් ගත්හ.ක්‍රිකට් තරගාවලියේ නිල ලාංඡනය වූ අප්පු ලෙස නම් කළ ඇත් පැටවාගේ අනුරුව සමාරම්භක උළෙලට ගාම්භීරත්වයක් එක් කළේය.1982 නවදිල්ලිනුවර පැවැති ආසියානු ක්‍රීඩා උළෙලේ දී මේ ඇත්පැටවාගේ අනුරුව යොදා තිබුණි.බංග්ලාදේශය, ඉන්දියාව ශ්‍රී ලංකාවේ සංස්කෘතිකාංග මුසුවු නැටුම් ගැයුම් වැයුම් උළෙලට අර්ථ සැපයූහ.භාතිය - සන්තුෂ්භාතිය - සන්තුෂ් ලොව ප්‍රකට ගායක ගායිකාවන් අතරට “මනුෂත් ලොවේ” ජනප්‍රිය ගීතය ගායනා කිරීමට එක්වූ අතර කැනඩාවේ සුපිරි පොප් ගායක බ්‍රයන් ඇඩම්ස්, බංග්ලාදේශ ගීත කෝකිලා පාර්ලිමේන්තු මන්ත්‍රිනී මුන්ටාස් හා රූප් ලයිලා ද ගායනයෙන් රස මනස පුබුදුවාලූහ. විස්ක්‍රාෆ්ට් ආයතනයේ නිර්මාණ පෙළ ගැස්ම තව තවත් ඒකාලෝක වූයේ විචිත්‍ර මල්වෙඩි වරුසාවකිනි.බංග්ලාදේශ අගමැතිනි ෂීක් හසීනා මහත්මිය පැවැසුවේ එරට නිදහස හිමිකරගත් පෙබරවාරි මාසයේ ලෝක සූරතාවලියේ සමාරම්භක උළෙල පැවැත්වීමට හැකිවීම නිදහස් සටනේ පුරෝගාමියා වු ෂෙයික් මුජිබර් රහ්මාන් වීරයාට උපහාර පිදීමක් ලෙස සලකන බවය.ශ්‍රී ලංකාවේ සූදානමසමාරම්භක උළෙලට පෙර “ෂෙරටන් හෝටලයේ” පැවැති මාධ්‍ය හමුවේදී ශ්‍රී ලංකා ක්‍රිකට් නායක කුමාර සංගක්කාර පැවැසුවේ ලෝක කුසලානය දිනා ගැනීමට තම කණ්ඩායම හොඳ සූදානමකින් පසුවන බවයි. 500 කට අධික මාධ්‍යවේදීන් හමුවේ සංගක්කාර පැවැසුවේ ආසියානු කලාපයේ මෙවර තරගාවලිය පැවැත්වීම ආසියානු රටවලට තරමක වාසිසහගත වනු ඇති බවය. “අර්ධ අවසන් පූර්ව වටයට පැමිණි පසු අපට තවත් හොඳ තරග 2කට මුහුණදීමට සිදුවෙනා. සුරතාව දිනාගන්න නම් මුලසිටම ජයග්‍රහණ වැදගත් බව සංගක්කාර පැවැසීය.මෙවර ලෝක කුසලාන තරගාවලිය පවත්වන තරග සැලසුම හොඳින් නිර්මාණය කර ඇතැයි ඉන්දීය ක්‍රිකට් නායක මහේන්ද්‍ර සිං දෝනි පැවැසීය. මුල් තරග කිහිපය පරාජය වී පහළට වැටෙන කණ්ඩායම් ඊළඟ තරගවල ජය ලබාගත හොත් ඉදිරියට යාහැකි තත්ත්වයක් තරග කාලසටහන අනුව තියෙනවා” දෝනි පැවැසීය. වත්මන් ලෝක සූර ක්‍රිකට් නායක රිකී පොන්ටින් පැවැසුවේ නිමාවූ පුහුණු තරග දෙකම පරාජය වීම ගැන කණස්සල්ලක් නොමැති බවය.“අපි ඉන්දියාවට ඇවිත් දවස් 2යි. ආසියාවේ තත්ත්වයට හුරුවෙන්න තවම බැරිවුණා. අමතක කරන්න එපා. අපි ආසියාවේදී එක්දින තරගාවලි දිනලා තියෙනවා. 4වෙනි වරටත් ලෝක කුසලානය ගෙනියන්න උත්සාහ කරනවා. හැබැයි ඒක තරමක අභියෝගයක් වේවි”, පොන්ටින් ප්‍රකාශ කළේය. පසුගිය ලෝක තරගාවලියට එක්වු වෝන්, මැග්‍රා හා ගිල්ක්‍රිස්ට් නොමැතිවීම අවාසියක් බවද හෙතෙම වැඩිදුරටත් පැවැසීය.අක්තාර් දඩ කයිපාකිස්තාන පිල නවාතැන්ගෙන සිටින හෝටලයට ෂොහිබ් අක්තාර් හා වේගපන්දු යවන වහාබ් රාසා රාත්‍රියේ ප්‍රමාද වී පැමිණීම පිළිබඳ ඇමෙරිකානු ඩොලර් 42ක (බංග්ලාදේශ ටකා 3000ක) දඩයක් ගෙවීමට සිදුව ඇත. මේ දෙදෙනා පෞද්ගලික ආරාධනාවක් මත රාත්‍රී භෝජන සංග්‍රහයකට සහභාගිවීම හේතුවෙන් ප්‍රමාද වී හෝටලයට පැමිණ තිබේ.මේ අතර පාකිස්තානය හා බංග්ලාදේශය අතර නිමාවූ පුහුණු තරගයේදී පාකිස්තානයේ අක්තාර්, අක්මාල් හා උමාබුල් තහනම් උත්තේජක පරීක්ෂණයට ලක්කෙරුණි.ඒ මේ තරගයේදී පළමු තහනම් උත්තේජක පරීක්ෂණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102181</link>
    <topic>10වැනි ලෝක කි‍්‍රකට් කිරුළට පොරවදින්නයි මේ සූදානම...</topic>
    <author/>
    <content>10 වැනි ලෝක කුසලාන ක්‍රිකට් තරගමාලාවේ සමාරම්භක උළෙල සඳහා බංග්ලාදේශයට ගිය කණ්ඩායම් 14 නායකයන් පසුපෙළ (වමේ සිට) එල්ටන් චිගම්බුරා (සිම්බාබ්වේ), ඩැනියෙල් වෙටෝරි (නවසීලන්තය), ෂහීඩ් අෆ්රිඩි (පකිස්තානය), මහේන්ද්‍ර සිං දෝනි (ඉන්දියාව), ග්‍රෙහැම් ස්මිත් (දකුණු අපි‍්‍රකාව), ඇන්ඩෲ ස්ට්‍රෝස් (එංගලන්තය), ඩැරන් සැමි (කොදෙව් පිල), ඉදිරිපෙළ වමේ සිට - ආශිස් බගායි (කැනඩාව), පීටර් බොරන් (නෙදර්ලන්තය), කුමාර් සංගක්කාර (ශ්‍රී ලංකාව), රිකී පොන්ටින් ඔස්ට්‍රේලියාව), ෂකීබ් අල් හසන් (බංග්ලාදේශය), ජිමී කමෙන්ඩේ (කෙන්යාව) සහ විලියම් පෝටර්ෆීල්ඩ් (අයර්ලන්තය).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102182</link>
    <topic>සිංහ පැටව් දෙරණේ ක්‍රිකට් ගීතය එළිදැක්වීම.</topic>
    <author/>
    <content>ශ්‍රී ලංකා ක්‍රිකට් කණ්ඩායමට දෙවන වරටත් ලෝක කුසලානය දිනා ගැනීමට හැකිවේවා! යි ප්‍රාර්ථනය කරමින් සිංහ පැටව් දෙරණේ නමින් ක්‍රිකට් ගීතයක් එළිදැක්වීම පසුගියදා පැලවත්තේ බෑන්ක් හිල් ක්‍රීඩා සංකීර්ණයේදී සිදු කෙරුණි. ගීතය ඇතුළත් සී.ඩී. තැටිය මෙහිදී ශ්‍රී ලංකා පිලේ උප නායක මහේල ජයවර්ධන වෙත දෙරණ කණ්ඩායමේ විශාරද නිමල් දිසානායක සහ බුද්ධික කුරුප්පුආරච්චි පිළිගැන්වූ අයුරු. ෂොහාන් වීරසිංහ, ලලිත් ප්‍රනාන්දු, ඍදි ප්‍රභා, උපාලි රත්නතිලක යන කලාකරුවන් ගායනයෙන් එක්වූ මෙහි ගීත රචනය විශාරද නිමල් දිසානායක හා බුද්ධික කුරුප්පු ආරච්චිගෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102183</link>
    <topic>ඉන්දියාවට ලකුණු 117ක ජයක්</topic>
    <author/>
    <content>ඉන්දියාව සහ නවසීලන්තය අතර චෙන්නායි නුවර පැවැති පුහුණු තරගයෙන් ලකුණු 117ක ජයක් හිමිකර ගැනීමට ඉන්දියාව සමත් විය.පළමුව පන්දුවට පහර දුන් ඉන්දීය පිල කඩුලු 4කට රැස් කළ ලකුණු සංඛ්‍යාව 360 කි. වේගවත් පිතිහරඹයක යෙදුණු නායක මහේන්ද්‍ර සිං දෝනි පන්දු 64 කදී නොදැවී ලකුණු 108 ක් රැස් කිරීමට සමත් විය. ඊට හතරේ පහර 11 ක් සහ හයේ පහර 3ක් ඇතුළත් විය.ඊට අමතරව ගෞතම් ගම්භීර් ලකුණු 89 ක් ද, විරාත් කෝලි ලකුණු 59 ක් ද, සුරේෂ් රයිනා ලකුණු 50 ක් ද ලබා ගත්හ. පන්දු යැවීමේ දී ටිම් සෞතී හා ජෙකොබ් ඕරාම් කඩුලු 2 බැගින් දවාලූ හ.පිළිතුරු ඉනිම ක්‍රීඩා කළ නවසීලන්තය ඕවර 43.1 කදී ලකුණු 243 කට දැවී ගියේ ය. බ්‍රයන් මැකලම් ලකුණු 58 ක් ලබා ගත්තේ ය. ආශිෂ් නේරා, බර්බජන් සිං, පයුෂ් චවුලා සහ යුවරාජ් සිං අතර කඩුලු 2 බැගින් බෙදී ගියේ ය.එංගලන්තය ලකුණු 16කින් ජය ගනීකැනඩාව සමඟ ඩැකා නුවර පැවැති පුහුණු තරගයෙන් ලකුණු 16ක ජයක් අත්කර ගැනීමට එංගලන්තය සමත් විය. එංගලන්තය ලබා දුන් ලකුණු 244 ක ඉලක්කය හඹා ගිය කැනඩාව ජයග්‍රහණය පෙනි පෙනී තිබියදී ලකුණු 227 කට දැවී ගියේ ඉනිම නිමාවීමට ඕවර 3 කුත් පන්දු 5 ක් ඉතිරිව තිබිය දීය. කැනඩා පිලේ රිස්වාන් චීමා සුපිරි පිතිහරඹයක නිරතවෙමින් ලකුණු 93 ක් රැස් කිරීමට සමත් විය.පන්දු 71 කට මුහුණ දුන් චීමා හතරේ පහර 10 ක් සහ හයේ පහර 5 ක් එල්ල කළේ ය. කැනඩා පිලට දැඩි තර්ජනයක් වූයේ ස්ටුවර්ට් බ්‍රෝඩ් ගේ පන්දු යැවීම ය. ඔහු ලකුණු 37 කට කඩුලු 5 ක් දවාලමින් එංගලන්තයේ ගෞරවය රැක දීමට සමත් විය.එංගලන්තය වෙනුවෙන් මැව් පි‍්‍රයර් ලකුණු 78 ක් රැස් කළ අතර ජොනතන් ට්‍රෝට් ලැබූ ලකුණු සංඛ්‍යාව 57 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102184</link>
    <topic>ක්‍රීඩාවෙන් සමුගත් රොනල්ඩෝට නව තනතුරක්</topic>
    <author/>
    <content>පාපන්දු ක්‍රීඩාවෙන් සමුගත් බ්‍රසීලයේ විශිෂ්ට පාපන්දු ක්‍රීඩක රොනල්ඩෝ බ්‍රසීලය සත්කාරකත්වය දරන 2014 ලෝක පාපන්දු තරගමාලාවේ සම්බන්ධීකාරක තනතුරට පත් කර තිබේ.බ්‍රසීලයේ සාඕ පොලෝ නුවර ක්‍රීඩාංගණයේ පැවැති උත්සවයක දී සාඕ පෝලෝ ආණ්ඩුකාර ජෙරල්ඩෝ ඇල්ක්මින් විසින් රොනල්ඩෝට නව තනතුර පිරිනමනු ලැබුවේය.බ්‍රසීලයේ පාපන්දු ක්‍රීඩාවට කළ මෙහෙය වෙනුවෙන් පදක්කමක් පිරිනැමීමට ද ආණ්ඩුකාරවරයා කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102185</link>
    <topic>ලාන්ස් ආම්ස්ට්‍රෝං පාපැදි පිටියෙන් සමුගනී</topic>
    <author>ටෙක්සාස් (ඒ.එෆ්.පී)</author>
    <content>සත් වතාවක් ප්‍රංශ සවාරිය ජයගත් 39 හැවිරිදි ලාන්ස් ආම්ස්ට්‍රෝං වෘත්තීමය පාපැදි ක්‍රීඩාවෙන් සමුගන්නා බව පසුගියදා නිවේදනය කළේය.“මගේ පවුලේ සාමාජිකයන් සමඟ වැඩි කාලයක් ගත කිරීමේ අරමුණෙන් වෘත්තීමය පාපැදි දිවියට සමු දීමට මම තීරණය කළා. ඒ වගේම මගේ පළමුවැනි අංශ කිරුළ ජය ගැනීමට පෙර පිළිකා රෝගය හා සටන් කිරීමෙන් පසුව මා විසින් ආරම්භ කළ සුබසාධන ව්‍යාපාරයට වැඩිපුර කාලය යොමුකිරීමටත් මට අවශ්‍යයි.” නිවේදනයක් නිකුත් කරමින් ආම්ස්ට්‍රෝං ප්‍රකාශ කළේය.“මගේ දරුවන් පස්දෙනාගේ අනාගත අභිවෘද්ධිය වෙනුවෙන් කැපවීමට දැන් කාලය එළැඹිලා” ඔහු වැඩිදුරටත් සඳහන් කළේය.මීට පෙර 2005 වසරේදී ප්‍රංශ සවාරියෙන් අනතුරුව පැවැති තරග පිටියෙන් සමුගත් ආම්ස්ට්‍රෝං නැවත 2009 වසරේදී ප්‍රංශ සවාරියට එක්වෙමින් ක්‍රීඩාවට අවතීර්ණ විය. ඒ වසරේ ප්‍රංශ සවාරියේදී ඔහුට හිමවූයේ තුන්වැනි ස්ථානයයි.මෙවර ඔහුගේ සමුගැනීම ප්‍රකාශයට පත්වූයේ කැලිෆෝනියා පාපැදි සවාරියට තරග කිරීමට අපොහොසත්වීමෙන් අනතුරුවය.අමෙරිකානු තහනම් උත්තේජන විරෝධී ඒජන්සිය මගින් පවත්වමින් සිටින ආම්ස්ට්‍රෝංගේ තහනම් උත්තේජන භාවිතා කිරීමේ පරීක්ෂණ කටයුතු නිමාවට පත් නොවීමේ හේතුවෙන් කැලිෆෝනියා සවාරියට එක්වීමට ඔහුට නොහැකි විය.“පාපැදි පිටියේ ඔහුගේ දායකත්වය අති විශිෂ්ටය. ජගත් පාපැදි සම්මේලනයේ සභාපති පැට් මැංකායිඩ් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102186</link>
    <topic>තිලංක-ක්‍රීතිහා සම්මාන දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිසා මලල ක්‍රීඩා සංගමයේ සංවිධානයෙන් තෙවැනි වරටත් පැවති මාතලේ දිසා මලල ක්‍රීඩා විශිෂ්ටතා සම්මාන උළෙලේදී මාතලේ දිසාවේ දක්ෂතම මලල ක්‍රීඩකයා ලෙස ක්‍රිස්තුදේව ජාතික පාසලේ තිලංක ඉමේෂ් කුමාර සහ දක්ෂතම මලල ක්‍රීඩිකාව ලෙස සාන්ත තෝමස් බාලිකා විදුහලේ ක්‍රිතිහා රත්නේෂ්වරන් සම්මාන ලැබූහ.මෙම සම්මාන ප්‍රදානය පසුගියදා මාතලේ බර්නාඩ් අළුවිහාරේ ක්‍රීඩා ගාරයේදී සිදු කෙරුණි. 2010 වසරේදී මාතලේ දිසාව නියෝජනය කරමින් ජාතික තරග වලදී දස්කම් පෑ ක්‍රීඩක ක්‍රීඩිකාවන් පහළොස් දෙනෙකු එහිදී සම්මාන ලැබූහ. විශිෂ්ටතා සම්මානයෙන් පිදුම් ලැබූ ක්‍රීඩක ක්‍රීඩිකාවන් මෙසේයිචාමිකා රසාංගී හේරත් (හෙල්ල - ශ්‍රී අග්‍රබොධි ක. වි. – හත්තොට අමුණ) සී. ජී. එස්. ටී. තිලකරත්න (තුන්පිම්ම – මහින්ද රාජපක්ෂ නවෝද්‍යා පාසල – කුරීවෙල) ගීතාංජලි කවිදා කුමාරි (යගුලිය සහ කවපෙත්ත) ජී. ජී. දිලිප් සංජීව (උස පැනීම) අෂාන් දක්ෂිත හෙට්ටිආරච්චි (යගුලිය) අප්සරා අධිකාරී (මීටර් 100) ඒ. ජී. එම්. සි. එන්. කුමාරි (හෙල්ල) ගලේවෙල ම. ම. වි. ක්‍රිතිහා රත්නේෂ්වරන්, (උස පැනීම - සාන්ත තෝමස් බාලිකා විදුහල – මාතලේ) තිලංක ඉමේෂ් කුමාර (දුර පැනීම සහ මීටර් 100) පාරමි රඹුක්වැල්ල (මීටර් 100) රෙහනි පියුමි කුමාරි (මීටර් 4 ය 100) කෞෂල්‍යා සෙව්වන්දි (මීටර් 100 කඩුලු) හසිතා මල්වත්තේගෙදර (මීටර් 400) සහ වයි. ජී. නදුල දර්ශන (මීටර් 110 කඩුලු) ක්‍රිස්තුදේව ජාතික පාසල මාතලේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102187</link>
    <topic>ඕෂධ-සනිත සෙබස්තියන් විදුහලට ඉනිමකින් ජය ගෙනෙති</topic>
    <author>ෆවුස් මොහොමඩ්</author>
    <content>ඕෂධ ප්‍රනාන්දුගේ සුපිරි පිතිහරඹය හේතුවෙන් කළුතර සිරිකුරුස විදුහලට එරෙහිව ඉනිමක සහ ලකුණු 272 ක විශිෂ්ට ජයක් අත්කර ගැනීමට මොරටුව සාන්ත සෙබස්තියන් විදුහල සමත් විය.පන්දු 215 කදී හතරේ පහර 20 ක් සහ හයේ පහර 4 ක් සමඟ නොදැවී ලකුණු 235 ක් රැස්කිරීමට ඕෂධ සමත් වූ අතර ඔහුට අනගි සහයක් ලබා දුන් සනිත ද මැල් ලකුණු 109 ක් ලබා ගත්තේය. සනිතගේ ශතකයට පන්දු 82 ක් වැය වූ අතර හතරේ පහර 8 ක් සහ හයේ පහර 7 ක් ඇතුළත් විය.සා. සෙබස්තියන් පළමු ඉනිම 466/8 (ඉනිම අත්හිටුවන ලදී) - ඕෂධ ප්‍රනාන්දු නොදැවී 235, සනිත ද මැල් 109, රොමේෂ් රූකාන්ත 56/3සිරිකුරුස පළමු ඉනිම 131 - රොමේෂ් රූකාන්ත 47, අමිල් අපෝන්සු 44/6, සහ දෙවැනි ඉනිම 63 - රොමේෂ් රූකාන්ත 23, අනුක් ද අල්විස් 24/5, අමිල් අපෝන්සු 27/3මැසනඩ් විදුහලටඉනිමක ජයක්ගාල්ල සාන්ත ඇලෝසියස් විදුහල සමඟ පැවැති තරගයෙන් ඉනිමක සහ ලකුණු 33 ක ජයක් අත්කර ගැනීමට කඳාන ද මැසිනද් විදුහල සමත් විය.මැසනද් පළමු ඉනිම 254 - සුපුන් සංජය 63, තරිඳු කොස්තා 47, ශි‍්‍රනාත් අනුරුද්ධික 47, සමරකෝන් 21/3, මධුශංඛ 53/3සා. ඇලෝසියස් පළමු ඉනිම 141 - මාලන් මදුශංඛ 22, මධුෂාන් ප්‍රනාන්දු 48/5, සහ දෙවැනි ඉනිම 80 - වගීෂ ජයසූරිය 15/5සා. ජෝශප් විදුහල ජය ගනීකිංග්ස්වුඩ් විදුහලට එරෙහිව ඉනිමක හා ලකුණු 16 ක ජයක් වාර්තා කිරීමට සාන්ත ජෝශප් විදුහල සමත් විය.කිංග්ස්වුඩ් පළමු ඉනිම 148 - චතුරංග කුමාර 58/5, සහ දෙවැනි ඉනිම 112 - යසිඳු අතුකෝරල 29, සුපේෂල ජයතිලක 37/6සා. ජෝශප් පළමු ඉනිම 276/8 (ඉනිම අත්හිටුවන ලදී) - චතුරංග කුමාර 93, රොස්කෝ තටිල් 62, යසිඳු අතුකෝරල 96/4, චමිල ගුණසේකර 83/3සා. සිල්වෙස්තර විදුහලට කඩුලු 8ක ජයක්ධර්මපාල විදුහල සමඟ පැවැති තරගයෙන් කඩුලු 8 ක ජයක් හිමිකර ගැනීමට සාන්ත සිල්වෙස්තර විදුහල සමත් විය.ධර්මපාල පළමු ඉනිම 68 - නිලූක කන්දඅද්දරගේ 29/3, සුමේධ දිසානායක 8/3, නිමේෂ මෙන්ඩිස් 14/3 සහ දෙවැනි ඉනිම 136 - ගිහාන් හොඳමුනිගේ 36, රසිත ගමගේ 31, ෆියාස් අහමඩ් 23/4, වරුණ විජේසිංහ 25/3, නිලූක කන්දඅද්දරගේ 34/2සා. සිල්වෙස්තර පළමු ඉනිම 190 - මේනුක නානායක්කාර 38, රවිඳු ලක්ෂාන් 40/4, දිල්රුක්ෂාන් ජයසුන්දර 59/4, සහ දෙවැනි ඉනිම 15/2 - රසිත ගමගේ 5/2ජෝශප්වාස් විදුහලට ඉනිමක සහලකුණු 89ක ජයක්කලුතර රේවත මහා විදුහලට එරෙහිව ඉනිමක හා ලකුණු 89 ක ජයක් හිමිකර ගැනීමට වෙන්නප්පුව ජෝශප්වාස් විදුහල සමත් විය.ජෝශප්වාස් පළමු ඉනිම 242/9 (ඉනිම අත්හිටුවන ලදී) - විශ්ව දීමන්ත 112, මොහොමඩ් නිසාෆ් 33/5රේවත පළමු ඉනිම 88 - මාලක ගමගේ 25/3, රවිඳු ඩිල්ෂාන් 6/2, සහ දෙවැනි ඉනිම 65 - එස්. සිල්වා 16/4, රවිඳු ඩිල්ෂාන් 8/4.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=s1102188</link>
    <topic>සිංහ ක්‍රීඩා සමාජයේ නව නිලධාරී මණ්ඩලය</topic>
    <author/>
    <content>අම්බලන්ගොඩ සිංහ ක්‍රීඩා සමාජයේ 2011/12 වර්ෂය සඳහා නව නිලධාරීන් පත්කර ගැනීම පසුගියදා පැවැති මහා සභා රැස්වීමේදී සිදුවිය.එහිදී පත්වූ නිලධාරී මණ්ඩලය මෙසේය.සභාපති - ලාල් රණසිංහ, ලේකම් - දසන් නයිදුවාවඩු, භාණ්ඩාගාරික - ප්‍රදීප් පටබැඳි, ප්‍රධාන සංවිධායක - ගාමිණි තිලකරත්න, ජ්‍යෙෂ්ඨ උපසභාපති - කාල්ටන් ද සිල්වා, උප සභාපතිවරු - එච්. ප්‍රේමසිරි, බිමල් විදානගේ, උප ලේකම් - ජනක චන්ද්‍රජිත්, උප භාණ්ඩාගාරික - අංජන විදානගේ, ක්‍රීඩා ලේකම් - ගවේෂ් ගිණිගේ, සුබසාධන ලේකම් - ඒ. ජී. වසන්ත, ක්‍රීඩා භූමි පරිපාලක - සරත් ශාන්ත, ගිණුම් පරීක්‍ෂක - හර්බට් රණසිංහකාරක සභාව - චිරාත් පි‍්‍රයන්ත, රොෂාන් කරුණාරත්න, සුරංග වීරකෝන්, සරත් ගිනිගේ, ජී. ඩබ්ලිව්. ප්‍රසන්න, රංජන් යානක, ඒ. ජී. නිමල්, එම්. ඒ. දයාසිරි, ඩී. කුසුම් සුජීව..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=f1102181</link>
    <topic>ආර්ථික අතින් සවිමතුන් බිහිකිරීමට‘ දිවි නැගුම’ ඇරැඹුවා</topic>
    <author>සාකච්ඡා කෙළේ ජයසිරි මුණසිංහ</author>
    <content>ශ්‍රී ලාංකික පුරවැසියා සැබෑ නිදහස්, නිවහල් පුරවැසියෙකු බවට පත් කිරීමට නම් අනිවාර්යෙන්ම ආර්ථික අතින් පොහොසත් කෙනෙක් කළ යුතුමයි. ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය. ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම් මත ඇරඹි රටේ සමාජ, ආර්ථික යටිතල පහසුකම් සංවර්ධන වැඩපිළිවෙළ අතරට අලුතින් ම එකතු වූ “දිවිනැඟුම ජාතික වැඩපිළිවෙළ පිළිබඳව දිනමිණ සමඟ පැවැත්වූ විශේෂ සම්මුඛ සාකච්ඡාව පහත පළවේ.* “දිවිනැඟුම” ජාතික වැඩපිළිවෙල රජයේ මූලික වැඩසටහන් අතර ප්‍රමුඛ වැඩපිළිවෙළක් ඔබ එහි මුල, මැද අග බොහෝම හොඳින් දන්නා කෙනෙක්. එය අපට හඳුන්වාදීමට මේ අවස්ථාව.ඔව්!“දිවි නැඟුම ජාතික වැඩසටහන” අපේ රටේ ජනතාව ආර්ථික අතින් සවිමත් කෙනෙක් බවට පත් කිරීමේ දැවැන්ත ඉලක්කය සහිත සැලසුම්ගත, විධිමත් වූ වැඩපිළිවෙළක්. මේ වැඩපළිවෙළ ජාතියට යෝජනා කළේ අතිගරු ජනාධිපති මහින්ද රාජපක්ෂ මැතිතුමා, එතුමාගේ අදහස් හා යෝජනා මෙහි සාර්ථකත්වයට බොහෝ සේ ඉවහල් වුණා. අපිට එය ක්‍රියාවට නැංවීමට විශාල ශක්තියක් වුණා.මේ වැඩපිළිවෙළ ගැන කථා කිරීමට මත්තෙන් අතිගරු ජනාධිපතිතුමා වසර 2005 සිට රටේ ජනතාවගේ සමාජ, ආර්ථික වැඩකටයුතු නැංවීමට ක්‍රියාත්මක කළ බොහෝම වැදගත් වැඩපිළිවෙළ දෙකක් ගැනත් කියන්න ම ඕනෑ.* “දිවි නැඟුම” ජාතික වැඩපිළිවෙළට පෙර අපි කථාබහ කළ යුතු වැදගත්ම ජාතික වැඩපිළිවෙළ දෙකක් පිළිබඳව ඔබ කිව්වා. මොනවාද ? ඒ වැඩපිළිවෙළ?අපේ රටේ, සාමාන්‍යයෙන් මුල් බැස ගත් මතයක් තමයි, රජයක් ඕනෑම වැඩසටහනක් ක්‍රියාකාරකමක් හරහා කොළඹට බස්නාහිරට ප්‍රමුඛත්වය ලබා දෙනවා යන්න. ඈත පිටිසර ගම්මානවලට ඒවායේ ජීවත්වෙන ජනතාවට වැඩි සැලැකිල්ලක් නැතැයි කියන මතය. මේක දේශපාලන වශයෙන් 88 – 89 කාලේ කථාබහ වුණේ “කොළඹට කිරි – ගමට කැකිරි” කියලායි. අපි ඒවාගේ විෂම ලෙස ගමට සැලැකීමේ ක්‍රියාදාමයට නැවැතීමේ තිත තැබුවා.ඒ අතිගරු ජනාධිපතිතුමා 2005 නොවැම්බර් 17 වැනිදා පැවැති ජනාධිපතිවරණයෙන් ජය ගැනීමත් සමඟමයි.අතිගරු ජනාධිපතිතුමා, අග්‍රාමාත්‍ය වරයා ලෙස කටයුතු කරන කාලයේ, ගමේ නගරයේ එක සේ දියුණු මාර්ග පද්ධතියක් සකස් කිරීමට “මග නැඟුම” ජාතික මාර්ග සංවර්ධන වැඩපිළිවෙළ ආරම්භ කළා. ඊට පස්සේ එතුමා රටේ ජනාධිපතිවරයා බවට ජනතා ජයග්‍රහණයෙන් පත්වීමත් සමග, ජාතික සවිය “ගම නැඟුම” කියලා සියලු ගම්මානවල යටිතල පහසුකම් නංවන ජාතික වැඩපිළිවෙළ ආරම්භ කළා.අද වන විට මේ වැඩපිළිවෙළ දෙක ඉතාම සාර්ථකව ජනතාවට ප්‍රතිලාභ ඇතිකර දෙමින් ක්‍රියාත්මක වෙනවා. මේ වැඩපිළිවෙළ දෙකේම වැඩි බරක් දක්වා තිබෙන්නේ අප රටේ සෑම ගමකම මාර්ග , විදුලිබල, පිරිසිදු පානීය ජල පහසුකම් වාගේ යටිතල පහසුකම් දියුණු කරන්නයි. ඊට අමතරව අධ්‍යාපන, සෞඛ්‍ය, නිවාස වැනි මානව උපයෝගීතා පහසුකම් දියුණු කරන්නයි. අලුත්ම ජාතික වැඩපිළිවෙලේ අරමුණ මුල් වැඩපිළිවෙළ දෙකටම වඩා වෙනස්. පුළුල් එකක්.* “ජාතික සවිය – ගම නැඟුම”, “මඟ නැඟුමට” වඩා “දිවි නැඟුම” වෙනස් වන්නේ කෙසේ ද?අපි රටක්, සමාජයක් ලෙස ඉදිරියට යන්නට නම් රටේ ජනතාවට ඉහළ යටිතල පහසුකම් භුක්තිවිඳින්න ඉඩකඩ සපයා දෙන්න ඕනෑ. ඒවාගේමයි, ඒ හරහා රටේ නව ආයෝජන අවස්ථා, රැකියා අවස්ථා, පුළුල් වෙනවා. මේ වාගේ රටේ විශාල යටිතල පහසුකම් පරිවර්තනයක් සිදුවී අවසානයේ රටේ ජනතාවට ඉන් ප්‍රතිලාභ අත්වෙන්න ඕනෑ. අන්න ඒ අරමුණින්, රටේ ජනතාව අතේ මිටේ මුදල් තිබෙන සවිමත් ආර්ථිකයක් සහිත පුද්ගලයෙක් බිහි වෙන්න ඕනෑ. “දිවි නැගුම” වෙන් වෙන්නේ ඒ අරමුණ ජය ගැනීම සඳහාමයි.* මේ අරමුණ සහිත වැඩපිළිවෙළ රටට යෝජනා කළේ අතිගරු ජනාධිපතිතුමා බව ඔබ කිව්වා. ඒ පිළිබඳව වැඩිදුරටත් පැහැදිලි කිරීමක් කළ හැකිද ?ජනාධිපති මහින්ද රාජපක්ෂ මහතා 2011 වසර සඳහා අයවැය වාර්තාව පසු ගිය අවුරුද්දේ නොවැම්බර් 22 වැනිදා පාර්ලිමේන්තුවට ඉදිරිපත් කළා. ඒදා ජනාධිපතිතුමා ගෘහ ආර්ථික ඒකක දශ ලක්ෂයක් ඇති කිරීමේ ජාතික වැඩපිළිවෙළ පිළිබඳ ව යෝජනාව මුල් වරට රටට ඉදිරිපත් කළා. එතුමාගේ අවුරුදු 40කට අධික දේශපාලන ජීවිතයේ ලත් අත්දැකීම්, පළපුරුද්ද සියල්ල මත දුටු ඉතා වැදගත් වැඩපිළිවෙළක් තමයි දිවිනැඟුම තුළින් එලිදැක්කේ. මෙහි අරමුණ සම්පූර්ණයෙන්ම රටේ සෑම පුද්ගලයෙකුම නඟා සිටුවීමයි.* සෑම ආණ්ඩුවක්ම ජනතාව නඟා සිටුවීමට කියා විවිධ වැඩසටහන් ආරම්භ කරනවා. මුලින් ඉතා ඉහළ කතිකා හරහා මේවා ඇරඹෙනවා. පසුව බිඳ වැටෙනවා. දිවි නැඟුම ජාතික වැඩපිළිවෙළ එයින් වෙනස් වන්නේ කොහොමද ?මීට පෙර ඇරඹී ජාතික වැඩපිළිවෙළ රැසක් අපේක්ෂා කළ ඉලක්ක ලබා නොගෙන අසාර්ථක වීමට බලපෑ හේතු ගණනාවක් තිබුණා. අඩුපාඩු තිබුණා. අපි ඒවාත් පිළිබඳ සිතා බලා මේ ජාතික වැඩපිළිවෙළ සැලසුම් කළේ. මෙය සම්පූර්ණයෙන් රාජ්‍ය නිලධාරීන්, ගමේ ජීවත්වෙන ජනතාව ඉතාම අවබෝධයෙන් ක්‍රියාත්මක කරන වැඩපිළිවෙළක් බවට පත් කිරීමට අපි ඒ අනුව ක්‍රියා කරනවා. ජනතාවගෙන් හෝ රාජ්‍ය නිලධාරීන්ගෙන් ඈත් වූ ජාතික වැඩපිළිවෙළකට සාර්ථකව ඉදිරියට යන්න බෑ. සාර්ථක ප්‍රතිඵළ අත්පත් කර ගන්න බෑ. අපි මේ වැඩපිළිවෙළට වැඩි දායකත්වයක් ගම, නගරය හා සම්බන්ධ රාජ්‍ය නිලධාරීන් සහ සම්බන්ධ කිරීමට කටයුතු කරනවා.* අපි ජීවත්වෙන ගම්මානවල ජනතාවට සේවය සැපැයීමට රාජ්‍ය නිලධාරීන් විශාල ප්‍රමාණයක් සිටිනවා. ඒ පිරිස මේ වැඩපිළිවෙලට දායක කර ගන්නේ කෙසේ ද?ඔව් !අපේ රටේ සෑම ගමකම ජනතාවට සේවය කිරීමට රාජ්‍ය සේවකයෝ ඒ කියන්නේ ග්‍රාම නිලධාරිවරයා, සමෘද්ධි සංවර්ධන නිලධාරිවරයා, කෘෂිකර්ම හා ගොවි පර්යේෂණ නිලධාරිවරයා, පවුල් සෞඛ්‍ය සේවිකාව ඇතුළු නිලධාරීහු 15ක් 20ක් අතර පිරිසක් සිටිනවා. මේ අයට ඉතාම ඉහළ දැනුවත් බවක් අපි මේ දිවිනැඟුම පිළිබඳව ලබා දෙනවා. එවිට ගමේ ජනතාව සමඟ මේ වැඩපිළිවෙළ සක්‍රීයව ක්‍රියාත්මක කිරීමට ඔවුන්ට පහසුවෙනවා. ඔවුනුත් මේ වැඩපිළිවෙලේදී ගමේ ජනතාවත් අතර වෙනසක් නෑ. දෙගොල්ලම එක අරමුණක් ජය ගැනීමට කැපවෙනවා. උනන්දු වෙනවා. එය මෙහෙයවීම අපේ වගකීමයි.* දිවිනැඟුම වැඩපිළිවෙළ ගෘහ ආර්ථික ඒකක දශ ලක්ෂයක් ඇතිකිරීම කියන ඉලක්කයට ගොනු කළේ කෙසේ ද?අපේ රටේ ග්‍රාමනිලධාරී කොට්ඨාස දාහතර දහසක් තිබෙනවා. එක කොට්ඨාසයකින් ගෘහ ඒකක 100ක් බැගින් අපි මේ වැඩපිළිවෙළ ක්‍රියාත්මක කරන්න තෝරාගන්නවා. මේ වැඩපිළිවෙළට ගෘහ ඒකක ලක්ෂ 14ක් සහ සම්බන්ධ වෙනවා. මේ ලක්ෂ 14 න් අඩුම තරමේ ලක්ෂ 10 ක් හරි සාර්ථකව ප්‍රතිඵල අත්කර ගත්තොත් අපිට සතුටු විය හැකියි.ඕනෑම වැඩපිළිවෙළක් සියයට සියයක්ම සාර්ථක ප්‍රතිඵල අත්කර ගන්නේ නෑ. සියයට 20 ක් 25ක් අඩුපාඩු මැද අසාර්ථක වෙනවා. ඒකයි යථාර්තය. ඒ අනුවයි අපි පවුල් ලක්ෂ 14 ක් අතුරින් අඩුම තරමේ පවුල් ලක්ෂ 10ක්වත් දියුණු වේයැයි සිතන්නේ.* “දිවි නැඟුම” වැඩපිළිවෙළට රාජ්‍ය අංශ සියල්ලම එකට ඒකාබද්ධ වෙනවාද ?මේ ජාතික වැඩපිළිවෙළ අපි ක්‍රියාත්මක කරන්නේ අංශ තුනක් යටතේයි. මේ අංශ තුනට සෑම අමාත්‍යාංශයක්ම සම්බන්ධ වෙනවා. අපි ඒ අංශ තුන පැහැදිලි කළ යුතුයි.* දිවිනැඟුමේ ප්‍රධාන අංශ තුන නැතිනම් එහි ව්‍යුහය සකස් වී තිබෙන්නේ කෙසේ ද?එක තමයි කෘෂිකර්ම අංශය, මේ අංශයේ මෙහෙයුම් භාරව ජ්‍යෙෂ්ඨ ඇමැති අතාවුද සෙනෙවිරත්න මහතා කටයුතු කරනවා. මීට අපේ ආර්ථික සංවර්ධන අමාත්‍යාංශය, පොල් සංවර්ධන හා ජනතා වතු සංවර්ධන අමාත්‍යාංශය, කෘෂිකර්ම අමාත්‍යාංශය, ගොවිජන සේවා හා වනජීවී කටයුතු අමාත්‍යාංශය, පරිසර අමාත්‍යාංශය, දේශීය වෛද්‍ය අමාත්‍යාංශය ඇතුළු අමාත්‍යාංශ 15 ක් විතර සම්බන්ධ වෙනවා. ඒ ඒ අමාත්‍යාංශ විසින් මේ වැඩපිළිවෙළ ට සම්බන්ධිත ගෘහ ඒකකවල දියුණුවට විවිධ වැඩසටහන් ක්‍රියාත්මක කරනවා.ඒවා සියල්ල අන් ඒවාට වඩා වෙස් වන්නේ, ඉලක්කගත හා මනාව සැළසුම් ගතව තිබීමයි’ අපි මේ සෑම අමාත්‍යාංශයක ලේකම්වරයාගේ සිට සියලු නිලධාරීන් සහභාගි කරවා, දිස්ත්‍රික් මට්ටමින්, ප්‍රාදේශීය ලේකම් කොට්ඨාස මට්ටමින් රාජ්‍ය නිලධාරීන් දැනුවත් කිරීමට වැඩමුළු පවත්වනවා.මම එක උදාහරණයක් කියන්නම්, ගමේ සිටින රාජ්‍ය සේවක නිලධාරීන් පිරිස 15 ක් 20 ක් වෙනවා. මේ සියලුදෙනාට එක එක අමාත්‍යාංශයෙන් ගමේ සිදුකරන වැඩපිළිවෙළ ගැන දැනුවත් කරනවා. ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13ක් තිබෙනවා.නමුත් මේවායේ සේවය කරන රාජ්‍ය නිලධාරීන් සියලු දෙනාම සහභාගි කරවා වැඩමුළු 47 ක් පැවැත්වීමට අපි සැලසුම් කරලා තිබෙනවා. රාජ්‍ය නිලධාරීන් 200 ක්, 250 ක් විතර එක වැඩමුළුවකට සම්බන්ධ කර ගන්නයි අපේ බලාපොරොත්තුව. ඒ අනුව අපේ වැඩපිළිවෙළේ මූලික හරය රාජ්‍ය නිලධාරීන්ට හොඳින් අවබෝධ වෙනවා. එය වැඩපිළවෙළේ සාර්ථකත්වයට විශාල ශක්තියක් වන බව අපි දන්නවා.දෙවැනි අංශය, කර්මාන්ත කමිටුව, මෙය ජ්‍යෙෂ්ඨ ඇමැති ඒ. එච්. එම්. පවුසි මහතාගේ මුලිකත්වයෙන් ක්‍රියාත්මක වෙනවා.මීට කර්මාන්ත, විද්‍යා හා තාක්ෂණ විදුලි සංදේශ හා තොරතුරු තාක්ෂණ, රාජ්‍ය සම්පත් කළමනාකරණ, කුඩා හා ගෘහ කර්මාන්ත, සාම්ප්‍රදායික කර්මාන්ත, අපනයන සංවර්ධන වැනි අමාත්‍යාංශ සම්බන්ධ වෙනවා.තුන්වැනි අංශය ලෙස අපි ධීවර හා පශු සම්පත් නැංවීමේ ක්‍රියාදාමයට මුල් තැන ලබාදී තිබෙනවා. මේ කමිටුවට ධීවර, පශු සම්පත්, සත්ත්ව නිෂ්පාදන, පරිසර වැනි අමාත්‍යාංශ සම්බන්ධ වෙනවා. ජ්‍යෙෂ්ඨ ඇමැති මිල්රෝයි ප්‍රනාන්දු මහතා මෙහි මූලිකත්වය ගන්නවා.* මේ ජාතික මෙහෙයුම් කමිටු තුනක් යටතේ ක්‍රියාත්මක “දිවි නැගුමේ” අවසාන ඉලක්කය කුමක්ද ?ඇත්තටම, ඉස්සර අපේ ගම්වල, පවුල්වල හොඳ ආහාර රටාවක්, ආර්ථික රටාවක්, ජීවන රටාවක් තිබුණා. එදා තිබුණු පවුල් රටාව සෑම අතින්ම සවිමත් හා සරලයි. ඒ වාගේම සාමකාමී, සමාජශීලී ජීවන හා ආර්ථික රටාවක් අපේ ජාතියට තිබුණේ. මෙය නසා ගැනීම අපේ පරාදීනබවේ ආරම්භයයි.අපි දැන් නැවතත් මේ පරාදීන බවින් මිදී ඉදිරියට යෑමට නම් පෙර තිබුණු අපේ ආහාර රටාව ආර්ථික රටාව කරා නැවත ගමන් කරන්න ඕනෑ.එදා ගමේ අපි ගොඩ ගොවිතැන කළා.කෑමට අවශ්‍ය එළවළු, පළතුරු ටික සකස් කර ගත්තා. මඩ ගොවිතැන කළා, වී ටික සපයා ගත්තා. ගෙදර රෙදි විව්වා, පන් කොළ, පොල්කොළ වලින් එක එක භාණ්ඩ නිෂ්පාදනය කර ගත්තා. මැටි භාණ්ඩ නිර්මාණය කළා.අපි නිකමට සිතමු ගොඩ ගොවිතැන පාළු වුණොත් මඩ ගොවිතැනින් ආදායම් ලැබී ජීවිත රැකුණා. ගොවිතැන් දෙකම බිඳ වැටුණොත් අත්කම් වල ආදායමින් ජීවිතය ජය ගත්තා. කර්මාන්ත බිඳ වැටුණොත් පශු සම්පත් හා ධීවර සම්පතින් ආර්ථිකය බිඳ නොවැටී තබා ගත්තා. එ කියන්නේ අපි අංශ කිහිපයකින් ස්වයංපෝෂිත වෙලා සිටියේ. ඒ තත්ත්වය වෙනස් වෙලා අපි අන් අයගෙන් යැපෙන ජාතියක් බවට පත් වුණා. අපි අපේකම අපේ දේ අමතක කළා. එය අපේ බිඳ වැටීමේ මුලයි.අපි ශ්‍රී ලංකාව ආසියාවේ ආශ්චර්ය බවට පත් කිරීමට ක්‍රියා කරන්නේ ප්‍රධාන අංශ පහක් යටතේයි. ඒ වගේම ඊට අපේකම අපේ දේ එකතු කරලයි. අපි සෑම පුද්ගලයෙක්ම පවුලක්ම ගමක්ම සමාජයක්ම සෑම අංශයකින්ම ස්වයංපෝෂිත කළ යුතුයි. “දිවි නැගුමේ” අරමුණ එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=f1102182</link>
    <topic>බලංගොඩ මානවයාට සෙවණ වූ පුරවරය වැලිගෙපොල</topic>
    <author>සටහන – චතුරිකා ගමගේ ඡායාරූප – ලලිත් සී. ගමගේ</author>
    <content>මානව පරිණාමය පිළිබඳ විමසීමේදී අපට හමුවන බලංගොඩ මානවයා ජීවත්වී ඇත්තේ රත්නපුර දිස්ත්‍රික්කයේ වැලිගෙපොල ප්‍රදේශයේය. බලංගොඩ මානවයාට සෙවන දුන් ගල්ලෙන් අදටත් එම ප්‍රදේශයේ දක්නට ඇති අතර ඒ තුළින් එය සනාථ වේ. මීට අමතරව වළගම්බා රජු සැඟවී සිටි යැයි සැළකෙන ගල්ලෙන් ද වැලිගෙපොල ප්‍රදේශයේ තිබේ. බොහෝ ඈතට දිවයන ඉතිහාසයකට හිමිකම් කියන වැලිගෙපොල අව්මඩුව කුඩා කතරගම දේවාලය ද මේ ප්‍රදේශයේ තිබෙන ඓතිහාසික ස්ථානයක් ලෙස සැලකේ.එහි සමන් දෙවියන්ගේ දුන්නක් තැන්පත් කර ඇති අතර ඒ තුළින් මේ ප්‍රදේශය හා සමන් දෙවියන් අතර තිබූ සබඳතාවය ද පිළිබිඹු වෙයි.ඓතිහාසික හා පෞරාණික උරුමයන් සමඟින් වැජඹෙන වැලිගෙපොල, ප්‍රාදේශීය සභාවේ අතීතය පිළිබඳ විමසීමේදී එය ආරම්භ වී ඇත්තේ හෙලපල්ල පළාත ගම් සභාව නමින්ය. පසුව හෙල්පල්ල පළාත සංවර්ධන සභා උප කාර්යාලය නමින් හඳුන්වනු ලැබූ අතර වැලිගෙපොල ප්‍රාදේශීය සභාව නමින් ස්ථාපනය වූයේ 1988 – 01 – 01 දින සිටය. ප්‍රාදේශීය සභා සීමාව තුළ වෙසෙන ජනතාවගේ ජීවිතවල පවත්නා අහිතකර කාර්යයන් අවම කර සභා සීමාව තුළ ඇති සම්පත් ප්‍රයෝජනයට ගනිමින් එම ජීවිත ප්‍රවර්ධනය කිරීම වැලිගෙපොල ප්‍රාදේශීය සභාව සිය මෙහෙවර ලෙස සලකා කටයුතු කරයි.සබරමුව පළාතට අයත් රත්නපුර දිස්ත්‍රික්කයේ වැලිගෙපොල සහ ඕපනායක ප්‍රාදේශීය ලේකම් කොට්ඨාස දෙකට ඇතුළත්ව, ග්‍රාම නිලධාරි වසම් 50 කින් සමන්විතව ගොඩනැඟුණු වැලිගෙපොල ප්‍රාදේශීය සභා බල ප්‍රදේශය තුළ වෙසෙන ජනතාවගේ සුඛ විහරණය, සුබසාධනය සඳහා සියලු පහසුකම් ලබා දෙමින් ප්‍රදේශය සංවර්ධනය කිරීම ප්‍රාදේශීය සභාවට අයත් වගකීම් අතර ප්‍රධාන විය.  “ගම හදා රට හදමු” යන වත්මන් රාජ්‍ය සංකල්පය අනුව යමින් වැලිගෙපොල ප්‍රාදේශීය සභාව 2006 වසරේ සිට නව නායකත්වයක් යටතේ ප්‍රදේශය සංවර්ධනයට ප්‍රවිශ්ට විය.ඒ අනුව ගම නැඟුම ව්‍යාපෘතිය වැලිගෙපොල ප්‍රාදේශීය ලේකම් කොට්ඨාසය තුළින් ආරම්භ කර විශේෂ කඩිනම් මාර්ග සංවර්ධන ව්‍යාපෘතිය යටතේ නවලක්‍ෂ අනූපන්දාහක පමණ මුදලක් මාර්ග සංවර්ධනය සඳහා වෙන්කරන ලදී. මීට අමතරව මග නැඟුම ව්‍යාපෘති සහ පළාත් සභා සහ ප්‍රාදේශීය සභා ප්‍රතිපාදන මගින් මේ වන විට මාර්ග විශාල ප්‍රමාණයක් සංවර්ධනය කර තිබීම විශේෂත්වයකි.යටිතල පහසුකම් යටතේ මාර්ග සංවර්ධනයට අමතරව ප්‍රදේශයේ විදුලි සහ ජල අවශ්‍යතාවයන් සපුරා දීමට ද කටයුතු කළ අතර මේ වන විට ප්‍රදේශයේ විදුලි අවශ්‍යතාවයෙන් 85% ක් පමණ සම්පූර්ණ කර තිබේ.ඒ තුළින් ප්‍රදේශය පුරා වසර ගණනාවක් තිබූ ප්‍රධාන ගැටලුවක් විසැඳීමට ප්‍රාදේශීය සභාවට හැකි විය. පවුල් 80 ක් සඳහා ජලය ලබාදීම සඳහා 1967 වසරේදී ආරම්භ කළ ජල යෝජනා ක්‍රමය හැරෙන්නට 2006 වනතුරු ප්‍රදේශයේ කිසිදු ජල යෝජනා ක්‍රමයක් ආරම්භ නොවුණි.  නමුත් 2006 වසරේදී නව නායකත්වයක් යටතට ප්‍රාදේශීය සභාව පත් වී මාස 6 ක් වැනි කෙටි කාලයක් තුළදී ඕනෑම ඉඩෝරයකට මුහුණ දිය හැකි ධාරිතාවකින් යුතු විශාල ජල යෝජනා ක්‍රමයක් ආරම්භ කරන ලදී. එමඟින් ප්‍රදේශයේ පවුල් විශාල ප්‍රමාණයක ජල අවශ්‍යතාවය සපුරාලීමට හැකි විය.සභාව සතු කන්දේ විහාර ජල යෝජනා ක්‍රමය සහ ලියන්වින්න ජල යෝජනා ක්‍රමයට අමතරව ජනතාවගේ පානීය ජල ප්‍රශ්නයට සාධාරණ විසඳුමක් වශයෙන් 2009 වර්ෂයේදී ආරම්භ කරන ලද උතුරු හුවල පැළැන්දකන්ද ජල ව්‍යාපෘතියේ වැඩ 85% ක් පමණ අවසන් කරන ලද අතර, ප්‍රදේශවාසීන්ගේ බලවත් ඉල්ලීම මත එම ජල යෝජනා ක්‍රමය, තවදුරටත් පුළුල් කරමින් දැන් මූලික කටයුතු අවසන් කර ඇත.2011 වසරේ මුල් කාර්තුව තුළ එහි සියලු වැඩ නිමකර ජනතා අයිතියට පැවරීමට සූදානම් වේ.සභා බල ප්‍රදේශය තුළ ජනතාවගේ සෞඛ්‍ය තත්ත්වය නඟාසිටුවීමට ඕපනායක/ වැලිගෙපොල සෞඛ්‍ය හා මහජන සෞඛ්‍ය පරීක්‍ෂකවරුන්ගේ හා අනෙකුත් කාර්ය මණ්ඩලයේ සහභාගිත්වයෙන් ඩෙංගු ඉන්ෆ්ලුවෙන්සා, චිකුන්ගුන්යා වැනි වසංගත රෝග මර්දනයට විශේෂ වැඩසටහන් ක්‍රියාත්මක කළේය. 2010 වර්ෂය තුළ ඩෙංගු මර්දනය සඳහා දිවයින පුරා ක්‍රියාත්මක කළ විශේෂ ජනාධිපති කාර්ය සාධක වැඩසටහන්වලට සමගාමීව, කසළ ප්‍රවාහනය සඳහා ට්‍රැක්ටරය හා කම්කරුවන් ලබාදීම මගින් ඕපනායක හා වැලිගෙපොල මහජන සෞඛ්‍ය වෛද්‍ය නිලධාරී කාර්යාලය සඳහා සහයෝගය ලබා දෙන ලදී.එමෙන්ම මෙම වර්ෂය තුළ වෙළඳ ප්‍රජාව දැනුවත් කිරීමේ වැඩසටහන් ක්‍රියාත්මක කිරීමට හා සංවිධානය කිරීමට අවශ්‍ය මූලික ප්‍රතිපාදන වෙන්කිරීම ප්‍රචාරණ කටයුතු සඳහා සහයෝගය ලබාදීම සභා බල ප්‍රදේශයේ සෞඛ්‍ය තත්ත්වය නඟාසිටුවීම සිදුකළ තවත් කාර්යයක් ය. නිරෝගීමත් ජනතාවක් බිහිකිරීම උදෙසා නිදහස් ආයුර්වේද බෙහෙත්ශාලා මනාව පවත්වාගෙන ගිය අතර, 2009 වර්ෂයේ කාර්ය සාධන තරගයේදී තෙවන ස්ථානය මෙම ප්‍රාදේශීය සභාවේ ආයුර්වේද මධ්‍යස්ථානයට හිමිවිය.එසේම රත්නපුර දිස්ත්‍රික්කයේ හොඳම ලේඛනාගාරය පවත්වාගෙන යාම වෙනුවෙන්, මෙම සභා කාර්යාලයට පළමුවන ස්ථානය හිමිවීමත් විශේෂත්වයකි. වැලිගෙපොල ප්‍රාදේශීය සභාව මගින් සිදුකරන මහජන උපයෝගිතා සේවා සම්බන්ධයෙන් අවධානය යොමුකිරීමේදී පසුගිය කාලය තුළ සභාව ප්‍රදේශයේ අත්‍යාවශ්‍ය යැයි හැෙඟන ස්ථානවල සවිකළ වීථි පහන් ප්‍රමාණය 172 දක්වා වැඩි කර ඇත.ප්‍රදේශයේ පුස්තකාල සංවර්ධනය කර ඒ තුළින් ජනතාවට කියවීමේ පහසුකම් ලබා දී දැනුමින් පිරිපුන් සමාජයක් බිහිකිරීම උදෙසා ද ප්‍රාදේශීය සභාව කටයුතු කර තිබේ.ඒ අනුව හුණුවල මහජන පුස්තකාලයේ සන්දීප පාඨක සමාජයේ සහයෝගය ඇතිව, සභා බල ප්‍රදේශයේ ජනතාවගේ හා පාසල් දරුවන්ගේ අධ්‍යාපනික තත්ත්වය නඟාසිටුවීම සඳහා පසුගිය වර්ෂය තුළ රුපියල් විසිපන්දහසක් පමණ වටිනා පොත් මිලදී ගෙන ඇත. මීට අමතරව පළාත් පාලන කොමසාරිස් කාර්යාලයෙන් හා පාඨකයින්ගෙන් විශාල මුදලක් වටිනා පොත් ප්‍රමාණයක් ද පරිත්‍යාග වශයෙන් ලැබී තිබේ. 2010 වර්ෂයේ පළාත් පාලන සතිය නිමිත්තෙන් එච්. ඩී. ගුණසේන සහ සමාගම සහභාගි කර ගනිමින් පොත් ප්‍රදර්ශනයක් ද පවත්වන ලදී.වෙසක් මාසය වෙනුවෙන් දැනුම මිනුම තරගයක් ද, සාහිත්‍ය මාසය වෙනුවෙන් ඕපනායක ප්‍රාදේශීය ලේකම් කොට්ඨාසය තුළ පාසල්වල 10, 11 ශ්‍රේණිවල සිසුන් සඳහා පුවත්පත් වාර්තාකරණය සහ ජනසන්නිවේදනය පිළිබඳ වැඩමුළුවක් ද, ජාතික කියවීම් මාසය වෙනුවෙන් ඕපනායක ප්‍රාදේශීය ලේකම් කොට්ඨාසය තුළ පාසල් සිසුන් අතර ස්වයං කලාත්මක නිර්මාණ ඇගයීම් තරගයක් ද පවත්වා ජයග්‍රාහකයින්ට ත්‍යාග සහ කුසලතා සහතික ලබා දීමට කටයුතු කරන ලදී.මේ ආකාරයෙන් ප්‍රදේශයේ ජනතාවගේ ආර්ථික, අධ්‍යාත්මික හා සාමාජීය සියලු අංශයන් දියුණු කර “මහින්ද චින්තන” ජාතික ප්‍රතිපත්තිය අනුව ශ්‍රී ලංකාව ආසියාවේ ආශ්චර්ය බවට පත් කිරීමට ප්‍රාදේශීය සංවර්ධනයට දායක වෙමින් වැලිගෙපොල ප්‍රාදේශීය සභාව විශාල කාර්ය භාරයක් සිදුකර තිබේ.  * ප්‍රාදේශීය සභාවක සභාපතිවරයා දක්වා ඔබ පැමිණි ගමන් මඟ පිළිබඳ සිහිපත් කළොත්සමෘද්ධි නිලධාරියෙක් ලෙස සේවය කළ මම දේශපාලනයට ආවේ 2002 වසරේදියි. 2002 දී මම ප්‍රාදේශීය සභා මැතිවරණයට ඉදිරිපත් වෙලා මන්ත්‍රීවරයෙක් ලෙස පත් වුණා. 2004 වසරේදී විපක්‍ෂනායක පදවිය ලැබුණා. පළමුවරට ප්‍රාදේශීය සභාවේ සභාපති ධූරය හිමිවුණේ 2006 වසරේ පැවැත්වූ පළාත් පාලන මැතිවරණයෙනුයි.* ඔබ සභාපති ධූරය බාරගන්නා විට ප්‍රාදේශීය සභාවේ ස්වභාවය කෙබඳුද?ඒ කාලේ ප්‍රාදේශීය සභාව වැටුප් ගෙවා ගන්නවත් බැරි තත්ත්වයකයි තිබුණේ. ශ්‍රී ලංකාවේ දුප්පත්ම ප්‍රාදේශීය ලේකම් කොට්ඨාස පෙළගැස්සුවාම ලංකාවෙන්ම 10 වෙනි තැනත්, රත්නපුර දිස්ත්‍රික්කයෙන් දෙවැනි තැනත් තමයි අපේ ප්‍රාදේශීය සභාවට ලැබුණේ. සභා කාර්යාලයේත් සේවාවට තරම් ප්‍රමාණවත් ඉඩකඩ සහිත ස්ථානයක් වුණේ නැහැ. ප්‍රදේශයේ සංවර්ධන කටයුතුත් ඉතාමත් පහළ මට්ටමකයි තිබුණේ.* එවන් ප්‍රදේශයක් සංවර්ධනය කිරීම ඔබට අභියෝගයක් වෙන්න ඇති. ඔබ එම අභියෝගයට මුහුණ දුන්නේ කොහොමද?ඔව්, මම බලයට පත්වෙද්දි මේ ප්‍රදේශයේ විදුලිය තිබුණේ 35% ක පමණ ප්‍රමාණයකටයි. ඒ නිසා මම කඩිනමින් විදුලිය ලබා දීමට කටයුතු කළා. කඳු ආශි‍්‍රත ප්‍රදේශයක් නිසා මේ ප්‍රදේශයේ ජනතාව පානීය ජල ප්‍රශ්නයකටත් මුහුණ දී සිටියා. ඒ සඳහා විසඳුමක් ලෙස පානීය ජල යෝජනා ක්‍රම ආරම්භ කර ජනතාවට ජලය ලබා දුන්නා. මීට අමතරව මාර්ග පද්ධතිය ගතහොත් මම බලයට පත්වෙද්දි ප්‍රදේශයේ විධිමත් මාර්ග පද්ධතියක් තිබුණේ නැහැ. මම මේ යටිතල පහසුකම් සියල්ල සංවර්ධනය කළා. ඒ වගේම මුත්තෙට්ටුව, ඕපනායක සහ සඳගනාව යන ප්‍රදේශවල තිබෙන පෙර පාසල් සහ වැලිගෙපොල, ඕපනායක යන ප්‍රදේශවල ඇති පුස්තකාල සංවර්ධනයට සහ වැඩිදියුණුවට කටයුතු කළා.* මෙම සංවර්ධන කටයුතු සඳහා මූල්‍යමය සම්පත් සපුරා ගත්තේ කොහොමද?සාමාන්‍යයෙන් සභාවක ප්‍රධාන ආදායම් උත්පාදන ක්‍රමවේදයක් වන්නේ බදු එකතු කිරීමයි. නමුත් වැලිගෙපොල ප්‍රාදේශීය සභාවේ ආදායම් තත්ත්වය වර්ධනය කර ගැනීමේදි බදු එකතු කිරීම එතරම් සාර්ථක වුණේ නැහැ. මේ ප්‍රදේශයේ වැඩිපුර ඉන්නේ දුප්පත් ගොවි ජනතාව. ඒ නිසා අපි ඔවුන්ට බදු බර පැටවූවේ නැහැ. සංවර්ධන කටයුතුවලදී සභාවේ මුදල් කළමනාකරණය කර ගන්නා අතරම මධ්‍යම රජය සහ පළාත් සභාවේ ආධාර උපකාර ලබා ගත්තා.* ඉදිරියේදී සභාවේ ආදායම් තත්ත්වය ඉහළ නංවා ගැනීම සඳහා කිසියම් ක්‍රමවේදයක් සකස් කරලා තිබෙනවද?වැලිගෙපොල හරහා අදගිරියෙන් උඩවලව ජාතික වනෝද්‍යානයට ප්‍රවේශ මාර්ගයක් ඉදිකර මේ ප්‍රදේශයේ සංචාරක කර්මාන්තය දියුණු කරන්න බලාපොරොත්තු වෙනවා. ඊට අමතරව ප්‍රාදේශීය සභාව මගින් ආරම්භ කර තිබෙන නවතම ජල යෝජනා ක්‍රම හරහාත් සභාවේ ආදායම් මට්ටම වැඩි වෙනවා. විදුලිය, මාර්ග පද්ධති යනාදී පහසුකම් ලබා දී ඉදිරියේදී මේ ප්‍රදේශය සංචාරක කලාපයක් ලෙස දියුණු කරනවා. වැලිගෙපොල ප්‍රාදේශීය සභාව, සභාවක් ලෙස සංවර්ධනය කළ හැකි ඉඩම් සභාව සතුව තිබෙනවා. දැනට ඒ ඉඩම් විධිමත් පරිදි යොදාගෙන නැහැ. ඒ නිසා ඉදිරියේදී නිසි ආයෝජනයක් කර එම ඉඩම්වලින් උපරිම ආදායමක් උපයා ගන්නත් බලාපොරොත්තු වෙනවා.* අධ්‍යාපන, රැකියා ආදී ක්ෂේත්‍රයන් සඳහා සභාවෙන් ලබා දුන් දායකත්වය කෙබඳුද?සෑම වසරකම පුස්තකාල සඳහා පොත් ලබාදීමට අයවැයෙන් මුදලක් වෙන් කළා. පුස්තකාල ආශි‍්‍රතව පාඨක සමාජ පිහිටෙව්වා. සෑම වර්ෂයකම සාහිත්‍ය මාසය වෙනුවෙන් විශේෂ තරග සංවිධානය කර ජයග්‍රාහකයින් ඇගයීමට ලක් කළා. අපේ විෂය පථයට පරිබාහිර වුණත් පාසල් ක්‍රීඩා පිටි සංවර්ධනයටත් අපි මූලිකත්වයක් ලබා දුන්නා. ඒ වගේම පාසල් දරුවන් අතර ගුණධර්ම වර්ධනය සඳහා ගල්පාය කියන දුෂ්කර ගමේ මාපිය නැමදීමේ වැඩසටහනක් සංවිධානය කළා. පාසල් හැර ගිය දරුවන් සඳහා වෘත්තීය මාර්ගෝපදේශන වැඩසටහනක් “පාසලෙන් එහා ලොවට” යන නමින් ක්‍රියාත්මක කළා. මෙම වැඩසටහන අවුරුද්දකට දෙවතාවක් පමණ පැවැත්වූවා. ඊට අමතරව වතු ආශි‍්‍රත දරුවන් සඳහාත් විශේෂ වැඩසටහන් සංවිධානය කළා. වැලිගෙපොල එළවළු වගාවට ප්‍රසිද්ධයි. ඕපනායක ප්‍රදේශයේ තේ, රබර් යන වගාවනුත් තිබෙනවා. මේ නිෂ්පාදන අලෙවියේදී මාර්ග පද්ධතිය සහ සතිපොළ ඉතාමත් වැදගත් වෙන නිසා අපි මාර්ග පද්ධතිය සකස් කර සතිපොළවල් සංවර්ධනයටත් කටයුතු කළා.* ඔබගේ පාලන කාලය තුළ වැලිගෙපොල ප්‍රදේශය සංවර්ධනයෙන් ඉදිරියට ගෙනඒමට ඔබට හැකි වුණාද?පසුගිය අවුරුදු 40 පුරාවට නොවුණු සංවර්ධනයක් පසුගිය 4 තුළ සිදුවුණා. මගේ අයවැය හැම වතාවකදීම ඒකමතිකව සම්මත වුණා. අපි හැම විටම ජනතාව සමඟයි වැඩ කළේ. ගම නැඟුම වැනි වැඩසටහන්වලදී ජනතාවගේ සහයෝගය උපරිමයෙන් ලැබුණා. මේ ප්‍රදේශය මේ තරම් සංවර්ධනය කරන්න ලැබුණේ අපි ජනතාවගේ අවශ්‍යතාවන් සමඟ කටයුතු කළ නිසා බවයි මම හිතන්නේ. මම හැම අවස්ථාවකදීම ජනතාවත් සමඟ කටයුතු කරමින් ජනතාවගේ ප්‍රශ්න වැඩි ප්‍රමාණයකට විසඳුම් ලබා දුන්නා. මගේ සේවා කාලය කැප කළේ ප්‍රදේශය හා ජනතාව නඟාසිටුවන්නයි. එහිදී ජනාධිපතිතුමා ඇතුළු පළාත් සභාවේ සහ දිස්ත්‍රික් දේශපාලන නායකත්වය මට විශේෂ සහයෝගයක් ලබා දුන්නා.* ඉදිරියේදීත් ජනතාව හා ප්‍රදේශය වෙනුවෙන් සිදුකරන්න අවශ්‍ය සංවර්ධන සැලසුම් ඔබ ළඟ ඇති. ඒ පිළිබඳ සඳහනක් කළොත්.ඉදිරි අවුරුදු 4 තුළදී ප්‍රදේශයට අවශ්‍ය විදුලිය සම්පූර්ණයෙන් ලබා දී අවසන් කරනවා. ඉදිරියේදී ප්‍රදේශය දියුණු කරන්න විශේෂ වැඩපිළිවෙළක් තිබෙනවා. එය මම 2011 අයවැයෙන් ඉදිරිපත් කළා. ඒ ඉලක්කවලට යන්න පුළුවන් කියන විශ්වාසය මා තුළ තිබෙනවා. වැලිගෙපොල බල ප්‍රදේශය ඉතා විශාලයි. මේ ප්‍රදේශය සංවර්ධනයේදී ප්‍රාදේශීය සභාව ස්ථාවර කරන්න ඕනෑ. ඒ සඳහා අපි හඳුනාගත් වත්කම් තිබෙනවා. ඒවා දියුණු කර මේ ප්‍රදේශයේ ජීවත්වන සිංහල, දෙමළ, මුස්ලිම් සියලුම ජනතාවට සාධාරණ සේවාවක් ලබා දෙන්න බලාපොරොත්තු වෙනවා.  පසුගිය වසර 5 තුළ ඕපනායක සහ වැලිගෙපොල යන කොට්ඨාස දෙකේම යටිතල පහසුකම් ගොඩක් සංවර්ධනය කෙරුණා. විදුලියත් හැම ප්‍රදේශයකම තිබෙනවා. ඕපනායක ප්‍රදේශයේ 95% පමණ විදුලිය තිබෙනවා. පරගහමඩිත්ත ප්‍රදේශයටත් මේ වන විට විදුලිය ලබා දෙමින් පවතිනවා. ඕපනායක උඩවෙල ජල යෝජනා ක්‍රමය ආරම්භ කළේ 1975 වසරේදියි. ඉන්පසුව එය පුළුල් කළේ මේ සභාපතිතුමාගේ කාලයේදීයි. ඒ වගේම කෝටි 6 ක වියදමින් ජල යෝජනා ක්‍රමයක් මේ වන විට වැඩ නිමවෙමින් තිබෙනවා. එහි වැඩ අවසන් වූ පසු කැන්දකැටිය සහ ඕපනායක ප්‍රදේශ රැසකට ජලය ලබා දෙන්න හැකි වේවි.  සභාපතිතුමාගේ කටයුතු ගැන හැමෝම කතා කරනවා. මේ ප්‍රදේශයේ ප්‍රධාන මාර්ග වගේම අතුරු මාර්ගයත් ප්‍රාදේශීය සභාවෙන් සංවර්ධනය කළා. ප්‍රදේශයට විදුලිය ලබා දුන්නා. පාලම් හැදුවා. පෙර පාසල්වලටත් ගොඩාක් උදව් කළා. කැන්දෙකැටිය ප්‍රදේශයේ ජල ව්‍යාපෘතියක් ආරම්භ කරලා තිබෙනවා. ඉදිරියේදී ජල ප්‍රශ්නයට හොඳ විසඳුමක් ලැබේවි.  පසුගිය කාලයේ ප්‍රාදේශීය සභාවෙන් සෑහෙන වැඩ කොටසක් සිදුකෙරුණා. පාරවල් ගොඩක් කොන්ක්‍රීට් කළා. සුසානාගාර ගොඩනැගිල්ලක් හදලා දුන්නා. දැන් මේ ප්‍රදේශය 90% පමණ සංවර්ධනය වෙලා තිබෙනවා. ග්‍රාමීය ප්‍රදේශවලට විදුලිය ලබා දුන්නා. එදා 35% තිබුණ විදුලිය ප්‍රමාණය අද 95% දක්වා වර්ධනය කරලා තිබෙනවා.  කැන්දකැටිය කියන්නේ මේ ප්‍රදේශයේ තිබූ අති දුෂ්කරම ප්‍රදේශයක්. නමුත් දැන් ඒ ප්‍රදේශයට විදුලිය, ජලය, මාර්ග යන සියලුම පහසුකම් ලබාදීලා තිබෙනවා. දැන් හැම ප්‍රදේශයක්ම ආවරණය වන පරිදි 95% - 98% පමණ සංවර්ධන කටයුතු සිදුකරලා තිබෙනවා. පෙර පාසල්, මාතෘ සායනත් මේ ප්‍රදේශයේ පවත්වනවා. කෘෂිකර්ම කටයුතුවලටත් සභාවෙන් හොඳ සහයෝගයක් ලැබෙනවා.  ප්‍රාදේශීය සභාවෙන් පසුගිය කාලේ සංවර්ධන වැඩසටහන් කිහිපයක් කළා. මහාමාර්ග සංවර්ධනය, කුඩා අමුණු, ඇළවේලි සංවර්ධනයට ප්‍රතිපාදන ලැබුණා. ඉස්සර ප්‍රාදේශීය සභාවේ අරමුදල් ගම් මට්ටමට එන්නේ නැහැ. නමුත් මේ සභාපතිතුමාගේ කාලයේදී සභාවේ අරමුදල් පහළට ගලාවිත් සැබෑ සංවර්ධනයක් සිදුවුණා. ඒ වගේම ආදායම් උත්පාදනය සඳහාත් විශේෂ වැඩසටහන් ක්‍රියාත්මක කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=f1102183</link>
    <topic>වතු කම්කරුවන් ලක්ෂ පහක්විශ්‍රාම වැටුප් ක්‍රමයට බඳවා ගත්තා</topic>
    <author>සංවාද සටහන – අයන්ති විතාන ඡායාරූප - සමන් ශ්‍රී වෙදගේ</author>
    <content>ශ්‍රී ලංකාවේ සෑම වැඩිහිටියකුටම විශ්‍රාම වැටුපක් ලබාදීමේ අරමුණින් ජනාධිපතිතුමාගේ මඟ පෙන්වීම යටතේ ආරම්භ කළ සමාජ ආරක්ෂණ මණ්ඩලය මේ වන විට ලබා ඇති ප්‍රගතිය පිළිබඳත් ඉදිරි වැඩපිළිවෙළ පිළිබඳත් එහි සභාපති නිමල් අමරසිංහ මහතා සමඟ පැවැත්වූ සාකච්ඡාවකි මේ.* සමාජ ආරක්ෂණ ක්‍රමයේ විශ්‍රාම වැටුප් ක්‍රමයට යොමුවීම ගැන මහජන උනන්දුව කොහොමද ?ඇත්තටම අපේ ප්‍රගතිය ඉහළයි. තල් කර්මාන්තයේ නියුතු වූවන් තිස්දාහක් බඳවා ගන්න එකඟතා ගිවිසුම් අස්සන් කරලා තියෙනවා. පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගම් තොණ්ඩමන් මහතාගේ සහයෝගයෙන් වතු කම්කරුවන් ලක්ෂ 05 ක් සමාජ ආරක්ෂණ මණ්ඩලයට බඳවා ගැනීමට සාකච්ඡා කරලා තියෙනවා. මේ ගැන ඇමැතිතුමාත් වතු හාම්පුතුන් සමඟ සාකච්ඡා කළා. වතු කම්කරුවන් මේකට සම්බන්ධ වුණාට පස්සේ අපි ඒ අයට රක්ෂණ ඔප්පුවක් ලබා දෙනවා. මාසෙකට ඔවුන්ගේ පඩියෙන් රුපියල් 155 ක් කපා ගන්නවා. එතකොට ඔවුන් අවුරුදු 60 න් විශ්‍රාම ගියාම මාසෙකට රුපියල් පන්දහක විශ්‍රාම වැටුපක් ලැබෙනවා.මේ වැඩපිළිවෙළ ක්‍රියාත්මක කරන්න නුවරඑළිය, තලවකැලේ, මස්කෙළිය ප්‍රදේශවලින් උපධිධාරීන් බඳවා ගත්තා. ඔවුන් අපේ නිලධාරීන් සමඟ වැඩට යොදවනවා. අවුරුදු 20 දී මේ විශ්‍රාම වැටුප් ක්‍රමයට බැඳිලා වයස 22 දී ආබාධිතයෙක් වුණොත් ඒ වෛද්‍ය සහතිකය මත ඔහුට සම්පූර්ණ විශ්‍රාම වැටුප හිමිවෙනවා. ආපදා දීමනාවක් වශයෙන් රුපියල් පනස්දහසකුත් දෙනවා. අවුරුදු 60 න් පස්සේ විශ්‍රාම වැටුප් ලබමින් ඉඳලා මියගියොත් ඒ තැනැන්තාගේ බිරිඳට හෝ අවුරුදු 18 ට අඩු දරුවකුට මේ විශ්‍රාම වැටුප ලබා දෙනවා.* මහජනතාව විවිධ විශ්‍රාම වැටුප් ක්‍රමවලට එක්කර ගන්න බැංකු මෙන්ම රක්ෂණ ආයතනත් විශාල තරගයක යෙදෙනවා. ඒ තරගයට සමාජ ආරක්ෂණ මණ්ඩලය මුහුණ දෙන්නේ කොහොමද ?අපට තරගයක් නැහැ. අපි මහජන විශ්වාසය දිනාගෙන ඉවරයි. සමහර විශ්‍රාම වැටුප් ක්‍රමවල තමන්ට ලැබෙන විශ්‍රාම වැටුප කීයද කියලවත් සඳහන් වෙන්නේ නැහැ. අපි බැඳෙනකොටම කියනවා මේ මුදල ගෙව්වොත් ඔබට මෙවැනි විශ්‍රාම වැටුපකට හිමිකම් කියන්න පුළුවන් කියලා. වෙනත් ආයතන මේවා කියන්නේ නැහැ. ඩුබායි රටේ ට්‍රයිකෝ ආයතනයේ කාර්යාලයක් විවෘත කරලා අපි සමාජ ආරක්ෂණ මණ්ඩලයට බඳවා ගැනීමට කටයුතු කරනවා. අපේ විදෙස් ශ්‍රමිකයන්ගෙන් හොඳ ප්‍රතිචාර තියෙනවා. කුවේට් රටෙන් මෙන්ම සිංගප්පූරුවෙන්ද ඉල්ලීම් ඇවිල්ලා තියෙනවා.ඒ අයවත් සම්බන්ධ කර ගන්න කියලා. විදෙස් ශ්‍රමිකයන්ට අවුරුදු 50 න් පස්සේ විශ්‍රාම වැටුප් ගෙවන වැඩපිළිවෙළක් ආරම්භ කරන්න අපි සූදානමින් ඉන්නවා.මෙය හිමිවෙන්නේ විදේශයන්හි සේවය කළ ලාංකිකයන්ට විතරයි. මේ සියලු කටයුතු සිදු කෙරෙන්නේ ජනාධිපතිතුමාගේ මහින්ද චින්තන ඉදිරි දැක්ම වැඩපිළිවෙළ යටතේයි.සමාජ ආරක්ෂණ මණ්ඩලය තියෙන්නේ මුදල් අමාත්‍යංශය යටතේයි. ජනාධිපතිතුමා මේ ගැන පෞද්ගලිකව සොයලා බලනවා. දැනට අපේ මණ්ඩලයට ලක්ෂ 04 ක් බැඳිලා ඉන්නේ. 7625 කට විශ්‍රාම වැටුප් ගෙවනවා. මේ වසරේ අපේ සාමාජික පිරිස ලක්ෂ 06 දක්වා වැඩි කරගන්න උත්සාහ කරනවා. ඒක ලෙහෙසි නැහැ.* සමාජ ආරක්ෂණ ක්‍රමයට බැඳෙන වතු සේවකයන්ට ලැබෙන ප්‍රතිලාභ මොනවාද ?විශේෂ ප්‍රතිලාභ නැහැ. අවසාන කාලයේ විශ්‍රාම වැටුපක් ලැබෙනවා. දිවයින පුරා අපේ කාර්යාල 22 ක් තියෙනවා. අපේ ආයතනයට තියෙන විශ්වාසය වැඩිවෙන විට බැඳෙන අය වැඩි වෙනවා. වතු හාම්පුතුන් මේ ගැන දැනුම්වත් කළාම ඔවුන් කිව්වේ මෙය ඉතාම හොඳ වැඩක් කියලයි. අවසාන කාලයේ දී දරුවන්ට බරක් වෙන්නැතිව ඔවුන්ට ජීවත්වෙන්න පුළුවන්.* සමාජ ආරක්ෂණ මණ්ඩලය 2011 දී සිය සේවාලාභීන් වෙනුවෙන් හඳුන්වා දෙන නව වැඩපිළිවෙළ කුමක්ද?මේ වසරේදී කිතුල් කර්මාන්තයේ යෙදී සිටින අය තිස්දාහක් බඳවා ගන්න කටයුතු කරනවා. ඒ අය වෙනුවෙන් විශ්‍රාම වැටුප් ක්‍රමයක් සකස් කරලයි තියෙන්නේ. ඒ සඳහා අවබෝධතා ගිවිසුම අස්සන් කළා. දැන් අපේ සියලුම කාර්යාල පරිගණක පද්ධතිය හරහා සම්බන්ධ කරලා තියෙන්නේ. ඕනෑම කෙනකුට දිස්ත්‍රික් ලේකම් කාර්යාලයට ගියහම එහි ඉන්න අපේ නිලධාරීන්ගෙන් සියලු තොරතුරු ගන්න පුළුවන්. ප්‍රාදේශීය ලේකම් කාර්යාලයේත් අපේ නිලධාරීන් ඉන්නවා. ප්‍රාදේශීය ලේකම් කාර්යාලයේදී මෙන්ම දිස්ත්‍රික් ලේකම් කාර්යාලයේදීත් අපේ මණ්ඩලයට බැඳෙන්න පුළුවන්. පරිගණක ගත කිරීම හරහා අපේ වැඩ පහසුවෙලා තියෙනවා.* ජනමාධ්‍යවේදීන්ගේ විශ්‍රාම වැටුප් ක්‍රමයට මොකද වුණේ ?මේ වසරේ දී එය ක්‍රියාත්මක වෙයි. ඒක සුබ ආරංචියක්. ජනමාධ්‍යවේදීන් සඳහා අපි අලුතෙන් විශ්‍රාම වැටුප් ක්‍රමයක් හැදුවා. කලින් විශ්‍රාම වැටුප් ක්‍රමයේ සියලු ක්ෂේත්‍ර ආවරණය වෙලා තිබුණේ නැහැ. අපි මේ නව විශ්‍රාම වැටුප් ක්‍රමය ගැන තොරතුරු ජනමාධ්‍ය අමාත්‍යාංශයේ ලේකම්තුමාට භාරදීලා තියෙනවා.සමුපකාර සේවකයන් සඳහාත් විශ්‍රාම වැටුප් ක්‍රමයක් හඳුන්වාදීමට අපි කටයුතු කරනවා. සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු ඇමැතිතුමා මේ ගැන වඩාත් උනන්දුයි.අපි ත්‍රීරෝද රියැදුරන්වත් සමාජ ආරක්ෂණ මණ්ඩලයේ සාමාජිකයන් බවට පත් කර ගන්න කටයුතු කරලා තියෙනවා. ත්‍රිරෝද රථ රියැදුරන්ගේ සංගම් සමඟත් මේ ගැන සාකච්ඡා කළා. ආරක්ෂක අමාත්‍යාංශය හරහා සෑම පොලිස් ස්ථානයක් මඟින්ම ත්‍රිරෝද රථ රියැදුරන්ට මේ පණිවුඩය යවලා තියෙන්නේ. අපේ නිලධාරීන් ඒ අය ළඟටම ගිහිල්ලා රක්ෂණ ක්‍රමයට බඳවා ගන්නවා. රියැදුරන් දැනුම්වත් කරන්න අපි නුගේගොඩ, නාරාහේන්පිට ආදී ප්‍රදේශවල රැස්වීම් පවා පැවැත්වුවා.* සමාජ ආරක්ෂණ මණ්ඩලයේ වර්තමාන ක්‍රියාකාරීත්වය පැහැදිලි කළොත්අපේ සාමාජිකයන් මාසිකව ගෙවන මුදල් අපේ ආයතනයට වියදම් කරන්නේ නැහැ. ඒ සියල්ල වෙනම ගිණුමක දාලයි තියෙන්නේ. අපේ සේවකයන්ට වැටුප් ගෙවන්නේ මුදල් අමාත්‍යාංශයෙන්. අපේ සේවක පිරිස 170 ක් විතර ඉන්නවා. අවම සේවක පිරිසක් උපරිම කාර්යක්ෂමතාවයෙන් වැඩ කරනවා. ජනාධිපතිතුමා යටතේ තියෙන ඕනෑම ආයතනයක් කාර්යක්ෂමව කටයුතු කරනවා. මේ ආයතනය පටන් ගෙන වසර 14 ක්. ඒත් ජනතාව අතර ප්‍රසිද්ධ වුණේ නැහැ. දැන් තමයි ඒ තත්ත්වය වෙනස් කරලා තියෙන්නේ.* අපේ සමාජයට රක්ෂණ ක්‍රමය ගළපන්නේ කොහොමද ?අපේ සංස්කෘතිය පවුල කේන්ද්‍රීය කරගත් සංස්කෘතියක් වැඩිහිටි ජනතාව පවුල මත රැඳෙනවා. මේ අය වැඩිහිටි නිවාසවලට යන්නේ නැහැ. වැඩිහිටි නිවාස සංස්කෘතිය අපට එන්නේ පිටරටින්. අපිට අම්මා, තාත්තා ළඟ තියාගන්න එක බරක් නොවෙයි. ඇත්තටම අම්මට තාත්තට විශ්‍රාම වැටුපක් තියෙනව නම් මේ වැඩිහිටි නිවාස ක්‍රමය අහෝසි වෙනවා. වැඩිහිටි අය තමන්ට බෙහෙත් ටික ගන්න සල්ලි නැතිව දුක්විඳින හැටි දැකලයි ජනාධිපතිතුමා ධීවර ඇමැති කාලේ මේ ක්‍රමය පටන් ගත්තේ.අපේ ආරුමුගම් තොණ්ඩමන් ඇමැතිතුමාත් අපට විශාල සහායක් ලබා දෙනවා. ලංකාවේ ජනගහනයෙන් 25% ක් වැටිහිටි ජනගහනය.ඒ නිසා වැඩිහිටියන් සියලු දෙනාම තමන්ගේ ඉදිරිය, අවසාන කාලය ගැන හිතලා විශ්‍රාම වැටුපකට දායකවීම වැදගත්. එවිට තමන්ගේ අවසාන කාලය සතුටින් ගත කරන්න පුළුවන්.දරුවන්ද තමන්ගේ මවුපියන් විශ්‍රාම වැටුප් ක්‍රමයකට දායක කර ගැනීමට කටයුතු කළ යුතුයි. සමාජ ආරක්ෂණ මණ්ඩලයේ විශ්‍රාම වැටුප් ක්‍රමයට බැඳුණු අයෙක් හදිසියේ මිය ගියොත් ඔහු නම් කර තිබූ අයෙකුට පාරිතෝෂිකයක් ලබා දෙනවා.* මෙම විශ්‍රාම වැටුප් ක්‍රමයේ සාමාජිකත්වය ඉහළ නංවා ගැනීමේ ඉදිරි වැඩ පිළිවෙල කෙබඳුද ?පසුගියදා විදෙස් රැකියාවක යෙදෙන කෙනෙක් ඇවිල්ලා අපේ සාමාජිකයෙක් වුණා. ඔහු දායක මුදල එකවරම ගෙවලා ගියා. ඒ අනුව ඔහුට මාසිකව රුපියල් 25000 බැගින් විශ්‍රාම වැටුපක් හිමිවෙනවා. කුරුණෑගල එක්තරා පෞද්ගලික ආයතනයක සේවක සේවිකාවෝ 85 ක් ඉන්නවා. ඒ අය සියලු දෙනාම අපේ සාමාජිකයෝ වුණා.මේ රටේ ඉන්නවා ලක්ෂ 30 ක් පමණ ස්වයං රැකියා කරන පිරිසක්. ඒ අයත් අපේ ක්‍රමයට දායක කරගත යුතුයි. ඇත්තටම තොණ්ඩමන් ඇමැතිතුමාගේ මැදිහත්වීම මත වතුකරයේ ලක්ෂ 05 ක ජනතාව අපේ සාමාජිකයන් වීම විශාල ශක්තියක්.ඉදිරියේදී රබර් හා පොල් වගාවල යෙදෙන ශ්‍රමිකයන්ද අපේ වැඩ පිළිවෙළට එක්කර ගන්නවා. මේ ආයතනය ආරම්භ කරල අවුරුදු 14 ක් ගතවෙලත් සාමාජිකයන් සිටියේ ලක්ෂ 03 යි. නමුත් අපි කෙටි කාලයකදී සාමාජික පිරිස ලක්ෂ ගණනින් වැඩි කළා. අපේ සේවක පිරිස වැඩි කරන්න කියලා අනුමැතිය ඉල්ලලා තියෙනවා. වැඩියෙන් සේවකයන් ඉන්නවා නම් සාමාජිකයන් බඳවා ගැනීම ශීඝ්‍ර කරන්න පුළුවන්. රජයේ සේවකයන්ට ලබාදෙන විශ්‍රාම වැටුපයි සමාජ ආරක්ෂණ මණ්ඩලයේ විශ්‍රාම වැටුපයි එකිනෙකට වෙනස්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=f1102184</link>
    <topic/>
    <author>චන්දන ජයවීර ඡායාරූප -නිරෝෂ් පි‍්‍රයංකර</author>
    <content>පාසල් වේදිකාවෙන් රංගනයට සම්බන්ධ වූ නිරෝෂන් ඉලේපෙරුම මෑත කාලයේ දී වඩාත් කතාබහට ලක්වූයේ සම්මත නොවන චරිත නිරූපනය කිරීම හරහා ය. ඔහු රංගනයෙන් සම්බන්ධ වූ ‘වාසනා වේවා’ ටෙලි නාට්‍යය පිළිබඳව හා අධ්‍යක්ෂණයෙන් සම්බන්ධ වන ‘සිහින අරන් එන්න’ නිර්මාණය පිළිබඳ නිරෝෂන් දැක්වූ අදහස් මෙසේ ය.* ඔබට බොහෝ විට රඟපෑමට ලැබෙන්නේ කලු චරිත.. එවැනි චරිතයක් නිරූපණය කිරීමට ලැබීම රංගන ශිල්පියෙකුගේ ජීවිතයට ඇති කරන්නේ කුමන විදිහේ බලපෑමක් ද?මෙවැනි චරිතයක් ප්‍රති නිර්මාණය කිරීමට භාර ගැනීම රංගන ශිල්පියෙක්ට අභියෝගයක්. ජනප්‍රියවීමේ උවමනාව මත පමණක් රංගන ශිල්පය තුළ රැදී සිටිනවා නම් කෙනෙක් මෙවැනි චරිතයක් භාර ගන්න පැකිලෙන්න පුළුවන්. ඒ නිසා මේ වගේ චරිත නළුවන් පරීක්ෂා කෙරෙන චරිත ලෙස සැලකිය හැකියි.කලු චරිතයක් රඟපාන නළුවෙක් සාර්ථකව තම කාර්්‍යය ඉටු කළොත් බාහිර සමාජයෙන් ඔහුට බොහෝවිට ලැබෙන්නේ නරක ප්‍රතිචාර. චරිතයේ ගතිගුණ ශිල්පියා තුළ ඇතැයි සමහර දෙනෙක් සලකන නිසයි ඒ වගේ ප්‍රතිචාර ලැබෙන්නේ. සමහර විට පෞද්ගලික ජීවිතයට පවා මෙවැනි චරිත රඟපෑමෙන් බලපෑමක් ඇතිවෙනවා.නමුත් එම රංගනය සළකන්නේ විද්‍යාත්මක විෂයක් විදිහටයි. ඒ නිසා චරිතයක පාරිශුද්ධත්වය රංගන ශිල්පියෙකුට අදාළ දෙයක් විදිහට මම සළකන්නේ නැහැ.* මේ දිනවල විකාශයවන ‘වාසනාවේවා’ ටෙලිනාට්‍යයේ කීර්තිගේ චරිතය තවත් එවැනි එක් කලු චරිතයක්. ඔබ එම චරිතය හැඳිනගත්තේ කෙසේ ද ?මෙම චරිතය කතාවට පිවිසෙන්නේ ටෙලිනාට්‍යය කොටස් 25 පමණ විකාශය වූවාට පසුවයි. බිඳ වැටෙන වලව් සම්ප්‍රදාය තුළ එය රැක ගැනීමට උත්සාහ කරන පියෙක් සහ පුතෙක් එක් පැත්තකින් ඉදිරිපත් කරනවා. අනෙක් පැත්තෙන් නව ධනපති පන්තියට ඇතුල්වන පියෙක් සහ පුත්‍රයෙක් උත්සාහයන් ගොඩ නැගෙන ආකාරය ගැනත් කියවෙනවා.මේ ටෙලිනාට්‍ය තුළ මම නියෝජනය කරන්නේ බිඳවැටෙන පරම්පරා උරුමයට අයත් පවුල් සම්ප්‍රදායයයි. ඔවුන් ධනය හා බලය වෙනුවෙන් සමාජය රවටනවා. එවැනි චරිතයක් හරහා සමාජයට පණිවුඩයක් ලබා දීමට හැකිවීම භාග්‍යයක්.* මේ ටෙලි නාට්‍යයට ප්‍රවීණ නළු නිළියන් කිහිප දෙනෙක්ම සම්බන්ධ වී සිටිනවා. ඔබේ රංගනයට ඔවුන්ගෙන් ලැබුණු බලපෑම කොහොමද ?අපිට අද රඟපාන්න ලැබෙන පසුබිම තුළ රංගනය පිළිබඳ හැදෑරූ සහ කැපවුණු පිරිසක් සමඟ කටයුතු කිරීමට අවස්ථාව ලැබෙන්නේ බොහොම අඩුවෙන්. අනෙක් නළුවාගේ හෝ නිළියගේ සහයකින් තොරව රංගනය තනිව සාර්ථක කරගැනීමේ හැකියාවක් කෙතරම් දක්ෂ රංගන ශිල්පියෙකුට වුවත් ලැබෙන්නේ නැහැ. ප්‍රවීණ නළු නිළියන් සමඟ රඟපෑමට අවස්ථාව ලැබීමෙන් ඉබේම අපේ රංගනයත් ප්‍රවීණත්වයට පත් වෙනවා. ‘වාසනාවේවා’ ටෙලි නාට්‍යයේ මම රඟපාන චරිතය සාර්ථක කරගන්න සිරිල් වික්‍රමගේ මහතාගෙන් විශේෂ සහයක් ලැබුණෙ.* ඔබ රංගන ශිල්පියෙක්ට අමතරව අපේ ටෙලි නාට්‍යය කර්මාන්තයට තරමක් ආගන්තුක භූ®මිකාවක් වූ “ටෙලි නාට්‍ය නිෂ්පාදන සැලසුම් කරුවෙක්” ලෙස ඔබ මෙම ටෙලි නාට්‍ය තුළින් අවතීර්ණව තිබෙනවා. මේ ඒ ගැන යමක් කිව්වොත්.ටෙලි නාට්‍යයක් වැඩකටයුතු සාර්ථකව අවසන්ව මහජන ප්‍රදර්ශනය දක්වා ගෙන ඒමේදී මනා සම්බන්ධීකරණයක් හා කළමනාකාරීත්වයක් තිබිය යුතුයි. එහෙම නැතිව නිර්මාණ කරණයට ඇතුල්වීමෙන් අතරමඟ නැවතුණු නිෂ්පාදන බොහොමයක් දකින්න ලැබෙනවා.අපේ රටේ බොහෝ දුරට මෙම කාර්යය වෙනුවෙන් මුදලක් වෙන් කරන්න අකමැත්තක් තිබෙනවා. නමුත් රූපණ කර්මාන්තයේ ඉදිරියෙන්ම සිටින හොලිවුඩ් සිනමාවේ විශේෂ භූමිකාවක් නිෂ්පාදන සැලසුම්කරුවා නියෝජනය කරනවා.මෙම තනතුරේ වැදගත්කම නිසි අයුරින් වටහාගෙන නාලන් මෙන්දිස් මහතා ඒ කාර්්‍යය මට පැවරුවා. ඔහු ඉදිරියෙන්ම සිටින වෘත්තික අධ්‍යක්ෂවරයෙක්. එවැනි ටෙලි නාට්‍ය අධ්‍යක්ෂවරයෙක් සමඟ ගනුදෙනු කිරීමට ලැබීම මෙම ක්ෂේත්‍රයේ ඉදිරියට යාමට විශාල ශක්තියක් වුණා.* බොහොමයක් රංගන ශිල්පීන් පසුව අධ්‍යක්ෂණයට පිවිසෙනවා. ඔබත් අධ්‍යක්ෂණයට පිවිසියේ එම අභාෂය මතද ?රංගන ශිල්පියෙක් වීම තමයි මගේ මූලික බලාපොරොත්තුව. පසුගිය වසර 14 ක කාලය තුළදී ලැබූ අත්දැකීම් හා රංගනය ගැන හැදෑරීමට ලැබුණු අවස්ථාවන් අධ්‍යක්ෂ ක්ෂේත්‍රයට මාව යොමු කළා. මගේ බලාපොරොත්තුව “ඇක්ෂන් – කට්” කියන අධ්‍යක්ෂකවරයෙක් වීම නෙවෙයි. එහෙම උවමනාවක් තිබුණා නම් මීට බොහෝ කලින් අධ්‍යක්ෂවරයෙක් වෙන්න තිබුණා. ජර්මන් සංස්කෘතික ආයතනය, ප්‍රංශ තානාපති කාර්යාලය, බ්‍රිතාන්‍ය කවුන්සිලය වැනි ආයතනවල ප්‍රදර්ශනය කරන ලද චිත්‍රපට නැරඹීම නිසා එම ක්ෂේත්‍රය පිළිබඳව මා තුළ උනන්දුවක් ඇති වුණා. අවශ්‍ය ආත්ම ප්‍රකාශනය කිරීම ප්‍රමාණවත් අත්දැකීම් ගබඩාවක් මා සතුව තිබෙනවා.* ටෙලි නාට්‍යය ක්ෂේත්‍රය බිඳවැටී ඇති බවට බොහෝ දෙනෙක් මතු කරන තර්කය ඔබ පිළිගන්නවාද ? නව ක්ෂේත්‍රය තුළ ඔබ ඇතිකිරීමට අදහස් කරන වෙනසක් තිබෙනවද ?අපි ටෙලි නාට්‍ය ක්‍ෂත්‍රයට පිවිසෙන අවධිය වන විට එය වර්ධනාත්මක අවස්ථාවකයි තිබුණේ. ධර්මසේන පතිරාජ, අශෝක හඳගම, සුදත් මහදිවුල්වැව, ජයන්ත චන්ද්‍රසිරි, තිස්ස අබේසේකර පරාක්‍රම නිරිඇල්ල, ධම්මජාගොඩ වැනි දැවැන්ත නිර්මාණකරුවන් රූපවාහිනිය සමඟ සබඳතාවක් පැවැත්වූවා. අද වන විට ටෙලිනාට්‍ය මුළුමනින්ම වානිජ පරමාර්ථයන්ට නතුවෙලා අවසන්. ඉන්දියානු අනුකරණ ටෙලි නාට්‍ය කලාව තමයි අපේ ටෙලි නාට්‍ය නැති කළේ.දවසෙන් දෙකෙන් නළු නිළියන් බිහි කරන තැනක් බවට අද ටෙලිනාට්‍ය කලාව පත්ව තිබෙනවා. කිසි දෙයක් කරන්න බැරි අය අද නළු වෘත්තියට පිවිස තිබෙනවා. ඒ වගේම රූපවාහිනිය ඇතුළේ කලාවක් බිහි කරන්න උත්සාහ කරන පිරිස තවමත් ඉතිරිව සිටිනවා. මම නියෝජනය කරන්නේ එම පරම්පරාවයි. ටෙලිවිෂනය කුස්සියේ සිට අහන තැනින් සාලයට ඇවිත් බලන තත්ත්වයකට ගෙන එන්න ඕන. එහෙම නැතිව මේ ගරා වැටීමට විසඳුමක් නැහැ.* “සිහින අරන් එන්න” ටෙලි නාට්‍ය හරහා ඔබ කීමට උත්සාහ කළේ කුමක්දමෙම නිර්මාණය හරහා මම කීමට උත්සාහ කරන්නේ මේ සාකච්ඡාව ඇතුළතදී මතු කිරීමට අදහස් කළ කාරණයම තමයි. එනම් රූපවාහිනී ටෙලි නාට්‍ය කලාව තුළ ගමන් කරන තාරුණ්‍යය ගමන් කරන්නේ කුමන දිශාවකටද යන්නයි. නිළියකගේ චරිතය ආශ්‍රයෙන් මෙම ටෙලි නාට්‍යය හරහා මම ඒ ගැන කතා කරනවා. තරඟකාරී සමාජ ක්‍රමය යටතේ මෙම කර්මාන්තය අතිශය ආත්මාර්ථකාමී තැනකට ගමන් කර තිබෙනවා. වේදිකා නාට්‍ය කලාවේ තිබෙන සහෝදර බැම්ම ටෙලි කර්මාන්තය තුළ නැහැ. සම්මාන, ජනප්‍රිය මේ අයිසින් ටික අයින් කළායින් පස්සේ වෙන ඉතිරිවෙන දෙයක් තිබෙනවා ද කියන ප්‍රශ්නය තිබෙනවා. කර්මාන්තයේ ආත්මය සොයා ගැනීමට මම මේ නිර්මාණය මඟින් උත්සාහ කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>18</day>
    </date>
    <link>http://www.dinamina.lk/2011/02/18/_art.asp?fn=f1102185</link>
    <topic/>
    <author>චන්දන ඡායාරූප - රොෂාන් පිටිපන</author>
    <content>ලෝක කුසලාන ක්‍රිකට් තරගාවලිය හෙටින් ඇරඹේ. ශ්‍රී ලංකාවේද මෙම තරගාවලිය පැවැත්වෙන නිසා ක්‍රිකට් ක්‍රීඩාංගණය අන් කවරදාකටත් වඩා උණුසුම් වී ඇත. මෙවර තරගාවලිය වෙනුවෙන් නිර්මාණය වී ඇති ගීත අතරෙන් Cover Page සංගීත කණ්ඩායම නිර්මාණය කළ “ලාකප්” ගීතය කතාබහට ලක් වන නිර්මාණයකි. පහත පළවන්නේ එම නිර්මාණයට සම්බන්ධ වූ දනෝධ්‍යා යාපා, රදේශ් රදැල්ල, මංජුල ප්‍රනාන්දු, දුමිඳු ජයවර්ධන, පුන්සලා අබේනායක හා ඉන්ෂිරා ඩාවුඩ් සමග කළ සංවාදයකි.* ක්‍රීඩාව ප්‍රවර්ධනය කිරීම සඳහා සංගීත මාධ්‍යය යොදා ගත හැක්කේ කෙසේද ?ක්‍රීඩාව ජනතාව අතරට ගෙන යන්න ගීතයට විශාල සේවයක් කළ හැකියි. බටහිර රටවල අත්දැකීම් සමඟ කතා කළොත් පසුගිය ලෝක කුසලාන පාපන්දු තරගාවලිය ආශ්‍රිතව ගීත රාශියක් බිහි වුණා. ලංකාවෙත් ක්‍රිකට් ක්‍රීඩාව ආශ්‍රය කරගෙන ගීත රැසක් බිහිවී තිබෙනවා.මෙවර ලෝක කුසලාන තරගාවලිය අරමුණු කරගෙනත් රැප් රොක් ආදී සම්ප්‍රදායන් රැසකට අයත් ගීත රාශියක් බිහිවී තිබෙනවා.* ක්‍රිකට් අධිරාජ්‍යවාදීන් විසින් අපිට දායාද කළ ක්‍රීඩාවක් වුවත් එය මේ වන විට අපේ දෙයක් බවට පත් වී තිබෙනවා. නමුත් ක්‍රිකට් ක්‍රීඩාව ආශ්‍රිතව මෑත කාලය තුළදී බිහිවී ඇති ගීත බොහොමයක් අපේ සංස්කෘතියට නොගැලපෙන බවට චෝදනාවට ලක්වී තිබෙනවා. ඒ ගැන ඔබේ මතය කුමක්ද ?බටහිර සංගීතය අපේ උවමනාවන්ට හා සංස්කෘතියට ගැලපෙන පරිදි යොදාගත යුතුයි. එහෙම නැතිව කරන්නන් වාලේ කිරීම නිසයි එවැනි චෝදනාවලට මුහුණදීමට සිදුවී තිබෙන්නේ.අපේ ක්‍රිකට් වලට වෙනම අනන්‍යතාවයක් තියෙනවා. ක්‍රිකට් සඳහා ගීතයක් නිර්මාණය කිරීමේදී ක්‍රීඩාංගණයක සිටිනවා වැනි හැඟීමක් ශ්‍රාවකයාට ලබා දෙන්න අපිට උවමනා වුණා. ඒ සඳහා “පපර බෑන්ඩ්” වල නාද රටා අපි මේ සඳහා යොදා ගත්තා.* මෙම ගීතය “ලාකප්” යනුවෙන් නම් කළේ කුමන හේතුවක් මතද ?අපිට සරල වචන මාලාවක් ආශ්‍රයෙන් වරක් ඇසූ පමණින් මතක තබාගෙන රස විඳිය හැකි නිර්මාණයක් කිරීමට උවමනා වුණා. ඒ නිසා මේ ගීතයේ වචන බොහෝමයක් අවසන් වන්නේ “ලා” කියන උච්චාරණයෙන්. ඒ නිසා අපි “ලාකප්” නමින් ගීතය නම් කළා. මේක ගොඩක් නූතන ජන වහර යොදාගෙන කළ පර්යේෂණාත්මක අත්හදා බැලීමක්.ක්‍රිකට් ක්‍රීඩාව මේ වන විට ටෙස්ට් ක්‍රිකට් ක්‍රීඩාවේ සිට සීමිත ඕවර තරගාවලියක සිට 20/20 තරගයක් බවට පරිණාමය වී තිබෙනවා.ඒ ක්‍රිකට් වල තිබෙන එම ජවය ශාස්ත්‍රීය ආරක් ඇතුලේ රඳවා ගන්න බැහැ. ප්‍රේක්ෂකයන් තුළ තිබෙන ක්‍රිකට් වලට තිබෙන උනන්දුව, ඇල්ම හා ජවය ආරක්ෂා වන ගීතයක් කිරීමයි අපේ අරමුණ. නමුත් අපි නාද රටා නිර්මාණය කිරීමේදී බොහෝ විට භාවිතා කරන 6 – 8 තාලය භාවිතා කිරීමට කල්පනා කළෙත් නැහැ. අපි ලතින් අමෙරිකානු සම්ප්‍රදායේ ආභාෂයක් මේ සඳහා ලබා ගත්තා.* ජනප්‍රිය සංගීතය තුළ බහුලව යොදා ගැනෙන 6/8 නාද රටාව “ලාකප්” ගීතය සඳහා යොදා නොගත්තේ ඇයි ?බොහෝ විට ක්‍රීඩාව වෙනුවෙන් ගීතයක් නිර්මාණය කිරීමේදී 6/8 තාලයට ගීත නිර්මාණය කිරීමෙන් එහි ජවය රඳවා ගැනීමට උත්සාහ කරනවා. නමුත් අපි කල්පනා කළේ බහුතර පේ‍්‍රක්ෂකයන් පිරිසකගේ ආකර්ෂණයක් ලබා ගැනීමයි. ඒ අනුව අපි කල්පනා කළා මිශ්‍ර සම්ප්‍රදායක ගීතයක් එළි දක්වන්න.* “ලා කප්” ගීතය සඳහා සම්පත් දායකත්වය ලබා දුන් පිරිස කවුද ?“කවර් පේජ්” කණ්ඩායමේ රදේශ් රදැල්ල, මංජුල ප්‍රනාන්දු හා දුමිඳු ජයවර්ධන මේ ගීතයේ සංගීතය හා රචනා කිරීම සිදු කළා. ඊට අමතරව ගායනයෙන් දනෝද්‍යා යාපා සහ පුන්සලා අබේනායක හා ඉන්ෂිරා ඩාවුඩ් සම්බන්ධ වුණා. ගීතයේ රූප රචනය කළේ “තාල රූප රෙවලුෂන්” කණ්ඩායමයි. චමිල පතිරණ එහිදි මූලිකව කටයුතු කළා. අපි ගීතයෙන් ලබාදීමට උත්සාහ කළ පණිවුඩය ඔවුන් රූප රචනය හරහා ලබා දුන්නා.* ලෝක කුසලානය කේන්ද්‍ර කරගෙන බොහොමයක් ගීත නිර්මාණය වෙනවා. ක්‍රීඩාවට ලැබෙන ජනප්‍රියත්වයෙන් කොටසක් ඒ හරහා ඔබලාටත් නිරායාසයෙන්ම ලැබෙනවා නේද ?අපි දැනටමත් සංගීත ක්ෂේත්‍රයේ යම් යම් දේවල් කර තිබෙනවා. මේ නිර්මාණ හරහා ලැබෙන ජනප්‍රියත්වය මත සංගීත ක්ෂේත්‍රයේ තහවුරු වෙන්න අපිට උවමනාවක් නැහැ. අපි සියලු දෙනාගේම වෘත්තික අධ්‍යාපන යොමුව තිබෙන්නේ වෙනත් ක්ෂේත්‍රයකයි. මේ නිර්මාණය අපි කළේ අපේ රටේ ලෝක කුසලානය පැවැත්වෙන අවස්ථාවක ශ්‍රී ලංකා කණ්ඩායමට සුබ පැතීම සඳහායි.ශ්‍රී ලංකා කණ්ඩායම තුළ විවිධ ජාතීන්, විවිධ ආගම් අදහන පිරිස් නියෝජනය වෙනවා. අපි ලාංකිකයන් වශයෙන් ඉදිරියට යා යුතුය කියන පණිවුඩය ලබාදීම මේ නිර්මාණයේ අරමුණයි. ඒ සඳහා අපි මෙම ගීතය භාෂා තුනෙන්ම නිර්මාණය කළා. ගීතයේ ජනප්‍රියත්වය හරහා මුදල් ඉපැයීමේ පරමාර්ථයක් අප අතර නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102191</link>
    <topic>ජනපති දළදා සමිඳු වැඳ පුදා ගනී</topic>
    <author/>
    <content>ජනපති මහින්ද රාජපක්ෂ මහතා ඊයේ (18) පෙරවරුවේ ශ්‍රී දළදා මාලිගාවට ගොස් දළදා සමිඳුන් වැඳ පුදා ගත්තේය. දළදා සමිඳුන් උදෙසා පුෂ්පෝපහාර පැවැත්වීමෙන් පසු මල්වතු මහා විහාරයට ගිය ජනපතිවරයා එම පාර්ශ්වයේ මහ නායක අති පූජ්‍ය තිබ්බටුවාවේ ශ්‍රී සිද්ධාර්ථ සුමංගල මහා නාහිමියන්ගේ සුවදුක් විමසා උන්වහන්සේගේ ආශීර්වාද ලබාගත්තේය.මේ අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක, දියවඩන නිළමේ ප්‍රදීප් නිලංග දෑල යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102192</link>
    <topic>බඩු මිල ඉහළ දැමීම කුමන්ත්‍රණයක්</topic>
    <author/>
    <content>මැතිවරණයක් ළං වන විට බඩු මිල ඉහළ නැංවීමේ කුමන්ත්‍රණ ක්‍රියාවට නංවන බලවෙග මෙරට සිටින බව ජනාධිපති මහින්ද රාජපක්ෂ මහතා පැවසීය.පසුගිය ජනාධිපතිවරණ සමයේ ඒ බලවේග හාල් කිලෝව රුපියල් 120 ට ඉහළ නැංවීමට කුමන්ත්‍රණ ක්‍රියාත්මක කළත් තමා වෙත දැවැන්ත ජයග්‍රහණයක් ලබා දුන් ජනතාව ඔවුන් පරාජය කරන්නට කටයුතු කළ බවත් ජනාධිපතිවරයා සඳහන් කළේය.මෙවර පළාත් පාලන මැතිවරණය සඳහා ඉදිරිපත් වන එක්සත් ජනතා නිදහස් සන්ධානයේ මහනුවර දිස්ත්‍රික් අපේක්ෂකයන් දැනුවත් කිරීම සඳහා ඊයේ (18) මහනුවර ජනාධිපති මන්දිරයේ පැවැති රැස්වීමකදී ජනාධිපතිවරයා මේ බැව් පැවසීය.ඩු මිල මේ වන විට අඩු වෙමින් පවතින්නේ යැයිද එය ඉදිරියේදී තවදුරටත් අඩුවනු ඇතැයිද ජනාධිපති මහින්ද රාජපක්ෂ මහතා විශ්වාසය පළ කළේය.ඇතැම් වකවානුවන්හි පළා මිටිය පවා පිටරටින් ගෙන්වීමට ක්‍රියා කළ බවත් එහෙත් තමන් ඇතුළු වත්මන් රජය සෑම මොහොතකම ක්‍රියා කරන්නේ පිටරට ගොවියා නොව මෙරට ගොවියා රජ කරවීමට බවත් ජනාධිපතිවරයා පැවසීය.මෙවැනි මැතිවරණ සමයන්හිදී අපහාස, මඩ ප්‍රචාර හා කෙටවීම් වැනි දේ සිදු කරමින් ක්‍රියා කරන ඇතැම් කණ්ඩායම් සිටින්නේ යැයි ද එම කණ්ඩායම්ද මැතිවරණය හරහා පරාජය කළ යුතු යැයිද ජනාධිපති මහින්ද රාජපක්ෂ මහතා කීය.අග්‍රාමාත්‍ය දි. මු. ජයරත්න, මධ්‍යම පළාත් ප්‍රධාන අමාත්‍ය සරත් ඒකනායක යන මහත්වරුන්ද මෙහිදී කතා කළ අතර ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල, අධිකරණ අමාත්‍ය රවුෆ් හකීම්, සමුපකාර හා අභ්‍යන්තර වෙළෙඳ කටයුතු අමාත්‍ය ජොන්ස්ටන් ප්‍රනාන්දු, ක්‍රීඩා අමාත්‍ය මහින්දානන්ද අලුත්ගමගේ යන මහත්වරු ඇතුළු පිරිසක් මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102193</link>
    <topic>පැණි බීම කර්මාන්ත ශාලාසියල්ල වහාම පරීක්ෂා කරන්න</topic>
    <author>සිතාරා සේනානි ,සන්ධ්‍යා කරුණාරත්න</author>
    <content>පැණි බීම නිපදවන කර්මාන්ත ශාලා සියල්ල වහාම පරීක්ෂාවට ලක් කරන ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය ලේකම් වෛද්‍ය රවීන්ද්‍ර රුබේරු මහතාට ඊයේ (18) උපදෙස් දුන්නේය.පොළොන්නරුව අක්කර අටසියය ප්‍රදේශයේ දරුවකු හා මවක එම දරුවාගේ පියා විසින් ගෙන එන ලද පැණි බීම බෝතලයක් පානය කිරීමෙන් පසු දරුවා මිය යාම හා මව බරපතළ ලෙස රෝගාතුර වීමේ සිද්ධිය සැලකිල්ලට ගෙන මේ තීරණය ගත් බව සෞඛ්‍ය ඇමැතිවරයා පෙන්වා දෙයි.ඇමැතිවරයාගේ උපදෙස් පරිදි සෞඛ්‍ය අමාත්‍යාංශයේ මහජන සෞඛ්‍ය අංශයේ සහ ආහාර පාලන ඒකකයේ නිලධාරීන් අමාත්‍යාංශයට ඊයේ දිනයේම කැඳවා මෙවැනි සිදුවීමක් සම්බන්ධයෙන් ගත හැකි ක්‍රියාමාර්ග පිළිබඳ සොයා බලන ලෙසත් විශේෂයෙන්ම මහජන සෞඛ්‍ය අංශයේ නිලධාරීන් යොදවා මෙරට පැණි බීම නිපදවන කර්මාන්ත ශාලා හා ඒවායේ පැණි බීම නිෂ්පාදනය කිරීම, බෙදා හැරීම මෙන්ම වෙළෙඳ සල්වල අලෙවියට පෙර ගබඩා කර තැබීම වැනි කරුණු පිළිබඳ විමර්ශනය කරන ලෙසත් ඊට අදාළව අවශ්‍ය පියවර ගන්නා ලෙසත් සෞඛ්‍ය ලේකම් වෛද්‍ය රවීන්ද්‍ර රුබේරු මහතා සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාට ඊයේ පෙරවරුවේ උපදෙස් දුන්නේය.ආහාර පාලන පනත යටතේ කිසියම් ආහාරයක් හෝ පාන වර්ගයක් නිපදවීම, බෙදා හැරීම, ගබඩා කිරීම ඇසුරුම් කිරීම හා වෙළෙඳ ප්‍රචාරණය යන කරුණුවලට අදාළව විමර්ශනය කිරීමේ වගකීම සෞඛ්‍ය අමාත්‍ය්‍යාංශය යටතට පැවරෙන හෙයින් මෙසේ ඒ පිළිබඳ සොයා බැලීමට සෞඛ්‍ය අමාත්‍යාංශය පියවර ගෙන තිබේ.සෞඛ්‍ය ඇමැති මෛත්‍රීපාල සිරිසේන මහතා ලබා දුන් උපදෙස් පරිදි අදාළ අංශවල නිලධාරීන් කැඳවා සාකච්ඡාවක් පැවැත්වීමට සෞඛ්‍ය සේවා අධ්‍යක්‍ෂ ජනරාල්වරයා ඊයේ දිනයේම පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102194</link>
    <topic>සූර්යාගේ ප්‍රබලගිනි දැල්ලක් පෘථිවියට</topic>
    <author>සන්ධ්‍යා කරුණාරත්න – චින්තා රණසිංහ</author>
    <content>සූර්යාගෙන් නිකුත් වූ ප්‍රබල ගිනි දැල්ලක් (ලෙළ සිළුවක්) පෘථිවිය වෙත ළඟාවෙමින් පවතින බව කොළඹ විශ්වවිද්‍යාලයේ භෞතික විද්‍යා අංශයේ ජ්‍යෙෂ්ඨ කථිකාචාර්ය ආචාර්ය චන්දන ජයරත්න මහතා පවසයි. මේ ගිනි දැල්ලෙන් කිසිදු බලපෑමක් ශ්‍රී ලංකාවට එල්ල නොවන බව ඔහු ප්‍රකාශ කරයි. මේ ගිනිදැල් පිටකිරීම නිසා පෘථිවියේ සන්නිවේදන චන්ද්‍රිකාවලට හා විදුලි ජනන උපකරණවලට බලපෑමක් එල්ල විය හැකිය.සූර්යාගේ ඇතිවන කුණාටු හේතුවෙන් සූර්යාගෙන් පිටවන ද්‍රව්‍ය කදම්භයක බලපෑම පෘථිවියට එල්ල වී ඇත.සාමාන්‍යයෙන් වසර එකොළහකට වරක් මෙවැනි ප්‍රබල කුණාටු තත්ත්වයන් සූර්යාගේ ඇතිවන බවත්, එම කුණාටු තත්ත්වය වසර එකොළහක කාලයක් තුළදී ක්‍රම ක්‍රමයෙන් සක්‍රීය වීමෙන් මේ තත්ත්වය ඇති වී තිබෙන බවත් ආචාර්ය චන්දන ජයරත්න මහතා පැවසීය.මේ මස 13 හා 14 දිනයන්හි ප්‍රබල ගිනි දැල්ලක් සූර්යාගෙන් පිටවී තිබේ. 13 වැනිදා සිදුවූ ලෙළසිළු පිටවීම පෘථිවියේ විෂ්කම්භය මෙන් අට ගුණයක් විශාල බවත්, 14 වැනිදා සිදු වූ ලෙළසිළු පිටකිරීම ඊට වඩා ප්‍රබල බවත් ඒ මහතා සඳහන් කරයි.මෙවැනි ලෙළසිළු පිටවීමෙන් පෘථිවියේ චුම්බක ක්ෂේත්‍රයේ හා අයන ගෝලයේ වෙනස්කම් ඉදිරි කාලයේදී සිදුවන බවත්, වඩාත් ප්‍රබල හානිදායක තත්ත්වයක් දැනට ඇති නොවන බවත් ආචාර්ය චන්දන ජයරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102195</link>
    <topic>දකුණු ආසියා කලාපයේ සමාජ සේවා ඇමැතිවරුන්ගේ සමුළුව හෙට ඇරැඹේ</topic>
    <author/>
    <content>දකුණු ආසියානු කලාපයේ සමාජසේවා ඇමැතිවරුන්ගේ සමුළුව මෙම 20 – 22 දා දක්වා කොළඹ සිනමන් ලේක්සයිඩ් හෝටලයේදී පැවැත්වේ. සමාජ සේවා ඇමැති ෆීලික්ස් පෙරේරා මහතාගේ ආරාධනයෙන් සංවිධානය වන මෙම සමුළුවෙහි ආරම්භක සැසිය මෙම 20 දා සවස 7.00ට අගමැති දි. මු. ජයරත්න මහතාගේ ප්‍රධානත්වයෙන් පැවැත්වෙනු ඇත. මෙම 22 දා පස්වරුවේදී මෙම ඇමැතිවරුන්ගේ ප්‍රතිපත්ති ප්‍රකාශ එළි දැක්වීම සිදුකරන අතර මේ සමුළුව සඳහා පර්යේෂකයන් , රජයේ නිලධාරීන් රාජ්‍ය නොවන සංවිධානවල සමාජිකයින් ඇතුළු 150 ක් පමණ දෙනා සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102196</link>
    <topic>ඉන්දීය ධීවරයන් නිදහස්</topic>
    <author>වෙල්ලස්සේ බණ්ඩාර</author>
    <content>ශ්‍රීලංකා මුහුදු තීරයේ අනවසරයෙන් මසුන් ඇල්ලීමේ චෝදනාව යටතේ රක්ෂිත බන්ධනාගාර ගත කර සිටි ඉන්දියානු ධීවරයන් සියලු දෙනාම ඊයේ (18) නිදහස් කර ඇත. මල්ලාකම් හා පේදුරුතුඩුව මහේස්ත්‍රාත් අධිකරණ දෙක විසින් පසුගියදා ඉන්දියානු ජාතිකයන් 136 ක් රක්ෂිත බන්ධනාගාර ගත කර තිබිණි.ඉන්දීය ධීවරයන් ශ්‍රී ලංකාවට අයත් මුහුදු තීරයේ ට්‍රෝලර් යාත්‍රා 25 ක් උපයෝගී කරගෙන අනවසරයෙන් මාළු අල්ලමින් සිටියදී ශ්‍රී ලාංකික, ධීවරයන් පිරිසක් ඔවුන් අල්ලාගෙන ගොඩබිමට ගෙනවිත් පොලිසියට භාරදී තිබේ.පසුව පේදුරුතුඩුව පොලිසිය ඉන්දීය ධීවරයන් 122 කු සහ නිලාවේලි පොලිසිය තවත් ඉන්දීය ධීවරයන් 24 දෙනෙකු ද පසුගියදා අධිකරණයට ඉදිරිපත් කර ඇත.මේ ඉන්දියානු ධීවරයන් සියලු දෙනාම නිදහස් කරන ලෙස පොලිසිය අධිකරණයෙන් කළ ඉල්ලීමකට අනුව ඔවුන් සියලු දෙනා අධිකරණයෙන් නිදහස් කළ බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවැසීය.පසුගිය 15 දින ශ්‍රී ලංකා මුහුදු සීමාවේ ට්‍රෝලර් යාත්‍රා යොදා ගනිමින් මාළු මැරීමේ යෙදී සිටි ඉන්දීය ධීවරයන් 122දෙනකු සමග ට්‍රෝලර් යාත්‍රා 18ක් ද ශ්‍රී ලාංකික ධීවරයන් පිරිස කොටුකරගෙන පොයින්ට්පේදුරුතුඩුව පොලිසියට භාර දී තිබිණි. ඔවුන් පේදුරුතුඩුව මහේස්ත්‍රාත් අධිකරණයට ඉදිරිපත් කර තිබේ. මේ පිරිසට අමතරව පසුගිය 15 වැනි දිනයේද තවත් ඉන්දියානු ධීවරයන් 24 දෙනෙකු සමග ට්‍රෝලර් යාත්‍රා 7 ක් ශ්‍රී ලාංකික ධීවරයන්ට කොටුකැර ගැනීමට හැකි විය.මොවුන් සියලු දෙනා සහ ඔවුන්ට අයත් ට්‍රෝලර් යාත්‍රා 25ක්ද ඉන්දියානු වෙරළ ආරක්ෂක අංශයට භාරදීම සඳහා නාවික හමුදාවේ ආරක්ෂාව සහිතව ඊයේ (18) සවස ඉන්දියාව බලා පිටත් කර යැවූ බව හමුදා මාධ්‍ය ප්‍රකාශක කමාන්ඩර් කෝසල වරණකුලසූරිය මහතා පැවැසීය.ට්‍රෝලර් යාත්‍රා යොදාගනිමින් ඉන්දියානු ධීවරයන් ශ්‍රී ලංකා මුහුදු තීරයේ මසුන් මැරීම ශ්‍රී ලාංකික ධීවරයන්ගේ දෛනික ධීවර කටයුතුවලට බරපතළ ලෙස බාධා සිදුවෙමින් පවතින බව උතුරේ ධීවරයන් පොලිසියට ප්‍රකාශ කර ඇත.ශ්‍රී ලංකා මුහුදු තීරයේ බහුල වශයෙන් මසුන් සිටීම නිසා දකුණු ඉන්දියාවේ ධීවරයන් අනවසරයෙන් මාළු මැරීමේ කටයුතු වල වරින්වර යෙදීම දිගින් දිගටම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102197</link>
    <topic>ශ්‍රී ලංකා-පාකිස්තාන තරගයේරු.50 ප්‍රවේශ පත් අද නිකුත් කෙරේ</topic>
    <author>මහින්ද අලුත්ගෙදර</author>
    <content>ලෝක කුසලාන ක්‍රිකට් තරඟාවලියේ ශ්‍රී ලංකාව හා පාකිස්තානය අතර ලබන 26 වැනිදා පැවැත්වෙන තරගය නැරඹීම සඳහා රුපියල් 50/- බැගින් ප්‍රවේශ පත්‍ර 9500 ක් නිකුත් කිරීම මාලිගාවත්ත පි. ඩී. සිරිසේන ක්‍රීඩාංගණයේදී අද (19) සිදු කෙරෙන බව ශ්‍රී ලංකා ක්‍රිකට් පාලක මණ්ඩලය පවසයි.ප්‍රධාන තරග සඳහා අලෙවි කෙරෙන ප්‍රවේශ පත්‍ර සියල්ලක්ම විකිණී අවසන් බව ශ්‍රී ලංකා ක්‍රිකට් පාලක මණ්ඩලයේ ආරක්ෂක ප්‍රධානී මේජර් ජනරාල් ලෝරන්ස් ප්‍රනාන්දු මහතා පවසයි.ලෝක කුසලාන ක්‍රිකට් තරඟමාලාවේදී ශ්‍රී ලංකාවේ ක්‍රීඩාංගණ තුනකදී තරග 12ක් පැවැත්වෙන අතර ජාත්‍යන්තර ක්‍රිකට් කවුන්සිලයේ අනුමැතිය යටතේ ඒවායේ සියලු කටයුතු සිදුවන බවද හෙතෙම අවධාරණය කරයි.ඒ මහතා මේ බව සඳහන් කළේ පොලිස් මූලස්ථානයේ දී ඊයේ (18) පැවැති මාධ්‍ය හමුවකට එක් වෙමිනි.ප්‍රධාන තරඟ සඳහා නිකුත් කෙරෙන ප්‍රවේශ පත්‍ර සියල්ලම මේ වනවිටත් අලෙවි වී අවසන් බව කී ලෝරන්ස් ප්‍රනාන්දු මහතා තවත් ඉතිරිව ඇත්තේ රුපියල් 50 බැගින් වන ප්‍රවේශ පත්‍ර පමණක් බව කීවේය.මහජන ඉල්ලීම් සලකා බලා රුපියල් 50 ප්‍රවේශ පත්‍ර නිකුත් කිරීමට තීරණය කළ බවත් අද පෙරවරු 8.30 සිට මාලිගාවත්ත පී. ඩී. සිරිසේන ක්‍රීඩාංගණයෙන් මෙම ප්‍රවේශ පත්‍ර ලබා ගත හැකි බවත් හෙතෙම ප්‍රකාශ කළේය.ක්‍රිකට් ක්‍රීඩාව හරහා ශ්‍රී ලංකාවේ කීර්තිය ලොවටම ප්‍රදර්ශනය කළ හැකි හොඳම අවස්ථාව මේ ලෝක කුසලාන ක්‍රිකට් තරග මාලාව බව කී ඒ මහතා ලෝකයේ රටවල් 9ක ක්‍රීඩකයන් ඇතුළු විශාල පිරිසක් මේ අවස්ථාවට සහභාගි වන බව පැවැසීය.පොලිස්පති මහින්ද බාලසූරිය, ශ්‍රී ලංකා ක්‍රිකට් පාලක මණ්ඩලයේ ප්‍රධාන විධායක නිලධාරී අජිත් ජයසේකර මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102198</link>
    <topic>‘දිවි නැඟුම’ වැඩ සටහනින්ගෙවතු දස ලක්ෂයක්</topic>
    <author>ජයසිරි මුණසිංහ</author>
    <content>දිවිනැඟුම වැඩසටහනින් ඇරඹෙන ගෙවතු දස ලක්‍ෂය හරියාකාරව ක්‍රියාවට නැඟේදැයි සොයා බැලිමේ වගකීම ග්‍රාම නිලධාරිවරුන් , සමෘද්ධි හා ගොවි පර්යේෂණ නිලධාරීන් ඇතුළු ගම් මට්ටමින් සේවය කරන රාජ්‍ය නිලධාරීන්ට භාර කරන බව රජය ප්‍රකාශ කරයි.නිසි පෝෂණ ගුණයෙන් සපිරි එළවළු, පළතුරු සහ විවිධ බෝග වර්ග ප්‍රමාණවත්ව තමනගේ ගෙවත්ත තුළින්ම හෝ අවටින් සපයා ගැනීමට හැකිවනසේ ගෙවතු සංවර්ධනය කර ගැනීමත්, අතිරේක ආදායමක් උපයා ගත හැකිවන සේ ගෘහාශ්‍රීතව කළ හැකි විවිධ නිෂ්පාදන දියුණු කර ගැනීමත් සඳහා ජනතාව සවිබල ගැන්වීම නව වැඩපිළිවෙළේ අරමුණවේ.ජනාධිපති මහින්ද රාජපක්‍ෂ මහතා ඉකුත් වසරේ නොවැම්බර් මස 22 වැනිදා වසර 2011 අයවැය වාර්තාව රටට ඉදිරිපත් කරමින් මෙම ගෘහ ආර්ථික දශලක්‍ෂයක් ගොඩනැඟීමේ වැඩපිළිවෙළ හඳුන්වා දුනි.එම වැඩපිළිවෙළ පිළිබඳව අදහස් දක්වන ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්‍ෂ ආරිය රූබසිංහ මහතා ආර්ථික සංවර්ධන ඇමැති බැසිල් රාජපක්‍ෂ මහතාගේ මූලිකත්වයෙන් මේ පිළිබඳ සියලු අමාත්‍යාංශ දැනුවත් කිරීමේ වැඩපිළිවෙළක් ආරම්භ කොට ඇතැයිද කියා සිටියි.දිවිනැඟුම වැඩසටහන ක්‍රියාත්මක කිරීම හා එය ගම් මට්ටමින් මෙහෙයවීම, ග්‍රාම නිලධාරි, සමෘද්ධි නිලධාරි, කෘෂිකර්ම පර්යේෂණ හා නිෂ්පාදන සහකාර සහ පවුල් සෞඛ්‍ය නිලධාරිනිය යන නිලධාරීන්ගේ මූලිකත්වයෙන් සිදුවනු ඇත. කෘෂිකාර්මික ප්‍රදේශවල ග්‍රාම නිලධාරිවරයෙකුට ගෙවතු 25කට නොඅඩුවද, සමෘද්ධි නිලධාරිවරයෙකුට ගෙවතු 25ට නොඅඩුවද, කෘෂිකර්ම පර්යේෂණ සහ නිෂ්පාදන සහකාර නිලධාරිවරයෙකුට ගෙවතු 50ට නොඅඩුවද පවුල් සෞඛ්‍ය නිලධාරිනියකට සුදුසු පරිදි යම් ගෙවතු ප්‍රමාණයක්ද අධීක්ෂණය පැවරේ. අනෙකුත් ප්‍රදේශවල ඒ ඒ ප්‍රදේශයේ භෞතික තත්ත්වය අනුව ඒ ඒ නිලධාරියාට පවරනු ලබන ගෘහ ඒකක සංඛ්‍යාව තීරණය කෙරෙනු ඇත.වැඩසටහන සඳහා අවශ්‍ය බීජ, පැළ සහ තාක්ෂණික සහාය ගොවිජන සංවර්ධන දෙපාර්තමේන්තුව, කෘෂිකර්ම දෙපාර්තමේන්තුව, කෘෂි අපනයන භෝග දෙපාර්තමේන්තුව, පොල් සංවර්ධන මණ්ඩලය, ශ්‍රී ලංකා මහවැලි අධිකාරිය, ආයුර්වේද දෙපාර්තමේන්තුව, කාර්මික සංවර්ධන මණ්ඩලය, අපනයන සංවර්ධන මණ්ඩලය, අපනයන කෘෂිකර්ම දෙපාර්තමේන්තුව, තාක්ෂණ හා පර්යේෂණ අමාත්‍යාංශය ආදී ආයතනවල සහායෙන් දිස්ත්‍රික්ක හා ප්‍රාදේශීය කාර්යාල මගින් ක්‍රියාත්මක කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n1102199</link>
    <topic>හදිසි ගින්නකින් කොට්ටාවේගොඩනැගිලි 2ක් ගිනිබත්</topic>
    <author>හෝමාගම සංචාරක මංජුල හිරිපිටිය සහ මහරගම විශේෂ වේහැල්ලේ පියතිලක</author>
    <content>කොට්ටාව නගරයේ ඊයේ (18) උදේ ඇතිවූ හදිසි ගින්නකින් තට්ටු ගොඩනැගිලි දෙකක් සම්පූර්ණයෙන්ම ගිනිබත් විය.මෙසේ ගිනිබත් වූ ගොඩනැගිලි දෙකේ පවත්වා ගෙන ගියේ සපත්තු ගබඩාවක් හා තවත් ජනප්‍රිය සපත්තු ප්‍රදර්ශනාගාරයකි. මේ ගොඩනැගිලි දෙකට යාබදව තිබුණු ග්‍රන්තාලෝක මුද්‍රණාලයටද අලාභ සිදුවී ඇත. ගින්න ඇතිවූ අවස්ථාවේදීම කොට්ටාව පොලීසිය කෝට්ටේ නගර සභාවේ, දෙහිවල ගල්කිස්ස නගර සභාවේ සහ කොළඹ නගර සභාවේ ගිනි නිවීම් ඒකකවලට දන්වා ඇතත් ගිනි නිවන රථ පැමිණ ඇත්තේ පැය එක හමාරකට පමණ පසුවය.ඒ වන විට වෙළෙඳ මධ්‍යස්ථාන දෙක මුළුමනින් දැවී ගොස් තිබිණි.ගිනි නිවන ඒකක ප්‍රමාදය නිසා ප්‍රදේශ වාසීන් ජල බවුසරවලින් ජලය ගෙනැවිත් ගින්න පාලනය කිරීමට කටයුතු කිරීම නිසා ගින්න අනෙක් ගොඩනැගිලිවලට පැතිර යෑම පාලනය වී ඇත.ගිනි ගෙන දැවුණු ගොඩනැගිල්ල අසල තිබුණු කොට්ටාව නගරයේ වර්ණ සංඥා පද්ධතියද විනාශ වී ඇත.මේ ගින්නෙන් සිදුවී ඇති පාඩුව රුපියල් කෝටි දෙකක් පමණ වෙතැයි පැවසේ.ගිනි නිවන රථ කල්වේලා ඇතිව පැමිණියේ නම් දෙවන ගොඩනැගිල්ල ගින්නෙන් බේරාගත හැකිව තිබුණු බව කොට්ටාව පොලීසිය පැවසීය.වෙළෙඳ සැල් දෙකේ සිටි 20 ක් පමණ වූ සේවකයන් ගින්න පැතිරීමත් සමග ඉවත්වීම නිසා ජීවිත හානියක් සිදුවී නැත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021918</link>
    <topic>බහරේන්හි සිටිනශ්‍රී ලාංකිකයන්ටකිසිම හානියක් නෑ</topic>
    <author>මහින්ද අලුත්ගෙදර</author>
    <content>ආණ්ඩු විරෝධී උද්ඝෝෂණ පැවැතියද බහරේන් වල වෙසෙන ශ්‍රී ලාංකිකයන්ට කිසිදු හානියක් නැතැයි ශ්‍රී ලංකා විදේශ සේවා නියුක්ති කාර්යාංශය පවසයි.මෙවැනි හේතූ®න් නිසා යම් හෙයකින් ශ්‍රී ලාංකිකයන්ට ගැටලුසහගත තත්ත්වයක් ඇති වන්නේ නම් කඩිනමින් ඒ සඳහා මැදිහත් වීමට සූදානම් බව විදේශ සේවා නියුක්ති කාර්යාංශයේ ප්‍රකාශකයෙක් “දිනමිණ” ට පැවැසීය.ආණ්ඩුව විරෝධී කණ්ඩායම් වල උද්ඝෝෂණයන් ඉහළ යාම නිසා බහරේනය තුළ අස්ථාවර තත්ත්වයක් උද්ගත වී තිබෙන අතර ඒ නිසාම ශ්‍රී ලාංකිකයන් සම්බන්ධයෙන් ශ්‍රී ලංකා විදේශ සේවා නියුක්ති කාර්යාංශයේ පූර්ණ අවධානය යොමුව තිබේ.මේ අතර එම ප්‍රකාශකයා සඳහන් කළේ විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතාගේ උපදෙස් පරිදි මේ කටයුතු සිදු කෙරෙන බවයි.මීට පෙර ඊජිප්තුවේ පැවැති දේශපාලන අස්ථාවරභාවය හේතුවෙන් ශ්‍රී ලාංකික ශ්‍රමිකයන් යැවීම තාවකාලිකව අත්හිටුවීමට විදේශ සේවා නියුක්ති කාර්යාංශය පියවර ගන්නා ලද අතර එවැනි අර්බූදකාරී තත්ත්වයන් පහව යාමත් සමඟ යළිත් ශ්‍රමිකයන් යැවීමට පියවර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021919</link>
    <topic>ශ්‍රී සම්බුද්ධත්ව ජයන්තිය ගාල්ලේ දී මහ ඉහළින් සැමරේ</topic>
    <author>ඩී. සිරිවර්ධන ගාල්ල දිසා විශේෂ</author>
    <content>බෞද්ධ කථා වස්තු විදහා දැක්වෙන දැවැන්ත තොරණ දෙකක් ගාල්ල නගරයේ ඉදිකරමින් පහන් කූඩු ප්‍රදර්ශනයක් හා තරගයක්ද ඇතුළත්ව 2600 වන සම්බුද්ධත්ව ජයන්තිය සැමරීමට කටයුතු සංවිධානය කැරේ.මහා සංඝරත්නයේ අනුශාසනා මත දකුණු පළාත් ආණ්ඩුකාර ලේකම් කාර්යාලයේ හා ගාලු බොදු සවිය සංවිධානයේ ඉදිරිපත්වීමෙන් රාජ්‍ය හා පෞද්ගලික වෙළඳ ප්‍රජාවගේ සහයෝගයෙන් මෙහි කටයුතු කිරීමට නියමිතය.දකුණු පළාත් ආණ්ඩුකාරිණී කුමාරි බාලසුරිය මහත්මියගේ ප්‍රධානත්වයෙන් එම ශ්‍රවණාගාරයේ පැවති සාකච්ඡාවකදී මේ තොරතුරු ප්‍රකාශ විය.නගරයේ ධර්මපාල උද්‍යානය කේන්ද්‍ර කරගෙන සර්වඥ ධාතු ප්‍රදර්ශනය සිදු කරන අතර සියලුම විහාරස්ථානවල දාන ශීල භාවනා වැඩසටහන් පවත්වමින් “පිළිවෙතින් පෙළගැසෙමු” යන්න සඳහන් දර්ශනීය බෞද්ධ කොඩියක් කොටු පවුරේ ප්‍රදර්ශනයටද තීරණය විය.නගරයේ කල් ගෙවන විදේශිකයන්ගේ දායකත්වය ලබා ගනිමින් විදුලිමල් ගස හා විදුලි බුබුළුවලින් නගරයම ඒකාලෝක කර මල් වෙඩි සංදර්ශන කොටුපවුර මත සිට පැවැත්වීමටද සැලසුම් කර තිබේ. දඹදිව ආගමික සිද්ධස්ථාන හා පූජා නගර වන්දනා වැඩසටහන් නගරයේ තැනින් තැන පුළුල් තිර මගින් ප්‍රදර්ශනයටද නියමිතය. මැයි 12 සිට 21 දක්වා මෙම විශේෂ වැඩසටහන ක්‍රියාත්මක කිරීමේදී පළාත් සංස්කෘතික අමාත්‍යාංශයේ හා අධ්‍යාපන අමාත්‍යාංශයේ සහභාගීත්වය ලබා ගැනීමටද සාකච්ඡා විය.ගාලු පළාතේ ප්‍රධාන සංඝනායක බද්දේගම දේවරක්ඛිත, ශාසනාරක්ෂක මණ්ඩලයේ ලේඛකාධිකාරී තනමල්දෙණියේ චන්ද්‍රවිමල යන නාහිමිවරුද එක්වූ මෙම සාකච්ඡාවට නගරයේ ව්‍යාපාරික ප්‍රජාවද එක් වූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021920</link>
    <topic>පරවි දූපත යළිසංචාරකයන්ට විවෘතයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>වාරකන් සමය නිසා තාවකාලිකව අත්හිටවූ නිලාවේලි පරෙවි දූපතේ ජාතික උද්‍යානයට පිවිසීමට යොදා තිබූ බෝට්ටු සේවාව නැවත ආරම්භ කළ බව උද්‍යාන භාරකරු අඩවි වන ජීවි සහකාර වී. ඩී. ලලිත් විජිතානන්ද මහතා පැවැසීය. එහෙත් වාරකන් සමය මුළුමනින්ම නැවැතී නොමැති නිසා මුහුදේ රළු ස්වභාවයක් පවතින දිනවලට පරෙවි දූපතට ගමන් කිරීම සීමා කරන බව හෙතෙම පැවැසීය.නාවික හමුදාව පොලිසිය හා වන ජීවි සංරක්ෂණ දෙපාර්තමේන්තුව එක්ව මෙම සීමා පනවා තිබේ. නිලාවේලි පරෙවි දූපතට එන සංචාරකයන්ගේ ජීවිත ආරක්ෂව උදෙසා මෙම පියවර ගෙන ඇති බැව් පැවැසූ අඩවි සහකාරවරයා වන ජීවි සංරක්ෂණ දෙපාර්තමේන්තුවෙන් බෝට්ටු පදවන්නන්ට හඳුන්වා දී ඇති නීතිරීති වලට අවශ්‍ය කටයුතු කරන්නැයි ද සංචාරකයන්ගෙන් ඉල්ලා සිටින බව කීය.මත්පැන් මත්ද්‍රව්‍ය රැගෙන යෑම, ඒවා පානය කර ගමන් කිරීම සම්පූර්ණයෙන්ම තහනම් කර ඇති අතර ඒවා සංචාරකයන් සමග ප්‍රවාහනය කිරීමෙන් වලකින ලෙස බෝට්ටු පදවන්නන්ට මෙවර දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021910</link>
    <topic>බාලවයස්කාරියකට අතවර කළතරුණයා අත්අඩංගුවට</topic>
    <author>කේ. චන්ද්‍රරත්න මහනුවර දිසා සමූහ</author>
    <content>දාහතර හැවිරිදි බාල වයස්කාර දැරියක් මවුපිය අනු දැනුම ඇතිව අපයෝජනයට ලක්කරන ලදැයි තරුණයකු කටුගස්තොට පොලීසිය මගින් අත්අඩංගුවට ගෙන ඇත.ළමා ආරක්ෂණ අධිකාරියට ලද පැමිණිල්ලකට අනුව වහා ක්‍රියාත්මක වූ එම ආයතනය කටුගස්තොට පොලීසියේ සහාය ඇතිව මේ තරුණයා අත්අඩංගුවට ගෙන මහනුවර මහෙස්ත්‍රාත් අධිකරණය වෙත ඉදිරිපත් කිරීමට පියවරගෙන තිබේ. තරුණයා කහල්ල ප්‍රදේශයේ පදිංචි අයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021911</link>
    <topic>දුර්ලභ ගණයේ ඖෂධ වටිනාකමක් ඇති</topic>
    <author>සමන්ති වීරසේකර</author>
    <content>ශ්‍රී පාද රක්ෂිතයේ වැවෙන ඉතා දුර්ලභ ගණයේ ආයුර්වේද ගුණ සහිත “ජටාමාංශ” අල කිලෝග්‍රෑම් 300 ක් ළඟ තබාගෙන සිටි පුද්ගලයකු හැටන් අඩවි වන නිලධාරීන් විසින් ඊයේ (18) අත්අඩංගුවට ගෙන ඇත.අධික වටිනාකමකින් යුත් මේ අල වර්ගය ගැලවීම නීතියෙන් තහනම් වන අතර ජටාමාංශ අල කිලෝග්‍රෑමයක වටිනාකම රුපියල් 475 ක් වන බව හැටන් අතිරේක අඩවි වන නිලධාරී තිලක් අතුල දිවාරත්න මහතා පැවසීය.වටිනාකමින් රුපියල් එක්ලක්ෂ හතළිස් දෙදහස් පන්සියයක් වන අල තොගය සමග අත්අඩංගුවට ගනු ලැබූයේ බගවන්තලාව ලොයින්ඕන් වත්තේ පදිංචි නායගම් ඇන්ටන් රාජ් නැමැති වතු කම්කරුවෙකි.ජටා මාංශ ශාකය අඩි දෙකහමාරක් උසට වැඩෙන අතර මුහුදු මට්ටමේ සිට අඩි 500 ක් ඉහළ සීත දේශගුණික වනාන්තර වල වැවෙන ශාකයක් බවද ඒ මහතා කීය.සැකකරු සමග අල තොගය අද (19 දා) හැටන් දිසා අධිකරණයට ඉදිරිපත් කිරීමට නියමිත බව ද දිවාරත්න මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021912</link>
    <topic>හෙරොයින් විකිණූ කතක් අත්අඩංගුවට</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>තම පුතුන් දෙදෙනා තමාගේ හෙරොයින් මත්කුඩු ජාවාරමකට යොදාගෙන නීතියේ රැහැනට අසු කර මාස දහයකට බන්ධනාගාර ගත කළ අම්මා කෙනකු තම මත්කුඩු ජාවාරම දිගටම කරගෙන යද්දී අලෙවිය සඳහා හෙරොයින් මිලි ග්‍රෑම් 580 ක් ළඟ තබාගෙන සිටියදී දෙහිවල පොලිසිය මගින් අත්අඩංගුවට ගෙන ඇත.සැකකාර කාන්තාව ගල්කිස්ස බඩෝවිට පදිංචි වයස 45 ක් වන අතර ප්‍රධාන පෙළේ හෙරොයින් ජාවාරම් කරුවෙකු වන “වෙළෙඳ සුදා” නමැති මත්කුඩු ජාවාරම්කරුගේ අලෙවි නියෝජිතවරියක් වශයෙන් ද කටයුතු කරයි. මත්කුඩු තම නිවසේ දී පැකට් කර දෙහිවල ගල්කිස්ස, මොරටුව, පිළියන්දල, ප්‍රදේශවලට දීර්ඝ කාලයක සිට බෙදාහැර ඇත.එමෙන්ම තම පුතුන් දෙදෙනා මෙම ජාවාරමට සම්බන්ධ කරගෙන පොලිස් අත්අඩංගුවට පත් වී අධිකරණය මගින් මාස 10 බැගින් බන්ධනාගාර ගතකර ඇති බව පොලිසිය පවසයි.වැඩිදුර පරීක්ෂණ දෙහිවල පොලිස් ස්ථානාධිපති ප්‍රධාන පොලිස් පරීක්ෂක ප්‍රසන්න බ්‍රාහ්මණගේ මහතාගේ අධීක්ෂණය යටතේ දූෂණ මර්දන අංශයේ ස්ථානාධිපති උප පොලිස් පරීක්ෂක රුවන් කුමාර පො.කො. 50187 අජිත් 84752 ධර්මවර්ධන කාන්තා පො.කො. 8780 රුවීනා යන පිරිස විසින් සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021913</link>
    <topic>හිස මතට පොල් ගෙඩියක් වැටීඅවුරුදු 2ක ළදැරිය මරු දකී</topic>
    <author>ආර්. සෝමසිරි</author>
    <content>පොල් ගෙඩියක් හිස මත වැටී අවුරුදු දෙකයි මාස දෙකක ළැදැරියක් මිය ගොස් ඇත.මේ බව අනාවරණය වූයේ කොළඹ නාගරික හදිසි මරණ පරීක්ෂණ උසාවියේ පැවැති සාක්ෂි විභාගයකදීය.මෙසේ මියගොස් ඇත්තේ 411 - බී, අක්බාර් ටවුන්, වත්තල පදිංචිව සිටි වනිගසේකර ආරච්චිගේ නිතුමි අචේනා සඳමි ළදැරියයි.මේ පිළිබඳ හදිසි මරණ පරීක්ෂණය කොළඹ නාගරික හදිසි මරණ පරික්ෂක එඩ්වඩ් අහංගම මහතා ඉදිරියේ ඉකුත් 16 දින පැවැත්විණි.එහිදී සාක්කි දුන් මියගිය දරුවාගේ මව වන කාන්ති රිචඩ් (23) යන අය මෙසේ කීවාය. මේ මගේ පළමු වන දරුවා සිද්ධිය වු දින (14) සවස 6.30 ට පමණ නිදාගෙන සිට අවදිවුණා. මට ශබ්දයක් ඇසුනා. පොල් ගෙඩියක් වහලය මතට වැටුනා. එය පොල් ගසේ වැදී දුවගේ හිසට වැටුනා. එවිට ළමයා බිම වැටුනා. දරුවා රැගෙන රාගම රෝහලට ගෙන ගියා. එහිදී ප්‍රතිකාර ලබාදි කොළඹ ජාතික රෝහලට මාරු කළා. එහිදී මිය ගියා.වෛද්‍ය වාර්තා සහ සාක්ෂි සටහන් කරගත් මරණ පරීක්ෂකවරයා මෙම මරණය පොල් ගෙඩියක් හිස මත වැටීමෙන් මොළය තුවාල වී මෙන් සිදුව ඇති බවත් එය හදිසි අනතුරක් බවත් නිගමනය කෙළේය.කඩවත පොලීසියේ පොලිස් සැරයන් 48931 ජයවික්‍රම, මරදාන පොලීසියේ පොලිස් සැරයන් ලාල් පතිරණ මහත්වරු සාක්කි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021914</link>
    <topic>ශරීරයට ගිනි තබාගෙනකතක් මරුට</topic>
    <author>ආර්. සෝමසිරි</author>
    <content>”මම කාමරයේ නිදාගෙන සිටින විට කුස්සිය ඇතුළේ සිටි බිරිය අනේ මාව බේරාගන්න කියා විලාප දුන්නා. මා වහාම දුවගෙන ගොස් බලන විට ඇය ගිනි ජාලාවකින් වැසී සිටියා. මා වතුර දමා ගින්න නිවා දැමුවා යයි සිරුරට ගිනි තබාගෙන මිය ගිය එක් දරු මවකගේ මරණය සම්බන්ධයෙන් පැවැති හදිසි මරණ පරීක්‍ෂණයේදී සාක්‍ෂි දුන් මියගිය අයගේ සැමියා වන සුසන්ත ජයලත් ඩයස් (25) යන අය පැවැසීය.මෙසේ මියගොස් ඇත්තේ 47 එම් 24, සමීඩ්පුර, මට්ටක්කුලිය, කොළඹ 15, පදිංචිව සිටි බාලක්‍රිෂ්ණන් මේඛලා නැමැති (19) හැවිරිදි කාන්තාවකි.මෝදර පොලිසියේ පොලිස් සැරයන් (19634) බාලසූරිය මහතාගේ සාක්‍ෂි මෙහෙයවීම යටතේ ඒ මහතා සාක්‍ෂි දුන්නේය. වෛද්‍ය වාර්තා සහ සාක්‍ෂි සටහන් කරගත් හදිසි මරණ පරීක්‍ෂකවරයා මෙම මරණය සිදුවී ඇත්තේ ශරීරයට භූමිතෙල් හලාගෙන ගිනි තබාගැනීමෙන් බවත්, එය සියදිවි නසාගැනීමක් බවත් නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021915</link>
    <topic>සැක ලෙස හැසිරුණු තැරණයන් ළඟ සොරාගත් දුරකථන සහ කැමරා</topic>
    <author/>
    <content>මල්වාන නගරයේ දුරකතන සේවා ආයතනයක සැකකටයුතු අන්දමින් ගැවසුන තරුණයින් තිදෙනෙක් පරීක්ෂා කර බැලූ බියගම පොලිසියට ඔවුන් ළඟ සොරාගන්නා ලද ඩිජිටල් කැමරාවක් හා ජංගම දුරකථන තුනක් සොයාගැනීමට හැකිවී ඇත. මේ භාණ්ඩ දොම්පේ ප්‍රදේශයේ නිවෙස්වලින් සොරාගත් ඒවා බවට පොලිස් පරීක්ෂණවලදී හෙළි වී තිබේ.මොවුන් වැඩිදුර පරීක්ෂණ සඳහා දොම්පේ පොලිසියට භාර දුන් අතර මේ තිදෙනා එම ප්‍රදේශයේම පදිංචිකරුවන්ද වෙති.බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න, උප පොලිස් පරීක්ෂක විජේලාල් හා සැරයන් චන්ද්‍රසිරි (38431) යන නිලධාරීහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021916</link>
    <topic>අංක වෙනස් කළ කැබ් රියක්කුරුණෑගල දී අත්අඩංගුවට</topic>
    <author>ඉන්දික පොල්කොටුව</author>
    <content>එන්ජින් අංක හා චැසි අංක වෙනස් කැර ඉතා සැක සහිතව තිබූ කැබ් රථයක් මධ්‍යම දිසා විශේෂ අපරාධ විමර්ශන අංශය මගින් කුරුණෑගලදී සැකකරුවකු සමග අත්අඩංගුවට ගෙන තිබේ.අත්අඩංගුවට ගනු ලැබූ සැකකරු රත්නපුර ප්‍රදේශයේ පළාත් පාලන ආයතනයක් සඳහා ශ්‍රී ලංකා මුස්ලිම් කොංග්‍රසයෙන් තරග වදින අපේක්ෂකයකු බැව් අනාවරණය වේ.වැලිකඩ ප්‍රදේශයේ කුලී පදනම මත වාහන ලබාදෙන ආයතනයකින් ගෙනවිත් ව්‍යාජ ලිපි ලේඛන සකසා අදාළ කැබ් රථය මෙයට පෙර ගම්පොළ ප්‍රදේශයේදී අළෙවි කළ කැබ් රථයක් බවට පොලිසිය සැකකරයි.මධ්‍යම දිසාව බාර නියෝජ්‍ය පොලිස්පති නිහාල් සමරකෝන් මහතාගේ උපදෙස් මත මධ්‍යම දිසා විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ගුණරත්න බණ්ඩා පොලිස් පරීක්ෂකවරුන් වන එම්. රෆයිකු, ආර්. සමරනායක මහත්වරුන් ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021917</link>
    <topic>ලෝක කුසලාන ක්‍රිකට් තරග පැවැත්වෙනක්‍රීඩාංගණවලට ගෙනයා නොහැකි භාණ්ඩ ලැයිස්තුවක්</topic>
    <author>මහින්ද අලුත්ගෙදර</author>
    <content>ලෝක කුසලාන ක්‍රිකට් තරග පැවැත්වෙන ක්‍රීඩාංගණ තුළට රැගෙන යා නොහැකි භාණ්ඩ රැසක ලැයිස්තුවක් පොලිසිය මඟින් ප්‍රකාශයට පත් කරයි.සැමගේ ආරක්ෂාව වෙනුවෙන් මේ තීරණය ගෙන ඇති අතර අවසර නොලත් ගිනි අවි, රතිඤ්ඤා, දුම්බෝම්බ, තියුණු ආයුධ, වීදුරු බෝතල්, බැනර්, පෝස්ටර්, සංගීත භාණ්ඩ, කැමරා උපකරණ ආදිය ඒ අතර වන බව පොලිස්පති මහින්ද බාලසූරිය මහතා අවධාරණය කරයි.ඒ මහතා මේ බව සඳහන් කෙළේ පොලිස් මූලස්ථානයේ දී ඊයේ (18) පස්වරුවේ පැවැති මාධ්‍ය හමුවේදීය.ශ්‍රී ලාංකික ක්‍රීඩකයන්ගේ මෙන්ම ශ්‍රී ලංකාවට පැමිණෙන අනෙකුත් රටවල ක්‍රීඩකයන් ඇතුළු අනෙකුත් සියලු දෙනාගේම ආරක්ෂාව වෙනුවෙන් විධිමත් වැඩපිළිවෙළක් සැළසුම් කර තිබෙන බව පැවැසූ පොලිස්පතිවරයා ආරක්ෂක ලේකම් ගෝඨාභය රාජපක්ෂ මහතාගේ උපදෙස් අනුව මේ වැඩපිළිවෙළ ක්‍රියාත්මක කරන බවද කීවේය.ආරක්ෂක වැඩපිළිවෙළට අමතරව මහජනතාවට කිසිදු අවහිරයක් සිදු නොවන පරිදි රථවාහන නවතා තැබීම සඳහා ක්‍රීඩාංගණ ආසන්නයේම රථ ගාල් පිහිටුවා ඇති බවත් ක්‍රිකට් පාලක මණ්ඩලයේ අවසර ලත් රථ වාහන පමණක් ඇතුළු කරගන්නා බවත් මහින්ද බාලසූරිය මහතා සඳහන් කළේය.රථවාහන ඇතුළු කිරීම සඳහා සීමිත පිරිසකට පමණක් ඉඩ සැළසෙන බව අවධාරණය කළ පොලිස්පතිවරයා ක්‍රිකට් තරග නැරඹීම සඳහා පොලිස්පතිවරයා වශයෙන් තමාද පාගමනින් ක්‍රීඩාංගණය වෙත ගමන් කරන බව කීය. මේ අතර ඒ මහතා කියා සිටියේ ජනාධිපති මහින්ද රාජපක්ෂ මහතාගේ නායකත්වය යටතේ ජාත්‍යන්තර මට්ටමේ තරග පැවැත්වීමට ද හිතකර වාතාවරණයක් රට තුළ ස්ථාපිත වී තිබෙන බවයි.ඒ නිසාම රටේ කීර්ති නාමයට කිසිදු හානියක් සිදු නොවන අයුරින් කටයුතු කරන ;ලස පොලිස්පතිවරයා මහජනතාවගෙන් ඉල්ලීමක් කෙළේය.මෙහිදී පොලිස්පතිවරයා ප්‍රකාශ කෙළේ ජාතික කොඩිය රැගෙන ඒම සඳහා අවස්ථාව සළසා දෙන බවයි. ජාත්‍යන්තර ක්‍රිකට් කවුන්සිලයේ නීතිරීතීන්ට අනුකූලව මේ තරග සියල්ල සංවිධානය කර තිබෙන බව සඳහන් කළ ඒ මහතා මාධ්‍යවේදීන්ට ද අවස්ථාව හිමිවන්නේ අවසර ලැබූ අය සඳහා පමණක් බවද කීවේය.ශ්‍රී ලංකා ක්‍රිකට් පාලක මණ්ඩලයේ ප්‍රධාන විධායක නිලධාරී අජිත් ජයසේකර, ආරක්ෂක ප්‍රධානී මේජර් ජනරාල් ලොරන්ස් ප්‍රනාන්දු මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021921</link>
    <topic>ජංගම දුරකථන සමාගමකට එරෙහිවහිටපු-ක්‍රිකට් නායක අර්ජුන නඩු පවරයි</topic>
    <author>රෝෂන් තුෂාර</author>
    <content>ශ්‍රී ලංකා ක්‍රිකට් කණ්ඩායම ලෝක කුසලාන ක්‍රිකට් තරගාවලිය ජයග්‍රහණයකර කුසලානය ලබාගන්නා මොහොතේ රූපවාහිනි දර්ශන භාවිතා කරමින් ජංගම දුරකථන අලෙවි ප්‍රවර්ධන ප්‍රචාරක දැන්වීමක් නිර්මාණය කළ දුරකථන සමාගමකට එරෙහිව හිටපු ක්‍රිකට් නායක පාර්ලිමේන්තු මන්ත්‍රී අර්ජුන රණතුංග මහතා ඊයේ (18) කොළඹ දිසා අධිකරණයේ නඩු පැවරීය.1996 විල්ස් ලෝක කුසලාන තරඟාවලියේ කිසිදු ප්‍රචාරාත්මක හෝ රූපවාහිනි වැඩසටහනක් ක්‍රියාත්මක නොකළ විත්තිකාර ජංගම දුරකථන සමාගම ලාභ ඉපැයීමේ පරමාර්ථයෙන් මේ දැන්වීම ප්‍රචාරය කරන බවත්, දැනුම් දීමකින් හෝ අවසරයකින් තොරව දැන්වීම ප්‍රචාරය කිරීම වෙනුවෙන් රුපියල් මිලියන පන්සීයක මුදලක් අයකර දෙන ලෙසත් ඉල්ලා මේ නඩුව පැවරීය.නීතිපති ප්‍රසාද් සිරිමාන්න මහතා මගින් පැවරූ එම නඩුවේ මෙසේද සඳහන් වේ.1996 විල්ස්් ලෝක කුසලානය ශ්‍රී ලංකා ක්‍රිකට් කණ්ඩායම දිනා ගැනීම මහත් ආඩම්බරයක් හා ගෞරවයක් හිමිවන සන්ධිස්ථානයකි. එම කණ්ඩායමේ නායකත්වය පැමිණිළිකරු දැරීම අභිමානයකි.රණතුංග මහතා වාණිජ දැන්වීම්වලට පෙනී නොසිටින ක්‍රීඩකයන් අතලොස්ස අතරට එක්වන අතර පුන්‍ය හා සමාජ සත්කාර අරමුණු කරගත් දැන්වීම් සඳහා පමණක් පෙනී සිටින ක්‍රීඩකයෙකි.පෝලියෝ එන්නත් ප්‍රවර්ධන දැන්වීම, කොළඹ ජාතික රෝහලට එම්. ආර්. අයි ස්කෑන් යන්ත්‍රය ලබා ගැනීම හා ප්ලාස්ටික් භාවිතය අවම කිරීමේ දැන්වීමට පෙනී සිට ඇත.විත්තිකාර දුරකථන සමාගම සිය දුරකථන අලෙවි කිරීම සඳහා 1996 ශ්‍රී ලංකා ක්‍රිකට් කණ්ඩායම හා නායක රණතුංග මහතා කුසලානය ඉහළට ඔසවා සිටින රූපවාහිනි රූපරාමුව දැන්වීම සඳහා භාවිතා කර ඇත.විත්තිකාර දුරකථන ආයතනයෙන් කළ විමසීමේදී ඔවුන් ලිපියක් මගින් දැනුම්දී ඇත්තේ එම රූපරාමු රණතුංග මහතාට අයිතිවාසිකම් කිව නොහැකි බවය. විත්තිකාර ජංගම දුරකථන සමාගමට රණතුංග මහතා කුසලානය දරා සිටින රූපරාමුව භාවිතා කරමින් දැන්වීම් ප්‍රචාරය කළනොහැකි බවට තීන්දුවක් ලබාදෙන ලෙසත් සිදු වූ අගතියට රුපියල් මිලියන පන්සීයක් අයකර දෙන ලෙසත් පැමිණිල්ල මගින් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=n11021922</link>
    <topic>ශ්‍රී ලංකා පාකිස්තාන්ගුවන් ගමන් යළිත්</topic>
    <author>සුභාෂිනි සේනානායක</author>
    <content>ශ්‍රී ලංකා - පකිස්තාන් ගුවන් ගමන් සබඳතා අද (19) සිට ආරම්භ කෙරේ.ශ්‍රී ලංකාවේ පැවති යුදමය වාතාවරණය හේතුවෙන් 2007 වසරේ සිට නවතා දමා තිබූ පකිස්තාන් ජාත්‍යන්තර ගුවන් සේවයේ ප්‍රථම ගුවන් යානය අද සවස 7.30 කටුනායක බණ්ඩාරනායක ජාත්‍යන්තර ගුවන් තොටුපළට පැමිණීමට නියමිතය.පකිස්තාන් ජාත්‍යන්තර ගුවන් සේවයේ කළමනාකාර අධ්‍යක්‍ෂවරයා ඇතුළු පකිස්තාන් නියෝජිත පිරිසක් මේ ගුවන් යානයෙන් පැමිණීමට නියමිතය.මේ නියෝජිත පිරිස ගුවන් සේවා ඇමැති පියංකර ජයරත්න, ඛනිජ තෙල් ඇමැති සුසිල් ප්‍රේමජයන්ත්, තාක්ෂණ හා පර්යේෂණ නියෝජ්‍ය ඇමැති ෆයිසර් මුස්තාෆා මහත්වරුන් කටුනායක බණ්ඩාරනායක ජාත්‍යන්තර ගුවන් තොටුපළේදී පිළිගැනීමට නියමිතය.රාත්‍රී 8.45 ට ශ්‍රී ලංකාවේ සිට පකිස්තානය බලා ගමන් කරන ගුවන් යානය පිටත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102191</link>
    <topic> හෙට්ටිමුල්ල වලවිට මාර්ගයකලෙකින් පිළිසකර කර නැහැ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාවට අයත් හෙට්ටිමුල්ලේ වලවිට දුෂ්කර මාර්ගය වසර ගණනාවකින් ප්‍රතිසංස්කරණය කර නොමැති නිසා විශාල වළවල් සෑදී වර්ෂා කාලයට මඩ වගුරු බවට පත් වෙන බව ගම්වැසියෝ පවසති.මේ පිළිබඳව අදහස් දැක්වූ ගම්වැසියකුවන කේ. ඒ. ජයලත් බණ්ඩාර මහතා මෙසේ පැවැසීය.මේ මාර්ගය වසර දහයක් පමණ කාලයකින් ප්‍රතිසංස්කරණය කර නෑ. මේ නිසා විශාල වළවල් සැදිලා. වර්ෂා කාලයට ඒවායේ ජලය පිරී මඩ වගුරු බවට පත්වෙනවා.මේ මාර්ගයේ ලංකා ගමනාගමන මණ්ඩලයට අයත් බස් රථයක්ද පෞද්ගලික බස් රථයක්ද පාසල් වෑන් රථ දහයක් දොළහක්ද දිනකට ධාවනය වෙනවා.නමුත් ඒවා වළවල් වලට වැටී නිතරම දුණු කොළ කැඩෙනවා අබලන් වෙනවා.මේ මාර්ගය කඩිනමින් ප්‍රතිසංස්කරණය කර දීම බලධාරීන් ගේ යුතුකමක්.ත්‍රිරෝද රියැදුරකුවන නිශාන්ත විතාරණ ගේ මහතා මෙසේ පැවැසීය.මේ මාර්ගයෙන් වලවිට, තලේවල, කනුහැත්තෑව, වැවතැන්න, ඇතුළුව ගම් කීපයකම පවුල් 300, 400 පමණ මහජනතාව දිනපතා ගමන් කරනවා. නමුත් පාර කැඩිලා නිසා ත්‍රිවිල් රථයකටවත් ගමන් කිරීමට අසීරුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102192</link>
    <topic> පහළ හංවැල්ලේ ගඩොල් කර්මාන්තකරුවන්ට දුෂ්කරතා රැසක්</topic>
    <author>ලබුගම සමූහ නිරෝෂා ශ්‍යාමලී විදාන</author>
    <content>පහළ හංවැල්ල ප්‍රදේශයේ ගඩොල් නිෂ්පාදනයේ යෙදී සිටින කර්මාන්තකරුවන්ට මැටි ඇතුළු අමුද්‍රව්‍ය මිල ඉහළ යෑම අමුද්‍රව්‍ය හිඟ කම හා ශ්‍රම කුලී වැඩි වීම හේතුවෙන් දුෂ්කරතා රැසක් මතුව තිබේ.ගඩොල් නිෂ්පාදනය සඳහා අවශ්‍යවන මැටි ජේ.සී.බී. යන්ත්‍ර මගින් කැපීම රජය විසින් තහනම් කරනු ලැබීම නිසා මිනිස් ශ්‍රමය යොදා මැටි කපා ගැනීමට සිදුවීම හේතුවෙන් මැටි සඳහා විශාල මුදලක් වැය කිරීමට සිදුව ඇත.ගඩොල් පිළිස්සීම සඳහා පෝරනු වලට දර සපයා ගැනීමට මොවුන්ට ඇති තවත් ප්‍රධාන ගැටලුවකි. රබර් දර ලොරියක් සඳහා අධික මුදලක් ගෙවීමට සිදුවී ඇති අතර කැලෑ දර සොයා ගැනීමද ගැටලුවක්ව පවතී.මේ කර්මාන්තයේ නියැලීමට පුහුණු ශ්‍රමිකයන් නෙමැතිකම හා තරුණ ශ්‍රමිකයන් ගඩොල් කර්මාන්තයට යොමු නොවීම මේ කර්මාන්තය කඩා වැටීමට හේතුවකි.ශ්‍රමය සඳහා අධික වැටුප් ගෙවීමට සිදුවන බැවින් තමන්ට ලැබෙන ලාබය අඩුවන බවද ඔවුහු වැඩිදුරටත් පෙන්වා දෙති.එක දිගට අධික වර්ෂාව පැවතීම හා ගංවතුර වැනි ස්වභාවික විපත්වලට මුහුණ දීමට සිදුවීමෙන් තම කර්මාන්තයට මුළුමනින්ම අලාභහානි සිදුවන බවත් නැවත කර්මාන්තය මුලසිටම ආරම්භ කිරීමට සිදුවන බවත් ඔවුහු පවසති.මෙවැනි ස්වභාවික විපතකදී ගඩොල් කර්මාන්තය නැවත ආරම්භ කිරීමට ණය මුදක් හෝ වන්දි මුදලක් ලබා දෙන ලෙසට ඔවුහු රජයෙන් ඉල්ලා සිටිති.ගඩොල් කර්මාන්තයේ නියලී සිටින එච්.ඒ. නිශාන්ත මහතා අදහස් දක්වමින්ඉස්සර වගේ වැඩ කරන්න අමාරුයි. මාසෙටම එක පෝරණුවක් වගේ පුච්චගන්නෙ. ගඩොල් 1000ක් විකුණන කොට රු 300ක් 400ක් වගේ සුළු ලාබයක් තියෙන්නෙ. අමුද්‍රව්‍යවලට විශාල වියදමක් යනවා. ඉටිරෙදි පවා ගණන් ගිහිල්ලා. වර්ෂාව කාලෙට කරගෙන යන්න අමාරුයි. අපේ මහන්සියට ලැබෙන මුදලක් විතරයි. ලාබයක් නැහැ. ගඩොල් විකිණීම අඩුයි. ශ්‍රමිකයෝ හොයාගන්න අමාරුයි. අවුරුදු 30ට අඩු කෙනෙක් වැඩ කරන්න එන්නෙම නැහැ.කේ.ජී. ධම්මික ගුණරත්න මහතා මේ පිළිබඳ අදහස් දක්වමින්මම ගඩොල් කැපීමේ රස්සාව පටන් අරගෙන අවුරුදු 10ක් විතර වෙනවා. ගල් 1000ක් හැඳුවාම රු 800ක් ලැබෙනවා. වැහි කාලෙට රැකියා කරගන්න අමාරුයි. උදේ 6.00ට වගේ පටන් ගත්තොත් හවස හතරට පහට වෙද්දි ගල් 1000ක් විතර කපනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102193</link>
    <topic>පියාගේ මරණය සහ ඔහු සතු දේපළවලට සිදුවූ දෙය දැනගැනීමට අවශ්‍යයිපුතා පවසයි</topic>
    <author>හෝමාගම සංචාරක මංජුල හිරිපිටිය</author>
    <content>කොට්ටාව ප්‍රදේශයේ පදිංචි හෙද යුවළකගේ නිවෙසේ රඳවාගෙන සිටි බාහිර පුද්ගලයකු මිය යෑම සම්බන්ධයෙන් ශ්‍රී ජයවර්ධනපුර මහ රෝහලේ හදිසි මරණ පරීක්ෂක වරයාගේ විශේෂ නියෝගයක් මත පොලිස් පරීක්ෂණ ආරම්භ කැර තිබේ.මියගොස් ඇත්තේ පිළියන්දල මාකන්දන පුවක්ගස්වත්ත මාර්ගයේ අංක 102/9 දරන නිවෙසේ පදිංචිව සිටි දෙදරු පියකු වන ඩී.එම්.ෂරලින් පෙරේරා (82) නැමැති අයෙකි.සිද්ධිය අනාවරණය වී ඇත්තේ හෙද යුවළ විසින් ප්‍රදේශයේ ග්‍රාම නිලධාරිවරයා හමු වී කාත් කවුරුවත් නැති වයසක අයකු අප නිවෙසේ සිට,, ඔහු මිය ගොස් සිටිනවා යැයි ඔහුගේ අවසන් කටයුතු කිරීමට අවසර ඉල්ලා සිටියදීය. එය ප්‍රතික්ෂේප කළ ග්‍රාම නිලධාරි සිද්ධිය පිළිබඳව පොලිසියට දැනුම් දී ඇති බව ජයවර්ධනපුර මහ රෝහලේ හදිසි මරණ පරීක්ෂක සාම විනිසුරු විජේසිරි ගමගේ මහතා පවසයි.මියගිය අයගේ පුත්‍රයකු වන ඉන්ද්‍රනාත් පෙරේරා යන අය මෙසේ පැවසීය.මිය ගොස් ඇති මාගේ පියා දීර්ඝ කාලයක සිට ගුරුකම් කටයුතු කරමින් නිවෙසේ (පිළියන්දල) දේවාලයක් පවත්වාගෙන ගියා. මා විවාහ වී හෝමාගම පිටිපන ප්‍රදේශයේ පදිංචි වී සිටිනවා. මව සහ සහෝදරිය කොට්ටාව ප්‍රදේශයේ ජීවත් වෙනවා. පියා පිළියන්දල පිහිටි අප මහ ගෙදර තනිවම ජීවත් වූ අතර පියා ගුරුකම් කටයුතු කර දිනකට සැලකිය යුතු මුදලක් සොයනවා.මෙසේ සිටියදී පියාට දියවැඩියා රෝගය වැළඳී තිබුණා. එයට ප්‍රතිකාර ගනිමින් සිටි පියා සාමාන්‍ය ලෙස ජීවත් වුණා. මෙසේ සිටි පියා කොට්ටාව ප්‍රදේශයේ නිවසකදී මිය ගිය බව දැන ගන්නට ලැබුණා. පියා සිටි අප පිළියන්දල මහ ගෙදරට පැමිණි විට දී නිවෙසේ තිබූ ලක්ෂ ගණනක භාණ්ඩ, මුදල් කිසිවක් නැහැ.පියාගේ මරණය සහ පියා සතු දේපළවලට සිදු ව ඇති දේ පිළිබඳව දැන ගැනීමට අවශ්‍යයි ඒ පිළිබඳව පරීක්ෂණයක් පවත්වන ලෙස අදාළ අංශවලින් ඉල්ලා සිටිනවා.ශ්‍රී ජයවර්ධනපුර මහ රෝහලේ දී පැවැති මරණ පරීක්ෂණයේ දී මිය ගිය අයගේ බිරිය සහ හෙඳ යුවළද සාක්කි ලබා දී තිබේ.පශ්චාත් මරණ පරීක්ෂණය කළුබෝවිල මහ රෝහලේ සහකාර අධිකරණ වෛද්‍ය නිලධාරී එස්.ආර්.පී. සමරනායක මහතා විසින් සිදුකරන ලදී. ඉදිරිපත් වූ සාක්කි සහ වෛද්‍ය වාර්තා පිළිබඳව සලකා බැලීමෙන් අනතුරුව මරණ පරීක්ෂකවරයා 2011 .05 .10 වැනි දින දක්වා මරණය සම්බන්ධයෙන් විවෘත තීන්දුවක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102194</link>
    <topic>දෙවලපොළ පිළිසකර වැඩනිසි පරිදි නොකිරීමෙන් ගැටලු</topic>
    <author>නිට්ටඹුව සමූහ ජෙනට් ජයසිංහ</author>
    <content>දෙවලපොළ ග්‍රාමයේ පිහිටි ඇළවේලි සහ වැව් ඉකුත් කාල සීමාවේ දී ප්‍රතිසංස්කරණයකර සංවර්ධනය කරන ලද නමුත් එම කාර්යයන් නිසි පරිදි විධිමත්ව නිමා නොකිරීම නිසා එම ස්ථාන පෙර පැවැති තත්ත්වයටම පත් වෙමින් පවතින බව ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහතා පැවැසීය.ආර්ථික සංවර්ධන ඇමැති බැසිල් රාජපක්ෂ මහතාගේ සභාපතිත්වයෙන් ගම්පහ දිස්ත්‍රික් කාර්යාලයේ පැවැති සම්බන්ධීකරණ කමිටුවේ දී ඒ මහතා එසේ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102195</link>
    <topic>වෙන්දේසි සමාගමකටඑරෙහිව නඩු පවරයි</topic>
    <author>කටුකුරුන්ද සමූහ කපිල කුලසිංහ</author>
    <content>වසර දහතුනකට පමණ ඉහත දී නළ ජලය ලබාදෙන බව පවසමින් අධික මිල ගණන් යටතේ ඉඩම් කට්ටි අලෙවි කළ ලංකාවේ ප්‍රධාන පෙළේ වෙන්දේසි සමාගමකට එරෙහි ව නඩු පැවරේ. කඳුකර ප්‍රදේශයක් වූ දොඩන්ගොඩ හර්මන්වත්ත 1 හා 2 අදියරහි මෙලෙස ජලය ලබා දෙන බව පවසමින් ව්‍යාජ ලෙස ඉඩම් කට්ටි රාශියක් අලෙවි කොට ඇත. වසර 13ක් පුරා අදාළ සමාගමෙන් ජලය ලබාදෙන ලෙස ඉල්ලීම් කළ ද එය පැහැර හැරි නිසා කළුතර දිසා අධිකරණයේ නඩු පවරා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102196</link>
    <topic>අඟුරුවාතොට රජයේ ගොඩනැඟිලි රැසක වැඩ අතරමඟ නැවතිලා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල මැතිවරණ කොට්ඨාසයට අයත් මදුරාවල ප්‍රාදේශීය ලේකම් කොට්ඨාසයේ හොරණ - කළුතර ප්‍රධාන මාර්ගයේ කෙසෙල්හේනාව ගම්මානයේ පුහුල්වත්තේ අඟුරුවාතොට නව පොලිසිය සඳහා දෙමහල් ගොඩනැගිල්ලක්, පොදු ක්‍රීඩාංගණයක් හා නව දෙමහල් පුස්තකාල ගොඩනැගිල්ලක් ඉදිකිරීමේ වැඩ අරඹා දීර්ඝ කාලයක් ගතව ඇතත් ඒවායේ ඉදිකිරීම් මෙතෙක් අවසන්ව නැතැයි ප්‍රදේශවාසීහු කියති.දැනට අඟුරුවාතොට කළුගඟ ඉවුරේ අවු. 60 කට අධික කාලයක් පවත්වාගෙන ආ අඟුරුවාතොට පොලීසිය නිතර ගංවතුර උවදුරට ලක්වන බැවින් නව ස්ථානයකට, එනම් කෙසෙල්හේනාව ප්‍රදේශයේ ස්ථාපනය කිරීමට ඉදිකිරීම් කටයුතු ආරම්භ කර පළමු තට්ටුව නිම කර අවු. 3 ක පමණ කාලයක් තිස්සේ වැඩ නතර කර ඇති අතර එහි යකඩ හා කොන්ක්‍රීට් දිරාපත්වීමට පටන්ගෙන ඇති බවද ප්‍රදේශවාසීහු කියති.ඉකුත් මහ මැතිවරණයට පෙර, මෙම භූ®මියේම මදුරාවල පොදු ක්‍රීඩාංගණය සඳහා මුල්ගල තබා එහි වැඩ කටයුතුද අඩක් නිම කර ඉදිකිරීම් කටයුතු නතර වී තිබේ. මෙහි ඇස්තමේන්තු මුදල රු. ලක්ෂ 25කි.යෝජිත ක්‍රීඩා භූ®මියට ආසන්නයේම නව දෙමහල් පුස්තකාල ගොඩනැගිල්ල ඉදිකිරීම සඳහා මහ මැතිවරණයට පෙර වැඩ ආරම්භ කර ඉදිකිරීම් කටයුතු නිමාකර ඇතත් එම වැඩ කටයුතුද මෙතෙක් සම්පූර්ණ කර නැත. ඊට ඇස්තමේන්තු කර ඇති මුදල රු. ලක්ෂ 30 ක් පමණ වේ.මේ පොදු ගොඩනැගිලි වල වැඩකටයුතු නිමකරන්නැයි ප්‍රදේශවාසීහු වගකිවයුත්තන්ගෙන් ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102197</link>
    <topic>පොතුහැර නගරයට ජලය ඕනෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල දිස්ත්‍රික්කයේ පොතුහැර නගරයට ජල නළ පද්ධතියක් ලබාදීමට බලධාරීන් පියවර නොගැනීම ගැන නගර වාසීන් ඇතුළු ජනතාව මැසිවිළි නගති.දැනට නගරයට ඇත්තේ පොදු නළ ළිං දෙකක් පමණි. ඉන් එකක් දැනටමත් අබලම් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102198</link>
    <topic>කෑගල්ල මාර්ග කාපට් කිරීමටරු: ලක්‍ෂ හාරදහසක්</topic>
    <author>රඹුක්කන සමූහ පත්මසේකර නිශ්ශංක</author>
    <content>ජනාධිපති මහින්ද රාජපක්ෂ මහතාගේ උපදෙස් මත කෑගල්ලට පැමිණි ආර්ථික සංවර්ධන ඇමැති බැසිල් රාජපක්ෂ මහතා කෑගල්ල දිස්ත්‍රික්කයේ පළාත් මාර්ග කාපට් අතුරා සංවර්ධනය කිරීමට රුපියල් ලක්‍ෂ හාරදහසක් ලබා දුන්නේය.දිවයින පුරා පළාත් ප්‍රධාන මාර්ග කාපට් අතුරා සංවර්ධනය කිරීමේ ජාතික වැඩපිළිවෙළ යටතේ කෑගල්ල දිස්ත්‍රික්කයේ මාර්ග රැසක සංවර්ධන කටයුතු පසුගියදා ආරම්භ විය.මේ වැඩපිළිවෙළ යටතේ දැරණියගල මැතිවරණ කොට්ඨාසයට අයත් නුරිය පල්ලේබාගේ මාර්ගය ද, කෑගල්ල මැතිවරණ කොට්ඨාසයට අයත් නිල්වත්ත – රඹුක්කන මාර්ගය ද, ගලිගමුව මැතිවරණ කොට්ඨාසයට අයත් බෝයගම, කඩිගමුව මාර්ගය, රුවන්වැල්ල මැතිවරණ කොට්ඨාසයට අයත් අතාවුද කන්ද – දුනුමාල මාර්ගය ද යටියන්තොට මැතිවරණ කොට්ඨාසයට අයත්, යටියන්තොට – ගරාගොඩ මාර්ගය සහ කොටියාකුඹුර බෝගල යන මාර්ගවල ඉදිකිරීම් කටයුතු පසුගියදා සබරගමුව පළාත් ප්‍රධාන ඇමැති මහීපාල හේරත් මහතාගේ ප්‍රධානත්වයෙන් ආරම්භ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r1102199</link>
    <topic>හැඳල මාර්ගයඅබලන්</topic>
    <author/>
    <content>හැඳල අවරකොටු දෙවන අදියරේ ගෙවල් 200 කට යාමට ඇති පිවිසුම් මාර්ගය අබලන් වී ඇත.වත්තල ප්‍රාදේශීය සභාවට අයත් මේ මාර්ගය පිළිසකර කරදෙන්නැයි ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r11021910</link>
    <topic>තිනියාවලටවිදුලිය</topic>
    <author>මතුගම සංචාරක</author>
    <content>වළල්ලාවිට ප්‍රාදේශීය ලේකම් කොට්ඨාසයේ වසර හතළිහකට ආසන්න කාලයක් විදුලිබල පහසුකම් නොතිබුන තිනියාවල ගම්මානයට විදුලිබල පහසුකම් ලබාදීමට වරාය හා මහ මාර්ග නියෝජ්‍ය ඇමැති රෝහිත අභයගුණවර්ධන මහතා පියවර ගෙන ඇත.තිනියාවල 11 කණුව ප්‍රදේශයේ පදිංචිකරුවන් පවුල් අනූවකට විදුලිබල පහසුකම් සැපයේ. හිටපු ප්‍රාදේශීය සභා මන්ත්‍රී උපසේන හේවගේ මහතා ගේ යෝජනාවක් අනුව මෙය ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=r11021911</link>
    <topic>හාලිඇළ කන්දේගෙදරමාර්ගය ගිලා බැහැලා</topic>
    <author>සොරණාතොට සමූහ සී. ගමගේ</author>
    <content>හාලිඇළ කන්දේගෙදර මාර්ගයේ කැටවල කහටගොල්ල ප්‍රදේශයේ මාර්ගය ගිලා බැසීමට පටන්ගෙන ඇත.මේ නිසා එම මාර්ගයේ බස් රථ ධාවනය අඩාල වී ඇති අතර හාලිඇළ කැටවල ජගුල්ල දෙහිගොල්ලකඳුර හරහා කන්දේගෙදර නගරයට දැනට බස් රථ ධාවනය කැරෙන බව බදුල්ල පොලිසියේ රථ වාහන අංශයේ ස්ථානාධිපති පොලිස් පරීක්ෂක ටී. එම්. කරුණාතිලක මහතා සඳහන් කරයි.මේ අතර හාලිඇළ කන්දේගෙදර මාර්ගයේ කැටවල ගස්ගොල්ල ප්‍රදේශයේදී මාර්ගයට පස් කඳු කඩා වැටී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=s1102191</link>
    <topic>ශ්‍රී ලංකාවේ ප්‍රථම තරගය කැනඩාව සමඟ හෙට හම්බන්තොට දී</topic>
    <author>වර්නන් ගුණසේකර</author>
    <content>ජාත්‍යන්තර එක් දින ක්‍රිකට් ක්‍රීඩාවේ ජගත් මහා සැණකෙළිය වන ලෝක කුසලාන ක්‍රිකට් තරගාවලිය අද ඇරැඹේ.සිවු වසරකට වරක් පැවැත්වෙන එක් දින ක්‍රිකට් ක්‍රීඩාවේ අග්‍රප්‍රාප්තිය ලෙසින් සැලකෙන ලෝක කුසලාන ක්‍රිකට් තරගාවලිය මෙවර පැවැත්වෙන්නේ 10 වැනි වතාවටය. ශ්‍රී ලංකාව, ඉන්දියාව හා බංග්ලාදේශය 2011 ලෝක කුසලාන තරගාවලියේ සත්කාරක රටවල් වෙති.ඉන්දියාව හා බංග්ලාදේශය අතර බංග්ලාදේශයේ ඩකා අගනුවර ෂෙරේ බංග්ලා ජාතික ක්‍රීඩාංගණයේ අද (19) දිවා/රාත්‍රියේ පැවැත්වෙන තරගයෙන් 2011 ලෝක කුසලාන ක්‍රිකට් තරග වේදිකාවේ තිරය දිග හැරෙයි.මෙවර තරගාවලියේ ශ්‍රී ලංකා කණ්ඩායමේ පළමු තරගය කැනඩාව සමඟ හෙට (20) හම්බන්තොට මහින්ද රාජපක්ෂ ක්‍රිකට් ක්‍රීඩාංගණයේ පැවැත්වේ. දිවා/රාත්‍රී තරගයක් වන මෙය මේ ක්‍රීඩාංගණයේ පැවැත්වෙන මංගල ජාත්‍යන්තර එක් දින ක්‍රිකට් තරගයද වෙයි. හෙටට නියමිත අනෙක් තරගය නවසිලන්තය හා කෙන්යාව අතර චෙන්නායිහි එම්. ඒ. චිදම්බරම් ක්‍රීඩාංගණයේ දී දිවා කාලයේ දී පැවැත්වේ.අනු සූර ශ්‍රී ලංකාවකුමාර් සංගක්කාරගේ ශ්‍රී ලංකා කණ්ඩායම මෙවර තරග බිමට පිවිසෙන්නේ පසුගිය 2007 ලෝක කුසලාන අනු සූරයන් ලෙසිණි. ඊට පෙර ශ්‍රී ලංකාව 1996 වසරේ ලෝක කුසලාන ජයග්‍රාහකයෝ වූහ.දඟ පන්දු යවන ලෝක පූජිත ක්‍රීඩක මුත්තයියා මුරලිදරන් මෙතෙක් පැවැති ලෝක කුසලාන තරගාවලියන්හී වැඩියෙන්ම කඩුලු ලබා ගත් පන්දු යවන්නන්ගේ ලැයිස්තුවේ තෙවැනි ස්ථානයේ පසුවේ. ඔහු දැනට කඩුලු 53ක් බිඳහෙලා තිබේ.ශ්‍රී ලංකාව ලෝක සූරයන් වූ 1996 තරගාවලියේ දී ඔවුන් කෙන්යාව පැරද වූ අවස්ථාවේ ශ්‍රී ලංකාව හතරේ පහරවලින් පමණක් වාර්තාගත ලකුණු 256 ක් රැස් කළේය.එය කණ්ඩායමක් විසින් වාර්තා කළ වැඩිම හතරේ පහර සංඛ්‍යාව වෙයි. ලෝක කුසලාන ක්‍රිකට් ඉතිහාසයේ ශ්‍රී ලංකාව මෙතෙක් තරග 57කට ක්‍රීඩා කර තිබේ. ඉන් තරග 25ක් ජයග්‍රහණය කොට ඇති අතර තරග 30කින් පරාජය වී තිබේ. තරග 2ක් විසඳුමකින් තොරව අවසන්ව තිබේ. මින් එක් තරගයක්, එනම් 2003 තරගාවලියේ දකුණු අපි‍්‍රකාව සමඟ තරගය අවසන් වූයේ දෙපිලම සම ලකුණු ලබා ගනිමිණි. ඩක්වර්ත් හා ලුවිස් න්‍යාය මත එසේ අවසන් වූ එම තරගය ලෝක කුසලාන තරග ඉතිහාසයේ දෙපිලම සම තත්ත්වයෙන් අවසන් වූ එකම තරගය වෙයි.ශ්‍රී ලංකාව හෙට කැනඩාව මුණගැසෙන්නේ ලෝක කුසලාන තරග බිමක දෙවැනි වතාවටය. දෙපිල මීට පෙර මුණගැසුනු එකම වතාව වූයේ 2003 තරගාවලියයි. ශ්‍රී ලංකාව එම තරගයේ දී කැනඩාව ලකුණු 36කට දවාලමින් කඩුලු 9ක ජයක් ලබා ගත් අතර කැනඩාවේ ඒ ලකුණු 36 ලෝක කුසලාන තරග ඉතිහාසයේ කණ්ඩායමක් වෙතින් වාර්තා වූ අඩුම මුළු ලකුණු ප්‍රමාණය වෙයි.පන්දු 140 කට පමණක් සීමා වූ එම තරගය ලෝක කුසලාන තරග ඉතිහාසයේ කෙටිම තරගය ලෙසින් සටහන්ව තිබේ.කැනඩාව මීට පෙර 1979, 2003 හා 2007 වසරවල පැවැති ලෝක කුසලාන තරගාවලියන්ට සහභාගි තිබේ. ඔවුන් ප්‍රථම වතාවට ලෝක කුසලාන තරග ජයග්‍රහණයක් වාර්තා කළේ 2003 දී බංග්ලාදේශය ලකුණු 60කින් පරදවමිණි. එම ජයග්‍රහණයෙන් පසුව කැනඩාව ඔවුන් සහභාගි වූ සෑම තරගයකින් ම පරාජය වූ අතර වර්තමානයේ ඔවුන් පසුවන්නේ පිට පිට තරග 8කින් එකම ජයග්‍රහණයක් හෝ ලබා ගැනීමේ අසමත්කමින් යුතුවය.කැනඩාව මෙවර ලෝක කුසලාන තරගාවලියට සුදුසුකම් ලබා ගත්තේ 2009 වසරේ පැවැති ලෝක කුසලාන ක්‍රිකට් සුදුසුකම් ලබා ගැනීමේ තරගාවලියේ අනු සූරයන් වෙමිණි.කැනඩාව පිලේ ජෝන් ඩේවිසන් 2003 ලෝක කුසලාන තරගාවලියේ දී බටහිර ඉන්දීය කොදෙව් පිලට එරෙහිව පන්දු 67කින් ශතකයක් රැස් කරමින් ලෝක කුසලාන තරගයක වේගවත්ම ශතක වාර්තාව පිහිටු වූ අතර 2007 තරගාවලියේ දී මැතිව් හේඩ්න් එම වාර්තාව මකා දැමුවේය.කැනඩා කණ්ඩායමේශ්‍රී ලාංකිකයෙක්කැනඩා කණ්ඩායම විවිධ ජාතික ක්‍රීඩකයන්ගේ සංකලනයකි. වැඩිදෙනා ඉන්දියාවේ හා පාකිස්තානයේ උපත ලැබූවෝ වෙති. මොවුන් අතර ශ්‍රී ලාංකිකයෙකු ද වෙයි. ඔහු රුවිඳු ගුණසේකර යි.1991 වසරේ කොළඹ දී උපත ලබා ඇති රුවිඳු වමතින් පිත්ත හසුරුවන වමතින් පන්දු යවන ක්‍රීඩකයෙකි. ඔහු ටොරොන්ටෝ සරසවියේ ව්‍යාපාර කළමනාකරණ පාඨමාලාවක් හදාරමින් සිටී. රුවිඳු ගුණසේකර 2010 ජගත් ක්‍රිකට් කවුන්සල වයස අවුරුදු 19න් පහළ ලෝක කුසලාන තරගාවලියේ තරග පහකට සහභාගි වී තිබේ. ඔහු 2008 වසරේ ජූලි මාසයේ දී බර්මියුඩාවට එරෙහිව සිය මංගල ජාත්‍යන්තර එක්දින තරගයට සහභාගි වූයේ 16 වැනි වියෙහි පසුවෙද්දීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=s1102192</link>
    <topic>ජෝන් ඩේවිසන් ගැන හැරෙන්නටකැනඩාව පිළිබඳ මා දන්නේ නෑ</topic>
    <author/>
    <content>කැනඩා කණ්ඩායම පිළිබඳ තමන්ගේ දැනුම වරක් වේගවත්ම ලෝක කුසලාන ශතකය වාර්තා කළ ජෝන් ඩේවිසන්ට පමණක් සීමා වී ඇතැයි පිළිගන්නා ශ්‍රී ලංකා ක්‍රිකට් නායක කුමාර් සංගක්කාර එය තමන්ට කරදරයක් නොවන බව පවසයි.“වේගවත්ම ලෝක කුසලාන ශතකය ලබා ගත් පිතිකරුවා ලෙසින් හැරෙන්නට ජෝන් ඩේවිසන් ගැන ඊට වැඩි යමක් මා දන්නේ නැහැ”.සංගක්කාර එසේ ප්‍රකාශ කර ඇත්තේ හෙට (19) පැවැත්වෙන තරගයේ ශ්‍රී ලංකාවේ ප්‍රතිවාදීන් ගැන ඔහු දන්නේ කුමක්දැයි අසන ලද ප්‍රශ්නයකට පිළිතුරු දෙමිනි.2003 වසරේ දකුණු අප්‍රිකාවේ පැවැති ලෝක කුසලාන තරගාවලියේදී ඩේවිසන් බංග්ලාදේශයට එරෙහිව පන්දු 67 කින් ශතකයක් වාර්තා කළ අතර ඊට සිවු වසරකට පසුව ඔස්ට්‍රේලියාවේ මැතිව් හේඩ්න් එම වාර්තාව බිඳ දැමුවේය.“අපි වැඩිය ක්‍රීඩා කර නැති කණ්ඩායම් සමග තරග කරන්න යන විට ඒ ගැන කලබල විය යුතුයි කියා මා හිතන්නේ නැහැ. මොකද, එවැනි තරගවලදී ප්‍රධාන කාරණාව අපි ගැනයි...අපි කොච්චර හොඳින් ක්‍රීඩා කරනවාද යන්න ගැනයි සංගක්කාර කීවේය.කැනඩාව පරාජය කිරීමට අවශ්‍ය ශක්තිය ශ්‍රී ලංකාවට තිබෙන බව සංගක්කාර පැවසීය.“අපි නිශේධාත්මක වීමට අවශ්‍ය නැහැ. කිසිම ප්‍රශ්නයක් නැතිව ඔවුන් පරාජය කිරීමට අපි වගබලා ගත යුතුයි”.මේ අතර හෙට පැවැත්වෙන තරගයේදී තම කණ්ඩායමට විශාල අභියෝගයකට මුහුණ දීමට සිදුව තිබෙන බව කැනඩා නායක අශිෂ් බගායි පිළිගනියි.“පැහැදිලිවම මුරලිදරන් හා ලසිත් මාලිංග අපට තියෙන ලොකුම අභියෝගයයි. නමුත් ඔවුන්ගේ අනෙක් පන්දු යවන්න් අභිබවා යාමට අපට පුළුවන් වුණොත් අපට “චාන්ස්” එකක් තියෙනවා” යැයි කැනඩා නායකයා කියයි.“මෙය අලුත් තණතිල්ලක්. එයින් බලාපොරොත්තු විය හැක්කේ කුමක්දැයි ශ්‍රී ලංකා කණ්ඩායම දන්නේත් නැහැ. ඒ නිසා තරගය දෙපිලටම අසීරු එකක් වේවි” බගායි වැඩිදුරටත් කියා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=s1102193</link>
    <topic>ශ්‍රී ලංකා පිල ගුවනින් හම්බන්තොටට...</topic>
    <author/>
    <content>හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැත්වෙන ලෝක කුසලාන තරගමාලාවේ ෙඓතිහාසික තරගය සඳහා සහභාගිවීමට ශ්‍රී ලංකා කණ්ඩායම ඊයේ (18) කොළඹ ගුවන් හමුදා පිටියේදී ගුවන් හමුදා නිළධාරීන්ගේ ජය ඝෝෂා මධ්‍යයේ හෙලිකොප්ටර් යානයට ගොඩ වීමට පැමිණි අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=s1102194</link>
    <topic>බංග්ලාදේශය අද ඉන්දියාවට අභියෝගයක් වේවිද?</topic>
    <author/>
    <content>ශකීබ් අල් හසන්ගේ නායකත්වයෙන් යුත් බංග්ලාදේශ කණ්ඩායම පසුගිය කාලයේ නවසීලන්තය සමග පැවැති එක්දින තරගමාලාව 4 – 0 ක් ලෙස ජය ගැනීමට සමත්වූ අතර සිය රටෙහිදීම පැවැත්වෙන අද තරගයේදී මේ ජයග්‍රහණ මානසිකත්වය ඔවුනට විශාල පිටිවහලක් වනු ඇත.පසුගිය වසර තුන මුළුල්ලෙහිම ටෙස්ට් පිටියේ මෙන්ම එක්දින පිටියේදීත් විශිෂ්ට දස්කම් දැක්වීමට සමත්වූ ඉන්දියාව අද තරගයට සහභාගි වන්නේ මෙවර ලෝක කුසලානය අත්කර ගැනීමේ වැඩි අවස්ථාවක් ඇති රටවල් කීපය අතරින් එකක් ලෙස ශක්තිමත් මානසිකත්වයෙනි. කෙසේ වෙතත් පසුගිය ලෝක කුසලාන තරග මාලාවේ (2007) දෙපිල අතර සිදුවූ පළමු හමුවේදීම කඩුලු 5 ක ජයක් අත්කර ගැනීමට බංග්ලාදේශය සමත්වීම දෙපිලටම අද තරගයට පෙර සිහිපත් වනු ඇත.ඉන්දියාව - මහේන්ද්‍ර සිං දෝනි (නායක), සචින් තෙන්ඩුල්කාර්, විරේන්ද්‍ර ෂෙවාග්, ගෞතම් ගාම්භීර්, විරාත් කෝලි, යුවරාජ් සිං, සුරේෂ් රයිනා, යුෂූෆ් පතාන්, සහීර් ඛාන්, ආශිශ් නෙහ්රා, ශාන්ත කුමාරන් ශ්‍රී සාන්ත්, මුනාෆ් පටේල්, හර්බජං සිං, රවිචන්ද්‍රන් අශ්වින්, පියුස් චව්ලාබංග්ලාදේශය- ෂකීබ් අල් හසන් (නායක), තමීම් ඉක්බාල්, අබ්දුර් රසාක්, ඉම්රුල් කයිස්, ජුනෙයිඩ් සිද්දීක්, මුහ්මුදාල්ලාහ්, මොහමඩ් අෂ්රාෆුල්, මුෂ්ෆිකර් රහීම්, නයිම් ඉස්ලාම්, නස්මුල් හොසේන්, රකීබුල් හසන්, රුබෙල් හොසේන්, ශයිෆුල් ඉස්ලාම්, ෂාන්රියර් නෆීස්, සුහ්රාවඩි ෂුවෝ  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=s1102195</link>
    <topic>සත්කාරක රටවලට අර්ධ අවසන් පූර්ව වටයේ සිට වැඩි වාසි</topic>
    <author/>
    <content>අද ඇරැඹෙන 2011 ලෝක කුසලාන ක්‍රිකට් තරගාවලියේ සත්කාරක රටවල් වන ඉන්දියාව, ශ්‍රී ලංකාව හා බංග්ලාදේශය මූලික වටයෙන් ඔබ්බට යාමට සමත් වූවොත් ඔවුන්ගේ පිළිමළුන් පිටුදැකීමේ තරග ඔවුන්ගේ රටවල ම පැවැත්වෙනු ඇති බවට ජගත් ක්‍රිකට් කවුන්සලය ඊයේ තහවුරු කළේය.එහෙත් සත්කාරක රටවල් දෙකක් ඔවුන්ගේ තරග ජය පැරදුමින් තොරව කෙළවර කර ගත්තොත්, මේ තරගාවලියට පෙර සිදුකර තිබෙන ශ්‍රේණිගත කිරීම්වලට අනුව ඉහළින් සිටින කණ්ඩායමට වැඩි කැමැත්ත ලැබෙනු ඇතැයි ද ජගත් ක්‍රිකට් කවුන්සලයේ ප්‍රධාන විධායක හරූන් ලගාට් ඊයේ ඩකා නුවර දී කියා සිටියේය.එයින් පෙන්නුම් කෙරෙන්නේ, ශ්‍රී ලංකාව හා බංග්ලාදේශයට ඉහළින් ශ්‍රේණිගතව සිටින ඉන්දියාව පිළිමළුන් පිටුදැකීමේ වටයට පිවිසියොත් ඔවුන්ගේ ඒ තරග සියල්ල ඉන්දියානු පොළොවේ පැවැත්වෙන බවයි.මේ අනුව සත්කාර රටවල් මූලික වටය අවසානයේ සිටින ස්ථානවලට අනුව, කලින් නියම කර තිබූ අර්ධ අවසන් පූර්ව තරග පැවැත්වෙන ස්ථාන වෙනස් වීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=f1102191</link>
    <topic>අප ළඟ තිබෙන්නේදිගු කාලීන විසැඳුම්</topic>
    <author>සාකච්ඡා කෙළේ උදිත ගුණවර්ධන ඡායාරූප රොෂාන් පිටිපන</author>
    <content>ජාතික උරුමයන් සුරැකිය යුත්තේ කෙසේ ද ඒ පිළිබඳව සමාජය තුළ හැඟීම් උද්දීපනය කළ හැක්කේ කෙසේ ද. ජාතික උරුමය අමාත්‍යාංශයේ කාර්යභාරය කුමක්ද හා තවත් දේශපාලන හා සමාජීය කරුණු පිළිබඳව ඇමැති ජගත් බාලසූරිය මහතා සමඟ සිදුකළ සංවාදයකි මේ.* ජාතික උරුමය කියන විෂය පසුගිය කාලයේ දී සංස්කෘතික අමාත්‍යාංශයේම කොටසක් විදියටයි තිබුණේ. එහෙත් අද වන විට මේ විෂයට වෙනම අමාත්‍යාංශයක් ලැබී තිබෙනවා. මේ තුළ ජාතික උරුමය පිළිබඳ අමාත්‍යාංශය් වගකීම හා කාර්ය භාරය පිළිබඳව මූලික හැදින්වීමක් සිදුකළ හැකි ද ?අපගේ උරුමයන් ආරක්ෂා කර නොගෙන ඉදිරියට ගමන් කිරීමට කිසිවෙකු උත්සාහ කරනවානම් ඒ ගමන සාර්ථකව ඉදිරියට යාහැකි ගමනක් නොවෙයි. ඒ නිසා අප මූලිකවම රට ගැන අපේ උරුමය පිළිබඳ අවබෝධයක් ලබාදිය යුතුයි. එමගින් තමයි අපට සාර්ථකත්වය වෙත ගමන් කරන්නට පුළුවන් කම ලැබෙන්නේ. ඒ වගේම අතීතය පිළිබඳව හැඟීමක් ලබාදීමට නම් ඒ සඳහා සාකච්ඡාමය දායකත්වයක් ලබාදිය යුතුයි.ජාතික උරුමය කියන්නේ සිංහලයාගේ උරුමය නොවෙයි. මුළු රටේම සියලු ජනකොටස්වලම උරුමයයි. මේ උරුමයන් ආරක්ෂා කර අනාගත පරපුරට භාරදීම තමයි මා වෙත පැවරී තිබෙන අමාත්‍යාංශයේ වගකීම බවට පත්ව තිබෙන්නේ. මේ තත්ත්වය තවදුරටත් ශක්තිමත් කිරීම සඳහා මතවාදීමය ගමනක් යා යුතුයි. එය මතවාදීමය ශක්තිමත් කිරීමක්ද සිදුකළ යුතුයි.අද අප ඉදිරියේ විශාල අභියෝග ප්‍රමාණයක් තිබෙනවා. එයින් ප්‍රධාන වන්නේ සංස්කෘතික අධිරාජ්‍යවාදයට මුහුණ දිය හැකි වැඩපිළිවෙළක් නිර්මාණය කිරීමයි. මේ සංස්කෘතික අධිරාජ්‍යවාදීන්ගේ අරමුණ වෙලා තිබෙන්නේ උරුමය පිළිබඳව වූ හැඟීම් නැති කිරීමයි. ඒ විදිහට නිර්වින්දනය වූ රටකට අනාගතයක් නැහැ. එවැනි ජාතියක් නිදිගතවයි සිටින්නේ. මොකද ඔවුන් තුළ මේ ජාතික හැඟීම නැහැ. එය කිසිසේත්ම හොඳ දෙයක් නොවෙයි. අපට ඉදිරි ඉලක්ක ජය ගැනීමට නම් ජාතික උරුමය පිළිබඳව ප්‍රබල හැඟීමක් තිබිය යුතුයි.උදාහරණයක් විදිහට ගනිමු ඉන්දියාව. ඉන්දියාව තුළ හින්දු, මුස්ලිම්, දෙමළ වශයෙන් ජාතීන් විශාල ප්‍රමාණයක් සිටිනවා. ඔවුන් ආගමික, සංස්කෘතික, සමාජීය විදිහට විවිධ ස්ථර නියෝජනය කරන්නේ. ඒත් ඔවුන් ජාතියක් විදිහට ඉන්දියානුවන් ලෙසයි සිතන්නේ. මේ තුළ හැම ඉන්දියානුවෙකුටම රට ගැන විශාල හැඟීමක් ආදරයක් තිබෙනවා. ශ්‍රී ලංාකව තුළත් මේ විදිහේ සමාජ පසුබිමකුයි නිර්මාණය කළ යුත්තේ. ජාතික උරුමය පිළිබඳ අමාත්‍යාංශය විදියට අපගේ ඉදිරි වගකීම ලෙසත් කාර්ය භාරය ලෙසත් මා දකින්නේ එයයි. එය ඉෂ්ඨ කිරීම සඳහා තමයි අප සැලසුම් කරමින් ඉන්නේ.* මේ සඳහා ආකල්පමය වෙනසක් ඇති විය යුතුයි. මේ ඒ සඳහා ඔබේ අමාත්‍යාංශය මොන විදිහේ සැලැසුමක්ද සූදානම් කර තිබෙන්නේ ?ජාතික උරුමය පිළිබඳව ජාතික ප්‍රතිපත්තියක් සම්පාදනය කිරීම තමයි අපගේ ප්‍රමුඛ අරමුණ වී තිබෙන්නේ. එමගින් අප අරමුණු කරා බොහෝ කාර්යයන් සිදු කිරීමට පුළුවන් කම තිබෙනවා. ඒ වගේම පාසල් සිසුන් තුළ ජාතික උරුමයන් පිළිබඳ විශේෂ සැලැස්මක් ඇති කළ යුතුයි. එමගින් අපට පුළුවන්කම තිබෙනවා කුඩා කළ සිටම ජාතික උරුමයන් පිළිබඳව එහි අභිමානය පිළිබඳව උනන්දුවක් හා ආදරයක් ඇතිකරලීමට. ඒ වගේම ජාතික උරුමයන් පිළිබඳව විෂය නිර්දේශයන්ට ඇතුළත් කරලීමටත් අප යෝජනා කිරීමට බලාපොරොත්තු වෙනවා. මෙමගින් දරුවා තුළ ආකල්පමය වෙනසක් ඇති කිරීමටත් හැකියාව තිබෙනවා.ජාතික උරුමය විෂය පිළිබඳව කතා කරද්දී මෙහි හිටපු අමාත්‍යවරයකු වන අනුර බණ්ඩාරනායක මහතාවද සිහිපත් කළ යුතුයි. එතුමාගේ කෙටි ධූර කාලය තුළ විශාල වැඩකොටසක් ඉටු කිරීමට ඔහු උත්සාහ කළා. බණ්ඩාරනායක මහතාට කරන ගරු කිරීමක් විදිහට මේ දේ මම සඳහන් කළේ.* උතුරු සහ නැඟෙනහිර ප්‍රදේශවල විශාල කෞතුකාගාර භාණ්ඩ හා පුරාවිද්‍යා ස්මාරක දක්නට ලැබෙනවා. පසුගිය කාලයේ දී මේවා නිසි විදිහට සංරක්ෂණය වුණේ නැහැ. උදාවී ඇති සාමකාමී තත්ත්වය තුළ මේ කටයුතු යළිත් ආරම්භ කළ හැකියි නේද ?දීර්ඝ කාලීන ඉතිහාසයක් ලෝකය තුළ ශ්‍රී ලංකාවේ ඇති ස්වාභාවික පිහිටීම නිසාත් මෙරට තුළ හොද ශිෂ්ඨාචාරයක් ඇති වුණා. ඒ නිසා පුරාවිද්‍යා ස්මාරක පුරාවස්තු මෙරට තුළ සුලභව තිබෙනවා. එයිනුත් උතුරු පළාත, නැඟෙනහිර පළාත වැනි ප්‍රදේශවල පුරාවස්තු රාශියක් තිබෙනවා. ඒත් පසුගිය අවුරුදු තිහක යුද වාතාවරණය නිසා ඒ ප්‍රදේශවල නිසි ගවේෂණයක් කිරීමට පුරාවිද්‍යා දෙපාර්තමේන්තුවට නොහැකි වුණා. ඒ වගේම බෙදුම්වාදය පිළිගත් ඇතැම් අය මේ පුරාවස්තු විනාශ කිරීමටත් අස්ථාන ගත කිරීමටත් කටයුතු කළා. ඒත් අද වෙද්දී මේ සියලු ප්‍රදේශවල සාමකාමී තත්ත්වයක් ඇතිව තිබෙන නිසා මෙම ප්‍රදේශවලට ගොස් අවශ්‍ය අධ්‍යයන කටයුතු සිදු කිරීමට පුරාවිද්‍යා දෙපාර්තමේන්තුවේ නිලධාරීන් සමත් වී සිටිනවා.උදාහරණයක් විදිහට ගනිමු නීලගිරි කියන චෛත්‍ය.මෙය යුද කාලයේදී සොයාගත්තේ වනය මැද තිබිලා. මේ ස්ථානයට යාමට විධිමත් මාර්ගයක් නැහැ. මේ ස්ථානයේ චෛත්‍ය පමණක් නොව තව පුරාවස්තු රාශියක් තිබිය හැකියි. ඇත්තෙන්ම මෙය වනය මැද පිහිටි විශාල භූ®මි ප්‍රමාණයක්. ඒ වගේම දීඝවාපියේ ඉඳලා ත්‍රිකුණාමලය හරහා උතුරු කරය දක්වා ම විශාල පුරාවස්තු ප්‍රමාණයක් තිබෙනවා. ඒත් මේවා පිළිබඳව යුද සමයේදී විධිමත් අධ්‍යයනයක් සිදු කිරීමට නොහැකි වුණා. දැන් තමයි විධිමත් අධ්‍යයන කටයුතු ආරම්භ කර තිබෙන්නේ. එහි මූලාරම්භය තමයි දත්තයන් රැස් කිරීම.එහෙත් මෙවැනි අතිවිශාල ව්‍යාපෘතියකට අපට එකවර ලැබෙන ප්‍රතිපාදනවල සීමිතකම් තිබෙනවා. ඒ නිසා වෙනත් ආයතන පුද්ගලික ආයතන, ස්වේච්ඡා සංවිධාන හා කණ්ඩායම් මගින් මුල්‍ය සහයෝගය ලබා ගන්නවා.* අද මෙරට ආර්ථිකය නංවන ප්‍රධාන ඉසව්වක් බවට සංචාරක ක්ෂේත්‍රය පත්වෙමින් තිබෙනවා. මේ තත්ත්වය තුළ පුරාවිද්‍යා ක්ෂේත්‍රය සඳහාත් සංචාරකයන් ආකර්ශණය කර ගැනීමේ වැඩපිළිවෙළක් ඇතිකළ හැකියි නේද ?මෙරට සංචාරකයන් එන්නේ එක් එක් අරමුණු ඇතිවයි. ඇතමුන් සොබා අංලකාරය බලන්න එනවා. තවත් අය ක්‍රීඩාතරඟ බලන්න එනවා. හුදු විනෝදය සඳහා එන අයත් ඉන්නවා. මෙයින් අප ආකර්ශනය කර ගත යුත්තේ සංස්කෘතික සංචාරය සඳහා එන පිරිසයි. ඔවුන් රටක පුරාවස්තු හා ඒ ආශ්‍රිත පසුබිම නිරීක්ෂණය කිරීමට එන පිරිසයි. අප අවධානය යොමුකළ යුත්තේ ඔවුන්ගේ අවධානයත් ආකර්ෂණයත් දිනා ගැනීමත් පිළිබඳවයි.උදාහරණයක් විදිහට අනුරාධපුර නගරය ගනිමු.මෙහිඑන සංචාරකයන්ට පුළුවන් කම තිබෙන්න ඕනෑ ආයාසයක් නැතිව නගරයත් එය අවට ඇති වැදගත් ස්ථානවලට යාමට. ඒ සඳහා නගරය පුරා සැරිසරන බස් රථ සේවයක් ඇති කරන්න. පුළුවන් ඒවගේම අනුරාධපුරය ආකර්ශණීය නගරයක් විදිහට ගොඩනැගී කටයුතු කළ යුතුයි.එමෙන්ම අද සංචාරක ක්ෂේත්‍රයේ තිබෙන විශාලම අඩුපාඩුවක් විදිහට මතුවෙලා තිබෙන්නේ හෝටල් කාමර හිඟකමයි. ඒ නිසා රජය හෝටල් කාමර ප්‍රමාණය ඉහළ දැමිය හැකි වැඩපිළිවෙළක් වෙත යොමුවිය යුතුයි.* අත්‍යාවශ්‍ය භාණ්ඩ මිල ඉහළයාම පිළිබඳ ආණ්ඩුව පාර්ශවයට ප්‍රබල විදියට චෝදනා එල්ල වෙනවා. මේ තත්ත්වය පාලනයට ආණ්ඩුවට වැඩපිළිවෙළක් නැද්ද?උද්ධමනයට මුහුණදීමටත් ආර්ථිකය ස්ථාවර කිරීමටත් අප වැඩ සැලැසුම් කර තිබෙන්නේ. වගකිව යුතු දේශපාලනඥයකු විදියට මේ ගැන තුලනාත්මක හා යථාර්තවාදී විග්‍රහයක් ලබාදිය යුතුයි. ඕනනම් ජවිපෙ වැනි වගකීමක් නැති දේශපාලන පක්ෂයකට කියන්න පුළුවන් පැය 29 න් බඩු මිල අඩුකරනවා කියලා. ඒත් වගකීම් සපයන රජයක් විදිහට අපට දඩි බිඩි විසැඳුම් වලට යන්න බැහැ. ඒත් අප ජනතාවට සහන ලබාදීමත් ඔවුන් පීඩනයෙන් මුදා ගැනීමේ උත්සාහයත් අතහැරලා නැහැ. සංවර්ධන, ආර්ථික ස්ථාවරත්වය ඇතුළු සියලු ඉසව් ආවරණය තමයි අපේ අරමුණ වෙලා තිබෙන්නේ. ජනාධිපති මහින්ද රාජපක්ෂ මහතාට මේ ගැන හොඳ අවබෝධයක් හා දැනුවත් භාවයක් තිබෙනවා.එජාපයට අතීතය බොහොම ඉක්මනින් අමතක වෙනවා . ඒත් ජනාතවට අතීතය අමතක නැහැ. 2001 දී එජාපයේ ලොකුම සටන්පාඨය වුණේ අධික බඩු මිල ප්‍රශ්නයමයි. එදා ඔවුන් පොරොන්දු වුණා ඒ අය බලයට පත් වූ විගස බඩුමිල පහළ හෙළනවා කියලා. ඒත් 2001 සිට 2004 දක්වා එජාපයටත් ඔවුන්ගේ නායක වික්‍රමසිංහ මහතාටත් බඩු මිල පහළ හෙලන්නට තියා ඒ ගැන හිතන්නවත් බැරි වුණා. ආර්ථික කළමනාකරණය ගැන මහ ඉහළින් කතා කරන අය එදා බලය තියෙද්දි කටයුතු කළේ ඔය විදියටයි.ඒත් ජනාධිපති මහින්ද රාජපක්ෂ මහතා ගේ ආණ්ඩුවට පුළුවන් වෙලා තිබෙනවා යුද අභියෝගය ජය ගනිමින් යුද්ධයෙන් වූ හානි පුනරුත්ථාපනය කරමින් සහ සංවර්ධන කටයුතු ඉදිරියට ගෙන යමින් ජනතාවට උපරිම සහනයක් ලබාදීමට.* යුද්ධයට දැරූ වියදම් අද නැතිවී තිබීම තුළ එහි වාසිය ජනතාවට ලබාදෙන ලෙසටයි විපක්ෂය ඉල්ලීම් කරන්නේ.?යුද්ධය නිමාවූ පමණින් වියදම් සියල්ල ඉවරයි කියලා සිතනවානම් එය අනුවණ කමක්. සිදුව තිබෙන්නේ අලුතින් අවි ආයුද මිලදී ගැනීම නැවතීම පමණයි. අප යුද සමයේ අවි ආයුධ මිලදී ගෙන තිබෙන්නේ වාරික ගෙවීමේ ක්‍රම වලට. ඒවා ගෙවිය යුතුයි. තවත් දෙයක් තමයි යුද්ධයඉවර වුණාට හමුදා සෙබලුන්ගේ වැටුප් සහ සෙසු දීමනා ගෙවිය යුතුයි.එමෙන්ම දැන් ක්‍රියාත්මක සංවර්න සංග්‍රාමයටත් හමුදා වේ දායකත්වය ලබා ගන්නවා. ඒ නිසා යුද්ධය නිමාවී අවුරුදු දෙකක් ගතවීමටත් පෙර සියලු සහන ඉල්ලීම එතරම් හොඳ දෙයක් සාධාරණ දෙයක් විදියට මානම් කල්පනා කරන්නේ නැහැ.* මෙවර පළාත්පාලන මැතිවරණයේදී ආයතන වැඩිම ප්‍රමාණයක නාමයෝජනා ප්‍රතික්ෂේප වෙලා තිබෙන්නේ නිදහස් සන්ධානය පාර්ශවයෙන්.මේ ගැන ඇතැම් අය කියන්නේ මෙයට හේතු වුණේ අභ්‍යන්තර අර්බුද හා ගැටලු බවයි.උතුරේ නාම යෝජනා ප්‍රතික්ෂේප වුණේ අපේ ගැටලුවක් නිසා නොවෙයි. වචනයක් පිළිබඳව වූ භාෂා ගැටලුවක් නිසා බොහෝ තැන්වල ඉතාමත් සුළු තාක්ෂණික දෝෂයි වෙලා තිබෙන්නේ. ඒත් මෙම මැතිවරණ ක්‍රමයේ ඇති සංකීර්ණ ස්වභාවය නිසා තමයි බොහෝ අර්බුද හා ගැටලු ඇතිව තිබෙන්නේ.නාම යෝජනා ලබාදීමේදී පවා අප පක්ෂය ඉතාමත් සාධාරණ විදියට කටයුතු කළා. අප ශ්‍රීලනිපය නියෝජනය කළාට එයට සහය දක්වන තවත් දේශපාලන පක්ෂ රාශියක් තිබෙනවා.අප මේ ගමන යන්නේ ඒ සියලු දෙනා එක්කරගෙනයි. සභාවකට අපේ්ෂකයන් විදිහට නම්කළ හැක්කේ ඉතාමත් සීමිත වූ පිරිසක්. ඒ සුළු ප්‍රමාණයට තමයි විශාල පිරිසක් අතරින් සුදුස්සන් තෝරා ගත යුත්තේ. සියල්ලන්ම උපරිම සුදුසුකම් පෙන්වද්දි සීමිත පිරිස තෝරා ගැනීම තමයි ගැටලුව වන්නේ. එහෙත් අපට සන්ධානයේ සමගිය ආරක්ෂාවන විදිහට ඒ දේ කරන්නට පුළුවන් කම ලැබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=f1102192</link>
    <topic/>
    <author>සංවාදය - ගාමිණී ජයලත් ඡායාරූප -අනිල් ලසත් පෙරේරා</author>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=f1102193</link>
    <topic>දිනූ බිමේ උරුමයසැබෑ උරුමක්කාරයන්ට</topic>
    <author>ප්‍රසාද් මංජු මාධ්‍ය ලේකම්</author>
    <content>ඉදිකිරීම්, ඉංජිනේරු සේවා, නිවාස හා පොදු පහසුකම් ගරු අමාත්‍ය විමල් වීරවංශ මැතිතුමාගේ මෙහෙයවීමෙන් ක්‍රියාත්මක වන, “ජනසෙවණ” ජාතික නිවාස හා ජනාවාස සංවර්ධන මෙහෙයුමේ සමාරම්භක උත්සවය අතිගරු ජනාධිපති මහින්ද රාජපක්ෂ මහතාගේ ප්‍රධානත්වයෙන් 2011 පෙබරවාරි 16 දා කොළඹ කිරුළපන දී පැවැත්විණ.නිවාස දස ලක්ෂයේ ඉලක්කයක් සහිත එම මෙහෙයුම යටතේ ඉදිකෙරෙන “මිහිඳුපුර” මහල් නිවාස සංකීර්ණයට මුල්ගල තැබීම ද එහි දී ජනාධිපතිතුමන් අතින් සිදුකෙරිණි. මේ ලිපිය ඒ නිමිත්තෙනි.තිස් අවුරුදු යුද්ධයට නැවතීමේ ලකුණ තැබීම අතීතයට එක් වී තිබේ. කටුක හා බිහිසුණ අතීතයක අත්දැකීම් මතකයේ රඳවා ගෙන, සැනසිල්ලේ හුස්ම ගන්නා වර්තමානයක දෙපා තබාගෙන අපි සමෘද්ධිමත් හා සංවර්ධිත රටක අනාගතයකට දෝත් දිගු කරගෙන සිටින්නෙමු.ශ්‍රී ලංකාව ආසියාවේ ආශ්චර්යය බවට පත්කරවීම සුබ අනාගතයකින් යුතු ශ්‍රී ලංකාවක් ගොඩනැංවීම තම එක ම අරමුණ බව මහින්ද රාජපක්ෂයන් සැමවිටම පවසන්නේ එහෙයිනි. 63 වන ජාතික නිදහස් උත්සවයේ දී ජාතිය අමතා කරන ලද කථාවේ දී “ජනපි‍්‍රය තීන්දු ගන්න එක හරිම ලේසියි. ඒත් රටක් සංවර්ධනය කරන්නට යාමේ දී අපට අසීරු තීරණත් ගන්න ම වෙනවා ...” යැයි පැවැසුවේ එහෙයිනි.කළ යුතු දේ නිසිකලට මෙන් ම නිසි ලෙසට කිරීමට තමන් කිසිවිටෙකත් මැලිනොවන බව එයින් ගම්‍ය වෙයි. මේ අසීරු තීරණ කුමකට ද? කාට ද? කාගේ ශුභ සිද්ධියට ද? බොහෝ දෙනාට ප්‍රශ්නයක් වන්නේ ද මෙයයි. සැබැවින් ම සියල්ල රටට ය. රටේ පුරවැසිභාවය රටේ අනාගතයට ය.“සෑම පවුලකට ම නිවසක්” යන සංකල්පය එසේ ගොඩ නැගෙන ශ්‍රී ලංකාවට ය. ඒ අනුව මෙරට ජීවත්වන සෑම පවුලකට ම නිවසක හිමිකම තිබිය යුතු ය. මෙය අසීරු කටයුත්තකි. එම අසීරු කටයුත්ත සීරුමාරුවට කර ගැනීම සඳහා යෝග්‍යතම පුද්ගලයා ඔහු තෝරා ගෙන තිබේ. එම පුද්ගලයාට ඒ සඳහා වූ අමාත්‍යාංශයන් පවරා තිබේ. පුද්ගලයා විමල් වීරවංශයන් ය.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශයන් ය. “පේ‍්‍රමදාස මහත්තයාගේ ගෙවල් දස ලක්ෂයේ වැඩේ මම විමල් වීරවංශ ඇමැතිතුමාට පරවලයි තියෙන්නේ.” යනුවෙන් ජනාධිපති බය නැති ව පවසන්නේ එහෙයිනි. “සෑම පවුලකට ම නිවසක්” යන අසීරු කටයුත්තට මේ වනවිට විමල් වීරවංශ ඇමැතිතුමා අත ගසා පමණක් නොව, පටන් ගෙන ද හමාර ය.සමෘද්ධිමත් ශ්‍රී ලංකාවඔහු අලුතින් හිතන්නට, එසේ කියන දේ කරන්නට, ඒ සඳහා සැලසුම් හදන්නට පමණක් නොව, ඒවා ක්‍රියාත්මක කරන්නට හපන්කමක් ඇති කෙනෙකි. ඔහු සිතන ආකාරයට ගොඩනංවන්නට යන සමෘද්ධිමත් ශ්‍රී ලංකාව තුළ ගස් යට, පදික වේදිකාවල, මුඩුක්කුවල මිනිසුන් සිටිය යුතු නැත. යටිතල පහසුකම් කඩා වැටුණ අහස උසට විහිදුණු මහල් නිවාසවල මිනිසුන් කල් ගෙවිය යුතු නැත.පැල්පත්වාසීන් පැල්වත්වල ම සැමදාම සිටිය යුතු නැත. එයින් අදහස් කෙරෙන්නේ මේ මිනිසුන්ට උන්හිටි තැන් ද අහිමි වන බව නොවේ. ඔවුන් ඉන්නා තැන්වලින් වඩාත් හොඳ තැනකට ඔසවා තබන බවයි. “කිසි ම කෙනෙක් පාරට ඇද දැමීම අපේ ප්‍රතිපත්තිය නොවේ” යැයි ඔහු හඬගා කියන්නේ එහෙයිනි.මෙසේ කිසි ම කෙනෙකු පාරට ඇද නොදමා” සෑම පවුලකට ම නිවසක්” හිමිකරදීම උදෙසා යන ගමනේ දී ඔහු සමඟ අත්වැල් බැඳගන්නේ ජාතික නිවාස සංවර්ධන අධිකාරියයි. මෙතෙක් රටට ගෙවල් සාදා දුන් එක ම රාජ්‍ය ආයතනය ද වන්නේ ජාතික නිවාස සංවර්ධන අධිකාරියයි. ජාතික නිවාස සංවර්ධන අධිකාරියට ඉතිහාසයක් තිබේ. “හිසට සෙවණක්” යන සංකල්පය උඩ හිටපු ජනාධිපති ආර්. පේ‍්‍රමදාසයන් ගෙවල් හදවන්නට පටන් ගන්නේ ද ජාතික නිවාස සංවර්ධන අධිකාරිය සමඟිනි. ඔහුගේ ඉලක්කය වූයේ ද නිවාස දස ලක්ෂයකි.ඒ අනුව නාගරික මහල් නිවාස හා වෙනත් නිවාස යෝජනා ක්‍රම ඇරඹුණි. මේ වනවිට එසේ ඉදිවුණ බොහෝ මහල් නිවාස සතු බොහෝ නඩත්තු කිරීම් අකර්මණ්‍ය වී තිබේ. අලුතින් හදන ගෙවල් පමණක් නොව, මේ වනවිට ගරා වැටී ඇති නිවාස යෝජනා ක්‍රම ගැන ද අලුතින් සිතන්නට වුවමනා වී තිබේ.මේ සියල්ල සඳහා අමාත්‍ය විමල් වීරවංශයන් සමඟ නිවාස අධිකාරිය ද අලුත් වී තිබේ. පළමුව ම එයට අලුත් නියමුවෙක් තෝරාගෙන තිබේ. ඒ සභාපති ජයන්ත සමරවීර මහතා ය. අලුතින් සිතන්නට, අලුත් උපාය මාර්ගයන් සොයන්නට සිදුවී තිබේ.ඉලක්කය“ජනසෙවණ ජාතික නිවාස හා ජනාවාස මෙහෙයුම” ඇරඹෙන්නේ එලෙස ය. ඒ අනුව 2011 වසරේ දී ඉලක්කය නිවාස දස ලක්ෂයකි. මේ නිවාස දස ලක්ෂය ඉදිකිරීම තුළ ම ඇත්තේ අපූරු නිර්මාණාත්මක බවකි.ඒවා සෑදෙන්නේ නිවසක් නැති පවුල්වලට වන අතර ම, කිසිම ක්ෂේත්‍රයක් අත්නොහැරෙන ලෙස තරාතිරම නොබලා සියලු දෙනා අත පියවරෙන් පියවර බෙදී යයි. රටට බුද්ධිමය දායකත්වය සපයන බුද්ධිමතාගේ සිට තරුණයාත්, රණවිරුවාත් පමණක් නොව, පැල්පත්වාසීන්ගේ සිට මැදපෙරදිග ගොස් සිහින සුන් කරගෙන මෙරටට විදේශ විනිමය උපයා දුන් ආරියවතීලාත් ගෙවල් ලබති.“ජනසෙවණ නිවාස හා ජනාවාස මෙහෙයුමේ දී “ 2011 වසරේ ඉලක්කය නිවාස දස ලක්ෂයක් වන අතර, එය ඉදිකෙරෙන්නේ ව්‍යාපෘති විස්සක් ඇතුළතයි. මේ සඳහා වන සියලුම මුදල් වැය වන්නේ රාජ්‍ය භාණ්ඩාගාරයෙන් නොවීම ද තවත් අලුත් දෙයකි.ඇතැම් නිවාස සඳහා මුදල් ලැබෙන්නේ නිවාස ණයවලිනි. ඇතැම් ව්‍යාපෘතීන්ට අනුග්‍රහය රාජ්‍ය හා පෞද්ගලික අංශවලින් වන අතර, තවත් විටෙක පරිත්‍යාගශීලීන්ගෙන් ලබන පරිත්‍යාගවලින් ද ගෙවල් ඉදිවෙයි. අවසානයේ පන්සලේ හාමුදුරුවොත් පන්සලට අයත් ඉඩමක ගෙයක් නැති කෙනෙකුට ගෙයක් හදා දෙන්නට එකතු කරගෙන තිබේ. ජනසෙවණ නිවාස හා ජනාවාස මෙහෙයුම ඉතා ම නිර්මාණශීලී එකක් යැයි අප පවසන්නේ එහෙයිනි.ඒ සියල්ලට ම වඩා මේවා ආණ්ඩුවෙන් ලැබෙන ගෙවල් පමණක් ම නොවේ. රටේ සියලුම කොටස් දායක කරගෙන සියලු දෙනාගේ සහභාගිත්වයෙන් ඉදිකෙරෙන ගෙවල් ද වෙයි. පවතින ශිල්පීය ඥානය පමණක් නොව, සැඟවී ඇති ශිල්පීය ඥානය භාවිත කරමින් ඉදිවෙන ගෙවල් ද වෙයි. එපමණක් නොව, තමනුත් නොදන්නා තමන්ගේ පරිසරයෙන් ම සොයා ගන්නා අමුද්‍රව්‍යවලින් නැගෙන ගෙවල් ද වෙයි. ඇතැම්විට මේ සඳහා ගමෙන් ම තෝරාගත් අය නිසි ශිල්පීය පුහුණුවකින් පසු ඊට යොමු කරවනු ලබයි. සෑමදෙනාට ම ආඩම්බර විය හැකි අභිමානයෙන් සිටිය හැකි ගතියක් මේ තුළ තිබේ.ජීවන ක්‍රම උද්‍යානමේ සියලු ලක්ෂණ එක්කොට තැනෙන නිවාස ක්‍රම හුදු ව්‍යාපෘතීන් ම නොවේ. යම් යම් අංශවලින් කෙරෙන සවිබල ගැන්වීම් ද වේ. “ජීවන ක්‍රම උද්‍යාන” ඇසුරුණු ඉඩකඩක දිවි ගෙවන නාගරික මහල් නිවාස වැසියන් ඉලක්ක කර ගත්තකි. මෙහි දී ඔවුන් කෘෂිකාර්මික වැඩසටහන්, දේශීය පරිභෝජන රටාවන්, දේශීය වෛද්‍ය ක්‍රම භාවිත කිරීම සඳහා සවිබල ගැන්වෙනු ඇත.ඇතැම් නිවාස යෝජනා ක්‍රම වෙන් වෙන්නේ එක් එක් සමාජ කණ්ඩායම් විසින් රටට, සමාජයට කරන ලද මෙහෙවර වෙනුවෙනි. “රණවිරු උපහාර ව්‍යාපෘතිය” එබන්දකි. ගොඩින් මුහුදින් මෙන් ම අහසින් ද විස්කම් පා රට බේරා ගත් රණවිරුවන් උදෙසා උපහාර පිදෙන්නේ එලෙස ය. නිවසක් නැති රණවිරුවෝ මෙයින් උපහාර ලබති.විරු සෙවණ“විරු සෙවණ” රට වෙනුවෙන් සටන් කොට, අත් පා අහිමි කර ගත් ආබාධිත රණවිරුවන් වෙනුවෙනි. ඇස්, මස්, ලේ දන් දුන්නා හා සමාන ම ;බීසත් ගුණයන් සැපිරූ ඔවුන්ගේ ආබාධිත බව මත ම පවුලට නිවසක් තනාදීමට ඇති අවස්ථාව අහිමි කර තිබේ. එම අඩුව “විරු සෙවණ” තුළින් තවදුරටත් අඩුවක් නොවනු ඇත.පන්සලේ ස්වාමීන් වහන්සේට ද මෙම ජාතික කර්තව්‍ය සඳහා දායක වන්නට අපූරු අවස්ථාවක් උදාවී තිබේ. ඒ “සසුනෙන් සෙවණ” නිවාස ක්‍රමය තුළිනි. මෙය ගමත් පන්සලත් යා කෙරෙන අපූරු පාලමක් වනු ඇත. දායකකාරකාදීන්ගේ දාන මානවලින් යැපෙමින් ඔවුන් යහමඟ යවන ස්වාමීන් වහන්සේලා සමඟ එක් ව පන්සලට අයත් බිමක නිවසක් ඉදිකරන්නේ නිවාස සංවර්ධන අධිකාරියයි. එහෙත් එම නිවස පන්සලට නොවේ. ගමේ නිවසක් අහිමි පවුලකටය. ඉදිරි කාලය තුළ විහාරස්ථානය දස දහසක් සමඟ එක්ව ගෙවල් දස දහසක් ඉදිවන අපූරුව මේ තුළින් බලාගත හැක.සසුනට සවිය“සසුනට සවිය” බෝම්බ, වෙඩි වරුසා මැද ගම් බිම් හැරපියා යාමේ දී ගම් වැස්සන් රැකගත් යතිවරයන් වහන්සේලා වෙනුවෙනි. උතුරු, නැඟෙනහිර මායිම් ගම්මානවල මෙන් ම යුද කලාපවල අනේකවිධ ගැහැටට පත් ව ගරා වැටුණු විහාරස්ථාන 300 ක සංඝාවාස 300 ක් මෙහි මුල් අදියරේ දී ප්‍රතිසංස්කරණය කෙරේ. අනතුරුව දුෂ්කර ගම්මාන හරහා මෙය ව්‍යාප්ත වේ.මෑතකාලීන ඉතිහාසය අපට කියා දුන් අපූරු පාඩමක් තිබේ. ඒ රටක තරුණ පරම්පරාව ඉච්ඡාභංගත්වයට පත් නොකළ යුතු බවයි. රටක් වශයෙන් ඔවුන්ට ඇහුම්කන් දිය යුතු බවයි. “තුරුණු සවිය” වෙන් වෙන්නේ මෙරට තරුණ පෙළ වෙනුවෙනි. යෞවන සමාජ, තරුණ සංවිධාන හරහා මේ වනවිට ද නිවාසලාභීන් හඳුනා ගනිමින් සිටී.එතෙර සවියමෙම ජාතික මෙහෙවර කිසිදු සමාජ කණ්ඩායමක් අත්නොහැර අල්ලා තබා ගන්නා අත්පහුරකි. නිවසක සිහිනය උදෙසා එතෙර ගොස් මෙතෙරට ද විදේශ විනිමය ද උපයා දෙන ශ්‍රමිකයන් ද අමතක නොවන්නේ එහෙයිනි. “එතෙර සවිය” තුළ දී ආරියවතීලාට ද ගෙවල් ලැබේ.මීට දශක තුනකට පමණ පෙර තැනූ මේ වනවිට යටිතල පහසුකම් පුපුරා ගොස් ජරාවාස වී ඇති නාගරික මහල් නිවාසවල නඩත්තු කිරීම් සහ අදාළ යටිතලු පහසුකම් සැපයීම “නඟමු පුරවර” ඉටුකරයි. කොළඹ නගරයේ මහල් නිවාස 3000 ක් මෙයින් මුළුමනින්ම ප්‍රතිසංස්කරණය වෙයි. ඒ සඳහා වැය වන්නේ රුපියල් මිලියන 225 කි.නිවසක් තනා ගැනීමට යෝග්‍ය බිමක් තෝරා ගැනීමේ සිට යෝග්‍ය තාක්ෂණය භාවිත නොකිරීමේ වරදට පරිසරය විසින් මේ වනවිට තද දඬුවම් දෙමින් පවතී. ඉසෙවණ සහන පියස” ඒ සඳහා අවශ්‍ය තොරතුරු සපයමින් දැනුවත් කරමින් තරාතිරම නොබලා සේවය කරන්නට සුදානම් කෙරෙන සම්පත් මධ්‍යස්ථානයයි. රට පුරා “සෙවණ සහන පියස” මධ්‍යස්ථාන 27 ක් ඉදිවෙමින් උතුරු දකුණ බටහිර නැඟෙනහිර මෙන් ම කඳුරටද එකම රන් හූයකින් බැඳ තබයි.තම බුද්ධියෙන් ඥානය සපයන විද්වතා ද මෙම නිවාස වැඩපිළිවෙළ තුළ තමාට අයත් තැන හිමි කර ගනී. “විදුජන ප්‍රණාම ව්‍යාපෘතිය” විද්වතුන් සහ කලාකරුවන් වෙනුවෙන් පිදෙන උපහාරයයි.තම ප්‍රදේශයේ ම කෙනෙකුට නිසි තාක්ෂණය ලබාදීමෙන් එම ප්‍රදේශයට නිසි ගෙවල් සෑදීමට හැකි වේ නම් එය රටට වාසනාවකි. පරිසර හිතකාමී බවත්, යෝග්‍ය තාක්ෂණයත් උපයෝගී කොටගෙන සෑම ප්‍රාදේශීය ලේකම් කොට්ඨාසයකින්ම තෝරා ගන්නා තිදෙනෙක් “හරිත තාක්ෂණ මෙහෙයුම” මඟින් පුහුණු කරයි. මෙම විධිමත් පුහුණුව ජාතික ඉදිකිරීම් පර්යේෂණ ආයතනය හරහා සිදුවෙයි.සෑම ක්ෂේත්‍රයක්ම ආවරණය වෙමින් කෙරෙන මෙම වැඩපිළිවෙළ තුළ “සහසවිය” අත්පත් කර ගන්නේ ද සුවිශේෂී තැනකි. එසේ වන්නේ වතු ධීවර වැනි අඩු ආදායම්ලාභී පවුල් පමණක් නොව, මේ වනතෙක් නිවාස ප්‍රශ්නය විසඳී නැති සුනාමි පීඩාවට පත් අයට මෙන් ම, යුද්ධයෙන් පීඩාවට පත් අයටද මෙමඟින් නිවෙස් ලැබෙන හෙයිනි.හරිත පුරවර“හරිත පුරවර” ජලය හිරු එළිය වැනි පුනර්ජනනීය බලශක්ති සහ පරිසර හිතකාමී අමුද්‍රව්‍ය යොදා ගනිමින් රුක් රෝපණ වැඩසටහන් සමඟ ඉදිවෙයි. “සෙවණ සරණ” කිසි ම ලෙසකින් නිවසක් තනා ගැනීමට සෙවණක් නැති පිරිස් වෙනුවෙන් “සෙවණ ශ්‍රම ශක්ති” අනුන්ට ගෙවල් හදා දෙන, එහෙත් තවමත් තමන්ට ගෙයක් නැති ශ්‍රමිකයන් වෙනුවෙනි. “සෙවණ උපහාර නිවාස” රජයේ මෙන් ම, පෞද්ගලික අංශයේ සේවක සේවිකාවන් වෙනුවෙනි. “සෙවණ ආපදා නිවාස” ස්වභාවික ආපදා නිසා නිවෙස් අහිමි වන පවුල් වෙනුවෙනි.“සෙවණ කැපකරු නිවාස” තවත් කෙනෙකුට නිවසක් තනා ගැනීමට කැපවිය හැකි කැපකරුවන්ගේ දායකත්වයෙන් නිමවන්නකි. මේ අතර, ග්‍රාමීය හා අර්ධ නාගරික නිවාස සෑම ප්‍රාදේශීය ලේකම් කොට්ඨාසයකම ඉදිවේ. “සහස්‍ර ලංකා” කොළඹට පමණක් නොව යාපනයට ද ගෙවල් සෑදේ.මෙසේ ඉදිවන සියලු නිවාස යෝජනා ක්‍රම හා දැනට පවතින සියලු නිවාස ක්‍රම ද අදාළ යටිතල පහසුකම්වලින් සැපිරෙන අතර ම, නිවසක් තනා දුන් පමණින් වගකීමෙන් ඉවත්වීමේ ක්‍රමය ද තරමක් දුරට වෙනස් වී තිබේ.ඒ අනුව මෙම නිවාසවල නිවැසියන්ට නිවසත් සමඟ ම තමන්ටත් යමක් උපයා ගෙන තමන්ගෙන් රටටත් යමක් කරදීමේ වැඩපිළිවෙළක්ද දියත් වෙයි. අපතේ යන ද්‍රව්‍ය ප්‍රයෝජනවත් යමක් සඳහා යෙදවීමේ වැඩපිළිවෙළක්, මුදල් උපයා ගැනීමේ වැඩපිළිවෙළක් සහ පරිසර හිතකාමී වැඩපිළිවෙළ ගණනාවක් ද ඉදිරියේ දී දියත් කෙරෙනු ඇත.“ස්වයං සවිය” නම් වූ මෙම ජීවනෝපාය ව්‍යාපෘතිය සඳහා සහාධිපත්‍ය කළමනාකරණ ආයතනය වැනි ආයතන හවුල්වීමට නියමිත ය. කුණු බක්කිවල හෝ කුණු ගොඩවල් පිරී අවසානයේ ඩෙංගු මදුරුවන් ව්‍යාප්ත වූ පොල් කට්ටට පවා මිලක් ලැබෙයි. පොල් කුඩු ටිකෙන් සත්ත්ව ආහාර නිපදවෙයි. රටටත් වැඩක්, අපටත් සතුටක් යන සිතින් සතුටු වීමට ඉඩක් ලැබෙයි.මේ සියල්ල මැද අප අත්විඳින සතුටක් මෙන් ම වගකීමක් ද තිබේ. මීට දශක දෙක තුනකට පෙර ඉදිවුණු නිවාස යෝජනා ක්‍රමවල මෙන් ගෙවල් අරගෙන වසා දමා තබන්නට තෑගි දෙන්නට ගෙවල් ගන්නවා වෙනුවට, ගෙයක් අවශ්‍ය කෙනෙකුට ගෙයක් ලබා ගැනීමට අවස්ථාව දීම එම වගකීම හා සතුටයි. එසේ විය යුත්තේ අන් කිසිවක් නිසා නොවේ. මෙය මුළු මහත් රටම වෙනුවෙන්, රටේ අනාගතය වෙනුවෙන් සැකසෙන යෝධ වැඩපිළිවෙළක් වන හෙයිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>19</day>
    </date>
    <link>http://www.dinamina.lk/2011/02/19/_art.asp?fn=f1102194</link>
    <topic>ගිහි පැවිදි උගතුන් උපන් දක්‍ෂිණ පුරවරය බද්දේගම</topic>
    <author>සටහන් - චතුරිකා ගමගේ ඡායාරූප – ප්‍රසාද් පූර්ණමාල්</author>
    <content>දක්‍ෂිණ දේශයේ ප්‍රධානතම නගරයක් ලෙස සැලකෙන බද්දේගම අද ජනාකීර්ණ ප්‍රදේශයක් වුවත් එම ප්‍රදේශයටම ආවේණික වූ සංස්කෘතික හා සාමාජීය ලක්‍ෂණ තවමත් එහි සුරැකිව පවතී. හිනිඳුමපත්තුව, ගාල්ල කඩවත්සතර සහ වැල්ලබඩපත්තුව යන සීමාවලින් වෙන් වී ඇති බද්දේගම හරහා ගලා යන ගිං ගඟ එම ප්‍රදේශයට සුන්දරත්වය මෙන්ම සශ්‍රීකත්වය ද එක්කරයි.වී වගාව මෙම ප්‍රදේශයේ ජනතාවගේ ප්‍රධාන ජීවනෝපාය බවට පත් වී තිබූ අතර ගිං ගඟ ආශි‍්‍රතව සරුසාර කෙත්වතු අදටත් දක්නට ලැබේ.  බද්දේගම සහලින් ස්වයංපෝෂිත ප්‍රදේශයක් නිසාවෙන් බද්දේගම සිට දකුණටත් ශ්‍රී ලංකාවේ අනෙකුත් ප්‍රදේශ කරාත් සහල් බෙදා හැර ඇති බව ඉතිහාසයේ සඳහන් වේ. විශේෂයෙන් ගිංගඟ ආශි‍්‍රතව තිබෙන හල්පාතොට නමැති තොටුපළේ සිට මුහුද දක්වා ඇළක් සකස් කර එම ඇළ දිගේ හාල් ප්‍රවාහනය කර තිබේ.පසුකාලීනව හාල් පාකළ තොටුපළ හල්පාතොට බවට පත්වූ බව ද ජනප්‍රවාදයේ සඳහන් වේ. බද්දේගම ප්‍රදේශය උක් වගාවට ද ප්‍රසිද්ධියක් උසුලයි.අතීතයේ ගෘහ කර්මාන්තයක් ලෙස පැවැති උක් කර්මාන්තය මගින් පැණි සහ හකුරු නිෂ්පාදනය කොට ජනතාව ආදායම් මාර්ග සකස් කරගෙන තිබේ. එදා අද මෙන් සීනි ආනයනය අවශ්‍ය නොවූ අතර මේ ප්‍රදේශයේ ජනතාව තමන්ට අවශ්‍ය සීනි ඔවුන් විසින්ම නිෂ්පාදනය කරගන්නා ලදී. එය එදා දේශීය ගොවියා ලද විශිෂ්ට ජයග්‍රහණයකි.අතීතයේ සිදුවූ විදෙස් ආක්‍රමණවලදී මිගෙට්ටුවත්තේ ගුණානන්ද හිමියන් අපේ මාතෘ භූමිය නිදහස් කර ගැනීම සඳහා බ්‍රිතාන්‍ය ජාතිකයන් සමඟ බද්දේගමවාදය නමින් වාදයක් පවත්වා ඇති බවද, ඓතිහාසික මූලාශ්‍රවල සඳහන් වේ.සිංහල ජාතිය, රට, ආගම වෙනුවෙන් වෙහෙස වූ, කැප වූ එවන් වීරවරුන් සිටි බද්දේගම ප්‍රදේශයේ ජනතාවගෙන් අදටත් 95% පමණ සිටින්නේ බෞද්ධයන්ය. ලෝකයේම ප්‍රථම ජංගම පුස්තකාල සේවය ආරම්භ කළේ යැයි සැලකෙන ගණේගම සරණංකර හිමියන් සහ ප්‍රවීන ගත්කතුවරියක් වන තිලෝකසුන්දරී කාරියවසම් ආදී ගිහි පැවිදි උගත් පඬිවරුන් රටට දායාද කළ බද්දේගම පුරවරයේ ඇති වටිනාකම කියා නිම කළ නොහැකිය.කාලයක් තිස්සේ ග්‍රාමීය නොදියුණු ප්‍රදේශයක් ලෙස බොහෝ දෙනා හැඳින්වූ බද්දේගමට සංවර්ධනයේ නව අරුණලු උදාවූයේ 2006 වසරේ සිටය.ග්‍රාමීය ප්‍රදේශ සංවර්ධනයේ පෙරගමන්කරුවා වන පළාත් පාලන ආයතන ග්‍රාමීය ප්‍රදේශවල යටිතල පහසුකම්, සෞඛ්‍ය සහ අධ්‍යාපන ආදී පොදු පහසුකම් ලබා දෙමින් ජනතාවගේ සුබසාධනය උදෙසා කටයුතු කරද්දී බද්දේගම ප්‍රාදේශීය සභාවද එම වගකීමේ හවුල්කරුවෙකු ලෙස කටයුතු කළේය. 2006 වසරේ පත්වූ නව නායකත්වය යටතේ පුළුල් පරාසයක් දක්වා විහිදෙන සිව්වසරක සංවර්ධන සැලැස්මක් සකස් කර ක්‍රියාවට නැංවූ අතර එහි ප්‍රගතිය දැකගත හැක්කේ වර්තමානයේදීය.බද්දේගම බලප්‍රදේශයේ සම්පූර්ණ මාර්ග පද්ධතිය කි. මී. 465 පමණ වන අතර ඉන් කි. මී. 300 පමණ ප්‍රමාණයක් සංවර්ධනය කර අවසන් ය. එය ප්‍රදේශයේ සංවර්ධනය පිළිබිඹු කරන එක් අංගයකි. එදා ගමන් කිරීමට අපහසු තත්ත්වයේ තිබූ ග්‍රාමීය අතුරු මාර්ග බොහොමයක් සංවර්ධනය කර ඇති බැවින් එය ග්‍රාමීය ජනතාවගේ එදිනෙදා කටයුතු පහසු කිරීමට සමත්ව තිබේ. දැන් මේ ප්‍රදේශයේ විදුලිය නොමැති ප්‍රදේශයක් නැති තරම්ය. ගම් නගර පුරා විහිදෙන විදුලි පද්ධතිය මුළු ප්‍රදේශයම ආලෝකමත් කරයි.බද්දේගම ප්‍රදේශයේ පොදු ගැටලුවක්ව පැවැති ජල ප්‍රශ්නයට විසඳුමක් ලෙස නිශාන්ත මුතුහෙට්ටිගම මහතා එම ප්‍රදේශයට ජලය ලබා දීම සඳහා රුපියල් මිලියන 375 ක අති විශාල මුදල් ප්‍රමාණයක් වෙන්කර දුනි.  එමනිසා බද්දේගම ප්‍රදේශවාසීන්ට ඉදිරියේදී ජලය ගැටලුවක් නොවනු ඇත. සභාවේ ආදායම් උත්පාදන මාර්ගයක් වන සතිපොළ සංවර්ධනයටද කටයුතු කළ අතර එයට දක්ෂිණ ග්‍රාමීය ආර්ථික ව්‍යාපෘතියේ සහයෝගය ලැබුණි. නගර සංවර්ධනයට අවධානය යොමු කරමින් දැනට බද්දේගම නගරයේ අඩුපාඩුවක්ව පවතින බස් නැවතුම්පළ සහ වෙළඳ සංකීර්ණය රුපියල් ලක්‍ෂ 900 ක පමණ වියදමින් සකස් කිරීමට සැළසුම් කර ඇත.ඉදිරියේදී එම සැළසුම් ක්‍රියාත්මක වූ පසු බද්දේගම ප්‍රදේශය අංගසම්පූර්ණ නගරයක් බවට පත්වනු නොඅනුමානය.පසුගිය කාලයේදී ඩෙංගු උවදුර ව්‍යාප්ත වූ අවස්ථාවේ සෑම ගෙදරකටම ඩෙංගු කාඩ්පතක් ලබා දී පිරිසුදු කිරීම් පිළිබඳ සටහන් කිරීමට උපදෙස් ලබා දුන් අතර මෙම කර්තව්‍ය උදෙසා ප්‍රදේශයේ සෞඛ්‍ය වෛද්‍ය නිලධාරී සහ මහජන සෞඛ්‍ය පරීක්‍ෂකවරුන්ගේ සහාය ද සභාවට ලැබුණි. මෙය බද්දේගම ප්‍රාදේශීය සභාවෙන් සිදුකළ විශේෂ කාර්යයකි. කසළවලින් තොර පිරිසුදු පුරවරයක් බවට පත්කිරීම සඳහාත්, බද්දේගම ප්‍රාදේශීය සභාව සැම විටම කටයුතු කළේය.දිනපතා එකතු කරන කුණු කසළ වෙන්කොට ප්‍රතිචක්‍රීකරණය කරමින් ලාභ ලබන කොම්පෝස්ට් ව්‍යාපෘතියක් ද ක්‍රියාත්මක කරයි. එසේම අනවශ්‍ය ලෙස කුණු බැහැර කිරීම අවම කිරීමටත් ජනතාව අතර එම පුරුද්ද ඇතිකිරීමටත් සෑම වෙළඳසැලකටම කුණු බඳුන් ලබා දීමට ද කටයුතු කර ඇත.බද්දේගම මෙන්ම වඳුරඹ බල ප්‍රදේශය සංවර්ධනයට ද කඩිනම් ව්‍යාපෘති ආරම්භ කෙරුණේ පසුගිය සිව්වසර තුළදීය. ඒ අනුව අංගසම්පූර්ණ බස් නැවතුම්පළක්, වෙළෙඳ සංකීර්ණයක් සහ නගර ශාලාවක් ඉදිකෙරුණු අතර එම ප්‍රදේශයේ සතිපොළ ද මේ වන විට ඉදිවෙමින් පවතී.උගත් බුද්ධිමත් දරු පරපුරක් නිර්මාණය කරනු වස් ප්‍රදේශය පුරා ක්‍රියාත්මක පෙර පාසල් පද්ධතියටම ප්‍රාදේශීය සභාවේ සහයෝගය නොඅඩුව ලැබුණි. පෙර පාසල් සියල්ලට කැසට් රෙකෝඩරය බැගින් ලබා දුන් අතර පෙර පාසල් දරුවන් සඳහා බෑග් ලබා දීම ද සිදුකළේය. ප්‍රාදේශීය සභාවෙන් පමණක් පාලනය වන පෙර පාසල් 7 ක් පමණ ප්‍රදේශයේ තිබේ. ඒ සඳහා ද සියලුම පහසුකම් ලබාදීමට සභාව කටයුතු කරයි. සභාවෙන් පාලනය වන ප්‍රදේශයේ පුස්තකාල සංඛ්‍යාව 3 කි.එම පුස්තකාල සඳහා ද වාර්ෂිකව පොත් ලබාගැනීම සඳහා ලක්‍ෂ 5 ක පමණ මුදල් ප්‍රමාණයක් වෙන්කරයි. ප්‍රදේශයේ ආර්ථික, සාමාජීය සහ යටිතල පහසුකම් සංවර්ධනය කරමින් පළාත් පාලන ආයතනයකින් ඉටුවිය යුතු කාර්ය භාරය ඉතාමත් ඉහළින් ඉටු කළ බද්දේගම ප්‍රාදේශීය සභාවට 2007, 2008, 2009 සහ 2010 වසරවලදී ගාල්ල ප්‍රදේශයේ කාර්ය සාධන තරගාවලියෙන් ප්‍රථම ස්ථානය හිමි වූ අතර එය පළාත් පාලන ආයතනයක් ලැබූ විශිෂ්ට ජයග්‍රහණයකි. මීට අමතරව 2008, 2009 වසරවලදී දකුණු පළාත් ඵලදායිතා විශේෂ කුසලතාවයන් ද බද්දේගම ප්‍රාදේශීය සභාවට හිමිවීම විශේෂත්වයකි.  * පළාත් පාලන ආයතනයක ප්‍රධානියා දක්වා ඔබ පැමිණි ගමන් මඟ පිළිබඳ සිහිපත් කළොත්?වයස අවුරුදු 14 දී වමේ දේශපාලනයට නැඹුරු වූ මම 1993 වසරේදී දිවංගත අමරසිරි දොඩංගොඩ මැතිතුමා විසින් ආරම්භ කෙරූ දකුණ වමට හැරවීමේ යෝධ දේශපාලන සංග්‍රාමය ජයග්‍රහණය කරවීම සඳහා සහයෝගය ලබා දුන්නා. ඉන්පසු 2002 වසරේදී දිවංගත අමරසිරි දොඩංගොඩ මැතිඳුන්ගේ ආශීර්වාදයෙන් බද්දේගම ප්‍රාදේශීය සභා මැතිවරණයට ඉදිරිපත් වුණා. එහිදී මනාප 3060 ලබා ගත් මට මන්ත්‍රී ආසනයක් සහ විපක්‍ෂනායක පදවිය ලැබුණා. ඉන්පසු 2006 වසරේදී නැවතත් පළාත් පාලන මැතිවරණයට ඉදිරිපත් වී මනාප 7305 ක් ලබාගනිමින් සභාපති ධූරයට තේරී පත් වුණා.ත 2006 වසරේ ඔබට භාරගැනීමට සිදුවුණේ කුමන තත්ත්වයේ පැවති සභාවක් ද? මම 2006 වසරේ සභාපති ධුරය භාරගන්නා විට සභාවේ ලක්‍ෂ 100 කට වැඩි ණය ප්‍රමාණයක් තිබුණා. වංචාව, දූෂණය ඉහවහ ගිහින් තිබුණා. ඒ නිසා මම අවුරුදු 1 1/2 වැනි කාලයක් තුළදී වංචාව හා දූෂණය නැති කර සභාවේ ආදායම් මට්ටම ඉහළ නංවන්න කටයුතු කළා. බද්දේගම ආදාහනාගාරය ඉදිකර එය ලාබ ලබන පරිදි පවත්වාගෙන ගියා. මම හිතන්නේ ලංකාවෙන්ම වැඩිම ලාබ ලබන ආදාහනාගාරය තිබන්නේ බද්දේගම ප්‍රදේශයේයි.* 2006 න් පසු බද්දේගම ප්‍රාදේශීය සභාවට එකතු කළ වත්කම් මොනවාද?සංවර්ධන කටයුතු සිදු කරද්දී සභාවේ තිබූ සම්පත් ප්‍රමාණවත් නැති නිසා ලොකු ට්‍රැක්ටර් 2 ක්, ත්‍රිරෝද රථයක්, විදුලි ආපදා සඳහා ක්ෂණික සැකසුම් යන්ත්‍රයක්, තණකොළ කපන යන්ත්‍රයක්, පරිගණක යන්ත්‍ර, කොම්පෝස්ට් ව්‍යාපෘතිය සඳහා නව පන්නයේ හලනයක්, කෘමිනාශක ඉසින යන්ත්‍රයක්, ආපදා කළමනාකරණය සඳහා මෝටර් බෝට්ටුවක් ආදී සම්පත් බොහෝමයක් පසුගිය කාලේ සභාවට ලබා ගත්තා.* යටිතල පහසුකම් සංවර්ධනයේදී මාර්ග සංවර්ධනයට ලබා දුන් දායකත්වය කෙබඳුද?දැනට බද්දේගම බල ප්‍රදේශයේ මාර්ග පද්ධතියෙන් විශාල ප්‍රමාණයක් අපි සංවර්ධනය කර තිබෙනවා. බද්දේගම ප්‍රදේශයේ වැඩිපුර තිබෙන්නේ තේ, රබර් සහ කුරුඳු වගාවයි. විශේෂයෙන් තේ වගාවට මේ ප්‍රදේශයේ බොහෝ ජනපි‍්‍රයයි. තේ වගාව බහුලව සිදුකෙරෙන ග්‍රාමීය මාර්ග බොහොමයක් තවත් සංවර්ධනය කරන්න ඉතිරිවෙලා තිබෙනවා. පසුගිය 9 වෙනිදා නාමල් රාජපක්‍ෂ මැතිතුමාගේ ප්‍රධානත්වයෙන් මේ ප්‍රදේශයේ මාර්ග කිහිපයක් ජනතා අයිතියට පත්කෙරුණා. ඉදිරියේදී ඉතිරි මාර්ගයනුත් සංවර්ධනය කිරීමට අපි බලාපොරොත්තු වෙනවා.* නගර සංවර්ධනයටත් ඔබේ විශේෂ අවධානයක් යොමුවුණා නේද? ඒ පිළිබඳ සඳහනක් කළොත්?ඔව්, බද්දේගම නගරය වගේම වඳුරඹ නගරයත් සැලසුම් සහගතව සංවර්ධනය කරන්න මම කටයුතු කළා. වඳුරඹ ප්‍රදේශය ඉස්සර තිබුණේ සංවර්ධනය නොවුණු ප්‍රදේශයක් ලෙසයි. නමුත් මම වඳුරඹ නගරයේ බස් නැවතුම්පළ සහ අංග සම්පූර්ණ වෙළඳ සංකීර්ණයක්, නගර ශාලාවක් ඉදිකළා. බද්දේගම නගරයත් මේ වන විට සැළසුම් සහගතව සංවර්ධනය කරමින් තිබෙනවා.* ප්‍රදේශයේ දරුවන්ගේ අධ්‍යාපන කටයුතු සඳහා පසුගිය කාලය තුළ සභාවෙන් ලැබුණු සහයෝගය කෙබඳුද?සෑම වසරකම සභාවේ මූලිකත්වයෙන් ශිෂ්‍යත්ව සම්මන්ත්‍රණ, අ. පො. ස. සාමාන්‍ය පෙළ විභාගය ඉලක්ක කර ගත් සම්මන්ත්‍රණ සංවිධානය කළා. ඒ වගේම සෑම වසරකම දරුවන්ට පරිගණක ශිෂ්‍යත්ව ලබාදීමත්, නොමිලේ පොත්පත් බෙදා දීමත් සිදුකළා. මගේ තේමා පාඨය වන්නේත් හෙට උරුම මතු පරපුරට යන්නයි. ඒ තේමාව යටතේ පාසල්වලටත් අවශ්‍ය ඉල්ලන සෑම සහයෝගයක්ම මම ලබා දුන්නා. ක්‍රීඩා පිටි සංවර්ධනයටත් කටයුතු කළා. බද්දේගම කුම්බේ ක්‍රීඩාංගණයේ දිවංගත අමරසිරි දොඩංගොඩ අමාත්‍යතුමා සිහිපත් කර ක්‍රීඩාගාරයක් ඉදි කළා. මීට අමතරව එම ක්‍රීඩා පිටියේ වැට සහ වඳුරඹ මාපුටුවල කනිෂ්ඨ විද්‍යාලය ඉදිරිපිට ක්‍රීඩා පිටියත්, ගම්මන්පිල ක්‍රීඩා පිටියත් සංවර්ධනය කෙරුණේ මාගේ පාලන කාලය තුළදීමයි.* මේ සංවර්ධන කාර්යයන්හිදී ඔබට ලැබුණු දේශපාලන නායකත්වය සහ සහයෝගය කෙබඳුද?ජනාධිපතිතුමා ඇතුළු මැති ඇමැතිවරු බොහොමයක් වගේ සංවර්ධන කටයුතුවලදී විශාල සහයෝගයක් ලබා දුන්නා. විශේෂයෙන් මට දේශපාලන අත්පොත් කියා දුන් අමරසිරි දොඩංගොඩ මැතිතුමා, මහ ඇමැති ශාන් විජයලාල් මැතිතුමා, වත්මන් නියෝජ්‍ය කතානායක චන්දිම වීරක්කොඩි මහතා හා මන්ත්‍රී නිශාන්ත මුතුහෙට්ටිගම මහතාත් මට විශාල සහයෝගයක් ලබා දුන්නා. ඒ සියලු දෙනාටම වාගේ කෘතඥතාවය පළකරන්න මම මෙය අවස්ථාවක් කර ගන්නවා. මීට අමතරව මාගේ කාර්යාලයේ ලේකම්තුමා ඇතුළු සියලුම දෙනා මට විශාල සහයෝගයක් ලබා දුන්නා. එයත් සිහිපත් කළ යුතුමයි.  ප්‍රාදේශීය සභාවේ වැඩ කටයුතු බොහොම හොඳයි. බද්දේගම සතිපොළ සංවර්ධනය කර තිබෙනවා. දැන් අපේ ව්‍යාපාර කටයුතුවලටත් හරි පහසුයි. සතිපොළ තිබෙන දවසට පහුවෙනිදාට කුණු ටික අස්කරලා පිරිසුදු කරනවා. ඒ වගේම අතුරු මාර්ග බොහොමයක් කොන්ක්‍රීට් කරලා සකස් කරලා තිබෙනවා. දැන් මේ ප්‍රදේශයේ හැම පහසුකමක් වගේම තිබෙනවා.  ඉස්සර අපි වෙළඳාම් කළේ පාරේ. හැම තැනම පෙට්ටි කඩ තිබුණා. ඒවා ඉවත් කර අපිට කඩ හදලා දුන්නා. දැන් අපි අපේම තැනක ව්‍යාපාර කටයුතු කරනවා. පහුගිය කාලේ ප්‍රාදේශීය සභාවෙන් පාරවල් ගොඩක් හැදුවා. මාර්ගය දෙපස විදුලි ලාම්පු සවිකළා. ඒ වගේම පිරිසුදු කිරීමත් හරියට සිදුකරනවා. ප්‍රාදේශීය සභාවේ සේවාව ඉතාම හොඳයි.  ප්‍රාදේශීය සභාවෙන් පහුගිය කාලේ ඉරිදා පොළ සංකීර්ණය හැදුවා. දැන් හොඳ පහසුකම් ඇතිව වෙළෙඳාම් කරන්න පුළුවන්. වීදි ලාම්පු හැම ප්‍රදේශයේම වගේ තිබෙනවා. අතුරු මාර්ගත් සියල්ලම පාහේ කොන්ක්‍රීට් කර තිබෙනවා. ඉස්සරට වඩා දැන් මේ ප්‍රදේශය හැම අතින්ම දියුණුයි.  මාර්ග නඩත්තුව ඉතාමත් හොඳයි. බද්දේගම ප්‍රදේශයේ ක්‍රීඩාංගණයක් සකස් කර එය දිස්ත්‍රික් මට්ටමේ ක්‍රීඩාංගණයක් බවට පත් කළා. ප්‍රජාශාලා ඉදිකර තිබෙනවා. දැනට කරන්න තරම් දෙයක් මේ ප්‍රදේශයේ ඉතිරිවෙලා නැහැ. පහුගිය කාලේ කරපු සංවර්ධන කටයුතුත් බොහොම හොඳයි. කරපු වැඩවල අඩුපාඩු රහිත බවක් තමයි මම දකින්නේ.  ප්‍රාදේශීය සභාවේ හිටපු සභාපතිවරු අතරින් මේ සභාපතිතුමා අතින් තමයි විශාල වැඩකොටසක් කෙරුණේ. ගිනිමැල්ලගහ ප්‍රදේශයේ ක්‍රීඩා පිටිය සංවර්ධනය කර ඒවාට තාප්පයක් ඉදිකළා. දොඩංගොඩ පොළ සංවර්ධනය කළා. මේ ප්‍රදේශයේ පුස්තකාල, ආයුර්වේද බෙහෙත්ශාලා ඉතාමත් හොඳින් නවීකරණය කළා. වෙළෙඳ සංකීර්ණයක් සකස් කරන්නත් යෝජනා කරලා තිබෙනවා. එයත් ඉදිරියේදී ඉදිකෙරෙයි කියලා බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102213</link>
    <topic>ස්වයංපෝෂිත ශ්‍රී ලංකාව අපේ ඉලක්කයයි</topic>
    <author>ධනුෂ්ක ගොඩකුඹුර සහ රත්නපුර විශේෂ නිවිතිගල සමූහ</author>
    <content>රුදුරු ත්‍රස්තවාදයෙන් අපේ මවුබිමට නිදහස උදා කර දුන්නා සේම ආර්ථිකමය නිදහස ද රටට උරුම කර දිය යුතු බව ජනාධිපති මහින්ද රාජපක්ෂ මහතා ප්‍රකාශ කෙළේ ය.“අපට නිදහස ලැබුණත් ආර්ථිකමය නිදහසක් ලැබුණා ද යන්න ප්‍රශ්නයක්. අපි තාමත් පිටරටින් ආහාර නැව් එනකම් බලා ඉන්නවා. මේ තත්ත්වයෙන් ඉවත් විය යුතුයි. අපේ ඉලක්කය ස්වයං පෝෂිත ශ්‍රී ලංකාවක්” ජනාධිපතිවරයා අවධාරණය කෙළේ ය.ජනාධිපතිවරයා මේ අදහස් පළ කෙළේ, රත්නපුර රත් ගඟ පුංචි දඹදිව ශ්‍රී ගංගාරාම විහාරස්ථාන පරිශ්‍රයේ ඉදි කෙරෙන ශ්‍රී බුද්ධගයා අනුරූ විහාර මන්දිරයේ සර්වඥධාතු නිධානෝත්සවයට ඊයේ (20) එක් වෙමිනි.රුපියල් කෝටි 15 ක වියදමින් ඉදි කෙරෙන මේ විහාර මන්දිරයේ සර්වඥධාතු නිධන් කිරීමේ අවස්ථාවට සහභාගි වූ ජනාධිපතිතුමා විහාරස්ථානයේ බෝ සමිඳුන්, දෙමහල් රන්සළු චෛත්‍ය රාජයාණන්, අසූ මහා ශ්‍රාවක බුද්ධ මන්දිරය වැඳ පුදා ගැනීමට එක් විය.බුදු රජාණන් වහන්සේගේ පිරිනිවන් මංචකය ස්මරණය කෙරෙමින් තනා ඇති ස්ථානය වැඳ පුදා ගත් ජනාධිපතිතුමා එහි ස්ථාපිත බුද්ධ ප්‍රතිමාවට රන් සළුවක් පූජා කෙළේ ය.බියෙන් සැකෙන් ජීවත් වූ යුගය අවසන් වීමත් සමඟ අද රට තුළ මහා පුනර්ජීවයක් දක්නට ඇති බව සඳහන් කළ ජනාධිපතිතුමා අපට ලැබුණු නිදහස උපරිමයෙන් භුක්ති විඳිය යුතු බව පෙන්වා දුන්නේ ය.ආහාර අතින් ස්වයං පෝෂිත වීමේ අවශ්‍යතාව දිනෙන් දින වැඩිවන බව පෙන්වා දුන් ජනාධිපතිවරයා රජය ඒ සඳහා ගෘහස්ථ ආර්ථික ඒකක දශ ලක්ෂයක් ඇරැඹීමට සූදානමින් සිටින බවත් කීවේ ය.අමරපුර සංඝ සභාවේ සභාපති කොටුගොඩ ධම්මාවාස අනු නාහිමියන් ප්‍රමුඛ මහා සංඝරත්නයත් ඇමැතිවරුන් වන ඩබ්ලිව්. ඩී. ජේ. සෙනෙවිරත්න, වාසුදේව නානායක්කාර, නියෝජ්‍ය ඇමැති පේ‍්‍රමලාල් ජයසේකර, සබරගමු පළාත් ආණ්ඩුකාර වි. ජ. මු ලොකු බණ්ඩාර මහ ඇමැති මහීපාල හේරත් මහත්වරු ඇතුළු පිරිසක් ද මීට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102211</link>
    <topic>රටින් ගෙන්වන අල බද්ද ඉහළට</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>ආනයනික අල කිලෝවක් මත අයකරන බද්ද රුපියල් 20 දක්වා ඉහළ දැමීමට රජය පියවර ගෙන තිබේ.මීට පෙර අල කිලෝවක් සඳහා රුපියල් දහයක බද්දක් අය කළ අතර, එය රුපියල් 20 දක්වා පෙරේදා (19) මධ්‍යම රාත්‍රියේ සිට ඉහළ දැමීමට පියවර ගත් බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පැවසීය.දේශීය අල ගොවීන්ට උද්ගත වී ඇති අර්බුදය පිළිබඳ ජනාධිපති මහින්ද රාජපක්ෂ මහතාට දැනුම් දීමෙන් අනතුරුව එතුමන් මේ බද්ද පනවන ලෙස උපදෙස් ලබාදුන් බව හෙතෙම කීවේය.වත්මන් රජය ගොවීන් මෙන්ම පාරිභෝගිකයන්ද රැකගන්නා බව පැවසූ ඇමැතිවරයා දේශීය අල ගොවීන්ට ඇති වූ ගැටලුව කඩිනමින් විසඳාගත හැකි වූයේ ජනාධිපතිවරයාගේ මැදිහත්වීම නිසා යැයිද කීවේය.දේශීය ගොවියා පාරිභෝගිකයා මෙන්ම සාධාරණ වෙළෙඳ ප්‍රජාව ආරක්ෂා කිරීමට තමා සහ තම අමාත්‍යාංශය නොපමාව කටයුතු කරන බව ඒ මහතා සඳහන් කළේය.ඇතැම් පුද්ගලයින් දේශපාලන වාසි තකා ගොවීන් එළියට බැස්සවීමට උත්සහ ගත්තද, ඊට කිසිදු විටක ඉඩ ලබානොදෙන බවද ඇමැතිවරයා “දිනමිණ”ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102212</link>
    <topic>දේශීය අල අස්වැන්න නෙළීම ඇරඹීමට පෙර ගෙන්වීම නවත්වනවා</topic>
    <author>නුවන් කොඩිකාර</author>
    <content>දේශීය අර්තාපල් ගොවීන් අස්වැන්න නෙළීම ආරම්භ කිරීමට මසකට පෙර පිටරටින් අර්තාපල් ගෙන්වීම නතර කිරීමට කටයුතු කරන බව කෘෂිකර්ම ඇමැති මහින්ද යාපා අබේවර්ධන මහතා පැවසීය.මීට අමතරව අස්වනු නෙළන කාලයේදී පිටරටින් ගෙන්වනු ලබන අර්තාපල් සඳහා බද්දක් දැමීමට කටයුතු කරන බව හෙතෙම කීවේය. නුවරඑළිය දිස්ත්‍රික්කයේ අර්තාපල් ගොවීන් හමුවූ අවස්ථාවේ එම ගොවීන්ගේ ප්‍රශ්නවලට පිළිතුරු ලබාදෙමින් ඇමැතිවරයා එසේ ප්‍රකාශ කළේය. දේශීය අර්තාපල් ගොවියා ආරක්ෂා කිරීමට වත්මන් රජය කැපවී සිටින බව පැවසූ ඒ මහතා තමන්ගේ ප්‍රශ්න නිර්භයව ඉදිරිපත් කරන ලෙසද ඉල්ලා සිටියේය.රජයේ සෑම ගොවි පොළක්ම යොදාගෙන අර්තාපල් බීජ නිපදවීමට කටයුතු කරන ලෙස තමන් ඊට අදාළ නිලධාරීන්ට උපදෙස් ලබාදුන් බවද කෘෂිකර්ම ඇමැතිවරයා සඳහන් කළේය. ගංවතුර හේතුවෙන් අස්වනු විනාශයට පත්වූ ගොවීන් හට යළි වගාව ආරම්භ කිරීමට අවශ්‍ය පොහොර හා බිත්තර වී, බීජ ලබාදීමට රජය කටයුතු යොදා ඇති බව යාපා මහතා කීවේය.සිදු වූ විනාශය ගැන සිතා කනගාටුවීම නොව දැන් කළයුත්තේ යළි ගොඩනැගීම බවද ඒ මහතා පැවසීය. මේ අවස්ථාවට රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක පළාත් සභා ඇමැති නිමල් පියතිස්ස, අමාත්‍යාංශ ලේකම් කේ.ඊ.කරුණාතිලක යන මහත්වරු ඇතුළු නිලධාරීහු රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022122</link>
    <topic>සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය විවෘත කෙරේ</topic>
    <author/>
    <content>සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය කථානායක චමල් රාජපක්ෂ මහතා අතින් ඊයේ (20) විවෘත විය. ජනාධිපති මහින්ද රාජපක්ෂ මහතා ද විවෘත කිරීමේ අවස්ථාවට එක් විය.දකුණු පළාතේ හම්බන්තොට දිස්ත්‍රික්කයේ සූරියවැව පිහිටි මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය මෙවර පැවැත්වෙන ලෝක කුසලාන ක්‍රිකට් තරගාවලිය වෙනුවෙන්ම ඉදිකිරීම් ආරම්භ කරන ලද්දකි. ක්‍රීඩා ලෝලීන් 35,000කට ආසන්න ප්‍රමාණයකට තරග නැරැඹිය හැකි ලෙස මෙහි පහසුකම් සලසා ඇති අතර, ක්‍රීඩා පිටිය මීටර් 100ක ප්‍රමාණයකින් දිග වන අතර පළල මීටර් 100 කි.අක්කර 47ක භූමි ප්‍රමාණයක් මේ ක්‍රීඩාංගණය සඳහා වෙන්කර තිබීම මෙන්ම දියුණු විදුලි ආලෝක පද්ධතියක් සවිකොට දිවා රාත්‍රි තරග පැවැත්විය හැකි ආකාරයට නිර්මාණය කර තිබීම ද විශේෂත්වයකි. ලෝක කුසලාන ක්‍රිකට් තරගාවලියේ දී ශ්‍රී ලංකාව සහභාගිවන පළමු තරගය මෙම ක්‍රීඩාංගණයේ දී ඊයේ කැනඩාව සමඟ ආරම්භ වූ අතර එය නැරැඹීමට ද ජනාධිපතිතුමා එක් විය. ක්‍රීඩා ඇමැති මහින්දානන්ද අලුත්ගමගේ, පා. ම. නාමල් රාජපක්ෂ යන මහත්වරුන් ද ශ්‍රී ලංකා ක්‍රිකට් ආයතනයේ නියෝජිතයන් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102214</link>
    <topic>ශ්‍රී ලංකා මුහුදු සීමාවෙන් ඈත් වී ධීවර කටයුතුවල යෙදෙන්න</topic>
    <author>මහින්ද අලුත්ගෙදර</author>
    <content>ශ්‍රී ලංකා මුහුදු සීමාවෙන් ඈත් වී ධීවර කටයුතුවල නියැළෙන්නැයි ඉන්දීය රජය තමිල්නාඩු ධීවරයන්ට දැනුම් දී ඇත.ඉන්දීය ධීවරයන් ශ්‍රී ලංකා මුහුදු සීමාවට ඇතුළු වී නීති විරෝධී ලෙස ධීවර කටයුතුවල නියැළීම හේතුවෙන් අත්අඩංගුවට පත්වීමත් සමඟ මේ තීරණය ගන්නා ලද බව ඉන්දීය විදේශ ඇමැති එස්. එම්. ක්‍රිෂ්ණා මහතා ප්‍රකාශ කර තිබේ. උතුරු මුහුදේ නීති විරෝධී ලෙස ධීවර කටයුතුවල නියැළුණු ඉන්දීය ධීවරයන් 136 දෙනෙකු අවස්ථා දෙකකදී ශ්‍රී ලංකා පොලිස් අත්අඩංගුවට පත් වූ අතර පසුව ඔවුන් රක්ෂිත බන්ධනාගාර ගත කෙරිණි.එහිදී බන්ධනාගාර ගතව සිිටි ඉන්දීය ධීවරයන් සියලු දෙනාම නිදහස් කිරීමට ශ්‍රී ලංකා රජය පියවර ගත් අතර එදිනම ඔවුන්ව ඉන්දියාවට පිටත් කරන ලදී. තමිල්නාඩු ධීවරයන්ට අමතරව ඉන්දියාවේ සෙසු ප්‍රදේශවල ධීවරයන්ටද මේ පිළිබඳ අවධානය යොමු කරන ලෙස ඉල්ලා ඇති ඉන්දීය විදේශ ඇමැතිවරයා ශ්‍රී ලංකා මුහුදු සීමාවට ඇතුළුවීම පිළිබඳ පූර්ණ අවධානය යොමු කළයුතු වන්නේ යැයිද සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102215</link>
    <topic>අනුරාධපුර රෝහලේ උණ රෝගීන් 7ක් මරුට</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහලට ප්‍රතිකාර සඳහා ඇතුළත් කළ උණ රෝගීන්ගෙන් හත් දෙනෙකු සෙනසුරාදා (19) වන විට ජීවිතක්ෂයට පත් වී ඇති බව අනුරාධපුර ශික්ෂණ රෝහල් ප්‍රකාශකයෙක් පැවැසීය.ගෙවීගිය සතියක කාලය තුළ මේ රෝගීන් හත් දෙනා මියගොස් ඇත. උණ රෝගය උත්සන්න වීම හේතුවෙන් රෝගීන් මියගොස් ඇති බව ද එම ප්‍රකාශකයා පැවැසීය.මෙසේ ජීවිතක්ෂයට පත්ව ඇත්තේ එප්පාවල පදිංචිව සිටි චන්ද්‍රමානෙල් දිසානායක (52) තිදරු මවක, කුසුම්පුර නොච්චියගම පදිංචිව සිටි එස්. ඒ. විමලාවති (74) නව දරු මවක්, තලාව නගරයේ පදිංචිව සිටි අජිත් පත්මසිරි (40) දෙදරු පියෙකු. සිවලාකුලම, පුලියන්කුලම පදිංචිව සිටි පේ‍්‍රමසිරි රත්නායක (44) තිදරු පියෙකු තලාව අන්දර වැව පදිංචිව සිටි අනුර දිසානායක (උපකාරක පන්ති ගුරුවරයෙක් (51) තිදරු පියෙකු, රාජාංගණය තුනේ කණුව පදිංචිව සිටි යූ. ජී. ජනක සම්පත් (36) දෙදරු පියෙකු හා මහකනදරාව දකුණ ඉවුර රඹෑව පදිංචිව සිටි නලින් ද ප්‍රගීත් සේනාරත්න (35) යන දෙදරු පියෙකි.රෝගීන් මිය යාමට හේතුව මෙතෙක් සිදුකළ වෛද්‍ය පරීක්ෂණවලින් තහවුරු වී නොමැති අතර මිය යාමට හේතුව අනාවරණය කර ගැනීම සඳහා වැඩිදුරටත් වෛද්‍ය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102216</link>
    <topic>ඉන්දීය අත්අඩංගුවේ සිටි ධීවරයන් 21ට නිදහස</topic>
    <author/>
    <content>ඉන්දීය අත්අඩංගුවෙන් නිදහස් කළ ශ්‍රී ලංකා ධීවර කාර්මිකයින් 21 ක් හා බහුදින යාත්‍රා හතරක් පෙරේදා (19) උදෑසන ඉන්දියානු වෙරළ ආරක්ෂක යාත්‍රා මගින් කන්කසන්තුරේට උතුරෙන් වූ මුහුදු ප්‍රදේශයේදී ශ්‍රී ලංකා නාවික හමුදා “රණධීර” යාත්‍රාවට බාරදෙන ලදී.ඉකුත් වසරේ අගදී ඉන්දියානු ආරක්ෂකයින්ගේ අත්අඩංගුවට පත්වු මේ යාත්‍රා හා ධීවර කණ්ඩායම මීගමුව, හලාවත හා ත්‍රිකුණාමලය ප්‍රදේශවලින් ධීවර කටයුතු සඳහා පිටත්ව ගිය අය වෙති.ආරක්ෂා සහිතව ගොඩබිම වෙත රැගෙන ආ ධීවර කාර්මිකයන්ට තම ගම්බිම් වෙත යාමට අවශ්‍ය පහසුකම් සපයාදීමටද නාවික හමුදාව පියවරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102217</link>
    <topic>කටාර් රාජ්‍යයෙන් ශ්‍රී ලංකාවට ගෑස්</topic>
    <author>ලුණම සමූහ සනත් ගමගේ</author>
    <content>කටාර් රාජ්‍යයෙන් එල්. එන්. ජී. ගෑස් මෙරටට ලබාදීමට සහ මෙරට හෝටල් ක්‍ෂේත්‍රය දියුණු කිරීමට කටාර් රජතුමා පොරොන්දු දී ඇත.ජනාධිපතිතුමාගේ විශේෂ ලිපියක් රැගෙන කටාර් රාජ්‍යයට ගිය විදේශ ඇමැතිවරයාට එරට රජතුමා මේ බැව් දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022123</link>
    <topic>දකුණු ආසියා රටවල් අතර ශ්‍රී ලංකා ආර්ථිකය ඉදිරියෙන්</topic>
    <author>මහින්ද අලුත්ගෙදර</author>
    <content>දකුණු ආසියානු කලාපීය රටවල් සමඟ සැසඳීමේදී ශ්‍රී ලංකා ආර්ථිකය යහපත් ආකාරයෙන් ඉදිරියට පැමිණ ඇතැයි ජපානය පවසයි.වසර 30 ක යුදමය කාලසීමාව පසුකළ ශ්‍රී ලංකාව ජනාධිපති මහින්ද රාජපක්ෂ මහතාගේ නායකත්වය යටතේ සුබවාදී දෙසට හැරී තිබීම පිළිබඳව සතුටට පත්වන බව ශ්‍රී ලංකාවේ ජපාන තානාපති කුනියෝ තකහාෂී මහතා සඳහන් කරයි. විශේෂයෙන්ම ශ්‍රී ලංකාවේ ආයෝජන හා සංචාරක කර්මාන්තයේ කැපී පෙනෙන වර්ධනයක් දක්නට ලැබෙන බව පවසන ශ්‍රී ලංකාවේ ජපාන තානාපතිවරයා ඒ වෙනුවෙන් ශ්‍රී ලංකා රජය ගෙන යන වැඩපිළිවෙළ කාලෝචිත බවද අවධාරණය කරයි.ජපාන සංචාරකයන් වැඩි වැඩියෙන් ශ්‍රී ලංකාවට පැමිණීමට උත්සාහ ගන්නා බවත් ලෝක උරුම ස්ථානයන් වැඩි ප්‍රමාණයක් ශ්‍රී ලංකාවේ තිබීමෙන් සංචාරක ආකර්ෂණය වැඩි වී තිබෙන බවත් කුනියෝ තකහාෂී මහතා කියා සිටී.දශක තුනකට ආසන්න කාලයක් ශ්‍රී ලංකාවේ පැවැති ත්‍රස්තවාදී අර්බුදය සම්පූර්ණයෙන්ම නිමාවට පත් කිරීමත් සමඟම සෑම අංශයකින්ම මේ රටේ ආර්ථිකය යහපත් ආකාරයෙන් ඉදිරියට රැගෙන යාම සඳහා වර්තමාන රජය පියවර ගෙන ඇතැයි සඳහන් කරන ඒ මහතා ඉතාම කෙටි කලක් තුළ ශ්‍රී ලංකාවේ ආර්ථිකයේ වේගවත් දියුණුවක් දැකිය හැකි බවද ප්‍රකාශ කරයි.මේ අතර හෙතෙම ප්‍රකාශ කළේ මෙම වසර තුළ ජපාන සංචාරකයන් වැඩි වශයෙන් ශ්‍රී ලංකාවට පැමිණෙනු ඇතැයි විශ්වාසය තැබිය හැකි බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022124</link>
    <topic>බහරේනයට ශ්‍රමිකයන් යැවීම තාවකාලිකව අත්හිටුවයි</topic>
    <author>මහින්ද අලුත්ගෙදර</author>
    <content>වහාම ක්‍රියාත්මක වන පරිදි බහරේනයට ශ්‍රී ලාංකික ශ්‍රමිකයන් යැවීම තාවකාලිකව අත්හිටුවීමට පියවර ගත් බව ශ්‍රී ලංකා විදේශ සේවා නියුක්ති කාර්යාංශය පවසයි.බහරේන්වල පවතින ආණ්ඩු විරෝධී උද්ඝෝෂණ දිනෙන් දින ඉහළ යාම හේතුවෙන් මේ තීරණය ගත් බව ශ්‍රී ලංකා විදේශ සේවා නියුක්ති කාර්යාංශයේ ප්‍රකාශකයෙක් ‘දිනමිණ’ ට පැවැසීය. දින කිහිපයක සිට පවතින උද්ඝෝෂණ මේ දක්වා අවසන් වී නොමැති නමුත් බහරේනයේ වෙසෙන ශ්‍රී ලාංකික කිසිවකුට එහි බලපෑමක් නොමැති බව ද එම ප්‍රකාශකයා කීවේ ය.යම් හෙයකින් ශ්‍රී ලාංකිකයන්ට අනතුරු දායක තත්ත්වයක් ඇති වුවහොත් කඩිනමින් ඊට මැදිහත් වන බවද ඔහු පැවැසීය. මේ තත්ත්වය යහපත් වූ වහාම බහරේනයට ශ්‍රී ලාංකික ශ්‍රමිකයන් යොමු කිරීමට පියවර ගන්නා බවද එම ප්‍රකාශකයා වැඩිදුරටත් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022125</link>
    <topic>ඕස්ට්‍රේලියාවට පළායමින් සිටි17ක් අත්අඩංගුවට</topic>
    <author>චන්ද්‍රිකා පෙරේරා හා මහින්ද අලුත්ගෙදර</author>
    <content>බහුදින ධීවර යාත්‍රාවකින් ඕස්ට්‍රේලියාවට පළායමින් සිටි ශ්‍රී ලාංකිකයන් 17 ක් පෙරේදා (19) සවස නාවික හමුදාව මගින් අත්අඩංගුවට ගෙන තිබේ. හම්බන්තොට සිට නාවික සැතපුම් විස්සක් පමණ දුර මුහුදු ප්‍රදේශයේ දී මොවුන් අත්අඩංගුවට ගත් බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා පැවැසීය.මෙසේ අත්අඩංගුවට ගත් පිරිස හා ඔවුන් ගමන්ගත් යාත්‍රාව නාවික හමුදාව මගින් ගාලු වරාය වෙත රැගෙන විත් වැඩිදුර පරීක්ෂණ සඳහා පොලිසියට බාර දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102218</link>
    <topic>සියලුම ගොවීන්ට සම මිලකට පෝර</topic>
    <author>නුවන් කොඩිකාර</author>
    <content>සියලුම ගොවීන්ට එක සමාන මිලකට පොහොර ලබාදීමේ වැඩපිළිවෙළක් කඩිනමින් සැකසීමට රජය තීරණය කර තිබේ.ජනාධිපති මහින්ද රාජපක්ෂ මහතාගේ උපදෙස් මත මෙම වැඩපිළිවෙළ ක්‍රියාත්මක කරන බවත්, රටේ සෑම ස්ථානයකින්ම එකම මිලකට පොහොර ලබාගැනීමේ පහසුකම් සලස්වන බව බවත් කෘෂිකර්ම ඇමැති මහින්ද යාපා අබේවර්ධන මහතා පැවැසීය.රජය ලබාදෙන පොහොර සහනාධාරයට අමතරව මෙය ක්‍රියාත්මක කරන බව පැවැසූ ඒ මහතා ඉදිරි මාස දෙක ඇතුළත වැඩසටහන ආරම්භ කරන බව කීවේ ය.පොහොර විවිධ මිල ගණන්වලට විකුණන බවට ගොවීන්ගෙන් දිනෙන් දින නැඟෙන මැසිවිලි නිසා මේ ක්‍රමවේදය සැකසීමට රජය තීරණය කළ බව ඒ මහතා සඳහන් කෙළේ ය.රජය මේ වන විට භෝග වර්ග රැසකට පොහොර සහනාධාර ලබාදෙමින් සිටින බවත්, පොල් වගාව සඳහා ද සහන මිලට පොහොර ලබා දීමට කටයුතු කළ බවත් ඇමැතිවරයා ‘දිනමිණ’ ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n1102219</link>
    <topic>පැණි බීම බෝතලය විකුණු කඩ හිමියා අත්අඩංගුවට</topic>
    <author>ප්‍රාර්ථනා වීරසිංහ, සන්ධ්‍යා කරුණාරත්න</author>
    <content>පොළොන්නරුව අක්කර අටසියය ප්‍රදේශයේ පැණි බීම පානය කර මියගිය දරුවාගේ සිද්ධිය සම්බන්ධයෙන් එම පැණි බීම බෝතලය අලෙවි කළ වෙළෙඳ සල් හිමියා අත්අඩංගුවට ගෙන ඇත.වවුනියාව පොලිසිය විසින් පෙරේදා (19) කළ වැටලීමකදී එම පුද්ගලයා අත්අඩංගුවට ගත් බව පොලිසිය පවසයි. වෙළෙඳසල පරීක්ෂා කිරීමේ දී 2009 වසරේ දී කල් ඉකුත් වූ තවත් පැණි බීම බෝතල් විශාල ප්‍රමාණයක් එහි තිබී පොලිසිය බාරයට ගෙන ඇත.සෞඛ්‍ය අමාත්‍යාංශය විසින් පසුගිය සිකුරාදා මේ සිද්ධියට අදාළව එම බීම නිෂ්පාදනය කළ බියගම කර්මාන්තශාලාව පරීක්ෂාවට ලක් කර තිබේ.මිය ගිය දරුවාගේ පියා විසින් ගෙන එන ලද පැණි බීම බෝතලය පානය කිරීමෙන් පසු දරුවා මියගොස් මව බරපතළ ලෙස රෝගාතුර වී තිබේ.එම බීම වර්ගය පාරිභෝගිකයා අතට පත් නොවන ලෙස රටපුරා ඇති වෙළෙඳසල්වලින් ඉවත්කර පළාත් සෞඛ්‍ය සේවා නිලධාරීන්ගේ බාරයට ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා අදාළ නිලධාරීන්ට උපදෙස් දී තිබේ.බීම වර්ගයේ සාම්පල කිහිපයක් අද (21) දින රජයේ රස පරීක්ෂකවරයා වෙත වැඩිදුර පරීක්ෂණ සඳහා ඉදිරිපත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022110</link>
    <topic>ගිං ඔය-මා ඔය අසල මහ පරිමාණ කසිප්පු ස්කාගාර</topic>
    <author>පුත්තලම සමූහ ඩබ්ලිව්. සී. බී. රත්නායක</author>
    <content>වෙන්නප්පුව ගිං ඔය අසබඩත්, කොච්චිකඩේ මාඔය අසබඩත්, ඉකුත් 18දා දවස පුරා සිදු කළ හදිසි වැටලීම් කීපයක දී මහ පරිමාණයෙන් පවත්වාගෙන යමින් තිබූ කසිප්පු පෙරන ස්්ථාන 4ක තිබී ගෝඩා ඩ්‍රෑම්ස් 1,79400 ක් හා කසිප්පු පෙරුම් උපකරණයක් සමඟ සැකකරුවන් දෙදෙනෙකුද අත්අඩංගුවට ගැනීමට හැකිවී ඇත.පොලිස් නාවික කොට්ඨාසයේ බෝට්ටු දෙකකින් ගොස් ගිංඔය අසබඩ කසිප්පු නිෂ්පාදනාගාර 3ක් වැටලු මේ නිලධාරීන් ඒවායේ බැරල් 30 ක පුරවා තිබූ ගෝඩා ඩ්‍රෑම්ස් 58200 ක් සහ කසිප්පු පෙරන උපකරණයක් සමග එක් සැකකරුවෙක් අත්අඩංගුවට ගෙන එම කසිප්පු නිෂ්පාදනාගාර, ගිනිතබා විනාශ කර ඇත.මේ වැටලීමේ දී අත්අඩංගුවට ගැනීමට හැකිවු ගෝඩා, ඒවා පිරවු බැරල් සහ කසිප්පු පෙරන උපකරණවල වටිනාකම රුපියල් ලක්‍ෂ දහයක් පමණ වෙන බවද වැටලීමට සහභාගි වූ නිලධාරියෙක් පැවසී ය.අත්අඩංගුවට ගනු ලැබූ ගෝඩාත් බැරල් හා හා කසිප්පු පෙරන උපකරණත් සමඟ සැකකරුවන් අධිකරණයට ඉදිරිපත් කිරීම සඳහා වෙන්නප්පුව සහ කොච්චිකඩේ පොලිසිවලට භාර දී ඇත.පොලිස් නාවික කොට්ඨාසයේ නිලධාරීන්ගේ ද සහාය ඇතිව මෙම හදිසි වැටලීම සිදුකර ගෝඩා බැරලුත්, කසිප්පු පෙරන උපකරණත් සමඟ සැකකරුවන් අත්අඩංගුවට ගන්නා ලද්දේ වලාන දූෂණ මර්ධන ඒකකයේ අධ්‍යක්‍ෂ පොලිස් අධිකාරි උපාලි ජයසිංහ මහතා ප්‍රමුඛ ස්ථානාධිපති පොලිස් පරීක්‍ෂක දුමින්ද බාලසූරිය, මහගෙදර සහ ධර්මසිරි යන උප පොලිස් පරීක්‍ෂකවරුන් සමග පොලිස් සැරයන්වරුන් හා කොස්තාපල් වරුන් 26 දෙනෙකු විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022111</link>
    <topic>ශ්‍රී ලංකාව ලැබූ ජයග්‍රහණය රැකීමට වෘත්තියවේදීන් සතු වගකීම අතිමහත් - ඇමැති ජී. එල්. පීරිස්</topic>
    <author/>
    <content>දසක තුනක කාලයක් මේ රටේ පැවැති අඳුරු යුගය අවසන් කොට ශ්‍රී ලංකාව ලැබූ ජයග්‍රහණය ආරක්ෂා කර ගැනීම ප්‍රධාන අභියෝගයක් බවට පත්ව ඇතැයි විදේශ කටයුතු ඇමැති මහාචාර්ය ජී. එල්. පීරිස් මහතා පැවැසීය.එම අභියෝගය ජය ගැනීම රජයට පමණක් සිදු කළ නොහැකි බව පෙන්වා දෙන ඒ මහතා ඒ වෙනුවෙන් ප්‍රබල ජනමතයක් ගොඩනැඟීමට වෘත්තියවේදීන් තරම් තවත් කණ්ඩායමක් නොමැති බව ද අවධාරණය කළේය.හෙතෙම මේ බව කීවේ කුරුණෑගලදී පැවැති නිදහස් වෘත්තියවේදීන්ගේ රැස්වීමක් අමතමිනි.වැඩිදුරටත් වෘත්තියවේදීන් ඇමතූ® ඇමැතිවරයා‘අපිට තිබෙන වටිනාම සම්පත මානව සම්පතයි. පසුගිය අවුරුදු 25 තුළ පැවැති ත්‍රස්තවාදය නිසා අපිට අපේ අද්විතීය සහජ ශක්තීන්වලින් නිසි ප්‍රයෝජන ගන්න බැරිවුණා. බෝම්බ පිපිරෙන කොට, මිනිසුන් මියයනකොට, අයෝජකයන්, සංචාරකයන් පැමිණෙන්නේ නැහැ.ලෝකයේ බොහෝ රටවල යුද විශේෂඥයින් ලෝකයේ දරුණුතම ත්‍රස්තවාදී සංවිධානයක් වූ එල්. ටී. ටී. ඊ. සංවිධානය මුලිනුපුටා දමන්න කිසිසේත්ම නොහැකි බව කියා සිටියා. නමුත් ඒ සියලු ප්‍රකාශ ප්‍රතික්ෂේප කරමින්, මහින්ද රාජපක්ෂ ජනාධිපතිතුමාගේ නායකත්වය යටතේ එල්. ටී. ටී. ඊ. ය පරාජය කරන්නට අපේ රණවිරුවන්ට පුළුවන් වුණා.මේ ප්‍රතිඵලය ලබා ගැනීම සඳහා රණබිමේ ක්‍රියාමාර්ගවලට අමතරව ජනාධිපතිතුමාගේ විදේශ ප්‍රතිපත්තිය බෙහෙවින් ම හේතුවුණා. මානුෂික මෙහෙයුම අවසන් වීමට සති 2කට පමණ පෙර තමිල්නාඩුවේ බලපෑම් මත යුද්ධය නතර කරන ලෙස ඉන්දීය මධ්‍යම රජය ඉල්ලා සිටියත්, ජනාධිපතිතුමා ඉතා සාධාරණ පදනමක් මත ඉන්දීය රජය සමග එකඟත්වයකට පැමිණ යුද මෙහෙයුම් කටයුතු අඛණ්ඩව සිදුකළා. මීට පෙරත් සමහර අවස්ථාවල දී එවැනි බලපෑම් ඇතිවුණත් මෙවර ඒ සියල්ලක්ම වළක්වා ජාතික අරමුණ සාක්ෂාත් කරගැනීමට එතුමා සමත්වුණා.නමුත් දැන් යුද්ධය අවසන්ව ඇති නිසා වෙනත් කිසිම අභියෝගයක් නෑ කියලා කවුරුන් හෝ විශ්වාස කරන්නේ නම් ඒක සම්පූර්ණ මිත්‍යාවක්. අපේ රටේ දේශපාලන නායකයන් යුද අධිකරණ හමුවට කැඳවීමට, ඒ වගේ ම ආර්ථික වශයෙන් අපේ රට කොන් කිරීමට, ශ්‍රී ලංකාවේ නිෂ්පාදනවලට බටහිර ලෝකයේ වෙළෙඳ පොළවලට ප්‍රවේශය ලබා නොදීමට හා අපේ රටේ ආර්ථිකය කඩාබිඳ විනාශ කිරීමට, ද්වේශසහගත වැඩපිළිවෙළක් ක්‍රියාත්මක වෙනවා.මෙහි දී ජනතාවගේ පූර්ණ සහය අපිට ලැබෙනවානම් රජයට ඒ ප්‍රශ්නවලට නිර්භයව මුහුණ දෙන්න පුළුවන්. ඒක තනියෙන් රජයකට පමණක් කරන්න බෑ. ලබාගත් ජයග්‍රහණ ආරක්ෂා කිරීම සඳහා අප සියලු දෙනාගේ ඍජු දායකත්වය අවශ්‍ය වෙනවා. වැදගත්ම දේ ජනමතයක් නිර්මාණය කිරීමයි. මේ සඳහා වෘත්තියවේදීන් නායකත්වය ගතයුතුයි. එසේ ජනමතයක් ගොඩනැගීමට වෘත්තීයවේදීන් තරම් සුදුසුකම් ඇති තවත් පිරිසක් අප රටේ නෑ.මේ සම්බන්ධව දීප ව්‍යාප්ත මට්ටමින් වෘත්තීයවේදීන් දැනුවත් කිරීමට ජනාධිපතිතුමා තීරණය කළේ ඒ නිසයි. රටට ආයෝජන ගලා එන අවස්ථාවක, සංචාරකයින්ගේ පැමිණීම ශීඝ්‍රයෙන් වැඩිවෙන අවස්ථාවක, වරාය, ගුවන් තොටුපළ අධිවේගී මාර්ග, මහාමාර්ග බලශක්ති නිෂ්පාදනය වැනි දැවැන්ත යටිතල පහසුකම් ව්‍යාපෘති ක්‍රියාත්මක වන අවස්ථාවක ලැබූ ජයග්‍රහණය අහිමි වී ගියහොත් ඉන් අත්වන හානිය වචනයෙන් විස්තර කළ නොහැකි බැව් පැවසූ ඇමැතිවරයා, එමගින් තරුණ තරුණියන් දස දහස් ගණනකට රැකියා සැපයීම ඇතුළු රජයේ ඉලක්ක සපුරා ගැනීමට නොහැකි වෙන බවත් ලැබූ විජයග්‍රහණයේ ප්‍රතිලාභ ගම් දනව් කරා ව්‍යාප්ත කිරීම මාර්තු 17 දින පැවැත්වෙන මැතිවරණයේ ප්‍රධාන අරමුණ ඒ සඳහා රජයට පූර්ණ සහාය පළකරන මෙන් තමා සමස්ත ශ්‍රී ලාංකික වෘත්තියවේදීන්ගෙන් ඉල්ලා සිටින බවත් කීවේය. ශ්‍රී ලංකා පදනම් ආයතනයේ සභාපති ආචාර්ය රංජිත් බණ්ඩාර මහතා ද රැස්වීම අමතා කතා කළේය.ජ්‍යෙෂ්ඨ අමාත්‍ය එස්. බී. නාවින්න, වයඹ පළාත් සභා ප්‍රධාන අමාත්‍ය අතුල විජේසිංහ, වයඹ විශ්වවිද්‍යාලයේ උපකුලපති මහාචාර්ය නිමල් පෙරේරා, විශ්වවිද්‍යාල ආචාර්යවරුන්, මහාචාර්යවරුන්, නීති වෛද්‍ය ගණකාධිකරණ වැනි සියලු ක්ෂේත්‍රයන්හි වෘත්තියවේදීහු විශාල පිරිසක් මෙම අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022112</link>
    <topic>ආහාර අර්බුදයට මුහුණ දෙන බලඇණියේ සොල්දාදුවන් වන්නේ කෘෂිකර්ම නිලධාරීන්</topic>
    <author/>
    <content>ඉදිරියේදී ඇතිවෙනවා යැයි කියන ලෝක ආහාර අර්බුදයට මුහුණදීම සඳහා ගොඩනඟන ශ්‍රී ලාංකේය හමුදාවේ ජෙනරාල්වරු, කර්නල්වරු මෙන්ම සොල්දාදුවන් වන්නේ ඔබ යැයි මාතර දිස්ත්‍රික් කෘෂිකර්ම හා ගොවිජනසේවා නිලධාරීන් අමතමින් යෞවන කටයුතු සහ නිපුණතා සංවර්ධන අමාත්‍ය ඩලස් අලහප්පෙරුම මහතා ඊයේ (20) මාතර තලල්ලේදී ප්‍රකාශ කළේය.ගොවිජන සේවා හා වනජීවී අමාත්‍යාංශයේ විමධ්‍යගත මුදල් රු. ලක්ෂ 135 ක් වැය කරමින් නැවත ඉදිකරන සුනාමියෙන් විනාශ වී ගිය තලල්ල ගොවිජන සේවා මධ්‍යස්ථානයට මුල්ගල් තබමින් ඒ මහතා මේ බව ප්‍රකාශ කළේය.ඩලස් අලහප්පෙරුම මහතා මෙසේද කීය.මාස 6 ක් ඇතුළත වැඩ නිම කිරීමට නියමිත මෙම ගොඩනැගිල්ල ඉදි වන්නේ මීට වසර 7 කට කලින් අහිමි වූ බලාපොරොත්තුවක් පිළිබඳ මතකය අලුත් කරමිනුයි. වසර 7 ක කාලයක් දෙවිනුවර කොට්ඨාසයේ ග්‍රාම සේවා වසම් 41 ක ගොවිජන සේවා නිලධාරීන් අප රටේ අවම පහසුකම්වත් නොමැති කුඩා ගොඩනැගිල්ලකට සිරවී රාජකාරී ඉටු කළා. වසර 7 ක් දේශපාලනඥයින් හැටියට අපි අපේ වගකීම පැහැර හැරීම වෙනුවෙන් ප්‍රථමයෙන් ඔබ සැමගෙන් සමාව ඉල්ලා සිටිනවා. මේ නිලධාරීන් කරන ලද කැපවීම ගොවිජන සේවා අමාත්‍යාංශයේ ඇගයීමටද ලක් විය යුතුයි.කෘෂිකර්ම හා ගොවිජන සේවා නිලධාරීන් හැටියට ඔබ ඉදිරියේදී ඇතිවෙනවා යැයි කියන ලෝක ආහාර අර්බුදයට මුහුණදීම සඳහා අද සිටම සූදානම් විය යුතුයි. එම බලඇණියේ ජෙනරාල්වරුන්, කර්නල්වරුන් මෙන්ම සොල්දාදුවන් වන්නේ ද ඔබයි.මෙම ගොවිජනසේවා මධ්‍යස්ථානය ආරම්භ කර තිබෙන්නේ 1972 වර්ෂයේ දීය. එදාට වඩා අද ලෝක ජනගහනය දෙගුණ වෙලා. අද ලෝක ජනගහනය බිලියන 07 යි. සෑම වර්ෂයකම ලෝක ජනගහනයට කෝටි 08 ක් අලුතෙන් එකතු වෙනවා. දවසක ජනගහනය වැඩිවීම දෙලක්ෂ දාහත් දහසයි. (217000) මේ අනුව සෑම දිනකම උදේට ඊට පෙර දිනට වඩා කෑම පිඟන් දෙලක්ෂ දාහත් දහසක් අවශ්‍ය වෙනවා. ජනගහනය වැඩිවීම නිසයි ආහාර අර්බුදය ප්‍රබල ලෙස මතුවෙන්නේ. අපට පූර්ව වශයෙන් සැක කළ නොහැකි කාලගුණික තත්ත්වය හේතුවෙන්ද ආහාර අවශ්‍යතාව මේ කාලය තුළ ඉහළ ගොස් තිබෙනවා. මේ අර්බුදයට මුහුණදීම සඳහායි. “අපි වවමු - රට නඟමු” වැඩසටහන රජය ක්‍රියාත්මක කළේ. මෙම වැඩපිළිවෙළ නිසි පරිදි ක්‍රියාත්මක වුණොත් අපට ලෝක ආහාර අර්බුදයට මුහුණදීම අපහසු නැහැ. පසුගිය වසර 30 ක කාලය තුළ ශ්‍රී ලංකාවට ඇද හැළුණු වර්ෂාවත් පසුගිය ජනවාරි මාසයේ සිට දින 17 ක් තුළ ශ්‍රී ලංකාවට ඇද හැළුණු වර්ෂාවත් එක සමාන බවට ගණන්බලා තිබෙනවා. ඒ නිසා නොසිතූ විදිහට වගාවන් විනාශ වීම තුළ ආහාර අර්බුදයක් ඇතිවෙනවා යැයි උපකල්පනය කිරීම වැරැදි නැහැ. පසුගිය කාලයේ ලෝක ආර්ථිකය කඩා වැටෙද්දී අපේ රටේ ආර්ථිකය රැක ගන්න ජනාධිපතිතුමාට හැකි වුණා.දකුණු පළාත් මන්ත්‍රී කංචන විජේසේකර, ගොවිජන හා වනජීවී අමාත්‍යාංශ ලේකම් උදේනි වික්‍රමසිංහ, ගොවිජන අධ්‍යක්ෂ ජනරාල්, රවීන්ද්‍ර හේවාවිතාරණ යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022113</link>
    <topic>අත්‍යවශ්‍ය ආහාරවලට ස්ථාවර මිලක්:</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>සජිත් ප්‍රේමදාස හෝ රනිල් වික්‍රමසිංහ මේ රටේ එළවළු ගොවිතැන කරන්නේ නැහැ. පසුගිය ගංවතුර හා නාය යෑම් වලින් එළවළු වගා සෝදා පාළුවට ලක්වී ගොවීන්ගේ කෝටි ගණනක වගාවන්ට හානි පැමිණීම නිසා එළවළු වල මිල ඉහළ ගියා. නමුත් ගොවීන්ට සහනාධාර සපයමින් රජය මගින් ඒ සඳහා කඩිනම් සහන වැඩපිළිවෙළක් ආරම්භ කර තිබෙන බව සමුපාකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා මහනුවරදී ප්‍රකාශ කළේය.මේ රටේ පවතින තරගකාරී වෙළෙඳ රටාවට මුහුණ දෙමින් අත්‍යවශ්‍ය ආහාර ද්‍රව්‍ය වෙළෙඳ පොළේ පවතින මිලට අඩුවෙන් සමුපාකාරය හරහා බඩු ලබාදීමට පියවර ගන්නා බවත් මාර්තු පළමු දින සිට අත්‍යවශ්‍ය ආහාර ද්‍රව්‍යවල මිල සඳහා ස්ථාවර මිලක් වෙළෙඳ සල්වල ප්‍රදර්ශනය කිරීමට අවශ්‍ය පියවර ගන්නා බවත් ඔහු පැවසීය.ඇමැතිවරයා මෙම අදහස් පළ කළේ මධ්‍යම පළාතේ විවිධ සේවා සමුපකාර සමිති 42 ක් සඳහා අත්‍යවශ්‍ය ආහාර ද්‍රව්‍ය බෙදා හැරීමේ කටයුතු ආරම්භ කිරීම නිමිත්තෙන් පසුගියදා මහනුවර ගුඩ්ෂෙඩ් සමුපකාර ගබඩා සංකීර්ණය විවෘත කිරීම නිමිත්තෙන් පැවැති උත්සව සභාවේදීය.මෙහිදී තවදුරටත් අදහස් දැක්වූ අමාත්‍යවරයා අද සතොස මගින් සපයන රුපියල් 200 ක්වූ හාල්මැස්සන් කිලෝව ඇතැම් පෞද්ගලික සුපිරි වෙළෙඳ සංකීර්ණ තුළ රුපියල් 500 සිට 600 දක්වා ඉහළ මිලකට එම හාල්මැස්සන් අලෙවි කරන බවත් වෙනසකට ඇත්තේ ඒ සුපිරි වෙළෙඳ සංකීර්ණ තුළ පවතින ආකර්ශනිය තත්ත්වය පමණක් බවත් කීවේය.මේ අනුව රටේ පවතින අනෙකුත් අත්‍යවශ්‍ය ආහාර ද්‍රව්‍යවල මිලද වෙළෙඳුන් ඉහළ දමා තිබෙනවා. අද රට පුරා ආරම්භ කර තිබෙන ලක් සතොස, කෝප් සිටි, මිනිකෝප්සිටි මිලියන ගණන් ලාබ ලබන තත්ත්වයට පත්වී තිබෙනවා. ඉදිරියේදී සුපිරි වෙළෙඳ සංකීර්ණ ක්‍රමයද මේ තුළින් හඳුන්වා දෙනවා. අත්‍යවශ්‍ය ආහාර මිල පහත හෙළීමට මිලියන 900 ක මුදලක් ලබාදී තිබෙනවා.මිරිකී විනාශ වී ගිය සමුපකාර ව්‍යාපාරය යළි ගොඩනැගීම සඳහා ජනාධිපතිතුමා විසින් බිලියන 1.8 ක් ඒ සඳහා ලබා දුන්නා. මෙහිදී මිලියන 35 ක මුදලක් අමාත්‍යවරයා විසින් මධ්‍යම පළාත් සමුපකාර කොමසාරිස්වරයා වෙත මෙදින ලබාදීමද සිදු කෙරිණි.මෙම රැස්වීම අමතා මධ්‍යම පළාත් ප්‍රධාන අමාත්‍ය සරත් ඒකනායක, මධ්‍යම පළාත් සභාවේ ආණ්ඩු පක්ෂයේ ප්‍රධාන සංවිධායක හා මහනුවර ශ්‍රී. ල. නි. ප. ප්‍රධාන සංවිධායක තිළිණ බණ්ඩාර තෙන්නකෝන්, මධ්‍යම පළාත් සමුපාකාර සංවර්ධන කොමසාරිස් ඩබ්ලිව්. එච්. ඒ. කේ. වීරසේකර, මහනුවර වි. සේ. ස. සමිතියේ සභාපති රුවන් බණ්ඩාර තෙන්නකෝන් මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022114</link>
    <topic>ඩෙංගු යළි හිස ඔසවයි : වැඩිම රෝගීන් ගණන කොළඹින්</topic>
    <author>සන්ධ්‍යා කරුණාරත්න</author>
    <content>ඩෙංගු රෝගීන් වාර්තා වීමේ ප්‍රමාණය ඉහළ ගොස් ඇතැයි වසංගත රෝග විද්‍යා අංශය ප්‍රකාශ කරයි.ඉකුත් ජනවාරි මාසයේ සිට රෝගීන් 1245 දෙනකු වාර්තා වී ඇති බව ද එම අංශය පවසයි.මේ මස රෝගීන් 352ක් වාර්තා වී ඇති බවත්, රෝගීන් 134 දෙනකු ලෙස වැඩිම රෝගීන් ප්‍රමාණයක් කොළඹ දිස්ත්‍රික්කයෙන් වාර්තා වී ඇති බවත් වසංගත රෝග විද්‍යා අංශය සඳහන් කරයි.ඩෙංගු රෝගය වැළදීම නිසා මරණ 13ක් සිදුව තිබේ. ඉකුත් වසරට සාපේක්ෂව ඩෙංගු රෝගීන්ගේ වාර්තාවීම මේ වසරේ දී ඉහළ ගොස් ඇති බව ද වසංගත රෝග විද්‍යා අංශය පවසයි.තම නිවෙස් අවට පරිසරය පිරිසිදුව තබා ගැනීමෙන් ඩෙංගු රෝගය ව්‍යාප්ත වීම අවම කර ගත හැකි බව එම අංශය ජනතාවට දැනුම් දෙයි. ජලය එක්විය හැකි භාජන විනාශ කර දැමීමෙන් ද, කැලිකසළ මනා ලෙස ඉවත් කර දැමීමෙන් ද, මදුරුවන් බෝ විය හැකි යැයි සැක සිතෙන ස්ථාන පිරිසිදු කිරීමෙන් ද ඩෙංගු රෝගය මර්දනය කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022115</link>
    <topic> නිවැරදි ඉතිහාසය සොයා යන මතු පරම්පරාවට ඒ. එම්. කරුණාරත්න ලියූ ඉතිහාස ග්‍රන්ථය මහඟු සම්පතක්</topic>
    <author>වයිමන් හෙට්ටිආරච්චි</author>
    <content>නිවැරදි ඉතිහාසය සොයා යන ඉදිරි පරම්පරාවට එම කාර්යයෙහි යෙදෙන්නට කරන ආරාධනයක් – ආශීර්වාදයක් ලෙස “පොළොන්නරුවේ කපිල තපස්වීන්ගේ ප්‍රතිමාව“ ග්‍රන්ථය හැඳින්විය හැකි යැයි ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන නාහිමියෝ පැවසූහ.ඉතිහාසය පිළිබඳ විද්වතෙකු වන ඒ. එම්. කරුණාරත්න මහතා විසින් ලියන ලද දේශීය හා විදේශීය උගතුන්ගේ විවිධ අර්ථ නිරූපණවලට බඳුන් වූ “පොළොන්නරුවේ කපිල තපස්වීන්ගේ ප්‍රතිමාව“ ග්‍රන්ථය එළිදැක්වීම වෙනුවෙන් කොළඹ නිදහස් මාවතේ පිහිටි ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේදී පැවති උත්සව සභාවේ මුලසුන හෙබැවූ මහාචාර්ය විමලරතන නාහිමියෝ එසේ කීහ.සාතිත්‍යයට බර නවකතා මෙන්ම ශාස්ත්‍රීය ග්‍රන්ථකරණයෙහි යෙදෙන කරුණාරත්න මහතා මෙවර ලියූ ග්‍රන්ථය ප්‍රමාණයෙන් කුඩා වුවද වටිනාකමින් වැඩි සාරගර්භ මෙන්ම නවකයන්ට ද, ජ්‍යෙෂ්ඨයන්ට ද එක සේ වැඩදායක පර්යේෂණාත්මක කෘතියකියි ද පැවසූ උන්වහන්සේ කලු ගලෙන් හදවත් මොළොක් කිරීමට සමත් අපේ පැරණි අය කළ වික්‍රමාන්විත නිමැවුම් බඳු නිර්මාණිත ග්‍රන්ථයක් සේ මෙය හැඳින්විය හැකි යයි ද, එය මැනවින් පරිශීලනය කර නිදහස් මත පළකිරීමට හැකි වන අතර එවැනි පර්යේෂණ ග්‍රන්ථ ලියන අයට විශේෂ වැදගත් උපාධියක් පිරිනැමීම සුදුසු යැයි ද කීහ.මහාචාර්ය විමලරතන නාහිමියෝ මෙසේ ද කීහ.කරුණාරත්න මහතා සමඟ මම එකට විශ්වවිද්‍යාලයේ ඉගෙනුම ලැබුවා. ඒ නිසා මෙම උත්සවයේ මුලසුන හෙබැවීමට කළ ආරාධනය සතුටින් පිළිගත්තා. සාමාන්‍ය පාඨකයෙකු දකින ආකාරයටයි මම මෙම පොත දකින්නේ. පේරාදෙණිය විශ්වවිද්‍යාලය ඉතිහාස විෂය පිළිබඳ මහ මෙහෙවරක් ඉටුකළා.එහි මහාචාර්ය හේමචන්ද්‍ර රායි මහතා ලියූ හා පැවැත්වූ දේශන මගින් ඉතිහාසය හදාරන්නන්ට එවකට මහ පිටිවහලක් වුණා. මාද එම විෂයට වඩාත් නැඹුරු වූයේ එම දේශනවලට කන්දීමෙන්. පසුව එම විෂයන්ට නරක දසාවක් ලැබුණා.1977 න් පසු වෙළෙඳපොළ පදනම් කර ගත් දේවල්මයි සිදුවුණේ. අධ්‍යාපනයට ද අත්වූයේ ඒ ටිකමයි. ඕ ලෙවල් හෝ ඒ ලෙවල් විභාගය සඳහා ඉගෙන ගත්තාටම මදි. ඉතිහාසයත් අපේ උරුමයත් ගැන හොඳ අවබෝධයක් තිබිය යුතුයි. ඉතිහාසය වැරදි විදියට ඉගැන්වූ යුගයකුත් තිබුණා.පේරාදෙණිය විශ්වවිද්‍යාල එකතුවෙන් ඉතිහාසය ඉංගී‍්‍රසියෙන් ලියූවත් ඒවා විද්‍යාලංකාරය මගින් සිංහලට පරිවර්තනය කළා. එම පොත් ගැන පසුව පර්යේෂණාත්මකව සිතන්න පුළුවන් වුණා. තවමත් අනුරාධපුරයේ පස්වලට යටවී ඇති අපේ උරුමයන් සොයා ගන්න අමාරුයි. ඉතිහාසය අලුත් විය යුතුයි. එය අලුතින් ලිවිය යුතු බවක් ඉන් අදහස් කරන්නේ නැහැ. මහාවංශයේ තියෙන දේවල් ඒ ආකාරයෙන්ම පිළිගන්න උවමනා නැහැ. නමුත් එය ශ්‍රේෂ්ඨතම විටිනා අපේ උරුමයක්.විශේෂ දේශනය පැවැත්වූ මහාචාර්ය චන්ද්‍රා වික්‍රම ගමගේ මහතා - කරුණාරත්න මහතා දක්වන උනන්දුව මම අගය කරනවා. වැඩිහිටි පරම්පරාව සතු දැනුම අනාගත පරපුරට ලබාදීම අපේ යුතුකමයි. ශාස්ත්‍රීය ගවේෂණ පිළිබඳ ආකල්ප අන්තර්ජාතික මට්ටමේ ඒවායි.මෙම ග්‍රන්ථය මගින් ඉදිරිපත් කෙරෙන බරපතළ මත පිළිබඳව අලුත් තර්ක දිය හැකියි. මහාචාර්ය සෙනරත් පරණවිතානයන්ගේ ඇතැම් මතවලට පවා කරුණාරත්න මහතා විරුද්ධ මත පළකරනවා. ඒ හේතු සාධක ඇතුවයි. පොළොන්නරු ප්‍රතිමාව කිසිසේත් රාජපුරුෂයෙකුගේ නොවෙයි.පුලතිසි සෘෂිවරයාගේ හෝ පරාක්‍රම රජුගේ යැයි පිළිගැනෙන්නේ නැහැ. එය වාස්තු විද්‍යාඥයන්ගේ නිදර්ශන අනුව එය පූජනීය නිර්මාණයක්. ඉතිහාස කරුණු අනුව එය ගැන තව තවත් පර්යේෂණ පැවැත්වීම අවශ්‍යයයි.ශාස්ත්‍රීය වශයෙන් කරුණාරත්න මහතා දිගටම කරුණු ඉදිරිපත් කරනවා. අනාගත අයට ඒවා පරීක්‍ෂා කර විග්‍රහ කළ හැකියි.එය දුර්ලභ රූපයක් බව කියන ඔහු තව තවත් කුතුහලය ඇවිස්සෙන කරුණු ඉදිරිපත් කරයි. විශ්වවිද්‍යාලවල පවා දැන් ඇත්තේ කියවන විට ලිවීම මිස බුද්ධිගෝචර පර්යේෂණාත්මක දැනුම ලබාදීමක් සිදුවන්නේ නැහැ.ඒ මගින් හැකියාව බොඳ වී යයි. එය නැවත පණගන්වන්න මේ වගෙ පොත් හරිම වැඩදායකයි. කියවීමට පෙළඹවීමක් මෙම පොත කුඩා නිසා සිදුවනවා. අනාගත පරපුර බුද්ධිමත් කරවීමට මෙම පොත ඉවහල් වෙනවා.පොළොන්නරුවේ කපිල තපස්වීන්ගේ ප්‍රතිමාව කර්තෘ ඒ. එම්. කරුණාරත්න මහතා - කලක සිට නවකතා ක්ෂේත්‍රයේ නියැලි මා ඉතිහාස විෂයට සම්බන්ධ වුණා. පාඨක සමාජය හා අනිත් පොත් අතර මෙය කුඩා පොතක්. ඒත් සාකච්ඡාවට බඳුන් විය හැකි ගැඹුරු විමර්ශනාත්මක පොත් ගණනාවක් මෙම ප්‍රතිමාව ගැන සෙනරත් පරණවිතාන, සිරි ගුණසිංහ වැනි අය ලියා තිබෙනවා. එහෙත් එම පොත් ගැඹුරු ඒවා මිස සාමාන්‍ය පාඨකයාට ග්‍රහණය කළ හැකි ඒවා නොවෙයි.ප්‍රතිමාව ගැන මෙම සියවසේ නිර්මාණයක් ලෙස ලිවීමට මා ගත් උත්සාහය ගැන කියන්නයි විද්වත් ඔබ හැම දෙනා කැඳෙව්වේ යැයි ද කරුණාරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022116</link>
    <topic>මවුපියන් පෙමට හරස් වෙලා කෘමිනාශක බී පෙම් යුවළ මරු දකිති</topic>
    <author>අනුරාධපුර මධ්‍යම විශේෂ</author>
    <content>ආදර සම්බන්ධයට මාපියන්ගේ විරෝධය පෑම හේතුවෙන් කනස්සල්ලට පත් වූ පෙම්වතුන් යුවළක් කෘමි නාශක වර්ගයක් පානය කර ඉකුත් (18) දා රාත්‍රියේ දිවි නසාගෙන ඇති බව ගලෙන්බිඳිණු වැව පොලිසිය කියයි. මෙසේ දිවි නසාගෙන ඇත්තේ කටාරම්පුර දුටුවැව පදිංචිව සිටි විසි හතර හැවිරිදි සේවය අතහැර ආ යුද හමුදා සෙබළෙකු හා දුටුවැව ප්‍රදේශයේ විදුහලක ඉගෙනුම ලැබූ දාහතර හැවිරිදි බාලවයස්කාර පාසල් දැරියකි.මියගිය තරුණයා හා පාසල් දැරිය කලක සිට පෙම්වතුන්සේ ඇසුර කර මිය යාමට දින තුනකට පමණ ඉහත දි හොර රහසේ ම නිවෙස්වලින් පලාගොස් සැගව සිට ඇති බව පොලිසිය කියයි. දැරිය නිවසින් පලා යාම සම්බන්ධයෙන් ගලෙන්බිඳුණු වැව පොලිසියට ද ඇයගේ දෙමාපියන් පැමිණිලි කර ඇත. පලාගිය පෙම්වතුන් දෙදෙනා සොයා ගැනීමට ගලෙන්බිඳුණු වැව පොලිසිය පරීක්ෂණ සිදු කරත් ඔවුන් අත්අඩංගුවට ගැනීමට හැකි වී නැත. බාලවයස්කාර දැරිය ඉකුත් (18) වනදා රාත්‍රියේ තරුණයාගේ නිවසට පැමිණ ඇත.ඔවුන් දෙදෙනා නිවසට පැමිණි අවස්ථාවේ තරුණයාගේ මාපියන් පැල් රැකීමට හේනට ගොස් ඇත. පසුව මාපියන්ගේ විරුද්ධත්වය නිසා දෙදෙනාට කිසි දිනක විවාහවීමට නොලැබේ යැයි සිතා අධික විස සහිත කෘමි නාශකයක් පානය කරන්නට ඇති බව පොලිසිය කියයි. කෘමි නාශක පානය කිරීමෙන් දැඩි ලෙස රෝගාතුරව සිටි දෙදෙනා ප්‍රතිකාර සඳහා ගලෙන්බිඳුණුවැව රජයේ රෝහලට ඇතුළත් කළ ද ඔවුන් ජීවිතක්ෂයට පත් වී ඇත.සිද්ධිය සම්බන්ධයෙන් අනුරාධපුර අතිරේක මහේස්ත්‍රාත් චන්දිම එදිරිමාන්න මහතා මහේස්ත්‍රාත් පරීක්ෂණය පැවැත් වු අතර ගලෙන්බිඳුණුවැව රෝහලේ වෛද්‍ය සිසිර රත්නපාල මහතා පශ්චාත් මරණ පරික්ෂණය පැවැත්වීය. සිද්ධිය සම්බන්ධයෙන් ගලෙන්බිඳුණුවැව පොලිසියේ ස්ථානාධිපති පොලිස් පරීක්ෂක චානක ද සිල්වා මහතාගේ උපදෙස් මත සැරයන් 20840 කුළසූරිය හා 20854 පේ‍්‍රමතිලක යන නිලධාරීන් පරීක්ෂණ පැවැත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022117</link>
    <topic>නිවාස 27 ක් ගිලා බැහැලා පවුල් 81 ක් අවතැන්</topic>
    <author>සොරණාතොට සමූහ - සී. ගමගේ</author>
    <content>හාලිඇල ප්‍රාදේශීය ලේකම් කොට්ඨාසයේ පිහිටි ඌවජයගම ගලබඩපතන සහ ප්‍රබෝධගම ගම්මාන නායයෑමට ලක්වීම නිසා නිවාස 27 ක් පමණ ගිලා බැස ඉරිතලා පුපුරාගොස් කැඩී විනාශ වී තිබේ.මේ ගම්මානවල සිටි පවුල් 81 ක් අවතැන් වී හාලිඇල ජාතික පාසලේ තාවකාලිකව රඳවා තබා ඔවුනට වියළි සළාක ආහාර ලබාදෙන බව හාලිඇල ප්‍රාදේශීය ලේකම් ඩබ්ලිව්. එම්. ආර්. රංජිත් මහතා කියා සිටියේය.ඌව ජයගම ගම්මානයට යාමට තිබූ කොන්ක්‍රීට් මාර්ගයක්ද සම්පූර්ණයෙන් ඉරිතලා පුපුරා ගොස් ගැලවී ඇත.අවතැන්වූවෝ දැනට හාලිඇල බෝගහමඩිත්ත ජේතවනාරාම බෞද්ධ මධ්‍යස්ථානයේ සිට අවශ්‍ය ආහාරපාන පිළියෙළ කර ගනු ලබති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022118</link>
    <topic>ප්‍රභාකරන්ගේ මව මිය යයි</topic>
    <author>චන්ද්‍රිකා පෙරේරා හා ප්‍රාර්ථනා වීරසිංහ</author>
    <content>එල්. ටී. ටී. ඊ නායක වේලුපිල්ලේ ප්‍රභාකරන්ගේ මව වූ පාර්වතී පිල්ලේ වේලුපිල්ලේ (79) මහත්මිය ඊයේ (20) උදෑසන මිය ගියා ය.වැල්වැටිතුරේ ඌරණි රජයේ රෝහලේ නේවාසිකව ප්‍රතිකාර ලබමින් සිටියදී ස්වභාවික රෝගී තත්ත්වයකින් ඇය මියගොස් ඇති බව රෝහල් ආරංචි මාර්ග පවසයි.ඉකුත් අපේ‍්‍රල් මස සිට නේවාසිකව ප්‍රතිකාර ලබන පාර්වතී මහත්මිය රෝහලට බාර දී ඇත්තේ පාර්ලිමේන්තු මන්ත්‍රී එම්. කේ. සිවාජිලිංගම් මහතා බව වැල්වැටිතුරේ රෝහල සඳහන් කරයි. මියගිය පාර්වතී පිල්ලේ මහත්මිය ඇගේ සැමියා සමඟ කලක් යුද හමුදා ආරක්ෂාව යටතේපසු විය. පසුව ඇගේ සැමියා මිය ගිය අතර පාර්වතී පිල්ලේ මහත්මිය හා ඇගේ දියණිය කළ ඉල්ලීමක් පරිදි ඔවුන්ගේ මුල් ගම වූ වැල්වැටිතුරේ ප්‍රදේශයේ ඔවුන්ගේ ඥාතීන් හා පදිංචිවීමට පාර්වතී මහත්මියට අවස්ථාව ලැබිණි.එසේ පදිංචිව සිටියදි රෝගී වීම හේතුවෙන් රෝහල් ගත කැර තිබේ.කලක සිට පැවැති බව කියන ස්වාභාවිකව වැළඳුණු රෝගී තත්ත්වයක් හේතුවෙන් ඇයට රජයේ ද පූර්ණ අනුග්‍රහය මත ප්‍රතිකාර කරන ලදී. මෙසේ නේවාසිකව රෝහල් ගත කර සිටියදී පාර්වතී පිල්ලේ මහත්මිය ඊයේ උදෑසන හයට පමණ මියගිය බව ඌරණි රෝහල සඳහන් කරයි.මියගිය පාර්වතී මහත්මියගේ දේහය පිළිබඳ පශ්චාත් මරණ පරීක්ෂණ කටයුතු පැවැත්වීමෙන් අනතුරුව අවසන් කටයුතු සඳහා ළඟම ඥාතීන් වෙත බාර දීමට කටයුතුª කෙරෙන බව වැල්වැටිතුරේ පොලිසිය පැවැසීය. ආර්. ඩී. පටුමඟ වැල්වැටිතුරේ ලිපිනයේ පදිංචිව සිටින මියගිය අයගේ දියණියකට දේහය බාර ගැනීමට පැමිණෙන ලෙස පොලිසිය ඊයේ (20) දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022119</link>
    <topic>විගණන පරීක්ෂකයන් තොග නිවැරැදියි සටහන් කරලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>වාර ප්‍රවේශ පත්‍රවලින් 2007 සිට රුපියල් ලක්ෂ 15 ක මුදල් වංචාවක් මාතර ඩිපෝවේ සිදු වී තිබියදී වාර්ෂිකව විගණන පරීක්ෂකවරුන් සෑම වසරකම සීසන් තොග නිවැරිදි බවට සටහන් කර ඇති බව පරීක්ෂණයෙන් හෙළි වී ඇත.එම සීසන් මුදල් වංචාවට සම්බන්ධ ලිපිකරු චෝදනාව පිළිගෙන එම මුදල් ගෙවාලීමට පියවර ගෙන ඇති අතර ඒ අනුව 2010/06/02 දින රුපියල් ලක්ෂ 5 ක මුදලක්ද, 2010, 12, 02 දින රුපියල් (903382) නව ලක්ෂ තුන්දහස් තුන්සිය අසූදෙකක මුදලක් ඩිපෝවට ගෙවා ඇති අතර ඔහුට හිමි රුපියල් (347016) තුන්ලක්ෂ හතළිස් හත්දහස් දහසයක පාරිතෝෂික මුදල අඩුකර ගැනීමට ලිඛිත අවසරයක් බලධාරීන්ට ලබාදී ඇත. මේ වන විට මේ ලිපිකරු විශ්‍රාම ගන්වා ඇත.ගාල්ල ප්‍රධාන කාර්යාලයෙන් නිකුත් කරන වාර ප්‍රවේශ පත්‍ර තොග සහ සංචිත නිලධාරීන් දෙදෙනෙකු යටතේ තිබිය යුතු බවට නීතිමය නියමයක් තිබියදී තොගයත් සංචිතයත් දෙකම මෙම වංචාවට සම්බන්ධ ලිපිකරු භාරයේ තිබී ඇත.මේ වාර ප්‍රවේශ නිකුත් කළ විට සටහන් පිටපත් අභ්‍යන්තර ගිණුම් පරීක්ෂකට, මුදල් කළමනාකරුට, ප්‍රාදේශීය කළමනාකරුට, ධාවන කළමනාකරුට, ඩිපෝ කළමනාකරුට ලබාදීමෙන් පසුව සතියක් තුළ එය පරීක්ෂා කළ යුතු වූවත් මේ පරීක්ෂණයද ඉහත කී නිලධාරීන් විසින් වසර තුනක් තිස්සේ සිදුකර නැත.මේ අනුව වාර ප්‍රවේශ පත්‍ර තොගයක් භාරගෙන අනවශ්‍ය විදියට එක් පුද්ගලයකුට පැවරීමට එරෙහිව වැඩ තහනමට ලක් වූ ධාවන කළමනාකරු, මුදල් කළමනාකරු යන අය නැවත සේවයේ පිහිටුවා ඇති අතර ශ්‍රී ලංගම විශේෂ විමර්ශන ඒකකය මේ සම්බන්ධයෙන් තවදුරටත් පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022120</link>
    <topic>මාධ්‍යවේදී සංජය අසේල මතුරට අභාවප්‍රාප්ත වෙයි</topic>
    <author>අසේල කුරුළුවංශ</author>
    <content>ලේක්හවුස් මාණ්ඩලික මාධ්‍යවේදී සංජය අසේල මතුරට මහතා ඊයේ (20) අභාවප්‍රාප්ත විය.මහනුවර කර්තෘ මණ්ඩලයට අනුයුක්තව සේවය කළ මතුරට මහතා මියයනවිට හතලිස් වන වියෙහි පසුවිය. මාධ්‍යයට ප්‍රවිශ්ට වීමට ප්‍රථම ශ්‍රී.ල.නි.ප. නියෝජනය කරමින් කඩුගන්නාව නගර සභාවේ විපක්ෂ නායකවරයා ලෙසද සංජය කටයුතු කෙළේය.මෙරට දේශපාලන ක්ෂේත්‍රයේ තොරතුරු සම්බන්ධව හසල දැනුමක් සතුවූ මතුරට මහතා දක්ෂ කථිකයකු ලෙස ජාතික සම්මාන රැසක් දින ඇත. ශ්‍රී.ල.නි.ප. තරුණ සම්මේලනයේ ලේකම්වරයකු ලෙසද ක්‍රියාකර තිබෙන ඒ මහතා නිදහස් මාධ්‍යවේදියෙකු ලෙස ක්‍රියාකරමින් සිට වසර 2004 දී ලේක්හවුස් කර්තෘ මණ්ඩලයට එක්ව මාධ්‍යවේදියකු ලෙස සිය දක්ෂතා ප්‍රකට කෙළේය.දේහය අංක 312 නුවර පාර කඩුගන්නාව ලිපිනයේ දරන නිවසේ තැන්පත් කැර තිබෙන අතර අවසන් කටයුතු අද (21) පස්වරු 4.00 ට කඩුගන්නාව ආදාහනාගාරයේදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=n11022121</link>
    <topic>ශ්‍රී ලංකා-කැනඩා ක්‍රිකට් තරගය නැරඹීමට 30000කට අධික පිරිසක්</topic>
    <author>ප්‍රින්ස් ගුණසේකර සූරියවැව සිට</author>
    <content>ක්‍රීඩාව ගමට ගෙන එන බවට මහින්ද චින්තනයෙන් වූ පොරොන්දුව ඉටුකරමින් සූරියවැව මහින්ද රාජපක්ෂ ජාත්‍යන්තර ක්‍රීඩා පිටියේ ඊයේ පැවැති ශ්‍රී ලංකා - කැනඩා ක්‍රිකට් තරගය නැරඹීමට 30,000කට අධික පිරිසක් පැමිණ සිටියහ.මේ ක්‍රීඩාංගණයේ පැවැති මංගල එක්දින තරගයෙන් ශ්‍රී ලංකාවට ලකුණු 210ක දැවැන්ත ජයක් හිමිවූ අතර මහේල ජයවර්ධන ලෝක කුසලාන තරගයකදී ශ්‍රී ලංකා ක්‍රීඩකයෙකු ලැබූ වේගවත්ම ශතකය වාර්තා කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102211</link>
    <topic>මාතලේ සින්නකට්ටි කඳු මුදුනේ කෝවිලක හොර ගුවන් විදුලියක්</topic>
    <author>අසේල කුරුළුවංශ ප්‍රියන්ත සුමනසේන උකුවෙල සංචාරක</author>
    <content>මාතලේ සින්නකට්ටි කඳු මුදුනේ කෝවිල් භූමියක “ඕම් ශක්ති” නමින් කලක පටන් පවත්වාගෙන ගිය නීනි විරෝධී ගුවන් විදුලි මධ්‍යස්ථානයක් ඊයේ (20) වැටලූ මධ්‍යම දිසා පොලිස් ත්‍රස්ත විමර්ශන අංශයේ නිලධාරීන් කණ්ඩායමක් ගුවන් විදුලි උපකරණ සමග එය පවත්වාගෙන ගිය ව්‍යාපාරිකයකු අත්අඩංගුවට ගෙන තිබේ.දෙමළ බසින් සංඛ්‍යාත 96.1 ඔස්සේ මෙහි විකාශන කටයුතු සිදු කර තිබෙන බව පොලිසිය පවසයි.කෝවිල් භූමියේ තහඩු වලින් සකස් කරන ලද අඩි 12 ය 8 ප්‍රමාණයේ කාමරයක් තුළ මෙම නීති විරෝධී ගුවන් විදුලි මධ්‍යස්ථානය පවත්වාගෙන ගොස් තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත මධ්‍යම පළාත් නියෝජ්‍ය පොලිස්පති නිහාල් සමරකෝන් මහතාගේ මෙහෙයවීමෙන් මධ්‍යම දිසා ත්‍රස්ත විමර්ශන අංශයේ ස්ථානාධිපති පොලිස් පරීක්ෂක සුනිල් යටවර මහතා ඇතුළු කණ්ඩායමක් මෙම වැටලීම සිදු කර තිබේ. විකාශන කටයුතු සඳහා යොදාගත් ට්‍රාන්ස්මීටරය, පරිගණක, දුරකථන, ඇතුළු උපාංග රැසක් පොලිසිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102212</link>
    <topic>බදුල්ල පස්සර පාරේ වේවැස්ස වතු රෝහල මුළුමනින්ම ගිලා බැහැලා</topic>
    <author>සොරණාතොට සමූහ සී. ගමගේ</author>
    <content>බදුල්ල පස්සර පාර 2 කණුවේ පිහිටි වේවැස්ස වතු රෝහලේ ගොඩනැගිලි කීපයක් දැනටමත් ගිලාබැස මුළුමනින්ම කඩා වැටී පොළොවට සමතලා වී තිබේ.ඊයේ (20) වන විට ඉතිරිව තිබූ ගොඩනැගිල්ලක බිත්ති කීපයක්ද විටින් විට බිමට කඩා වැටෙන අන්දම දැක ගැනීමට ලැබිණ.පැවති අධික වර්ෂාවත් සමග මෙම වේවැස්ස වතු රෝහල පසුගිය 10 වැනි දින සිට මෙසේ ගිලා බසිමින් නාය යාමට ලක්වූ බව බදුල්ල ප්‍රාදේශීය ලේකම් ගාමිණි මහින්දපාල ජොපියස් මහතා පැවසීය.මේ අතර 2 කණුව හිගුරුගමුව මාර්ගයේ වේවැස්ස වතු රෝහලට ඉහළින් මාර්ගය ඉරිතලා පුපුරාගොස් නාය යාමට ලක්වී ඇත.වේවැස්ස වතු රෝහල ඉදිරිපිටදී හිගුරුගමුව මාර්ගයට පස් කඳු කඩා වැටී මාර්ගය වැසී ගොස් තිබේ.රෝහලේ මෘත ශරීරාගාර ගොඩනැගිල්ල නිල නිවාස දෙකත් සමග තවත් ගොඩනැගිලි කීපයක්ද රෝහල ආසන්නයේ තිබූ ළමා සු/කුම් මධ්‍යස්ථානය සමග දේවස්ථානයත් දැනටමත් මුළුමනින්ම කඩා වැටී පොළොවට සමතලා වී තිබෙන බව ප්‍රාදේශීය ලේකම් ගාමිණි මහින්දපාල ජොපියස් මහතා කීය.දැනට ගිලා බැස නාය යාමට ලක්ව ඇති ස්ථානයේ ජල පහරක්ද ගලාගෙන යනු ලබයි. වේවැස්ස වතු රෝහල ආසන්නයේ පිහිටි අනතුරුදායක තත්වයේ තිබෙන නිවෙස් හතක පවුල්වල උදවියට නිවාස වලින් ඉවත්වීමට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102213</link>
    <topic>රණාල මැටි භාණ්ඩ නිෂ්පාදකයන් දිරිමත් කිරීමේ වැඩ පිළිවෙළක් ඕනෑ</topic>
    <author>නිරෝෂා ශ්‍යාමලි විදාන ලබුගම සමූහ</author>
    <content>හංවැල්ල කොළඹ මහා මාර්ගයේ රණාල ප්‍රදේශයේ මාර්ගය දෙපස මැටි භාණ්ඩ අලෙවි සල් සඳහා පාරිභෝගික ජනතාවගේ පැමිණීම වෙනදාටත් වඩා වැඩි බව වෙළෙඳ සල් හිමියෝ පවසති.එනමුත් තමන්ට ලැබෙන ලාභය ඉතා අඩු බව ඔවුහු පවසති. මැටි භාණ්ඩ නිෂ්පාදනය සඳහා විශාල වියදමක් දැරීමට සිදුවීම නිසා මෙම තත්ත්වය උදා වී ඇත.මැටි කැපීමේ සිට ප්‍රවාහනය දක්වා අධික වියදම් දැරීමට සිදුවීම, දර සහ අනෙකුත් අමුද්‍රව්‍ය මිල සහ ශ්‍රමයට ගෙවන වැටුප් ඉහළ යාම වැනි කරුණු මත වියදම් අධික වී ඇත. රේණුකා අමරසිංහ මහත්මිය:– හොඳ වෙළඳාමක් තිබෙන නමුත් එදා තිබුන ආදායම නැහැ. ලාබය අඩුවෙලා.මේ ව්‍යාපාරයට කැමති නිසා කරගෙන යනවා. මෙය රැක ගැනීමට උදවු දෙන්න කියලා රජයෙන් ඉල්ලනවා.නිකම් ලාබෙට ලැබෙන මැටි ටික කියලා සමහර පාරිභෝගිකයෝ අඩු මුදලට ඉල්ලනවා. සුපිරි වෙළෙඳ සල්වලට ගිහිල්ලා ලොකු ගණන් දීලා මේ මැටි භාණ්ඩම ගන්නවා. ඉස්සර පවුල් 200 ක් පමණ මේ කර්මාන්තය කළා. අද පවුල් 10 ක් වත් නෑ.මංජුල වීරසිංහ මහතා:-අපි කුඩා කාලෙ ඉඳලාම මේ ව්‍යාපාරය කරගෙන යනවා. ඉස්සර තරම්ම වෙළෙඳාම නැහැ. අත්‍යවශ්‍ය මැටි භාණ්ඩයක් පමණයි මිලදී ගන්නෙ. ඉස්සර සිංහල අවුරුද්දට බඩු ගන්න ආවාම උර දෙක තුනක් ගන්නවා. දැන් මුට්ටියක් විතරයි මිලදී ගන්නෙ.එම්.රංජන් සමන්තිලක මහතාජේ.සී.බී. වලින් මැටි කපන්න දෙන්නෙ නැහැ. මැටි ට්‍රැක්ටරයක් රු.6000ක් වෙනවා. සම්ප්‍රදායික මැටි කර්මාන්තය කරගෙන යන්න කවුරුවත් උදවු දෙන්නෙ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102214</link>
    <topic>පාදුක්ක උඩුමුල්ල එම්.ඩී.එච්.ජයවර්ධන විදුහලේ නව විදුහල්පති වැඩ බාරගනී</topic>
    <author>මීගොඩ සමූහ - ඩබ්ලිව්.ඩී.ජයතිස්ස</author>
    <content>පාසලක් වැසී යාමට ඉඩ නොදී රැක ගැනීමට මුල් ගුරුතුමා ඇතුළු ආචාර්ය මණ්ඩලය පමණක් නොව, මවුපියන් මෙන් ම ප්‍රදේශවාසීන් ද ඇප කැප වී කටයුතු කළ යුතුයි. ගුරු මණ්ඩලයට අවශ්‍ය සහාය ද ලබා දිය යුතු යි. තමන්ගේ බල ප්‍රදේශයේ නියෝජිතයකුට ඡන්දය ලබා දිය යුතු යි යනුවෙන් බස්නාහිර පළාත් සභා මන්ත්‍රීවරයකු සහ හිටපු පළාත් සභා ඇමැතිවරයකු වූ මහේෂ් අල්මේදා මහතා ප්‍රකාශ කළේ ය.පාදුක්ක, උඩුමුල්ල එම්.ඩී.එච්.ජයවර්ධන විද්‍යාලයට විදුහල්පති වශයෙන් පත් වී පැමිණි,ජී.අබේරත්න මහතා වැඩ භාර ගැනීමෙන් අනතුරු ව, පැවති උත්සව සභාවේ දී ඒ මහතා එම අදහස් දැක් වීය.තවදුරටත් කතා කළ මහේෂ් අල්මේදා මහතා:-වසර කිහිපයකට පෙර පාසල වැසී යාමට ඉඩ තිබුණා. ශිෂ්‍ය සංඛ්‍යාව බෙහෙවින් ම අඩුවෙලා. එම අවස්ථාවේදී ප්‍රදේශාවාසීන් ද පැමිණ මෙය වැසී යාමට ඉඩ නොදී රැකගන්න කටයුතු කරන්නැයි ඉල්ලීමක් කළා. අපි එයට ඉදිරිපත් වුණා. බස්නාහිර පළාත් ප්‍රධාන අමාත්‍යවරයාට දැනුම් දුන්නා. පාසල් ප්‍රතිව්‍යූහගත ක්‍රමයට මේ පාසල ද ඇතුලත් කළා. කලින් පළමු ශ්‍රේණියේ සිට එකොළොස් වන ශ්‍රේණිය දක්වා ක්‍රියාත්මක වූ පාසල පළමු ශ්‍රේණිය සිට පස්වෙනි ශ්‍රේණිය දක්වා සීමා කළා. තව ද ජනපි‍්‍රය පාසලක් වන පාදුක්ක සිරි පියරතන මධ්‍ය මහා විද්‍යාලයට මෙම පාසල අනුබද්ධ කළා.පාදුක්ක කොට්ඨාස අධ්‍යාපන අධ්‍යක්ෂ,ධර්මා උඩුනුවරගේ මහත්මියනව විදුහල්පතිවරයා, මීට පෙර හිටියේ දුෂ්කර වැසීයාමට නියමිතව තිබූ පාසලක් වන උඩගම කනිෂ්ඨ විද්‍යාලයෙයි. ඒ මහතා එම විද්‍යාලය වැසී යාමට ඉඩ නොදී වසර ගනක සිට එම පාසල රැක ගැනීම නිසාත්, මෙම පාසලේ දැනට පවතින සංවර්ධනය තව දුරටත් පවත්වාගෙන යායුතු නිසාත්, සුදුසු පුද්ගලයා මෙම විදුහල්පතිවරයා වශයෙන් තීරණයකොට පත් කළා.නව විදුහල්පති ජී.අබේරත්න මහතාහිටපු විදුහල්පතිවරයා ගෙන ඇති සංවර්ධන ක්‍රියාවලිය ඉදිරියටත් රැකගෙන ඉදිරි පියවරවල් ගන්නවා. එයට දේශපාලන අධිකාරියෙන් මෙන්ම, දෙමාපිය, ප්‍රදේශවාසීන්ගේ සහාය ද ලබා දෙන්න.මේ අවස්ථාවට බස්නාහිර පළාත් සභා මන්ත්‍රී සුමිත් විජයමුණි සොයිසා ප්‍රාදේශීය සභා මන්ත්‍රී චන්දන බාලසූරිය හිටපු විදුහල්පති නිහාල් පත්මසිරි, හබරකඩ විදුහලේ විදුහල්පති සමන් මංජුල, පාදුක්ක අධ්‍යාපන කොට්ඨාසයේ නොවිධිමත් අංශයේ උපදේශක උපසේන මහත්වරු ඇතුළු මවුපිය පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102215</link>
    <topic>කෑගල්ල ප්‍රාදේශීය මාධ්‍යවේදී පරිගණක තාක්ෂණ පුහුණුවදා...</topic>
    <author>මාවනැල්ල සමූහ - පී. සෙනෙවිරත්න</author>
    <content>රජයේ ප්‍රවෘත්ති දෙපාර්තමේන්තුව සහ උසස් අධ්‍යාපන අමාත්‍යාංශය එක්ව පවත්වනු ලබන ප්‍රාදේශීය මාධ්‍යවේදීන්ට පරිගණක තාක්ෂණය හුරු කිරීමේ වැඩ සටහන් මාලාවේ කෑගල්ල දිසා සම්මන්ත්‍රණ සහ වැඩමුළුව කෑගල්ල විවෘත විශ්වවිද්‍යාලයීය දේශන ශාලාවේදී පවත්වන ලදී.ප්‍රථම වතාවට පවත්වන ලද මෙම වැඩසටහන දිවයින පුරා මධ්‍යස්ථාන 21 ක ක්‍රියාත්මක වූයේ එකම කාල සටහනකට අනුවය.වැඩමුළුවේ ප්‍රධාන දේශක වරයා ලෙසට පරිගණක ඔස්සේ සිය දේශනය පවත්වන ලද්දේ කොළඹ විශ්ව විද්‍යාලයීය පරිගණක අධ්‍යයන ආයතනයේ ජ්‍යෙෂ්ඨ කථිකාචාර්ය එස්. ටී. නන්දසාර මහතා විසිනි. ලබාදෙන ලද දැනුම කෑගල්ල මධ්‍යස්ථානයේ මාධ්‍යවේදීහු අධ්‍යයනය කළේ ද පරිගණක ජාලය තුළිණි. කොළඹ ප්‍රධාන ඒකකයේ සිට එදින මධ්‍යස්ථාන විස්සක පැවති සමුළු වැඩසටහන කෑගල්ල දිසා මාධ්‍යවේදීහු නරඹනු ලැබූහ.ප්‍රවෘත්ති වාර්තාකරණයේදී නිවරැදිව ඉක්මණින් තමන් විසින් ප්‍රවෘත්ති සපයා දෙන මාධ්‍ය ආයතනයන් වෙත අන්තර් ජාලය, ඊ-මේල්, ඡායාරූප සංස්කරණය හා රූප ජාලගත කිරීම පිළිබඳව අවබෝධය ලබාදීමෙන් මාධ්‍යවේදීන් නව ලොවට පිවිස එම තාක්ෂණයන් ඔස්සේ වඩාත් කාර්යශූරව නිවරැදිව ප්‍රවෘත්ති වාර්තා කරණයට හුරු කිරීම සඳහා මෙම වැඩසටහන පවත්වන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102216</link>
    <topic>කළුතර මහජන ක්‍රීඩාංගණය නිසි නඩත්තුවක් නෑ</topic>
    <author>කටුකුරුන්ද සමුහ කපිල කුලසිංහ</author>
    <content>කළුතර නගරයේ ප්‍රධානතම ක්‍රීඩාපිටිය වන කළුතර මහජන ක්‍රීඩාංගණය නිසි නඩත්තුවක් නොමැතිකමින් විනාශයට පත්වෙමින් පවතින බව ක්‍රීඩකයෝ පවසති.කළුතර නගරය හා සම්බන්ධ පැරණිතම ක්‍රීඩාපිටිය වන මෙහි නඩත්තු හා ආරක්ෂිත ක්‍රියාපිළිවෙළ ක්‍රමවත් විය යුතු බව ඔව්හු අවධාරණය කරති.කළුතර පැවැත්වෙන බොහෝ උත්සව හා ක්‍රීඩා තරග සඳහා යොදා ගනු ලබන්නේ මේ ක්‍රීඩාංගණයයි. එවන් අවස්ථාවලදී තරග නරඹන පිරිස් සඳහා කිසිදු පහසුකමක් නොමැති බවද ඔව්හු කියති.මේ සම්බන්ධයෙන් අදහස් දැක්වූ ප්‍රදේශවාසියකු වන කේ. රොෂාන් මහතා,කළුතර නගරයේ ප්‍රධානතම ක්‍රීඩාංගණය මේක. සෑම උත්සවයක්ම ක්‍රීඩා තරගයක්ම පවත්වන්නේ මේ ක්‍රීඩාපිටියේ. නගර සභාව මේ ක්‍රීඩාපිටිය පිළිබඳව මීට වඩා සැලකිලිමත් වෙන්න ඕන. සමහර උත්සවවලට දීලා ක්‍රීඩා කරන්න බැරි තැනට පිටිය විනාශ වුණා. නගරයේ ඉතා සුදුසු තැනකයි මේ පිටිය තියෙන්නේ. ඒ නිසා මේක ක්‍රමවත් කළ යුතුයි. ආරක්ෂිත තාප්ප වටේටම තියෙනවා. හොඳට මේ පිටිය තියාගන්න පුළුවන්. ඒ ගැන බලධාරින් අවධානය යොමු කළ යුතුයි.ක්‍රීඩාංගණය තුළ ක්‍රීඩා පුහුණු ගොඩනැගිල්ලක්ද තිබේ. එයද විනාශ වෙමින් පවතී. අඩක් වැඩ නිමකොට අතහැර දමා ඇති ගොඩනැගිල්ලක්ද පිටියේ කෙළවරක දක්නට ඇත. ක්‍රීඩා පුහුණුවීම් සඳහා සාදන ලද දැල් ආවරණ කඩා බිඳ දමා පිටියේ කෙළවරක ඇති අතර පාපන්දු උපාංගද අබලන් වීමෙන් පසෙක දමා තිබේ.ක්‍රීඩාංගණය ක්‍රමවත් කර ආරක්ෂිත තත්ත්වයක් ඇති කරන්නැයි ක්‍රීඩාලෝලීහු බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102217</link>
    <topic>එල්ලාවල-කණුග්ගල්ල ගම්වැසියන්ට පානීය ජල ප්‍රශ්නය උග්‍රයි: ඉඩම් ඔප්පු ලැබී නෑ</topic>
    <author>කුරුවිට සමූහ – රූපිකා කේ. බණ්ඩාර</author>
    <content>පොදු පහසුකම් අහිමිවීම නිසා මහත් දුෂ්කරතාවන්ට මුහුණපෑමට සිදුවී තිබෙන බව එල්ලාවල – කණුග්ගල්ල ගම්වැසියෝ කියති. කිරිඇල්ල ප්‍රාදේශීය ලේකම් කොට්ඨාසයට අයත් මේ ගම්මානයේ ජීවත්වන පවුල් 200න් 150ක් පමණ සමෘද්ධි සහනාධාරය ලබති.එම ගම්වැසියෝ මෙසේ කියති.උජිත් ප්‍රේමකුමාර මහතා.කණුග්ගල්ල වසමේ හා එල්ලාවල වසමේ පවුල් පාවිච්චි කරන කණුග්ගල්ල - පරණගම පාරේ කොටසක් අබලන්. දිගුකලක සිට බලධාරීන්ට කියනවා. ගමේ ජනතාව එක්ව පාර හැකි විදියට සකසා ගත්තත් ඔරොත්තු දෙන්නේ නෑ. හේදිලා යනවා. හොඳ අලුත්වැඩියා කිරීමක් අවශ්‍යයි. පාලමේ පැතිබැම්ම පුපුරලා. බෝක්කුව කැඩිලා අවදානම් තත්ත්වයකයි තිබෙන්නේ.නිමල් විජේරත්න මහතා.ගම්මානයේ ජීවත්වන්නේ ඉතාම දුප්පත් ජනතාවක්. පතල්වල වැඩකිරීම, වැලිගොඩදැමීම, ගොවිතැන් කටයුතුයි කරන්නේ. ගොවිතැන් කටයුතු වලදී ඌරන්ගෙන්, වඳුරන්ගෙන් වන හානිය වැඩියි. කුඹුරු කිරීමට දෙන්නේම නෑ. කෙසෙල්කැනක් හැදෙනකොටම විනාශ කරනවා.ජී. එච්. පේමදාස මහතා.1992 දී රුක්හේන වත්ත බෙදා දුන්නා. තවම ඔප්පු නෑ. ඔප්පු හැදීමට මුදලුත් ගෙව්වා. රුක්හේන වත්තේ කොටසකට විදුලිය නෑ.අපට පානීය ජල ප්‍රශ්නය තදින් බලපානවා. වතුර ගේන්නේ ඈතින්. පායනකොට ඒවත් හිඳෙනවා. ඈත තිබෙන ටැංකියකින් ගේන්නේ. පතල්වල (බැකෝ වලින් සිදුකරන) රොන්මඩ මුදාහරින්නේ ගඟට. ගඟ හැමදාම බොරයි. මෙහි තිබෙන රබර් කම්හලේ අපද්‍රව්‍ය මුදාහරින්නෙත් එල්ලාවල ගඟටයි.ඩී. පී. දෙල්ගොල්ල – ග්‍රාම නිලධාරි.අක්කර 1/2 බැගින් රුක්හේන වත්තෙන් බෙදා දුන් අක්කර 92 ක පදිංචි පිරිසට ඉඩම් ඔප්පු නොලැබීම ගැන නිතරම මැසිවිලි නගනවා. පානීය ජල ප්‍රශ්නය උග්‍රයි. යමක් කමක් කරගැනීමට බැරි පිරිසක් නිසා ප්‍රධාන ගැටලු ටික හෝ විසඳලා දෙනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102218</link>
    <topic>‘සුරතලී ඇල්ල’ නරඹන්න එන සංචාරකයන්ට පහසුකම් ඕනෑ</topic>
    <author>හල්දුම්මුල්ල සමුහ සිරිල් සෙනෙවිරත්න</author>
    <content>කොළඹ - බදුල්ල මහා මාර්ගයේ හල්පේ සහ මරංගහවෙල අතර 168/7 දරන පාලම අසල පිහිටි “සුරතලී ඇල්ල” ඌව - සබරගමුව වෙන් කිරීමේ සීමාව ලෙස පිළිගැනේ.මේ ඇල්ල උසින් මීටර් 60 කි. ඉතා ශාන්ත දැකුම්කළු ස්ථානයක හූදකලා වී ගලා යන මේ ඇල්ලට දියවර සපයනු ලබන්නේ හෝටන් තැන්නේ සිටය.මෙහි වන රක්ෂිතය සමනල වන අඩවියට අයිතිය. මේ ස්ථානය නැරඹීමට දේශීය සංචාරකයන් පැමිණෙන නමුත් විදෙස් සංචාරකයන් දැනුවත් වී නොමැති හෙයින් ඔවුන් ගේ පැමිණීම මන්ද ගාමීව පවතී.සබරගමු පළාත් සංචාරක අමාත්‍යංශය මේ ස්ථානය ගැන කිසිදු උනන්දුවක් දක්වා නැතැයි ප්‍රදේශවාසීහු කියති.බෝතල්, වීදුරු, පොලිතින් වැනි අප ද්‍රව්‍යවලින් මේ ස්ථානය අපිරිසුදු වී තිබේ.ඉඹුල්පේ ප්‍රාදේශීය සභාවට මේ ස්ථානය අයිති නමුත් ප්‍රතිපාදන නොමැති කමින් සැලසුම් සහගතව දියුණු කළ නොහැකි බව කියති.නරඹන සංචාරකයන් ගේ පහසුව පිණිස පොදු වැසිකිළියත්, පානීය ජල කරාමයත්, විවේක ගැනීමට “සමර් හවුස්” වැනි අත්‍යවශ්‍ය දේවල් මෙහි ස්ථාපිත කළොත් සංචාරකයන්ට විශාල සහනයක් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r1102219</link>
    <topic>මැදවච්චියේ ප්‍රධාන සහ අතුරු මාර්ග ගංවතුරෙන් විනාශ වෙලා</topic>
    <author>මැදවච්චිය සමූහ – ජයසූරිය දිසානායක</author>
    <content>මැදවච්චිය ප්‍රදේශයේ ඇතිවූ ගංවතුර හේතුවෙන් මාර්ග විශාල ලෙස හෑරී විනාශ විය. මැදවච්චිය හොරොව්පොතාන ප්‍රධාන මාර්ගය, පදවි ශ්‍රීපුර මාර්ගය, මැදවච්චිය අනුරාධපුර මාර්ගය සහ ප්‍රධාන මාර්ග රැසක් සහ අතුරු මාර්ග ද දැඩි ලෙස විනාශයට පත් විය.ඇතැම් මාර්ග ගමනාගමනය දැඩි ලෙස බලපෑම් එල්ල කරමින් විනාශ වුණි. ශ්‍රමදාන හා ආරක්‍ෂක අංශ සාමාජිකයන්ගේ මැදිහත්වීමෙන් ඇතැම් මාර්ගවල යම් තරමක පිළිසකර කිරීම් සිදුකර ඇත.එහෙත් ගම්මානවල අතුරු මාර්ග සහ මැදවච්චිය හොරොව්පොතාන මාර්ගයේ ස්ථාන කිහිපයක් තවමත් පිළිසකර කර නැත.යම් අනතුරකට භාජනය වීමේ ඉඩකඩ වැඩියෙන් පවතින ප්‍රදේශ කඩිනමින් ඉදිකර දෙන ලෙස ප්‍රදේශවාසීහු වගකිව යුත්තන්ගෙන් ඉල්ලා සිටිති.මේ පිළිබඳ ප්‍රදේශවාසීහු මෙසේ කීහ.රුක්මන් මහතා - මැදවච්චිය හොරොව්පොතාන මාර්ගය දැඩි ලෙස විනාශ වුණා.මාර්ගය අයිනෙම ඇති වළවල් නිසා වාහනවලට මාර්ගය ඉඩ දීම ඉතා අපහසුයි. අඩි 2 – 3 ක පමණ ගැඹුරට පාරේ තාර තට්ටුවක් ගැලවී තිබෙනවා. මේ වළවල්වලට බොරළු දමා අනතුරු වළක්වා ගැනීමට කඩිනම් පියවරක් ගත යුතුයි.ඒකනායක මහතා - අපේ ගම්වල පාරවල් විශාල ලෙස හැරිලා විනාශ වෙලා. මේ මාර්ග සෑදීමට කඩිනම් පියවරක් නොගතහොත් අනතුරු සිදු වීමේ ඉඩකඩ වැඩියි. එමෙන්ම මාර්ග තවදුරටත් විනාශ වී ගමනාගමන කටයුතු දැඩි ලෙස අපහසු වෙනවා. විනාශ වී ඇති මාර්ග යම් තරමකට හෝ කඩිනමින් පිළිසකර කර දෙන ලෙස අපි ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r11022110</link>
    <topic>ස්ථුල බව පාලනය ගැන මාතර රෝහලේ හෙදියන්ට සම්මන්ත්‍රණයක්</topic>
    <author>මාතර සමුහ – ඩබ්ලිව්. පී. ධර්මසේන</author>
    <content>ශරීරයේ ස්ථුල භාවය නිසා දියවැඩියාව, අධික රුධිර පීඩනයන්ට ගොදුරුවන සංඛ්‍යාව ශීඝ්‍ර ලෙස ඉහළ ගොස් තිබේ.ඈත පිටිසර සහ නගරයේ ජීවත්වන පිරිස් ස්ථුල භාවයෙන් මුදාගෙන දියවැඩියාව, අධික රුධිර පීඩනය වළක්වා ගැනීම සඳහා මාතර මහ රෝහලේ නියෝජ්‍ය අධ්‍යක්‍ෂ වෛද්‍ය ප්‍රියන්ත ජීවරත්න මහතාගේ මෙහෙයවීමෙන් නෙස්ලේ ආයතනයේ අනුග්‍රහයෙන් මාතර රෝහලේ හෙදියන්ට ආහාර පාලනය, ව්‍යායාම් සහ කෑමට ගතයුතු ආහාර සහ ප්‍රමාණයන් පිළිබඳව දැනුමක් සහ අවබෝධයක් ලබාදීමට පියවර ගෙන ඇත.මේ දැනුම මාතර රෝහලට බාහිර රෝග සඳහා පැමිණෙන රෝගීන්ට සහ නේවාසික රෝගීන්ට දෛනිකව ලබාදෙයි.මාතර මහ රෝහලේ නියෝජ්‍ය අධ්‍යක්‍ෂ වෛද්‍ය ප්‍රියන්ත ජීවරත්න මහතා මෙසේ කීවේය.ස්ථුල භාවය පසුපස එන රෝග පාලනය කිරීමට නිලධාරීන්ගේ දැනුම හා ආකල්ප වර්ධනයක් ඇති කිරීමට මේ වැඩසටහන ඉතාම ප්‍රයෝජනවත්. මෙසේ ලබාගන්නා දැනුම රෝහලට එන රෝගියාට ලබා දෙමින් ඔවුන් එම රෝගවලින් මුදා ගැනීමට හැකිවෙතැයි සිතනවා.තරබාරු ඇතැම් අය සිතන්නේ සමෘද්ධිමත් වූ පිරිසක් ලෙසයි. මෙය වැරදි මතයක්. මේ තරබාරු බව ආහාර පාලනයෙන් සහ ස්වභාවික ව්‍යායාම්වලින් අඩුකර ගත හැකි බවට ජනතාවට පුළුල් අවබෝධයක් ලබා දීමට පියවර ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=r11022111</link>
    <topic>දකුණේ දුෂ්කර ගම්මාන රැසක පහසුකම් සංවර්ධනයට ප්‍රතිපාදන</topic>
    <author>තංගල්ල විශේෂ ඇම්. පී. චන්ද්‍රපාල</author>
    <content>ආර්ථික සංවර්ධන අමාත්‍යාංශය පසුගිය වසරේ ශ්‍රී ලංකා දක්ෂිණ සංවර්ධන අධිකාරියට රුපියල් මිලියන 280ක මුදලක් ලබාදී ඇත.මේ මුදල් ශ්‍රී ලංකා දක්ෂිණ සංවර්ධන අධිකාරිය ගාල්ල, මාතර, හම්බන්තොට, මොනරාගල දිස්ත්‍රික්කවල සහ කොලොන්න ඇඹිලිපිටිය යන ප්‍රාදේශීය ලේකම් කොට්ඨාස දෙකෙත් ජීවනෝපාය සංවර්ධනය සහ යටිතල පහසුකම් සංවර්ධනය කිරීමේ ව්‍යාපෘති 1359 ක් සඳහා ආයෝජනය කර ඇත.විශේෂයෙන් දකුණු පළාතේ ඉතාමත් දුෂ්කර පහසුකම් අඩු ගම්මාන වලට මාර්ග පහසුකම් වර්ධනය කර ගමනා ගමන පහසුකම් ඇති කිරීමත්, විදුලිය නොමැති ගම්මානවලට විදුලි ව්‍යාපෘති ආරම්භ කරමින් විදුලිය ලබා දීමෙන්, “අපි වවමු රට නගමු” සංකල්පය අනුව ග්‍රාමීය කෘෂිකර්මාන්ත සංවර්ධනය කිරීම සඳහා වාරි පහසුකම් ඇති කිරීමට අබලන් වැව් ප්‍රතිසංස්කරණය කිරීමත් මෙම ව්‍යාපෘතියෙන් සිදුවිය.ඊට අමතරව දකුණේ අඩු ආදායම්ලාභීන් තෝරා ගෙන ඔවුන්ට නිවාසය සදා ගැනීම සඳහා රුපියල් ලක්ෂයක් ලබාදීමේ වැඩසටහනක් ද සාර්ථක ලෙස ක්‍රියාත්මක විය.දකුණු පළාතේ ආර්ථිකය සවිබල ගැන්වීම සඳහා ආර්ථික සංවර්ධන අමාත්‍යංශයේ මූල්‍ය ආධාරයෙන් ශ්‍රී ලංකා දක්ෂිණ සංවර්ධන අධිකාරිය විසින් ක්‍රියාත්මක කරන ලද ව්‍යාපෘති වලින් ප්‍රතිලාභ ලබන දකුණේ පවුල් සංඛ්‍යාව 135000 ක් පමණ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102211</link>
    <topic>සූරියවැව ජගත් ක්‍රීඩාපිටියේ මුල්ම තරගයෙන් ශ්‍රී ලංකාවට ලකුණු 210ක දැවැන්ත ජයක්</topic>
    <author>ප්‍රින්ස් ගුණසේකර සුරියවැව මහින්ද රාජපක්ෂ ක්‍රීඩාංගණයේ සිට</author>
    <content>ශ්‍රී ලංකාව හා කැනඩාව අතර සූරියවැව මහින්ද රාජපක්ෂ ක්‍රීඩාංගණයේ ඊයේ පැවැති තරගයෙන් ශ්‍රී ලංකාවට ලකුණු 210 ක දැවැන්ත ජයක් හිමිවිය.ක්‍රිකට් ලෝක කුසලාන තරගාවලියේ තෙවැනි තරගය වූ මෙය ශ්‍රී ලංකාව සහභාගි වූ ප්‍රථම තරගය විය. ශ්‍රී ලංකා පිල ඕවර් 50 කදී කඩුලු 7 කට ලකුණු 332 ක් ලැබූ අතර කැනඩා ක්‍රීඩකයෝ ඕවර් 36.5 කදී ලකුණු 122 කට දැවී ගියහ.මෙවර ලෝක කුසලාන තරගාවලිය වෙනුවෙන්ම ඉදිකළ සුන්දර පරිසරයක පිහිටා ඇති සූරියවැව මහින්ද රාජපක්ෂ ක්‍රීඩාංගණය දහස් සංඛ්‍යාත පේ‍්‍රක්ෂකයන්ගෙන් පිරී ඉතිරී ගොස් තිබීම කැපී පෙනුණි. අගනුවරින් දුරබැහැර ප්‍රදේශයක ජාත්‍යන්තර ක්‍රීඩාංගණයක් ඉදිකර ග්‍රාමීය ජනතාවට ක්‍රීඩාවේ ආශ්වාදය සමීප කිරීම ගැන රජයට හා ශ්‍රී ලංකා ක්‍රිකට් ආයතනයට බොහෝදෙනාගේ ප්‍රශංසාව හිමිවිය.සූරියවැව පිිටියේ මංගල තරගයේ ජයග්‍රාහී මාවත විවර කළ උපනායක මහේල ජයවර්ධන ලෝක කුසලාන තරගාවලියකදී ශ්‍රී ලංකා ක්‍රීඩකයකු මෙතෙක් වාර්තා කළ වේගවත්ම ශතකය ඊයේ සටහන් කළේය. පන්දු 80 කදී ශතකය සම්පූර්ණ කළ මහේල බිඳහෙලන ලද්දේ සනත් ජයසූරිය 2007 දී බංග්ලාදේශයට එරෙහිව පන්දු 85 කදී ලැබූ වේගවත් ශතකයේ වාර්තාවය.මේ තරගයේදී ශ්‍රී ලංකා ක්‍රිකට් නායක කුමාර් සංගක්කාර හා ටී. එම්. ඩිල්ෂාන් අර්ධ ශතක වාර්තා කරමින් දස්කම් දැක්වූහ.දිවා රාත්‍රී තරගයක් වූ මේ තරගයේ කාසියේ වාසිය ශ්‍රී ලංකාව සතුවිය. නිත්‍ය වේගපන්දු යවන්නා වූ ලසිත් මාලිංග ඊයේ තරගයට එක්නොවූ අතර ඉදිරි තරගවලට හොඳ පෙරහුරුවක් සේ පිතිකරුවන්ට වැඩි අවස්ථාවක් උදාවී තිබුණි.රාත්‍රී කාලයේ පන්දුවට පහර දුන් කැනඩා ක්‍රීඩකයෝ අඩු ලකුණු ගණනකට දවා ගැනීමට නුවන් කුලසේකර, තිසර පෙරේරා හා මුත්තයියා මුරලිදරන් සමත්වූහ. නුවන් හා තිසර කඩුලු 3 බැගින් බිඳහෙලූ අතර මුත්තයියා මුරලිදරන් කඩුලු 2 ක් බිඳහෙලා ගත්තේය. එයට අමතරව තිලාන් සමරවීර ද කඩුල්ලක් බිඳහෙළීය.දවසේ කැපී පෙනෙන පිතිකරුවා වූ මහේල ජයවර්ධනට තරගයේ වීරයා සම්මානය හිමිවිය. හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා සූරියවැව ක්‍රීඩාංගණයේ මුල්ම තරගයේ වීරයාට හිමි කුසලානය ප්‍රදානය කිරීමේ අවස්ථාවට එක්විය.ශ්‍රී ලංකා පිලේ ආරම්භක පිතිකරුවන් ලෙස උපුල් තරංග හා ටී.එම්. ඩිල්ෂාන් පිටියට පිවිසි අතර මේ දෙදෙනා ලකුණු 50ක් පන්දු 58කදී වාර්තා කරමින් හොඳ ආරම්භයක් ලබාදුන්හ. තරංග මුලින්ම දැවීගියේ දුවද්දී දැවීයෑමකිනි. ඔහු පන්දු 31කදී ලකුණු 19ක් ලබා සිටියේය. අනතුරුව පිටියට පිවිසි නායක සංගක්කාර ශ්‍රී ලංකා ඉනිම ඉතා සැලසුම් සහගතව ඉදිරියට ගෙනඒමට අඩිතාලම දැමීය.සුපුරුදු ප්‍රහාරාත්මක පිතිකරණයද මුසු කළ ඩිල්ෂාන් ඩීප්කවර් වෙත ලබාදුන් උඩපන්දුව ජෝන් ඩේව්සන් සුරැකිව ලබාගැනීමෙන් ඩිල්ෂාන්ගේ ඉනිම ලකුණු 50කට සීමාවිය. ඩිල්ෂාන් සූරියවැව ක්‍රීඩාංගණයේ දී ප්‍රථම අර්ධශතකය වාර්තා කළ පිතිකරුවා ලෙස ඉතිහාසයට එක්වීම විශේෂත්වයකි. එමෙන්ම ඔහු එක්දින පිටියේ ලකුණු 5000 පසුකිරීමට සමත්වූ ශ්‍රී ලංකා ක්‍රීඩකයන් අතර 8 වැනියා ලෙසද තම නාමය වාර්තා පොතට එක්කර ගත්තේය.ඊයේ ඩිල්ෂාන් ලබාගත්තේ තම 21 වැනි එක්දින අර්ධ ශතකයයි. නායක සංගක්කාර හා උපනායක මහේල සූරියවැව ක්‍රීඩාංගණයේ පැවැති ප්‍රථම ජාත්‍යන්තර තරගය නැරඹූ දහස් සංඛ්‍යාත ප්‍රේක්ෂකයන්ට අමතක නොවන මතක සටහනක් එක් කළහ. සංගක්කාර පන්දු 87කදී ලකුණු 92ක් ලබාගත්තේ හතරේ පහර 7 ක් හා හයේ පහරක් සමගිනි.සංගක්කාර ලෝක කුසලාන තරගවලදී ලැබූ 5 වැනි අර්ධ ශතකය මෙය වූ අතර එය ඔහුගේ 60 වැනි එක්දින අර්ධ ශතකය ද විය. කෙසේ වුවද සංගක්කාර ලකුණු 12 ක් ලබා සිටියදී ‘ගලී’ හි සිටි නිතිෂ් කුමාර් වෙත උඩ පන්දුවක් එල්ල කළද එය රැක ගැනීමට අපොහොසත් වීම ශ්‍රී ලංකාවට වාසිදායක විය. මහේල – සංගක්කාර අතර තෙවැනි කඩුල්ලට සම්බන්ධතාව ලකුණු 179ක් විය. එවිට ශ්‍රී ලංකා ඉනිම ඕවර 41.4ක් ගෙවී ලකුණු පුවරුව 267ක් සටහන් ව තිබුණි.මහේල – තිසර පෙරේරා අතර සම්බන්ධතාව ගොඩනැගෙමින් තිබියදී මහේල ජයවර්ධන තම එක්දින දිවියෙහි 13 වැනි ශතකය වාර්තා කිරීම හා මහින්ද රාජපක්ෂ පිටියේ ප්‍රථම ශතකය වාර්තා කිරීම සිදු විය. එය ඔහු ලෝක කුසලාන තරගවලදී ලැබූ දෙවැනි ශතකයද විය. පන්දු 81 කදී හතරේ පහර 9ක් හා හයේ පහරක් එල්ලකළ මහේල ශතකය වාර්තා කිරීමත් සමග දැවීගියේය. ඔහුගේ සුපුරුදු ‘ෆිල්ක්’ කිරීම මෙවර වැරදී ;ගාස් “ෂෝට් ෆයින්ලෙග්හි’ සිටි බලාජි වෙතට ඇදුණු උඩපන්දුවෙන් දැවීයෑම සටහන් විය.ශ්‍රී ලංකා ඉනිමේ මුල් කඩුලු 4 ක් බිඳවැටුණු පසු යම්දුරකට සාර්ථක වූයේ ඇන්ජලෝ මැතිව්ස් හා තිලාන් සමරවීර පමණි. මැතිව්ස් පන්දු 16කදී හතරේ පහර 3ක් සමග ලකුණු 21ක්ද තිලාන් සමරවීර පන්දු 10කදී හතරේ පහර 3ක් සමග නොදැවී ලකුණු 18 ක් ලබා ගත්හ. තිසර පෙරේරා ලකුණු 11ක් , කපුගෙදර ලකුණු 2ක් හා කුලසේකර නොදැවී ලකුණු 7 ක් ශ්‍රී ලංකා ඉනිමට එක් කළහ. පන්දු යැවීමේදී බෙයිඩ්වාන් කඩුලු 2ක්, ඩේවිෂන් කඩුලු 2ක් හා චීමා කඩුල්ලක් දවාගත්හ.පිළිතුරු ඉනිම ආරම්භ කළ කැනඩා පිලේ ජෝන් ඩේව්සන්ගේ බලාපොරොත්තු සුන්කළ තිසර පෙරේරා යැවූ මුල්ම පන්දුවෙන් ඔහු දවා ගත්තේ කෙළින්ම කඩුල්ල බිඳහෙලා දමමිණි. කැනඩා ක්‍රීඩකයන් තිදෙනෙකු ලකුණු 12කට දවා ගැනීමට තිසර හා නුවන් කුලසේකර ආරම්භයේදීම සමත්වුහ. පිතිකරුවන් අටක්ම ලකුණු 10කට වඩා අඩුවෙන් ලැබූ ක්‍රීඩකයන් වූ අතර රිස්වාන් චීමා කැනඩා පිලේ වැඩිම ලකුණුලාභියා විය. ඔහු පන්දු 35 කදී හතරේ පහර 4 ක් හා හයේ පහර 2 ක් සමඟ ලකුණු 37 ක් ලැබූ අතර නායක අෂීස් බගායි පන්දු 47 කදී ලකුණු 27 ක් ලබා ගත්තේය. ශ්‍රී ලංකාව මුහුණදෙන මීළග තරගය 26 දා පාකිස්තානය සමඟ ඛෙත්තාරාම පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102212</link>
    <topic>නවසීලන්තයට කඩුලු 10ක පහසු ජයක්</topic>
    <author/>
    <content>අභියෝගාත්මක පන්දු යැවීමක නිරතවූ නවසීලන්තයේ වේගපන්දු යවන ක්‍රීඩක හැමිෂ් බෙනට් ලෝක කුසලාන තරගමාලාවේ දෙවැනි තරගය වූ කෙන්යාව සමඟ චෙන්නායි හී පැවැති තරගයෙන් කඩුලු 10ක පහසු ජයක් තම පිලට හිමිකරදීමට සමත් විය.සිය 9 වැනි එක්දින තරගයට ක්‍රීඩාකරමින් පළමුව පන්දුවට පහරදුන් කෙන්යා පිලේ පළමු කඩුලු 4 ලකුණු 16 කට බිඳ හෙලීමට ඔහු සමත්වූ අතර, ඕවර 23.5 කදී කෙන්යාව ලකුණු 69කට දැවී ගියේ පහසු ඉලක්කයක් නවසීලන්තය හමුවේ තබමින්ය.බෙනට්ට අනගි සහයක් ලබාදුන් ටිම් සෞති සහ ජෙකොබ් ඔරාම් කඩුලු 3 බැගින් දවාලීමට සමත් වූහ.ලෝක කුසලාන තරග ඉතිහාසයේ කණ්ඩායමක් වාර්තා කළ 5 වැනි අඩුම ලකුණු සංඛ්‍යාව එය වූ අතර කෙන්යානු පිල ලෝක කුසලාන තරගයක් වාර්තා කළ අඩුම ලකුණු සංඛ්‍යාව ලෙසට ද එය වාර්තා පොතට එක්විය.ලකුණු 70ක පහසු ඉලක්කය ජයගැනීමට නවසීලන්තයට වැයවූයේ ඕවර 8ක් පමණි.මාර්ටින් ගප්ටිල් පන්දු 32 කදී හතරේ පහර 5ක් සහ හයේ පහර 2ක් සමඟ නොදැවී ලකුණු 39ක් ලබාගත් අතර හතරේ පහර 4ක් සමඟ නොදැවී ලකුණු 26ක් රැස් කිරීමට බ්‍රෙන්ඩන් මැකලම් සමත්විය. 23 හැවිරිදි බෙනට් තරගයේ වීරයා සම්මානය දිනාගත්තේය.කෙන්යාවකඩුලු බිඳවැටීම 1 - 14, 2 - 40, 3 - 42, 4 - 44, 5 - 49, 6 - 59, 7 - 63, 8 - 68, 9 - 68පන්දු යැවීම - සෞති 6 - 0 - 13 - 3, එන්. මැකලම් 4 - 0 - 15 - 0, බෙනට් 5 - 0 - 16 - 4, වෙටෝරි 6 - 1 - 16 - 0, ඔරාම් 2.5 - 1 - 2 - 3නවසීලන්තයපන්දු යැවීම - ඔඩෝයෝ 3 - 0 - 25 - 0, ඔටියානෝ 2 - 0 - 18 - 0, කමන්ඩේ 2 - 0 - 21 - 0, ඔඩියම්බෝ 1 - 0 - 5 - 0.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102213</link>
    <topic>වාර්තා පිට වාර්තා බිහි කරමින් ඉන්දියාව ලකුණු 87 කින් බංග්ලාදේ්ශය පරදවයි</topic>
    <author/>
    <content>ජාත්‍යන්තර එක්දින ක්‍රිකට් ක්‍රීඩාවේ මහා මංගල්‍ය වන ලෝක කුසලාන තරග මාලාවේ 10 වැනි පියවර ආරම්භ කරමින් බංග්ලාදේශයේ ඩකා නුවර පැවැති බංග්ලාදේශ - ඉන්දියා දිවා රාත්‍රී තරගයෙන් ලකුණු 87 ක ජයක් අත්කර ගැනීමට ඉන්දියාව සමත් විය.වාර්තා පිට වාර්තා බිහිවූ මේ තරගයේ පළමුව පන්දුවට පහර දුන් ඉන්දියාව ඕවර 50 අවසානයේ කඩුලු 4 කට ලකුණු 370 ක දැවැන්ත ලකුණු ප්‍රමාණයක් වාර්තා කළේ ය. එය ලෝක කුසලාන තරග ඉතිහාසයේ කණ්ඩායමක් විසින් ඉනිමක දී රැස් කරනු ලැබූ 5 වැනි වැඩිම ලකුණු සංඛ්‍යාව වේ.ඩකා නුවර ෂොර් බංග්ලා ජාතික ක්‍රීඩාංගණයට රැස්වූ 25,000 කට අධික ක්‍රීඩා ලෝලීහු සංඛ්‍යාවක් මධ්‍යයේ විශිෂ්ඨ පිතිහරඹයක යෙදුණු ඉන්දීය පිලේ ආරම්භක පිතිතරු විරේන්ද්‍ර ෂෙවාග් පන්දු 140 කදී ලකුණු 175 ක් රැස් කරමින් සිය එක්දින දිවියේ වැඩිම ලකුණු ප්‍රමාණය වාර්තා කිරීමට සමත් විය. එය ඉන්දීය පිතිකරුවකු විසින් ලෝක කුසලාන තරග ඉතිහාසයේ ඉනිමක දී රැස් කරනු ලැබූ වැඩිම ලකුණු සංඛ්‍යාව සම කිරීමකි.ඊට පෙර 1983 වසරේ ඉන්දියාව ට කිරුළ හිමිකර දුන් ලෝක කුසලාන තරග මාලාවේ දී නායක කපිල් දේව් සිම්බාබ්වේ පිලට එරෙහිව නොදැවී ලකුණු 175 ක් ලබා ගත්තේ ය. ෂෙවාග්ගේ ලකුණු 175 ට හතරේ පහර 14 ක් සහ හයේ පහර 5 ක් ඇතුළත් වූ අතර එය ලෝක කුසලාන තරග ඉතිහාසයේ පිතිකරුවකු විසින් ඉනිමක දී රැස් කළ වැඩිම සිවු වැනි ලකුණු සංඛ්‍යාව ලෙස ද වාර්තා පොතට එක් විය.ෂෙවාග් ට අනගි සහයක් ලබා දුන් නවක පිතිකරු විරාත් කෝලි නොදැවී ලකුණු 100 ක් ලබා ගත්තේ ය. සිය මංගල ලෝක කුසලාන තරග මාලාවට සහභාගි වූ කෝලි හතරේ පහර 8 ක් සහ හයේ පහර 2 ක් එල්ල කළේ ය.පිළිතුරු ඉනිම ක්‍රීඩා කළ බංග්ලාදේශය ඉන්දීය පිලට ප්‍රබල තර්ජනයක් එල්ල කිරීමට සමත් වෙමින් කඩුලු 9 කට ලකුණු 283 ක් වාර්තා කළේ ය. ආරම්භක පිතිකරු තමීමි ඉක්බාල් ලකුණු 70 ක් ලබාගත් අතර නායක ෂකිබ් අල් හසන් ලකුණු 55 ක් රැස් කළේ ය.සුපිරි පන්දු යැවීමක නිරත වූ මුතාෆ් පටෙල් ලකුණු 48 කට කඩුලු 4 ක් දවාලීය. විරේන්ද්‍ර ෂෙවාග් තරගයේ විරයා ලෙස සම්මාන හිමිකර ගත්තේ ය.මෙවර තරග මාලාවේ පළමු තරගයේ විනිසුරුවරයකු ලෙස කටයුතු කිරීමට ශ්‍රී ලංකාවේ හිටපු ප්‍රබල ක්‍රීඩකයකු වූ කුමාර් ධර්මසේනට අවස්ථාව ලැබුණු අතර තරග තීරක ලෙස කටයුතු කරනු ලැබුවේ ශ්‍රී ලංකාවේ හිටපු නායක රන්ජන් මඩුගල්ලේ විසිනි.ඉන්දියාව - 370/4 (ඕවර 50)විරේන්ද්‍ර ෂෙවාග් 175, විරාත් කෝලි නොදැවී 100, ගෞතම් ගම්භීර් 39, සචින් තෙන්ඩුල්කාර් 28.බංග්ලාදේශය – 283/9 (ඕවර 50)තමිමි ඉක්බාල් 70, ෂකිබ් අල් හසන් 55, ප්‍රනෙයිඩ් සිද්දීක් 37, ඉම්රූල් තයිස් 34 (මුතාෆ් පටේල් 48/4, සහීර් ඛාන් 41/2).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102214</link>
    <topic>ලෝක කුසලාන තරගමාලාව රටවල් 10කට සීමා කිරීමේ අයි. සී. සී තීරණයට කුªඩා රටවල්වල අප්‍රසාදය</topic>
    <author/>
    <content>2015 ලෝක කුසලාන ක්‍රිකට් තරගමාලාවේ දී කණ්ඩායම් සංඛ්‍යාව 10කට අඩු කිරීමට කර තිබූ යෝජනාවට සහය පළ කරන ජගත් ක්‍රිකට් කවුන්සිලය කුඩා රටවලට ඕවර විස්සයි 20 ලෝක කුසලාන තරගාවලිය වඩාත් යෝග්‍ය බව සඳහන් කෙළේ ය.මේ අනුව මෙවර ලෝක කුසලාන තරගමාලාවන්ට රටවල් 14ක් තරග වැදුණ ද ඊළඟ තරගමාලාවේ දී එය රටවල් 10 දක්වා අඩුවනු ඇති බවත්, විස්සයි 20 ලෝක කුසලාන තරගමාලාවට සහභාගි වන රටවල් ප්‍රමාණය 12 සිට 16 දක්වා වැඩි වනු ඇති බවත් අයි. සී. සී. ප්‍රධාන විධායක හරූන් ලොගාට් ප්‍රකාශ කෙළේ ය.නමුත් ලොගාර්ට්ගේ ප්‍රකාශය මෙවර ලෝක කුසලාන තරගමාලාවට සහභාගි වී සිටින කුඩා රටවල කෝපයට හේතු වී ඇත.ඊළඟ ලෝක කුසලාන තරගමාලාවට කුඩා රටවල සහභාගිත්වය වැළැක්වීමෙන් ක්‍රීඩාවට අයි. සී. සී. යේ උනන්දුවක් නොමැති බවත් පැහැදිලි වන බව කෙන්යානු ක්‍රිකට් ආයතනයේ ප්‍රධාන විධායක ටොම් සියර්ස් සඳහන් කෙළේ ය.ලෝක කුසලාන තරගමාලාවේ දී රටවල් ප්‍රමාණය 10කට සීමා කිරීමෙන් අයි. සී. සී ය පියවරක් පසුපසට ගොස් ඇතැයි සිම්බාබ්වේ පිලේ පිතිහරඹ අංශ පුහුණුකරු ග්‍රාන්ට් ෆ්ලවර් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102215</link>
    <topic>සා. අන්තෝනි - සා. බෙනඩික්ට් - වෙස්ලි සා. සෙබස්තියන් පළමු ඉනිමේ ජය ලබති</topic>
    <author>ෆවුස් මොහොමඩ්</author>
    <content>පාසල් ක්‍රිකට් සංගමය සංවිධානය කරන අන්තර් පාසල් 19 න් පහළ ක්‍රිකට් තරගමාලාවේ පළමු කොටසේ තරගාවලියේ දී පළමු ඉනිමේ ජය වාර්තා කිරීමට සාන්ත අන්තෝනි වෙස්ලි සාන්ත බෙනඩික්ට් සහ සාන්ත සෙබස්තියන් කණ්ඩායම් සමත් වූහ.සා. ජෝශප් - සා. අන්තෝනිසා. ජෝශප් - පළමු ඉනිම – 134 (කේ. රණරාජා 26 / 3) සහ දෙවැනි ඉනිම – 201 / 7 සධීර සමරවික්‍රම 80, විදුෂ ජයසිංහ 66, (අරවින්ද ප්‍රේමරත්න 66 / 5)සා. අන්තෝනි – පළමු ඉනිම – 224 – හිරාන් වික්‍රමසේකර 105, අරවින්ද ප්‍රේමරත්න 36 (රොස්කෝ තටිල් 47 / 7)වෙස්ලි - කලුතර ම. වි.වෙස්ලි පළමු ඉනිම – 177 – රනින්ද සුරියකුමාර 95 (ළහිරු සුබසිංහ 47 / 3, දුලාන් සිල්වා 52 / 3) සහ දෙවැනි ඉනිම – 170 / 5, රනින්ද සුරියකුමාර 70, සදීම් තවුෆික් 44 (එස්. විතානගේ 78 / 3)කලුතර ම. වි. පළමු ඉනිම – 100 – එච්. ජේම්ස් 36, (අෂේල් කාරියවසම් 8 / 3, සචින් ජයවර්ධන 21 / 4) සහ දෙවැනි ඉනිම – 156 / 8 එස්. විතානගේ 35 (සචින් ජයවර්ධන 47 / 5)සා. බෙනඩික්ට් – මැසනද්සා. බෙනඩික්ට් පළමු ඉනිම – 257 – රුක්ෂාන් වීරසිංහ 107, රෝයි ශෙරන් 78, (මධුෂාන් ප්‍රනාන්දු 64 / 4, වශීෂ ජයසුරිය 84 / 4) සහ දෙවැනි ඉනිම – 138 / 9 එරංග රත්නායක 36 (වශීෂ ජයසුරිය 55 / 5)මැසනද් පළමු ඉනිම – 165 – මධුෂාන් ප්‍රනාන්දු 51, එනිල් පෙරේරා 30 (ෂැහොන් පීටර්සන් 10 / 2, සචින් පීරිස් 18 / 2, ජේසන් පෙරේරා 18 / 2, එරංග රත්නායක 26 / 2) සහ දෙවැනි ඉනිම – 16 / 1සා. සෙබස්තියන් – ආනන්දසා. සෙබස්තියන් පළමුඉනිම – 204 ඕෂධ ප්‍රනාන්දු 90, අනුක් ද සිල්වා 33 (වෙනුක අෂාන් 37 / 3, ඉසුරු සමරසිංහ 43 / 3, සචිත්‍ර පෙරේරා 54 / 3) සහ දෙවැනි ඉනිම – 161 / 9 අනුක් ද අල්විස් 47 (සචිත්‍ර පෙරේරා 40 / 4)ආනන්ද පළමු ඉනිම – 196 - ශිෂාන් විමලධර්ම 113, (අමිල අපෝන්සු 39 / 3, මාලන් ප්‍රනාන්දු 45 / 3) සහ දෙවැනි ඉනිම – 146 / 4, ධනුක මධුෂාන් 77 රසිත් ජයරත්න 29සනිත ද මැල් 38 / 2, විශ්ව ප්‍රනාන්දු 31 / 2.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102216</link>
    <topic>ජාතික බොක්සිං සූරතාව ස්ලිම්ලයින් පිලට</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවූ 84 වැනි ජාතික බොක්සිං සූරතාවලියේ පිරිමි සූරතාව හිමිකර ගැනීමට පසුගිය වසරේ අනුසූරයන් වූ පන්නල ස්ලිම්ලයින් ක්‍රීඩා සමාජය සමත් විය. මෙහි කාන්තා සූරතාව මාස් සදර්න් කණ්ඩායමට හිමි විය.දින 4 ක් පුරා සුගතදාස ගෘහස්ත ක්‍රීඩාංගණයේ පැවැති මේ තරගාවලියේ හොඳම ක්‍රීඩිකාවට හිමි සම්මානය දිනා ගැනීමට යුද හමුදාවේ එස්. ඩී. එන්. එස්. කරුණාරත්න සමත් වූ අතර හොඳම ක්‍රීඩකයාට හිමි සම්මානය ස්ලිම්ලයන් ක්‍රීඩා සමාජයේ එච්. ඒ. එස්. එන්. හීල්බත්දෙනිය විසින් දිනා ගනු ලැබුවේය. හොඳම පරාජිත ක්‍රීඩිකාව වූයේ මාස් සදර්න් කණ්ඩායමේ එස්. එම්. එන්. සේනානායකය. හොඳම පරාජිත ක්‍රීඩකයා වූයේ නාවික හමුදාවේ ආර්. පී. එස්. කුමාරසිංහය.ත්‍යාග ප්‍රදානෝත්සවය ආධුනික බොක්සිං සංගමයේ හිටපු සභාපති ඩයන් ගෝමස් මහතාගේ ප්‍රධානත්වයෙන් පැවැත්විණි.තරග ප්‍රතිඵල (පිරිමි)කිලෝ ග්‍රෑම් 91 ට වැඩි සූරතාව කේ. එම්. සී. කේ. කරුණාරත්න (නාවික) අනුසූරතාව ඩබ්ලිව්. එල්. සඳුන් (ගුවන්)කිලෝග්‍රෑම් 91 ට අඩු සූරතාව බී. එන්. එස්. සම්පත් (නාවික) අනුසූරතාව පී. පී. ඩී. එන්. ප්‍රේමසිංහ (යුද)කිලෝග්‍රෑම් 81 ට අඩු සූරතාව ජී. ඒ. එන්. ප්‍රනාන්දු (නාවික) අනුසූරතාව එච්. එල්. වනිගසූරිය (ස්ලිම්ලයින්)කිලෝග්‍රෑම් 75 ට අඩුසූරතාව ජේ. ආර්. ටී. ජයතිලක (ස්ලිම්ලයින්) අනුසූරතාව කේ. ජී. ඒ. පී. ජයසේන (යුද)කිලෝග්‍රෑම් 69 ට අඩු සූරතාවසුරංග මුදන්නායක (ස්ලිම්ලයින්) අනුසූරතාව එන්. එම්. හෙට්ටිආරච්චි (විද්‍යාරත්න)කිලෝග්‍රෑම් 64 ට අඩු සූරතාවඑච්. ඒ. එස්. එන්. හීල්බත්දෙණිය (ස්ලිම්ලයින්) අනුසූරතාව ආර්. ජී. එස්. කුමාරසිංහ (නාවික)කිලෝග්‍රෑම් 60 ට අඩු සූරතාවආර්. එම්. ඒ. බී. ගුණතිලක (ස්ලිම්ලයින්) අනුසූරතාව ටී. ඩී. එන්. වයි. ජයකොඩි (ගුවන්)කිලෝග්‍රෑම් 56 ට අඩු සූරතාවඩබ්ලිව්. ආර්. ටී. වීරක්කොඩි (යුද) අනුසූරතාව කේ. එච්. ජයකොඩි (යුද)කිලෝග්‍රෑම් 52 ට අඩු සූරතාවආර්. එම්. ටී. දක්ෂිලත් (ස්ලිම්ලයින්) අනුසූරතාව එම්. වී. ජී. සී. බණ්ඩාර (යුද)කිලෝග්‍රෑම් 46 ට අඩු සූරතාවඑච්. එම්. එස්. පී. ගමගේ (නාවික) අනුසූරතාව ටී. ඩී. එන්. සමරනායක (ස්ලිම්ලයින්)(කාන්තා)කිලෝග්‍රෑම් 69 ට අඩු සූරතාවඩී. ඩී. එස්. වීරරත්න (පොලිසිය) අනුසූරතාව අයි. ජී. අයි. එච්. රණතුංග (තුරුලි)කිලෝග්‍රෑම් 64 ට අඩු සූරතාවඑස්. ඩී. එන්. එස්. කරුණාරත්න (යුද) අනුසූරතාව එස්. එම්. එන්. සේනානායක (මාස් සදර්න්)කිලෝග්‍රෑම් 60 ට අඩු සූරතාවපී. කේ. සුමුදු (යුද) අනුසූරතාව එල්. කේ. එම්. ප්‍රියදර්ශනි (මාස් සදර්න්)කිලෝග්‍රෑම් 57 ට අඩු සූරතාවඑම්. පී. කේ. සල්ගාදු (යුද) අනුසුරතාව ටී. බී. අයි. අබේවර්ධන (මාස් සදර්න්)කිලෝග්‍රෑම් 54 ට අඩු සූරතාවපී. එල්. එස්. සඳරේකා (මාස් සදර්න්) අනුසූරතාව යු. කේ. සමරකෝන් (තුරුලි)කිලෝග්‍රෑම් 51 ට අඩු සූරතාවඑම්. එම්. වී. ප්‍රබාධි (මාස් සදර්න්) අනුසූරතාව ඊ. පී. ඩී. එස්. එදිරිවික්‍රම (නාවික)කිලෝග්‍රෑම් 48 ට අඩු සූරතාවකෝසලා නිල්මිණි (මාස් සදර්න්) අනුසූරතාව බී. එන්. එරන්දි (සිලුවෙටා).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102217</link>
    <topic>ඕල්කට් පාසල් ආදි සිසු ක්‍රිකට් ගැටුම ඩුබායි හිදී 25දා</topic>
    <author/>
    <content>ශ්‍රීමත් හෙන්රි ස්ටිල් ඕල්කට්තුමන් විසින් අරඹන ලද පාසල් වන කොළඹ ආනන්ද, නාලන්ද, පන්නිපිටිය ධර්මපාල, ගාල්ල මහින්ද, මාතර රාහුල, අම්බලන්ගොඩ ධර්මාශෝක, කුරුණෑගල මලියදේව සහ මහනුවර ධර්මරාජ විදුහල්හි එක්සත් අරාබි එමිරයේ ආදි සිසු එකමුතුව සංවිධානය කරන සුහද ක්‍රිකට් තරගාවලිය සහ සුහද හමුව මෙවරත් මේ මස 25 වැනි දින පෙ.ව. 8 සිට ප. ව. 8 දක්වා සාජා ක්‍රිකට් ක්‍රීඩාංගනයේ දී පැවැත්වීමට නියමිතය.පුරා වසර 4ක් තිස්සේ අඛණ්ඩව පවත්වාගෙන එනු ලබන මෙම ක්‍රිකට් තරගාවලිය සහ සුහද හමුව එක්සත් අරාබි එමිරය තුළ වාසය කරන ශ්‍රී ලාංකිකයන්ගේ සුන්දර මතක සටහන් අතරට නිරන්තරයෙන් එක්වී තිබේ.පසුගිය වසරෙදි මාතර රාහුල විදුහලේ ආදි සිසුන් මෙම තරගාවලියේ ශූරතා කුසලානය දිනා ගත් අතර, කොළඹ ආනන්ද විදුහලේ ආදි ශූරතා පලිහ දිනා ගැනීමට සමත් වූහ.මේ තරගාවලිය සහ සුහද හමුව පිළිබඳ වැඩිදුර විස්තර සහ ඕනෑම විමසීමක් සඳහා,ප්‍රසන්න සමරසිංහ (ආනන්ද විදුහල, කොළඹ – දු. අ. 00971503419597, චන්න වැලිහිඳ (නාලන්ද විදුහල, කොළඹ) – දු. අ. 050696542, අනුරාධ ජයරත්න (මහින්ද විදුහල, මාතර) – දු. අ 0508713371, සුදත් අබේධීර (රාහුල විදුහල, ගාල්ල) – 00971505685516, ඉන්ද්‍රලාල් සිල්වා (ධර්මාශෝක විදුහල, අම්බලන්ගොඩ – දු. අ. 0508636201, තක්ෂිල විජේසූරිය (මලියදේව විදුහල, කුරුණෑගල) – 0507558832, දන්ත රත්නායක (ධර්මරාජ විදුහල, මහනුවර) – දු. අ. 0505452390, උදය ප්‍රසන්න පෙරේරා (ධර්මපාල විදුහල, පන්නිපිටිය) – දු. අ. 0508063250 අංකවලට ඇමතිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102218</link>
    <topic>සිමෙන්යා ජය ගනී</topic>
    <author/>
    <content>මත භේදාත්මක ලිංග පරීක්ෂණය හේතුවෙන් වසරක වැඩි කාලයක් ජාත්‍යන්තර මලල ක්‍රීඩා පිටියෙන් ඉවත් වී සිටි මීටර් 800 ඉසව්වේ ලෝක සූරිය වන දකුණු අප්‍රිකාවේ කැස්ටර් සිමෙන්යා යළි පිටියට අවතීර්ණ වීමෙන් පසුව සිය නිජ බිමේ දී ප්‍රථම ජයග්‍රහණය වාර්තා කිරීමට සමත් වූවා ය.දකුණු අප්‍රිකානු ජාතික මලල ක්‍රීඩා තරගමාලාවේ පළමු තරගවාරයට සහභාගි වෙමින් ඇය මිනිත්තු 2කුත් තත්පර 04.13කින් තරග ඉසව්ව නිමා කොට ප්‍රථම ස්ථානය ලබා ගත්තා ය.20 හැවිරිදි සිමෙන්යා 2009 වසරේ බර්ලින් නුවර පැවැති ලෝක මලල ක්‍රීඩා සූරතාවලියේ මීටර් 800 තරග ඉසව්ව ජය ගැනීමෙන් අනතුරුව ඇයට ආන්දෝලනාත්මක ලිංග පරීක්ෂණයකට මුහුණ දීමට සිදු වූවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=s1102219</link>
    <topic>බැඩ්මින්ටන් පුහුණුකරුවන් ලියාපදිංචි කෙරේ</topic>
    <author/>
    <content>ශ්‍රී ලංකා බැඩ්මින්ටන් සංගමය මගින් ශ්‍රී ලංකාවේ සියළුම බැඩ්මින්ටන් පුහුණු කරුවන් ලියාපදිංචි කොට බැඩ්මින්ටන් පුහුණු කරුවෙකු ලෙස කටයුතු කිරීමට හැඳුනුම්පත් (බලපත්‍රයක්) ලබාදීමට කටයුතු යොදා තිබේ.ඒ අනුව, බැඩ්මින්ටන් පුහුණුකරුවන් ලෙස කටයුතු කරනු ලබන සියළුම පුහුණුකරුවන් පෙබරවාරි මස 28 හෝ එදිනට පෙර ශ්‍රී ලංකා බැඩ්මින්ටන් සංගමය මගින් නිකුත් කරනු ලබන අයදුම් පත්‍රය නිසිලෙස සම්පූර්ණ කොට ලැබීමට සලස්වන ලෙස දැනුම් දෙනු ලැබේ.මේ සම්බන්ධ වැඩිදුර තොරතුරු,ශ්‍රී ලංකා බැඩ්මින්ටන් සංගමයේ ලේකම් රෝහන ද සිල්වා මහතා - 0714899611 හෝ දුරකථන අංක 0112686264, විශාන් මහතා ඇමතීමෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=f1102211</link>
    <topic>අපේ ජයග්‍රහණය ගැන කිසිම සැකයක් නෑ</topic>
    <author>සාකච්ඡා කෙළේඋදිත ගුණවර්ධන</author>
    <content>එක් එක් අමාත්‍යාංශයකට කලින් කලට ලැබෙන වගකීම් සහ වැදගත්කම් වෙනස් වෙනවා. යුද්ධයක් තිබිය දී ආරක්ෂක අමාත්‍යාංශයට ඉතාමත් වැදගත් හා තීරණාත්මක කාර්යභාරයක් පැවරෙනවා.ආහාර අර්බුදයක් අබියසදී කෘෂිකර්ම අමාත්‍යාංශයට ඉතාමත් ඉහළ වැදගත්කමක් ලැබෙනවා. ඒ වගේ ම යුද්ධයක් නිමාවේදී තාක්ෂණ හා පර්යේෂණය මුල්කර ගත් අමාත්‍යංශයට ඉතාමත් ඉහළ වැදගත්කමක් තිබෙනවා.අද රජය රට ගොඩනැඟීමට විශාල වැඩ කොටසක් සිදු කරමින් ඉන්නවා. මේ තත්ත්වය තුළ ඒ සඳහා විද්‍යාව හා තාක්ෂණය උපයෝගී කරගෙන විශාල කාර්යභාරයක් ඉෂ්ට කරන්න පුළුවන්කම තිබෙනවා. අපි දැන් ඒ සඳහා සැලසුම් සහගතව සුදානම් වෙමින් ඉන්නවා. තාක්ෂණය හා විද්‍යාව නොමැති නම් නූතන ලෝකය තුළ අඩියක්වත් ඉස්සරහට යන්න බැහැ.බොහෝ අය විද්‍යාව කියූ විට තමන්ට දුරස්ත විෂයක් විදිහටත් එසේත් නැතිනම් විද්‍යා ධාරාවෙන් අධ්‍යාපනය ලබන අයට පමණක් සීමා වූ විෂයක් විදිහටත් දකිනවා. ඒත් තාක්ෂණය විද්‍යාව කියන්නේ අද වෙද්දී එදිනෙදා ජීවිතයට බද්ධ වූ දෙයක් බවටයි පත්වෙලා තිබෙන්නේ.රටේ දියුණුවට නව යුගයට අවශ්‍ය විදිහට රට ගොඩනැඟීමට ඕනෑ නම් මේ විෂය නිසි විදිහට යොදා ගත යුතුයි. එයින් පමණයි රටට අලුත් මඟක් විවෘත කිරීමට අවස්ථාව ලැබෙන්නේ.මේ අමාත්‍යාංශය මගින් තමයි විදාතා වැඩපිළිවෙළ ආරම්භ කළේ. එය සාර්ථක විදිහට පසු ගිය අවුරුදු පහ තුළ ක්‍රියාත්මක වුණා. දැන් අපගේ උත්සාහය වී ඇත්තේ එම විදාතා වැඩපිළිවෙළ තවදුරටත් විධිමත් ලෙස ඉදිරියට අරගෙන යන එකයි.තොරතුරු තාක්ෂණය මගින් ගමට රටට විශාල සේවයක් වගේම සංවර්ධනයක් ද සිදු කරන්න පුළුවන්. ඒ නිසා විදාතා වැඩපිළිවෙළ වැදගත් ජාතික වැඩපිළිවෙළක් විදිහට ඉදිරියට අරගෙන යාමට අපේ අමාත්‍යාංශය තීරණය කළා. ඒ වගේම තාක්ෂණයේ ප්‍රතිලාභ ගමට ගෙනයාමටත් අමාත්‍යංශය සැලැසුම් කර තිබෙනවා. එය උදාහරණ කිහිපයක් මා මේ විදිහට දක්වන්නම්. රත්නපුරය ගනිමු. එහි ජනතාවට මැණික් සහ ඒවාට අදාළ තාක්ෂණය පිළිබඳව අවබෝධයක් ලබා දිය යුතුයි.මතුගමදී රබර් කර්මාන්තය පිළිබඳව අවධානය යොමු කර ඒ ආශ්‍රිත දේවල්වලට තාක්ෂණයේ උපකාරය ලබාදිය හැකි විදිහ පිළිබඳව අවධානය යොමු කළ යුතුයි. ඒ විදිහට තමයි අපේ අමාත්‍යාංශය තාක්ෂණ හා පර්යේෂණ විෂය යටතේ ඉදිරියට කටයුතු කිරීමට බලාපොරොත්තු වෙන්නේ.මා නම් ඉතාමත් සතුටට පත්වෙනවා. මේ අමාත්‍යාංශයේ වගකීම් පිළිබඳව. මගෙන් විතරයි ජනාධිපතිතුමා අවශ්‍ය අමාත්‍යංශය කුමක් ද කියලා විමසුවේ. මගෙන් එතුමා විමසුවා සංස්කෘතික අමාත්‍යංශය ද ඕනෑ නැතිනම් තාක්ෂණ හා පර්යේෂණ අමාත්‍යංශය ද කියලා.එහි දී මා කැමැත්ත පළ කළේ තාක්ෂණ හා පර්යේෂණ අමාත්‍යංශයේ වගකීම භාර ගැනීමටයි. මා මීට පෙරත් සඳහත් කළා වගේ තාක්ෂණ හා පර්යේෂණ අමාත්‍යංශයට අද රට වෙනුවෙන් විශාල වගකීමක් පැවරිලා තිබෙනවා. එය නිසි විදිහට ඉෂ්ට කිරීම තමයි මගේ බලාපොරොත්තුව වෙලා තිබෙන්නේ.පසුගිය ජනාධිපතිවරණයේ දී, මහ මැතිවරණයේ දී පළාත් සභා මැතිවරණවල දී ආණ්ඩුවේ ජනප්‍රියත්වය ඉහළ ගියා මිසක් පහළ ගියේ නැහැ. අදත් මුළු රටේ ම ජනප්‍රියම දේශපාලනඥයා විදිහට ජනාධිපතිතුමා හඳුන්වන එකේ වරදක් නැහැ. එතුමා රටට සාමය උදා කළා. මර බිය නැති කළා. එවැනි කාර්යභාරයක් ඉෂ්ට කළ පුද්ගලයකු සිදු කළ කාර්යභාරය අමතක කිරීමට තරම් ජනතාව ගුණමකු වෙන්නේ නැහැ.අද එජාපයත් ජනතා විමුක්ති පෙරමුණත් අප වෙත එල්ල කරන ප්‍රධාන චෝදනාවක් තමයි බඩු මිල ඉහළ යාම දරා ගන්න බැරි බව. ඒත් මේ තත්ත්වයට වගකියන්න ඕනෑ 1977 දී බලයට පැමිණි එජාප ආණ්ඩුවයි. ඔවුන්ගේ අවුරුදු දාහතක පාලන කාලය අවසානයේ දී මෙරට තිබූ රාජ්‍ය වෙළෙඳ ජාලය සම්පූර්ණයෙන් ම විනාශ කළා.වෙනත් විදිහකට කිව්වොත් මේ ආයතන සියල්ල තුට්ටු දෙකකට විකුණා දැම්මා. අද පුද්ගලික අංශය හිතුමතේ සිදු කරන බඩු මිල ඉහළ දැමීමට පාලනය කරන්නට රජයට අපහසු වී තිබෙන්නේ ඒ නිසයි. ඒ නිසා මේ ප්‍රශ්නවල ඍජු වගකීම පැවරෙන්න ඕනෑ එජාප රජයටයි.එම්. ඩී. නැතිනම් වෙළෙඳ දෙපාර්තමේන්තුව නමින් රාජ්‍ය වෙළෙඳ ජාලයක් තිබුණා. ඒ වෙළෙඳ ජාලය ඔස්සේ විශාල වෙළෙඳ භාණ්ඩ ප්‍රමාණයක් ජනතාව අතට පත් වුණා. මේ නිසා එදා පුද්ගලික අංශයේ ග්‍රහණයට ජනතාව හසු කර ගැනීමට අවස්ථාව ලැබුණේ නැහැ.අද ඒ රාජ්‍ය වෙළෙඳ ජාලය නොමැති නිසා පුද්ගලික වෙළෙඳුන්ගෙන් පිරිසක් දේශපාලන අවස්ථාවාදය මුලට ගනිමින් හිතුමතේ බඩු මිල ඉහළ දැමීමට උත්සාහ කරන්නේ. බඩු මිල ඉහළ ගිය ද එහි වාසිය නිෂ්පාදකයාට හෝ පාරිභෝගිකයාට යන්නේ නැහැ.රාජ්‍ය වෙළෙඳ ජාලයක් මෙරට තිබුණා නම් මේ තත්ත්වය පාලනය කිරීමට අවස්ථාව තිබුණා. වෙළෙඳ දෙපාර්තමේන්තුව නැතිනම් එම්. ඩී. ආයතනය විතරක් නොවෙයි සතොස වැනි රට පුරා මහා ජාලයක් විදිහට පැතිර තිබූ ආයතනය ද විකුණා විනාශ කළේ එජාප ආණ්ඩු කාලයේ දී, වෙනත් විදිහකට කියනවා නම් රනිල් වික්‍රමසිංහ මහතා අගමැති ධුරය දරපු ආණ්ඩු කාලයේදීයි. ජනතාවත් මේ ගැන හොඳින් කල්පනා කොට කටයුතු කළ යුතුයි.සතොස ආයතනය සම්පූර්ණයෙන් විනාශ කළේ එජාප ආණ්ඩුව විසින්, එම ආයතනය නොමැති අඩුව අපට ඉතාමත් පැහැදිලිව දක්නට ලැබුණා. ඒ නිසා ජනාධිපතිතුමා බලයට පත් වූ පසු යළිත් සතොස ආයතනය ලංකා සතොස නමින් ආරම්භ කරනු ලැබුවා. දැන් එහි ශාඛා සැලකිය යුතු ප්‍රමාණයක් දිවයින පුරා තිබෙනවා. මේ තත්ත්වය තුළ රාජ්‍ය වෙළෙඳ ජාලය යම් ප්‍රමාණයකට හෝ ශක්තිමත් වීම ගැන අප සතුටට පත් වෙනවා. ඒ වගේ ම පසුගියදා කැබිනට් මණ්ඩලයේ දී එළවළු ශීතාගාර ඇති කිරීමට තීරණය වුණා. මෙය ඉතාමත් හොඳ දෙයක්.යහපත් ප්‍රවේශයක් විදිහටයි සලකන්න පුළුවන්කම තිබෙන්නේ. අප හිතන්නේ නුදුරේදීම යළිත් වෙළෙඳ දෙපාර්තමේන්තුව වැනි ආයතනයක් පිහිටුවීමට පුළුවන්.පුද්ගලිකව පවුල් මට්ටමින් ගෙවතු වගා ශක්තිමත් කිරීම තමයි සිදු විය යුත්තේ. එවැනි දේ මගින් තමයි එදිනෙදා ගැටලුවලට විසැඳුම් සොයා ගන්නට පුළුවන්කම ලැබෙන්නේ.බොහෝ විට අපට සියල්ලම වෙළෙඳ පොළෙන් ගැනීමට සිදුවීම නිසා විශාල මුදල් ප්‍රමාණයක් වියදම් වෙනවා. ගෙදර වත්තේ පිටියේ ගෙවතු බෝගයක් සිටවා ගැනීමට පුළුවන් නම් මේ අනවශ්‍ය මුදල් ප්‍රමාණයක් වියදම් වීම වළක්වා ගැනීමට පුළුවන්.ඉදිරියේ දී ඇති විය හැකි ආහාර ප්‍රශ්නයකදී පෙර සුදානමක් සහිතව එයට මුහුණ දෙන්නට පුළුවන් නම් මෙය වඩාත් වැදගත් යැයි මා විශ්වාස කරනවා.අපට මේ මැතිවරණයේ දී ජයග්‍රහණය පිළිබඳව කිසිදු සැකයක් නැහැ. ඉතාමත් පහසුවෙන් ප්‍රාදේශීය සභා ජයග්‍රහණය කරන්න පුළුවන්.මා මේ මොහොතේ දී ඉතාමත් විශ්වාසයෙන් යුතුව කියනවා පළාත් පාලන ආයතන සියල්ලම අපට ජයග්‍රහණය කරන්න පුළුවන් කියලා.මේ රජය ගම් මට්ටමින් ප්‍රාදේශීය මට්ටමින් සිදු කළ අතිවිශාල සේවය සලකා බැලුවහම බුලත් කොලයෙන් පිට හෘද සාක්ෂියට එකඟව කෙනෙකු ඡන්දය දෙයි කියලා මා නම් හිතන්නේ නැහැ. ඒ තරම් සේවයක් මීට පෙර බලයේ සිටි එකදු පාලකයෙකුවත් සිදු කර නැහැ.දැන් රටට අවශ්‍ය කර තිබෙන්නේ දේශපාලන ගැටුම් එදිරිවාදිකම් මගින් තවදුරටත් වෙන්වීම නොවෙයි සියල්ල එක්ව ගම නගරය සංවර්ධනය කිරීමයි. ඒ නිසා මෙවර පළාත් පාලන මැතිවරණයේ දී සන්ධානය ජයග්‍රහණය කරවීම තමයි සිදුවිය යුත්තේ.හිතන කෙනාට ඕනෑම දෙයක් සිතන්න පුළුවන්. ඒත් සිතූ පමණින් හැම දෙයක් ම සැබෑ වෙන්නේ නැහැ. අපට මතකනේ පසු ගිය අවුරුදු ගණනාවේදී ඔවුන් කියපු දේවල්. හැමදාම මැතිවරණයක් ආවහම කියන්නේ අපි දිනනවා ජයග්‍රහණයේ පළමු වෙඩි මුරය තමන් මේ පාර නිකුත් කරනවා කියලා.ඒත් ඡන්ද ප්‍රතිඵලය එද්දි ඔවුන් පරාජය වන්නේ අතිවිශාල ඡන්ද ප්‍රමාණයකින් මේ පාර වුණත් ප්‍රතිඵලය එයිට වඩා වෙනස් වෙන්නේ නැහැ.එජාපය තුළ ශක්තිමත් මැතිවරණ ව්‍යාපාරයක් තබා සාමාන්‍ය මැතිවරණ ව්‍යාපාරයක්වත් නැහැ.රනිල් වික්‍රමසිංහ එහෙට අදිනවා සජිත් ප්‍රේමදාස තවත් පැත්තකට අදිනවා තවත් කණ්ඩායමක් වෙනත් පැත්තකට අදිනවා. මේ විදිහේ බල අරගලයක් තියෙන දේශපාලන පක්ෂයකට මැතිවරණයක් ජය ගැනීම කෙසේ වෙතත් ඔවුන්ගෙන් ඡන්දදායකයන්, පාක්ෂිකයන් ඡන්ද පොළට ඇද ගැනීමට පුළුවන් වෙයි ද කියන එකත් සැක සහිතයි.මේ වගේ පිරිසක් තමයි තමන් ජයගන්නා බවට පුරසාරම් කියන්නේ.ජනතාව ඔවුන්ට රැවටුන යුගය ඉවරයි. මෙවර පළාත් පාලන මැතිවරණයේ දී ඔවුන්ට අමතක නොවන පාඩමක් කියා දෙනවා සිකුරුයි. කාලයක් මේ රටේ මිනිස්සු ජනතා විමුක්ති පෙරමුණේ දේශපාලනයට රැවටුනා.අද වෙද්දී ඔවුන් යළිත් මේ අවස්ථාවාදී දේශපාලන පක්ෂවලට මුලාවෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=f1102212</link>
    <topic>මිශ්‍ර ආර්ථිකයකට හුරු වූ ජනතාවක් වෙසෙන හාරිස්පත්තුව</topic>
    <author>සටහන - සිසිර ජයනාත් පීරිස් සහ නදීෂාණි පි‍්‍රයංගිකා</author>
    <content>වළගම්බා රජු සැඟව සිටියා යැයි සැළකෙන මැදවල රජමහා විහාර පරිශ්‍රයත්, රත්තරං බුදු පිළිමයක් තැන්පත් කළ කටාරන්ගල රජමහා විහාරයත් සිත් සතන් අධ්‍යාත්මික සුවය කරා ගෙන යද්දී, එක් පසෙකින් සුන්දර මහවැලි නදිය ගලා බසී.නිල්වන් තුරු ලතාවන්ගෙන් සහ අලංකාර කඳු වළල්ලකින් සුසැදි මේ පළාත් පාලන ඒකකය තුළ වෙසෙන්නේ මිශ්‍ර ආර්ථිකයකට හුරු වූ ගම්වාසීන්ය. 1987 අංක 15 දරන ප්‍රාදේශීය සභා පනත යටතේ ප්‍රාදේශීය සභාවක් ලෙසින් ස්ථාපනය වන හාරිස්පත්තුව ප්‍රාදේශීය සභාවේ ආරම්භක සභාපතිවරයා වූයේ එ. ජා. ප. නියෝජනය කළ වර්ණසිරි මහතායි.ඉතා දුෂ්කර ප්‍රදේශයක් වන මෙහි ජනතාවගේ ජීවන තත්ත්වය උසස් කරලමින්, ජනතා සුබසිද්ධිය නංවාලීම ප්‍රමුඛ අරමුණ කර ගත් මෙම පළාත් පාලන ඒකකයේ පසුගිය වකවානුව තුළ සංවර්ධනයේ ආ ගමන් මඟ පිළිබඳ විවරණයකි මේ.ජනාධිපති මහින්ද රාජපක්‍ෂ මැතිතුමන්ගේ “ගම හදා රට හදමු” සංකල්පය යථාර්ථයක් බවට පත්කරමින් දැවැන්ත සංවර්ධනයක් කරා හාරිස්පත්තුව ප්‍රාදේශීය ඒකකය රැගෙන යෑමට වර්තමාන නායකත්වයට හැකි විණි. බල ප්‍රදේශයේ ජනතාවගේ ජීවන තත්ත්වය නඟා සිටුවීම වෙනුවෙන් පවතින මානව සහ භෞතික සම්පත් මනා ලෙස උපයෝගී කරගනිමින් ඒ අනුව සංවර්ධන ක්‍රියාවලිය ආරම්භ විණි.පරිපූරක ඇස්තමේන්තුවක් මගින් වෙන් කර ගත් ලක්‍ෂ 40 ක මුදල උපයෝගී කර ගනිමින් ග්‍රාම සේවා වසම් සියල්ලම නියෝජනය වන පරිදි එම සංවර්ධන ක්‍රියාවලිය ගම තුළට ගෙන ගියේය. ඒ යටතේ එක් වසමකට රුපියල් හතළිස් දහසක් බැගින් වෙන් වූ අතර ඒ තුළින් අති දුෂ්කර මාර්ග රැසක් සංවර්ධනය විය.2007 වසරේදී හඳුන්වා දෙනු ලැබූ ජාතික සවිය ගම නැඟුම ව්‍යාපාරය යටතේ බල ප්‍රදේශයේ වසම් 16 ක් තෝරා ගනිමින් එක් වසමකට රුපියල් ලක්‍ෂ හතළිහ බැගින් වෙන් කෙරිණි. එහිදී මූලික අවධානයක් යොමු වූයේ යටිතල පහසුකම් සංවර්ධනය, සමාජ සුබසාධනය සහ අධ්‍යාත්මික සංවර්ධනය කෙරෙහිය.ජනතාවගේ මූලික අවශ්‍යතාවයක් සපුරාලමින් පානීය ජල ගැටලුවට විසඳුමක් ලබා දෙන්නේ ද පසුගිය පාලන කාලය තුළදීය. ප්‍රදේශය තුළ වූ කඳු සහිත, ජලය සැපයීමට ඉතා අසීරු ගම්මාන ඉලක්ක කර ගනිමින් ප්‍රජා ජල ව්‍යාපෘති හතක් ඇරඹෙන්නේ හය කෝටි පනස් ලක්‍ෂයක් වැය කරමිනි. මේ සඳහා ලෝක බැංකු ආධාර, මධ්‍යම පළාත් සභා මූල්‍ය ආධාර සහ සභා අරමුදල් වැය කරන ලදී.”පිවිතුරු පුරවරයක්” බිහිකිරීමේ උදාර පරමාර්ථය ඇතිව කැළි කසළ බැහැර කිරීමේ ක්‍රමවත් ව්‍යාපෘතියක් ද සභාව සතුව පවතී. ඒ යටතේ පැවති පෞද්ගලික කොන්ත්‍රාත්කරුවන් මගින් කැළි කසළ බැහැර කිරීමේ ක්‍රමවේදය පසෙකලා සභාව විසින් එම කාර්යය සියතට ගති. මේ වන විට සභාව සතුව ජපානයෙන් ගෙන්වන ලැබූ රුපියල් ලක්‍ෂ හැටපහක් වටිනා අංග සම්පූර්ණ කැළි කසළ ප්‍රවාහන යන්ත්‍රයක් ද පවතී.ජනතාවගේ සෞඛ්‍ය තත්ත්වය ගුණාත්මක අංශයෙන් වැඩිදියුණු කිරීම වෙනුවෙන් ද සභාවේ විශේෂ අවධානයක් යොමු වී තිබෙන බැව් කිව යුතුය. ඒ යටතේ වරින් වර පැතිරෙමින් ආ වසංගත රෝග රැසක් මර්දනය වන්නේ, සෞඛ්‍ය අංශයේ සුබදායි පෙරනිමිති පහළ කරමිනි. ආර්ථිකය ශක්තිමත් කිරීම වෙනුවෙන් ද ජාතික සවිය සංවර්ධන ව්‍යාපෘති හාරිස්පත්තුව ජනතාවට සහය වූ බැව් පෙනේ. ඒ යටතේ පශු කර්මාන්තයට විශේෂ උනන්දුවක් දක්වන ගොවි ජනතාව වෙනුවෙන් පශු කර්මාන්තය නංවාලීමට ද සභාව පියවර ගනී. ඒ යටතේ ස්වයං රැකියා වෙළෙඳ පොළ ශක්තිමත් කරමින් එළ ගවයින්, මී ගවයින්, එළුවන්, කුකුළන් ඇති කිරීමටත්, එමඟින් නව ආදායම් මාර්ග උත්පාදනය කර ගැනීමටත් හැකියාවක් ලැබිණි.හාරිස්පත්තුව බල ප්‍රදේශය තුළ සාර්ථක ගෙවතු වගා වැඩසටහන් රැසක් ක්‍රියාත්මක වේ. ඒ යටතේ කෘෂි භෝග වගාවන්ට අමතරව ගෙවතු වගා සාර්ථකව නංවාලීම වෙනුවෙන් සහන මිලට පොහොර, කෘෂි උපකරණ, බීජ ලබාදීම ද සභාව මගින් සිදු කරනු ලබයි. ඒ හැරෙන්නට පොල් වගාව ව්‍යාප්ත කිරීම කෙරෙහි ද සභාවේ අවධානය යොමු වූ බැව් කිව යුතුය.“දැනුමෙන් පෝෂිත ජීවනාලියක්” බිහිකිරීම අරමුණු කර ගනිමින් නායකත්වයේ දෑස් පුස්තකාල සංවර්ධනය කෙරෙහි ද ඇදී ගියේය. ඒ යටතේ පුස්තකාල කෘති එකතුව වර්ධනය කිරීම උදෙසා විවිධ ක්‍රියාමාර්ග ගෙන යනු ලබන අතර පුස්තකාල පාඨක සංඛ්‍යාව වර්ධනය කිරීම ද ඒ හා සමගාමීව සිදු කරනු ලබයි. වාර්ෂිකව කියවීමේ මාසය හා සාහිත්‍ය මාසය ඉලක්ක කර ගනිමින් විවිධ වැඩසටහන් සම්පාදනය කරමින් එකී කාර්යයන් ඉටු කිරීමට නායකත්වය මූලිකත්වය දරයි.පාසල් අධ්‍යාපනයට දරුවා යොමු වීමට පෙරාතුව ඔහු හෝ ඇයට පූර්ව ළමාවිය සංවර්ධන මධ්‍යස්ථානයන්ගෙන්, ඉගෙනුම් ක්‍රියාවලිය සඳහා මනා පිටුබලයක් ලැබීම අනිවාර්ය වූවකි. ඒ නිසාදෝ පූර්ව ළමා විය මධ්‍යස්ථානයන්හි සංවර්ධන කටයුතු වෙනුවෙන් සහ එහි ගුණාත්මක සංවර්ධනයක් කෙරෙහි සභා නායකත්වය ස්වකීය මෙහෙයවීම ඒ සඳහා ද යොමු කෙරිණි. ඒ යටතේ හැකි සෑම අවස්ථාවකදීම පූර්ව ළමාවිය සංවර්ධන මධ්‍යස්ථානයන්හි පවතින අඩුපාඩු විමර්ශනය කරමින්, ඒ අඩුපාඩු සපුරාලීම වෙනුවෙන් සෘජු දායකත්වයක් ලබා දෙනු ලබයි.මධ්‍යම පළාත් ප්‍රධාන අමාත්‍ය අරමුදලින් එක් නිවසකට රුපියල් විසිපන්දහසක මුදලක් ලබා ගනිමින්, එකක් ලක්‍ෂ දහයක වටිනාකමකින් යුක්ත වන පරිදි අඩු ආදායම්ලාභී පවුල් දහයක් තෝරා ගනිමින්, නිවාස ඉදිකර මේ වන විට ඒවා ජනතා අයිතියට පත්කර තිබේ. ඉදිකරන ලද නිවාස සම්පූර්ණයෙන්ම අංග සම්පූර්ණ නිවාස වන අතර සියලු පහසුකම් සෑම නිවසකටම හිමිවේ.ඉදිරි කාලය තුළදී මෙහි සංවර්ධනය වෙනුවෙන් කළ යුතු ව්‍යාපෘති රාශියක අඩිතාලම මේ වකවානුව වන විට නිර්මාණය කර තිබේ. ඒ යටතේ රුපියල් කෝටි තුනක වියදමින් මැදිවල ගම්මානයේ නව බස් නැවතුම්පොළක් ඉදිකිරීමට ද යෝජිතය.ගොහාගොඩ නගරයේත්, මැදිවල නගරයේත් නව වෙළෙඳ සංකීර්ණ ද්විත්වයක් ඉදිකිරීමටත්, එමඟින් ජනතාවගේ සුබසාධනය සැලසීමත් නව ව්‍යාපෘති අතරට එක්ව තිබේ.මේ අයුරින් දිනෙන් දින සංවර්ධනයේ අරුණළු කිරණ සොයා පියමනින හාරිස්පත්තුව ප්‍රාදේශීය සභාව සැබවින්ම කන්ද උඩරටට ආඩම්බරයකි.පැහැදිලිව ම සභාව සතුව විශාල අඩුපාඩුකම් රැසක් තිබුණා. මම මගේ ක්‍රියාවලිය ආරම්භ කරන්නේ කොතනින්ද කියලා දින ගණනාවක් කල්පනා කළා. ඒ වෙද්දී සභාවේ ආදායම් තත්ත්වය වගේම සම්පත් ප්‍රමාණයත් ඉතා අඩු මට්ටමකයි තිබුණේ. එදිරිවීර වීරවර්ධන මහතාගෙන් ලැබුණු සහයෝගය සහ මාව ධෛර්යමත් කිරීම නිසා ඒ අභියෝගවලට සාර්ථකව මුහුණ දීමට හැකි වුණා.සභාව විසුරුවා හරින මොහොත වන විට රුපියල් එක්කෝටි හැටපන්ලක්‍ෂයක මුදලක මූල්‍ය වටිනාකමක් අපට හිමිවුණා. ඒ ගැන මම තෘප්තිමත්.ඔව්, ඇත්තටම. මගේත්, බල ප්‍රදේශයේ වැසියන්ගේත් සමස්ත ලක්වාසීන්ගේත් පිනට මහින්ද චින්තනය හරහා ජාතික සවිය, ගම නැඟුම, මඟ නැඟුම ව්‍යාපෘති ද්විත්වය ක්‍රියාත්මක වුණේ. ඒ තුළින් සංවර්ධන කාර්යය ගම තුළට ගෙන යන්නට මට හැකියාවක් ලැබුණා.ඒ යටතේ පළාත් පාලන ආයතන ස්ථාපිත කිරීමේදී 1987 අංක 15 දරන පනතින් ලබා දී තිබූ නෛතික රාමුව තුළ හිඳිමින්, ජනතා අවශ්‍යතා ද මනාව හඳුනා ගනිමින් මා සංවර්ධන ව්‍යාපෘති ගම තුළට ගෙන ගියා.ඇත්තටම පළාත් පාලන ඒකකය කියන්නේ ජනතාවට වඩාත් සමීපතම පාලන ඒකකය. ඒ විතරක් නෙමේ ඔවුන්ගේ අවශ්‍යතා සොයා බලමින් ඔවුන් තෘප්තිමත් කිරීමත්, මෙහි එක් අංශයක්. ප්‍රාදේශීය සභාව ස්ථාපනය කිරීමේ පනත තුළ ඉතා පැහැදිලිව දක්වා තිබෙනවා ජනතාවගේ පොදු පහසුකම් තෘප්තිමත් කරලීම සිදු කළ යුතුයි කියලා.ඒ යටතේ මා දකින ආකාරයට යටිතල පහසුකම් සංවර්ධනය, සෞඛ්‍ය, අධ්‍යාපනික අංශය කෙරේ අවධානය යොමු කිරීම ආදී කර්තව්‍යයන් රැසක් අන්තර්ගත වෙනවා.ජනතාව හැමදාම මාත් එක්ක හිටියා. ඒ විතරක් නෙමේ, පක්‍ෂ විපක්‍ෂ භේදයකින් තොරව සුහදශීලීව සංවර්ධන කටයුතු කරගෙන යෑමටත් හැකියාවක් ලැබුණා. ඒ විතරක් නෙමේ මගේ පාලන කාලය තුළ අයවැය කවදාවත් පරාජයට පත් වුණේ නැහැ.ඒ වගේ තමයි මගේ ආදරණීය ජනතාවට දවසේ ඕනෑම මොහොතකදී මා හමුවන්නට, ඔවුන්ගේ ගැටලු සාකච්ඡා කර විසඳා ගන්නට හැකියාවක් තියෙනවා.ඇත්තටම මම මගේ වැටුප සහ වරප්‍රසාද සියල්ල පරිත්‍යාග කරන්නේ මගේම ආදරණීය ජනතාව වෙනුවෙන්. මොකද මම වෘත්තියෙන් ව්‍යාපාරිකයෙක්. මම විශේෂයෙන්ම අවධානය යොමු කළ අංශයක් තමයි සමාජ සුබසාධනය කෙරෙහි.ඒ යටතේ සංස්කෘතික ප්‍රබෝධයක් ඇතිකරමින්, අධ්‍යාත්මික ප්‍රබෝධයක් ඇතිකරමින් මා ඔවුන්ගේ පැතිකඩක් දියුණු කළා.ඒ වගේම තමයි ජනතාවගේ සෑම පොදු අවස්ථාවකදීම මා ඔවුන් හා රැඳී සිටියා.මේ වෙද්දී ග්‍රාමීය ප්‍රදේශයක් වන අපේ බල ප්‍රදේශයේ කෘෂිකර්මාන්තය, පශු කර්මාන්තය සෑහෙන දුරකට සංවර්ධනය කරලා තියෙනවා.මගේ ඉදිරි සැලසුමක් තියෙනවා. ඉදිරි පාලන කාලය නිමවන විට මෙම අංශ ද්විත්වයම ගම තුළ වර්ධනය කරලා අතිරික්තය අනෙක් නගරවලටත් සාධාරණ මිලකට ලබා දෙන්නට.ඊළඟ බලාපොරොත්තුව තමයි, අද අර්ධ නාගරික ප්‍රදේශයක් ලෙස පවතින හාරිස්පත්තුව පළාත් පාලන ඒකකය අංග සම්පූර්ණ නගරයක් බවට පත්කිරීම.ඇත්තටම සතුටුයි. කඩා වැටී තිබුණ, ඉතා අඩු සම්පත් ප්‍රමාණයක් සහ අඩු පහසුකම්වලින් යුතු වූ ප්‍රාදේශීය සභාව මා යම් සංවර්ධනාත්මක ඉසව්වක් කරා ගෙන ගියා. ඒ තුළ ගම සංවර්ධනය වුණා.ඒ පිළිබඳ මා තුළ පවතින්නේ දැඩි තෘප්තියක්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=f1102213</link>
    <topic>බෞද්ධ කුල දරුවන් රැසක් පැවිදිබිමට ඇතුළත් කර ගන්නවා</topic>
    <author/>
    <content>සම්බුද්ධත්ව ජයන්තිය කියලා කියන්නේ බුදුරජාණන් වහන්සේගේ බුද්ධත්වය අනුස්මරණය කිරීම සඳහා පැවැත්වෙන උත්සවයයි. එතනදී බොහෝ දෙනෙකුට ගැටලුවක් මතුවෙන්නට පුළුවන් බුද්ධ ජයන්තිය සහ සම්බුද්ධත්ව ජයන්තිය අතර. අපි 1956 දී බුද්ධ ජයන්තිය සමරනු ලැබුවේ බුදුරජාණන් වහන්සේගේ පරිනිර්වාණය සිහිකරමින්. නමුත් අපේ උතුම් බුදුපියාණන් වහන්සේ බුද්ධත්වයට පත්වීම ඊටත් වඩා අතිශය වැදගත් දිනයක්. උන්වහන්සේ බුද්ධත්වයට පත්වෙලා අවුරුදු 2600 ක් ගතවීම නිමිතිකරගෙනයි. අපි 2011 වසරේදී සම්බුද්ධත්ව ජයන්තිය අභිමානවත් විදිහට සමරන්නට සූදානම් වෙන්නේ.මෙය නිමිති කර ගනිමින් ජනාධිපතිතුමන් විසින් අපේ මහානායක හිමිපාණන් වහන්සේලාගේ අනුශාසනා පරිදි විසි වැදෑරුම් ප්‍රතිපත්තියක් යෝජනා කරමින්, ඒවා ක්‍රියාත්මක කිරීමට සැලසුම් සකස් කරලා තියෙනවා. ඒ පිණිස ජනාධිපතිතුමා විසින් මෙහෙයුම් මණ්ඩලයක් ද පත්කරලා තිබෙනවා. ඒ මෙහෙයුම් මණ්ඩලය පසුගිය වසර දෙකකට ආසන්න කාලයක් මුළුල්ලේ විවිධ යෝජනා ක්‍රියාත්මක කරන්නට මේ වන විට පදනම සකසලා තියෙන්නේ.දිවයින පුරා විසිරී තිබෙන දසදහසක් පමණ වන වෙහෙර විහාර, ඊට සමාසන්න දහම් පාසල්, ඒ වගේම ශාසනාරක්‍ෂක මණ්ඩල, ප්‍රාදේශීය දිසාපති කාර්යාලවල අනුග්‍රහයෙන්, රාජ්‍ය අමාත්‍යාංශ සහ දෙපාර්තමේන්තුවල මෙහෙයවීමෙන් මේ විසි වැදෑරුම් ප්‍රතිපත්තිය ක්‍රියාත්මක කිරීමට සැලසුම් සකස් කරලා අවසන්.ඒ අනුව සෑම රජයේ ආයතනයකටම යම් කිසි කටයුත්තක් පැවරිලා තිබෙනවා මෙම සම්බුද්ධත්ව ජයන්ති වැඩසටහන යටතේ. එය ඉටුකිරීම ඔවුන්ගේ යුතුකමක් වගේම වගකීමක්.අපි මෙහිදී විශේෂයෙන් කල්පනා කරන්නට ඕනේ, රජයක් එක් ආගමකට, එක් ජාතියකට විශේෂතා දක්වන විට එක්තරා විදිහකට එහිදී යම් යම් ගැටලු පැන නගින්නට පුළුවන්. නමුත් මේ රටේ සිංහල ජාතියත්, බෞද්ධයාත් කියන්නේ හරියට ගහට පොත්ත වගේ, ඒ මේ ආයතන ද්විත්වය අන්‍යෝන්‍ය වශයෙන් ප්‍රතිබද්ධව පවතින ආයතන දෙකක් නිසාවෙන්. ඒ නිසා බුදු දහම සුරක්‍ෂිත කොට පෝෂණය කිරීමේ ප්‍රධාන වගකීමක් රජයට හිමිවෙනවා.මේ නිසා රජයට අයත් යම්කිසි අමාත්‍යාංශයකට හෝ දෙපාර්තමේන්තුවකට හෝ කවර අයෙකුට මේ වගකීමෙන් බැහැර වන්නට පුළුවන්කමක් නැහැ. ඒ ප්‍රතිපත්තිය ඉටුකරන්න අප “පිළිවෙතින් පෙළගැසෙනවා” නම් අර්ථවත් ආකාරයට සමාජ සංවර්ධනයක් කරන්නට අපිට හැකියාව තිබෙනවා.පිළිවෙතින් - පෙළගැසෙමු” කියලා කියන්නේ යම්කිසි ප්‍රතිපත්තියකට අපි අවතීර්ණ වෙලා මේ එළඹෙන සම්බුද්ධත්ව ජයන්තිය සමරමු යන්නයි. අපි මෙහිදී විශේෂයෙන්ම අවධානයට ලක්කරන අංශ කිහිපයක් තිබෙනවා.ඒ යටතේ අපි බලාපොරොත්තු වෙනවා රජයේ ආයතන, පාසල්, දහම් පාසල්, අනෙකුත් සෑම ආයතනයක් ම කිසියම් සංවිධානාත්මක ව්‍යුහයක් මත සිට මේ සම්බුද්ධත්ව ජයන්තිය සැමරීමට පෙළගැසිය යුතුයි කියලා. මේ වන විට ශ්‍රී ලංකාව පුරා විසිරී ඇති පාසල් පද්ධතියේ බෞද්ධ සංගම් පිහිටුවා තිබෙනවා.වෙනත් ආයතන ආගමික අංශයේ සුබසිද්ධිය වෙනුවෙන් සහ අධ්‍යාත්මික සුවයක් අපේක්‍ෂාවෙන් විවිධ වැඩසටහන් බෞද්ධ සංගම් හරහා සිදුකරනවා. අපි යෝජනා කරන එක් දෙයක් තමයි සම්බුද්ධත්ව ජයන්තිය සැමරීම වෙනුවෙන් සක්‍රීය බෞද්ධ සංගම් තම තමන්ගේ ආයතන තුළ පිහිටවා ගන්න කියන කාරණය.ඒ වගේම තමයි භික්ෂූන් වහන්සේලා ප්‍රමාණාත්මකව අඩු විහාරයන් වෙනුවෙන් අලුත් කුල පුත්‍රයන් පැවිදි බිමට ඇතුළත් කරන්නට අපි මෙවර බලාපොරොත්තු වෙනවා. ඒ අතර පැවිදි බිමට එක්වෙන නවක සාමණේර වහන්සේලා වෙනුවෙන්, උන්වහන්සේලාගේ අභිවෘද්ධිය තකා, යම්තාක් දුරකට අධ්‍යාපනය ලබා දී වැඩහිටියන් බවට පත්වන තෙක් උන්වහන්සේලාගේ සෞඛ්‍ය, අධ්‍යාපනය, අධ්‍යාත්මික ශික්ෂණය පිළිබඳ සොයා බැලීමටත් අප මේ වන විට කටයුතු සම්පාදනය කරමින් සිටිනවා.තවත් විශේෂ දෙයක් තමයි කාන්තා පරපුර නියෝජනය කරමින් පැවිදි ජීවිතයට ඇතුළත් වන අපේ සිල් මාතාවන් වෙනුවෙන් අධ්‍යාපන ආයතන ඇතිකිරීම. එයත් 2011 එළඹෙන සම්බුද්ධත්ව ජයන්තිය වෙනුවෙන් සිදුකරන්නට අපි බලාපොරොත්තු වෙනවා.“පිළිවෙතින් පෙළගැසෙමු” තේමා පාඨය යටතේ අපි බලාපොරොත්තු වන සුවිශේෂිතම අරමුණ තමයි පන්සිල් සුරකින සමාජයක් බිහිකරලීම. ඒ සංකල්පය ක්‍රියාත්මක වීම තුළ, අද වේගයෙන් ව්‍යාප්ත වන අපරාධ රැල්ල මර්දනය කරන්නට අපිට පුළුවන්.සමාජයේ ශික්ෂණය වැඩිවෙනකොට යහපත් සමාජයක් බිහිවෙනවා. එවිට සත්‍ය ලෙසින්ම අධ්‍යාත්මික පාරිශුද්ධිය ඇතිකර ගැනීමට හැකියාව ලැබෙනවා.බුදු දහම කියන්නේ සමූහගත විමුක්තියක් ලබා දෙන දහමක් නෙවෙයි. එය එකිනෙකා විසින්ම අවබෝධ කරගත යුත්තක්. තමන් හැදෙනකොට තමන්ගේ පවුල් වටපිටාව නිවැරදිව සකස් වෙනවා. පවුල හැදෙනකොට පවුල් පවුල් වශයෙන් එකතු වී ගම නිවැරදිව සකස් වෙනවා. ඉන්පසු මේ දාමයේ අවසන් ප්‍රතිඵලය විදිහට රටම හැදෙනවා.මේ තේමා පාඨය යටතේ 2600 වන සම්බුද්ධත්ව ජයන්තිය සමරන්නට සූදානම් වන මේ මොහොතේ අපි බලාපොරොත්තු වන්නේ පන්සිල් සුරකින සමාජයක් ඇතිකිරීමයි.බොහෝ දෙනෙක් හිතාගෙන ඉන්නේ මල් ගොඩක් පූජා කළාම, පහන් අසූහාරදාහක පින්කමක් කළාම නිවන් දකින්න හරි ලේසියි කියලා. නමුත් ඒක එහෙම නෙමේ. සත්‍යාවබෝධය කියන්නේ ඊට වඩා වෙනස් වූ ගැඹුරු වූ දෙයක්. මහජනතාවගේ ශුද්ධාව වැඩිකිරීමට එවැනි කාරණාවලින් හැකියාවක් ලැබුණත්, නිවන් මඟට යන්නට එය ප්‍රමාණවත් මදි.අපි බලාපොරොත්තු වෙනවා “සම්බුද්ධත්ව ජයන්තිය” සැමරීමත් එක්ක මෙය ලොව පුරා ශීඝ්‍රයෙන් ව්‍යාප්ත වේවි කියලා. විශේෂයෙන්ම වර්තමානය වන විට බුදු දහම කෙරෙහි බටහිර ලෝකයේ දක්නට ලැබෙන උනන්දුව ඉතා ප්‍රසංශනීයයි. අද ලෝකයට අවබෝධ වෙලා තියෙනවා පුද්ගල විමුක්තිය ලබා ගත හැකි එකම මාර්ගය මෙය බව.ඒ අනුව බටහිරට අවශ්‍ය කරන්නේ හොඳ ධර්ම විනය අවබෝධ කර ගත්, භාෂා ඥානයෙන් යුක්ත භික්ෂූන් වහන්සේලාගේ ආගමනයක්. එය අපට ලොකු ශක්තියක්.පන්සිල් සුරකින සමාජයක් බිහිකිරීමට නම් හැමෝම එක වගේ එක්විය යුතුයි. ගෙවල්වල වැඩිහිටියන් ගුරුවරුන්ට හෝ ටියුෂන් මාස්ටර්ට දරුවාගේ අධ්‍යාපනය බාරදීලා හරියන්නෙ නැහැ. මේ රට හදන්න නම් බාල පරපුරට ආදර්ශයක් වන පරිදි වැඩිහිටියන් හැසිරෙන්නට ඕනේ. මව්පියන් දරුවන්ට ආදර්ශයක් වන්නට ඕනේ.මවුපියන් සහ දරුවන් එකට එක්වෙලා අඩු වශයෙන් දවසට එක ආහාර වේලක්වත් හෝ ගන්න වැඩපිළිවෙළක් සකස් කර ගත යුතුයි. ඊට පෙර සියලුම දෙනා එක්ව බුද්ධ වන්දනයක යෙදීමට, ක්‍රමානුකූ®ලව වත්පිළිවෙත්වල යෙදීමට යම් අවස්ථාවක් සලසා ගත යුතුයි. එවන් පරිසරයක් තුළ දරුවන් වැරදි කරන්නට පෙළඹෙන්නේ නැහැ.මවුපියන්ගේ ඇස් දෙක දිහා බලාගෙන වරදක් කරන්නට ඔවුන්ට බැහැ. ඒ අයගේ ආශීර්වාදය ලබාගෙන ගෙදරින් පිටත්වෙන දරුවා කවදාවත් නොමඟට යන්නේ නැහැ. ඒ දරුවා ආදර්ශවත් අයෙක් වෙනවා.මා දකින ආකාරයට එළඹෙන සම්බුද්ධත්ව ජයන්තිය තුළින්, මේ ආදර්ශයන්වලට අනුකූ®ලව හැඩගැසෙන පරපුරක් බිහිකළ හැකි නම්, එය හෙට දවස වෙනුවෙන් සිදුකළ හැකි හොඳ ආරම්භයක් ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=f1102214</link>
    <topic>මාස්ටර්ලා නාලා ඉවර වෙනකම්ම මම ගහ උඩ</topic>
    <author/>
    <content>සුවදායි පරිසරයක්.සිතුවිලි ගොන්න ඔහේ විසිරෙයි.පුංචි කඳු ගැටයට නගරය මනාව දිස් වෙයි.කුඩාවට පෙනෙන දෑ අතරින් ගොඩනැගිලි, පාරවල්, වාහන, ගස්කොළං, වැව, මේ එකී මෙකී නොකී දෑ බොහෝ ය.මගේ දෙවුර මත කිසිවෙකුගේ අතකි.මම දැහැනින් මිදුණෙමි.ළඟට ආයේ සුජිත් ය.“මචං, උඹ මෙහේ නවතින්නද කල්පනාව, වරෙන් යන්න.”මා නැවතත් කොල්ලන්ගේ කෑ, කෝ ගැසීම් හා සිනා හඬවල් අතරට එක් වූයෙමි.ඔවුහු ඩෙස්වලට තලති. බෙරවලට තලමින් තාල අල්ලති. සිංදු කියති. ඇතමුන් රිද්මයට තාල අල්ලමින් කිසියම් රංගනයක යෙදෙති.ලද විවේකයෙන් සිය වෙහෙස, මහන්සිය නිවා ගැනීමට ඔවුහු මෙසේ තෘප්තියක් පතති.කොළඹ ආනන්දයත් – මහනුවර ධර්මරාජයත් අතර ඕඪඨ ර්චබජඩ එකට අපි සහභාගිව සිටින්නෙමු. ආනන්දය නියෝජනය කරමින් පැමිණි අප මෙයින් මහත් වින්දනයක් ලැබුවෙමු.වටේට ම කුරුම්බා ගස් ඇත.“මචං කුරුම්බයක්වත් බොමු ද?”කවුද ඉතින් ගස් නඟින්නේ?යෝජනාව හොඳය. එහෙත්, කිසිවෙකුටවත් ගස් නැඟීම කළ නොහැකිය.අභියෝග ජය ගත යුතුයි. අතරමඟදී බාධක පැන නඟී. එහෙත් ජය කණුව කරා ගමන් කරන්නට එඩිතර විය යුතුය.කෝ? ඉතින් වළල්ලක්.අයියෝ ඒකත් ප්‍රශ්නයක්ද?සුජිත් තුවායක් ගෙන අඹරා දුන්නේය.මා එය වළල්ලක් ආකාරයට සකසා ගත්තෙමි.ගස තරණයට දැන් මා සූදානම්ය.කොල්ලෝ ගස පාමුලට වී බලා හිඳිති.මා පියවරෙන් පියවරට ගස නැග්ගෙමි.දැන් මා සිටින්නේ ගස මුදුනේය.ගසෙහි කුරුම්බා ගෙඩි පිරී ඇත.මම කුරුම්බා ගෙඩි එකින් එක අත ගෑවෙමි.අද නම් හරි ෂෝක්, හිතේ හැටියට කුරුම්බා බී වෑකි.ගස පාමුල සිටිමින්, මෙතෙක් වේලා හඬ නැඟූ කොල්ලන්ගේ ශබ්දය දැන් ඇසෙන්නේ නැත.මම පහළ බැලුවෙමි.මළ ජූලියයි.අපේ මාස්ටරුයි, ධර්මරාජ මාස්ටරුයි ගස පාමුලය.ඔවුන් දෙදෙනා කිසියම් කතාබහක යෙදෙමින් ගමන් කරති. ඔවුන් නැවතුනේ ළිඳ ළඟය.දැන් ඉතින් මොකද කරන්නේ?ඔවුන්ගේ සූදානම නෑමටය.මා පත්වූයේ දැඩි අපහසුතාවයකටය.දැන් ඉතින් කුරුම්බා කඩා හමාරය.ඒ විතරක් යැ. ගසෙන් බැස ද හමාරය.මම දෙවියන් සිහි කර ගත්තෙමි.දැන් කරන්න දෙයක් නෑ. මාස්ටර්ලා නා අවසන් වන තුරුම ගස උඩ සිටිය යුතුය.මගේ දෙපා පුපුරු ගසයි.දණ හිස් වෙව්ලා යයි.බොහෝ වේලාවක සිට දැන් මා ගස උඩය.මාස්ටර්ලාගේ කතාව ඉවරයකුත් නෑ. අනේ ඉක්මනට නාලා මෙතනින් චුත වෙන්නැයි මගේ හිත කියයි.මට කළ හැකි අන් යමක් නැත.ගස පාමුල සිටි අයට ද කළ හැකි යමක් නැත.මා බොහෝ වේලාවක් ගස උඩය.පුපුරු ගසන දෙකකුල්, වෙව්ලා යන දණහිස් වළල්ලේ ශක්තියෙන් දැඩි අසීරුවෙන් රඳවා ගතිමි.මාස්ටර්ලාගේ ස්නානය නිමාවිය.ගස පාමුලින්ම ඔවුන් දෙදෙනා ඇවිද ගියහ.කුරුම්බා කෑම පැත්තක තබා මම අඩියට, දෙකට ගසින් බැස ගත්තෙමි.මේ 1973 වර්ෂයයි. එදා ධර්මරාජෙදී කුරුම්බා ගසට නැඟ මාස්ටර්ලාට බියෙන් ගසින් බිමට බැසීමට නොහැකි අකරතැබ්බයකට පත්ව සිටි ඔහු අන් කිසිවෙකුත් නොවේ. නමින් ආනන්ද පීරිස්ය. වර්ෂ 1954 ජනවාරි මස 29 දා ඔහු උපන්නේය. සහෝදර සහෝදරියන් හත් දෙනෙකුගෙන් යුතු පවුලේ ඔහු හතර වැන්නාය. මහින්ද පීරිස්, ජයන්තා පීරිස් සහ වසන්තා පීරිස් ඔහුගේ වැඩිමහල් සහෝදරයා සහ සහෝදරියන් දෙදෙනාය. සුජාතා, ප්‍රියන්තා සහ දීප්ති බාල සොහොයුරියන්ය. මව ඩිංගිරිමැණිකේ වන්නිආරච්චිය. පියා වයිමන් පීරිස්ය. ඔවුහු වෘත්තියෙන් විදුහල්පතිවරුය. ඔවුහු රත්නපුර දිස්ත්‍රික්කයේ කරංගොඩත් මුවගම කන්දත් යන ග්‍රාමයන්හි පදිංචිව සිටියහ. සහෝදර සහෝදරියන් කැළත් සමඟ තවත් ඥාති සහෝදර සහෝදරියනුත් ඇසුරේ ඔවුහු හැදුණාහ. වැඩුණාහ. අධ්‍යාපනයට වඩාත් නැඹුරු වූ වටාපිටාව ඔවුන්ගේ දැනුම වඩවාලීමට මහෝපකාරී විය. බාල කාලේ සිටම මවත් සමඟ පාසල් යාමෙන් පාසලේ වටපිටාව ඔවුන්ට අමුතු තැනක් නොවීය. මුවගමකන්ද විද්‍යාලයෙන් ඔහු ප්‍රාථමික අධ්‍යාපනය ලැබීය. කුඩා කල ඔහු බත් කෑමට මහත් බියක් දැක්වීය.“මම අවුරුදු 07 ක්ම බත් කෑවේ නෑ. ඒ කාලේ මම බත්වලට හරි බයයි. කිරියි,, බිත්තරයි විතරයි අවුරුදු 7 පුරාම ආහාරයට ගත්තේ”බලි තොවිල් කළත් ඵලක් නොවූ කළ ඔහු සාසනයට පුජා කරන ලදී. හේන්පිටගෙදර ඥානසීහ හාමුදුරුවන් ඇසුරේ මේ කර්තව්‍ය සිදුවිය. කෙසේ වෙතත් එදිනම ඔහු බත් අනුභව කොට ඇත.වර්ෂ 1964 දී ආනන්ද ශිෂ්‍යයා පන්නිපිටියේ ධර්මපාල විද්‍යාලයට ඇතුළත් වූවේය. පාසල් නේවාසිකාගාරය ඔහුගේ වාසස්ථානය විය. ගමේ පාසලට වඩා බොහෝ වෙනස්කම් මෙහිදී ඔහු දිටීය. සිය එකම සොහොයුරාත් මේ පාසලේම අධ්‍යාපනය ලැබූ බැවින් ඔහුට එය මහත් පහසුවක් විය. කාල සටහනකට අනුව සියලුම වැඩ කටයුතු සිදුවිය. ඔහු බොහෝ ක්‍රීඩා කටයුතුවලට යොමුවිය. පාපන්දු ක්‍රීඩාවට, ක්‍රිකට්, පාසල් ශිෂ්‍යභට, බාලදක්ෂ, මළල ක්‍රීඩා මේ සියලු කටයුතුවලට ඔහු සහභාගි විය. ගමේ පාසලට වඩා නගරයේ සියලු කටයුතු පිළිවෙළය. දක්ෂතා ඇති දරුවන් ඇසුරේ නියමිත කාල වේලාවට වැඩ කළ යුතු විය. කෙසේ හෝ ඔහු ගමත්, නගරයත් අතරේ වූ අභියෝගය ජය ගත්තේය. අධ්‍යාපනික කටයුතුද අතපසු නොකළේය.“ධර්මපාලෙදී ළමයෙකු වශයෙන් ගොඩ නැගීමට මට හොඳ අත්තිවාරමක් වැටුණා. අයියා මාව හැම වේලාවේදීම මෙහෙයවූවා. මාව පොඩ්ඩක් එහාට මෙහාට යද්දී එයා මාව ඇද්දා. හොස්ටල් එකේදී පාඩම් කරන විට මං එයා ළඟට අරන් පාඩම් කියා දුන්නා.”සුන්දර පාසල් වියේ දඟකාරකම්ද අඩුවක් නැත.“ධර්මපාලේ ඉඳිද්දි එහි ලොකු ළිඳක් තිබ්බා. අපි කොල්ලෝ 50 ක් විතර ඔය ළිඳට පැනලා පීනනවා. සර්ලා ගහනවා. ඒත්, ගුටි කකා ආයෙමත් ළිඳට පනිනවා.”එළඹෙන පාසල් නිවාඩුවට ඔවුහු නිවස බලා පිටත් වූහ. ඉන්පසු එතැන සතුටු සාගරයකි. එකල ටෙලිවිෂන් නොවුණද බැලූ නාට්‍යයක් හෝ මඟුල් ගෙදරක සිද්ධියක් හෝ මතකයේ රුවා ගත් මේ දරුවෝ ගෙදර කුඩා රංගන පාසලක් කොට ගත්හ. මවටත් පියාටත් අසුන් පනවා ඔවුහු බොහෝ දෑ රංගනයෙන් ඉදිරිපත් කළහ.ගම්මානේ සිය මාමලාගේ ගොවිතැන් කටයුතු කෙරෙන කාලයට ආනන්ද ශිෂ්‍යයා එහි සහභාගි විය. ඒ සියලු දෑ ඔහු හැඳින්නේය. ඉන් පන්නරයක් ලැබීය.වර්ෂ 1969 දී ආනන්ද ශිෂ්‍යයා අ.පො.ස. සාමාන්‍ය පෙළ විභාගයට මුහුණ දුන්නේය. අනතුරුව ඔහු කොළඹ ආනන්ද විද්‍යාලයට ඇතුළත් විය. ඔහු එහිදීත් වර්ෂ 1970 දීත් වඩා හොඳ ප්‍රතිඵල අපේක්ෂාවෙන් අ.පො.ස. සාමාන්‍ය පෙළ විභාගයට පෙනී සිටියේය.වර්ෂ 1973 වනතුරු ඔහු ආනන්ද විද්‍යාලයේ ශිෂ්‍යයෙක් විය. ඔහු වඩාත් ක්‍රීඩා අංශයන්වලට යොමු වූයේය. පාපන්දු කණ්ඩායමේ නායකත්වය ඉසිලීය. ක්‍රිකට්, හොකී, රගර්, මළල මේ ආදී සියලු ක්‍රීඩාවල කැපී පෙනෙන ක්‍රීඩකයෙකු වූයේය.මෙකල සිය සහෝදරියනුත් නගරය ආශ්‍රිත අධ්‍යාපන කටයුතුවල නිරත වූ බැවින් වසන්තා අක්කාට හිමි මාළිගාවත්ත මහල් නිවාසයේ සියලු දෙනාම එක්ව ජීවත් වූහ. සුන්දර තාරුණ්‍යයේදී විසිරී ගිය යොවුන් සිත ළඟ නතර වූයේ සුන්දර යුවතියකි. ඈ ඔවුන් පදිංචිව සිටි මාලිගාවත්ත මහල් නිවාසය අද්දරින්ම නතරව පාසල් ගිය යුවතියකි. ඈ කුමුදිනි ගමගේ නම් වූවාය. කාටත් හොරා හොර රහසේ හට ගත් මේ පේ‍්‍රමය ජීවිතයට සුන්දරත්වයක් ලබාදීමට සමත් විය.මෙකල ආනන්ද විද්‍යාලයෙන් ආරක්ෂක අංශයන්හි රැකියාවට යොමු වූ අය පිළිවෙළකට ඇඳලා, කොණ්ඩය කොටට කපලා, ටයි දාලා ඉන්නවා දුටු තරුණ ආනන්ද ශිෂ්‍යයාටත් ඒ පිළිබඳ මහත් උනන්දුවක් ඇතිවිය. ඔහුගේ මේ ආශාව දිනෙන් දින වැඩි විය. ඔහු ත්‍රිවිධ හමුදාවටම ඉල්ලුම්පත් යොමු කළේය.වර්ෂ 1974 සැප්තැම්බර් මස 10 වැනිදා නාවික හමුදාවට ඇතුළත් විය. 1977 වනතුරු ත්‍රිකුණාමලය විද්‍යා පීඨයේ ශිෂ්‍යභට සහ මධ්‍ය නිලධාරි පාඨමාලාව හැදෑරීය. අනතුරුව 1977 සිට 1978 දක්වා ඉන්දියාව බලා පිටත්ව ගියේ උප ලුතිනන් තාක්ෂණික පාඨමාලාව වෙනුවෙනි.මෙතෙක් කල් පෙම් කළ පේ‍්‍රමවන්තිය වූ කුමුදුනී ගමගේ මෙනෙවිය සමඟ විවාහ දිවියට ඇතුළත් වූයේ වර්ෂ 1978 ජූලි මස 28 දාය. ඔහු ජීවිතයේ වඩාත්ම සතුටු වූ දවස ළං ළංව එළඹියේය. ඒ ඔහුගේ කුළුදුල් පුතුගේ උපතය. ඔහු 1980 මැයි මස 01 දා උපන්නේය. දර්ශන පීරිස් ලෙසින් ඔහු නම්වත් කරන ලදී.වර්ෂ 1982 දී ඔහු එංගලන්තය බලා පිටත්ව යන්නේ ජාත්‍යන්තර මුර යාත්‍රා පාඨමාලාව වෙනුවෙනි. අනතුරුව එකලම ඉන්දියාව බලා පිටත්ව ගියේ මාලිමා ශාස්ත්‍ර (දචමඪඨචබඪධද) පාඨමාලාව වෙනුවෙනි.වර්ෂ 1985 ඔක්තෝබර් මස 13 දා ඔහුගේ දෙවැනි පුතු රන්සිත් පීරිස්ගේ උපත සිදුවිය. 1988 මැයි මස 10 වැනිදා තෙවැනි පුතු උපන්නේය. ඔහු උදාර පීරිස්ය.1988දී ඊශ්‍රායලයෙන් ලැබූ අත්දැකීම ඉමහත්ය. ඊශ්‍රායලයේ නිෂ්පාදිත පළමු සුපර් ඩෝරා යාත්‍රාවෙහි පළමු ර්‍ණධ්ඛ් ඔහු විය.වර්ෂ 1989 අමෙරිකාව බලා පිටත්ව ගියේ නාවික මාණ්ඩලික පාඨමාලාව වෙනුවෙනි.වර්ෂ 2003 අමෙරිකාවේ හවායි බලා පිටත්ව ගියේ ආරක්ෂක කටයුතු පිළිබඳ මාස 03 ක ඩිප්ලෝමා පාඨමාලාවක් වෙනුවෙනි. 2005දී බංග්ලාදේශයෙන් ජාතික ආරක්ෂාව පිළිබඳ පාඨමාලාව හැදෑරීය.සතුරාට එරෙහිව නැගී සිට ලැබූ ජයග්‍රහණ අපමණය. ගතට සිතට දැනුණු එඩිතරභාවය වචනයෙන් විස්තර කළ නොහැකිය. සටන් භූමියේදී රණ ශූරයකු විය. ඔහු ලැබූ පදක්කම් ප්‍රමාණය ඔහුගේ දක්ෂතාවයට හැකියාවට ලැබුණු අගයන්ය. ඒ අතර රණ ශූර පදක්කම් 2 කි. විශිෂ්ට සේවා, උත්තම සේවා, පූර්ණ භූමි, වඩමාරච්චි, රිවිරැස හා උතුරු නැඟෙනහිර මෙහෙයුම් වෙනුවෙන් යනාදී වශයෙන් පදක්කම් රැසකි. යුද පිටියේදී රණ ශූරයෙක් වූ ඔහු එක්තරා අවස්ථාවකදී නම් බියෙන් වෙව්ලා ගියේය.“යුද්දෙට ගියාම හිතට ධෛර්යයි. කිසිදාක මට ජීවිතයත්, මරණයත් අතර සටනේ දී බියක් ඇති වූයේ නෑ. ඒත් 2006 වර්ෂයේදී නම් මගේ හිත ගැස්සුණා. එදා තටාංගනයට සතුරු ප්‍රහාරයක් එල්ල වෙලා. මගේ ළඟ සේවය කළ කෙනෙක් මට කතා කළා. සර්ගේ පුතා කියන කොටම සන්නිවේදනය ඇණ හිටියා. මට දැන් හරි ප්‍රශ්නයක්. මේ ළමයාට මොකද වුණේ කියලා. එහෙට කතා කරන්නත් බෑ. සටන් බිමේ හිටිය අවුරුදු 34 ට වඩා දැන් මගේ පපුව ගැහෙනවා. මට කියා ගන්න කෙනෙක් නෑ. ගෙදරට කියන්නත් බෑ. කොහොම හරි පැය 3කින් හරි තොරතුරක් දැන ගන්නකම් මම හිටියේ හරි බියෙන්.”ඔහුගේ සිත ගැස්සුණු, සසල වූ තවත් සිදුවීමකි. ඒ ඔහුගේ වැඩිමහල් පුතුගේ හදිසි වියෝවීම කණවැටුණු දිනයයි. ඒ 2009 අගෝස්තු 29 දාය. නාවික හමුදාවේ වෛද්‍යවරයකු ලෙසින් සිටි ඔහු එදින හදිසි අනතුරකින් මෙලොවින් සමුගත්තේය.වසර 34 ක් නාවික හමුදාවේ සේවය කළ මේ නිලධාරියා 2009 ජනවාරි මස 29 දා විශ්‍රාම ගියේය. එදිනම ඔහුට තවත් පත්වීමකි. ඒ, සිවිල් ආරක්ෂක බළකායේ අතිරේක අධ්‍යක්ෂ ජනරාල් (මෙහෙයුම්) ලෙසිනි. 2010 පෙබරවාරි මස 12 වැනිදා සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් තනතුරට පත්විය. එපමණක් නොව ඔහු අද සෙලාන් බැංකුවේ අධ්‍යක්ෂ මණ්ඩලයේත් කටයුතුª කරන්නේය.දශක 3 ක් තිස්සේ රට වෙලා ගෙන පැවැති යුද්ධය නිමා වූ දින ශ්‍රී ලාංකිකයන්ගේ නෙතඟට නැඟුණු සතුටු කඳුළු යුද්ධයට සක්‍රීය ලෙස සහභාගි වූ ඔහු දුටුවේ මේ අයුරිනි.“විජයග්‍රහණය ලැබූ දිනයේ මා සිටියේ නුවරයි. සත්තකින්ම එය කණවැටුණු මට ඇඬුණා. මට පණිවිඩය දුන් මිතුරාටත් ඇඬුණා. ඒ අභිමානය ඒ හැඟීම විස්තර කරන්න බෑ. ඒ තරම් පුදුම උපදවන හැඟීමක් ඒක.”පෙර පැවැති ග්‍රාමාරක්ෂක සේවය 2006දී ප්‍රතිනිර්මාණය කර නිලධාරින් අභිපේ‍්‍රරණය කර සිවිල් ආරක්ෂක දෙපාර්තමේන්තුව ලෙසින් ගොඩ නඟා ඇත. 38,000 කට ආසන්න භට පිරිස මෙහෙයවන්නා වන ඔහු අද රටේ සංවර්ධන කාර්යභාරයට මේ පිරිස සක්‍රීය ලෙස යොමු කරන්නේය. අධිකරණයට, හුළං විදුලි බලාගාරයට, පොල් සංවර්ධන මණ්ඩලයට, පුජා භූමි විහාරස්ථානවලට, ප්‍රාදේශීය සංවර්ධන බැංකුවලට, වී ගබඩා වනජීවි දෙපාර්තමේන්තුව යනාදී ආයතනවලට ආරක්ෂාව සපයන අතර සෘජු ලෙසින් රටේ සංවර්ධන ගොඩ නැඟීම්වලට දායකත්වය ලබා දෙයි.“ගොවිපළවල් 280, ගඩොල් කපන ව්‍යාපෘති 120, ළදරු පාසල් 503, දුෂ්කර පළාත් ගුරුවරු ලෙසින් 142, සිරිපාදේ පඩි සැකසීම, පුරා විද්‍යා සංරක්ෂණ කටයුතු, මෙන්ම රාජ්‍ය දෙපාර්තමේන්තුවල ඉල්ලන සියලු අඩුපාඩුවලට සක්‍රීය දායකත්වය ලබාදීමට සූදානමින් පසුවෙයි. ඒ වගේම නුදුරේදීම මහා පරිමාණයේ ගොවිපළවල් වෙතද යොමුවීමට සැදී පැහැදී සිටී.යුද්ධයකින් තොර රටේ සංවර්ධන කාර්යයෙහිලා සෘජු දායකත්වයක් ලබාදීමත් ඒ සඳහා කැපවීමෙන් තම භට පිරිස් යොදවා ඉන් සාර්ථක ඵල නෙළා ගැනීම තම එකම අදිටන බවත් හේ තිර අදිටනින් යුතුව පවසා සිටියේය.ශ්‍යාමා සමරසිංහඡායාරූප–අනිල් ලසත් පෙරේරා.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>21</day>
    </date>
    <link>http://www.dinamina.lk/2011/02/21/_art.asp?fn=f1102215</link>
    <topic>ආත්ම තෘප්තියක් ලැබෙන අත්දැකීමක්</topic>
    <author>සුජිත් ලක්මාල් වීරසේකර</author>
    <content>මුළු ලෝකයම ඉදිරියේදී ඇතිවිය හැකි ආහාර අර්බුදයක් පිළිබඳව කතාබහ කරන කාලවකවානුවක්. යම් විදිහකට එහෙම ආහාර අර්බුදයක් ඇතිවෙනවා නම් ඊට පිළියම් සොයාගන්නට සිද්ධ වෙන්නෙත් අපි අපිටමයි. රජයක් විදිහට දැවැන්ත පිළියම් මේ සඳහා යෙදිය යුතු බව ඇත්තයි.ඒ හා සමඟම ජනතාව හැටියට අපේ දායකත්වයත් මේ කාරණාවේදී ඉතාම වැදගත්. කෙසේ නමුත් ලෝක ආහාර අර්බුදයක් ඇති වුණත් නැතත් ඉඩකඩ ලැබෙන විදිහට අලංකාරයට මල් ගස් වවනවා වගේම තමන්ගේම කියලා එදිනෙදා පාරිභෝජනයට අවශ්‍ය ආහාර භෝගවලින් සතු ගෙවත්තක් හදා ගැනීම ඉතාම වැදගත්.තමන්ගෙ ගෙවත්තෙ ආහාරයට ගත හැකි යම් යම් භෝග වර්ග හිටුවා ගන්නවා කියන්නෙ අපේ ආර්ථික බර යම් පමණකින් සැහැල්ලු වීමක්.ඒ විතරක් නෙවෙයි. ඊට එහා ගිය විශාල වැදගත්කමක් මේ තුළ තියෙනවා. ගෙවත්තක් තුළ කාලය ගත කරනවා කියන්නෙ විශාල ආත්ම තෘප්තියක් ලැබෙන අත්දැකීමක්, හදවතට බොහෝ සතුටක් පී‍්‍රතියක් ලබාගත හැකි කාරණයක්.ගෙවතු වගාව කියන්නෙ ලාංකිකයන් වන අපට එතරම් අලුත් අත්දැකීමක් නොවෙයි. ඒත් බොහෝ දෙනාට අපේ ඒ පාරම්පරික චර්යාව නැවතත් මතක් කර දෙන්න සිද්ධ වෙලා තියෙනවා. මට මතකයි 1970/ 77 කාලවකවානුවෙ මේ රටේ මහා වගා සංග්‍රාමයක් ඇතිවුණා.ගෙවල්වල ජීවත් වෙච්ච උදවිය තමන්ට හැකි විදිහට ඉඩ තියෙන හැම තැනකම වගේ අල වර්ග පලා වර්ග නොයෙකුත් එළවළු වර්ග හිටවන්න පුරුදු වුණා. ඒ යුගයේදී මම පුංචි දරුවෙක්. අම්මයි තාත්තයි එක්ක එකතු වෙලා අපේ ගෙවත්තෙ වැඩ කරපු හැටි මට අද වගේ මතකයි. ඒ කාලෙ අපේ මහ ගෙදර තරමක ඉඩපාඩුව තිබුණ ගෙවත්තක් තිබුණා.ඒකෙ අපේ නිවසේ එදිනෙදා පරිභෝජනයට අවශ්‍ය හැම භෝගයක්ම වගේ වගා කරලා තිබුණා. මම හැමදාම උදේට ගිහිල්ල ඒ ගස් වැල් දිහා බලාගෙන ඉන්නව මොකද දල්ලක්, මලක්, ගෙඩියක් එළියට එනකන් අපිට ලොකු ආශාවක් තිබුණා. ඒ සුන්දර සිතුවිල්ල තාමත් මගේ හිතේ තියෙනවා. පුංචි කාලෙදි අපේ මවුපියන්ගෙන් ලැබුණ ඒ හුරුව නිසා කොතරම් අවිවේකී ජීවිතයක් ගතකළත් ඉඩකඩ ලැබෙන වෙලාවල්වලදී ගහක් කොළක් හිටුවන්න විතරක් නෙමෙයි.ඒවා ළඟට ගිහිල්ලා ඒ දිහා බලාගෙන රස විඳින්නත් මම පුරුදු වෙලා තියෙනවා. අද බොහෝ දෙනා අධික වැඩ රාජකාරිවලින් හෙම්බත් වෙලයි ඉන්නෙ. ඒ වගේ වෙලාවකට තමන්ගෙ ගෙවත්තට ගිහිල්ල එහි තියෙන ගස් වැල් සමඟ ගනුදෙනු කරලා බලන්න තමන්ගෙ සිතට මොන තරම් සැහැල්ලුවක් ඇතිවෙනවාද කියලා. මම මේක අත්දැකීමෙන් කියන්නෙ මගේ නිවසේ තියෙන ගෙවත්තට ගිහිල්ලා මම මගේ සිතුවිලි හුවමාරු කරගන්නවා. ඒකට උදේ, දවල්, හවස කියලා වෙනසක් නෑ.ගෙවත්තක් හදාගන්නවයි කියන්නෙ මහා බරපතළ කටයුත්තක් කියල හිතන්නෙ නැතිව තමන්ට ලැබෙන සුළු සුළු කාලවේලාවන් ඒ වෙනුවෙන් කැප කළොත් ගෙදරට අවශ්‍ය භව භෝගයක් වවාගන්න එක මහා අමාරු කටයුත්තක් නොවෙයි. හැම දේටම වඩා වැදගත් වන්නේ සිතුවිල්ලයි. ගම්වල ජීවත්වෙන අයට විතරක් නෙමෙයි.නගරබදව අඩු ඉඩක ජීවත්වෙන අයටත් තමන්ගෙ නිවසට අවශ්‍ය හැමදේම නොවුණත් යම් යම් සීමිත භව භෝග ප්‍රමාණයක් හරි වවාගැනීම එතරම් බැරෑරුම් කටයුත්තක් නොවෙයි. පෝච්චියක මල් පැළයක් ඉන්දවනවා වගේම ඒකෙ මිරිස් පැළයක් හරි ඉන්දවන්න පුරුදු වුණොත් අලංකාරය ලැබෙනවා වගේම අපේ ආහාරයට එකතු කර ගන්නත් පුළුවන්.අපි අතීතයේ ඉඳලම කෘෂිකාර්මික පදනමක් මත ජීවත්වීම නිසා වගා කිරීම කියන සංකල්පය අප ජාතියක් වශයෙන් තවදුරටත් වර්ධනය කර ගන්නට අවශ්‍යයි. මේ ගැන අපි තනි තනිවම වෙහෙසෙන්නට ඕන. ඒකට හොඳම දේ තමයි තම තමන්ට හැකි ආකාරයට නොයෙක් භෝග වර්ග වගා කරපු ගෙවත්තක් හදාගන්න එක.හැම මිනිසෙක් තුළම පුංචි හෝ සිතුවිල්ලක් ජනිත වෙන්නට තමන් ගැන වගේම තමන්ගෙ ඉදිරි පරම්පරාව ගැනත් අද අපි ඉඩපාඩු තියෙන විදිහට සුළුවෙන් හරි මිරිස් පැළයක්, තක්කාලි පැළයක් ඉන්දන්න පුරුදු වෙලා ඉන්නෙ අපේ මවුපියන්ගෙන් ලැබුණු හුරුව නිසයි. ඒ නිසා අපේ ක්‍රියාකාරකම්, අපේ හුරු පුරුදු බාල පරම්පරාවටත් ගලා යන වග අමතක නොකළ යුතුයි.ඒ නිසා මහා බැරෑරුම් කටයුත්තක් විදිහට හිසට බරක් ඇතිකර නොගෙන මල් පැළ, විසිතුරු පැළ වර්ග වගා කරලා බොහොම පරිස්සමෙන් බලා කියා ගන්නවා වගේම මිරිස් පැළයක්, තක්කාලි පැළයක් හෝ බටු පැළයක්, බණ්ඩක්කා ගහක් හිටවල, විවේක තියෙන විදිහට ඒවාට සාත්තු කිරීම් ආදිය කළහොත් ඔබට ලැබෙන ප්‍රතිඵලය බොහෝ ප්‍රයෝජ්‍යවාදී ප්‍රතිඵලයක්ම වනු ඇති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102221</link>
    <topic>ගොඩනැඟිලි සංගණනයමාර්තු අගට කල් යයි</topic>
    <author>මහින්ද අලුත්ගෙදර</author>
    <content>මේ වසරේ පැවැත්වීමට නියමිතව තිබූ ගොඩනැඟිලි සංගණනය ලබන මාර්තු මස අවසානය දක්වා කල් දැමූ බව ජනලේඛන හා සංඛ්‍යා ලේඛන දෙපාර්තමේන්තුව පවසයි.ඉදිරියේ පැවැත්වීමට නියමිත පළාත් පාලන ඡන්ද විමසීම වෙනුවෙන් මේ තීරණය ගත් බව දෙපාර්තමේන්තුව ප්‍රකාශකයෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102222</link>
    <topic>සෞන්දර්යය උපාධිධාරීන්ගෙන්කොටසකට ප්‍රාථමික ගුරුපත්වීම්</topic>
    <author>දයා පෙරේරා</author>
    <content>සෞන්දර්යය උපාධිධාරීන්ගෙන් කොටසක් ප්‍රාථමික ගුරුවරුන් වශයෙන් බඳවා ගැනීමට අධ්‍යාපන ඇමැති බන්දුල ගුණවර්ධන මහතා තීරණය කරයි.පාසල්වල සෞන්දර්යය ගුරු පුරප්පාඩු ඇතිවනතෙක් මෙසේ බඳවා ගැනෙති. ප්‍රාථමික ගුරුපත්වීම් ලබන මොවුහු සෞන්දර්යය ගුරුපත්වීම් සඳහා අයදුම් කළ උපාධිධාරියෝ වෙති. සෞන්දර්යය ගුරුවරුන් 3174 දෙනකු බඳවාගැනීම සඳහා විභාගයට පෙනී සිටි උපාධිධාරීන්ගෙන් වැඩි ප්‍රමාණයකට සෞන්දර්යය පත්වීම් ලබා දී තිබේ. ප්‍රාථමික ගුරු හි¼ඟයක් පවතින බැවින් සෞන්දර්යය ගුරු පුරප්පාඩු ඇතිවනතුරු මේ උපාධිධාරීන් තාවකාලික පදනම මත බඳවා ගැනේ.මෙසේ බඳවා ගන්නා උපාධිධාරීන්ට තෙමසක ගුරුපුහුණුවක් ලැබෙනු ඇත. එම කාලය තුළ මසකට රුපියල් දස දහසක දීමනාවක් ලබාදෙන බව ද ඇමතිවරයා කියයි.ගුරු සේවයට බඳවාගන්නා කිසිවකුට මාස තුනක පුහුණුවකින් තොරව ස්ථිර පත්වීම් ලබා නොදීමට රජය තීරණය කර ඇති බව ද ඇමැතිවරයා කියයි.ගුණවර්ධන මහතා මේ අදහස් පළකළේ අධ්‍යාපන අමාත්‍යාංශයේ ඊයේ පැවති මාධ්‍ය හමුවකදීය.මේ අතර අධ්‍යාපන විද්‍යාපීඨ ඩිප්ලෝමාධාරින් දෙදහස් පන්සියකට වැඩි පිරිසකට ලබන මාර්තු මාසයේ දී ගුරු පත්වීම් ලබා දෙන බව ගුණවර්ධන මහතා කීවේ ය.මීට පෙර අවුරුදුවලට වඩා කලින් විද්‍යා පීඨ විභාග ප්‍රතිඵල ලබාගෙන මෙවර කල් ඇතිවම ගුරුවරුන් පත් කරන්නේ යැයි ද මේ වන විටත් ප්‍රතිඵල ලබාගෙන තිබෙන්නේ යැයි ද ඇමැතිවරයා කීය.මේ ගුරුවරුන්ට තමන් පදිංචි ප්‍රදේශවලට ආසන්නයේ පත්වීම් ලබා දීමට උත්සාහ කරන බවත් පැවැසූ ඇමැතිවරයා එහෙත් ලබාදෙන පත්වීම් දේශපාලන හෝ වෙනත් බලපෑම් නිසා වෙනස් නොකරන බවත් අවධාරණය කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102223</link>
    <topic>සරසවි සිසුන්ට 10,200කට අමෙරිකාවෙන් ඉංග්‍රීසි ශිෂ්‍යත්ව</topic>
    <author>සමන්මලී ප්‍රියශාන්ති</author>
    <content>ශ්‍රීලංකාවේ සරසවි සිසුන්ගේ ඉංග්‍රීසි භාෂා කුසලතා වර්ධනය කිරීම සඳහා ශිෂ්‍යත්ව 10200 ක් ලබාදීමට අමෙරිකානු තානාපති කාර්යාලය එකඟතාව පළ කර ඇත.උසස් අධ්‍යාපන ඇමැති එස්. බී. දිසානායක මහතා සහ අමෙරිකානු තානාපති පැට්ට්‍රිෂියා ඒ බුටෙනිස් මහත්මිය මේ සඳහා වන අවබෝධතා ගිවිසුමට සිනමන් ලේක් හෝටලයේ දී අද (22) සවස අස්සන් තැබීමට නියමිතය. ලබන වසරේ සිට විශ්වවිද්‍යාලයට ඇතුළත්වීමට අපේක්ෂා කරන සෑම සිසුවෙකුම උසස් පෙළ විභාගයේ ඉංග්‍රීසි ප්‍රශ්න පත්‍රයට පෙනී සිටිය යුතු බවට උසස් අධ්‍යාපන අමාත්‍යාංශය දැනුම් දී තිබේ. විශ්වවිද්‍යාලවලට ඇතුළත් වීමෙන් පසු අදාළ විශ්වවිද්‍යාල මගින් ද ඉංග්‍රීසි පාඨමාලාවක් සිසුන් වෙනුවෙන් ක්‍රියාත්මක කෙරේ. එහිදී පවත්වන විභාගයෙන් තෝරාගනු ලබන සිසු සිසුවියන් සඳහා මේ ශිෂ්‍යත්ව පාඨමාලාව ක්‍රියාත්මක කෙරේ.ඇමෙරිකාවේ ප්‍රසිද්ධ දුරස්ථ ඉංග්‍රීසි අධ්‍යාපන ආයතනයක් වන English first English Town ආයතනය මගින් මේ ශිෂ්‍යත්ව පිරිනමනු ඇත.සෑම විශ්වවිද්‍යාලයකම හා උසස් අධ්‍යාපන ආයතනයකම ඉංග්‍රීසි භාෂා අධ්‍යයන අංශයන්හි තෝරාගත් ආචාර්යවරුන් කිහිපදෙනෙකු සඳහා අමෙරිකානු දුරස්ථ ඉංග්‍රීසි අධ්‍යාපන ආයතනයේ නියෝජිතයෝ පුහුණු වැඩසටහන් ක්‍රියාත්මක කරති. පසුව එම පුහුණුවට සහභාගි වූ ආචාර්යවරුන්ගේ මඟපෙන්වීම යටතේ සිසුන් මේ පාඨමාලාව සඳහා යොමු කෙරේ.අමෙරිකානු තානාපති කාර්යාලය හා උසස් අධ්‍යාපන අමාත්‍යාංශය එක්ව සංවිධානය කරනු මෙම වැඩසටහන ශ්‍රී ලංකාවේ “විශ්වවිද්‍යාලවලට ඇතුළත් වන සිසුන් විශ්ව දරුවන් ලෙස සමාජයට එක්විය යුතුය” යන පරමාර්ථයෙන් ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102224</link>
    <topic>මෙගාවොට් 259ක විදුලිය කසළ යොදාගෙන නිපදවයි</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ඝන අපද්‍රව්‍ය (කසළ) යොදා ගනිමින් විදුලිය නිපදවීම සඳහා නව ව්‍යාපෘති 38 ක් ආරම්භ කිරීමට විදුලිබල හා බලශක්ති අමාත්‍යාංශය පියවරගෙන ඇත.මෙමගින් මෙගාවොට් 259 ක විදුලි ධාරිතාවක් ජාතික විදුලිබල පද්ධතියට එක්කිරීමට විදුලිබල අමාත්‍යාංශය අපේක්ෂා කරයි.කොළඹ නගරයේ හා තදාසන්න ප්‍රදේශවල එකතුවන ඝන අප්‍රද්‍රව්‍ය විදුලිය බවට පත්කිරීම මේ ව්‍යාපෘතිය මගින් සිදුකෙරේ. මෙවැනි ව්‍යාපෘති තුනක් දැනටමත් ක්‍රියාත්මක වන අතර, එමගින් මෙගාවොට් 12 ක ප්‍රමාණයක් ජාතික විදුලිබල පද්ධතිට එකතු වේ.තවත් ව්‍යාපෘති අටක් ඉදිකිරීම් ආරම්භ කිරීමට නියමිතව පවතී. මේ ක්‍රමවේදය මගින් නාගරිකව පවතින කසළ ප්‍රශ්නයටද ස්ථිර විසඳුමක් ලැබෙන අතර, අඩු පිරිවැයකින් විදුලිය නිපදවීමටද හැකියාව පවතී.2015 වසර වනවිට සාම්ප්‍රදායික නොවන බලශක්ති මූලාශ්‍රයන්ගෙන් විශාල විදුලියක් නිපදවීමට විදුලිබල අමාත්‍යාංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102225</link>
    <topic>පබාගේ සැමියා පොලිසියට බාරවෙයි</topic>
    <author>චන්ද්‍රිකා පෙරේරා, සුරන්ජිත් පෙරේරා සහ බණ්ඩාරගම සමූහ</author>
    <content>පාර්ලිමේන්තු මන්ත්‍රීනි උපේක්ෂා ස්වර්ණමාලි (පබා) මහත්මියට පහරදීමේ සිද්ධියේ සැකකරු වූ ඇයගේ සැමියා ඊයේ (21) දහවල් නුගේගොඩ පොලිස් අධිකාරී කාර්යාලයට බාරවී තිබේ.පිළියන්දල සුවාරපොළ උස්පැලෑනවත්ත අංක 24/31 ලිපිනයේ පදිංචි වලවේගමගේ මහේෂ් චාමින්ද නමැති සැකකරු නීතිඥ විදුර මංචනායක මහතා සමඟ පැමිණ පොලිස් අධිකාරී දේශබන්දු තෙන්නකෝන් මහතා වෙත බාර වී ඇත.ඉකුත් 15 දා රාත්‍රී ඇති වූ පවුල් ආරවුලකදී ස්වර්ණමාලි මහත්මියට ඇගේ සැමියා පහර දී ඇතැයි පැවැසේ. පහරකෑමෙන් තුවාල ලැබූ මන්ත්‍රීවරිය ඇගේ ආරක්ෂක නිලධාරින් විසින් ශ්‍රී ජයවර්ධනපුර රෝහලට ඇතුළු කොට තිබේ.බහින්බස්වීමක් දුරදිග යාමෙන් පසු සැමියා විසින් මේ පහරදීම සිදුකළ බවට මන්ත්‍රීවරිය හා ඇගේ ආරක්ෂකයින් පොලිසියට ලබාදුන් කටඋත්තර මගින් හෙළිව ඇත.මේ සිද්ධියෙන් පසු සැකකරු පලාගොස් සැඟවී සිිටි අතර පසුව ඊයේ (21) නුගේගොඩ පොලිස් අධිකාරී කාර්යාලය වෙත මෙසේ බාරවී තිබේ. කොළඹ දකුණ නියෝජ්‍ය පොලිස්පති දයා සමරවීර මහතාගේ උපදෙස් මත නුගේගොඩ පොලිස් අධිකාරී දේශබන්දු තෙන්නකෝන් මහතාගේ මෙහෙයවීමෙන් මිරිහාන පොලිසිය හා ළමා හා කාන්තා කාර්යංශය මේ පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102226</link>
    <topic>‘මිහින් ලංකා’ බජට්මාලේ-ඩකා-ජකර්තා දක්වා</topic>
    <author>සුභාෂිනී සේනානායක</author>
    <content>මිහින් ලංකා බජට් ගුවන් සේවය මාලේ, ඩකා, ජකර්තා දක්වා ව්‍යාප්ත කෙරේ.ඩුබායි, ට්‍රිචි, වාරාණාසී, බුද්ධගයා දක්වා මේ ගුවන් සේවය දැන් ක්‍රියාත්මක කෙරේ. ජ්‍යෙෂ්ඨ පුරවැසියන්, ආබාධිත රණවිරුවන් සහ යුද්ධයේදී මියගිය රණවිරුවන්ගේ යැපෙන්නන් සඳහා එක් වාරිකයක් ගෙවීමෙන් ගුවන් ටිකට් පත ලබා ගත හැකිය. වාරික මගින් ඉතිරි මුදල ගෙවීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102227</link>
    <topic>බ්‍රිතාන්‍ය විදේශ ඇමැතිශ්‍රී ලංකාවට පැමිණෙයි</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා බ්‍රිතාන්‍ය රජයේ විදේශ හා පොදු රාජ්‍ය මණ්ඩලීය කටයුතු පිළිබඳ ඇමැති ඇලිස්ටෙයාර් බර්ටි මහතා ඊයේ (21) ශ්‍රී ලංකාවට පැමිණියේය.ඒ මහතා මෙරට ගතකරන කාලය ඇතුළත ආර්ථික සංවර්ධන ඇමැති බැසිල් රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස් හා ආරක්ෂක ලේකම් ගෝඨාභය රාජපක්ෂ මහත්වරුන් හමුවී සාකච්ඡා කිරීමට නියමිතය.මෙරට සිවිල් සමාජය, ව්‍යාපාරික ප්‍රජාව හා ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලයේ කාර්ය මණ්ඩලය හමුවීමටද නියමිත බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.ඊට අමතරව බර්ටි මහතා යාපනය ප්‍රදේශයේ සංචාරයක ද නිරත වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102228</link>
    <topic>දේවාලයේ පූජාවට ගෙන ආකුකුළන් සොරාගෙන මස් කරලා</topic>
    <author>ඉන්දික පොල්කොටුව</author>
    <content>සීගිරිය, සීගිරිමුල්ල ප්‍රදේශයේ දේවාලයක පූජාවන් සඳහා ගෙනා කුකුළන් තොගයක් පැහැරගෙන ගොස් මරා මස් කළ හයදෙනකු පොලිසිය මඟින් අත්අඩංගුවට ගෙන තිබේ.සීගිරිය අලකොළවැව ප්‍රදේශයේ කැළෑවක සිටියදී මේ සැකකරුවන් පිරිස අත්අඩංගුවට ගෙන ඇත. දේවාලයේ කපු මහතාට පහරදී මේ කුකුළු හොරකම සිදුකොට ඇතැයි පොලිසිය කියයි. සීගිරිය පොලිස් ස්ථානාධිපති පොලිස් පරීක්‍ෂක වජිර අතපත්තු මහතා ඇතුළු නිලධාරීහු මේ පිළිබඳ වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n1102229</link>
    <topic>මේ දුරකතන අංකවලින්දුම්රියට කතා කරන්න</topic>
    <author>ශීලා උඩුවර</author>
    <content>හදිසි අවස්ථාවකදී ශ්‍රී ලංකා දුම්රිය දෙපාර්තමේන්තුවට පහත සඳහනච දුරකතන අංක ඔස්සේ ඇමැතිය හැකිය.දුම්රිය පාලන කාර්යාලය 011 – 2693110, 011 – 3135202, කොටුව දුම්රිය ස්ථානය 011 – 2434215 නව අදහස් හා යෝජනා අධ්‍යක්ෂ සැලසුම් 071 – 4393102 දුරකථන අංකයෙන් දැනුම් දිය හැකිය. හදිසි ආරක්ෂක කටයුතු සහ පැමිණිලි පිළිබඳ පැය 24 පුරාම ක්‍රියාත්මක ආරක්ෂක මෙහෙයුම් කාර්යාලයේ අංක මෙසේය. 011 – 3134757 හා 011 – 2421281 – 399.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n11022210</link>
    <topic>මහනුවර හෘද රෝග ඒකකයේඇඳක් අහිමිව අපෙන් සමුගත් මාධ්‍ය සහෘදයා - සංජය</topic>
    <author>අසේල කුරුළුවංශ</author>
    <content>අනේ දෙවියනි! හෘදයාබාධයක් වැලදෙන්නේ නම් මහනුවර මහ රෝහලේ හෘද රෝග ඒකකයේ ඇඳක් හිස්ව තිබෙන මොහොතක එය වැලඳේවා!කනගාටුවට කරුණ වූයේ දරුණු හෘද රෝගයකින් පෙළුණු සංජය මහනුවර මහ රෝහලේ හෘද රෝග ඒකකයට ඇතුළත් නොකර සාමාන්‍ය වාට්ටුවකට ඇතුළු කිරීමය.වාට්ටු අංක 33 සංජය දින දෙකක් ප්‍රතිකාර ලැබීය. එම වාට්ටුවේ වෛද්‍යවරු සංජය හෘද රෝග ඒකකයට ඇතුළු කිරීමට නිර්දේශ කර තිබියදීත් එය ඉටු නොවිණි. ඒ සංජයට වඩා වටිනා තවත් ජීවිතයක් බේරා ගැනීම සඳහා නම් අපට කම් නැත. අපි ඒ පිළිබඳව කම්පා නොවෙමු. මන්ද සංජයගේ වටිනාකම අපට මිස ඔවුනට නොදැනෙන නිසා ය.හෘද රෝග ඒකකයට සංජය ඇතුළු කිරීමට එහි හිස් ඇඳක් නොතිබූ බව රෝහල් අධ්‍යක්ෂවරිය පවසයි. දින දෙකක් හැඬූ කඳුළින් සංජයට වාට්ටු අංක 33 නේ ගත කරන්නට සිදුවූයේ ඒ නිසා ය.සංජයගේ රුධිර පීඩනය බෙහෙවින් පහත වැටීම ඔහුට තිබූ රෝගයයි.ඔහු යන්ත්‍රයකට සම්බන්ධකර එම දත්ත නිරතුරුව ලබා ගැනීම වෛද්‍ය විද්‍යාව නොහැදෑරූ නමුත් කළ යුතුව තිබූ දෙයක් බව අපට වැටහේ.ඉකුත් 19 දින රාත්‍රි 9.00 ට පමණ සංජය හෘද ඒකකයට ඇතුළත් කළ බව දැන ගන්නට තිබේ.ඒ වනවිට ප්‍රමාද වැඩිය. සංජය බරපතල ලෙස තව තවත් රෝගී වෙද්දී හෘද ඒකකයේ ඇඳන් හිස්වූයේ කෙසේදැයි අපි ;නාදනිමු. දින දෙකක් වාට්ටු අංක 33 සාමාන්‍ය රෝගියකු ලෙස ප්‍රතිකාර ලද සංජය මිය යන්නට සුළු වේලාවකට පෙර හදිසියේ හෘද ඒකකයට ඇතුළු කළේ කවුරු කවුරුත් අවමානයෙන් ගැලවීමට කියා අපි නොකියන්නෙමු. ඒ සංජය අද ජීවතුන් අතර නොමැති නිසාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n11022211</link>
    <topic>කේක් ගෙඩියේ හෙරොයින් සඟවාබන්ධනාගාරයට ගෙන ගිහින්</topic>
    <author>මීගමුව විශේෂ</author>
    <content>කේක් ගෙඩියක් ඇතුළට හෙරොයින් දමා මීගමුව බන්ධනාගාරයේ රැඳවියකුට දීමට රැගෙන ආ සැකකරු රිමාන්ඩ් භාරේ තැබීමට මීගමුව අතිරේක මහේස්ත්‍රාත් උපුල් රාජකරුණා මහතා නියෝග කළේ ය.කොච්චිකඩේ සෝරුතොට පදිංචි මොහොමඩ් ලුතිපි නමැත්තා මෙසේ රක්ෂිත බන්ධනාගාර ගත කෙරිණි.මේ සැකකරු මීගමුව බන්ධනාගාරයේ නේවාසිකයකුට දීම සඳහා කේක් ගෙඩියක හෙරොයින් ග්‍රෑම් 8ක් සමග අත්අඩංගුවට ගත් සැකකරු බන්ධනාගාර නිලධාරින් මීගමුව පොලිසියට බාර දී තිබේ.මීගමුව පොලිසිය සැකකරු අධිකරණයට ඉදිරිපත් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n11022212</link>
    <topic>එළවළු ලොරිය පැහැරගත් කල්ලිය රඳවාගෙන ප්‍රශ්න කෙරේ</topic>
    <author>සුරන්ජිත් පෙරේරා</author>
    <content>රත්මලානේදී ආහාර ලොරිය පැහැරගෙන යාමේ සිද්ධියට සම්බන්ධ ගල්කිස්ස පොලිසිය මගින් අත්අඩංගුවට ගත් සැකකරුවන් හතරදෙනා රැඳවුම් නියෝග මත වැඩිදුරටත් රඳවාගෙන ප්‍රශ්න කරන බව පොලිසිය පැවැසීය.ගිනිඅවියක් සහ අත්බෝම්බ දෙකක් සමඟ අත්අඩංගුවට පත්වූ මෙම සැකකරුවන් කණ්ඩායම මෙහෙයවූ බවට සැකකරන මීට කලකට පෙර මියගිය බැද්දගානේ සංජීව නැමැත්තාගේ සහෝදරයකුද මෙම පිරිස අතර වන බැවින් ඔහුගෙන් ලැබුණු තොරතුරු මත තවත් ආයුධ කිහිපයක් මෙම සැකකරුවන් සන්තකයේ තිබෙන බවට අනාවරණය වී ඇත.එම අවිආයුධ සහ පැහැරගත් ආහාර ලොරියේ තිබූ කරවල, අල, ලූනු ඇතුළු ආහාර වර්ග තොගයක් විකුණා ඇති ස්ථානවලින් සොයා ගැනීමට වැඩිදුරටත් පරීක්ෂණ සිදුකරන බවද පොලිසිය කීය.පැහැරගන්නා ලද භාණ්ඩ සහිත ලොරි රථය පැදවූ බවට සැකකරන පුද්ගලයා මේ වනවිට පලාගොස් සැඟව සිටින බවත් ඔහුව අත්අඩංගුවට ගැනීමට මේ වනවිට පරීක්ෂණ ආරම්භ කර ඇති බවද පොලිසිය වැඩිදුරටත් පැවැසීය.සැකකරුවන් 4 දෙනා දින 30 ක කාලයක් රඳවාගෙන ප්‍රශ්න කිරීමට නියමිතයි. ගල්කිස්ස පොලිසියේ අපරාධ විමර්ශන අංශයේ ස්ථානාධිපති උ.පො.ප. තිස්ස සුගතපාල මහතාගේ උපදෙස් මත නිලධාරින් පිරිසක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n11022213</link>
    <topic>අභිරහස් ලෙස මිය ගියධීවරයකුගේ සිරුරක් සොයා ගැනේ</topic>
    <author>පුත්තලම සමුහ වාර්තාකරු ඩබ්ලිව්. සී. බී. ප්‍රනාන්දු</author>
    <content>අභිරහස් ලෙස ඝාතනය කරන ලදැයි සැකකරන ධීවරයකුගේ මළ සිරුරක් මාම්පුරියේ් නිර්මලපුර වෙරළාසන්නයේ මාළු වාඩියකට නොදුරින් තිබී හමුවී ඇතැයි පුත්තලම පොලිසිය පවසයි.මෙය නිර්මලපුර ප්‍රදේශයේ මාළු වාඩියක සේවය කරමින් සිටි වර්ණකුලසූරිය වඩුගේ සිරිල් (49) නමැති ධීවරයෙකුගේ සිරුරක් බවට හඳුනාගෙන ඇත.මිය ගිය අය මදුරන්කුලිය තොඩුවාවේ පදිංචිව සිටි අයෙක් බවටත් නිර්මලපුර වෙරළාසන්නයේ මාළු වාඩියක සේවය කරමින් සිටි ඔහු ඉකුත් 19 වැනි දින රාත්‍රියේ තවත් කීප දෙනෙක් සමග එකට මත්පැන් පානය කර ඇති බවටත් තොරතුරු හෙළිවී ඇතැයිද පොලිසිය පවසයි.පුත්තලම දිසා විනිසුරු හා මහේස්ත්‍රාත් සේසිරි හේරත් මහතා ඉකුත් 20 වැනි දින සිද්ධිය වූ ස්ථානයේදී මහේස්ත්‍රාත් පරීක්ෂණය පවත්වා සිරුර පිළිබඳ පශ්චාත් මරණ පරීක්ෂණය පවත්වන ලෙස හලාවත අධිකරණ වෛද්‍ය නිලධාරිට නියෝග කර මරණයට වගකිවයුත්තන් අත්අඩංගුවට ගෙන අධිකරණයට ඉදිරිපත් කරන ලෙස පුත්තලම පොලිසියට නියෝග කළේය.පුත්තලම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=n11022214</link>
    <topic>සැකකාර ප්‍රාදේශීය ලේකම්වරයාමාර්තු 7 වැනිදා තෙක් රිමාන්ඩ්</topic>
    <author>පි‍්‍රයන්ත සුමනසේන – උකුවෙල සංචාරක</author>
    <content>මාතලේ අලුවිහාරේ පාසලක ළමයින් දෙදෙනකු අපචාරයට ලක්කිරීම හේතුවෙන් පොලිසිය මගහරිමින් සිටි ප්‍රා. ලේකම්වරයා ඊයේ (21) නීතිඥයකු මගින් මාතලේ මහෙස්ත්‍රාත් අධිකරණයට ඉදිරිපත් වීමෙන් පසු මාර්තු මස 7 දින දක්වා රක්‍ෂිත බන්ධනාගාර ගත කරන ලෙස මහෙස්ත්‍රාත් චතුරිකා ද සිල්වා මෙනවිය නියෝග කර ඇත.මාතලේ පොලිසියේ ළමා හා කාන්තා කාර්යංශයේ පොලිස් පරීක්‍ෂක ස්ථානාධිපති ධම්මිකා කරුණාරත්න මහත්මිය හා පොලිස් සැරයන් 29773 හේරත් යන අය පැමිණිල්ල සඳහා කරුණු ඉදිරිපත් කිරීමෙන් අනතුරුව පුද්ගලයාගේ තරාතිරම හා අනෙක් පාර්ශවකරුවන් නොසන්සුන්කාරි තත්ත්වයක් ඇතිවිය හැකි යැයි සිතා එසේ තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=r1102221</link>
    <topic>රඹුක්කන අශෝකවැඩිහිටි නිවාසයේකොටසක් කඩා වැටිලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන අශෝක වැඩිහිටි නිවාසයේ අබලන් වූ බිත්තියක කොටසක් කඩා වැටී එහි නේවාසිකයන්ගේ ජීවිත අවදානමකට ලක්ව තිබේ.1921 දී පමණ ඉදිකර ඇතැයි සැලකෙන මේ ගොඩනැඟිල්ල තුළ 1965 වර්ෂයේ දී පමණ අශෝක වැඩිහිටි නිවාසය ආරම්භ කර ඇත. ඒ හිටපු සමාජ සේවා ඇමැති අශෝක කරුණාරත්න මහතාගේ මූලිකත්වයෙනි.වැඩිහිටි නිවාසය ආරම්භයත් සමඟ නිසි ප්‍රතිසංස්කරණයක් සිදු නොවූ අතර, මීට වසර ගණනකට ඉහත දී රඹුක්කන එස්. බී. ඩබ්ලිව්. නමින් හැඳින්වෙන සංවිධානයක ඉල්ලීමක ප්‍රතිඵලයක් ලෙස මාවනැල්ල සිංහ සමාජය මගින් ප්‍රතිසංස්කරණය කිරීමට අවශ්‍ය බරපැන යොදා තිබේ.කාමර හතකින් හා විශාල ප්‍රමාණයේ ආලින්දයකින් සමන්විත මේ වැඩිහිටි නිවාසයට පිවිසුම් දොරටුව ආසන්නයේ බිත්තිය සම්පූර්ණයෙන්ම දිරාපත්ව තිබේ.පසුගිය දිනයන්හි නොකඩවා ඇද හැලුණු ධාරානිපාත වර්ෂාව සමඟම එහි බිත්තියක කොටසක් කඩා වැටී තිබේ. අබලන් වූ සිවිලිමෙහි ද කොටසක් ගැලවී තිබේ.මෙහි වැඩිහිටියෝ 26ක් නැවැතී සිටිති. ගොඩනැඟිලි අබලන්ව ඇති මෙහි රැඳී සිටීම මරුවා සමඟ වාසේ වගේ යැයි වැඩිහිටියෝ පවසති.දානපතියන්ගේ ආධාර උපකාරයෙන් පවත්වාගෙන යන මේ ආයතනය රැක දෙන ලෙස අදාළ නිලධාරීන්ගෙන් වැඩිහිටියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=r1102222</link>
    <topic>මහරගම නගරවාසීන්ටත්හමුදාවෙන් ලාබෙට එළවළු</topic>
    <author>මහරගම විශේෂ වේහැල්ලේ පියතිලක</author>
    <content>හමුදාවෙන් ලාබෙට එළවළු මහරගම නගරයටත් සැපයීම ඉකුත්දා ආරම්භ කැරිණි.මේ නිසා වෙළෙඳ පොළේ එළවළු මිල පහත වැටෙමින් පවතින බව හමුදා ට්‍රක් රථයෙන් එළවළු මිලදී ගැනීමට පැමිණ සිටි පාරිභෝගිකයෝ පැවසූහ. සෑම දිනකම පෙරවරු 10 සිට 11 අතරතුර හමුදාවේ එළවළු ට්‍රක් රථය මහරගම නගරයේ දෙහිවල පාරේ සතොස වෙළෙඳසලට පැමිණෙන බව ව්‍යාපෘතිය භාර කොහුවල හමුදා කඳවුරේ මේජර් හුලංගමුව මහතා දිනමිණට පැවැසීය.හමුදාව මඟින් එළවළු බෙදා හැරීම නිසා මහරගම සති පොළේ රුපියල් 200 ක් තිබුණු තක්කාලි කිලෝව රු.120 දක්වාද කැරට් කිලෝව රු.200 සිට රු.120 දක්වාද, රු.600 ක්වූ අමු මිරිස් කිලෝව රු. 600 සිට රු. 400 දක්වාද අඩුවී ඇතැයි පාරිභෝගිකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=r1102223</link>
    <topic>මල්ලැහැව ග්‍රාම සංවර්ධන සමිතිගොඩනැඟිල්ල කඩා වැටෙන්න ළඟයි</topic>
    <author>මීරිගම විශේෂ සුනිල් ඩී. මාරසිංහ</author>
    <content>මීරිගම ප්‍රාදේශීය සභා බල ප්‍රදේශයට අයත් මල්ලැහැව මන් සන්ධියේ ඇති ග්‍රාම සංවර්ධන සමිති ගොඩනැඟිල්ල අබලන්ව කඩා වැටීමට ආසන්න වෙමින් පවතී.වහලය සම්පූර්ණයෙන්ම දිරිපත්වී වර්ෂාවට තෙමෙන හෙයින් ඇතුළත බිත්ති පවා කඩා වැටෙන තත්ත්වයකට පත්ව තිබේ. පසෙකින් ඇති වැසිකිළියේ දොර ද ගැලවී ඇති අතර මෙය මෙසේ කඩවැටෙන්න ඉඩ හැරීම ජාතික අපරාධයකැයි ප්‍රදේශවාසීහු ප්‍රකාශ කරති.මේ ගොඩනැඟිල්ලත්, එය පිහිටි භූ®මියත්, ස්ථානයත් ප්‍රදේශයේ අභිවෘද්ධියට ඉමහත් පිටිවහලක්.ප්‍රදේශවාසියෙක් වන වී. ගුණරත්න මහතා මෙසේ පැවසීය.මම පුංචිකාලෙ මෙතන තිබුණෙ අම්බලමක්. ඒකත් අවුරුදු 75 ක් විතර පරණ එකක්. ඒ අනුව බලනකොට මේ භූ®මිය පොදු භූ®මියක් බවට පත්වෙලා. අවුරුදු 150 කටත් වැඩියි. එදා තිබුණ ඒ අම්බලම කඩා වැටුණට පස්සෙ ගම්වාසීන් එකතුවෙලා ශ්‍රමදානෙන් තමයි දැන් තියෙන මේ ගොඩනැඟිල්ල හදල ග්‍රාම සංවර්ධන සමිතිය පටන් ගත්තෙ.එදා ඉඳල මේක ප්‍රයෝජනයට ගත්තෙ ග්‍රාම සංවර්ධන සමිතිය විතරක් නෙවෙයි. ප්‍රදේශයේ හැම පොදු වැඩකටම ප්‍රයෝජනයට ගත්තෙත් මේක. ඒ නිසා මේක මෙහෙම විනාශ වෙලා යන්ඩ ඉඩ හරින එක ජාතික අපරාධයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=r1102224</link>
    <topic>කළුගඟ පාලම දෙපස මාර්ගයගිලා බැසීමේ අවදානමක</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම කිරිවත්තුඩුව හොරණ මාර්ගයේ ජම්බුගස්මුල්ල හන්දිය අසලින් ගලා බසින කළු ගඟ අතු ඔයට සම්බන්ධ පාලම දෙපස මාර්ගය ඉරිතලා ගොස් ගිලා බසින්නට පටන් ගෙන ඇතැයි ප්‍රදේශවාසීහු පවසති.ඔයේ පාලම දෙපස මාර්ගයේ ඉවුරු සේදී කැඩීයාමෙන් භූගතව ගිලා බැසීම හේතුවෙන් මාර්ග ඉරිතලා යාමට පටන් ගෙන ඇත.සරත් චන්ද්‍රකුමාර මහතාදිනකට මේ මාර්ගයේ බස් රථ ඇතුළු වාහන තුන් දහසකට වඩා ගමන් කරනවා. ජම්බුගස්මුල්ල ප්‍රදේශයේදී මාර්ගයට සමාන්තරව ඔය ගලා බසින අතර ඔයේ විශාලම හැරවීමත් පාලම අසල පවතිනවා. මේ නිසා සැඩපහරට ලක්වී පාලමේ බැමි කොටස් ගැලවී යාමත් සමග පාලම භාවිතා කිරීම නතර කර ඒ වෙනුවට යකඩ තහඩු යොදා තාවකාලික පාලමක් සදා තිබෙනවා.තාවකාලික පාලම ඉදි කර වසර පහකට වඩා වැඩි වන අතර මේ වන විට එහි තහඩු කොටස් ගෙවී කැඩී ගොස් ඇතිනිසා වර්ෂා දිනවල දී පාලම මත නිතර ලිස්සා යාම් වලට ලක්වී අනතුරු සිදු වනවා.මාර්ගය ගිලා බැස යාම නතර කිරීමට ප්‍රදේශවාසීන් පස් පුරවා බැරල් තැබුවත් වර්ෂා දිනවලදී ඔයේ ජල මට්ටම වැඩි වන විට බැරල් වැටී ගසා ගෙන යනවා. මේ නිසා මාර්ගය ගිලා බැසීම සිදු වෙන බැවින් මාර්ගය ස්ථාන කීපයක පුපුරා ගොස් තිබෙනවා. අනතුර වීමට පෙර මේ පිළිබඳව අවධානය යොමු කර අවශ්‍ය පියවර ගන්නා ලෙස අදාළ ආයතනවලින් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=r1102225</link>
    <topic>කොළඹ ජල අපවහන ආවරණසොරකම් කරන කල්ලියක්</topic>
    <author>උතුරු කොළඹ සමූහඒ. මදුරවීරන්</author>
    <content>කොළඹ නගරයේ වැසි ජලය බැස යන ජල අපවහන සංධිස්ථානයන්හි ආවරණ (ගලි කවර) සොරා ගැනීම මෑත කාලයක සිට වැඩි වී ඇති බව නගරවාසීහු කියති.ආවරණ ඉවත් කරන ලද මෙකී තැන්වල ගල් පස් හා තැඹිලි කෝම්බ ආදිය හිරවීමෙන් වැසි ජලය බැස යාමට බාධා හා අවහිරතා ඇති වේ. වර්ෂා දිනවලදී මේ තත්ත්වය බෙහෙවින් වැඩිය.ජලයෙන් පිරුණු මේ මාර්ගවල ගමන් ගන්නා මගීහු වළවල්වල වැටී තුවාල ලබන අවස්ථාද තිබේ.මත්කුඩුවලට ඇබ්බැහි වූවන් මේවා සොරාගෙන ගොස් පරණ යකඩ මිලයට ගන්නා බෝතල් කඩවලට අලෙවි කරන බැව් කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102229</link>
    <topic>ඔස්ට්‍රේලියාවට ලකුණු 91ක විශිෂ්ට ජයක්</topic>
    <author/>
    <content>පසුගිය වසරේ ලෝක ක්‍රිකට් කිරුළ ජයගත් ඔස්ට්‍රේලියාව මෙවර ලෝක කුසලාන තරගාවලියේ මුහුණ දුන් පළමු තරගයේ දී සිම්බාබ්වේ කණ්ඩායම පරදවා ලකුණු 91 ක විශිෂ්ට ජයක් ලැබීය.ඊයේ (21) අහමදාබාද්හි සර්දාර් පටෙල් ක්‍රීඩාංගණයේදී පැවැති මේ තරගයේ කාසිය වාසිය දිනා ඔස්ට්‍රේලයාව පළමුව පන්දුවට පහරදුනි.ඔස්ට්‍රේලියානු පිල නියමිත ඕවර 50 තුළදී කඩුලු 6ක් දැවී ලකුණු 262ක් රැස්කරගනු ලැබීය. ඔවුන් රඳවාගත් ලකුණු සාමාන්‍යය 5.24කි.ආරම්භක පිතිකරු යුගලය වූ බ්‍රැඩ් හැඩ්න් හා ෂේන් වොට්සන් ඔස්ට්‍රේලියා ඉනිමට හොඳ ආරම්භයක් ලබා දෙමින් සිටියදී මුළු ලකුණු 61ක්ව තිබියදී ලකුණු 29ක් ලබා සිටි හැඩ්න් කඩුල්ල මුවා කිරීමේ වරදට හසුකර ගැනීමට ක්‍රීමර් සමත් විය.ඔස්ට්‍රේලියා ඉනිමේ වැඩිම ලකුණු ලාභියා වූ ෂේන් වොට්සන් ද කඩුල්ල මුවාකිරීමේ වරදට හසුකර ගැනීමට උට්සෙයා සමත්වූ අතර වොට්සන් ලකුණු 79ක් ලබා තිබුණි. ඔහුගේ ඉනිමට හතරේ පහර 8ක් හා එක් හයේ පහරක් ඇතුළත්ව තිබුණි.ලකුණු 28ක් ලබා සිටි නායක රිකී පොන්ටිං දුවද්දී දැවී ගිය අතර, කැමරන් වයිට් ලකුණු 22ක් හා ඩේවිඩ් හසි ලකුණු 14ක් ලබාගත් අතර, මයිකල් ක්ලාර්ක් නොදැවී ලකුණු 58ක් ලබා සිටියේය. ඔහු පන්දු 55කට මුහුණදී හතරේ පහර 4ක් එල්ල කර තිබුණි.පන්දු යැවීමේදී ක්‍රිස් මෝෆු ලකුණු 58කට කඩුලු 2ක් ද, රේ ප්‍රයිස්, ප්‍රොස්පර් උට්සෙයා, ගී‍්‍රමර් ක්‍රීමර් කඩුලු 1 බැගින් ද දවා ගත්හ. පිළිතුරු ඉනිම ක්‍රීඩා කළ සිම්බාබ්වේ පිලට ලකුණු අතරට පැමිණීමට ඔස්ට්‍රේලියානු පන්දු යවන්නන්ගෙන් ඉඩක් නොලැබුණු අතර මුල් කඩුලු 6 ලකුණු 96 කට දැවී ගියේ සිම්බාබ්වේ බලාපොරොත්තු බිඳ දමමිණි. සිම්බාබ්වේ පිලට ඕවර 46.2 කදී සියලුදෙනා දැවී රැස්කරගත හැකි වූයේ ලකුණු 171 කි.සිම්බාබ්වේ පිලේ වැඩිම ලකුණුලාභියා වූයේ ක්‍රීමී ග්‍රීමර්ය. ඔහු රැස් කළ ලකුණු සංඛ්‍යාව 37 කි. එස්. විලියම්ස් 28, ප්‍රොස්පර් උට්සෙයා 24 ක් ලෙස ලකුණු රැස් කළහ.පන්දු යැවීමේදී විශිෂ්ට පන්දු යැවීමක නිරත වූ මිචෙල් ජොන්සන් ලකුණු 19 කට කඩුලු 5 ක් බිඳහෙලීය.ෂෝන් ටෙයිට් ලකුණු 34 කට කඩුලු 2 ක්ද, ජේසන් ක්‍රිජ්සා ලකුණු 28 කට කඩුලු 2 ක්ද බ්‍රෙට් ලී හා ඩේවිඩ් හසි කඩුලු 1 බැගින්ද දවාගත්හ.තරගයේ වීරයා සම්මානය ෂේන් වොට්සන් ට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102221</link>
    <topic>ගමට ක්‍රිකට් ගෙන ගිය රටේ නායකයාටසමස්ත ජාතියේ ස්තුතිය හිමිවිය යුතුයි</topic>
    <author>ප්‍රින්ස් ගුණසේකර</author>
    <content>සූරියවැව වැනි ග්‍රාමීය පරිසරයක අංගසම්පූර්ණ ක්‍රීඩාංගණයක් ඉදිකරමින් ගමට ක්‍රිකට් ගෙන යෑමට කටයුතු කිරීම පිළිබඳ ජනාධිපති මහින්ද රාජපක්ෂ මහතාට සියලු දෙනා ගේම විශේෂ ස්තුතිය පුද කළ යුතු බව ශ්‍රී ලංකා ක්‍රිකට් නායක කුමාර් සංගක්කාර දෙස් විදෙස් මාධ්‍යවේදීන්ට පැවැසීය.සූරියවැව මහින්ද රාජපක්ෂ ක්‍රීඩාංගණයේදී මුල්ම එක් දින තරගයට ශ්‍රී ලංකා ක්‍රීඩකයෝ ඉතා සතුටෙන් එක්වූ බවත් එම සුන්දර පරිසරයේ ටෙස්ට් තරග ක්‍රීඩා කිරීමට දැඩි කැමැත්තකින් පසුවන බවත් ශ්‍රී ලංකා ක්‍රිකට් නායකයා පැවැසීය. කුමාර් සංගක්කාර මේ බව පැවැසුවේ සූරියවැව මහින්ද රාජපක්ෂ ක්‍රීඩාංගණයේ පැවැති ශ්‍රී ලංකා කැනඩා මුල්ම තරගය නිමාවීමෙන් (20) පසුව රාත්‍රියේ පැවැති මාධ්‍ය හමුවේදීය.මේ අතර සූරියවැව ක්‍රීඩාංගණයේ මුල්ම තරගයේ ජාත්‍යන්තර විස්තර ප්‍රකාශකයන් වූ වසීම් අක්‍රම්, ඉයන් බොතම්, රමීස් රාජා හා පැට් සිම්කොක් යන මහත්වරු ක්‍රීඩාංගණයේ මාධ්‍ය කුටියේ ඇති පහසුකම් හා සුන්දරත්වය පිළිබඳ විශේෂ ඇගැයුමක් කළහ. “කෙටි කාලයක් තුල සෑහෙන පහසුකම් මැද දැවැන්ත ක්‍රීඩාංගණයක් ඉදිකිරීම සැබවින්ම ආශ්චර්යයක්” ඔවුහු පැවැසූහ.රුපියල් බිලියනයක පමණ වියදමින් මාස 9 ක් වැනි කෙටි කළක් තුල ජාත්‍යන්තර ක්‍රිකට් කවුන්සිලයේ ප්‍රමිතීන්ට අවශ්‍ය පරිදි සූරියවැව ක්‍රීඩාංගණය ඉදිකිරීම පිළිබඳ අයි.සී.සී. නියෝජිතයින් තරගය නරඹද්දීම සතුට පළ කළ බව ශ්‍රී ලංකා ක්‍රිකට් සභාපති ඩී. එස්. ද සිල්වා මහතා ‘දිනමිණට’ සඳහන් කළේය.“පසුගිය මාස 4 ක් අධික වර්ෂාව තිබුණා. එහෙම නොවුනා නම් මෙයට මාසයකට කලින් සියලු වැඩ නිම කරනවා. මාධ්‍ය කුටිය හා ප්‍රධාන මණ්ඩපය ජාත්‍යන්තර තලයේ තිබෙනවා. දැන් ගමේ අයටත් ක්‍රිකට් බලන්න පුළුවන්” සිල්වා මහතා පැවැසීය.ක්‍රිකට් ලෝක කුසලාන තරගාවලියේ ශ්‍රී ලංකා සංවිධාන කටයුතුවල වගකීම භාරව සිටි තරගාවලි අධ්‍යක්ෂ සුරාජ් දන්දෙනිය මහතා විශාල අභියෝගයක් ජයගත් බව පවසයි. සූරියවැව ජාත්‍යන්තර ක්‍රීඩාංගණයේ තරග පැවැත්වීමට නොහැකි බවට විශාල ප්‍රචාරයක් ගෙන ගියද ඒ වා සියල්ල පුස්සක් බවට පත්වූ බව දන්දෙනිය මහතා පැවැසීය. “අලුත් ක්‍රීඩාපිටියක් හදන්න අවම වශයෙන් වසර 3 ක් පමණ යනවා.උදේ ඉඳලා සවස් වනතුරු ක්‍රීඩාංගණවල ඉදිකිරීම් පරීක්ෂා කර බලා රට වෙනුවෙන් මේ යුතුකමට කැපවුණා. බොරු විවේචකයන්ගේ දේවල් ජනතාව දැන් ප්‍රතික්ෂේප කරනවා.සූරියවැව පිටියේ වාර්තාගත ජයක් ශ්‍රී ලංකාව ලබා ගත්තේ ක්‍රීඩාංගණයේ යෝග්‍ය බවක් තිබූ නිසයි. ශ්‍රී ලංකා කැනඩා තරගය පවත්වන්න නොහැකි වුණානම් මා ඉල්ලා අස්වන බව කීවේ අපේ වැඩපිළිවෙළ ගැන මා තුල තිබූ විශාල විශ්වාසය අනුවයි” දන්දෙනිය මහතා පැවැසීය. ජනාධිපති මහින්ද රාජපක්ෂ මහතා ක්‍රීඩාංගණ තුනේම ඉදිකිරීම් ගැන දැක්වූ උනන්දුව මත සියල්ල සාර්ථක වූ බව දන්දෙනිය මහතා වැඩිදුරටත් පැවැසීය.ශ්‍රී ලංකා - කැනඩා තරගයේ සාර්ථකත්වය පිළිබඳ මාධ්‍ය හමුවේ අදහස් දැක්වූ ශ්‍රී ලංකා ක්‍රිකට් නායකයා අවධාරණය කළේ ආරම්භක පිතිකරුවන්ගේ පදනම අනුව ලකුණු 300 ඉක්මවා යෑම තීරණය වන බවය. ක්‍රිකට් ලෝක කුසලාන තරගවලදී වේගවත්ම තෙවැනි ශතකය රැස්කළ මහේල ජයවර්ධන ඉදිරි තරග ගැන විශාල බලාපොරොත්තු පළ කර සිටී.“කැනඩාවට එරෙහිව අප ලැබූ ජයග්‍රහණය හොඳ ආරම්භයක්. ඒත් ඉදිරි තරගවලදී තව බොහෝ දේ කළ යුතුයි. අපේම ක්‍රීඩාලෝලීන් ඉදිරියේ ක්‍රීඩා කිරීමේදී දැන් චකිතයක් අපට නෑ” මහේල පැවැසීය.ලෝක මට්ටමේ විශිෂ්ට ක්‍රීඩකයක් දෙදෙනෙකු තරගය උදුරා ගත් බව කැනඩා ක්‍රිකට් නායක අෂීෂ් බගායි සඳහන් කළේය.මහේල හා සංගක්කාරගේ පිති හරඹගේ විශිෂ්ට බව කැනඩා ක්‍රිකට් නායකයාගේ ඇගැයීමට ලක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102222</link>
    <topic>ලෝක කුසලාන තරගවලටපත්‍රිකා ගෙන යාමට අවසර</topic>
    <author/>
    <content>ලෝක කුසලාන ක්‍රිකට් ක්‍රීඩා තරගාවලියේ තරග නැරඹීමට පැමිණෙන ක්‍රීඩා ලෝලීන්ගේ දැඩි ඉල්ලීම මත ක්‍රීඩකයින් උනන්දු කිරීම සඳහා මුද්‍රිත පත්‍රිකා සහ ක්‍රිකට් ක්‍රීඩාවට අදාළ වාක්‍ය සටහන් කිරීම සඳහා කොළ සහ පෑන් ක්‍රීඩා පිටියට ගෙන යාම සඳහා ක්‍රීඩා ලෝලීන්ට අවසර ලබාදුන් බව පොලිස් මූලස්ථානය නිවේදනයක් නිකුත් කරමින් කියා සිටී.සියලුම ක්‍රීඩා තරග පැවැත්වෙන ක්‍රීඩා පිටිවල ක්‍රීඩාලෝලීන් වෙනුවෙන් ශ්‍රී ලංකා ක්‍රිකට් ආයතනය මගින් සංගීත කණ්ඩායම් ක්‍රීඩාංගණවලට සපයා ඇති බැවින් ක්‍රීඩාලෝලීන්ට සංගීත භාණ්ඩ ගෙන යෑමට අවශ්‍යතාවයක් නොමැති බවත් එසේ අවශ්‍ය වන්නේ නම් ශ්‍රී ලංකා ක්‍රිකට් ආයතනයෙන් අවසර ලබා ගත යුතු බවත් එම නිවේදනයේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102223</link>
    <topic>බ්ලූම්ෆීල්ඩ්-යුද-ගුවන් ජය ලබති</topic>
    <author>ෆවුස් මොහොමඩ්</author>
    <content>සුරාජ් රන්දීව් සහ තරංග ලක්ෂිත සුපිරි පන්දු යැවීමක නිරතවෙමින් බදුරළිය ක්‍රීඩා සමාජයට එරෙහිව කඩුලු 2 ක ජයක් බ්ලූම්ෆීල්ඩ් කණ්ඩායමට හිමිකර දීමට සමත් විය.ශ්‍රී ලංකා ක්‍රිකට් ආයතනය මෙහෙයවනු ලබන අන්තර් සමාජ ප්‍රිමියර් ලීග් තුන්දින තරගමාලාවේ ‘ඒ’ කොටස යටතේ පැවැති මේ තරගයේ බදුරළිය පිලේ පළමු ඉනිමේ ලකුණු 48 කට කඩුලු 5 ක් දවාලූ රන්දිව් දෙවැනි ඉනිමේදී ලකුණු 93 කට කඩුලු 3 ක් දවාලීය.යුද හමුදාවට කඩුලු 9ක ජයක්අන්තෝනියන්ස් පිල සමග පැවැති ‘බී’ කොටසේ තරගයකදී කඩුලු 9 ක විශිෂ්ට ජයක් අත්කර ගැනීමට යුද හමුදාව සමත් විය.අන්තෝනියන්ස් පළමු ඉනිම – 153 - ඩෙන්වර් ෆවුක්ස් 47 (එස්. ප්‍රසන්න 52 / 7) සහ දෙවැනි ඉනිම – 137 – නිලූෂාන් නෝනිස් 45 (එස්. ප්‍රසන්න 55 / 6)යුද හමුදාව පළමු ඉනිම – 186 – රිෂාන් කාලිංග 76 (චතුර රන්දුණු 41 / 3, නිරෝෂන් අමරසිංහ 45 / 3) සහ දෙවැනි ඉනිම – 105 / 1 මොහොමඩ් ෆෙෂාල් නොදැවී 68ගුවන් හමුදාව කඩුලු 6කින් ජය ගනීගුවන් හමුදා පළමු ඉනිම – 318 – රජිත රත්නායක 100රයන් කර්න් 73 (සම්පත් පෙරේරා 42 / 3) සහ දෙවැනි ඉනිම – 50 / 4 (උමේග චතුරංග 30 /3)සිංහ පළමු ඉනිම – 94(දිනුෂ ප්‍රනාන්දු 28 / 4, තරංග ජයවර්ධන 10 / 3) සහ දෙවැනි ඉනිම 270 - ලෙවන් මෝෂින් 97, ළහිරු අෂේන් 86 (තරංග ජයවර්ධන 67 / 3, ඇන්ජලෝ ඒමානුවෙල් 70 / 3)සරසන්ස් පිලට එරෙහිව හලාවත මේරියන්ස් පිලද, කෝල්ට්ස් පිලට එරෙහිව ද්‍රවිඩ සංගම් පිලද, එන්. සී. සී. පිලට එරෙහිව රාගම පිලද, නාවික හමුදාවට එරෙහිව මුවර්ස් පිලද, පානදුර පිලට එරෙහිව බී. ආර්. සී. පිල ද සීදුව පිලට එරෙහිව පොලිසියද පළමු ඉනිමේ ජය වාර්තා කිරීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102224</link>
    <topic>ශ්‍රී ලංකාවට දැවැන්ත ජයක්</topic>
    <author>ප්‍රින්ස් ගුණසේකර සුරියවැව මහින්ද රාජපක්ෂ ක්‍රීඩාංගණයේ සිට...</author>
    <content>ශ්‍රී ලංකාව හා කැනඩාව අතර සූරියවැව මහින්ද රාජපක්ෂ ක්‍රීඩාංගණයේ පෙරේදා පැවැති තරගයෙන් ශ්‍රී ලංකාවට ලකුණු 210 ක දැවැන්ත ජයක් හිමිවිය.ක්‍රිකට් ලෝක කුසලාන තරගාවලියේ තෙවැනි තරගය වූ මෙය ශ්‍රී ලංකාව සහභාගි වූ ප්‍රථම තරගය විය. ශ්‍රී ලංකා පිල ඕවර් 50 කදී කඩුලු 7 කට ලකුණු 332 ක් ලැබූ අතර කැනඩා ක්‍රීඩකයෝ ඕවර් 36.5 කදී ලකුණු 122 කට දැවී ගියහ.මෙවර ලෝක කුසලාන තරගාවලිය වෙනුවෙන්ම ඉදිකළ සුන්දර පරිසරයක පිහිටා ඇති සූරියවැව මහින්ද රාජපක්ෂ ක්‍රීඩාංගණය දහස් සංඛ්‍යාත පේ‍්‍රක්ෂකයන්ගෙන් පිරී ඉතිරී ගොස් තිබීම කැපී පෙනුණි. අගනුවරින් දුරබැහැර ප්‍රදේශයක ජාත්‍යන්තර ක්‍රීඩාංගණයක් ඉදිකර ග්‍රාමීය ජනතාවට ක්‍රීඩාවේ ආශ්වාදය සමීප කිරීම ගැන රජයට හා ශ්‍රී ලංකා ක්‍රිකට් ආයතනයට බොහෝදෙනාගේ ප්‍රශංසාව හිමිවිය. සූරියවැව පිිටියේ මංගල තරගයේ ජයග්‍රාහී මාවත විවර කළ උපනායක මහේල ජයවර්ධන ලෝක කුසලාන තරගාවලියකදී ශ්‍රී ලංකා ක්‍රීඩකයකු මෙතෙක් වාර්තා කළ වේගවත්ම ශතකය පෙරේදා සටහන් කළේය.පන්දු 80 කදී ශතකය සම්පූර්ණ කළ මහේල බිඳහෙලන ලද්දේ සනත් ජයසූරිය 2007 දී බංග්ලාදේශයට එරෙහිව පන්දු 85 කදී ලැබූ වේගවත් ශතකයේ වාර්තාවය.මේ තරගයේදී ශ්‍රී ලංකා ක්‍රිකට් නායක කුමාර් සංගක්කාර හා ටී. එම්. ඩිල්ෂාන් අර්ධ ශතක වාර්තා කරමින් දස්කම් දැක්වූහ.දිවා රාත්‍රී තරගයක් වූ මේ තරගයේ කාසියේ වාසිය ශ්‍රී ලංකාව සතුවිය. නිත්‍ය වේගපන්දු යවන්නා වූ ලසිත් මාලිංග පෙරේදා තරගයට එක්නොවූ අතර ඉදිරි තරගවලට හොඳ පෙරහුරුවක් සේ පිතිකරුවන්ට වැඩි අවස්ථාවක් උදාවී තිබුණි.රාත්‍රී කාලයේ පන්දුවට පහර දුන් කැනඩා ක්‍රීඩකයෝ අඩු ලකුණු ගණනකට දවා ගැනීමට නුවන් කුලසේකර, තිසර පෙරේරා හා මුත්තයියා මුරලිදරන් සමත්වූහ.නුවන් හා තිසර කඩුලු 3 බැගින් බිඳහෙලූ අතර මුත්තයියා මුරලිදරන් කඩුලු 2 ක් බිඳහෙලා ගත්තේය. එයට අමතරව තිලාන් සමරවීර ද කඩුල්ලක් බිඳහෙළීය.දවසේ කැපී පෙනෙන පිතිකරුවා වූ මහේල ජයවර්ධනට තරගයේ වීරයා සම්මානය හිමිවිය. හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා සූරියවැව ක්‍රීඩාංගණයේ මුල්ම තරගයේ වීරයාට හිමි කුසලානය ප්‍රදානය කිරීමේ අවස්ථාවට එක්විය.ශ්‍රී ලංකා පිලේ ආරම්භක පිතිකරුවන් ලෙස උපුල් තරංග හා ටී.එම්. ඩිල්ෂාන් පිටියට පිවිසි අතර මේ දෙදෙනා ලකුණු 50ක් පන්දු 58කදී වාර්තා කරමින් හොඳ ආරම්භයක් ලබාදුන්හ.ඩිල්ෂාන් සූරියවැව ක්‍රීඩාංගණයේ දී ප්‍රථම අර්ධශතකය වාර්තා කළ පිතිකරුවා ලෙස ඉතිහාසයට එක්වීම විශේෂත්වයකි.එමෙන්ම ඔහු එක්දින පිටියේ ලකුණු 5000 පසුකිරීමට සමත්වූ ශ්‍රී ලංකා ක්‍රීඩකයන් අතර 8 වැනියා ලෙසද තම නාමය වාර්තා පොතට එක්කර ගත්තේය. පෙරේදා ඩිල්ෂාන් ලබාගත්තේ තම 21 වැනි එක්දින අර්ධ ශතකයයි.නායක සංගක්කාර හා උපනායක මහේල සූරියවැව ක්‍රීඩාංගණයේ පැවැති ප්‍රථම ජාත්‍යන්තර තරගය නැරඹූ දහස් සංඛ්‍යාත ප්‍රේක්ෂකයන්ට අමතක නොවන මතක සටහනක් එක් කළහ. සංගක්කාර පන්දු 87කදී ලකුණු 92ක් ලබාගත්තේ හතරේ පහර 7 ක් හා හයේ පහරක් සමගිනි.සංගක්කාර ලෝක කුසලාන තරගවලදී ලැබූ 5 වැනි අර්ධ ශතකය මෙය වූ අතර එය ඔහුගේ 60 වැනි එක්දින අර්ධ ශතකය ද විය. කෙසේ වුවද සංගක්කාර ලකුණු 12 ක් ලබා සිටියදී ‘ගලී’ හි සිටි නිතිෂ් කුමාර් වෙත උඩ පන්දුවක් එල්ල කළද එය රැක ගැනීමට අපොහොසත් වීම ශ්‍රී ලංකාවට වාසිදායක විය.මහේල – සංගක්කාර අතර තෙවැනි කඩුල්ලට සම්බන්ධතාව ලකුණු 179ක් විය.එවිට ශ්‍රී ලංකා ඉනිම ඕවර 41.4ක් ගෙවී ලකුණු පුවරුව 267ක් සටහන් ව තිබුණි. මහේල – තිසර පෙරේරා අතර සම්බන්ධතාව ගොඩනැගෙමින් තිබියදී මහේල ජයවර්ධන තම එක්දින දිවියෙහි 13 වැනි ශතකය වාර්තා කිරීම හා මහින්ද රාජපක්ෂ පිටියේ ප්‍රථම ශතකය වාර්තා කිරීම සිදු විය.එය ඔහු ලෝක කුසලාන තරගවලදී ලැබූ දෙවැනි ශතකයද විය. පන්දු 81 කදී හතරේ පහර 9ක් හා හයේ පහරක් එල්ලකළ මහේල ශතකය වාර්තා කිරීමත් සමග දැවීගියේය.ඔහුගේ සුපුරුදු ‘ෆිල්ක්’ කිරීම මෙවර වැරදී ගොස් “ෂෝට් ෆයින්ලෙග්හි’ සිටි බලාජි වෙතට ඇදුණු උඩපන්දුවෙන් දැවීයෑම සටහන් විය.පිළිතුරු ඉනිම ආරම්භ කළ කැනඩා පිලේ ජෝන් ඩේව්සන්ගේ බලාපොරොත්තු සුන්කළ තිසර පෙරේරා යැවූ මුල්ම පන්දුවෙන් ඔහු දවා ගත්තේ කෙළින්ම කඩුල්ල බිඳහෙලා දමමිණි.කැනඩා ක්‍රීඩකයන් තිදෙනෙකු ලකුණු 12කට දවා ගැනීමට තිසර හා නුවන් කුලසේකර ආරම්භයේදීම සමත්වුහ.ශ්‍රී ලංකාව කඩුලු 7 ක් දැවී 332 (ඕවර 50)උපුල් තරංග 19, තිලකරත්න ඩිල්ෂාන් 50, කුමාර් සංගක්කාර 92මහේල ජයවර්ධන 100,ඇන්ජලෝ මැතිව්ස 21,තිලාන් සමරවීර නොදැවී 18 ( රිස්වාන් චීමා 47 - 1 )කැනඩාව සියලුදෙනා දැවී 122(ඕවර 36.5)අශීශ් බගායි 22, රිස්වාන් චීමා 37,( නුවන් කුලසේකර 6 – 2 – 16 – 3, තිසර පෙරේරා 7 – 0 – 24 – 3, මුත්තයියා මුරලිදරන් 9 – 0 – 38 – 2, ).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102225</link>
    <topic>ලෝක කුසලානයට හොර ඔට්ටු තැබූඅට දෙනෙක් අත්අඩංගුවට</topic>
    <author>නවදිල්ලිය – (ඒ. එෆ්. පී)</author>
    <content>මෙවර ලෝක කුසලාන තරගමාලාවේ නීතිවිරෝධී බුකී කරුවන්ගේ අවතීර්ණයේ පළමු සිදුවීම ඉන්දියාවෙන් වාර්තා විය. ලෝක කුසලාන තරග සඳහා නීතිවිරෝධී ඔට්ටු එකතු කරමින් සිටි පුද්ගලයන් 8 දෙනකු නවදිල්ලි පොලිසිය මගින් අත්අඩංගුවට ගැනීම ඒ සිදුවීමය. ඉන්දීය අගනුවර ප්‍රධාන පෙළේ හෝටල් 2ක් වැටලූ පොලිසිය ලැප්ටොප් පරිගණක, ජංගම දුරකතන සමඟ පුද්ගලයන් 8 දෙනා අත්අඩංගුවට ගැනීමේදී ඔවුහු ලෝක කුසලාන තරග සඳහා ඔට්ටු එක්රැස් කරමින් සිටියහ.“නගරයේ තවත් ස්ථාන කීපයක් වැටලීමට ඉදිරියේදී කටයුතු කරනවා.”ජ්‍යෙෂ්ඨ පොලිස් නිලධාරියකු ඒ. එෆ්. පී. පුවත් සේවයට පැවැසීය. 2000 වසරේදී සිදුවූ හිටපු ඉන්දීය නායක මොහොමඩ් අසරුදීන්, පාකිස්තානයේ සලීම් මලික් සහ දකුණු අපි‍්‍රකාවේ හන්සි ක්‍රොන්යේගේ මුදලට තරග පාවාදීමේ සිදුවීම සමඟ පළමුවරට හෙලිදරව් වූ ඉන්දීය නීතිවරෝධී ක්‍රිකට් තරග ඔට්ටු තැබීමේ ක්‍රියාදාමය ජාත්‍යන්තර ක්‍රිකට් පිටියේ මහත් ආන්දෝලනාත්මක සිදුවීමක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102226</link>
    <topic>තෙවැනි පෙළ පාපන්දු සූරතාව මාතරට</topic>
    <author/>
    <content>ශ්‍රී ලංකා පාපන්දු සම්මේලනය සංවිධානය කළ පි‍්‍රමියර් ලීග් තෙවැනි පෙළ පාපන්දු සූරතාව මාතර සිටි ක්‍රීඩා සමාජය දිනා ගත්තේය.කොළඹ සිටි ලීග් ක්‍රීඩා පිටියේ පැවැති අවසන් තරගයේදී කොළඹ ක්‍රීඩා සමාජය ගෝල් 2 – 0 කින් පැරදවීමට මාතර සිටි ක්‍රීඩකයෝ සමත් වූහ.මාතර ක්‍රීඩා සමාජයේ කේ. එන්. සන්දීප් හා ඩී. බී. වීරප්පුලි ගෝල් වාර්තා කළහ. ජයග්‍රාහී මාතර කණ්ඩායමට රුපියල් ලක්‍ෂයක් හා සූරතා කුසලානය, අනුසූරතාව දිනාගත් කොළඹ ක්‍රීඩා සමාජයට රුපියල් 50000 ක් පිරිනැමුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102227</link>
    <topic>වෙල්ටර්වේට් කිරුළ සවේක්ට</topic>
    <author>ස්ලෝවේනියා (ඒ. එෆ්. පී.)</author>
    <content>ජාත්‍යන්තර බොක්සිං සම්මේලනයේ වෙල්ටර්වේට් කිරුළ සඳහා පැවැති තරගයේ 5 වැනි වටයේදී අමෙරිකාවේ පෝල් ඩෙල්ගාදු බිම හෙලමින් කිරුළ අත්කර ගැනීමට ස්ලෝවේනියාවේ ඩෙජන් සවේක් සමත් විය.ස්ලෝවේනියාවෙන් බිහිවූ එකම ලෝක බොක්සිං සූරයා වන 34 හැවිරිදි සවේක් අමෙරිකානු ප්‍රතිවාදියකු සමග ප්‍රථම වරට ගැටුණු මේ තරගයේදී කිසිදු අපහසුවකින් තොරව සිය ඉලක්කය වෙත ළඟා විය.මේ ජයග්‍රහණයත් සමග ඔහුගේ තරග දිවියේ ජයග්‍රහණ සංඛ්‍යාව 31 දක්වා වැඩි විය. ඊට ප්‍රතිවාදීහු බිම හෙලූ (knock out) අවස්ථා 18 ක් ද ඇතුළත්ය.2009 වසරේ දෙසැම්බර් මාසයේ ජොහැනස්බර්ග් නුවරදී ලෝක බොක්සිං සම්මේලන වෙල්ටර්වේට් කිරුළ සඳහා පැවැති තරගයෙන් දකුණු අප්‍රිකාවේ අයිසැක් ලැෂවායා පරාජය කිරීමෙන් පසුව ඔහු පිට පිට ලැබූ තුන්වැනි ජයග්‍රහණය මෙය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=s1102228</link>
    <topic>මාතර විදුහලේ නිවාස ක්‍රීඩා 24දා</topic>
    <author/>
    <content>මාතර මධ්‍ය මහා විද්‍යාලයීය නිවාසාන්තර මලල ක්‍රීඩා උළෙල මේ මස 24 වැනිදා ප.ව. 1.00 ට විද්‍යාලයීය ක්‍රීඩාංගණයේදී පැවැත්වේ. දකුණු පළාත් අධ්‍යාපන අධ්‍යක්ෂ කිත්සිරි ලියනගමගේ, මාතර දිස්ත්‍රික් ලේකම් ඩබ්. කේ. කේ. අතුකෝරාල, මාතර කළාප අධ්‍යාපන අධ්‍යක්ෂ ඩබ්. ආර්. වීරකෝන් යන මහත්ම මහත්මීහු විශේෂ ආරාධිතයින් ලෙස මේ උත්සවයට සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=f1102221</link>
    <topic>මිරිස් ඇඹරුවාට වැඩක් නෑ ජනාධිපති තව අවුරුදු 20ක් රට පාලනය කරනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>* ඉදිරි පළාත් පාලන මැතිවරණයේ වැදගත්කම ඔබ තේරුම් කරන්නේ මොන විදියටද ?මතක තියාගන්න, මීට කලින් පළාත් පාලන මැතිවරණ පැවැත්වුණේ රට කොටස් දෙකකට බෙදිල තියෙද්දී. ඉකුත් කාලවකවානුවේදී මහ පොළොවෙන් 1 / 3 ක් මුහුදු වෙරළෙන් 2 / 3 කට විතර දකුණේ නීතිය ක්‍රියාත්මක වුණේ නෑ. උතුර – නැඟෙනහිර දෙපළාත වර්ග කිලෝමීටර් 18800 යි. ඒ කියන්නෙ සිංගප්පූරුව තරම් 18 ගුණයක භූමි ප්‍රදේශයක්.දකුණේ අපට පාබල හමුදාව තියෙනව වගේ ප්‍රභාකරන්ටත් මරාගෙන මැරෙන බලකායක්ද සහිතව ගැහැනු - පිරිමි පාබල හමුදාවක් සිටියා. අපේ නාවික හමුදාව වගේ ප්‍රභාකරන්ටත් මුහුදු කොටි කියල නාවික බලකායක් හිටියා. ඔවුන් උතුර නැඟෙනහිර මුහුදේ යම් ආධිපත්‍යයක් දැරුවා. අපට ගුවන් හමුදාව තියෙනවා වගේ ප්‍රභාකරන්ටත් ගුවන් බලකායක් සහ කොළඹට ඇවිත් පහර දෙන්නට හැකි ගුවන් යානාද තිබුණා.ඒ – 9 මාර්ගය ඇතුළුව මහා මාර්ගවල උතුර – නැඟෙනහිර ප්‍රදේශවල ආධිපත්‍ය දැරුවේද ඔවුන්. එම වකවානුවේ කාට හෝ එහි යාමට අවශ්‍ය නම් ඔවුන්ගෙන් අවසර ගත යුතු වුණා. එල්. ටී. ටී. ඊ. යට වෙනම පොලිසි උසාවිත් තිබුණා.උතුර – නැඟෙනහිර සංවර්ධන සැලසුම් සකස් කළේත් ඔවුන්මයි. ඒ සඳහා විවිධ රටවල ආධාර නීති විරෝධීව ලබා ගැනීමත් සිදු වුණා. මේ තත්ත්වය එජාප ආණ්ඩු යටතේ සේම චන්ද්‍රිකා කුමාරතුංග ජනාධිපතිනියගේ ආණ්ඩු යටතේත් දිගටම පැවතුණා. මේක තමයි ඇත්ත. ජයවර්ධන, ප්‍රේමදාස, විජේතුංග, චන්ද්‍රිකා ආදී මේ සෑම ජනාධිපතිවරයෙක්ම වරියක්ම උතුරට ප්‍රභාකරන්ගේ කැලෑ නීතියත් දකුණට වෙනත් නීතියකුත් ක්‍රියාත්මක වන සැටි අත්වින්දා.ජනාධිපති මහින්ද රාජපක්ෂ මැතිතුමාගේ අනුහස් නායකත්වය ඔස්සේ අපේ රටේ ඉතිහාසයේ වැදගත්ම වෙනසක් සිදු වුණා. ඒ කියන්නේ මේ මැතිවරණය පැවැත්වෙන්නේ ගම් මට්ටමේ බිම් මට්ටමේ මුළු රටටම උතුර නැඟෙනහිරත් සහිතව. කිසිවකුටත් කිසි දිනෙක පරාජය කළ නොහැකි බවට මුද්‍රා තබා තිබූ එල්. ටී. ටී. ඊ. රුදුරු ත්‍රස්තවාදය මුලිනුපුටා දමා සිංහල, දෙමළ, මුස්ලිම්, බර්ගර්, මැලේ, සියලු ජනතාවට බියෙන්, සැකෙන් තොරව රටේ ඕනෑම තැනෙක ජීවත්වීමට හැකි හා ජීවනෝපාය සලසාගත හැකි නව ශ්‍රී ලංකාවක් බිහි කිරීමේ ඓතිහාසික යුග මෙහෙවර සේනාධිනායක ජනාධිපතිතුමා විසින් ඉෂ්ට කිරීමෙන් පසුව මුළු රටටම අදාළව පැවැත්වෙන පළමු පළාත්පාලන මැතිවරණය මෙයයි. ඒ අනුව මෙය ඓතිහාසික අවස්ථාවක්. මේ මැතිවරණයත් සමඟ රටේම ගම් නගා සිටුවීමේ වැඩපිළිවෙල තවදුරටත් වේගවත් හා ශක්තිමත් වෙනවා.* නමුත් විපක්ෂය ජනතාවගෙන් ඉල්ලන්නේ වෙනසක් ඇති කිරීම සඳහා විපක්ෂයට ඡන්දය දෙන්න කියලා ?මේ රටේ මහින්දාගමනයෙන් පසු ඇතිවූ ලොකුම වෙනස්කම් තමයි අද්‍යතන ශ්‍රී ලංකාවේ මහින්ද රාජපක්ෂ යුගයේ සිදු වෙමින් තියෙන්නේ. ඒ එකක් දෙකක් ගැන කිව්වොත් කිසිවකුට පරාජය කළ නොහැකි යැයි කියූ ප්‍රභාකරන් ඇතුළු කොටි ත්‍රස්තවාදය මුලිනුපුටා දැමීම තමයි ලංකා ඉතිහාසයේ මහා වෙනස. දෙවනුව උතුර වසන්තය, නැඟෙනහිර නවෝදය යටතේ කිසි දිනෙක එම ප්‍රදේශවල නොවුණු දැවැන්තම සංවර්ධනය මේ දිනවල සිදු වෙමින් තිබීම.මීට කලින් ශ්‍රී ලංකාවේ බිහිවූ කිසිම ආණ්ඩුවක් සිංගප්පූරුව වගේ රටවල් 18 කට තාරදාලා පාරවල් කාපට් කළේ නෑ. අලුතෙන් විදුලිය දුන්නෙ නෑ. අලුතෙන් දුම්රිය මාර්ග හැදුවෙ නෑ. අලුතෙන් විදුලි සංදේශ ක්‍රම හදන්න ගියෙත් නෑ. අලුතෙන් පාසල්, රෝහල් හදන්න ගියෙත් නෑ. අලුතෙන් අධිකරණ, පොලිස් ස්ථාන පිහිටෙව්වෙත් නෑ. ඇළ වේලි, වැව් අමුණු තනන්න ගියෙත් නෑ. උතුර නැඟෙනහිර පළාත් කියන්නෙ සිංගප්පූරුව වගේ රටවල් 18 ක භූමි ප්‍රමාණයක්. ඒ රටවල් 18 ක ප්‍රමාණය තුළ මේ රජය මේ හැම දෙයක්ම කරමින් සිටිනවා. ඒක විශාල වෙනසක් නෙවෙයිද ? මේ පළාත් වලින් උතුර නැගෙනහිරට යන ජනතාව තුළ මේ දේවල් ගැන ඉන්ද්‍රිය ගෝචර ප්‍රත්‍යක්ෂ අවබෝධයක් තියෙනවා. මෙහෙම වෙනසක් ලංකා ඉතිහාසයේ කිසිදා නොවූ බව ඔවුන් දන්නවා.තුන්වනුව මේ රට දුපතක්. දූපත වටා එකවර වරාය 5 ක් ඉදිකිරීම දැන් සිදු වෙනවා. ශ්‍රී ලංකා ඉතිහාසයේ කිසි දිනෙක එහෙම දෙයක් වුණේ නෑ. කොළඹ වරාය වගේ පස් ගුණයකින් විශාල වරායක් තමයි හම්බන්තොට වරාය. ඒකෙ පළමු අදියර නිම වුණා. මෙහෙම වෙනසක් වුණේ ඉතිහාසයේ කවදද ?.අධිවේගී මාර්ග සිහින හා සැලැස්මවල් පමණක් වුණා මිසක් ප්‍රායෝගික යථාර්ථයක් වුණේ නෑ. නමුත් දැන් රටේ පළමු සුපිරි අධිවේගී මාර්ගය කටුනායක කොළඹ අධිවේගී මාර්ගය ඉදි වෙනවා. කොළඹ පිටත වට රවුම් මාර්ගය ඉදිවෙනවා. මෙවැනි සුපිරි අධිවේගී මාර්ග ඇතිවීමක් ලංකා ඉතිහාසයේ කිසිදාක වෙලා නෑ. ඒක කොපමණ වෙනසක්ද ?ශ්‍රී ලංකා ඉතිහාසයේ මේ තරම් ගුවන් පාලම් ඉදිවුණේ කවදාද ? දෙහිවල නුගේගොඩ කැලණිය ගුවන් පාලම් ඉදි වුණා. මේවා හැරුණාම ලංකා ඉතිහාසයේ කිසිදා කොන්ක්‍රීට් නොවූ පාරවල් හැම ගමකම එකක් බැගින් වත් කොන්ක්‍රීට් වුණා.මුළු රටේම ක්‍රීඩාව කොළඹ නගරයට කේන්ද්‍ර වෙලා තිබුණා. නමුත් ඈත පිටිසර සූරියවැව ඉදි වුණේ මෙරට ලොකුම ක්‍රිකට් ක්‍රීඩාංගණය. දියගම මහින්ද රාජපක්ෂ ක්‍රීඩාංගණය, පල්ලෙකැලේ ජාත්‍යන්තර ක්‍රීඩාංගණය ඉදි වුණා. රටේ කොළඹින් පිටත මෙවැනි විශාල ක්‍රීඩාංගණ ඉදිවීම විශාල වෙනසක්.නිදහස් අධ්‍යාපනය ඇරැඹි දා පටන් අද්‍යතන ලෝකයට ගැළපෙන ගුණ නැණ සහිත දරුවකු බිහි කිරීමට උත්සාහ කළා. දැන් ද්විතියික පාසල් 1000ක් එකවර නඟා සිටුවීමේ මහා වෙනස මේ රටේ සිදු වෙනවා. මේක ලංකාවේ අධ්‍යාපන ක්‍රමය තුළ දැනුම කේන්ද්‍රීය රටක් ගොඩනැඟීම සඳහා වූ විශාල පරිවර්තනයක්.පුද්ගලික අංශයේ ආයෝජන ගත්තොත් ලංකා ඉතිහාසයේ කිසිදා නොවූ පරිදි අපේ කොටස් වෙළඳ පොළ වාර්තා බිහි කළා. එය ලොව හොඳම කොටස් වෙළෙඳ පොළ අතරටත් ගියා. කොළඹ නගරය තුළ වගේම කොළඹින් පිටත පාසිකුඩා, කල්කුඩා ආදි ප්‍රදේශවලත් ලොව විශාලතම ආයෝජකයන් ආයෝජන කරනවා. කාමර සිය දහස් ගණන්වලින් හෝටල් හදන ෂන්ග්‍රිලා වැනි සමාගම් මෙහි ආයෝජන කරනවා. මෙහෙම වෙනසක් ලංකා ඉතිහාසයේ මීට කලින් වෙලා නෑ.වසර 2012 දී ඈත ගම්මානවල ජනතාවට පවා විදුලිය ලැබෙනවා. අලුතෙන් බලාගාර ඉදි වෙනවා. මෙහෙම වෙනසක් මීට කලින් වුණාද ?මේ නිසා දේශපාලන හාල්පාරුවන්ට හා කුහකයන්ට හැර බුද්ධිමත් කිසිම මිනිහෙකුට කියන්න බෑ ශ්‍රී ලංකා ඉතිහාසයේ ලොකුම වෙනස සිදුවෙමින් තියෙන්නේ මහින්ද රාජපක්ෂ යුගයේ නෙවෙයි කියලා.* ඇඟට දැනෙන ඇසට පෙනෙන සංවර්ධනයක් දැන් රටේ සිදු වෙනවා. එහෙම තියෙද්දීත් සමහරු මේ වෙනස ඇඟට දැනෙන්නේ නෑ කියන්නේ ඇයි ?ඇඟට දැනෙන්නෙ නෑ කියන එක තේරෙනවා දවසකට අලුතින් මිලදී ගන්න ජංගම දුරකථන සංඛ්‍යාවෙන්. දවසකට ලියාපදිංචි වෙන අලුත් මෝටර් රථ සංඛ්‍යාවෙන්, දවසකට රට ඇතුළෙ විකිණෙන සිමෙන්ති කොට්ට සංඛ්‍යාවෙන්, දවසකට විවිධ බඩු භාණ්ඩ විකුණා ගැනීම සඳහා රූපවාහිනි, ගුවන්විදුලි, පුවත්පත් මාධ්‍යවල පළවෙන දැන්වීම් සංඛ්‍යාවෙන්. මේවා කරන්නෙ ඇඟට දැනුණ අය නොදැනුණ අයද කියන එක තේරෙනවා. මේවා ඇඟට දැනෙන්නෙ නැත්තෙ වෛර දේශපාලනයෙන් සියල්ල වැසුණු රැකියාවට දේශපාලනය කරන අයටවිතරයි.ඒ අයගෙ සියුම් ස්නායු කිසිවක් වැඩ කරන්නෙ නෑ. දේශපාලනය වෛරය විසින් ඉතාම ගොරෝසු සමක් ඔවුන්ට පිහිටලා තියෙන නිසා. මේක බොහෝ දුරට වෙලා තියෙන්නෙ දීර්ඝ කාලයක් තිස්සේ ලේ දැකලා ප්‍රචණ්ඩ දේශපාලනය කරලා සිතුවිලි වශයෙන් හදවත ඇතුළතින් පවා බිඳ වැටිලා සිටින අයටයි. එහෙම අයට නිරෝගී ප්‍රජාතන්ත්‍රවාදයක් තුළ සිදුවන මේ වෙනස්කම් දැනෙන්නෙ නැති එක ගැන පුදුමවිය යුතු නෑ. දැණුනත් ඔවුන්ට මේ වෙනස දරාගෙන ඉන්නත් බෑ.මේ වගේ අය දේශපාලන වේදිකාවලදී කරන කතා අහන ඕනෑම කෙනෙකුට මේ ටික තේරෙනවා. මේ රට බේරාගත්ත නායකයා ලෙඩක් හැදිලා හරි මැරෙනවා නම් කොයිතරම් සනීපයක්ද කියල කට කතා පතුරුවලා ඒ කටකතා වලත් සත්‍යයක් තියෙනවා කියමින් තවදුරටත් ජරා කුහක නරාවලේම එරි එරී ඉන්න කොට එහෙම අයට කියන්නෙ විකෘති මානසික තත්ත්වයක් කියලා සිහි බුද්ධිය ඇති ඕනැම කෙනෙකුට තේරෙනවා.රටේ ගොඩනැඟෙන දේවල් විතරක් නෙවෙයි අද කුඩා තේවතු රබර් වතු හිමියා වී ගොවියා කුරුඳු වගාකරුවා ගම්මිරිස් ගොවියා ලබන ආදායම මේ අයට පෙනෙන්නෙත් නෑ. නිෂ්පාදන ආර්ථිකයක් තුළ දහඩිය මහන්සියෙන් වැඩියෙන් වැඩ කරන අයගේ ආදායම් මට්ටම් ගම්බදව බිම් මට්ටමින් හත් අට ගුණයකින් ඉහළ ගිහින් කියන එක මේ අයට හිතාගන්නවත් බෑ. වෙලා තියෙන්නෙ ගම පොහොසත්, මේ දේශපාලන රෝගීන්ගේ මනස දුප්පත්.* මේ මැතිවරණයෙන් පසු ප්‍රාදේශීය සංවර්ධනය වේගවත් වීමක් සිදුවෙනවාද ?මේ මැතිවරණයෙන් බුලත් කොළය දිනවීමේ වැදගත්කම තමයි දැන් මේ රටේ කවුරු ඔලුවෙන් සිටගත්තත් වස් කවි කිව්වත් සීනිගම් ගිහින් මිරිස් ඇඹරුවත් තව අවුරුදු 20 කට මේ රට පාලනය කරන්නේ මහින්ද රාජපක්ෂ ජනාධිපතිතුමා. ලෙඩ හැදිලා මැරෙන්න කියලා වෙබ් අඩවි වල දාන්න දාන්න එතුමා වැඩියෙන් නිරෝගී වෙනවා. මොකද ඇස් වහ කට වහ නැතිවෙන නිසා.මේ ජාතිය නිදහස් කර ගැනීමේ පින එතුමාට ලැබිලා තියෙනවා. විධායක බලය ඇති ජනාධිපතිවරයා හැරුණාම මේ ව්‍යවස්ථාව නිර්මාණය කළ ජේ. ආර්. ජයවර්ධන ජනාධිපතිවරයා හීනෙන්වත් නොසිතූ පරිදි 2 / 3 බලයකුත් මේ ආණ්ඩුවට ජනතාව ලබාදී තියෙනවා. පළාත් සභා සියල්ලේ බලය තියෙන්නෙත් එක්සත් ජනතා නිදහස් සන්ධානයටයි. ඒ කියන්නෙ රටේ සිදුවී ඇති මහා වෙනස ඉදිරියට ගෙන ගිහින්. රටත් ජනතාවත් දිනවීමට නම් මේ පළාත් පාලන මැතිවරණයේදී බුලත්කොළය දිනවිය යුතු බව මේ රටේ බුද්ධිමත් ජනතාව අවබෝධ කරගෙන ඉවරයි. මේ මැතිවරණයත් සමග රටේ සංවර්ධනය වඩා වේගවත්ව හා ශක්තිමත්ව පෙරට යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=f1102222</link>
    <topic>ගම නැගුමින් එළිය වැටුණුතුම්පනේ ප්‍රාදේශීය සභාව</topic>
    <author>සටහන - සිසිර ජයනාත් පීරිස්, නදීෂානි ප්‍රියංගිකා ඡායාරූප - සිසිර ජයනාත් පීරිස් (අම්පිටිය සමූහ)</author>
    <content>ලක් ඉතිහාසයේ අමරණීය නාමයක් සනිටුහන් කළ, කීර්තිමත් යතිවරයෙකු වූ වැලිවිට ශ්‍රී අසරණ සරණ සඟරජ මාහිමියන්ගේ උපන් බිම කේන්ද්‍රකරගත් මේ පියස කන්ද උඩරට රාජධානියේ තවත් එක් පිං බිමකි. හාත්පසින් නිලවර්ණ වූ තුරුලතාවන්ගෙන්ද, කඳු වළල්ලකින්ද වට වූ සුන්දර ඓතිහාසික කතාවක කේන්ද්‍රය වූ මේ පළාත් පාලන ඒකකය තුම්පනේ ය.වර්ග කිලෝමීටර 109 .2 ක භූ®මි භාගයකින් යුක්ත වූ මේ ගමේ ජීවත්වන්නවුන් ස්වකීය ප්‍රධාන ජීවනෝපාය කරගත්තේ කෘෂිකර්මාන්තයයි. හතරලියද්ද මීගහහේන වෙල්යාය ගොවි දරුවන්ගේ සත්කාරයන් මැදින් පැසී නැමී බරවූ වී අස්වැන්නක් ඔවුනට නිළිණ කරන්නේ හද පිරි සතුටිනි.කොස්පොතු ඔයත්, දික්ඔයත් එක්වී සුසැදී දැදුරු නදිය ස්වකීය ලාලිත්‍ය ගමන අරඹන්නේ මේ බල ප්‍රදේශයට අයත් ගලගෙදරිනි.සමාජ සුබසාධනයත්, එලෙසින්ම ජනතාව ගේ ජීවන තත්ත්වයේ ගුණාත්මක අංශය වර්ධනයත් අරමුණු කරගත් නායකත්වයක් යටතේ පසුගිය කාලවකාවනුව තුළ ප්‍රදේශයේ සිදු වූ සංවර්ධනය පිළිබඳ ආපසු හැරී බැලීමකි මේ.1987 අංක 15 දරණ ප්‍රාදේශීය සභා පනතින් ප්‍රාදේශීය සභාවක් ලෙසින් ස්ථාපනය වන තුම්පනේ ප්‍රාදේශීය සභා බලප්‍රදේශයට නව ආලෝකයක් එක් කරන්නට “මහින්ද චින්තන” ගම නැගුම සහ මග නැගුම ව්‍යාපෘති සමත් වූ බව සිහිපත් කළ යුතු ය.ඒ යටතේ රුපියල් ලක්ෂ 60ක වියදමින් කන්දේමීය ගමට පාලමක් සහ කිලෝමීටර් දෙකක දුර ප්‍රමාණයක් දක්වා දිවෙන මාර්ගයක් ඉදිවිය.ඉන් අනතුරුව රුපියල් ලක්ෂ 20 ක් වැයකරමින් කටුවාවත්, ලක්ෂ දහයක් බැගින් වැය කරමින් තුරු අඹේ ගම්මානයටත්, ඉඹුලේතැන්න ගම්මානයටත්, කීනගමටත් නව මාර්ග ඉදිවන්නේ ජනතා අවශ්‍යතා රැසක් ඉටුකරමිනි. ඒ තුළ එදා පැවති බොරළු පාරවල් සහ අබලන් මාර්ග පද්ධතිය වෙනුවට කොන්ක්‍රීට් මාර්ගයන් බිහි විය.මහින්ද චින්තන මග නැගුම සහ ගම නැගුම ව්‍යාපෘතීන් මෙම බල ප්‍රදේශයේ ග්‍රාමසේවා වසම් 124 තුළම ක්‍රියාත්මක වූ අතර එතුළින් ගම සංවර්ධනය කිරීමේ ප්‍රථම අඩිතාලම වැටිණි.2006 වර්ෂයට පෙරාතුව මුල්ගල්වලට පමණක් සීමා වී තිබූ ජල ව්‍යාපෘතීන් රැසක් සක්‍රිය වන්නේ වර්තමාන නායකත්වය යටතේ ය. ඒ අනුව කඳන්හේන, අලකොලමසින්න, කන්නාදෙණිය, බැට්වත්ත, යනාදී වූ ජල යෝජනා ක්‍රම ක්‍රියාත්මක කළ අතර ඉන් ප්‍රතිලාභ ලබන්නෝ රැසකි. මෙම ජල ව්‍යාපෘතීන් දහ අටෙහි වටිනාකම ලක්ෂ 70,ඉක්මවා ඇති අතර, ඒ සඳහා මධ්‍යම පළාත් අමාත්‍ය සරත් ඒකනායක මහතාගෙන් ලද පළාත් සභා ප්‍රධාන අමාත්‍ය අරමුදල් යෙදවිණි.මේ වනවිට ප්‍රදේශයෙන් 95%ක පමණ වන විදුලිබල අවශ්‍යතාවය සපුරා තිබේ. පසුගිය වකවානුවේදී වසම් 124 ම ආවරණය වන පරිදි එම අවශ්‍යතාවය ඉටුකිරීම වෙනුවෙන් එක්කෝටි විසිලක්ෂයක පමණ මුදලක් වැයකර තිබේ.තුම්පනේ බල ප්‍රදේශය ප්‍රධාන වශයෙන් කෘෂිකර්මාන්තය ස්වකීය ජීවනෝපාය කරගත් ජනතාවකගෙන් සැදුම්ලද ප්‍රදේශයකි.ජනතාවගේ ජීවන තත්ත්වය උසස් කරලීමත්, ඔවුන්ගේ ආර්ථික මට්ටම සංවර්ධනය කිරීම උදෙසාත් ව්‍යාපෘති රැසක් ප්‍රදේශය තුළ ආරම්භ කර තිබේ. ඒ යටතේ වෘත්තීය පුහුණු මධ්‍යස්ථාන කිහිපයක් ආරම්භ කර තිබේ.මෙයට අමතරව ගෘහාස්ශ්‍රිත ස්වයංරැකියා සඳහා මහන මැෂින් 100ක් කාන්තාවන්ට පරිත්‍යාග කොට ඇති අතර පශු කර්මාන්තයට ලැදි පිරිස් සඳහා කිරි හරක්, එළුවන්, කුකුළන්, වැනි ආදායම් උපදවන සතුන් බෙදා දී එම පවුල් නගා සිටුවා තිබේ.ගලගෙදර නගර මධ්‍යයේ අංග සම්පූර්ණ ගොඩනැගිල්ලක් ඉදිවන්නේ බස් නැවතුම්පලටත්, වෙළෙඳ සංකීර්ණයකටත් ඉඩලබා දෙමිනි. ඒ සඳහා සභා අරමුදලෙන් ලක්ෂ 40ක පමණ මුදලක් වැයවී තිබිණි.මීට අමතරව වසම් ගණනාවක් ආවරණය වන පරිදි ප්‍රජාශාලා දහයක් ස්ථාපිත කොට ඇති අතර බලප්‍රදේශය තුළ පුස්තකාල හයක් ඉදිකර තිබේ.පුස්තකාල සංවර්ධනය කෙරෙහිද සභාවේ අවධානය යොමු වූ අතර ඒ යටතේ පුස්තකාල පොත් එකතුව වර්ධනය කිරීමට පියවර ගති.බලප්‍රදේශයේ ජනතාවට පැවති ප්‍රබල අඩුපාඩුවක් සපුරාලමින්, ලක්ෂ 80ක පමණ මුදලක් වැය කරමින් ආදාහනාගාරයක් ඉදිවිණි. ඒ සඳහා උඩරට සංවර්ධන අධිකාරියේ නොමඳ දායකත්වයක් ලද බැව් කිව යුතු ය.ලක්ෂ අනූවක පමණ මුදලක් වැය කරමින් ප්‍රදේශයේ කුණු කසළ ක්‍රමවත්ව බැහැර කරනු වස්, අක්කර පහක පමණ භූ®මිභාගයක් තුළ ප්‍රතිචක්‍රීයකරණ මධ්‍යස්ථානයක් ඇරඹීමට නියමිතය. ඒ සඳහා මේ වන විට මූලික අඩිතාලම සකසා තිබේ.මේ අයුරින් දිනෙන් දින සංවර්ධනය කරා පිය මනින, වැලිවිට සරණංකර නාහිමියන්ගේ පින් මහිමයේ බලයෙන් ආලෝකමත් වූ තුම්පනේ ප්‍රාදේශීය සභාව සැබවින්ම කන්ද උඩරටට අභිමානයකි. 1997 වසරේ සිට මහජන නියෝජිතයෙකු වශයෙන් තුම්පනේ ප්‍රාදේශීය සභාවට එක් වූ ඔහු සැම විට ම අගය කෙළේ ජනතා සුබ සෙතයි. ජනතාව අතර නිබඳව ම රැඳෙමින් ඔවුන්ගේ දුක කඳුළ වේදනාව මනාව හඳුනාගත් ඔහු 2006 වසරේ දී ඉහළ ම ජනතා ප්‍රසාදය ලබන්නේ ද එබැවිනි. එවක් පටන් තුම්පනේ ප්‍රාදේශීය සභා බල ප්‍රදේශයේ ප්‍රධාන නියමුවාණන් වූ ඔහු උපාලි කුමාරසිංහයන් ය. මේ සංවාදය ඔහු සමඟිනි.* තුම්පනේ ප්‍රාදේශීය සභාවේ සභාපතිධුරය භාර ගන්නා විට ඔබතුමා මූලිකව ම මුහුණ දුන් අභියෝග මොනවා ද ?2006 වසරට පෙරාතුව පැවතුණේ ඉතා දිළිඳු වූ සභාවක්. එහි ආර්ථික තත්ත්වය අඩු ආදායම් ලබන ආර්ථික උපාය මාර්ග අඩු වශයෙන් පිහිටා තිබූ ප්‍රාදේශීය සභාවක් ලෙසයි එය පැවැතුණේ.2006 වසරේ දී මම ප්‍රාදේශීය සභාව භාර ගනිද්දී මට ලොකු ම අභියෝගයක් වුණේ, මම සංවර්ධන ක්‍රියාවලිය දියත් කරන්න මූල්‍ය ප්‍රතිපාදන සපයා ගන්නේ කොහොම ද කියන කාරණ ය.අපේ වාසනාවටයි ඒ කාලය තුළ දී මහින්ද චින්තන ප්‍රතිපත්ති ප්‍රකාශයට අනුව ජාතික සවිය ගම නැඟුම හා මඟ නැඟුම ව්‍යාපෘති දියත් වුණේ. එය සංවර්ධනය ගම තුළට ගෙන යෑමට මට ඉමහත් අත්වැලක් වුණා. එතැනින් ආරම්භ කළ සංවර්ධන සංග්‍රාමය තමයි මට මේ පස් වසර තුළ තුම්පනේ ප්‍රාදේශීය නවෝදයක් කරා ගෙන යන්නට පදනම වුණේ.* මේ සංවර්ධන ක්‍රියාවලිය සාර්ථක කර ගැනීමේ දී පක්ෂ විපක්ෂ දෙපාර්ශවයෙන් සහ මහජනතාවගෙන් ඔබට ලැබුණේ කුමන ආකාරයේ සහනයක් ද ?මම දකින්නේ ජනතාවට ඉතාමත් සමීපතම පාලන ඒකකය තමයි ප්‍රාදේශීය සභාවට ජනතාවට තමන් ගේ දුක් ගැනවිලි කතා කරන්නට, ඔවුන්ට අවැසි පොදු පහසුකම් අපෙන් ඉල්ලන්නට තරම් සුහදතාවයක් අප හා ඔවුන් අතර තිබිය යුතු යි.සත්තකින් ම ඒ සමීපකම අප අතර තිබුණා. ඒ විතරක් නෙමෙයි විපක්ෂ මන්ත්‍රීවරුන් පවා මේ සංවර්ධන ව්‍යාපෘති වෙනුවෙන් මට උපරිම සහයක් ලබා දුන්නා.ඒ වගේ ම අපේ පළාත් පාලන ඒකකය තුªªළ බල අරගල තිබුණෙ නැහැ. අපිට අවශ්‍ය වුණේ කුමන ආකාරයකට හෝ ජනතා අවශ්‍යතා මුදුන් පමුණුවාලීම පමණයි.* පළාත් පාලන ආයතනයක කාර්යභාරය ඔබතුමා දකින්නේ කොහොම ද ?පළාත් පාලන ආයතනයක දැක්ම විය යුත්තේ ජනතාවගේ සුබ සිද්ධිය මුදුන් පමුණුවාලීමක් යටිතල පහසුකම් සංවර්ධනය කරමින් ප්‍රදේශය සංවර්ධන කිරීමක් ඒ තුළ දී ජනතාව ගේ මූලික අවශ්‍යතා වන සෞඛ්‍ය, ජල පහසුකම්, මාර්ග පද්ධතිය ආදී පහසුකම් සලසාලමින් ඔවුන්ගේ ජීවන තත්ත්වය ගුණාත්මක අංශයෙන් නංවාලීම අපේ වගකීමක්.* ඉදිරියේ දී ප්‍රදේශයේ සංවර්ධනය වෙනුවෙන් දියත් කරන්නට බලාපොරොත්තු වන සංවර්ධන ඉලක්ක මොනවා ද ?සුළු සුළු අඩුපාඩු අප ළඟ තියෙන්නේ ඒ කියන්නේ හදිසි ව්‍යසනවලදී එකවර ම මැදිහත්වීම් කරන්නට අපහසු මොහොතවල් අපට උදා වුණා. නමුත් අපි හැකි ආකාරයෙන් එවැනි අවස්ථාවලදී ජනතාවට සහන ලබා දුන්නා.අප තුළ මේ වන විට නව සංවර්ධන ක්‍රියාවන් රැසක් පිළිබඳ යම් සැලැසුමක් පවතිනවා.ඒ යටතේ කෘෂිකර්මාන්තය, ස්වයං රැකියා ව්‍යාපෘති, පශු කර්මාන්තය, සංචාරක කර්මාන්තය වැනි ප්‍රධාන ආදායම් මාර්ග අදට වඩා ලෝකය හා විවෘත කරමින් ජනතාවගේ ආර්ථික තත්ත්වය යහපත් අංශයකට පරිවර්තනය කිරීම අපේ ප්‍රධාන බලාපොරොත්තුවක්.මේ ක්‍රියාදාමය සාර්ථක කර ගැනීමෙහි ලා සියලු දෙනා මට සහය වේවි කියන විශ්වාස මා තුළ පවතිනවා.* මෙතෙක් ආ ගමන ගැන අපහසු හැරී බැලුවොත් මොකද හිතෙන්නේ ?ඇත්තට ම ගොඩක් සතුටුයි. සිදුවෙලා තියෙන සංවර්ධනය දිහා බැලුව ම මට දැනෙන්නේ කියා ගන්න බැරි තරම් තෘප්තියක්.මෙතරම් සංවර්ධනයක් ගම තුළ සිදු කරන්නට අපට ලැබුණු රාජ්‍ය අනුග්‍රහයත් මා අගය කරනවා.අපේ පළාත් පාලන ඒකකය තුළ පක්ෂ විපක්ෂ භේදයක් මතු වුණේ නැහැ. මා විසින් කරගෙන යනු ලැබූ විවිධ සංවර්ධන ව්‍යාපෘතින්වල දී මට ඔවුන්ගෙන් ලැබුණේ උපරිම සහයෝගයක්. ඒ ගැනත් මා මෙහිදී සිහිපත් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=f1102223</link>
    <topic>ලාංකේය මාධ්‍ය ක්ෂේත්‍රයේදැවැන්තයාඩී. එෆ්. කාරියකරවන</topic>
    <author>ඉරෝෂණී දීපිකා</author>
    <content>හේ සයනයේ වැතිර සිටී. ගතින් තරමක් දුබල වූව ද, සිත තවමත් ශක්තිමත් ය. එනමුදු, වරෙක ඉමක් කොනක් නොපෙනෙන භාෂා සමුද්‍රය කළඹා හුදී ජන වාග් කෝෂ්ටාගාරය පුළුල් කිරීමට ඉමහත් වෙහෙසක් දරයි. තවත් වරෙක අතීතයේ අමතක නොවන මතක සමඟ සැරිසරමින් රසවත් කතා පවසයි.මීට දශක කිහිපයකට පෙර, ජීවන රඟමඬලේ නෙක් ඉසව් සමතික්‍රමණය කරමින්, සිය සහජ හැකියාවන් මගින් ඔබ වෙත සපැමිණි ඔහු, ඩැනියෙල් ෆැන්සිස් කාරියකරවන නම් වෙයි. එසේත් නැත්නම් ඩී. එෆ්. කාරියකරවන යැයි පැවැසුවහොත් ඔබ හොඳින් ම හඳුනනු ඇත.කෘතහස්ත ලේඛකයකු, සිළුමිණ සහ ජනතා යන පුවත්පත්වල ප්‍රධාන කර්තෘවරයකු වූ ඔහු, ශ්‍රී ලංකා පත්‍ර කලා සංගමයේ ලේකම්, සභාපති, විධායක අනුශාසක යන නිලතල ද හොබවා තිබේ. මාධ්‍ය ක්ෂේත්‍රයේ දිගු ගමනක් පැමිණි පතාක යෝධයකු වූ කාරියකරවන මහතා, අන්තර් ජාතික මාධ්‍ය සංවිධානයේ උප සභාපති, ඉන්දු – ලංකා මාධ්‍ය සංගමයේ සභාපති සහ ආසියානු මාධ්‍යවේදීන්ගේ සංගමයේ මහලේකම් යන තනතුරු හොබවමින්, මාධ්‍යවේදීන් සහ මාධ්‍ය ක්ෂේත්‍රය වෙනුවෙන් අනූපමේය මෙහෙයක් ඉටුකර තිබේ. ශ්‍රී ලංකා පත්‍ර කලා විද්‍යාලයේ අධිපති මෙන් ම, කාරියකරවන ජනමාධ්‍ය අභ්‍යාස ආයතනයේ විදුහල්පති වශයෙන් ද, මාධ්‍ය අත්පොත් තබන්නන්ට ඔහුගෙන් ලැබුණු ගුරු හරුකම් අප්‍රමාණය. අද වන විට මාධ්‍ය ක්ෂේත්‍රයේ ජනපි‍්‍රයත්වය ලබන බොහෝ පුද්ගලයන් ඔහුගේ ද ගෝලයන් ය.රටට, සමාජයට අමිල මෙහෙවරක් කළ කාරියකරවන ඇදුරුතුමන්ගේ 89 වැනි ජන්ම දිනය පසුගිය 08 වැනි දිනට යෙදී තිබුණි.”මං ඉපදුණේ මීගමුව කුරණ කියන ප්‍රදේශයේ. ඒ 1922 පෙබරවාරි 08 වැනිදාවක. මගේ පියා නාවක්කඩුවේ දුම්කොළ වැවීමේ නිරත වූ ව්‍යාපාරිකයෙක්. මං මුලින්ම බෝලවලාන කතෝලික පිරිමි පාසලට ඇතුළත් වෙලා, ජ්‍යෙෂ්ඨ පන්තිය දක්වා අධ්‍යාපනය ලැබුවා. ඊට පස්සෙ මීගමුවේ මාරිස්ටෙලා විද්‍යාලයෙන් ඉංගී‍්‍රසි භාෂාව පිළිබඳ හැදෑරීම් කළා. මේ කාලෙදී මට ශිෂ්‍යත්වයක් ලැබිලා කළුතර බාලදක්‍ෂ විද්‍යාලයට ඇතුළු වීමට ඉඩකඩ ලැබුණා. එහිදී බාලදක්‍ෂ ව්‍යාපාරය හා සම්බන්ධ කටයුතු කිරීමට සහ ඉංගී‍්‍රසි අධ්‍යාපනය ලැබීමේ භාග්‍යය ලැබුවා. ඒ වගේ ම මං කටුනායක ඉංගී‍්‍රසි පාසලෙන් පවා ඉංගී‍්‍රසි අධ්‍යාපනය ලැබූ කෙනෙක්. අධ්‍යාපන කටයුතු මේ විදිහට කෙරීගෙන යද්දී, ගුරු විද්‍යාල ප්‍රවේශයට පෙනී සිටියා. ඒකෙ ප්‍රතිඵලයක් විදිහට 1942 – 1944 යන කාලය ඇතුළත, පේරාදෙණිය ගුරු ඇබෑසියේ නේවාසික පුහුණුව ලැබීමට හැකියාව ලැබුණා.මේ සියලු දෙයින් පස්සෙ, ද්වී භාෂා ගුරුවරයෙක් විදිහට, මීගමුව මාරිස්ටෙලා විද්‍යාලයේ ශාඛාවක් වුණ, ජාඇළ, තුඩැල්ලේ පිහිටා තිබෙන ක්‍රිස්තුරාජ විද්‍යාලයට ඇතුළත් වීමේ භාග්‍යය ලැබුවා.”ඔහු සිය ජීවන ගමන් මඟ ඒකාලෝක කරගනු ලැබුවේ ඒ ආකාරයටය. ඉගෙනීමෙහි සමතකු වූ ලේඛනයට මෙන් ම චිත්‍ර කලාවට ද දක්‍ෂයකු විය. ඒ අනුව මිහිර සඟරාව ඔහුගේ ලේඛන දිවියේ කඩඉමක් බවට පත් වුණි.“මේ මගේ පත්තර දිවියේ මතක සටහනක්.මං දිනමිණට ආව මුල් කාලෙදි, පත්තර කාර්යාලයේ හිටිය ලොක්කන්ට සිංහල හොඳට බෑ. ඩී.එස්. සේනානායක මහත්තයා මියගිය ගමන් ම සෝල්බරි සාමිවරයා අගමැති ලෙස ඩඩ්ලි සේනානායක මහත්තයව පත් කළා. ඒ වෙලාවෙ ඒ සඳහා හිටිය සුදුස්සා වුණේ ජෝන් කොතලාවල මහත්තයා. මේ තනතුර ඩඩ්ලිට දීම නිසා අවුල් සහගත තත්ත්වයක් ඇති වුණා. මේ කාලෙදිම ‘අගමැති පොරය’ කියලා කොතලාවල මහත්තයා ඩඩ්ලිට විරුද්ධව කැළෑ පත්තරයක් ගැහුවා. ඒත් පස්සෙ දෙන්නම යාළු වුණා. පස්සෙ ජෝන් කොතලාවල ඕස්ට්‍රේලියාවට ගියා. ටික කාලෙකට පස්සෙ නැවැත ආවා.ඒ කාලෙ දිනමිණ ප්‍රධාන උප කර්තෘ වුණේ මං. කොතලාවලගේ පැමිණීම ගැන ‘සර් ජෝන් පෙරළා පැමිණේ’ යනුවෙන් ශීර්ෂ පාඨයක් යොදලා, මං ප්‍රවෘත්තිය ඉදිරිපත් කළා. ඒ කාලෙ දිනමිණ පළමු මුද්‍රණය හවස 6.30 වන විට සූදානම් කරනවා. එස්මන්ඩ් වික්‍රමසිංහ මහත්තයා ‘පෙරළා පැමිණේ’ කියන වචනය දැකලා බයවෙලා. එයා ඒ වචනෙ තේරුම් අරන් තිබුණේ ජෝන් කොතලාවල ආණ්ඩු පෙරළියකට පැමිණිලා කියලයි. එයාට මං ඒකෙන් කියන්නේ ‘‘comming back’’ කියන තේරුම යයි කියා දුන්නා. ඒත් මට ශීර්ෂ පාඨයේ වචන වෙනස් කරන්න වුණා.”1980 දී දිනමිණේ ප්‍රධාන උප කර්තෘ විදිහට වැඩ කරද්දී ජනතා පත්‍රයේ කර්තෘ විදිහට මාව පත් කළා. මං බෑ කිව්වා. ඒත් රංජිත් විජේවර්ධන මහත්තයා කිව්වා ‘ඔයාට ඒක බාර ගත්තොත් හොඳ අනාගතයක් තියේවි. ඒ නිසා බාර ගන්න’ කියලා. මං ඒ කීම අහලා , කර්තෘ පදවිය බාර ගත්තා. ටික දවසකින් ‘යොවුන් ජනතා’ හා ‘ක්‍රීඩා’ පත්තර ආරම්භ කළා. ඔය පත්තර ටික බලා ගන්නා අතරතුරේදී සිළුමිණ පත්තරේ කර්තෘ තනතුර ගන්න සිදු වුණා. ඉන් පස්සෙ මගෙ වැඩි අවධානය යොමු වුණේ සිළුමිණටයි.මේ කාලෙදි සහකාර වැඩ කළමනාකරු විදිහට සේවය කළේ ද්‍රවිඩ ජාතිකයෙක්. එයා කිව්වා ‘ඕනෑම උදව්වක් කරන්නම්, අලුත් විශේෂාංගයක් පටන් ගන්න’ කියලා. එහි ප්‍රතිඵලයක් විදිහට 1980 දී මං සිළුමිණ කතුවැකිය මගේ අත් අකුරින්ම පළ කරන්න කටයුතු කළා. මේ ආකාරයට කතු වැකිය මීට පෙර හෝ පසු කිසි ම කතුවරයෙක් තමන්ගේ අත්අකුරින් ඉදිරිපත් කළේ නෑ.මේ විදිහට කතු වැකිය පළ කිරීම හේතුවෙන් මට පුද්ගලික වශයෙන් පාඩු බොහොමයක් සිදුවී තිබෙනවා. මං කොලු කාලෙ ඉඳන් ම මගේ හොඳ ම යාළුවෙක් වුණ ආර්.ප්‍රේමදාස මහත්තයා මා එක්ක තරහ වුණෙත් කතු වැකිය නිසයි. ‘ගම් උදාව‘ මඟින් අනවශ්‍ය වියදම් සිදුවන බවට මා ලියූ කතුවැකිය මගේ අත් අකුරින් පළ කිරීම මේ අමනාපයට මූලිකම හේතුව වුණා.”ලේඛන කලාවට අති දක්ෂ ඩී.එෆ්.කාරියකරවන මහතා ලියූ ‘වස්සා පුළුස්සා’ කෘතියට මඟ සැකැසූ රසවත් කතාවක් ඇත. ඔහු සිය හඬ ඒ වෙනුවෙන් අවදි කළේ මෙසේ ය.“1956 මැතිවරණයට පෙර සර් ජෝන් බාබක්‍යු පාටියක් දුන්නා. එතන්දි කළේ වස්සෙක්ව පුළුස්සලා මේ පාටිය දුන්න එකයි. එවකට දිනමිණේ සිටිය ප්‍රවෘත්ති කර්තෘතුමා සහ මං එකතුවෙලා වස්සා පුළුස්සා ඡායාරූපය පළ කළා. ඒක දැක්ක ජේ.ඇල්.ප්‍රනාන්දු කියන ප්‍රධාන විධායක මහත්මයට කේන්ති ගිහින්, පසුවදා සන්ධ්‍යාවෙම අපි දෙන්නව සර් ජෝන්ගෙ ගෙදර යැව්වා. සර් ජෝන් අපිව තුට්ටුවකටවත් ගණන් ගත්තෙ නෑ. ‘ඔය අය කළේ ඔයාලගෙ රාජකාරියනෙ’ කියලා අපි දෙන්නට හොඳට සංග්‍රහ කරලා එව්වා. මං මේ ගැන අන්තර්ගත කරලා ‘වස්සා පුළුස්සා’ කියන කෘතිය ලිව්වා.”ඩී.එෆ්.කාරියකරවන මහතා සැබැවින් ම දක්ෂයෙකි. එතුමාගේ දක්ෂකමට සැලකීමට ද එදා ලේක්හවුස් පරිපාලනය ක්‍රියා කර ඇත. ඒ පිළිබඳ කාරියකරවන මහතා මතකය අවදි කිරීමට අමතක කළේ ද නැත.“1957 වසරෙදි එංගලන්ත ආණ්ඩුව, ලංකා ආණ්ඩුවට ආරාධනා කර සිටියා තමන්ගෙ රටේ සංචාරයකට කර්තෘවරු තිදෙනෙක් එවන්න කියලා. ඒක මාසයක චාරිකාවක්. මේ සඳහා ටයිම්ස් පත්‍රයේ කර්තෘතුමා, වීරකේසරී කතුවරයා සහ දිනමිණ පත්‍රයෙන් මාව තෝරාගෙන තිබුණා. මං ඒ වනවිට කතුවරයෙක් නොවූ නිසා, ප්‍රවෘත්ති අධ්‍යක්ෂවරයා කිව්වා කතුවරයාට එන්න කියලා. ඒ වෙලාවෙ මගේ කර්තෘවරයා කිව්වෙ තෝරාගත් ඉතිරි දෙදෙනාට ම වඩා මං සුදුසු බවයි. අපි ගිය ගමනෙදි අපේ හැසිරීම මඟින් ඒ බව ඔප්පු වුණා.ලන්ඩනයට ගිය විට බ්‍රිතාන්‍ය ප්‍රවෘත්ති දෙපාර්තමේන්තුවෙ නිලධාරියෙක් අප තිදෙනාට තේ පානය සඳහා ආරාධනා කළා. ඒ වෙලාවෙ වීරකේසරී කතුවරයා තේ එක හදාගෙන ‘ස්රූස්’ කියලා සද්ද නගලා තේ එක බිව්වා. එයා තේ එක හදන්න ගත්ත තේ හැන්ද එවෙලෙම සීනි එකේ එබුවා. ඒක දැකපු ටයිම්ස් කතුවරයා මගෙ කකුල පෑගුවා. ‘මේ යකා අපිවත් කන්නයි හදන්නෙ’ කියලා එතනින් නැගිටලා ගියා. මේ සිදුවීම මට අදටත් සිනහ උපදවන අවස්ථාවක්.ජෝශප් ස්ටාලින් මිය ගිය අවස්ථාවෙ එස්මන්ඩ් මහත්තයා මට කතා කරලා ඒ ගැන මුල් පිටුවේ සඳහන් කරන්න කිව්වා. එතකොට හවස හයයි තිහට විතර ඇති. මං ඉතා ඉක්මනට, ඒ වනවිට සකස් කළ පිටුව වෙනස් කරලා, ස්ටාලින්ගෙ පින්තූරෙත් දාලා පිටුව සැකසුවා. ඒක දැක්ක ලොක්කා ඉතාමත්ම සංතෝෂ වුණා. පසුවදා ලොක්කා මට එන්න කියලා මගෙ පඩිය දෙගුණයකින් වැඩි කළ බව පැවැසුවා.”කාරියකරවන මහතා සමඟ කතා කරන විට ඔහු ලද අත්දැකීම් සමුදාය, ඒ හා බැඳුණු රස කතා අප්‍රමාණ බව පැහැදිලි ය. එහෙත් සයනයේ වැතිර සිටින ඔහු වැනි වියපත් මිනිසකු මහන්සි කරවීම අප නොකළ යුතුමය. ආයු බෝ ලැබ, නිදුක් නිරෝගී සුවයෙන් සිටීමට ඔබට හැකිවේවා! ඒ අප නිරන්තර පැතුම වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=f1102224</link>
    <topic>කොළඹ නමහැදුණු හැටි...</topic>
    <author>කොළඹ ශත සංවත්සර පුස්තකය නම් ග්‍රන්ථයෙන් උපුටා ගත්තකි.</author>
    <content>“කොළඹ” යන නාමයේ ප්‍රභවය ගැන නොයෙක් මත මෙන්ම විවිධ වූ මතාන්තරයන් ද ප්‍රචලිතව ඇත. යෝනකයින් පදිංචි වී සිටි මෙම ප්‍රදේශය සිංහලයන් හැඳින්වූයේ “කොළඹ” හෝ “කොලොන්තොට” යන නමිනි. මීට ප්‍රථමයෙන් සඳහන් වූ පරිදි චීන සංචාරකයන් කාඕ – ලන් – පු යන නාමය ව්‍යවහාර කළ අතර මොරොක්කෝ දේශිකයා “කාලෙන්බෝ” යන නාමයෙන් මෙම ස්ථානය හැඳින්වූයේය. පෘතුගීසීන් ලියූ යේ “කොලුම්බු” කියා ය. ලන්දේසි, ප්‍රංශ හා ජර්මන් ජාතිකයනගේ සිතියම්වල “කලම්බු” සේ සඳහන්ව ඇත. රොබට් නොක්ස් (1681) හා අනෙක් පැරණි ඉංග්‍රීසි ගත්කරුවෝ පෘතුගීසීන් ලියූ පිළිවෙළටම කොළඹ නගර නාමය ලියූහ. දැනට එය ඉංග්‍රීසියෙන් “කලම්බු” යනුවෙන් ද සිංහලෙන් “කොළඹ” යනුවෙන් ද ව්‍යවහාරිතයි.පෘතුගීසි ලේඛක පර්නාවෝ ද ක්වේරෝස් පියතුමාගේ මතයට අනුව “කලම්බු” යන නම දූෂිත වුවකි. සිංහල භාෂාවෙන් “අඹ ගසේ කොළය” යන අර්ථය දෙන “කොළ අඹ” නියම නාමයයි.මේ සම්බන්ධයෙන් වඩාත් විස්තරාත්මක වර්ණනයක යෙදෙන රොබට් නොක්ස් මෙසේ පවසයි. “කොළඹ නගරයට බටහිර දිග්භාගයේ, ස්වදේශිකයන් අඹ ගස යන නමින් හඳුන්වන ගසක් තිබේ. අඹ ගසේ සාමාන්‍යයෙන් අඹ පල හට ගැනුනත් මේ ගසේ ඇත්තේ කොළ පමණක් නිසා ගස “කොළ - අඹ” යන නමින් හැඳින්වූ අතර ක්‍රිස්තියානින් කොලම්බස්ට ගෞරව කරනුවස් “කොලුම්බු” යන්න ඒ වෙනුවට යොදා ගෙන ඇත. මුහුදුබඩ ප්‍රදේශයේ ඇති ප්‍රධාන නගරය මෙයය. ප්‍රධාන ආණ්ඩුකාරයාගේ නිල නිවාසය ද මේ නුවර තුළ පිහිටා ඇත. ලන්දේසිවරුන් නගර ලාංඡනයට අඹ ගසක් හා පරෙවියකු තෝරා ගැනීමෙන් මෙය තවදුරටත් සනාථ කර තිබේ.සාන්ත ලෝර්ස්ගේ තුඩුවට සමීපව දැනට ඇති කොම්සේරියට් වීථියට ආසන්නයෙන් පරම්පරා ගණනක් යන තෙක් කොළ පමණක් මිස ඵල හටනොගත් සරුවට වැඩුන අඹ ගසක් තිබියේ ය. මේ වෘක්ෂයේ ශාඛා මණ්ඩපයින් කෙතරම් සරුවට වැවී තිබියේ ද යත් මුහුදේ සිට බලන්නකුට මෙය බිම් සළකුණක් ලෙස ද හඳුනා ගත හැකි විය.අඹ ගස එක් මතාන්තරයකට මුල්ව ඇත. අනෙක කොලොන්තොටය. සර් එමර්සන් ටෙනන්ට්ගේ මතයට අනුව නුවරට කොලොන් තොට (කැලණි තොටුපල) යන නාමය ලැබුනේ ගංඟාවට ඇති සමීපත්වය නිසාය. ඔහු කියනුයේ මුස්ලිම් ජාතිකයන් විසින් නාමය “කලන් බූ” යන්නට වෙනස් කර ගෙන ඇති බවය. ඔහුගේ අදහසට අනුව නගරයේ නාමය “කොළම්බ” හෝ ඉකොළම්බු” සේ වැඩිදුරටත් වෙනස් වී ඇති අතර මෙරටට පැමිණි පෘතුªªගීසින්ට සිය නව දේශයේ නාමය ක්‍රිස්ටෝපර් කොලම්බස්ගේ නාමටය බොහෝ සේ සමාන බැව් දැන ගැනීම ප්‍රීතියට කරුණක් වී ඇත.කොළඹ ඉතිහාසය සම්බන්ධයෙන් පිළිගත් ඓතිහාසඥයකු වූ ඇස්. ජී. පෙරේරා පියතුමා කියනුයේ කොලොන්තොට යන නාමයට මුල් වූ කොලොන් ගඟ කැළණි ගඟ නොවන බවත්, එය ගංවතුර මෝය කරා ගෙන ගිය වෙනත් කුඩා ගංගාවක් බවත්ය. “කොළඹට බස්නාහිරින් කුඩා කඳු පන්තියක් විය. මේ කඳු මුදුන් හැඳින්වූයේ ආදුරුප්පු, අලුත්කඩේ හා සැන් සෙබැස්තියන් යන නම් වලිනි. කඳු දෙපැත්තේම පහත් බිම් තීරුය. කැළණි ගඟට හා මේ කඳු මුදුන්වලට මැදිවූ ප්‍රදේශයෙන් වගුරු බිම් තිබිණි. වගුරු බිම් මැදින් ගලා ගිය ගඟ කොළඹ වරාය හරි මැදින් බෙදමින් මෝයට වැටුණි. මේ කුඩා ගංගාව කැලණි ගඟින් පිටාර යන ගංවතුර වරායට ගෙන ගියේය. නාගලගම්හි දී බෙදී ගිය මේ ගඟට පෘතුගීසින් කීවේ “ඕ ග්‍රෑන්ඩේපාසේ” කියා ය. දැනට අපි මෙය ග්‍රෑන්ඩ්පාස් නමින් හඳුන්වමු.බස්නාහිර පැත්ත බලා ගලා ගිය මේ කුඩා ගංගාව දෙකට බෙදී උස් ප්‍රදේශයන් දෙපැත්තේ ඇතිව ගලා ගියෙන් එම උස් ප්‍රදේශය “මැද දූව“ නමින් යුත් දූපතක් බවට පරිවර්තනය වීය. දැනට තිබෙන ග්‍රෑන්ඩ්පාස් පාර විහිදී ඇත්තේ මේ දූපත මැදිනි. මේ දිය පාර කඳු පන්තිය අභිමුඛවූ කල්හි දකුණු ඇලයට හැරී සන්තබස්තියම හා දෙමටගොඩ කඳු අතරේ වූ විවරයකින් පහලට බැස මීට ටික කලකට ප්‍රථමයෙන් වැවක් නොවූ දැනට දුම්රිය පාර ඇති ප්‍රදේශය කරා ගලා ගොස් අන්තිමයේදී කයිමන් දොරකඩ ළඟින් මුහුදට වැටුණි. කලකට පසුව “බේරේ වැව“ සාදන ලද්දේ මේ කුඩා ගංගාව අවහිර කරමින්ය.“මේ සම්බන්ධයෙන් කිසිදු ග්‍රන්ථ රචකයකු විසින් වත් ගංගාවේ නාමය ඈඳාගෙන නොමැත. ගිං තොටින් ගිං ගඟ ද කලුතරින් (කලුතොට) කලු ගඟ ද මුහුද එක්වන්නා සේ කොළඹ යන නාමයේ අරුත කොලොන්තොටින් කොලොන් ගඟ මුහුදට ගලා බැසීම නිසා ඇතිවූයේ යයි සැලකීමට මම හැම විටම පෙළඹුණෙමි. සංස්කෘත හා පාලි භාෂාවන්ගෙන් කාදම්බ සේ හඳුන්වනු ලබන තෘණ විද්‍යාඥයන් විසින් නෝකලී කාඩිපෝලියා සේ නම් කර ඇති වෘක්ෂය සිංහලෙන් හඳුන්වන්නේ “කොලොන්” කියාය. දැනට මල්වතු ඔය සේ හඳුන්වනු ලබන අනුරාධපුරයේ ඇති ගංගාව මහා වංශයේ හැඳින්වූයේ “කාදම්බ ගඟ” යන නමිනි. මහා වංශයේ සිංහල පරිවර්තකයා එයට කොලොන් ඔය යයි නම් කළේය”.කොලොන්තොට භාවිතයේදී “කොළඹ” කියා ප්‍රචලිතව ගියේය. මේ නාමය මෙරටෙහිම බිහිවුණු නමක් (නිපන්) ලෙස සිංහල ව්‍යාකරණයෙහි නිදසුන් වශයෙන් පෙන්වා දී ඇත. මෙය වෙනත් භාෂාවකින් බිඳී ආ නාමයක් නොවේ. රාජකීය ආසියාතික සංගමයේ (ලංකා ශාඛාව) සඟනුවකට ලිපියක් සපයන ජුලියස් ද ලැනරෝල් ශූරීහු “කොළඹ” යන සිංහල වචනයේ තේරුම වරාය, තොටුපල, නැව්තොට යනුවෙන් විග්‍රහ කර දී ඇත. මේ අනුව “කොළඹ” හා “තොට” යන්න සමාන බව පෙනේ. කාලයාගේ ඇවෑමෙන් කොළඹ ලංකාවේ බටහිර මුහුදු දිග්භාගයේ ඇති ප්‍රධානතම වරාය බවට පත් වින..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>22</day>
    </date>
    <link>http://www.dinamina.lk/2011/02/22/_art.asp?fn=f1102225</link>
    <topic>ගෙවතු වගාව යහපත් ගුණාංගයක්</topic>
    <author/>
    <content>බොහෝ දෙනා තුළ ගෙවතු වගාවේ ඇති වැදගත්කම පිළිබඳ නිසි අවබෝධයක් නැතිකම නිසා හෝ අනුකාරකත්වය විලාසිතාව නිසා හෝ හැම දේ ම වෙළෙඳ පොළෙන් මිල දී ගන්නට හුරු වෙලා තිබෙනවා. ඒ නිසා අපගේ ආකල්පවල වෙනසක් සිදුකර ගැනීම ඉතා වැදගත් දෙයක්.විශේෂයෙන් ම අපේ ගම්බද පළාත්වල විවිධාකාරයේ එළවළු පළතුරු, අලවර්ග, පලාවර්ග, දක්නට ලැබෙයි. එසේ වෙළෙඳපොළේ අලෙවි කිරීමට ඇත්තේ ඉතා සීමිත වර්ග ප්‍රමාණයකට අයත් එළවළු, පළතුරු වර්ග පමණයි. ඒත් පහසුවෙන් සොයා ගත හැකි පැළ වර්ග සොයාගෙන ඒවා තම ගෙවත්තේ රෝපණය කර ගැනීම තුළින් අපට අවශ්‍ය විවිධාකාරයේ පෝෂණ අවශ්‍යතා පහසුවෙන්ම සපුරා ගැනීමට හැකියාවක් තියෙනවා.තම ගෙවත්තේ වගා කරන එළවළු පළතුරු වර්ග කඩා ගත් සැනින් ආහාරයට එකතු කර ගත හැකි නිසා ඒවායේ පෝෂණ ගුණය ද ඉහළයි. අනෙක් අතට කෘමි නාශක වල් නාශක ආදිය යෙදීමක් නොකරන නිසා වස මුසු නොවූ දේ ආකාරයට එකතු කර ගත හැකියි.නිවසේ ප්‍රයෝජනයට ගෙන තවත් ඉතිරි ප්‍රමාණයක් ඇත්නම් ඒවා වෙළෙඳ පොළටද ඉදිරිපත් කළ හැකියි. අද වන විට රසයානික ද්‍රව්‍ය නොයෙදූ ආහාර වර්ග පිළිබඳව සමාජයේ ඇත්තේ ඉහළ ඉල්ලුමක්. ඒ නිසා ගෙවත්තෙන් නෙළාගන්නා ආහාර ද්‍රව්‍යයන්ට ඉහළ මිලක් ද ලබා ගත හැකියි.ගෙවතු වගාව පිළිබඳ හුරුව මුළින් ම අප ලබාගත්තේ මවුපියන්ගෙන්. අප කුඩා අවධියේ දී සෑම දේම කඩපොළෙන් මිලදී ගන්න පුරුද්දක් තිබුනෙ නෑ. මවුපියන් සමඟ එකතු වී නිවසේ ප්‍රයෝජනයට අවශ්‍ය බොහෝ දේ අප වගා කරත්තා. ඒ යුගයේ දී වගා නොකර වෙළෙඳපොළෙන් ආහාර ද්‍රව්‍ය මිල දී ගැනීම අවමනායක් විදිහටයි සැළකුවේ. විශේෂයෙන් පාන් වැනි දේ ආහාරය සඳහා එක් කර නොගත් තරම්. ඒ වාගේ ම අප කුඩා කාලයේදී කඩ මිරිස් ආහාරයට ගත්තේ නෑ අපගේ ගෙවතුවල විවිධ වර්ගවලට අයත් මිරිස් වර්ග වගා කරලා තිබුණා. සකස් කර ගන්නා ආහාරය අනුව විවිධ මිරිස් වර්ග ඊට එක්කර ගත්තා.ගෙවතු වගාව පිළිබඳ මවුපියන්ගෙන් ලැබුණු හුරුව තවදුරටත් පාසලේ දී වැඩි දියුණු කර ගන්නට අපට අවකාශ සැලසුනා. ඒ යුගයේ මා ඇතුළු බොහෝ ළමයින්ට පාසලේ එළවළු පාත්තියක් තිබුණා. අපි ඒවා රැක බලාගෙන අස්වැන්න නෙලාගත්තෙ බොහොම ආශාවෙන්. මේ කටයුතුවලට ගුරුවරුන්ගෙන් ලැබුනෙ මහත් සහයෝගයක් අනෙක් අතට අපි වගා කළේ පාසල් බිමේ පමණක් නොව ඊට පරිභාහිරව වෙනත් අයගෙ ඉඩම් තුළත් වගා කටයුතු කළා. ඉඩම් හිමිකරුවන් ද අපට අවශ්‍ය ආකාරයට වගා කටයුතු කරන්නට නිදහස ලබාදී තිබුණා. කෙසේ නමුත් එදාට වඩා අද සමාජය බොහෝ විපර්යාසයන්ට ලක් වෙලා. අද පාසල්වලට වගා කිරීමට සුදුසු ඉඩකඩක් සොයා ගැනීම ඉතා අපහසුයි. එසේ ම දැඩි තරඟකාරී අධ්‍යාපන රටාවකට හුරු වී සිටින නූතන සිසු පරපුරට වගා කටයුතු සඳහා තිබෙන කාලය සීමා සහිතයි. එනිසා කෘෂිකර්මය විෂයයක් ලෙස හදාරන සිසුන් හැර අනෙක් සිසුන් ගොවිතැන් කටයුතු සඳහා යොමු නොවෙන තරම්.වගා කිරීමට ඉඩකඩ ඇති කාල වේලාව තිබෙන අය පවා පසුගිය කාලවකවානුවේ දී කිසිදු දෙයක් වගා නොකොට සෑම දෙයක් ම කඩපොළෙන් මිල දී ගන්නට පුරුදු වී හිටියා. පහසුවෙන් වගා කර ගත හැකි දේ මුදල් දී ලබා ගැනීම එක්තරා දුරකට මහා අනුවණ කමක්. එනිසා අපගේ සිතුවිලි රටට සමාජයට වැඩදායී ලෙස හැඩ ගස්සවා ගැනීමට හුරු පුරුදු විය යුතුයි.අතීත සමාජයේ අප අතර තිබූ ගෙවතු වගාව යන යහපත් ගුණාංගය ක්‍රමයෙන් දුරස් වුණත් දැන් දැන් නැවතත් ඒ පිළිබඳ ජනතාව තුළ ප්‍රබෝධයක් ඇති වී ඇති අයුරු දක්නට ලැබෙයි. එලෙස උනන්දුවෙන් කටයුතු කරන ජනතාවට අවශ්‍ය සහයෝගය හා දැනුවත් කිරීම් ආදිය ලබාදීම ඉතා වැදගත්. අනෙක් අතට කෘෂිකර්මය පිළිබඳව හුරුව අප ලබා ගත්තේ පාසලෙන්. ඒ හුරුව අද කාලයේ පාසල් දරුවන්ටත් ලබාගත හැකි පරිදි අධ්‍යාපන ක්‍රමයේ යම් සංශෝධනයක් සිදුවනවානම් එය ඉතා ම ඵලදායකයි. විශේෂයෙන් ම කෘෂිකර්මය විෂය පාසල තුළ අනිවාර්යය විෂයයක් බවට පත්කොට සිසු දරුවන්ට ගොවිතැන් කටයුතු පිළිබඳව දැනුවත් කිරීම සිදු කළහොත් කිසිවෙකුගේ බල කිරීමකින් තොරව සෑම ළමයෙකුම තමන්ගේ මවුපියන් ද හවුල් කොටගෙන තම නිවසේ ගෙවතු වගා කටයුතුවල යෙදෙනු ඇත.සුජිත් ලක්මාල් වීරසේකර.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102236</link>
    <topic>සහල් හිඟයක් ඇති නොවන බවට රජය සහතික වෙයි</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>පසුගිය කාලයේ පැවැති අයහපත් කාලගුණික තත්ත්වයෙන් වී අස්වැන්නට සිදු වූ හානිය නිසා ආහාර හිඟයක් ඇතිවන බවට ගෙන යන ප්‍රචාර රජය ප්‍රතික්ෂේප කරයි.මේ පිළිබඳ කිසිදු සැකයක් හෝ බියක් ඇති කර නොගන්නා මෙන් වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා ජනතාවට දැනුම් දෙයි. අයහපත් කාලගුණය නිසා විනාශ වී ඇති කුඹුරු ප්‍රමාණය රටේ සමස්ත වගා ප්‍රමාණයෙන් 14% කි.වී නිෂ්පාදනයේ එම අඩුව පිරිමසාලීමට උතුරු නැගෙනහිර අලුතෙන් වගාකරන ලද කුඹුරුවල අස්වැන්නෙන් වැඩිවෙන ප්‍රමාණය අනුව හැකිවෙන බවද නිමල් සිරිපාල ද සිල්වා ඇමැතිවරයා සඳහන් කරයි. කිලිනොච්චිය ඇතුළු උතුරු නැගෙනහිර ප්‍රදේශවල මෙවර අලුතෙන් වගාකර ඇති කුඹුරු අක්කර ගණන හෙක්ටයාර් 150000 කි.එක්සත් ජාතික පක්ෂයත්, ජනතා විමුක්ති පෙරමුණත් මැතිවරණ කාලවලදී ජනතාව බිය වැද්දීමට හා ඒ මගින් රට ගිනි තැබීමට නොයෙකුත් අසත්‍ය ප්‍රචාර ගෙනයන බවද පවසන ඇමැතිවරයා ආහාර හිඟයත් ඇතිවෙන බවට ගෙනයන ප්‍රචාරයන්ද එවැනි පදනම් විරහිත ප්‍රචාරයන් බව ඊයේ මහවැලි කේන්ද්‍රයේදී පැවැති මාධ්‍ය හමුවකදී සඳහන් කළේය.එක්සත් ජාතික පක්ෂය හා ජනතා විමුක්ති පෙරමුණ තම දේශපාලන අරමුණු අනුව තලගොයා කබරගොයා ලෙසත්, කබරගොයා තලගොයා ලෙසත් ප්‍රකාශ කරන බව ඇමැතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102232</link>
    <topic>අත්‍යවශ්‍ය ආහාරරැසක මිල පහළට</topic>
    <author>විජයානි එදිරිසිංහ</author>
    <content>සහල්, අල, ලූනු, කුකුල් මස්, බිත්තර, හාල්මැස්සන් ඇතුළු අත්‍යවශ්‍ය ආහාර ද්‍රව්‍ය රැසකම මිල මේ වනවිට පහත වැටී ඇත.සම්බා සහල් කිලෝව රුපියල් 68ටත්, කුකුල් මස් 280 ත් 320 ත් අතරද, බිත්තර 12.50 කටත්, හාල්මැස්සන් කිලෝව 326 ටත් අල රුපියල් 60 ටත්, ලොකු ලුණු 60 ටද මිලට ගැනීමට හැකිවී තිබේ.රජය නිරතුරුවම වෙළෙඳපොළ පිළිබඳව අවධානය යොමුකර පාරිභෝගිකයා සූරාකන වෙළෙඳුන්ට එරෙහිව දැඩි නීතිමය පියවර ගැනීම සඳහා වැටලීම් දිගටම සිදුකරන බව සමූපකාර හා අභ්‍යන්තර වෙළෙඳ කටයුතු පිළිබඳව අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102237</link>
    <topic>ජෙයරාජ් ඝාතනයේ විත්තිකරුට අධි චෝදනා</topic>
    <author>ශිරෝමි අබයසිංහ</author>
    <content>අමාත්‍ය ජෙයරාජ් ප්‍රනාන්දුපුල්ලේ මහතා වැලිවේරිය ප්‍රදේශයේ පැවැත්වෙන පාපැදි තරඟයක ආරම්භ අවස්ථාවට සහභාගි වන බව සහකාර පොලිස් අධිකාරි ලක්‍ෂමන් කුරේ මහතා තමන්ට දැනුම් දුන් බවත්, කුරේ මහතා ගෙන්වා ගත් ජිප් රියකින් මරාගෙන මැරෙන බෝම්බකරු සමග තමා එම ස්ථානයට ගිය බවත් එම ඝාතනයට සම්බන්ධ කොටි සාමාජිකයකු වන සෙල්වරාසා තිරුවාකරන් හෙවත් මොරිස් පොලිසියට කර ඇති කටඋත්තරයේ සඳහන් වේ.මෙම කටඋත්තරය මත මෙම විත්තිකරුට එරෙහිව නීතිපතිවරයා පවරා ඇති නඩුවක් කොළඹ මහාධිකරණ විනිසුරු දීපාලි විජේසුන්දර මහත්මිය හමුවේ ඊයේ (22) කැඳවුණු අතර විත්තිකරුට එරෙහිව ඇති අධි චෝදනා පත්‍රය විත්තිකරුට භාර දෙනු ලැබිණි. කොටි සාමාජිකයකු වන රමේෂ් කොටි සංවිධානය සඳහා තොරතුරු රැස් කරන බව දැනුවත්ව ඒ බව පොලිස් නිලධාරියකුට නොදැන්වූයේ යැයි හදිසි නීතිය යටතේ විත්තිකරුට එරෙහිව මෙම නඩුවේදී අධි චෝදනා ඉදිරිපත් වී තිබේ.සහකාර පොලිස් අධිකාරි ලක්‍ෂමන් කුරේ මහතා වැල්ලවත්ත නිවසකදී හමු වූ බවත් මරාගෙන මැරෙන බෝම්බ කට්ටල දෙකක් තමා ඔහුට බාර දුන් බවත් පසුව වැලිගමදී ඔහු හමුවී එම ඇඳුම් කට්ටල ලබාගෙන මරාගෙන මැරෙන සාමාජිකයන් දෙදෙනකුට ලබා දුන් බවත් විත්තිකරු ප්‍රකාශ කර තිබේ. ජනාධිපති ආරක්‍ෂක අංශයේ නිලධාරින්ගේ ඇඳුමට සමාන ඇඳුම් මස්සවා ගත් බවත් මේ සියලු කටයුතු සඳහා ලක්‍ෂමන් කුරේ මහතාට රුපියල් ලක්‍ෂ 10ක් ලබා දුන් බවත් විත්තිකරු පොලිිසියට කළ කටඋත්තරයේ වැඩිදුරටත් සඳහන් වේ.නඩු විභාගය ජූනි 02 දාට නියම විය.රඳවා ගැනීමේ නියෝග මත විත්තිකරු රඳවා තබා ඇති බව පැමිණිල්ල වෙනුවෙන් පෙනී සිටි රජයේ අධිනීතිඥ රියාස් බාරි මහතා අධිකරණයට දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102238</link>
    <topic>මැතිවරණ කොමසාරිස් ඇතුළු වගඋත්තරකරුවන්ට නොතීසි</topic>
    <author>ශිරෝමි අබයසිංහ</author>
    <content>පළාත් පාලන ආයතන නවයකට අදාළව ඉදිරිපත් වී තිබු පෙත්සම් විභාගයට ගැනීම සඳහා මැතිවරණ කොමසාරිස්වරයාට අදාළ තේරීම් භාර නිලධාරීන් ඇතුළු වගඋත්තරකරුවන්ට මෙම 28 දා අධිකරණයේ පෙනී සිටින ලෙස දන්වා අභියාචනාධිකරණය ඊයේ (22) නොතිසි නිකුත් කෙළේ ය.අභියාචනාධිකරණ සභාපති සත්‍ය හෙට්ටිගේ සහ විනිසුරු උපාලි අබේරත්න මහත්වරුන් හමුවේ මෙම පෙත්සම් සලකා බැලිණි.හලාවත නගර සභාව, වෙන්නප්පුව, පොල්ගහවෙල, නවගත්තේගම සහ වැලිගමුව ප්‍රාදේශීය සභා සඳහා ඉදිරිපත් වූ නාම යෝජනා ප්‍රතික්ෂේප වීම සම්බන්ධයෙන් එක්සත් ජනතා සන්ධානය ඉදිරිපත් කළ පෙත්සම් ද, බද්දෙගම ප්‍රාදේශීය සභාවට ඉදිරිපත් කළ නාම යෝජනා ප්‍රතික්ෂේප වීමට එරෙහිව එ. ජා. ප. ය ඉදිරිපත් කළ පෙත්සම ද රුවන්වැල්ල ප්‍රාදේශීය සභාවට ඉදිරිපත් කළ නාම යෝජනා ප්‍රතික්ෂේප වීමට එරෙහිව ජනසෙත පෙරමුණ ඉදිරිපත් කළ පෙත්සම ද යටිනුවර සහ ගිරිබාව ප්‍රාදේශීය සභා වෙනුවෙන් ස්වාධීන කණ්ඩායම් දෙකක් ඉදිරිපත් කළ පෙත්සම් දෙකකට ද නොතිසි නිකුත් කෙරිණි.මේ අතර නිකවැරැටිය ප්‍රාදේශීය සභාවට එ. ජ. නි. ස ය ඉදිරිපත් කළ නාම යෝජනා පත්‍රයට එ. ජා. ප ය ගෙන ආ විරෝධය තේරීම් භාර නිලධාරියා විසින් ප්‍රතික්ෂේප කිරීම බල රහිත කරන්නැයි ඉල්ලා එ. ජා. ප ය ගොනු කළ පෙත්සම මගින් ඉල්ලා ඇති අතුරු තහනම් නියෝග ඉල්ලීම් සහ නොතිසි නිකුත් කිරීම පිළිබඳ තීන්දුව ප්‍රකාශයට පත් කිරීම මාර්තු පළමු වැනිදා දක්වා කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102239</link>
    <topic>මන්ත්‍රීනී උපේක්ෂාස්කෑන් පරීක්ෂණයකට</topic>
    <author>සන්ධ්‍යා කරුණාරත්න</author>
    <content>ගම්පහ දිස්ත්‍රික්කයේ එක්සත් ජාතික පක්ෂයේ පාර්ලිමේන්තු මන්ත්‍රීනි ටෙලි නාට්‍ය නිළි උපේක්ෂා ස්වර්ණමාලි මහත්මියට සිදු වු පහරදීමෙන් ඇගේ මුහුණට කිසියම් හානියක් සිදුව ඇත්තේ ද යන්න සොයා බැලීමට ස්කෑන් පරීක්ෂණයක් සඳහා ලංකා හොස්පිට්ල් රෝහලට කැඳවා ගෙන ගොස් තිබේ.ස්නායු සම්බන්ධ වෛද්‍යවරුන්ගේ උපදෙස් පරිදි ඇය මේ ස්කෑන් පරීක්ෂණය සඳහා ලංකා හොස්පිට්ල් වෙත යවා නැවතත් ශ්‍රී ජයවර්ධනපුර රෝහලට ගෙන්වාගෙන ඇතැයි රෝහල් ආරංචි මාර්ග සඳහන් කරයි.මුහුණට සිදුව ඇති පහර දීම නිසා ඇගේ දත් සම්බන්ධයෙන් කිසිදු හානියක් සිදුව නැතැයි ද රෝහල් ප්‍රකාශකයෙකු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102233</link>
    <topic>ප්‍රභාගේ මවගේ අවමඟුලට පැමිණි</topic>
    <author>මහින්ද අලුත්ගෙදර</author>
    <content>එල්ටීටීඊ. නායක වේලුපිල්ලේ ප්‍රභාකරන්ගේ මෑණියන්ගේ දේහයට අවසන් ගෞරව දැක්වීම සඳහා පැමිණි තමිල්නාඩු ප්‍රාන්ත මන්ත්‍රී තිරුමාවලන් නමැත්තා ආපසු හරවා යැවීමට කටුනායක බණ්ඩාරනායක ගුවන්තොටුපොලේ බලධාරීන් පියවර ගෙන ඇත. දේශපාලන නියෝජිතයකු වශයෙන් නොව සාමාන්‍ය පුද්ගලයෙකු ලෙස පැමිණි මේ පුද්ගලයා පිළිබඳව ඇති වූ සැකය මත සිදු කළ පරීක්ෂණයේ දී තමිල්නාඩු දේශපාලන නියෝජිතයකු බවට තහවුරු වීමත් සමඟ ආපසු හරවා යැවීමට පියවර ගත් බව ආගමන හා විගමන පාලක ජෙනරාල් චූලානන්ද පෙරේරා මහතා “දිනමිණට” පැවසීය.ශ්‍රී ලංකා - ඉන්දියා ධීවරයන් සම්බන්ධයෙන් පසුගිය දිනවල ඇති වූ මතභේදාත්මක කරුණු සැලකිල්ලට ගැනීම හා ශ්‍රී ලංකා රජයේ ක්‍රියාදාමයට එරෙහිව තමිල්නාඩුවේ නැඟී සිටි පුද්ගලයකු රටට ඇතුළු වීම කාලෝචිත නොවන හෙයින් මේ පුද්ගලයා පිටමං කිරීමට පියවර ගෙන ඇත. මෙලෙස කටුනායක ගුවන්තොටුපොළ වෙත පැමිණි තමිල්නාඩු මන්ත්‍රීවරයා ඊයේ (22) අලුයම 2ට පමණ ශ්‍රී ලංකාවෙන් පිටත් කර හැරි බව ඒ මහතා සඳහන් කළේය.මේ අතර අදාළ මන්ත්‍රීවරයා චෙන්නායි නුවරට ගිය පසු ශ්‍රී ලංකා නියෝජ්‍ය මහ කොමසාරිස් කාර්යාලය ඉදිරිපිටදී උද්ඝෝෂණයක් පැවැත්වීමට උත්සාහ කර ඇති අතර එහිදී ඔහු සමඟ තවත් පුද්ගලයෝ 300ක් පමණ ඉන්දීය පොලීසිය මගින් අත්අඩංගුවට ගත් බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102234</link>
    <topic>පාසල්වල සිටින ගුරු සංඛ්‍යාවඇමැතිතුමාත් දන්නේ නැතිලු</topic>
    <author>දයා පෙරේරා</author>
    <content>රජයේ පාසල්හි සේවය කරන ගුරුවරුන් සංඛ්‍යාව තවම නිශ්චිතව හඳුනාගෙන නැති බව බන්දුල ගුණවර්ධන මහතා පවසයි.ජාතික පාසල් හා පළාත් පාසල් හි සේවය කරන ගුරුවරුන් සංඛ්‍යාව කොපමණදැයි දැනගැනීමට හැකි ජාලයක් හා පරිගණක පද්ධතියක් නැහැ..පාසල් කාලසටහන් සකස් කිරීම, ගුරුවරුන්ට කාලපරිච්ඡේද වෙන්කිරීම යනාදී අවස්ථාවල විදුහල්පතීන්ට අවශ්‍ය පරිදි ගුරු සංඛ්‍යාව දැක්විය හැකි ක්‍රමවේද තිබෙන බැවින් ගුරුවරුන් පිළිබඳව ඔවුන් ඉදිරිපත් කරන වාර්තා පිළිගැනීමට අමාත්‍යාංශයට සිදුවී ඇති බව ද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022310</link>
    <topic>ඉන්දු-ශ්‍රී ලංකා ධීවර ගැටලු විසඳන්නකෘත්‍යාධිකාරී කමිටුවට යළි පණ දෙයි</topic>
    <author>මහින්ද අබේසුන්දර</author>
    <content>ඉන්දියා සහ ශ්‍රී ලංකා ධීවරයන්ගේ ප්‍රශ්නය සාකච්ඡා මඟින් විසඳීමට ඒකාබද්ධ කෘත්‍යාධිකාරි කමිටුව යළි සක්‍රීය කරන බව ජනාධිපති මහින්ද රාජපක්ෂ මහතා කියයි.මෙම කමිටුව පසුගිය 2006න් පසු මේ දක්වා රැස් වී සාකච්ඡා කර නැති බවද ඒ මහතා පෙන්වා දුන්නේ ය. රාජ්‍ය සහ පෞද්ගලික මාධ්‍ය ප්‍රධානීන් සමඟ ඊයේ (22) අරලියගහ මන්දිරයේ දී පැවැති සුහද හමුවේදී මාධ්‍යවේදියකු නැගූ ප්‍රශ්නයකට පිළිතුරු දුන් රාජපක්ෂ මහතා එම අදහස් පළ කළේ ය.“දෙපැත්තේම ධීවරයන් කරන්නේ මාළු පසුපස යෑමයි. ඔවුන් ට්‍රෝලර් දිහා බලන්නේ නෑ. ඒකයි මේ අයගේ සාමාන්‍ය සිරිත.” රාජපක්ෂ මහතා කීය. මුහුදු සීමාවන් ඉක්මවා ධීවර කර්මාන්තයේ යෙදීමේ අර්බුදය තමා ධීවර ඇමැතිව සිටියදීත් මතු වූ බව කියා සිටි ජනාධිපතිතුමා එය සාකච්ඡා මාර්ගයෙන් විසඳා ගැනීමේ ඉඩකඩ ඇහිරී නැතැයි ද කීය.මෙම ගැටලුව විසඳා ගැනීමට දෙපාර්ශවයෙන්ම හරි නියෝජනයක් ලැබුණේ නෑ. ඒ නිසා ඒකාබද්ධ කෘත්‍යාධිකාරී කමිටුව යළි සක්‍රීය කළ යුතු යයි ද රාජපක්ෂ මහතා කීය. මෙහිදී අදහස් දැක් වූ විදේශ ඇමැති මහාචාර්ය ජී.එල්. පීරිස් මහතා නිරූපමා රාවෝ මහත්මිය මෙරටට පැමිණි අවස්ථාවේදීත් සාකච්ඡා මගින් ගැටලු විසඳා ගැනීමට එකඟ වූ බව කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022325</link>
    <topic>විදුලි අධිකාරිගේදුරකථන අංකයනි. ඇමැතිටත් තහනම්</topic>
    <author>චමීර ඇල්ලදෙණිය</author>
    <content>විදුලි බිඳවැටීමක් දැනුම්දීමට විදුලි අධිකාරි කාර්යාලය ඇමතූ විදුලිබල නියෝජ්‍ය ඇමැති ප්‍රේමලාල් ජයසේකර මහතාට එහි සේවකයකු අධිකාරිවරයාගේ දුරකථන අංකය කිසිවකුට නොදෙන ලෙස පවසා ඇතැයි පුවතක් කොළොන්න ප්‍රදේශයෙන් වාර්තා වේ. පසුගිය 21 වෙනිදා කොළොන්න ප්‍රදේශයේ විදුලි බිඳ වැටීමක් සම්බන්ධව එහි ජනතාව නියෝජ්‍ය ඇමැති ප්‍රේමලාල් ජයසේකර මහතාට දන්වා ඇත.එම අවස්ථාවේ ඇමැතිවරයා විදේශගත වීම සඳහා ගුවන් තොටුපළ වෙත යන අතරමගදී සවස 4.00 ට පමණ කොළොන්න විදුලි අධිකාරි කාර්යාලයට අමතා ඇත. එම අවස්ථාවේ විදුලි අධිකාරිවරයා එම කාර්යාලයේ නොසිටි අතර,එහි සේවකයෙකු කවුරු කතා කළත් විදුලි අධිකාරිවරයාගේ දුරකථන අංකය ලබා නොදෙන බව පවසා ඇත.ඉන් අනතුරුව සබරගමු පළාත් නියෝජ්‍ය විදුලිබල සාමාන්‍ය අධිකාරි සමරවීර බණ්ඩාර මහතා අමතා කොළොන්න ප්‍රදේශයේ විදුලි බිඳ වැටුම යථා තත්ත්යට පත් කරන ලෙස උපදෙස් දී තිබේ. පාරිභෝගිකයන්ට පැය විසි හතරේම කඩිනම් සේවය ලබාදීම සඳහා මහින්ද චින්තන වැඩපිළිවෙළ ක්‍රියාත්මක වෙමින් තිබියදී මෙවැනි සේවකයන් එය කඩකිරීම සම්බන්ධයෙන් විනය පරීක්ෂණයක් පැවැත්වීමට විදුලිබල අමාත්‍යාංශය පියවරගෙන තිබේ. මේ පිළිබඳ පැමිණිල්ලක් ද මහජන උපයෝගිතා කොමිසමට ඉදිරිපත් කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n1102235</link>
    <topic>අනුරපුර මහ රෝහලේඅටවැනි උණ රෝගියාත් මරුට</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහලේ ප්‍රතිකාර ලබමින් සිටි තවත් උණ රෝගියකු පසුගිය 21 දා මරණයට පත් වූ බව අනුරාධපුර ශික්ෂණ රෝහලේ ප්‍රකාශකයෙක් පැවසීය.උණ රෝගය වැලඳීමෙන් ගෙවී ගිය දින අටේදී පමණක් අනුරාධපුර ශික්ෂණ රෝහලට ඇතුළත් කළ රෝගීන් අට දෙනෙකු ජීවිතක්‍ෂයට පත් වී ඇත.පෙරේදා (21) ජීවිතක්‍ෂයට පත්ව ඇත්තේ මහකනදරාව දකුණු ඉවුර පදිංචිව සිි සුනන්ද කුමාර හේරත් (37) දෙදරු පියෙකි. මේ වන විට උණ රෝගයෙන් මියගිය ගොස් ඇති සියලුම රෝගීන් කෘෂි කර්මාන්ත කටයුතුවල නිරත වන ප්‍රදේශවල ජීවත්වන්නන් වීම ද විශේෂත්වයකි. මියගිය අයවලුන් තලාව, තඹුත්තේගම, නොච්චියාගම, රාජාංගනය, රබෑව හා එප්පාවල යන ප්‍රදේශවල පදිංචිකරුවෝ වෙති.මියගිය රෝගීන්සියලුම දෙනා මී උණ රෝගයේ රෝග ලක්‍ෂණ පෙන්නුම් කළ බව ද, ප්‍රතිකාර ලබා දුන් වෛද්‍යවරුන් පවසන අතර මරණ පරීක්‍ෂණ වාර්තාවෙන් ද මී උණ බවට සැකකරන බව වෛද්‍යවරු පැවසූ බවට මියගිය පුද්ගලයන්ගේ ඥාතී ලබා දුන් කටඋත්තරවල සඳහන් වේ.එහෙත් මේ වන තෙක් පැවැත්වූ පශ්චාත් මරණ පරීක්‍ෂණවලදී රෝගීන් මිය යාමට හේතුව මී උණ බව සඳහන් වී නැත. වැඩිදුරටත් පරීක්‍ෂණ සිදුකරන බව එම වාර්තාවල සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022324</link>
    <topic>පුද්ගලික බස් රථවලටජී.පී.එස්.තාක්‍ෂණය</topic>
    <author>ශීලා උඩුවර</author>
    <content>ශ්‍රී ලංකාවේ ප්‍රථම වතාවට චන්ද්‍රිකා තාක්ෂණය උපයෝගී කරගෙන (ජී. පී. එස්) වාහන තිබෙන ස්ථානය හඳුනාගෙන අවශ්‍ය පරිපාලන කටයුතු සිදුකිරීමට යයි.පුද්ගලික ප්‍රවාහන සේවා අමාත්‍යාංශය හා ජාතික ගමනා ගමන කොමිෂන් සභාව එක්ව මේ පියවර ගෙන තිබේ.ජී. පී. එස්. තාක්ෂණය හඳුන්වාදීමේ තාක්ෂණ උපකරණ සවිකරන ලද බස්රථ 70ක් ප්‍රවාහනයට යෙදවීම පුද්ගලික ප්‍රවාහන සේවා ඇමැති සී. බී. රත්නායක මහතාගේ ප්‍රධානත්වයෙන් මේ 25 වැනිදා බැස්ටියන් මාවත පුද්ගලික බස්රථ අංගණයේදී සිදුකෙරේ.ජනතාවට වඩාත් විධිමත්, ගුණාත්මක හා කාර්යක්ෂම ප්‍රවාහන සේවාවක් ලබාදීම මෙහි අරමුණයි.ජාතික ගමනා ගමන කොමිෂන් සභාවේ සභාපති ශෂී වෙල්ගම ඇමැතිවරයාගේ සම්බන්ධීකරණ ලේකම් රොෂාන් ගුණවර්ධන මහත්වරු මේ අවස්ථාවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022311</link>
    <topic>නරක්වූ පැණිබීම - කෑම විකුණූ වෙළෙඳුන් වැටලීමේ සිද්ධි 25ක් ගාල්ලෙන්</topic>
    <author>ගාල්ල දිසා සමූහ - නන්දසිරි වැලිගමගේ</author>
    <content>පැණි බීම විසවීමෙන් පුද්ගලයින් මිය යෑමේ ඛේදවාචක රට තුළ ඉස්මතුවෙද්දී ගාල්ල දිසාපති කාර්යාලයීය වැටලීම් ඒකකය පසුගිය මාස එකහමාර තුළ පමණක් කල් ඉකුත්වූ හා නරක්වූ පැණි බීම හා බිස්කට් වර්ග විකුණු ව්‍යාපාරිකයින් වැටලීමේ සිදුවීම් 30ක් වාර්තාවේ.මේ වැටලීම් තිහෙන් විසිපහක්ම නරක්වූ හා කල් ඉකුත්වූ ඉහළ වෙළෙඳ නාමයෙන් යුතු පැණි බීම වර්ග බව වැටලීම් අංශ පවසයි.මෙම වැටලීම් බලපිටිය, උඩුගම, හිනිදුම, ගාල්ල ප්‍රදේශවලින් සිදුකොට ඇත. මේ වැටලීම් ගාල්ල ඒකකයේ විමර්ශන නිලධාරි ආර්. ඩී. ආරියපාල, සුනිල් බණ්ඩාර හා ගයාන් මීගමගේ මහත්වරුන් විසින් සිදුකොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022312</link>
    <topic>බීමත් රියැදුරන් 23ක් අත්අඩංගුවට</topic>
    <author>ඉන්දික පොල්කොටුව</author>
    <content>බීමත් ත්‍රිරෝද රථ රියැදුරන් දහසය දෙනකු ඇතුළු බීමතින් රිය පැද වූ 23 දෙනකු අලවතුගොඩ නගරයේ දී මහනුවර කොට්ඨාස මහා මාර්ග සංචාරක යතුරු පැදි ඒකකය මඟින් අත්අඩංගුවට ගෙන තිබේ.අත්අඩංගුවට ගැනුණු සැකකරුවන් අධික ලෙස මත්පැන් පානය කැර තිබූ බවට තහවුරු වී ඇත.මෙම රියැදුරන් අතර රාජ්‍ය නිලධාරීන් කිහිප දෙනෙකු සිටින බැව් පොලිසිය පවසයි.මධ්‍යම පළාත භාර ජ්‍යෙෂ්ඨ පොලිස්පති ගාමිණී නවරත්න මහතාගේ උපදෙස් මත මහනුවර කොට්ඨාස මහා මාර්ග සංචාරක යතුරු පැදි ඒකකයේ ස්ථානාධිපති පොලිස් පරීක්ෂක සරත් විජේසිංහ මහතා ඇතුළු නිලධාරීහු පිරිසක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022313</link>
    <topic>හියාරේ මල්කාන්තිගේ සිරුරේත් කටු හතක්</topic>
    <author>අක්මීමන විශේෂ - සුනිල් ගමගේ</author>
    <content>තම දරුවන්ගේ ජීවිතය සුඛිත මුදිත කරන්නට රන්කහවනු සොයා සෞදි රටට ගිය පසු ශරීරයට කටුගැසීම ඇතුළු වදබන්ධනවලට ලක් වූ ශ්‍රී ලාංකික කතක් විදේශ කටයුතු අමාත්‍යාංශයේ පූර්ණ මැදිහත් වීම මත පසුගියදා දිවයිනට ගෙන්වාගෙන තිබේ.ශ්‍රී ලංකාවට පැමිණි ඇය වහා රෝහල් ගත කර ඇති අතර දෙඅත්වලට කටු 4ක් පමණ ගසා ඇති බවට අනාවරණය කරගෙන ඇත. එක් කටුවක් ශල්‍යකර්මයක් මගින් පිටතට ගනු ලැබ තිබේ.කරාපිටිය රෝහල් වෛද්‍යවරුන් පවසන ආකාරයට ඇයගේ දෙඅත්වල තවත් කටු 3ක් පමණ ඇති බවත් ඒවා ඖෂධ මගින් ශරීරය තුළ පැසවීමට ලක්කිරීමෙන් පසු එළියට ගත යුතු බවත් පවසා ඇත. ඒ අනුව ඇය දැනට බෙහෙත් පාවිච්චි කරමින් සිටින අතර කටු එළියට ගැනීමට සුදුසු තත්ත්වයක් ඇති වූ විගස රෝහල්ගත කිරීමට වෛද්‍ය උපදෙස් ලැබී ඇත.මෙසේ වධ හිංසාවට ලක්ව ඇත්තේ ගාල්ල හියාරේ ඇටඹගස්මුල්ල නො. 1/62 නිවසේ පදිංචි කේ. ජී. මල්කාන්ති නැමති තිදරු මවකි. සිද්ධිය පිළිබඳව ඇය මෙසේ කීවාය. මා කොළඹ මරදාන ප්‍රදේශයේ පුද්ගලික ආයතනයක් මගින් 2010 නොවැම්බර් මස 18 වෙනි දින සෞදිඅරාබියට රැකියාවක් සඳහා පිටත්ව ගියා. එසේ ගොස් දින තුනක් ඒ රටේ තානාපති කාර්යාලයේ සිටියා. පසුව රැකියාව සඳහා මා සේවය කළ නිවසට ගියා. එහි දී මට ලැබුණු ගෙදර ‘බාබු’ එරට පොලිසියේ සේවය කරන අයෙක්.ඔහුගේ බිරිය රැකියාවක් නොකළ අතර ඔවුන්ට දරුවන් 7 දෙනෙක් සිටියා. එසේ සේවයට ගොස් සතියක් පමණ මා හොඳින් සේවය කරමින් සිටි අතර ඊළඟ සතියේ සිට මට කරදර කරන්න පටන් ගත්තා. බාබු ගේ බිරිය දරුවන් සමඟ පාසල් යනවා. ඒ අතරතුරදි බාබු නැවත ගෙදර එනවා. ඒ ඇවිල්ල මට කරදර කරන්න සුදානම් වෙනවා. ඒ වන විට මා දැඩි වෙහෙසක් ගෙන ඔහුගෙන් බේරෙනවා. බාබු සමඟ පොරබදා කෙසේ හෝ ඉන් බේරෙනවා. මේ නිසා බාබු මා සමඟ වෛරයෙන් හිටියා.මෙය දැනගත් මව මගේ මහත්තයට මේ තොරතුරු දන්වල ඒජන්සියට දන්වා මා නැවත ලංකාවට ගෙන්වා ගන්න කිව්වා. නමුත් මා රට යැවූ ඒජන්සියට ගියාම මගේ මහත්තයට බැනලා එළවලා තිබුණා.දවසක් බාබු මාව අල්ලාගෙන ඇයගේ බිරියත් එක්ක මගේ කකුල් දෙකයි අත්දෙකයයි බැඳ ගැට ගැහුවා. අපේ රටේ වගේ නොවෙයි. සෞදි රටේ දරුවන්ට බෙහෙත් එන්නත් විදින්නේ නිවසට ඇවිල්ල. ඒ නිසා ඒ නිවෙස්වල එන්නත් කටු ඕනෑ තරම් තියෙනවා. කොහොම වුණත් ඒ මගේ අත් පා ගැට ගහලා බාබු අන්න ඒ කටු යයි විශ්වාස කරන්න පුළුවන් කටු වගයක් ගෙනැල්ල මගේ අත් දෙකට ඇතුල් කළා.ඒ කටු දෙකක් ඇතුල් කරනකන් මට සිහිය තිබුණා. ඊට පස්සෙස් මොනවා කරාද කියලා මම දන්නේ නෑ. පස්සේ මට සිහිය එන විට මාව ලිහල තිබුණේ. ඇඟට ගොඩක් අමාරු තිබුණා. ටික වෙලාවක් යන විට මට උණගත්තා. නමුත් ඒ අය පෙනඩොල් පෙත්තක්වත් මට දුන්නේ නෑ. මම නැවත ගෙදරට කතා කරලා කිව්ව මම කොහොම හරි ගෙදර ගෙන්න ගන්න කියලා. පසුව මගේ මහත්තයා ශ්‍රී ලංකාවේ විදේශ කටයුතු අමාත්‍යාංශයට පැමිණිලි කරලා තිබුණා ඒ අනුව අමාත්‍යාංශයෙන් මට කතා කරලා විස්තර ඇහුවා. මම ඒ වන විට විදපු කරදර ඔක්කොම කිව්වා.පෙබරවාරි 12 වෙනි දින ලංකාවට පැමිණ සියලු විස්තර පවසා රෝහල්ගත වූයේ යයි ද ඒ අනුව ශරීරයේ කටු ඇති බව වෛද්‍ය පරීක්ෂණ වලින් හෙළි වූයේ යයි ද කීය.සැමියාට ද ස්ථිර රැකියාවක් නැති ඇය දරුවන් තිදෙනෙකුගේ මවක් වන අතර දහසකුත් ශාරීරික වේදනා හා මානසික වේදනා මැද්දේ දැනට ඇයගේ දුප්පත් නිවසේ පුටුවක් මතට වී කල්පනා කරමින් කාලය ගත කරන අයුරු අපට දකින්නට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022314</link>
    <topic>ප්‍රභූ නිවෙස්වල මෙහෙකාරකමට ඇවිත් ගෙවල් සුද්ද කළ කත සීගිරියේදී කොටු වෙයි</topic>
    <author>ඉන්දික පොල්කොටුව</author>
    <content>කොළඹ ප්‍රදේශයේ ප්‍රභූ නිවෙස්වල මෙහෙකාර සේවය සඳහා ගොස් එම නිවෙස්වලින් රුපියල් ලක්ෂ ගණනින් රන් භාණ්ඩ සොරාගෙන සැඟව සිටි මාතලේ සැළගම ප්‍රදේශයේ කාන්තාවක සීගිරිය පොලිසිය මගින් අත්අඩංගුවට ගෙන තිබේ.වෛද්‍යවරුන්, රාජ්‍ය නිලධාරීන් හා හා පරිමාණ ව්‍යාපාරිකයන්ගේ නිවෙස්වල මෙහෙකාර සේවයේ යෙදී සිටිමින් සැකකාර කාන්තාව මෙලෙස රන් භාණ්ඩ සොරාගෙන තිබේ.වැලිකඩ ප්‍රදේශයේ පමණක් නිවෙස් වලින් රන් භාණ්ඩ විශාල ලෙස සොරාගැනීමේ සිද්ධීන් තුනකට සැකකාරිය පොලිසියට අවශ්‍යව සිටි බැව් පොලිසිය පවසයි.ීගිරිය පොලිස් ස්ථානාධිපති පොලිස් පරීක්ෂක වජිර අතපත්තු මහතා ඇතුළු නිලධාරීහු පිරිසක් සැකකාරිය අත්අඩංගුවට ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022315</link>
    <topic>දිනක් වයසැති බිලිඳකුගේ මළ සිරුරක් ගුරුගොඩ ඔයේ</topic>
    <author>ගලිගමුව සමූහ සජිත් තුෂාර පේ‍්‍රමදාස</author>
    <content>දිනක් වයසැති බිලිදකුගේ මෘත ශරීරයක් ගුරුගොඩ ඔයේ ලාහුපන හුණුගලවත්ත ප්‍රදේශයේ දී ඊයේ (22) උදෑසන 7ට පමණ හමු වී තිබේ.මෙම බිලිඳු මළ සිරුර මොරොන්තොට හපුවිට, පල්ලේගම පදිංචි කේ. බී. නිමාලි චන්ද්‍රිකා (40) නැමැති එක්දරු මවකට 19 වැනි දින රාත්‍රියේ නිවසේ දී උපන් බිලිඳාගේ බව පොලිසිය කියයි. පසුගිය 20 වැනි දින දහවල් කාලයේ රෙදි කැබැල්ලක ඔතා මෙම දරුවා නිවසින් රැගෙන ආ බවට තොරතුරු ලැබී ඇති අතර අදාළ සැකකාර මව 20 වැනි දින සිට කෑගල්ල ශික්ෂණ රෝහලේ නේවාසිකව ප්‍රතිකාර ලබයි.මේ බව පොලිසියට කියා ඇත්තේ බිලිඳා හදා ගැනීමට නොහැකි නිසා උඳුගොඩ ප්‍රදේශයේ මල්ලිකා නැමැති කාන්තාවකට දී ඇති බවයි. එහෙත් පෙරදින (21) මොරොන්තොට ප්‍රදේශයට ලැබුණු අධික වර්ෂාවත් සමඟ මෙම බිලිඳු මළ සිරුර ගුරුගොඩ ඔයේ ගසාගෙන විත් ගල්දෙබොක්කාවක හිර වී තිබී ඇත.දරු උපත වසන් කරමින් මෙම පිරිමි දරුවා ඉපදුනු පසු මව විසින් බ්ලේඩයකින් පෙකණිවැල කපා ඇත. ඉන් අසාධ්‍ය වූ මව කෑගල්ල රෝහලේ ප්‍රතිකාර ලබමින් සිටියදී කෑගල්ල පොලිසිය මගින් අත්අඩංගුවට ගෙන ඇත.කෑගල්ල ජ්‍යෙෂ්ඨ පොලිස් අධිකාරි එච්. ඩී. බන්ධුසේන මහතාගේ උපදෙස් පරිදි කෑගල්ල පොලිසිය හා පින්දෙණිය පොලිසිය මේ පිළිබඳව වැඩිදුර පරීක්ෂණ පවත්වයි  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022316</link>
    <topic>දොරේ ගලා යන දරු සෙනෙහස...</topic>
    <author>ඡායාරූපය - ගාමිණී ඔබේසේකර පොළොන්නරුව විශේෂ</author>
    <content>මවක සිය දරු පැටවුන් තිදෙනාට කිරි බොන්නටවත් නොදී අතරමංකොට එම පදිංචි ප්‍රදේශය හැර දමා ගොස් තිබේ. එම මවගේ ඥාතියකු නොවන තවත් මවක් මේ දරු පැටවුන් තිදෙනා කිරි ඉල්ලා හඬන අයුරු දැක ඇති වූ සෙනෙහසින් සිය තුරුළට ගෙන කිරි පොවන්නට විය. දොරේ ගලා යන දරු සෙනෙහස ‘ දිනමිණ’ කැමරාවට හසුවුණේ මින්නේරිය යුද හමුදා කඳවුරු භූමිය තුළදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022317</link>
    <topic>සැකකාර ප්‍රා: ලේකම්වරයා ගැනතීරණයක් ගැනීම අමාත්‍යාංශයට</topic>
    <author>පි‍්‍රයන්ත සුමනසේන – උකුවෙල සංචාරක</author>
    <content>ළමා අපචාරයට සම්බන්ධ යැයි සිතා අධිකරණයෙන් රක්‍ෂිත බන්ධනාගාර ගත කළ මාතලේ ප්‍රාදේශීය ලේකම්වරයකු සම්බන්ධයෙන් මාතලේ දිස්ත්‍රික් ලේකම් කාර්යාලයට වාර්තා වී ඇති අතර, ඒ සම්බන්ධව තීරණයක් ලබා ගැනීම සඳහා රාජ්‍ය පරිපාලන අමාත්‍යාංශයට යොමුකර ඇතැයි මාතලේ දිස්ත්‍රික් ලේකම් කේ. එච්. ඒ. මීගස්මුල්ල මහත්මිය පවසයි. රාජ්‍ය පරිපාලන අමාත්‍යාංශය මගින් ගන්නා ලද ක්‍රියා මාර්ගයන් සම්බන්ධව ක්‍රියා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022318</link>
    <topic>තැපැලේ වෘත්තීය ක්‍රියාමාර්ග සූදානමක්</topic>
    <author>උපාලි කරුණාරත්න</author>
    <content>තැපැල් වෘත්තීය සමිති රැසක් ඔවුන්ගේ වෘත්තීය ගැටළු විසඳා ගැනීම සඳහා ඉදිරියේ දී දැඩි වෘත්තීය ක්‍රියාමාර්ගයකට අවතීර්ණ වන බව පැවසේ.ඒ සම්බන්ධයෙන් අදහස් දක්වමින් තැපැල් වෘත්තීය සමිති එකමුතුවේ ප්‍රකාශක චින්තක බණ්ඩාර මහතා ප්‍රකාශ කෙළේ, වෘත්තීය සමිති ක්‍රියාමාර්ගය එළඹෙන පළාත් පාලන මැතිවරණයට කිසි සේත්ම බලනොපාන බවයි.පළාත් පාලන මැතිවරණයේ දී තැපැල් සේවකයන්ගෙන් ඉටුවිය යුතු සේවය නිසියාකාරයෙන් ඉටුවන බවත් ඒ මහතා පැවැසීය.වෘත්තීය සමිති ක්‍රියාමාර්ග පිළිබඳව තැපැල් සේවා ඇමැති ජීවන් කුමාරතුංග මහතා ද ඉදිරියේදී හමුවී දැනුවත් කිරීමට බලාපොරොත්තු වන බවද පවසන තැපැල් වෘත්තීය සමිති එකමුතුවේ ප්‍රකාශකයා වෘත්තීය ක්‍රියාමාර්ගය පිළිබඳව තැපැල් සේවකයන්ව මේ වන විට දැනුවත් කරමින් තිබෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022319</link>
    <topic>කොළඹ-මාතර දුම්රිය කාල සටහනසංශෝධනය කෙරේ</topic>
    <author>ශීලා උඩුවර</author>
    <content>කොළඹ – මාතර දුම්රිය කාල සටහන සංශෝධනය කර තිබේ. ගාල්ල මාතර අධිවේගී දුම්රිය මාර්ගය විවෘත කිරීම නිසා මේ සංශෝධනය සිදුකළ බව දුම්රිය අධ්‍යක්ෂ සැලැසුම් විජය සමරසිංහ මහතා පැවැසීය. මේ අනුව දිනපතා ධාවනය වන ගාලු කුමාරි දුම්රිය මරදානෙන් ප. ව. 1.40 ට පිටත්ව ප. ව. 6.25 ට මාතර පැමිණේ.මාතරින් පෙ. ව. 5.50 පිටත්ව පෙ.ව. 10.12ට මරදානට පැමිණේ. දිනපතා ධාවනය කෙරෙන රුහුණු කුමාරි මරදාන දුම්රිය ස්ථානයෙන් ප.ව. 3.40ට පිටත්ව ප. ව. 7.09ට මාතරට පැමිණේ. මාතරින් පෙ. ව. 5.30ට පිටත්ව පෙ. ව. 9.05ට මරදානට පැමිණේ.සතියේ දිනවල පමණක් ධාවනය වන දුම්රිය මරදාන දුම්රිය ස්ථානයෙන් ප. ව. 4.40ට පිටත්ව ප. ව. 8.25ට මාතරට ද,මාතරින් පෙ. ව. 4.20ට පිටත්ව පෙ. ව. 8.20ට මරදානට ද පැමිණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022320</link>
    <topic>මන්ත්‍රීනී උපේක්ෂා ස්වර්ණමාලිටපහර දුන්නැයි සැකකාර සැමියාට ඇප</topic>
    <author>චන්ද්‍රිකා පෙරේරා සහ සුරන්ජිත් පෙරේරා</author>
    <content>පාර්ලිමේන්තු මන්ත්‍රිනී උපේක්ෂා ස්වර්ණමාලි (පබා) මහත්මියට පහරදීමේ සිද්ධිය සම්බන්ධයෙන් ඊයේ (22) නුගේගොඩ මහේස්ත්‍රාත් අධිකරණය වෙත ඉදිරිපත් කර සිටි සැකකාර වලවේ ගමගේ මහේෂ් චාමින්ද යන අය රුපියල් 2500ක මුදල් ඇප හා රුපියල් ලක්ෂයක ශරීර ඇප මත මුදා හැර ඇත. මිරිහාන ළමා හා කාන්තා කාර්යාංශය මගින් සැකකරු අධිකරණය වෙත ඉදිරිපත් කෙරිණි.ඉකුත් 15 දා පහරදීමේ සිද්ධිය වීමෙන් පසු මන්ත්‍රීවරියගේ සැමියා වූ සැකකරු දින ගණනක් සැඟව සිට පෙරේදා (21) නුගේගොඩ පොලිස් අධිකාරි කාර්යාලය වෙත පැමිණ බාර වූ බව මිරිහාන පොලිසිය පවසයි.මේ අනුව සිද්ධිය පිළිබඳ පරීක්ෂණ පවත්වන මිරිහාන ළමා හා කාන්තා කාර්යාංශය වෙත සැකකරු බාරදී ඇත.අනතුරුව ඊයේ නුගේගොඩ මහේස්ත්‍රාත් අධිකරණය වෙත ඉදිරිපත් කිරීමෙන් පසු සැකකරු ඇප මත මුදාහැර ඇති අතර සිද්ධිය පිළිබඳ වැඩිදුර පරීක්ෂණ ලබන මැයි මස 02 දිනට අධිකරණය මගින් කල් තැබූ බව පොලිසිය පැවැසීය.සිද්ධිය පිළිබඳ කොළඹ දකුණ නියෝජ්‍ය පොලිස්පති දයා සමරවීර මහතාගේ උපදෙස් මත නුගේගොඩ පොලිස් අධිකාරි දේශබන්දු තෙන්නකෝන් මහතාගේ මෙහෙය වීමෙන් පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022321</link>
    <topic>බිම් බෝම්බ ඉවත් කරන්නබ්‍රිතාන්‍යයෙන් මිලියන 540ක්</topic>
    <author>මහින්ද අලුත්ගෙදර</author>
    <content>මෙරට බිම් බෝම්බ ඉවත් කිරීමේ කටයුතු සඳහා රුපියල් මිලියන 540ක් ලබාදීමට බ්‍රිතාන්‍ය රජය කැමැත්ත පළ කර තිබේ. රජය ගෙන යන වැඩපිළවෙළට ශක්තියක් වෙමින් මේ මුදල ලබා දීමට තීරණය කළ බව බ්‍රිතාන්‍යයේ විදේශ හා පොදු රාජ්‍ය මණ්ඩලීය කාර්යාලයීය ඇමැති ඇලිස්වෙයාර් බර්ටි මහතා ප්‍රකාශ කරයි.දෙදින නිල සංචාරයක් සඳහා ශ්‍රී ලංකාවට පැමිණි ඒ මහතා මේ බව සඳහන් කළේ ආර්ථික සංවර්ධන ඇමැති බැසිල් රාජපක්ෂ මහතා සමඟ ජනාධිපති ලේකම් කාර්යාලයේ දී පැවැති විශේෂ සාකච්ඡාවකදීය. දෙරටේ ඇමැතිවරුන් අතර පැවැති සාකච්ඡාවේදී වෙළෙඳ හා ආයෝජන සබඳතා කෙරෙහි වැඩි අවධානයක් යොමු කරන ලද අතර ආයෝජන අවස්ථාවන් පුළුල් කර ගැනීම හා නව ආයෝජනයන් සිදු කිරීමට හිතකර වාතාවරණයක් ශ්‍රී ලංකාවේ පවතින බව ආර්ථික සංවර්ධන ඇමැති බැසිල් රාජපක්ෂ මහතා පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022322</link>
    <topic>හොරණ ගිනි නිවීමේ ඒකකයේ දුර්වලතාවයෙන් කඩයක් සම්පූර්ණයෙන් වැනසේ</topic>
    <author/>
    <content>පසුගිය 15 වැනි දින අළුයම ඇති වූ හදිසි ගින්නකින් හොරණ නගරයට ආසන්නයේ පිහිටි මෝටර් රථ අමතර කොටස් ව්‍යාපාරයක් සම්පූර්ණයෙන් ගිනි ගෙන විනාශයට පත් වී ඇත. පොලිසිය එම ස්ථානයට පැමිණ සිටියත්, ගිනි නිවන රථයක් ගෙන්වා ගැනීමට නොහැකි වීම හේතුවෙන් එය බේරා ගැනීමට තිබූ අවස්ථාව ගිලිහී ගොස් ඇත. හොරණ නගර සභාව විසුරුවා හැර තිබීම නිසා මේ තත්ත්වය උදා වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=n11022323</link>
    <topic>මොහමඩ් මුසාමිල්ට ලක්‍ෂ 42ක් දීමේ සිද්ධියේ නඩුව මැයි 6දාට කල් යයි</topic>
    <author>ශිරෝමි අබයසිංහ</author>
    <content>පසුගිය ජනාධිපතිවරණයේ දී සරත් ෆොන්සේකා මහතාට සහය ලබා ගැනීම සඳහා මොහමඩ් මුසම්මිල් මහතාට රුපියල් ලක්‍ෂ 42 ක මුදලක් ලබා දුන්නේ යැයි අධිචෝදනා ලැබ සිටින මයෝන් මුස්තාපා මහතාට එරෙහි නඩු විභාගය මැයි 06දා දක්වා කොළඹ මහාධිකරණ විනිසුරු දීපාලි විජේසුන්දර මහත්මිය විසින් ඊයේ (22) කල් තැබිණි.විත්තිකරු විදේශ රටක රෝහලක ප්‍රතිකාර ලබන අතර තවත් මාස 3ක් පමණ ප්‍රතිකාර ලැබීමට සිදුවන හෙයින් නඩු විභාගය කල් තබන ලෙස ඔහු වෙනුවෙන් පෙනී සිටි ජනාධිපති නීතිඥ තිලක් මාරපන මහතා කළ ඉල්ලීමක් අනුව නඩු විභාගය කල් තැබිණි.විත්තිකරු රෝහල්ගතව සිටින බව මීට පෙර නඩු දිනයක දී අධිකරණයට වෛද්‍ය වාර්තාවක් ඉදිරිපත් කෙරුණු අතර ඔහු වෙනුවෙන් පෙනී සිටීම සඳහා මාරපන මහතාට බලය පවරන ලිපියක් ද අධිකරණයට ඉදිරිපත් කෙරිණි.නඩුවේ පැමිණිල්ලේ සාක්කිකරුවෙකු වන මුසම්මිල් මහතා අධිකරණය හමුවේ ඊයේ පෙනී සිටි අතර නොතීසියක් ලද විට අධිකරණයේ පෙනී සිටින්නැයි ඔහුට දන්වනු ලැබිණි. නඩු විභාගය මැයි 6 දාට කල් තැබිණි.පැමිණිල්ල වෙනුවෙන් රජයේ අධිනීතිඥ සුදර්ශන ද සිල්වා මහතා පෙනී සිටියේ ය.ජනාධිපතිවරණයක් ප්‍රකාශයට පත් කර තිබිය දී සරත් ෆොන්සේකා මහතා ජනාධිපති ධුරයට පත් කර ගැනීම සඳහා ඔහුට සහය දීමට කැමති කර ගැනීමට 2010 ජනවාරි 15 දා රුපියල් ලක්‍ෂ 42 ක් මොහමඩ් මුසම්මිල් මහතාට ලබා දුන්නේ යැයි නීතිපතිවරයා මයෝන් මුස්තාපා මහතාට අධිචෝදනා ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102231</link>
    <topic>ලක්ෂ 6ක කුඹුක් සහ මිල්ල දැව තොගයක්හොර පාරෙන් ගෙන යද්දී අත්අඩංගුවට</topic>
    <author>ඌව පළාත් සමූහ - මාපා බණ්ඩාර</author>
    <content>බිබිල නිල්ගල ඖෂධීය වනයෙන් හොරට කැපූ රුපියල් ලක්ෂ 6ක් වටිනා කුඹුක් සහ මිල්ල දැව තොගයක් ලොරියක පටවා ප්‍රවාහනය කරමින් සිටියදී සැකකරුවන් තිදෙනකු සමග ඊයේ දහවල් අත්අඩංගුවට ගත් බව බිබිල පොලිසිය කියයි. නිල්ගල රක්ෂිතය ජල පෝෂක ප්‍රදේශවල තිබූ විශාල කුඹුක් හා මිල්ල ගස් යාන්ත්‍රික කියත් උපයෝගී කරගෙන ප්‍රදේශයේ මල් ශාලා හිමිකරුවකුට අලෙවි කිරීමට ප්‍රවාහනය කරමින් සිටියදී බිබිල - අම්පාර මාර්ගයේ පිටකුඹුර ප්‍රදේශයේ දී පොලිසිය විසින් මෙසේ අත් අඩංගුවට ගැනිණි.සැකකරුවන් තිදෙනා සමඟ ලොරිය සහ දැව තොගය අධිකරණයට ඉදිරිපත් කිරීමට නියමිතය.බිබිල පොලිස් ස්ථානාධිපති පොලිස් පරීක්ෂක චන්දන බස්නායක මහතාගේ උපදෙස් මත සැරයන් (45309) ප්‍රේමතිලක මහතා ඇතුළු පිරිසක් විසින් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102232</link>
    <topic>හම්බන්තොට වී ගබඩාවලවී කිලෝ ලක්‍ෂ 90ක්</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>හම්බන්තොට දිස්ත්‍රික්කයේ වී අලෙවි මණ්ඩලයට අයත් වී ගබඩාවල මේ වන විට වී කිලෝ ග්‍රෑම් 9,012536 ක් ඇති බව වී අලෙවි මණ්ඩලය නිවේදනයක් නිකුත් කරමින් පවසයි.දැනට වී ගබඩා එකොලහක් (11) ඇති බවත් ඒ පහත සඳහන් පරිදි බවත් එම නිවේදනයේ වැඩිදුරටත් සඳහන් වේ.දෙහිගහලන්ද ගබඩා 3, වීරවිල ගබඩා 2, පල්ලෙමලල ගබඩා 2, අම්බලන්තොට ගබඩා 2, සූරියවැව ගබඩා 1, කච්චිගල්ආර ගබඩා 2 වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102233</link>
    <topic>යොවුන් පාර්ලිමේන්තු සංකීර්ණයතිරප්පනේ ඉදිකිරීමට පියවර</topic>
    <author>එස්. ටී. බී. සේනාරත්න – උතුරු මැද පළාත් විශේෂ</author>
    <content>අනාගත දේශපාලනයට නායකයින් බිහිකරන යොවුන් පාර්ලිමේන්තු සංකීර්ණය අනුරාධපුර දිස්ත්‍රික්කයට අයත් තිරප්පනේ ප්‍රදේශයේ ඉදිකිරීමට පියවර ගැනේ. තරුණ සේවා සභාව යටතේ ක්‍රියාත්මක වන තිරප්පනේ ඇතුන්ගම පුහුණු මධ්‍යස්ථානය පිහිටි අක්කර 58ක භූමි භාගයක මෙම යොවුන් පාර්ලිමේන්තුව ඉදි කෙරේ.යොවුන් පාර්ලිමේන්තුව ඉදිකිරීමට නියමිත මේ භූමිය යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක මහතා විසින් පසුගියදා නිරීක්‍ෂණය කෙළේය. දැනට තිරප්පනය ප්‍රදේශයේ තරුණ තරුණියන් හට පුහුණු පාඨමාලා කිහිපයක් හැදෑරීමට වෙන්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102234</link>
    <topic>ලොකුලූනු බීජ කිලෝග්‍රෑම් 30,000ක්මහ වැස්සෙන් විනාශ වේ</topic>
    <author>කුරුණෑගල උතුර සමූහ - ස්ටැන්ලි සෙනවිරත්න</author>
    <content>දේශීය ලොකු ලූනු බීජ කිලෝග්‍රෑම් තිස් දහසක් මහ වැසි නිසා විනාශයට ගොස් ඇති බව ගොවීහු පවසති.ලොකුලූනු මව් බල්බ කිලෝග්‍රෑම් එක්ලක්‍ෂ අටදහසක් වගා කෙරිණි. අනුරාධපුර (පළාත්/අන්තර් පළාත්) ප්‍රදේශවල මාතලේ පොළොන්නරුව සහ මහවැලි කලාපවල ලොකු ලූනු මව් බල්බ වගා කෙරුණි.2011 යල කන්නයේදී ලොකු ලූනු වගාව සඳහා මෙම බීජ ලබා ගැනීමට සැලසුම් කර තිබිණ.මහවැසි නිසා වගාකරන ලද මව් බල්බවලින් සියයට 50ක් විනාශවී ගොස් ඇති බවද ඔව්හු අනාවරණය කළහ.දේශීය ලොකුලූනු වගාව සඳහා ලොකු ලූනු බීජ දේශීය නිෂ්පාදනය දිරිමත් කිරීම සඳහා ගොවීන් පෙළඹවූ බවද කෘෂි අංශ කියයි.පැවති වැසි නිසා මෙම කන්නයේදී අපේක්‍ෂිත බීජ නිෂ්පාදනය පහත වැටීමෙන් බලාපොරොත්තු අස්වනු ලබා ගැනීමේ ගැටලුවක් මතුවිය හැකි බව මාතලේ නියෝජ්‍ය කෘෂිකර්ම අධ්‍යක්‍ෂ ප්‍රසන්න පල්ලේමුල්ල මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102235</link>
    <topic>ත්‍රිකුණාමලය ඉපැරණි කොටු පවුරේමුහුදු ආරක්‍ෂණ බැම්ම කැඩිලා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය ඉපැරණි කොටු පවුරේ මුහුදු ආරක්‍ෂණ බැම්ම ඛාදනයට ලක් වී කැඩී ගොස් ගල් ගැලවී ඇතැයි පුරාවිද්‍යා දෙපාර්තමේන්තුව කියයි.පසුගියදා ඇතිවූ අයහපත් කාලගුණයත් සමඟ මුහුද රළු වීමෙන් මෙම ආරක්‍ෂණ බැම්ම මෙසේ ඛාදනයට ලක්ව බැම්ම ගැලවී යාමෙන් පැරණි කොටු පවුර අවදානමකට ලක්වෙමින් පවතින බව පුරාවිද්‍යා නිලධාරී එල්. ඩී. රංජිත් සැම්සන් මහතා පැවසීය.මුහුදු ඛාදන ආරක්‍ෂණ බැම්ම ගැලවී ඇති අතර එහි අඩි 35 ක් දිගට මෙම බැම්මේ කොටස් ගැලවී ගොස් ඇති බව ඒ නිලධාරියා පැවැසීය.මේ තත්ත්වය ප්‍රධාන දොරටුවේ සිට දකුණු දෙසින් දක්නට තිබේ.මේ අතර කොටු පවුරේ ප්‍රධාන දොරටුවට පිටුපසින් මුහුදු ඛාදනය වැළැක්වීමට ඉදිකර තිබූ ආරක්‍ෂිත බැම්ම ද කැඩී ගොස් තිබේ. 2004 ද පැවැති සුනාමි ව්‍යසනයෙන් මෙම බැම්ම කැඩී යෑම ආරම්භ වී ඇති අතර කාලයක් තිස්සේ වරින් වර මුහුදු වාරකන් කාල වලදී ගෙවී ගිය බැම්මේ වැදී බැම්ම මේ වන විට සම්පූර්ණයෙන්ම කැඩී ගොස් තිබේ. මේ නිසා ඉපැරණි කොටු බැම්ම ඛාදනයට ලක්වීමේ අවදානම වැඩිවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102236</link>
    <topic>දකුණේ වී වගාවටකුඩිත්තන්ගෙන් හානි</topic>
    <author>කැලුම් බෝධිමාන තිහගොඩ විශේෂ</author>
    <content>දකුණු පළාතේ වී වගාව ආශි‍්‍රතව මේ වන විට දරුණු ලෙස කුඩිත්තන්ගේ හානිය සිදුවීම හේතු කොට ගෙන වගා අක්කර විශාල ප්‍රමාණයක් දැඩි හානියට පත්ව තිබේ.මුල් අවස්ථාවේ දී ගොයම් කොළය සුදු පැහැ ගැන්වෙන අතර ඉතාම වේගයෙන් මේ රෝගය පැතිරී යන ආකාරය දැකගත හැකිය.මේ රෝගය වැළඳීමෙන් පසුව ගොයම් ගස සම්පූර්ණයෙන් විනාශ වී යන අතර පසුව මෙහි අස්වැන්න පවා ලබා ගැනීමේ දී කිසිදු ප්‍රතිඵලයක් නොදෙන තත්ත්වයට පත් වී තිබේ.මේ සම්බන්ධව ගොවි ජනතාව දක්වන්නේ මෙවන් අදහසකි.එම්. ගුණපාල මහතා - ඇත්තෙන්ම, මේ රෝගය වැළදීම හේතු කොට ගෙන අපේ වගාවන් විනාශයට පත් වුණා. ගංවතුරෙන් අපේ වගාවන් විනාශ වුවාට වැඩිය මේ රෝගය නිසා වගාව විනාශයට පත් වෙලා තිබෙනවා.ටී. ඉලේසිංහ මහතා - මේ කුඩිත්තන් ගේ උවදුර එක් කුඹුරකට වැළඳුණාම ඉතාම කෙටි කාලයකින් මේ රෝගය පැතිරී යන ආකාරය දැකගත හැකිය. දැනට, මගේ කුඹුරට පවා වැළදිලා තිබෙනවා. පී. පියදාස මහතා - මේ කන්නයේ දීත් මේ රෝගය අපේ කුඹුරට හැදුණා. කොහොම හරි වත්තේ අපේ කුඹුරු විනාශ වෙලා යන එක නේ මෙයට හොඳම දේ තමයි ගොවින්ගේ සමුහිකත්වයෙන් මේ රෝගය ව්‍යාප්ත වීම නතර කරන එක තමයි.මේ වන විට දකුණු පළාතේ කනංකේ, වාහල කනංකේ, කොක්මාදුව, තිහගොඩ, පලොල්පිටිය, අකුරැස්ස යන ප්‍රදේශවල බොහෝ ගොයම් වල මේ තත්ත්වය දැකගත හැකි තත්ත්වයට පත් වී තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102237</link>
    <topic>මිනුවන්ගොඩ ගල්ලෙගෙදර විදුහලේ ගොඩනැඟිලි දිරන්න හැරලා</topic>
    <author>බර්ටි ලයනල් උඩුගම්පල</author>
    <content>කලකට ඉහතදී වැසීගිය මිනුවන්ගොඩ ගල්ලෙගෙදර විදුහලේ ගොඩනැගිලි විනාශ වෙමින් පවතී. නිකරුණේ දිරාපත්වන එම පාසල් ගොඩනැගිලි වෙත බලධරයන්ගේ අවධානය යොමුවී නැත.මෙය මිනුවන්ගොඩ අධ්‍යාපන කලාපයේ එවකට පැවති ප්‍රසිද්ධ ආදර්ශවත් විදුහලක් බව ප්‍රදේශවාසී වැඩිහිටියෝ පවසති.විවිධ හේතූන් බලපෑමෙන් පාසල වැසී ගියද එම විදුහල් බිම සහ එහි ඇති ගොඩනැගිලි ප්‍රයෝජනවත් කාර්යයකට යොදා නොගැනීම කනගාටුවට කරුණක් බවද ජනතාව පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=r1102238</link>
    <topic>මුල්ලේරියාව අවට ප්‍රදේශවලකීර වගාවට ගංවතුරෙන් හානි</topic>
    <author>මුල්ලේරියාව සමූහ නිශාන්ති සිල්වා</author>
    <content>පසුගිය දිනවල ඇද හැළුණු අධික වර්ෂාවෙන් පසු තොටළඟ වැල්ලම්පිටිය වෙලේවත්ත වෙහෙර ගොඩැල්ල මුල්ලේරියාව ප්‍රදේශවල කීර කොටු වලට හානි සිදුව ඇත.මේ කීර කොටුවල කංකුං, තම්පලා, නිවිති, මුකුණුවැන්න, සාරණ, කතුරුමුරුංගා, නීර මුල්ලිය, වැනි බෝග වගා කර ඇති අතර නොකඩවා ඇද හැළුණ වැස්සෙන් පසු එම වගාවන් වර්ධනය වීම ඉතා සෙමින් සිදුවන බව ගොවීහු කියති.මේ වසරේ හතර වරක්ම කීර කොටු පිටාර ජලයෙන් යටවූ බව ඔවුහු කියති.වෙළෙඳ පොළේ කීර වලට දිනපතා ඉහළ ඉල්ලුමක් ඇතත් එම ඉල්ලුමට සරිලන අස්වනු මෙවර කීර කොටුවල නැතැයිද පැවසේ. මේ නිසා කොළඹ ඇතුළු තදාසන්න ප්‍රදේශවල කීර හිඟයක්ද පවතී.මේ හිඟය නිසා කීර මිටියක මිල රුපියල් 40 දක්වා ඉහළ ගොස් ඇත. කාලගුණික විපර්යාසයක් නිසා කීර දළු ලෑම ඉතා සෙමින් සිදුවන බව කියන ගොවීහු එයට අමතරව රෝගයක් පැතිර යන්නට පටන්ගෙන ඇතැයිද කියති.එම්. එස්. කේ. විල්සන්කවදාවත් මේ වගේ වගාවලට හානි සිදු වුණේ නෑ. හතර වතාවක් වතුරින් කොටු යට වුණා. කීර වැවෙන්නේ ඉතා අඩුවෙන්. කීර මිටි 1500 ක් පමණ මගේ කොටුවෙන් කැපුවා. දැන් එය අඩු වෙලා. ආදායම පහළ වැටුණා. වැඩ කරන අයට කුලී ගෙවන්නෙත් අමාරුවෙන්. වෙළෙන්දෝ ඇවිත් ඉල්ලනවා. නමුත් දෙන්න ක්‍රමයක් නෑ. කංකුං වලට හානිය වැඩියි.රටේ අනෙකුත් ගොවින්ට වගා විනාශ වුණාම දෙන වන්දි කිසිවක් අපට දෙන්නේ නෑ. රක්ෂණය දෙන්න බෑ කියනවා. අඩුම තරමේ බැංකුව ණයක්වත් මේ කොටුවලට දෙන්නේ නෑ.මුක්තයියා බාලාමම අවුරුදු කිහිපයක සිට කීර වවනවා. මේ අවුරුද්දේ කීර කොටුවලට වැඩියෙන් හානි සිදු වුණා. වෙනදා මේ වගේ වැස්සක් වැටුණේනෑ. මුකුණුවැන්න කොටුව විනාශ වෙලා. බොහොම අමාරුවෙන් පැළ හදල තියෙනවා. කොළ හට ගත්තේ සෙමින්.වටේ තිබෙන ඇළ වේලි අවහිර වෙලා කලක් වෙනවා. වැසිදාට උතුරලා යනවා. කවුරුවත් ඒව ශුද්ධ පවිත්‍ර කරන්න උනන්දු නෑ. කීර වවන අය ගැන මීට වඩා අවධානය යොමු කරනව නම් හොඳයි. අපටත් අනෙක් ගොවීන්ට දෙන සහන දෙන්න කියලයි අපිත් කියන්නේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102232</link>
    <topic>සූරියවැව ජගත් පිටියේ දෙවැනි තරගයටපාකිස්තානය - කෙන්යාව අද පිවිසෙති</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ පාකිස්තානය හා කෙන්යාව අතර තරගය සූරියවැව මහින්ද රාජපක්ෂ ක්‍රීඩාංගණයේදී පස්වරු 2.30ට අද ආරම්භ වේ.සූරියවැව පිටියේ විදෙස් රටවල් දෙකක් අතර ජාත්‍යන්තර ක්‍රිකට් තරගයක් පැවැත්වෙන පළමු තරගය වන අතර එහි පැවැත්වෙන දෙවැනි ජාත්‍යන්තර තරගය ද වේ. සූරියවැව පිටියේ පැවැති මුල්ම තරගය වූ ශ්‍රී ලංකා - කැනඩා අතර තරගයේදී දෙපිලම ඕවර් 86.5 කදී ලකුණු 454 ක් ලැබීම හේතුවෙන් තණතිල්ල පිතිකරුවන්ට වාසිදායක එකක් බව තහවුරු කළේ ය.කාසියේ වාසිය දිනා පළමුව පන්දුවට පහර දෙන කණ්ඩායම සැලසුම් සහගතව තරගයට අවතීර්ණ වුවහොත් දෙවැනි වරට පහර දෙන කණ්ඩායමට ප්‍රබල අභියෝගයක් එල්ල කළ හැකි ලකුණු ප්‍රමාණයක් සූරියවැව පිටියේදී ලබා ගැනීමේ හැකියාව ඇති බව දැන් තහවුරු වී තිබේ.පාකිස්තාන පිල හා කෙන්යාව අතර මෙතෙක් එක්දින අන්තර්ජාතික තරග 5ක් පවත්වා ඒවා සියල්ලේම ජය පාකිස්තානය සතු කරගෙන අපරාජිතව සිටී.පාකිස්තානය හා කෙන්යාව අතර අවසන් එක්දින තරගය පැවැතියේ 2004 දී බර්මින්හැම්හිදී චැම්පියන් කුසලාන තරගාවලියේදී ය.පාකිස්තානය 1992 දී ක්‍රිකට් ලෝක කුසලානය දිනාගත් අතර කෙන්යාව 2003 ලෝක තරගාවලියේදී අවසන් පූර්ව වටය දක්වා පැමිණියේ ය.පාකිස්තාන පිලේ ප්‍රබල ක්‍රීඩකයන් වූ හිටපු නායක සලමන් බට් මොහොමඩ් අසීෆ් හා මොහොමඩ් අමීර් මුදලට තරග පාවාදීමේ චෝදනාව මත ක්‍රිකට් තහනමකට ලක්ව සිටිති. එහෙත් පාකිස්තාන පිල සතුව තවත් පළපුරුදු ක්‍රීඩකයන් සිටින හෙයින් චකිතයකින් තොරව පිටියට පිවිසීමේ හැකියාව පවතී.ආරම්භක පිතිකරු අහමඩ් ෂෙෂාඩ් හා වේගපන්දු යවන ක්‍රීඩක ජුනයිඩ් ඛාන් දක්ෂතා ඇති පාකිස්තාන නවක ක්‍රීඩකයන් අද තරගයට ක්‍රීඩා කරනු ඇතැයි අපේක්ෂා කෙරේ.ජුනයිඩ් ඛාන් පසුගිය වසරේ පාකිස්තාන ‘ඒ’ පිල සමග ශ්‍රී ලංකාවට පැමණ සූරියවැව පිටියේදී ශ්‍රී ලංකාවට එරෙහිව නිල නොවන ටෙස්ට් තරගයේදී කඩුලු 6ක් දවා ගත්තේ ය. ඔහු තවමත් එක්දින ජාත්‍යන්තර ක්‍රිකට් වරම් දිනා නැත.කෙන්යාව අද තරග වදින්නේ ලෝක කුසලාන තරගාවලියේ දෙවැනි තරගයටය. පළමු තරගයේදී නවසීලන්තය වෙතින් කඩුලු 10 ක පරාජයක් කෙන්යාවට අත්විය. එහෙත් එම අතීතය අමතක කොට අද පාකිස්තානයට එරෙහි තරග කරන බව කෙන්යා ක්‍රිකට් නායක ජිම් කමෙන්ඩේ පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102231</link>
    <topic>එංගලන්තයට කඩුලු 6ක ජයක්</topic>
    <author/>
    <content>එංගලන්තය සමඟ ඊයේ ඉන්දියාවේ නාග්පූර් හී පැවැති ලෝක කුසලාන තරග මාලාවේ ‘බී’ කාණ්ඩයේ දිවා / රාත්‍රී තරගයෙන් කඩුලු 6ක පරාජයක් විඳ දරා ගැනීමට නෙදර්ලන්තය සිදුවිය. නෙදර්ලන්ත පන්දු යවන්නන්ගේ දුර්වල පන්දු යැවීම හේතුවෙන් මෙවර ලෝක කුසලාන තරගමාලාවේ පෙරලිකාර කණ්ඩායම බවට පත්වීමට නෙදර්ලන්තයට තිබූ අනගි අවස්ථාව එසේ මග හැරී ගියේ ය.නෙදර්ලන්තය ලකුණු 293 ක අසීරු ඉලක්කයක් දෙවනුව පන්දුවට පහර දුන් එංගලන්තය හමුවේ තැබුවද ඕවර 48.4 කදී ජයග්‍රහණය අත්කර ගැනීමට එංගලන්තය සමත් විය.එංගලන්ත පිලේ නායක ඇන්ඩෲ ස්ට්‍රෝස් පන්දු 83 කදී ලකුණු 88 ක් රැස් කළ අතර කෙවින් පීටර්සන් සමඟ එක්ව පළමු කඩුල්ලට ලකුණු 105 ක සම්බන්ධතාවයක් ද ගොඩ නැගුවේ ය. ජොනතන් ට්‍රෝට් ලකුණු 62 ක් ලබා ගත්තේ ය.පෝල් කොලින්වුඩ් සහ රවී බෝපරා 5 වැනි කඩුල්ල සඳහා ලකුණු 55 ක නොබිඳුණු සම්බන්ධතාවයක් ගොඩ නගමින් එංගලන්තය ජයග්‍රහණය කරා මෙහෙය වූහ. පිත්තෙන් පමණක් නොව පන්දුවෙන් ද දස්කම් දැක්වූ නෙදර්ලන්ත පිලේ ඩස්චේට් කඩුලු 2 ක් දවාලීමට සමත් විය.කාසියේ වාසිය දිනූ නෙදර්ලන්ත නායක පීටර් බොරන් පළමුව පන්දුවට පහරදීමට තීරණය කළේ එංගලන්තයේ ප්‍රබල පන්දු යවන්නන් හමුවේ ලකුණු හඹා යාමට ඇති අසීරුතාවය හොඳ හැටි දන්නා බැවිනි.කෙසේ වෙතත් සිය නායකයා සෑහීමකට පත්වන අයුරින් දායකත්වය ලබාදීමට නෙදර්ලන්ත පිතිකරුවෝ සමත් වූහ. ලකුණු අතරේ සිටින ප්‍රබල පිතිකරු රයන් ටෙන් ඩස්චේට් විශිෂ්ට ඉනිමක් දියත් කරමින් පන්දු 110 ක දී ලකුණු 119 ක් රැස් කිරීමට සමත් විය.  ඔහුගේ ඉනිමට හතරේ පහර 9 ක් සහ හයේ පහර 3 ක් ඇතුළත් විය. ඔහුට අනගි සහයක් ලබා දුන් ටොමි කූපර් ලකුණු 47 ක් ද, ටොමි ඩී ග්රූත් ලකුණු 28 ක් ද නායක බොරන් නොදැවී ලකුණු 35 ක් ද රැස් කළහ.අවසන් ඕවර 5 දී එංගලන්ත පන්දු යවන්නන්ට බැට දුන් නෙදර්ලන්ත පිතිකරුවෝ ලකුණු 53 ක් ලබා ගැනීමට සමත් වූහ. පන්දු යැවීමේ දී ග්‍රෙහැම් ස්වාන් හා ස්ටුවර්ට් බ්‍රෝඩ් කඩුලු 2 බැගින් දවා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102233</link>
    <topic>ප්‍රථම වතාවට ලෝක කුසලාන දිනා ගැනීමේ උත්සාහය දකුණු අපි‍්‍රකාව අද අරඹයි</topic>
    <author>දිල්ලි (ඒ. එෆ්. පී.)</author>
    <content>එක්දින ක්‍රිකට් ක්ෂේත්‍රයේ ඉහළම තරග බිම වන ලෝක කුසලාන ක්‍රිකට් වේදිකාවේ ප්‍රබල කණ්ඩායමක් ලෙසින් තහවුරු කිරීමේ හා තමන් සම්බන්ධයෙන් නිතර කියැවෙන ජයග්‍රහණය පෙනි පෙනී හුස්ම හිර කර ගැනීම යන වාක්‍යය ඉවත ලෑමේ දැඩි අධිෂ්ඨානයෙන් පසුවන දකුණු අපි‍්‍රකාව, අනාවැකි කිය නොහැකි කණ්ඩායමක් වන බටහිර ඉන්දීය කොදෙව් පිල සමඟ සිය ප්‍රථම 2011 ලෝක කුසලාන තරගයට හෙට (බ්‍රහස්පතින්දා) සහභාගී වෙයි.ඉතාමත් ම අවශ්‍ය අවස්ථාවල හැරෙන්නට අනෙකුත් අවස්ථාවන්හි සුපිරි ක්‍රීඩාවක නිරත වීම නිසා දකුණු අපි‍්‍රකාව ඔවුන්ගේ ක්‍රීඩා ලෝලීන් තුළ සැක උපදවා තිබේ.ලෝක කුසලානයක් දිනා ගැනීමට ඔවුනට තවමත් නොහැකි වී තිබේ.මේ තත්ත්වය මෙවර තරගාවලියේ දී වෙනස් කිරීමේ උත්සාහයක නිරතව සිටින ග්‍රෑම් ස්මිත්ගේ කණ්ඩායම, කලින් සිදුවීම්වලින් කලකිරීමට පත් නොවී ප්‍රථම වතාවට ලෝක කුසලාන තරග බිමට පිවිස සිටින ක්‍රීඩකයන් එකොළොස් දෙනෙකු තම සංචිතයේ සිටීම තම වාසියට හේතු වනු ඇතැයි විශ්වාස කරයි.  2003 වසරේ සිය මවුබිමේදී පැවැති ලෝක කුසලාන තරගාවලියේ දෙවැනි වටයට පිවිසීමට දකුණු අපි‍්‍රකාව අපොහොසත් වීම නිසා ෂෝන් පොලොක් ට ඔහුගේ නායකත්වය අහිමි විය. ඉන්පසුව නායකත්වයට පිවිසි ග්‍රෑම් ස්මිත් 2007 වසරේ බටහිර ඉන්දීය කොදෙව් හි පැවැති ඊළඟ ලෝක කුසලාන තරගාවලියේදී ගෙන ගියේ අසාර්ථක මෙහෙයුමකි. එහිදී ලෝක කුසලාන අවසන් පූර්ව වටයට තෙවැනි වතාවටත් පිවිසීමට දකුණු අපි‍්‍රකාව සමත් වුවද ශක්තිමත් ඕස්ට්‍රේලියානු කණ්ඩායමක් විසින් ඔවුන් පරාජය කළ විට එය කිසිවෙකුටත් පුදුමයක් නොවීය.“අපි දන්නවා හුස්ම හිර කර ගැනීම” යන වාක්‍යය අපව ගොඩක් හොල්මන් කරන බව. නමුත් මෙවර කණ්ඩායමේ අලුත් මුහුණු ගොඩක් තියෙනවා යැයි තරුණ ක්‍රීඩක ජේ. පී. ඩ්‍රම්නි කියයි.“මේ තරගාවලියේ කෙලවරටම යන්නට අපට ඒ වාක්‍යය එතරම් බාධාවක් නොවනු ඇතැයි අපි ප්‍රාර්ථනා කරනවා. අපි තරුණ මුහුණුවරක් තිබෙන කණ්ඩායමක් වුනාට ඒකෙ වැරැද්දක් තිබිය යුතු නැහැ. පළමු තරගයට පෙර අපි කරුණු එකින් එක පිළිවෙළකට සැලසුම් කරගෙන තියෙනවා.අභියෝගයට මුහුණ දෙන්න අප සූදානම්.” මෙවර තරගාවලියේ දකුණු අපි‍්‍රකාවේ ඉරණම ප්‍රධාන වශයෙන් රැදී තිබෙන්නේ ලොව අංක 1 ට ශ්‍රේණිගතව සිටින තුන් ඉරියව්වෙන්ම කැපී පෙනෙන ක්‍රීඩක ජැක්ස් කලිස්ගේ ක්‍රීඩා හැකියාවන් හා ඔහුගේ ශරීර සෞඛ්‍යය මතය. ඉල ඇටයක ඇති වූ ආබාධයකින් පසුව කලිස් නැවත කණ්ඩායමට එක්ව සිටී.කලිස් තීරණාත්මක අංක 3 පිතිකරු ස්ථානයේ ප්‍රධාන කාර්යයක් ඉටු කරන අතර ඔහුගේ නුවණක්කාර මද වේග පන්දුවලට ඉන්දියා උප මහාද්වීප තණතිල්ල ආශ්චර්යමත් දේවල් සිදු කළ හැක.තරබාරු ක්‍රීඩකයකු වන දකුණතින් පිත්ත හසුරුවන කලිස් දකුණු අපි‍්‍රකානු පිලේ ලෝක කුසලාන පුහුණු තරග දෙකේදී පන්දු යැවුවේ නැත. බොහෝ විට එය නියම සටනට පෙර පරිස්සම් වීමට විය හැක.එහෙත් පිත්ත හැසිරවීමේදී ඔහු ස්ථිරව සිටියේ ය.පාකිස්තානයේ උපත ලද පා දඟ පන්දු යවන ඉම්රාන් ටහිර් යන විස්මිත ආයුධයක් ද දකුණු අපි‍්‍රකාව සතුව තිබේ. පුහුණු තරගවලදී ඔහු හොඳින් ක්‍රීඩා කළේ ය. සිය පළමු කැමැත්ත ලැබෙන ක්‍රීඩකයන් දෙදෙනෙකු තුවාල ලබා සිටීම නිසා ඔවුන් නැතිව ක්‍රීඩා කරන බටහිර ඉන්දීය කොදෙව් පිල පලපුරුදු ක්‍රීඩකයන් විසින් ඔවුන්ව පෙරැලිකාර ජයග්‍රහණයක් කරා ගෙන යනු ඇතැයි යන විශ්වාසයකින් පසුවේ.ආක්‍රමණශීලි පිතිකරු ක්‍රිස් ගේල් කණ්ඩායමට හොද ආරම්භයක් ලබා දුන්නොත් එය පසුව පිටියට පිවිසෙන ෂිවනරින් චන්ඩර්පෝල් හා රම්නරේශ් සර්වාන්ගේ කාර්යයන් වඩාත් පහසු වනු ඇත.“වැදගත්ම දේ හොඳ ආරම්භයක් ලබා ගැනීමයි” ගේල් කියයි. “අපි ක්‍රීඩා කරන්නේ මෙවර තරගාවලියේ එක් ජනපි‍්‍රය කණ්ඩායමක් වන දකුණු අපි‍්‍රකාවට එරෙහිවයි. ඔවුන් පිතිහරඹයේ මෙන්ම පන්දු යැවීමේදී ද ඉතාමත් ශක්තිමත් අපි තරගයේ ඉදිරියෙන් සිටිමින් අපට ලැබෙන අවස්ථාවලින් උපරිම ප්‍රයෝජන ගත යුතුයි. ඔවුන් පරාජය කළ හැකි කණ්ඩායමක්.”ගේල්ගේ මේ විශ්වාසය මතුව එන්නේ එක් දින ක්‍රිකට් ක්‍රීඩාවේ ඉහළම වේදිකාවේදී දකුණු අපි‍්‍රකාවට එරෙහිව බටහිර ඉන්දීය කොදෙව් වාර්තාවකින් වීමට ඉඩ තිබේ. 1996 ලෝක කුසලාන අර්ධ අවසන් පූර්ව වටයේදී කොදෙව්වෝ දකුණු අපි‍්‍රකානුවන් විස්මයට පත් කළ අතර චැම්පියන්ස් ලෝක කුසලාන තරගාවලියේදී ඔවුන් දෙවතාවක්ම එසේ කර තිබේ. ම් දිවා රාත්‍රී තරගය ඉන්දියාවේ ෆෙරොස් ශා කොට්ලා ක්‍රීඩාංගණයේ 2009 වසරට පසුව පැවැත්වෙන පළමු ජාත්‍යන්තර එක් දින තරගය වෙයි. ඉන්දියාව හා ශ්‍රී ලංකාව අතර එක් දින තරගයක් සඳහා අනතුරුදායක තණතිල්ලක් ලබා දීම හේතුවෙන් 2009 වසරේදී එම ක්‍රීඩාංගණය තහනමට ලක් විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102234</link>
    <topic>මංජුට අසනීපයි පරීක්‍ෂණය කල්යයි</topic>
    <author>පි‍්‍රන්ස් ගුණසේකර</author>
    <content>පසුගිය වසරේ නවදිල්ලි පොදු රාජ්‍ය මණ්ඩලීය ක්‍රීඩා උළෙලේ දී තහනම් උත්තේජන චෝදනා ලාභී බොක්සිං ක්‍රීඩක මංජු වන්නිආරච්චිට එරෙහිව ඊයේ ක්‍රීඩා වෛද්‍ය ඒකකයේ පැවැති පරීක්‍ෂණයට අසනීප තත්ත්වයක් හේතුවෙන් පැමිණීමට නොහැකි බව මංජු වන්නිආරච්චි දැනුම් දී තිබුණි.මේ හේතුවෙන් විනය පරීක්‍ෂණය ලබන සඳුදා (28) දක්වා කල් දැමූ බව ජාතික තහනම් උත්තේජන කමිටු සභාපති හා ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවැසීය.මංජු වන්නිආරච්චි පොදු රාජ්‍ය මණ්ඩලීය ක්‍රීඩා උළෙලේ දී බැන්ටම් වේට් ඉසව්වේ රන් පදක්කම දිනා ගත්තේ ය. එයට දින කිහිපයකට පසුව ඔහුට තහනම් උත්තේජන භාවිතා කළේ යැයි චෝදනාවක් පොදු රාජ්‍ය මණ්ඩලීය තරගාවලියේ සංවිධායක කමිටුව මගින් ඉදිරිපත් කළේය. මේ චෝදනාවට විරෝධය පළ කිරීම හේතුවෙන් තරගයෙන් අනතුරුව ලබාගත් ‘බී’ මුත්‍රා සාම්පලය පරීක්‍ෂා කළ අතර එහිදී ද තහනම් ඖෂධ චෝදනාව තහවුරු විය.එහෙත් මුත්‍රා සාම්පල ලබාගෙන රසායනාගාරය වෙත ගෙන යද්දී දෝස සිදුවූ බවට මංජු වන්නිආරච්චි වෙනුවෙන් පෙනී සිටි නීතිඥ පිරිස පෙන්වා දුන්න ද පොදු රාජ්‍ය මණ්ඩල තරග සංවිධායක කමිටුවේ ප්‍රතිචාරයක් නොලැබුණි.ඔහුගේ චෝදනාව සම්බන්ධව ජාත්‍යන්තර තහනම් උත්තේජන කමිටුව පවත්වන පරීක්‍ෂණය ජුනි මාසයේ මලයාසියාවේ පැවැත්වීමට තීරණය කර තිබිය දී දේශීය පරීක්‍ෂණයක් පැවැත්වීමට තීරණය විය.මේ පරීක්‍ෂණය මෙහෙයවීම විශේෂඥ වෛද්‍ය මයියා ගුණසේකර, වෛද්‍ය චන්ද්‍රිකා විජේරත්න හා මහාචාර්ය රෝහිණී ප්‍රනාන්දු පුල්ලේ යන මහත්ම මහත්මීන් අතින් සිදුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102235</link>
    <topic>පොන්ටිං රූපවාහිනියකඩයි</topic>
    <author>අහමදාබාද් (ඒ.එෆ්.පී)</author>
    <content>ලෝක කුසලාන තරගමාලාවේ සිම්බාබ්වේ පිල සමග පැවැති තරගයේදී දුවද්දී දැවී යාමෙන් කෝපයට පත්වූ ඔස්ට්‍රේලියානු නායක රිකී පොන්ටින් ක්‍රීඩක විවේකාගාරයේ තිබූ රූපවාහිනි යන්ත්‍රයකට පහරදුන් බව වාර්තාවේ. මේ සිදුවීමට හේතුවූයේ සිය දැවී යාමෙන් අනතුරුව පෙරළා ක්‍රීඩක විවේකාගාරයට පැමිණෙමින් සිටියදී එහි වූ රූපවාහිනි යන්ත්‍රයෙන් ඔහුගේ දැවී යාමේ පුනරූපන විකාශය වීමය.පොන්ටිං විසින් ඔස්ට්‍රේලියානු ක්‍රීඩක විවේකාගාරයේ තිබූ එල්.සී.ඩී. රූපවාහිනි යන්ත්‍රයට පහර දුන් බව ගුජරාටි ක්‍රිකට් සංගමයේ ලේකම් රාජේස් පටේල් ඒ.එෆ්.පී පුවත් සේවයට පැවැසීය. “මේ සම්බන්ධයෙන් අපි අයි.සී.සී යටත් ඔස්ට්‍රේලියානු ක්‍රිකට් කළමනාකාරීත්වයටත් දැනුම් දුන්නා” යැයි පටේල් වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102236</link>
    <topic>ත්‍රිත්ව විදුහලට පළමු ඉනිමේ ජයක්</topic>
    <author>ඩිල්වින් මෙන්ඩිස්</author>
    <content>මෙවර පාසල් ක්‍රිකට් වාරයේ තරග අටක් ජයගෙන ඉදිරියෙන් සිටින මහනුවර ත්‍රිත්ව විද්‍යාලය සහ මොරටුව වේල්ස් කුමාර විදුහල අතර පැවති අන්තර් පාඨශාලීය වයස අවුරුදු 19 න් පහළ ක්‍රිකට් තරගයේදී ත්‍රිත්ව විදුහලට ලකුණු 115 ක පළමු ඉනිමේ ජයක් හිමි විය.පළමුවෙන් පන්දුවට මුහුණ දුන් වේල්ස් කුමාර විදුහල ලකුණු 124 කට දැවී ගිය අතර පිළිතුරු ඉනිම ක්‍රීඩා කළ ත්‍රිත්ව විදුහල කඩුලු 7 ක් දැවී ලකුණු 239 ක් ලබාගත් අතර එයට අධ¢ ශතක තුනක් අන්තර්ගත විය. තරගය නතර කරන විට දෙවන ඉනිමේදී වේල්ස් කුමාර විදුහල කඩුලු 5 කට ලකුණු 209 ක් ලබාගත්තේ්ය.වේල්ස් කුමාර 124 - තරිඳු ඩිල්ෂාන් 29 (ජනිශ්ක ප්‍රේමසිංහ 5/39, අමිල අනාස් 2/14 සහ 209/5 ශෙහාන් ජයසූරිය 93, අශේන් මන්ඩිස් 25, චමිල ප්‍රනාන්දු 25, ත්‍රිත්ව විදුහල 239/7 - නිරෝෂාන් දික්වැල්ල 62, ජනිශ්ක ප්‍රේමසිංහ 51, හේෂාන් වන්නිආරච්චි 58, කවිඳු ජයසිංහ 24 (තරිඳු ඩිල්ෂාන් 5/103).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102237</link>
    <topic>ධර්මපාල විදුහලේ පිහිනුම් තටාකය 28දා ජනපති අතින් විවෘත වෙයි</topic>
    <author>මහරගම විශේෂ පන්නිපිටිය විශේෂ</author>
    <content>පන්නිපිටිය ධර්මපාල විද්‍යාලයේ රුපියල් මිලියන 30ක පමණ වියදමින් ඉදිකරන ලද අංගසම්පූර්ණ පිහිනුම් තටාකය සහ ජීවිත ආරක්ෂක තාක්ෂණික ආයතනය මේ මස 28 වන දින පෙරවරු 11 ට ජනාධිපති මහින්ද රාජපක්ෂ මැතිතුමා අතින් සිසු අයිතියට පැවරේ.මහරගම මැතිවරණ කොට්ඨාසයේ පාසලකට හිමිවන පරිපූර්ණ එකම පිහිනුම් තටාකය හා ජීවිත ආරක්ෂක තාක්ෂණ පුහුණු මධ්‍යස්ථානය මෙය වෙයි.මෙම පිහිණුම් තටාකයේ විශේෂත්වය එයට යාබදව ජීවිත ආරක්ෂක තාක්ෂණ පුහුණු ආයතනයක් ද පිහිටුවීමය.මේ අවස්ථාවට අධ්‍යාපන ඇමැති බන්දුල ගුණවර්ධන, ජල සම්පාදන හා ජලාපවහන ඇමැති දිනේෂ් ගුණවර්ධන, ක්‍රීඩා ඇමති මහින්දානන්ද අළුත්ගමගේ, කම්කරු හා කම්කරු සබඳතා ඇමැති ගාමිණී ලොකුගේ හා ඉංජිනේරු නිවාස හා පොදු පහසුකම් ඇමති විමල් වීරවංශ යන මහත්වරු ද සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=s1102238</link>
    <topic>ගුවන් හමුදා හැන්ඩ් බෝල් හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව ගුවන් හමුදා හෑන්ඩ් බෝල් සංගමය සංවිධානය කරනු ලබන 60 වැනි සංවත්සර විවෘත හෑන්ඩ්බෝල් දිවා රාත්‍රී තරගමාලාව හෙට (24) සහ අනිද්දා (25) කොළඹ රයිෆල් ගී‍්‍රන් පිටියේදී පැවැත්වේ.ශ්‍රී ලංකා හෑන්ඩ්බෝල් සංගමයේ අධීක්ෂණය යටතේ පවත්වනු ලබන මේ තරගමාලාවට ගුවන් හමුදාව, යුද හමුදා ‘ඒ’ පිල, යුද හමුදා ‘බී’ පිල, නාවික හමුදාව, අම්පාර හෑන්ඩ්බෝල් පිල සහ බන්ධනාගාර කණ්ඩායම තරග වදිනු ඇත.මේ තරගමාලාව වාර්ෂිකව සංවිධානය කිරීමේ අරමුණින් තරගමාලාවේ සූරයන්ට අභියෝගතා සූරතාව පිරි නැමෙන බව පෙරේදා (21) තරගමාලාව සම්බන්ධව ගුවන් හමුදා මූලස්ථානයේ පැවැති මාධ්‍ය හමුවේදී ගුවන් හමුදා හෑන්ඩ්බෝල් සංගමයේ සභාපති ගෲප් කපිතාන් ජනක නානායක්කාර මහතා ප්‍රකාශ කළේ ය.තරගමාලාවේ මූලික වටයේ තරග හෙට පැවැත්වෙන අතර අවසන් පූර්ව හා අවසන් මහා තරගය අනිද්දා පැවැත්වීමට නියමිතය.2008 වසරේදී ශ්‍රී ලංකාවට හඳුන්වා දුන් හෑන්ඩ්බෝල් ක්‍රීඩාව වර්තමානය වනවිට ව්‍යාප්ත වෙමින් පවතින බවත්, ඉදිරියේදී පාසල් ක්‍රීඩාවක් ලෙස ද හෑන්ඩ්බෝල් ක්‍රීඩාව ජනපි‍්‍රයත්වයට පත්වනු ඇති බවත් මාධ්‍ය හමුවට එක් වූ ශ්‍රී ලංකා හෑන්ඩ්බෝල් සංගමයේ සභාපති හා ජාතික ඔලිම්පික් කමිටුවේ සභාපති හේමසිරි ප්‍රනාන්දු මහතා සඳහන් කළේ ය. බ්‍රැන්ඩික්ස් ආයතනයේ පූර්ණ අනුග්‍රහයෙන් යුතුව පවත්වනු ලබන මේ තරගමාලාව සඳහා පැවැති මාධ්‍ය හමුවට ගුවන් හමුදා ක්‍රීඩා කවුන්සිලයේ ලේකම් ගෲප් කපිතාන් රොෂාන් බියන්විල, ගුවන් හමුදා හෑන්ඩ්බෝල් සංගමයේ ලේකම් විංග් කමාන්ඩර් සමන්ත වීරසේකර තරගමාලාවේ තීරකවරයා ලෙස කටයුතු කරන ගිහාන් දල්පදාදු යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=f1102231</link>
    <topic>සටන් පාඨ දේශපාලනය අදට ගැළපෙන්නේ නැහැ</topic>
    <author>සාකච්ඡා කෙළේ උදිත ගුණවර්ධන</author>
    <content>රට ඉදිරියේ ඇති එළවළු මිල ඉහළ යාමේ අභියෝගය ගෙවතු වගාව ශක්තිමත් කිරීමෙන් ජයගත හැකිද? ඒ සඳහා යොදාගත හැකි උපක්‍රම මොනවාද? වාරිමාර්ග අමාත්‍යාංශය වෙත පැවරී ඇති වගකීම් ජනතාවාදි ලෙස ඉටුකරන්නේ කෙසේද සහ තවත් දේශපාලන හා සමාජීය කරුණු පිළිබඳව නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සංවාදයකි මේ.* ඇතිවීමට ඉඩ ඇතැයි සැළකෙන ආහාර අර්බුදයට විසැඳුමක් ලෙස ගෙවතු වගාවන් යළි ප්‍රචලිත කිරීමට ආණ්ඩුව සැලැසුමක් ඉදිරිපත් කර තිබෙනවා. ආණ්ඩුවේ කෘෂි ක්‍ෂේත්‍රයට සමීප නියෝජිතයකු විදිහට ඔබ මේ පිළිබඳව දක්වන්නේ කුමන ආකාරයේ අදහසක් ද?මේ අදහස ඉතාමත් හොඳ සහ කාලෝචිත දෙයක් විදිහටයි මා දකින්නේ. අද බොහෝ අය එළවළු මිල ඉහළයි. ජීවත් වෙන්න බැහැ කියලා ඝෝෂා කළාට කිසිම දිනයක එයට හොඳ විසඳුම මොකක්ද?, නිසි විකල්ප මාර්ගය මොකක් ද? කියලා සොයා බලන්නේ නැහැ. මෙය නොවෙයි විය යුත්තේ ප්‍රශ්නයක් මතුවුණාම ඒ දේට ගැලපෙන විදිහේ විකල්පයක් හොයා යා යුතුයි. අපට මෙහි දී පුළුවන් පහසුම හා සාර්ථකම විකල්පය තමයි ගෙවත්තේ තමාට ඉඩ තිබෙන විදිහට වගාවක් සිදු කිරීම. දඹල වැලක්, තක්කාලි වගාවක්, මිරිස් පැලයක් සිටුවීමටත් ඒවා පෝෂණයටත් එතරම් විශාල කාලයක් යන්නේ නැහැ වගේ ම විශාල වෙහෙසක් ඒ සඳහා යෙදවීමටත් අවශ්‍ය වෙන්නේ නැහැ.අපි නම් එදාත් අදත් මේ යහපත් පුරුද්ද අතහැරලා නැහැ. මා නියෝජ්‍ය ඇමැති ධුරයක් දැරුවත් ගෙවත්තේ වගාවන් පමණක් නොවෙයි මහා පරිමාණ වගාවලටත් අත ගසලයි තිබෙන්නේ. මට කෙතරම් කාර්ය බහුල වුණත් මේ දේවලට මා කෙසේ හෝ කාල වේලාවක් හොයා ගන්නවා. ඒ නිසා මේ වගේ දේවල්වලට කාලය නැහැ කියලා කවුරුන් හෝ කියනව නම් එය සම්පූර්ණයෙන් ම ප්‍රතික්‍ෂේප කළ යුතු දෙයක්.ආණ්ඩුවකට පුළුවන් මේ ගැන මතයක් ඇති කිරීම පමණයි.ඒ මතය පිළිගෙන එය ක්‍රියාවට නැංවීම ජනතාවගේ යුතුකමක් විදිහටයි මා දකින්නේ. අද බොහෝ අය මල් ගහක්, ක්‍රෝටන් පැළයක් සිටුවීමට ඇති උනන්දුව එළවළු පැළයක් සිටුවීමට නැහැ.  අපේ මේ තත්ත්වය වෙනස් විය යුතුයි. එය එහෙම වුණොත් තමයි ගෙවතු වගාවන් මගින් සාර්ථක ප්‍රතිඵලයක් අපට ලබාගන්න පුළුවන් කම තිබෙන්නේ.මෙහි දී රජය පැත්තෙනුත් බීජ ලබාදීම්, අවශ්‍ය පොහොර ලබාදීම් ආදිය ද සිදු කරන්න පුළුවන්.එය එහෙම වුණොත් තමයි ජනතාවටත් මේ ගැන උනන්දුවක් හා ආශාවක් ඇතිවන්නේ. පසුගිය කාලයේ දී ඇති කළ ‘අපි වවමු රට නඟමු’ වැනි වැඩපිළවෙළ තුළිනුත් වගාවන් වෙත ජනතාව යළි යොමු වීමට අවශ්‍ය උනන්දුව හා අවශ්‍යතාවය ඇති වුණා. ඒ නිසා අපට එයින් යම් ප්‍රතිලාභයක් අද පවා ලබා ගැනීමට පුළුවන්කම ලැබී තිබෙනවා.* ගෙවතු වගාවන් කෙරේ උනන්දුව ඇති කිරීමට ආණ්ඩුව උත්සාහ කළත් ජනතාවගේ පැත්තෙන් මේ කෙරේ ඇති උනන්දුව හා අවධානය ප්‍රමාණවත් නොවන බවකුයි පෙනෙන්නට තිබෙන්නේ. මේ ගැන ඔබේ අදහස මොන වගේද?ගොඩක් අය හිතන්නේ ෂර්ට් එකක් කලිසමක් ඇදගෙන කොළඹ හෝ වෙනත් නගරයකට වැඩට ගියාම සියල්ල හරි, එයින් පමණයි ආර්ථිකය සරුකරගන්න හොඳ ජීවිතයක් ගොඩනගා ගන්න පුළුවන් කියලා. මා ඒ අදහස පිළිගන්නේ නැහැ. මා දන්න සමහරුන්ට පුළුවන් වෙලා තිබෙනවා තක්කාලි වගා කරලා විතරක් ලක්ෂ අසූවක්, ඉපැයීමට. මේ දේ අහපුවහම සමහරු පුදුමයට පත්වෙයි ඒත් මෙය තමයි කෘෂිකර්මාන්තයේ තිබෙන සරුසාර පාර්ශවය. අද අප බොහෝ විට එළවළු වගාවට ආනයනය කළ බීජ වර්ග යොදා ගන්නේ. මෙයට හොඳ දේ තමයි දේශීය බීජ වර්ග සොයා ගැනීම.එමගින් අපට රසවත් වගේ ම ඉහළ වෙළෙඳපොළ වටිනාකමක් තිබෙන ඵලයක් ඇති කරගන්න පුළුවන්.මා දේශපාලනය කළාට මා වෘත්තීය ගොවියෙක්. මට වී වගාවෙන් හා උඳු වගාවෙන් අවුරුද්දකට රුපියල් ලක්ෂ ගාණක ආදායමක් ලබා ගන්න පුළුවන්. ඇත්තම කියනවා නම් ඇමැතිධුරයෙන් ලබන වේතනය වැනි වේතනයක් මට ගොවිතැනින් ලබා ගැනීමට හැකියාව තිබෙනවා. ඒ නිසා තමයි මා නිතර කියන්නේ ගොවිතැනට රටේ වැඩි ඉඩක් ලබාදීම ඔස්සේ රටට යහපත් ආර්ථිකයක් හා අනාගතයක් නිර්මාණය කරගැනීමට පුළුවන් කියලා.* ඒත් අද එළවළු මිළ, පොල් මිල ඇතුළු අත්‍යවශ්‍ය භාණ්ඩ රාශියක මිල ඉහළ ගොස් තිබෙනවා. මේ ගැන තමයි අද ප්‍රධාන දේශපාලන කතිකාවතක් ගොඩනැගී තිබෙන්නේ?එළවළු මිල ගැන වැඩියෙන් ම කතා කරන්නේ හැම්බේකන් කන, සැන්විච්පාන් කන දේශපාලනඥයෝයි. මාධ්‍ය මගින් එළවලු මිල ඉහළයි ආණ්ඩුවෙන් මෙයට විසඳුමක් ලබා දෙන්නේ නැහැ කියන අදහස ඉදිරියට අරගෙන යන්නේ. මෙය හොඳ දෙයක් නෙමෙයි. මා නම් මේ ප්‍රශ්නයේ දී වෙනත් ස්ථාවරයක ඉන්නේ. ඒ ස්ථාවරය ජනප්‍රිය නොවෙන්නත් පුළුවන්. මෙම මිල ඉහළ යාම කාලයට අනුරූපව වූ දෙයක් මිසක් වෙනත් දෙයක් නෙමෙයි. එදා පොල් ගෙඩිය ශත දෙකයි. ඒත් අද එහෙම නොවෙයි. මේ තත්ත්වයට ආණ්ඩුව වගකිව යුතුයි කියලා කියනවා නම් ඒක දේශපාලන මෝඩයකුගේ මතයක් පමණයි.මිල ඉහළ යාමේ දී පාරිභෝගික අපහසුතාවයට පත්වෙනවා කියන දේ පිළිගත යුතුයි. ඒත් එයට සමානවම එළවළු ගොවියාගේ ආර්ථික තත්ත්වය විශාල ලෙස ඉහළ යනවා.ඒ නිසා එළවළු මිලේ ඉහළ යාමේ ගැටලුවේ දී දෙපාර්ශවයක් තිබෙනවා. මේ තත්ත්වය හැමදාමත් තියෙන දෙයක් නොවෙයි. චක්‍රයක් වගේ කැරකෙනවා. අද ගොවියාට තියෙන වාසිය හෙට පාරිභෝගිකයාට යන්න පුළුවන්. මම දැක්කා ජ.වි.පෙ. ටිල්වින් සිල්වා මහත්තයා මිරිස් කරලෙන් මිරිස් කරලට ගණන් හදලා පෙන්වනවා. එතකොට මිරිස් කරලකට රුපියල් හයයි ශත ගණනක් වැයවෙන බව කීවා. ඉතින් දෙයියනේ මේ වැඩි වුණ ගාණ යන්නේ ගොවියාටනේ. අප ඒ ගැනත් කල්පනා කළ යුතුයි. ගොවියාට පාඩු වුණොත් ගොවියා තමන්ගේ වගාවන් නවතා දමනවා. එහෙම වුණොත් අදටත් වඩා දරුණු ඉරණමකටයි අපට මුහුණ දෙන්නට සිදු වන්නේ. අද සිදුවෙලා තියෙන්නේ ඉල්ලුම වැඩියි ඒත් අස්වැන්න අඩුයි මෙහි ප්‍රතිඵලය තමයි එළවලු, මිරිස් මිල ඉහළ යාම මෙය වෙළෙඳ ලෝකය තුළ චක්‍රයක් වගේ දිගටම වෙන දෙයක්.මේ දේ වැළැක්වීමට විධායක බලය තියෙන ජනාධිපතිතුමාට වුණත් බැහැ. ඕනෑම දෙයක මිල තීරණය වන්නේ ඉල්ලුම හා නිෂ්පාදනය අනුවයි. මට තියෙන අත්දැකීම් අනුව මිල ඉහළ ගියොත් මිල යළිත් පහළට එනවාමයි. ගංවතුර නිසා අපේ ප්‍රදේශවල එළවළු උඳු ඇතුළු හැම වගාවක් ම සහමුලින් ම වගේ විනාශ වුණා.  මගෙත් වී හා උඳු වගා විශාල ප්‍රමාණයක් ගංවතුරට ගහගෙන ගියා. මේ දේවල් නිසා අපට විශාල පාඩුවක් වුණා. එහෙත් තවත් මාස දෙකක් තුනක් උපරිම මාස හයක් යද්දි යළි හිස ඔසවන්න පුළුවන්කම තිබෙනවා. මේ සියලු දේ සුබවාදී ලෙස විසඳුනොත් ඉහළ ගිය මිල ගණන් යළි පහළ යාම මඟින් පාරිභෝගිකයාටත් සහනයක් ලබා ගැනීමට පුළුවන් වේවි.ඒත් අද විශාල ගංවතුර ගැලීමේ වගකීමත් ජනාධිපතිතුමා වෙත පැවරීමටයි උත්සාහ කරන්නේ.  අද මේ තරමටම එජාපය පහළට වැටීම ගැන කණගාටුයි. මම විශේෂයෙන් එක ප්‍රශ්නයයි අහන්නේ. ලංකාවේ කාලගුණ විපර්යාසය ඇති වුණේ ජනාධිපතුමා නිසා නම් ඕස්ට්‍රේලියාවේ ගංවතුර ගැලුවේ බ්‍රසීලයේ නාය ගියේ ජනාධිපතිතුමා හින්දද කියලා. විපක්ෂයට දේශපාලනය කරන්න අයිතියක් තිබෙනවා. මා ඒ අයිතිය පිළිගන්නවා වගේ ම ඒ අයිතියට ගරු කරනවා. ඒත් වගකිවයුතු විපක්‍ෂයක් තමන්ගේ සටන් පාඨ ගොඩනගන්න ඕනෑ බුද්ධිමත් විදිහටයි.* ඔබ නියෝජනය කරන රජරට, නැගෙනහිර, ඌව හා උතුරු පළාත් පසුගිය මාසය පුරා ජල ගැලීම්වලින් දිගින් දිගටම බැටකෑවා. මෙයින් විශාල හානි ප්‍රමාණයකුත් වුණා. මේ තත්ත්වය කළමනාකරණය කරගෙන මේ පළාත් නැවත ගොඩනඟන්නට පුළුවන් ද?මට වෙනත් අයගේ අත්දැකීම් අසා දැනගන්න ඕනෑ නැහැ. මාත් මේ ස්වභාවික ව්‍යවසනයට ගොදුරු වුණා. මා මාසයකට පසු අනුරාධපුරයේ සිට අදයි කොළඹ පැමිණියේ. එදා ගංවතුර වෙලාවේ වැව් ළඟ නිදිවරමින් ඒවා රැක නොගත්තා නම් මෙයට වඩා දහ ගුණයක විනාශයක් වෙන්නට ඉඩ තිබුණා. මේ ආරක්ෂාකාරී වැඩපිළිවෙළ නිසා සිදු වූ හානි ප්‍රමාණයට අඩු වුණා. කොහොමත් සිදුව ඇති හානිවලට පිළියම් යෙදීම අප ආරම්භ කර තිබෙන්නේ.* මහවැලිය හා වාරිමාර්ග දෙපාර්තමේන්තුවත් එයට අනුබද්ධ ආයතනත් ගොඩනැඟීමට නියෝජ්‍ය ඇමැතිවරයා ලෙස ඔබත් ඔබේ විෂයභාර ඇමැතිවරයාත් මොන විදිහේ වැඩපිළිවෙළක් ද ආරම්භ කර තිබෙන්නේ.මේ අමාත්‍යාංශය යටතේ ඇති ආයතන යුගයට ගැලපෙන විදිහටත් පසුගිය අඩුපාඩු නිවැරැදි කිරීමටත් අපේ ඇමැතිතුමා නිමල් සිරිපාල ද සිල්වා මහතාත්, මාත් කටයුතු කරමින් ඉන්නේ. ජනාධිපති මහින්ද රාජපක්ෂ මහතාගෙන් මෙයට හොඳ අනුග්‍රහයක් හා උපදේශනයක් ලැබෙනවා. නිසි කළමනාකරණයක් නොමැතිව රජයේ කාර්යාලයක් තබා ග්‍රාම සංවර්ධන සමිතියක්වත් පවත්වාගෙන යන්න බැහැනේ. ඒ නිසා අපි මුල්වටයේදී මේ යටිතල පහසුකම්වල අඩුපාඩු මඟහරවා ගත යුතුයි. අපායවල් වගේ කාර්යාල තියෙද්දි ඒවායෙන් නිසි සේවයක් සිදු වෙන්නෙත් නැහැ.මේ අමාත්‍යාංශය යටතේ ඇති කාර්යාලවලින් අඩුපාඩු වෙන්න ඇති. අප උත්සාහ කරන්නෙන් ඒ තත්ත්වය දැන්වත් නිවැරැදි කරන්න.ඇතැම් විට මුදල් ප්‍රතිපාදන නොලැබී යාම මේ තත්ත්වයට මූලික වෙන්න ඇති. ඒත් දැන් අපේ උත්සාහය වී ඇත්තේ මේ අඩුපාඩු මඟහැර අලුත් ගමනක් සඳහා සුදානම් වීමයි.ජනාධිපතිතුමාට රටට වැඩ කිරීමට විශාල අවශ්‍යතාවයක් තිබෙනවා. එතුමාගේ මුල් පාලන කාර්තුව තුළ යුද්ධය නිමා කරනවා කියලා පොරොන්දුවක් දුන්නා. එතුමා අභියෝග දහසක් මැද ඒ අරමුණ ජයගත්තා. දැන් එතුමාගේ අරමුණ හා ඉලක්කය බවට පත්ව ඇත්තේ සංවර්ධන සංග්‍රාමයත් ජයගැනීමයි. මෙතැනදි අපේ අමාත්‍යාංශයට තමයි ප්‍රබලම වගකීමක් හා අභියෝගයක් භාර වී තිබෙන්නේ. දැන් අප සූදානම් වන්නේ මේ ඉලක්කය ජයගැනීමටයි.* පළාත් පාලන ඡන්දයට තවත් ඇත්තේ ස්වල්ප දින ගණනක් පමණයි. මේ මැතිවරණය තියුණු තරගයක් බවට පරිවර්තනය වෙමින් ඇතැයි මතුපිට දේශපාලන තත්ත්වය අනුව දක්නට තිබෙනවා. ග්‍රාමීය මට්ටම නියෝජනය කරන්නෙකු ලෙස මේ ගැන ඔබේ අදහස පැහැදිලි කළ හැකිද?මතුපිටින් මොන දේ තිබුණත් මොන දේ දැක්කත් ගමේ මිනිහාගේ ආත්මය තුළටම ජනාධිපතිතුමාත් එතුමාගේ වැඩපිළිවෙළත් බද්ධ වී අවසානයි. ගංවතුර වෙලාවේ දී ජනාධිපතිතුමා රඹෑවට ගියා. එදා එතැනට දස දහස් ගණන් ජනතාව රැස්වුණේ පෝස්ටර් ගහලාවත්, බස්වලින් සෙනඟ අද්දවලවත් නොවෙයි නිරායාසයෙන්මයි. අද විපක්ෂය කොඩිවැල්වලින් පෝස්ටර්වලින් කෘත්‍රිම දේශපාලන තරගයක් ඇති කරන්නට උත්සහ කළත් ගමේ අති බහුතරය ජනාධිපතිතුමාව අත නොහැර ඉන්නවා. ඒක ස්ථිරයි. දාහත් වෙනිදා මැතිවරණයේ ප්‍රතිඵලය දැක්කාම සියල්ලටම එය තහවුරු කර ගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=f1102232</link>
    <topic>රුවන්පුරයට ගෞරවයක් වූ ගොඩකවෙල</topic>
    <author>ඡායාරූප සහ සටහන කේ. එම්. ඒ. කේ. වීරසිංහ වැලිගෙපොල සමුහ</author>
    <content>සුමන සමන් දෙවියන්ගේ ආනුභාවය පැතිරුණු ඓතිහාසික සබරගමුව පුරවරයේ මැණික් සම්පතින් ප්‍රසිද්ධියට පාත්‍ර වූ ඒ රත්නපුර පුරවරයේ රත්නපුර නගරයටත් ඇඹිලිපිටිය නගරයටත් මැදිව පිහිටි ගොඩකවෙල ප්‍රාදේශීය සභාව අද මුළු සබරගමුව පුරවරයටම ඉමහත් ආලෝකයක් වී තිබේ.පාරිසරික සුන්දරත්වයෙන් අනුවන ජෛව විවිධත්වයකින් යුතු රත්නපුර දිස්ත්‍රික්කයේ වියළි කලාපයත් තෙත් කලාපයත් වෙන්වන සීමාමායිම් කරගත් පල්ලෙබැද්ද නගරයට යාබදව පිහිටි ගොඩකවෙල ප්‍රාදේශීය සභා ප්‍රදේශය එදා මෙදා තුළ කෘෂිකාර්මික කටයුතුවලටත් වෙළෙදාම් කටයුතුවලටත් විශාල ප්‍රසිද්ධියක් උසුලන ප්‍රදේශයකි. පොල්, කෙසෙල්, බතල, ඉන්අල, පුවක්, එළවළු අපනයන වෙළෙඳ පොළක් වශයෙන් ගොඩකවෙල සතිපොළ ශ්‍රී ලංකාව පුරා ප්‍රසිද්ධව තිබේ.කෘෂිකාර්මික අර්ථ රටාවක් මුල්කරගෙන ගොඩනැගුණු මෙම ප්‍රදේශයේ බහුතරයක් ජනජීවිත ආගම දහමට ගරු කරන සමාජ රටාවකට උරුමකම් කියති.ශත වර්ෂයක කාලයක් තුළ මිහිඳු මහා පෙරහැර නොකඩවා පවත්වනු ලබන ශ්‍රී ලංකාවේ මිහිඳු මහ රහතන් වහන්සේ වෙනුවෙන්ම වෙන්වූ විහාරස්ථානයක් පවතින එකම සිද්ධස්ථානයක් ලෙස සැලකෙන මහින්ද මහා රජමහා පිරිවෙන් විහාරස්ථානය පවතින්නේද මෙම ගොඩකවෙල පුරවරය තුළය. සුමන සමන් දෙවිදුන්ගේ ආනුභාවයෙන් ඔද තෙද ගැන්වුණු මෙම ප්‍රදේශය තුළ සිංහල, දෙමළ හා මුස්ලිම් යන ජන වර්ග නියෝජනය කරන බෞද්ධ, හින්දු, ඉස්ලාම් හා ක්‍රිස්තියානි යන ආගම් අදහන 748,58 ක් පමණ වූ ජනකොටසක් ජීවත් වෙති.නායයෑම් ගංවතුර ගැලීම් ඇතුළු ස්වාභාවික විපත් වලින් තොර වූ සෞම්‍ය දේශගුණයකට උරුමකම් කියන වාසනාවන්ත ප්‍රදේශයක් ලෙස සැලකේ. ලෝක උරුමයක් ලෙස සැලකෙන මනස්කාන්ත සිංහරාජ වන පියසින් ආරම්භ වී කඳු හෙල් ගිරිදුර්ග තරණය කරමින් මෙපුරවරය හරහා ගලා බසින රක්වාන ගඟේ අතු ගංගා, දොඹකොළ ඇල්ල, මස්ඉඹුල දියඇල්ල වැනි සීත දිය පාරවල් තුළින් මෙහි පාරිසරික සුන්දරත්වය මොනවට කියා පායි.ශ්‍රී ලංකාවේ දමිළ ජනතාව බහුලව ජීවත්වන පැරණි නගරයක් වන රක්වාන පුරවරයත් සිංහල ජනතාව බහුලව ජීවත්වන ගොඩකවෙල නගරයත් දෙක තුළම පැතිරුණු ගොඩකවෙල ප්‍රාදේශීය සභාව අද ඒ සබරගමුව පළාතට ආදර්ශයක් ගෙනදෙමින් රත්නපුර දිස්ත්‍රික්කයට ආඩම්බරයක් ගෙනදෙමින් මෑතකාලීනව ශීඝ්‍ර දියුණුවක් ලබමින් පවතියි.කාටත් ආදර්ශයක් ගෙන දෙමින් මෙම ප්‍රදේශයේ ඒ දියුණුවේ අදෘෂ්‍යමාන හස්තය බදු ගොඩකවෙල ප්‍රාදේශීය සභාව ඉකුත් 2009 වසර සඳහා පවත්වන ලද පළාත් පාලන තරගාවලිය අතරින් සබරගමුව පළාත් සභාවේ ප්‍රාදේශීය සභා 29 ක් අභිබවා ප්‍රථම ස්ථාන හතක් හා ඇගැයීම් සම්මාන රැසක් දිනා ගනිමින් සබරගමුව පළාත තුළ හොඳම ප්‍රාදේශීය සභාව වශයෙන් තේරීපත්විය.අටකලන්පන්න කෝරළයේ අටකලන්පන්න ප්‍රාදේශීය සභාවෙන් දෙකඩ වී පළමුවරට ගොඩකවෙල ප්‍රාදේශීය සභාව පිහිටුවා ගතවූ පළමු වසර 5 ක ඉතා කෙටි කාලය තුළදී සියලු පළාත් පාලන ආයතන අභිබවා සබරගමුව පළාත තුළ පළමු තැනට පත්වීමට හැකිවීම මෙහිදී කැපීපෙනෙන තත්ත්වයක් වී තිබේ. ආගමික, සෞඛ්‍ය, ආයුර්වේද, කෘෂිකර්මය, ව්‍යාපාරික, සමාජීය හා පානීය ජලය, මාර්ග, විදුලිය, කැලිකසළ, බැහැර කිරීම ඇතුළු යටිතල පහසුකම් සැපැයීම පිළිබඳව විශාල මෙහෙවරකට දායකවීමට හැකිව තිබේ.ගොඩකවෙල ප්‍රාදේශීය සභාව තුළින් ගෙවුණු කාලය තුළ පයින්වත් ගමන් කිරීමට නොහැකිව තිබූ බදනපුර, මනම්පේරිගම, පල්ලෙකන්ද, බුළුවාන, මාකඳුර, තෙලිස්ස, කෙටිවතුර, වරායාය, යපල්ආර, කොස්නාතොට ඇතුළු ප්‍රදේශවල ග්‍රාමීය අතුරුමාර්ග සංවර්ධනය සඳහා රුපියල් කෝටි තුන හමාරකට (3 1/2) වැඩි මුදලක් ලබාදී තිබේ. සභාව මගින් ආසියානු සංවර්ධන බැංකුවේ ජපන් ආධාර මතින් තවත් රුපියල් කෝටි දෙකක (02) වියදමින් මාර්ග ප්‍රතිසංස්කරණය කර ගොඩනගා තිබේ.දියුණුවන ගොඩකවෙල නගරයට ආලෝකයක් වෙමින් මහජන පුස්තකාලය, නිදහස් ආයුර්වේදය, ශ්‍රවණාගාරය, ප්‍රාදේශීය සභා කාර්යාලය ඇතුළු බහුකාර්ය ගොඩනැගිල්ල රුපියල් කෝටි තුනක (03) වියදමින් නවීන පහසුකම්වලින් යුතුව අද ඉදිකොට අවසන් වී තිබේ.සොර සතුරන්ට ගොදුරු වෙමින් කාලයක් හා අඳුරෙහි පැවැති ගොඩකවෙල නගරයට හා බලසීමාව තුළ සියලු මංසන්දිවලට ඉහළ ප්‍රමිතියෙන් යුතු වීදි ලාම්පු සවිකර ආලෝකමත් කිරීම අක්‍රමවත්ව පැවැති නගරයේ ජල සැපැයුම වෙනුවට රාජ්‍ය පරිපාලන හා ස්වදේශ කටයුතු අමාත්‍ය ජෝන් සෙනෙවිරත්න මැතිතුමාගේ සහ පාර්ලිමේන්තු මන්ත්‍රී රංජිත් ද සොයිසා මැතිතුමාගේ මැදිහත්වීම තුළින් රුපියල් කෝටි විසි නවයක (29) පමණ වියදමින් ඉතා සෞඛ්‍යආරක්ෂිතව පිරිසිදු පානීය ජල ව්‍යාපෘතියක් ක්‍රියාත්මක කර පවුල් 20,000 කට පමණ සෙත සැලසීමට හැකිව තිබෙනවා.කසළ පිළිබඳ වැඩසටහන තුළින් වරිපනම් බලප්‍රදේශය තුළ ජනතාවට සහ රාජ්‍ය ආයතන පාසල් විහාරස්ථානවලට විශේෂිත කසළ බැහැර කිරීමේ බඳුන් ලබාදීමටත් කටයුතු කර තිබේ. පවුල් සෞඛ්‍ය කාර්යාල, සුසාන භූමි ගොඩ නැගී සංවර්ධනය කිරීමට කටයුතු කර තිබේ. ගොඩකවෙල සභා බල ප්‍රදේශය තුළ තුන් දෙනෙකුගේ ජීවිත බිලි ගනිමින් 311 දෙනෙකු රෝගීන් බවට පත්කර ගත් එම ඩෙංගු රෝගය සහමුලින්ම මෙම ප්‍රදේශයෙන් තුරන් කර තිබේ.ගැමිදිරිය, ගම නැඟුම, මග නැඟුම, අපි වවමු රට නගමු වැඩසටහන් හරහා කෘෂිකර්මාන්තය හා ප්‍රදේශය සංවර්ධනය කර අපේ රට ආසියාවේ ආශ්චර්ය කරා ගෙන යාමේ වැඩපිළිවෙළට උපරිම දායකත්වයක් ලබාදීමට කටයුතු කර තිබේ.  * ප්‍රාදේශීය සභාව ආධුනික වූවත් දේශපාලන පරිණත අද්දැකීම් සමඟින් 2006 වසරේ ප්‍රාදේශීය සභාව භාරගත්තායින් පසුව මුහුණදීමට සිදුවූ අභියෝග මොනවාද?මම ප්‍රාදේශීය සභාව භාරගන්නා විට රුපියල් ලක්ෂ 38 ක් සභාව වෙනත් ආයතනවලට ණය වෙලා තිබුණා. ණය බරින් මිරිකිලා ආදායම්මාර්ග ඇහිරිලා තිබුණු සභාව ඒ ණය ගෙවලා වියදම් අඩු කැපවීම් කරලා. එහිදී සභාවේ ලේකම්තුමියගෙන් ලැබුණු සහයෝගය හා කැපකිරීම් ඉතා විශිෂ්ඨයි. අපේ පක්ෂයේ සහෝදර මන්ත්‍රීවරුන්ගෙන් වගේම විපක්ෂයේ මන්ත්‍රීතුමන්ලගෙන්ද ලැබුණු සහයෝගය සිහිපත් කරනවා. විශේෂයෙන් බදු එකතු කිරීමේ කටයුතුවලදී සියයට (50%) පනහකට අඩු මට්ටමකට වැටී තිබූ තත්ත්වය සියයට සියයක් (100%) ක් දක්වා වැඩිදියුණු කර ගැනීමට හැකිවුණා.* පැවැති එම අභියෝග හමුවේ ප්‍රදේශයේ සංවර්ධනය වෙනුවෙන් කළ සේවා මොනවාද?ඉතා නොදියුණු මට්ටමක පැවැති ප්‍රදේශයේ අතුරුමාර්ග පද්ධතිය කොන්ක්‍රීට් කර සංවර්ධනය කළා. පළාතේ කෘෂිකාර්මික ප්‍රජාවගේ භව බෝග අලෙවි කිරීමේ ආර්ථික මධ්‍යස්ථානයක් වූ ගොඩකවෙල සතිපොළ සංවර්ධනය කළා. කිසිදු පහසුකමක් නොතිබුණු උප කාර්යාල දෙකක් සමඟ තැන තැන පවත්වාගෙන ගිය ප්‍රාදේශීය සභා ගොඩනැගිලි වෙනුවට නගරයට ආලෝකයක් මෙන්ම සම්පතක් වන අයුරින් බහුකාර්ය ගොඩනැගිල්ලක් ඉදිකළා. දේශීය ආයුර්වේද බෙහෙත් ශාලාවක් විවෘත කළා. නගරය වීදිලාම්පු සවිකර ආලෝකමත් කළා. ගමේ අතුරු මාර්ග කොන්ක්‍රීට් කර සංවර්ධනය කිරීමේ වැඩ සඳහා එක්වන ගමේ උදවියට දිනකට රුපියල් 400 ක් ලැබෙන වැඩපිළිවෙළක් ක්‍රියාත්මක කළා.පාර හදලා අවසන් වෙනකොට වැඩට ආපු කම්කරුවෙකුට ඒ බැංකු ගිණුම් තුළ රුපියල් 30,000 ක් පමණ එකතුවෙලා තිබුණා. ගමේ ප්‍රදේශයේ සංවර්ධන කටයුතු කරනවිට ඔවුන්ට ජීවත්වීමටත් වැඩපිළිවෙළක් යොදමින් තමයි මෙම ප්‍රදේශය අපි සංවර්ධනය කළේ. අඩ සියවසකට වැඩි කාලයක සිට බලපා තිබූ පානීය ජල ගැටලුවට විසඳුම් අද ලැබී තිබෙනවා. රුපියල් කෝටි තිහකට ආසන්න මුදලක් වැයකර ඉදිකර ඇති පානීය ජල ව්‍යාපෘතිය මගින් අද පවුල් 20,000 කට ආසන්න පිරිසකට සෙත සැලසී තිබෙනවා. සෞඛ්‍ය සනීපාරක්ෂාව නන්වාලීමට ප්‍රමුඛත්වය දුන්නා. සෑම සෞඛ්‍ය මධ්‍යස්ථානයක් සඳහාම රුපියල් 2,5000.00 බැගින් ප්‍රතිපාදන ලබා දුන්නා. විශාල ගැටලුවක් වූ නගරයේ මාළු මාකට් එක නවීන පහසුකම්වලින් යුතුව සෞඛ්‍ය ආරක්ෂිතව ඉදිකළා.* ඔබතුමාගේ කාලය තුළ මේ කියන සංවර්ධනය වෙලා තිබෙනවා අපිට දක්නට ලැබෙනවා. ඒත් ඒ කිසිම තැනක ඔබතුමාගේ නම සඳහන් දැන්වීම් ලෑල්ලක්වත් දක්නට ලැබෙන්නේ නෑනේ. මේ තත්ත්වය විශේෂත්වයක් වෙනවා. ඒ මොකද?මම මගේ සංවර්ධන කටයුතු කළේ දැන්වීම් බෝඩ් කටවුට් පෝස්ටර් ගහගෙන නෙවෙයි. පාරට මුල්ගල් තියන උත්සවයට විවෘත කරන උත්සවයට කටවුට් පෝස්ටර් සමරු පාලක දැන්වීම්වලට වියදම් කරන මුදලිනුත් තව අඩියක් හරි පාර කොන්ක්‍රීට් කරන්න කියලා තමයි මම නිතරම කීවේ. අපි කළ මෙම සේවය වෙනුවෙන් අපිට ලැබුණු සම්මාන ත්‍යාග මුදල් හා ප්‍රියසම්භාෂණ වෙනුවෙන් ලැබුණු මුදලුත් මම සභාවේ ගිණුමට බැර කරලා හැම ශතයක්ම ප්‍රදේශයේ ජනතාවගේ සංවර්ධනය වෙනුවෙන් යෙදවූවා. එහෙම කරපු මගේ පුද්ගලිකව කිසිම බැංකුවක බැංකු පොතක්වත් නැති බව අද මා ඉතා අවංකව ප්‍රකාශ කරනවා. අපි වැඩ කරපු ආකාරය මේ ප්‍රදේශයේ ජනතාව ඉතා හොඳින් දන්නවා. ඒ නිසා තමයි අද මේ තරම් පිරිසක් මා වටා රොක්වෙලා තිබෙන්නේ.* ඉදිරියේදී ගොඩකවෙල ප්‍රදේශයේ සංවර්ධනය වෙනුවෙන් යම් වැඩපිළිවෙළක් සැලසුම් කර තිබේද?ඉතාම නිවැරැදි නගර සැලසුමකට අනුව එහි මූලික වැඩපිළිවෙළ අපි දැනටමත් ආරම්භ කර තිබෙනවා. අනාගත අවශ්‍යතාද ඉලක්ක කරගෙන තමයි අපි මේ සංවර්ධන කටයුතු දියත් කළේ. කාටවත් ඇඟිල්ල දිගුකරලා විවේචන කරන්න ඉඩක් මගේ සංවර්ධන කටයුතුවල මම තියලා නෑ. මම සෑමවිටම බැලුවේ කොන්ත්‍රාත්කරුවගේ පැත්ත නෙවෙයි ගමේ ජනතාවගේ පැත්තයි. ඒ නිසා තමයි අනාගතයට ඔරොත්තු දෙන කල් පවතින ඉහළ ප්‍රමිතියෙන් යුතු සංවර්ධනයක් කළ හැකි වුණේ.* අනාගතයේ මෙම ප්‍රදේශයේ ඉදිරි සංවර්ධනය වෙනුවෙන් බලාපොරොත්තු ඇති. ඒ පිළිබඳ සඳහන් කළහොත්?2006 වසරේ පැවැති පළාත් පාලන මැතිවරණයේදී මේ ප්‍රදේශයේ ආදරණීය අම්මා තාත්තලා සහෝදර සහෝදරියන්ට වූ පොරොන්දු සියයට සියයක්ම ඉෂ්ඨ කර ඇති බව මා ඉතා සතුටින් යුතුව ප්‍රකාශ කරනවා. ඒ විතරක් නෙවෙයි සබරගමුවේ මුල්තැනට ගෙන ආ අපේ සභාව අනාගතයේ දී ජාතික තලයේ ඉහළම තැනට ගෙන යන බවට මා අද ප්‍රකාශ කරනවා. ඊට අවශ්‍ය සැලසුම්ගත ක්‍රමවේදයකට අනුව ඉතා පැහැදිලි වැඩපිළිවෙළක් දැනටමත් ආරම්භ කර තිබෙනවා. මේ ප්‍රදේශයේ ජනතාවගේ මුලික පහසුකම් තවදුරටත් වැඩිදියුණු කර ඔවුන්ගේ ජීවන තත්ත්වය වැඩිදියුණු කිරීමට කළ හැකි සෑම වැඩපිළිවෙළක්ම ක්‍රියාත්මක කරනවා.  මේ තරම් දැවැන්ත වැඩකොටසක් ප්‍රදේශයට කිරීමට හොඳ නායකත්වයක් අපේ සභාවට ලැබුණා. ඒ නිසා තමයි අද අපට මේ තරම් ජයග්‍රහණ ලබාගෙන සංවර්ධන කටයුතු කරන්න හැකිවුණේ. තීන්දු තීරණ ගැනීමේදී නිවැරැදි සාධාරණ පැත්ත ගන්න කිසිවිටෙකත් පැකිළුණේ නෑ. ඒ සඳහා පක්ෂ පාට ජාති ආගම් බැලුවෙත් නෑ. එදා ණය බරින් මිරිකිලා තිබුණු අපේ සභාවේ ආර්ථික ශක්තියද අද ඉතා ඉහළ තලයක තිබෙනවා. දූර දර්ශී වැඩපිළිවෙළ හේතුවෙන් ඉතා පැහැපත් අනාගත මාවතක්ද අද විවර වී තිබෙනවා.  ගොඩකවෙල ප්‍රාදේශීය සභාව පළමුවරට පිහිටවල ඇහැට පෙනෙන ගතට දැනෙන සංවර්ධනයක් ක්‍රියාත්මක කරලා සබරගමුව පළාතේ පළමු තැනට අද මේ සභාව පත්කළා. මාර්ග ඇතුළු සභාවේ සංවර්ධන කටයුතු සභාපතිතුමාගේ සෘජු නිරීක්ෂණ යටතේ සිදුවුණේ. සේවාලාභීන්ට ඉතා ඉක්මනින් සේවා සපයන ඉතා සමීපභාවයක් එතුමා තුළ පැවතුණා.  මිනිසුන් අතර ඉඳ මිනිසුන්ට සේවය කර මිනිසත්කම පමණක් හම්බකළ නායකයෙක් තමයි පසුගිය කාලේ ගොඩකවෙල ප්‍රාදේශීය සභාව මෙහෙයවූයේ. එම කාලය තුළ මෙම ප්‍රදේශයට විශාල සේවයක් දියුණුවක් වුණා. එතුමාගේ එම වැඩපිළිවෙළට සම්මාන පිරිනැමූ ආයතනවලින් ඒ වෙනුවෙන් ප්‍රියසම්භාෂණ පවත්වන්න රුපියල් ලක්ෂය එකහමාර මා ඉදිරිපිටම ලබාදුන්නා. එතුමා ඒ මුදලුත් සභාවේ ගිණුමට බැර කරලා සංවර්ධන කටයුතු වෙනුවෙන් යෙදවුවා. ඉතින් වෙන මොන කතාද. ඒ නිසා තමයි අද මේ ප්‍රදේශයේ ජනතාව එතුමාගේ ජයග්‍රාහී මැතිවරණ සටහන භාරගෙන කරන්නේ.  ත්‍රිවිලර් රථයකටවත් ගමන් කළ නොහැකි අතුරු මාර්ග සියල්ලම අද සංවර්ධනය කරලා. හන්දිවල වීදි ලාම්පු සවිකර තිබෙනවා. රාත්‍රි කාලයේ හයර් එකක්වත් යාමට නොහැකිව ඉතා අනාරක්ෂිත තත්ත්වයක්ව පැවැති ඒ කාලය අවසන් කර අද කාන්තාවකට වුවත් රාත්‍රී කාලයේ බය නැතිව ගමනක් බිමනක් යාමට හැකි වාතාවරණය ගොඩනගා තිබෙනවා.  ගොඩකවෙල සතිපොළ කියන්නේ මේ පළාතට තිබෙන විශාල සම්පතක්. එහි පහසුකම් පසුගිය කාලය තුළදී සභාව මඟින් සංවර්ධනය කළා. මාළු වෙළෙඳපොළ ඉතා දියුණු තත්ත්වයකට ගෙන ආවේ. මේ පළාතේ කොහෙවත් නැති ආකාරයට පොළේ ගොඩනැඟිලි හදලා ඉතා දියුණු තත්ත්වයකට ගෙන ආවා. නගරයේ වෙළෙඳ ප්‍රජාවට අවශ්‍ය පහසුකම් සපයා කෘෂිකාර්මික නිෂ්පාදනවලට ඉහළ වටිනාකමක් ලබාගත හැකි තත්ත්වයක් උදාකළා. ඒ තුළින් ගොවි ජනතාවටත් පාරිභෝගික හා වෙළෙඳ ප්‍රජාවටත් විශාල සහනයක් සැලසී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>23</day>
    </date>
    <link>http://www.dinamina.lk/2011/02/23/_art.asp?fn=f1102233</link>
    <topic/>
    <author>මනෝලි සුබසිංහ</author>
    <content>මාධ්‍ය ලොවේ නමක් දිනා ඇති මුදිත කාරියකරවන සහෘද හිතවතා මේ දිනවල හේතු කිහිපයක් නිසාම මාධ්‍ය ක්‍ෂේත්‍රයේ කතාබහට ලක් වූ කෙනෙක් බවට පත් වී හමාරය. පොත්පත් සඳහා ම වෙන්වූ සඟරාවක් මෙතෙක් අපට තිබුණේ නැත. ඒ හිඩැස මැනැවින් හඳුනා ගත් මුදිත පසුගියදා පත පොත වෙනුවෙන් ම සඟරාවක් මුල්වරට ‘රසකලස’ නමින් ප්‍රකාශයට පත් කළේය. ඒ සඟරාව මඟින් ප්‍රථමවරට සංවිධානය කරනු ලබන පොත් ප්‍රදර්ශනයක් මේ මස 24 වැනිදා සිට මාර්තු පළමු වැනිදා දක්වා දින හයක් කොළඹ මහජන පුස්තකාල ශ්‍රවණාගාරයේ දී පැවැත්වීම මුදිත ගැන කතා කරන්නට වන දෙවැනි හේතුකාරණාවය. උදෑසන 9.00 යේ සිට රාත්‍රි 7.00 දක්වා විවෘතව ඇති මෙම පොත් ප්‍රදර්ශනයට ඇතුළු වීම නොමිලයේ බවත් සංවිධායක පවසයි. මුදිත විසින් සිදු කරන්නට යන මේ කර්තව්‍යයන් ගැන ‘ලිවිසැරිය’ අපි කතා කළෙමු.* පොත් ප්‍රදර්ශනයක් කරන්නට ඔබට මෙවැනි සංකල්පනාවක් හදිසියේ ම පහළ වුණේ ඇයි?අවුරුද්දක් පාසා ජාත්‍යන්තර සාහිත්‍ය මාසය පදනම් කොටගෙන සැප්තැම්බර් මාසයේ දී පැවැත්වෙන පොත් ප්‍රදර්ශනය තමයි මෙරට තිබෙන පොත් සැණකෙළිය. මෙය අංක එකේ පොත් ප්‍රදර්ශනයයි. ඒකේ කිසිම විවාදයක් නැහැ. ඒ මහ පොත් සැණකෙළියට අමතරව මහජන පුස්තකාලය මගින් ජූලි මාසයෙත් පොත් ප්‍රදර්ශනයක් පැවැත්වෙනවා. ඔය අතරේ පෞද්ගලික මට්ටමේ පොත් ප්‍රදර්ශනයත් නැතිවාම නෙමෙයි. අවුරුද්දට මාස දොළහක් තියෙනවා. නමුත් පොත් ප්‍රදර්ශන පැවැත්වෙන්නේ මාස දොළහෙන් මාස දෙකක් විතරයි. තවත් මාස දහයක් තියෙනවා. ඒ කියන්නේ කොළඹ නගරයේ තවත් පොත් ප්‍රදර්ශනයකට ලොකු ඉඩක් තියෙනවා. ඒක මට දැනුණා.මම දැනට කරන්නේ පොත පත සඳහම වෙන් වූ සඟරාවක්. ඒ තමයි ‘රස කලස’. පොත පතටම වෙන් වූ ඒ සඟරාවට අයිතියක් තියෙනවා; පොත් ප්‍රදර්ශනයක් පවත්වන්නට. එනිසා මම කල්පනා කළා; පාඨකයා වෙනුවෙන් එවැනි දෙයක් කරන්නට. ඒ සඳහා මම ලංකාවේ පාඨකයන් අතර විශ්වසනීයත්වය ගොඩනගා ගත් සුප්‍රසිද්ධ පොත් ප්‍රකාශකයින් දහ දෙනෙකු මේ කටයුත්තට සම්බන්ධ කර ගත්තා. ඒ අනුව දයාවංශ ජයකොඩි සහ සමාගම, Worldlink Pubications, සහස්‍ර ප්‍රකාශකයෝ, මල්පියලි, සුලලිත පොත්හල, ෆාස්ට් පබ්ලිෂර්ස්, නුගේගොඩ සරසවි පොත්හල, සදීපා ප්‍රකාශකයෝ සහ ස්ටැම්ෆර්ඩ් ලේක් යන පොත් ප්‍රකාශන සමාගම් සමඟ කාරියකරවන ග්‍රන්ථප්‍රකාශ වන අපත් මීට සම්බන්ධ වුණා.* මෙම ප්‍රදර්ශනයත් අනෙකුත් පොත් ප්‍රදර්ශන බහුතරයක් මෙන් කොළඹ පාඨක පිරිසට පමණක් විඳිය හැකි තවත් අත්දැකීමක් ද?මෙහි සාර්ථකත්වය මත කොළඹින් පිට තදාසන්න නගරවලට ගෙන යන්නටත් මගේ කැමැත්තේ තියෙනවා. හැබැයි එය මට කළ හැකි වන්නේ මෙහි සාර්ථකත්වය අනුවයි. මේ පොත් ප්‍රදර්ශනය නුගේගොඩ පැත්තට අරගෙන යන්න මට ලොකු ආසාවක් තිබෙනවා. නුගේගොඩ කියන්නේ අගනගරයක්. මම දැනුවත්ව නම් මේ ප්‍රදේශයේ පොත් ප්‍රදර්ශනයක් කිසි දවසක පවත්වලා නැහැ. එතැනිනුත් නවතින්නේ නැහැ. කොළඹ අවට ප්‍රධාන නගරවලට මේ පොත් ප්‍රදර්ශනය ගෙනියන්නටත් මා අදහස් කර ගෙන ඉන්නේ. මහරගම, වත්තල, කිරිබත්ගොඩ, පිළියන්දල ආදි ප්‍රධාන නගරවලට මතුවට ගෙනයෑමත් මගේ බලාපොරොත්තුවක්. මේ සියල්ල තීරණය වන්නේ 24 වැනිදා පටන් ගෙන පුරා දින හතක් මාර්තු 1 වැනිදා දක්වා පැවැත්වෙන ප්‍රදර්ශනයේ සාර්ථකත්වය අනුවයි.* ‘රසකලස’ සඟරාව විසින් පවත්වන්නට යෙදෙන මෙම පොත් ප්‍රදර්ශනය අනෙකුත් ප්‍රදර්ශන අතරේ සුවිශේෂී වන්නේ කොහොමද?අලුත් පාඨක පිරිසක් ඇති කිරීමේ අරමුණ ඇතිව හොඳ පොත්, අලුත් පොත් ලාභෙට දීම අපගේ අරමුණයි. මෙරට සුපතළ පොත් ප්‍රකාශකයින්ගේ පොත්පත් එකතු කර ගත්තේ ඒ අය ප්‍රකාශයට පත් කරන අලුත් පොත් වට්ටම් සහිතව පාඨකයා අතට පත් කිරීමටයි. මේ ප්‍රදර්ශනය කිසිවිටෙකත් තොග අවසන් කිරීමේ සේල් එකක් නෙමෙයි. හැම පොතක්ම අලුත් පොතක්.* මෙම ප්‍රදර්ශනයේ දී දින හත විවෘත වන්නේ පුවත්පත් කලාවේදීන් ගේ ප්‍රධානත්වයෙනුයි. ඒකත් තරමක් සුවිශේෂී කාරණයක් නේද?මේ දවස් කීපය තුළ හැමදාම ප්‍රදර්ශනය විවෘත කරන්නේ ජාතික පුවත්පත්වල ප්‍රධාන කර්තෘවරුන් විසින්. මම එහෙම කළේ විශේෂ හේතුවක් නිසයි. පොත්පත් සහ පත්තර කියන්නේ එකට යන දෙයක්. පොත් ප්‍රකාශකයන් උදෙසා පුවත්පත්වලින් සෑහෙන සේවයක් ඉෂ්ට සිද්ධ වෙනවා. පොත්පත් ගැන විස්තර පළ කර දෙන්නට පත්තර පිටු ගණන් ඔවුන් වෙන් කරනවා. මෙය ප්‍රකාශයන්ට ලැබෙන විශාල සේවාවක්. එනිසා මට හිතුණා; පොත්පත් සහ පුවත් කතුවරු අතරේ සම්බන්ධතාවය තවත් ඇති කරන්නට.අනෙක් හේතුව නම් හුඟක් පොත් කතුවරු ප්‍රථමයෙන් පුවත් කතුවරු වෙනවා. පුවත්පත් කතුවරු පොත් කතුවරු වූ අවස්ථා එමටයි. පොතක් නොලියූ පුවත්පත් කතුවරයෙකු මේ වෙන විට හොයා ගන්නට නැහැ. පොත් කතුවරු පත් කතුවරු වීමත් පත් කතුවරු පොත් කතුවරුවීමත් අතීතයේ පටන් පැවැත එන සංසිද්ධියක්. ඒ සම්බන්ධය තවත් කිට්ටු කිරීමත් මගේ අරමුණ වුණා.ඒ හැරුණම මෙම ප්‍රදර්ශන පැවැත්වෙන දින කිහිපය පුරාවට විවිධ නිර්මාණශීලි වැඩසටහන් රාශියක් පවත්වන්නටත් නියමිතයි.* ඔබ විසින් ආරම්භ කළ ‘රසකලසට’ ලැබෙන ප්‍රතිචාර කෙබඳු ද?හරිම ඉහළයි. හරිම විශිෂ්ටයි. හැම අංශයකින් ම මේ පොත ඉතාම විශිෂ්ට කාර්යයක් ලෙස ඇගැයීමට ලක් වුණා. ශ්‍රී ලංකා පොත් ප්‍රකාශකයින්ගේ සංගමය, සමස්ත ලංකා පොත්වෙළඳ සංගමය, සියලුම විද්්‍යුත් හා මුද්‍රිත මාධ්‍ය මේ පොත වැළැඳ ගත්තා. මේ හැමෝම කියන්නේ කොහොම හරි මේ සඟරාව පවත්වා ගෙන යන්න කියන එකයි. මොකද මේ යුගයේ පොතපතට හිඩැසක් තියෙනවා. එනිසා මෙය කරගෙන යන්න කියන ඉල්ලීම තමයි තියෙන්නේ. පතපොතට ආදරය කරන පාඨකයන් මේ සඟරාව ඉතාමත් ආදරයෙන් වැළැඳ ගැනීමත් මට සතුටක්.* තෛ‍්‍රයි මාසික සඟරාවක් ලෙස ‘රසකලස’ වෙළඳපොළට පත් කරන්නට ඔබ හිතුවේ ඇයි? මාසික සඟරාවක් වූවා නම් මීට වඩා ‘රසකලස’ ජනප්‍රිය තලයකට එක්වන්නට තිබුණා නොවෙද?මගෙනුත් හුඟ දෙනෙක් අහන ප්‍රශ්නයක් තමයි; ඇයි මේක මාසික සඟරාවක් විදියට නොකළේ කියන එක. අවුරුදු තිස් අටක මගේ පුවත්පත් කලා ජීවිතයේ ලද දැනුමෙන් පළපුරුද්දෙන් මේ වගේ පොතක් මාසිකව කළ නොහැකි බව මම තීරණය කළා. තෛ‍්‍රයිමාසිකව ආරම්භ කළොත් කලක් අවෑමෙන් ද්විමාසික වෙලා පසුව මාසික සඟරාවක් බවට පත් කර ගත හැකි බවට මට විශ්වාසයක් තියෙනවා. දැනට ‘රසකලස’ තෛ‍්‍රයි මාසික සඟරාවක් විදියට වෙළඳ පොළට එන්නේ. මගේ ලොකු ආසාවක් තියෙනවා; මෙය ද්විමාසික සඟරාවක් බවට පත් කරන්නට.* ඔබ මෙම ප්‍රදර්ශනය සඳහා කුටි දහයකට පමණක් සීමා කළේ කුමන හේතුවක් පසුබිම් කරගෙන ද?ඒකටත් ප්‍රධාන හේතුවක් තිබුණා. ඒ තමයි කොළඹ මහජන පුස්තකාල ශ්‍රවණාගාරය කුටි දහයකට පමණක් ප්‍රමාණවත් ඉඩකඩක් විතරයි තියෙන්නේ. ඊට වැඩි වුණොත් ශාලාවෙන් එළියට එන්න වෙනවා. එවිට ආරක්ෂක ක්‍රමවේදයක් සඳහා හුඟක් මහන්සි වෙන්න වෙනවා. වියදමත් වැඩියි. එනිසා මම ඇතුළත පමණක් පාවිච්චි කරන්න තීරණය කළා. ප්‍රදර්ශනය අවසානයේ අඟුල් දමා යෑමේ හැකියාවක් මේ නිසා තියෙනවා.කොහොමවුණත් මේ එක්තරා විදියක අත්හදා බැලීමක්නේ. මෙහෙම කරලා බලමු.* මෙම ප්‍රදර්ශනය සඳහා ඔබ ප්‍රකාශන සමාගම් තෝරා ගැනීම සිද්ධ කළ ආකාරය ගැනත් දැන ගන්න කැමැතියි?මම හැම පොත් ප්‍රකාශන සමාගමකටම ලියුම් යැවීමෙන් දැනුවත් කළා. ඒ අතර මම මුල්තැන දුන්නේ කොළඹ සහ අවට පොත් ප්‍රකාශකයන්ට. ඒ අයත් ඇතුළු හැමෝටම මීට සහභාගි වෙන්නට ඇරියුම් කළා. මගේ ඉල්ලීමට ප්‍රතිචාර දැක් වූ මුල්ම දහ දෙනා මේ ප්‍රදර්ශනයට එකතු කර ගත්තා. සමහර අය අපට සම්බන්ධ කර ගන්නට බැරිවීම ගැන මම කනගාටු වෙනවා. ඊළඟ අවස්ථාවේදී මේ පිරිසත් එකතු කරගෙන වැඩි කුටි ප්‍රමාණයක් සම්බන්ධ කර ගැනීමට මම බලාපොරොත්තු වෙනවා.* මෙම කටයුත්තට අනුග්‍රහකත්වය දක්වන තවත් පිරිසක් සිටිනවාද?කවුරුවත් ම නැහැ. මම මේ හැම කුටියක් ම පොත් ප්‍රකාශකයින්ට ලබා දුන්නේ අවම මිලකටයි. මෙම ප්‍රදර්ශනය හරහා කිසිම පෞද්ගලික වාසි බලාපොරොත්තුවීමක් මට නැහැ. කෙටියෙන් ම කිව්වොත් ව්‍යාපාරික අරමුණක් මට නැහැ. මම අවම මිලකට කුටි ලබා දුන්නේ ඒ වාසිය පාඨකයාට ලබා දීමේ අරමුණ ඇතිවයි. ප්‍රකාශකයන්ට කුටි සඳහා අධික මිලක් දරන්නට සිද්ධ නොවුණ නිසා පාඨකයාට හොඳ වට්ටම් දී අඩුම මිලකට පොත් ලබාදීමේ පුළුවන්කම මේනිසා ඇති වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102241</link>
    <topic>කොටි සංවිධානයටයුරෝපා හවුලෙන්යළි තහනමක්</topic>
    <author/>
    <content>එල්ටීටීඊ සංවිධානය යුරෝපා හවුල මඟින් යළිත් තහනම් කර තිබේ. ඒ අනුව එම සංවිධානය ත්‍රස්තවාදී කණ්ඩායම් ලැයිස්තුවට ඇතුළත් කර ඇත. තහනම් ලැයිස්තුවට ඇතුළත් ත්‍රස්තවාදී කණ්ඩායම් පිළිබඳව කරනු ලැබූ පූර්ණ සමාලෝචනයකින් පසුව යුරෝපා හවුල මේ තීරණය ගෙන ඇත.යුරෝපා කවුන්සල් රෙගුලාසියේ අංක 02 (03) වගන්තියට අනුව ත්‍රස්තවාදී කණ්ඩායම් යුරෝපා හවුලට අයත් රටවල ක්‍රියාත්මක වීම තහනම් කර තිබෙන අතර එම ත්‍රස්තවාදී කණ්ඩායම්වල වත්කම් ද තහනම් කර තිබේ.මෙසේ කොටි සංවිධානය ත්‍රස්තවාදී කණ්ඩායම් ලැයිස්තුවට ඇතුළත් කිරීම ගැන විස්තර විමසා බැලීමේ අවස්ථාව එල්.ටී.ටී.ඊ සංවිධානයට ලබා දී ඇත. යුරෝපා හවුලේ කවුන්සිලයේ රෙගුලාසි වලට අනුව මේ වන විට ත්‍රස්තවාදී කණ්ඩායම් 26ක් යළිත් තහනම් ලැයිස්තුවට ඇතුළත් කර තිබේ. මෙසේ තහනම් ලැයිස්තුවට ඇතුළත් කිරීමට පෙර පූර්ණ සමීක්‍ෂණයක් සිදුකළ බවද යුරෝපා හවුල කියයි.එසේ කිරීමේ දී තහනම් සංවිධාන විසින් ඉදිරිපත් කරන ලද නිරීක්‍ෂණයන් ද සැලකිල්ලට ගත් බවද යුරෝපා සංගමය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102242</link>
    <topic>සතොස ප්‍රවාහන සේවය යළිත් ලාබ පිට ලාබ ලබයි</topic>
    <author>විජයානි එදිරිසිංහ</author>
    <content>වසරකට රුපියල් කෝටියක පමණ පාඩුවක් ලැබූ ස.තො.ස. ප්‍රවාහන අංශය යළි ලාභ ලබන තත්ත්වයකට ගෙන ඒමට රජයට හැකිවී තිබේ.එම පාඩුව මකා ගැනීමට රජය යොදා ගත් ක්ෂණික පියවර නිසා මෙසේ ලාභ ලබන තත්ත්වයට පත්වී ඇත.සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා සහ ස.තො.ස. වෘත්තීය සමිති සාමාජිකයන් අතර පැවැති සාකච්ඡාවකදී මේ කරුණු හෙළිදරව් විය.ස.තො.ස. ප්‍රවාහන අංශය ශක්තිමත් කිරීම සඳහා ලොරි ඇතුළු තවත් රථවාහන මිලදී ගැනීමටද කටයුතු යොදා තිබේ.ප්‍රවාහන අංශය ශක්තිමත් කිරීම තුළින් වී, සහල්, එළවළු, පළතුරු නිෂ්පාදනය කරන ගොවීන් වෙත ගොස් ඒවා මිලදී ගැනීමට ස.තො.ස. හරහා යොදා ඇති වැඩපිිළිවෙළ තවදුරටත් ශක්තිමත් කිරීමටද පියවර ගෙන ඇත.ඒ අතර මෙතෙක් කාලයක් ස.තො.ස. ට කුලී පදනම මත ගෙන තිබූ සියලුම වාහන නිදහස් කර ශීතාගාර පහසුකම්වලින් යුත් වාහන මිලදී ගැනීමටද සැළසුම් කර තිබේ. ඒ අතර ස.තො.ස. සතුව තිබූ වසර 10 කටත් වඩා පැරැණි රථවාහන වෙන්දේසි කිරීමටද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102243</link>
    <topic>ශ්‍රී ලංකාවේ පළමුඅක්ෂි බැංකුවඅද විවෘත කරයි</topic>
    <author>සිතාරා සේනානි</author>
    <content>රුපියල් කෝටි 3 ක මූලික මුදලකින් ඉදිවුණු ශ්‍රී ලංකාවේ ජාතික අක්ෂි බැංකුව අද (24) පස්වරු 4.00 ට ජනාධිපති මහින්ද රාජපක්ෂ මහතාගේ අතින් විවෘත වේ.ජනාධිපතිවරයා සිංගප්පූරු රජයෙන් කළ ඉල්ලීමක් මත මේ රුපියල් කෝටි 3 ක මුදල එරට රජය ලබාදී තිබේ. බද්ධ කිරීම සඳහා ගුණාත්මක මට්ටමින් අක්ෂි කුනීත (කෝනියා) මෙරට රෝහල්වලට පමණක් නොව වෙනත් රටවලට ලබාදීම මෙම අක්ෂි බැංකුවේ විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102244</link>
    <topic>පෞද්ගලික බැංකුවල මඩි තර කරන්නඑජාප රජය පිඹුරුපත් සැකසුවා</topic>
    <author>කටුගස්තොට සමූහ ගාමිණී චන්ද්‍රරත්න</author>
    <content>මෙරට රාජ්‍ය බැංකු අඩපණ කොට පුද්ගලික බැංකු වර්ධනය කිරීමට එදා එජාප රජය පිඹුරුපත් සකස් කළ බව ජාත්‍යන්තර මූල්‍ය සහයෝගිතා පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා පවසයි.මේ සඳහා පිඹුරුපත් සකස් කළ එජාප ආණ්ඩුව රාජ්‍ය බැංකුවල සේවකයන් නියමිත දිනට කලින් විශ්‍රාම ගැන්වීමට පවා යෝජනා කළ බව ඒ මහතා සිහිපත් කෙළේ ය.මහින්ද චින්තනය යටතේ රාජ්‍ය බැංකු පමණක් නොව කිසිම රාජ්‍ය ආයතනයක් කඩා වැටෙන්නට ඉඩ නොදී ශක්තිමත් කළ බව ද ඒ මහතා කීය.රාජ්‍ය බැංකු තුළින් නගරයේ ජනතාවට පමණක් නොව ග්‍රාමීය ජනතාවටත් විශාල සේවයක් ඉටුවන බව මහාචාර්ය අමුණුගම මහතා කීය.ඉදිරියේ ඇතිවන ආහාර අර්බුදයට මුහුණදීමට හැකිවන සේ ගෙවතු වගාවට රාජ්‍ය බැංකුවලින් ඇපයක් නැතිව ගෙවිලියකට රුපියල් 10,000 බැගින් ලබා දීමට කටයුතු කර ඇතැයි හෙතෙම කීය.රාජ්‍ය බැංකු නිර්මාතෘ ටී. බී. ඉලංගරත්න මහතා සිහිපත් කිරීම සඳහා මහජන බැංකුවේ 328 වැනි ශාඛාව හතරලියද්ද විවෘත කිරීමට එක් වෙමින් ඒ මහතා මේ බව පැවැසීය.මහජන බැංකුවේ සභාපති යූ. ජී. කරුණාජීව ඉලංගරත්න මහතාගේ පුත් උදය ඉලංගරත්න මේ අවස්ථාවට සහභාගි වූ අතර ශාඛා කාර්යාලයේ ඉලංගරත්න මහතාගේ පිළිරුවක් ද විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102245</link>
    <topic>ශ්‍රී ලංකා විදුලි සන්දේශ සමාගමටරු. බිලියන 50ක ආදායමක්</topic>
    <author/>
    <content>2010 දෙසැම්බර් 31 දිනෙන් අවසන් වූ මාස 12ක කාල සීමාව ඇතුළත රුපියල් බිලියන 50ක් ඉක්ම වූ ආදායමක් උපයා ගැනීමෙන්, ශ්‍රී ලංකා විදුලි සන්දේශ සමාගම වාර්තාවක් පිහිටුවා තිබේ.අදාළ මාස 12 ඇතුළත එම සමාගම උපයා ඇති ආදායම රුපියල් බිලියන 50.25 කි බදු ගෙවීමට පෙර ලබා ඇති ලාභය බිලියන 5.96 කි. මෙමගින් 300%ක් ඉක්ම වූ වර්ධන වේගයක් වාර්තාකර ඇත. බදු ගෙවීමෙන් අනතුරුව ලැබූ ලාභය රුපියල් මිලියන 3.94කි. මේ අනුව සමාලෝචිත කාලය තුළ වැඩිවීම 400% ඉක්මවයි.අදාළ කාල පරිච්ඡේදය තුළ මෙවැනි විශාල වර්ධනයක් පෙන්නුම් කිරීමට වඩාත්ම දායක වී ඇත්තේ, එකී සමූහ ව්‍යාපාරයේ මවු සමාගම වන ශ්‍රී ලංකා ටෙලිකොම් (SLT)  සමාගම සහ ජංගම දුරකථන හස්තය ලෙස ක්‍රියාකරන මොබිටෙල් සමාගමයි.මේ සම්බන්ධයෙන් ප්‍රකාශයක් කළ SLT සමූහායතනයේ සභාපති නිමල් වෙල්ගම මහතා මෙවැනි වාර්තාවක් පිහිටුවීමට සමත් වූ ප්‍රථම සමාගම SLT සමුහායතනය බව පැවැසීය. මෙවැනි දැවැන්ත ජයග්‍රහණයක් අත්පත් කරගත හැකි වුයේ, විචක්ෂණශීලී පිරිවැය කළමනාකරණය සහ අනුබද්ධිත ආයතන ලබා ගන්නා ලාභ පිළිබඳව විශේෂ අවධානය යොමු කිරීම නිසා බව වැඩිදුරටත් පැවැසීය.තවද සම්ප්‍රදායික විදුලි සන්දේශ ජාලා මීළඟ පරපුරට ඔබින ආකාරයට සංවර්ධනය කිරීමට පොදු පහසුකම්, තාක්ෂණය, පුහුණුව වැනි ක්ෂේත්‍රයන්හි සෑහෙන ආයෝජනයක් කිරීම නිසා බවද වැඩිදුරටත් පවසා තිබේ.විශිෂ්ට ක්‍රියාකාරී මූලධර්ම අනුගමනය කිරීම, යහපාලනය, ආපදා කළමනාකරණය චර්යාධර්ම, වෘත්තීයමය බව, විනිවිද බව, වගවීම, සහ අවංක ක්‍රියාකාරීත්වය ආදිය තුළින් සංවිධානයේ තිරසාර සංවර්ධනයක් ඇතිකර ගැනීමට හිතකර වාතාවරණයක් ගොඩනඟා තිබීමද මීට දායක වූ බව හෙතෙම පවසයි.මේ අතර, වේගවත් ආර්ථික සංවර්ධනයට අත්‍යාවශ්‍ය සාධකයන් වන සන්නිවේදන ජාලය ගොඩනැඟීමේ ජාතික වගකීම ද තම සංවිධානය වෙත පැවැරී ඇති බව ද සභාපතිවරයා තවදුරටත් පැවැසීය. ශ්‍රී ලංකාව ආසියාවේ තොරතුරු තාක්ෂණය හා සන්නිවේදන කේන්ද්‍රස්ථානය බවට පත් කිරීම සඳහා පියවර රැසක් ;ගන ඇති බවත් හෙතෙම පැවසීය. දැනට ගොඩනඟා ගෙන ඇති පදනම මත අඛණ්ඩ සංවර්ධනය ඉදිරියට ගෙන යා යුතු බවද සභාපතිවරයා අවධාරණය කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102246</link>
    <topic>සිසුන්ට තැපැල් හැඳුනුම්පත් දෙන්නජංගම සේවා පැවැත්වීමට සූදානම්</topic>
    <author>උපාලි කරුණාරත්න</author>
    <content>යම් පාසලක ශිෂ්‍ය ශිෂ්‍යාවන් විශාල පිරිසකට තැපැල් හැඳුනුම්පත් ලබාගැනීමට අවශ්‍ය නම් අදාළ දිස්ත්‍රික්කයේ තැපැල් අධිකාරිවරයාට දැනුම් දීමෙන් තැපැල් හැඳුනුම්පත් ලබාදීමේ ජංගම සේවාවක් තම පාසලට ලබාගත හැකි බව තැපැල්පති එම්.කේ.බී. දිසානායක මහතා පැවසීය.තැපැල් හැඳුනුම්පත් ලබා දීම දිවයිනපුරා පිහිටි තැපැල් කාර්යාල වලින් සිදු කරන බව පවසන තැපැල්පතිවරයා එක්දින සේවය කොළඹ ඩී.ආර්.විජේවර්ධන මාවතේ පිහිටි ප්‍රධාන මූලස්ථානයෙන් සහ ගම්පහ , කොළඹ දකුණ (පුංචි බොරැල්ල) කළුතර, ගාල්ල, මාතර, මහනුවර, රත්නපුර, බදුල්ල, මඩකලපුව, අනුරාධපුරය, කුරුණෑගල හලාවත යාපනය දිසා පාලන කාර්යාලවලින් ලබාගත හැකි බවද ප්‍රකාශ කරයි.තැපැල්පති එම්.කේ.බී. දිසානායක මහතා එසේ ප්‍රකාශ කළේ මෙම දිනවල කොළඹ තැපැල් මූලස්ථානයට තැපැල් හැඳුනුම්පත් ලබා ගැනීමට විශාල ලෙස රැස්වන ශිෂ්‍ය ශිෂ්‍යාවන් පිළිබඳව විමසීමේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102247</link>
    <topic>ආහාරයට නුසුදුසු ටොන් 50ක අර්තාපල් කොටහේනේ</topic>
    <author>භක්ති ධර්මප්‍රිය මෙන්ඩිස්</author>
    <content>අලෙවි කිරීමට සූදානම් කර තිබූ මිනිස් ආහාරයට නුසුදුසු රුපියල් ලක්ෂ තිහකට වැඩි වටිනාකමක් ඇති අර්තාපල් තොගයක් සමඟ ව්‍යාපාරිකයෙකු කොටහේන පොලිසිය ඊයේ (23) අත්අඩංගුවට ගෙන තිබේ.කොටහේන ශිවානන්ද වීදියේදී කන්ටේනරයක (බහාලුම් පෙට්ටියක) සඟවා තිබියදී මේ අර්තාපල් තොගය පිළිබඳව තොරතුරු කොටහේන පොලිසියට ලැබී ඇත.අර්තාපල් තොගය පකිස්ථානයේ සිට මෙරටට ආනයනය කර ඇති බවත් ඉදිරි දින දෙක තුළදී වෙළඳ පොළට නිකුත් කිරීමට සැකකාර ව්‍යාපාරිකයා සැලසුම් කර තිබූ බවත් කොටහේන පොලිසියේ නිලධාරියෙකු ‘දිනමිණ’ට පැවසීය.පොලිසිය විසින් මේ අර්තාපල් තොගය මහජන සෞඛ්‍ය පරීක්ෂකවරයෙකු මගින් පරීක්ෂා කිරීමේදී ඔහු පවසා ඇත්තේ අල තොගය කිසිසේත් පරිභෝජනයට නොහැකි තත්ත්වයේ ඒවා බවයි.අර්තාපල් මෙට්ට්‍රික්ටොන් පනහක් පමණ කන්ටේනරය තුළ තිබූ බව පොලිසිය පවසයි.කොටහේන පොලිසියේ ස්ථානාධිපති ප්‍රධාන පොලිස් පරීක්ෂක ආර්. සේනක මහතා ඇතුළු පිරිසක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102248</link>
    <topic>එල්ලුම් ගහ ක්‍රියාත්මක කිරීමටජනතාවගෙන් 88%ක් කැමැතියි</topic>
    <author>වෙල්ලස්සේ බණ්ඩාර සහ උපාලි කරුණාරත්න</author>
    <content>එල්ලුම් ගහ නැවත ක්‍රියාත්මක කිරීමට ශ්‍රී ලංකාවේ ජනතාවගෙන් (88%) සියයට අසූ අටක් කැමැත්ත ප්‍රකාශ කර ඇතැයි පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය සඳහන් කරයි.රටේ පවතින අපරාධරැල්ල මැඩ පැවැත්වීමට එල්ලුම්ගහ නැවත ක්‍රියාත්මක කළ යුතු බව පුනරුත්ථාපන හා බන්ධනාගාර අමාත්‍යාංශය විසින් සිදු කළ සමීක්ෂණයකදී ජනතාවගෙන් වැඩි පිරිසක් මෙසේ අදහස් දක්වා තිබේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පෙරේදා (22) පැවැති අමාත්‍යාංශ ප්‍රගති සමාලෝචන රැස්වීමේ දී මේ බව අනාවරණය විය.මරණ දඬුවම ක්‍රියාත්මක නොවීම නිසා මත්කුඩු ජාවාරම්, මිනීමැරුම් වැනි බරපතළ අපරාධවලට චූදිතයන් වූ 334 දෙනෙක් මේ වන විට විශේෂ සැලකිලි ලබමින් බන්ධනාගාරගතව සිටිති.පාසල් ළමුන්, ගුරුවරුන්, විවිධ වෘත්තිකයන්, ගොවීන්, කාන්තාවන්, වෙළෙඳ ව්‍යාපාරිකයන් වැනි විවිධ සමාජ ස්ථරවල ජනතාව මේ සමීක්ෂණයේදී තම අදහස් ඉදිරිපත් කර ඇතැයි පුනරුත්ථාපන හා බන්ධනාගාර අමාත්‍යාංශයේ ලේකම් ඒ දිසානායක මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n1102249</link>
    <topic>ඕනෑම සහතිකපතක්රුපියල් 1000 සිට</topic>
    <author>විජයානි එදිරිසිංහ</author>
    <content>අ.පො.ස සාමාන්‍ය පෙළ හා උසස් පෙළ ව්‍යාජ සහතිකපත් සකස් කළ ස්ථානයක් පන්නල පොලිසිය වටලයි.සැකකරුවන් දෙදෙනකු ද අත්අඩංගුවට ගෙන තිබේ.සාමාන්‍ය පෙළ හා උසස් පෙළ සහතික පත්‍රවලට සමාන සහතිකපත් ඇතුළු විවිධ ලියවිලි මේ ස්ථානයේ සකස් කර තිබේ. ව්‍යාජ හැඳුනුම්පත්, වැලි ප්‍රවාහන බලපත්, විවාහ සහතික, ග්‍රාම සේවා සහතික, උප්පැන්න හා මරණ සහතික ඇතුළු ලියවිලි රැසක් මේ ස්ථානය වැටලූ පොලිසිය සොයාගෙන ඇත.හමුදා සේවයට සහ වෙනත් තවත් ආයතනවල රැකියා සඳහා ගිය පිරිස් මේ ස්ථානයෙන් ව්‍යාජ සහතිකපත් ලබාගෙන ඇති බව හෙළි වී තිබේ. මේ සහතිකයක් සඳහා රුපියල් දහසේ සිට පන්දහස දක්වා ලබා ගෙන තිබේ.මේ ජාවාරමට සම්බන්ධ තවත් සැකකරුවන් කිහිප දෙනකු අත්අඩංගුවට ගැනීමට පොලිසිය පරීක්ෂණ ආරම්භ කර තිබේ.මේ ව්‍යාජ සහතික පරිගණකයෙන් සකස් කර ඇත්තේ පන්නල ප්‍රදේශයේ පදිංචි පුද්ගලයෙකි. නියෝජ්‍ය පොලිස්පති ජගත් අබේසිරිගුණවර්ධන පොලිස් අධිකාරී සාලිය ද සිල්වා මහත්වරුන්ගේ උපදෙස් මත පන්නල පොලිස් ස්ථානාධිපති ප්‍රධාන පොලිස් පරීක්ෂක වසන්ත බණ්ඩාර කස්තුරිආරච්චි, උප පොලිස් පරීක්ෂක මිත්‍රසෝම සැරයන් මංගල ඇතුළු පිරිසක් වැටලීම සිදුකර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n11022410</link>
    <topic>අවුරුද්දකට සිගරැට්කෝටි 420ක් බීලා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ශ්‍රීලංකාවේ 2009 වසරේදී සිගරැට් කෝටි 420ක් සහ බීඩි කෝටි 227ක් පරිභෝජනය කර ඇතැයි මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන මහතා පාර්ලිමේන්තුවේදී ඊයේ (23) සභාගත කරන ලද පිළිතුරක සඳහන් වේ.එම පරිභෝජනයට අනුව සිගරට් සඳහා බදුවලින් 2009දී රුපියල් කෝටි 3780ක ආදායමක් උපයාගෙන ඇති බවද එම පිළිතුරෙහි දැක්වේ. 2009 දී ශ්‍රී ලංකාවේ සිගරට් කෝටි 410ක් සහ බීඩි කෝටි 227ක් නිපදවා ඇති බවත් එම පිළිතුරෙහි වැඩිදුරටත් දැක්වේ.කොළඹ දිස්ත්‍රික් මන්ත්‍රී රවී කරුණානායක මහතා වාචික පිළිතුරු අපේක්ෂාවෙන් අසනලද ප්‍රශ්නයකට අදාළ පිළිතුර මන්ත්‍රීවරයා සභාවේ නොසිටි බැවින් සභාගත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n11022411</link>
    <topic>ප්‍රමිතියෙන් යුතු දුරකථනයක් ළඟදීම ඔබේ අතට</topic>
    <author>මහින්ද අලුත්ගෙදර</author>
    <content>ජංගම දුරකථනයක් මිලදී ගැනීමේදී එය නිසි ප්‍රමිතියකින් යුත්ත දැයි ක්ෂණිකව දැන ගැනීම සඳහා නව ක්‍රමවේදයක් හඳුන්වාදීමට ශ්‍රී ලංකා විදුලි සංදේශ නියාමන කොමිෂන් සභාව පියවර ගෙන ඇත.දැනටමත් මේ වැඩපිළිවෙළ ක්‍රියාත්මක කර ඇති අතර ඒ හරහා ප්‍රමිතියකින් යුතු ජංගම දුරකථන මිලදී ගැනීමට පාරිභෝගිකයන් වෙත අවස්ථාව උදාවෙන බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා “දිනමිණ”ට පැවැසීය.තවත් මිලදී ගැනීමට සූදානම් වන දුරකථනය ප්‍රමිතියකින් යුතු දැයි දැන ගැනීම සඳහා 1909 අංකය වෙත කෙටි පණිවුඩයක් යැවිය යුතු වන අතර එමඟින් තමාට ලැබෙන කෙටි පණිවුඩයේ සඳහන් අංකය සහ මිලදී ගැනීමට යන දුරකථන පෙට්ටියේ සඳහන් අංකය සමාන වේනම් එය ප්‍රමිතියකින් යුතු දුරකථනයක් බවද හෙතෙම සඳහන් කළේය.අනුමැතිය ලබාදී ඇති ජංගම දුරකථනයන්හි ඇසුරුම්වල විදුලි සංදේශ නියාමන කොමිෂන් සභාව නිකුත් කළ විශේෂ අංකය සඳහන් වන බවත් එසේ නොමැති නම් එය ප්‍රමිතියකින් තොර දුරකථනයක් බවත් අනූෂ පැල්පිට මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n11022412</link>
    <topic>ඉන්දීය අත්අඩංගුවට පත් ශ්‍රී ලාංකීක ධීවරයන් 16කට නිදහස</topic>
    <author>බුද්ධිකා ඉඹුලාන</author>
    <content>ඉන්දියානු මුහුදු සීමා උල්ලංඝනය කිරීම නිසා ඉන්දියාවේ අන්ද්‍රා ප්‍රදේශයේ සහ තමිල්නාඩු අත්අඩංගුවේ පසුවු ශ්‍රී ලාංකීක ධීවරයින් 16 දෙනකු සහ යාත්‍රා 03ක් ඊයේ (23) ශ්‍රී ලංකා නාවික හමුදාවට භාර දෙන ලදී.‘ලහිරු 1 ‘ ළහිරු 2” සහ නිපුන් පුතා 2 ධීවර යාත්‍රා 03 සහ එහි වූ ධීවර කාර්මිකයින් 16 දෙනා මෙසේ නිදහස ලබා තිබේ.වසර 2010 සහ 2011 වසරවල ඉන්දියාවේදී එරට මුහුදු සීමාව උල්ලංඝනය, අනවසරයෙන් මසුන් ඇල්ලීමේ චෝදනා මත ධීවරයින් 100 දෙනකු අත්අඩංගුවට පත්වූ අතර පසුගිය ජනවාරි 31 දක්වා ඔවුන් සිරගත කොට තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n11022413</link>
    <topic>හිරිහැර ඉවසන්න බැරිව මානිවසේ ජනේලයෙන් පැන්නා</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>“දහසකුත් එකක් ප්‍රාර්ථනාවන් මැද රැකියාවක් සඳහා ජෝර්දාන් රටට ගොස් එහි හාම්පුතාගේ විවිධ අමානුෂික වද බන්ධනවලට ලක්ව රෝගීව අසාධ්‍ය තත්ත්වයෙන් ගිලන් රථයෙන් හිස් අතින් තම නිවසට ආ 35 හැවිරිදි තරුණ එක්දරු මවක් මුණගැසීමට හැකිවිය.ඇය හලාවත කරවිට පදිංචි වර්ණකුලසූරිය මාලා චන්ද්‍රලතා (35) මහත්මියයි. යහපත් සෞඛ්‍ය තත්ත්වයෙන් රටගිය ඇය දැන් කොඳු ඇට පේළියේ සිදු කළ සියුම් ශල්‍ය කර්මයකින් පසු කොඳු ඇට පෙළට කම්බි දමා සිටියාය.ඇය මෙසේ කීවාය.කොම්පඤ්ඤ වීදියේ ඒජන්සියක් මගින් පසුගිය නොවැම්බර් මස 14දා ජෝර්දාන් රටේ ගෙදරක වැඩට ගියා. මට පැවරුණේ 13 හැවිරිදි ගැහැණු ළමයෙකු රැකබලා ගැනීමයි. ඇය මානසික රෝගියෙක්. අඩු වයසේ වුණාට ඇය සිරුරෙන් විශාලයි. හිටිහැටියේ රෝගය උත්සන්න වෙලා පැනල යනවා.මා ඇයව පාලනය කරන්න ගියාම මට ඇය පහර දෙනවා. මට ගහන්නේ මෘගයෙක් වගෙයි. මේ නිසා මට මේ ගෙදර ඉන්න බැරි බව කීවිට ගෙදර හාම්පුතා මට අමානුෂික ලෙස පහර දෙනවා. ඒජන්සියට සල්ලි දීලායි මාව ගෙනාවේ. ඒ නිසා වැඩ කළ යුතු බවට තර්ජනය කළා. මට ඩොලර් 200ක වැටුපක් දෙන බව කීවත් ඒක ගෙවුවේ නැහැ.මට ඒ ගෙදර හිරිහැර ඉවසන්න බැරි නිසා පැනලා ගිහින් ඒ බව ජෝර්දාන් තානාපති කාර්යාලයට පැමිණිලි කළා. තානාපති කාර්යාලය මගේ පැමිණිල්ල බාර අරන් ඒජන්සියට මාව බාර දුන්නා වෙනත් නිවසකට දාන්න කියලා. එහෙත් ඒජන්සිය මාව අරං ගිහින් එදාම මට වදදීපු මැඩම්ව ගෙනල්ලා බාරදුන්නා. මම යන්න බැහැ කීවිට ඒජන්සියේ ඉන්ද්‍රාණි නෝනා මට තර්ජනය කරලා උඹලා ආවේ දුක් විඳින්න නම් මේ ගෙදරට පලයන් යි කියමින් මාව බාරදුන්නා. මාව බාරගත් ගෙදර මැඩම් ඒජන්සියේ දීම මට පහරදීලා කාරයට දාගෙනත් පහර දෙමින් ගෙදරට ගෙනාවා.ඒ ආපසු මට ගෙදරින් එළියට බහින්න ලැබුණේ නෑ. ගෙදර වැඩ ප්‍රමාණය වැඩි කළා. දිනකට එක කෑමවේලයි දුන්නේ. හැම තිස්සේම අමානුෂික අයුරින් පහර දෙනවා. මේ නිසා මගේ ඇඟ පණ නැතිවීම, වමනය යාම, කැරකිල්ල හා වැසිකිළි ගියාම ලේ යාම ඇතිවුණා. ඒ බව කීවාම මාව වෛද්‍යවරයෙකු වෙත ගෙනයන්නේ නැතිව ප්‍රතිජීවක ගෙනත් දුන්නා.කොපමණ උත්සහ කළත් මේ අපායෙන් බේරීමට නොහැකි බව දැනගෙන මම පෙබරවාරි මාසේ 5 දා ඒ ගෙදර අය පිටත ගිය අතර කුස්සියේ ජනේලයට ඇඳ ඇතිරිල්ලක් බැඳල ඒ මතින් උඩු මහලෙන් බිමට ආවා. පය ලිස්සලා මාව යට මහලේ නිවසේ ගෙමිදුලට වැටුණා. ඒ අය මැදිහත්වෙලා මාව රෝහලට ගෙනගියා. මගේ තුනටියෙන් පහළ පණ නෑ. ඇවිදින්න බැහැ. මට නැගිටගන්න බැරිව ගොස් සිටිය දී තමයි රෝහල්ගත කළේ.දින 14ක් රෝහලේ තියාගෙන ශල්‍ය කර්මයක් කරලා රෝද පුටුවෙන් මාව එයාර් පෝට් එකට ගෙනත් ලංකාවට එවුවා.කටුනායක දී විදේශ රැකියා කාර්යාංශය මාව බාර අරං ගිලන් රථයකින් මාව ගෙදරට ගෙනාවා.පෙබරවාරි 19දා මම හලාවත රෝහලට ඇතුළු වුණා. එහිදී එක්ස්රේ ගත්තාමයි මා දැනගත්තේ මගේ කොඳු ඇට පේළිය පුපුරලා කම්බි දමා ඇති බව. පෙරේදා (22දා) මම ටිකට් කපලා ගෙදර ආවා. දැන් මට ඇවිදින්න බැහැ.නිදාගන්න බැහැ. හාන්සිවෙලා ඉන්න විතරයි පුළුවන්. මගේ සිරුර ශල්‍ය කර්මය කරලා බැන්ඩේජ් එකක් දැම්මා කාලයක් යනතුරු ඒක ගලවාගන්න බැහැ.අපේ දුක ඉවරකරලා හොඳ ජීවිතයක් ගත කරන්න පුතාට උගන්වන්න සිහින මැවූ මම අද හාන්සි පුටුවේ තනිවෙලා ඔහේබලා ඉන්නවා. අපට කවුද උදව් කරන්නේ යයිද ඇය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=n11022414</link>
    <topic>පින්නවල ‘ පුංචි’ ගෙන් තවත් අලි පැටවෙක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේදී උපත ලද 56 වැනි අලි පැටවා ලෙසින් තවත් අලි පැටවකු අද (23) පෙරවරුවේ උපත ලැබීය.“ පුංචි” නමැති කෙණෙර විසින් බිහිකළ මෙම පැටවා පිරිමි සතෙකි. පසුගිය වසරේ දෙසැම්බර් මස 10 වැනි දින සිට මාස දෙක හමාරක කාලයක් තුළ ඉපදුනු හයවැනි පැටවා මෙම අලි පැටවායි.1989 මාර්තු මාසයේදී ඉපදුනු බවට සැකකෙරෙන ‘ පුංචි ‘ නමැති කෙණෙර මහවැව, කිරිඳිවත්ත ප්‍රදේශයෙන් හමුවී පින්නවල අලි අනාථාගාරයට ගෙනැවිත් ඇත්තේ 1989 නොවැම්බර් මස 04 වැනිදින දීය. 2006 වර්ෂයේදී “ පුංචි “ පළමු පැටවා බිහිකළ අතර, “ රාජු “ නමැති එම අලි පැටවා 2009.07.25 දින මහනුවර දළදා මාලිගාවට පූජාකරන ලදී.අද (23) උපන් පැටවාගේ බර කිලෝග්‍රෑම් 105 කි. උස අඩි තුනයි අඟල් දෙකකි. අලුත උපන් අලි පැටවාත්, මවත් හොඳ සෞඛ්‍ය තත්ත්වයෙන් පසුවන බව ජාතික සත්වෝද්‍යානයේ සහකාර අධ්‍යක්‍ෂිකා රේණුකා බණ්ඩාරනායක මහත්මිය පැවසුවාය.අලුත උපන් අලි පැටවාත් සමඟින් පින්නවල අලි අනාථාගාරයේ අලි ඇතුන් සංඛ්‍යාව අසූ හතකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=r1102241</link>
    <topic>තරුණ පිරිස රැකියා සඳහාපුහුණු කිරීමේ වැඩපිළිවෙළක්</topic>
    <author>ලබුගම සමූහ නිරෝෂා ශ්‍යාමලි විදාන</author>
    <content>තරුණ තරුණියන් ලක්ෂය බැගින් ස්ථිර රැකියා සඳහා වාර්ෂිකව පුහුණු කිරීමේ වැඩපිළිවෙළකට අය වැය මගින් කටයුතු යොදා ඇති බව ජල සම්පාදන හා ජලපවහන ඇමැති දිනේෂ් ගුණවර්ධන මහතා පැවසීය.ඒ මහතා එසේ පැවසුවේ පසුගියදා පාදුක්ක පොල්වත්තේ පැවැති පළාත් පාලන මැතිවරණ ප්‍රචාරක රැස්වීමකට සහභාගි වෙමිනි.එක්සත් ජනතා නිදහස් සන්ධානයෙන් සීතාවක ප්‍රාදේශීය සභාවට ඉදිරිපත්වී සිටින නවක අපේක්ෂක අසේල අමරකෝන් මහතාට සහය දැක්වීම සඳහා රැස්වීම සංවිධානය කර තිබිණි.ඇමැති දිනේෂ් ගුණවර්ධන මහතා මෙසේද කීය. මේ සඳහා වැඩි වශයෙන් තරුණ තරුණියන් තෝරා ගනු ලබන්නේ ප්‍රාදේශීය මට්ටමින් ගම්වල සිටින තරුණතරුණියන්ට ඒ සඳහා වැඩි අවස්ථාව උදා වනවා.ජනාධිපතිතුමා ගොවිතැනට දුන්න සුවිශේෂී තැන නිසා අපේ ගොවි ජනතාවට අද හොඳ කලක් උදාවෙලා. නැගෙනහිර පළාත යට උණා. කන්ද උඩරට නාය යනවා. මේවා සකස් කිරීමට රජයට මැදිහත් වන්න සිදු වෙලා. මේවා වළක්වා ගන්න රජය දැඩි ලෙස මැදිහත් වනවා. ඒ සඳහා රුපියල් මිලියන 33000 ක් රජය වෙන් කළා.මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන මහතා ද කතා කළේය. මේ අවස්ථාවට සීතාවක ප්‍රාදේශීය සභා අපේක්ෂක අසේල අමරකෝන් මහතා ඇතුළු තරුණ තරුණියන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=r1102242</link>
    <topic>රටපුරා පාසල් 1000ක්පහසුකම් සහිතව සංවර්ධනය කරනවා</topic>
    <author>මීගොඩ සමූහ – ඩබ්ලිව්.ඩී. ජයතිස්ස</author>
    <content>කවුරු ඔළුවෙන් හිටගෙන, වෛරය උත්සන්න වන කොයිතරම් පැතුම් පැතුවත්, තව අවුරුදු විස්සක් යන තුරු මේ රටේ ආණ්ඩු කිරීමේ කාර්ය භාරය ඉෂ්ඨ කරන්නේ රාජපක්ෂවරු යැයි අධ්‍යාපන ඇමැති බන්දුල ගුණවර්ධන මහතා පැවසීය. ඒ මහතා එසේ කීවේ පාදුක්ක , ගලගෙදර පැවැති රැස්වීමකට සහභාගි වෙමිනි.එජනිස සීතාවක ප්‍රාදේශීය සභාවට තරඟ වදින චන්දන බාලසූරිය මහතාගේ ජයග්‍රහණය වෙනුවෙන් මේ රැස්වීම සංවිධානය කර තිබුණි.ඇමැතිවරයා මෙසේ ද පැවැසීය.අද දවස වෙන විට ලංකාවේ ගමන් මග උඩු යටිකුරු වෙලා ලංකා ඉතිහාසයේ වඩාත් ම සංවර්ධනාත්මක හැරවුම් ලක්ෂය අද නිර්මාණය වී තිබෙනවා. ඉදිරි වර්ෂ දෙක තුළ කැලණි මිටියාවත සම්පූර්ණ පරිවර්තනයකට ලක්කරනවා. වරායවල් පහක් හා ජාත්‍යන්තර ගුවන් තොටුපළවල් දෙකක් ඉදිවෙන විට රක්ෂාවල් ලක්ෂ ගණනක් ඉදිරියේ දී ඇතිවෙනවා.අධිවේගී මාර්ගය හැදෙන විට, මහරගම, හෝමාගම, අවිස්සාවේල්ල දියුණු සංවර්ධන නගර බවට පත්වනවා. ඉන් ජනතාවට විශාල ප්‍රතිලාභ ලැබෙනවා.අවිස්සාවේල්ල ආසනයේ පාසල් 6 ක් සංවර්ධනය කිරීමට පියවර ගන්නවා. හය ශ්‍රේණියේ සිට ඉහළට දිවයින පුරා පාසල් දහසක් සියලුම පහසුකම් ඇති පාසල් ලෙස සංවර්ධනය කරනවා. බස්නාහිර පළාත් සභා මන්ත්‍රී ජනක වැලිවත්ත, බස්නාහිර පළාත් සභා මන්ත්‍රී සුමිත් විජයමුණි සොයිසා, සීතාවක ප්‍රාද්ශීය සභාවේ හිටපු සභාපති, රවීන්ද්‍ර ජයසිංහ, සීතාවක ප්‍රාදේශීය සභා අපේක්ෂක චන්දන බාලසූරිය යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=r1102243</link>
    <topic>කොළඹ – මරදාන මගී පාලම් දෙක වසර ගණනකින් නඩත්තු කර නෑ</topic>
    <author>කොළොන්නාව සමූහ ඒ. සුමනසේන</author>
    <content>කොළඹ මරදාන පාරට උඩින් ඉදිකර ඇති මගී පාලම් දෙක අබලන්ව ඇත. එම පාලම් ඉදිකර මේ වන විට වසර 35කට අධික කාලයක් ගතවී ඇතත් මෙතෙක් ඒවා කිසිදු නඩත්තුවක් කර නොමැති බව මගීහු කියති.පාලමේ සමහර තැන් යාචකයන් නිතර ගැවසෙන ස්ථාන බවට පත්වී තිබෙන අතර එවැනි තැන් කලකින් ශුද්ධ පවිත්‍ර කොට ඇති බවක් පෙනෙන්නටවත් නැතැයිද පාලමේ පඩි පෙළවල සවිකර තිබූ යකඩ පට්ටම් පවා දිරාපත්ව තැනින් තැන කැඩී ගැලවී ගොස් ඇති බවද ඔවුහු කියති.මේ තත්ත්වය හේතුවෙන් පාලමේ පඩි පෙළ හරහා ඉහළට පහළට ගමන් කරන සමහරුන් කැඩුණු යකඩ පට්ටම් වල පය පැටලී වැටී තුවාල සහිතව රෝහල් ගතවූ අවස්ථා පවා ඇතැයිද ජනතාව කියති.මරදාන දුම්රිය පොළේ ඇතුළුවීමේ හා පිටවීමේ ප්‍රධාන දොරටු දෙකම මේ මගී පාලම් දෙකට යාබදව පිහිටා ඇති අතර දුම්රියෙන් බැස දිනපතා මාර්ගය හරහා යන ජනතාවට මේ පාලම් වල පවතින තත්ත්වය බලවත් අවදානමක් බව මගීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=r1102244</link>
    <topic>මැලේරියාවහිස එසවීමේ ලකුණු</topic>
    <author>කෑගල්ල සමූහ පී.එම්.පී.පොල්වත්ත</author>
    <content>දිවයිනේ දැනට පවත්නා අයහපත් කාලගුණය නිසා ඉදිරි කාලයේදී මැලේරියාව නැවත හිස එසවීමට ඉඩ ඇති බැවින් එය වළක්වා ගැනීමට ජනතාවට අවබෝධයක් ලබා දීමට මාධ්‍යයට විශාල කාර්ය භාරයක් ඉටුකළ හැකි බව කෑගල්ල දිස්ත්‍රික් සෞඛ්‍ය සේවා අධ්‍යක්ෂ ගාමිණී සෙනෙවිරත්න මහතා පැවැසී ය.ඒ මහතා එසේ පැවැසුවේ සර්වෝදය සංවිධානය මගින් සංවිධානය කරන ලද මැලේරියා රෝගය මර්දනය කිරීම පිළිබඳව රාජ්‍ය නිලධාරින් දැනුවත් කිරීම සඳහා කෑගල්ල සෞඛ්‍ය සේවා කාර්යාලයේ රැස්වීම් ශාලාවේ පැවැති සම්මන්ත්‍රණයේ දී ය.සෙනෙවිරත්න මහතා මෙසේ ද කීය. මැලේරියාව රජයට පමණක් තනිවම මර්දනය කිරීමට බෑ. එයට ස්වේච්ඡා සංවිධාන වලද මහජනතාවගේද සහාය අවශ්‍යයයි. මේ සඳහා සර්වෝදය සංවිධානය සහාය දීම ගැන අපි අගය කළ යුතුයි.යම් අයෙකුට මැලේරියා උණ රෝගය වැළඳුනහොත් එය වසං කරගෙන නොසිට රජයේ වෛද්‍යවරයකු සමීපයට හෝ රෝහලකට ගොස් ප්‍රතිකාර ලබාගත යුතුයි. නැතිනම් එය අන් අයට පවා බෝවීම සිදු වනවා.සර්වෝදයේ කෑගල්ල දිස්ත්‍රික් සම්බන්ධීකරණ නිලධාරි කේ.ජී.මහගෙදර මහතා මේ දිස්ත්‍රික්කයේ මා ඔය අවට ප්‍රදේශ වල මැලේරියා මදුරුවන් බෝවන බවට වාර්තා වනවා. එම නිසා එම ප්‍රදේශවල ජීවත්වන ජනතාව දැනුම්වත් කිරීම ඉතාමත්ම අවශ්‍යයි.එච්.පී.කුමාරසිරි, එම්.එස්.ෆයිතාර්, මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=r1102245</link>
    <topic>ආදර්ශවත්ව පවත්වාගෙන යනකපුවත්ත දුම්රිය පොළ</topic>
    <author>ජා ඇළ මධ්‍යම ලෙස්ලි පෙරේරා</author>
    <content>කපුවත්ත දුම්රිය නැවතුම් පොළ ඉතා ආදර්ශවත්ව හා පිරිසුදුව පවත්වාගෙන යනු ලබන දුම්රිය නැවතුම් පොළකි.උප දුම්රිය ස්ථානාධිපති ඒ. ටී. ජී. පෙරේරා මහතා මේ දුම්රිය ස්ථානය අලංකාර අයුරින් තබා ගැනීමට මහත් වෙහෙසක් දරයි.අද අප රටේ බොහෝමයක් දුම්රිය නැවතුම් පොළවල් වල අවට පරිසරය ගැන කියන්නත් කණගාටුදායකය. ඇතැම් දුම්රිය නැවතුම් පොළවල් භාරව සිටින දුම්රිය ස්ථානාධිපතිවරු කිසිදු සැලකිල්ලකින් තොරව අවට පරිසරය ඩෙංගු මදුරුවන්ට හිතකර ලෙස පවත්වාගෙන යන බැව් පෙනී ගොස් තිබේ.කපුවත්ත දුම්රිය නැවතුම් පොළේ උප දුම්රිය ස්ථානාධිපතිවරයා අප හා මෙසේ පැවසීය.කපුවත්ත දුම්රිය ස්ථානයට වැඩභාර ගන්න එනකොට දුම්රිය ස්ථානයේ පාළු කපමින් සිටි කුඩු ගංජා කසිප්පු කාරයන් සමග සෑහෙන සටනක් කරන්න සිද්ධ වුණා.එපමණක් නොව මේ ස්ථානය රත්තරං මාල කඩන්නන්ගේ තිප්පොලක් බවට පත් වෙලා තිබුණා. මේ විෂමාචාරයන් මේ ස්ථානයෙන් දුරු කරන්න කඳාන ජා ඇළ පොලිසි සමග මම ඉතා කිට්ටු සම්බන්ධතාවයක් ගොඩනගා ගත්තා.මේ ස්ථානයට පත්වීම අරගෙන එනකොට හැමතැනම කැළිකසළින් පිරිලා. විදුලි එළියවත් නිසියාකාර තිබුණේ නැහැ. මගීන් හට වාඩි වෙන්න එතරම්ම පහසුකම් තිබුණේ නැහැ. එදා වගේ නොවේ කපුවත්ත දුම්රිය මාර්ගය අද ද්විත්ව මාර්ගයක් ලෙස දියුණු වෙලා තිබෙනවා. මට අවශ්‍ය වෙලා තියෙන්නෙ මෙම ස්ථානය දුම්රිය මගීන්ට අවශ්‍ය පරිදි විෂමාචාරයන්ගෙන් තොර පිරිසිදු ස්ථානයක් ලෙස තබා ගැනීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102241</link>
    <topic>පාකිස්තානයට ලකුණු 205ක දැවැන්ත ජයක්</topic>
    <author/>
    <content>සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේදී ඊයේ (23) පාකිස්තානය කෙන්යාවට එරෙහිව ලකුණු 205ක දැවැන්ත ජයක් වාර්තා කළේය.කාසියේ වාසිය දිනූ පාකිස්තාන නායක සහීඩ් අෆ්රිඩි මුලින්ම පන්දුවට පහරදීමට තීරණය කළ අතර ඔවුන් නියමිත පන්දු ඕවර 50 තුළ කඩුලු 7 ක් දැවී ලකුණු 317ක් රැස්කරන ලදී. රදවා ගත් ලකුණු වේගය 6.34 කි.පාකිස්තාන ඉනිමේ පළමු කඩුලු දෙක වශයෙන් ආරම්භක පිතිකරු යුගලය ඉතා අඩු ලකුණු සංඛ්‍යාවකට දැවී ගියද මැද පෙළ ශක්තිමත් වීමෙන් අර්ධ ශතක 4ක් ද වාර්තා කරමින් වාර්තා පොතටද පාකිස්තාන කණ්ඩායම ඇතුළත් විය.උමාර් අක්මාල් පාකිස්තාන ඉනිමේ වැඩිම ලකුණු ලාභියා ලෙස ලකුණු 71ක් රැස්කළේ පන්දු 52කදී හතරේ පහර 8 ක් හා එක් හයේ පහරක්ද සමගිනි. මිස් බා උල් හක් ලකුණු 65ක් ද, කමරන් අක්මාල් ලකුණු 55 ක්ද, යුනුෂ් ඛාන් ලකුණු 50ක්ද රැස් කළහ. කෙන්යානු පිලේ පන්දු යවන්නන් දැවැන්ත අතිරේක ලකුණු සංඛ්‍යාවක් ලබා දෙමින් ද වාර්තා පොතට එක්විය. අතිරේක ලකුණු 46ක් ලබා දී තිබූ අතර වයිඩ් පන්දු 37ක්ම ලබා දී තිබුණි. මීට පෙර වයිඩ් පන්දු 36ක් යවා වාර්තා පොතේ සටහන් වී තිබුණි.පන්දු යැවීමේදී කෙන්යා පිලේ තෝමස් ඔඩොයෝ ලකුණු 41කට කඩුලු 3ක්ද එලිජා ඔටීනෝ, ෂෙම් ගොචෙ, ජිමි කමෙන්ඩේ, ස්ටීව් ටිකලෝ කඩුලු එක බැගින් ලබා ගත්හ.පිළිතුරු ඉනිම ක්‍රීඩා කළ කෙන්යානු පිලට ලකුණු 318ක දැවැන්ත ඉලක්කයක් හඹායාමට සිදුවුණද ඕවර 33.1කදී සියලු දෙනා දැවී රැස්කර ගත හැකිවූයේ ලකුණු 112 ක් පමණි. කොලින්ස් ඔබුයා කෙන්යා පිලේ වැඩිම ලකුණු ලාභියා වූ අතර ඔහු ලකුණු 47ක් රැස් කළේ පන්දු 58කට මුහුණ දී හතරේ පහර 3 ක් හා හයේ පහර 3 ක් සමගිනි.සෙසු ක්‍රීඩකයන්ට ලකුණු අතරට පැමිණීමට නොහැකි වූ අතර කෙන්යා පිලේ බලාපොරොත්තු සියල්ල පාකිස්තාන පන්දු යවන්නෝ බිද දැමූහ.නායක සහීඩ් අෆ්රීඩ් දක්ෂ පන්දු යැවීමක නිරත වෙමින් කඩුලු 5 ක් බිඳ හෙලුවේ ලකුණු 16 ක් පමණක් ලබා දෙමිනි.උමාර් ගුල් ලකුණු 12 කට කඩුලු 2 ක්ද, මොහොමඩ් හෆීෂ් ලකුණු 26 කට එක් කඩුල්ලක්ද බිද හෙලීය.කෙන්යා පිලේ අන්තිම කඩුලු 6 ලකුණු 25කට දැවී ගිය අතර ක්‍රීඩකයින් 5 දෙනෙකු ලකුණු නොලබාම දැවී ගියහ.තරගයේ වීරයා සම්මානය උමාර් අක්මාල්ට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102242</link>
    <topic>සා.සර්වේසස් විදුහලට ඉනිමක ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ලුම්බිණි විද්‍යාලය සමග පැවති වයස 19 න් පහළ පළමු කාණ්ඩයේ ක්‍රිකට් තරගයෙන් ඉණිමක සහ ලකුණු 31 ක ජයක් වාර්තා කිරීමට මාතර සාන්ත සර්වේසස් විදුහල සමත්විය.ලුම්බිණි පළමු ඉනිම 84මධුක ලියනපතිරණ 17, ලහිරු කෝකිල 5/20, තනුල සස්මිත් 3/20ශාන්ත සර්වේසස් පළමු ඉනිම 187නිමන්ද මධුසංක 61, ජනිත රණසිංහ 26, සනිඳු එදිරිවීර 25, ප්‍රභාත් ජයසූරිය 6/80, මධුක ලියන පතිරණ 4/72ලුම්බිණි දෙවන ඉනිම 72කසුන් රාජිත 4/18, රුචිර ජයතුංග 4/29.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102243</link>
    <topic>විමලසිංහ අනුස්මරණහොකී තරග මාතලේ දී</topic>
    <author>අසෝක හිඳගොඩමාතලේ දිසා විශේෂ</author>
    <content>ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් ඒකකය මුල් වරට සංවිධානය කරන මාතලේ දිස්ත්‍රික් පාසල් අවුරුදු 19 න් පහළ බාලක ඒ. විමලසිංහ අනුස්මරණ අභියෝගතා කුසලාන හොකී තරගාවලිය 26 වැනිදා මාතලේ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්වේ.ශ්‍රී ලංකා හොකී පිලේ හිටපු නායකයන් වන සරත් විමලසිංහ සහ තිලක් විමලසිංහ යන මහත්වරුන් ඇතුළු හොකී ක්‍රීඩාවේ දස්කම් පෑ දරු දැරියන් පිරිසකගේ ගුරු පියෙකු වූ ඒ. විමලසිංහ මහතා සමරමින් මේ තරගාවලිය සංවිධානය කර ඇත. තරගාවලියේ ජය සංකේත ප්‍රදානය හා සමාප්ති උළෙල ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් එදින පස්වරුවේ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102244</link>
    <topic>ප්‍රසන්න පීරිස් අමෙරිකා තරගාවලියකට</topic>
    <author>ජගත් ගුණවර්ධන</author>
    <content>එළඹෙන මාර්තු 3 - 7 අමෙරිකාවේ ආනෝල්ට් කැලැසික් අයෝමය පුරුෂයා තේරීමේ තරගාවලිය නියෝජනය කිරීමේ අවස්ථාව ශ්‍රී ලංකා කායවර්ධන සූර ප්‍රසන්න පීරිස්ට හිමිව තිබේ.මෙවර මේ තරගාවලිය නියෝජනය කිරීමේ අවස්ථාව හිමිවනුයේ පසුගිය ලෝක සූරතාවලියේදී රන්, රිදී හා ලෝකඩ පදක්කම් ලාභීනට පමණි.2010 වසරේදී ආසියානු මෙන්ම ලෝක සූරතා තරගවලදී රිදී පදක්කම් ලාභී ප්‍රසන්න මෙවර අමෙරිකාවේදී කිලෝ ග්‍රෑම් 65 බැන්ටම් වේට් බර පංතියෙන් තරග වැදීමට නියමිතය.මේ තරගාවලියේදී ද තම මව්බිමට කීර්තියක් අත්කර දීමේ බලාපොරොත්තුව ඇතිව පුහුණුවීම් කටයුතු සිදු කරන ප්‍රසන්න දිනමිණ හා සාකච්ඡාවකට එක්වෙමින් මගේ ක්‍රීඩා දිවියට අතිගරු ජනාධිපති මහින්ද රාජපක්ෂ මහතා ලබා දුන් සහයෝගය ඉතා අගයකොට සලකන බවත්, අනුග්‍රාහකයකු නොමැතිව මා විදේශ ගතවීමට බලාපොරොත්තුව සිටියදී ශ්‍රී ලංකා කායවර්ධන සම්මේලනය, ක්‍රීඩා අමාත්‍ය මහින්දානන්ද අලුත්ගමගේ මහතා මැදිහත්ව මට ලබාදුන් මුදල් හෙට දවසේ කායවර්ධන ක්‍රීඩාව උදෙසා කායවර්ධන පුහුණු මධ්‍යස්ථානයක් ඇරැඹීමට කටයුතු සූදානම් කරමිනුයි පසුවන්නේ. මට ක්‍රීඩා අමාත්‍යාංශ ක්‍රීඩා ගාරයේ පුහුණුවීම් කටයුතු කිරීමට ඉඩ ලබා දීම තුළින් ඉදිරි තරගාවලිය පිළිබඳ දැඩි බලාපොරොත්තු ඇතිව පුහුණුවීම් වල නියැලෙනවා” යැයි පැවසීය.“මට සතුටුයි. මට ලැබුණ දේවල් ගැන. මාව ආරක්ෂා කරගත්ත සියලු දෙනාටම මට කරන්න පුළුවන් ඉදිරි තරගයෙනුත් ලක්මවට කිරුළක් ලබාදීම තමයි” ප්‍රසන්න වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102245</link>
    <topic>සෙමෙන්යාගෙන්අලුත් බලාපොරොත්තුවක්</topic>
    <author>ජොහැන්ස්බර්ග් (ඒ. එෆ්. පී.)</author>
    <content>2012 ලන්ඩන් ඔලිම්පික් උළෙලේදී මීටර 1500 කිරුළත් දිනාගැනීමට මීටර 800 ලෝක සූරිය වන දකුණු අපි‍්‍රකාවේ කැස්ටර් සෙමෙන්යා බලාපොරොත්තුවෙන් සිටින්නීය.“මගේ පළමු ඔලිම්පික් ක්‍රීඩා උළෙල එනතුරු පුල පුලා බලා සිටින මගේ සැලැස්ම එහිදී මීටර 1500 ඉසව්වත් දිනාගැනීමයි” 20 හැවිරිදි සෙමෙන්යා පුවත්පත්වලට ප්‍රකාශ කර තිබේ.ඇය මේ ප්‍රකාශය කර ඇත්තේ 2009 ලෝක සූරතාවලියේදී රන් පදක්කම දිනාගැනීමෙන් පසුව දකුණු අපි‍්‍රකාවේදී ඇයගේ ප්‍රථම තරගය ජයග්‍රහණය කිරීමෙන් පසුවය.බර්ලින්හිදී රන් පදක්කම දිනාගැනීමෙන් පසුව සිය ලිංගභේදය සම්බන්ධ තහවුරු කිරීමේ පරීක්ෂණවලට මුහුණ දුන් සෙමෙන්යා ඉන්පසුව වසරකට ආසන්න කාලයක් තරගවලට සහභාගි නොවූවාය.ලබන අගෝස්තුවේ දකුණු කොරියාවේදී තමාගේ ලෝක කිරුළ රැකගැනීමට ද ඇය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102246</link>
    <topic>ජාත්‍යන්තර පාසල් මලල ක්‍රීඩා සූරතාව ලයිසියම්ට</topic>
    <author/>
    <content>ජාත්‍යන්තර පාසල් මලල ක්‍රීඩා තරගාවලියේ සමස්ත සූරතාව 3වැනි වතාවටත් අත්කර ගැනීමට වත්තල ලයිසියම් පාසල සමත්විය.ලයිසියම් ජාත්‍යන්තර පාසල් සමූහයට අයත් වත්තල ලයිසියම් පාසල ලකුණු 994ක් රැස් කළ අතර කොළඹ ගේට්වේ ජාත්‍යන්තර පාසල ලකුණු 834ක් රැස් කරමින් අනුසූරතාව දිනා ගත්තේය. තෙවැනි ස්ථානය හිමිවූයේ ලකුණු 535ක් වාර්තා කළ සත්කාරක නුගේගොඩ ලයිසියම් පාසලටය.සුගතදාස ජාත්‍යන්තර ක්‍රීඩාංගණයේ පැවැති මේ තරගමාලාව 5වැනි වරටත් සංවිධානය කරනු ලැබූවේ නුගේගොඩ ලයිසියම් පාසලය.ශ්‍රී ලංකා ජාත්‍යන්තර මලල ක්‍රීඩා සම්මේලනයට අයත් පාසල් 19ක ක්‍රීඩක ක්‍රීඩිකාවෝ 2500කට අධික සංඛ්‍යාවක් මේ තරගමාලාවට සහභාගි වූහ.තරගමාලාවේ දක්‍ෂතම ක්‍රීඩිකාව ලෙස වත්තල ලයිසියම් පාසලේ නිර්මා සඳරත්න සම්මාන දිනූ අතර, කොළඹ ගේට්වේ පාසලේ සජිත් සත්සර ද සිල්වා දක්‍ෂතම ක්‍රීඩකයාට හිමි සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102247</link>
    <topic>සැතපුම් දෙකේ මුහුදු පිහිනුම් සූරතාමැතිව් අබේසිංහ - සුනේත්‍රා විජේරත්න දිනති</topic>
    <author>ජගත් ගුණවර්ධන</author>
    <content>මැතිව් අබේසිංහ හා සුනේත්‍රා විජේරත්න සූරයා හා සූරිය බවට පත්වෙමින් ශ්‍රී ලංකා ජල ක්‍රීඩා සංගමය මෙහෙය වූ 74 වැනි සැතපුම් 2 මුහුදු පිහිනුම් තරගාවලිය ගල්කිස්ස මුහුදු තීරයේ දී නිමාවට පත්විය.කේවල පිරිමි අංශයේ දී කිලර් වේල් ඇක්වටික් හි මැතිව් විනාඩි 42 තත්පර 55කින් තරගය නිම කළ අතර, රාජකීය විද්‍යාලයේ කනිෂ්ක ප්‍රනාන්දු විනාඩි 43 තත්පර 26කින් හා ආනන්ද විද්‍යාලයේ රජිත පැතුම් එදිරිසිංහ විනාඩි 43 යි තත්පර 31කින් තරගය නිම කරමින් පිළිවෙළින් දෙවන හා තෙවන ස්ථාන ලබා ගත්හ.කේවල කාන්තා අංශයේ දී මහනුවර මහාමායා විද්‍යාලයේ සුනේත්‍රා විජේරත්න විනාඩි 47යි තත්පර 22කින් තරගය නිම කළ අතර, කිලර්වේල් ඇක්වටික් හි ඉෂානි සේනානායක විනාඩි 48යි තත්පර 24කින් හා අම්බලන්ගොඩ ධර්මාශෝක විද්‍යාලයේ චලනි දර්ශනී විනාඩි 48යි තත්පර 52කින් තරගය නිම කරමින් දෙවැනි හා තෙවැනි ස්ථාන ලබාාගත්හ.කණ්ඩායම් පිරිමි තරගාවලියේ දී ලකුණු 45ක් ලබාගත් රාජකීය විදුහල ප්‍රථම ස්ථානයත් ලකුණු 42ක් ලබාගත් සාන්ත ජෝශප් විද්‍යාලය දෙවැනි ස්ථානයත් ලකුණු 32ක් ලබාගත් කිලර්වේල් ඇක්වටික් සමාජය තෙවැනි ස්ථානයත් ලබා ගත්හ.කණ්ඩායම් කාන්තා තරගාවලියේ දී ලකුණු 49ක් ලබාගත් අම්බලන්ගොඩ ධර්මාශෝක විද්‍යාලය ප්‍රථම ස්ථානයත් ලකුණු 42ක් ලබාගත් කිලර්වේල් ඇක්වටික් සමාජය දෙවැනි ස්ථානයත් ලකුණු 30ක් ලබාගත් මහනුවර මහාමායා විද්‍යාලය තෙවැනි ස්ථානයත් ලබා ගත්හ.තරගාවලියේ ආරක්ෂක සේවා කුසලානය ලකුණු 106ක් ලබාගත් ශ්‍රී ලංකා යුද හමුදාවට හිමිවිය. දෙවැනි ස්ථානය ලකුණු 56ක් ලබාගත් පොලිසියටත් තෙවැනි ස්ථානය ලකුණු 36ක් ලබාගත් සිවිල් ආරක්ෂක බලකායටත් හිමිවිය.Half Past Nine Challenge කුසලානය සඳහා වූ හොඳම සාමාන්‍ය ලකුණු ලබා ගත් කණ්ඩායම බවට ශ්‍රී ලංකා යුද හමුදාව තේරී පත්විය.ශ්‍රී ලංකා පොලිසිය හා සාන්ත ජෝශප් විද්‍යාලය පිළිවෙළින් දෙවැනි හා තෙවැනි ස්ථාන දිනාගත්හ.මෙහිදී වයස වැඩිම තරගකරු ලෙස ශ්‍රී ලංකා පොලිසියේ ජී. ඩී. සිල්වා සම්මාන ලබාගත් අතර හොඳම අවුරුදු 14න් පහළ ක්‍රීඩකයා ලෙස ඩී. එස්. සේනානායක විද්‍යාලයේ ඉමේෂ් චතුරංග හා ක්‍රීඩිකාව ලෙස කාන්තා විද්‍යාලයේ නිමේෂි ද සිල්වා සම්මානයට පාත්‍රවූහ.ශ්‍රී ලංකා යුද හමුදාවේ ජේ. වී. පී. ජයවර්ධන විවිධ හැකියාවන් ඇති දක්ෂතම ක්‍රීඩකයා ලෙස සම්මාන ලබා ගත්හ.මේ තරගාවලියට ක්‍රීඩකයින් 444ක් හා ක්‍රීඩිකාවන් 70 දෙනෙක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102248</link>
    <topic>ඉසිපතන-තර්ස්ටන් මහා ක්‍රිකට් ගැටුම 26-27</topic>
    <author/>
    <content>ඉසිපතන-තර්ස්ටන් 48 වැනි මහා ක්‍රිකට් ගැටුම මේ මස 26 සහ 27 දෙදින එස්. එස්. සී. ක්‍රීඩාංගණයේදී පැවැත්වේ.බ්ලැක්හැම් විජේවර්ධන අනුස්මරණ සූරතාව සඳහා පැවැත්වෙන මේ තරගයේ ප්‍රධාන ආරාධිත අමුත්තා ලෙස සහභාගි වන්නේ 1965 වසරේදී තර්ස්ටන් පිලට මහ ක්‍රිකට් ගැටුමේ මංගල ජයග්‍රහණය ගෙන දුන් එවකට තර්ස්ටන් පිලේ නායකත්වය දැරූ බ්‍රිගේඩියර් ලලිත් පීරිස් මහතාය.මෙවර කණ්ඩායම් දෙකෙහිම නායකත්වය දරනු ලබන්නේ තුන් ඉරියව් ක්‍රීඩකයන් දෙදෙනකු විසිනි.ඉසිපතන විදුහලේ නායකත්වය දිමුත් වරාපිටිය විසින් ද, තර්ස්ටන් විදුහලේ නායකත්වය තිසුර මධුරප්පෙරුම විසින් ද දරනු ලබති.තරගයේ වීරයා, හොඳම පිතිකුරු, හොඳම පන්දු යවන්නා සහ හොඳම පන්දු රකින්නාට හර්ෂ දීපාල් අනුස්මරණ කුසලාන, ජයන්ත පරණගල අභියෝගතා කුසලාන, මහානාම විජේරත්න අභියෝගතා කුසලාන සහ චක්‍රවර්ති ද සිල්වා අභියෝගතා කුසලානය හිමිවනු ඇත. මේ දක්වා දෙපිල අතර පැවැති මහා ක්‍රිකට් තරග ජයග්‍රහණයන් 5 ක් තර්ස්ටන් විදුහලට හිමිවූ අතර තරග 4 ක ජය ඉසිපතන විදුහලට හිමි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s1102249</link>
    <topic>ජේ. එම්. සී. නිවාස ක්‍රීඩා හෙට</topic>
    <author>මහරගම විශේෂ වේහැල්ලේ පියතිලක</author>
    <content>මහරගම ජේ. එම්. සී ජාත්‍යන්තර පාසලේ අන්තර් නිවාස ක්‍රීඩා උත්සවය හෙට (25) පෙරවරු 8 සිට මහරගම නගර සභා ක්‍රීඩාංගනයේදී (නාවින්න) පැවැත් වේ.උත්සවයේ ප්‍රධාන ආරාධිතයා ලෙස බස්නාහිර පළාතේ ක්‍රීඩා අධ්‍යක්‍ෂ උපාලි අමරතුංග මහතා සහභාගි වන අතර ආසියානු ක්‍රීඩා රන් පදක්කම්ලාභී ධාවනශූර සුගත් තිලකරත්න මහතා ගෞරවනීය අමුත්තා ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=s11022410</link>
    <topic>විචාරකයකු වීමටසල්මන් බට් ටඅයි.සී.සී.යෙන් අවසර</topic>
    <author>ලාහෝර් (ඒ. එෆ්. පී.)</author>
    <content>ලෝක කුසලාන ක්‍රිකට් තරගමාලාවේ විශේෂඥ විචාරකයකු ලෙස කටයුතු කිරීමට තමාට අයි. සී. සී. යේ අනුමැතිය ලැබුණු බව තරග තහනමකට ලක්වී සිටින පාකිස්තානයේ හිටපු නායක සල්මන් බට් ප්‍රකාශ කළේය.”රූපවාහිනි ක්‍රිකට් විචාරකයකු ලෙස කටයුතු කිරීමට අවස්ථාව ලැබීම මගේ සතුටට කරුණක්. තරග තහනමකට ලක්වුණත් විචාරකයකු විදිහට කටයුතු කිරීමේ කිසිදු බාධාවක් නොමැති බව අයි. සී. සී. ය මගින් මගේ නීතිඥවරයාට දන්වා තිබුණා” බට් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=f1102241</link>
    <topic>සුපර් මාර්කට් එකෙන් ගෙවත්තට...</topic>
    <author>රාමන්</author>
    <content>අතීතයේ අප සතු වූයේ ස්වංපෝෂිත වූ ගෘහ ආර්ථිකයක්. පිටිසරබඳට වෙන්න අත්‍යවශ්‍ය ආහාර ද්‍රව්‍යවලින් 75% ක් පමණ සොයා ගනු ලැබුවේ ගෙවත්තෙන් හා කුඹුරෙන්. වී ටික කුඹුරෙන් ලැබෙන විට අත්‍යවශ්‍ය එළවළු ටික ගෙවත්තේම වවා ගත්තා. මේ නිසා පිටතින් ගැනීමට අවශ්‍ය වූයේ කුඩා භාණ්ඩ ප්‍රමාණයක්.තමන්ගේ ආහාරයට ගෙන ඉතිරිවන එළවළු ටික අලෙවි කර මුදල් ලබා ගෙන අනෙක් අවශ්‍යතා සපුරා ගැනීමට අවශ්‍ය මුදල් සොයා ගනු ලැබුවා. ගෙවත්ත, කිරි හරක්, කුකුළු පැටව් හා මී මැසි පෙට්ටිය ආදියෙන් එදා ගෘහ ඒකකය සමන්විත වූවා. එය අතට කාසි ගෙන එනු ලැබූ ආදායම් මාර්ගයක් වී තිබුණා. එම ආදායම් මාර්ගය සම්පූර්ණ වූයේ තමන්ගේ අවශ්‍යතා ඉටු කර ගැනීමෙන් පසුව.තමන් බඩගින්නේ සිටිමින් එළවළු ටික, කිරි ටික, අලෙවි කර මුදල් ලබා ගෙන ඉන් යන්තම් කුසගිනි නිවා ගැනීමේ ග්‍රාමීය ආර්ථික සංස්්කෘතියක් අපට තිබුණේ නැහැ. මේ නිසා අපේ ග්‍රාමීය ආර්ථිකය ස්වයංපෝෂිත ආර්ථිකයක්. එදා ජාත්‍යන්තරව බලපෑ ආහාර අර්බුද අපේ ගමට බල නොපෑවේ මෙවන් ස්වයං පෝෂිත වටපිටාවකින් අපේ ගම සකස් වී තිබූ නිසායි. පෝෂ්‍යදායි ආහාර තෝරා බේරා ගෙන පරිභෝජනය කිරීමේ අල්පේච්ඡ ජීවිතයද මීට බලපෑවා.හැත්තෑවේ දශකය වන විට මේ ආර්ථිකයෙන් අප ක්‍රමයෙන් මිදෙමින් සිටියා. ඊට එක් හේතුවක් වූයේ පී. එල්. 480 යටතේ රටට ලැබුණු පිටි සහනාධාරය. මෙය 1973 දී හදිස්සියේ නතර වීමත් සමඟ ම අපේ ආර්ථිකයට එය දැනෙන්නට පටන් ගත්තේ. අපේ කෘෂිකර්මය යැපුම් ආර්ථිකයේ කොටසක් වී තිබීම නිසාත්, අලස ලෙස එය පැවැතීමත් ආහාර අර්බුදයක් දක්වා රට ගමන් කිරීමට හේතු වුණා.සඳහා එවකට පැවැති ආණ්ඩුව “වගා සංග්‍රාම” වැඩ සටහනක් ජාතික මට්ටමින් ක්‍රියාත්මක කිරීමට පටන් ගත්තා. මෙය ප්‍රතිපත්තියක් වශයෙන් එවකට පැවැති සමඟි පෙරමුණු රජය ගත් හොඳ පියවරක්. වැඩසටහනක් විදියටත් හොඳයි. ආකර්ෂණීයයි. එහෙත් එය ක්‍රියාත්මක කිරීමට ගනු ලැබූ ප්‍රායෝගික නොවන පියවරයන් එම වැඩසටහනේ හරය පවා විනාශ කළා.හාල්, පොලු, මිරිස් පොලු, නිර්මාණය කරනු ලැබුවේ මෙම වැඩසටහන හරහායි. මේ නිසා එම වැඩසටහන ප්‍රායෝගික තලයේ වැරැදි ඉසව්වකට ගමන් කළා. එහි ප්‍රතිඵලයක් වශයෙන් වගා සංග්‍රාමය හඳුන්වා දෙනුලැබූ සමඟි පෙරමුණු රජය පවා ජනතාව ප්‍රතික්‍ෂේප කරනු ලැබුවා.එහෙත් තම තමන්ගේ ගෙවතුවල අල බතල ටිකක් එළවළු ටිකක් වවා ගැනීම හැමදාටම වැදගත්. 1970 වෙන් පසු උත්සාහ ගනු ලැබුවේ මෙම ග්‍රාමීය ස්වයංපෝෂිත ආර්ථිකයට යළි පණ දෙන්න. 1977 න් පසු එය සම්පූර්ණයෙන්ම අමතක කරනු ලැබුවා. අවසනේ රට ගමන් කළේ සුපර් මාර්කට් සංස්කෘතියකට .සියල්ල මුදලට වෙළෙඳ පොළින් සපයා ගැනීමේ ක්‍රමවේදකට. ඊට ජනතාව නැඹුරු වූයේ අධිවේගයෙන්.බොහෝ අය කල්පනා කළේ අතට මුදල් ලැබේ නම් ඕනෑම දෙයක් වෙළෙඳ පොළින් මිල දී ගැනීමට හැකි බවයි. මේ කල්පනාව ඕනෑම පාරිභෝගික භාණ්ඩයක් විදේශයෙන් ආනයනය කර ලාබෙට ලබා ගත හැකිය යන සංකල්පය දක්වා ම දියුණු වුණා. මේ නිසා වාර්ෂිකව දක්නට ලැබුණේ විදේශයෙන් ආනයනය කරනු ලබන ආහාර ද්‍රව්‍යවලට ගෙවනුලබන විදේශ විනිමය ප්‍රමාණය වැඩිවීමයි.1977 සිට 2010 දක්වා ම දක්නට ලැබෙන්නේ එවන් ප්‍රවනතාවයක්. 2005 පසු මේ සම්බන්ධයෙන් විශේෂයෙන් කල්පනා කර “අපි වවමු රට නඟමු” වැඩ සටහන ක්‍රියාත්මක කරනු ලැබුව ද සමහර ආහාර ද්‍රව්‍යවල වැඩි ප්‍රතිශතයක් තවමත් ආනයනය කරනු ලබන්නේ විදේශයෙන්. ඊට හේතුව අපි වවමු රට නඟමු වැඩසටහන පොදුවේ දීප ව්‍යාප්තව රටේ අවදානයට ලක් වුව ද ගෘහ ඒකකයෙන් ඒකකය, අධීක්‍ෂණයකට ලක්වූවක් නොවෙයි. මේ නිසා එම වැඩසටහන සමහර තැනක ක්‍රියාත්මක වුණා. තවත් තැනක යම් පසුබෑමකට ලක් වුනා.මහින්ද චින්තනය ඉදිරි දැක්ම මේ සම්බන්ධයෙන් නිවැරැදි සමාලෝචනයක් කර තිබෙන බවයි පෙනෙන්නේ. බැසිල් රාජපක්‍ෂ ඇමැතිවරයාගේ මඟ පෙන්වීම යටතේ ක්‍රියාත්මක කිරීමට යෝජිත “ගෘහ ඒකක දශ ලක්ෂයක්” නඟාසිටුවීමේ වැඩසටහන එහි ප්‍රතිඵලයක්. එහි පැහැදිලි ප්‍රායෝගික බවක් දක්නට ලැබෙනවා. ගෘහ ඒකකයෙන් ඒකකයකට ගෙන ආර්ථික වශයෙන් ඒවා සවිබල ගැන්වීමේ ප්‍රායෝගික වැඩසටහනක් ඒ තුළ දක්නට ලැබෙනවා. මේ සඳහා ප්‍රථම වටයේ එක් ග්‍රාම සේවක කොට්ඨාසයක් තෝරා ගනු ලබන්නේ ගෘහ ඒකක 100 ක් පමණයි.එය ද සිදු කරනු ලබන්නේ ප්‍රායෝගික සමීක්‍ෂණයකින් පසුවයි. අවසනේ ඔවුන් එම වැඩසටහනට ඇතුළත් කර ගනු ලැබූ බවට සහතිකයක් නිකුත් කරනු ලබනවා. අවම වශයෙන් මුදලින් රු. 1000 කට එක් ඒකකයක් වෙනුවෙන් වෙන්කිරීමට නියමිතයි. මෙම මුදල කිසිවෙකුගේ අතට ලැබෙන්නේ නැහැ. මිල දී ගන්නා, සතුන් (කිරි හරක් හෝ එළුවන් , කුකුලන්) පැළ වර්ග, මී මැසි පාලන ඒකක, ගොවි උපකරණ ආදිය වෙනුවෙන් ගෙවීම සඳහා රු.10,000/- ක මුදල උපයෝගී කර ගනු ලබනවා.මෙහි දී අදාළ භාණ්ඩ සැපයීමෙන් පසු ඊට අදාළ වටිනාකම අඩුකරනු ලබනවා. ගෘහ ඒකකයක ජීවත් වන තරුණයෙකුට නවීන වගා ක්‍රම උපයෝගී කර ගනිමින් “හරිතාගාරයක්” දක්වා සිය වගා කටයුත ව්‍යාප්ත කිරීමට අවශ්‍ය නම් ඊට අවශ්‍ය උපකරණ මිල දී ගෙන සැපයීමට රු.10,000 සිට ලක්ෂයක් දක්වා වැය කිරීමට වුවද, ආර්ථික සංවර්ධන අමාත්‍යාංශය සූදානම්.මේ සියල්ල සඳහා ගමේ සේවය කරන රජයේ නිලධාරින් සිව් දෙනෙක් පුහුණු කිරීමටයි අමාත්‍යාංශයේ බලාපොරොත්තුව ඔවුන් නම්, ග්‍රාම නිලධාරී, සමෘද්ධි නිලධාරි, කෘෂිකර්ම හා පර්යේෂණ නිෂ්පාදන සහකාර, පවුල් සෞඛ්‍ය සේවා නිලධාරිනිය යන සිව් දෙනායි. මේ සිව් දෙනාට එක් ග්‍රාම නිලධාරි වසමකින් තෝරා ගනු ලබන පවුල් 100 කින් එක් අයෙකුට පවුල් 25 ක වගකීම පැවරෙනවා.ඔවුන් තමන්ට අයත් පවුල් දේශීය ආහාර සංචිතයට අලුතින් එක් කරනු ලබන ආහාර ප්‍රමාණය ගණන් බැලීමට නියමිතයි. ඒ සමඟම පවුලේ ප්‍රයෝජනයට ගෙන අතිරික්තය වෙළෙඳ පොළට නිකුත් කර අමතර ආදායමක් ලබන ආකාරයද ඔවුන්ට දැක ගත හැකි වෙනවා.නව වැඩපිළිවෙළ ක්‍රියාත්මක කිරීමත් සමඟ ම ගෙවත්තෙන් ගෙදර ආහාර වේලට එකතුවන ප්‍රමාණය හා ඊට අමතර මුදලට වෙළෙඳ පොළට නිකුත් කරන ප්‍රමාණය දැනගත හැකිවීම මඟින් ආර්ථික වශයෙන් තමන් අධීක්‍ෂණය කරනුලබන පවුල් ඒකකයේ ආර්ථික පිබිදීම ගණනය කර ගත හැකි වෙනවා. මේ අනුව වසරක් තුළ පවුල් ඒකක 1,40,000ක ආර්ථික වශයෙන් අවදිවන ආකාරය තක්සේරු කර ගැනීමට හැකි වෙනවා.මෙහි අවසාන පරමාර්ථය රටේ ආර්ථික සංවර්ධනය ගම් මට්ටමට ගෙන යෑමයි. ඒ සඳහා ගෘහ ඒකකයෙන් ඒකකය නඟාසිටුවීමේ වැඩසටහන වඩාත් ප්‍රායෝගික බවයි පෙනෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>24</day>
    </date>
    <link>http://www.dinamina.lk/2011/02/24/_art.asp?fn=f1102242</link>
    <topic>රයිගම් පුරවරයට අභිමානයක් එක් කළ බණ්ඩාරගම</topic>
    <author>සටහන – ජී. ජී. වික්‍රමසූරිය සහ නදීෂානී ප්‍රියංගිකා ඡායාරූප – ජී. ජී. වික්‍රමසුරිය අළුබෝමුල්ල සමුහ</author>
    <content>රයිගම් රාජධානියේ කිරුළු පළන් කුමාරවරුන් රැසකට සහ ඔවුනගේ රාජ සභාවේ ඉහළ නිලතල දැරුවන්ට සෙවණ සැලසූ මේ පෙදෙස අතිශයින්ම රමණීය ය. මහින්දාගමනයෙන් නුදුරු කාල පරාසයක් තුළදී බෞද්ධාගමික ආභාෂය ලත් මේ පෙදෙස, කළුතර දිස්ත්‍රික්කයේ වැඩිම ජනගහණයකට ද හිමිකම් කියයි.රඹුක්කන රජමහා විහාරයත්, වීදාගම පුරාණ රජමහා විහාරයත්, පතහවත්ත රජමහා විහාරයත්, සිත් සතන් අධ්‍යාත්මික සුවයක් කරා ගෙන යද්දී, වැල්මිල්ල පුවරු ලිපිය ඓතිහාසිකත්වයේ අබිමන ලක්දෙරණට පසක් කරවයි. කලාකෙත බැබළ වූ කලාකරුවන්ටත්, සිහල සාහිත්‍ය යුගය පෝෂණය කළ පඬිවරුන්ටත් නිජ භූමියක් වූ රයිගම් පුරයටම අභිමානවත් මේ පුරවරය බණ්ඩාරගමයි.බස්නාහිර පළාතේ කළුතර දිස්ත්‍රික්කයට අයටත් බණ්ඩාරගම ප්‍රාදේශීය සභාව, 1987 අංක 15 දරන පනතින් සංස්ථාපනය වූවකි. අධිකාරිපත්තුවේ ගම්කාර්ය සභාව නම් ගම්සභා පාලන යුගයේ දී නම් ලද මේ පළාත් පාලන ඒකකය ඉන් ඉක්බිති ප්‍රාදේශීය සභා පනත් ප්‍රකාරව බණ්ඩාරගම ප්‍රාදේශීය සභාව යැයි නම් ලද්දේය.1991 වසරේ සිටම තෙවරක් වාමාංශික එක්සත් පෙරමුණට බලය හිමිවූ බණ්ඩාරගම ප්‍රාදේශීය සභාවේ 2006 වසරේ දී සභාපති කිරුළට හිමිකම් කියනු ලැබුවේ මනෝජ් සංජය හෙට්ටිගේ මහතාය. පසුගිය පස් වසරක පාලන කාලය තුළ සිදුවූ සංවර්ධනය පිළිබඳව ආපසු හැරී බැලීමකි මේ.ප්‍රාදේශීය සභා පනතේ විධිවිධානවලට අනුකුල වෙමින් මහජනතාවගේ ජීවන තත්ත්වය ගුණාත්මක ලෙසින් වර්ධනය කිරීම අරමුණු කරගත් නායකත්වයක් තුළ මූලික අවධානයක් යොමු වන්නේ බුද්ධිමත් දරු පිරිසක් බිහිකිරීම වෙනුවෙනි. ඒ යටතේ පුස්තකාල සංවර්ධනය මූලිකව ආරම්භ කරමිනි. බණ්ඩාරගම ප්‍රාදේශීය සභාව සතුව පුස්තකාල ත්‍රිත්වයක් පවතී. වාර්ෂිකව පොත් එකතුව වර්ධනය කිරීම වෙනුවෙන් සභාවෙන් ලැබෙන අරමුදල් යොදවන අතර ඒ සමඟින් පරිත්‍යාගශීලීන්ගේ පොත් පරිත්‍යාගයක්ද ලබාගනු ලබයි.බණ්ඩාරගම ‘ඥානප්‍රදීප” පුස්තකාලය මගින් ඉතා සාර්ථක ලෙසින් පාඨක සමාජයක් පවත්වාගනු යනු ලබන අතර එමගින් දරුවන්ගේ අධ්‍යාත්මික සංවර්ධනයක් සිදුකිරීමද අපේක්ෂිතය. වාර්ෂිකව ඔවුන්ගේ කුසලතා ඔප්නංවනු වස් සාහිත්‍ය මාසය නිමිති කරගනිමින් සාහිත්‍ය උළෙලක් පවත්වනු ලබයි.මිල්ලනිය පුස්තකාලය නවීකරණය වන්නේ සිය ගණනක් වන දුවා දරුවන්ට පහසුකම් සලසාලමිනි. දෙමහල් ගොඩනැගිල්ල ඉදිකරමින් ඒ තුළ ශ්‍රවණාගාරයක්ද පවත්වා ගනිමින් වර්තමානය මිල්ලනිය පුස්තකාලය සංවර්ධනය කරා පිය නගයි. ඒ හැරෙන්නට රුපියල් ලක්ෂ දෙසීය පනහක වියදමින් නව තෙමහල් ගොඩනැගිල්ලක් ඉදිකරමින්, පරිගණක ව්‍යාපෘතියක්ද සමඟින් තල්පිටිබැද්ද පුස්තකාලය ද තව නොබෝ දිනකින් පාඨක අයිතියට පත්කිරීමටද නියමිතය.බණ්ඩාරගම ප්‍රාදේශීය සභාව වූ කලී කළුතර දිස්ත්‍රික්කයේ වැඩිම ජනගහණයක් වෙසෙන ප්‍රදේශයකි. ඒ නිසාදෝ කැළි කසළ දිනකට ටොන් 9 ත් 10 ත් අතර ප්‍රමාණයක් බිහිවේ. නමුදු, පිවිතුරු පුරවරයක් තැනීමේ පරමාර්ථයක් පෙරදැරි කර ගනිමින් නගරය තුළ කැළි කසළ ක්‍රමවත් පරිදි බැහැර කිරීමක් දිනපතා සිදුවේ.ක්‍රියාශීලී දරු පිරිසක් බිහි කිරීම අරමුණු කර ගනිමින් බණ්ඩාරගම, නිව්ඩාව, අළුබෝමුල්ල, බමුණුමුල්ල, නාමළුව යන ප්‍රදේශයන්හි පූර්ව ළමාවිය සංවර්ධන මධ්‍යස්ථාන පහක් ආරම්භ කර තිබේ. ඒ හැරෙන්නට තවත් වසම් කිහිපයක පූර්ව ළමාවිය සංවර්ධන මධ්‍යස්ථාන ඇරඹීමටද තීරණය කර තිබේ.ජනතාවගේ ආර්ථික තත්ත්වය නංවාලමින් බණ්ඩාරගම, මිල්ලනිය, ගල්පාත යන ප්‍රදේශ කේන්ද්‍ර කර ගනිමින් සතිපොළ තුනක් පැවැත්වේ. ඒ හැරෙන්නට රුක්ගහතොටුපළ හාතලපිටිය තොටුපළ ආශ්‍රිතව පාලම් පාරු සේවයක්ද ක්‍රියාත්මක වේ. ඒ තුළින් ජනතාවට සැලසෙන්නේ අනුපමේය සේවයකි.කෘෂිකාර්මික ජනතාවක් වෙසෙන ප්‍රදේශයක් ද වන බැවින් ඔවුන්ගේ කෘෂිකර්මාන්ත කටයුතු නංවාලනු වස් විවිධ අයුරින් සභා නායකත්වය පියවර ගෙන තිබේ. ඒ යටතේ බණ්ඩාරගම ප්‍රාදේශීය සභාවට අයත් වැව් හතක් සංවර්ධනය කිරීමට හැකිවිණි. උයන්වත්ත වැව, වෑවිට වැව, ගම්මන්පිල වැව, මැදගම වැව, අලුත්ගම, කුදු වැව, වීදාගම වැව, රෙමුණ වැව ආදී වැව් උපයෝගී කර ගනිමින් කෘෂිකර්මාන්තයට අවශ්‍ය ජල පහසුකම් ප්‍රමාණවත් පරිදි සැපයීමට හැකියාවක් ලැබී තිබෙන්නේද එබැවිනි.ප්‍රදේශයේ ජනතාව හමුවේ තිබූ ප්‍රධාන ගැටලුවකට විසඳුමක් සලසමින් රුපියල් ලක්ෂ 125 ක වියදමින් මිල්ලනිය ප්‍රදේශයේ මේ වන විට නව ආදාහනාගාරයක් ඉදිවෙමින් පවති. එහි ප්‍රථම අදියර වෙනුවෙන් ලක්ෂ 60 ක් වෙන්කර ඇති අතර මේ වනවිට එහි කටයුතු මූලික අදියර නිම කරමින් සිටියි.ප්‍රදේශයේ විදුලි පහන් හාර දහසක් හිමිවන්නේ මෙතෙක් කල් මාර්ග අසල තිබූ ඝනදුර මකාලමිනි.2010 දෙසැම්බර් මස 31 වන දින වන විට බණ්ඩාරගම ප්‍රාදේශීය සභාවට අයත් බල ප්‍රදේශය තුළ නව කොන්ක්‍රීට් මාර්ග 300 කට වැඩි ප්‍රමාණයක් ඉදිවී තිබේ. සමහර පාරවල් තාර දමා ගමනා ගමනයට සුදුසු තත්ත්වයට පත්කරනු ලැබුවේ පළාත් සභා අරමුදල් සහ ලක්ෂ 20 කට ආසන්නව සභාවේ මුදල් වැය කරමිනි.“මහින්ද චින්තන” ජාතික සවිය ගම නැ¼ගුම සහ මඟ නැ¼ගුම ව්‍යාපෘතිය යටතේ ඉතා දුෂ්කර, අබලන් තත්ත්වයේ පැවැති මාර්ග රැසක් සංවර්ධනය විණි. ඒ සඳහා ලක්ෂ 600 ක පමණ මුදලක් වැය වුණි.බොලබොටුව වෙල්යායේ සිට රඹුක්කන දක්වාත්, රඹුක්කන සිට බොල්ගොඩ ගඟ දක්වාත් ඇළ ප්‍රතිසංස්කරණය කළ අතර ඒ සඳහා වැය වූයේ රුපියල් ලක්ෂ පනස් පහකි. එතුළින් කාලයක් තිස්සේ පුරන් වී තිබූ කුඹුරු අක්කර තුන්සිය විසි පහක් පමණ යළි සාරවත් ලෙසින් වගා කරන්නට හැකියාව ලැබිණි.ඝන අපද්‍රව්‍ය කළමනාකරණය වෙනුවෙන් ජනාධිපති සම්මානයත්, පළාත් පාලන ආයතන කළමනාකරණ තරගයෙන් තෙවන ස්ථානයත්, දිනූ බණ්ඩාරගම ප්‍රාදේශීය සභාව නොනවතින සංවර්ධන ගමනක යෙදෙමින් සිිටියි.ඔහු දේශපාලන පසුබිමකට හුරු වූ පවුලකින් පැවත ආ නිසාදෝ කුඩා කල සිටම පි‍්‍රය කළේ සමාජ සේවය වෙනුවෙන් ස්වකීය කාලය කැප කරන්නටය. ඒ නිසාදෝ 2004 වසරේදී ශ්‍රී. ල. නි. ප. තරුණ සංවිධානයේ නිලධරයෙකු ලෙසින් පත්වෙද්දී ඔහු සිටියේ දහඅට හැවිරිදි වියේ ය. ප්‍රදේශයේ කැපී පෙනෙන තරුණ නායකත්වයක් සමිති සමාගම් රැසකට ලබා දුන් හෙතෙම 2006 වසරේදී පළාත් පාලන මැතිවරණය සඳහා බණ්ඩාරගම නියෝජනය කරමින් තරග වැදුණේය. මන්ත්‍රීවරයෙකු, උපසභාපතිවරයෙකු ලෙසින් ආ ගමන් මඟක හිණිපෙතට ළඟාවෙමින් 2009 වසරේ දී ඔහු බණ්ඩාරගම ප්‍රාදේශීය සභාවේ සභාපති කිරුළට හිමිකම් කියූවේය. ඔහු නමින් මනෝජ් සංජය හෙට්ටිගේ ය.* බණ්ඩාරගම ප්‍රාදේශීය සභාවේ සභාපති ධුරයට ඔබතුමා පත්වන අවධිය වන විට ඔබට මුහුණ දීමට සිදු වූ අභියෝග ගැන අපි කතා කළොත්?හතරවන ප්‍රාදේශීය සභාවේ පස්වන සභාපතිවරයා ලෙසින් මා 2009 – 05 – 23 වන දිනයි සභාපති ධුරයට පත් වුණේ. ඒ වන විට සභාවේ පොදු ගිණුමේ රුපියල් ලක්‍ෂ 27 ක් තිබුණා. ඒ වගේම තමයි මා පත්වන විට දෙල්දොරවක සහ අපද්‍රව්‍ය කළමනාකරණ මධ්‍යස්ථානයේ විශාල කුණු ගොඩවල් දෙකක් පමණයි තිබුණේ.මම සභාපති ධුරයට පත්වුණාට පසුව වහාම ක්‍රියාත්මක වී ඇණහිට තිබූ ප්‍රතිචක්‍රීයකරණ ව්‍යාපෘතිය යළි ආරම්භ කළා. ඒ මගින් “දිරිය පොහොර” නිෂ්පාදනය කර කිලෝග්‍රෑම් දෙකක් අඩංගු පැකට් අලෙවි කිරීම සිදු කළා. එමඟින් ආර්ථිකය ශක්තිමත් කර ගන්නට අපිට හැකියාවක් ලැබුණා.ඒ වගේම තමයි මා සභාපති ධුරයට පත්වන වකවානුව වන විට සමහර ව්‍යාපෘති පිළිබඳ ගැටලු මතුවෙලයි තිබුණේ. නමුත් මම මගේ ශක්ති ප්‍රමාණයෙන් ඊට මුහුණ දුන්නා. ඒ අභියෝග මා සාර්ථකව ජය ගත්තා.* විවිධ සංවර්ධන කටයුතු කරගෙන යාමේදී ඔබතුමාට සභාව සතුව පැවති වත්කම් ප්‍රමාණය ඒ සඳහා ප්‍රමාණවත් වුණාද?ඇත්තටම නැහැ. ප්‍රමාණවත් නොවන සම්පත් ප්‍රමාණයක් සහිත වූ සභාවක් තමයි මට හමුවුණේ. සංවර්ධන ව්‍යාපෘති සඳහා විශාල සම්පත් ප්‍රමාණයක් යොදාගත යුතු බවත්, ඒ සඳහා පවතින ආර්ථික මට්ටම සහ භෞතික මට්ටම ප්‍රමාණවත් නොවන බවත් මා තේරුම් ගත්තා.නමුත් ජනාධිපතිතුමන්ගේ “මහින්ද චින්තන” ජාතික සවිය “ගම නැඟුම” සහ “මඟ නැඟුම” විශේෂ ව්‍යාපෘති අපට විශාල ශක්තියක් වුණා. ඒ විතරක් නෙමෙයි මධ්‍යම රජයෙන් සහ පළාත් සභා ආධාර යටතේ විවිධ ව්‍යාපෘති රැසක් ක්‍රියාත්මක කරන්නට අපිට හැකියාව ලැබුණා. ඒ තුළින් තමයි නව මාවතකට සභාව ගෙන යන්නට මට හැකියාවක් ලැබුවේ.* පළාත් පාලන ඒකකයක ප්‍රධානියා වශයෙන් ඔබතුමා එහි කාර්ය භාරය දකින්නේ කෙසේද?1987 අංක 15 දරන ප්‍රාදේශීය සභා සංස්ථාපනය කිරීමේ පනත යටතේ ප්‍රාදේශීය සභාවක් මගින් ඉටුවිය යුතු කාර්යයන් පිළිබඳව දක්වලා තියෙනවා. ජනතාවට ඉතාමත් සමීපතම පාලන ඒකකය තමයි ප්‍රාදේශීය සභාව කියන්නේ.ඉතින්, ජනතාවගේ මූලික අවශ්‍යතා ඉටුකිරීමට අප කටයුතු කළ යුතුයි. ඒ යටතේ මා දකින ආකාරයට සෞඛ්‍ය, මාර්ග, පොදු යටිතල පහසුකම් සංවර්ධනයත් සමඟින් අධ්‍යාත්මික සහ සංස්කෘතික සංවර්ධනයක් ද ගම තුළ සිදුවිය යුතුයි. එවිටයි, සැබෑ සංවර්ධනයක් ගම තුළ ක්‍රියාත්මක කළ හැක්කේ.* මෙතෙක් ආ ගමන ගැන ආපසු හැරිලා බැලුවොත් ඒ ගමන සාර්ථකද?ඇත්තටම ඔව්. ඒ ගමන සාර්ථකයි. මෙතෙක් කල් බණ්ඩාරගම ප්‍රාදේශීය සභාවේ හිටපු කිසිම සභාපති කෙනෙක් මා කළ තරම් සංවර්ධන කටයුතු කරලා තිබුණේ නැහැ. ඒ විතරක් නෙමේ, පක්‍ෂ විපක්‍ෂ දෙපාර්ශ්වය අතර මතභේද ඇති නොවන ආකාරයට සංවර්ධන කටයුතු කරගෙන යන්නටත් මට හැකියාව ලැබුණා. ඒ විතරක් නෙමෙයි, 2009 සහ 2010 වර්ෂවල අයවැය ඒකමතිකව සම්මත වුණෙත් අප අතර පැවැති සහයෝගය නිසයි. ඒ ගැන මට සතුටුය හැකියි.මං මගේ පාලන කාලය තුළ රුපියල් කෝටි පහළවකට වැඩි වැඩ කොටසක් ප්‍රදේශය සංවර්ධනය කිරීම වෙනුවෙන් වැය කළා. ඉන් අද ජනතාවගේ පොදු අවශ්‍යතා රැසක් සම්පූර්ණ වෙලා. ඒ නිසා ඒ ගැන මට සතුටුවිය හැකියි.* ඉදිරි කාලය තුළදී ක්‍රියාත්මක කිරීමට බලාපොරොත්තු වන සංවර්ධන ව්‍යාපෘති පිළිබඳව අපි අවධානය යොමු කළොත්?අපේ ප්‍රාදේශීය සභාව වර්තමානයේදී පවත්වාගෙන යන්නේ ඉඩකඩ අඩු තැනක. ඒ නිසා රුපියල් එක්කෝටි හැටඅට ලක්‍ෂයක් වැය කරමින් නව තෙමහල් ගොඩනැගිල්ලක් ඒ වෙනුවෙන් ඉදිකිරීමට මා අපේක්‍ෂා කරනවා. ඒ වගේම තල්පිටිබද්ද ප්‍රදේශයට කෝටි දෙකක් වැය කර නව ආදාහනාගාරයක් ඉදිකිරීමත් අපේක්‍ෂිතයි.වර්තමානයේ දී අප සතුව ආයුර්වේද ත්‍රිත්වයක් පවතිනවා. දිනපතා ඉන් ප්‍රතිකාර ලබන්නට ඇදී එන පිරිස සංඛ්‍යාත්මකව ඉහළයි. ඒ අපේ ජනතාව ආයුර්වේද වෛද්‍ය ක්‍රමයත් අගයන නිසයි. ඒ නිසා මා අපේක්‍ෂා කරනවා ආයුර්වේද රෝහලක් ඉදිකරමින් ඒ පහසුකම් වඩාත් පුළුල් කිරීමට.ඒ වගේම රුපියල් කෝටි 08 ක වියදමින් ඉදිරියේදී ජනතා අවශ්‍යතා වෙනුවෙන් නව වෙළඳ සංකීර්ණයකුත් ආරම්භ වේවි.මේ සෑම ක්‍රියාවක් තුළින්ම ජනතාවගේ ජීවන තත්ත්වය නංවාලිය හැකි නම් මගේ සතුට වන්නේ එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102252</link>
    <topic>ඉන්දු-ලංකා ධීවර ගැටලු විසඳන්නදෙරටේ නායකයන් සාකච්ඡා කළා</topic>
    <author>ධනුෂ්ක ගොඩකුඹුර, මහින්ද අලුත්ගෙදර සහ චින්තා රණසිංහ</author>
    <content>ශ්‍රී ලංකාව සහ ඉන්දියාව අතර ධීවරයන්ගේ ගැටලුව විසැඳීම සඳහා දෙරටේ රාජ්‍ය නායකයන් අතර පෞද්ගලිකවම සාකච්ඡා පැවැත්වුණු බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.ජනාධිපති මහින්ද රාජපක්ෂ මහතා සහ ඉන්දීය අගමැති මන්මෝහන් සිං මහතා අතර මේ පිළිබඳ දීර්ඝ වශයෙන් සාකච්ඡා කෙරී ඇති බවත් හෙතෙම ප්‍රකාශ කෙළේය.“ධීවරයන්ගේ අරමුණ මසුන් අල්ලා ගැනීමයි. ඔවුන් සීමා මායිම් දන්නේ නැහැ. ඒ නිසා මෙය මානුෂීය ප්‍රශ්නයක්”යැයි ඇමැතිවරයා පැවැසීය.මේ ගැටලුවට අද විසැඳුම් දුන්නත් හෙට යළිත් මතුවිය හැකි බැවින් ස්ථීර විසැඳුමක් දීම අපහසු බව පැවැසූ ඇමැතිවරයා විදේශ අමාත්‍යාංශය මේ කෙරෙහි දැඩි අවධානය යොමු කර තිබෙන බවත් කීවේය.ඇමැතිවරයා මේ අදහස් පළ කෙළේ ඇමැති මණ්ඩල තීරණ දැනුම් දීමේ මාධ්‍ය හමුවට ඊයේ (24) එක් වෙමිනි.අදාළ ගැටලුව දෙරටේ දේශපාලන වශයෙන් ද වැදගත් වන්නක් නිසා මිතුරන් ලෙස අවබෝධයෙන් යුතුව කටයුතු කිරීම අත්‍යාවශ්‍ය බවත් ඇමැතිවරයා සඳහන් කෙළේය.ශ්‍රී ලංකා ඉන්දීය ධීවර ගැටලුව විසඳීම සම්බන්ධයෙන් සාකච්ඡා කිරීම සඳහා වන ඒකාබද්ධ කෘත්‍යාධිකාරී කමිටුව ලබන මාසයේ දී රැස්වන බව ඉන්දීය රජය ප්‍රකාශ කර ඇත.දෙරටේ ධීවරයන් මුහුණ දෙන ගැටලු රැසකට මේ කමිටුව හරහා නිත්‍ය විසඳුම් ලබා දිය හැකි වෙතැයි ඉන්දීය විදේශ කටයුතු ඇමැති එස්. එම්. ක්‍රිෂ්ණ මහතා එරට ලෝක් සභාවේ දී ප්‍රකාශ කර තිබේ.මේ ඒකාබද්ධ කෘත්‍යාධිකාරී කමිටුව වෙනුවෙන් ජනාධිපති මහින්ද රාජපක්ෂ මහතාගේ ද පූර්ණ සහාය ලැබී තිබෙන අතර ඉන්දීය රජයේ සහයෝගය ද ලබා දෙන බව හෙතෙම ප්‍රකාශ කළ බව තානාපති ආරංචි මාර්ග ප්‍රකාශ කරයි.අවස්ථා දෙකකදී ඉන්දීය ධීවරයන් 136දෙනෙක් උතුරු මුහුදේදී අත්අඩංගුවට පත් වීම හා ශ්‍රී ලාංකික ධීවරයන් පිරිසක් ඉන්දීය වෙරළාරක්ෂක බළකායේ අත්අඩංගුවට පත්වීමත් සමඟ මේ ධීවර ගැටලුව උත්සන්න වූ අතර එය මීට කලකට පෙර සිට ම පවතින්නක් බවට ශ්‍රී ලංකා විදේශ කටයුතු අමාත්‍යාංශය ප්‍රකාශ කළේය.කෙසේ වුව ද මෙවැනි ඒකාබද්ධ කමිටුවක් හරහා දෙරටේ ධීවරයන්ට නීති රීති හඳුන්වාදීම හා ඒ සම්බන්ධයෙන් පූර්ණ දැනුවත් කිරීමක් සිදු කිරීමට ද හැකි වෙතැයි එස්. එම්. ක්‍රිෂ්ණ මහතා සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102253</link>
    <topic>ලෝක කුසලාන ක්‍රිකට්ටිකට් වැඩි මිලට විකුණයි</topic>
    <author>විජයානි එදිරිසිංහ</author>
    <content>ලෝක ශූ®රතා ක්‍රිකට් තරගාවලියේ මෙරට පැවැත්වෙන තරඟ නැරැඹීම සඳහා නිකුත් කළ ප්‍රවේශපත් සඟවා තබාගෙන වැඩි මිලට විකිණූ ක්‍රිකට් පාලක මණ්ඩලයේ නිලධාරීන්ගේ ජාවාරමක් සොයා ගත් කොළඹ අපරාධ කොට්ඨාසය එම ප්‍රවේශපත්‍ර අලෙවි කරමින් සිටි සිවු දෙනෙක් සැකපිට අත්අඩංගුවට ගෙන තිබේ.කොළඹ, මාලිගාවත්ත සහ ඒ ආසන්න තවත් ස්ථාන දෙකකදී මෙම සැකකරුවන් අත්අඩංගුවට ගැනීමට හැකිව තිබේ. රුපියල් 50 ප්‍රවේශපත්‍රයක් රුපියල් 1300 බැගින් විකුණා තිබේ.මෙම ප්‍රවේශපත්‍ර 5 බැගින් රුපියල් 6500කට දෙදෙනෙකුට විකුණමින් සිටියදීම අත්අඩංගුවට පත් වූ අතර ඔවුන් ළඟ තිබී රුපියල් 1000 ටිකට් පත් 60ක් ද සොයා ගැනීමට හැකි වී ඇත.රුපියල් 1000 ටිකට් පතක් රුපියල් 5000කට විකුණන බවට තොරතුරු ලැබී ඇත. ලෝක ශූරතා ක්‍රිකට් තරගාවලිය නැරැඹීමට බලාපොරොත්තුව සිටි ක්‍රීඩා ලෝලීන් දහස් ගණනකට එම ටිකට් පත් ලබාගැනීමට අවස්ථාව නොලැබුණි. ක්‍රිකට් පාලක මණ්ඩලය ප්‍රකාශ කෙළේ එම ටිකට් පත් සියල්ල විකිණි අවසන් බවයි.එම ප්‍රවේශපත් අලෙවි කිරීම සඳහා ක්‍රිකට් පාලක මණ්ඩලයේ කවුන්ටර්වලට යොදා සිටි පුද්ගලයන් එම ටිකට්පත් සඟවා තබාගෙන වැඩි මිලට විකිණීමේ මෙම ජාවාරම කරගෙන ගොස් තිබේ. ඊයේ (24) පෙරවරුවේ කොළඹ අපරාධ කොට්ඨාසය භාර නියෝජ්‍ය පොලිස්පති අනුර සේනානායක මහතාට ලැබුණු තොරතුරක් මත නිලධාරීන් කණ්ඩායමක් යොදා මෙම වැටලීම සිදු කර තිබිණි.ක්‍රිකට් පාලක මණ්ඩලයට ප්‍රවේශපත් ලබා ගැනීමට පැමිණෙන පුද්ගලයන්ට ;හාර රහසේ කතා කරන කිහිප දෙනෙක් ඔවුන් මේ වැඩි මිලට විකිණීමේ ස්ථාන වෙත රැගෙන ගොස් ඒවා ලබා ගැනීමට අවස්ථාව සලසා දී ඇත. මේ සම්බන්ධයෙන් තවත් තොරතුරු රැසක් කොළඹ අපරාධ කොට්ඨාසයේ නිලධාරීන්ට ලැබී ඇති අතර සඟවා ඇති ප්‍රවේශපත් සහ සැකකරුවන් අත්අඩංගුවට ගැනීම සඳහා පරීක්ෂණ සිදු කෙරේ.දැනට අත්අඩංගුවේ සිටින සැකකරුවන් අද (25) අධිකරණයට ඉදිරිපත් කිරීමට නියමිතය. නියෝජ්‍ය පොලිස්පති (කොළඹ අපරාධ කොට්ඨාසය) අනුර සේනානායක මහතාගේ උපදෙස් මත ජ්‍යෙෂ්්ඨ පොලිස් අධිකාරී ඩී.ආර්. එල්.රණවීර ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂකවරුන් වන කුලරත්න, ජයසුන්දර සහ උප පොලිස් පරීක්ෂක අබේවර්ධන, සැරයන්වරුන් වන ශාන්ත, මර්වින්, ජයලාල් සහ පොලිස් කොස්තාපල් වරුන් වන සමන්ත, ජයතිලක, සහ දහනායක යන මහත්වරු වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102254</link>
    <topic>රටවල් කිහිපයකට අවමානයක් වූ ක්‍රිකට් ගීතය ජනපති නියමයෙන්අත්හිටුවයි</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලිය වෙනුවෙන් එළිදැක් වූ ගීතය ප්‍රචාරය කිරීම අත්හිටුවීමට ජනාධිපති මහින්ද රාජපක්ෂ මහතා නියෝග කර ඇත.එම ගීතයේ පද රචනයෙන් ක්‍රිකට් ලෝක කුසලාන තරගාවලියට සහභාගිවන රටවල් කිහිපයකට අවමානයක් සිදුවන හෙයින් මේ තීරණය ගෙන ඇත.අත්හිට වූ ගීතය වෙනුවට වෙනත් ගීතයක් නිර්මාණය කර ගැනීමට බලාපොරොත්තු වන බව ශ්‍රී ලංකා ක්‍රිකට් සභාපති ඩී. එස්. ද සිල්වා මහතා ‘දිනමිණ’ට පැවැසීය. මේ අතර ක්‍රීඩාංගණවලට සංගීත භාණ්ඩ හා ප්‍රදර්ශන පත්‍රිකා ගෙනයෑම වළකාලමින් පනවා තිබූ නීතිය ඉවත් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102255</link>
    <topic>ඛනිජ තෙල් සංස්ථාව කිසි විටකපෞද්ගලීකරණය කරන්නේ නැහැ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ඛනිජ තෙල් නීතිගත සංස්ථාව වර්තමාන පාලනය යටතේ කිසිවිටකත් පෞද්ගලීකරණය නොකරන බව ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පාර්ලිමේන්තුවේදී ඊයේ (24) ප්‍රකාශ කෙළේය.සංස්ථාව රැක ගැනීමටත් අහිමිවී ගිය ව්‍යාපාර නැවත ආරම්භ කිරීමටත් තෙල් පිරිපහදුව නවීකරණය කිරීමටත් වත්මන් පාලනය පියවර ගෙන ඇතැයිද ඇමැතිවරයා කීවේය.හෙජින් ගිවිසුමේ ගෙවීම් පැහැර හැරීමට ඛනිජ තෙල් සංස්ථාව අහෝසි කිරීමේ කිසිදු උත්සාහයක් නැතැයිද 2002 දී එක්සත් ජාතික පක්ෂ රජය විසින් පෞද්ගලීකරණය කරනු ලැබීමෙන් සංස්ථාවට අහිමි වූ තුනෙන් එකක් සහ පිරවුම්හල් 107 ක් 2009 වසරේ දී නැවත ලබා ගත්තේ යැයිද ඇමැතිවරයා කීවේය.2002 දී එජාප රජයේ විදුලි බල හා බලශක්ති ඇමැති කරු ජයසූරිය මහතා “ඛනිජ තෙල් අංශයෙහි නිදහස්කරණය” යටතේ 2002 අගෝස්තු 21 වැනිදා ඉදිරිපත් කරන ලද අමාත්‍ය මණ්ඩල පත්‍රිකාව මගින් තනි පර්යන්ත සමාගමක් පිහිටුවීම, ශ්‍රී ලංකා ගුවන් සමාගම වැනි සමාගමක් ඇති කර සංස්ථාව, පිරිපහදුව මුළු පිරවුම්හල් ප්‍රමාණයෙන් තුනෙන් එකක් හිමිකම තබා ගනිමින් රාජ්‍ය පොදු සමාගමක් බවට පරිවර්තනය කිරීම, විනිවිද භාවයක් සහිතව සියලුම බවුසර්; ගරාජය දේශීය සමාගම් දෙකක් හෝ වැඩි ප්‍රමාණයකට විකිණීම, ලංකා ඛනිජ තෙල් සංස්ථාව, ඉන්දියන් ඔයිල් සමාගම සහ තුන්වන පාර්ශවයක් තෝරාගෙන තරඟකාරීත්වයක් ඇති කිරීම, අතිරේක කාර්ය මණ්ඩල ස්වේච්ඡාවෙන් විශ්‍රාම ගැන්වීම, ඛනිජ තෙල් සංස්ථාව ප්‍රතිව්‍යූගත කිරීම මැයෙන් 2003 දී ජයසූරිය මහතා ඉදිරිපත් කළ කැබිනට් පත්‍රිකාව මගින් ස්වාධීන සමාගම් පහක් ඇති කිරීම ඇතුළු යෝජනා එම රජය වෙනස්වීම නිසා ක්‍රියාත්මක නොවූ බවත් ඇමැතිවරයා කීවේය.ඛනිජ තෙල් සංස්ථාව පාර්ලිමේන්තු පනතකින් ස්ථාපිත කර තිබෙන හෙයින් එය පෞද්ගලීකරණය හෝ අහෝසි කිරීමට හෝ නොහැකි බව පෙන්වා දුන් ඇමැතිවරයා රාජ්‍ය ආයතන පෞද්ගලීකරණය සඳහා පිහිටුවා තිබූ “පර්ක්” ආයතනයද දැන් ක්‍රියාත්මක නොවන බවත් අවධාරණය කෙළේය.ඇමැතිවරයා එසේ ප්‍රකාශ කළේ පත්කළ මන්ත්‍රී අනුර කුමාර දිසානායක මහතා ඉකුත් 09 වැනිදා පාර්ලිමේන්තුවේ දී අසන ලද ප්‍රශ්න සඳහා පිළිතුරු ලබා දෙමිනි.ඛනිජ තෙල් සංස්ථාව හෙජින් ගිවිසුමට එළැඹීමට එවකට තීරණය කර ඇත්තේ ලෝක වෙළඳපොළේ තෙල් මිල අධික ලෙස ඉහළ යාමේ ප්‍රවණතාවය නිසා යැයිද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102256</link>
    <topic>‘උපහාර නිවාස වැඩසටහන’රාජ්‍ය බැංකු 3කින් ක්‍රියාත්මකයි</topic>
    <author>චන්දිමා එදිරිමාන්න</author>
    <content>ජන සෙවණ රාජ්‍ය සේවක උපහාර” නිවාස වැඩ සටහනට දායකත්වය ලබාදීමට මේ වන විට රාජ්‍ය බැංකු තුනක් ඉදිරිපත් වී සිටියි.ඒ අනුව ලංකා බැංකුව හා මහජන බැංකුවට අමතරව අලුතින් ජාතික ඉතිරිකිරීමේ බැංකුවද එක්ව ඇතැයි, ඉදිකිරීම්, ඉංජිනේරුසේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.රුපියල් ලක්‍ෂ 65ක උපරිමය දක්වා මේ නිවාස වැඩසටහන යටතේ නිවාස ණය ලබාදීමට අවශ්‍ය මුදල් අදාළ බැංකු මගින් ජාතික නිවාස සංවර්ධන අධිකාරියට ලබාදී තිබේ.මේ වසරේදී රාජ්‍ය සේවකයින් 20,000කට උපහාර නිවාස ණය ලබාදීමට කටයුතු කරන අතර උතුරු, නැඟෙනහිරද ඇතුළුව දිවයිනේ සියලු දිස්ත්‍රික්ක ආවරණය වන පරිදි ණය නිකුත් කරන බව, ඇමැති විමල් වීරවංශ මහතා පැවසීය. අවම කොන්දේසි යටතේ ණය ලබාදෙන බැවින් දැනටමත් විශාල පිරිසක් ණය ලබාගැනීමට ඉදිරිපත් වී ඇති බවද ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102257</link>
    <topic>ලක්ෂ 14ක් වටිනාසඳුන් දැව කිලෝ 714ක්පොලිස් අත්අඩංගුවේ</topic>
    <author>අසේල කුරුළුවංශ</author>
    <content>තලාතුඔය පොලිස් වසමේ බූටාවත්ත අංගිලිය ප්‍රදේශයේ නිවෙසක තිබී සුදු හඳුන් දැව කිලෝ ග්රෑම් 714ක් පොලිසිය පෙරේදා (23) අත්අඩංගුවට ගෙන තිබේ.මේ දැව තොගයේ වටිනාකම රුපියල් ලක්ෂ 14ක් පමණ වන බව පොලිසිය පවසයි. සැකකරු කාලයක් තිස්සේ මේ සුදු හඳුන් ජාවාරම සිදුකර තිබෙන බවට පොලිස් පරීක්ෂණ මගින් අනාවරණය වී ඇත.සැකකාර ව්‍යාපාරිකයා පුද්ගලයින් කිහිපදෙනෙකු යොදවා සඳුන් දැව එක් රැස්කර හොරණ ප්‍රදේශයට ඒවා අලෙවිකර තිබෙන බව තළාතුඔය පොලිසියේ ස්ථානාධිපති ප්‍රධාන පොලිස් පරීක්ෂක කරුණාරත්න ගම්මන්පිල මහතා පවසයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත සහකාර පොලිස් අධිකාරි මොහොට්ටිගෙදර මහතාගේ මෙහෙයවීමෙන් වැඩිදුර පරීක්ෂණ සිදු කෙරෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102258</link>
    <topic>ශ්‍රී ලංකාවේ නීතිපතිබෑන් කී මූන් හමුවක්</topic>
    <author>මහින්ද අලුත්ගෙදර</author>
    <content>ශ්‍රී ලංකා නීතිපති මොහාන් පීරිස් මහතා සහ එක්සත් ජාතීන්ගේ මහ ලේකම් බෑන් කී මූන් අතර විශේෂ හමුවක් නිව්යෝර්ක් නුවර පිහිටි එක්සත් ජාතීන්ගේ මූලස්ථානයේ දී පැවැති බව විදේශ කටයුතු අමාත්‍යාංශය පවසයි.නීති උපදේශන කටයුතු වෙනුවෙන් නිව්යෝර්ක් නුවරට ගිය මොහාන් පීරිස් මහතා ඒ අතරතුර එක්සත් ජාතීන්ගේ මහ ලේකම්වරයා හමුවී ඇති අතර දෙපාර්ශ්වයටම වැදගත් වන කරුණු කිහිපයක් කෙරෙහි එහිදී අවධානය යොමුකර ඇත.ශ්‍රී ලංකා නීතිපතිවරයා සහ එක්සත් ජාතීන්ගේ මහ ලේකම්වරයා අතර මෙම හමුව ශ්‍රීලංකා වේලාවෙන් ඊයේ (24) අලුයම 3.30 ට පැවැති බවද වාර්තා වෙයි. මෙම විශේෂ හමුව සඳහා ශ්‍රී ලංකා විදේශ කටයුතු අමාත්‍යාංශයේ ලේකම් රොමේෂ් ජයසිංහ, එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත ආචාර්ය පාලිත කොහොන සහ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහත්වරුද සහභාගි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n1102259</link>
    <topic>‘හෙළවිරු ගී මියුරු’සංගීත ප්‍රසංගය අද</topic>
    <author/>
    <content>ශ්‍රීලංකා යුද හමුදා සන්නද්ධ බුද්ධි බළකායේ සේවා වනිතා ශාඛාව සංවිධානය කරන ‘හෙළවිරු ගී මියුරු’ සංගීත ප්‍රසංගය අද (25) සවස 7.00 ට සුගතදාස ගෘහස්ථ ක්‍රීඩාංගණයේ දී පැවැත්වේ.සන්නද්ධ බුද්ධි බළකායේ රාජකාරි කරමින් සිටිය දී මියගිය හා ආබාධිත රණවිරුවන්ගේ පවුල්වල සුබසාධන කටයුතු සඳහා අරමුදල් රැස් කිරීමේ අරමුණෙන් මේ ප්‍රසංගය පවත්වයි.ගායන හා නර්ථන අංග රැසක් ඇතුළත් මේ ප්‍රසංගයට ආචාර්ය පණ්ඩිත් අමරදේවයන් ඇතුළු ප්‍රවීණ ගායක ගායිකාවන් රැසක් ස්වෙච්ඡාවෙන් ඉදිරිපත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022510</link>
    <topic>නොමේරු ළදරු කලලයක්ශ්‍රී පාද මාර්ගයේ</topic>
    <author>සමන්ති වීරසේකර</author>
    <content>නල්ලතන්නිය ශ්‍රී පාද මාර්ගයේ කානුවක දමාගොස් තිබූ නොමේරු ළදරු කලලයක් නල්ලතන්නිය පොලිසිය මගින් පෙරේදා (23) සොයාගෙන තිබේ.මෙම කලලය ශ්‍රී පාද වන්දනාවට පැමිණි අයෙකුගේ හෝ ප්‍රදේශවාසියකුගේ බවට සැකකරන බව නල්ලතන්නිය පොලිස් ස්ථානාධිපති ප්‍රසන්න ජයසිංහ මහතා පවසයි.මෙම නොමේරු කලලය නල්ලතන්නිය හදිසි මරණ පරීක්ෂක නරසිංහ පෙරුමාල් මහතාගේ පරීක්ෂණවලින් අනතුරුව, ඩී. එන්. ඒ. පරීක්ෂණ සඳහා නාවලපිටිය රෝහලේ අධිකරණ වෛද්‍ය නිලධාරි එම්. ආර්. දිසානායක මහතා වෙත භාර දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022511</link>
    <topic>පාසල් දැරියක් අනතුරට ලක්වනවා දුටුනි. අධ්‍යාපන ඇමති විජියමුණි සොයිසා තම නිල රථයෙන් දැරිය රෝහලට ගෙනයයි</topic>
    <author>ඌව පළාත් සමූහ මාපා බණ්ඩාර</author>
    <content>පාසල නිම වී නිවසට යෑමට පාර මාරු වෙමින් සිටි පාසල් සිසුවිය බසයකට යට වී බරපතල තුවාල ලබා විලාප නඟමින් සිටියදී ඒ අසලින් ගමන්ගත් අධ්‍යාපන නියෝජ්‍ය ඇමැති ගාමිණී විජිත් විජයමුණි සොයිසා මහතා රියෙන් බැස සිසුවිය ඔසවාගෙන නිල රථයෙන්ම රෝහලට රැගෙන ගිය පුවතක් වැල්ලවාය රෝහලෙන් වාර්තා වේ.වැල්ලවාය බදුරුවගල මහ විද්‍යාලයේ 7 වසර ඉගෙනුම ලබන හසිනි මධුවන්ති සිසුවිය රෝහල් ගත කර තිබේ.කාළඹ සිට මොනරාගලට ධාවනය වූ පෞද්ගලික බසයට පාර මාරුවීමට ගිය සිසුවිය යට වී තිබේ. පාද දෙකම කැඩී විලාප නඟමින් සිටියදී අමාත්‍යවරයාගේ අවධානයට ලක් වී තිබේ.බරපතල තුවාල ලබා විලාප නඟමින් සිටි සිසුවිය රෝහලට ගෙන යෑමට කවුරුත් මැදිහත් නොවූ නිසා රෝහලට රැගෙන ගිය බව අමාත්‍යවරයා පැවැසීය.අමාත්‍යවරයා වැල්ලවාය ප්‍රදේශයේ පාසල් නිරීක්ෂණයේ යෙදී සිටියදී සිද්ධියට මුහුණ දී තිබේ.තුවාල ලැබූ සිසුවිය වැල්ලවාය රෝහලට ඇතුළත් කර ඇති අතර බස් රථය සහ රියැදුරු අත්අඩංගුවට ගෙන පරීක්ෂණ සිදු කරන බව වැල්ලවාය පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022512</link>
    <topic>රත්තොට පාසල් දරුවන් තුනක් අපයෝජනය කළගුරුවරයකු අත්අඩංගුවට</topic>
    <author>පි‍්‍රයන්ත සුමනසේකර උකුවෙල සංචාරක</author>
    <content>රත්තොට ප්‍රදේශයේ දෙමළ පාසලක පාසල් ශිෂ්‍යාවන් තුන් දෙනකු (3) අපයෝජනයට ලක් කළ ගුරුවරයකු රත්තොට පොලිසිය මගින් අත්අඩංගුවට ගෙන ඇත. අදාළ සිද්ධිය සම්බන්ධව පාසලේ විදුහල්පතිවරයා විසින් රත්තොට පොලිසියට පැමිණිලි කිරීමෙන් අනතුරුව ගුරුවරයා අත්අඩංගුවට ගෙන ඇති අතර, අපයෝජනයට ලක් කළ ළමයින් මාතලේ රෝහලේ ප්‍රතිකාර ලබයි.මාතලේ ජ්‍යෙෂ්ඨ පොලිස් අධිකාරී තිලක් අබේසිරිවර්ධන මහතාගේ උපදෙස් පරිදි රත්තොට පොලිස් ස්ථානාධිපති නිහාල් ජයවීර මහතාගේ අධීක්‍ෂණය යටතේ අපරාධ අංශයේ උප පොලිස් පරීක්‍ෂක බුලන්ගම මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022513</link>
    <topic>නඩු විභාගයක් අතර තුර “පරසතු කුසුම” කියව්වාට රු: 500ක දඩයක්</topic>
    <author>සිරන්ජිනි කුමාරි</author>
    <content>විවෘත අධිකරණයේ නඩු විභාග වන අවස්ථාවේදී කකුලක් මත කකුලක් දමාගෙන නවකතා පොතක් කියවීමේ චෝදනාවට වරද පිළිගත් හිටපු හමුදා සෙබළෙකුට රුපියල් 500ක දඩ මුදලක් මාළිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.සිය බිරිය අතහැර දමා ගිය විරහාවෙන් තමා පෙළෙන බැවින් ‘පරසතු කුසුම’ වැනි විරහා කෘති කියවීමට සැකකරු හුරුවී ඇති බවට අධිකරණයෙන් කරුණු අනාවරණය විය.මෙහිදී ඔහු විසින් කියවමින් සිටි ‘පරසතු කුසුම’ කෘතිය නඩු භාණ්ඩයක් ලෙස පොලිසිය විසින් අත්අඩංගුවට ගනු ලැබීය.විවෘත අධිකරණයේ මහේස්ත්‍රාත්වරිය සිය අසුනේ සිට නඩු කටයුතු මෙහෙයවන අවස්ථාවේදී කකුලක් මත කකුලක් දමා ගෙන නව කතා පොතක් කියවීමෙන් අධිකරණයට අපහාස කළ බව සඳහන් කරමින් සැකකරුට එරෙහිව අධිකරණ පොලිසිය චෝදනා ගොනු කර තිබිණ.බොරලැස්ගමුව පදිංචි කේ. කුමුදු පි‍්‍රයංකර නමැති සැකකරු සිය සහෝදරයාගේ නඩුවක් සඳහා පැමිණ තිබේ.සැකකරු අදාළ චෝදනාවට අධිකරණය හමුවේ වරද පිළිගත් අතර සැකකරුට තරයේ අවවාද කළ මහේස්ත්‍රාත්වරිය ඔහුට රු: 500/= දඩයක් ද නියම කළාය. අධිකරණ පොලිසියේ (86788) සේනාරත්න, (48740) කොඩිතුවක්කු (8433) කාන්තා පොලිස් කොස්තාපල් කෝදාගොඩ, සැරයන් (24176) ගමගේ යන නිලධාරීහු සැකකරු අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022514</link>
    <topic>හෙරොයින් පැකට් 600ක් සමඟවෙළේ සුදාගේ ගෝලයෙක් කොටු</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>රුපියල් ලක්‍ෂ 2 ක් වටිනා හෙරොයින් පැකට් 600 ක් සමඟ වෙළේ සුදාගේ ගෝලයෙකු දෙහිවල සත්ත්ව උද්‍යානය අසල දී (23) ගල්කිස්ස පොලිසිය මගින් අත්අඩංගුවට ගෙන ඇත.මෙම සැකකරු කලුබෝවිල භාතිය මාවතේ පදිංචි අයෙකු වන අතර යතුරු පැදියකින් දෙහිවල සත්ත්ව උද්‍යානය අසළින් ගමන් කරමින් සිටිය දී පොලිසියට ලැබුණු ඔත්තුවක් මත පොලිස් නිලධාරීන් රැක සිට මෙම සැකකරු අත්අඩංගුවට ගෙන ඇත.මොහු රත්මලාන, දෙහිවල, මොරටුව යන ප්‍රදේශවලට හෙරොයින් මත්කුඩු බෙදාහැර ඇති බවට තොරතුරු අනාවරණය වී ඇති අතර මෙම අවස්ථාවේ රත්මලානේ කාන්තාවකට හෙරොයින් අලෙවි කිරීමට යමින් සිට ඇති බවද තොරතුරු හෙළි වී ඇත.වැඩිදුර පරීක්‍ෂණ කටයුතු ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරී මහතාගේ අධීක්ෂණයෙන් ගල්කිස්ස කොට්ඨාස දූෂණ මර්දන අංශයේ ස්ථානාධිපති පො. පරීක්‍ෂක මුදිත දල්පතාදු, පොලිස් සැරයන් 28938 සීලරත්න, 36148 කාවින්ද, 67490 ජනක, 67514 සෙනෙවිරත්න යන නිලධාරීන් විසින් සිදු කරගෙන යනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022515</link>
    <topic>කළුතර අධිකරණයේ වැඩ විනාඩි 30කට අත්හිටුවයි</topic>
    <author>කළුතර මධ්‍යම සමූහ</author>
    <content>කළුතර ප්‍රධාන මහේස්ත්‍රාත් අධිකරණයේ සිරි මැදිරිය තුළ සිටි සැකකරුවන් තිදෙනෙකු ඊයේ (24) දහවල් දඹර කරමින් ගුටිබැට හුවමාරුවක යෙදීම නිසා අධිකරණ කටයුතු විනාඩි 30 කට පමණ කල් දැමීමට කළුතර ප්‍රධාන මහේස්ත්‍රාත් කණිෂ්ක විජේරත්න මහතාට සිදු විය.ඉන් අනතුරුව මොවුනට එරෙහිව චෝදනා ගොනු කොට අධිකරණයට ඉදිරිපත් කෙරුණු අතර වරද පිළිගත් සැකකරුවන් දෙදෙනෙකු මාස තුනක් බැගින් බර වැඩ ඇතිව බන්ධනාගාර ගත කළ කළුතර ප්‍රධාන මහේස්ත්‍රාත්වරයා නිවැරැදිකරු යැයි ප්‍රකාශ කළ සැකකරු මාර්තු 10 දක්වා රක්ෂිත බන්ධනාගාර ගත කරන ලෙස නියම කළේය.කළුතර පදිංචි අම්බලන්ගොඩ ගුරුන්නාන්සේලාගේ පි‍්‍රයන්ත කුමාර සහ උතුරු කළුතර පදිංචි සීක්කු ආරච්චිගේ මනෝජ් දීපානන්ද සිල්වා යන දෙදෙනා මෙසේ බන්ධනාගාර ගත කරුණු අතර දොඩම්ගොඩ පහත්වත්තේ පදිංචිකරුවකු වූ ඉන්දික කන්නන්ගර යන අය රක්ෂිත බන්ධනාගාර ගත කෙරිණි.උප පොලිස් පරීක්ෂක ඉන්ද්‍රදාස මහතාගේ උපදෙස් මත උසස් පොලිස් නිලධාරී (315147) අරුණ මහතා විසින් මොවුනට එරෙහිව චෝදනා ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022516</link>
    <topic>කල් ඉකුත් වූ බීම අලෙවි කළ 4කට 28,000ක් දඩ ගසයි</topic>
    <author>සිරන්ජනී කුමාරි</author>
    <content>කල් ඉකුත් වූ සිසිල් බීම අලෙවි කළ වෙළෙඳසල් හිමියන් හතර දෙනෙකුට රුපියල් 28000ක දඩයක් මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා නියම කෙළේ ය.පාරිභෝගික අධිකාරියේ නිලධාරීන් විසින් සිදු කරන ලද විශේෂ මෙහෙයුමකදී මරදාන හා බොරැල්ල ප්‍රදේශයන්හි වෙළෙඳසල් කිහිපයක මෙම කල් ඉකුත් වූ සිසිල් බීම අත්අඩංගුවට ගෙන තිබේ.විවිධ සමාගම් විසින් නිෂ්පාදනය කරනු ලැබූ මෙම සිසිල් බීම මාස දෙකක කාලයක් ඉකුත් ව තිබුණ ද තවමත් වෙළෙඳපළේ අලෙවි කිරීම සඳහා තිබුණු බවට පාරිභෝගික අධිකාරිය අධිකරණයට දැන්විය.මිලිග්‍රෑම් 500 හා ලීටර් බෝතල් අධිකාරිය විසින් අත්අඩංගුවට ගනු ලැබූ සිසිල් බීම අතර විය.මොහොමඩ් නවුස්, සුන්දිරම් රාමර්, ගනේෂන් සුරේන්ද්‍රන් හා සෙල්වරාජ් විනෝද් කුමාර් යන වෙළෙඳසල් හිමියන්ට මෙලෙස දඩ නියම විය.2003 අංක 9 දරන පාරිභෝගික පනතේ 30 වැනි වගන්තිය යටතේ චෝදනා ගොනු කර තිබිණි.නොමඟ යැවීමට හෝ රැවටීමට තුඩු දෙන අයුරින් කල් ඉකුත් වූ සිසිල් බීම විකිණීමේ චෝදනාවන්ට අදාළ වෙළෙඳසල් හිමියන් වරද පිළිගැනීම නිසා මහේස්ත්‍රාත්වරයා එක් අයෙකුට රුපියල් 7000 බැගින් හතර දෙනාට 28000 දඩ මුදලක් නියම කෙළේ ය.පාරිභෝගික අධිකාරියේ වැටලීම් අංශයේ හර්ෂණ කුමාර, ඩී. කේ. එල්. චන්දන, ආර්. පී. එල්. රාජපක්ෂ යන නිලධාරීන් පැමිණිලි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022517</link>
    <topic>රජරට සරසවියට මහාචාර්ය ඒකකයක් ලබා දෙන්නැයි සිසුහු උද්ඝෝෂණයක</topic>
    <author>සමන්මලී ප්‍රියශාන්ති</author>
    <content>රජරට විශ්වවිද්‍යාලයේ වෛද්‍ය පාඨමාලාව හැදෑරීමට අවශ්‍ය මහාචාර්ය ඒකකයක් (විශේෂඥ වෛද්‍යවරුන් සහ වෛද්‍ය මහාචාර්යවරුන් සිටින රෝහලක්) ලබා දෙන්නැයි බල කරමින් ඊයේ (24) කොළඹ ලෝටස් වට රවුමේ දී වෛද්‍ය පීඨයේ සිසුන් විසින් විරෝධතා ව්‍යාපාරයක නිරත වූහ. වෛද්‍ය පීඨයේ සියයකට අධික සිසුන් පිරිසක් මේ විරෝධතා ව්‍යාපාරයට සහභාගි වූ අතර මොවුන් ජනාධිපති කාර්යාලයට පැමිණීමට උත්සාහ දරන විට ජල ප්‍රහාරයක් එල්ල කර එය වැළැක්වීමට පොලිසියට සිදු විය.ජනාධිපති අතිරේක ලේකම්වරයෙකු සමඟ සාකච්ඡාවක් ලැබුණ ද එය අසාර්ථක වූ බවත් විශ්වවිද්‍යාලයේ වෛද්‍ය පීඨයේ පස්වැනි වසර අධ්‍යාපනය ලබන ප්‍රථම කණ්ඩායම ලෙස තමන්ට මහාචාර්ය ඒකකයක් නොමැති වීමෙන් ගැටලු රැසකට මුහුණ පෑමට සිදුව ඇති බවත් එම සිසුහු පවසති.මහාචාර්ය ඒකකයක් නොමැති වීම නිසා පස් වැනි වසරට අදාළ ශල්‍ය වෛද්‍ය, කාය වෛද්‍ය, ළමා රෝග හා නාරි හා ප්‍රසවවේද විෂයයන්වලින් තමන්ට ඉගෙන ගැනීමට හැකියාව ලැබී ඇත්තේ කාය වෛද්‍ය හා නාරි හා ප්‍රසවවේද යන විෂයයන් පමණක් යැයි ද ඔවුහු පවසති.මීට අමතරව මහාචාර්යය ඒකකයක් නොමැතිවිම නිසා අදාළ විෂයයන් ඉගැන්වීමට ගුරුවරු නොපැමිණෙනව බවද එම සිසුහු පවසති.දැනට මේ ඒකකය සිමෙන්ති බදාම තත්ත්වයේ ඉදිකිරීමක් ලෙස පවතින බවත්, මේ ඒකකය සඳහා අවශ්‍ය හෙදියන්, සුළු සේවකයින් ලබා දීමට සෞඛ්‍ය අමාත්‍යාංශය කිසිදු සූදානමක් නැති බවත් ඔවුහු කියති. මේ පාඨමාලාවේ සායනික පුහුණුව ජූනි මාසයේ දී ආරම්භ කිරීමට නොහැකි වුවහොත් තමන්ට 2013 වසරේ දී සීමාවාසික පත්වීම් ලබා ගැනීමට නොහැකි වී සමකාලීන අනෙක් වෛද්‍ය සිසුන්ට වඩා වසරකින් පහළට යෑමට සිදුවන බව ද පවසති.මේ නිසා මේ ගැටලුවට කඩිනම් විසදුමක් ජනාධිපති මහින්ද රාජපක්ෂ මහතාගෙන් ඉල්ලා සිටින බව ද සිසුහු ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=n11022518</link>
    <topic>දඹුල්ලේ රතු අලරතු ලූනු මිල පහළට</topic>
    <author/>
    <content>මේ දිනවල දඹුල්ල ආර්ථික මධ්‍යස්ථානයට යාපනය ප්‍රදේශයෙන් ලැනෙ රතු අල සහ රතු ලූනු තොග වැඩි වශයෙන් ලැබීමත් සමඟ ඒවායේ මිල ගණන් පහළ ගොස් ඇති බව හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනයේ සංඛ්‍යන සහකාර ජේ.සී.කේ.බී. ලයනල් මහතා සඳහන් කරයි.දිනකට බීට් කිලෝග්‍රෑම් එක් ලක්ෂ පනස් දහකට අධික ප්‍රමාණයක් රතුලූනු කිලෝ ග්‍රෑම් තිස් පන්දහකට අධික ප්‍රමාණයක් ද මධ්‍යස්ථානය වෙත ලගාවෙන බවත්, ඒ අනුව රුපියල් 120කට පමණ අලෙවි වූ බීට් කිලෝවක තොගමිල රුපියල් 60/70 අතර මිලකටත්, රතුලූණු කිලෝව රුපියල් 200 සිට රුපියල් 120 දක්වාද පහත වැටී ඇති බව ඒ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102251</link>
    <topic>අනුරාධපුර සිරගෙදරින් පැනගියරැඳවියෙකු අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>බරපතල වැඩ සහිත සිර දඬුවමක් විඳීමින් සිටියදී අනුරාධපුර බන්ධනාගාරයෙන් පැනගොස් සැඟවී සිටි රැඳවියෙකු අත්අඩංගුවට ගත් බව ගලෙන්බිඳුණුවැව පොලිසිය කියයි.පොලිසියට ලැබුණු තොරතුරකට අනුව සැකකාර රැඳවියා යායපහ, ගෝමරන්කල්ල ගලෙන්බිඳුණුවැව පිහිටි ඔහුගේ නිවෙසේදී අත්අඩංගුවට ගෙන ඇත.මොහු අධිකාරි මුදියන්සේලාගේ සංජීව අධිකාරි නමැති යුද හමුදා සේවයේ යෙදී සිට පලාගිය පුද්ගලයෙකු බවද පොලිසිය කියයි. අනුරාධපුරයට ඇදහැළුණු ධාරානිපාත වර්ෂාව හමුවේ ඇතිවූ ගංවතුර තත්ත්වය ප්‍රයෝජනයට ගෙන මොහු ඇතුළුව තවත් තිදෙනෙකු සිරගෙදරින් පලාගිය බවත්, එක් රැඳවියකු ජල පහරට හසුවී ගිය බවත් ඔහු පොලිසියට පාපොච්චාරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102252</link>
    <topic>හපුතලේ වගා නොකළ ඉඩම්වලමහාපරිමාණ සඳුන් වගාවක්</topic>
    <author>හල්දුම්මුල්ල සමූහ</author>
    <content>“සඳුන්” වගාව කෙරෙහි වැඩි දෙනෙකුගේ අවධානය යොමුවීම නිසා හපුතලේ මැතිවරණ කොට්ඨාසයේ වගා නොකළ ඉඩම්වල විශාල පරිමාණයෙන් “සඳුන්” වගා කිරීමට පටන් ගෙන තිබේ. දැනට හල්දුම්මුල්ල ප්‍රාදේශීය ලේකම් කොට්ඨාසයේ නිකපොත, ලේමස්තොට, සඳුන් අක්කර 50ක් පමණ වගාකර ඇත.සඳුන් දැව ඉතාමත්ම මිල අධික වන අතර, මේ මගින් විශාල ආදායමක් ලබාගැනීමට ද හැකියාවක් තිබෙනවා.මේ වන විට ස්වාභාවික සඳුන් ගස් විශාල වශයෙන් සොරුන් විසින් කපා තිබෙන අතර, මේ වන විට සඳුන් ගස් ආරක්ෂා කිරීමට නොහැකි තත්ත්වයක් උදාවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102253</link>
    <topic>එළැඹෙන යල කන්නයේ දී ලොකු ලූනුවගා බිම් ප්‍රමාණය අඩුවන ලකුණු</topic>
    <author>දේවහූව සමූහ – ඇම්. ඩී. මහින්ද</author>
    <content>සුගිය දිනවල ඇතිවූ මහවැසි හේතුවෙන් බීජ ලූනු වගවන් විනාශවී යාම නිසා එළැඹෙන යල කන්නයේ ලොකු ලූනු වගා බිම් ප්‍රමාණය අඩුවන ලකුණු පහළ වී ඇත.යල කන්නයේ ලොකු ලූනු වගාවට අවශ්‍ය බීජ ලබා ගැනීම සඳහා පසුගිය නොවැම්බර්, දෙසැම්බර් මාසවල දී විශාල බිම් ප්‍රමාණයක බීජ ලූනු වගා කළත් ඇතිවූ වර්ෂාවෙන් එම වගාවන් විශාල ප්‍රමාණයක් විනාශ වී ඇත. මේ නිසා ගොවීන්ට යල කන්නයේ වගාවන්ට අවශ්‍ය බීජ සපයා ගැනීම බරපතල ගැටලුවක් වනු ඇත. බීජ සපයා ගැනීමේ අපහසුතාව නිසාම වගා කෙරෙන බිම් ප්‍රමාණය ද අඩුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102254</link>
    <topic>රුහුණු කුමාරි දුම්රියේ මඟීනටපහසු කාල සටහනක්</topic>
    <author>මාතර සමූහ - ඩබ්ලිව්.පී.ධර්මසේන</author>
    <content>මාතර ගාල්ල දුම්රිය මාර්ගය නවීකරණය කිරීමෙන් පසු දුම්රියේ ධාවන වේගය අනුව ඉතිරි වූ කාලයෙන් විනාඩි 10 ක් රුහුණු කුමාරි දුම්රියෙන් ගමන් ගන්නා මගීන්ගේ පහසුවට යෙදවීමට දුම්රිය දෙපාර්තමේන්තුව පියවරගෙන ඇත.මේ අනුව උදෑසන 5.20 ට මාතරින් ගමන් ඇරැඹූ රුහුණු කුමාරි දුම්රිය උදෑසන 5.30 ට ගමන් ඇරැඹි නිසා ඈත දුර ප්‍රදේශවලින් පැමිණෙන මගීන්ට විශාල සහනයක් වී ඇත.මෙම දුම්රිය මාර්ගය ජනතා අයිතියට පැවරීමෙන් පසු උදෑසන 4.20 ට සාගරිකා දුම්රිය, උදෑසන 5.30 ට රුහුණු කුමාරි දුම්රිය, උදෑසන 5.50 ට ගාලු කුමාරි දුම්රිය යන දුම්රිය තුනක් පමණක් ධාවනය කරනු ලබයි.මාස 06 කට වැඩි කාලයක් දුම්රිය මාර්ගය වසා තැබීමත්, දුම්රිය ධාවනය පිළිබඳව ජනතාව විධිමත්ව දැනුවත් වී නොමැතිකම නිසා මාතරින් දුම්රියෙන් ගමන් ගන්නා මගීන්ගෙන් 50% කට වැඩි ප්‍රමාණයක් අඩු වී ඇති බව දුම්රිය බලධාරින් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102255</link>
    <topic>බොයිලේරු වැව හැදුවොත්අපේ ගමම යට වෙනවා</topic>
    <author>ඌව වෙල්ලස්ස විශේෂ ස්ටැන්ලි රොමේෂ් ගුණතිලක</author>
    <content>මොනරාගල සුදුවතුර ආර ගම්මානයේ ඉදිකෙරෙන බොයිලේරු වැව නිසා වසර හතළිහකට වැඩි කාලයක් පදිංචිව සිටින නිවාස හා වගාවන් විනාශ වී යන බව ගම්වැසියෝ පවසති.ඌව පළාත් සභාව මඟින් බොයිලේරු වැව ප්‍රතිසංස්කරණය කිරීම ආරම්භ කර ඇති අතර මෙයින් වැඩි විනාශයක් සිදුව ඇත්තේ මොනරාගල ප්‍රාදේශීය ලේකම් කොට්ඨාසයට අයත් හොරොම්බුව ග්‍රාමසේවා වසමේ සුදුවතුරආර ගම්මානයට ය.වැව යටතේ අස්වද්දනු ලබන කුඹුරු පිහිටා ඇත්තේ බුත්තල ප්‍රාදේශීය ලේකම් කොට්ඨාසයේ ගල්ටැම්මණ්ඩිය ග්‍රාමසේවා වසමට ය.වැවට ඉඩම් අක්කර 200 ක් පමණ යටවෙන අතර වැව යටතේ කුඹුරු අක්කර පන්සියයක් පමණ අස්වැද්දීමට බලාපොරොත්තු වේ.වැවට යටවෙන ප්‍රදේශයේ පවුල් 37ක් ස්ථිර නිවාස ඉදිකරගෙන පදිංචිව සිටින අතර පොල්, රබර්, වැනි ස්ථිර භෝග ද වගා කැර තිබේ. ඊට අමතරව බඩඉරිඟු රටකජු වගාවන් ද මහ කන්නයේ අහස් දියෙන් වී වගාව ද සිදු කෙරේ.බොයිලේරු වැව ප්‍රතිසංස්කරණ කිරීම පිළිබඳව ඉඩම් හා නිවාස අහිමිවන තමන් දැනුවත් කර නොමැති බව පවසන ප්‍රදේශවාසීහු මෙසේ පවසති.එස්. එම්. පබාවතී මහත්මිය - 1983 වර්ෂයේ දී අපි සුදුවතුර ආර ගම්මානයට පදිංචියට ආවා. අක්කර 2 1/2කට බලපත්‍රයක් ද ලැබුණා. ඉඩම වවා ගෙන ස්ථිර ගෙයක් හදාගෙන අපේ පවුල හොඳින් ජීවත් වුණා. එකපාරටම ඇවිත් දැන් කියනවා බොයිලේරු වැව හදනවා. මෙම ඉඩම් වැවට යටවෙනවා. ඉවත්වෙන්න කියල අපි කොහාට යන්න ද? මේ පිළිබඳව වගකිවයුතු අයට කීවා නමුත් උත්තරයක් නැහැ.ඩබ්ලිව්. ඇම්. කුසුමාවතී මහත්මිය - අපේ ඉඩම් අවුරුදු 10 – 15 වයසැති තේක්ක ගස් තියෙනවා. ඒවා හිටෙව්වේ අපි. ග්‍රාම සේවක මහත්තයා කියනවා මේ ගස් අයිති රජයට, ඉඩම් අනවසරයිලු. මොකක් හරි සාධාරණයක් තියෙන්න ඕනෑ. අපිට වන්දියක් හා ඉඩමක් දෙනතුරු අපි යන්නේ නැහැ. මේ කිරි සප්පයෝ අරන් මහ මඟට ද අපිට යන්න කියන්නේ.වීරසූරිය ආරච්චිගේ සීසන් මහතා - මම සුදුවතුර ආර ගමට ආවේ 1976. මගේ ඉඩමට ජයභූමි ඔප්පුවක් තියෙනවා. මගේ පුතාටත් ඉඩමක් තියෙනවා.එස්. එම්. රේණුකා මහත්මිය - සුදුවතුර ආර ගම්මානයට අපි ආවේ පුංචි කාලේ. ගෙවල් දොරවල් හදාගෙන හොඳින් ජීවත් වුණා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102256</link>
    <topic>ජල්තර කර්මාන්ත ශාලාවකින්ප්‍රදේශයට දැඩි පරිසර හානි</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ජල්තර පිහිටි කර්මාන්ත ශාලාවක් මඟින් ප්‍රදේශයට ඇති කරන දැඩි පාරිසරික හානි නිසා ප්‍රදේශයේ ජනතාව රෝගීන් බවට පත්ව ගස් වැල් ඇතුළු වගා බිම් දහස් ගණනක් විනාශ වී ගොස් ඇතැයි ජල්තර ප්‍රදේශවාසීහු පවසයි.ජල්තර ප්‍රදේශයෙ පිහිටි පිඟන් ගඩොල් ආශ්‍රිත නිෂ්පාදනය කරනු ලබන මේ කර්මාන්ත ශාලාව නිසා කලක සිට පරිසර දූෂණයක් ඇති වී තිබෙන බව දක්නට ඇත.පරිසරය සුරැකීමේ සංවිධානයේ සභාපති ඩී. එල්. සී. කුරුප්පුආරච්චි මහතා - වසර ගණනක සිට මේ කර්මාන්ත ශාලාවෙන් කළු පැහැති කුඩක් නිකුත් කරනවා. එම කුඩු වර්ගය ප්‍රදේශයේ ගස්වැල්වල රැඳී පවතින අතර එමඟින් ප්‍රදේශය පුරා දැඩි සැරක් පවතිනවා. මීට අමතරව දවස පුරා අධික ශබ්දයක් ද පවතිනවා. කර්මාන්ත ශාලාව පවත්වාගෙන යෑමට අවශ්‍ය බලපත්‍ර අහෝසි වී තිබියදී පරිසරයට ප්‍රදේශවාසීන්ට පීඩා වන අයුරින් කර්මාන්ත ශාලාව පවත්වාගෙන යාම පිළිබඳව අදාළ ආයතනවලට දන්වා ඇතත් මෙතෙක් ඒ සම්බන්ධයෙන් පියවරක් ගෙන නැහැ.ජල්තර ග්‍රාම සේවා නිලධාරි ජානක බෝගොඩපොළ මහතා - මේ කර්මාන්ත ශාලාව මගින් නිතර සෞඛ්‍යයට අහිතකර විසඳුම් හා අධික ශබ්ද ඇතිවන බවට ප්‍රදේශවාසීන් කාර්යාලයට පැමිණිලි කර තිබෙනවා. මේ සම්බන්ධ පැමිණිලි හෝමාගම ප්‍රාදේශීය ලේකම් කාර්යාලයට දන්වා තිබෙනවා.ජල්තර පරිසරය සුරකීමේ සංවිධානයේ ලේකම් එස්. බී. ජයලාල් මහතා - 2003 වසරේදී ජල්තර ප්‍රදේශයට පදිංචියට පැමිණියා. එම වසර වලදී කර්මාන්ත ශාලාවෙන් ප්‍රදේශයට කිසිදු හානියක් තිබුණේ නැහැ. දැනට වසර තුනක පමණ කාලයක සිට මේ තත්ත්වය පැන නැඟී තිබෙනවා.කර්මාන්ත ශාලාවේ අපද්‍රව්‍ය බැහැර කර ඇති කාණුව යොමු කර ඇත්තේ ප්‍රදේශයේ මහවෙල් යායටයි. අපද්‍රව්‍ය බැහැර කරන සෑම අවස්ථාවකම ප්‍රදේශය පුරා දැඩි දුගදක් හමනවා. අපද්‍රව්‍ය වෙල්යායට යෑම නිසා අක්කරයකට අධික ප්‍රමාණයක් වගා කිරීම අතහැර දැමීමට සිදුව තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102257</link>
    <topic>පන්විලකෙත්හේනමාර්ගය අබලන්</topic>
    <author>කළුතර දකුණ සමූහ උපාලි බටුවත්ත</author>
    <content>කළුතර ඔරලෝසු කණුව අසලින් වැටී ඇති (ගඟබඩ පාර) කෙත්හේන මාර්ගය කාලයක් තිස්සේ තාවකාලික පිළියම් යෙදීම සිදුකරමින් පවතින මාර්ගයකි. මේ මාර්ගය දිනෙන් දිනම වළවල් හෑරී අබලන් තත්ත්වයට පත්වෙමින් පවතී.කෙත්හේන, කොහොලාන, හෙට්ටිගොඩ, උක්වත්ත, අධිකාරිගොඩ ආදී ප්‍රදේශ ගණනාවකින් කළුතර, කොළඹ බලා රැකියාවට යන්නන් සහ පාසල් ළමයින් විශාල පිරිසක් මේ මාර්ගය ඔස්සේ දිනපතා ගමන් කරති.මේ මාර්ගය පුළුල් කර අළුත්වැඩියා කර දෙන මෙන් මගීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102258</link>
    <topic>පානදුර කදුරුගමුව පාලමගිලා බැසීමේ අවදානමක්</topic>
    <author>කළුතර මධ්‍යම සමූහ</author>
    <content>ඉදිරි වැසි සමයේ දී පාණදුර කදුරුගමුව පාලම ගිලා බැසීමේ අවදානමක් පවතින බව ප්‍රදේශවාසීහු පවසති. මේ වනවිට එහි හියුම් පයිප්ප පුපුරා ගොස් කම්බිද මතුවී තිබේ. මේ පාලම පවුල් 600 ක පමණ සාමාජිකයින් ගමන් ගන්නා මාර්ගයක් ඔස්සේ වැටී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r1102259</link>
    <topic>පාණදුර බස් පොළේ යාචකයෝ</topic>
    <author>පාණදුර සමූහ</author>
    <content>පාණදුර ලංගම මධ්‍යම බස් පොළේ සහ පෞද්ගලික බස් පොළේ යාචකයන් පවුල් පිටින් පැමිණ සිගමන් ඉල්ලන නිසා බස් මගීන්ට ඉමහත් අපහසුතාවක් සිදුවේ. කොළඹ නගරයේ හිඟමන් ඉල්ලීම තහනම් වී ඇති නිසා යාචකයෝ පාණදුර බස් පොළට පැමිණ ඇත. රාත්‍රි කාලයට ඔවුන් නවාතැන් ගන්නේ ද බස් පොළ ගොඩනැගිල්ලේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r11022510</link>
    <topic>බියගම පරණ කඩදාසිවිකුණාගන්න අසීරුයිලු</topic>
    <author>උතුරු කොළඹ සමූහ ඒ. මදුරවීරන්</author>
    <content>පාඨක ජනතාව විසින් කියවා ඉවත ලන ප්‍රවෘත්ති පත්‍ර සඟරා ඇතුළු මුද්‍රිත නිපැයුම් ආදිය පරණ කඩදාසි වශයෙන් ඉතා සුළු මුදලකට පවා අලෙවි කිරීමට අපහසු තත්ත්වයක් දැන් උදා වී තිබේ. ස්වයං රැකියා වශයෙන් පරණ කඩදාසි එකතු කර වෙළෙඳාමෙහි යෙදුණු අයට මේ නිසා මරු පාරක් එල්ල වී ඇත. ඔවුන්ගේ ආර්ථික තත්ත්වය ද මේ නිසා බොහෝ දුරට පිරිහෙන්නට පටන් ගෙන තිබේ. පරණ පත්තර ටොන් විදේශ රටවල්වලින් ආනයන කර වෙළෙඳ පොළට ඉදිරිපත් කිරීම මෙයට හේතු වී ඇතැයි පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=r11022511</link>
    <topic>කෑගල්ල මිණුවන්ගමුව විදුහලේ පන්තියක ඉන්නේ සිසුන් දෙතුන්දෙනයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාවට අයත් කෑගල්ල අධ්‍යාපන කලාපයේ මිණුවන්ගමුව කණිෂ්ඨ විද්‍යාලය වැසී යාමේ අවදානමට ලක් වී ඇතැයි ගම් වැසියෝ පවසති.කෑගල්ල නගරයේ සිට සැතපුම් 7ක් පමණ දුරින් මිණුවන්ගමුව ගමේ පිහිටා ඇති මේ පාසලේ ක්‍රීඩා පිටියක් ද ඇතුලුව පාසල් වත්ත අක්කර 4 1/2ක පමණ භූමි භාගයකින් යුක්තය. රුපියල් කෝටි ගණනක් වටිනා පාසල් ගොඩනැගිලි වලින් යුක්ත ය.මිනුවන්ගමුව දිගාසිරි වැඩිහිටි සංගමයේ සභාපති ඇම්. ඒ. ජයතිලක මාරසිංහ මහතා - මේ පාසල 1964 වර්ෂයේ දී ආරම්භ කර තිබෙනවා. එම කාලයේ ළමයින් 300ක් පමණ පාසලේ අධ්‍යාපනය ලැබුවා. පසුව එය ක්‍රම ක්‍රමයෙන් අඩුවී දැන් ළමයින් 29 දෙනෙක් දක්වා අඩුවෙලා.මේ පාසලෙන් අධ්‍යාපනය ලැබූ අය දැනට රජයේ උසස් නිලතල දරමින් රටට සේවය කරනවා.මේ වසරේ දී පළමු වසරට එකම සිසුවෙක් වත් ඇතුළත් වී නෑ. මෙහි පළමු වසරේ සිට 9 ශ්‍රේණිය දක්වා අධ්‍යාපනය සඳහා පංති පැවැත්වෙනවා. දැනට එම පංතිවල ඉගෙනුම ලබන්නේ එක පංතියක සිසුන් දෙතුන් දෙනයි.ඉංගි‍්‍රසි, විද්‍යා, ගණිත, ගුරු මණ්ඩලය සිටිනවා.මේ වනවිට කෑගල්ල කලාප අධ්‍යාපන කාර්යාලයට අයත් උඩුවාගම, පස්දෙණිය යන කනිෂ්ඨ විද්‍යාල ද වැසී යෑමේ අවදානමක් ඇති බව ගම් වැසියෝ පවසති.දැනට මල්වත්ත කන්ද, වතුර, හාල්මැස්සා, කලේවෙල වලවිට, දෙගලකිරිය ඇතුලු කනිෂ්ඨ පාසල් රැසක් වැසී ගොස් ඇත.සබරගමුව පළාත් සභාවේ අධ්‍යාපන අමාත්‍යාංශයේ ලේකම් පී. කුලරත්න මහතා - සබරගමුව පළාතේ ඇතැම් කනිෂ්ඨ විද්‍යාලවලට සිසුන් ඇතුළත් නොකර නගර බද පාසල්වලට ඇතුළත් කිරීම නිසා මෙවැනි තත්ත්වයක් උදාවී තිබෙනවා. මේ පාසල් වැසී යාමට ඉඩ නොදී පවත්වාගෙන යාමට උත්සාහ කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102251</link>
    <topic>මුරලිගේ- ලසිත්ගේ පන්දු යැවීමපාකිස්තානුවන්ගේ දැඩි අවධානයට</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේදී හෙට ශ්‍රී ලංකාවට එරෙහිව තරග බිමට පිවිසෙන පාකිස්තාන පිතිකරුවන් මුත්තයියා මුරලිදරන් හා ලසිත් මාලිංගගේ පන්දු යැවීම කෙරෙහි වැඩි අවධානයක් යොමු කර ඇත.මුත්තයියා මුරලිදරන් ශ්‍රී ලංකාවේ තණතීරුවල භයානක ලෙස පන්දු දඟ කවන්නෙක් බවත් මාලිංග ‘යෝකර්’ පන්දු යවන අභියෝගාත්මක ක්‍රීඩකයෙකු බවත් පාකිස්තාන ක්‍රිකට් නායක සහිඩ් අෆ්රිඩිගේ අදහස වී තිබේ.මෙවර ලෝක කුසලාන තරගාවලියෙන් අනතුරුව එක්දින ජාත්‍යන්තර ක්‍රීඩාපිටියෙන් සමුගැනීමට බලාපොරොත්තුවෙන් සිටින මුරලිදරන් දැනට එක්දින කඩුලු 521ක් ලබා ඇති අතර, ටෙස්ට් බිමෙන් සමුගනිද්දී ටෙස්ට් කඩුලු 800ක් ලබා ගත්තේය.ඔහු ක්‍රිකට් ලෝක කුසලාන තරගාවලි 4කදී තරග 32කට සහභාගී වී කඩුලු 55ක් දවාගෙන සිටී.වේගපන්දු යවන ලසිත් මාලිංග එක්දින තරග 77කදී කඩුලු 114ක් ලබා සිටී.“මුරලිදරන් විශාල අත්දැකීම් ඇති ක්‍රීඩකයෙක්. ඔහුට ඕනෑම තත්ත්වයක් තුළ හොඳින් පන්දු යැවීමේ හැකියාව තිබෙනවා. ඔහු පන්දු යැවීමේ අති දක්‍ෂයෙක්. ඒ නිසා අපි විශේෂයෙන්ම සැලකිලිමත් වෙනවා” අෆ්රිඩි පැවැසීය.ලසිත් මාලිංග කැනඩාව සමඟ පළමු තරගයට සහභාගී නොවුනද පාකිස්තානය සමඟ තරගයට අලුත් ජවයකින් එක්වනු ඇතැයි අෆ්රිඩිගේ අදහස වී තිබේ.“ආබාධ තත්ත්වයක් හේතුවෙන් මාලිංග කැනඩා තරගයට නොපැමිණි නිසා අපට තර්ජනාත්මකව පන්දු යවන්න පුළුවන්. ඔහුගේ පන්දු යැවීම කෙසේ වේවිද කියා අපි විමසිල්ලෙන් සිටිනවා” අෆ්රිඩි සඳහන් කළේය.ශ්‍රී ලංකාව හා පාකිස්තානය අතර සටන ලෝක කුසලාන තරගාවලියේ දැවැන්ත තරගයක් වනු ඇතැයි සහිඩ් අෆ්රිඩි අනාවැකි පළකළේය. ඉතා විශිෂ්ට ලෙස පන්දු රැකීම පහරදීම හා පන්දු යැවීම අත්‍යවශ්‍ය බව ඔහු අවධාරණය කළේය.“ශ්‍රී ලංකාව සමඟ තරගයේ අභියෝග භාර ගැනීමට අප සූදානම්.මාලිංග - මුරලි හෝ ඕනෑම පන්දු යවන්නෙකුට සාර්ථකව මුහුණදීමට අප බලාපොරොත්තු වෙනවා” අෆ්රිඩි පැවැසීය.මේ අතර ඊයේ ඛෙත්තාරාම ආර්. පේ‍්‍රමදාස ක්‍රීඩාංගණයේ පුහුණුවීම් අතරතුරදී ශ්‍රී ලංකා ක්‍රිකට් ක්‍රීඩක චාමර කපුගෙදර පැවැසුවේ මෙවර ලෝක කුසලාන ජයග්‍රහණය අතිශයෙන් වැදගත් බවය. ක්‍රිකට් ලෝක කුසලානය ක්‍රිකට් පිටියෙන් සමුගන්නා මුරලිට උසස්ම උපහාරයක් වනු ඇතැයි කපුගෙදර පැවැසීය.“මුරලි විශේෂ පුද්ගලයෙක් ඔහු විශිෂ්ටයෙක්.” කපුගෙදර සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s11022510</link>
    <topic>දකුණු අප්‍රිකාවට කඩුලු 7ක ජයක්</topic>
    <author/>
    <content>ලෝක කුසලාන ක්‍රිකට් තරගමාලාවට දැඩි අධිෂ්ඨානයකින් යුතුව එක්ව සිටින දකුණු අප්‍රිකානු පිල සහභාගි වූ පළමු තරගයේ දී බටහිර ඉන්දීය කොදෙව් කණ්ඩායම පරදවා කඩුලු 7ක ජයක් ලැබීය.ඊයේ (24) දිල්ලිහි ෆෙරෝෂා කොට්ලා ක්‍රීඩාංගණයේ දී පැවැති මේ තරගයේ දී කාසියේ වාසිය දිනූ දකුණු අපි‍්‍රකානු නායක කොදෙව්වන්ට පළමුව පන්දුවට පහරදීමේ අවස්ථාව ලබා දුනි.පිළිතුරු ඉනිම ක්‍රීඩා කළ දකුණු අප්‍රිකානු පිල ලකුණු 223ක ඉලක්කය ඉතා පහසුවෙන් ජයගත්තේ ඕවර 42.5කදී කඩුලු 3ක් පමණක් දවා ගැනීමෙනි.දකුණු අප්‍රිකානු මුල් කඩුලු 2ක වශයෙන් හෂීම් අමිලා (14) හා ජැක් කලීස් (4) අඩු ලකුණු සංඛ්‍යාවකට දැවී ගිය ද ඒ. බී. ඩී. විලියර්ස් හා ග්‍රෑම් ස්මිත් දකුණු අප්‍රිකා ඉනිම ප්‍රබල තත්ත්වයකට ගෙන ආහ.ඒ. බී. ඩී. විලියර්ස් දක්ෂ පිතිහරඹයක නියැලෙමින් දකුණු අපි‍්‍රකාව ජයග්‍රාහි මාවතකට ගෙන ගිය අතර ඔහුගේ පිත්තෙන් පෑ දස්කමට නොදැවී ලකුණු 107ක් එක් විය.දර්ශනීය හා දැකුම්කලු පිතිහරඹයක නියැළුණු ඩී. විලියර්ස්ගේ ඉනිමට හතරේ පාර 8ක් හා හයේ පහර 2ක් එක්ව තිබුණි.ග්‍රැම් ස්මිත් 45ක්, ජේ. පී. ඩුමිනි නොදැවී ලකුණු 42ක් රැස් කළහ.පන්දු යැවීමේ දී සුලෙයිමන් බෙන්, කැමර් රෝච් හා කිරොන් පොලාර්ඩ් කඩුල්ල බැගින් ලබා ගත්හ.පළමුව පන්දුවට පහර දුන් බටහිර ඉන්දීය කොදෙව් දූපත් පිල ඕවර 47.3කදී සියලු දෙනා දැවී රැස්කරගනු ලැබුවේ ලකුණු 222ක් පමණි.දකුණු අප්‍රිකානු පන්දු යවන්නන්ගේ පීඩනයට හසු වූ බටහිර ඉන්දීය කොදෙව් දූපත් පිලේ පළමු කඩුල්ල ලෙස ක්‍රිස් ගේල් දැවී ගියේ ලකණු 2ක් ලබා සිටියදී ය.දෙවන කඩුල්ල වෙනුවෙන් ඩෙවොන් ස්මිත් හා ඩැරන් බ්‍රාවෝ අතර ලකුණු 111ක සබඳතාවක් පැවතුණි. කොදෙව් පිලේ වැඩිම ලකුණු ලාභියා ලෙස ඩැරන් බ්‍රාවෝ දෙවැනි කඩුල්ල ලෙස දැවී ගිය අතර ඔහුගේ ඉනිමට හතරේ පහර 8ක් හා එක හයේ පහරක් ඇතුළත් වී තිබුණි.ඩිවේන් බ්‍රාවෝ ලකුණු 40ක්, ඩෙවොන් ස්මිත් 36ක්, ෂිවනරියන් චන්දරපෝල් ලකුණු 31ක් ලෙස ලකුණු රැස් කළහ.පන්දු යැවීමේ දී නවක ක්‍රීඩක ඉම්රන් තහීර් දක්ෂ පන්දු යැවීමක නිරත වෙමින් ලකුණු 41කට කඩුලු 4ක් දවා ගත් අතර ඩේල් ස්ටෙයින් ලකුණු 24 කට කඩුලු 3ක් ද ජොහාන් බෝතා ලකුණු 48කට කඩුලු 2ක් ද බිඳ හෙලීය. තරගයේ වීරයා සම්මානය ඒ. බී. ඩී. විලියර්ස්ට හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102252</link>
    <topic>ඕස්ට්‍රේලියා-නවසීලන්ත ගැටුම අදයි</topic>
    <author/>
    <content>ඕස්ට්‍රේලියාව හා නවසීලන්තය අතර තරගය අද (25) ඉන්දියාවේ නාග්පූර් හි විදර්බා ක්‍රීඩාංගණයේ දී පැවැත්වේ.සිය අසල්වාසී ප්‍රතිවාදියා වන ඕස්ට්‍රේලියාව සමඟ තරගයට අද නවසීලන්තයට මුහුණදීමට සිදුවී ඇත්තේ එතරම් සතුටුදායක මානසික තත්ත්වයකින් නොවේ. පසුගියදා නවසීලන්තයේ සිදුවූ දරුණු භූ®මිකම්පාව හේතුවෙන් ඔවුහු දැඩි සංවේගයට පත්වී සිටින අතර කණ්ඩායමේ භෞත චිකිත්සවේදී ඩේල් ෂැක්ල් හා පුහුණු උපදේශක බ්‍රයන් ස්ට්‍රෝහෑම් පෙරළා ක්‍රයිස්ට්චර්ච් නුවර බලා පිටත් වී සිටිති. ඒ විපතට පත් ඔවුන්ගේ පවුලේ සාමාජිකයන් හා එක්වීම සඳහාය.මේ අනුව නවසීලන්ත කඳවුරේ වැදගත්ම සාමාජිකයන් දෙදෙනකුගේ සහයකින් තොරව අද තරගය සඳහා සුදානම් වීමට ඔවුනට සිදුවී ඇත.නමුත් කෙන්යාව සමඟ චෙන්නායි හි පැවැති තරගයෙන් කඩුලු 10ක විශිෂ්ට ජයක් හිමිකර ගත් නවසීලන්තයේ පිතිහරඹ අංශය හා පන්දු යැවීමේ අංශය ප්‍රබල තත්වයක පසුවන බැවින් අද තරගයේ දී ඕස්ට්‍රේලියාවට දැඩි පීඩනයක් එල්ල කිරීමට නවසීලන්තය සමත්වනු ඇත.ලෝක සූරයන් ලෙස මෙවර තරගමාලාවට සහභාගි වන ඕස්ට්‍රේලියාව අහමදාබාද් හි පැවැති ඔවුනගේ මුල්ම තරගයෙන් සිම්බාබ්වේ පරදවා ලකුණු 91ක ජයක් අත්කර ගත්තේය.තරගයෙන් ජය ලැබූවත් පිතිහරඹ අංශය පිළිබඳව සෑහීමකට පත්විය නොහැකි බව නායක රිකී පොන්ටින් තරගයෙන් අනතුරුව මාධ්‍ය වෙත ප්‍රකාශ කෙළේය. ඒ අනුව අද තරගයේ දී ඕස්ට්‍රේලියාවට නවසීලන්ත පන්දු යවන්නන් හමුවේ සිය පිතිහරඹ වර්ධනයේ තත්වය උරගා බැලීමට සිදුවනු නිසැකය.ලෝක කුසලාන තරගමාලා ඉතිහාසයේ දෙපිල අතර තරග 7ක් පවත්වා ඇති අතර ඉන් තරග 5ක ජය හිමිකර ගැනීමට ඕස්ට්‍රේලියාව සමත්ව සිටියි. නවසීලන්තය තරග 2ක ජය හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102253</link>
    <topic>රූපවාහිනියකට පහර දුන් පොන්ටින්ට දැඩි අවවාද</topic>
    <author/>
    <content>සිම්බාබ්වේ පිල සමඟ පැවැති තරගයේ ඕස්ට්‍රේලියානු ඉනිමේදී දුවද්දී දැවීයාමට හසුවීමෙන් කෝපයට පත් ඕස්ට්‍රේලියානු නායක රිකී පොන්ටින් ක්‍රීඩක විවේකාගාරයේ තිබූ රූපවාහිනියකට පහරදීමේ සිදුවීමෙන් තරග තහනමකට හා දඩ මුදලකට යටත් නොවී ගැලවීමට පොන්ටින්ට හැකි විය.අයි. සී. සී. නීති සංග්‍රහයේ 2. 1. 2 වගන්තිය බිඳ දමමින් පොන්ටින් විසින් කරනු ලැබූ මේ පහරදීම සම්බන්ධව ඔහුගේ තරග මුදලින් 50 %ක දඩයක් නියම කිරීමට හැකියාව තිබුණද අයි. සී. සී. ය ඔහුට අවවාද කිරීමෙන් පමණක් සෑහීමකට පත් විය.“එය හිතාමතා කළ දෙයක් නොවන බව කියමින් රිකී වරද පිළිගත්තා. සිද්ධිඩ වූ සැනින් ඔහු සමාවත් ඉල්ලා සිටියා. ඒ වගේම සිදුවූ අලාභය ගෙවීමටත් එකඟ වුණා” ඒ තරගයේ තීරකවරයා ලෙස කටයුතු කළ රොෂාන් මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102254</link>
    <topic>ජුඩෝ ඔලිම්පික් සූරයාගේතරග තහනම ඉවතට</topic>
    <author>ජිනීවා (ඒ. එෆ්. පී.)</author>
    <content>ජූඩෝ තරග ඉසව්වේ ඔලිම්පික් සූරයා වන චීනයේ ටොං වෙන් ට පනවා තිබූ වසර 2ක තරග තහනම ජාත්‍යන්තර ක්‍රීඩාව සඳහා වන ඉහළ උසාවිය විසින් ඉවත් කරනු ලැබීය.බීජිං ඔලිම්පික් උළෙලේ දී කිලෝ ග්‍රෑම් 78 බර පංතියේ කාන්තා ඉසව්වේ රන් පදක්කම දිනූ 2009 වසරේ ලෝක ජූඩෝ සූරතාවලිය අතුරතුරදී තහනම් උත්තේජන භාවිතා කිරීමේ පරීක්ෂණයෙන් අසමත් වීම් හේතුවෙන් වසර 2ක තරග තහනමක් පනවනු ලැබුවේ ජාත්‍යන්තර ජූඩෝ සම්මේලනය මගිනි.නමුත් එම පරීක්ෂණය සිදුකළ ආකාරයේ ගැටළු සහගත තත්ත්වයන් ඇති බව අනාවරණය වීම නිසා මේ තහනම ඉවත් කිරීමට පියවර ගත් බව ක්‍රීඩාව සඳහා වන ඉහළ උසාවිය නිවේදනය කළේය.සිය තරග තහනමට එරෙහිව ටොං වෙන් විසින් ඉදිරිපත් කරනු ලැබූ අභියාචනාව සළකා බැලීමෙන් අනතුරුව මේ තීරණයට එළැඹි බව නිවේදනයේ වැඩිදුරටත් සඳහන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102255</link>
    <topic>ත්‍රිත්ව විදුහලට අට වැනි ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අස්ගිරියේදී අවසන් වූ අන්තර් පාඨශාලා ක්‍රිකට් තරගයෙකින් මහනුවර ත්‍රිත්ව විදුහල විසින් මාතර සාන්ත සර්වේෂශ් විදුහල පරදවා ඉනිමක ජය ලැබීය. මෙම තරගයේදී ඒ අනාස් කඩුලු ත්‍රිත්වයක් ලැබීය. මෙම ජයත් සමග අකිල ජයසුන්දර ගේ නායකත්වයෙන් ත්‍රිත්ව පිල 8 වන තරග ජය වාර්තා කළේය.සර්වේෂස් පළමු ඉනිම 152 එන්. මුධසංක 66, ජිනිම්සර 31, ජේ. ප්‍රේමසිංහ 53 ට 4 යි. කේ. ජයසූරිය 38 ට 3 යි.ත්‍රිත්ව විදුහල පළමු ඉනිම 224 එන්. දික්වැල්ල 32, කේ. අටුගොඩ 40, එල්. කෝකිල 70 ට 4 යි, අයි. මෙහොමඩ් 47 ට 2 යි. එස්. රිද්ම 45 ට 2 යි.සාන්ත සර්වේෂස් දෙවන ඉනිම. ලකුණු 49 යි. ඒ. අනසාස් 15 ට 6 යි. ජේ. ප්‍රේමසිංහ 33 ට 4 යි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102256</link>
    <topic>පපර සංගීතයට ශ්‍රී ලංකා ක්‍රිකට් අමතන්න</topic>
    <author>විජයානි එදිරිසිංහ</author>
    <content>ලෝක ක්‍රිකට් ශූරතාවලියේ මෙරට පැවැත්වෙන තරඟ නැරඹීමට එන ක්‍රීඩාලෝලීන්ට “පපර බෑන්ඩ්” ගෙන ඒමට අවශ්‍ය නම් ඒ සඳහා 071 – 8687768 දුරකථනය ඔස්සේ ශ්‍රී ලංකා ක්‍රිකට් පාලක මණ්ඩලයේ නිශාන්ත අමතන ලෙස දන්වා සිටියි.එම පපර බෑන්ඩ් වාදකයන්ටත් අනිවාර්යයෙන්ම ක්‍රිකට් තරඟය නැරඹීමට අදාළ අවසර පත ද තිබිය යුතුවෙයි.ඉල්ලීම් කරන පුද්ගලයන්ට ඊට අදාළ පරීක්‍ෂාවකට ලක්කර සුදුසුකම් බලා ක්‍රීඩා පිටියට ඇතුළු කරන අතර ක්‍රිකට් පාලක මණ්ඩලය ලබාදෙන ස්ථානයේ පමණක් ඔවුන් රැදීසිටීමද අනිවාර්ය බව ක්‍රිකට් පාලක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102257</link>
    <topic>සංඛ රමේෂ් ලකුණු දහස වාර්තා කරයි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>ජය පරාජයෙන් තොරව නිමාව දුටු මොරටු විදුහලත් කොළඹ සහිරා විදුහලත් අතර පැවති අන්තර් පාසල් 19 න් පහළ ක්‍රිකට් තරගයේ විශේෂ සිදුවීම වූයේ මොරටු විදුහලේ සංඛ රමේෂ් දිවිත්ව ශතකයක් ලබා මෙම පාසැල් වාරයේ පලමු කොටසේ ලකුණු 1000 වාර්තා කර ප්‍රථම ක්‍රීඩකයා බවට පත්විය.දැනට ඔහු ලකුණු 1116 ක් ලබා ඇති අතර කඩුළු 87 ක්ද බිඳ දමා ඇත. සංඛ රමේෂ් ලකුණු 215 ක් ලබාගත් අතර අවිශ්ක පීරිස් ලකුණු 103 ක් වාර්තා කොට තුන්වන කඩුල්ල සඳහා ලකුණු 218 ක සබඳතාවයක් ගොඩනැගීය.මොරටු විදුහල පළමු ඉනිම 102 - කල්හාර පීරිස් 50 (සමීර් අහමඩ් 5/34, ඊමාස් රෆි 2/24) සහ දෙවැනි ඉනිම 395 - සංඛ රමේෂ් 215, අවිශ්ක පීරිස් 103, ජනිත නිමේෂ් 26 (ප්‍රදීප් ආනන්ද 2/79, ඉම්රාන් රෆස් 3/42, ඉන්ෂාඩ් මොහොමඩ් 2/87)සහිරා විදුහල 290 -ඉව්ෂාඩ් උවාර් නොදැවී 39, ෂිහාන් තිරුණුඩීන් 48, මොහොමඩ් ඩිල්ෂාඩ් 31, අර්ෂාඩ් බෝවේ 44, සවීර් අහමඩ් 27, බසිට් මරික්කාර් 34, (සංඛ පීරිස් 3/51).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102258</link>
    <topic>ධර්මරාජ රගර් දිනය අද</topic>
    <author>අසේල කුරුළුවංශ</author>
    <content>මහනුවර ධර්මරාජ විද්‍යාලීය ආදි රගර් සංගමය සංවිධානය කරන ධර්මරාජ රගර් දිනය හා රගර් සැනකෙළිය මෙම මස 25 හා 26 දෙදින තුළ මහනුවර නිත්තවෙල රගර් ක්‍රීඩාංගණයේදී පැවැත්වෙයි.ධර්මරාජ විදුහලේ රගර් ක්‍රීඩාව ප්‍රවර්ධනය කිරීමේ අරමුණින් වාර්ෂිකව පැවැත්වෙන රගර් දිනයේදී විද්‍යාලීය රගර් සංචිතය සඳහා දක්ෂ ක්‍රීඩකයින් හඳුනා ගැනීමද සිදුකෙරේ.මෙම දෙදින රග්බි සැණකෙළිය සඳහා ශ්‍රී ලංකා ටෙලිකොම් ආයතනයේ සාමාන්‍යාධිකාරි චින්තක විජේසුරිය, ධර්මරාජ විදුහල්පති එස්. එම්. කීර්තිරත්න ආදී ධර්මරාජ රගර් සංගමයේ අනුනාශක අරුනා කාලිංග ආදී රගර් සංගමයේ සභාපති උපුල් තලගොඩ යන මහත්වරු සහභාගි වෙති.  කැලණිය විශ්වවිද්‍යාලයේ වාණිජ විද්‍යා සහ ගණකාධිකරණ පීඨයේ ශිෂ්‍ය ශිෂ්‍යාවන් සහ කාර්ය මණ්ඩලය සංවිධානය කරන ‘චැලෙන්ජ් 2011’ “වාර්ෂික ක්‍රීඩා දිනය” මාර්තු මස 1 වැනි දින පෙරවරු 9.00 සිට පස්වරු 8.00 දක්වා කැලණිය විශ්වවිද්‍යාල පරිශ්‍රයේදී පැවැත්වේ. මෙදින ජාතික මට්ටමේ ක්‍රීඩා ඉසව් රැසක්ම පැවැත්වෙන අතර ඒ සඳහා වාණිජ සහ විගනකාධිකරණ අංශයේ ශිෂ්‍ය ශිෂ්‍යාවන් තුන්සියයකට ආසන්න පිරිසක් සහභාගිවීමට නියමිතය.  බම්බලපිටිය සාන්ත පීතර විදුහල් ප්‍රාථමික අංශයේ නිවාසාන්තර මලල ක්‍රීඩා උත්සවය අද (25) පස්වරු 1.00 ට විද්‍යාලයීය ක්‍රීඩාංගණයේදී පැවැත්වේ. සාන්ත පීතර විදුහලේ ආදි ශිෂ්‍ය සංගමයේ සභාපති රොෂාන් ධර්මරත්න මහතා ප්‍රධාන ආරාධිතයා ලෙස සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=s1102259</link>
    <topic>ගම්පහ දිස්ත්‍රික් මලල ක්‍රීඩා සභාපති ඩර්වින්</topic>
    <author/>
    <content>ගම්පහ දිස්ත්‍රික් මලල ක්‍රීඩා සංගමයේ ඉදිරි වසර සඳහා නිලධාරි මණ්ඩලයක් පත්කර ගැනීම පසුගියදා සිදුකෙරිණ. එහිදී නව වැනි වරටත් සංගමයේ සභාපති ලෙස ක්‍රීඩා අමාත්‍යංශයේ හිටපු නියෝජ්‍ය ක්‍රීඩා අධ්‍යක්ෂ, ගේට්වේ ක්‍රීඩා පරිපාලන ප්‍රධානි ඒ. සී. ඩර්වින් පෙරේරා මහතා නිතරගයෙන් තේරී පත්විය. ප්‍රවීණ මලල ක්‍රීඩා ශූරයෙක් වූ අයි. ඩී. ප්‍රේමසිරි මහතා නව වැනි වරටත් මෙවර සංගමයේ ලේකම් විය.අනුශාසක - සමාජ සේවා අමාත්‍ය ෆීලික්ස් පෙරේරා මහතා, කඳාන ද මැසනද් විදුහල්පති බර්ට්‍රම් පෙරේරා සහෝදරතුමා, කොටහේන ශා. බෙනඩික්ට් විදුහල්පති ග්‍රැන්විල් පෙරේරා සහෝදරතුමා, එල්. එස්. ආර්. අධිපති තිලක් වීරසිංහ මහතා, සුරාබදු කොමසාරිස් වසන්ත හපුආරච්චි මහතා.සභාපති - ඩර්වින් පෙරේරා මහතා, ලේකම් - අයි. ඩී. ප්‍රේමසිරි, උප සභාපතිවරු - ලලිත් නිශාන්ත අබේවික්‍රම, රෝහිත සිරිවර්ධන, ශම්මික විරංග ඩයස්, උපාලි සිල්වා, රංජිත් ප්‍රේමලාල්, උප ලේකම්වරු - ජයන්ත ගාමිණී ලාල්, ප්‍රියන්ත ප්‍රනාන්දු, භාණ්ඩාගාරික - ශිරාන් මල්ලවආරච්ච්, උප භාණ්ඩාගාරික - එස්. ආර්. ඔලිවර් ප්‍රනාන්දු, ප්‍රධාන සම්බන්ධීකරණ නිලධාරී - මේජර් අජිත් තිලකරත්න, සුජීව සෝමචන්ද්‍ර, කේ. වී. ඒ. සුගත් පෙරේරා, මාධ්‍ය සම්බන්ධීකරණ නිලධාරි - සුනිල් අභයවර්ධන,කාරක සභාව - ජගත් රුවන් පතිරණ, ආර්. පී. එස්. ප්‍රනාන්දු, ජෝර්ජ් සුනිල් රුද්‍රිගු, ආරියසිරි සිල්වා, රත්නසිරි ප්‍රනාන්දු, වසන්ත පෙරේරා, ලලිත් නිලන්ත දිල්රුක්, ශ්‍රීකාන්ත් ප්‍රනාන්දු, රොහාන් ප්‍රදීප්, සුරේෂ් ධම්මික, එම්. කේ. එස්. ගුණරත්න, ඇන්ටන් ජයවර්ධන, නිල්මිණි අල්විස්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=f1102251</link>
    <topic>පාරිභෝගිකයා සූරාකන්නදෙන්නේ නෑ</topic>
    <author>සාකචිඡා කළේ විජයානි එදිරිසිංහ</author>
    <content>බඩු මිල, අතරමැදි කණ්ඩායම් කරනු ලබන සූරාකෑම්, ආහාර අර්බුදය, සහල් හිඟය සම්බන්ධයෙන් සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා හා සිදුකළ සාකච්ඡාවකි.* අද වන විට අත්‍යාවශ්‍ය ද්‍රව්‍යවල මිල අධික බව විපක්ෂය චෝදනා කරනවා. ඒ සම්බන්ධයෙන් ඔබගේ අදහස ?සමස්තයක් ලෙස ගත් කළ භාණ්ඩ මිල ගැන කිවහොත් විශේෂයෙන් ඉහළ ගොස් තිබෙන්නේ එළවළු මිලයි. පසුගිය කාලයේ ඇති වූ ස්වාභාවික සිදුවීම එනම් වර්ෂාව හා ඒ තුළින් සිදු වූ හානිය ගත් කළ ජීවිත හානි අඩුවුවත් එය සුනාමියක තත්ත්වයට සමානයි. ආර්ථික වශයෙන් සිදු වූ හානිය බිලියන 2500 ක් පමණ වෙනවා. කෘෂිකාර්මික බෝග වගා කළ ඉඩම් අක්කර දහස් ගණනින් විනාශ වුණා. එවැනි ස්වාභාවික විපතක් සිදු වූ රටක එළවළු ඇතුළු භව බෝගවල මිල අඩුවේවිද ? තවත් මාස දෙක තුනක් යනතෙක් මේ තත්ත්වය පවතිනවා. එළවළු වගාකරන භූමි පවා වෙනස් වී තිබෙනවා.තවත් පැත්තකින් මේ අවස්ථාවේ ඇතැම් කණ්ඩායම් මහජනතාව සූරා කෑමටත් අරමුණු කරගෙන වැඩිවිය යුතු මිලට වඩා තව තවත් වැඩියෙන් භාණ්ඩ වැඩි මිලට විකුණනවා. සුනාමිය අවස්ථාවේ පණ අදින මිනිසුන්ගේ ගෙල බැඳි රන්මාල කරාඹු පවා පැහැරගත් පිරිසක් සිටි බව අපට අමතක නැහැනේද ?* එවැනි කණ්ඩායම් කරණ සූරාකෑම්වලට රජය ඉඩ දී සිටිනවාද ?කිසිසේත්ම නැහැ. එම තත්ත්වය මර්ධනය කිරීමට අවශ්‍ය නිසයි අද හමුදාව පවා යොදා එළවළු සැපයීම සිදුකරන්නේ. ගොවියාට එළවළු නිෂ්පාදනය සඳහා වියදම් වෙන්නේ රුපියල් 20-35 අතර මුදලක්. නමුත් ඒවා පාරිභෝගිකයා අතට පත්වෙන විට කිලෝවක මිල රුපියල් 150-200 හෝ ඊටත් වැඩි මිලකට යනවා. කවුද මේ අසාධාරණය කරන්නේ ? අතරමැදියයි. අතරමැදියා නිසා ගොවියා මෙන්ම පාරිභෝගිකයාත් සූරාකෑමට ලක්වෙනවා. මේවා තවදුරටත් සිදුවෙන්න අප ඉඩ දෙන්නේ නැහැ.* ඉදිරියේදී රටේ ආහාර අර්බුදයක් ඇති වුණොත් රජය ඊට මුහුණ දෙන්නට සූදානමින් ඉන්නේ කුමන ආකාරයටද ?ආහාර අර්බුදයක් ඇතිවුණා කියලා ජනාධිපතිතුමා රටේ ජනතාව බඩගින්නේ තියන්නේ නැහැ. මේ රටේ මොනතරම් අර්බුදවලට මේ රජය මුහුණ දුන්නාද ? ආහාර අර්බුදයට අප කියවිය යුතු නැහැ. අප ඊට සූදානම්ව සිටිනවා. ආහාර අර්බුදයක් ගැන කියල ඇතැම් මාෆියාවන් මේ රටේ ආහාර තොග සඟවා තබා වැඩි මිලට විකුණා ගන්න උත්සාහ කරනවා. නමුත් කිසිම ජගතකුට පාරිභෝගිකයාවත්, නිෂ්පාදකයාවත් සූරාකෑමට ඉඩ දෙන්නේ නැහැ.* ඉදිරියේදී සහල් හිඟයක් ඇතිවේ යැයි ඔබ සිතනවාද ?පසුගිය ස්වාභාවික තත්ත්වය නිසා කෙත් වතු අක්කර ලක්ෂ ගණනක් විනාශ වුණා. නමුත් මේ රටේ ජනතාවට කිසිදු හිඟයකින් තොරව මාස එක හමාරක් දෙකක් භූක්ති විඳීමට හැකි තරම් වී සංචිතයක් රජය සතුව තිබෙනවා.එපමණක් නොවේ පෞද්ගලික වෙළෙඳුන්, මෝල් හිමියන් සතුව තවත් වී මෙට්‍රික් ටොන් ලක්ෂ 8 ක් තිබෙනවා. ඔවුන් සතුව තිබූ ඒ වී වලට මොකද වුණේ. අන්ත්‍රස්දාන වෙන්න බැහැ. එසේ නම් ඔවුන් ඒවා සඟවලා. රටේ සහල් හිඟයක් මවා පාලා සඟවන ලද එම වී තොග වැඩි මිලට විකිණීම ඔවුන්ගේ කුමන්ත්‍රණයක්.* එළවළු පළතුරු ප්‍රවාහනයට කූඩ යොදා ගැනීමට විරුද්ධව උද්ඝෝෂණ සිදුවුණා.එම වැඩපිළිවෙළවලට එරෙහිව ඇතැම් ව්‍යාපාරික කුමන්ත්‍රණ අනුව ඒවා සිදුවෙනවා. ආරම්භයේ දී අප එම කූඩ ලක්ෂයක් බෙදා හැරියා. පසුව ජනාධිපතිතුමා නියෝග කළා ඒවා තවත් ලක්ෂ 4 ක් බෙදාදීමට. මේ කූඩ නිෂ්පාදන වියදමෙන් වැඩි බරක් රජය දරාගෙන ඉතාමත් සහන මිලකට ඒවා ලබා දෙනවා.කූඩ බෙදා හැරීමට ප්‍රධාන හේතුව පළතුරු එළවළු ප්‍රවාහනයේ දී ඉන් විශාල ප්‍රමාණයක් විනාශවීමයි. ඒ විනාශය නිසා වසරකට රුපියල් බිලියන 20 ක් පාඩු වෙනවා. ව්‍යාපාරිකයාට සිදුවෙන මේ පාඩුව ඔවුන් දරාගෙන සිටින්නේ නැහැ. එම පාඩුව ගෙවීමට සිදුවෙන්නේ පාරිභෝගිකයාටයි. ඔවුන්ට සිදු වූ පාඩුව අල්ලා භාණ්ඩ මිල වැඩිකර විකුණන ව්‍යාපාරිකයාට සිදු වූ පාඩුව පාරිභෝගිකයා මත පටවනවා. මේ කූඩ ක්‍රමය හඳුන්වා දුන්නේ එම අසාධාරණය තවදුරටත් සිදුවීමට ඉඩ නොතැබීමටයි.* ආර්ථික මධ්‍යස්ථාන ගණනාවක් තුළ විවිධ අර්බුදකාරී තත්ත්වයන් ඇති බවට තොරතුරු හෙළි වී තිබෙනවා ?දූෂණය වංචාව ගැන නොබලන තාක් කල් ඕනෑම තැනක අර්බුද නැහැ. ඒවා නැති කිරීමට කටයුතු කරන විට අර්බුද ඇතිවෙනවා. උද්ඝෝෂණ සිදුවෙනවා. මෙරට ආර්ථික මධ්‍යස්ථාන පිහිටුවීමේ ප්‍රධාන අරමුණ ගොවියාගේ නිෂ්පාදන සාධාරණ මිලකට විකුණා ගැනීමට අවස්ථාව සැලසීම සහ පාරිභෝගිකයාට සාධාරණ මිලකට භාණ්ඩ මිලදී ගැනීමට ඉඩකඩ සළසාදීමයි. නමුත් පසුගිය කාලයේ මොනවද වෙලා තියෙන්නේ. වංචාකාරීන් මේවා ඇතුළට රිංගලා බලය පෙන්නලා ගොවියන් වු වෙළෙඳුන්ට කඩ හිමියන්ව බය කරලා කූඨ ජාවාරම් දියත් කර තිබෙනවා. කප්පම්කරුවන් අතරමැදියන් ආර්ථික මධ්‍යස්ථාන ඔවුන්ගේ බූදල් බවට පත් කරගෙන මේවාට සහාය වූ ඇතැම් නිලධාරීන්ද සිටිනවා.මේවා හෙළිවූවාට පසු රජය එම දූෂිත වැඩපිළිවෙළ නැති කර දැමීමට කටයුතු ආරම්භ කළා. එවිට මොකද වුණේ ඒවාට එරෙහිව කුමන්ත්‍රණ ක්‍රියාත්මක වෙනවා. රජයෙන් එම ස්ථානවලට යොදන සේවකයන්ට තර්ජන එල්ල කරනවා. මෙවැනි සිදුවීම් බොහොමයක් වාර්තා වී තිබෙනවා. නමුත් ආර්ථික මධ්‍යස්ථානවල පාතාලය නෙමේ කප්පම් කල්ලි නෙමේ මොන භූතයා ආවත් අපි බය නැහැ. ඔය සියලුම මාෆියාවන් විනාශ කර දමා පාරිභෝගිකයාට සාධාරණයක් ඉෂ්ට වෙන ගොවියාට තම නිෂ්පාදනවලට සාධාරණ මිලක් ගෙවන තත්ත්වයක් කරා ළඟා වෙනතෙක් ආර්ථික මධ්‍යස්ථාන සකස් කරනවා.* පොල් මිල තවදුරටත් ඉහළ තත්ත්වයක පවතිනවා ?ඔව්. පසුගිය මාස කිහිපයක සිට පොල් මිල ඉහළයි. සාමාන්‍යයෙන් ඕනෑම වර්ෂයක නොවැම්බර් දෙසැම්බර් කාලවල සිට මාර්තු පමණ වන තෙක් පොල් හිඟයක් රටේ පවතිනවා. එය ස්වභාවික ප්‍රශ්නයක්. ඊට පිළියම් වශයෙන් අපි පිටරටින් පොල් ඇණවුම් කළා. පොල් ලක්ෂයක් මෙරටට ගෙන්වූවා. නමුත් තත්ත්ව සහතිකය නොලැබුණ නිසා ඒවා බෙදා හැරීමට ඉඩ ලැබුණේ නැහැ. පොල් ලක්ෂ 10 ක් ඇණවුම් කර තිබුණා. පසුව ඒ ඇණවුම කැන්සල් කළා. මේ රටේ යම්කිසි ආහාර ද්‍රව්‍යයක හිඟයක් තිබෙනවා නම් විදේශ රටකින් හෝ ගෙන්වා පාරිභෝගිකයාට ලබාදීමට අප සූදානමින් සිටින බව කිව යුතුයි.* සැඟ වූ වී තොග සොයා මෙහෙයුම් සිදු කළා. එහි ප්‍රතිඵලයක් තිබෙනවාද ?ඇයි නැත්තේ, වී පමණක් නොවේ සැඟ වූ සහල් තොග කිලෝ දහස් ගණනක් මේ වන විට සොයාගෙන තිබෙනවා. පාලන මිලට වඩා වැඩියෙන් සහල් විකුණන සෑම වෙළෙන්දකුටම එරෙහිව නීතිය තදින්ම ක්‍රියාත්මක කරනවා. කියන්න සතුටුයි අපේ පාරිභෝගික අධිකාරිය මේ වන විට දිවයින පුරා වැටලීම් සිදු කරමින් සාර්ථක ප්‍රතිඵල ලබාගෙන තිබෙනවා. කවුරු සහල් වී හිඟයක් මවා පෑමට උත්සාහ කළත් රජය ඊට කිසිසේත් ඉඩ දෙන්නේ නැහැ. සතොස වෙළෙඳ සැල්වලින් මීටත් වඩා අඩුමිලට අත්‍යාවශ්‍ය ද්‍රව්‍ය ලබා ගැනීමේ ඉඩකඩ සළසා දී තිබෙනවා.* ඉදිරියේදී පැවැත්වීමට නියමිත පළාත් පාලන ඡන්දය පිළිබඳ ඔබගේ අදහස ?පළාත් පාලන ඡන්දයෙන් රජය අනිවාර්යෙන්ම විශිෂ්ට ජයග්‍රහණයක් ලබන බව ස්ථිරයි. රනිල් වික්‍රමසිංහ මහතා සමඟ එකතු වී සිටින එක්සත් ජාතික පක්ෂ මන්ත්‍රීවරුන්ගේ මනස විකෘති වෙලා කිවහොත් නිවැරදියි. රටේ ස්වාභාවික ප්‍රශ්නයක් පැමිණ මහජනතාවට හානියක් වෙනතෙක් එජාප නායකයෝ බලා සිටිනවා. පසුගිය ජල ගැලීම් සිදුවුණා. රනිල් වික්‍රමසිංහ ඒ පළාතකට ගොස් ඒ අහිංසක මිනිසුන්ගේ ප්‍රශ්න දිහා බැලුවද? නැහැ. ඔවුන් කොළඹට වෙලා සැප විඳිමින් මහජනතාවට සිදුවෙන හානිය දේශපාලන වාසියක් කර ගැනීමට උත්සාහ කරනවා. එජාප යේ නායකයන්ට ගමට යන්න ඡන්දයක් එන්නම ඕනෑ. මේ රටේ ගම්බද ජනතාව ඔවුන්ට ගහල එලෙව්වේ නැතිනම් තමයි පුදුමය.ජනාධිපතිවරයා මේ රටේ යුද්ධය නිමා කළා. යුද්ධයට බිලිවෙන තරුණ ජීවිතවලට විරාමය තැබුවා. ගම්බද අහිංසක වැසියන්ගේ දුක බිය නැතිවෙලා මායිම් ගම්මාන කොටි බල කොටු යනුවෙන් පනවා තිබූ සීමා මායිම් සියල්ල නැතිකර එකම ඒකීය රටක් බවට පත්කළා. ගම්බද ජනතාව උතුªරු නැඟෙනහිර ජනතාව අද නිදහසේ උපරිම ඵල නෙලනවා. ත්‍රස්තවාදය නිමාවී වසරක් යාමට පෙර ගම්මාන ඇති කළා. ලයිට්, වතුර, මහාමාර්ග, බෝක්කු, පාලම්, පූජනීය ස්ථාන, වෙළඳසැල්, රෝහල්, පාසල් මේ සියල්ල ඇති කළා. මේවා සිහින නොවේ.ත්‍රස්තවාදී වෙඩි උණ්ඩයට බිලිවීමට සිටි තරුණ ජීවිතවලට උදාර අනාගතයක් උරුම කර දුන් එකම රාජ්‍ය නායකයා ජනාධිපතිතුමයි. එතුමා කළ, දැනට කරගෙන යන සේවයෙන් අංශු මාත්‍රයක් ඉෂ්ට කරන්නට එක්සත් ජාතික පක්ෂයට හැකි වූයේ කවදාද ? අද මේ රටේ ගම් නගර දියුණු වී ඇති ආකාරය දකුණු ආසියාවේ ආශ්චර්ය කරා මේ රට යන ගමනේ පෙර සුබ ලකුණු නේද ? ජනාධිපතිතුමා කර ඇති මේ සේවය මේ රටේ ජනතාවට අමුතුවෙන් පෙන්වා දෙන්න අවශ්‍ය නැහැ. එම නිසා ඉදිරි පළාත් පාලන මැතිවරණයේදී රජය විශිෂ්ට ජයග්‍රහණයක් ලබන බව ස්ථිරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=f1102252</link>
    <topic>ගම්පොළ රාජධානියට උරුමකම් කියන ගඟ ඉහළ කෝරළේ</topic>
    <author>සටහන – චතුරිකා ගමගේ ඡායාරූප - ජේ. ජනපි‍්‍රය – ගඟ ඉහළ කෝරළේ සමූහ</author>
    <content>උතුරින් උඩපළාත ප්‍රාදේශීය ලේකම් කොට්ඨාසයත්, නැඟෙනහිරින් පස්බාගේ කෝරළේ ප්‍රාදේශීය ලේකම් කොට්ඨාසයත්, බස්නාහිරින් කෑගල්ල දිස්ත්‍රික්කයේ අරණායක ප්‍රාදේශීය ලේකම් කොට්ඨාසය සහ දකුණින් යටියන්තොට ප්‍රාදේශීය ලේකම් කොට්ඨාසයටත් මායිම්ව පිහිටා ඇති ගඟ ඉහළ කෝරළේ ප්‍රාදේශීය ලේකම් කොට්ඨාසය ඓතිහාසික හා පෞරාණික වටිනාකම් රැසකින් යුතු ප්‍රදේශයකි.ඓතිහාසික කන්දඋඩරට රාජධානියේ මුදුන්මල්කඩ වූ ශ්‍රී දළදා සමිඳුන්ගේ පහසින් පෝෂණය වූ ගම්පොළ රාජධානියේ ශේෂ්ඨ සංස්කෘතික උරුමයන්ට හිමිකම් කියන කොට්ඨාසයක් ලෙසද ගඟ ඉහළ කෝරළේ ප්‍රාදේශීය ලේකම් කොට්ඨාසය හඳුන්වා දිය හැකිය.ඉතිහාසයේ සඳහන්වන ආකාරයට කුරුණෑගල (යාපහුව) රාජධානියේ බිඳවැටීමත් සමඟ ම ගම්පොළ, පේරාදෙණිය, දැදිගම හා කෝට්ටේ යන ප්‍රාදේශීය රාජ්‍යයන්හි බලස්ථානයක් වූ ගම්පොළ ක්‍රි. ව. 1341 – 1415 දක්වා කාලය තුළ ප්‍රධාන රාජධානිය බවට පත්වී ඇත.4 වන බුවනෙකබා රජතුමා ගම්පොළ රාජධානියේ ආරම්භක පාලකයා වූ අතර රජවරුන් හා ප්‍රාදේශීය පාලකයන් 7 දෙනකුගේ පාලනය යටතේ අඩසියවසකට අධික කාලයක් පැවති ගම්පොළ රාජධානියේ අවසන් පාලකයා වූයේ විජයබාහු රජතුමාය. ගිරිදුර්ග හා වනදුර්ගවලින් ගහණ වූ ප්‍රදේශයක්වූවා මෙන්ම මහවැලි නදිය නිසා සන්නිවේදන හා ප්‍රවාහන සබඳතා ඇතිකර ගැනීමට හැකිවූ නිසා ගම්පොළ රාජධානිය යුද්ධමය වශයෙන් වැදගත් ස්ථානයක් විය. ගම්පොළ රාජධානි සමයේ අගනුවර වූ ගංගා ශ්‍රී පුරයට ගඟ ඉහළ කෝරළේ කොටසක් ද අයත්ව පැවති බවට නගරය වටා එකල පැවති මුර කපොලුවලින් සනාථ වේ.කලුවහල්කඩ, බොරලුවංකඩ, රැකවල්පොල, අම්බුලුවාකඩ, ගල්පාය, ගැරලඇල්ල, තැඹිලිගල පැරණි නගරයේ ආරක්ෂාව සඳහා යොදා තිබූ මුරකපොලු විය. ඒ අතරින් ගල්පාය අම්බුලුවාකඩ කොටසක් තැඹිලිගල ගඟ ඉහළ කෝරළයට අයත් භූමි භාගයන්ය.2006 වර්ෂය වනතුරු ගඟ ඉහළ ප්‍රාදේශීය ලේකම් කොට්ඨාසය පැවැතියේ අඩු සම්පත්වලින් යුක්ත දුෂ්කර ප්‍රදේශයක් ලෙසය.එම කාලය වනවිට කුරුඳුවත්ත ආශි‍්‍රත ප්‍රදේශයේ පැවතියේ ප්‍රාථමික මට්ටමේ වෙළඳ ව්‍යාපාර වූ සිල්ලර වෙළඳසල් කිහිපයක් හා මිනිසුන්ගේ මූලික අවශ්‍යතා සපුරාලන රාජ්‍ය ආයතන කිහිපයක් පමණි. ප්‍රාදේශීය ලේකම් කාර්යාලය, ප්‍රාදේශීය සභාව, ග්‍රාමීය රෝහල, ගොවිජන සේවා මධ්‍යස්ථානය, තැපැල් කාර්යාලය, උප ඩිපෝව විවිධ සේවා සමූපකාර සමිති ශාලාව හා ගබඩාව ඒ අතර විය.භූගෝලීය වශයෙන් මධ්‍යස්ථව පිහිටා තිබීමත් ගම්පොල හා නාවලපිටිය යන නගර දෙක බොහෝ ඈතින් පිහිටා තිබීම නිසාත්, මෙම කොට්ඨාසයේ දුෂ්කර ගම්මාන වන පට්තලාව, බෙරවිල, කෙලිගෲප්, දෙහිගස්තැන්න, උඩුවැල්ල, දොළොස්බාගේ වැනි ප්‍රදේශවල ජනතාවට ඔවුන්ගේ මූලික අවශ්‍යතා ඉටුකර ගැනීම සඳහා පරිපාලන හා ආර්ථික මධ්‍යස්ථානයක අවශ්‍යතාවය පැණ නැඟුණි. ඒ අනුව අතිගරු ජනාධිපති මහින්ද රාජපක්‍ෂ මැතිතුමාගේ මහින්ද චින්තන වැඩපිළිවෙළ යටතේ කුඩා නගර සංවර්ධනය කිරීම අරමුණු කරගෙන මහනුවර දිස්ත්‍රික් පාර්ලිමේන්තු මන්ත්‍රී ගරු ක්‍රීඩා අමාත්‍ය මහින්දානන්ද අලුත්ගමගේ මැතිතුමාගේ සංකල්පයකට අනුව 2006 වර්ෂයේදී නාගරික සංවර්ධන අධිකාරිය හරහා කුරුඳුවත්ත නගරය නව නගරයක් ලෙස වැඩිදියුණු කරන ලදී.එහිදි ප්‍රාදේශීය සභාවෙන්ද සුවිශේෂී කාර්යභාරයක් සිදු කෙරිණි.පසුගිය කාලය තුළදී විවිධ රාජ්‍ය ආයතනවල මූල්‍යමය දායකත්වයෙන් රුපියල් ලක්ෂ 1700ක වියදමින් කුරුඳුවත්ත නගරය සංවර්ධනයට කටයුතු කළ අතර එහි දෙමහල් කඩකාමර පේළියක් හා නව බස් නැවතුම්පලක් ද, පොලිස් ස්ථානයක්ද, මහජන බැංකුව හා කෘෂි බීජ අලෙවි සැලක්ද, විදුලිබල මණ්ඩලයේ උප කාර්යාලයක් ද ඉදි කරන ලදී. මීට අමතරව ජනතා සන්තක ප්‍රවාහන සේවයේ උප ඩිපෝව අලුත්වැඩියාවද සිදු කෙරිණි.විද්‍යා හා තාක්ෂණ අමාත්‍යාංශය හරහා ක්‍රියාත්මක වන විදාතා සම්පත් මධ්‍යස්ථානයද, දේශීය වෛද්‍ය අමාත්‍යංශය යටතේ ඉදිකරන ලද පෝෂණ මන්දිරයද, වෙළඳ හා පාරිභෝගික කටයුතු අමාත්‍යංශය යටතේ ඉදිකරනු ලැබූ ආර්ථික මධ්‍යස්ථානයද මෙම නගරය තුළ ස්ථාපිත වීම වැදගත්ය.ඉදිකරන ලද කඩ කාමර තුළ ලක් සතොස අලෙවිසලක්, බීජ අලෙවි සලක්, පාවහන් හා රෙදිපිළි, ස්වර්ණාභරණ, බෙහෙත්වර්ග හා අනෙකුත් පාරිභෝගික ද්‍රව්‍ය, යකඩ බඩු, ලී බඩු, විදුලි උපකරණ, ලිපිද්‍රව්‍ය යන අලෙවිසල්ද දුරකථන සේවා මධ්‍යස්ථානද ක්‍රියාත්මක කෙරේ.තවද ඉන්ධන පිරවුම්හලක්ද, සමෘද්ධි ප්‍රතිලාභීන්ගේ ආදායම් උත්පාදනය කිරීම උදෙසා ස්වයං රැකියාලාභීන්ට තම නිෂ්පාදන අලෙවි කිරීම සඳහා වෙළඳකුටි 13ක් ද ඉදිකර ඇත.මෙම කඳුකර ප්‍රදේශයේ තේ වගාව වැඩිවශයෙන් දක්නට ඇති අතර, වී වගාවට අමතරව සුළු අපනයන බෝග වන කරාබු, ගම්මිරිස්ද විශාල ප්‍රමාණයක වගා කොට ඇත. මේ වන විට ඉදිකිරීම් නිම කොට ඇති ආර්ථික මධ්‍යස්ථානය තුළින් සුළු අපනයන බෝග ඇතුළු අනෙකුත් නිෂ්පාදන අතරමැදියන්ගෙන් තොරව අලෙවිකර ගැනීම තුළින් වැඩි ආර්ථික වාසි ලබාගැනීමට අපේක්ෂා කෙරේ.සැතපුම් වැඩි ගණනක් ගෙවා ගම්පල හා නාවලපිටිය නගර කරා සිය අවශ්‍යතා සපුරා ගැනීමට ගිය මහජනතාවගේ පහසුව සඳහා ඉදිවූ මෙම නව නගරය තුළින් මහජන සුබසාධනය හා ආර්ථික සංවර්ධනය බලාපොරොත්තුවේ.නගර සංවර්ධනයට සමගාමීව මාර්ග සංවර්ධනයද සිදු කෙරුණු අතර 2007 වර්ෂයේදී ගම නැඟුම වැඩසටහන වසම් 18ක ක්‍රියාත්මක වුණි. මෙහිදී විශාල මුදල් ප්‍රමාණයක් වැයකර වසම් 18 තුළ මාර්ග 24ක් ඉදිකරන ලදී. මේ ආකාරයෙන් ක්‍රම ක්‍රමයෙන් දියුණු වන ගඟ ඉහළ කෝරළේ ප්‍රාදේශීය ලේකම් කොට්ඨාසය තුළ මාර්ග හා ප්‍රවාහන පහසුකම් වැඩිදියුණු වීම ප්‍රදේශයේ ආර්ථික හා සමාජීය සංවර්ධනයට බෙහෙවින් බලපා තිබේ.අසුපිණි ඇල්ල හා මීදුමින් වැසුණු කඳුහෙල් ආශි‍්‍රත සුන්දර මේ ප්‍රදේශයේ මාර්ග පද්ධතිය පුළුල්වීමත් සමඟ සංචාරක කර්මාන්තයද වැඩිදියුණු වනු ඇත.දමිළ ජනතාව වැඩිවශයෙන් ජීවත්වන ප්‍රදේශයක් වන මෙම කොට්ඨාසය තුළ සෞඛ්‍ය පිළිබඳ දැනුවත් කිරීමේ වැඩසටහන් පැවැත්වීමද වැසිකිලි ආධාර ලබාදීමද පසුගිය වසර කිහිපය තුළදී ක්‍රියාත්මක කරන ලදී. කොට්ඨාසය පුරා මාසයකට වරක් හෝ දෙවරක් සායන පැවැත්වෙන අතර අවුරුදු 35ට වැඩි කාන්තාවන් උදෙසා සුවනාරී සායනද පැවැත්වේ.කොට්ඨාසයේ යටිතල පහසුකම් පිළිබඳ සැලකීමේදී පානීය ජල අවශ්‍යතා සපුරාලීම උදෙසා සමෘද්ධි විමධ්‍යගත ප්‍රතිපාදන පළාත් සභා ප්‍රතිපාදන සහ ජල සම්පාදන මණ්ඩලය හරහා විවිධ ජල යෝජනා ක්‍රම ක්‍රියාත්මක කෙරේ. එදා ඉතා දුෂ්කර, අඩු පහසුකම් සහිත කොට්ඨාසයක්ව පැවති ගඟඉහළ කෝරළේ ප්‍රාදේශීය ලේකම් කොට්ඨාසය අද යටිතල පහසුකම් බොහෝමයකින් සමන්විත සංවර්ධිත ප්‍රදේශයක් බවට පත්ව තිබේ.  * 2006 වසර වනවිට ඉතා නොදියුණු තත්ත්වයේ පැවැති ගඟ ඉහළ කෝරළේ බලප්‍රදේශය සංවර්ධනය කිරීමේ අභියෝගය ඔබ භාරගත්තේ කොහොමද?මම 2006 දී ප්‍රාදේශීය සභාවේ සභාපති ලෙස පත්වනවිට සභාවේ මන්ත්‍රීවරුන්ට වාඩිවෙන්න පුටුවක්වත් තිබුණේ නැහැ. පුටු ටිකක් ගන්නවත් සභාවේ සල්ලි තිබුණෙත් නැහැ. ඒවගේම එදා පෙට්ටිකඩවලින් සමන්විත මැරවරයන් රජකරමින් සිටි කුරුඳුවත්ත නගරය සංවර්ධනය කිරීම ඇත්තටම අභියෝගයක් වුණා. නමුත් වත්මන් ක්‍රීඩා අමාත්‍ය මහින්දානන්ද අලුත්ගමගේ මැතිතුමාගේ සහයෝගය යටතේ සභා අරමුදල් ප්‍රමාණය වැඩිකරගෙන ගඟඉහළ කෝරළේ බලප්‍රදේශය සංවර්ධනයට කටයුතු කළා.* ලෑලි කඩවලින් පිරිණු නොදියුණු ප්‍රදේශයක්ව පැවති කුරුඳුවත්ත, සංවර්ධිත නගරයක් බවට පත්කළේ කොහොමද?නගරයේ සංවර්ධනය සඳහා අපි සැලසුමක් සකස් කළා. මුලින්ම නගරයේ මාර්ග පද්ධතිය කාපට්කර සකස් කළා. ඒවගේම නගරයට අවශ්‍ය අංගසම්පූර්ණ වෙළඳ සංකීර්ණයක්, ඩිපෝව, පොලිසිය, බැංකුව, විදාතා මධ්‍යස්ථානයක් ආදිය ඉදිකළා. මීට අමතරව විශාල මුදල් ප්‍රමාණයක් වැය කර ආර්ථික මධ්‍යස්ථානය සහ සමූපකාර ප්‍රතිසංස්කරණයක් සිදු කෙරුණා. රාජ්‍ය ආයතන බොහොමයක උදවු උපකාර ලබාගෙන අපි කුරුඳුවත්ත ප්‍රදේශය අංගසම්පූර්ණ නගරයක් බවට පත් කළා. මීට අමතරව ප්‍රාදේශීය සභා අරමුදල්වලින් කෝටි 6ක් පමණ වැයකර එදා නොදියුණු ප්‍රදේශයක්ව පැවති ඇත්ගාල ප්‍රදේශයත් මේ ආකාරයෙන් සංවර්ධනය කළා.* ඔබේ සංවර්ධන කටයුතු නගරයට පමණක් සීමාවුණාද?නැහැ. ඇත්ගාල සහ කුරුඳුවත්ත ප්‍රදේශවලින් වරිපනම් සහ ජලගාස්තු අයකරගනිමින් අපි සභාවේ ආදායම් තත්ත්වය ඉහළ නංවා ගත්තා. ඒ වගේම ආදායම් උත්පාදනය සඳහා නව සැලසුම් සකස් කළා. ඒ තුළින් ආදායම් තත්ත්වය වර්ධනය කරගෙන නගර සංවර්ධනය සමඟ අපි ගමට ගියා. ගමට ගිහින් ග්‍රාමීය යටිතල පහසුකම් සංවර්ධනය කර ග්‍රාමීය ජනතාවගේ ජීවන තත්ත්වය උසස් කිරීම සඳහා කටයුතු කළා. ග්‍රාමීය ප්‍රදේශ සංවර්ධනයේදී ජාතික සවිය ගම නැඟුම ව්‍යාපෘතියේ දායකත්වයත්, ඇමතිතුමා සහ මැති ඇමතිවරුන්ගේ සහයෝගය සහ දේශීය ණය සංවර්ධන අරමුදලෙන් ලැබුණු සහයෝගයත් විශාල පිටිවහලක් වුණා.* ග්‍රාමීය ජනතාවගේ ආර්ථික සංවර්ධනය සඳහා ප්‍රාදේශීය සභාවෙන් පසුගිය කාලය තුළ සිදු කෙරුණු කාර්යයන් මොනවාද?මේ ප්‍රදේශයේ බොහෝ දෙනාගේ ජීවනෝපාය වන්නේ තේ වගාවයි. ඊට අමතරව වී වගාව, සුළු අපනයන භෝග වන කරාඹු, ගම්මිරිස් වැනි වගාවන් මගින් ආදායම් උපයා ගැනීමට ජනතාව පුරුදුව සිටියා. ඒ නිසා පසුගිය කාළේ ආර්ථික මධ්‍යස්ථානය ඉදිකර ඒ තුළින් සුළු අපනයන භෝග ඇතුළු අනෙකුත් නිෂ්පාදන අතරමැදියන්ගෙන් තොරව අලෙවිකර ගැනීම තුළින් ජනතාවට වැඩි ආර්ථික වාසියක් ලබාදීමට කටයුතු කළා. ඒ වගේම ග්‍රාමීය ආර්ථික ප්‍රවර්ධන අමාත්‍යාංශය යටතේ කිරි ගම්මාන සංවර්ධන වැඩසටහන මගින් ගවගාල් ආධාර හා කිරි හරක් ලබාදීම සිදු කළා. ඒ වගේම වැනිලා වගාව සඳහා තාක්ෂණික උපදෙස් හා වෙළඳපොළ හදුන්වා දීමෙනුත් සහයෝගය ලබාදුන්නා. මීට අමතරව කිතුල් වගාකරුවන්ට තාක්ෂණික සහයෝගය ලබාදෙමින් ග්‍රාමීය ජනතාවගේ ආර්ථික තත්ත්වය නංවාලීමට කටයුතු කළා. උලපනේ ඉදිවන කර්මාන්තපුරය තුළින් ප්‍රදේශයේ පවතින විරැකියාවට විසඳුමක් ලබාදීමටත් බලාපොරොත්තු වෙනවා.* පසුගිය කාලයේ ප්‍රදේශයේ පැවති පානීය ජල ගැටලුවට විසඳුම් ලබාදෙන්න ඔබට හැකි වුණාද?ගම නැඟුම සමීක්ෂණ වාර්තාවලට අනුව කොට්ඨාශයේ මුළු ජනගහණයෙන් 75% පමණ නල ජලය හා පෞද්ගලික ළිං මඟින් පානීය ජල අවශ්‍යතා සපුරා ගන්නා බව සොයාගෙන තිබෙනවා. ජල අවශ්‍යතා සපුරාදීම සඳහා සමෘද්ධි විමධ්‍යගත ප්‍රතිපාදන, පළාත්සභා ප්‍රතිපාදන සහ ජල සම්පාදන මණ්ඩලය හරහා විවිධ ජල යෝජනා ක්‍රම ක්‍රියාත්මක කළා. ප්‍රාදේශීය සභාව හරහා ක්‍රියාත්මක කරනු ලැබූ දෙවන ප්‍රජා ජල සම්පාදන හා සනීපාරක්ෂක ව්‍යාපෘතිය යටතේ උඩගම, පැල්ලපිටිය, යටපාන, කොහොවල, පොල්වලගම, ගිරාඋල්ල, අලුගොල්ල, වියනගොල්ල, කරගල, වැටකේදෙණිය, පටිතලාව සහ මල්වත්තගම යන වසම් 12 තුළ ජල ටැංකි ඉදිකිරීම, නළ ළිං ඉදිකිරීම හා අනෙකුත් ළිං පිළිසකර කිරීම සිදු කළා.* ගඟ ඉහළ කෝරළේ බල ප්‍රදේශය වෙනුවෙන් ඔබගෙන් ඉටුවූ සේවාව පිළිබඳ ඔබ තෘප්තිමත්ද?ඔව්, කවදාවත් මන්ත්‍රීවරු මගේ කාර්යයන් විවේචනය කළේ නැහැ. මම මේ ප්‍රදේශයේ ජීවත්වන සිංහල, දෙමළ, මුස්ලිම් සියලුම ජනතාවට එකම ආකාරයෙන් සැලකුවා. මම කවදාවත් සභාවේ මුදල් අයුතු විදිහට පාවිච්චි කළේ නැහැ. ප්‍රදේශය සංවර්ධනය කරනවා වාගේම මගේ කාලය තුළදී කිසිම අනවසර ඉදිකිරීමක් කරන්න මම ඉඩ දුන්නේ නැහැ. ග්‍රාමීය සංවර්ධනයේදී සියලුම මන්ත්‍රීවරුන්ගේ සහයෝගය මට ලැබුණා. මහින්දානන්ද අලුත්ගමගේ ඇමතිතුමාගෙන් විශාල සහයෝගයක් මගේ සංවර්ධන කාර්යයන් සඳහා ලැබුණා. ඉදිරියේදී පුරන් කුඹුරු නැවත අස්වද්දා මේ ප්‍රදේශය සශ්‍රීක ප්‍රදේශයක් බවට පත්කරන්න මම බලාපොරොත්තු වෙනවා. මේ ප්‍රදේශයේ අද තිබෙන සංවර්ධනය පිළිබඳ ඇත්තටම මම සතුටු වෙනවා.  ඉස්සර මේ ප්‍රදේශය පිරිහෙමින් තිබූ නගරයක් ලෙසයි පැවතුණේ. පෙට්ටිකඩ මංසන්ධියක් ලෙස පැවැති මේ ප්‍රදේශය මැරවරයන්ගෙන් පිරිලා තිබුණා.ප්‍රදේශයේ විශාල සංවර්ධන කටයුතු ආරම්භ කෙරුණා. ඒ අනුව දැන් මේ ප්‍රදේශයේ විශාල සංවර්ධනයක් සිදුවෙලා තිබෙනවා. වෙළඳ සංකීර්ණය, පුස්තකාල ගොඩනැගිලි, අලුත් මංමාවත් ඉදිකරලා තිබෙනවා. පොදු වෙළඳපොළ සහ සති පොළත් සංවර්ධනය කළා. එය පොදු ජනතාවට විශාල පහසුවක්.  දැන් කුරුඳුවත්ත ප්‍රදේශය ඉස්සර තිබුණට වඩා 100% සංවර්ධනය වෙලා තිබෙනවා. රෝහල්, වෙළඳ සංකීර්ණ, මහාමාර්ග ඉදිකිරීම ඇතුළු සංවර්ධන කටයුතු රාශියක් සිදුකළා. කුරුඳුවත්ත සිට ගම්පොල දක්වා පාර කාපට් කිරීමත් මේවනවිට සිදු කෙරෙනවා. ප්‍රාදේශීය සභාවෙන් කුණු කසළ නිසි පරිදි එකතු කර ඒවා ප්‍රතිචක්‍රීකරණය කරන්නත් වැඩපිළිවෙළක් සකස් කරලා තිබෙනවා. මම හිතන්නේ ලංකාවේ පිරිසුදුම නගරය අපේ නගරයයි.  පසුගිය කාලේට වඩා දැන් මේ ප්‍රදේශය ගොඩාක් හොඳයි. හැම ප්‍රදේශයකටම පාරවල් සකස් කර සියලුම පහසුකම් ලබාදී තිබෙනවා. ඒ වගේම දැන් හැම ප්‍රදේශයකම පාහේ විදුලියක් තිබෙනවා. දැන් ඉස්සරට වඩා නගරයේ ජනතාව ගැවසෙනවා. ඒක අපේ ව්‍යාපාර කටයුතුවලටත් හොඳයි. තවත් මේ ප්‍රදේශයේ අබලන් පාරවල් කිහිපයක් තිබෙනවා. එම පාරවල් අවහිර වුණාම ජනතාව නගරයට එන්නේ නැති නිසා අපේ ව්‍යාපාරවලට එය බලපානවා. ඒ නිසා එවැනි මාර්ගත් ඉක්මනින් සකස් කර දෙනවානම් හොඳයි.  ඉස්සර නොදියුණු ප්‍රදේශයක්ව පැවති මේ ප්‍රදේශය ප්‍රාදේශීය සභාවේ මූලිකත්වයෙන් ගොඩාක් සංවර්ධනය වුණා. දැන් මේ ප්‍රදේශයේ මාර්ග පද්ධතියෙන් විශාල ප්‍රමාණයක් සකස් කර තිබෙනවා. ආසියානු සංවර්ධන බැංකුවේ ආධාර ඇතිව අළුගොල්ල ගම මැදින් විශාල පාරක් හදලා තිබෙනවා. එය එම ප්‍රදේශයේ ජනතාවට විශාල පහසුවක් වුණා. නගරයේත් බැංකු, සතොස, සමූපකාර, රෝහල ආදී සියලුම පහසුකම් තිබෙනවා. විශාල නගරයක සේවය දැන් මේ ප්‍රදේශයේත් තිබීම ලොකු සතුටක්.  නගරයේ දැන් විශාල වෙනසක් තිබෙනවා. නගරය ආශි‍්‍රතව සෑම පහසුකමක්ම වාගේ පහුගිය කාලේ ප්‍රාදේශීය සභාවෙන් ලබා දුන්නා. නමුත් අතුරු මාර්ග බොහොමයක් තවමත් සංවර්ධනය වෙලා නැහැ. මේ ප්‍රදේශය කඳු ආශි‍්‍රත ප්‍රදේශයක් නිසා මාර්ග සකස් කළත් එක වර්ෂාවකින් සියල්ල විනාශ වෙනවා. ඒ වගේම තවමත් බොහෝ ප්‍රදේශවලට යන්න පාරවල් සකස් කරලා නැහැ. ඒ නිසා එම මාර්ගත් ඉක්මනින් සකස් කරදෙන්න බලධාරීන් කටයුතු කිරීම වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=f1102253</link>
    <topic/>
    <author>චන්දන ජයවීර ඡායාරූපය රුවන් ද සිල්වා</author>
    <content>පෙළ මතක් කරන්නෙක් ලෙස 1978 දී ‘ගිනිකදු’ නාට්‍යයෙන් වේදිකාවට අවතීර්ණවූ තිලක් කුමාර රත්නායක මේවන විට ‘අහස කඩා වැටේ’, ‘හිම කුරුල්ලෝ’ ඇතුළු වේදිකා නාට්‍ය තිහකට ආසන්න ගණනකට රංගනයෙන් දායකවී ඇත. ‘පාතාලේ සොල්දාදුවෝ‘ ඔහුගේ රංගන දිවියේ සුවිශේෂ අවස්ථාවක් වන්නේ එහිදී ඔහු නිරූපණය කළ චරිතය වෙනුවෙන් වසරේ විශිෂ්ඨ සහය නළුවාට හිමි සම්මානය හිමිවීමය. පසුව රූපවාහිනී හා එළිමහන් සංදර්ශන ඉදිරිපත් කරන්නෙක් ලෙස නිවේදන ක්ෂේත්‍රයට පිවිසි ඔහු මේවන විට එම ක්ෂේත්‍රයේ වඩාත් කාර්්‍යය බහුල අයෙකි. පහත පළවන්නේ එම ක්ෂේත්‍රය පිළිබද ඔහු හා කළ සංවාදයකි.* ඔබේ හඳුනාගැනීම අනුව නිවේදක යකුගේ කාර්යය කුමක්ද?විශාල පිරිසක් ඇදබැඳ තබා ගැනීමේ හැකියාවක් නිවේදක වෘත්තයට පිවිසෙන්නා තුළ තිබිය යුතුයි. සාර්ථක නිවේදකයක්ගෙන් තොරව සාර්ථක ප්‍රසංගයක් පවතින්න බැහැ. ප්‍රසංගයක් සංවිධානය කිරීමට මූලික වන සංවිධායකයන් සිටියත් ප්‍රේක්ෂකය ඉදිරියේදී ඔවුන් නියෝජනය කරන්නේ නිවේදකයා යි.මෙතැනදී ප්‍රේක්ෂකයා අමතක කරන්න බැහැ. ඔවුන්ගේ අවශ්‍යතාවයන් හැඳිනගෙන ආරම්භයේ සිට අවසානය දක්වා එක ලෙස උනන්දුව රඳවා තබා ගැනීමේ වගකීම පැවරෙන්නේ නිවේදකයාටයි. මේ සියල්ල ඔහු කළ යුත්තේ ‘කටහඬින්’ප්‍රසංග වේදිකාවේදී නම් ප්‍රේක්ෂකාගාරය තුළින් මතුවන විවිධ විදිහෙ ආතතින් පාලනය කිරීමේ හැකියාවන් ශිල්පීන්ගෙන් ඇතිවන විවිධ විදිහේ ඉල්ලීම් කළමනාකරණය කිරීමේ හැකියාව, අනුග්‍රාහකයන්ගේ හා සංවිධායකයන්ගේ අවශ්‍යතාවයන් හා ප්‍රේක්ෂකයාගේ ඉල්ලීම් අතර තුලනයක් ඇති කිරීමේ වගකීමක් නිවේදකයාට පැවරෙනවා.* නිවේදකයා ප්‍රමුඛ කාර්යයක් ඉටුකරන වර්තමාන පසුබිම තුළ වේදිකා, රූපවාහිනි හා ගුවන් විදුලි ඉදිරිපත්කිරීම් අතර ඔබ දකින සුවිශේෂත්වය කුමක් ද?සාපේක්ෂව ගත්තොත් නිවේදක වෘත්තිය ජනපි‍්‍රය කලා මාදිලයක් බවට මේ වනවිට පත්ව තිබෙනවා. ඒ සඳහා වැඩියෙන්ම බලපෑවේ මාධ්‍යයයි. එයිනුත් රූපවාහිනිය ප්‍රමුඛයි.අපිට කළින් පරම්පරාවේ කරුණාරත්න අබේසේකර වැනි ප්‍රවීණයන් ඔවුන්ගේ අනන්‍යතාවය ගොඩනඟා ගත්තෙත් ගුවන් විදුලි වැනි විද්‍යුත් මාධ්‍යයක් හරහායි.කාලානුරූපව හැම ක්ෂේත්‍රයකම ඇතිවෙන වෙනස මේ ක්ෂේත්‍රයටත් ඇතිව තිබෙනවා. නිවේදකයාගේ ප්‍රධානම මෙවලම වන වාග් කෝෂය කාලෙන් කාලෙට වෙනස් වෙනවා. අතීතයේ සංදර්ශන වේදිකාවේ භාවිතා වූ ‘සීත සුන්දර නදී දිය ගලා හැලෙන ඉසව්වක සිට...” වැනි වචන මාලාවක් වෙනුවට අද ඍජුවම තාරුණ්‍ය මූලික කරගෙන ප්‍රේක්ෂකයා ආමන්ත්‍රණය කරන තැනකට නිවේදකයාගේ වචන මාලාව වෙනස් වෙලා තිබෙනවා. මමත් ඒ වෙනසට දායක වී තිබෙනවා. ඒක වැරැද්දක් විදිහට මම දකින්නේ නැහැ.* එළිමහන් සංදර්ශන වේදිකාවේ දශක දෙකක් පමණ අඛණ්ඩව කටයුතු කළ ශිල්පියෙක් හැටියට ඔබ එම ක්ෂේත්‍රයේ ලද අත්දැකීම් ගැන කතා කළොත්?දේශීය වේදිකාවේ මෙන්ම විදේශ රටවල ප්‍රසංග වේදිකාවේදීත් මම ශිල්පියෙක් හැටියට කටයුතු කර තිබෙනවා. ලෝකයේ කොහේ හෝ රටක ශ්‍රී ලාංකිකයන් ජීවත්ව ඉන්නවාද? ඒ හැම රටකටම පැවැත්වෙන සංගීත සංදර්ශනවලට මම නිවේදකයෙක් ලෙස සහභාගී වී තිබෙනවා. ඩුබායි රටට පමණක් අවස්ථා 30 කදී සංදර්ශන සඳහා සහභාගි වී තිබෙනවා.සාමාන්‍යයෙන් නිවේදකයෙකුට එක් දිනක් තුළදී නිවේදන කටයුතු කිරීමට අවස්ථාව ලැබෙන්නේ එක් සංදර්ශනයකදී පමණයි. නමුත් මම වතාවක් මීගමුව ප්‍රදේශයේ ස්වර්ණාභරණ හිමිකරුවෙකුගේ ආරාධනය පරිදි ආරච්චිකට්ටුව, හලාවත, නයින මඩම, මීගමුව, කටුනායක, සීදූව, කඳාන, කැළණිය යන ස්ථාන අටේ පැවැති ප්‍රදර්ශන අටක පැය බැගින් නිවේදන කටයුතු කරමින් සංදර්ශන වේදිකා අටක නිවේදන කටයුතු කළා.* මෙම ක්ෂේත්‍රයට පිවිසෙන ආධුනිකයන්ට ඔබට දීමට ඇති පණිවුඩය කුමක්ද?නිවේදන වෘත්තිය ආවට ගියාට කරන්න පුළුවන් දෙයක් නෙවෙයි. මේ ක්ෂේත්‍රයේදී කැපවීම වඩා වැදගත් වනවා. ගායකයෙක් වේදිකාව තුළ රැඳී සිටින්නේ විනාඩි පහළොවක් විස්සක් වැනි කාලයක් පමණයි. නමුත් නිවේදකයෙක්ට පළමු ගායකයා වේදිකාවට ගොඩ වූ අවස්ථාවේ සිට අවසන් ගායකයාත් වේදිකාවේ බැසයන තුරු රැඳී සිටීමට සිදුවෙනවා. එතැනදී විවිධ ඉල්ලීම් බාධා කිරීම්වලට මුහුණ දීමට සිදුවෙනවා. මේ සියලු අභියෝගයන් දරා ගැනීමේ හැකියාව තිබෙන පුද්ගලයෙකුට පමණයි වේදිකාව කැප වෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>25</day>
    </date>
    <link>http://www.dinamina.lk/2011/02/25/_art.asp?fn=f1102254</link>
    <topic>හස්තිකාන්ත මන්තරය අපූරුයි</topic>
    <author>තිලකරත්න කුරුවිට බණ්ඩාර</author>
    <content>මහාචාර්ය එදිරිවීර සරච්චන්ද්‍ර 1956 දී අති සාර්ථක ‘මනමේ’ නිර්මාණයෙන් පසුවද සිය නාට්‍ය පර්යේෂණ අත්හළේ නැත. 1961 දී සිංහබාහු නාටකය නිර්මාණයට පෙර අන්තර් කාලයේ දී වෙනත් ශෛලීයේ නාට්‍ය හතරක් නිර්මාණය කෙළේ ය. පේමතෝ ජායතී සෝකේ (1957) කදා වළලු (1958) එලොව ගිහින් මෙලොව ආවා (1959) සහ රජයේ කලායතනයේ නාට්‍ය මණ්ඩලය වෙනුවෙන් 1959 දීම හස්තිකාන්ත මන්තරේ නිෂ්පාදනය කර බොරැල්ලේ තරුණ බෞද්ධ සමිති ශාලාවේ රඟ දැක් වූයේ ය.එතුමා එම නිෂ්පාදනයට එවක රජයේ කලායතනයට සම්බන්ධව සිටි කලාගුරු පණීභාරත සංගීතපති ලයනල් එදිරිසිංහ සංගීත විශාරද කේ. ඒ. දයාරත්න ද සිල්වා චිත්‍ර විශාරද ස්ටැන්ලි අභයසිංහ සහ ඇස්. පී. චාල්ස් වැනි විද්වතුන් සම්මාදම් කර ගත්තේ ය; එම නිෂ්පාදනය අපට නරඹන්නට ලැබුණේ නැත.පණ්ඩිත් අමරදේව - සෝමබන්ධු විද්‍යාපති - බෙන් සිරිමාන්න – බැස්ටියන් කවිකේශව - හෙන්රි ජයසේන – ට්‍රිලීෂියා අබේකෝන් (පසුව ගුණවර්ධන) වැනි ප්‍රවීණයන්ගේ දායකත්වයෙන් නිර්මිත හස්තිකාන්ත මන්තරේ ජන රංග සභා නිෂ්පාදනය දැක බලා ගැනීමට අපට හැකි විය.එම පරිපූර්ණ නිෂ්පාදනයෙන් අපි නොමඳ ආස්වාදයක් ලැබුවෙමු. එහෙත් විස්මයට පත් වුයේ නැත.මහැදුරු සරච්චන්ද්‍රයන්ගේ කෘතහස්තභාවය සමඟ එක් වූ විශිෂ්ට රංගන ශිල්පීන් විශාරදයන්ගේ දායකත්වයෙන් එවන් ආස්වාදකර සාර්ථක නිර්මාණයක් බිහිවීම විස්මය දනවන සිදුවීමක් නොවන බැවිනි.එහෙත් ඉන් 51 වසරකට පසු ඉකුත් ජනවාරි 17 වැනිදා හස්තිකාන්ත මන්තරේ ලලිතා සරච්චන්ද්‍ර නිෂ්පාදනය දුටු අපි අමන්දානන්දයට පත් වුවා සේම, විස්මයට ද පත්වීමු.මන්දයත්, නර්තනවේදී රවිබන්ධු විද්‍යාපතිත්, රංගන ශිල්පී සනත් විමලසිරිත් හැරුණු විට අවශේෂ දුහුනත් පිරිසක් සමඟ රංගනය, ගායනය, නර්තනය, සහිත මේ සා සාර්ථක නිෂ්පාදනයක් ඉදිරිපත් කිරීම දුෂ්කර කටයුත්තක්.හස්ති කාන්ත මන්තරේට කේන්ද්‍ර වන්නේ බෞද්ධ සාහිත්‍යයේත් සංස්කෘත සාහිත්‍යයේත් විවිධාකාරයෙන් දැක්වෙන උදයන වෘතාන්තයයි. අවන්ති දේශයේ උජ්ජේනී නගරයේ රාජ්‍යය කළ චණ්ඩපජ්ජෝත රජු තම සතුරු උදයත රජු සතු හස්තිකාන්ත මන්තරේ ලබා ගැනීමට දරන මූලෝපායික ප්‍රයත්නයත්, ඔහු පිනවීමේ අටියෙන් යථාර්ථය වසන් කරමින් දෙන උපදෙස් නිසා රජුගේ අභිලාෂය පමණක් නොව, සිය දියණියන් අහිමිකර ගැනීම උපහාසවූ බයෙන් සරච්චන්ද්‍ර විවරණය කරයි.දඹදිව උජ්ජේනීපුර මැති ගණ සෙව්නා රාජ සභාවක සිදුවන සමස්ත නාට්‍ය ක්‍රියාවලිය සියුම් කලාත්මක ප්‍රකාශනයක් ලෙස ඉදිරිපත් කළ රීතියක් අනුව යමින් මෙම නිෂ්පාදනය එළි දැක්වීමට ලලිතා සරච්චන්ද්‍ර සමත් වන්නීය.හස්තිකාන්ත මන්තරේ සරච්චන්ද්‍ර නිෂ්පාදනය නොදුටු බැවින්ම, ලලිතා සරච්චන්ද්‍රම අනුකාරක ලක්ෂණවලින් තොර නිර්මාණයකට අවශ්‍ය ශික්ෂණය ලැබී තිබේ.දීර්ඝ කාලීන සරච්චන්ද්‍ර සේවනයත්, මනමේ, සිංහබාහු, කදා වළලු, එලොව ගිහින් මෙලොව ආවා සහ විශේෂයෙන් සංස්කෘත නාට්‍ය ශෛලියට අනුගත රත්නාවලී නාට්‍යය අධ්‍යක්ෂණයේදීත් පරිශීලනයේ දීත් ලත් පරිචය, හස්තිකාන්ත මන්තරේ සාර්ථකත්වයට උපකාරී වී තිබේ.මෙහි එන කේන්ද්‍රීය චරිත උදයන රජු (සනත් පියසේන) මණ්ඩපජ්ජෝත රජු (ජානක මුණසිංහ) වාසුලදත්තා (ලක්ෂාණී අමරතුංග) සහ බිසව (කුමාරි මැණිකේ) මැනවින් තෝරා ගැනීමටත් මෙහෙයවීමටත් අධ්‍යක්ෂවරිය සමත්ව සිටී.“මේ මුළු නාට්‍යයෙහිම හාස්‍යය මිස, බැරෑරුම් උපදේශයක් නැති බවත් රසිකයන්ට සවසක විනෝදය ලබාදීම” තම අභිලාෂය බවත් සරච්චන්ද්‍රයන් ප්‍රස්තාවනාවෙහි සඳහන් කළ ද වෙල්ලවැහුම් හෝ එලොව ගිහින් මෙලොව ආවා මෙන් පෙළ සරල නොවේ.හස්තිකාන්ත මන්තරේම දුර්ලභ රාගයකින් නිෂ්පන්න සංගීත ප්‍රබන්ධයක් බව කියැවෙයි. එාජ සභා වන්දීන්, පඬිවරුන් වැනි භූමිකා අළලා සර්ග සහිත කාව්‍ය ප්‍රබන්ධ, සංගීත ශාස්ත්‍රයෙහි එන රාග රාගිනීන් සහ ව්‍යාකාරණාදී විෂය පිළිබඳ සාකච්ඡා වෙයි.  එසේම හාස්‍යය දනවන නාටකයක් වුව, මෙහි එන ගීත සියල්ල රාග පදනම් කරගත් ශාස්ත්‍රීය ගීත ලක්ෂණ සහිත නිර්මාණ බවට පත් වෙයි. පුරසඳ මඩලෙන් වඩින ඇතාණෝ යනුවෙන් ඇරැඹෙන හස්තිකාන්ත මන්තරේ මෙන්ම, හිරුද චන්ඩය, රැසක් මණ්ඩය, මනු ලෝ සරණයි ආදී ගී ශාස්ත්‍රීය පදනමින් යුක්ත වීම නිසා මෙම නාටකයේ පෙළ අපූරු සුන්දරත්වයකින් යුත් වියමනක් බව ද කිව යුතු ය.භාෂා - සංගීත සාහිත්‍ය කලාවන්හී පාරප්‍රාප්ත සරච්චන්ද්‍රයන් මෙහි දී කාව්‍ය ශාස්ත්‍රය සංගීත ශාස්ත්‍රය හා ව්‍යාකාරණ ශාස්ත්‍රය භාවිත කරන්නේ උදාංමවේ එන සේනක, පුක්කුස, කාවින්ද, දේවින්දාදී පණඩිතයන් සතර දෙනා සිහිගන්වන, සැබෑ ශාස්ත්‍රවන්තයින් නොවන, චාටු බස් දොඩන පඬිවරුන් ව්‍යාකරණ විධි නියමයන් නමැති පඹගාලේ පැටලී හස්තිකාන්ත මන්තරය තේරුම් කර දීමට නිරර්ථක වෑයමක යෙදීම උපහාසයට ලක් කිරීමටයි.හස්තිකාන්ත මන්තරේ යනු හස්තිකාන්ත නම් දුර්ලභ රාගයකින් බැඳුණු සංගීත ප්‍රබන්ධයක් බව කියා සංගීත ශාස්ත්‍රය ගැන හසරක් නොදන්නා මණ්ඩපජ්ජෝත රජු මුලාකර සරදමට ලක් කිරීමටයි.නාට්‍යයේ සමුදයාර්ථයට හානියක් නොවන පරිදි නාට්‍ය පිටපත ද හඬ දූතයා, අධිකරණ ඇමැති වැනි චරිත ද සංස්කරණය කොට, විශිෂ්ට නිෂ්පාදනයක් කිරීමට ලලිතා සරච්චන්ද්‍ර සමත්ව සිටී. උදයත රජුගේ රංගාවතරණය වාසුලදන්තාගේ රංගාවරණය අවස්ථා රවි බන්දු විද්‍යාපති කථක් නර්තනයේ සියුම් අංග භාවිතයෙන් විචිත්‍රාකාරයෙන් ඉදිරිපත් කරයි. ඒ දෙදෙනා එක්වීම ලයාන්විත සංගීතයකින් ද වර්ණවත් වෙයි. බොරු ඇතාගේ ගමන් විලාසය පඬිවරුන්ගේ ගමන් තාල ද්වන්ධ සටන පූර්වාකරයෙන් ගෙන හැර දැක්වේ. උදයන රජුගේ වාසුලදත්තාගේ ගායනා කුසලතා කැපී පෙනේ.කාලයට දේශයට හා භූමිකාවත්ට ගැලපෙන රංග වස්ත්‍රාභරණ හා වෙස් නිර්මාණ ඉහළ ප්‍රමිතියක තිබිණි. උදයත චණ්ඩපජ්ජෝත වාසුලදත්තා ඇතුළු සියලු දෙනාගේ රංගනයෙන් හස්තිකාන්ත මන්තරේ පෝෂණය කර ගැනීමට අධ්‍යක්ෂවරිය සමත් වෙයි.හස්තිකාන්ත මන්තරේ ලලිත සරච්චන්ද්‍ර නිෂ්පාදනය උසස් පෙළ සිංහල, නාට්‍ය හා රංග කලාව, සෞන්දර් බාහිර උපාධි විෂය හදාරණ ශිෂ්‍ය ශිෂ්‍යාවන්ට පමණක් නොව, අර්ථවත් රසපූර්ණ නාට්‍යයක පරිපූර්ණ ආස්වාදය පතන සිංහල නාට්‍ය රසික ජනතාවට අපූරු අත්දැකීමක් වනු නිසැක ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102261</link>
    <topic>ශ්‍රී ලංකාව ලබා ඇති ප්‍රගතියයුරෝපා සංගමය අගය කරයි</topic>
    <author>මහින්ද අලුත්ගෙදර</author>
    <content>යුද ජයග්‍රහණයෙන් පසුව සංවර්ධන ඉලක්කය කරා ළඟාවීමේදී ශ්‍රී ලංකාව ලබා ඇති දැවැන්ත ප්‍රගතිය අගය කරන බව යුරෝපා සංගමය පවසයි.සහශ්‍රක සංවර්ධන ඉලක්ක ජය ගැනීමේදී ශ්‍රී ලංකාව විධිමත් සැලසුම් රැසක් ඉදිරිපත් කර ඇත. ඒවා නිසි ලෙස ක්‍රියාත්මක කිරීමෙන් කෙටි කාලයකදී සංවර්ධන අභියෝගය ජය ගත හැකි බව යුරෝපා පාර්ලිමේන්තු නියෝජිත කණ්ඩායමේ ප්‍රධානී ජීන් ලැම්බර්ට් මහත්මිය කීවාය.නිල සංචාරයක් සඳහා ශ්‍රී ලංකාවට පැමිණි යුරෝපා පාර්ලිමේන්තු කණ්ඩායමේ ප්‍රධානී ලැම්බර්ට් මහත්මිය මේ බව අනාවරණය කළේ කොළඹ දී ඊයේ (25) පැවැති මාධ්‍ය හමුවකට එක්වෙමිනි. හත්දෙනෙකුගෙන් සමන්විත යුරෝපා පාර්ලිමේන්තු කණ්ඩායම පසුගිය (21) දා ශ්‍රී ලංකාවට පැමිණියහ. ශ්‍රී ලංකාවේ සංවර්ධන කටයුතුවල ප්‍රගතිය සොයා බැලීම හා උතුරේ සංචාරය කිරීම මේ සංචාරයේ අරමුණයි.ජී. එස්. පී. සහන කෙසේ වුවද සෙසු ක්ෂේත්‍ර හරහා ශ්‍රී ලංකාව සමඟ ඉතාම සමීපව කටයුතු කිරීමට යුරෝපා සංගමය සූදානම් බව කී මන්ත්‍රීවරිය මීට පෙර ශ්‍රී ලංකාවේ පැවැති තත්ත්වයන්ට වඩා අද වන විට වෙනස්කම් රැසක් දක්නට ලැබෙන බව ද කීවාය.එල්. ටී. ටී. ඊ. සංවිධානය තහනම් සංවිධානයක් ලෙස නම් කිරීමට පියවර ගත් බව කී ඒ මහත්මිය එය වසරක් පාසා ක්‍රියාත්මක කරන බවද සඳහන් කළාය.ශ්‍රී ලංකා රජයේ සංවර්ධන සැලසුම් ඉතාම වැදගත් බව සඳහන් කළ ජීන් ලැම්බර්ට් මහත්මිය යටිතල පහසුකම්වල විශාල දියුණුවක් දකින බව කීවාය.යාපනය ඇතුළුව උතුරු පළාතේ ප්‍රදේශ රැසක සංචාරය කළ බව පෙන්වා දුන් ඒ මහත්මිය කිසිදු අපහසුතාවයකින් තොරව උතුරේ සංචාරය කිරීමට අවස්ථාව ලැබුණු බවත්, ඒ ඒ ප්‍රදේශවල සංවර්ධනය දැක ගත හැකි වූ බවත් පෙන්වා දුන්නාය.ශ්‍රී ලංකාවට පැමිණි තමා ඇතුළු යුරෝපා පාර්ලිමේන්තු කණ්ඩායම බලාපොරොත්තු වූයේ විශාල පිරිසක් තාවකාලික කඳවුරුවල සිටිනු ඇති බවට වුවද වර්තමානය වන විට අභ්‍යන්තර වශයෙන් අවතැන්වූවන්ගෙන් ඉතිරි වී සිටින්නේ සීමිත පිරිසක් බව ද සඳහන් කළාය.යුද්ධයෙන් පසුව ශ්‍රී ලංකාවේ ජාතීන් අතර සහයෝගීතාව වර්ධනය කර ගැනීමට අවස්ථාව සැලසී ඇති බවද ඇය සඳහන් කළාය.ශ්‍රී ලංකාවට පැමිණි යුරෝපා පාර්ලිමේන්තු කණ්ඩායම කතානායක චමල් රාජපක්‍ෂ, විදේශ ඇමැති මහාචාර්ය ජී. එල්. පීරිස්, ආරක්‍ෂක ලේකම් ගෝඨාභය රාජපක්‍ෂ මහත්වරු ඇතුළු පිරිසක් හමු වී සාකච්ඡා කර ඇත.යුරෝපා සංගමයේ ශ්‍රී ලංකාව හා මාලදිවයින සඳහා වන තානාපති බර්නාඩ් සැවේජ් මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102262</link>
    <topic>අත්තිකාරම් අයකර ගැනීමේ කාලය දික්කළාට ජනපතිතුමන්ටවෘත්තීය සමිති ප්‍රසාදය</topic>
    <author>ශීලා උඩුවර</author>
    <content>ජලගැලීම් ගංවතුර හා නායයෑම් හේතුවෙන් විපතට පත් රජයේ නිලධාරීන්ට ලබාදෙන අත්තිකාරම් මුදල ආපසු අයකර ගැනීමේ කාලය දීර්ඝ කර ඇතැයි ආණ්ඩුවේ කම්කරු සම්මේලනයේ ප්‍රධාන සභාපති ඩී. ඇම්. ඩී. අබේරත්න මහතා පවසයි. මේ අත්තිකාරම් මුදල මාසික වාරික 10කින් අයකර ගතයුතු බවට රා.ප.ච. අංක 3/2011 හා 2011.01.24 චක්‍ර ලේඛවල සඳහන් නමුත් රජයේ සේවකයන්ට එය දැරිය නොහැකි නිසා වාරික 20 කින් ගෙවීමට ඉඩ සලසා දෙන ලෙස තමා ජනාධිපතිතුමාගෙන් ඉල්ලා සිටි බවත්, ජනාධිපතිතුමා ඊට සහනයක් සලසා ඇති බවත් අබේරත්න මහතා පවසයි.ජනාධිපතිතුමාගේ මේ තීරණය වෘත්තිය සමිතිවලට ශක්තියක් බවද අබේරත්න මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102263</link>
    <topic>ටිකට් අරන් නැත්නම්මැච් බලන්න එන්න එපා</topic>
    <author>විජයානි එදිරිසිංහ</author>
    <content>ආර්. ප්‍රේමදාස ක්‍රීඩාංගණයේදී අද (26) පැවැත්වෙන ශ්‍රී ලංකා - පාකිස්තාන් ක්‍රිකට් තරගය නැරඹීම සඳහා ප්‍රවේශ පත් ඇති අය පමණක් පැමිණෙන ලෙසත්, ප්‍රවේශ පත් නොමැතිව පැමිණ අනවශ්‍ය කලබල නොකරන ලෙසත්, කොළඹ ප්‍රදේශය බාර නියෝජ්‍ය පොලිස්පති අනුර සේනානායක මහතා ක්‍රීඩා ලෝලීන්ගෙන් දැඩි ලෙස ඉල්ලා සිටියි.ප්‍රවේශ පත් දැනට සම්පූර්ණයෙන් විකිණී අවසාන වී ඇත. අද දිනයේදී එම ස්ථානයේදී කෙසේවත් ප්‍රවේශ පත් අලෙවි කිරීමක් සිදුවෙන්නේ නැත. ප්‍රවේශ පත් රැගෙන පැමිණෙන පිරිස පවා දැඩි පරීක්‍ෂාවට ලක්කෙරේ. ආරක්‍ෂක විධිවිධාන ද තර කර ඇත. එබැවින් ප්‍රවේශ පත් නොමැතිව පැමිණ අනවශ්‍ය කලබලකාරී තත්ත්වයක් ඇති නොකරන ලෙස ද නියෝජ්‍ය පොලිස්පතිවරයා ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102264</link>
    <topic>ශ්‍රී ලංකා-ඕස්ට්‍රේලියා තරගයේප්‍රවේශ පත් අද පෙරවරුවේ සිට</topic>
    <author>වර්නන් ගුණසේකර</author>
    <content>ශ්‍රී ලංකාව හා ඕස්ට්‍රේලියාව අතර මාර්තු 5 වැනිදා (සෙනසුරාදා) කොළඹ ආර්. ප්‍රේමදාස ක්‍රීඩාංගණයේ පැවැත්වෙන ලෝක කුසලාන ක්‍රිකට් තරගය සඳහා වන ප්‍රවේශ පත් අද (26) පෙරවරුවේ සිට අලෙවි කෙරේ.මේ තරගය සඳහා වන රුපියල් 50ක වටිනාකමින් යුත් ආසන නොමැති ප්‍රවේශ පත්‍ර අද පෙරවරු 8.30 සිට මාලිගාවත්ත පී. ඩී. සිරිසේන ක්‍රීඩංගණයේ දී මිලදී ගත හැකි බව ශ්‍රී ලංකා ක්‍රිකට් ලෝක කුසලාන මාධ්‍ය හා සන්නිවේදන කළමනාකරු මහේෂ් සේනානායක මහතා ‘දිනමිණ’ට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102265</link>
    <topic>ශ්‍රී ලාංකිකයන් රැගත්වන්දනා බස්රියදඹදිවදී අනතුරේ</topic>
    <author>මහින්ද අලුත්ගෙදර</author>
    <content>ඉන්දියාවේ, ගෝපාල්ගාන්ජ් දිස්ත්‍රික්කයේ සොන්බරාසා ප්‍රදේශයේ දී බස් රථයක් පෙරළීමෙන් ශ්‍රී ලාංකික කාන්තාවක මියගොස් තවත් 12 දෙනකු තුවාල ලබා ඇතැයි විදේශ කටයුතු අමාත්‍යාංශය පවසයි. වන්දනාවේ ගිය ශ්‍රී ලාංකික පිරිසක් රැගත් බස් රථයක් කුෂිනගර් සිට ගයා බලා ගමන් ගන්නා අතරතුරේ දී මේ අනතුර සිදුව තිබේ. පෙරේදා (24) පෙරවරු 9.30ට පමණ සිදු වූ අනතුරින් මියගොස් ඇත්තේ කේ. ආර්. කමලාවතී නමැති කාන්තාවකි.ඇයගේ දේහය පැට්නා රෝහලේ තැන්පත් කර තිබෙන බවත් මේ මරණය සම්බන්ධයෙන් ඇයගේ ඥාතීන් වෙත දැනුම් දී තිබෙන බවත් විදේශ කටයුතු අමාත්‍යාංශය කියයි.තුවාල ලැබූවන් පැට්නා වෛද්‍ය විද්‍යාලයීය රෝහල වෙත ඇතුළත් කර තිබෙන අතර ඔවුන්ගේ තත්ත්වය බරපතළ නොවන බවද එම අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102266</link>
    <topic>ඩී. ආර්. විජයවර්ධනජන්ම දින සමරුවටලේක් හවුස් හි පින්කම්</topic>
    <author/>
    <content>ලේක් හවුස් ආදි කර්තෘ ඩී. ආර්. විජයවර්ධන ශ්‍රීමතාණන්ගේ 125 වැනි ජන්ම දිනය නිමිත්තෙන් ලේක් හවුස් ආයතනය පින්කම් මාලාවක් සංවිධානය කරයි. ඒ යටතේ අද (26) සර්ව රාත්‍රීක පිරිත් දේශනාවක් පැවැත්වේ. කොළඹ කොටුව සම්බුද්ධාලෝක විහාරාධිපති ශ්‍රී ලංකා බෞද්ධ හා පාලි විශ්වවිද්‍යාල මහෝපාධ්‍යාය මහාචාර්ය ඉත්තෑදෙමලියේ ඉන්දසර හිමියන් ප්‍රමුඛ මහා සංඝරත්නය ඊට සහභාගි වෙති.කැලණිය විශ්වවිද්‍යාලයේ කුලපති පෑලියගොඩ විද්‍යාලංකාර පරිවේනාධිපති ආචාර්ය වැලමිටියාවේ කුසලධම්ම නාහිමියෝ එහිදී අනුශාසනාව පවත්වති. අනිද්දා (27) මහා සංඝරත්නය විෂයෙහි සපිරිකර සංඝගත දක්‍ෂිණාවක් පැවැත්වේ.ලේක් හවුස් ආයතනයේ සභාපති, අධ්‍යක්‍ෂ මණ්ඩලය ප්‍රමුඛ කාර්ය මණ්ඩලයේ දායකත්වයෙන් ලේක් හවුස් බෞද්ධ සංගමයේ මෙහෙයවීමෙන් මේ පින්කම් සංවිධානය කැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102267</link>
    <topic>ලිබියාවේ ශ්‍රී ලාංකිකයන් 219කටයළි පැමිණීමට ගුවන් ටිකට්පත්</topic>
    <author>මහින්ද අලුත්ගෙදර</author>
    <content>ලිබියාවේ සේවය කරන ශ්‍රී ලාංකිකයන් යළි කඩිනමින් ගෙන්වා ගැනීම සඳහා ශ්‍රී ලංකා විදේශ සේවා නියුක්ති කාර්යාංශය ගුවන් ටිකට් පත් 219ක් ලබාදී තිබේ.විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතාගේ උපදෙස් පරිදි ට්‍රිපෝලි හි ශ්‍රී ලංකා තානාපති කාර්යාලයේද සහාය ඇතිව මේ වැඩපිළිවෙළ ක්‍රියාත්මක කරන බව ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා පවසයි.ලිබියාවේ පවතින ගැටුම්කාරී වාතාවරණය හේතුවෙන් එරට සිටින ශ්‍රී ලාංකිකයන් 1200 ක් කඩිනමින් ගෙන්වා ගැනීම ශ්‍රී ලංකා රජයේ අරමුණ වී තිබෙන අතර ඒ සඳහා වහාම ක්‍රියාත්මක වන ලෙසට ජනාධිපති මහින්ද රාජපක්ෂ මහතා අදාළ බලධාරීන් වෙත උපදෙස් දී තිබේ.විදේශ කටයුතු ආමාත්‍යාංශයේ සහයෝගය ඇතිව ලිබියාවේ රැකියා කරන ශ්‍රී ලාංකිකයන් සම්බන්ධයෙන් තොරතුරු එක්රැස් කරගෙන යන අතර ලිබියාවේ ඊජිප්තු මායිමේ රැකියා ආයතනවල සේවයේ නියුතු ශ්‍රී ලාංකිකයන් ඊජිප්තුව හරහා ශ්‍රී ලාංකාවට ගෙන්වා ගැනීමේ හැකියාව පිළිබඳව සොයා බලන ලෙස එරට ශ්‍රී ලංකා තානාපති කාර්යාලයෙන් ඉල්ලා ඇත.හදිසි ආපදා වියදම් වෙනුවෙන් රුපියල් මිලියන දෙකක මුදලක් ඊජිප්තුවේ ශ්‍රී ලංකා තානාපති කාර්යාලය වෙත යැවීමට පියවර ගත් බවද සභාපතිවරයා අවධාරණය කරයි.මීට අමතරව ලිබියාවේ රැකියා සඳහා ශ්‍රමිකයන් යොමු කරන ශ්‍රී ලංකාවේ රැකියා නියෝජිතායතනවල නියෝජිතයන් කාර්යාංශයට ගෙන්වා ගෙන ඔවුන් සමඟ මේ තත්ත්වය පිළිබඳව සාකච්ඡා කළ බවද හෙතෙම ප්‍රකාශ කරයි.මේ අතර යළි ශ්‍රී ලංකාවට පැමිණීමේ අපේක්ෂාවෙන් සිටින ශ්‍රී ලාංකිකයන් 418 දෙනෙකු මෙරටට ගෙන්වා ගැනීම සඳහා සහාය ලබාදෙන ලෙසට ලිබියාවේ ශ්‍රී ලංකා තානාපති කාර්යාලයෙන් ඉල්ලීමක් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102268</link>
    <topic>ශ්‍රී ලාංකික ඉංජිනේරු දැනුමෙන්උගන්ඩාවත් එළිය වෙයි</topic>
    <author/>
    <content>දේශීය ඉංජිනේරුවන්ගේ දායකත්වයෙන්, ශ්‍රී ලංකාවෙන් බැහැරව ඉදිකළ විශාලතම ජලවිදුලි බලාගාරය පසුගියදා උගන්ඩාවේදී විවෘත කළ අතර එමගින් එරට ජාතික විදුලි බල පද්ධතියට මෙගාවොට් දහ අටක විදුලි ධාරිතාවක් සැපයේ.මේ ජල විදුලි බලාගාරය සඳහා ශ්‍රී ලාංකීය ඉංජිනේරුවන්ගේ ඥානය උපයෝගී කරගෙන ඇති අතර ඉදිකිරීම් කටයුතු සඳහා දේශීය ශ්‍රමිකයන් දෙසීයක පිරිසක් දායක කර ගෙන ඇත. බලාගාරය සඳහා අමෙරිකානු ඩොලර් මිලියන තිහක මුදලක් වැය වී තිබේ. මීටර් එකසිය තුනක දිගින් යුතු උමගකින් සැදුම් ලත් මෙම ජලවිදුලි බලාගාරය මෙගාවොට් හයක ධාරිතාවකින් යුත් ටර්බයින තුනකින් සමන්විත වේ.මෙරට බලශක්ති ක්ෂේත්‍රය මුහුණදුන් අර්බුදකාරි තත්ත්වයෙන් මිදීම සඳහා පුනර්ජනනීය බලශක්ති ප්‍රභවයන් වෙත යොමු වූ අතර ඉන් සම්ප්‍රදායික බලශක්ති ප්‍රභවයක් වන ජලවිදුලිය විදෙස් රටකටද හඳුන්වාදීමට හැකිවීම ශ්‍රී ලාංකීය බලශක්ති ක්ෂේත්‍රය හිමිකර ගත් සුවිශේෂී ජයග්‍රහණයක් බව විදුලිබල හා බලශක්ති ඇමැති පාඨලි චම්පක රණවක මහතා පවසයි.දේශීය ඉංජිනේරු දැනුමෙන් උගන්ඩාවේ ඉදිකළ ප්‍රථම ජල විදුලි බලාගාරය එරට විදුලිබල අමාත්‍ය සයිමන් ඩෙ උජංගා මහතා ප්‍රධානත්වයෙන් ජනතා අයිතියට පත්කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n1102269</link>
    <topic>ෆිෂමන් කෙයාර් සංවිධානයේ පෙත්සමමදුරාසි මහාධිකරණය ඉවත දමයි</topic>
    <author>මහින්ද අලුත්ගෙදර</author>
    <content>ශ්‍රීලංකාව ආසන්න මුහුදු සීමාවේ මසුන් මරන ඉන්දීය ධීවරයන්ගේ ආරක්ෂාව තහවුරු කිරීම සඳහා එරට වෙරළාරක්ෂක බළකායට නියෝගයක් නිකුත් කරන්නැයි ඉල්ලා දකුණු ඉන්දීය ෆිෂමන් කෙයාර් සංවිධානය ඉදිරිපත් කළ පෙත්සම මදුරාසි මහාධිකරණය මගින් ප්‍රතික්ෂේප කර ඇත.එම සංවිධානයේ සභාපති පීතරායන් නැමැත්තෙකු මහාධිකරණය හමුවේ මේ පෙත්සම ගොනු කර ඇති අතර ඊට අමතරව ශ්‍රී ලංකා මුහුදු සීමාවේදී ප්‍රහාරවලට ලක්වූවා යැයි කියන ඉන්දීය ධීවරයන් සම්බන්ධයෙන් වහාම ක්‍රියාත්මක වන ලෙසට ඉදිරිපත් කර තිබූ පෙත්සමද ප්‍රතික්ෂේප වී ඇතැයි දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් වඩිවෙල් ක්‍රිෂ්ණමුර්ති මහතා ඊයේ (25) “දිනමිණ” ට ප්‍රකාශ කළේය.ශ්‍රී ලංකාව ආසන්න මුහුදු සීමාවේ මසුන් මරන ඉන්දීය ධීවරයන්ට නිසි ආරක්ෂාව ලබාදීම සඳහා එරට මධ්‍යම රජයේ ආරක්ෂක අමාත්‍යාංශය වෙත නියෝගයක් නිකුත් කරන ලෙසද මදුරාසි මහාධිකරණය වෙත ඉදිරිපත් කළ පෙත්සම මඟින් අදාළ පෙත්සම්කරු ඉල්ලා තිබේ.මදුරාසි මහාධිකරණ විනිසුරු එම්. යූසුෆ් ඉක්බාල් හමුවේ මේ පෙත්සම විභාගයට ගෙන ඇති අතර ශ්‍රී ලංකාව ආසන්න මුහුදු සීමාවේදී ප්‍රහාරයන්ට ලක්වූ ධීවරයන්ට හා හානි වූ දේපළ පිළිබඳව සොයා බැලීමේ කමිටුවක් පත්කරන ලෙසත් පීඩාවට ලක්වූ ධීවර පවුල්වල සුබසාධනයට වැඩපිළිවෙළක් ආරම්භ කළ යුතු බවත් පීතරායන් ඉදිරිපත් කළ පෙත්සමට ඇතුළත් කර ඇත.කෙසේ වුවද මේ පෙත්සම ගැන සළකා බැලූ මහාධිකරණ විනිසුරුවරයා ප්‍රකාශ කර ඇත්තේ අසල්වැසි රාජ්‍යයන් දෙකක් අතර ඇති සබඳතාවලට බලපාන නියෝගයක් නිකුත් කිරීමේ බලයක් තම අධිකරණයට නොමැති බවත් සීමාව ඉක්මවා ශ්‍රී ලංකා මුහුදු සීමාවට බලපාන විනිශ්චයන් ලබාදීමට නොහැකි බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022610</link>
    <topic>අට හැවිරිදි සිසුවියට හදි කළැයි ‘ආගම උගන්වන’සර් අත්අඩංගුවට</topic>
    <author>ඉන්දික පොල්කොටුව</author>
    <content>නුවරඑළිය ඩයගම ප්‍රදේශයේ විදුහලක අට හැවිරිදි දැරියක අතවරයට ලක්කිරීමේ සිද්ධියක් සම්බන්ධයෙන් එහි ගුරුවරයකු ඊයේ (25) අත්අඩංගුවට ගැනිණි. කොළඹ පොලිස් මූලස්ථානයේ ළමා කාන්තා කාර්යාංශයට ලද තොරතුරක් මත නුවරඑළිය පොලිසියේ විශේෂ පොලිස් කණ්ඩායමක් සැකකරු අත්අඩංගුවට ගත්තේය.ඔහු අදාළ විදුහලේ ආගම විෂය උගන්වන ගුරුවරයකු බවත්, ඔහු මාස කිහිපයක් තිස්සේ දැරිය අතවරයට ලක් කැර ඇති බවත් පොලිසිය අනාවරණය කැරගෙන ඇත.මේ සම්බන්ධයෙන් එහි විදුහල්පතිවරයාගෙන් ද පොලිසිය ඊයේ (25) ප්‍රශ්න කොට ඇත.නුවරඑළිය කොට්ඨාස භාර ජ්‍යෙෂ්ඨ පොලිස් අධිකාරි ගාමිණී මතුරට මහතාගේ උපදෙස් මත උප පොලිස් පරීක්‍ෂක වජිර මල්වඩම්ගේ, කාන්තා උප පොලිස් පරීක්‍ෂිකා සාගරිකා, කාන්තා පොලිස් කොස්තාපල් දිසානායක (8501) යන මහත්ම මහත්මීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022611</link>
    <topic>දරුවෙක් අපයෝජනය කළසැකකරුවෙක් අත්අඩංගුවට</topic>
    <author>යක්කල විශේෂ - රුවන් සමන්ත</author>
    <content>ගම්පහ ප්‍රදේශයේ නිවෙසක් තුලදී වයස අවුරුදු දාහතරක පිරිමි දරුවකු අපයෝජනයට ලක්කළ අසල්වැසි තරුණයකු ගම්පහ පොලිසියේ නිළධාරීන් විසින් 23දා අත්අඩංගුවට ගෙන ඇත.හාෆ්සීට් ලබාදීමට යයි පවසා සැකකරු විසින් අදාළ දරුවා තම නිවසට රැගෙන ගොස් ලිංගික අතවර සිදුකර සිද්ධිය කිසිවකුටත් නොපවසන ලෙස පවසා රුපියල් පනක මුදලක් ලබා දී ඇති බව පොලිස් පරීක්‍ෂණවලදී අනාවරණය වී ඇත. ගම්පහ (ජ්‍යෙ. පො. අ) සරත් කුමාර මහතාගේ උපදෙස් මත මූලස්ථාන පොලිස්ථානාධිපති ප්‍රභාත් දයානන්ද මහතාගේ අධීක්‍ෂණය යටතේ පරීක්‍ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022612</link>
    <topic>මී ගවයෙක් මැරුවාටරු. 30,000ක දඩයක්</topic>
    <author>කටුගස්තොට සමූහ – ගාමිණි චන්ද්‍රසේන</author>
    <content>මී ගවයෙක් හොර රහසේ මරා මස් කරමින් සිටි පුද්ගලයන් දෙදෙනකු ගලගෙදර මඩිහේ කොටිකාම්බේ ප්‍රදේශයේදී හතරලියද්ද පොලිසිය විසින් අත්අඩංගුවට ගෙන මහනුවර මහේස්ත්‍රාත් වෙත පසුගිය 22 දා ඉදිරිපත් කිරීමෙන් පසු එක් අයෙකුට රු. 15000/- බැගින් දෙදෙනාට රු. 30,000/- ක දඩයක් නියම කළේය.හතරලියද්ද පොලිස් ස්ථානාධිපති රසික සම්පත් මහතාගේ මෙහෙයවීමෙන් වැටලීම සිදුකෙරිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022613</link>
    <topic>මුදු මාරු කරගත් දවසේම රන් බඩුත් රැගෙන පෙම්වතා එර්දිවෙලා</topic>
    <author>කේ. චන්ද්‍රරත්න මහනුවර දිසා සමූහ</author>
    <content>කොළඹ මහනුවර ශීඝ්‍රගාමී බස් රථයේ දී දැන හඳුනාගත් පෙම්වතා මාසයකට වැඩි කාලයක් දුරකථනය මඟින් ඇසුරු කොට පෙම්වතියගේ හිතවතියක ගේ නිවසේ දී හමුවී විවාහ ගිවිසගෙන, එදින ඈ පැළඳ සිටි ස්වර්ණාභරණ ‘අදට ගැළපෙන මෝස්තරයට නවීකරණය කිරීමට’ යැයි කියා රැගෙන ගොස් පෙම්වතා අතුරුදන් වී ඇති පුවතක් කටුගස්තොට පොලිසියෙන් වාර්තාවේ.පෙම්වතා මහනුවර ප්‍රදේශයේ පදිංචි පෙම්වතිය සමඟ මහනුවර නගරයේ ඓතිහාසික ස්ථාන වගේම සෞන්දර්යාත්මක තැන්ද පළමු හමුවේදීම නැරඹීමට අමතක කොට නැත.එහිදී ඇතිකර ගත් අකලංක විශ්වාසවන්තකම නිසාම එදින පෙම්වතිය පැළඳගන පැමිණි රුපියල් දෙලක්ෂ දහ දහස් පනහක් වටිනා අත කර ආභරණ පෙම්වතාගේ ඉල්ලීම මත ඔහුට ගලවා දී ඇත්තේ ඉතා ආසන්න දිනක දී නව මෝස්තරයට නිමා වන ස්වර්ණාභරණ පැළඳ පෝරුව මතට නැඟී ජය මංගල ගී නද මැද මනාලියක වීමේ පරම පවිත්‍ර චේතනාව හදවතේ හොවාගන ය. මහත් බලාපොරොත්තු හදවතේ රඳවා පෙම්වතියගෙන් සමුගෙන ගිය පෙම්වතා යළි ඈ හමුවට ආවේ නැත.ප්‍රේම ගින්නෙන් දැවි දැවී විරහ වේදනා විඳීමින් සිටි පෙම්වතිය පිළිසරණ සොයා පැමිණ ඇත්තේ කටුගස්තොට පොලිස් ස්ථානය කරාය. පොලිස් නිලධාරීහු පෙම්වතාගේ දුරකථන ඔස්සේ කළ මෙහෙයුමෙන් පසු ඔහුව අත්අඩංගුවට ගෙන ඇත. ඒ අනුව පෙම්වතෙකු ලෙස රගපෑම සිදුකොට ඇත්තේ කෑගල්ල බෙලිගල ප්‍රදේශයේ පදිංචි තිදරු පියෙකි. කටුගස්තොට පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක සාරානාත් සමරකෝන් මහතා කටුගස්තොට පොලිස් ස්ථානාධිපති දේශපි‍්‍රය ජයතිලක මහතා ගේ උපදෙස් මත ක්‍රියාත්මක කළ මෙහෙයුම ඉතාම සාර්ථක එකක් විය.අධිකරණය වෙත ගෙන ගිය මොහු ඉකුත් 22 වැනි දින රුපියල් ලක්ෂ තුනක ශරීර ඇප මත නිදහස්ව ඇත්තේ යළි මාර්තු මස 01 වැනි දින අධිකරණය හමුවේ පෙනී සිටීමේ කොන්දේසිය මත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022614</link>
    <topic>පේරාදෙණිය රෝහලේ වෛද්‍යවරයෙක්කතකගේ හැඳුනුම්පත කෑලිවලට කපලා</topic>
    <author>සමන්ති වීරසේකර</author>
    <content>පේරාදෙණිය ශික්ෂණ රෝහලේ විශේෂඥ වෛද්‍යවරයකු රෝගීන් බැලීමට පැමිණි කතකගේ ජාතික හැඳුනුම්පතක් කතුරකින් කෑලිවලට කපා දැමීමේ සිද්ධියක් සම්බන්ධයෙන් එම කාන්තාව පේරාදෙණිය පොලිසියට පෙරේදා (24 දා) පැමිණිලි කැර තිබේ.රෝගීන් බැලීම සඳහා ලබා දෙන පැයක කාලසීමාව අවසන් වීමෙන් පසු වාට්ටුවේ අදාළ කාන්තාව රැඳී සිටීම හේතුවෙන් මෙම විශේෂඥ ශල්‍ය වෛද්‍යවරයා උරණ වී ඇගේ හැඳුනුම්පත විනාශ කැර ඇත.මෙම කාන්තාව ත්‍රිකුණාමලය ප්‍රදේශයේ පදිංචිකාරියක වන අතර වෛද්‍යවරයා විසින් හැඳුනුම්පත විනාශ කරනු ලැබීමෙන් පසු ඇය අනන්‍යතාව තහවුරු කිරීම සම්බන්ධව දැඩි අසීරුතාවයට පත්වීම නිසා ඒ පිළිබඳව පොලිසියට පැමිණිලි කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022615</link>
    <topic>ආර්ථික මධ්‍යස්ථානයේ වෙළෙඳසලවල මුදල් අතුරුදන්</topic>
    <author>රාවතාවත්ත සමූහ රෝහන ද සිල්වා</author>
    <content>රත්මලාන ආර්ථික මධ්‍යස්ථානයේ වෙළඳ සැල්වලට අළුයම් කාලයේදී ඇතුළුවී එහි ඇති මුදල් සොරාගන්නා ලද ආර්ථික මධ්‍යස්ථානයේ ආරක්ෂක සේවයේ නියුතු පුද්ගලයකු හා වෙළඳ සැල් සේවකයකු රත්මලාන ප්‍රදේශයේදී ගල්කිස්ස කොට්ඨාස දූෂණ මර්දන ඒකකයේ නිලධාරීන් විසින් (24 දා) අත්අඩංගුවට ගන්නා ලදී.ආර්ථික මධ්‍යස්ථානයේ වෙළෙඳ කටයුතු නිමාවීමත් සමග අළුයම් කාලයේ වෙළඳසැල් වසා දැමීමෙන් පසු, මෙම පුද්ගලයන් දෙදෙනා විසින් වහලින් බැස වෙළඳසැල්වලට ඇතුළුවී එහි සේප්පුවල සහ ලාච්චුවල දමා ඇති මුදල් සොරකම් කර ඇත. වෙළඳ සේවකයා විසින් වහලයට නැග කඩ කාමරවලට බසින අවස්ථාවේදී ආරක්ෂක සේවයේ නියුතු පුද්ගලයා යම් කිසිවෙකු පැමිණෙන්නේදැයි විපරමින් ඔත්තු බැලීමේ සේවයේ යෙදී ඇත.කුරුණෑගල ප්‍රදේශයේ පදිංචි 32 හැවිරිදි ආරක්ෂක සේවයේ නියුතු පුද්ගලයා සහ රත්මලාන පදිංචි 31 හැවිරිදි වෙළඳසැල් සේවකයා දැඩිලෙස මත් කුඩුවලට ඇබ්බැහිවූවන් වන අතර මත්කුඩු (හෙරොයින්) ලබාගැනීම සඳහා මෙසේ මුදල් සොරකමේ යෙදෙන බව පොලිසියට පවසා ඇත.ගල්කිස්ස මූලස්ථාන පොලිස් පරීක්ෂක මහේෂ් පෙරේරා මහතාගේ උපදෙස් පිට ගල්කිස්ස කොට්ඨාස දූෂණ මර්දන ඒකකයේ ස්ථානාධිපති උප පොලිස් පරීක්ෂක මුදිත දල්පදාදු මහතා ප්‍රමුඛ නිලධාරීන් මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022616</link>
    <topic>සර්ප විසෙන් දරුවා මරුට</topic>
    <author>ආර්. සෝමසිරි</author>
    <content>විසකුරු සර්පයෙකු දෂ්ඨ කිරීමෙන් හය හැවිරිදි දරුවකු මරුමුවට පත්වීමේ පුවතක් කොළඹ නාගරික හදිසි මරණ පරීක්ෂණ උසාවියෙන් අනාවරණය විය.මේ අවාසනාවන්ත ඉරණමට ගොදුරු වූයේ 33/16, කාර්මේල් මාවත පල්ලියවත්ත හැඳල වත්තල පදිංචිව සිටි නායක්කන්ද පිරිමි මහා විද්‍යාලයේ පළමු වසර අධ්‍යාපනය ලැබූ හලහප්පෙරුම ගේ ලක්ෂිත ලක්මාල් (6) නැමැති සිසුවෙකි.කොළඹ අතිරේක නාගරික හදිසි මරණ පරීක්ෂක මොහොමඩ් අෂ්රොප් රූමි මහතා හමුවේ 22 දින පැවැති මරණ පරීක්ෂණයේදී වත්තල පොලිසියෙන් පොලිස් කොස්තාපල් 30154 රාජපක්ෂ මහතාගේ මෙහෙයවීම යටතේ සාක්ෂි දුන් මිය ගිය දරුවාගේ පියාවන හලහප්පෙරුමගේ නිකුලස් පොන්සේකා (45) යන අය මෙසේ කීය.මට පිරිමි පුතුන් දෙදෙනෙකු සිටිනවා වැඩිමලාට අවු 10 ක් වෙන අතර මිය ගිය බාල පුතාට අවුරුදු හයක් වෙනවා.ඔහු සවස 3.30 ට පමණ ළමයින් හතර දෙනෙකු සමග සෙල්ලම් කිරීමට යනවා කියලා ගියා. අපේ ගේ ළඟ ඉඩමක තමයි සෙල්ලම් කෙළේ. ටික වේලාවකින් පසුව පුතා නිවසට පැමිණ කිවුවා තාත්තේ මගේ කකුලෙ සර්පයෙක් කෑව කියල, කකුලෙ එල්ලිලා කෑව. මා කකුල ගසා දැම්ම කිවුව. මා බලන විට දකුණු කකුලෙ දනහිසට පහලින් දෂ්ඨ කරල තිබුණ. පුතාට අමාරු ගතියක් පෙනෙන්න තිබුණ නිසා සවස 4.30 ට පමණ බොරැල්ල ළමා රෝහලට රැගෙන ගියා.පෑලියගොඩ හරියෙ යන විට දරුවගෙ අතපය හීතල වෙලා තිබුණා. සවස හයට පමණ රෝහලට ඇතුළත් කළා. වෛද්‍යවරුන් විශේෂ ප්‍රතිකාර ලබාදුන්නත් පුතා මිය ගිය බව දැනගන්න ලැබුණා. අප නිවස වටේ ඉන්න අය ළමයින් සෙල්ලම් කරන ලද වත්ත සුද්ද කරද්දී නයාව සොයාගෙන තිබෙනවා. වෛද්‍ය වාර්තා හා සාක්ෂි සටහන් කරගත් හදිසි මරණ පරීක්ෂකවරයා මෙහි වැඩිදුර පරීක්ෂණ කටයුතු 2011.3.24 වන දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022617</link>
    <topic>කොන්දොස්තරගෙන් හොඳ පාඩමක්</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>පසුගිය 23 දා උදේ 10 ට පමණ කටුගස්තොට සිට මහනුවර බලා ධාවනය වෙමින් තිබූ පුද්ගලික බස් රථයකට මහයියාවෙන් ගොඩ වූ තරුණයෙකු වත්මන් රජයේ පාලනය සහ බඩුමිල ඉහළයාම ආදිය පිළිබඳ උද්වේගකර කතාවක් කරන්නට විය.කථාව අවසානයේ ඔහුගේ ඉල්ලීම වූයේ රටේ අනාගතය ජනතා විමුක්ති පෙරමුණට බාරදීමේ පළමු පියවර ඉදිරි පළාත් පාලන මන්ත්‍රීවරුන්ගෙන් අරඹන ලෙසය.මෙම කතාව අසාගෙන සිටි හැඩිදැඩි පෙනුමකින් යුත් බස් රථයේ කොන්දොස්තර තරුණයා වහා ඉදිරියට පැන යට කී කථාව කළ තරුණයාගේ බෙල්ලෙන් අල්ලා මෙසේ පැවසීය. මම හිතුවෙ උඹ හිඟන්නෙක් කියල. ඒකයි බස් එකට නැගල මුකුත් ඉල්ල ගන්න ඉඩ දුන්නේ. ජේ.වී.පී. කාරයෝ මේ රට කාපු හැටි අපි දන්නවනෙ. තවත් මුංට දීපල්ලකොට රට.තරුණයා බසයෙන් බැස ගියේය. මගීහු මුහුණට මුහුණ බලාගෙන සිනාසුණහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022618</link>
    <topic>සුපිරි වාහනවලින් ගොස්අවි පෙන්වා කොල්ලකාලා</topic>
    <author>හෝමාගම සංචාරක – මංජුල හිරිපිටිය</author>
    <content>සුපිරි මෝටර් රථවලින් දිවා රාත්‍රී කාලයට ගොස් අවි ආයුධ පෙන්වා ව්‍යාපාරික ස්ථානවලින් රුපියල් කෝටි ගණන් මුදල්, රන් ආභරණ ඇතුළු දේපළ සොරාගන්නා කණ්ඩායමක් කඩවත ප්‍රදේශයේ සැඟව සිටියදී අත්අඩංගුවට ගැනීමට අතුරුගිරිය පොලිසිය සමත් වී ඇත.සැකකරුවන් පස්දෙනෙකුගෙන් යුත් කල්ලියේ ප්‍රධාන සැකකරු ඇතුළු එක් සැකකරුවෙකු මෙරට නිෂ්පාදිත රිවෝල්වරයක්, ගල්කටස් වර්ගයේ ගිනි අවියක්, උණ්ඩ හයක් ඇතුළු ආයුධ රැසක් සමඟ අත්අඩංගුවට ගත් බව පොලිසිය පවසයි.පොලිසිය සැකකරුවන්ගෙන් ප්‍රශ්න කිරීමේදී විවිධ උකස් මධ්‍යස්ථානවල තබා තිබූ රුපියල් ලක්‍ෂ පහකට අධික මුදලක් වටිනා රන් ආභරණ ඇතුළු දේපළ රැසක් සොයාගැනීමට හැකි වී තිබේ.කොළඹ (දකුණ) නුගේගොඩ නියෝජ්‍ය පොලිස්පති දයා සමරවීර, නුගේගොඩ ජ්‍යෙෂ්ඨ පොලිස් අධිකාරි දේශබන්දු තෙන්නකෝන් යන මහත්වරුන්ගේ උපදෙස් මත අතුරුගිරිය පොලිස් ස්ථානාධිපති පොලිස් පරීක්‍ෂක කපිල සේනානායක මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්‍ෂක ආර්. කේ. පුෂ්පකුමාර, පො. සැ. (56750) පියල්, පො. කො. (40947) ගමගේ, පො. කො. (40951) රංගන, පො. කො. (89359) නිරෝෂන්, පො. කො. (84179) දිලිප් යන මහත්වරුන් විසින් වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022619</link>
    <topic>මුහුදු කොල්ලකරුවන්ගේ ග්‍රහණයේ සිටිධීවරයන් පස් දෙනා මවුබිමට</topic>
    <author>කළුතර දිස්ත්‍රික් සංචාරක</author>
    <content>සෝමාලියානු මුහුදු කොල්ලකරුවන්ගේ අත්අඩංගුවේ සිට මුදා හල ශ්‍රී ලාංකීය ධීවරයන් පස් දෙනා සමග ඕෂන් 04 බහු දින යාත්‍රාව දින 33 ක මුහුදු ගමනකින් පසු ඊයේ (25) අලුයම 3.30 ට බේරුවල ධීවර වරායට ළඟා විය. රැකියාව සඳහා ඉකුත් ජනවාරි මස 22 වන දින බේරුවලින් මුහුදු ගිය මෙම යාත්‍රාවේ ශ්‍රී ලාංකීය ධීවරයන් පස් දෙනෙකු සෝමාලියානු කොල්ලකරුවන්ගෙන් සිය ජීවිත බේරාගෙන නැවත බේරුවලට පැමිණීමට වාසනාව ලැබුවේ, බේරුවල මුල්ලපිටියේ පදිංචි චන්ද්‍ර පුෂ්පකුමාර රණවීර (53), කළුතර කලමුල්ලේ පදිංචි කේ. එල්. ඩී. සමන්ත (36), පයාගල ඇතගම පදිංචි ඩී. සුහද පුෂ්පකුමාර (30), මීගමුව අළුත්වත්තෙ පදිංචි ලක්ෂ්මන් පෙරේරා (37), කොච්චිකඩේ පොහොරතොට පදිංචි ඩබ්ලිව්. සරත් රංජිත් පෙරේරා (40), නැමැති පස් දෙනාය.දින (33) තිස්තුනක කාලයක් මහ සයුර මැද ජීවිතයත් මරණයත් අතර සටනක නිරතව සිට ඔවුන් දැක බලාගැනීම සඳහා සිය පවුල්වල සාමාජිකයන් නෑදෑ හිතමිතුරන් ඇතුළු සිය ගණනින් ජනතාව ඕෂන් 04 බහු දින යාත්‍රාවේ (ස්කිපර්) බෝට්ටු පැදවීම් කළ බේරුවල මුල්ලපිටියේ පදිංචිව සිටි චන්ද්‍ර පුෂ්පකුමාර රණවීර මහතාගේ නිවසට පැමිණ සිටින ඔවුහු මුහුණ පෑමට සිදුවූ දේ විස්තර කරමින් මෙසේ කීහ.ලක්ෂ්මන් පෙරේරා - අපි පන්න කරගෙන යන විට අපි දැක්කා ඉරාන් බෝට්ටුවක් අපේ පැත්තට එනවා. අපේ ළඟට ලොකු බෝට්ටුවක් ඇවිත් කුඩා බෝට්ටු දෙකකින් අපේ බෝට්ටුව වට කරලා උඩට වෙඩි තිබ්බා. අපේ බෝට්ටුවට වෙඩි තියාගෙන හතර දෙනෙක් නැග්ගා.අපෙන් ඇහැව්ව ඉරාන් ද, පකිස්තාන් ද, ඉන්දියන්ද කියලා. අපි කිව්වා ශ්‍රී ලංකා කියලා. අපි පස්දෙනාම ඉස්සරාට අරගෙන දනගහන්න කිව්වා.චන්ද්‍ර පුෂ්පකුමාර රණවීර - අපිට ජාත්‍යන්තර මුහුදේ දී තමයි මේ කොල්ලකරුවන් අපිව අල්ලගත්තා. ඉන්පස්සේ අපේ තිබූ කෑම බීම සියල්ල ගත්තා. හාල් විතරක් ගත්තේ නැහැ. අපි පැය දෙකහමාරක් ඔවුන්ගෙ අත්අඩංගුවෙ හිටියා. අපේ පනකෙන්ද බේරගන්න බත් මිරිස් හොදි සමග දින කිහිපයක් බත් කෑවා.ඩබ්ලිව්. සරත් රංජිත් පෙරේරා - පසුගිය 11 වනදා සවස 6.30 ට විතර ඇති අපිට එක පාරට වෙඩි තියලා අපිව යටත් කරගෙන අපේ තිබූ දේවල් සියල්ලම මංකොල්ලකරුවන් පැහැරගත්තා.පැය කිහිපයක් අපේ පස්සෙන් ආවා. අපේ බෝට්ටු සිටි ඉසාකිපර් අයියා අයියාගේ දක්ෂතාවය උඩ තමයි අපේ ජීවිත බේරාගෙන ආවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022620</link>
    <topic>හොර බඩු රැගෙන එද්දීකාරයක හැපී අත් කැඩිලා</topic>
    <author>සජිත් තුෂාර ප්‍රේමදාස ගලිගමුව සමූහ</author>
    <content>හදිසි අනතුරකින් තුවාල ලබා කෑගල්ල ශික්‍ෂණ රෝහලට ඊයේ (25) අලුයම 3 ට ඇතුළත් කළ අයකු සතුව තිබූ සොරා ගත් ජංගම දුරකථන 7 ක් හා වතුර මෝටරයක් සහිත පොහොර උර බෑගයක් කෑගල්ල පොලිසිය මගින් අත්අඩංගුවට ගෙන තිබේ.මෙසේ අත්අඩංගුවට පත්වූයේ මහියංගණ ප්‍රදේශයේ පදිංචිකරුවකු වූ යුද හමුදාවෙන් පලා ආ 28 හැවිරිදි තරුණයෙකි. ඔහු රඹුක්කන නගරයේ ගොඩනැගිලි ද්‍රව්‍ය අලෙවි කරන ස්ථානයක සේවකයකු ලෙස මාස ගණනාවක් කටයුතු කර ඇත.අද අලුයම් කාලයේ තම සේවා ස්ථානයේ සේවකයන්ගෙන් ජංගම දුරකථන හා වෙළෙඳසලේ වතුර මෝටරය සොරාගෙන පාපැදියකින් කෑගල්ල නගරයට පැමිණ තිබේ. එහිදී නුවර සිට පැමිණි මෝටර් කාර් රථයක මෙම පාපැදිය ගැටීමෙන් අත් දෙකම කැඩීම නිසා අද අලුයම මොහු රෝහල් ගත කොට ඇත. කෑගල්ල පොලිස් රථවාහන අංශයේ නිලධාරීන් ඔහු සතු බෑගය පරීක්‍ෂා කිරීමේදී මෙම උපකරණ හමුවී ඇත.මේ සොරකම පිළිබඳව අද රඹුක්කන පොලීසියට ද පැමිණිල්ලක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022621</link>
    <topic>මහ බැංකු අධිපතිගේ පුතාට පහරදුන් සැකකරුට ඇප</topic>
    <author>සිරිසේන රාජපක්ෂ</author>
    <content>ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතාගේ පුතාට පහරදුන් බව කියන සැකකාර ඉංජිනේරුවරයා රුපියල් හැත්තෑපන් දහසක පුද්ගලික ඇපයක් මත මුදාහැරීමට කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා ඊයේ (24) නියෝග කෙළේය.මෙසේ ඇප මත මුදාහරින ලද්දේ කොළඹ වරාය පුළුල් කිරීමේ ව්‍යාපෘතියේ ප්‍රධාන ඉංජිනේරුවරයකු වන අෂාන් තිලිණ ද සිල්වා නමැත්තෙකි. අනතුරුව ප්‍රධාන මහේස්ත්‍රාත්වරයා විසින් සිද්ධියේ වැඩිදුර විමර්ශන සමථ මණ්ඩලයකට යොමු කිරිමට ද තීරණය කෙළේය.පහරකෑමට ලක්වූ බව කියන සිද්ධිය සම්බන්ධයෙන් ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතාගේ පුත්‍රයා වන චතුර විශ්වජිත් කබ්රාල් නමැති අය විසින් කරන ලද පැමිණිල්ලකට අනුව කොළඹ අපරාධ කොට්ඨාසය මගින් සැකපිට ඉහතකී සැකකරු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව ඔහු හඳුනා ගැනීමේ පෙරෙට්ටුවකට යොමු කිරීමට තීරණය කරමින් සැකකරු ඊයේ (24) දක්වා රිමාන්ඩ්භාරයට පත් කරන ලදී.රිමාන්ඩ්භාරයේ සිට ඊයේ එම සැකකරු අධිකරණයට ඉදිරිපත් කරන ලදුව මහේස්ත්‍රාත් මංජුල රත්නායක මහතා ඉදිරියේ පැවති හඳුනා ගැනීමේ පෙරෙට්ටුවකට යොමු කරන ලදී.ප්‍රසාද් සිල්වා, සරත් සොයිසා යන නීතිඥවරු සමග කොළඹ අපරාධ කොට්ඨාසයේ පොලිස් පරීක්ෂක රාජපක්ෂ උ. පො. ප. නුවන්සිරි යන මහත්වරු පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022622</link>
    <topic>දුම්රිය ඇතුළත ආහාර ගන්න එපා</topic>
    <author>ශීලා උඩුවර</author>
    <content>දුම්රිය මැදිරිවල ආහාර ගැනීමෙන් වළකින ලෙස දුම්රිය දෙපාර්තමේන්තුව දුම්රිය මගීන්ගෙන් ඉල්ලා සිටී.ඇතැම් පිරිස් දුම්රිය මැදිරිවල ආහාර ගැනීම නිසා ඉතුරුවන ආහාර කොටස් හා ඒවා ඔතන ලද කොළ ආදිය දුම්රිය මැදිරිවලත් මැදිරිවලින් පිටත දුම්රිය මඟටත් දැමීම නිසා දැඩි අපවිත්‍ර මාවත් ඇතිවන අතර ඩෙංගු මදුරුවන් බෝවන ස්ථාන බවට ද පත්වන බවත් දුම්රිය අධ්‍යක්‍ෂ විජය සමරසිංහ මහතා කියයි.මෙසේ ප්‍රයෝජනයට ගන්නා වතුර බෝතල්, යෝගට් කෝප්ප ආදිය දුම්රිය මගට වීසිකිරීමෙන් දුම්රිය මාර්ගවල වැඩ කරන සේවකයන්ට තුවාල පවා සිදුවන අවස්ථා ඇති බව ඒ මහතා කියයි.බැහැර කළ යුතු අපද්‍රව්‍ය දුම්රිය ස්ථානවල තබා ඇති කසළ භාජනවලට දමන ලෙස ද දුම්රියත්, දුම්රිය මඟත් පවිත්‍රව තබාගන්නා ලෙස ද සමරසිංහ මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022623</link>
    <topic>දුම්රිය-ලංගම බස්වල ඇතිඡන්ද පෝස්ටර් ගලවන්න</topic>
    <author>දයා පෙරේරා</author>
    <content>පොදු ප්‍රවාහන සේවාවන්හි ඡන්ද ප්‍රචාරක පෝස්ටර් ඇලවීම තහනම් බැවින් ඒවා වහාම ගලවා දමන්නැයි මැතිවරණ මහ ලේකම් කාර්යාලය පොලිසියට දන්වා ඇත.දුම්රිය, ලංගම සහ පෞද්ගලික බස්රථ පොදු ප්‍රවාහන සේවාවට ගැනෙන බවත් ඇතැම් පළාත් සභා ඡන්ද අපේක්ෂකයෝ එම සේවාවන්හි පෝස්ටර් අලවා ඇති බවටත් මැතිවරණ කොමසාරිස් දයානන්ද දිශානායක මහතාට පැමිණිලි ලැබී ඇතැයි ද මැතිවරණ මහ ලේකම් කාර්යාලයීය ප්‍රකාශකයෙක් කීය.පොදු ප්‍රවාහන සේවාවන්හි ඡන්ද පෝස්ටර් ඇලවීම තහනම් බැවින් එවැනි ක්‍රියාවලින් වළකින ලෙස සිය අපේක්ෂකයන්ට උපදෙස් ලබාදෙන්නැයි මැතිවරණ කොමසාරිස්වරයා දේශපාලන පක්ෂ ලේකම්වරුන්ට ඉකුත් දා දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022624</link>
    <topic>හොරණ රතිඤ්ඤා කම්හලක හදිසි ගින්නක්</topic>
    <author>හල්තොට සමූහ විනිතා මානෙල් ගමගේ, බුලත්සිංහල විශේෂ සහ හොරණ විශේෂ</author>
    <content>හොරණ - ඉලිඹ ප්‍රදේශයේ රතිඤ්ඤා කර්මාන්ත ශාලාවක ඊයේ (25) පෙරවරුවේ ඇතිවූ හදිසි ගින්නකින් පුද්ගලයෝ පස් දෙනෙක් තුවාල ලැබූහ. ඔවුන් හොරණ රෝහලට ඇතුළත් කෙරිණි.තුවාලකරුවන් අතර එක් පිරිමියකු සිටින අතර ඉතිරි අය කාන්තාවෝ වෙති.මින් තිදෙනකුගේ තත්ත්වය බරපතළ බවත්, ඔවුන් කොළඹ ජාතික රෝහලට මාරුකොට යවා ඇති බවත් රෝහල් ආරංචි මාර්ග කියයි.අනතුරට හේතුව මෙතෙක් අනාවරණයවී නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=n11022625</link>
    <topic>ආර්ථික යුද්ධය ජය ගැනීමට නම් සියලුශ්‍රී ලාංකිකයන් එක්ව කටයුතු කළ යුතුයි</topic>
    <author>ධනුෂ්ක ගොඩකුඹුර</author>
    <content>ආර්ථික යුද්ධය ජය ගැනීම සඳහා දේශීය නිෂ්පාදකයන්, කර්මාන්තකරුවන් ප්‍රමුඛ සියලු ශ්‍රී ලාංකිකයන් ඒකරාශී කොටගෙන ස්වයංපෝෂිත රටක් ගොඩනැඟීම සිය අරමුණ බව ජනාධිපති මහින්ද රාජපක්ෂ මහතා පැවැසීය.පිටරටින් ගෙන එන භාණ්ඩවලට යටවී අපේ ආර්ථිකය කඩා බිඳ ගැනීමේ අවශ්‍යතාවක් නොමැති බව සඳහන් කළ ජනාධිපතිවරයා දේශීය නිෂ්පාදකයන් ශක්තිමත් කර අපේ දේ පිටරටට යවන මට්ටමට අප ළඟා විය යුතු බවත් කීවේය.ජනාධිපතිවරයා මේ අදහස් පළ කෙළේ මවු බිම ලංකා පදනම සංවිධාන කළ සූර්ය සිංහ සහතික පත්‍ර ප්‍රදානය කිරීමේ අවස්ථාවට අරලියගහ මන්දිරයේදී ඊයේ (25) එක් වෙමිනි.සමාගම් 36ක් මේ තුන්වන සුර්ය සිංහ ජාතික මහෝත්සවයේදී සූර්ය සිංහ සහතික පත්‍ර දිනා ගත් අතර හැපි කුක් , රන් බැත සහ සුසිකෝ බේකර්ස් යන සමාගම් සූර්ය සිංහ ස්වර්ණ හංස විශේෂ සම්මාන දිනා ගත්තේය.ත්‍රස්තවාදය පරාජය කර සමෘද්ධිමත් ජාතියක් ගොඩනැඟීමේ පසුබිම සැකසීම වෙනුවෙන් ජනාධිපතිතුමාට මෙහිදී සම්මානයක් පිරිනමන ලදී.අපේ දේ පිළිබඳ අපටම ආඩම්බරයක් මෙන්ම අපේ ශක්තිය පිළිබඳ විශ්වාසයක්ද අප තුළ තිබිය යුතු බවත් කීවේය.ජනාධිපති මහින්ද රාජපක්ෂ මහතා මෙසේද පැවැසීය.මම මුලින්ම අද මේ සම්මාන ලබාගත්ත සියලු දෙනාට සුබපතනවා. ඒවගේම මේ උත්සවයට සම්බන්ධ වෙන්න අවස්ථාවක් ලැබීම ගැන සතුටු වෙනවා. රටක් ස්වයංපෝෂිත විය යුතුයි. හැම වෙලාවෙම පිටරටින් ගෙන්වන බඩුවලට යටවෙලා අපේ ආර්ථිකය කඩා හැළෙන්න දෙන්න අපි සූදානම් නැහැ. අපි දන්නවා එක එක ආණ්ඩු තිබුණා ප්‍රතිපත්ති වෙනස් කරපු. ඒ ප්‍රතිපත්තිවල දේශිය නිෂ්පාදන වැඩි කරන්න දේශිය කර්මාන්ත දියුණු කරන්න අවධානය යොමු කළේ නැහැ. පිටරටින් සියලු දේ ගෙන්වීමට පුළුවන් කියන සංකල්පය තුළ ඔවුන් කටයුතු කළා.ඒ වැරදි සංකල්පයෙන් මිදිලා මේ රටේ දේශිය ගොවියා, දේශිය කර්මාන්තකරුවා පිළිබඳ දැඩි ෂශ්වාසයක් ඇතිව කටයුතු කරන්න අපි පියවර අරන් තියනවා. ඒ වගේම මේ මහා ආර්ථික යුද්ධය ජය ගන්න පුළුවන්. ප්‍රධාන කොටස්කරුවෙකු බවට ඔවුන් පත් කරන්න අපි දැන් සූදානම් වෙලා තියනවා.අපි දන්නවා ලෝකයේ සමහර රටවලට නැඟී සිටින්න පුළුවන් වුණේ තම නිෂ්පාදන පිළිබඳ දැඩි විශ්වාසයක් ඇතිව කටයුතු කිරීම නිසා තම නිෂ්පාදන තුළින් ජපානය තම රටේ නම ලෝකයාට ගෙන ගියා. මහා ව්‍යාපාර තුළ ඔවුන් පිට රට දේට වඩා තම නිෂ්පාදන ගැන දැඩි විශ්වාසයක් ඇතිව කටයුතු කළා.අපේ දේවල් ගැන අපට ආඩම්බරයක් ඇති විය යුතුව තිබෙනවා. සමහර නිෂ්පාදනවල නම කිව්වම රට මොකක්ද කියලා දන්නවා. අපටත් ඒ ශක්තිය තියනවා. අපි ඒ ශක්තිය ගැන විශ්වාසය තියන්න ඕන. අද අපිට ක්‍රමාණුකූලව ස්වයංපෝෂිත වෙන්න පුළුවන් වෙලා තියෙනවා. ඒ ගමන අපි ඉදිරියට යනවා. අද පාන් පිටිවලට යට වෙන්නේ නැතිව බත් කෑමට පෙළඹුණු තත්ත්වයක් රට තුළ ඇති වෙලා තියනවා. ගොවියාට හොඳ මිලක් ලැබෙනවා. අපි දේශීය ගොවියා ආරක්ෂා කරන්න ඕන. එහෙම නැතිව අපිට මේ සියල්ල පිටරටින් ගෙන්වන සංකල්පයකට යන්න බැහැ. එක යුගයක පළා මිටියත් පිටරටින් ගෙන්නුවා. එවන් යුගයක් තිබුණා. අපි ඒ යුගය අවසන් කරලා තියනවා. මේ හැම නිෂ්පාදනයක්ම ලංකා පොළවේ නිෂ්පාදනය කරන්න ඕන.අපේ නිෂ්පාදකයා ලංකාවේ තියන වෙළඳපළට නෙවේ කථා කරන්න ඕන. ලංකාවේ වෙළඳපළ වගේම පිටරට වෙළඳපළ ජය ගන්න අපි සූදානම් වෙන්න ඕන. අපි හිතුවොත් අපේ රටට විතරයි අපි නිෂ්පාදනය කරන්නේ කියලා ඒ සංකල්පය වැරදියි. අපිට නිදහස් වෙළඳ ගිවිසුම් තියනවා. අපි ඒවායේ ප්‍රයෝජන ගන්න ඕන. ඒ විතරක් නෙවේ අපට යුරෝපය ජය ගන්න පුළුවන්.අපි ලෝකයත් එක්ක සම්බන්ධ වෙන්න ඕන. ලෝකය ජය ගන්න ඕන. එදා පිටරටින් ගෙන්වපු ඒවා දැන් අපි මෙහේ නිෂ්පාදනය කරනවා. නිෂ්පාදනය කරලා පිටරටටත් යවනවා. ඒ මට්ටමට අපි එන්න ඕන. අපි අපේ රට ස්වයංපෝෂිත කරන ගමන් ලෝකයා ඉදිරියට යන්න සූදානම් වෙන්න ඕන.ඒ සඳහා අපි දේශීය නිෂ්පාදකයා යොමු කරන්න ඕන. එතකොටයි අපි ජය ගන්නේ. අපි පිට රටකට ගියහම අපේ මාතෘ භූමියේ නාමය සඳහන් වුණ භාණ්ඩ දැක්කම, ඒවට තියන ඉල්ලුම දිහා බැලුවම අපට පේනවා මොනතරම් ඉදිරියෙන් අපි ඉන්නවද කියලා. එහෙමනම් අපිට පුළුවන් අපේ නිෂ්පාදනවලින් ලෝකය ජය ගන්න. ඒ සඳහා අපි කැප වෙන්න ඕන.අද අපි ආරම්භ කරලා තියෙනවා ගෙවතු දස ලක්ෂයක් ඇරඹීමේ ව්‍යාපෘතියක්. ඒ ආර්ථික ඒකකයත් තුළින් ජනතාව සවිමත් කරන්න. ඒකෙදි අපි බලාපොරොත්තු වෙන්නේ ගෙවතු වගා විතරක් නෙවේ. කිරි හරක්, කුකුල් පැටව් කිහිප දෙනෙක් ඇති කරලා බිත්තර නිෂ්පාදන කරන්න පුළුවන්.ඒ වගේම තවත් කර්මාන්ත තියනවා. ඔබට පුළුවන් ඒ කර්මාන්ත ආශ්‍රීතව ජීවත්වන මිනිසුන් සවිමත් කරන්න. ගෙදර ඉන්න ගෘහණියගේ, පවුලේ ආර්ථික ශක්තිය ඇති කරන්න මේ තුළින් පුළුවන් වෙනවා. මේ වැඩපිළිවෙළ අපි දැන් ක්‍රියාත්මක කරන්න යනවා මුළු රට පුරාම. අපි මේ පවුල්වල ආර්ථිකය ශක්තිමත් කෙළේ නැත්නම් අසීරු තත්ත්වයක් ඇති වෙන්න පුළුවන්.ආර්ථික යුද්ධය ජය ගන්නකොට මේ සියලුදෙනා එක්ක තමයි අපි නැඟිටින්න ඕන. පෑගිලා, විනාශවෙන පන්තියක් රට තුළ ඉතුරු කරන්න පුළුවන්කමක් නැහැ අපට. අපි ඒ සඳහා අවශ්‍ය වැඩපිළිවෙළයි මේ ක්‍රියාත්මක කරලා තියෙන්නේ. අපි රටේ නිදහස ලබා ගත්තා. අවුරුදු තිහක් විඳපු බිය අද සමාජයෙන් තුරන් වෙලා.නිදහසේ ව්‍යාපාරයක් කරගෙන යන්න නිදහසේ දරුවා පාසල් යවන්න අද පුළුවන්. එදා තිබුණු තත්ත්වය අද අපි වෙනස් කරලා තියනවා. ඒක කරන්න බැරි දෙයක් විදිහට තමයි එදා හැඳීන්වූයේ. කරන්න බැහැ කියපු දේ අපි කළා. අපිට කරන්න බැහැ කියලා දෙයක් නැහැ. ඔබට කරන්න බැහැ කියලා දෙයක් නැහැ. ඔබට පුළුවන්කම තියනවා. ඒ බව ඔප්පු කරලා තියනවා. එහෙමනම් ඔබට අද තියෙන්නේ මේ ආර්ථික යුද්ධය ජය ගන්න. ඔබේ කර්මාන්ත දියුණු කරගෙන තවත් ඉදිරියට කරගෙන යන්න පුළුවන් ශක්තියක් ඔබ ඇති කර ගනියි කියලා අපි විශ්වාස කරනවා.ගම්පහ දිස්ත්‍රික් පාර්ලිමේන්තු මන්ත්‍රී අතුරලියේ රතන හිමි - ජාතික වශයෙන් වැදගත් කාර්යයකට මේ පිරිස කැප වී සිටිනවා. මේ සියලු දෙනාගේ හිත්වල තියෙන හැඟීම් ජයග්‍රහණය කර වීමේ අභියෝගය අපට තිබෙනවා. වතුර, ලුණු, අරළු, බුළු , කොත්තමල්ලි වගේ දේවල් පවා අපි ඉන්දියාවෙන් ගේන තත්ත්වයට වැටිලා. ඖෂධ සංස්ථාවේ වාර්තාවට අනුව අපිට මේ රටේ වවන්න පුළුවන් ඖෂධවලින් භාගයක්ම පිටරටින් ගේනවා. වසරකට රුපියල් බිලියන 2000ක් ආහාර ආනයනයට වැය කරනවා.ලෝකය දේශගුණ විපර්යාසයකට මුහුණ පා සිටිනවා. මේවා ස්වභාවික දේවල් නොවේ. පසුගිය වසර 200 තුළ මිනිසා කළ දේවල්වල ප්‍රතිඵලයි. ශ්‍රී ලංකාවේ සංවර්ධනය පිළිබඳ අලුත් ජාත්‍යන්තරයක් අවශ්‍යයි.ඒ සඳහා අපි මේ වගේ සංවිධාන හදා ගත යුතුයි. අපිත් ඇමෙරිකාවේ තත්ත්වයට යා යුතුයි.තාමත් හුස්ම ගන්න ඉඩක් තියෙන, ජීවත් වෙන්න පුළුවන් අපේ වගේ රටවල් බලවත් රටවලින් මේ වන්දිය ගත යුතුයි. අමෙරිකාව වගේ රටවල ඒක පුද්ගල කාබන් විමෝචනය 22000 ඉක්මවනවා. අපේ රටේ එය 800 යි. දියුණු රටවලට වඩා දිළිඳු රටවල මිනිසුන් සතුටින් ඉන්නවා. මෙතරම් ලස්සන, සම්පත් හා උරුමයක් ඇති රටක අපිට දුක් විඳින්න සිදුව ඇත්තේ ඇයි ?අපි වසර 30 ක ත්‍රස්තවාදය පරාජය කළා. අපි මියන්මාරයේ ප්‍රජාතන්ත්‍රවාදය ගැන කථා කරනවා. එහෙත් මියන්මාරය තමයි ලොව හොඳම හරිත රට. මේ වගේ රටවල් එකතු වුණාම යෝධ ශක්තියක් එනවා. මුලින්ම කළ යුත්තේ ආහාර සංස්කෘතියේ විප්ලවයක් ඇති කිරීම. බහුජාතික සමාගම් විසින් අපේ ගොවිබිම් පාලනය කිරීම නතර කළ යුතුයි.ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා - මුළු ලෝකයම අලුත් අභියෝග රැසකට මුහුණ දී සිටින වෙලාවක ශ්‍රී ලංකාවත් ඒ අභියෝග සමඟ පොර බදද්දී මවුබිම ලංකා පදනමත් එහි විශාල වැඩ කොටසක් ඉටු කරනවා. අද ලෝකයේ සමාජ ආර්ථික මොඩලය කුමක්ද යන්නට වඩා ඉස්සරහට එන්නේ මේ ආකාරයට ගියොත් ලොව පැවැත්ම කොතෙක් කල් තියේවිද යන්නයි.අද තියෙන විපර්යාස හමුවේ ජනතාවට බල කෙරෙමින් පවතිනවා ගමන් මඟ වෙනස් කරන්න. ශ්‍රී ලංකාව මේ කාරණයේදී අනන්‍ය වූ මාවතක් ගොඩනඟා ගත යුතුයි. අපේ මාවත කුමක්ද යන ප්‍රශ්නයේදී අප කල්පනාකාරී නොවුණහොත් පොදු ව්‍යසනයේ කොටස්කරුවන් වනවා මිසක ඊට එරෙහිව නැඟී සිටින්නට ලැබෙන්නේ නෑ.පරිසරයට එරෙහි නොවු අපේ කෘෂිකර්මාන්තය පසුව ගෙනා සංවර්ධන ප්‍රතිපත්ති නිසා පරිසරයට එරෙහි වුණා. මේ රටේ ජාතික ව්‍යාපාරවලට අද අලුත් වටයක අභියෝගයක් තිබෙනවා පරිසර හිතකාමී සංවර්ධන ප්‍රතිපත්ති පිළිබඳ සංවාදයක් රට තුළ ගොඩනඟන්න. පරිසරය රැක ගෙන කොතෙක් දුරට අපේ නිෂ්පාදන ඉහළ නැංවිය හැකිද එතරම් දුර අප යා යුතුයි.අපේ රටේ ආහාර පරිභෝජන රටාව අද තීන්දු කරන්නේ මේ රට තුළ ක්‍රියාත්මක බහුජාතික සමාගම් විසින්. මේ වගේ ආහාර රටාවක් ඉදිරියට ගියොත් බුද්ධි හීන, ලෙඩ රෝග බහුල සමාජයක් ගොඩනැඟෙනවා. ඒ වගේම මේ රට් ධනය පිටරටට ඇදී යනවා. මෙතැනින් ඉවත් නොවී ඉදිරියට යන්න බැහැ.බෙදුම්වාදී ත්‍රස්තවාදයෙන් අපි ගැලවුණාට මේ විෂම ආහාර රටාවෙන් ගැලවී නැහැ. මේ සියල්ල මධ්‍යයේ මේ රටේ දේශීය ආයෝජකතයන් විශාල පිරිසක් උඩුගම් බලා පීනනවා. ඔවුන් දේශීය මෙන්ම ජාත්‍යන්තර වෙළෙඳපොළත් ජය ගෙන තිබෙනවා. අප ඔවුන් සමඟ අත්වැල් බැඳ ගත යුතුයි. අපේ පරම්පරාවට ජයගත නොහැකි අභියෝග ජය ගන්නා පරම්පරාවක් බිහි කළ හැක්කේ එවිටයි.“ ගන්න අපේ දේ “ කියනවිට එතුළින් නැෙඟන ජාතික අනුරාගය එය ඉදිරියට ගෙන යන හැඟීමක් ජනතාව තුළ හට ගන්නවා.දේශ හිතෛෂී ජාතික ව්‍යාපාරයේ සභාපති , දොස්තර ගුණදාස අමරසේකර මහතා මවුබිම පදනමේ කටයුතුවලට මම මුල සිටම සහභාගී වුණා. ඊට හේතුව වුණේ අප ලබා ගත් නිදහස අර්ථවත් කිරීමට නම් ජාතික ආර්ථිකයක් ගොඩනැඟිය යුතු බව මා විශ්වාස කරන නිසයි. 1948 දී අප නිදහස ලබා ගත්තත් යටත් විජිතවාදයෙන් මිදෙන්න හැකි වුණේ නෑ. ඒ අප ආර්ථික නිදහස දිනා නොගත් නිසයි.අපි ත්‍රස්තවාදයෙන් නිදහස් වුවත් විජාතික බලවේග අපට ඒ නිදහස භුක්ති විඳින්න ඉඩ දුන්නේ නෑ. ත්‍රස්තවාදය කියන්නේ ප්‍රභාකරන්ගේ ත්‍රස්තවාදයක් නොවෙයි. ඒ පසුපස ඉන්නේ අධිරාජ්‍යවාදී බලවේග, විජාතික බලවේග. ඒ තත්ත්වයෙන් ගැලවීමට නම් අපි ජාතික ආර්ථිකයක් ගොඩනැගිය යුතුයි. මවු බිම ලංකා පදනමේ අරමුණ ඒ ජාතික ආර්ථිකය ගොඩනැඟීමයි. ඊට අප සහාය දිය යුතුයි.මවුබිම ලංකා පදනමේ සභාපති ආරියශිල වික්‍රමනායක මහතා - 2015 දී කිරිවලින් ස්වයංපෝෂිත කරන්න කියලා ජනාධිපතිතුමා නියෝග කර තිබෙනවා. මම දැක්කා ඊයේ වරායට පිටරටින් සියඹලා ගේනවා. මගේ ජීවිතයේ ප්‍රථම වතාවටයි එහෙම දෙයක් දැක්කේ. අපේ රටේ කිතුල් හැදුණත් අපි සීනි පිට රටින් ගේනවා. ජනාධිපතිතුමාගේ නායකත්වය යටතේ රට ස්වයංපෝෂිත කළොත් අපට ආර්ථික වශයෙන් නැගී සිටින්නට පුළුවන්. හම්බන්තොට වරාය හදන්න ගියේ ඩොලර් මිලියන 360යි. ඒ වගේ මුදලක් අපි වාර්ෂිකව වැය කරනවා කිරි පිටි රටින් ගේන්න.නවසීලන්තයේ රුපියල් 360ට විකුණන කිරි ලීටරය තමයි අපි රුපියල් 30 ට විකුණන්නේ. රුපියල් 500ක් වෙනවා පාන් ගෙඩියක්. එහෙත් අපේ රටේ රුපියල් 40 කට පාන් ගෙඩියක් ගන්න පුළුන්. ජනාධිපතිතුමා දැඩි තීන්දුවක් ගන්නවා නම් අපේ ජනතාව ඊට ශක්තිය දෙන්න සූදානම් බව අපි හොඳාකාරවම දන්නවා.බෙංගමුවේ නාලක හිමියන් ප්‍රමුඛ මහා සංඝරත්නයත් මවුබිම ලංකා පදනමේ අධ්‍යක්ෂකවරයා ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102261</link>
    <topic>සිවිල් ආරක්ෂක බළකා සෙබළුඉඩම් අක්කර පන්දාහක් අස්වද්දති</topic>
    <author>චන්දන ලියනආරච්චි දිගාමඩුල්ල සමූහ සහ රවින්ද්‍ර මැදගෙදර අම්පාර සමූහ</author>
    <content>අම්පාර දිස්ත්‍රික්කයේ මහඔය ප්‍රාදේශීය ලේකම් කොට්ඨාසයේ බෝගමුයාය ප්‍රදේශයේ සිවිල් ආරක්ෂක බළකාය විසින් පවත්වාගෙන යනු ලබන ගොවි පොළෙහි අක්කර 350ක වගා කර තිබෙන සරුසාර බඩඉරිඟු වගාව සහ වී වගාවේ අස්වනු නෙළීීමේ මංගල්‍යය (24) සිවිල් ආරක්ෂක බළකායේ අධ්‍යක්ෂක ජනරාල් රියද් අද්මිරාල් ආනන්ද පීරිස් මහතාගේ මූලිකත්වයෙන් සිදු කෙරිණි.ජනාධිපති මහින්ද රාජපක්ෂ මහතාගේ සංකල්පයක් වන “අපි වවමු රට නඟමු” සංකල්පය යටතේ ආරක්ෂක අමාත්‍යාංශ ලේකම් ගෝඨාභය රාජපක්ෂ මහතාගේ උපදෙස් පරිදි ආරක්ෂක අංශයේ රාජකාරිවල සේවයේ යෙදුණු සිවිල් ආරක්ෂක බළකායේ නිලධාරීන්ගේ දායකත්වය උපරිම වශයෙන් ලබා ගනිමින් මේ කෘෂි ව්‍යාපෘතිය ආරම්භ කර තිබේ.ඒ අනුව දැනට ලංකාවේ ගොවිපළවල් 280ක අක්කර 5000ක පමණ භූමි ප්‍රමාණයක් වගා කටයුතු කර තිබෙන අතර බෝගමුයාය ඉන් විශාලතම කෘෂි ව්‍යාපෘතිය බව අධ්‍යක්ෂක ජනරාල් රියද් අද්මිරාල් ආනන්ද පීරිස් මහතා “දිනමිණ”ට පැවසීය.දැනට පවත්වාගෙන යනු ලබන ගොවි පොළවල් වලට අමතරව ඉදිරියටත් නව ගොවි පොළවල් ආරම්භ කර පවත්වාගෙන යාමට ශ්‍රම බළකායක් සිටින බවත් ගැටලුවක් පවතිනුයේ වගා කිරීමට අවශ්‍ය ඉඩම් නොමැති වීමත්, වන සංරක්ෂණ දෙපාර්තමේන්තුවේ සහ අදාළ බලධාරීන්ගේ අවසරය ලබා ගැනීමේ දී අවසර ප්‍රමාදවීම් මෙන්ම අවසර නොදීම් වැනි සිද්ධීන්වලට මුහුණපෑමට සිදුවන බවය.මෙහිදී අවශ්‍ය වනුයේ සිවිල් ආරක්ෂක බළකායට ඉඩම් පවරා ගැනීම නොව වගා කිරීමට තාවකාලිකව යම් කාල සිමාවක් පමණක් බවත් වගා කළ හැකි ඉඩම් තිබෙන තැන් පිළිබඳව දැනුම් දීමෙන් හෝ සිවිල් ආරක්ෂක භට පිරිස් සිටින ප්‍රදේශවල පෞද්ගලික ඉඩම් හිමියන්ගේ ඉඩම් සංවර්ධනය කර වගා කිරීමට භාර දෙන්නේ නම් මෙම වගා සංග්‍රාමය ඉතාමත් පුළුල් ලෙස ඉටුකළ හැකි බවත් රියද් අද්මිරාල් ආනන්ද පීරිස් මහතා සඳහන් කරන ලදී.මහඔය නගරයේ සිට උණුවතුර බුබුල අති දුෂ්කර මාර්ගය ඔස්සේ කිලෝමීටර් දොළහක් පමණ ගිය විට බෝගමුයාය සිවිල් ආරක්ෂක බළකායේ ගොවි පොළ හමුවන අතර සිවිල් ආරක්ෂක නිලධාරීන් (50) ගෙන් යුත් කණ්ඩායමක් විසින් අක්කර පන්සීයක භූමි භාගයක් තුළ වී, බඩඉරිඟු, කව්පි වගා කරන අතර මේජර් කමල් ජයවීර මහතාගේ පූර්ණ අධීක්ෂණය යටතේ වගා කටයුතු සිදුකෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102267</link>
    <topic>පාදුක්ක නගරයේ කුණු ඇළමදුරු ‘රජදහනක්’</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>පාදුක්ක නගරයේ සති පොළට හා ක්‍රීඩා පිටියට යාව ඇති කුණු ඇළ මදුරුවන්ගේ පාරාදීසයක් බවට පත්වී ඇතැ’යි ප්‍රදේශවාසීහු පවසති. රජය ඩෙංගු රෝගය මර්දනය කිරීමට විශාල මුදලක් වැය කරන අතර, එම රෝගය නිසා ජීවිත හානි රැසක්ද දිවයින පුරා සිදුවී ඇත. පාදුක්ක ප්‍රාදේශීය ලේකම් කොට්ඨාසයේද මේ රෝගයෙන් ජීවිත හානි සිදුවී ඇති බවත්, එහෙත් අදාළ බලධාරීන් මුනිවත රකිනුයේ කුමක් නිසාද යන්නත් ගැටලුවක් යැයි එම ජනතාව චෝදනා කර සිටිති.මේ සම්බන්ධයෙන් විමසීමේදී පාදුක්ක මහජන සෞඛ්‍ය පරීක්‍ෂක ආර්. බුලත්සිංහල මහතා කියා සිටියේ ඇළපහළ කොටස, උස්වී ඇති බවත්, එම නිසා ජලය බැසයාමක් සිදුනොවන නිසා, ඇළ මාර්ගයේම අප ජලය රඳා පවතින බවයි. මේ කුණු ඇළ සම්බන්ධයෙන් පාදුක්ක සංවර්ධන කමිටුව කොපමණ කථා කළත්, ඊට නිසි පිළියම් මෙතෙක් ලබාදී නැති බව කමිටු සාමාජිකයෝ පවසති.මේ ඇළට ආසන්නයේ පාසල් හා රෝහලක්ද තිබේ.මේ සම්බන්ධයෙන් අදාළ බලධාරීන්ගේ විශේෂ අවධානය යොමු විය යුතු බවත්, ඩෙංගුවලට ප්‍රතිකාර කරනවාට වඩා, බෝවීම වැලැක්වීමට පියවර ගත යුතු බවත් ප්‍රදේශවාසීහු කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102262</link>
    <topic>මාතලේ ලංගම ඩිපෝ විශ්‍රාමිකයන්ගේපාරිතෝෂිත දීමනාව තවම ගෙවා නෑ</topic>
    <author>උකුවෙල සමූහ - සි. ති. ගමගේ</author>
    <content>මාතලේ ලංගම ඩිපෝවේ සේවය කළ දැනට විශ්‍රාම ලබා සිටින සේවක සේවිකාවන් 113ට හිමි පාරිතෝෂික දීමනාව වහාම ගෙවීමට අධිකරණය මගින් කම්කරු දෙපාර්තමේන්තුව වෙත දන්වා ඇතත් මෙතෙක් ගෙවීම් නොකර සේවකයින් රස්තියාදු කරන බව පාරිතෝෂික මුදල නොලැබුණු සේවකයෝ කියති.විශ්‍රාම ලබා සිටින සේවක පිරිසට, රුපියල් දෙකෝටි විසි ලක්ෂයක් පමණ ගෙවීමට අධිකරණය මගින් නියෝග කර ඇති අතර, එම මුදල 2011.02.15 වැනි දින වන විට ගෙවා අවසන් කළ යුතුව ඇතත් යම් යම් ලිපි ගොනු සැකසීම ප්‍රමාදයට ලක් කරමින් සේවකයින් අසරණ තත්ත්වයට පත් කරවන බව සේවකයෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102263</link>
    <topic>කහටගොල්ලෑවේ කුඹුරුවලපැළ ගොයමට ක්‍ෂුද්‍රජීවි හානි</topic>
    <author>අශෝක සේනාරත්න - අනුරාධපුර සමූහ</author>
    <content>කැබිතිගොල්ලෑව ප්‍රාදේශීය ලේකම් කොට්ඨාසයේ කහටගොල්ලෑව කුඹුරු අක්කර පනහක පැළ ගොයමට ‘නෙමටෝඩා’ නමැති ක්ෂුද්‍රජීවියකු හානි පමුණුවන බව මහ ඉලුප්පල්ලම පර්යේෂණ ආයතනය කරන ලද පරීක්ෂණයකින් හෙළි වී තිබේ. මහ ඉලුප්පල්ලම පර්යේෂණ ආයතනයේදී ගොයම් සාම්පල් පරීක්ෂණයට ලක් කිරීමෙන් පසුව මෙම ක්ෂුද්‍රජීවින් හඳුනාගෙන ඇත.ගොයම් ගසේ පත්‍ර හැකිලීම සහ පත්‍ර අගකොටස පිදුරු පාටට හුරු කහ පැහැයක් ගැනීම මෙම රෝගයේ ලක්ෂණ වේ.මේ ක්ෂුද්‍රජීවීන් පසේ ජීවත් වෙමින් ගොයමට හානි කරණ බව මහඉලුප්පල්ලම පර්යේෂණ ආයතනය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102264</link>
    <topic>ජපන් ජාතික සංචාරකයෙක්උගුරේ ආහාර හිරවී මිය ගිහින්</topic>
    <author>මාතලේ දිස්ත්‍රික් සමූහ</author>
    <content>ශ්‍රී ලංකාවට පැමිණි ජපන් ජාතික සංචාරකයෙකු දඹුල්ල කන්ඩලම පෙදෙසේ සංචාරක හෝටලයක නතරවී රාත්‍රී ආහාර ගනිමින් සිටියදී ආහාර උගුරේ හිරවී දඹුල්ල මූලික රෝහලට ඇතුළත් කිරීමෙන් පසු මියගොස් ඇත.මෙසේ මිය ගොස් ඇත්තේ 65 හැවිරිදි නකමුරා කෝජි නමැත්තෙකි.මොහු ජපන් ජාතික කණ්ඩායමක් සමඟ දඹුල්ල පෙදෙසේ සංචාරය සඳහා පැමිණ ඇති බව පොලිස් පරීක්‍ෂණවල දී අනාවරණය වී ඇත.දඹුල්ල පොලිසිය මේ සම්බන්ධයෙන් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102265</link>
    <topic>පුතුගේ දියණියන් දෙදෙනාටඅතවර කළ සීයා අත්අඩංගුවට</topic>
    <author>අවිස්සාවේල්ල විශේෂ - එස්.පද්මපෙරුම</author>
    <content>වයස අවුරුදු 11 සහ 13 වියැති තම මිනිබිරියන් දෙදෙනෙකුට කාලයක සිට ලිංගික අතවර කළ 65 හැවිරිදි පුද්ගලයෙකු අවිස්සාවේල්ල අධිකරණයට ඉදිරිපත් කෙරිණි.විස්සාවේල්ල කළුඅග්ගල ප්‍රදේශයේ පදිංචිව සිටි මෙම පුද්ගලයා තම පුත්‍රයාගේ දියණියන් දෙදෙනා මෙසේ ලිංගික අතවරයන්ට ලක් කර ඇති අතර කොස්ගම පොලිසියට ලැබුණු දැනුම්දීමකට අනුව අත්අඩංගුවට ගෙන තිබේ.තම පුතා, පුතාගේ බිරිඳ සහ දරුවන් සමඟ එකට ජීවත්ව සිට ඇති අතර පුතා සහ බිරිඳ උදෑසන කුලී රැකියාවන් සොයාගෙන ගියේ දරුවන් රැක බලා ගැනීම තම පියාට පවරමිනි. මෙම දරුවන් පාසල් ගොස් පැමිණීමෙන් පසු දිවා කාලය පියා සමඟ ගත කර ඇත. මෙම කාලය තුළ එම දැරියන් බිය ගන්වමින් කාලයක සිට මෙසේ ලිංගික අතවර කර ඇති බව පැවසේ.පසුගිය දිනක මෙම එක්දැරියක් පාසැලේදී රෝගතුර වීම නිසා පන්තිභාර ගුරුතුමිය ඇයගෙන් කරුණු විමසීමේදී මෙම කරුණු හෙළිකර ගැනීමට හැකිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102266</link>
    <topic>මාදිපොළ දිසා රෝහලේබාහිර රෝගී අංශයේනඩත්තුවක් නෑ</topic>
    <author>ගලේවෙල මධ්‍යම සමූහ පී.ජී.ගුණතිලක</author>
    <content>මාදිපොළ දිසා රෝහලෙන් ප්‍රතිකාර ලබා ගැනීමට පැමිණෙන තමන්ට දැඩි අසීරුතාවන්ට මුහුණපෑමට සිදුවී ඇති බව රෝගීහු පවසති. එහි බාහිර රෝගී අංශය වෙනුවෙන් වෙන්කර ඇති ගොඩනැගිල්ල අවුරුදු සියයක් පමණ පැරැණි බව ඔවුහු පවසති. අවුරුදු ගණනාවකින් එහි නඩත්තු කටයුතු සිදුවී නැති බව පැවසේ.වැසිදිනවලදී ගොඩනැගිල්ලේ වහලෙන් ජලය කාන්දුවීම රෝගීන්ට බරපතළ ගැටලුවක් වී ඇත. රෝගීන්ගේ රෝගී තත්ත්වය තවත් උත්සන්න කිරීමක් බව රෝගීහු පෙන්වා දෙති.බාහිර රෝගී අංශයෙන් දිනපතා රෝගීහු පන්සියයක්(500) පමණ ප්‍රතිකාර ලබා ගැනීමට පැමිණෙන බව දැනගන්නට ඇත. එහි ඇති සීමිත ඉඩකඩ නිසා ඇතැම් දිනවල එළිමහනේ පවා රෝගීන්ගේ පෝලිම් දක්නට ඇති බව ප්‍රදේශවාසීහු පවසති.බාහිර රෝගීන් සඳහා වෙන්කර ඇති වැසිකිළිය කැළයෙන් වැසීගොස් ඇති අතර, ඊට ජල පහසුකම් ද නැත. මේ වනවිට එය පාවිච්චියට නුසුදුසු තත්ත්වයක පවතී. මේ නිසා විශේෂයෙන් බාහිර රෝගී අංශයට පැමිණෙන ගැබිනි මව්වරු හා කුඩා දරුවන් පත්වන්නේ දැඩි අපහසුතාවයකට ය.බාහිර රෝගී අංශය පිහිටා ඇති ගොඩනැගිල්ල පිටුපස ඇති තවත් ගොඩනැගිල්ලක් කැළෑ වැදී අබලන්වෙමින් පවතී. එය අලුත් වැඩියාකර ප්‍රයෝජනවත් කාර්යයකට යොදවන්නේ නැත්තේ මන්දැයි ප්‍රදේශවාසීහු බලධාරින්ගෙන් විමසති. මේ විධියට තව ටික කාලයක් එය තිබුණොත් බිමට සමතලාවීම නොවැළැක්විය හැකි බව ඔවුහු කියති.බාහිර රෝගී අංශයට පැමිණෙන විශාල රෝගීන් පිරිසකට තමාගේ වාරය එනතුරු වාඩිවී සිටීමට ඇති බංකු ප්‍රමාණය ද ප්‍රමාණවත් නැත. විශේෂයෙන් කිරිදෙන මව්වරුන්ට හා ගැබිනි කාන්තාවන්ට මෙය දැඩි සේ බලපානු ඇත. මේ අතර රෝගීන් වාඩිවන බංකු අසල කසළ බඳුන් තබා තිබීම මෙහි ඇති අපිරිසුදුකමට ඇති හොඳම සාධකයක් ලෙස දැක්විය හැකිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102268</link>
    <topic>අයිතිකරුට බොරු කියලාමුරකරුවන් ‘ෂීට්’ හොරකමේ</topic>
    <author>මතුගම සංචාරක</author>
    <content>වැලිපැන්න පොලිස් වසමේ මීගමවත්තේ දුම්ගෙය කඩා එහි තිබුණ රබර් රොටි සොරාගත්තැයි කියන එම වත්තේ මුරකරුවන් වැලිපැන්න පොලිසිය විසින් අත්අඩංගුවට ගෙන තිබේ.වත්තේ සේවය කළ එම මුරකරුවන් වත්තේ හිමිකරුට දුරකථනයෙන් දැනුම් දී ඇත්තේ දුම්ගෙය සොරු කඩා එහි තිබුණ රුපියල් 40000/= රබර් ෂීට් රැගෙන පලා ගොස් ඇති බවය.වතු පාලකවරයා වත්තට පැමිණ කළ පරීක්‍ෂණවලදී දොරෙහි ඉබියතුරු කඩා නොමැති බව දැක තිබේ. ඒ ගැන සැක සිතී අයිතිකරු වැලිපැන්න පොලිසියට පැමිණිලි කර ඇත.පොලිස් පරීක්‍ෂණ අනුව මුරකරුවන්ගෙන් ප්‍රශ්න කිරීමේ දී මුරකරුවන්ගෙන් සොරකමේ තොරතුරු අනාවරණය කර ගෙන ඇත. පසුව අසල නිවෙසක සඟවා තිබුණු රබර් ෂීට් තොගය සොයා ගෙන තිබේ. මේ දුම්ගෙයි ඉබි ඇරීමට යොදා ගත් යතුරක් ද පොලිසිය සොයා ගෙන ඇත. සැකකරුවන් මතුගම අධිකරණය වෙත ඉදිරිපත් කෙරිණි. වැලිපැන්න පොලිස් ස්ථානාධිපති කපිල අධිකාරි, පොලිස් පරීක්‍ෂක එස්. විජේතුංග, කේ. වර්ණකුලසූරිය යන මහත්වරු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r1102269</link>
    <topic>ඉංගිරිය තැපැල්හලේඉඩ පහසුකම් මදි</topic>
    <author>ඉංගිරිය සමූහ කුමාරි ගමගේ</author>
    <content>හොරණ මැතිවරණ බල ප්‍රදේශයේ සංවර්ධන කලාපයක් වන ඉංගිරිය තැපැල් කාර්යාලයේ නව ගොඩනැගිල්ල 2003 වර්ෂයේ පෙබරවාරි 14 දින විවෘත කර වැඩකටයුතු ආරම්භ කෙරිණි.මෙහි මහල් දෙකකින් යුක්ත වුව ද පහත මාලයේ ඉදිකිරීම් කටයුතු ආරම්භ කිරීමට මෙතෙක් පියවර ගෙන නැත.සීමිත ඉඩ කඩ ප්‍රමාණයකින් යුත් උඩුමහලේ සේවා කටයුතු ඉටු කිරීමේ දී සේවකයෝ මෙන්ම එහි සේවා ලබා ගැනීමට පැමිණෙන ජනතාව ද මහත් අසීරුතාවයට පත්ව සිටිති. මෙම ගොඩනැගිල්ල සඳහා වැයකර ඇති මුදල රුපියල් ලක්ෂ 36කි. උඩුමහල විවෘත කර වසර එකොළහක් ගතවී ඇතත් පහත මාලයේ ඉදිකිරීම් කටයුතු ආරම්භ කරන බවක් පෙනෙන්නට නැත.ලිපි තේරීම, මලු ගැටගැසීම, බැංකු කටයුතු, විදුලි පණිවුඩ, විදුලි බිල්පත්, මහජන ආධාර, ගොවි විශ්‍රාම වැටුප්, මුද්දර අලෙවිය ආදී සියල්ලම සඳහා ඇත්තේ එක් කාමරයක් පමණි.ලිපි ද්‍රව්‍ය හා අනෙකුත් භාණ්ඩ තැන්පත් කර තැබීමට ස්ටෝරු කාමරයක් නැත. ගබඩා කාමරය වශයෙන් පාවිච්චි කරනු ලබන්නේ වැසිකිළි පේළිය අතර ඇති කුඩා ඉඩ ප්‍රමාණය හා කෑම කාමරයයි. කෑම කාමරයේ ආහාර ගැනීමට හැකි වන්නේ එක් වතාවකට එක් අයකුට පමණි.සියලුම ප්‍රදේශ ආවරණය වන පරිදි තැපැල් බෙදීමේ කටයුතු සඳහා ඇත්තේ තැපැල් ආදේශකයින් 07 ක් පමණි.ලියුම් බෙදීම සඳහා බයිසිකලයකින් හෝ යාමට අපහසු ප්‍රදේශ ඇති බව සේවකයෝ පවසති. තවත් තැපැල් කරුවන් තිදෙනෙක්වත් ලබා දෙන ලෙසද ඔවුහු ඉල්ලා සිටිති. ශීඝ්‍රයෙන් මෙම තැපැල්හල වර්ධනය වුවද තවත් ඇති අඩුපාඩු ජනතාවට හිරිහැරයකි.වතු ආශ්‍රිත විශාල ජනතාවක් වෙසෙන ඉංගිරිය කලාපයේ ලිපි බෙදීම සිදුවන්නේ, ඇදුරාගල වත්තට පමණි. තමන්ට ලැබුණු ලිපි තැපැල් කන්තෝරුවට පැමිණ රැගෙන යාමට අනෙක් වතු ජනතාවට සිදුව ඇත.මහජන ආධාර ලබා ගැනීමට පැමිණෙන පිරිසට අසුන් ගැනීමට ආසනද නොමැත. මේ පිළිබඳ අදහස් දැක්වූ ඉංගිරිය තැපැල් ස්ථානාධිපති අදාල ලිපි , ලිපිය අයිතිකරුවා අතටම පත් කිරීමට හැකි අයුරින් උත්සාහ කරනවා. සේවක පුරප්පාඩු පිළිබඳව ප්‍රාදේශීය තැපැල් අධිකාරිවරයාට දන්වා තිබෙනවා. මෙහි ඇති ගැටලු පිළිබඳ නිසි අවධානය යොමු කරන්නැයි ප්‍රදේශවාසීහු අදාල බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r11022610</link>
    <topic>අත්තනගල්ල පූජා නගරයේවීදි පහන් අක්‍රීයයි</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල පූජා නගරයේ වීදි පහන් දැනට වසර එක හමාරකට වැඩි කාලයක සිට අක්‍රීයව පවතී. මේ නිසා අත්තනගලු රජමහා විහාරය වැඳ පුදා ගැනීමට පැමිණෙන වන්දනාකරුවන් රාතී‍්‍ර කාලයේ විශේෂයෙන් පෝය දිනවල දැඩි අපහසුතාවනට මුහුණ පා සිටිති. මේ පිළිබඳව විදුලිබල මණ්ඩලයට දැන් වූ විට මේ කොටස අයිති විදුලිබල මණ්ඩලයට නොව මාර්ග සංවර්ධන අධිකාරියට බව විදුලි බල මණ්ඩලය පවසයි.මාර්ග සංවර්ධන අධිකාරියට දන්වා යැවූ විට මෙය තමන්ට අයත් වැඩක් නොව විදුලිබල මණ්ඩලයට අයත් කාර්යයක් බව එහි නිලධාරීහු පවසති. මෙයට නිසි පියවරක් ගන්නැයි බැතිමත්හු අදාළ බලධාරීන්ට පවසා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=r11022611</link>
    <topic>බදුරලිය වසා දැමූ තොග ගබඩාව ඵලක් ඇති දෙයකට යොදන්න  </topic>
    <author>බදුරලිය සමූහ රත්නසිරි ගමඇතිගේ</author>
    <content>අගලවත්ත විවිධ සේවා සමුපකාර සමිතියට අයත් බදුරලිය නගරයේ මධ්‍යයේ පිහිටි තොග ගබඩා ගොඩනැගිල්ල වසර දහයක පමණ කාලයක සිට වසා දමා තිබේ. මෙහි වටිනාකම රුපියල් ලක්ෂ විස්සක් පමණ වේ. මෙයට පෙර ප්‍රදේශයේ සමුපකාර ප්‍රාදේශික සඳහා අත්‍යාවශ්‍ය පාරිභෝගික භාණ්ඩ මෙහි ගබඩා කොට තිබුණි. වසා දමා ඇති මෙම ගොඩනැගිල්ල නිසි දෙයකට යොදාගන්නැයි ජනතාව නිරතුªරු ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102261</link>
    <topic>ශ්‍රී ලංකා-පාකිස්තාන ගැටුමෙන්ඛෙත්තාරාම පිටිය අද රත් වෙයි</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ සත්කාරක ශ්‍රී ලංකාව හා පාකිස්තානය අතර දිවා - රාත්‍රී එක්දින ක්‍රිකට් තරගය අද පස්වරු 2.30ට ඛෙත්තාරාම ආර්. ප්‍රේමදාස ක්‍රීඩාංගණයේ දී ආරම්භ වේ.ලෝක කුසලාන තරගාවලියේ මුහුණදුන් පළමු තරගයෙන් ජය ලබා සමබර දක්ෂතා දක්වා ඇති ශ්‍රී ලංකා - පාකිස්තාන කණ්ඩායම් අතර තරගය වැඩිම අවධානයක් ඇති දැවැන්තම තරගයක් ලෙස සැලකේ. ශ්‍රී ලංකාව පළමු තරගයේ දී ලකුණු 210කින් කැනඩාව පරදා දැවැන්ත ජයක් ලැබූ අතර පාකිස්තානය ලකුණු 205කින් කෙන්යාව පැරදවීය. මේ තරග දෙකම සූරියවැව අභිනව තණතිල්ලේ දී පැවැත්විණි.ශ්‍රී ලංකාව හා පාකිස්තානය අතර මෙතෙක් එක්දින ක්‍රිකට් තරග 120ක් පවත්වා ඇති අතර එයින් ශ්‍රී ලංකාව තරග 46ක් ජයගෙන ඇති අතර පාකිස්තානය තරග 70කින් ජයගෙන තිබේ. විසඳුමකින් තොර හා සම ලකුණු ලබාගත් තරග 4ක් වාර්තා පොතට එක්ව ඇත.ශ්‍රී ලංකාව හා පාකිස්තානය අතර අවසන් එක්දින ක්‍රිකට් ගැටුම පසුගිය වසරේ ජුනි මාසයේ දඹුල්ලේ දී පැවැති අතර එහිදී ශ්‍රී ලංකාවට ලකුණු 16ක ජයක් හිමිවිය. ආර්. ප්‍රේමදාස ක්‍රීඩාංගණයේ දී 2009 වසරේ අවසන් වරට පැවැති එක්දින තරග දෙකේ දී ජය පාකිස්තානය හිමිකර ගත්තේ කාසියේ වාසිය දිනා මුලින් පන්දුවට පහරදීමේ වාසියද අතැතිවය.ශ්‍රී ලංකා පිලේ ඉදිරි පෙළ පිතිකරුවන් වන මහේල ජයවර්ධන, සංගක්කාර, ඩිල්ෂාන් හා උපුල් තරංග සේම, පාකිස්තානයේ ඉදිරි පෙළ ක්‍රීඩකයන් වූ මිෂිබා උල්හක්, කම්රන් අක්මාල්, යුනුස් ඛාන් හා උමාර් අක්මාල් දක්ෂතා අතර සිටිති.මේ ඉදිරි පෙළ ක්‍රීඩකයන් ලබාදෙන ශක්තිමත් ස්ථාවරය කණ්ඩායම් දෙකටම ජයග්‍රහණය සඳහා යන ගමනේ ප්‍රධානතම සාධක වනු ඇත.ශ්‍රී ලංකා ක්‍රිකට් නායක කුමාර් සංගක්කාර ඊයේ පුහුණුවීම්වලින් අනතුරුව මාධ්‍ය වෙත ප්‍රකාශ කළේ අපේම ක්‍රීඩාංගණයක දී තරගයක් පරාජය වීම තැති ගන්වනසුළු එකක් හෙයින් සුපරීක්ෂාකාරී ලෙස තරගයට අවතීර්ණ වීම වැදගත් වනු ඇති බවය.“ක්‍රීඩා කළ යුතු හොඳම විදිහට ක්‍රීඩා කළා නම් ප්‍රතිවාදීන් මෙල්ල කර ගැනීම අපට අපහසු වන්නේ නෑ” සංගක්කාර පැවැසීය.පාකිස්තාන ක්‍රිකට් නායක ෂහිඩ් අෆ්රිඩි තම කණ්ඩායමේ ඉදිරි පෙළ ක්‍රීඩකයන් කෙරෙහි දැඩි බලාපොරොත්තු තබා ඇත. “අපට හොඳ ආරම්භයක් ලබාගෙන ලකුණු අතරට එන්න හැකි වුණොත් ඊළඟ ඉලක්ක අපහසු වෙන්නේ නෑ” අෆ්රිඩි පැවැසීය.ආර්. ප්‍රේමදාස ක්‍රීඩාංගණයේ කාසියේ වාසිය දිනාගෙන මුලින් පන්දුවට පහරදීම විශේෂ වාසියක් බවට තිබූ මතය පසුගියදා ශ්‍රී ලංකා ක්‍රීඩකයෝ බිඳ හෙළමින් කොදෙව් පිල පුහුණු තරගයේ දී පරාජය කිරීම ද කැපීපෙනුණි.ශ්‍රී ලංකා පිලේ පන්දු යවන්නන් අතර ලොව විශිෂ්ටතම දඟපන්දු යවන ක්‍රීඩක මුත්තයියා මුරලිදරන් හා වේග පන්දු යවන ලසිත් මාලිංග කෙරෙහි පාකිස්තානුවන්ගේ වැඩි අවධානයක් යොමුව පවතී. මුරලි පාකිස්තානයට එරෙහි පැවැති තරග 64ක දී කඩුලු 95ක් දවාගෙන ඇත.අද තරගය පැවැත්වෙන ඛෙත්තාරාම ආර්. ප්‍රේමදාස ජාත්‍යන්තර ක්‍රීඩාංගණයේ 35000කට තරගය නැරඹීමේ පහසුකම් ඇත. ඒ සඳහා නිකුත් කළ සියලු ප්‍රවේශපත් අලෙවි වී තිබීම ද විශේෂත්වයකි.ශ්‍රී ලංකා පිල:- කුමාර් සංගක්කාර (නායක), මහේල ජයවර්ධන, උපුල් තරංග, ටී. එම්. ඩිල්ෂාන්, තිලාන් සමරවීර, චාමර සිල්වා, චාමර කපුගෙදර, ඇන්ජලෝ මැතිව්ස්, තිසර පෙරේරා, නුවන් කුලසේකර, ලසිත් මාලිංග, දිල්හාර ප්‍රනාන්දු, මුත්තයියා මුරලිදරන්, අජන්ත මෙන්ඩිස්, රංගන හේරත්.පාකිස්තාන පිල: - ෂහිඩ් අෆ්රිඩ් (නායක), මිෂිබා උල්හක්, මොහොමඩ් අතීස්, කම්රන් අක්මාල්, ෂොහිබ් අක්තාර්, උමාර් ගුල්, වහාබ් රියාස්, ජුනයිඩ් ඛාන්, අහමඩ් සහෂාඩ්, යූනුස් ඛාන්, අෂාඩ් සෆීක්, උමාර් අක්මාල්, අබ්දුල් රසාක්, අබ්දුල් රහ්මාන්, ෂහිඩ් අජ්මාල්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102262</link>
    <topic>ඔස්ට්‍රේලියාව කඩුලු 7කින්නවසීලන්තය පරදවයි</topic>
    <author/>
    <content>නාග්පූර්හි විදර්භා ක්‍රීඩාංගණයේ දී ඊයේ (25) ඔස්ට්‍රේලියාව හා නවසීලන්තය අතර පැවැති ක්‍රිකට් තරගයේ දී කඩුලු 7ක ජයක් ලැබීමට ඔස්ට්‍රේලියාව සමත්විය.ලකුණු 207ක ඉලක්කයක් කරා හඹා ගිය ඔස්ට්‍රේලියානු පිල ඕවර 34ක දී කඩුලු 3ක් පමණක් දැවී ජයග්‍රහණය අත්කර ගනු ලැබීය.ඔස්ට්‍රේලියානු ආරම්භක පිතිකරු යුගලය වූ ෂේන් වොට්සන් හා බ්‍රැඩ් හැඩ්න් තරගයට හොඳ ආරම්භයක් ලබා දෙමින් අර්ධ ශතක වාර්තා කළහ. ෂේන් වොට්සන් ලකුණු 62ක් ද, බ්‍රැඩ් හැඩ්න් ලකුණු 55ක් ද රැස් කළහ.මයිකල් ක්ලාර්ක් නොදැවී ලකුණු 24 ක් හා කැමරන් වයිට් නොදැවී ලකුණු 22ක් රැස් කළහ.පන්දු යැවීමේ දී හමීෂ් බෙනට් ලකුණු 63කට කඩුලු 2ක් ද ටිම් සවුති ලකුණු 45කට එක කඩුල්ලක්ද බැගින් බිඳ හෙළීය.පළමුව පන්දුවට පහර දුන් නවසීලන්ත පිල ඕවර 45.1ක දී සියලු දෙනා දැවී ලකුණු 206ක් රැස් කිරීමට සමත් විය. ඔස්ට්‍රේලියානු පන්දු යවන්නන්ගේ දස්කම් මත නවසීලන්ත ක්‍රීඩකයින්ට ලකුණු අතරට පැමිණීමට අවස්ථාවක් නොලැබුණි.මුල් කඩුලු 6ම අඩු ලකුණු සංඛ්‍යාවකට බිඳ වැටුණු අතර නවසීලන්ත ඉනිමේ වැඩිම ලකුණුලාභියා වූයේ නේදන් මැකලම්ය.ඔහු රැස් කළ ලකුණු සංඛ්‍යාව 52කි. ඩැනියෙල් විටෝරි 44ක්, ජෙසී රයිඩර් 25ක් හා ජැමි හව් 22ක් ලෙස ලකුණු රැස් කළහ.පන්දු යැවීමේ දී මිචෙල් ජොන්සන් ලකුණු 33 කට කඩුලු 4ක් ද ෂෝන් ටෙයිට් ලකුණු 35කට කඩුලු 3ක් ද බ්‍රෙට් ලී, ෂේන් වොට්සන් හා ස්ටීවන් ස්මිත් කඩුලු 1 බැගින් ලබාගත්හ. ඔස්ට්‍රේලියානු පිල වෙනුවෙන් දක්ෂ පන්දු යැවීමක නිරත වූ මිචෙල් ජොන්සන් තරගයේ වීරයා සම්මානයෙන් පිදුම් ලැබීය.නවසීලන්තය සියලු දෙනා දැවී (ඕවර 45.1) 206නේදන් මැකලම් 52, ඩැනියෙල් විටෝරි 44, ජෙසී රයිඩර් 25, ජැමි හව් 22 (මිචෙල් ජොන්සන් 33/4, ෂෝන් ටෙයිට් 35/3)ඔස්ට්‍රේලියාව කඩුලු 3ක් දැවී (ඕවර 34) 207ෂේන් වොට්සන් 62, බ්‍රැඩ් හැඩ්න් 55, මයිකල් ක්ලාර්ක් (නොදැවී) 24) කැමරන් වයිට් (නොදැවී) 22 (හමීස් බෙනට් 63/2, ටිම් සවුති 45/1).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102267</link>
    <topic>අයර්ලන්තය පරදවා බංග්ලාදේශය ජය ගනී</topic>
    <author/>
    <content>ලෝක කුසලාන තරගාවලියේ පළමු වටයේ බංග්ලාදේශය හා අයර්ලන්තය අතර ඊයේ (25) ඩකාහි ෂෙරේ බංග්ලා ක්‍රීඩාංගණයේ පැවැති තරගයේදී ලකුණු 27 ක ජයක් බංග්ලාදේශ පිලට හිමිවිය. ලකුණු 206ක ඉලක්කයක් කරා අයර්ලන්ත පිල ගමන් කළද බංග්ලාදේශ පන්දු යවන්නන් එම බලාපොරොත්තු ඉටුකර ගැනීමට ඉඩ ප්‍රස්තා ලබා නුදුන්හ.පිළිතුරු ඉනිම ක්‍රීඩා කළ අයර්ලන්ත පිල ඕවර 45 කදී සියලු දෙනා දැවි ලබා ගත්තේ ලකුණු 178ක් පමණි.අයර්ලන්ත ඉනීමේ වැඩිම ලකුණුලාභියා වූයේ නියෝල් ඕ බ්‍රියොන්ය. ඔහු ලකුණු 38 ක් රැස් කළේය. කෙවින් ඕ බ්‍රියොන් 37, ඇන්ඩ්‍රි බෝතා 22, විලියම් පෝටර්ෆීල්ඩ් 20 ක් ලෙස ලකුණු රැස් කළහ.පන්දු යැවීමේදී දක්‍ෂ ලෙස පන්දු යැවූ ෂෆියුල් ඉස්ලාම් ලකුණු 21කට කඩුලු 4ක් බිඳ හෙළු අතර ෂකීබ් අල් හසන් ලකුණු 28කට කඩුලු 2ක්ද මොහොමඩ් අෂ්රාෆුල් ලකුණු 42කට කඩුලු 2ක්ද, අබ්දුර් රසාක් ලකුණු 30කට එක් කඩුල්ලක්ද නයීම් ඉස්ලාම් ලකුණු 36කට එක් කඩුල්ලක්ද දවා ගත්හ.පළමුව පන්දුවට පහරදුන් බංග්ලාදේශ පිල ඕවර 49.2 කදී සියළුදෙනා දැවී ලකුණු 205ක් රැස් කරගනු ලැබීය.මුල් කඩුලු 4 අඩු ලකුණු සංඛ්‍යාවකට දැවී ගිය අතර ආරම්භක පිතිකරු තමීම් ඉක්බාල් බංග්ලාදේශ ඉනිමේ වැඩිම ලකුණුලාභියා විය. ඔහු රැස් කළ ලකුණු සංඛ්‍යාව 44කි. ඔහුගේ ඉනිමට හතරේ පහර 7ක් ඇතුළත්ව තිබුණි.රකිඹුල් හසන් 38, මුෂ්ෆිකර් රහීම් 36, නයීම් ඉස්ලාම් 29ක් ලෙස ලකුණු රැස් කළහ.පන්දු යැවීමේ දී ඇන්ඩ්‍රි බෝතා ලකුණු 32කට කඩුලු 3ක් ද, ට්‍රෙන්ට් ජොන්ස්ටන් ලකුණු 40කට කඩුලු 2ක් ද, ජෝර්ජ් ඩොක්රල් ලකුණු 23කට කඩුලු 2ක් ද බිඳ හෙළීය.තරගයේ වීරයා සම්මානය තමීම් ඉක්බාල්ට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102263</link>
    <topic>ඉන්දියා ක්‍රිකට් බලධාරීහුක්‍රිකට් ලෝලීන්ගෙන් සමාව අයැදිති</topic>
    <author>බැංගලෝරය ඒ. එෆ්.පි</author>
    <content>ලෝක කුසලාන ක්‍රිකට් ප්‍රවේශ පත් කලහකාරිත්වය දිනෙන් දින උග්‍ර අතට පත්වෙද්දී ප්‍රවේශ පත් නොලැබුනු දහස් සංඛ්‍යාත ක්‍රිකට් ලෝලීන්ගෙන් සමාව අයැද සිටි ඉන්දියා ක්‍රිකට් ප්‍රධානීන් ඒ සම්බන්ධයෙන් ජගත් ක්‍රිකට් කවුන්සල ප්‍රධානීන්ට දොස් පවරා සිටියහ.ක්‍රිකට් ලෝලීනට අසාධාරණයක් සිදුව තිබෙන බව ලෝක කුසලාන තරගාවලියේ අධ්‍යක්ෂ රත්නකාර් චෙට්ටි පිළිගත්තේය. ඔහු ඉන්දියා ක්‍රිකට් පාලක මණ්ඩලයේ ප්‍රධාන පරිපාලන නිලධාරියා ද වෙයි.කෙසේ වෙතත්, ගිවිසුම් පොරොන්දු නිසා ප්‍රවේශ පත් බෙදා හැරීමේ කටයුතු සංකීර්ණ වී ඇතැයිද ඔහු කීය.“ක්‍රීඩා ලෝලීන් අතරමං කිරීම ගැන අපි කණගාටු වෙනවා. ඔවුන්ගේ හැගීම් අපට තේරෙනවා. නමුත් අපට කළ හැකි වැඩි යමක් නැහැ” යනුවෙන් චෙට්ටි කීවේය.ලෝක කුසලාන සංවිධායකවරුන්ට මුහුණ දීමට සිදුව ඇති එක් ප්‍රධාන ප්‍රශ්නයක් වී ඇත්තේ මුම්බායිහි වන්ක්හෙඩෙ ක්‍රීඩාංගණයේදී අප්‍රේල් 2 වැනිදා පැවැත්වීමට නියමිත අවසාන මහා තරගය සඳහා වන ඉතිරි ප්‍රවේශ පත් අලෙවි කිරීමේ ක්‍රමයයි.“වන්ක්හෙඩෙ ක්‍රීඩාංගණය අවසාන තරගය ක්‍රීඩා කරන ස්ථානය ලෙස නිල වශයෙන් තහවුරු කළේ ජනවාරි 27 වැනිදායි. ප්‍රවේශ පත්වල මිල ගණන් සම්පූර්ණ කිරීමට කාලයක් ගත වෙනවා.කලින්ම ප්‍රවේශ පත් සූදානම්ව තිබීමක් ගැන කාටත් බලාපොරොත්තු වෙන්න බැහැ” යැයි චෙට්ටි කීවේය.අවසාන තරගය සඳහා මුම්බායි තෝරා ගැනීම මතභේදයට තුඩු දෙන කරුණක් වී තිබේ. එහි ඇතුළු කළ හැක්කේ නරඹන්නන් 33,000 ක් පමණ වීම ඊට හේතුවයි. මෙයිනුත් ප්‍රවේශ පත් 20,000 ක් මුම්බායි ක්‍රිකට් සංගමයට සම්බන්ධව සිටින ක්‍රීඩා සමාජවලට යයි. ප්‍රවේශ පත් 8,500 ක් ජගත් ක්‍රිකට් කවුන්සලයට ලබා දිය යුතුය.65,000 ක් දෙනාට තරගය නැරඹිය හැකි කොල්කටාහී ඊඩ්න් ගාඩ්න්ස් ක්‍රීඩාංගණය අවසාන තරගය සඳහා නම් නොකළේ ඇයි කියා ක්‍රිකට් ලෝලීහු ප්‍රශ්න කර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102264</link>
    <topic>නවසීලන්ත-ඔස්ට්‍රේලියා ක්‍රීඩකයෝකළු අත් පටි පැළඳ ක්‍රීඩා කරති</topic>
    <author>නවදිල්ලිය - (ඒ. එෆ්. පී.)</author>
    <content>නවසීලන්ත හා ඔස්ට්‍රේලියා ලෝක කුසලාන ක්‍රිකට් ක්‍රීඩකයෝ කළු අත් පටි පැළඳ උරෙන් උරට සමීප වී, ක්‍රයිස්ට්චර්ච් භූමිකම්පාවෙන් මිය ගිය පුද්ගලයන් අනුස්මරණය කරමින් ඊයේ ශෝකය පළ කර සිටියහ.නාග්පූර් විදර්ඛා ක්‍රීඩාංගණයේ තුනීවට විසිර සිටි පිරිස ඉදිරියේ දෙපිලේ ක්‍රීඩකයෝ භූමිකම්පාවෙන් මිය ගිය අය වෙනුවෙන් මිනිත්තුවක නිශ්ශබ්දතාවක් පැවැත්වූහ. පසුගිය අඟහරුවාදා සිදු වූ භූ කම්පනයෙන් පුද්ගලයන් 113 දෙනෙකු මිය ගියහ. 200කට වැඩි දෙනෙක් ආ ගිය අතක් නැත.”මුළු නවසීලන්තයම මේ ගැන කම්පා වෙනවා. කණ්ඩායමට දැනෙන්නෙත් ඒ ශෝකයමයි” නවසීලන්ත නායක ඩැනියල් වෙටෝරි කියා සිටියේය.මේ ශෝකජනක සිදුවීමෙන් තම කණ්ඩායම ද ඉතාමත් කම්පා වන බව වෙටෝරිගේ ප්‍රතිවාදී නායක රිකී පොන්ටිං ප්‍රකාශ කළේය.”ක්‍රයිස්ට්චර්ච් හි සිදුවූ දේ දැකීමෙන් ඔස්ට්‍රේලියානු කණ්ඩායම වශයෙන් අප සියළු දෙනාම ඉතාමත් දුක් වෙනවා. අපි දෙගොල්ලෝ අසල්වැසියෝයි. අපි එකිනෙකාට සලකන්නේ සහෝදරයන්ට වගෙයි” පොන්ටිං කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102265</link>
    <topic>වෙළෙඳ සේවා සත් සාමාජික පාපන්දු හෙට</topic>
    <author/>
    <content>වෙළෙඳ සේවා පාපන්දු සංගමය විසින් සංවිධානය කරන ලබන 35 වැනි වෙළෙඳ සේවා සත්සාමාජික පාපන්දු තරගාවලිය මේ මස 27 දා පෙ.ව. 8.00 සිට කොළඹ 07 තුරඟ තරග පිටියේදී පැවැත්වේ.ශ්‍රී ලංකාවේ ප්‍රධාන පෙළේ වෙළඳ ආයතන 25 කට වැඩි ගණනක් නියෝජනය කරමින් කණ්ඩායම් 32 සහභාගි වනු ඇත.මෙම කණ්ඩායම් 32 එක් කොටසකට 4 බැගින් කොටස් 8 කට බෙදා පළමු වටයේ තරග ලීග් ක්‍රමයට ද දෙවැනි වටයේ තරග පිළිමලුන් පිටු දැකීමේ ක්‍රමයටද පැවැත්වෙනු ඇත. කුසලාන සූරතාව සහ පළඟ සූරතාව වශයෙන් පැවැත්වෙන මේ තරගාවලියේ එක් එක් කොටසේ වැඩිම ලකුණු ලබාගත් කණ්ඩායම් කුසලාන සූරතාවටද දෙවැනි ස්ථානය ලබන කණ්ඩායම් පළඟ සූරතාවටද සුදුසුකම් ලබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=s1102266</link>
    <topic>‘ප්‍රාර්ථනා’ සය සාමාජිකවිවෘත ක්‍රිකට් හෙට</topic>
    <author>මහනුවර සංචාරක</author>
    <content>කුණ්ඩසාලේ - මැණික්හින්න ‘ප්‍රාර්ථනා’ ක්‍රීඩා සමාජය සංවිධානය කරන සය සාමාජික විවෘත ක්‍රිකට් තරඟාවලිය හෙට (27) දවස පුරා මැණික්හින්න බණ්ඩාරනායක මහ විදුහලේ ක්‍රීඩාංගනයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=f1102261</link>
    <topic>පුංචි ජන්දය එකට තිබ්බත් වෙනම තිබ්බත් කොහොමත් දිනුම්</topic>
    <author/>
    <content>රටපුරා ඇති අබලන් වැව් දෙදහසක් ප්‍රතිසංස්කරණය කිරීම සඳහා රජය විසින් ආරම්භ කර ඇති වැඩපිළිවෙළ, ගෙවතු දස ලක්‍ෂයේ වැඩපිළිවෙළ ඇතුළු ජාතික ආර්ථිකය ඉහළ තැබීම සඳහා රජය ගෙන ඇති සැලැසුම් හා තවත් කාලීන දේශපාලන කරුණු පිළිබඳව ඇමැති එස්. එම්. චන්ද්‍රසේන මහතා සමඟ සිදු කළ සංවාදයකි මේ.* රජය මගින් දිවයින පුරා ඇති වැව් දෙදහසක් ප්‍රතිසංස්කරණයට සැලසුම් කර තිබෙනවා. මෙම කාර්යයේ වගකීම පැවරී ඇත්තේ ඔබේ අමාත්‍යාංශයටයි. මේ සඳහා වූ සූදානම පැහැදිලි කළ හැකිද?අප මෙහිදී දිවයිනේ දිස්ත්‍රික්ක දහසයක වැව් දෙදහසක් ප්‍රතිසංස්කරණයටත් ශුද්ධ පවිත්‍ර කිරීමටත් කටයුතු කර තිබෙන්නේ. ඇත්තෙන්ම ශ්‍රී ලංකාව වගේ ගොවිකම මුල්කර ගත් රටකට වැව් පද්ධතිය මගින් අතිවිශාල පහසුවක් සලසා ගැනීමට පුළුවන්කම තිබෙනවා. ඒ සඳහා වාරි පද්ධතිය හොඳ මට්ටමක තිබිය යුතුයි. පසුගිය ගංවතුර තත්ත්වය නිසා කුඩා වැව් හා මධ්‍යම පරිමාණ වැව් රාශියක් විනාශ වුණා. ඒ වගේම තවත් වැව් විශාල ප්‍රමාණයක් යුද්ධය හා ත්‍රස්තවාදය නිසා විනාශ වුණා. මේ සියල්ල මුල්කරගෙන තමයි අප වැව් දෙදහසක් ප්‍රතිසංස්කරණය කිරීමේ වැඩපිළිවෙළ අප ආරම්භ කරන්නට තීරණය කළේ. වැවක් හැදීම කියන්නේ ගමක් හැදීම බව තමයි පොදු පිළිගැනීම වී තිබෙන්නේ. අද ගොවියාට අවශ්‍ය කරලා තිබෙන්නේ තමන්ට ගොවි තැන සිදු කිරීමට නිසි ජලය ලබා ගැනීමේ වැඩපිළිවෙළක් පමණයි. මහා පරිමාණ ජල යෝජනා ක්‍රම මගින් ගොවින් යම් ප්‍රමාණයක් යැපුනද ගම් මට්ටමේ සුළු වැව් මගින් යැපෙන ගොවින් ප්‍රමාණය තමයි වැඩි. අප රජයක් විදියට ගොවිතැනට අතහිත දෙනවා. ඒ නිසා තමයි මේ වැව් දෙදහසක් ප්‍රතිසංස්කරණය කිරීමේ වැඩපිළිවෙළට අතගසා තිබෙන්නේ.* මේ විදිහේ විශාල ව්‍යාපෘතියකට අත ගැසීමේදී මේ ප්‍රතිසංස්කරණවලට සුදුසු පුද්ගලයන් හා ආයතන තෝරා ගත්තේ මොන විදිහටද?අප මේ වැඩපිළිවෙළ තුළ කිසිදු වංචාවක් දුෂණයක් සිදුවීමට ඉඩ තියන්නේ නැහැ. මේ කටයුතු වලට සුදුසු ආයතන ඉතාමත් විනිවිදභාවයකින් යුතුª ටෙන්ඩර් පටිපාටියක් මගින් තමයි තෝරා ගත්තේ. ඒ නිසා මේ වැඩපිළිවෙළ තුළින් දූෂණයක් අක්‍රමිකතාවයක් සිදුවීමට ඉඩක් නෑ. එමෙන්ම මේ ප්‍රතිසංස්කරණ කටයුතු ග්‍රාමීය මට්ටමේ ආයතනවලටම භාරදීම නිසා ගමේ මුදල් ගමේ ඉතිරි වෙනවා වගේම ගම වෙනුවෙන් ගමේ අයට තම ශ්‍රමය යෙදවීමට ඉඩක් ලැබෙනවා.අපි කළ සොයා බැලීම්වලින් අපට තහවුරු වුණේ මෙරට ඇති සුළු පරිමාණ වැව් හා වාරි පද්ධති හතළිස්දහස අතරින් විසිපන් දහසක්ම අබලන් හා නුසුදුසු තත්ත්වයේ තිබෙන ඒවා බවයි. ඒ නිසා ඉදිරියේදී මේවාත් ප්‍රතිසංස්කරණයට අවශ්‍ය පියවර ගත යුතු බවට මා යෝජනා කරන්න කැමැතියි.* 2004 දී සන්ධාන රජය බලයට පත්වූ විටත් දහසක් වැව් නමින් මෙවැනිම වැව් ප්‍රතිසංස්කරණ වැඩපිළිවෙළක් ආරම්භ වුණා. එවැනි විශාල වැඩපිළිවෙළක් නිමාවී වැඩි කාලයක් යාමට පෙර යළිත් වැව් ප්‍රතිසංස්කරණය පිළිබඳව අවධානය යොමු කළේ ඇයි?ඔව්, අපටත් මතකයි එදා එවැනි වැඩපිළිවෙළක් තිබූ බවට. ඒ සඳහා මූලික දායකත්වය හා සැලැසුම් සිදු කළේ එදා සන්ධානයේ පාර්ශවයක් බවට පත්ව සිටි ජනතා විමුක්ති පෙරමුණ විසිනුයි. ඒත් එදා දහසක් වැව් වැඩපිළිවෙළ සාර්ථකත්වයක් ලැබුවේ නැහැ. වැඩක් සිදුවුණත් එහි විධිමත් භාවයක් තිබුණේ නැහැ. ප්‍රචාරක ඝෝෂාවේ තරමට වැඩේ කෙරුණේ නැහැ.* රටේ ඇතිව තිබෙන ආර්ථික දුෂ්කරතා හා ජීවන වියදම් ඉහළ යාමේ වැඩපිළිවෙළට පිළියමක් ලෙස ගෙවතු දස ලක්‍ෂයක් ඇති කිරීමේ ප්‍රවර්ධන වැඩපිළිවෙළ සඳහා ඔබේ අමාත්‍යාංශයට සැලකිය යුතු කාර්යයක් පැවරී තිබෙනවා. මේ ගැන පැහැදිලි කිරීමක් සිදු කළ හැකිද?ජනාධිපතිතුමා පසුගිය අයවැය කතාවෙන්ම මේ ගෙවතු වගා වැඩපිළිවෙළ පිළිබඳව අවධානය යොමුකරනු ලැබුවා. දැන් රජය මේ වැඩපිළිවෙළ ආරම්භ කිරීමට අවශ්‍ය සියලු සැලසුම් සකස්කර තිබෙන්නේ ගෙවත්තක් තුළ තමන්ට අවශ්‍ය බෝග යම් ප්‍රමාණයක් වවාගන්න පුළුවන්නම් එමඟින් විශාල ආර්ථික ප්‍රතිලාභයක් ජනතාවට ලබා ගන්න පුළුවන් වගේම මෙය ජාතික ආර්ථිකයටත් යම් කිසි ශක්තියක් බවට පත් වෙනවා.ආර්ථික සංවර්ධන අමාත්‍යාංශය, ගොවිජන සේවා අමාත්‍යාංශය හා කෘෂිකර්ම අමාත්‍යාංශය මගින් එක්ව ආරම්භ කරන මේ වැඩපිළිවෙළ දිවයිනේ ග්‍රාම නිලධාරී කොට්ඨාස දාහතරදහස තුළම ක්‍රියාත්මක කිරීමට නියමිතයි.ගෘහ ආර්ථික ඒකකයක් ලෙසයි ගෙවත්තක සිදුකරනු ලබන මේ වගාව හඳුන්වනු ලබන්නේ. මෙහිදී මේ ගෙවතු වගාවන්ට අවශ්‍ය කරන එළවළු බීජ, පැළ, පොහොර පමණක් නොවෙයි අවශ්‍ය කරන උපකරණ පවා රජය මගින් ලබාදෙනවා. මෙය රජයට දරන්නට වූ වියදමක් ලෙස නොවෙයි අප විසින් සලකන්නේ අනාගතය සඳහා සිදුකළ ආයෝජනයක් විදිහටයි.* ගෙවතු දස ලක්‍ෂයක් වැඩපිළිවෙළ සඳහා ජනතාවට සම්බන්ධ විය හැක්කේ කොහොමද?ග්‍රාම නිලධාරීතුමා, සමෘද්ධි නිලධාරියා හෝ කෘෂිකර්ම පර්යේෂණ නිලධාරියාගෙන් අවශ්‍ය කරන පෝරම ලබා ගන්න පුළුවන්. ගෙවත්තේ වගා කරන්නේ මොනවාද කියලා ගෙවතු හිමියාට තීරණය කළ හැකියි. ඔහුට අවශ්‍යනම් පොල් ගස් කිහිපයක් වුණත් තමන්ගේ ගෙවත්තේ සිටුවා මේ වැඩපිළිවෙළට සම්බන්ධ වෙන්න පුළුවන්.අද මාසික වේතනයක් ගන්නා බොහෝ අය මුහණ දෙන ගැටලුවක් තමයි තමන් ලබාගන්න මාසික වේතනය තමන්ගේ පවුලේ වියදමට ප්‍රමාණවත් නොවීම. මෙය සැබෑ ගැටලුවක් තමයි. ඒත් මේ ගැන කතාබහ කිරීමෙන්වත් බැන බැන සිටීමෙන්වත් වැඩක් නැහැ. එයට විකල්පයක් සෙවිය යුතුයි. මා එයට හොඳම විකල්පයක් විදිහට තමයි ගෙවතුවගා වැඩපිළිවෙළ යෝජනා කරන්නේ.රජයේ රැකියාවක් කරන මාසික වේතනයක් ගන්න කෙනෙකුට පුළුවන්නම් ගෙවත්තේ තමන්ට අවශ්‍ය කරන එළවළු ටික, මිරිස් කරල, පලා වර්ග ටික සිටුවා ගන්න ඔහුට මාසයක් ඇතුළත රුපියල් තුන්හත් දහසක මුදලක් ඉතිරි කර ගත හැකියි. අද වගේ සංකීර්ණ ජීවන රටවාක් තුළ රුපියල් තුන් හාර දහසක් ඉතිරි කර ගන්න පුළුවන්නම් එයත් විශාල දෙයක්.ජනාධිපතිතුමා මුලින්ම මඟ නැඟුම වැඩපිළිවෙළ ආරම්භ කළා. ගමනැඟුම ආරම්භ කළා. මේ හැම දෙයක්ම ඉතාමත් සාර්ථක ලෙස අවශ්‍ය අරමුණු හා ඉලක්ක වෙත ගමන් කළා. ඒ නිසා මා විශ්වාස කරනවා රජය ආරම්භ කරන ගෙවතු දස ලක්‍ෂයක් වැඩපිළිවෙළද ඉතාමත් සාර්ථක වැඩපිළිවෙළක් ලෙස ඉදිරියට ගමන් කරයි කියලා.* මෙතෙක් අප කතා කළ මාතෘකාවෙන් බැහැරව අප දැන් කාලීන දේශපාලන කරුණු ගැන කතා කරමු. අද වන විට පළාත් පාලන ආයතන හැටකටත් අධික ප්‍රමාණයක මැතිවරණ කල් ගිහින්. කොළඹ ඇතුලු මහ නගර සභා මැතිවරණයට තාමත් නාම යෝජනා හෝ කැඳවා නැහැ. තවත් ආයතන දෙසිය ගණනක මැතිවරණය මාර්තු 17 දින පැවැත්වෙනවා. මේ පිළිබඳව මත පළ කරන විපක්ෂය කියන්නේ ආණ්ඩුව තමන්ගේ වාසිය සඳහා මැතිවරණ සිතියම මෙහෙයවන බවයි.විපක්‍ෂයට ඕනෑ දෙයක් ඕනෑම අදහසක් පළ කිරීමට වගේම තමන්ට ඕනෑම මතයක් දැරීමටත් නිදහසක් හා අයිතියක් තිබෙනවා. ඒත් ජනතාව මේ හැම දෙයක්ම පිළිගත්තේ නැහැ. අපි මුලින්ම මහ නගර සභා කිහිපයක් හැර සෙසු පළාත් පාලන ආයතන සඳහා මැතිවරණය පැවැත්වීමට තීරණය කළා. එහිදී නාම යෝජනා භාරදීමෙන් පසු නිදහස් සන්ධානයේ වගේම එජාපය ජවිපෙ, මුස්ලිම් කොංග්‍රසය ඇතුළු දේශපාලන පක්‍ෂ ගණනාවක ලැයිස්තු ප්‍රතික්‍ෂේප වුණා. එහිදී අප ඇතලු පක්‍ෂ කිහිපයක් මේ පිළිබඳව අභියාචනා අධිකරණයට ගියා. එහිදී තමයි නීතිපති දෙපාර්තමේන්තුව විසින් ඉල්ලීමක් කළේ අර්බුද ඇති සභාවල මැතිවරණ පැවැත්වීම සීමිත දින ගණනකට කල් දමමු කියලා. මේ සියල්ල අධිකරණය හා නීතිපති දෙපාර්තමේන්තුව යන ස්වාධීව ආයතන මගින් ගත් තීන්දු හා තීරණ මෙතැන දේශපාලන අර්ථයක් හෝ දේශපාලන මැදිහත්වීමක් නැහැ.අධිකරණයේ තිබෙන පැමිණිල්ලක් ගැන මෙයට වඩා දෙයක් ප්‍රකාශ කරනවානම් එතැනත් සදාචාරය පිළිබඳව ප්‍රශ්නයක් තිබෙනවා.මගේ අදහසනම් මැතිවරණය එකට තිබ්බත් වෙනම තිබ්බත් දිනන්නේ අපි. මේ මැතිවරණය කල්යාම තුළ අපත් විශාල ලෙස අපහසුතාවයට පත්වෙනවා. ගම්වල ඉන්න අපේ නියෝජිතයන් එක දිගට ප්‍රචාරක කටයුතු සිදු කළ යුතුයි. තිබෙන ආර්ථික තත්ත්වය තුළ මෙය සිදු කිරීම අපහසුයි. ඒ වගේම මේ වෙද්දී මැතිවරණ ප්‍රචාරක ව්‍යාපාරය මැද හරියට ඇවිල්ලා තියෙන්නේ. එවැනි තත්ත්වයක් තුළ මැතිවරණයක් කල්යනවා කියන්නේ ලොකු පාඩුවක්. මේ හැම දෙයක්ම සලකා බලද්දී මැතිවරණය කොටස් වශයෙන් පැවැත්වීම නිසා ආණ්ඩුවට විශේෂ වාසියක් වෙනවා කියනවා නම් ඒක වැරැදි අර්ථ කථනයක්.* එජාපය දැඩි ලෙස විශ්වාස කරනවා මේ පළාත් පාලන මැතිවරණයෙන් ඔවුන්ට සැලකිය යුතු ජයග්‍රහණයක් ලබා ගැනීමට පුළුවන් වෙයි කියලා. ඔවුන්ගේ මේ බලාපොරොත්තුව ඉටුවෙයිද?පරදින්න ඡන්දය ඉල්ලන්නේ කවුද. හැමෝම කැමැතියි මැතිවරණවලින් ජයගැනීමටයි. ඒත් හැම මොහොතකම දේශපාලන පක්‍ෂයක කැමැත්ත සහ ජනතාවගේ කැමැත්ත සමාන වෙන්නේ නැහැ. පසුගිය කාලයේදී එජාපය හැම මැතිවරණයකදීම කිව්වේ එයාලා දිනනවා කියලා. ඒත් ජනතාවගේ කැමැත්ත වෙලා තිබුණේ ඔවුන් පරාජය වීම හා සන්ධානයේ ජයග්‍රහණයයි. මෙවරත් ඒ ජනමතයේ වෙනසක් වෙලා නැහැ. අද සමාජය දේශපාලන ඇසකින් නෙමෙයි පළාත් පාළන මැතිවරණයක් දකින්නේ. අද නිල්, කොළ. රතු බේදයකින් තොරව ජනතාවට අවශ්‍ය වෙලා තිබෙන්නේ ගම රට හදන්න පුළුවන් වැඩපිළිවෙළක් වගේම ඒ සඳහා බලයක් තිබෙන පිරිසක් ජයග්‍රහණය කරවීමයි මා සඳහන් කළ ඒ සියලු සුදුසුකම් වගේම හැකියාවන් තිබෙන්නේත් එක්සත් ජනතා නිදහස් සන්ධානය ඉදිරිපත් කර ඇති කණ්ඩායම්වලටයි. ඒ නිසා මේ පළාත් පාලන මැතිවරණයෙන් අපට ඇති බහුතර ආයතන ප්‍රමාණයක් ජයග්‍රහණය කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=f1102262</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දියවන්නාවේ නෑදෑයෝ ‘ විශේෂාංගයට අද එක්වන දේශපාලන භූමිකාව ද පවුල් දේශපාලනය ඔස්සේ දේශපාලන කරළියට සපැමිණි චරිතයකි. හේ සිය පියාගේ අඩිපාරේ යමින්, පියාගේ ඇවෑමෙන් දේශපාලනයට බට චරිතයකි. දේශපාලනය සැබෑ මහජන සේවාවක් බව ක්‍රියාවෙන් ඔප්පු කර පෙන්වූ සිය පියා සේම ඔහු ද මේ වනවිට ශ්‍රී ලාංකීය දේශපාලන කරළියේ සුවිශේෂී චරිතයක් බවට පත්ව ඇත. ඒ පියා හිටපු ධීවර ඇමැති එස්.ඩී.ආර්.ජයරත්න ය. ඒ පියාගේ පුතා අද ඔබ හමුවන වර්තමාන එක්සත් ජනතා නිදහස් සන්ධාන ආණ්ඩුවේ සිවිල් ගුවන් සේවා ඇමැති පියංකර ජයරත්න ය. මේ ‘ දියවන්නාවේ නෑදෑයෝ ‘ විශේෂාංගය ඔස්සේ අප පියංකර ජයරත්නගේ ජීවිතයට එබී බැලූ අයුරුයි.* අපට ප්‍රථමයෙන් කියන්න ඔබේ සම්පූර්ණ නම...?“මගේ සම්පූර්ණ නම උන්නති පියංකර ජයරත්න...”* එතකොට ඔබේ උපන් දිනය, උපන්ගම සඳහන් කළොත්....?“මගේ උපන් දිනය 1964 වර්ෂයේ සැප්තැම්බර් මස 27 වැනිදා. උපන්ගම මාදම්පේ වුවත් මම ඉපඳුනේ කොළඹ. සීයා, තාත්තා සියල්ල මාදම්පේ පදිංචිකාරයෝ.”* ඔබේ පියාගේ , මවගේ, සේම පවුලේ තොරතුරු කොහොමද.....?“කවුරුත් දන්නවා මගේ පියා හිටපු ධීවර ඇමැති එස්.ඩී.ආර්.ජයරත්න, එස්.ඩී.ආර්. කියන්නේ සිල්වා දැඩිමුනි රොබට්. මගේ අම්මාගේ නම හේමාවතී යාපා මැණිකේ. මගේ පවුලේ ඔක්කොම හය දෙනයි. වැඩිමල් අක්කලා දෙන්නා, අයියා, මම, තව මල්ලිලා දෙන්නෙක් ඉන්නවා. හැබැයි තාත්තාගේ දේශපාලනය උරුම වුණේ පවුලේ මට විතරයි....”* ඔබේ පියා ඇමැතිවරයෙක්. තාත්තාගේ ඒ දේශපාලනය කුඩා කාලයේ ඔබට දැනුනේ කුමන ආකාරයටද....?“කුඩා කාලයේ දේශපාලනය මගේ ඇඟේ තිබුණේ නෑ. තාත්තාගේ දේශපාලනයෙන් අපි අමුතු වාසි ගත්තේ නෑ. තාත්තත් අපට අනිසි වාසි දේශපාලනයෙන් අරන් දුන්නෙත් නෑ...”* ඔබ ප්‍රථමයෙන් අකුරු කරවන්නේ...?“මම ප්‍රථමයෙන් අකුරු කරවූයේ මාදම්පේ සුගතානන්ද කරුක්කුව විද්‍යාලයෙන්. මගේ සහෝදර සහෝදරියෝ සියලු දෙනා මූලික අධ්‍යාපනය ලැබුවේ ඒ විදුහලෙන්. 1971 වර්ෂයේදී මම කොළඹ රාජකීය විදුහලට ඇතුල් වුණා. උසස් පෙළ දක්වා මම එහි අධ්‍යාපනය ලැබුවා. උසස් පෙළ කළාට පසු තාත්තා මට කිව්වා ගමට ඇවිත් අපට අයිති අපේ පවුලට අයිති ව්‍යාපාර භාර ගන්න කියලා. ඒ අනුව මම ගමට ඇවිත් අපේ ව්‍යාපාර භාරගත්තා. තාත්තා දේශපාලනය කරනවා. මම ව්‍යාපාර බලා කියා ගන්නවා...”* තාත්තාගේ දේශපාලන රස්නය ඔබට දැනුනේ කොහොමද...?“මම දේශපාලනය පටන් ගත්තේ පෝස්ටර් ගහන්න එක්වීමෙන්. ඒ 1988 ජනාධිපතිවරණයට අපේ පක්ෂයේ නායිකා සිරිමාවෝ බණ්ඩාරනායක මැතිනියගේ ප්‍රචාරක පෝස්ටර් ගසමින්. ඒ ජනාධිපතිවරණයේදී අප දැඩි දුෂ්කරතා මැදයි දේශපාලනය කෙළේ. තාත්තා එතකොට හලාවත ආසනයේ ශ්‍රීලනිප සංවිධායක...”* තාත්තා දේශපාලනයේ යෙදීම තුළ දරුවන් ලෙස ඔබලාට තාත්තාගෙන් සිදුවිය යුතු යම් යම් යුතුකම් වැනි දේ අතපසු වෙන්නැති...?“තාත්තා බොරුවට දේශපාලනය කළ පුද්ගලයෙක් නෙමෙයි. තාත්තා තියෙන දේපොළ නැතිකරගෙන, ඒවා ජනතාවට බෙදා දීලා දේශපාලනය කළ චරිතයක්. තාත්තාගේ සම්පූර්ණ ජීවිතයම දේශපාලනයට කැපකර තිබුණේ. බොහෝ වෙලාවට අපිත් තාත්තාව දකින්නේ නෑ. අපි පාසල් ගිහින් ගෙදර එද්දී තාත්තා නිවසේ නෑ. උදේ අපි පාසල් යනකොට තාත්තා නිදි. හැබැයි අපිට දෙන්න පුළුවන් හැම සම්පතක්ම තාත්තා ලබා දුන්නා. අපට එහෙම පාළුවක් අඩුවක් තිබුණේ නෑ. අපි දන්න දවසේ ඉඳලා අපේ ගෙදර ජනතාවගෙන් පිරී ඉතිරිලා.ඒ කාලේ කැබිනට් මණ්ඩලයේ හිටියේ ඇමැතිවරු 17 දෙනයි. තාත්තා ඉන් එක්කෙනෙක්. තාත්තා තාත්තාගේ ඇමැතිකමෙන් විශාල වැඩ කොටසක් රටට කළා. එහි ප්‍රතිඵල අපි දැන් බුක්ති විඳිනවා. තාත්තාගේ ගුණ අදත් පුත්තලම් දිස්ත්‍රික්කයේ ජනතාව මතක් කරනවා. එදා තාත්තා එක්ක වැඩ කළ ඡන්ද දායක දායිකාවන්ගේ, පාක්ෂිකයන්ගේ දරුවෝ අද මා සමඟ එක්ව දේශපාලනය කරනවා...”“අද මේ වනවිට මගේ පියාත්, මවත් ජීවතුන් අතර නැහැ. තාත්තා කලින් නැති වුණා. අම්මා ගිය අවුරුද්දේ නැති වුණා....”* ශ්‍රීලනිපය යටතේ මැතිවරණයක් තරග කරන දේශපාලනයට ඔබ පැමිණියේ...?“1988 ජනාධිපතිවරණයට වැඩ කළාට පසු 1989 මහ මැතිවරණය ආවා. ඒක භීෂණයෙන් පිරි මහ ඡන්දයක්. අපි දේශපාලනය කෙළේ යුද්ධයක් කරනවා වගේ. ඒ ඡන්දයට තාත්තා ඉල්ලුවා. ඒ වෙනකොට තාත්තාගේ ආසනය නාත්තන්ඩිය. මම තාත්තාගේ ඡන්ද වැඩ කටයුතු සියල්ල කළා. ඒක තමයි හා හා පුරා කියා පැමිණි මනාප ඡන්දය. ඒක අපිට අලුත් අත්දැකීමක් වුණා. ඒ ඡන්දයේදී මම තාත්තාගේ ලේකම් ලෙස කටයුතු කළා. ඒ සමඟම ආවා පළාත් සභා මැතිවරණය. ජනතාවගේ ඉල්ලීමක් තිබුණා පවුලෙන් කවුරු හරි පළාත් සභාවට ඡන්දය ඉල්ලන්න ඕනෑ කියා. ඒ අනුව 1993 පළාත් සභා මැතිවරණයට තාත්තාගේ විරුද්ධත්වය මත ජනතාවගේ කැමැත්ත මත තරග කළා. එහෙම තරග කර අපේ පක්ෂයේ දිස්ත්‍රික්කයේ පළමු ස්ථානයට මනාප ඡන්ද 26110 ක් අරන් වයඹ පළාත් සභාවට මුල්වරට තේරුණා...”* තාත්තා මොකද ඔබ ජන්දය ඉල්ලනවට විරුද්ධ වුණේ....?“ මගේ සීයාට විශාල දේපොළක් තිබුණා. තාත්තා කළ අවංක දේශපාලනය නිසා සීයාගේ ඒ දේපොළ සියල්ල තාත්තා නැති කළා. ජනතාවට බෙදලා දුන්නා. අනෙක තාත්තා පවුල් වාදයට විරුද්ධ වෙන්න ඇති. පවුලේ තවත් කෙනෙක් දේශපාලනයට එනවට විරුද්ධ වෙන්න ඇති. පස්සේ තාත්තා මම ඡන්දෙන් දිනුවට පස්සේ හරියට සතුටු වුණා....”* පළාත් සභා මන්ත්‍රීකම ලැබුණට පසුව ඔබේ ගමන් මඟ කොහොමද විහිදෙන්නේ...?“පළාත් සභා මන්ත්‍රීකම ලැබුණට පස්සේ මම ආනමඩුව ආසනයේ වැඩ කටයුතු බලා කියා ගත්තේ. ඒ කාලේ ආනමඩුවට ශ්‍රීලනිප සංවිධායකවරයෙක් හිටියේ නෑ. ආනමඩුවට තාත්තා මාව අරිනවා සතියකට සැරයක් ජනතාව හමුවෙලා කටයුතු කරන්න කියලා. එතකොට අපි විපක්ෂයේ. යළිත් 1998 පළාත් සභා මැතිවරණයට මම මුහුණ දුන්නා. ඒ ඡන්දයෙන් ජයග්‍රහණය කළ මම වයඹ පළාත් සභාවේ ධීවර කෘෂිකර්ම හා වාරිමාර්ග ඇමැති ධුරයේ වැඩ කටයුතු කරනු ලැබුවා. 2000 වර්ෂය දක්වා මම ඒ පළාත් අමාත්‍ය ධුරයේ කටයුතු කරනු ලැබුවා. 2000 අවුරුද්දේ පාර්ලිමේන්තු මැතිවරණයට ආවා. ඒකට තාත්තා තරඟ කෙළේ නෑ. 2000 මහ මැතිවරණයට තරග කරන්න මට අවස්ථාව ලැබුණා. මම ඒ මහ මැතිවරණයෙන් මනාප ඡන්ද 35000 ට අධික සංඛ්‍යාවක් ලබා මුල්වරට පාර්ලිමේන්තුවට පැමිණියා. ඒ ආණ්ඩුවේ යෞවන කටයුතු නියෝජ්‍ය ඇමැතිකම මට ලැබුණා.* ඔබ දැන් සිවිල් ගුවන් සේවා ඇමැතිවරයා. ඒ වගේම ආනමඩුව ආසනයේ සංවිධායකවරයා...?“ ඔව්. 2009 වර්ෂයේ මාර්තු මාසයේ තමයි මට ආනමඩුව ආසනයේ ශ්‍රීලනිප සංවිධායක ධුරය නිල වශයෙන් ලැබෙන්නේ. ජනාධිපතිතුමා මගෙන් ඉල්ලීමක් කළා. ආනමඩුව ආසනය බාරගන්න කියා. මගෙත් පියාගෙත් ආසනය හලාවත. නමුත් එජාපයෙන් පැමිණි මන්ත්‍රීවරුන්ට ශ්‍රීලනිපයට බැඳුණු පසු ආසන සංවිධායකකම් දිය යුතු නිසා මම ජනාධිපතිතුමාගේ කීම අහලා කටයුතු කළා. ආනමඩුව මම බාරගැනීමම ලොකු අභියෝගයක්. ඒ වගේම ආනමඩුවට ගියාට පසු මෙතෙක් පුත්තලම් දිස්ත්‍රික්කයෙන් වැඩිම මනාප ලැබූ අපේ පක්ෂයේ අපේක්ෂකයා වීමට මට අවස්ථාව උදා වුණා. මම ලබාගත් මනාප ඡන්ද සංඛ්‍යාව 56098 ක්.ඒ ආනමඩුවේ ජනතාව නිසා. අනෙක මට ආනමඩුවට අතීත උරුමයක් තියෙනවා. ආනමඩුව ආසනයක් බවට පත් කෙළේ මගේ තාත්තා. හලාවත ආසනයෙන්, නිකවැරැටිය ආසනයෙන් සහ පුත්තලම ආසනයෙන් කොටස් එකතු කර තමයි ආනමඩුව නිර්මාණය වුණේ. ඒ නිසාම 1977 මහ ඡන්දයේදී ශ්‍රීලනිපය ආසන 8 බහිනකොට ඒ දිනූ ආසන 8න් එක් ආසනයක් වුණේ ආනමඩුව ශ්‍රී ලංකාවේ තියන ආසනවලින් දෙවැනි තැනට ලොකුම ආසනය ආනමඩුව. මම ඉතාමත් ඉක්මනින් මාදම්පෙන් ආනමඩුවට පදිංචියට යනවා. එවිට එහි ජනතාවට තවත් සමීපව මට කටයුතු කරන්න පුළුවන් වෙනවා....”* 2008 වර්ෂයේදී ඔබව පක්ෂ විපක්ෂ සියලුම මන්ත්‍රීවරුන්ගේ එකඟත්වයෙන් පාර්ලිම්න්තුවේ නියෝජ්‍ය කථානායක ධුරයට පත්කරගනු ලබනවා. මෙම ධුරය ඔබට අභියෝගයක් වුණේ නැද්ද...?“ ඒ කාලේ හරි අමාරුයි මේ ධුරයේ වැඩ කරන්න. දැන් අපට පාර්ලිමේන්තුවේ 2/3 ක බලයක් තියෙනවා. එදා පාර්ලිමේන්තුවේදී එජාපය සහ ජවිපෙ ප්‍රබලව හිටියා. ඔවුන් එදා මට පුදුම විදියට චෝදනා එල්ල කළා. මම පක්ෂග්‍රාහීව කටයුතු කරනවා කියා. මම එහෙම කටයුතු කෙළේ නෑ. සමහර එජාප මන්ත්‍රීවරු මට ‘පුත්තලම් බූරුවා’ කියා බනිනවා, කෑ ගසනවා. මම ඒ සියල්ල ඉවසාගෙන කටයුතු කළා. පාර්ලිමේන්තු සම්ප්‍රදාය සහ ස්ථාවර නියෝග අනුව මම එම ධුරයේ කටයුතු කළා. මට සතුටුයි ඒ ධුරය මට දැරීමට ලැබීම ගැන...”* ගමේ මිනිස්සුන්ගේ ඡන්දයෙන් පාර්ලිමේන්තු ගිය ඔබට පුළුවන් වුණාද නියෝජ්‍ය කතානායක ධුරය දරමින් ගමට සේවයක් කරන්න....?“ ඔබ හොඳ ප්‍රශ්නයක් ඇහුවේ. ඒක අභියෝගයක් තමයි. පුත්තලම් දිස්ත්‍රික්කයේ සමහර දේශපාලනඥයෝ නියෝජ්‍ය කථානායක ධුරයෙන් කිසිදෙයක් කරන්න බෑ කියා ඒ තනතුර හෑල්ලුවට ලක් කළා. එවිට මම කිව්වා දේශපාලනඥයකු ලෙස මට ලබාගත හැකි ඉහළම තනතුර මේක බව මම ඔවුන්ට කීවා. අතිගරු ජනාධිපතිතුමාගේ පියා ඩී.ඒ.රාජපක්ෂ මැතිතුමත් නියෝජ්‍ය කථානායක ලෙස පත්වෙලා තියෙනවා. නියෝජ්‍ය කථානායක ධුරයේ කටයුතු කරමින් මට හැකි වුණා අනෙක් ඇමැතිවරුන්ගෙන් විදුලි යෝජනා ක්‍රම 34ක් ආනමඩුවට ලබා ගන්න. පුත්තලම් දිස්ත්‍රික්කයටම ලැබුණේ විදුලි යෝජනා ක්‍රම 47 යි. ඉතිං කොහොමද කියන්නේ නියෝජ්‍ය කථානායක ධූරයෙන් වැඩක් කරන්න බෑ කියලා... අනෙක ඒ ධුරය දරලා අනතුරුව පැමණි 2010 මහ මැතිවරණයෙන් මට පුත්තලම් දිස්ත්‍රික්කයෙන් වැඩිම මනාප ලැබූ මන්ත්‍රීවරයා බවටද පත්වීමට ලැබුණා...”* දේශපාලනඥයකුට ඒ ගමන යන්න ඔහුට ලැබෙන බිරියගෙන් විශාල ශක්තියක් ලැබෙනවා. ප්‍රථමයෙන් කියන්න ඔබේ බිරියගේ නම ....? ඇයගේ තොරතුරු...?“ජානකී දිසානායක. ඇගේ ගම බිංගිරිය.* මේ ජානකී ඔබට හමුවන්නේ...?“ජානකී උසස් පෙළ අධ්‍යාපනය ලැබීමට මාදම්පේ සේනානායක ජාතික පාසලට පැමිණ සිටි කාලය ඒක. මමත් උසස් පෙළ කරලා ව්‍යාපාර කරන්න මාදම්පේ අපේ ගමට පැමණි සිටිය කාලය. ඒ පාසලේ තිබුණා මල් ප්‍රදර්ශනයක්. තාත්තා පළාතේ ඇමැතිවරයා ලෙස ඒ ප්‍රදර්ශනයට ආරාධනා කර තිබුණා. නමුත් එයට තාත්තාට යන්න බැරි කරුණක් යෙදී තිබූ බැවින් තාත්තා කිව්වා මට ගිහිල්ලා ඒ ප්‍රදර්ශනය විවෘත කරන්න කියලා. මම ඒ අනුව පාසලට ගියා. ප්‍රදර්ශනය විවෘත කරන පීත්ත පටිය කපන්න ට්‍රේ එකේ තියාගෙන කතුර ගෙනාවේ ජානකී. පීත්ත පටිය කැපුවා කැපුවාමයි මේක තමයි වුණේ...”* පාසලේ තව සුන්දර යුවතියන් ඉන්න ඇතිනේ. කොහොමද ඔබේ සිත ජානකීටම ගියේ...?“ඒක තමයි අදටත් මට තියෙන ප්‍රශ්නය. කොහොමද එදා මගේ සිත ජානකීට ගියේ. ඒක දෛවය වෙන්න ඇති. අද මම සන්තෝෂ වෙනවා, ජානකී වගේ බිරියක් මට ලැබීම ගැන. ජානකීව මම දකිනකොට මට වයස අවුරුදු 18 ක් විතර ඇති. දරුණු වයසනේ. මම මගේ මිත්‍රයෙක්ව යැව්වා ජානකීගේ ලිපිනය ඉල්ලගෙන එන්න කියා. ඒ වෙලාවේ ජානකී බැනලා ඒ මිත්‍රයාව එළවාගෙන තිබුණා. පස්සේ මම එයා හිටපු නේවාසිකාගාරයට බඩගාලා බඩගාලා කොහොම හරි යාලු කර ගත්තා. ඒ යාලුකම සෑහෙන දවසක් ගියාට පස්සේ මම ජානකීගේ මහගෙදරට ඇවිත් එයාගේ මව්පියන්ගෙන් කෙළින්ම ඇහුවා.අපි 1985 වර්ෂයේ අගෝස්තු 1 වැනිදා විවාහ වුණා. එතකොට මට අවුරුදු 21 යි. ජානකීට අවුරුදු 19 යි. දැන් මේ වනවිට අපි දෙන්නට දරුවෝ දෙන්නෙක් ඉන්නවා. දෙදෙනාම දියණියෝ. ලොකු දුව ධාරණී ඊෂදරා ජයරත්න. වයස අවුරුදු 24 යි. උපාධිය ගැනීමට ඔස්ට්‍රේලියාවේ මෙල්බර්න්වල වික්ටෝරියා විශ්වවිද්‍යාලයට ඇතුළුවෙලා එය අවසන් කර අද ශ්‍රී ලංකාවට එනවා. පොඩි දුව සචිනි නයනදරා ජයරත්න. එයත් දැන් උපාධිය හදාරනවා..”* දියණිවරුන්ගෙන් එක දරුවෙක්වත් දේශපාලනයට දායාද කරන්න ඔබේ හිතේ බලාපොරොත්තුවක් නැද්ද...?“ඒ පිළිබඳව එදා මගේ පියා මා පිළිබඳව සිටි හැඟීමෙන්ම තමයි මගේ දරු දෙදෙනා ගැන මම හිතන්නේ. මම හිතන්නේ මේක මගෙන් ඇති. තවත් අයට යායුතුයි කියා. ඒත් කලෙක ජනතාවගේ ඉල්ලීම අනුව අනාගතය එය තීන්දු කරාවි...”* ඔබේ දේශපාලන ඉලක්කය..?“මට දේශපාලනඥයකු ලෙස ජීවිතේ යාහැකි ලොකුම ඉලක්කයට මම දැන් පැමිණ තිබෙනවා. මට මේ ලබා දී ඇති අමාත්‍ය ධුරය පිළිබඳව මට ආඩම්බර විය හැකියි. ඒ පිළිබඳව ජනාධිපතිතුමාට මම ස්තූතිවන්ත වෙනවා...”* ඔබේ ආගම..?“ මම බෞද්ධ. මම තමයි පුත්තලම් දිස්ත්‍රික්කයේ එකම බෞද්ධ මන්ත්‍රීවරයා...”* ඔබ නක්ෂත්‍රය විශ්වාස කරනවාද....?“ ඔව්. මට ඒ පිළිබඳව විශ්වාසයක් තිබෙනවා. මම එක්වරක දේශපාලනයෙන් ඈත් වෙන්න සිතා සිටියේ. ඉන්දියාවෙ ගිය වෙලාවක මම මගේ වෙලාව බැලුවා. ඒ නක්ෂත්‍රකරු කීවා ඔබ දේශපාලනයෙන් ඈත් වෙන්න හිතුවත් ඈත්වෙන්න බෑ කියා. ඒ කියූ අයුරින්ම 2008 වර්ෂයේදී යළි මම පාර්ලිමේන්තු යනවා කීවා. ඒක හරි ගියා. එදා ඉඳලා මම නක්ෂත්‍රය විශ්වාස කරනවා...”* ඔබේ ලග්නය...?“ මගේ ලග්නය මේෂ....* දෙවිවරු සම්බන්ධ විශ්වාසය ඔබ තුළ ඇත්තේ කුමනාකාරයකින්ද...?“දෙවිවරු පිළිබඳවත් මට විශ්වාසයක් තියෙනවා. විශේෂයෙන් මාදම්පේ ප්‍රදේශයට අධිපති තනිවල්ලභ දෙවියන්ව මම විශ්වාස කරනවා. එතුමා කලෙක මේ පළාතේ රජතුමා. එතුමා පිළිබඳව මාදම්පේ අපේ බැඳීමක් තියෙනවා...”* ඔබේ සිත්ගත්ම දේශපාලනඥයා....?අංක එකට මහින්ද රාජපක්ෂ ජනාධිපතිතුමා. ඒ වගේම මගේ පියා එස්.ආර්.ඩී.ජයරත්න...”* ඔබ අලි බලන්න හරි කැමැතියිලු නේද....?“ කකුල් දෙකේ අලින්ට නම් මම අකමැතියි. ඒත් කකුල් හතරේ අලින්ට මම පුදුම කැමැත්තක් තියෙන්නේ. ඒක ආත්ම ගණනක සිට එන බැඳීමක් කියලයි මම හිතන්නේ. අපේ නෝනා මට නමක් දාලා තියෙන්නේ ‘අලි අප්පුහාමි’ කියලා....”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>26</day>
    </date>
    <link>http://www.dinamina.lk/2011/02/26/_art.asp?fn=f1102263</link>
    <topic>අපේකම කැටි වූ පක්‍ෂයක් තැනූයමුනාවේ මහා පුරුෂයාඑච්. ශ්‍රී නිශ්ශංක</topic>
    <author>වංශනාථ විජේසිංහ ජනාධිපති සම්බන්ධීකරණ ලේකම් හාඑච්. ශ්‍රී. නිශ්ශංක ගුණ සමරු පදනමේ අනුශාසක</author>
    <content>ශ්‍රී ලංකා නිදහස් පක්‍ෂයට පදනම දැමුවා වූත්, මෙරට නීති කෙටුම්පත් සම්ප්‍රදායෙහි දක්‍ෂයකු වූත් බුදු දහමේ උන්නතියට උර දුන් එච්. ශ්‍රී නිශ්ශංක මහතාගේ ගුණ සමරුව පෙබරවාරි 26 (අද) දින. ජනාධිපති මහින්ද රාජපක්‍ෂ මහතාගේ ප්‍රධානත්වයෙන් කිරුළපන යමුනා ආරාමයේදී පැවැත්වේ.1940 දශකයේ අවසන් කාලසීමාවේ පැවති සමාජ, ආර්ථික, සංස්කෘතික පරිසරය හොඳීන් ගවේෂණය කළ එච්. ශ්‍රී නිශ්ශංක මහතා රටට ඔබින ජනතාවට සමීප දේශපාලනය පක්‍ෂයක අවශ්‍යතාවය පිළිබඳ තම නිවස වූ යමුනාවේ සඳළු තලයේ සිටිමින් කල්පනා කළේය. එක් වරක් නොව දෙතුන් වතාවක් ම විවිධ පොතපත පරිශීලනය කරමින් ජාත්‍යන්තර අත්දැකීම් උපයෝගී කර ගනිමින් පක්ෂය කෙසේ සකස් විය යුත්තේදැයි යන්න දළ සැලැස්මක් මනසේ සටහන් කර ගත්තේ ය.තමා ගේ සිත තුළ මෝරන මේ පක්‍ෂයට ජවයක් දිය හැකි අනාගත දැක්මක් ඇති පුද්ගලයකු ගැන සියුම් පරීක්‍ෂාවේ දී එක්වරම සිහියට නැඟුණේ ඔක්ස්ෆර්ඩ් සරසවියේ සමකාලීන කලණ මිත්‍රයා වූ එස්. ඩබ්. ආර්. ඩී. බණ්ඩාරනායක මහතා ය.කල් යල් නොයවා ම තම මිත්‍ර බණ්ඩාරනායක මහතාට මේ බැව් දැන් වූ එච්. ශ්‍රී. නිශ්ශංක මහතා හැකි විගසින් තම නිවස වූ යමුනාවට එන ලෙස දන්වා දෙදෙනාම සාකච්ඡාව ඇරඹූහ. මේ සෑම සාකච්ඡාවක් ම ආරම්භයේ ම තම යමුනා නිවසේ උඩුමහලේ වැදුම් පිදුම් කිරීම සඳහා සකස් කර ඇති බුදුරුවට නමස්කාර කිරීම සිරිතක් කර ගත්තේ ය.මෙසේ සතියකට දෙතුන් වතාවක් ම යමුනාවේ දී බණ්ඩාරනායක හා නිශ්ශංක සුහද මට්ටමින් තර්ක විතර්ක ගෙනහැර පාමින් සාකච්ඡා කළ අතර ඇතැම් දිනවලදී බණ්ඩාරනායක මහතා කොක් හඬලා මහ හයියෙන් හිනාවෙන ආකාරය නිවස පුරාවට දෝංකාර දුන්නේ ය.බණ්ඩාරනායක මහතා හා නිශ්ශංක මහතා අතර පැවැති ද්වි පාක්ෂික සාකච්ඡාවලින් අනතුරුව තවත් ප්‍රගතිශීලී අදහස් දරන කිහිප දෙනෙක් එකතු කර නැවත යමුනාවේදී ම සාකච්ඡා ඇරඹූහ. එහි ප්‍රතිඵලය වූයේ වර්ෂ 1951 දී ශ්‍රී ලංකා නිදහස් පක්‍ෂය බිහිවීමයි.පක්‍ෂයේ වර්ණය නිල් පාට ලෙස ද, ලකුණ අත ලෙස ද, නම ශ්‍රී ලංකා නිදහස් පක්‍ෂය ලෙස ද යෝජනා කළේ නිශ්ශංක මහතා ය. වර්තමානයේ පක්‍ෂයේ ම ඇතමෙක් මේවා නො දැනීම කනගාටුවට කරුණකි.සියල්ල සුබවාදී ලෙසින් ම ආරම්භ වූ අතර ශ්‍රී ලංකා නිදහස් පක්‍ෂය නැමැති අලුත් පක්‍ෂය කෙරෙහි ගම් නියම් ගම්වල ජනී ජනයා එකා මෙන් පෙළගැසෙන්නට වූයේ අපේකම පෙරමුණෙහි තබා ගනිමිනි.රට තුළ දේශපාලනික වශයෙන් නිර්මාණාත්මක පෙරළියක් කිරීමට දායක වූ මෙතුමා බෞද්ධ දර්ශනයේ විවිධ පැතිකඩ ඔස්සේ තම ජීවිතය හැඩගස්වා ගනිමින් වත්පිළිවෙත්වල යෙදීමට කිසිදා අමතක නො කළේ ය.මේ රටට විවිධ මට්ටමේ යුග පුරුෂයන් බිහි කළ දකුණු පළාතේ බලපිටිය ගරුමුණි වලව්ව නිජබිම කර ගත් එච්. ශ්‍රී නිශ්ශංක මහතා කොළඹ ආනන්දයෙන් ප්‍රාථමික අධ්‍යාපනයත්, කොළඹ රාජකීය විද්‍යාලයෙන් උසස් අධ්‍යාපනය හදාරා නීති විද්‍යාලයට ඇතුළත් වූයේය.මෙසේ නීති විද්‍යාලයේ ඉගෙන ගනිමින් සිටියදී ශිෂ්‍ය ශිෂ්‍යාවන් අතර වාද විවාද පැවැත්වීමේ අදහස ඉදිරිපත් කරන ලද්දේ නිශ්ශංක මහතා විසිනි. එදා එතුමා ආරම්භ කළ විවාද ක්‍රමය තවමත් නීති විද්‍යාලයේ ප්‍රචලිතව ක්‍රියාත්මක වීම සතුටට කරුණකි.භද්‍ර යොවුන් වියේ පසු වූ නිශ්ශංක මහතාට කොළඹ දෙමටගොඩ ප්‍රදේශයේ වෙහෙරකට බුරුම දේශයෙන් වැඩම කර සිටි සිරිධම්ම නම් භික්ෂූන් වහන්සේගේ යථාර්ථවාදී දහම් දෙසුම්වලට සවන් දීමේ අවස්ථාව උදා විය. එහි ප්‍රතිඵලය වූයේ මෙකී දහම් දේශනා ගැන මැනවින් පැහැදී ප්‍රවෘජ්ජා භූමියට ඇතුළත් වීමේ අදහස පහළ වීමය. වැඩි කල් යල් නො යවාම නිශ්ශංක තරුණයා “කවිධජ කේශර” නමින් සිරිධම්ම හිමිගේ ආචාර්යත්වයෙන් පැවිදි වූහ.ටික දිනක් ශ්‍රී ලංකාවේ ගතකොට බුරුම දේශයට වැඩම කළ අපේ “කවිජධ කේශර” හිමියෝ තිර අදිටනින් යුතුව ත්‍රිපිටක ධර්මය හදාරමින් ඒරාවතී ගඟ අසබඩ ගල් ලෙනක වාසය කළ ගන්ධ ප්‍රංසේයාඩෝ හිමිගෙන් උපසම්පදාව ද ලබා ගත්හ.කාලයක් මෙසේ වැඩ වසමින් සිටින අතර තම මවුපියන් අසනීපයෙන් පෙළෙන බැව් සැලව කවිධජ හිමියෝ පෙරළා ලංකාවට වැඩම කළහ. තම අදිටන ආරණ්‍යවාසී විනය ගරුක භික්ෂු පරපුරක් ඇති කිරීමය. ඒ සඳහා අවශ්‍ය ආර්ථික ශක්තිය, ප්‍රසිද්ධිය පිළිබඳ සොයා බැලූහ. එසේම මහලු මවුපියන්ට සැලකීමට පවුලේ පිරිමි දරුවකු නොවූයෙන් වගකිවයුතු භික්ෂූන් වහන්සේ රැස්කරවා කරුණු අවබෝධ කර දී 1917 උපැවිදි භාවයට පත් වූහ.උපන්ගෙයිම ධෛර්යවත් නායකයකු වූ මෙතුමා අතරමඟ නැවතුණ නීති ක්ෂේත්‍රයේ අධ්‍යාපන කටයුතු යළි ඇරඹීම සඳහා එංගලන්තයේ ඔක්ස්ෆඩ් සරසවියට ඇතුළත් විය. එහිදී ඔහුගේ කලණ මිතුරා වූයේ එස්. ඩබ්. ආර්. ඩී. බණ්ඩාරනායක නම් වූ තරුණයා යි.උසස් අයුරින් දක්‍ෂතා පෙන්වා නීති අධ්‍යාපනය ලැබූ මෙතුමා 1922 ජූලි 22 දා ලංකාවට පැමිණ අධිකරණය හමුවේ නීතිවේදියෙකු වශයෙන් දිවුරුම් දුන්නේය.ඔහුගේ තියුණු බුද්ධිය, එඩිතර බව, තාර්කික හැකියාව, ප්‍රසන්න බව නිසාම වැඩිකල් නො ගොස් නීති ක්ෂේත්‍රය පුරා කීර්තිය පැතිර ගියේය. අපරාධ නඩු සම්බන්ධව ඒ අවධියේ සිටි දක්‍ෂතම නීතිවේදියා වූයේ නිශ්ශංක මහතා යැයි ප්‍රකාශ කිරීම නිවැරැදිය.1931 නිශ්ශංක නම් වූ ධෛර්ය සම්පන්න එඩිතර නිර්මාණාත්මක හැකියාවෙන් හෙබි තරුණයාගේ ක්‍රියාකාරකම් දෙස අවධානය යොමු කළ එවකට මෙරට සිටි බ්‍රිතාන්‍ය ජාතික ආණ්ඩුකාරවරයා පාබල හමුදාවේ ලුතිනන්වරයකු ලෙස ද, රබර් පාලන දෙපාර්තමේන්තුවේ ද අභියාචනා මණ්ඩලයට ද, රථවාහන උපදේශන මණ්ඩලයට ද, පුරාවිද්‍යා උපදේශක මණ්ඩලයට ද, පොලිස් කොමිසමේ ප්‍රධානියකු ලෙස ද පත් කළේය.1949 රාජ නීතිඥ පදවියෙන් පිදුම් ලැබුවේය. අනතුරුව එතුමන් සමස්ත ලංකා බොදු සමුළුවේ සභාපති පදවිය ද, කොළඹ වැල්ලවත්ත කොට්ඨාසයට නිතරගයෙන් තේරුණ නාගරික මන්ත්‍රී පදවිය ද, වයඹ ජනතාවගේ ඉල්ලීම පරිදි කුරුණෑගල නියෝජනය කරමින් රාජ්‍ය මන්ත්‍රණ සභාවට තේරී පත් විය.මෙරට පැවැති අති බිහිසුණු ජාතිවාදී අරගල, ආගම්වාදී අරගල නිශ්ශංක මහතාගේ එඩිතර සටන්කාමී ඉදිරිපත් වීම හේතුවෙන් සමථයකට පත් වූ අවස්ථා බොහෝ ය. සිංහල, පාලි, සංස්කෘත, ඉංගී‍්‍රසි, බුරුම භාෂා පිළිබඳ වූ පුළුල් දැනුම සමාජ යහපතටම යෙදවීය. වරෙක කොළඹ ප්‍රදේශයේ දුගී දුප්පත් දරුවනට නොමිලේ ඉංගී‍්‍රසි අධ්‍යාපනය ලබා දුන්නේය. මෙරට සිටි නිහඬ විද්වතකු වූ නිශ්ශංකයන්ගේ මවුපියො දිවේරිස් මෙන්ඩිස් සොයිසා හා අනෝමා වික්‍රමරත්න ළමා තැනීය. මාලතී එකම සොයුරිය වන අතර යමුනා, රංජිත්, ගීතා යනුවෙන් දරුවෝ තිදෙනෙකි.මෙතුමාගේ බිරිය වූයේ ද භක්තිමත් බෞද්ධ කාන්තාවක් වූ මියුරියෙල් නිශ්ශංක මැතිනියයි. එසේම රාජගුරු වස්කඩුවේ සුභූ®ති නාහිමි, වදීභසිංහ මිගෙට්ටුවත්තේ ගුණානන්ද හිමි සමීප ඥාතීහු වෙති.රට පාලනය කිරීමේදී නිවැරැදි නීති සම්පාදනය ඉතා වැදගත් ය. එසේම නීතිය පිළිබඳ ජනතා විශ්වාසනීයත්වය ආරක්‍ෂා කිරීමට ද පාලකයෝ කටයුතු කළ යුතුය යන්න නිශ්ශංක මහතා තරයේ ඇදහූ මතයකි.සල්ගල වන ආශ්‍රමය බියගම උපාසිකා ආරාමය ඇරඹීමෙහිලා පුරෝගාමී විය. “අපේ ලංකා”, “එංගලන්ත ඉතිහාසය, “ලංකා දණ්ඩ නීතිය” යන පොත්වල කර්තෘවරයා ලෙසින් ද, “හෙළදිව“, “සංඛ නාදය” නම් වූ පුවත්පත්වල හා සඟරාවේ සංස්කාරකවරයා වශයෙන් ද කටයුතු කළේය. එසේම මෙතුමා අති දක්‍ෂ කථිකයකු සේම සිත්තරුවකි. තවමත් මෙතුමා නිර්මාණය කළ සිතුවම් යමුනාවේදී දැකගත හැකිය.1954 වර්ෂයේ රටට ණය නැති මේ මහා පුරුෂයා තම නිවසේ බුදුරුව දෙස බලාගෙනම අවසන් හුස්ම හෙළීය. එදා එතුමාගේ සුප්‍රසිද්ධ “යමුනාව“ අද යමුනා සදහම් ආරාමය බවට පත්කරමින් දියණි ගීතා නිශ්ශංක මෙනෙවිය මහ සඟරුවන වෙත පූජා කර තිබේ.1956 පංචමහා බලවේගය තුළින් බිහි වූ විප්ලවීයසමාජ පරිවර්තනයේ කාහළ නාදයේ ගමන් මඟ දැකගන්නට නිශ්ශංක මහතාට වරම් නොලැබීම ද දෛවයේ සරදමක් වැනිය. බණ්ඩාරනායක මහතා හා ඩී. ඒ. රාජපක්‍ෂ මහතා වැනි සමකාලීනයන් නිශ්ශංක මහතාගේ අවසන් කටයුතු සිදුවුණ දා මහත් ශෝකීව සෙනෙහෙවන්ත මිතුරාගේ දේහය දැවෙන ආකාරය කඳුළු සලමින් බලා සිටි අයුරු යමුනාවේ ඇති ඉපැරණි සේයා දින සටහන්වල සටහන්ව පවතී. එසේම කඳුළු සලමින් බණ්ඩාරනායක මහතා කළ ගුණ කථනය ද ඉතිහාස ගතවන්නකි.රටට, ජනතාවට, දේශපාලනයට විශේෂයෙන්ම බුදු දහමේ උන්නතියට කළ අමිල මෙහෙවර සමරා එතුමා දිවියෙන් සමුගත් පෙබරවාරි 26 වන දා පස්වරු 3.00 ට මහින්ද රාජපක්‍ෂ ජනාධිපතිතුමාගේ ප්‍රධානත්වයෙන් ගුණ සමරු උත්සවයක් කොළඹ කිරුළපන යමුනා ආරාමයේදී පැවැත්වීමට නිශ්ශංක ගුණ සමරු පදනම කටයුතු යොදා තිබේ.මෙදින මායා මාවත එච්. ශ්‍රී නිශ්ශංක මාවත ලෙස නම් කරීම, ගුණ සමරු ග්‍රන්ථයක් නිකුත් කිරීම, නිශ්ශංක සමරු භාවනා මධ්‍යස්ථානයට මුල් ගල් තැබීම, හා ශ්‍රී. ල. නි. ප. පිහිටුවීමෙහිලා සාකච්ඡා පැවැත්වූ ඉපැරැණි ගෘහ භාණ්ඩ හා සිතුවම් ප්‍රදර්ශනය ද පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102282</link>
    <topic>ලිබියාවේ ‘සර්ඩ්’හි සිරවී සිටින ශ්‍රී ලාංකිකයන් මුදා ගන්න පියවර</topic>
    <author>මහින්ද අලුත්ගෙදර</author>
    <content>ලිබියාවේ සර්ඩ් ප්‍රදේශයේ කොටුවී සිටින ශ්‍රී ලාංකිකයන් 56 දෙනා කඩිනමින් මුදාගැනීම සඳහා අවශ්‍ය සියලු ක්‍රියාමාර්ග ගෙන තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.එරට සේවය කළ ශ්‍රී ලාංකිකයන් 350 දෙනෙකු දැනටමත් ලිබියාවේ ශ්‍රී ලංකා තානාපති කාර්යාල රැකවරණයේ සිටින බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරි එල්. කේ. රුහුණගේ මහතා ‘දිනමිණ’ට පැවැසීය.ලිබියාවේ ඇතිව තිබෙන අර්බුදකාරී තත්ත්වය හේතුවෙන් නගරයෙන් නගරයට මාරුවීමට නොහැකි තත්ත්වයක් උද්ගත වී තිබෙන අතර ඒ නිසාම ශ්‍රී ලාංකිකයන් ඇතුළු විදේශිකයන් ඇතැම් ප්‍රදේශවලට කොටුවී ඇති බව වාර්තා වෙයි. රුහුණගේ මහතා ප්‍රකාශ කළේ මේ වනවිට ශ්‍රී ලාංකිකයන් පිරිසක් ලිබියාවේ ඊජිප්තු දේශසීමාවට පැමිණ ඇති අතර ඔවුන් ශ්‍රී ලංකාවට ගෙන්වා ගැනීම සඳහා ඊජිප්තුවේ ශ්‍රී ලංකා තානාපති කාර්යාලයේ සහය ලබා ගන්නා බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102283</link>
    <topic>ලිබියාවේ සිටි ශ්‍රී ලාංකිකයන් 58ක් අද දිවයිනට</topic>
    <author>මහින්ද අලුත්ගෙදර</author>
    <content>ලිබියාවේ රැකියා කළ ශ්‍රී ලාංකිකයන් 58 දෙනකු ගුවන් මඟින් අද (28) ශ්‍රී ලංකාවට පැමිණීමට නියමිත බව විදේශ සේවා නියුක්ති කාර්යාංශය පවසයි.කණ්ඩායම් දෙකක් වශයෙන් මේ පිරිස ශ්‍රී ලංකාවට පැමිණෙන අතර ලිබියාවේ සිට පැමිණි 9 දෙනකුගෙන් සමන්විත මුල්ම කණ්ඩායම කටුනායක බණ්ඩාරනායක ගුවන් තොටුපළ වෙත ඊයේ (27) පෙරවරුවේ පැමිණි බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරී එල්. කේ. රුහුණගේ මහතා ‘දිනමිණ’ ට පැවැසීය.ශ්‍රී ලංකාවට ඊයේ (27) පැමිණි පිරිස ලිබියාවේ සේවය රන ලද තරු පහේ හෝටලයේ සහාය ඇති ව පැමිණ තිබෙන අතර මෙරටට ගෙන්වා ගැනීම සඳහා ශ්‍රී ලංකා විදේශ සේවා නියුක්ති කාර්යාංශය ද සහාය වූ බව හෙතෙම කීවේ ය. මීට අමතරව ශ්‍රී ලංකාවට පැමිණි මේ පිරිසට තම නිවෙස් කරා යාමට අවශ්‍ය සියලු පහසුකම් ලබාදීමට පියවර ගත් බව ද රුහුණගේ මහතා සඳහන් කළේය.ලිබියාවේ පවතින අර්බුදකාරී තත්ත්වය හේතුවෙන් ශ්‍රී ලංකා විදේශ කටයුතු අමාත්‍යාංශය හා විදේශ රැකියා ප්‍රවර්ධන අමාත්‍යාංශය ඒකාබද්ධව ශ්‍රී ලාංකිකයන් යළි මවුබිමට ගෙන්වා ගැනීමට අවශ්‍ය සියලු පියවර ගෙන තිබෙන අතර එරට සේවය කරන සෙසු ශ්‍රී ලාංකිකයන් පිරිස කඩිනමින් ශ්‍රී ලංකාවට ගෙන්වා ගැනීම සඳහා අවශ්‍ය පියවර ගන්නා බව ද ඒ මහතා කීය.මේ සම්බන්ධයෙන් කඩිනම් ක්‍රියාමාර්ග ගන්නා ලෙසට විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා විදේශ සේවා නියුක්ති කාර්යාංශය වෙත උපදෙස් දුන් බව සඳහන් කළ අතිරේක සාමාන්‍යාධිකාරීවරයා ලිබියාවේ රැකියා කරන ශ්‍රී ලාංකිකයන් ඉදිරියේ දී ගෙන්වා ගැනීමට පියවර ගන්නා බව කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102284</link>
    <topic>ව්‍යාපාර කළමනාකරණ ආයතනය ළඟදීම විශ්වවිද්‍යාලයක් වෙයි</topic>
    <author>ජයසිරි මුණසිංහ</author>
    <content>ජාතික ව්‍යාපාර කළමනාකරණ ආයතනය (එන්. අයි. බී. එම්) ළඟදීම ‘ජාතික ව්‍යාපාර කළමනාකරණ විශ්වවිද්‍යාලය’ (එන්. යූ. බී. එම්) ලෙස උපාධි පිරිනැමීමට හැකිවන සේ උසස් කිරීමට රජය තීරණය කොට ඇත.මෙරට වෘත්තීය අධ්‍යාපනය ලබන තරුණ තරුණියන්ට ලොව පිළිගත් හා ඉහළ ආදායම් ලැබිය හැකි මඟපැදීමට මෙය ඉවහල් වන්නැකැයි තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ‘දිනමිණ’ ට පැවැසීය.ශ්‍රී ලංකාව ආසියාවේ ආශ්චර්ය බවට පත්කරලීමේ ගමනේ දී දැනුම පදනම් කොට ගත් මානව සම්පතක් බිහිකිරීම මුලිකම ඉලක්කය බව කී ඇමැතිවරයා ඒ නිසාම ජනාධිපති මහින්ද රාජපක්ෂ මහතා මේ යෝජනාවට සිය පූර්ණ සහාය පළකළ බව ද කියා සිටියේය. ජාතික ව්‍යාපාර කළමනාකරණ ආයතනයේ සේවා විශ්වවිද්‍යාලයක මට්ටමට උසස් කිරීමට කටයුතු යෙදීමත් සමඟ, එහි පුහුණුව ලබන පිරිසට ලොව පිළිගත් උපාධියක් හිමිකර ගැනීමට ද ඉඩකඩ සැලැසෙන බව ඇමැතිවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102285</link>
    <topic>ධීවර ගැටලු සාකච්ඡා කරන්න තමිල්නාඩුවෙන් පිරිසක් දිවයිනට</topic>
    <author>මහින්ද අලුත්ගෙදර</author>
    <content>ශ්‍රීලංකා ඉන්දියා මුහුදු සීමාවේ මසුන් මැරීමේදී දෙරටේ ධීවරයන් මුහුණදෙන ගැටලු පිළිබඳව මෙරට ධීවරයන් සමඟ සාකච්ඡා කිරීම සඳහා තමිල්නාඩු ධීවරයන් පිරිසක් ඉදිරියේ දී ශ්‍රී ලංකාවට පැමිණීමට නියමිතව ඇත. ඉන්දීය විදේශ ලේකම් නිරූපමා රාඕගේ ප්‍රධානත්වයෙන් පසුගියදා පැවැති ධීවර හමුවක දී මේ බව අනාවරණය වී තිබේ.තමිල්නාඩු ප්‍රාන්තයේ ප්‍රධාන ලේකම්වරයාද මේ සාකච්ඡාව සඳහා සහභාගි වී ඇතැයි වාර්තා වෙයි. ශ්‍රී ලංකා සහ ඉන්දියා ධීවරයන් මුහුණදෙන ගැටලු සම්බන්ධයෙන් මෙම සාකච්ඡාවේදී පූර්ණ අවධානය යොමුකර ඇති අතර දෙපාර්ශ්වයේම මැදිහත්වීම මේ සඳහා අවශ්‍ය බව විදේශ ලේකම් නිරූපමා රාඕ ප්‍රකාශ කර ඇත.මේ අතර ඇය පෙන්වා දී ඇත්තේ ශ්‍රී ලංකා ඉන්දියා මුහුදු සීමාවේ මසුන් මැරීමේදී දෙරටේම ධීවරයන් ආරක්ෂක සීමාවන්ට යටත්විය යුතු බවයි.ජාත්‍යන්තර මුහුදු සීමාව වඩා හොඳින් දර්ශනය වීම මෙන්ම ප්‍රදීපාගාර සංඥා ආදිය යොදා ගැනීම කෙරෙහි මෙම සාකච්ඡාවේදී වැඩි අවධානයක් යොමුකර ඇතැයි වාර්තා වෙයි. ඊට අමතරව ජාත්‍යන්තර මුහුදු සීමාව ඉක්මවා යන ධීවරයන් දැනුවත් කිරීම සඳහා ජංගම දුරකථන කෙටි පණිවුඩ යොදා ගැනීම කෙරෙහිද සාකච්ඡා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102286</link>
    <topic>යාපනය සරසවියට ඉංජිනේරු පීඨයක්</topic>
    <author>ජයසිරි මුණසිංහ</author>
    <content>යාපනය විශ්වවිද්‍යාලයේ දිගු කලක් තිස්සේ පැවැති අඩුපාඩුවක් මකා දමමින් ළඟදීම එහි ඉංජිනේරු පීඨයක් ආරම්භ කිරීමට රජය තීරණය කොට තිබේ. මෙය, උතුරේ දූ දරුවනට ජනාධිපති මහින්ද රාජපක්ෂ මහතාගෙන් ලැබෙන රන් තිළිණයකැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.රජය ගනු ලැබූ නව තීරණය පිළිබඳව අදහස් දැක් වූ බැසිල් රාජපක්ෂ මහතා, ‘අපේ රටේ ගමකින් වැඩිම ඉංජිනේරුවරු පිරිසක් බිහිවන්නේ නම්, ඒ උතුරේ ගමකින් වන තරමට ප්‍රසිද්ධයි. නමුත්? යාපනය විශ්වවිද්‍යාලයට මෙතෙක් ඉංජිනේරු පීඨයක් ලැබී තිබුණේ නෑ. ජනාධිපතිතුමා මේ අඩුපාඩුව මකා දැමීමට වහාම මැදිහත් වුණා.එතුමාගේ යෝජනාවක් අනුවයි යාපනයේ විශ්වවිද්‍යාලයට ඉංජිනේරු පීඨයක් ලැබෙන්නේ’ ඇමැතිවරයා කීය. ‘දැනටමත් අපි විදේශීය රටවල් කිහිපයක් සමඟ මේ පිළිබඳව කරුණු සාකච්ඡා කළා.විදෙස් රටවල් ගණනාවක් ඉංජිනේරු පිඨය ආරම්භ කිරීමට අපට උදව් කිරීමට කැමැත්ත පළකොට තිබෙනවා. එය ඉතාම සතුටට කරුණක්’ බැසිල් රාජපක්ෂ මහතා වැඩිදුරටත් එසේ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102287</link>
    <topic>කණ්ඩලමේ වැව් පිටියක පොළොව පැලී මඩ වතුර මතුවෙයි</topic>
    <author>සීගිරිය විශේෂ</author>
    <content>දඹුල්ල කණ්ඩලම පහළ ඇරැවුල ප්‍රදේශයේ වැව් පිටියක අස්වාභාවික ලෙස මඩ සහිත ජලය පොළොව අභ්‍යන්තරයේ සිට මතු පිටට ගලා ඒමක් සිදුවන බව ප්‍රදේශවාසීහු පොලිසියට, ප්‍රාදේශීය ලේකම් කාර්යාලයට දැනුම් දී තිබේ. පිටියක් වැනි එක මට්ටමකට පිහිටි පොළොව ස්ථාන කිහිපයකින් අඩි කිහිපයක් උස් වී පසුව ජලය හා මඩ ගලාඒම සිදුවන බව ප්‍රදේශවාසීහු කියති. මෙම මඩ සහිත දියර ගලා එන කුහර අඩි 10 – 15ත් අතර ගැඹුරක් ඇති බව ලී කැබලි දමා බැලූවිට හෙලි වී ඇත.මේ ස්ථානය නැරැඹීම සඳහා විශාල පිරිසක් පැමිණෙන අතර ඇතැම් පිරිස් ප්‍රදේශය පුරා ඇවිද එවැනි ස්ථාන සෙවීමේ අනතුරුදායක හැසිරීම්වල යෙදෙන අයුරු ද එහි ගිය අපට දැකගැනීමට හැකිවිය. මේ ස්ථානය පරීක්ෂා කිරීම සඳහා පැමිණි භූ විද්‍යාඥ උපුල් වික්‍රමරත්න මහතා කියා සිටියේ අදාළ ප්‍රදේශයේ පොළොව අභ්‍යන්තරයේ පිහිටි හුණුගල් තට්ටු දිරාගොස් එම ස්ථානවලට ජලය ලැබී පොළොවේ දුර්වල ස්ථාන වලින් එවා මඩ ද සහිතව මතු පිටට ගලා ඒම සිදුවන බවකි. තවදුරටත් මේ පිළිබඳව සොයා බැලීම සඳහා පතල් හා භූ විද්‍යා අංශවලටත් ගොඩනැගිලි පර්යේෂණ හා නායයෑම් අංශවලටත් දැනුම්දුන් බව පැවැසීය.දඹුල්ල මූලස්ථාන පොලිස් පරීක්ෂක එන්. ජේ. වීරසිංහ මහතා තම නිලධාරීන් යොදවා ජනතාව දැණුවත් කැර එම ප්‍රදේශයට ඇතුළුවීම තාවකාලිකව අත් හිටුවීමට ද පියවර ගනු ලැබීය.මේ අස්වාභාවික සිද්ධිය දුටුවන් කියා සිටියේ මෙවැනි සිද්ධියක් මීට පෙර නොදුටු බවත් කුඩාවට හැරී තිබූ වලවල් විශාල වී ප්‍රදේශය පුරාම භූ®මියේ දැක ගැනීමට හැකිවූ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n1102288</link>
    <topic>ඉතිහාසයට නව පිටු ගණනාවක් එක් කළ ඩී. ආර්. විජේවර්ධන ශ්‍රීමතාණන් මහා යුග පුරුෂයෙක්</topic>
    <author>සුභාෂිනී සේනානායක</author>
    <content>ශ්‍රී ලංකා ඉතිහාසයට නව පිටු ගණනාවක් එකතු කළ මහා යුග පුරුෂයකු ලෙස දිවංගත ඩී. ආර්. විජේවර්ධන ශ්‍රීමතාණන් සිහිපත් කළ යුතු බවත් එතුමා එදා ජාතික අවශ්‍යතාවයක් මත ආරම්භ කළ ලේක්හවුස් ආයතනය ජාතික සම්පතක් බවත් පාලි හා බෞද්ධ විශ්වවිද්‍යාලයේ මහෝපාධ්‍යාය කොටුව සම්බුද්ධාලෝක විහාරාධිපති ආචාර්ය ඉත්ත දෙමළියේ ඉන්දසාර නාහිමියෝ පැවැසූහ.අප රටට නිදහස ලබා ගැනීමට ජනතාව පෙළ ගැස්සවීම සඳහා එතුමා සුවිශාල කාර්යයභාරයක් ඉටුකළ බව ද උන්වහන්සේ පැවැසූහ.මේ සඳහා පත්තර කලාව උපරිම අයුරින් ප්‍රයෝජනයට ගත් ඩී. ආර්. විජේවර්ධන ශ්‍රීමතාණන් භාෂාවට, කලාවට, ජාතියට ආගමට සහ සංස්කෘතියට සිදුකළ උදාර මෙහෙවර ලේක්හවුස් පුවත්පත් කදිමට ඉටුකළ බවද, නිදහස් අදහස් ජනතාවට ලබාදී ජනතාව අවදි කරන්නට එතුමා ක්‍රියාකළ බවද උන්වහන්සේ පැවැසූහ.උන්වහන්සේ මේ බව පැවසූයේ ඩී. ආර්. විජේවර්ධන ශ්‍රීමතාණන්ගේ 125 වැනි ජන්ම දිනය නිමිතිකොටගෙන ලේක්හවුස් පරිශ්‍රයේ දී ඊයේ (27) පැවැති සාංගික දානමය පුණ්‍යකර්මයේ අනුශාසනාව පවත්වමිනි.එහිදී උන්වහන්සේ මෙසේ ද පැවසූහ.රටේ ඉදිරිගමනට ලේක්හවුස් ආයතනය පෙරගමන් කරුවකු ලෙස කටයුතු කරනවා. 19 වැනි සියවසේ ජන්මලාභය ලැබූ ඩී. ආර්. විජේවර්ධන ශ්‍රීමතාණන් 20 වැනි සියවස තුළ දී විශාල යුග මෙහෙවරක් ඉටු කළා.විජේවර්ධන පවුල විශාල සමාජ මෙහෙවරක් ඉටු කරන පවුලක්. කැලණිය විහාරස්ථානය ඉදිකෙළේ එතුමාගේ මෑණියන් වන හෙලේනා විජේවර්ධන මැතිනියයි.ඉංග්‍රීසීන්ට යටත්ව තිබූ යුගයක බ්‍රිතාන්‍යයේ කේම්බ්‍රිජ් විශ්වවිද්‍යාලයේ අධ්‍යාපනය ලැබූ එතුමා අධිනීතිඥවරයෙකු ලෙස තමන්ගේ සිංහල බෞද්ධකම අමතක කෙළේ නැහැ.දේශපාලනඥයෙකුට පවා සිදුකළ නොහැකි විශාල කාර්යභාරයක් එතුමා ඉටු කළා. අලුත් පරපුරට මේවා අවබෝධ කර දිය යුතුයි.විශ්වවිද්‍යාල නොතිබූ අවධියක ශ්‍රී ලංකා විශ්වවිද්‍යාලය ආරම්භ කිරීමට පුරෝගාමී වූ එතුමා පේරාදෙණියේ එදා ආරම්භ කළ විශ්වවිද්‍යාලයේ භික්ෂු අධ්‍යාපනය ලබා දීමට යෝජනා කළා පමණක් නොවෙයි භික්ෂූන් වහන්සේලාට නොමිලේ ආහාර ලබාදීමට නේවාසිකාගාර පහසුකම් ලබා දීමටත් කටයුතු කළා.ප්‍රවෘත්ති සැපයීමේ දී පවා එතුමා විශේෂ ක්‍රම අනුගමනය කළ අතර විශේෂ ලියුම්කරුවකු සංකල්පය එදා එතුමා හඳුන්වාදුන් එකක් සමාජගත විවිධ ප්‍රශ්න එතුළින් අදත් ඉදිරිපත් කෙරෙනවා.නිදහස් අරගලය සඳහා ජනතාව අවධිකරමින් භාෂාව, කලාව, ආගම ජාතිය ආරක්ෂා කරගන්නට එතුමා සිදුකළ මෙහෙය සුවිශාලයි. එදා එතුමා ආරම්භ කළ පින්කම් අදත් ලේක්හවුසිය තුළ සිදු කරනවා.මිහින්තලා ආලෝක පූජාව අදත් පවත්වනවා. ‘බුදුසරණ’ පුවත්පත ධර්ම පෝෂිතාගාරයක්. සමාජය දැනුවත් කරන ආයතනයක් ලෙස දිනෙන් දින ඉදිරියට යන ලේක්හවුස් ආයතනය ආදී කර්තෘන්ගේ මෙහෙවර ආරක්ෂා කරමින් කටයුතු කරනවා.එදා එතුමා ආරම්භ කළ ලේක්හවුස් ආයතනය රටට ජාතියට සුවිශාල සේවයක් සලසමින් ඉදිරියට ගෙන යාමට නිවැරැදි නායකයත්වයක් ලබා දෙන්නේ ජ්‍යෙෂ්ඨ මාධ්‍යවේදී බන්දුල පද්ම කුමාර මහතා යි. මේ සඳහා විවිධ අංශවල සියලු සේවක සේවිකාවන් එක සේ සහාය ලබා දෙනවා.සභාපතිවරයා අපේ‍්‍රල් මස පළමුවැනිදා අප විහාරස්ථානයට දානය පිරිනමන අතර සෙසු දෙපාර්තමේන්තු වාර්ෂික දානය සෑම පළමුවැනිදාකම පිරිනමනවා. මේ සියල්ල පිටුපස ලේක්හවුස් බෞද්ධ සංගමය කැපවී ක්‍රියා කරනවා.එහි සභාපති සීසර් සුදුසිංහ මහතා බුදුසරණ කර්තෘ නෙල්සන් මහතා බෞද්ධ ප්‍රබෝධය ආයතනය තුළ මෙන්ම රටටත් බෙදාහැරීමට කටයුතු කිරීම අගය කළ යුත්තක්.මේ ආයතනය වාර්ෂිකව විශාල පුණ්‍යකර්ම ගණනාවක් සිදු කරනවා. සෑම පුවත්පතක්ම ප්‍රමිතියකින් යුතුව ඉදිරිපත් කරනවා මෙන්ම එකට එක්වී බලන්නට හැකි සමබරකමක් ඒ පුවත්පත් තුළ අපි දකිනවා. ඇතැම් පුවත්පත් බලන්නත් බැරි තරම්.ඩී. ආර්. විජේවර්ධන මහතා ජාතියට ආගමට සමාජයට සිදුකළ මෙහෙය ඉදිරියට ගෙන යමින් වසර දහස් ගණන් මේ ආයතනය රැක ගැනීම එතුමාට කරන මෙහෙවර බවයි මා දකින්නේ. මෙවැනි පින්කම් සිදුකිරීම උතුම් කටයුත්තක්.ඒ සඳහා දායක වූ ඔබ සියලු දෙනාට පුණ්‍යානුමෝදනා සිදු කරනවා. ඩී. ආර්. විජේවර්ධන ශ්‍රීමතාණන්ගේ 125 වැනි ජන්ම දිනය වෙනුවෙන් පෙරේදා (26) කැලණිය විශ්වවිද්‍යාලයේ කුලපති විද්‍යාලංකාර පරිවේණාධිපති ආචාර්ය වැලමිටියාවේ කුසලධම්ම නාහිමියෝ අනුශාසනාවක් සිදු කළහ. එදින පරිත්‍රාණ ධර්ම දේශනාවක් ද පැවැත්වූහ.මෙම සාංඝීක දානමය පුණ්‍යකර්මය සඳහා මාපලගම බුද්ධසිරි, බෞද්ධ හා පාලි විශ්වවිද්‍යාලයේ කථිකාචාර්ය මාම්පේ සිරි ධම්මරක්ඛිත හිමිවරු ඇතුළු සංඝරත්නය සහභාගි වූහ.මේ අවස්ථාවට ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, මහාභාරකාර සරත් සෙනෙවිරත්න, ඩී. ආර්. විජේවර්ධන මහතාගේ පුත් රන්ජිත් විජේවර්ධන, ලේක්හවුස් සාමාන්‍යාධිකාරී අභය අමරදාස ලේකම් කුමුදු ගුණවර්ධන, සිළුමිණ කර්තෘ කරුණාදාස සූරියආරච්චි, බුදුසරණ කර්තෘ නෙල්සන් එස්. පෙරේරා, මෙහෙයුම් කළමනාකාර මහේන්ද්‍ර රොඩ්රිගෝ, පුස්තකලයාධිපති කේ. ජී. එස්. කුමාරසිරි, බෞද්ධ සංගමයේ සභාපති සීසර් එස්. සුදුසිංහ, ලේකම් සුසිල් ගුණවර්ධන, භාණ්ඩාගාරික ප්‍රියන්ත විජේසූරිය යන මහත්ම මහත්මීහු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n11022810</link>
    <topic>අපිව අත්අඩංගුවට ගත්තේ අපේ මුහුදේ දී අවුරුදු ගණනාවක් අපි ඒ සීමාවේ මාළු ඇල්ලුවා</topic>
    <author>ප්‍රසාද් පුර්ණමාල් පුත්තලම දිසා සමූහ</author>
    <content>“අපි ඉන්දියන් වෙරළ ආරක්ෂකයන්ගේ අත්අඩංගුවට පත් වූයේ අපේ මුහුදේ දී. අපි වසර ගණනක් ඒ සීමාවේ මසුන් ඇල්ලීමේ නිරත වුණා” යැයි මාස තුන හමාරකට ආසන්න කාලයක් ඉන්දියානු අත්අඩංගුවේ සිට නිදහස්ව පැමිණි හලාවත අලුත්වත්තේ නිහාල් රොහාන් ප්‍රනාන්දු (48) “දිනමිණ” ට පැවැසීය.“විශේෂයෙන්ම අපිව ඉක්මනින් නිදහස් කර ගන්න රජය සහ මාධ්‍ය ලොකු දායකත්වයක් දැක්වූවා. මේ අවස්ථාවට රජයටත් මෙරට මාධ්‍ය ආයතනවලටත් ස්තූති කරන්න අවස්ථාවක් කර ගන්නවා. යැයි ද පැවැසීය.හලාවත අලුත්වත්තේ පදිංචිකරුවන් 16 දෙනෙකු සමඟ ළහිරු පුතා 01 සහ 02 හා නිපුන් පුතා යන යාත්‍රා තුන පසුගිය වසරේ දෙසැම්බර් 12 වැනි දින මුහුදු ගියේ නත්තල් උත්සවය සැමරීම සඳහා නැවත ඉක්මනින් නිවෙස් වෙත ඒමේ බලාපොරොත්තු වෙනි.මේ යාත්‍රා තුන අඩි 32 – 35ක් අතර දිග යාත්‍රා වන අතර බහුදින ටැංකි බෝට්ටු නමින් හඳුන්වයි. හලාවත සිට මන්නාරම මුහුදු තීරය දක්වා රැකියාවේ නිරත වන මේ ධීවරයෝ උපරිම වශයෙන් සැතපුම් 90 ක් වැනි දුරක් ධාවනයේ යෙදෙති. ඒ දින 08ක හෝ 09ක මුහුදේ ගත කරමිනි.දෙසැම්බර් 12 වැනි දින හලාවත ධිවර වරායෙන් පිටත් වූ මේ යාත්‍රා දින 02 1/ 2ක වැනි කාලයකින් මන්නාරම උතුරු මුහුදේ රැකියාවේ නිරත විණි. මෙහි දී තමන් මුහුණ දුන් අත්දැකීම විස්තර කළ නිහාල් රොහාන් ප්‍රනාන්දු මහතා - අපි වෙනදා වගේම රැකියාව කළා. එක වරම ඉන්දියන් වෙරළ ආරක්ෂකයින් ඇවිල්ලා අපිට කිව්වා ඉන්දියාවට යන්න ලෑස්ති වෙන්න කියලා.අපි කිව්වා අපි ඉන්නෙ ලංකා මුහුදු සීමාවේ කියලා. අපි ඒ කිව්වේ ගොලු භාෂාවෙන් මොකද අපට භාෂාව තෙරෙන්නේ නැති නිසා. ඒ අය කිව්වා ඉන්නෙ ඉන්දියන් වතුරේ කියලා. අපිට කරන්න දෙයන් නැහැ අපි දන්න විදිහට කිව්වා නත්තල් එනවා අපට යන්න දෙන්න කියලා. එතකොට ඒ අය කිව්වේ ඉන්දියාවේත් නත්තල් තියෙනවා එහේ යමු කියලා. අපිට වෙන කරන්න දෙයක් නැහැ. ඒ අයට අවනත වෙලා අපි ඉන්දියාවට ගියා. අපිට වෙන කරන්නම දෙයක් තිබුණේ නැහැ. මහ මුහුදේ ධීවරයා කියන්නේ හරි අසරණ කොට්ඨාසයක්.”මෙතැන් සිට සිද්ධිය විස්තර කෙළේ හලාවත අලුත්වත්තේ ඇන්කරස් අප්පුහාමි (47) මහතායි“අපිව අරන් ගියේ මණ්ඩපම් කඳවුරට. ගෙනිහිල්ලා ටික වේලාවකින් පොලිසියට භාර දුන්නා. ලියකියවිලි රැසකට අපෙන් අස්සන් ගත්තා. අරගෙන අපිව ජේල් එකට දැම්මා. පහුවෙනිදා ලොරියක් අරන් ඇවිල්ලා අපේ බෝට්ටු තුනේම මාළු අරගෙන ගියා අපිට ඒ අවස්ථාවේ ලොකු දුකක් දැනුණා.අපි හිතුවේ ඒ මාළු අරගෙන ඇවිල්ලා විකුණලා නත්තලට අපේ පවුල්වල අය සමඟ සතුටු වෙන්න අපේ දරුවන්ට ඇඳුමක් අරන් දෙන්න නමුත් පස්සේ අපි ඒ සියලු අදහස් අතහැරලා හිතුවේ ඉක්මනින් නිදහස් වෙලා ලංකාවට එන්නේ කවදාද කියලා විතරයි.රොහාන් සුජිත් (46) මහතා සිද්ධිය විස්තර කෙළේ මෙසේ යිඅපි ජේල් එකේ හිටපු කාලේ ලොකු දුකක් වින්දා. ලංකාවේ හිටපු කෙනෙක් තමයි වඩයක් හරි ගෙනල්ලා දුන්නෙ. එහි දී අපේ දෙන්නෙක්ට හොඳටම අසනීප වෙලා රෝහල් ගත කරන්න පවා සිදු වුණා. ඇත්තටම කියන්න කෙනෙක් නැති වුණාම, භාෂාව හරියට දන්නෙ නැති වුණාම, වෙන අසරණ වීම විස්තර කරන්න බැහැ. මට මාධ්‍යයට කියන්න බැරි දේවල් තියනවා. මොකද අපේ තව ධීවරයන් ඉන්දියාවේ ඉන්න නිසා. අපි නිසා ඒ අයට කරදරයක් වෙනවට අපි කැමැති නැහැ. සමහර දවස්වලට පත්තරේ එක එක දේවල් ගියාම අපි අපහසුතාවයට පත්වුණ අවස්ථා තියෙනවා.ජනවාරි 25 අපිව ජේල් එකෙන් එළියට දැම්මට පස්සේ ලංකාවේ ජාතික ධීවර සහයෝගිතාවයටත් සම්බන්ධ ලෝක ධීවර සම්මේලනයේ අරුලානන්දන් කියලා මහත්තයෙක් අපිව භාර ගත්තා. ඒ අරගෙන ගිහිල්ලා අපිව ලෝජ් එකක නැවත්තුවා. අරුලානන්දන් මහත්තයා අපිට කන්න දුන්නා. එයා ඒ අවස්ථාවේ කිව්වා මේ අපිට කන්න දෙන්නෙ අපි අල්ලපු මාළු විකුණලා ලැබුණ සල්ලිවලින් කියලා. අරුලානන්දන් මහත්තයා අපි ගැන හොයලා බැලුවා අපව නිදහස් කරගන්නත් මහන්සි වුණා.ඕ&gt; ළහිරු පුතා යාත්‍රා හිමිකරු ළහිරු චතුරංග (24) මහතාකියා සිටියේ තම පියා ළඟ සිටීම නිසා ලොකු බයක් නොදැනුණ බවකි. එහෙත් ඉන්දියාවේ ධීවරයන් ලංකාවේ අත්අඩංගුවට පත් වු විට මරණ බයක් දැනුණ බව ළහිරු චතුරංග පැවැසීය. ඒ අතර ලංකා රජය ඉන්දියානු ධීවරයන් නිදහස් කිරීමත් සමඟ හලාවත පැවැති උද්ඝෝෂණයත් තමන්ගේ නිදහස් වීමට බලපෑ බව පැවැසීය.ඉන්දියාවේ සිරකර සිටින තම ස්වාමියා, පුතා ඇතුළු ධීවරයන් 16 දෙනා නිදහස් කර ගැනීම සඳහා විශාල කැප කිරීමක් උත්සාහයක් දරන ලද්දේ. කේ. සකුන්තලා (43) මහත්මියයි. ඇය අවසානයේ හලාවත අලුත්වත්ත ප්‍රදේශයේ උද්ඝෝෂණයක් කර පවසා සිටියේ ඉන්දියාවේ කාන්තාවන් පමණක් නොවෙයි ලංකාවේත් ඉන්නේ කාන්තාවන් බවයි. පසුව ඇයට මේවා මාධ්‍යයේ පළ වූ විට සමහරුන්ගේ උසුළු විසුලුවලට පවා ලක්වීමට සිදුවූ බව කියයි.කේ. සකුන්තලා මහත්මිය “දිනමිණ”ට ප්‍රකාශ කර සිටියේ ධීවර අයිතින් හා මහමුහුදේ ධීවරයාගේ ආරක්ෂාව පිළිබඳ රජය විශේෂ අවධානය යොමු කළ යුතු බවයි. විශේෂයෙන්ම ඉන්දියාව හා ශ්‍රී ලංකාව අතර මුහුදු සීමා තීරණය කිරීම සඳහා වැඩපිළිවෙළක් අවශ්‍ය බවයි.හලාවත අලුත්වත්තේ පැවැති උද්ඝෝෂණයෙන් දින 03 කට පසු ඉන්දීය බලධාරීන් එරට රඳවා සිටින ධීවරයන් 16 දෙනා පමණක් ශ්‍රී ලංකාවට පිටත් කර යැවීමට තීරණය කැරිණි. ඒ අනුව ඒ ධීවරයෝ පසුගිය (25) වැනි දින හලාවත ධීවර වරායට පැමිණියහ. ඒ මන්නාරම රෝහලට ඇතුළත් කර වෛද්‍ය පරීක්ෂණයකට ලක් කිරීමෙන් ද පසුවය.ධීවරයන් හලාවත මෝයට ළඟා වන අවස්ථාවට ඥාතීන් ප්‍රදේශවාසීන් මෙන්ම ප්‍රාදේශීය දේශපාලනඥයෝ ද පැමිණ සිටියහ. එහිදී හලාවත නගර සභාවේ හිටපු නගර සභාපති හිලරි ප්‍රසන්න මහතා ප්‍රකාශ කෙළේ ධීවරයන් වෙනුවෙන් ඉන්දියානු දේශපාලනඥයන් මෙන්ම ලංකාවේ දේශපාලනඥයන් ද සටන් කරන බවයි. ධීවරයන් රටේ ආර්ථිකයට දක්වන දායකත්වය සුළු පටු නොවන බවද හිලරි ප්‍රසන්න මහතා පැවැසීය.ධීවරයන් පැමිණීම වෙනුවෙන් හලාවත අලුත්වත්ත ප්‍රදේශවාසීන් කැවුම් කිරිබත් සංග්‍රහයක් ද පිළියෙළ කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n11022811</link>
    <topic>කොට්ටයක් බඩේ බැඳගෙන දරු ප්‍රසූතියට රෝහල් ගත වෙලා</topic>
    <author>බණ්ඩාරගම සමූහ බිමල් එස් ජයසිංහ සහ රාවතාවත්ත සමූහ රෝහනද සිල්වා</author>
    <content>ගැබිනි මාතාවක් වෙසින් උදරයේ කොට්ටයක් සඟවා ගෙන කළුබෝවිල රෝහලට ඇතුළු වූ කාන්තාවක් හා ඇයගේ මව යැයි කියන වයොවෘද්ධ කාන්තාවක් අත්අඩංගුවට ගත් බව කොහුවල පොලිසිය කියයි.පෙරේදා (26) දහවල් සායන කාඩ්පත් ද රැගෙන 21 වැනි වාට්ටුවට ඇතුළු වූ මේ කාන්තාව ඇඳ මත හොවා පරීක්ෂා කිරීමේදී උදරයේ සඟවා තිබූ කොට්ටය හමු වී ඇතැයි පොලිසිය කියයි. සැකකාර කාන්තාව අලුත උපන් දරුවකු සොරා ගැනීම සඳහා පැමිණියේ යැයි සැක කරන බව පොලිසිය කියයි.මෙම කාන්තාව සතුව තිබූ පූර්ව ප්‍රසව ක්ෂේත්‍ර සටහන් පත්‍රකාවද ව්‍යාජ ලෙස පවුල් සෞඛ්‍ය නිලධාරිනියක් සටහන් තබන ආකාරයෙන් සටහන් තබා ඇති බව කළුබෝවිල රෝහලේ වෛද්‍ය අධ්‍යක්ෂ දොස්තර අනිල් ජයසිංහ මහතා පැවැසීය.කාර්ය මණ්ඩලයේ කාර්්‍යක්ෂම බව හා විමසිලිමත් බව හේතුවෙන් සිදු වීමට ගිය දරු සොරකමක් වැළකී ගිය බව අධ්‍යක්ෂවරයා වැඩිදුරටත් පැවසීය.විවාහ වී වසර දෙකකට ආසන්න වුවත් සැමියාගෙන් දරුවකු නොමැති හෙයින් ඥාතීන්ගෙන් හා ගම්මුන්ගෙන් එල්ලවන අවලාද හේතුවෙන් ගැබිනියක් ලෙස රඟ පෑ බව සැකකාර කාන්තාව පොලිසිය කළ ප්‍රශ්න කිරීමේ දී පවසා ඇත.සැකකාරිය, බණ්ඩාරගම කිෙඳල්පිටිය ප්‍රදේශයේ පදිංචි වයස අවුරුදු 22 කාන්තාවකි.කොහුවල පොලිසියේ ස්ථානාධිපති ප්‍රධාන පොලිස් පරීක්ෂක රෝෂාන් රාජපක්ෂ මහතාගේ උපදෙස් මත ළමා හා කාන්තා කාර්්‍යාංශයේ උප පොලිස් පරීක්ෂක ගයනි, උප පොලිස් පරීක්ෂක සුජීව මහත්ම මහත්මීහු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n11022812</link>
    <topic>ප්‍රභූ ආරක්‍ෂක රථයකට සන්නස්ගම දී තරුණයෙක් බිලි</topic>
    <author>රත්නපුර විශේෂ</author>
    <content>රත්නපුර සන්නස්ගම දී සිදුවූ රිය අනතුරකින් සන්නස්ගම ප්‍රදේශයේ පදිංචි තරුණයකු මියගොස් තිබේ. මියගොස් ඇත්තේ බ්‍රැන්ඩික්ස් ආයතනයේ සේවය කළ තිප්පොලගේ චමත් ප්‍රියදර්ශන (28) නමැති තරුණයෙකි.ප්‍රභූ ආරක්‍ෂක රථයකට මෙම තරුණයා ගමන් ගත් යතුරුපැදිය හැපීම හේතුවෙන් මේ අනතුර සිදුව ඇත.අනතුරට පත් ජීප් රථය පෙරළී යාමෙන් එහි ගමන් කළ පොලිස් නිලධාරීන් තිදෙනකු තුවාල ලබා ප්‍රතිකාර සඳහා රත්නපුර රෝහලට ඇතුළත් කර තිබේ.මෙලෙස තුවාල ලබා ඇත්තේ පොලිස් විශේෂ කාර්ය බලකායේ පොලිස් කොස්තාපල් (39569) විජේසූරිය (4866) බණ්ඩාර, (12406) රත්නායක යන අයයි.සිද්ධිය සම්බන්ධයෙන් කහවත්ත හා රත්නපුර පොලිසි ඒකාබද්ධව සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n11022813</link>
    <topic>බදු බලපත්‍රයක් නිකුත් කිරිමට අල්ලස් ගත්තාට වසර 6ක් හිරේට</topic>
    <author>සුභාෂිණී සේනානායක</author>
    <content>බදු බලපත්‍රයක් නිකුත් කිරීමට අල්ලසක් ලබා ගැනීමේ චෝදනාවට වරදකරු වූ අනුරාධපුර මධ්‍යම නුවරගම් පළාතේ ප්‍රාදේශීය ලේකම් කාර්යාල ලිපිකරුවකුට වසර හයක බරපතළ වැඩසහිත සිර දඬුවම් නියම කිරීමට කොළඹ ප්‍රධාන මහේස්ත්‍රාත් රශ්මි සිංගප්පුලි මහතා නියෝග කෙළේ ය. නුවරගම් පළාතේ ප්‍රාදේශීය ලේකම් කාර්යාල ලිපිකරු පබාස් ප්‍රියන්ත ගුණතිලක යන අයට මෙම සිරදඬුවම් නියම කෙරිණි.2005 වසරේ දී ලිපිකරුවකු ලෙස සේවය කරද්දී දීර්ඝ කාලීන බදු බලපත්‍රයක් ලබාදීම ඉහත පුද්ගලයා ලියනගේ අබේගුණවර්ධනලාගේ ගුණරත්න යන අයගෙන් රුපියල් දෙදහසක් ලබාගෙන ඇති අතර අල්ලස් පනතේ 19 ආ වගන්තිය උල්ලංඝණය කිරීමේ වරදට මෙසේ දඬුවම් නියම කර තිබේ.එම සිරදඬුවමට අමතරව එක් චෝදනාවකට රුපියල් 3500 බැගින් චෝදනා දෙකට රුපියල් 7000ක් දඩ නියම කර තිබෙන අතර ගෙවීමට අපොහොසත් වුවහොත් වසර හයක සිරදඬුවමක් ද මහේස්ත්‍රාත්වරයා විසින් නියම කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=n11022814</link>
    <topic>හමුදා සේවයේ සිටියදී සෙබළෙක් මිනීමැරුම් - කොල්ලකෑම් සිදුකරලා</topic>
    <author>බණ්ඩාරගම සමූහ – බොරලැස්ගමුව සමූහ</author>
    <content>යුද හමුදාවේ සේවය කරමින් ප්‍රදේශ රැසක මිනීමැරුම් හා අපරාධ රැසක් සිදුකළ බවට සැකකරන හමුදා සෙබළෙකු හා ත්‍රිරෝද රථ රියදුරෙකු ටී පනස්හය ගිනි අවියක් උණ්ඩ 20 ක් හා අත්බෝම්බයක් සමඟ අතුරුගිරිය ප්‍රදේශයේ දී නුගේගොඩ කොට්ඨාස බුද්ධි අංශය මඟින් අත්අඩංගුවට ගෙන ඇත.අතුරුගිරිය මුල්ලේගම ප්‍රදේශයේ ත්‍රිරෝද රථ රියදුරෙකු ළඟ අත්බෝම්බයක් තිබෙන බවට නුගේගොඩ කොට්ඨාස බුද්ධි අංශයේ ස්ථානාධිපති උප පොලිස් පරීක්ෂක සුරාජ් අබේවර්ධන මහතාට ලද තොරතුරකට අනුව සැකකාර ත්‍රිරෝද රථ රියදුරා අත්අඩංගුවට ගෙන ප්‍රශ්න කිරීමේදී යුද හමුදා සෙබළා පිළිබඳ තොරතුරු හෙළි වූ බව පොලිසිය කියයි.සැකකාර ත්‍රිරෝද රථ රියදුරාගේ තොරතුරු අනුව යුද හමුදා සෙබළා අතුරුගිරියේ හබරකඩ නිවසේ දී අත්අඩංගුවට ගෙන ප්‍රශ්න කිරීමේදී නිවසේ කාමරයක ඇඳක් යට පොහොර උරයක බහා සඟවා තිබූ ගිනිඅවිය හා උණ්ඩ සොයා ගැනීමට හැකිවූ බව පොලිසිය කියයි. සැකකාර යුද හමුදා සෙබළාගේ නිවසේ තිබී සොයා ගත් ගිනි අවිය දැනට මාස කිහිපයකට පෙර නවගමුව ප්‍රදේශයේ සිදුවූ මිනිස් ඝාතනයට යෙදු එකක් බවට තොරතුරු ලැබී ඇතැයි පොලිසිය කියයි.සැකකරුවන් අතුරුගිරිය කොළඹ, නවගමුව, කඩුවෙල ආදී ප්‍රදේශවල මිනීමැරුම් කොල්ලකෑම් හා අපරාධ රැසකට සම්බන්ධ බවට සැකකරන බව පොලිසිය කියයි. අත්අඩංගුවට ගත් හමුදා සෙබළා යුද හමුදා රෝහලක සේවය කරන්නෙකු බවත් ත්‍රිරෝද රථ රියැදුරා හොර මත්පැන් අලෙවි කරන්නෙකු බවත් පොලිසිය කියයි.සැකකරුවන් දෙදෙනාගෙන් රඳවා ගැනීමේ නියෝග මත ප්‍රශ්න කිරීමට නියමිතය.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ නුගේගොඩ කොට්ඨාස බුද්ධි අංශයේ ස්ථානාධිපති උප පොලිස් පරීක්ෂක සුරාජ් අබේවර්ධන මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=r1102281</link>
    <topic>අම්පාර දිස්ත්‍රික්කයේ ගංවතුරින් හානිවූ ජන ජීවිත යළි නැංවීමට කෝටි 80ක්</topic>
    <author>දිගාමඩුල්ල සංචාරක පියසේන වතුදුර</author>
    <content>අම්පාර දිස්ති‍්‍රක්කයේ ගංවතුරින් විනාශයට පත් නිවාස , වී වගාව සහ බඩ ඉරිඟු වගාව යළිත් ආරම්භ කිරීමට, ධීවර සහ කඩාවැටුණු ජන ජීවිතය නඟා සිටුවීමට අවශ්‍ය රුපියල් දසලක්‍ෂ 800න් දසලක්ෂ 400ක් දැනටමත් නිදහස් කර ඇතැයි ආර්ථික කටයුතු ඇමැති බැසිල් රාජපක්‍ෂ මහතා අම්පාර දිසාපති කාර්යාලයේ දී පැවති රැස්වීමක දී පැවසීය.අම්පාර දිස්ත්‍රික්කයේ ගංවතුර නිසා සිදුවූ හානි නැවත පුනරුත්ථාපනය කිරීමත් බිඳ වැටී ඇති ජන ජීවිත නැවත ගොඩනගා දීමටත් අවශ්‍ය කටයුතු සම්පාදනය කිරීම සඳහා රජයේ නිලධාරීන් සහ දේශපාලනඥයින් දැනුවත් කිරීම පිණිස අම්පාර දිසාපති කාර්යාලයේ දී මෙම රැස්වීම පැවැත්වින.කෘෂි රක්‍ෂණ මණ්ඩලයේ රක්‍ෂණයට දායක නොවූ කුඹුරුවලට වන්දි ගෙවීමක් සිදු නොවෙතත් ඉදිරි යල කන්නය වී සහ බඩ ඉරිඟු වගාව ආරම්භ කිරීමට නොමිලයේ බිත්තර වී සහ බීජ පොහොර සහ කෘෂි යෙදවුම් ලබාදීමට ද මෙහිදී උපදෙස් දෙනු ලැබීය. ඉදිරි යල කන්නයේ දී වී වලට අමතරව බඩ ඉරිඟු සහ අතිරේක භෝග වගා කිරීමට ගොවීන් උනන්දු කරවන ලෙසද මෙහිදී ඇමැතිවරයා පැවසීය.ගංවතුරෙන් විනාශ වූ නිවාස 2484 නැවත ඉදිකර ගැනීමට එක් නිවසකට අඩි 12 සෙවිලි තහඩු 20 ක් බැගින් සපයා දීමට පියවර ගන්නා ලෙසත් ගංවතුර නිසා කැඩී බිඳී ගිය ග්‍රාමීය මාර්ග සහ ඇළවේලි, ඇළවල් ප්‍රතිසංස්කරණ සඳහා සහභාගිකර ගන්නා ජනතාවට දිනකට මුදල් රුපියල් 500ක් සහ හාල්, පරිප්පු, සීනි, තෙල් ලබාදීමට පියවර ගැනීමටත් මෙහිදී උපදෙස් දෙනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=r1102282</link>
    <topic>ශ්‍රී ලංකා බාල දක්‍ෂයෝ උතුරු - දකුණ යා කරමින් සහෝදරත්වයේ නෑගම් යති</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>ශ්‍රී ලංකා බාලදක්‍ෂ ව්‍යාපාරය ආසියාවේ ආශ්චර්ය බවට පත්වෙන අපේ රටට විනය ගරුක ක්‍රියාශීලී පරපුරක් බිහි කිරීමට රුකුලක් වී ඇත.දිවයිනේ 46000 ක් වන පෝතක බාලදක්‍ෂයින් සහ බාලදක්‍ෂයින් අන් අයට ආදරය කරන ජය පරාජය දෙකම ස්නේහයෙන් වැළඳගන්නා පිරිසකි. කුශලතා නංවන කාර්යශූර විනය ගරුක පිරිසක් වශයෙන් මොවුන් ජාතික සමගිය මිහිතලය තුළ රෝපණය කරන පිරිසක් වී ඇත.දෙමළ, සිංහල, මුස්ලිම් වශයෙන් බෙදීමක් නොමැතිව එක කුස උපන් සහෝදර පිරිසක් ලෙස පේදුරුතුඩුවේ සිට ඔවුන් පාපැදි සවාරියකින් දෙවුන්දර තුඩුවට පැමිණියේ උතුරත් දකුණත් එකට යා කරන සමගියේ පාලමක් නිර්මාණය කරමිනි.පාපැදි 100ක නැගගත් ඔවුන් පෙබරවාරි 14 දින සිට යාපනය, කිලිනොච්චිය, වව්නියාව, අනුරාධපුරය, මාතලේ, මහනුවර, කෑගල්ල, කොළඹ, කලුතර, ගාල්ල, මාතර හරහා කිලෝමීටර් 660 ක දුරක් ගෙවමින් පෙබරවාරි 22 දින දෙවිනුවර තුඩු මගට පැමිණියේ ඉහළම පිළිගැනීම් මධ්‍යයෙනි.වසර 30ක කූරිරු යුද්ධය නිසා අවට නිදහස් ලෝකය බැලීමට උරුමයක් නොලද ද්‍රවිඩ තරුණයින්ට සැබෑ සාමයෙන් පිරුණු රටක් සහ සිංහල ජනතාවගේ ආචාරශීලිභාවය මිත්‍රශීලි භාවය තේරුම් ගැනීමට මෙම සංචාරය බෙහෙවින් ඉවහල් වෙනු ඇත.ජාති, ආගම්, කුල බේදයන් පසෙකලා එකම දේශයක උපන් ශ්‍රී ලාංකික දරුවන් පිරිසක් වශයෙන් රටේ අනාගතය භාරගෙන අපේ රට ආසියාවේ ආශ්චර්ය කිරීමට ඔවුන් පෙරමුණු ගනු ඇත.මාතර දිස්ත්‍රික් බාලදක්‍ෂ විධායක කමිටු ලේකම් හිටපු විදුහල්පති කේ. එච්. බන්දුලසෝම මහතා - මෙම බාලදක්‍ෂයින් වශයෙන් සිටින දරුවන් පාසල් කටයුතුවල දී පෙරමුණ ගන්නා අතර ඔවුන් ඉගෙනුමට ද දක්‍ෂතාවයක් පෙන්නුම් කරනවා. ඔවුන් මෙම ව්‍යාපාරය තුළ ගන්නා නායකත්වය අනාගතයේ රටේ වගකීම් දැරීමට ලබන සුදුසුකමක්. මොවුන් සමාජයේ මොන රැකියාවකට ගියත් ආදර්ශමත් විනය ගරුක පුද්ගලයින් වශයෙන් තම සේවය සලසාවි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=r1102283</link>
    <topic>අඩුපාඩු නිමක් නැති අතුරුගිරිය බස් පොළ</topic>
    <author>හෝමාගම සංචාරක මංජුල හිරිපිටිය</author>
    <content>අතුරුගිරිය ප්‍රධාන බස් නැවතුම් පොළ කලක පටන් අඩු පාඩු රැසකින් පිරී පවතින බව මගීහු පවසති.දිනකට දහස් ගණනක් මගී පිරිසක් පැමිණෙන අතුරුගිරිය බස් නැවතුම් පොළේ කිසිදු මගී ආවරණයක් නොමැති නිසා මගීන්ට අපහසුතා රැසකට මුහුණ දීමට සිදුව තිබේ. මේ පිළිබඳ අදහස් දැක්වූ අතුරුගිරිය බස් නැවතුම් පොළ ස්ථානභාර නිලධාරී ඩබ්ලිව්. නිමල් මහතාවසර දහ තුනක කාලයක සිට අතුරුගිරිය බස් නැවතුම් පොළ භාර නිලධාරී ලෙස කටයුතු කරනවා.මේ බස් නැවතුම් පොළට දිනකට මගීන් විසි දහසකට වැඩි සංඛ්‍යාවක් අගනුවර ඇතුළු විවිධ ප්‍රදේශවලට යෑමට පැමිණෙනවා.අගනුවර සහ ප්‍රදේශ රැසක ගමන් ආරම්භ කරන ප්‍රධාන බස් නැවතුම් පොළත් මෙයයි. මෙහි මගී ආවරණ කිසිවක් නැහැ. මගීන්ට අවශ්‍ය වැසිකිළියක්, ජල පහසුවක් නැහැ.ස්ථාන භාර නිලධාරියා වෙනුවෙන් තිබිය යුතු කුටිය ද නැහැ. මගීන්ට බස් රථ පැමිණෙන තුරු අව් වැසිවලට මුහුණ දෙමින් සිටීමට සිදුව තිබෙනවා.පුද්ගලික බස් රථ සේවක එච්. එම්. විජිත නන්දසිරි මහතාබස් නැවතුම්පොළ වැසි දිනවල දී හරි අඩක් සම්පූර්ණයෙන් යට වෙනවා. එවැනි දිනවලදී මගීන්ට බස් රථවල නැගීමට අපහසුතා රැසකට මුහුණ දීමට සිදුව තිබෙනවා. මීට අමතරව රාත්‍රී කාලයට බස් නැවතුම් පොළ අඳුරේ පවතිනවා.පී. අනිල් චම්පික මහතා (මගියෙක්)මගීන්ට සිටීමට නිසි ස්ථානයක් නැහැ. මගීන් නැවතුම් පොළේ සෑම තැනම සිටිනවා. ඒ අතරින් බස් පැමිණෙනවා. මෙය අනතුරුදායක තත්ත්වයක්. මේ පිළිබඳව අදාළ ආයතනවල අවධානය යොමු කරන ලෙසට ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=r1102284</link>
    <topic>ගම්පහ අඩු ආදායම්ලාභී දරුවන් 400කට පොත්</topic>
    <author>ගම්පහ සංචාරක නිමල් ජයසිංහ</author>
    <content>ලෝක මනුෂ්‍යත්ව පදනමේ අරමුණ අසරණ අයට පිහිටවීම බවත් අහිංසක දරු දැරියන්ට ඉගෙනීමට අවශ්‍ය පොත්පත් ලබාදීම ආබාධිත හා අන්ධ අයට පිහිටවීම, බරපතළ රෝග පීඩාදියෙන් පෙළෙන අයට පිහිටවීමද සිදු කරන බවත් හදවත් රෝගීන්ට හදවත් සැත්කම් වලට වකුගඩු රෝගීන්ට ආදී වශයෙන් ජීවිත කාලය තුළ පීඩා විඳින්නන්ටද පිහිට වෙන බවත් ලෝක මනුෂ්‍යත්ව පදනමේ ශ්‍රී ලංකා සංවිධානයේ සභාපති ආචාර්ය ධනවර්ධන ගුරුගේ මහතා පැවසීය.ඒ මහතා එසේ පැවසුවේ ගම්පහ වලව්වත්ත ප්‍රදේශයේ අඩු ආදායම්ලාභී පවුල්වල දරුවන් 400 කට පොත්පත් ප්‍රදානය කිරීමේ අවස්ථාවට සහභාගි වෙමිනි.මේ පොත් බෙදා දීම ගම්පහ පුරපති එරංග සේනානායක මහතාගේ ප්‍රධානත්වයෙන් ගම්පහ වලව්වත්ත හංසතරු ක්‍රීඩා පිටියේදී පසුගියදා පැවැත්විණි.වැඩිදුරටත් අදහස් දැක්වූ ධනවර්ධන ගුරුගේ මහතා මෙසේද පැවසීය.මේ වන විට පාසල් දරුවන් 200 කට ශිෂ්‍යත්ව ලබා දුන් අතර පාසල් උපකරණ බෙදා දීම්ද කර තිබෙනවා. පාසල් සිසුන්ට පමණක් නොව සමාජයේ පිහිට විය යුතු අසරණයන්ට නන්අයුරින් පිහිටවීම අපේ අරමුණයි. ගම්පහ රෝහලට අවශ්‍යව තිබූ උපකරණ සැපයීම සේම රුපියල් 160000 /- ක තිර රෙදි ද පසුගිය කාලය තුළ සපයා දුන්නා.ගම්පහ පුරපති එරංග සේනානායක මහතාද කතා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=r1102285</link>
    <topic>ගල්ගොඩයාය ටර්පන්ටයින් වගාවෙන් පාරිසරික ගැටලු රැසක්</topic>
    <author>ගලේවෙල මධ්‍යම සමූහ ටී. ජී. ගුණතිලක</author>
    <content>විදේශයෙන් එන කුමන දෙයක් හෝ ආශාවෙන් වැළඳ ගැනීම අපේ රටේ වෙසෙන ඇතැම් අයගේ පුරුද්දකි. ටර්පන්ටයින් ගස මේ රටට පැමිණියේ විදේශයන්හි ඇතැම් බලධාරීන්ගේ අමනෝඥ ක්‍රියා නිසාය. මේ රටේ විශාල බිම් ප්‍රමාණයක් ටර්පන්ටයින් වගාවට යට වී ඇත. භූ®ගත ජලය ශීඝ්‍රයෙන් ඇද ගන්නා දැව විශේෂයක් වන ටර්පන්ටයින් ගස පරිසරය වනසන්නක් ලෙස පරිසරවේදීහු හඳුන්වති.ගලේවෙල ප්‍රා. ලේ. කොට්ඨාසයේ දැඹව සිට බෙල්ගමුව දක්වා ඇති අතුරු මාර්ගයේ ගල්ගොඩයාය ප්‍රදේශයේ අක්කර 350ක් පමණ ටර්පන්ටයින් වගා කර ඇත. අවුරුදු තිහක් තිස්සේ සරුවට වැවී ඇති මේ ටර්පන්ටයින් වගාවෙන් පරිසරයට සිදුවන හානිය ගැන බලධාරීන්ගේ අවධානය යොමු නොවීම කනගාටුවට කරුණකි. මේ පිළිබඳව ප්‍රදේශවාසීහු මෙසේ කියති.ඊ. එම්. සුනිල් කුමාර ඒකනායක (ගලේවෙල ප්‍රා. ස. හිටපු උප සභාපති) මහතා - දැඹව ගල්ගොඩයාය ටර්පන්ටයින් වගාව නිසා විශාල පරිසර හානියක් වී තිබෙනවා. එම ප්‍රදේශයේ ජල උල්පත් හිඳිලා ගිහින්. එම ගස්වල කොළ බිමට වැටුණු විට පස නිසරු වෙනවා. කිසිම වගාවක් කරන්නට බෑ. පස දැඩි ලෙස වියලියි. ළිංවල ජලය හිඳීලා. මේ නිසා පානීය ජලය සොයාගෙන ගම්මුන්ට හැතැප්ම ගණන් යන්නට සිදුවෙලා. ප්‍රාදේශීය සභාවේදී මේ ගැන බලධාරීන්ගේ අවධානය යොමු කළත් කිසිම ප්‍රතිචාරයක් තවම නැහැ.බී. ජී. විමලරත්න මහතා - දැඹව ප්‍රදේශයේ අක්කර 350ක් පමණ ටර්පන්ටයින් වගා කර ඇති ප්‍රදේශයේ තණකොළ ගහක්වත් වැවෙන්නේ නෑ. මේ ගස් ටික උදුරල ඒවා ඉඩම් නැති මිනිසුන්ට වගා කිරීමට ලබා දෙනවා නම් අපි වවමු - රට නඟමු වැඩපිළිවෙළටත් ලොකු ශක්තියක් වේවි. පරිසර සංවිධාන මේ ගැන අවධානය යොමුකර පරිසරය වනසන මේ වගාව ඉවත් කිරීමට පියවර ගෙන මිනිසුන්ට ජීවත්වීමට සුදුසු වාතාවරණයක් සකස් කර දෙන ලෙස ඉල්ලා සිටිනවා.කේ. එම්. හීන්මැණිකා - ටර්පන්ටයින් ගහක අත්තක් කැපුවොත් වතුර වැක්කෙරෙනවා වගේ දියරයක් ගලාගෙන එනවා. පොළවේ ඇති ජලය මේ ගස්වලට උරාගෙන ඇති අන්දම ඒකෙන්ම පේනවා. මේ වගාව නිසා ප්‍රදේශයේ ජල උල්පත් හිඳිලා. පානීය ජලය ලබා ගැනීමට දුර බැහැර යන්නට සිදුවෙලා.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=r1102286</link>
    <topic>අභාවයට යන හික්කඩුව බස් නැවතුම්පොළ</topic>
    <author>බූස්ස සමූහ දේව දෙව්නිස් ද සිල්වා</author>
    <content>විදෙස් සංචාරකයන් විශාල වශයෙන් පැමිණෙන හික්කඩුව සංචාරක පුරයේ ප්‍රධාන බස් නැවතුම් පළ නිසි නඩත්තුවක් නොමැති කමින් කැඩී බිඳී අභාවයට යමින් පවතී.බස් නැවතුම් පළ ගොඩනැඟිල්ලේ වහළේ තැනින් තැන කැඩී බිඳී ඇති නිසා මගීන්ට වැසි දිනවලදී කුඩ ඉහලාගෙන සිටීමට සිදුව ඇත. ගොඩනැඟිල්ලේ සවිකර තිබූ විදුලි පංකා, විදුලි පහන් සහ ගමනාන්ත සඳහන් පුවරුද කඩා බිඳ දමා ඇත.මේ නිසා මගීන්ට රාත්‍රී කාලයේ මෙහි අඳුරේ සිටීමට සිදුව ඇත. බිත්ති ද අබලන් වී තිබේ. ගොඩනැඟිල්ල පුරාම තොරණක ආකාරයට පෝස්ටර් අලවා තිබේ.කාලයක සිට මෙහි වේලා සටහන් කරුවකු ද දක්නට නැති බවත්, එම කුටිය පවා කැඩී බිඳී ඇති බවත්, මගීහු පවසති. මෙහි නිතර ලැගුම් ගන්නා යාචකයන් සහ සල්ලාලයන් නිසා ද මගීහු මහත් අපහසුතාවට පත්වෙති.කඩතොලු වූ භූමිය වැසි දිනවලදී වතුරෙන් යටවේ. මෙම බස් නැවතුම් පළ මගී ජනතාවට පරිහරණයට සුදුසු වන ආකාරයට සකස් කර දෙන මෙන් ඔවුහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s1102281</link>
    <topic>පාකිස්තානයට ලකුණු 11ක තියුණු ජයක්</topic>
    <author>වර්ණන් ගුණසේකර හාප්‍රින්ස් ගුණසේකර</author>
    <content>ශ්‍රී ලංකාව හා පාකිස්තානය අතර ක්‍රිකට් ලෝක කුසලාන තරගාවලියේ පළමු වටයේ පැවැති තරගයෙන් පාකිස්තානයට ලකුණු 11ක තියුණු ජයක් හිමිවිය.කාසියේ වාසිය ලද ෂහිඩ් අෆ්රිඩ් මුලින් පන්දුවට පහරදීමට තීරණය කළ අතර කඩුලු 7ක් දැවී ලකුණු 277ක් ලබා ගත්තේ ය.රාත්‍රි කාලයේ පන්දුවට පහරදුන් ශ්‍රී ලංකා ක්‍රීඩකයෝ 9ක් දැවී ලකුණු 266ක් ලබා ගත්හ.පාකිස්තානය ලබාදුන් ඉලක්කය හඹා යෑමට පැමිණි ආරම්භක පිතිකරු යුගලය සාර්ථක ඉනිමක් ක්‍රීඩා කරමින් පළමු කඩුල්ලට ලකුණු 76ක සම්බන්ධතාවක් ගොඩනැංවිය. තරංග ලකුණු 33ක් ලබා සිටිය දී මුලින් ම දැවී ගිය අතර අනතුරුව තවත් ලකුණු 12ක් ශ්‍රී ලංකා ඉනිමට එක්වෙද්දී ඩිල්ෂාන් ලකුණු 41කට දැවී ගියේ ය.ශ්‍රී ලංකා ඉනිමේ පළමු කඩුලු හතරම ලකුණු 2 ක් තුළ දැවීයෑම පාකිස්තානය ලැබූ තීරණාත්මක වාසියක් විය. ශ්‍රී ලංකා ඉනිම ලකුණු 95ක්ව තිබිය දී පිටියට පැමිණ මහේල ජයවර්ධන ලකුණු 2කට ද, ලකුණු 96දී තිලාන් සමරවීර ලකුණකට ද දැවී ගියහ.මේ මුල් කඩුලු 4 අෆ්රිඩිට කඩුලු 2ක්, හෆීස් හා අක්තාර් අතර කඩුල්ල බැගින් බෙදී ගියහ.සංගක්කාර හා චාමර සිල්වා ශ්‍රී ලංකා ඉනිම ගොඩනැගීමට ප්‍රබල වෙහෙසක් ගත්ත ද එයට විශාල පන්දු සංඛ්‍යාවක් වැය වුණි. එය ශ්‍රී ලංකා ඉනිමේ අවසන් පිතිකරුවන්ට ප්‍රබල පීඩනයක් ගෙනදීමට ද හේතු විය. සංගක්කාර පන්දු 69කදී හතරේ පහර 2ක් හා හයේ පහරක් සමඟ ලකුණු 49ක් ද, චාමර සිල්වා පන්දු 78කදී හතරේ පහර 5ක් සම¼ඟ ලකුණු 57ක්ද ලබා ගත්හ.ශ්‍රී ලංකා පිල පන්දුවට පහරදීමේ දී පළමු ඕවර් දහය තුළ දී (පවර් ප්ලේ) තරංග ඩිල්ෂාන් ලකුණු 42ක්ද, අනෙක් පිතිකරණ පවර් ප්ලේ අවස්ථාවේ දී (ඕවර් 33 සිට 38 දක්වා) ලකුණු 35ක් ද ලබා ගැනීම තවත් පීඩනය වැඩි කරන්නක් බවට පත්විය.පාකිස්තානය ලබාගැනීමට වෙර දැරූ ජයග්‍රහණය උදුරා ගැනීමට පන්දු 20කදී ලකුණු 18ක් ලැබූ මැතිව්ස් හා පන්දු 14කදී ලකුණු 24ක් ලැබූ කුලසේකර උත්සාහ කළද එය ව්‍යවර්ථ විය.කඩුලු 4ක් බිඳ හෙළීමට සමත් වූ සහිඩ් අෆ්රිඩි තරගයේ වීරයා සම්මානය දිනා ගත්තේ ය.පාකිස්තාන ඉනිමේ දී අර්ධ ශතක දෙකක් වාර්තා වූ අතර යූනුස් ඛාන් පන්දු 76කදී හතරේ පහර 4ක් සමඟ ලකුණු 72ක් හා මිෂිබා උල්හක් පන්දු 91කදී හතරේ පහර 6ක් සමඟ නොදැවී ලකුණු 83ක් ලබා ගත්හ.තිසර පෙරේරා හා රංගන හේරත් කඩුලු 2 ක බැගින්, මුරලිදරන් හා මැතිව්ස් කඩුල්ල බැගින් බිඳ හෙළා ගත්හ.උපුල් තරංග ශ්‍රී ලංකාව තුළ දී එක්දින තරගවල ලකුණු 1000 ක් සම්පූර්ණ කළ අතර ෂහිඩ් අෆ්රිඩි එක්දින කඩුලු 300ක් බිඳ හෙළීම සම්පූර්ණ කළේය.ශ්‍රී ලංකාව මේ තරගාවලියේ තරග දෙකකට සහභාගිවී තරගයකින් ජයලබා සිටින අතර මීළඟ තරගය හෙට කෙන්යාව සමඟ ආර්. ප්‍රේමදාස ක්‍රීඩාංගණයේ දී පැවැත්වේ.එකතුව කඩුලු 7 කට (ඕවර් 50 කදී) 277කඩුලු බිද වැටීම 1 – 28, 2 – 76, 3 – 105, 4 – 213, 5 – 238, 6 – 267, 7 - 277පන්දු යැවීම කුලසේකර 10 – 1 - 64 – 0 , තිසර පෙරේරා 9 – 0 - 62 – 2 මැතිව්ස් 10 - 0 - 56 – 1 , මුරලිදරන් 10 – 0 – 35 – 1 හේරත් 10 – 0 – 46 – 2, ඩිල්ෂාන් 1 – 0 - 10 - 0එකතුව කඩුලු 9කට (ඕවර් 50කදී) 266කඩුලු බිඳවැටීම 1 – 76 , 2 – 88, 3 – 95, 4 – 96, 5 – 169, 6 – 209, 7, 232, 8 – 233, 9 - 265පන්දු යැවීම අක්තාර් 10 – 0 - 42 – 2 රසාක් 5 – 1 – 23 – 0 , ගුල් 9 – 0 – 60 – 1, හෆීස් 6 – 0 – 33 – 1 ,, අෆ්රිඩි 10 – 0 - 34 – 4 ,, රෙහෙමාන් 10 – 1 – 63 – 1.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s110228_1</link>
    <topic>ලෝක කුසලාන තරග මාලාවේ පළමු පෙරළිය</topic>
    <author/>
    <content>එංගලන්ත නායක ඇන්ඩෲ ස්ටෝස්ගේ සටන්කාමී ඉනිමත් අග පෙළ පිතිකරුවන්ගේ විශිෂ්ට පිතිහරඹයත් හේතුවෙන් මෙවර ලෝක කුසලාන තරගාවලියේ පළමු පෙරළිය සිදු කරමින් ඉන්දියාව සමඟ ඊයේ බංග්ලෝර් හී පැවැති දිවා රාත්‍රී තරගය සම ලකුණු තත්ත්වයෙන් නිමා කර ගැනීමට එංගලන්තය සමත්විය.ඉන්දියාව ලබාදුන් ලකුණු 339 ක අසීරු ඉලක්කය හඹා ගිය එංගලන්ත පිතිකරුවෝ ඕවර 50 අවසානයේ කඩුලු 8 කට ලකුණු 338ක් රැස් කරනු ලැබුවේ කෝටි සංඛ්‍යාත ඉන්දිය ක්‍රීඩා ලෝලීහු මවිතයට පත් කරමින් ය.නායකත්වයේ ඉනිමක් දියත් කළ ස්ට්‍රෝස් පන්දු 145කදී හතරේ පහර 18 ක් සහ හයේ පහරක් සමඟ ලකුණු 158ක් ලබා ගැනීමට සමත්විය. ඔහුට අනගි සහයක් ලබා දුන් ඉයන් බෙල් ලකුණු 69ක් ලබා ගත්තේය.දෙදෙනා අතර 3වැනි කඩුල්ල සඳහා වාර්තා ගත ලකුණු 170ක සම්බන්ධතාවයක් ගොඩනැගිනි. පන්දු යැවීමේ දී සහීර් ඛාන් කඩුලු 3ක් ද මුනාෆ් පටේල් සහ පියුස් චවුලා කඩුලු 2 බැගින් දවාලූහ. තරගයේ වීරයා සම්මානය එංගලන්ත නායකයාට හිමිවිය.පළමුව පන්දුවට පහරදුන් ඉන්දියාව ඕවර 49.5 කදී සියලුදෙනා දැවී ලකුණු 338 ක අභියෝගාත්මක ඉලක්කයක් එංගලන්තයට ලබා දුන්නේය. සුපිරි පිතිකරු සචින් තෙන්ඩුල්කාර් සිය එක්දින තරග දිවියේ 47 වැනි ශතකය රැස් කිරීමට ඊයේ සමත්වූයේ ලෝක කුසලාන තරග ඉතිහාසයේ වැඩිම ශතකලාභියා ලෙස වාර්තාවක්ද තබමින්ය.37 හැවිරිදි තෙන්ඩුල්කාර් ලැබූ ලකුණු 120 ට හතරේ පහර 10 ක් සහ හයේ පහර 5 ක් ඇතුළත් විය. ඒ සඳහා ඔහුට පන්දු 115 ක් වැයවී තිබිණි.ඉන්දියාවේහිම සෞරව් ගැන්ගුලි සහ ඕස්ට්‍රේලියාවේ මාක් වෝ, රිකී පොන්ටින් මීට පෙර ලෝක කුසලාන තරග ඉතිහාසයේ ශතක 4 බැගින් රැස්කර තිබූ සම වාර්තාව බිඳ හෙලූ තෙන්ඩුල්කාර්ට අනගි සහයක් ලබාදීමට ගෞතමි ගම්භීර් (ලකුණු 51 ක්) සහ යුවරාජ් සිං (ලකුණු 58 ක්) සමත්වූහ. විශිෂ්ට පන්දු යැවීමක නිරත වූ ටිම් බ්‍රෙස්නන් ලකුණු 48 කට කඩුලු 5 ක් දවාලීය.ඉන්දියාව - 338 (ඕවර 49.5)සචින් තෙන්ඩුල්කාර් 120, යුවරාජ් සිං 58, ගෞතම් ගම්භීර් 51, මහේන්ද්‍රසිං දෝනි 31 (ටිමි බ්‍රෙස්නන් 48/5)එංගලන්තය - 338/8 (ඕවර 50) ඇන්ඩෲ ස්ට්‍රෝස් 158, ඉයන් බෙල් 69,කෙවින් පිටර්සන් 31 (සහීර් ඛාන්64/3 ).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s1102282</link>
    <topic>විශාල පිරිසක් ඉදිරියේ ලැබූ ජය විශිෂ්ටයි - අෆ්රිඩි</topic>
    <author/>
    <content>පාකිස්තාන ක්‍රිකට් පිල සෑම අංශයකින් ම දක්ෂ ලෙස ක්‍රීඩා කළේ යැයි ශ්‍රී ලංකා නායක කුමාර් සංගක්කාර තරගයෙන් අනතුරුව පැවැති මාධ්‍ය හමුවේදී පැවැසීය.ක්‍රිකට් ලෝක කුසලාන තරගාවලියේ ඇති කණ්ඩායම් අතුරින් දක්ෂ කණ්ඩායමක් බව ශ්‍රී ලංකාව සම¼ඟ පැවැති තරගයේ දී තහවුරු වූයේ යැයි හෙතෙම පැවැසීය.‘පාකිස්තාන පිලට පසුගිය කාලයේ පැමිණි සියලු බාධා ඉවත්කොට හොඳ කණ්ඩායමක් ඇති ව ක්‍රීඩා කිරීම ප්‍රශංසා කළ යුතුයි. තරගය අවසාන මොහොත දක්වා තියුණු වුණා. අක්තාර් මහේල දවාගැනීමත්, අෆ්රිඩි ඩිල්ෂාන් දවාගැනීමත් සම¼ඟ තරගය වෙනස් වුණා’ සංගක්කාර පැවැසීය.මෙතෙක් ලෝක කුසලාන තරගවල දී පාකිස්තානය පරාජය කිරීමට ශ්‍රී ලංකාව මෙතෙක් සමත්ව නැත.ශ්‍රී ලංකාවේ දහස් සංඛ්‍යාත දැවැන්ත ප්‍රේක්ෂක පිරිසක් ඉදිරියේ දී ලැබූ ජය විශාල එකක් බව සහිඩ් අෆ්රිඩි ප්‍රකාශ කළේය.‘ශ්‍රී ලංකාව පරාජය කිරීම තුළින් අපේ ක්‍රීඩකයන්ට විශාල මානසික ශක්තියක් ගොඩ නැගුණා. එය ඉදිරි තරගවලට ප්‍රයෝජනයක්. පන්දු රැකීමේ දී අපේ අඩුපාඩු කිහිපයක් තිබුණා. එම දුර්වලතාව ඉදිරියේ දී හදා නොගත්තොත් අපට ආපසු පාකිස්තානයට යන්න වෙනවා’ අෆ්රිඩි පැවැසීය.‘අපේ ජ්‍යෙෂ්ඨයන් ඉතා හොඳින් ක්‍රීඩා කළා. යුනුස් හා මිෂිබා ඒ අතරින් ප්‍රධානයි. මා කඩුලු 300ක් දවාගැනීමට කල් සිටම බලාපොරොත්තුව සිිටියා. පන්දුවට පහරදීමට වඩා පන්දු යැවීමේ අංශයට මා ඇලුම් කරනවා’ අෆ්රිඩි වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s1102283</link>
    <topic>මුරලිගෙන් තවත් වාර්තාවක්</topic>
    <author>ප්‍රින්ස් ගුණසේකර</author>
    <content>මුත්තයියා මුරලිදරන් ලෝක කුසලාන ක්‍රිකට් තරගවල වැඩිම දෙවැනි කඩුලු ලාභියා ලෙස වාර්තා පොතට එක්විය. පෙරේදා පාකිස්තානය සමග පැවැති තරගයේ දී මුරලිගේ පන්දුවකට උමාර් අක්මාල් දැවීයෑම ලෝක කුසලාන තරගවලදී ඔහු වාර්තා කළ 56වැනි කඩුල්ල විය.මෙයට පෙර මුරලි විසින් කඩුලු 55ක් දවාගෙන පාකිස්තානයේ වසීම් අක්‍රම් තබා තිබූ වාර්තාව සමකර සිටියේය.දැනට ක්‍රිකට් ලෝක කුසලාන තරගවලදී වැඩිම කඩුලු ලාභියා ලෙස ඔස්ටේ‍්‍රලියාවේ ග්ලේන් මැග්‍රා (කඩුලු 71ක්) වාර්තාව පිහිටුවා ඇත.මුරලි ලෝක කුසලාන තරග 33 කදී ලකුණු 1117 කට කඩුලු 56ක් ලබා සිටී. ඔහු එක්දින හා ටෙස්ට් තරගවල ලොව වැඩිම කඩුලු දවාගත් පන්දු යවන්නාද වේ.මුරලි මේ තරගාවලියෙන් අනතුරුව ජාත්‍යන්තර ක්‍රිකට් පිටයෙන් සමුගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s1102284</link>
    <topic>පාසල් ක්‍රිකට් වාරයේ කඩුලු මැෂිම</topic>
    <author>ප්‍රින්ස් ගුණසේකර</author>
    <content>කොළඹ ආනන්ද විදුහලේ දකුණත් පාදඟ පන්දු යවන සචිත්‍ර පෙරේරා මෙවර පාසල් ක්‍රිකට් වාරයේදී කඩුල 100ක් දවාගත්තේය.කොළඹ ආනන්ද මාවත ක්‍රීඩා පිටියේ පෙරේදා නිමා වූ ආනන්ද - සාන්ත ජෝෂප් තරගයේදී කඩුලු 7 ක් දවාගත් සචිත්‍ර දැනට තරග 15කදී කඩුලු 104ක් දවාගෙන සිටී.සාන්ත ජෝෂප් පළමු ඉනිමේ කඩුලු 2 ක් හා දෙවැනි ඉනිමේදී කඩුලු 5 ක් ඔහු බිඳහෙලීය. මේ තරගය ජය පරාජයෙන් තොරව නිමාවට පත්විය.සචිත්‍ර පෙරේරා සාන්ත බෙනඩික්ට විදුහලට එරෙහිව 4 ක්, රිච්මන්ඩ් විදුහලට එරෙහිව කඩුලු 11 ක් , ඩී.එස්. සේනානායක විදුහලට එරෙහිව කඩුලු 7 ක්, මලියදේව විදුහලට එරෙහිව කඩුලු 5 ක්, බලපිටිය රේවත විදුහලට එරෙහිව කඩුලු 6 ක් , සාන්ත සිල්වෙස්තර් විදුහලට එරෙහිව කඩුලු 7 ක් අම්බලංගොඩ ධර්මාශෝක විදුහලට එරෙහිව කඩුලු 10 ක් , ධර්මපාල විදුහලට එරෙහිව කඩුලු 11 ක් , සාන්ත පීතර් විදුහලට එරෙහිව කඩුලු 6 ක්, සාන්ත තෝමස් විදුහලට එරෙහිව කඩුල්ලක් රාජකීය විදුහලට එරෙහිව කඩුලු 8 ක් , ධර්මරාජ විදුහලට එරෙහිව කඩුලු 7 ක් සාන්ත සෙබස්තියන් විදුහලට එරෙහිව කඩුලු 7 ක් ජෝෂප් වාස් විදුහලට එරෙහිව කඩුලු 7 ක් හා සාන්ත ජෝෂප් විදුහලට එරෙහිව කඩුලු 7 ක් දවාගෙන ඇත. ඔහු පසුගිය වසරේ පාසල් තරග වාරයේ දී කඩුලු 78ක්ද එයට පෙර වසරේ දී කඩුලු 55 ක් බිඳහෙලා ගත්තේය.පසුගිය වසරේ ආනන්ද නාලන්ද එක්දින ක්‍රිකට්, තරගයේ හොඳම පන්දු යවන්නා හා තරගයේ වීරයා සම්මානය සචිත්‍ර පෙරේරා දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s1102285</link>
    <topic>මාතර සා. තෝමස් පිලට ඉනිමක සහ ලකුණු 274ක ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>පාදුක්ක සිරි පියරතන මධ්‍ය මහා විද්‍යාලය සමග පැවැති වයස 19න් පහළ දෙවන කාණ්ඩයේ ක්‍රිකට් තරගයෙන් මාතර සාන්ත තෝමස් පිල ඉනිමක සහ ලකුණු 274ක ජයක් වාර්තා කිරීමට සමත් වූහ.කාසියේ වාසිය දිනූ සාන්ත තෝමස් නායක නිපුන් රංගන රණවීර පන්දු රැකීමට තීරණය කළ අතර පළමුව පන්දුවට පහර දුන් පියරතන විදුහලේ පිතිකරුවන් සියලු දෙනා පළමු ඉනිමේදි ලකුණු 197කට දැවී ගියහ. ඒ. රුවංග ලකුණු 39ක් ලබා ගනිමින් වැඩිම ලකුණුලාභියා විය. දකුණතින් පිට දඟ පන්දු යවමින් අශාන් ඩිනුර රණසිංහ ලකුණු 69කට කඩුලු 5ක් දවා ගත්තේය.පළමු ඉනිම සඳහා පිටියට පැමිණි සාන්ත තෝමස් පිතිකරුවන් පස්දෙනෙක්ම ලකුණු 95කට දවා ගැනීමට පියරතන පන්දු යවන්නන්ට හැකි විය. අංක 6 පිතිකරු ඉශාන් කනිෂ්ක අබේදීර පන්දු 232ක දී හතරේ පහර 24ක් සහ හයේ පහර 2ක් සමග ලකුණු 181ක් ද අංක 7 පිතිකරු අශාන් ඩිනුර රණසිංහ පන්දු 203කදී හතරේ පහර 23ක් හා හයේ පහරක් සමගින් නොදැවී ලකුණු 201ක් ද අංක 8 පිතිකරු ජයංග නිර්මාණ ද සිල්වා පන්දු 60ක දී හතරේ පහර 13කුත් හයේ පහර 8කුත් සමග වේගවත් ලකුණු 111ක් ද ලබා ගනිමින් මෙවර තරගාවලියේ ඉණිමකදී කණ්ඩයමක් ලබා ගත් ඉහළම ලකුණු සංඛ්‍යාව වන ලකුණු 600කට කඩුලු 8 කරා තම පිල ගෙන ගියහ. මෙවිට තම ඉනිම අත්හිටුවා පියරතන පිලට නැවතත් පන්දුවට පහර දීමට සාන්ත තෝමසුවන් සැලැස්වීය.පියරතන පිලේ දෙවන ඉනිම පන්දු වාර 36.1කදී ලකුණු 129කට සීමාවිය. ඒ අශාන් රණසිංහ සහ මොහොමඩ් ඉස්මත්ගේ පන්දු යැවීම හමුවේය. දෙදෙනාම පිළිවෙළින් ලකුණු 55කට කඩුලු 5ක්ද ලකුණු 47කට කඩුලු 5ක්ද දවා ගත්හ. එස්. නිරෝෂන් ලකුණු 60ක් ලබා ගත්තේය.සිරි පියරතන විදුහල පළමු ඉනිම සියලු දෙනා දැවී 197 (පන්දු වාර 62.3) ඒ. රුවංග 39, එස්. නිරෝෂණ 38, ආර්. පි‍්‍රයනාත් 35, එම්. ලියනගේ 22(අශාන් රණසිංහ 69/5, ප්‍රශාන් මනෝහර 29/2) හා දෙවැනි ඉනිම සියලු දෙනා දැවී 129 (පන්දු වාර 36.1) එස්. නිරෝෂණ 60, කේ. ශ්‍රිමාල් 28 (මොහොමඩ් ඉස්මත් 47/5, අශාන් රණසිංහ 55/5)සාන්ත තෝමස් විදුහල පළමු ඉනිම 600/8 (පන්දු වාර 107) අශාන් රණසිංහ නොදැවී 201, ඉශාන් අබේදීර 181, ජයංග ද සිල්වා 111, නිපුන් රණවීර 45 (එම්. ලියනගේ 94/3, යූ. මෙන්ඩිස් 234/3).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=s110228_2</link>
    <topic>තර්ස්ටන්-ඉසිපතන මහා ක්‍රිකට් ගැටුම ජය පරාජයක් නෑ</topic>
    <author/>
    <content>තර්ස්ටන් ඉසිපතන 48 වැනි මහා ක්‍රිකට් ගැටුම ඊයේ (27) එස්. එස්. සී. පිටියේ දී ජය පරාජයෙන් තොරව නිමාවට පත්විය.තරගයේ පළමුව පන්දුවට පහර දුන් ඉසිපතන විදුහල ලකුණු 254ක් රැස් කිරීමට සමත් වූ අතර විශිෂ්ට පිතිහරඹයක නිරත වූ නායක දිමුත් වරාපිටිය ලකුණු 96ක් වාර්තා කෙළේ ය. ඔහුගේ අර්ධ ශතකයට පන්දු 151ක් වැය වූ අතර හතරේ පහර 14ක් සහ හයේ පහරක් ඇතුළත් විය. සිය නායකයාට අනගි සහයක් ලබාදුන් දේශාන් ජයකුමාර් ලකුණු 63ක් රැස් කෙළේ ය. ඔහුගේ අර්ධ ශතකයට හතරේ පහර 8ක් ඇතුළත් විය. දිමුත් සහ දේශාන් අතර 5 වැනි කඩුල්ල සඳහා ලකුණු 130ක සම්බන්ධතාවයක් ගොඩනැඟිනි.පන්දු යැවීමේ දී රජිත පෙරේරා කඩුලු 4ක් දවාලූ අතර ප්‍රබෝධ අර්තවිදු කඩුලු 3ක් දවාලීය.තර්ස්ටන් විදුහල පළමු ඉනිමේදී කඩුලු 8කට ලකුණු 165ක් රැස් කරමින් ඉනිම අත්හිටුවීමට තීරණය කෙළේ ය. සුපුන් නවරත්න ලකුණු 49ක් රැස් කළ අතර නායක තිසුර මදුරප්පෙරුම ලකුණු 28ක් ලබා ගත්තේ ය.පන්දු යැවීමේ දී හරිත් වනිගආරච්චි සහ දිමුතු වරාපිටිය අතර කඩුලු 3 බැගින් බෙදී ගියේ ය.ඉසිපතන විදුහල දෙවැනි ඉනිමේදී කඩුලු 4කට ලකුණු 120ක් රැස් කරමින් ඉනිම අත්හිටුවීමට තීරණය කෙළේ ය.තරගය ජය පරාජයෙන් තොරව නිමාවට පත්වන විට සිය දෙවැනි ඉනිම ක්‍රීඩා කළ තර්ස්ටන් පිල එක් කඩුල්ලක් දැවී ලකුණු 47ක් රැස් කොට තිබිණි.ඉසිපතන පළමු ඉනිම – 254 (ඕවර 83.4) දිමුත් වරාපිටිය 96, දේශාන් ජයකුමාර් 63, සමිත සුලෝචන 49, (රජිත පෙරේරා 50 / 4, ප්‍රබෝධ අර්තවිදු 32 / 3, රංග විජේවික්‍රම 52 / 2) සහ දෙවැනි ඉනිම 120 / 4 (ඕවර 36.1) නිලූෂ සසංක 39 (ප්‍රබෝධ අර්තවිදු 27 / 2)තර්ස්ටන් පළමු ඉනිම – 165 / 8 (ඕවර 70) සුපුන් නවරත්න 49, තිසුර මදුරපෙරුම 28, රංග විජේවික්‍රම නොදැවී 25 (හරිත් වනිගආරච්චි 24 / 3, දිමුත් වරාපිටිය 33 / 3) සහ දෙවැනි ඉනිම 47 / 1 (ඕවර 10) හරිත් ඩයස් 29..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=f1102281</link>
    <topic>ලක්ෂ්මන් යාපා අබේවර්ධන</topic>
    <author/>
    <content>දෙවන ලෝක යුද්ධයෙන් පසු කඩා වැටුණු ලෝක ආර්ථිකයේ බලවතුන් බවට යුරෝපය හා අමෙරිකාව පත් වෙමින් සිටි ලොව අනෙක් සියලු රටවල් අභිබවා ආර්ථික වශයෙන් පෙරට ඒමට මේ රටවල් සමත් වී ඇත. විනාශයේ සුන්බුන් මතින් විශාල කැපවීම් කළ ජපානය ද, සංවර්ධිත ඉලක්ක ජය ගැනීමට සමත් වී ඇත. රටවල් සංවර්ධිත, සංවර්ධනය වෙමින් පවතින හා ඌණ සංවර්ධිත, රටවල් ලෙස වර්ගීකරණයට ලක් කොට සංවර්ධිත රටවල මාර්ගෝපදේශ හා ක්‍රමෝපායන් ඌණ සංවර්ධිත රටවල සංවර්ධිත ඉලක්ක සපුරා ගැනීමට දශක ගණනාවක සිට අත්හදා බලමින් සිටී.ජගත් සංවිධානය, ආසියානු සංවර්ධන බැංකුව, ජාත්‍යන්තර මූල්‍ය අරමුදල ආදී විවිධ ආයතන හා සංවිධාන රට රටවල දුප්පත්කම් තුරන් කිරීමට ඍජු හා වක්‍ර ලෙස විශාල මැදිහත්වීමක් සිදු කරමින් පවතී.යුරෝපයේ ඇති වූ කාර්මික විප්ලවයන් සමග මහා පරිමාණයේ කර්මාන්ත ශාලා හා ගොඩබිම් ඇති විය. දහස් සංඛ්‍යාත කම්කරු පිරිස් එහි සේවය කළ අතර මහා පරිමානයේ නිෂ්පාදන වෙළෙඳපොළ ආක්‍රමණය කලහ. මහා පරිමාණයෙන් කර්මාන්තශාලා හා ගොවිබ්ම් පවත්වාගෙන යාම විශාල ලාභයක් උපයන ආදායම් මාර්ග බවට පත් විය.මෙහි ප්‍රතිඵලයක් වූයේ අද වන විට යුරෝපයේ කර්මාන්තශාලාවල නිෂ්පාදනයන් හි නිෂ්පාදන වියදම ඉතා ඉහළ තත්ත්වයේ පැවතීමයි. මේ අර්බුදය තේරුම් ගත් ආසියාව ඔවුන්ට ගැලපෙන ආර්ථික ක්‍රමවේදයන් හඳුනා ගත්තේ ය. මෙහි දී විශේෂයෙන් චීනය හා ඉන්දියාව හොඳ ම උදාහරණය ලෙස සැලකිය හැකි ය. ඉන්දියාව හා චීනය තමන් සතු විශාල ජනගහනය, රටේ ආර්ථිකය සවිබල ගැනීමේ ප්‍රධාන කොටස්කරුවන් බවට පත්කර ගත්තේ ය.විශාල කම්හල් ගොබිම් වෙනුවට නිවාස ඒකකය තුළ ම නිෂ්පාදන කටයුතු කරගත හැකි ක්‍රමවේදයන් සකස් කළහ.සේවකයා හා සේව්‍යයා තමා වන බැවින් සියලු කැපකිරීම් තමා හා තම පවුල සඳහා බවත් තේරුම් ගත් මෙම නිෂ්පාදකයන් ඒ සඳහා ස්වෝත්සාහයෙන් කැපවීම් කළහ. මේ ගෘහස්ථ නිෂ්පාදන ක්‍රියාවලිය නිසා ‘පවුල’ නම් ඒකකය සවිමත් විය. මෙතුළින් ගලා එන සියලු ප්‍රතිලාභ මුලු පවුලට ම අත් විය. කාර්මික ආරවුල්, සුබසාධන ක්‍රියාවලියත්, රැකියා වියුක්තිය වැනි ගැටලුවලින් රජය ද නිදහස් විය.රජය ද මේ වැඩපිළිවෙළ සාර්ථක කරගැනීම සඳහා අවශ්‍ය පහසුකම් සැපයීම සිදු කළහ. මේ වන විටත් මෙහි සැබෑ ප්‍රතිලාභ ලබමින් පවතී. මෙතෙක් ලෝකයේ ආර්ථික අතින් දෙවනි තැන දිනා සිටි ජපානය අභිබවා චීනයට යා හැකි වූයේ ඔවුන් ගේ මේ ආර්ථික ප්‍රතිපතීන් ක්‍රියාවට නැංවීම තුළිනි. වසර 2025 වන විට ලෝකයේ ආර්ථික අතින් සවිමත් ම රට ලෙස චීනය පත්වන බවට අනාවැකි පල වී ඇත. ඉන්දියාව ද මේ ක්‍රමය සාර්ථකව ක්‍රියාවට නංවයි. එහි ප්‍රතිඵලයක් ලෙස ඉන්දියාවේ හා චීනයේ නිෂ්පාදන භාණ්ඩවල නිෂ්පාදන මිල අනෙක් සෑම රටකම නිෂ්පාදනවලට වඩා අඩු වී ඇත. ලෝක වෙළෙඳපොළේ දී මේ රටවල් හා තරග කිරීමට අනෙක් අටවලට නොහැකි වී ඇත්තේ මේ ඔවුන් විසින් හඳුන්වා දී ඇති නව ආර්ථික ප්‍රතිපත්තිය හේතුවෙනි.ආර්ථික වශයෙන් බලවත් වන මේ රටවල විශාල ජනගහනයක් ද සිටිති. එම ජනගහණය ද ආර්ථික වර්ධනයට සාපේක්ෂව ලබා ගන්නා ආහාර ප්‍රමාණය ද වර්ධනය කරගෙන ඇත. වසර ගණනාවකට පෙර ඉන්දියාවේ එක් වේලක් පමණක් ආහාරයට ගත් ජනතාව අද ආහාර වේල් 2 හෝ 3ක් ආහාරයට ගනිමින් සිටී. ඉන්දියාව, චීනය, බ්‍රසීලය හා දකුණු අප්‍රිකාවේ ඇතිවෙමින් පවතින මේ ආර්ථික වර්ධනයත් සම¼ඟ එම රටවල් පරිභෝජනය කරන පාරිභෝගික භාණ්ඩ ප්‍රමාණයේ ඉහළ යාමක් දක්නට ඇත.මේ වකවානුවේ දී ආහාර නිෂ්පාදනයට බලපෑ ප්‍රධාන අහිතකර සාධකයන් වූයේ පැවැති කාලගුණ විපර්යාසයයි. ලෝක ආහාර නිෂ්පාදනය වැඩි වශයෙන් දායක වන රටවල් ස්වභාවික විපත්වලට විශාල ලෙස ලක් වූ අතර එය ආහාර නිෂ්පාදනය අඩාල වීමටත් මිල ඉහළ යාමටත් හේතු වී ඇත.අද පවතින ගෝලීය තත්ත්වය හා මේ අර්බුදයට ශ්‍රී ලංකාව මුහුණ දිය යුතු ආකාරය පිළිබඳ ජනාධිපතිතුමා ප්‍රමුඛ රජය අවදානයෙන් සිටී.අනාදිමත් කාලයක සිට කෘෂිකර්මාන්තයෙන් ස්වයංපෝෂිතව සිටි ලාංකික ජනතාවට කෘෂිකර්මාන්තය නුහුරු කර්මාන්තයක් නොවෙනු ඇත ඕනෑ ම රටක ජනතාව ඔවුනට අවශ්‍ය ආහාර ඔවුන් විසින් ම නිපදවා ගන්නේ නම් ඕනෑ ම අභියෝගයකට හා දුර්භික්ෂයකට මුහුණ දීමට එම ජනතාවට හැකි වනු ඇත. අතීතයේ අපට දිය හැකි හොඳ ම උදාහරණය නම් බැමිණිටියාසාය ඇති වූ අවස්ථාවේ වුව ද මහා විහාරයේ පමණක් භික්ෂූන් වහන්සේ 12,000කට ප්‍රමාණවත් සහල් ගබඩා කොට තිබීමයි. එවැනි උතුම් ජනකොට්ඨාසයක් ලෙස ශ්‍රී ලාංකික ජාතිය පිළිබඳව අතීත මුලාශ්‍ර සඳහන් කරයි.ඉදිරියේ දී ඇති වන ආහාර අර්බුදය සඳහා දැන් සිට ම සුදානම් වුව හොත් එය ජයගැනීමට අපහසු කාර්යයක් නොවනු ඇත.ශ්‍රී ලංකාව සතු සශ්‍රීක භූමියක්, වගාවන්ට හා සත්ව නිෂ්පාදනයට හිතකර දේශගුණයත් ආහාර නිෂ්පාදන කාර්යයේ දී වඩා වැදගත් වේ.එහෙත් මුලු රට ම ඒ සඳහා පෙළගැස්වීම සඳහා ආකල්පමය වෙනසක් අවශ්‍ය වේ. වසර 30ක යුද්ධය ජයගත නොහැකි යැයි අප තුළ තිබූ විශ්වාසය පහකරමින් ජයග්‍රාහී මානසිකත්වයක් ජනතාවට කාවද්දමින් මුලු රටම එකම අරමුණකට, බලාපොරොත්තුවකට පෙළගස්වමින් යුද්ධය ජයග්‍රහණය කිරීමට මෙරට නායකයාට හැකි වී ඇත.මහින්ද චින්තනය ඉදිරි දැක්ම තුළින් ‘ගෘහ ආර්ථික ඒකක දශ ලක්ෂයක් ඇති කිරීමේ ජාතික වැඩසටහන’ පිළිබඳ අතිගරු ජනාධිපතිතුමා ජනතාව දැනුවත් කළේය. එහි දී අතිගරු ජනාධිපතිතුමා සඳහන් කළේ ජීවමෝපාය සහ සමාජ සංවර්ධනය තුළින් 2016 වන විට සම්පත් පිරුණු සමෘද්ධිමත් ගම නිර්මාණය කිරීම එතුමා ගේ අභිප්‍රාය වන බවයි.මේ කෘෂිකර්මාන්ත විප්ලවයේදීත් පළමු කාර්යය විය යුත්තේ භූ®මියට පෙර ආකල්පසැකසීමයි. සියලු දෙනාම තමාට හැකි පමණින් මෙම කාර්යයට දායක කර ගනිමින් කුමන හෝ නිෂ්පාදන කාර්යයකට දායක කර ගැනීම තුළින් බලාපොරොත්තු ඉලක්ක සාක්ෂාත් කරගත හැකි වනු ඇත.මහින්ද චින්තන ඉදිරි දැක්ම අනුව ජීවනෝපාය සහ සමාජ සංවර්ධනය තුළින් 2016 වන විට සම්පත් පිරුණු සමෘද්ධිමත් ගම නිර්මාණය කිරීමේ අතිගරු ජනාධිපතිතුමාගේ අභිප්‍රාය සාර්ථක කරමින් නිරෝගී හා ආර්ථික වශයෙන් සවිබල ගැන් වූ පවුල් සපිරි ගමක් බිහි වනු දැකීම රජයේ අරමුණයි.මුලු රටම ආවරණය වන පරිදි දිවයින පුරා එකවර ම මෙවැනි ජාතික වැඩසටහනක් ක්‍රියාවට නැංවීම ඉතා අපහසු කාර්යයකි. එහෙත් මෙවැනි අපහසු කාර්යයන් සිදු කරමින් තම හැකියාව ක්‍රියාවෙන් ම පෙන්නුම් කළ අමාත්‍යවරයෙකු අප සතු වීම භාග්‍යයකි. පසුගිය ජනාධිපතිවරණ දෙකක දී ම තිරයේ පිටුපස සිට ජනාධිපතිවරණය මෙහෙයවමින් පක්ෂ විපක්ෂ සියලු දෙනා ගේ ප්‍රසාදය දිනාගත් බැසිල් රාජපක්ෂ අමාත්‍යතුමාට මෙම වැඩපිළිවෙලෙහි නියමුවා ලෙස අතිගරු ජනාධිපතිතුමා විසින් පත්කර ඇත. උතුරු නැගෙනහිර ජන ජීවිතය යථා තත්ත්වයට පත් කරමින් එම ප්‍රදේශ යෝධ සංවර්ධනයට නතු කිරීම එතුමාට තිබූ හැකියාව මෙම වැඩපිළිවෙල සාර්ථක කරගැනීමට ද හැකිවනු ඇත.ආහාර අර්බුදය ජයගනිමින් ස්වයංපෝෂිත ජාතියක් දැයට උරුම කරලීමේ භාරදූර කාර්යය වෙනුවෙන් පෙරමුණ ගැනීමට ආර්ථික සංවර්ධන අමාත්‍ය බැසිල් රාජපක්ෂ මහතා ඒ අනුව පෙරමුණ ගෙන ක්‍රියා කරමින් සිටී.මහින්ද චින්තන ඉදිරි දැක්ම අනුව ගෘහ ආර්ථික ඒකක දසලක්ෂය බිහිකිරීමේ කාර්යයේ මූලික කටයුතු මේ වන විට ආරම්භ වී ඇත.එය දිවයිනේ සියලු ගම්මාන ආවරණය වන පරිදි ගෙවතු සත්ව පාලනය හා ගෘහ කර්මාන්ත යන අංශයන්ගෙන් සමන්විත ශක්තිමත් ආර්ථික ඒකක දස ලක්ෂයක් වනු ඇත.ශ්‍රී ලංකාවාසී ජනතාව පසුගිය දශක කීපය තුළ සමාජ ආර්ථික, සංස්කෘතික ව්‍යුහයන්ගේ විශාල පරිවර්තනයක් සිදු වූ අවදියක් ලෙස සඳහන් කළ හැකි ය. මේ පරිවර්තනයත් සම¼ඟ ‘පවුල’ නම් ඒකකය තුළ දෛනික ආහාර පරිභෝජන රටාවේ විශාල වෙනස්කම් රාශියක් සිදු විය.එදා තුන් වේලටම බත සපයාගත් මෙරට ජනතාව ක්‍ෂණික ආහාරවලට හුරුවීමේ වැඩි ප්‍රවණතාවයක් දක්නට ලැබුණි. බත්පත මත ඉතිරිවන රම්පේ, කරපිංචාවලට පවා දෛනිකව රු. 10 ක මුදලක් වියදම් කිරීමට අද වන විට ජනතාව හුරු වී සිටිති.ඕස්ට්‍රේලියාවෙන් ආනයනය කරන මුං ඇට අනුරාධපුර, පොළොන්නරුව හේන් වගාවන් ඇති ප්‍රදේශවල වෙළෙඳසැල්වල විකුණන්න තිබේ. ආනයනය කළ බඩ ඉරිඟු ආශ්‍රිත නිෂ්පාදන මොණරාගල ප්‍රදේශයේ පවා විකිණීමට ඇති අතර එම ප්‍රදේශයේ ජනතාව විශාල මුදලක් දී එම ආහාර මිල දී ගෙන තම බඩ ඉරිඟු අස්වැන්න කුණු කොල්ලයට විකුණති.‘දිවි නැගුම’ යටතේ ජනතාව ගේ ආර්ථික ශක්තිය මෙන් ම පෝෂණය. දැනුම හා ආහාර පිළිබඳ ඇති මිත්‍යාමත ද තුරන් කිරීම අරමුණ වේ.ගෘහස්ථ ආර්ථික ඒකක දශලක්ෂය වැඩසටහනේ ‘දිවි නැගුම’ වැඩ සටහන ක්‍රියාවට නැංවීම සඳහා 50.000 කට අධික රාජ්‍ය නිලධාරි බලකායක් තෝරා ගෙන ඇත. ඊට ග්‍රාම නිලධාරීන්, සමෘද්ධි සංවර්ධන නිලධාරී, කෘෂිකර්ම පර්යේෂන හා නිෂ්පාදන සහකාර, පවුල් සෞඛ්‍ය සේවා නිලධාරී යන නිලධාරීන්වරුන් ගම් මට්ටමින් මෙම වැඩපිළිවෙල ක්‍රියාවට නංවන්නෝ වෙති.ප්‍රාදේශීය ලේකම් කොට්ඨාස මට්ටමින් අදාළ සහකාර ප්‍රදේශීය ලේකම්වරයා මෙහි අධීක්ෂණ කටයුතු සිදු කරයි. මේ ජාතික වැඩසටහනේ දිස්ත්‍රික්, පළාත් හා ජාතික මට්ටමේ ප්‍රගති සමාලෝචනයක් ද සිදු කෙරෙන අතර එක් පවුල් ඒකකයක් තුළ මේ වැඩසටහන වසර 3ක් ක්‍රියාත්මක කෙරේ.මේ පවුල් දශලක්ෂයේ සෑම පවුලක් සඳහා ම රු. 10,000ක මුදලක් වෙන් කෙරේ. එම මුදලට හිමිකම්පතක් ලබා දෙන අතර ඒ තුළින් ඔවුන්ට අවශ්‍ය පැළ වර්ග, බීජ, පොහොර හෝ සතුන් මිල දී ගැනීමට හැකි වනු ඇත.‘දිවි නැගුම’ තුළින් මූලික කරුණු 4ක් රජය අපේක්ෂා කෙරේ.පවුලේ පෝෂණය මට්ටම ඉහළ නැංවීම, පවුලේ ආහාර සුරක්ෂිතභාවය ඇතිකිරීම, පවුලේ දෛනික ජීවන වියදම අවම කිරීම සහ අමතර ආදායම් මාර්ග බිහි කිරීම එම අපේක්ෂාවන්ය.පවුල ගෘහ ඒකක ආහාර වගාවට පමණක් යොමුවන්නේ නම් ඔවුන් කුඩා කර්මාන්තයකට යොමු වීමට අවශ්‍ය නම් ඊට අවශ්‍ය දැනුම හා ප්‍රාග්ධනය ද ලබා දීමට අප අමාත්‍යංශය සූදානම්ව සිටී.‘දිවිනැඟුම’ වැඩ සටහන ක්‍රියාත්මක කිරීමේ දී ගමට අවශ්‍ය සියලු දෑ ගම තුළින්ම නිෂ්පාදනය කර ගැනීමට අවධානය යොමු කර ඇත. ගමට අවශ්‍ය එළවළු, කිරි, බිත්තර, මස් හා මාළු සහ එම ප්‍රදේශවලට ආවේනික හා එම ප්‍රදේශවල කළ හැකි කර්මාන්ත කෙරෙහි වැඩි අවධානයක් යොමු වේ.සෑම කෙනෙකුට ම අවශ්‍ය පෝෂණ ප්‍රමාණය නොඅඩුව ලැබෙන ලෙස ආහාර නිපදවීම හා ආහාර ලබා ගැනීමේ ක්‍රමවේදය නිවැරැදි කර නිරෝගිමත් ජාතියක් දායාද කිරීම මෙහි අරමුණ වේ.ගෙවත්ත නිවසේ ම කොටසක් ලෙසත් එය නිවසේ යැපීමට උපකාරී වන අත්‍යවශ්‍ය ඒකකයක් බවට පත් කර පරිසරය හා බැඳුණු සාමකාමී පවුල් ඒකකයක් ගම තුළ ස්ථාපිත කිරීම තව දුරටත් බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=f1102282</link>
    <topic> </topic>
    <author/>
    <content>බුදුරජාණන් වහන්සේ දේශනා කළේ අකාලික වූ ධර්මයක්. එය විශ්ව සත්‍යයක්, ලෞකික වු සංසාරික වූ සියලු දේ අනිත්‍ය බව බුදුරජාණන්වහන්සේ දේශනා කළා. මේ නිසා මිනිසුන් දැඩි අතෘප්තිකර තත්ත්වයකින් පෙළෙන්නේ, මේ ලෝක ස්වභාවය තේරුම් ගැනීමට අසමත් වී ඇති නිසයි.හඳුනාගෙන සිටියත් එදිනෙදා ජීවිතයේ දී අප ඒ දැනුම ක්‍රියාවේ යොදවන්නේ නැහැ. අනිත්‍යයේ කුරිරු හස්තයට අප සියලු දෙනාම හසු වෙනවා. මහලු වන විට තරුණ බව පහව යනවා. නිරෝගී බව රෝගී බවෙන් අවසන් වෙනවා. ශක්තිය දුර්වල බව නිසා වැහැරෙනවා. සුන්දරත්වය විරූපීභාවයෙන් මැකී යනවා. අවසානයේ මරණයට පත් වෙනවා. මේ ක්‍රියාවලිය කිසිවකුට කිසිවිටෙක, කිසි තැනක නවතාලන්නට බැහැ.අද විද්‍යාවේ නොයෙකුත් පර්යේෂණ කරනවා. නමුත් ඒ කිසිවක් මිනිසා සදාකාලික තත්ත්වයට පත් කරන්නට සමත් වී නැහැ. බුදුරජාණන් වහන්සේ සත්ත්ව සංහතිය පිළිබඳව මෙන්ම විශ්වය පිළිබඳව විදුහුරු දැක්මක් ඉදිරිපත් කළ ශාස්තෘවරයා ලෙස ඉදිරියෙන්ම සිටිනවා. සියලු ලෝක පිළිබඳ සත්‍යය ඇතැඹුලක් සේ දත හැක්කේ ද බුදුවරයකුට පමණයි. වර්තමානයේ නවීන විද්‍යාව අභිබවා බෞද්ධ දර්ශනය ඉදිරියෙන් සිටීමේ රහස එයයි.අද බටහිර විද්‍යාඥයන් බුදුසමයට නැඹුරුවීමේ රහස ද එයයි. බුදු දහම ආගමක් පමණක් නොව සනාතන දර්ශනයක් බව බටහිර රටවල පවා පිළිගන්නවා. නවීන ලෝකය මිනිසාගේ විනාශයට උදව්වන ආකාරය ඉතා සියුම්ව විග්‍රහ කළ හැක්කේ ද බෞද්ධ දර්ශනය උගත් අයෙකුට පමණයි. පුද්ගල විනාශය, සමාජ පරිහානිය වැනි කරුණු පිළිබඳව එහි එන විග්‍රහයන් සනාතන අගයෙන් යුතුයි. තෘෂ්ණාවෙන් වැඩෙන ලෝකයක පුද්ගලයාට විමුක්තියක් උදාකර ගත හැකි අවකාශයක් නොමැති බව එතරම් ම පැහැදිලිව ප්‍රකාශ වන වෙනත් ආගමක් අපට සිහිපත් කළ හැකි ද ?මෙබඳු වූ යථාර්ථවාදී ධර්මයක් තමයි 2600 සම්බුද්ධත්ව ජයන්තියේ දී සමරන්නේ.ඇත්තෙන්ම අද තිබෙන්නේ මුළුමනින්ම වාණිජවාදී සමාජ ක්‍රමයක්. බුදුදහමින් දැක්වෙන විදිහට නම් මේක එක්තරා අන්තවාදයක්. බෞද්ධ සදාචාර සංකල්පය මේ ජන සමාජය තුළ ස්ථාපිත කිරීම තමයි මේ අන්තවාදය පිටු දැයි හැකි එකම ක්‍රමය. එහෙමනම් බුදුදහම වඩාත්ම අවශ්‍ය වකවානුවක තමයි අපි මේ සම්බුද්ධත්ව ජයන්තිය සමරන්නේ. ඒ සඳහා පුළුල් වැඩපිළිවෙළක් තියෙන්නට ඕනෑ.සම්බුද්ධත්ව ජයන්තිය කටයුතු සාර්ථක කර ගැනීම සඳහා ජනාධිපතිතුමා විසින් කාර්යසාධක බලකායක් ප්‍රකාශයට පත් කරල තියෙනවා.2500 බුද්ධ ජයන්තිය 1956 දී සමරපු ආකාරය මට තවමත් මතකයි. එතකොට මම පුංචි දරුවෙක්. ඒක අවුරුදු දොළහක් තිස්සේ සංවිධානය කළා. ඒ කියන්නේ 1944 දී පටන් එයින් රටතුළ මහා ප්‍රබෝධයක් ඇති වුණා. ඒකෙ වාර්තාවක් මම දැක්කා. 1944 දී ජනගහනය හැට දෙලක්ෂ හැත්තෑ හයදාහයි. පොලිස් වාර්තා අනුව අපරාධ තිස්හතර දහස් හයසිය විසිතුනයි. මිනී මැරුම් හයසිය දාහතයි. 1955 ජනගහනය අසූපන් ලක්ෂ අසූනව දාහයි.අපරාධ දහඅට දහස් එකසිය හැට තුනයි. මිනී මැරුම් හාරසිය හැට හයයි. මේ නිසා අපට පෙනෙනවා ආගමික කටයුතු සඳහා මිනිසුන්ගේ ප්‍රබෝධයක් ඇති වෙලා තියෙනවා. ඒ ප්‍රබෝධය තුළ පැහැදිලි ප්‍රතිඵලය තමයි අපරාධය, දූෂණ, විනාශකාරී තත්ත්වයන් අවම වීම, එහෙම නම් බුද්ධ ජයන්තිය අර්ථවත් වෙලා තියෙනවා.ඔව්. මම කරුණු තුනක් යෝජනා කරනවා. අද එදාට වඩා ජනගහනය වැඩියි. ඒ නිසා ආගමික චාරිත්‍ර විශාල ප්‍රමාණය ඉටු කළ යුතුව තිබෙනවා. නමුත් ඒ ප්‍රමාණයට භික්ෂුන් වහන්සේලාගේ වර්ධනයක් සිදු වී නැහැ. ඒ නිසා මම පළමුවෙන්ම යෝජනා කරනවා බෞද්ධ පවුලකින් එක දරුවෙක් සසුනට පූජා කරන්න කියලා. ඒ දරුවා වෙනුවෙන් කැපකරුවන් සොයා ගන්න අපට පුළුවන්. සම්බුද්ධ ශාසනය පවත්වාගෙන යාමට නම් මෙවැනි වැඩපිළිවෙළක් අවශ්‍යයයි.මා දකින දෙවැනි කාරණය තමයි බෞද්ධ අධ්‍යාපනයේ දුර්වලකම. මේ නිසා ශාසනය ගුණාත්මකව පිරිහිලා තියෙනවා. මේ සඳහා භික්ෂු අධ්‍යාපනය ගොඩ නගන්නට ඕනෑ. පිරිවෙන්වල ඉංග්‍රීසි, සිංහල, පාලි, සංස්කෘත, දෙමළ, තොරතුªරු තාක්ෂණය, උගන්වන්නට ඕනෑ. ශ්‍රී ලංකාව මුළු ලෝකයටම ධර්මය බෙදා හරින්න පුළුවන් මධ්‍යස්ථානයක්. ඒ සඳහා අපේ ථේරවාදී භික්ෂූන්ගේ භාෂා දැනුම වර්ධනය කරල ප්‍රබල ධර්ම සන්නිවේදකයන් ගොඩ නැඟිය යුතුයි. නමුත් අද තියෙන්නේ ටියුෂන් ව්‍යාපාරය සමඟ සම්බන්ධ වුණු භික්ෂු අධ්‍යාපන ක්‍රමයක්.මගේ ඊළඟ යෝජනාව තමයි තුන් නිකායම එක නිකායක් බවට පත් කිරීම මේක ප්‍රබල කාරණයක්. නිකාය කියන්නේ කුලවාදී පදනමක්. බෞද්ධයන් තුළ කුලවාදය තියෙන්න බැහැ. මේ පිළිබඳ විවෘත සංවාදයක් අවශ්‍යයි. යල් පැන ගිය වැඩවසම් යුගයේ තියෙන දේවල්වලට මේ සමාජය හිරකරල. පුද්ගලයකුගේ උසස් පහත් බව මැනිය යුත්තේ කුලවාදයෙන් නොවෙයි. ඔහු කරන ක්‍රියාවන් අනුවයි එය බුදුන් වහන්සේ මෙසේ දේශනා කළා.යම් පුද්ගලයෙක් උප්පත්තියෙන් වසලයෙක් ද නොවේ. බ්‍රාහ්මණයෙක් ද නොවේ. යම් පුද්ගලයකුගේ ක්‍රියාව හෙවත් හැසිරීම අනුන් හට අහිත පිණිස, දුක පිණිස, නොවන්නේ නම් ඔහු බමුණෙකි. අයහපත පිණිස වන්නේ නම් ඔහු වසලයෙකි යන්න මෙහි ගම්‍යර්ථය වේ.මේ කුලවාදය පවතින තුරු මේ සමාජය කුහකයි ඉදිරියට යන්නේ නැහැ. ඒ නිසා මේ කුලවාදය තහනම් කළ යුතුයි මෙබඳු පරිවර්තනයක් කළොත් විතරයි සම්බුද්ධත්ව ජයන්තිය අර්ථවත් වෙන්නේ.මේ අතරේ පිරිසක් සිවුරු පොරවාගෙන නොයෙකුත් ව්‍යාපාර කරනවා. යන්ත්‍ර මන්ත්‍ර ගුරුකම් ; කරනවා. ගම්වලට ගිහින් ආධාර එකතු කරනවා. යම් යම් ව්‍යාජ ජනානන්දනීය දේවල් ජනතාවට හඳුන්වා දෙනවා. මොක ද ඒවාට හොඳ වෙළෙඳ පොළක් තියෙන නිසා. අධ්‍යාත්මික සහ සමාජමය වශයෙන් අසරණ වී හිඳීන අපේ බෞද්ධයනුත් ඒ පහසු ජනකාන්ත උපායමාර්ග පසුපස ලුහුබැඳ යනවා. හරියට මුවෝ මිරි¼ඟුව පස්සේ දුවනවා වගේ. බුදු සසුනත් කූට වානිජවාදීන්ගේ අත්අඩංගුවට පත්වීමක් තමයි මෙතැන සිදු වෙලා තියෙන්නේ. මෙවැනි පුද්ගලයන්ට දඬුවම් කරන්නටත්, ශාසනයෙන් ඉවත් කිරීමටත් කටයුතු කළ යුතුයි.මම නිර්මාණය කළා ලංකා ඉතිහාසයේ සුවිශේෂී විහාරස්ථානයක් – 2600 සම්බුද්ධත්ව ජයන්ති නිර්මාණය ලෙස මම එය හැඳින් වූවා. අපි හැමදාමත් කතා කරන්නේ අතීත නිර්මාණ ගැනයි. අපි කවදාවත් අලුතෙන් ඇම්බැක්කේ විහාරයක්, ලංකාතිලක විහාරයක් හදන්නේ නැහැ. සඳකඩ පහනක් කපන්නේ නැහැ. මම එවැනි දේවල් කරල තියෙනවා. ලංකාවේ පළමු වතාවට දැව ඵලක මත බිතු සිතුවම්, පිලිස්සූ මැටිවලින් දැවැන්ත බිතු සිතුවම්, ලෑලි ඵලක මත චිත්‍ර නව විහාර නිර්මාණ හඳුන්වා දීල තියෙනවා.එදා රුවන්වැලි සෑය, මිරිසවැටිය, ථූපාරාමය නිර්මාණය කෙළේ භික්ෂුන් වහන්සේ යි.මේ අවස්ථාවේ දී ශ්‍රී ලාංකික භික්ෂුවගේ කාර්යයභාරය අතිවිශාලයි. බුදු දහම ඉපදුණු රටේවත් අද බුදුදහම නැහැ. වසර 2600ට ආසන්න කාලයක් බුදු දහම පවත්වාගෙන යාමේ ගෞරවය හිමි වෙන්නේ ථේරවාදී භික්ෂුන් වහන්සේලා වැඩ වෙසෙන මේ ශ්‍රී ලංකාවටයි. පසුකාලීනව අපේ රටෙන් චීනයට, ජපානයට, බුරුමයට, ජර්මනියට බුදු දහම රැගෙන ගියා.අපේ භික්ෂුන් වහන්සේලා පිටරටවල විතරක් නොවෙයි යාපනයේත් බණ කියන්න යන්න ඕනේ. දෙමළ පවුල්වල දරුවන් පැවිදි කළා නම් උතුරේ ප්‍රශ්නය මේ තරම් උග්‍ර වෙන්නේ නැහැ. එදා වැඩසිටිය බුද්ධඝෝෂ හාමුදුරුවෝ දකුණු ඉන්දීය ජාතිකයෙක්. බෞද්ධ දර්ශනයක් සහිත සියලු ජාතීන් ආගම්වලට පොදු වැඩපිළිවෙළක් මේ වේලාවේදී අවශ්‍යයි. ප්‍රධාන වශයෙන් ධර්ම සංඝායනාවක් අවශ්‍යයි. අද මහනායක හිමිවරු 40 – 50 ඉන්නවා. බුදු රජාණන් වහන්සේ කිව්වේ මහනායක හිමිවරු නායකත්වයේ තියාගන්න නොවෙයි. ධර්ම විනය නායකත්වයට තබන්න කියලයි. ඒක පැහැදිලි දෙයක්.බුද්ධ ශාසනය කියන්නේ වසර දෙදහස් පන්සියයකට අධික ඉතිහාසයක් ඇති අරටු සහිත දැවැන්ත වෘක්ෂයක්. මේ මහා වෘක්ෂය රැක ගැනීමට පැහැදිලි වැඩපිළිවෙළක් ක්‍රියාත්මක කෙළේ නැත්නම් මේක නමට විතරක් 2600 වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=f1102283</link>
    <topic/>
    <author> සටහන - රංජිත් ප්‍රේමතිලක හා නදීෂානි පි‍්‍රයංගිකා  ඡායාරූපය - රංජිත් ප්‍රේමතිලක කුරුණෑගල විශේෂ</author>
    <content>ශ්‍රී මලියදේව මහ රහතන් වහන්සේගේ පාද ස්පර්ශයෙන් අති පාරිශුද්ධ වූ ක්‍රි.ව. 1484 දී කෝට්ටේ රජ කළ අම්බුළුගල කුමාරයා නොහොත් 8 වන වීර පරාක්‍රමබාහු රාජ්‍ය පාලන සමයේදී ඔහුගේ දෙවන බිසවගේ පුතුන් දෙදෙනා වන සකසකලා වල්ලභ සහ තනිය වල්ලභ කුමාරවරු දෙදෙනාගෙන් තනිය වල්ලභ කුමාරයා ප්‍රාදේශීය පාලකයෙකු වශයෙන් රජකම් කළා වූ ද මේ පෙදෙස සැබවින්ම රමණීය ය, ඓතිහාසිකය."යහපාලනය තුළින් අභිමානවත් ප්‍රදේශයක්” යන්න ස්වකීය දැක්ම කරගනිමින් සහ "භෞතික හා මානව සම්පත් විධිමත්ව කළමනාකරණය කිරීම තුළින් ගුණාත්මක හා ඵලදායි සේවාවක් බල ප්‍රදේශයේ ජනතාවට කාර්යක්‍ෂමව ලබාදීම" ස්වකීය මෙහෙවර කරගත් මේ පළාතේ පාලන ඒකකය උඩුබද්දාවයි.උඩුබද්දාව ප්‍රාදේශීය සභාවේ ඇරඹුම 2002 වර්ෂය දක්වා දිව යයි. 2001 වසරේ ජනවාරි මස 23 වන දින ප්‍රකාශයට පත් කළ අංක 1199/27 දරන ගැසට් නිවේදන ප්‍රකාරව, එදා බිංගිරිය ප්‍රාදේශීය සභාවට අයත්ව තිබූ ග්‍රාම සේවා වසම් 43 කින් යුතු මේ පෙදෙස, උඩුබද්දාව, ප්‍රාදේශීය සභාව නමින් ස්ථාපනය වේ. මහජන මතයට සහ අවශ්‍යතාවයට මූලිකත්වය ලබා දෙමින් ජනතාවාදීව මෙම ප්‍රාදේශීය සභාව දිනෙන් දින දියුණුව කරා පියමනියි. මේ පසුගිය වසර කිහිපය තුළ එහි සංවර්ධනය පිළිබඳව ආපසු හැරී බැලීමකි.මේ අතරින් සත් යහම්පත් මිත්‍රත්ව පාලමට සුවිශේෂ අවධානයක් යොමු වන්නේ නිරායාසයෙනි. බල ප්‍රදේශයේ භෞතික පිහිටීම අනුව ග්‍රාම නිලධාරී වසම් 18 ක් හා 24 ක් වන පරිදි වෙන් කරමින් කරඹලන් ඔය ගලා බසියි. ඒ නිසාවෙන් ප්‍රදේශයේ ග්‍රාම නිලධාරි වසම් 18 ක් හුදකලා වී තිබේ. ඔවුන්ගේ දෛනික අවශ්‍යතා ඉටු කර ගැනීමට එමගින් බාධා මතුවිය. එපමණක් නොව නගර කරා ගමන් කරන්නකුට 15 ම්ථ පමණ අමතර දුරක් යාමටද ඔවුන්ට සිදුවිය. ඒ නිසාවෙන් ඔවුන්ගේ ප්‍රධානතම සංවර්ධන ක්‍රියාවලිය ආරම්භ වූයේ සත් යහම්පත් මිත්‍රත්ව පාලමක් සමඟිනි. මේ සඳහා මිලියන 17 ක පමණ මුදලක් වැය වූ අතර එමගින් ප්‍රදේශයේ ජනතාවට සැලසුන සෙත නම් අනුපමේය ය.ප්‍රාදේශීය සභා නායකත්වයේ විශේෂ අවධානයක් යොමු වූ තවත් කැපී පෙනෙන අංශයක් වූයේ කාන්තාවන් සවිබල ගැන්වීමේ ව්‍යාපෘතියයි. ඒ යටතේ ස්වයං රැකියා පාඨමාලා රැසක් ක්‍රියාත්මක වූ අතර ඒ වෙනුවෙන් මෙතෙක් කල් විරැකියාවෙන් පෙළුණු කාන්තාවන් සිය දෙනෙකු තෝරා ගනී. මෙම ව්‍යාපෘතිය සඳහා ලක්‍ෂ 04ක මුදලක් වැය කළ අතර එමගින් විරැකියා ප්‍රශ්නයට විසඳුමක් ලැබිණි.නගරය තුළ දිනපතා ඉවතලන කැළි කසළ ක්‍රමවත්ව බැහැර කරමින් පිරිසුදු සහ පිවිතුරු නගරයක් නිර්මාණය කිරීම කෙරෙහිද නායකත්වයේ විශේෂ අවධානයක් යොමු විය. ඒ යටතේ කැන්දයාය නම් ප්‍රදේශයේ කාබනික පොහොර සෑදීමේ නිෂ්පාදනාගාරයක් ආරම්භ කළ අතර එමගින් නව ආදායම් මාර්ග උත්පාදනය කර ගැනීමට හැකියාවක් ලැබේ. මේ වෙනුවෙන් රුපියල් 5,55,000 ක මුදලක වැය කළ අතර පිවිතුරු නගරයක් ක්‍රමවත්ව නිර්මාණය විණි.එපමණක් නොව ප්‍රදේශයේ ජනතාවගේ යටිතල පහසුකම් සංවර්ධනය කිරීම කෙරෙහිද සභාවේ විශේෂ අවධානයක් යොමු විය. ඒ යටතේ ජාතික සවිය ‘ගම නැඟුම’ හා ‘මඟ නැඟුම’ ව්‍යාපෘති යටතේ ලත් මූල්‍ය ප්‍රතිපාදනද සාර්ථකව උපයෝගී කර ගනිමින් මාර්ග සංවර්ධනය සිදු වන්නේ ප්‍රදේශයේ ජනතා සුබසෙත නංවාලමිනි.ඒ යටතේ 2010 වසර තුළදී පමණක් රු.33,621,571 ක මුදලක් මාර්ග සංවර්ධනය වෙනුවෙන් වැය කෙරිණි. හබරවැව නව මාර්ගය, වතුවත්ත වීරකොඩියාන, ඔතේගම මාර්ගය ආදී මාර්ග රැසක් සංවර්ධනය කරන ලද අතර පට්ටියමුල්ල, එගොඩමුල්ල, උඩුබද්දාව සතිපොළ මාර්ගය, ශාන්තිගම වතුවත්ත මාර්ග තාර දමා ප්‍රතිසංස්කරණය කෙරිණි.ප්‍රදේශයේ ජනතාවගේ සෞඛ්‍ය තත්ත්වය ඉහළ නැංවීම කෙරෙහිද සභාවේ විශේෂ අවධානයක් යොමු විණි. ඒ යටතේ දේශීය වෛද්‍ය අංශය නඟා සිටුවනු වස් ආයුර්වේද මධ්‍යස්ථාන සංවර්ධනය විය.ජනතා සුබසාධනය ද නායකත්වය ප්‍රමුඛ අරමුණක් විය. ඒ යටතේ දරු දැරියන්ගේ කුසලතා හඳුනා ගනිමින් ඒවා නංවාලීම කෙරෙහි විශේෂ අතදීම ද සිදුවිණි.ඒ හැරෙන්නට විවිධ අපහසුතාවයන්ට පත්වූ සහ සමාජයේ පිහිටක් ඇවැසි අය වෙනුවෙන් සමාජ සත්කාරයන්හි යෙදෙන්නට ද හැකි විණි. ඒ යටතේ හදවත් රෝගීන්ට, ආබාධිතයන්ට සරණක් සැලසුනි.වයඹ පළාත් සභාව හා එක් වෙමින් උඩුබද්දාව ප්‍රාදේශීය සභාවේ මූලිකත්වය යටතේ රට දැය වෙනුවෙන් දිවි පිදූ රණවිරුවන් වෙනුවෙන් රණවිරු ස්මාරකයක් ඉදිවන්නේ පෙදෙසටම ආදර්ශයක් ලබා දෙමිනි.මේ අයුරින් ජනතා සුබසෙත එකම සතුට කරගත් නායකත්වයක් යටතේ උඩුබැද්දාව ප්‍රාදේශීය සභාව මේ ගමන් කරන්නේ සංවර්ධනාත්මක දිශානතියකට බැව් මෙහිලා සඳහන් කළ යුතුවේ. ඇත්තටම, මීට පෙර 2002 වසරේදී පැවැතියේ එ. ජා. ප. අයත් වූ සභා පාලනයක්. ඒ නිසාවෙන් මම සභාව භාර ගනිද්දී එහි ආදායම ඉතා අවම මට්ටමෙන් තමයි තිබුණේ. ඒ වගේම තමයි සියලුම කටයුතු සාපේක්‍ෂව බිඳවැටිලයි තිබුණේ.ඒ වගේම විවිධ ගැටලු රාශියක් තිබුණා. ජනතාවගේ අරමුණු ඉටුවෙලා තිබුණෙ නැහැ. ඒ නිසාවෙන් මට සිදුවුණා ප්‍රථමයෙන්ම ඔවුන් වෙනුවෙන් කළ යුත්තේ කුමනාකාර වැඩපිළිවෙළක් ද කියන එක අවබෝධ කර ගන්නට.ඒ වගේම තමයි නව ආදායම් මාර්ග උත්පාදනය කරගන්නට අවශ්‍ය ක්‍රම සම්පාදනය කිරීමත් මගේ ප්‍රථම අදියර බවට පත්වුණා.මා ඉදිරියේ ඇති සියලු අභියෝග සාර්ථකව ජය ගනිමින් මා මගේ ඉදිරි ගමන හෙළිපෙහෙළි කර ගත්තා.ප්‍රාදේශීය සභාව කියන්නේ ජනතාවට ඉතාමත් සමීපතම පාලන ඒකකය. ඒ වගේ තමයි ජනතාව වෙනුවෙන් යමක් කළ හැකි හොඳම ආයතනය විදිහටයි මා ප්‍රාදේශීය සභාව දකින්නේ.ඒ තුළ ප්‍රාදේශීය සභා පනතින් අපට පැවරුණු යම් කාර්ය භාරයක් තියෙනවා. ජනතා අවශ්‍යතා කුමක්ද කියන එක අවබෝධ කර ගනිමින්, ඔවුන්ගේ සුබසිද්ධිය අපේ අපේක්‍ෂාව කර ගනිමින් තමයි අපි මේ සංවර්ධන ක්‍රියාවලිය ආරම්භ කළ යුත්තේ.ඇත්තටම, ජනතාවගේ උපරිම සහය මට මේ ගමනේ දී ලැබුණා. ඔවුන් සහ මා අතර පැවතියේ මනා මහජන සම්බන්ධතාවයක්. ඔවුන් මුහුණ දෙන ගැටලු ඔවුන් විවෘතව මා සමඟ කතා කළා. ඒ වගේම ඒ අවශ්‍යතා මනාව හඳුනා ගන්නටත් මට හැකි වුණා.මේ සෑම සංවර්ධන කටයුත්තකදීම මට ලැබුණේ ඉහළ ජනතා සහයක්. ඒ වගේම ඉහළම ජනතා ප්‍රතිචාරයක්. ඒ නිසා ඒ පිළිබඳව මට ගොඩක් සතුටුයි.මම සභාවට ආවට පසුව කොම්පෝස්ට් පොහොර ව්‍යාපෘතියක් ආරම්භ කළා. ඒ යටතේ කුණුකසළ ප්‍රතිචක්‍රීකරණය කරමින් පොහොර නිෂ්පාදනය කළා. ඒ පොහොර අපි ඉතා සාධාරණ මිලකට අලෙවි කළා. ඒ තුළින් අපිට හැකියාවක් ලැබුණා ආදායමක් උත්පාදනය කර ගන්නට.ඒ වගේම තමයි උඩුබද්දාව ප්‍රාදේශීය සභා බල ප්‍රදේශයට අයත් ත්‍රීවිල් රථ සංගම් මා සභාවට පවරා ගත්තා. ඒ තවත් ආදායම් මාර්ගයක් උත්පාදනය කර ගැනීම උදෙසායි. ත්‍රීවිල් රථවලින් බදු අය කිරීම සිදුකරමින් මා ඒ මගිනුත් සංවර්ධන ක්‍රියාවලියට අවශ්‍ය මුදල් මා සපයා ගත්තා.ප්‍රදේශයේ සංවර්ධනය වෙනුවෙන් ආරම්භ කිරීමට මා අපේක්‍ෂා කරන ව්‍යාපෘති රැසක් පිළිබඳ මූලික සැලසුම් අපි සකස් කළා. ඒ යටතේ දුම්මලසූරිය නගරයේ වෙළෙඳ සංකීර්ණයක් ඉදිකිරීමට මා අපේක්‍ෂා කරනවා. ඒ වගේම වැලිපැන්නගහමුල්ල නගරයේත් වෙළෙඳ සංකීර්ණයක් ඉදිකරමින් ප්‍රදේශයේ ජනතාවට සෙත සැලසීම මගේ තවත් එක් ප්‍රධාන අරමුණක්.ඒ වගේම දුම්මලසූරිය නගරයේ සරසවිපාය ප්‍රදේශයේ භූමි භාගයක් අපි අත්පත් කර ගත්තා රණවිරු ස්මාරකයක් ඉදිකිරීම වෙනුවෙන්. එහි මූලික වැඩ කටයුතු මේ වන විට අපි සිදුකළා. ඉදිරියේදී එහි සාර්ථක නිමාවක් දකින්නට අපිට හැකියාවක් ලැබේවි.ඒ වගේම තමයි දැනට කොටසක් ප්‍රතිසංස්කරණය කර ඇති කණුබිච්චිය පාලමේ ඉතිරි වැඩ නිමා කිරීමත්, කරදාවිල, බුන්නෑපොල, සත් යහම්පත් පාලම මාර්ගයේ ඇති තැලවිල්ල ඉදිකිරීමත් ඒ යටතේ ප්‍රධානයි.ඇත්තටම මා සිදුකළ සංවර්ධන කටයුතු පිළිබඳව ඉහළ ජනතා ප්‍රතිචාරයක් නම් ලැබෙනවා. ඒත් කියන්න කනගාටුයි. මේ ගමනට ආපසු හරවන්නට උත්සාහ දරන සුළු පිරිසක් ඉන්නවා. ඒ නිසා වරින් වර මට බාධක එල්ල වුණා. ඒ වගේම නොසිතූ විදිහට අභියෝග රැසකට මුහුණ දෙන්නත් සිදුවුණා.ඒත් මට විශ්වාසයි මගේ ආදරණීය ජනතාව හැමදාමත් මාත් එක්ක රැඳේවී කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=f1102284</link>
    <topic/>
    <author/>
    <content>මේක අපේ අයිතියක්.අපි ඔය ප්‍රතිසංස්කරණවලට විරුද්ධයි.අපි හැමෝම මේකට විරුද්ධව නැඟී හිටියොත් විතරයි මේක වළක්වා ගන්න පුළුවන් වෙන්නේ.සහෝදරවරුනි, සහෝදරියනි, අපි පෙළ ගැසෙමු.අපිට විතරක්ම නෙවෙයි, මේක පාසල් පද්ධතියටත් බලපානවා. ඒ හින්දා අපට යන්න වෙනවා පාසල් ළමයිනුත් දැනුවත් කරන්න.ළමයි කිහිපදෙනා බැඟින් පාසල්වලට යාමට තීරණය කළහ.මා ඇතුළු තවත් සඟයන් තිදෙනෙක් කෝට්ටේ ආනන්ද ශාස්ත්‍රාලය බලා පිටත් වූවෙමු.ළමුන් රැස්කර ඔවුන්ට නව අධ්‍යාපන ප්‍රතිසංස්කරණ ගැනත් ඉදිරියට එහි ඵල විපාක ගැනත් පහදා දුන්නෙමු.අපි හතර දෙනා කිහිප දවසක්ම එහි ගියෙමු.අප මෙදින ගියේ සමස්ත පාසල් ප්‍රජාව දැනුම්වත් කර ඔවුන් මහ මඟට බස්සවා අධ්‍යාපන ප්‍රතිසංස්කරණයට විරුද්ධව පෙළ ගැසීම ය.ළමුන් මුව අයා අපේ කතා ඇසූහ.හැබැයි අයියා. මොහෙම ප්‍රශ්නයක් තියෙනවා.කියන්න මල්ලී.අපේ ප්‍රින්සිපල් හරි සැරයි. ඒ හින්දා උදේට නම් එළියට බහින්න විදිහක් නෑ. හැබැයි ඉන්ටවල් එකේදී එන්න පුළුවන්.අපි ඉන්ටවල් එක එන තුරා රැඳී සිටියෙමු.අනපේක්ෂිත අවස්ථාවක්.නොසිතූ දෙයක්.පොලිස් ජීප් රථ දෙකක් පැමිණ අප ඉදිරියේ නැවතිණි.අපේ සඟයන් දෙදෙනෙක් වහා පැන දිවූහ.මමත්, තවත් අයෙකුත් පොලිසියට හසුවිය.උඹලා එහෙනම්..... ඉස්කෝලේ ළමයිනුත් අවුස්සන්නයි හදන්නේ ඈ.... යමල්ලා පොලීසියට.අප දෙදෙනා කුදලා ගත් පොලිස් නිලධාරිහූ මිරිහාන පොලිසිය වෙත අප රැගෙන ආහ.දැන් අපි ඉන්නේ පොලිස් ස්ථානාධිපතිතුමා අභිමුඛවය.වාග් ප්‍රහාර දැඩිය. රළුය.නොසරුප් වදන් ද අඩු වැඩි වශයෙන් එල්ල වෙයි.අප දෙදෙනාම මුනිවත රැක්කෙමු.එස්. අයි. මහත්තයා දාන්න මුන් දෙන්නව කූඩුවට.මගේ හෘද ස්පන්ධනය අනෙකාට ද ඇසෙන්නට ඇත.අපි දෙන්නාම දැන් පොලිස් කූඩුව අසලය.මේ... මල්ලී... මෙතන ඉන්න අනිත් අය ගොඩට ඔයාලව දාන්න මට බෑ. එළියෙන් ඉන්න. මං පුටු 2 ක් දෙන්නම්.ඒ, උප පොලිස් පරීක්ෂක මහතෙකි.මුවින් වදන් පිට නොවෙයි. මුළු සිරුරම දහඩියෙන් තෙත්ව ගොසිනි.වේලාව පස්වරු 2.00 ට ද ආසන්නය.දැන් පොලිසියේ වැඩි දෙනෙක් පෙනෙන්නට නැත.අවට කිසියම් හදිසි රාජකාරි කටයුත්තකි.වැඩි දෙනාගේ අවධානය එයටය.මල්ලි තවත් මෙතැනි හිටියොත් වැඩේ දුර දිග යන්න බැරි නෑ. අන්න පිටිපස්සේ දොර. පුළුවන් නම් දුවපල්ලා.අපි දෙදෙනා මුහුණට මුහුණ බලා ගතිමු.දෙවරක් නොසිතුවෙමු.හිතට දිරි ගතිමු.දිවීම ඇරැඹුවෙමු. පසුපස නොබලාම දිව්වෙමු. හති වැටෙනා තුරුම දිව්වෙමු. දැන් පාරට අවතීර්ණ වී ඇත.ඈතින් බසයක් ඉදිරියට ඇදෙයි.බසයට නඟිනවාද? නැත්නම් තවත් දුවනවාද?නෑ. දැන් දිව්වා ඇති.මම බසයට අත දිගු කළෙමි.බසය නැවැත්වීය.අපි වහා එයට ගොඩ වූවෙමු.සිතේ ඇතිවුණු කැළඹීම ටිකෙන් ටික ලිහිල් වෙයි.බසය ඉදිරියට ඇදෙයි.එක්තරා තැනක බසය නැවතිණි.ඒ උසාවිය ඉදිරියේ ඇති බස් නැවතුම්පොළ ය.නොසිතූ දෙයක්.නැවතත් හෘද ස්පන්ධනය සිය දහස් ගුණයකින් වැඩි විය.ඕ.අයි.සී. මහතා එතැනය.අපි දෙවියන් සිහිකර ගතිමු.අනේ දෙවියනේ අපි බේරා ගන්න.දෙවියන්ට ස්තුතියි. අනේක වාරයක්.බසය නැවතත් ගමන් ඇරැඹීය.ඒ 1985 වර්ෂයයි. ජයවර්ධනපුර සරසවියේ සිසුවකුව සිටි ඔහු මුහුණ දුන් එක්තරා සිදුවීමකි ඒ. ඔහු අන් කිසිවෙකු නොවේ. නමින් විතාන පැල්පිට කෝරාළලාගේ අනූෂ පැල්පිටය. වර්ෂ 1965 පෙබරවාරි මස 28 දා පවුලේ වැඩිමලා ලෙසින් ඔහු උපන්නේය. නිශාන්ත පැල්පිට සහ නිරෝෂ පැල්පිට බාල සොයුරන් දෙදෙනාය. මව ඩොරින් රණවීර නම් වූවාය. ඈ වෘත්තියෙන් ඉංග්‍රීසි ගුරුවරියකි. පියා නමින්, සිරිසේන පැල්පිට ය. ඔහු වෘත්තියෙන් ව්‍යාපාරිකයෙකි. ඔවුන්ගේ කුඩා අවධිය පොල්ගහවෙල ගෙවුණේ මවගේ රැකියා ස්ථානයත් එහි වූ බැවිණි. අනතුරුව මවත් සොහොයුරන් දෙදෙනාත් සමඟ අනූෂ දරුවා අග නගරයට පැමිණියේය. නාරාහේන්පිට මහල් නිවාසයේ එතැන් පටන් ජීවිතය ගෙවිණි.“පොල්ගහවෙල ‘සෙන්ඩ් බර්නඩෙක්’ පාසැලෙන් මං මූලික අධ්‍යාපනය ලැබුවා. එහේ හිටියේ අවුරුද්දයි. දෙකේ පංතියේ ඉඳලා කොළඹ මහානාම විද්‍යාලයට ගියා....”අනෙක් ළමුන්ට වඩා වසරක් ඉදිරියෙන් පාසලට ඇතුළත් වූ අනූෂ දරුවා අධ්‍යාපනයට එතරම් උනන්දුවක් නොදැක්වීය. කෙළි සෙල්ලමට වඩාත් හිත බැඳුණු බැවින් දෝ බොහෝ පාසල් වැඩ අතපසු කළේය. එහෙත් ඔහු බොහෝ දෑ කියවීමට රුචියෙක් වූයේය.“අපේ ලොකු අම්මා, අම්මාගේ අක්කා, ඊවා රණවීර, එයාට හොඳ පුස්තකාලයක් ගෙදර තිබුණා. ඒකේ ගොඩක් පොත්පත් තිබුණා. මං හරි ආසාවෙන් ඒවා කියෙව්වා. ඒ විතරක් නෙවෙයි අතට අහුවුණු ඕනෑම දෙයක් කියවන්නත් පුරුදු වුණා.”6 වැනි පංතියට සමත් වු ඔහු මෙතෙක් කල් පංතියේ අන්තිමයාව සිට 3 වැනියා දක්වා ඉදිරි ප්‍රගතියක් පෙන්නුම් කළේය. වර්ෂ 1979 වර්ෂයේ අපොස සාමාන්‍ය පෙළ විභාගයට පෙනී සිටියේය. සාමාන්‍ය පෙළ සමත් වූ අනූෂ ශිෂ්‍යයා 1980 වර්ෂයේ කොළඹ ආනන්ද විද්‍යාලයට ඇතුළත් වූයේය. වාණිජ්‍ය අංශයෙන් වර්ෂ 1982 දී උසස් පෙළට පෙනී සිටියේය. කෙලි කවටකම් මැද ගෙවී යන සුන්දර පාසල්වියේ සුන්දර මතක ඔහුටද අරුමයක් නොවේ. චිත්‍රපට නැරඹීම, ක්‍රිකට් මැච් බැලීම පමණක් නොව සයිවර් කඩවලට ගොඩව තෝසේ රස බැලූ හැටිද කිසිදා අමතක නොවෙන සිද්ධීන්ය.1983 – 1984 අධ්‍යයන වර්ෂයේ ශ්‍රී ජයවර්ධනපුර විශ්වවිද්‍යාලයේ සිසුවකු වශයෙන් ලියාපදිංචි වූවේය. මෙකල විශ්වවිද්‍යාල පරිසරය සිසුන්ට නිදහසේ ඉගෙනීමට එතරම් සුදුසු තත්ත්වයක් නිර්මාණය නොවීය. ශිෂ්‍ය අරගල සටන් ව්‍යාපාර අඩුවක් නොවීය. “මම විශ්වවිද්‍යාලයේ සියලු දෑවලට සම්බන්ධ වෙලා තියෙනවා. කැට එකතු කළා. පෝස්ටර් ගැහුවා. පිකට් කළා.”අජිත් හේවාපතිරණ ඔහුගේ ඉතා හොඳ මිත්‍රයෙකි. මේ මිතුදම තවත් එක දෙයක් නිසාවෙන් තවත් ශක්තිමත් විය. ඒ අජිත් මිතුරාගේ නැගණිය නිසාවෙනි. ඈ නමින් අනෝමා හේවාපතිරණය. එකට පාඩම් කළහ. මිතුරාගේ නිවසට නිතර දෙවෙලේ ගිය ඔහු ඈ සමඟද මිතුරු වූවේය. ඔවුහු පෙම්වන්තු වූහ. පසුව ඈත් ජයවර්ධනපුර විශ්වවිද්‍යාලයට සමත්ව ආවාය.වර්ෂ 1987 දී විගණන පරීක්ෂකවරුන් බඳවා ගන්නා විවෘත තරඟ විභාගයට ඔහු පෙනී සිටියේය. ඉන් සමත් වූ ඔහු විගණන පරීක්ෂකවරයෙකු වශයෙන් විශ්වවිද්‍යාල සිසුවකුව සිටියදීම රජයේ සේවයට එක් වූයේය. සම්භාණ්ඩ සංයුක්ත මණ්ඩලයේ මට්ටක්කුලිය ශාඛාවේ මුල්ම පත්වීම ලැබීය.“කැම්පස් එකෙන් මහපොළෙන් ලැබුණේ රු.350 යි. මට වැටුප වශයෙන් රු.1440 ක් ලැබුණා. ඒක ලොකු දෙයක්. ජීවිතයේ පළමු වතාවට පර්ස් එකක් අරන් සල්ලි ඒකේ දාගන්න පුරුදු වුණා.”මට්ටක්කුලියේ ශාඛාවේ වසර එක හමාරක්ද කම්කරු දෙපාර්තමේන්තුවේ වසර එක හමාරක්ද ඔහු විගණන පරීක්ෂක තනතුර දැරීය.වර්ෂ 1988 දී රජයේ ගණකාධිකාරවරුන් බඳවා ගැනීමේ විවෘත තරග විභාගයට ද පෙනී සිටියේය.“වර්ෂ 1990 ජනවාරි 01 දා ගණකාධිකාරවයෙක් වෙලා මං ආවේ පොලිස් දෙපාර්තමේන්තුවට. ටොරින්ටන් උප සේවා පොලිස් මූලස්ථානය තමයි මගේ රැකියා ස්ථානය වුණේ.”සුන්දර අත්දැකීම් රාශියක් එහිදී ලැබිණි. අපූරු නිලධාරින්ගේ ඇසුර ලැබිණි. වර්ෂ 1990 මාර්තු මස විශ්වවිද්‍යාල ජීවිතයෙන් සමු ගත්තේ වාණිජවේදී උපාධිය ද ලබමිනි. වර්ෂ 1992 ලියූ ශ්‍රී ලංකා රේගු නිලධාරින් බඳවා ගැනීමේ විවෘත තරග විභාගයෙන් සමත්ව ඔහු ශ්‍රී ලංකා රේගුවේ සහකාර රේගු අධිකාරි තනතුර වෙනුවෙන් යොමු විය. මෙතෙක් කල් ගෙවූ තනිකඩ ජීවිතයට තිත තබමින් පෙම්බරිය වූ අනෝමා හේවාපතිරණ මෙනෙවිය සමඟ අතිනත ගත්තේ වර්ෂ 1993 ජනවාරි මස 27 වැනිදාය. වර්ෂ 1994 නොවැම්බර් මස 30 වැනිදා මේ දෙපළට ලැබුණු කුළුදුල් දරුවාට පසන් අවිශ්ක පැල්පිට යන නම තබන ලදී.ශ්‍රී ලංකා පරිපාලන සේවයේ විවෘත තරග විභාගයට ද පෙනී සිටි මොහු වර්ෂ 1995 දී ශ්‍රී ලංකා පරිපාලන ක්ෂේත්‍රයේ පරිපාලන නිලධාරියකු වශයෙන් සේවයට එක් වූයේය. ඒ රාජ්‍ය පරිපාලන අමාත්‍යංශයේ ඒකාබද්ධ සේවා අංශය යටතේ වූ විනය අංශයේ සහකාර අධ්‍යක්ෂ ලෙසිනි. පසුකාලීනව රජයේ සේවකයන්ගේ විනය සංග්‍රහය සංශෝධනය කිරීමේ කමිටුවේ ලේකම් ධූරය ද හිමිවිය. ආයතන සංග්‍රහය සංශෝධනය කිරීමේ කමිටුවේ සාමාජිකයෙකු ද විය.1997 සැප්තැම්බර් මස 15 වැනිදා ඔවුන්ගේ කැදැල්ලට ඉපදුණේ දියණියකි. ඈ දෙව්මිනි අපේක්ෂා මනහාරී පැල්පිටය.වර්ෂ 1997 වර්ෂයේදී ඔහුගේ සේවය ජනාධිපති ලේකම් කාර්යාලයට අනුයුක්ත විය. ඒ ජනාධිපති අරමුදලේ සහකාර ලේකම් සහ ගණකාධිකාරිවරයා ලෙසිනි. මෙහිදී ඔහු ලැබූ අත්දැකීම් ප්‍රමාණය අපමණය.“රැකියාවක් වශයෙන් මා ගත කළ තෘප්තිමත්ම කාලච්ඡේදයයි ඒ. මට එහිදී අහිංසක මිනිසුන් රැසකට සේවයක් සපයන්න ලැබුණා.” 2001 වර්ෂයේදී නව තනතුරක් ලැබිණි. ඒ ශ්‍රී ලංකා රූපවාහිනී සංස්ථාවේ අධ්‍යක්ෂ ජනරාල් ධූරයයි. ජනමාධ්‍යයත් සමඟ සමීපව කටයුතු කිරීමට ඔහුට ලැබුණු මුල්ම අවස්ථාව එයයි. එය මාස 03 ක තරම් කාලයකි. 2003 වර්ෂයේ දී ඔහු ඕස්ට්‍රේලියාවේ වික්ටෝරියා විශ්වවිද්‍යාලය බලා පිටත්ව ගියේ වෘත්තීය ගණකාධිකරණය පිළිබඳ වසර 2 ක පශ්චාත් උපාධියක් වෙනුවෙනි. “මට ලැබුණේ අර්ධ ශිෂ්‍යත්වයක්. ඉතිරි වියදම් මට සපයා ගන්න වුණා. මම ඩ්‍රයිවින් ඉගෙන ගත්තා. පත්තර බෙදුවා. පීසා බෙදුවා.”ඉන් ජීවිතයට ලැබුණු අත්දැකීමත් පන්නරයත් අපමණය. වසර දෙකේ පාඨමාලාව සාර්ථකව නිම කළ ඔහු පෙරළා සිය රටට පැමිණියේය. අනතුරුව ඔහු සංවර්ධන පරිපාලන ආයතනයට යොමුවී උපදේශකවරයෙක් ලෙසින් තම සේවය නොපිරිහෙලා ඉටු කළේය.2005 වර්ෂයේ මුල් භාගයේ දී ඔහුගේ වෘත්තීය නැවතත් මාධ්‍ය අංශයට සම්බන්ධ විය. ඒ රජයේ ප්‍රවෘත්ති දෙපාර්තමේන්තුවේ නියෝජ්‍ය ප්‍රවෘත්ති අධ්‍යක්ෂ තනතුරයි.2005 දෙසැම්බර් දී එහි ප්‍රවෘත්ති අධ්‍යක්ෂ ධූරයට පත් විය.“හරිම කාර්ය බහුල කාලච්ඡේදයක්. දවස් 7 ම වැඩ කළා. මාධ්‍ය ආයතන ප්‍රධානීන් ඇතුළු බොහෝ දෙනා සමඟ ළෙන්ගතු සබඳතාවයක් ගොඩ නඟා ගැනීමට හැකි වුණා.”ඔහු 2008 වර්ෂයේදී ශ්‍රී ලංකා ගුවන් විදුලි සංස්ථාවේ සභාපති වශයෙන්ද කටයුතු කළේය. 2009 වර්ෂයේදී ප්‍රවෘත්ති දෙපාර්තමේන්තුවේ අධ්‍යක්ෂ ධුරය අධ්‍යක්ෂ ජනරාල් දක්වා උසස් විය.තවද සැලසිනේ ආයතනයේ නිසි බලධාරියා ලෙසට කටයුතු කරන්නටත් එය ලාභ ලබන ආයතනයක් දක්වා රැගෙන ඒමටත් ඔහුට හැකි විය.2010 වර්ෂයේ පෙබරවාරියේ දී ඔහුට විදුලි සංදේශ නියාමන කොමිසන් සභාවේ අධ්‍යක්ෂ ජනරාල් තනතුර හිමි විය. එදා පටන් ඔහු එම තනතුරේ රාජකාරි කටයුතුවල නිරත වන්නේය.“රටේ සියලු විදුලි සංදේශ ක්ෂේත්‍රය සම්පූර්ණයෙන්ම නියාමනය වන්නේ විදුලි සංදේශ නියාමන කොමිසන් සභාව හරහායි. මෙහි සේවකයන් 200 ක් පමණ සේවය කරනවා. මෙයින් රේඩියෝ, ටෙලිවිෂන්, ඉන්ටනෙට්, පුළුල් පරාස, ටෙලිෆෝන්, ගුවන් ගමන්, නැව්,, වෝකි ටෝකි සංඛ්‍යාත සියල්ල කළමනාකරණය කරනවා. මෙමඟින් රටේ ආර්ථික සංවර්ධනයට මහඟු දායකත්වයක් සපයන්න පුළුවන්. පාරිභෝගිකයාත් ආරක්ෂා කරමින් රටේත් මහජනතාවගෙත් ඉදිරි පියවරකට යෑමට අපි සෑමවිටම සූදානම්.”විදෙස් රටවල් රැසකට පාඨමාලා, වැඩමුළු සහ මාධ්‍ය ආවරණය සඳහා ගොස් සිය ක්ෂේත්‍රය පිළිබඳව මනා දැනුමකින් මේ රාජ්‍ය නිලධාරියා පොහොසත්ය. එහෙත් ඔහු සරල මිනිසෙකි.“මම සරලව හිතන කෙනෙක්. මොකද? අපි ඉන්නේ මහ පොළොවේ. මහ පොළොවෙන් උඩ නෙමෙයි. මට භාර කළ රාජකාරිය නොපිරිහෙලා ඉටු කිරීමට මම හැමවිටම උත්සාහ ගන්නවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>28</day>
    </date>
    <link>http://www.dinamina.lk/2011/02/28/_art.asp?fn=f1102285</link>
    <topic/>
    <author/>
    <content>වගා සංග්‍රාමයක් නැතිනම් ගෙවතු වගාවක් වගේ දෙයක් ආරම්භ කරනවානම් එය හොඳ දෙයක් විදිහට හඳුන්වන්න පුළුවන්. පසුගිය කාලය පුරා රජය මගින් මේ ගැන අවධානය යොමුකරමින් කටයුතු කළත් ජනතාව තුළ එතරම් විශාල උනන්දුවක් ඇති වුණේ නැහැ. ඒත් පසුව රටේ ඇති වූ විශේෂ තත්ත්වයක් නිසා එළවලු මිල යම් පමණකට ඉහළ ගොස් තිබෙනවා. එයට විකල්ප විදිහට විවිධ අය එක් එක් මතවාද පළ කරනවා. තවත් අය එළවලු මිල ඉහළයි කියලා චෝදනා කරනවා. මෙය කිසිසේත් පිළිගත හැකි දෙයක් නොවෙයි. සිදුවිය යුත්තේ මේ තත්ත්වය වළක්වා ගත හැකි විශේෂ ක්‍රමවේදයක් සොයා ගැනීමයි. එයට හොඳම දේ තමයි ගෙවතු වගා මගින් ලබන ඵල මගින් ආහාර ස්වයංපෝෂිත රටාවක් බිහි කිරීමයි.එතකොට ඔබ කල්පනා කරාවි මේ දේවල් සාර්ථක කර ගන්නේ කොහොමද කියලා. ඇත්තෙන්ම මේ විදිහේ වැඩපිළිවෙළක් පටන් ගන්න ඕනෑ තමන්ගේ ගෙවත්තෙන්ම තමයි. එවැනි දෙයක් රජය මගින්, නැතිනම් ගමේ ගොවි නියාමක මහත්මයාගේ උපදෙස් මඟපෙන්වීම හෝ උනන්දු කරවීමෙන් පමණක් සිදුකරන්න බැහැ. ගෙවත්ත හිමි අපට මේ ගැන උනන්දුවක් හා අවශ්‍යතාවයක් තිබෙන්න ඕනෑ. එහෙම නැතිව ආණ්ඩුවෙන් විතරක් මේ ගැන උනන්දු වුණා කියලා ප්‍රතිඵලයක් නැහැ. ජනතාව විදිහට අපත් මෙවැනි වැඩපිළිවෙළට හදවතින්ම සහයෝගය ලබාදිය යුතුයි. ක්‍රියාකාරිව මේ දේවල්වලට එකතුවිය යුතුයි.ඒත් මෙතැනදී නාගරිකව ඉන්න අට යම් ප්‍රශ්නයක් මතු වෙන්න පුළුවන්. ඉඩකඩ ප්‍රමාණවත් නොවීම පිළිබඳව. ඒත් එය එහෙම වුණා කියලා පසුබා සිටීම හොඳ දෙයක් නොවෙයි. තමන්ගේ සීමිත ඉඩකඩ තුළ පවා උපරිමයෙන් ප්‍රයෝජන ලබා ගන්න පුළුවන්. මා දැක තිබෙනවා මෙවැනි සීමිත ඉඩ ප්‍රමාණයක් තුළ විශාල ලෙස ගෙවතු වගා කටයුතු කරන අය දැක ගන්නට තිබෙනවා. මෙය ඉතාමත් හොඳ දෙයක්.ගැමි ගෙවත්තක් වුණාම හොඳ ඉඩකඩ ප්‍රමාණයක් තිබෙනවා. ඒ නිසා තමයි ග්‍රාමීය ප්‍රදේශවල මෙවැනි ගෙවතු වගා ගැන විශාල උනන්දුවක් ඇති වෙලා තිබෙන්නේ. මට මේ මොහොතේදී මගේ පුංචිසංධිය සිහිපත් වෙනවා. එදා අපිට ගමේ විශාල ගෙවත්තක් තිබුණා. ඒ ගෙවත්තේ මා සහ මගේ සහෝදරවරු එකතුව විශාල ලෙස ගෙවතු වගාවල යෙදුණා. ඒ නිසා මම අත්දැකීමෙන්ම දන්නවා ගෙවතු වගාවක් සිදුකර එහි එළවලු පලතුරු ප්‍රයෝජනයට ගන්නකොට ලබපු ආත්ම තෘප්තිය. මම සිතන විදිහට මේ තරම් විශාල ආත්ම තෘප්තියක් කිසිවෙකුට කිසිදා ලබා ගැනීමට නොහැකියි.වම්බටු, මෑකරල් වගේ වගාවක් පටන් ගන්න විශාල මුදල් ප්‍රමාණයක් වියදම් වෙන්නේ නැහැ වගේම එතරම් ලොකු මහන්සියක් වෙන්න ඕනෑකමක් වෙන්නෙත් නැහැ. ඉතාමත් සැහැල්ලුවෙන් හා විවේකයෙන් මේ කාර්ය සිදුකළ හැකියි. ඒ නිසා ගෙවතු වගාව අප විසින් සැලකිය යුත්තේ වෙහෙස මහන්සි වී සිදුකළ යුතු දෙයක් නොවෙයි. විනෝදයට, නැතිනම් විනෝදාංශයක් විදිහට තමයි ගෙවතු වගාව සිදුකළ යුත්තේ. මෙය ප්‍රතිඵලදායික විනෝදාංශයක් විදිහටයි හඳුන්වාදීමට පුළුවන්කම තිබෙන්නේ.තාමත් සමහරු මල් වගා කරනවා. ක්‍රෝටන් වගා කරනවා. දුක්ගැහැට විඳගෙන ඒවාට වතුර දමනවා පොහොර දමනවා. ඒත් මෙවැනි වගාවකින් ලබන්න පුළුවන් ප්‍රතිඵලයක් නැහැ. හැබැයි මේ මහන්සිය එළවලු වගාවකට යොදවනවා නම් වෙහෙස මහන්සිය තරමට ප්‍රතිඵල දැක බලා ගැනීමට පුළුවන්කම ලැබේවි. ඒ නිසා අප සියලුදෙනා නිශ්ඵල දේවල් සිදුකිරීම වෙනුවට හොඳ දේ ප්‍රතිඵලදායක කාර්ය වෙනුවෙන් වැඩ කටයුතු සිදුකළ යුතුයි. මෙතැනදි ගම හෝ නගරය විදිහට බෙදාගත යුතු නැහැ. තමන්ගේ ඉඩ ප්‍රමාණය තුළ තමන්ටත් හැකියාව ඇති මට්ටම තුළ මේ ගෙවතු වගාවන් ශක්තිමත් කළ යුතුයි. සියලුදෙනා මේ කාර්ය සඳහා උනන්දුවෙයි නම් ස්වයංපෝෂිත ආහාර රටාවකට අපට යොමුවීමට පුළුවන්කම තිබෙනවා.මා මෙතැනදි යෝජනාවක් විදිහට එක් දෙයක් ඉදිරිපත් කරනවා. මෙයට වැඩිහිටියෝ පමණක් සම්බන්ධ කර ගැනීමෙන් ප්‍රතිඵලයක් ගන්න බැහැ. දු පුතුන්ද මේ ගෙවතු වගා වැඩපිළිවෙළට එක්කර ගත යුතුයි. එමඟින් අපට අනාගත පරපුරටද මේ යහපත් පුරුද්ද පිළිබඳව පූර්වාදර්ශයක් ලබාදිය හැකියි.මට මේ වෙලාවේදී තවත් දෙයක් කියන්න තියෙනවා. සමහරු නිතරම කියන දෙයක් තමයි අනේ අපට මේ දේවල්වලට වේලාවක් නැහැ කියන කාරණය. මානම් පිළිගන්නේ නැහැ තමන්ට ඕනෑකමක් තිබෙනවානම් දවසේ පැය විසි හතරෙන් යම් ප්‍රමාණයක් වෙන්කරගත හැකියි. ඒ සීමිත කාලය තුළදී වුණත් ගෙවතු වගාවන් සඳහා අවශ්‍ය කාලවේලා පරායය සොයා ගන්නා පුළුවන්. ඒ නිසා මේ යුගයේදී සියල්ල එක්ව සිදුකළ යුතු සමූහ කාර්යයක් විදිහටයි සලකන්න පුළුවන්කම තිබෙන්නේ.උදිත ගුණවර්ධන.</content>
  </post></root>