<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103011</link>
    <topic>මවුබිම නිදහස් කර ගනිද්දී රට රටවල ලොකු පොඩිකම් බැලුවේ නෑ</topic>
    <author>මහින්ද අලුත්ගෙදර</author>
    <content>දෙස් විදෙස් කුමන්ත්‍රණ පරාජයට පත් කර අපේ මාතෘ භූමිය නිදහස් කර ගැනීමේ දී එක් එක් රටවල විශාලත්වය හෝ බලවත්කම පිළිබඳව තැකීමක් නොකළ බව ජනාධිපති මහින්ද රාජපක්ෂ මහතා අවධාරණය කරයි.ලොව දරුණුම ත්‍රස්තවාදීන් ලෙස සැලකෙන එල්. ටී. ටී. ඊ. සංවිධානය පරාජය කිරීමට යාමේදී ඔවුන්ගේ ජාත්‍යන්තර සහයෝගිතාව මූල්‍ය හැකියාව ආදී කිසිවක් කෙරෙහි අවධානය යොමු නොකර එකම ඉලක්කයක් කරා ගමන් කළ නිසාම එයින් ජයගත හැකි වූ බවද හෙතෙම සඳහන් කළේය.ඒ මහතා මේ බව සඳහන් කළේ පන්නිපිටිය ධර්මපාල විද්‍යාලයේ ඉදිකළ පිහිණුම් තටාකය හා ජීවිතාරක්ෂක ක්‍රමවේද පුහුණු කිරීමේ අභ්‍යාස මධ්‍යස්ථානය සිසු අයිතියට පත් කිරීම නිමිත්තෙන් ඊයේ (28) පැවැති උත්සවයක් අමතමිනි.හිරු නොබසින අධිරාජ්‍යවාදීන්ට එරෙහිව අපේ රට වසර සිය ගණනක් සටන් කර තිබෙන බව සිහිපත් කළ මහින්ද රාජපක්ෂ මහතා සෑම අවස්ථාවකදීම අපේ රටවැසියන් ධෛර්ය සම්පන්නව කටයුතු කර තිබෙන බවද කීවේය. සෑම අංශයකින්ම ලෝකය දෙස බලා කටයුතු කිරීමේ අවශ්‍යතාවය පෙන්වා දුන් ජනාධිපතිවරයා පැමිණෙන අභියෝග පිළිබඳව අවධානය යොමු කර ඒ සියල්ල තමාට ජය ගත හැකි යැයි ආත්ම ශක්තිය ගොඩනඟා ගත යුතු බවත් එවිට ඕනෑම අභියෝගයක් ජයගත හැකි බවත් සඳහන් කළේය.අනාගත ජීවිත ජය ගන්නට තම බාල කාලය පිළිබඳව වැඩි අවධානයක් යොමු කිරීම අතිශය වැදගත් බව කී රාජපක්ෂ මහතා සුන්දර ළමා කාලය යළි කිසිදිනෙක නොලැබෙන බවද අවධාරණය කළේය.පාසල් අධ්‍යාපනය පමණක් නොව බාහිර කි‍්‍රයාකාරකම් කෙරෙහිද සෑම දරුවෙක්ම අවධානය යොමු කළයුතු බවත් ඒ හරහා දරු දැරියන්ගේ අනාගතය වඩා යහපත් කරගත හැකි බවද ජනාධිපතිවරයා මෙහිදී ප්‍රකාශ කළේය.ළමා කාලය නිකරුණේ ගෙවා දමන්නෙකුට අනාගතයක් පිළිබඳව හිතන්න බැරි බවත් ඒ නිසාම ළමා කාලය හොඳින් ගත කිරීම අවශ්‍ය බවත් පෙන්වා දුන් ජනාධිපතිවරයා පන්නිපිටිය ධර්මපාල විද්‍යාලයෙන් අධ්‍යාපනය ලබා මේ රටේ ඉහළම තලවලට පැමිණි පුරවැසියන් විශාල ප්‍රමාණයක් සිටින බවද කීවේය.මවුපියන්ගෙන් දරුවන්ට කොතරම් සැප සම්පත් ලැබුණද ඒ සියල්ල පසෙකලා මේ රටේ දරුවන්ට හොඳ අධ්‍යාපනයක් ලබාදිය යුතු බවත් එමගින් දරුවන්ට ඉදිරියට යාමට හැකි බවත් සඳහන් කළ ජනාධිපතිවරයා ලෝකයේ ඇති සොරකම් කළ නොහැකි එකම දෙය උගත්කම බවද සිහිපත් කළේය.ජල සම්පාදන හා ජලාපවහන ඇමැති දිනේෂ් ගුණවර්ධන, අධ්‍යාපන ඇමැති බන්දුල ගුණවර්ධන, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, කම්කරු හා කම්කරු සබඳතා ඇමැති ගාමිණී ලොකුගේ, පාර්ලිමේන්තු මන්ත්‍රී දුමින්ද සිල්වා, පන්නිපිටිය ධර්මපාල විද්‍යාලයේ විදුහල්පති කේ. ජී. විමලසේන මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103012</link>
    <topic>තෙල් සංස්ථාවට පාඩුවක් නෑ</topic>
    <author>සුභාෂිනි සේනානායක</author>
    <content>කොළඹ වරායේ දී යාන්ත්‍රික දෝෂයකට ලක්වූ බොරතෙල් ප්‍රවාහන නෞකාව මගින් ලංකා ඛනිජ තෙල් නීතිගත සංස්ථාවට පාඩුවක් සිදුවී නැතැයි ඛනිජ තෙල් සංස්ථාව ප්‍රකාශ කරයි.කොළඹ වරායේදී සිදුවූ යාන්ත්‍රික දෝෂයක් හේතුවෙන් එම නෞකාවේ තිබූ තෙල් තොගය ගොඩබෑමට අමතර දින 05 ගතවූ බවත් එමගින් සිදුවූ පාඩුව එම නැව් සමාගම දරා ඇති බවත් ඛනිජ තෙල් කර්මාන්ත අමාත්‍යංශයේ ලේකම් ටයිටස් ජයවර්ධන මහතා ප්‍රකාශ කළේය. ඇතැම් මාධ්‍ය මේ සිද්ධිය සම්බන්ධයෙන් පළ කළ වාර්තා පදනම් විරහිත අසත්‍ය වාර්තා බවද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103013</link>
    <topic>ග්‍රීසියේ දී පැනගිය ශ්‍රී ලාංකිකයන් 15 දෙනාගෙන් 5ක් අත්අඩංගුවට</topic>
    <author>මහින්ද අලුත්ගෙදර</author>
    <content>ලිබියාවේ සිට ග්‍රීසියට පැමිණ අතුරුදන් වූ ශ්‍රී ලාංකික 15 දෙනාගෙන් 5 දෙනකු ග්‍රීක බලධාරීන් විසින් අත්අඩංගුවට ගෙන ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.36 දෙනකුගෙන් යුතු කණ්ඩායමක් මෙලෙස ලිබියාවේ සිට ග්‍රීසිය වෙත පැමිණ තිබෙන අතර ඔවුන්ගෙන් 15 දෙනකු පමණ නැවතී සිටි හෝටලයෙන් අතුරු දන්ව ඇති බවද එම කාර්යාංශයේ ප්‍රකාශකයෙක් “දිනමිණ” ට පැවැසීය.ශ්‍රී ලංකා විදේශ සේවා නියුක්ති කාර්යාංශය මඟින් ගුවන් ටිකට්පත් යවා ඔවුන්ව ගෙන්වා ගැනීමට කටයුතු කර තිබිය දී මෙලෙස අතුරුදන් වීම ශ්‍රී ලංකාවට සිදු කළ අපකීර්තියක් බවත් ඒ නිසාම අනෙකුත් ශ්‍රී ලාංකිකයන්ට අවට රටවල් සහයෝගය ලබා ගැනීම දුෂ්කර වී තිබෙන බවත් ශ්‍රී ලංකා විදේශ සේවා නියුක්ති කාර්යාංශය වසයි.මීට අමතර ඇතිව තිබෙන නොසන්සුන්කාරී තත්ත්වය හේතුවෙන් ශ්‍රී ලාංකිකයන්ට ග්‍රීසියට ඇතුළු වීම සඳහා අවසර නොදීමට ද එරට බලධාරීන් තීරණය කර ඇතැයි ශ්‍රී ලංකා තානාපති කාර්යාලය වෙත දැනුම් දී තිබේ.මෙලෙස අපේ රට අර්බුදකාරී තත්ත්වයකට පත් කිරීමෙන් වැළකී සිටින ලෙස විදේශ සේවා නියුක්ති කාර්යාංශයේ සභාපති නීතිඥ කිංස්්ලි රණවක මහතා ශ්‍රී ලාංකිකයන්ගෙන් ඉල්ලීමක් කරයි. මීට අමතරව එවැනි නීති විරෝධී කටයුතුවල නිරතවන පුද්ගලයන්ට එරෙහිව ආගමන විගමන නීතිය අනුව ක්‍රියාත්මක වන බවද හෙතෙම පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103014</link>
    <topic>සිංහපුර නිවාස සංකීර්ණයේඉදිකිරීම් ඇරැඹෙයි</topic>
    <author>සුභාෂිනී සේනානායක</author>
    <content>බොරැල්ල, වනාතමුල්ල සිංහපුර නිවාස යෝජනා ක්‍රමයේ ඉදිකිරීම් කටයුතු ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් අද (01) ආරම්භ කෙරේ.නිවාස 60ක් මේ නිවාස සංකීර්ණයේ ඉදි කෙරෙන අතර නිවාස 20කින් යුත් මහල් නිවාස සංකීර්ණ තුනක් ඉදිකිරීමට නියමිතය.මේ නිවාස ව්‍යාපෘතිය සඳහා රුපියල් මිලියන 150ක් වැය කෙරේ.නාගරික අඩු පහසුකම් සහිත ජනාවාස පදිංචිකරුවන් වෙනුවෙන් මේ ස්ථිර නිවාස ලබාදීමට නියමිත අතර, නාගරික ජනාවාස සංවර්ධන අධිකාරිය මූල්‍ය පහසුකම් සලසා දී තිබේ.මේ නිවාස සංකීර්ණයේ ඉදිකිරීම් කටයුතු රාජ්‍ය ඉංජිනේරු සංස්ථාව සිදුකරන අතර මාස 6 කින් ඉදිකිරීම් කටයුතු නිම කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103015</link>
    <topic>සක්විති රැගුම් පෑචීවරධාරියකුත් දැලේ</topic>
    <author>අසේල කුªරුළුවංශ</author>
    <content>මුදල් හා ක්‍රම සම්පාදන අමාත්‍යාංශයේ මාණ්ඩලික සහකාර තනතුරු ලබා දෙන බව පවසමින් පුද්ගලයන් රැසක් රවටා රුපියල් ලක්ෂ 20ක පමණ මුදලක් වංචා කළ බව කියන චීවරධාරියකු මහනුවර පොලිසියේ විශේෂ අපරාධ විමර්ශන අංශය මඟින් ඊයේ (28) අත්අඩංගුවට ගෙන තිබේ.ජනපති ලේකම් කාර්යාලයේ නිලධාරින් ගේ හා පාර්ලිමේන්තු මන්ත්‍රීවරුන්ගේ නම් ඇතුළත් ව්‍යාජ ලිපි ශීර්ෂ හා නිල මුද්‍රා යොදා ගනිමින් මේ චීවරධාරියා මුදල් වංචා සිදුකර තිබෙන බව පොලිසිය පවසයි.මහනුවර අවට පදිංචි පුද්ගලයන් හය දෙනකු විසින් රැකියා ලබා ගැනීම සඳහා මොහුට මුදල් දී තිබෙන බව පොලිස් පරීක්ෂණ මඟින් අනාවරණය වී තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ මෙහෙයවීමෙන් පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103016</link>
    <topic>කොළඹ හෝටල් සේවකයන්වෛද්‍ය පරීක්ෂණයකට</topic>
    <author>සන්ධ්‍යා කරුණාරත්න</author>
    <content>කොළඹ නගර සභා සීමාව තුළ පිහිටා ඇති සියලුම හෝටල්වල සේවකයන් වෛද්‍ය පරීක්ෂණයකට භාජනය කිරීමේ වැඩපිළිවෙළක් ක්‍රියාත්මක කෙරේ.හෝටල් සේවකයන්ගේ අපිරිසිදුභාවය පිළිබඳවත්, ඇතැම් සේවකයන් රෝගාබාධයන්ගෙන් පෙළෙන්නන් බවටත් ලැබී ඇති පැමිණිලි හේතුවෙන් මේ වැඩපිළිවෙළ ක්‍රියාත්මක කරන බව කොළඹ නගර සභාවේ ප්‍රධාන වෛද්‍ය නිලධාරී ප්‍රදීප් කාරියවසම් මහතා ප්‍රකාශ කළේය.මේ වසර සඳහා හෝටල්වලට බලපත්‍ර නිකුත් කිරීමේ දී හෝටල් සේවකයන්ගේ සෞඛ්‍ය සම්පන්න බව හා පිරිසිදු බව සැලකිල්ලට ගැනීමද මේ වැඩපිළිවෙළේ අරමුණක් බව ඒ මහතා පවසයි.මහජනතාවට සෞඛ්‍ය සම්පන්න ජීවිතයක් ලබාදීමේදී ආහාරවලට ප්‍රමුඛස්ථානයක් හිමි වේ. දෛනිකව කොළඹ නගරයට රට පුරා ප්‍රදේශවලින් බොහෝ පිරිසක් පැමිණෙති. හෝටල්වලින් ඔවුන්ට ලබාදෙන ආහාර පිරිසිදුව ලබාදීම සිදුකළ යුතු අතර එම වැඩපිළිවෙළ සක්‍රීයව ක්‍රියාත්මක කිරීම මෙහි අරමුණ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103017</link>
    <topic>ගුවන් හමුදා මාධ්‍ය ප්‍රකාශකගෲප් කපිතාන් විජේසූරිය</topic>
    <author>චන්ද්‍රිකා පෙරේරා</author>
    <content>ගුවන් හමුදා නව මාධ්‍ය ප්‍රකාශක ලෙස ගෲප් කපිතාන් ඇන්ඩෲ විජේසූරිය මහතා ඊයේ (28) සිට පත්කර ඇත.එතෙක් එම තනතුරේ කටයුතු කළ ගෲප් කපිතාන් ජනක නානායක්කාර මහතා ඊයේ (28) සිට ආරක්ෂක මාණ්ඩලික ප්‍රධානී එයාර් චීෆ් මාර්ෂල් රොෂාන් ගුණතිලක මහතාගේ ලේකම් ලෙස පත්කර තිබේ.නව මාධ්‍ය ප්‍රකාශක විජේසූරිය මහතා 2008 වසරේ ජනවාරි සිට මැයි දක්වා කාලයේ ද ගුවන් හමුදා මාධ්‍ය ප්‍රකාශක ධුරය දැරූ අතර නව පත්වීම් ලබන අවස්ථාව වන විට ඔහු බටලන්ද අණ හා මාණ්ඩලික විද්‍යාලයේ ගුවන් හමුදා පක්ෂාංගයේ උපදේශකවරයා ලෙස කටයුතු කරමින් සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103018</link>
    <topic>ශ්‍රී ලංකාවට එරෙහි විරෝධතා කළ400ක් ඉන්දියාවේ දී අත්අඩංගුවට</topic>
    <author>මහින්ද අලුත්ගෙදර</author>
    <content>ඉන්දියාවේ චෙන්නායි නුවර පිහිටි ශ්‍රී ලංකා නි. මහ කොමසාරිස් කාර්යාලය වසා දමන ලෙසට එරට රජයට බලකරමින් විරෝධතා ව්‍යාපාරයක නිරත වු 400 දෙනෙක් ඉන්දීය පොලිසිය මගින් අත්අඩංගුවට ගෙන ඇත.එම්. ඩී. එම්. කේ. පක්ෂයේ මහ ලේකම් වයිකෝ, පී. නැදුමාරන් හා පාණ්ඩ්‍ය ඇතුළු පිරිසක් මෙහිදී පොලිස් අත්අඩංගුවට පත්ව ඇතැයි වාර්තා වෙයි.ප්‍රභාකරන්ගේ මවගේ සුසාන භූ®මිය වෙත බල්ලන්ගේ මළකුණු දැමූ බවට චෝදනා කරමින් ශ්‍රී ලංකා නියෝජ්‍ය මහ කොමසාරිස් කාර්යාලය ඉවත් කර ගන්නා ලෙස ඉල්ලා මේ උද්ඝෝෂණ ආරම්භ කර ඇත.චෙන්නායි, මයිලපූර්හි තාගේෂ්වර උද්‍යානයෙන් ඇරැඹි පාගමන චෙන්නායි ශ්‍රී ලංකා නියෝජ්‍ය මහ කොමසාරිස් කාර්යාලය ආසන්නයට පැමිණ තිබෙන අතර එහි දී ඔවුන්ව පොලිස් අත්අඩංගුවට පත් වු බව තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n1103019</link>
    <topic>ඉඩම්, නිවාස, රැකියා ලබාදෙනවා යැයිසමෘද්ධි නියාමක ලක්ෂ 50ක් වංචා කරලා</topic>
    <author>එස්. එන්. ගොඩමුන්න – ගම්පොළ සමූහ</author>
    <content>රණවිරු පවුල් හා සමෘද්ධි ලාභීන් ඇතුළු විවිධ පුද්ගලයන් හට ඉඩම්, නිවාස, රැකියා ඇතුළු නොයෙකුත් ද්‍රව්‍ය ආධාර ලබාදෙනවා යැයි පවසා රුපියල් ලක්ෂ 50කට අධික මුදලක් වංචා කළ සමෘද්ධි නිලධාරියකු පිළිබඳව නාවලපිටිය පොලිසිය වෙත පැමිණිලි සිය ගණනක් ලැබෙමින් පවතින බව නාවලපිටිය පොලිසිය සඳහන් කරයි.නාවලපිටිය වෙරළුගස්හින්න ප්‍රදේශයේ පදිංචි මේ සමෘද්ධි නියාමකවරයා ග්‍රාම සංවර්ධන සමිතියේ නිලධාරියකු ලෙස ද කටයුතු කරමින් ප්‍රදේශයේ දේශපාලන අධිකාරියේ බලය තමන් සතුව ඇතැයි පෙන්වා මේ වංචා සිදුකර ඇති බව පරීක්ෂණ පවත්වන නාවලපිටිය පොලිසිය සඳහන් කරයි.මේ සමෘද්ධි නියාමකවරයා සිදුකර ඇති වංචා පිළිබඳ ව ලැබෙන පැමිණිලි දිනෙන් දිනම වැඩි වන හෙයින් ඒ සඳහා වෙනම අංශයක් ස්ථාපිත කොට පැමිණිලි බාරගැනීම හා පරීක්ෂණ සිදුකිරීම ආරම්භ කොට ඇතැයි පවසන නාවලපිටිය පොලිස් ස්ථානාධිපති උදය වික්‍රමසේකර මහතා මේ සියලු පැමිණිලි අසංක ප්‍රභාත් ද සිල්වා නැමැති සමෘද්ධි නියාමකවරයා පිළිබඳ ව ලැබෙන බව ද සඳහන් කළේය.රැකියා ලබාදෙන බව පවසා මුදල් ලබාගැනීමේ පැමිණිලි 35ක් ද, ඉඩම් ලබාදෙන බව පවසා මුදල් ලබාගැනීමේ පැමිණිලි 20 ක් ද, ණයට මුදල් ලබාගැනීමේ පැමිණිලි 20 ක්ද, චෙක්පත් වංචා පැමිණිලි 30 ක් ද පොලිසියට ලැබී ඇත. තවත් විවිධ වර්ගයේ පැමිණිලි 10ක් ද මේ වන විට පොලිසිය වෙත ලැබී ඇත. තවත් පැමිණිලි ලැබෙමින් පවතින බව ද පොලිසිය සඳහන් කරයි.මීට අමතරව මේ පුද්ගලයා විසින් ප්‍රදේශයේ ඇති වටිනා ගස් වර්ග මිලදී ගෙන ඇති අතර, ඒ සඳහා ද රුපියල් ලක්ෂ ගණනාවක් එම පුද්ගලයන් හට ගෙවීමට ඇති බවට පැමිණිලි ලැබී තිබේ. නොයෙකුත් සමිති නමින් ලබාගෙන ඇති කොන්ත්‍රාත් හා ඉදිකිරීම් කටයුතු සඳහා ලබාගත් ද්‍රව්‍ය සඳහා නාවලපිටිය නගරයේ වෙළෙඳ සල් කීපයක් සඳහා අගරු චෙක්පත් ලබාදී තිබෙන බවට ද පැමිණිලි ලැබී ඇත.ග්‍රාම සංවර්ධන සමිතිය සඳහා බස් රථයක් ලබාගැනීම සඳහා යැයි පවසා නොයෙකුත් පුද්ගලයන්ගෙන් රුපියල් ලක්ෂ ගණනක මුදලක් ද එකතු කොට ඇති බවට ද පැමිණිලි ලැබීම පිළිබඳව පරීක්ෂණ ආරම්භ කර තිබේ.රණවිරු පවුල් කීපයක්ම මොහුගේ වංචාවන්ට හසුව ඇත.දැනට සැකකරු සැඟවී ඇති හෙයින් ඔහු අත්අඩංගුවට ගැනීම සඳහා විශේෂ පොලිස් කණ්ඩායමක් යොදවා තිබේ.ගම්පොළ කොට්ඨාස බාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු පොලිස් අධිකාරි බී. විමලදාස, සහකාර පොලිස් අධිකාරි ඒ. දේවප්‍රිය, සහකාර පොලිස් අධිකාරි චූලනී වීරරත්න, පොලිස් ස්ථානාධිපති උදය වික්‍රමසේකර මහත්වරුන්ගේ උපදෙස් මත පො.ප. ගමගේ, පො.ප. මාලනී මැණිකේ, උ.පො.ප. සුගත් විජේතුංග, උ.පො.ප. චන්ද්‍රා මල්වත්ත ඇතුලු නිලධාරි කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n11030110</link>
    <topic>‘උඩවලවේ දෙකා’ සමඟ යතුරු පැදි 14ක් දැලේ</topic>
    <author>මහරගම විශේෂ වේහැල්ලේ පියතිලක</author>
    <content>යතුරු පැදි මංකොල්ල කෑමේ කප්පිත්තෙක් වන උඩවලවේ ‘දෙකා’ නමැත්තා යතුරු පැදි 14ක් සමඟ කොට්ටාව පොලිසියට කොටු වී ඇත.ලැබුණු තොරතුරකට අනුව ක්‍රියාත්මක වූ පොලිසිය පිළියන්දල ප්‍රදේශයේ පදිංචි ‘දුමින්ද’ නමැත්තෙක් අත්අඩංගුවට ගෙන කළ පරීක්ෂණවලදී ‘දෙකා’ගේ යතුරු පැදි මංකොල්ලයේ සුල මුල හෙළි දරව් වී ඇත. ‘දෙකා’ කරනු ලබන යතුරු පැදි මංකොල්ලවලට අයත් යතුරු පැදි ශ්‍රී ලංකාවේ විවිධ පළාත්වලට විකිණීමේ මොළකාරයා වී ඇත්තේ ‘දුමින්ද’ නමැති සැකකරු ය.“දෙකා” මංකොල්ල කන යතුරු පැදිවල චැසි අංක වෙනස්කොට විවිධ ප්‍රදේශවලට අලෙවිකර තිබියදී කොට්ටාව පොලිසිය කළ දැවැන්ත මෙහෙයුමකදී පාපැදි 14 සොයාගෙන ඇත. සමහර යතුරු පැදි කොටස්වලට වෙන්කොට කොටස් වශයෙන් විකුණා ඇති බවද පරීක්ෂණවලදී අනාවරණය විය. සිද්ධියට සම්බන්ධ තවත් පා පැදි හතරක් සොයා ගෙන ඇතැයි කොට්ටාව පොලිසියේ අපරාධ අංශයේ ස්ථානාධිපති ඩී. එම්. උපාලි දිසානායක මහතා දිනමිණට පැවැසීය.මංකොල්ලයට සම්බන්ධ යතුරු පැදිවල වටිනාකම රුපියල් මිලියන 3ක් පමණ වෙතැයි ගණන් බලා ඇත. මංකොල්ලකරුවන් විසින් මේ යතුරු පැදි ඉතාමත් අඩු මිලට විකුණා ඇති බව ද පරීක්ෂණයේ දී අනාවරණය විය.සිද්ධිය සම්බන්ධයෙන් ‘දෙකා’ ඇතුළු තවත් සැකකරුවන් තිදෙනෙක් අත්අඩංගුවට ගැනීමට පොලිසිය සමත් වී ඇති අතර, ඔවුන් උසාවියට ඉදිරිපත් කිරීමෙන් අනතුරුව රිමාන්ඩ් භාරයට පත්කර තිබේ. මිරිහාන, නවගමුව, තලංගම, පිළියන්දල, රත්නපුර, කළුතර, බණ්ඩාරගම හා අතුරුගිරිය ස්ථානවලින් ‘දෙකා’ මේ යතුරුපැදි මංකොල්ල කා ඇති බව පරීක්ෂණවලදී අනාවරණය වී ඇත. දුමින්ද නමැති සැකකරු විසින් සමහර යතුරු පැදිවල අංක, චැසි අංක ද වෙනස්කර අලුතින් පොත් පවා පිළියෙළ කර යතුරු පැදි විකුණා ඇති බවට ද තොරතුරු ලැබී ඇතැයි පොලිසිය කියයි.‘දෙකා’ නමැති සැකකරු මින් පෙර ද යතුරු පැදි මංකොල්ල කා ඒ පිළිබඳව අත්අඩංගුවට ගෙන ඇප මත මුදාහැර ඇති අයෙකි.කොට්ටාව පොලිස් ස්ථානාධිපති යූ. ඩබ්ලිව්. තිලක්සිරි මහතාගේ අධීක්ෂණයෙන් අපරාධ අංශයේ ස්ථානාධිපති උපාලි දිසානායක මහතාගේ මෙහෙයුම යටතේ පරීක්ෂණ සිදු කෙරිණි. පොලිස් සැරයන්වරුන් වන කමල්, බණ්ඩාර පොලිස් කොස්තාපල්වරුන් වන චන්දිම රණතුංග අතාවුද, නිලන්දුව, උඩපොළ, තෝලංගමුව, උඩපොල, සෝලංගආරච්චි, සමන්, සම්පත්, මයුර හා රොෂාන් නිලධාරීහු ද මෙහෙයුමට සහභාගි වූහ.තවත් සැකකරුවන් දෙදෙනෙක් හා මංකොල්ලකන ලද යතුරු පැදි 4ක් අත්අඩංගුවට ගැනීමට පොලිසිය මෙහෙයුම් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n11030111</link>
    <topic>කළුබෝවිලදී මිය ගිය කතගේ මරණයටසැමියා සැක බවට ප්‍රකාශයක්</topic>
    <author>සුරන්ජිත් පෙරේරා</author>
    <content>රත්මලාන ප්‍රදේශයේ පදිංචි කාන්තාවක් බරපතළ ලෙස රෝගාතුර වී කලුබෝවිල රෝහලට ඇතුළත් කිරීමෙන් පසු හදිසියේම මියයාම සම්බන්ධයෙන් ඇයගේ මරණය සම්බන්ධයෙන් ඇයගේ සැමියා සැකසහිත බව මියගිය අයගේ වැඩිමහල් සහෝදරයා ලබාදුන් ප්‍රකාශයක් මත පරීක්ෂණ ආරම්භ කළ බව පොලිසිය පවසයි.මියගිය අය ජීවත්ව සිටියදී ඇයගේ සැමියා විසින් පුවත්පතක මංගල යෝජනා තීරයේ දැන්වීමක් පළකර ඔහු වෙනත් විවාහයක් කර ගැනීමට උත්සාහ කිරීමත් සමඟ ඇයගේ අසනීප ගතිය උත්සන්න වීමෙන් පසුවත් අවශ්‍ය ප්‍රතිකාර ලබානොදීම වැනි හේතු මත නැගනියගේ මරණය සම්බන්ධයෙන් ඇයගේ සැමියා සැක සහිත බවත් එම මරණය සම්බන්ධයෙන් නිසි පරීක්ෂණයක් සිදුකරන ලෙසත් ඥාතින් විසින් ඉල්ලා ඇත.එම ඉල්ලීම මත නිසි පරීක්ෂණයක් සිදුකර අධිකරණයට වාර්තාවක් ඉදිරිපත් කරන ලෙස ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළාය. මෙසේ මියගොස් ඇත්තේ පී. සී. ද සිල්වා මාවතේ පදිංචිව සිටි 56 හැවිරිදි වියේ පසු වූ කාන්තාවකි.මියගිය තැනැත්තියගේ මෘතදේහය සම්බන්ධයෙන් ඇයගේ සහෝදරයා සහ විවාහක සැමියා විසින් අයිතිය ඉල්ලා සිටීම සම්බන්ධයෙන් පොලිසිය විසින් අධිකරණය වෙත යොමු කළ වාර්තාව අනුව දෙපාර්ශ්වයේ එකඟතාව මත සහෝදරයා වෙත මෘතශරීරය ලබාදීමට මහේස්ත්‍රාත්වරිය නියෝග කළාය. මරණය සම්බන්ධයෙන් පශ්චාත් මරණ පරීක්ෂණයකින් පසුව වාර්තාවක් අධිකරණයට ඉදිරිපත් කරන ලෙසද මහේස්ත්‍රාත්වරයා වැඩිදුරටත් නියෝග කළාය.ගල්කිස්ස පොලිසියේ අපරාධ අංශයේ ස්ථානාධිපති උ.පො.ප. තිස්ස සුගතපාල මහතාගේ උපදෙස් මත පො.කො. (34879) හේමන්ත හෙට්ටිආරච්චි මහතා අධිකරණ කටයුතු සිදුකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n11030112</link>
    <topic>රට රැකියා සිහින මවා ලක්ෂ ගණන් මුදල් ගරලා</topic>
    <author>මල්වාන සමූහ මහානාම විතානගේ</author>
    <content>විදේශ රැකියා ලබා දෙන බවට පවසමින් බියගම නිදහස් වෙළඳ කලාපයේ තරුණ තරුණියන් මුළා කොට රුපියල් ලක්ෂ විසිඑකකට අධික මුදලක් වංචා සහගතව ලබා ගත් විවාහක මුස්ලිම් කාන්තාවක් (37) බියගම පොලිසිය මගින් මල්වාන ප්‍රදේශයේ දී අත්අඩංගුවට ගනු ලැබීය.මේ වන විට ඇයට විරුද්ධව බියගම නිදහස් වෙළඳ කලාපයේ සේවය කරන තරුණ තරුණියන්ගෙන් පැමිණිලි 47ක් පමණ ලැබී තිබෙන අතර තවත් පැමිණිලි ලැබෙමින් පවතින බව ද පොලිසිය කියයි.ඇය විසින් එම වෙළඳ කලාපයේ සේවය කරන අනුරාධපුරය, ගාල්ල, නුවර, හලාවත හා කුරුණෑගල ආදී ඈත දුර බැහැර ප්‍රදේශවල සිටින තරුණ තරුණියන්ගෙන් එම මුදල් ලබාගෙන තිබෙන අතර එසේ ලබාගත් මුදල්වලට ඇය විසින් රිසිට් පත්ද නිකුත් කර තිබේ. ඇය විසින් එක් අයකුගෙන් රුපියල් 40,000 සිට රරුපියල් 50,000දක්වා ලබාගෙන ඇතැයිද පැවසේ.මල්වාන ප්‍රදේශයේ නිවෙසක් කුලියට ගෙන මේ ව්‍යාජ විදේශ රැකියා ආයතනය පවත්වාගෙන ගිය මේ කාන්තාව ගම්පහ ප්‍රධාන මහේස්ත්‍රාත් මොහොමඩ් මැකි මහතාට ඉදිරිපත් කොට ඇය ලබන 09 වැනිදා දක්වා රක්ෂිත බන්ධනාගාර ගත කෙරිණි.කැලණිය සහකාර පොලිස් අධිකාරිනී මදාරා ආරියසේන මෙනෙවියගේ මෙහෙයවීම යටතේ බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න, අපරාධ විමර්ශන අංශයේ ස්ථානාධිපති පොලිස් පරීක්ෂක ඒ.ජී. වයි. එස්. කිර්තිසිංහ හා සැරයන් උපාලි (27217) මහත්වරුන් ඇතුලු පොලිස් කණ්ඩායමක් විසින් මේ වැටලීම සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=n11030113</link>
    <topic>අපේ නැවියන් නිපද වූ යාත්‍රාවක් වෙරළ ආරක්ෂක දෙපාර්තමේන්තුවට</topic>
    <author>භක්ති ධර්මප්‍රිය මෙන්ඩිස්</author>
    <content>නාවික හමුදාව විසින් නිපදවන ලද රුපියල් ලක්ෂ 200ක් පමණ වටිනා යාත්‍රාවක් වෙරළ ආරක්ෂක දෙපාර්තමේන්තුව වෙත අද (01) භාර දෙනු ලැබේ.ම් යාත්‍රාව නාවික හමුදාවේ වැලිසර පිහිටි කුඩා යාත්‍රා නිෂ්පාදන අංගනයේ දී සම්පූර්ණයෙන්ම නිර්මාණය කරනු ලැබ ඇත්තේ නාවික හමුදාවේ සෙබළුන් විසින් බව නාවික හමුදාව පවසයි. මේ යාත්‍රාව මුර සංචාරක යාත්‍රාවක් වන අතර ඒ සඳහා අවශ්‍ය සියලු පහසුකම් නාවික හමුදාව විසින් යාත්‍රාව තුළ නිර්මාණය කර තිබේ.වෙරළාරක්ෂක දෙපාර්තමේන්තුව මේ යාත්‍රාව විදේශ රටකින් ගෙන ආවේ නම් ඒ සඳහා එම දෙපාර්තමේන්තුවට විශාල මුදලක් වැය කිරීමට සිදු වේ. නාවික හමුදාවට මෙම යාත්‍රාව නිපදවීම තුළින් විශාල මුදලක් රටට ඉතිරිකර දීමට හැකි වී ඇත.බටහිර නාවික විධාන මූලස්ථානයේ දී නාවික හමුදාපති වයිස් අද්මිරාල් සෝමතිලක දිසානායක මහතා විසින් මේ යාත්‍රාව වෙරළාරක්ෂක දෙපාර්තමේන්තුව වෙත අද (01) භාර දෙනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=r1103011</link>
    <topic>අපරාධවලට සම්බන්ධ බවටසැක 3 ක් අත්අඩංගුවට</topic>
    <author>ජාඇළ මධ්‍යම - ලෙස්ලි පෙරේරා</author>
    <content>ආයුධ සහ පිහි පෙන්වා රන් දම්වැල් කඩා ගත් බවට සැකකරන 3 දෙනෙකු අත්අඩංගුවට ගැනීමට ජාඇළ පොලිසිය සමත්ව තිබේ.අම්බලන්ගොඩ – ගනේමුල්ල – කුලියාපිටිය ප්‍රදේශවල පදිංචිකරුවන් යැයි කියන මේ සැකකරුවන් විසින් සොරකම් කරන ලද යතුරුපැදි දෙකක් හා රත්තරන් චේන් 4 ක් ද, චේන් කැඩීමට උපයෝගි කර ගන්නා නවීන පන්නයේ පිහියක් ද සැකකරුවන් තිදෙනා සමඟ අත්අඩංගුවට ගෙන තිබේ.මීට ඉහත අපරාධ සොර – මැරකම් රැසකට සම්බන්ධ මේ සැකකරුවන් බෙහෙවින් මත්ද්‍රව්‍යවලට ඇබ්බැහි වූ පුද්ගලයන් ලෙස ජාඇළ පොලිසියට අනාවරණය වී ඇත.ජාඇළ පොලිස් ස්ථානාධිපති ප්‍රධාන පොලිස් පරීක්‍ෂක චන්දිමාල් විජේසිංහ මහතාගේ උපදෙස් පරිදි මෙම මෙහෙයුම සිදුකරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=r1103012</link>
    <topic>ගම්පහ පොලිස් සේවස්ථ පුහුණු ආයතනයෙන්පොලිස් නිලධරයනට දැනුම</topic>
    <author>නිට්ටඹුව සමූහ, ජෙනට් ජයසිංහ</author>
    <content>බස්නාහිර පළාත උතුරු දිසාවට අයත්, ගම්පහ, කැලණිය සහ මීගමුව යන පොලිස් කොට්ඨාසවල පොලිස් නිලධාරීන්ගේ කුසලතා හා ආකල්ප වඩාත් ඉහළ මට්ටමකට නැංවීමේ අරමුණෙන් ගම්පහ - ශ්‍රී බෝධි පාරේ පොලිස් සේවස්ථ පුහුණු ආයතනය ස්ථාපිත කැර තිබේ.ගම්පහ උසාවි සංකීර්ණය පිටුපස පැරණි ගොඩනැඟිල්ලක විවිධ දුෂ්කරතා හා අඩුපාඩු මැද පවත්වා ගෙන ගිය මේ පොලිස් සේවස්ථ පුහුණු ආයතනය එවකට අදාළ බල ප්‍රදේශයේ නියෝජ්‍ය පොලිස්තිව සිටි සරත් ජයසුන්දර මහතා 2006 වසරේදී ශ්‍රී බෝධිපාරේ පිහිටි නව ගොඩනැඟිල්ල වෙත ගෙනැවිත් නවීන පහසුකම් සලසා දී තිබේ.වර්තමානයේ දී මෙහි පුහුණු පාඨමාලා පැවැත්වීම විභාග සඳහා පුහුණු කිරීම් ආදියේ පරිපාලනය නියෝජ්‍ය පොලිස්පති ලලිත් ජයසිංහ මහතා භාරයේ පැවැත්වෙන අතර අදාළ ආයතනයේ ගොඩනැඟිලි සහ පුහුණුවන නිලධාරීන්ගේ විනය පාලනය පිළිබඳ අධීක්‍ෂණය ගම්පහ කොට්ඨාසභාර ජ්‍යෙෂ්ඨ පොලිස් අධිකාරී එච්.ඒ. අනුර සරත් කුමාර මහතා විසින් සිදු කරයි.සේවය සඳහා ගම්පහ දිස්ත්‍රික්කයට අනුයුක්ත කරනු ලබන පොලිස් නිලධාරීන්ට නීතිය පිළිබඳව පුළුල් අවබෝධයක් ලබාදීම ප්‍රායෝගික පොලිස් විධි පිළිබඳ පුහුණුව ලබාදීම උසස්වීම සඳහා පුහුණු පාඨමාලා පැවැත්වීම, දෙමළ භාෂාව පිළිබඳ දැනුම ලබා දීම, පරිගණක භාවිතය පිළිබඳ දැනුම ලබාදීම ආදී අත්‍යවශ්‍යවන සියලුම අංගයන් ආවරණය වන පරිදි පාඨමාලා පැවැත්වීම මේ සේවය පුහුණු ආයතනයේ දී සිදුවන අතර මේ සියලු කාර්යයන් සඳහා භෞතික සම්පත් නොඅඩුව ලබා දී තිබේ.සතියේ දින හත පුරාම මේ ආයතනයේ විවිධ පුහුණු පාඨමාලා පැවැත්වෙන අතර, සිය සේවාකාලයේදී අති දක්‍ෂ අන්දමින් විනයානුකූලව සිය සේවය නිමාකර විශ්‍රාමගිය අත්දැකීම් බහුල පොලිස් නිලධාරීන්, විශ්වවිද්‍යාල ආචාර්යවරුන් හා ආයතනයට අනුයුක්තව සිටින පොලිස් නිලධාරීන් සේවස්ථ පුහුණු ආයතනයේ සම්පත් දායකයන් ලෙස කටයුතු කරයි.පොලිස් සේවස්ථ පුහුණු ආයතනයේ වැඩ බලන ස්ථානාධිපති පොලිස් පරීක්‍ෂක සෙනරත් එදිරිසිංහ මහතාවත්මන් සංකීර්ණ සමාජ ව්‍යුහය තුළදී උපතේ සිට මරණය දක්වා බැඳී පවත්නා සියලු ක්‍රියාකාරකම්වලදී පොලිස් සේවාව අත්‍යවශ්‍යවී තිබෙනවා. එවැනි අවස්ථාවලදී නීතිය රැක ගැනීමට මෙන්ම පුරවැසියන්ට සහන සලස්වන හොඳ මිතුරෙක් හෝ අසල්වැසියෙක් ලෙසට ද පොලිස් නිලධාරීන්ට කටයුතු කිරීමේ අවස්ථා එළැඹෙනවා. එවැනි අවස්ථාවලදී තමා සතු කාර්ය සමුදාය නොපිරිහෙලා ඉටුකරදෙන අන්දම පිළිබඳව පුහුණුවක් ලබාදී දැනුම සහිත පොලිස් නිලධාරියෙක් සමාජගත කිරීම මේ සේවස්ථ පුහුණු ආයතනයේ ප්‍රධාන අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=r1103013</link>
    <topic>මනමාලකම් කරන්න ගියසීයාට වැඩ වැරැදිලා</topic>
    <author>පාලින්ද නුවර විශේෂ මාකෙලියේ සේන</author>
    <content>මතුගම සිට කොළඹ දිවෙන බස් රියකි. අධිවේගයෙන් ධාවනය ඇරැඹුව මේ පෞද්ගලික බස් රිය බස් හෝල්ට් එකෙන් එකටම තිරිංග තද කිරීම රියැදුරුගේ රාජකාරියය.ඉස්සරහ දොරෙන් බැසගත් කොන්දොස්තර තැන පස්ස දොරෙන් නගින්න පටන් ගත්තේ ය. පුවක් ලොරියට පටවන්නාක් මෙන් පටවාගත් මගීන් කිටි කිටියේ තෙරපෙමින් සිටියහ.කොන්දොස්තරගේ ගෝර නාඩුවද ටිකින් ටික උත්සන්න විය.කිසිවකුත් මෙහි කොන්දොස්තරගේ මුහුණුවර නොබලාම ඔහුට අවනත වීම හුරු මගී ජනතාව ඔවුනොවනුගේ මුහුණු දෙස බලා ගන්නවා පමණක් පෙනිණි.පාණදුර පසුකර මොරටුව අලුත් පාලමද පසුවිය. බස්රියේ කුසු කුසුවක් ටිකින් ටික උස්සන්න විය. 35 - 45 පමණ විය හැකි කාන්තාවකි. වයස අවුරුදු 65 - 70 පමණ වියපත් ජැංඩියට හැඳ පැළඳගත් පුද්ගලයෙකි.මේ මනුස්සය මගේ කකුල පෑගුවා විතරක් නොවේ. ඇගේ කටින් විසිරුණු අපූරු වචන හුවමාරුවෙන් මුළු බස් රථයම එක සිනා වැලකි. මටත් එහෙම කළා මේ වචන හුවමාරුවට එක්වුනු තවත් කාන්තාවක් කීවා ය. දැන් කොල්ලො හොඳා නාකින්ට වැඩිය. බස් රියේ ගමන් ගත් මගීන් කියනු ඇසිණි.සීයාට කර කියා ගතහැකි දෙයක් නැත. මුළු බස් රියේ එකම හූ හඬක් විය. සීයාට නැගුණු මේ හූ හඬ ඔස්සේම මොරටුව කටුබැද්ද වෙලෝනා කම්හල අසලදී කීප දෙනකු බසයෙන් බැස ගන්නා අතරතුර මේ සීයාද බසයෙන් බැස නොපෙනී ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=r1103014</link>
    <topic>රනාල අමාදම් අරණට යන මාර්ගයවසා දැමීමෙන් ගැටලු රැසක්</topic>
    <author>කඩුවෙල සමූහ - සමන්ති මිරියගල්ල</author>
    <content>ජල්තර, රනාල “අමාදම් අසපුව“ ඉදිවූයේ 2002 වසරේදීය. 2004 වසරේ සිට මේ විහාරය අමාදම් අරණ ලෙසින් හඳුන්වයි.මෑතකදී මේ අමාදම් අරණ සඳහා ප්‍රදේශවාසීන්ට පිවිසිය හැකි මාර්ගය වසා දැමීමට කටයුතු කිරීම පිළිබඳව ප්‍රදේශවාසීන් පසුවන්නේ කළකිරීමෙනි.ආරාමය වෙනුවෙන් නිවස හා ඉඩම් පරිත්‍යාග කළ සඳසිලී සේනාධීර මහත්මිය මෙසේ කීවාය.මගේ නිවෙසත් සමඟ අක්කර 1 1/2 ක භූමි ප්‍රමාණයක් මේ ස්ථානයට පූජා කළා. මේ පරිත්‍යාගය කළේ මගේ මියගිය මල්ලි වෙනුවෙන්. ළමයින්ට දහම් අධ්‍යාපනය ලබාදීමට ආරම්භ කළ දහම් පාසල මේ වන විට වසා දාලා. ඩෙස් පුටු පවා විකුණගෙන. මෙහි දායක සභාවට ගමේ කාගෙවත් නියෝජනයක් නෑ.අමාදම් අරණට යාමට ඇත්තේ ප්‍රාදේශීය සභාව අනුමත කළ පාරක්. නමුත්දැන් කිසිම කෙනකුට මේ මාර්ගයේ ගමන් කරන්න අවසර නෑ.ආර්. එම්. එල්. ජයසිරි - අමා දම් අරණේ චෛත්‍යයක් ඉදිකරන්න රුපියල් ලක්‍ෂ 15 ක් වැය කළා. ප්‍රදේශවාසීනුත් තමන්ට හැකි ආකාරයට අමාදම් අරණ ගොඩනඟන්න දායක වුණා. මේ ගමේ සියලු දෙනා, පන්සල වෙනුවෙන් විශාල සේවාවක් කරපු අය. හංවැල්ල පොලිසිය, හෝමාගම ප්‍රාදේශීය සභාව වෙත මේ පිළිබඳව පැමිණිලි කර තියෙනවා. පන්සල පොදු ස්ථානයක්. ඕනෑම කෙනකුට මේ පාරෙන් ගමන් කළ හැකිවිය යුතුයි. ඉඩම් පූජා කරන, ගම්වාසීන්ටත් මෙය අසාධාරණයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=r1103015</link>
    <topic>කොළොන්නාව සාන්ත ජෝසප් විදුහලේගොඩනැඟිලි දිරාපත්</topic>
    <author>කොළොන්නාව සමූහ – ඒ. සුමනසේන</author>
    <content>බස්නාහිර පළාතේ ජයවර්ධනපුර අධ්‍යාපන කලාපයට අයත් කොළොන්නාව සාන්ත ජෝසප් විදුහල ගොඩනැගිලි අඩුපාඩුකම් මධ්‍යයේ පවත්වාගෙන යන පාසලක් බව එම විදුහලේ පාසල් සංවර්ධන සමිතිය හා එහි ඉගෙනුම ලබන දරුවන්ගේ මවුපියෝ කියති.සිංහල, ද්‍රවිඩ හා මුස්ලිම් සිසු සිසුවියන් 390ක් පළමු වසරේ සිට 11 වසර දක්වා මෙහි ඉගෙනුම ලබති. මෙහි ගොඩනැගිලි හතරක් ඇති අතර ඉන් තුනක් ම කොළොන්නාව සාන්ත ජෝසප් දේවස්ථානය මගින් ඉදිකරන ලද ඒවාය.මෙහි ඇති දෙමහල් ගොඩනැගිල්ලද වසර තිහකටත් අධික කාලයක් කිසිදු අලුත්වැඩියාවක් කර නොමැත.මේ පිළිබඳව බලධාරීන්ට දැනුම් දීමෙන් පසු එහි එක් පැරැණි ගොඩනැගිල්ලක වහලය හා සිවිලිම අලුත්වැඩියා කිරීමට බස්නාහිර පළාත් අධ්‍යාපන අමාත්‍යාංශ කාර්යාලය මගින් රුපියල් ලක්ෂ තුනක මුදලක් වෙන් කරදී ඇති අතර එය එම ගොඩනැගිල්ලේ පවතින ප්‍රතිසංස්කරණ කටයුතුවලින් අඩක්වත් නිමකිරීමට ප්‍රමාණවත් නොවන බව අදාළ කොන්ත්‍රාත්කරුවන්ගේ මතය බවද මවුපියෝ කියති.මෙහි නර්තන කාමරය ද ඉතා ඉක්මණින් අලුත්වැඩියා කළයුතු අංශයක් වන අතර දැනට පරිගණක අංශය සඳහා ගොඩනැගිල්ලක් සකස්කර ගැනීමට අදාළ අධ්‍යාපන කාර්යාංශය මගින් රුපියල් ලක්ෂ දෙකහමාරක මුදලක් වෙන් කරදී ඇති අතර එය ද එම කටයුතු නිම කිරීමට ප්‍රමාණවත් නොවේ. මේ විදුහලට ක්‍රීඩාපිටියක් හා රැස්වීම් ශාලාවක් ද නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103011</link>
    <topic>කෙන්යාවට එරෙහිවශ්‍රී ලංකා පිල අද පිටියට</topic>
    <author>ප්‍රින්ස් ගුණසේකර</author>
    <content>දැවැන්ත ජයග්‍රහණයකට සැලැසුම් සකසන ශ්‍රී ලංකා ක්‍රිකට් ක්‍රීඩකයෝ කෙන්යාවට එරෙහිව අද ඛෙත්තාරම ආර්. පේ‍්‍රමදාස ක්‍රීඩාංගණයට පිවිසෙති.ශ්‍රී ලංකාව හා කෙන්යාව ක්‍රිකට් ලෝක කුසලාන තරගාවලියේ සහභාගි වන තෙවැනි තරගය වන මෙය දිවා - රාත්‍රි ලෙස පැවැත්වේ.ශ්‍රී ලංකාව සහභාගි වූ තරග දෙකේ දී කැනඩාවට එරෙහිව ලකුණු 210ක දැවැන්ත ජයක් ද පාකිස්තානයට ලකුණු 11ක තියුණු පරාජයක් ද අත්කර ගත්තේ ය.කෙන්යාව සහභාගි වූ තරග දෙකේදීම අමිහිරි අත්දැකීම් එක්කර ගනිමින් නවසීලන්තයට කඩුලු 10කින් හා පාකිස්තානයට ලකුණු 205කින් දැවැන්ත පරාජයන් ලබා සිටී.ලෝක කුසලාන තරගාවලියේ 14 වැනි තරගය වන ශ්‍රී ලංකා - කෙන්යා තරගයේ දී ශ්‍රී ලංකා පිල වැඩි වාසි අත්කරගනු ඇතැයි අපේක්ෂා කෙරේ. පිතිකරුවන්ට පාරාදීසයක් වූ ඛෙත්තාරම පේ‍්‍රමදාස ක්‍රීඩාංගණයේ නිමා වූ ශ්‍රී ලංකා පාකිස්තාන තරගයේ දී දෙපිලම ඕවර් 100කදී ලකුණු 543ක් ලබා ගැනීමට සමත් විය. එහෙයින් කාසියේ වාසිය ශ්‍රී ලංකාව දිනා මුලින් පන්දුවට පහර දීමට හැකියාව උදාකරගතහොත් දැවැන්ත ලකුණු ප්‍රමාණයකට යෑමේ හැකියාව ඛෙත්තාරම තණතිල්ලේ ඇත. කෙන්යානු කණ්ඩායමේ පන්දු යවන්නන්ගෙන් නිමා වූ තරග දෙකේ දීම පිතිකරුවන්ට ප්‍රබල තර්ජනයක් එල්ල වු බවක් පෙනෙන්නට නැත.එය ද ශ්‍රී ලංකා පිලේ ඉදිරිපෙළ පිතිකරුවන්ට වාසිදායක තත්ත්වයකි.කෙසේ වුවද ශ්‍රී ලංකාව හා කෙන්යාව අතර 2003 වසරේ ලෝක කුසලාන තරගාවලියේ පැවැති තරගයකදී ශ්‍රී ලංකාවට ලකුණු 53ක පරාජයක් අත්වීම අමතක කළ නොහැක. එම තරගය දෙපිල අතර ලෝක කුසලාන තරගාවලියක අවසන් හමුවීම ද විය. ලෝක කුසලාන තරග දෙකකට සහභාගිවී දෙපිලම තරගය බැගින් ජයගෙන සිටිති.මෙතෙක් කෙන්යාව හා ශ්‍රී ලංකාව අතර එක්දින ජාත්‍යන්තර තරග 5ක් පවත්වා ඇති අතර ශ්‍රී ලංකාව තරග 4ක් ද කෙන්යාව තරගයක් ද ජය ගෙන ඇත. කෙන්යාව පසුගිය වසර කිහිපයේ දී දේශපාලන අර්බුද රැසකට මුහුණ දුන් අතර එය ක්‍රිකට් ක්‍රීඩාවට ද බලපෑම් ඇති කෙළේ ය. 2003 දී ලෝක කුසලාන තරගාවලියේ අවසන් පූර්ව වටය දක්වා පැමිණි කෙන්යානු ක්‍රීඩකයන් පසුගිය වසර කිහිපයේ දී තරමක් පසුබෑමකට ලක්ව සිටියේ ය. 2003 දී තරග කළ ස්ටීව් ටිකාලෝ කොලින්ස් ඔබුයා, තෝමස් ඔඩයෝ හා පීටර් ඔන්ගොන්ඩෝ මෙවර ද සිටින අත්දැකීම් බහුල ක්‍රීඩකයන් වේ.කෙන්යානු ක්‍රිකට් නායක ජිම් කමන්ඩේ පවසන්නේ ශ්‍රී ලංකාවට එරෙහි අද තරගයේ දී ක්‍රීඩකයන් එකොළහම එක හා සමානව දස්කම් දැක්විය යුතු බවය. “ පසුගිය තරග දෙකේ දීම අපි හොදින් ක්‍රීඩා කෙළේ නෑ. කොළඹ දී පැවැත්වෙන මේ තරගයේ දී එසේ විය යුතු නෑ” කමන්ඩේ පැවැසීය. අද තරගයේ දී වේග පන්දු යවන ක්‍රීඩක ලසිත් මාලිංග ක්‍රීඩා කරනු ඇතැයි අපේක්ෂා කෙරේ. ඔහුගේ පැවැති ආබාධය සුව වී ඊයේ පුහුණුවීම්වලට ද එක් වූවේ ය. “අපට මේ තරගාවලියේ තව සෑහෙන දුරක් යන්න තිබෙනවා. ඒ ගමන සාර්ථක කර ගැනීමට කෙන්යාව පරාජය කිරීම වැදගත්” නායක සංගක්කාර ඊයේ මාධ්‍යවේදීන්ට පැවැසීය.ශ්‍රී ලංකා පිල:කුමාර් සංගක්කාර (නායක), මහේල ජයවර්ධන, උපුල් තරංග, ටී. එම්. ඩිල්ෂාන්, තිලාන් සමරවීර, චාමර සිල්වා, චාමර කපුගෙදර, ඇන්ජලෝ මැතිව්ස්, තිසර පෙරේරා, නුවන් කුලසේකර, ලසිත් මාලිංග, දිල්හාර ප්‍රනාන්දු, මුත්තයියා මුරලිදරන්, අජන්ත මෙන්ඩිස්, රංගන හේරත්.කෙන්යාවජිම් කමන්ඩේ (නායක), තෝමස් ඔඩයෝ, තන්මේ මිෂ්රා, පීටර් ඔන්ගොන්ඩෝ, ජේම්ස් නොගොචි, ෆිලිජා ඔටියෝනෝ, ෂෙම් නොගොචී, මොරිස් ඔවුම්, ඇලෙක්ස්, ඔබන්ඩා, රකීප් පටෙල්, කොලින්ස් ඔබුයා, ස්ටිව් ටිකාලෝ, ඩේවිඩ් ඔබුයා, සෙරෙන් වෝටර්ස්, නෙහෙමිහා ඔඩියම්බො..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103012</link>
    <topic>නෙට්බෝල් මුල්පුටුවටඇමැති බිරියක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ සභාපති තනතුර භාරගන්නා ලෙස හිටපු දක්ෂ නෙට්බෝල් ක්‍රීඩිකාවක් වන මේරි ලුසිඩා මහත්මියට ඉල්ලීම් ඉදිරිපත් වී ඇත.ඇය මහජන සම්බන්ධතා හා මහජන කටයුතු පිළිබඳ ඇමැති මර්වින් සිල්වා මහතාගේ බිරිය වේ.වසර 1972 කාලයේ පාසල් නෙට්බෝල් ක්ෂේත්‍රයේ කැපී පෙනෙන ක්‍රීඩිකාවක් වූ මේරි ලුසිඩා මහත්මිය කුලියාපිටිය සාරානාත් මහා විද්‍යාලය නියෝජනය කරමින් ජාතික තරගාවලි රැසකදී දස්කම් දැක්වූවාය.නෙට්බෝල් ක්‍රීඩාවේ දියුණුව උදෙසා සම්මේලනයේ සභාපති තනතුර භාරගන්නා ලෙස විශාල ඉල්ලීම් පවතින හෙයින්ද නෙට්බෝල් ක්‍රීඩාව හා පරිපාලනය ගැන වැටහීමක් ඇති හෙයින් ද මේ සඳහා කැමැත්ත පළ කළ බව මේරි ලුසිඩා සිල්වා මහත්මිය ‘දිනමිණ’ට පැවැසුවාය.“නෙට්බෝල් ක්‍රීඩාව ගමට යා යුතුයි. ඒ සඳහා විධිමත් වැඩපිළිවෙළක් අවශ්‍යයි. ගමේ දරුවන් ඉදිරියට ගැනීමට මගේ උපරිම දායකත්වය දෙනවා” සිල්වා මහත්මිය පැවැසුවාය. ඇයගේ නායකත්වය යටතේ නෙට්බෝල් පරිපාලනයට එන කණ්ඩායම ඉදිරියේදී ප්‍රකාශ කරන බවද ඇය වැඩිදුරටත් පැවැසුවාය. ශ්‍රී ලංකා නෙට්බෝල් සම්මේලනයේ සභාපති ලෙස කටයුතු කරන ලේෂා ද සිල්වා චන්ද්‍රසේන මහත්මිය නෙට්බෝල් පරිපාලනයට නැවැත එක්වීම කෙරෙහි තවමත් තීරණයක් ගෙන නොමැති බව ප්‍රකාශ කළාය.“තව සතියකින් තීරණය කියන්නම්” චන්ද්‍රසේන මහත්මිය පැවැසුවාය.ශ්‍රී ලංකා නෙට්බෝල් සම්මේලනයේ නිලවරණය මාර්තු 27 වැනිදා පැවැත්වීමට නියමිත අතර නව පරිපාලනය යටතේ ශ්‍රී ලංකා නෙට්බෝල් පිල ලෝක සූරතා තරගාවලියට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103013</link>
    <topic>බ්‍රෙස්නන්ට දැඩි අවවාද : එංගලන්ත පිලට දඩ</topic>
    <author>බැංග්ලෝර් (ඒ.එෆ්.පී,)</author>
    <content>ඉන්දියාව සමඟ පැවැති ලකුණු සමවූ තරගයේදී එංගලන්ත වේගපන්දු යවන ක්‍රීඩක ටිම් බ්‍රෙස්නන් සිය පිත්තෙන් කඩුල්ලට දමා ගැසීමේ හේතුවෙන් ජාත්‍යන්තර ක්‍රිකට් කවුන්සිලය විසින් දැඩි ලෙස අවවාද කරනු ලැබීය.එමෙන්ම නියමිත කාලය අතරතුරදී ඕවිර 50 අවසන් නොකිරීමේ හේතුවෙන් එංගලන්ත පිලට ද දඩ මුදලකට යටත් වීමට සිදුවිය.ඉන්දීය ඉනිමේදී කඩුලු 5 ක් දවාලූ බෙස්නන් එංගලන්ත ඉනිම තුළදී පියුෂ් චව්ලාගේ පන්දුවකට දැවීයාමෙන් අනතුරුව සිය පිත්තෙන් කඩුල්ලට දමා ගැසුවේය.“මෙය ඔහුගේ පළමු වරද වන බව හා එය අත්වැරැද්දකින් සිදුවූ බව පවසා සමාව ඉල්ලා සිටීමත් මගේ තීන්දුව දීමේ දී මම සැළකිල්ලට ගත්තා” තරග තීරක රොෂාන් මහානාම ප්‍රකාශ කළේය.මේ අනුව බ්‍රෙස්නන්ට අවම දඬුවමක් පැනවෙන අතර එය ඔහුගේ තරග මුදලින් 50% ක දඩයක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103014</link>
    <topic>ලෝක කුසලාන තරගාවලියේවයස්ගතම හා වයසින් අඩුමක්‍රීඩකයන් කැනඩාවෙන්</topic>
    <author>පි‍්‍රන්ස් ගුණසේකර</author>
    <content>දැන් පැවැත්වෙන ක්‍රිකට් ලෝක කුසලාන තරගාවලියේ වයස්ගතම හා වයසින් අඩුම ක්‍රීඩකයින් දෙදෙනා කැනඩා කණ්ඩායම නියෝජනය කරති.කැනඩා පිලේ ආරම්භක පිතිකරුවන් ලෙස පිටියට පිිවිසෙන ජෝන් ඩේවිසන් වයස්ගතම පිතිකරුවා වන අතර නිතිෂ් කුමාර් වයසින් අඩුම ක්‍රීඩකයා වේ.ජොන් ඩේවිසන්ට අවුරුදු 40 යි දින 295 ක් වන අතර නිතිෂ් කුමාර්ට අවුරුදු 16 යි දින 283 ක් ගෙවී ඇත.ජෝන් ඩේවිසන් 2003 වසරේ ක්‍රිකට් ලෝක කුසලාන තරගාවලියේදී පන්දු 67 කදී වේගවත් ශතකයක් ලබා වාර්තා පොතට එක්විය. ලෝක කුසලාන තරග 11කට එක්ව ඇති ඩේවිසන් දැනට එක්දින ජාත්‍යන්තර තරග 28කට ක්‍රීඩා කර ශතකයක් හා අර්ධ ශතක 2ක් ලබා ඇත.නිතිෂ් කුමාර්ගේ මුල්ම ලෝක කුසලාන තරගාවලිය මෙය වන අතර ලෝක කුසලාන තරග 2කට සහභාගී වී සිටී. එක්දින ජාත්‍යන්තර තරග 5කට ඔහු ක්‍රීඩා කර ඇත.“මෙයට වසර 10කට කළින් මා නිතිෂ් කුමාර්ව දැක්කේ ක්‍රීඩා සමාජ තරගයකට ඔහුගේ තාත්තා සමග පැමිණි විටදීයි. එවිට නිතිෂ්ට වයස අවුරුදු 6 යි. අද ඔහු මා සමග කැනඩා ඉනිම ආරම්භ කිරීමට පැමිණෙනවා. ෙඩිවිසන් මාධ්‍යවේදීන්ට පැවැසීය.සිම්බාබ්වේ සමග ඊයේ පැවැති තරගයේදී ඩේවිසන් ලකුණු නොලබා දැවී ගිය අතර නිතිෂ් කුමාර් ලකුණකට දැවී ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103015</link>
    <topic>කෙමර් රෝච් කොදෙව් පිලට ජය ගෙනේ</topic>
    <author/>
    <content>දිල්ලිහි ෆෙරොෂා කොට්ලා ක්‍රීඩාංගණයේ දී ඊයේ (28) බටහිර ඉන්දීය කොදෙව් පිල නෙදර්ලන්තයට එරෙහිව ලකුණු 215ක විශිෂ්ට ජයක් වාර්තා කෙළේ ය.පිළිතුරු ඉනිම ක්‍රීඩා කළ නෙදර්ලන්ත ක්‍රීඩකයෝ ඕවර 31.3 කදී සියලු දෙනා දැවී ලබා ගත්තේ ලකුණු 115කි.ලකුණු 331ක දැවැන්ත ඉලක්කයක් කරා ගමන් කළ නෙදර්ලන්ත පිලේ බලාපොරොත්තු සියල්ල කොදෙව් පන්දු යවන්නෝ සුණු විසුණු කළහ.නෙදර්ලන්ත ක්‍රීඩකයින්ට එරෙහිව සුලෙයිමන් බෙන් හා කෙමර් රෝච් මුල් පන්දු වාරයේ සිටම ක්‍රියාත්මක වූ අතර ඔවුනට ලකුණු අතරට පැමිණීමට කිසිදු අවස්ථාවක් ලබා නොදුණි.මෙවර ලෝක කුසලාන තරගාවලියේ පළමු කඩුලු ත්‍රිත්වය ලබා ගැනීමේ ගෞරවය ද කෙමර් රෝච්ට හිමිවිය. නෙදර්ලන්ත පිලේ අවසන් කඩුලු 3 ලබා ගනිමින් රෝච් එම දස්කම දැක්වීය.දක්ෂ පන්දු යැවීමක නිරත වූ කෙමර් රෝච් ලකුණු 27කට කඩුලු 6ක් ද සුලෙයිමාන් බෙන් ලකුණු 28කට කඩුලු 3ක් ද බිද හෙළීය.නෙදර්ලන්ත ඉනිමේදී ටොම් කූ®පර් නොදැවී ලකුණු 55ක් ද ලබාගත් අතර ඔහුගේ ඉනිමට හතරේ පහර 9ක් එක්ව තිබුණි. මුදාසාරි බුකාරි ලකුණු 24ක් රැස් කළ අතර සෙසු ක්‍රීඩකයනට ලකුණු අතරට පැමිණීමට නොහැකි විය.පළමුව පන්දුවට පහරදුන් බටහිර ඉන්දීය පිල නෙදර්ලන්තයට එරෙහිව ඕවර 50 තුළදී කඩුලු 8ක් බිඳවැටී ලකුණු 330ක් රැස් කරන ලදී.කොදෙව් ක්‍රීඩකයන් නෙදර්ලන්ත පන්දු යවන්නන් දැඩි පීඩනයකට පත්කරමින් දැවැන්ත ලකුණු සංඛ්‍යාවක් ලබාගත් අතර ක්‍රිස් ගේල් ලකුණු 80ක් රැස්කරමින් ඉනිමේ වැඩිම ලකුණු ලාභියා බවට පත්විය.ඔහු හතරේ පහර 7ක් හා හයේ පහර 2ක් සමගින් ලකුණු 80ක් රැස්කළේය.කිරෝන් පොලාර්ඩ් 60ක්, ඩෙවොන් ස්මිත් 53ක්, රම්නරේෂ් සර්වාන් 49ක්, ඩැරන් බ්‍රාවෝ 30ක් ලෙස ලකුණු රැස් කළහ.පන්දු යැවීමේදී පීටර් සිලාර් ලකුණු 45කට කඩුලු 3ක් ද, මුදසාරි බුකාරි ලකුණු 65කට කඩුලු 2ක් ද බිඳ හෙලීය. තරගයේ වීරයා සම්මාන කෙමර් රෝච් ට හිමි විය.බටහිර ඉන්දීය කොදෙව් පිල 330/8 (ඕවර 50)ක්‍රිස් ගේල් 80, කිරෝන් පොලාර්ඩ් 60, ඩෙවෝන් ස්මිත් 53, රම්නරේෂ් සර්වාන් 49, ඩැරන් බ්‍රාවෝ 30(පීටර් සිලාර් 45/3, මුදාසාර් බුකාරි 65/2)නෙදර්ලන්ත පිල සියලු දෙනා දැවී 115 (ඕවර 31.3)ටොම් කූ®පර් (නොදැවී) 55, මුදාසාරි බුකාරි 24 (කෙමර් රෝච් 27/6, සුලෙයිමාන් බෙන් 28/3 ).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103016</link>
    <topic>පරණවිතානගෙන් ද්විත්ව ශතකයක්</topic>
    <author>ෆවුස් මොහොමඩ්</author>
    <content>තරංග පරණවිතාන විශිෂ්ට පිති හරඹයක නිරතවෙමින් ද්විත්ව ශතකයක් රැස් කිරීමේ හේතුවෙන් කෝල්ට්ස් පිලට එරෙහිව පළමු ඉනිමේ ජයක් අත්කර ගැනීමට එස්.එස්.සී. කණ්ඩායම සමත් විය. පන්දු 340 කට මුහුණ දුන් පරණවිතාන සිය ඉනිමට හතරේ පහර 16 ක් සහ හයේ පහර 2 ක් එල්ල කළේ ය.කෝල්ට්ස් පළමු ඉනිම - 273 (ඕවර 85.1) කෞෂාල් ජනිත් පෙරේරා 57, චමින්ද වාස් 55, මලින්ද වර්ණපුර 53 (සචිත්‍ර සේනානායක 76/4, ධම්මික ප්‍රසාද් 70/3) සහ දෙවැනි ඉනිම - 143 /4 (ඕවර 42) කෞෂාල් ජනිත් පෙරේරා නොදැවී 36 මලින්ද වර්ණපුර 33 (සචිත්‍ර සේනානායක 34/2)එස්.එස්.සී.පළමු ඉනිම – 418/7(ඕවර 130.4) තරංග පරණවිතාන 202, ලසිත් ප්‍රනාන්දු 61ද්‍රවිඩ සංගම් පිලට කඩුලු 6ක ජයක්හලාවත මේරියන්ස් පිල සමඟ කටුනායක වෙළෙඳ කලාපීය ක්‍රීඩාංගණයේ දී තරග වැදුණු ද්‍රවිඩ සංගම් පිල කඩුලු 6ක ජයක් හිමිකර ගැනීමට සමත් විය.මේරියන්ස් පළමු ඉනිම - 204(ඕවර 59.5) මිලින්ද සිරිවර්ධන 76 (චානක වෙලගෙදර 67/4) සහ දෙවැනි ඉනිම - 278 (ඕවර 68.4) මලින්ද පුෂ්පකුමාර 74, ෂාමින්ද එරංග 50 (ජීවන් මෙන්ඩිස් 90/5)ද්‍රවිඩ සංගම් පළමු ඉනිම - 345(ඕවර 86) සචිත්‍ර සේරසිංහ 96, මුතුමුදලිගේ පුෂ්ප කුමාර 91, ගිහාන් රූපසිංහ 56 (දිනු ක හෙට්ටිආරච්චි 98/3) දෙවැනි ඉනිම 140/4 (ඕවර 27.5) කාංචන ගුණවර්ධන නොදැවී 52 ජීවන් මෙන්ඩිස් නොදැවී 48(මිලින්ද සිරිවර්ධන 38/3)රාගම පිලට ඉනිමක ජයක්සී.සී.සී.පිල හා රාගම කණ්ඩායම අතර සී.සී.සී. පිටියේ පැවැති තරගයෙන් ඉනිමක හා ලකුණු 33 ක ජයක් අත්කර ගැනීමට රාගම පිල සමත් විය.රාගම පිල පළමු ඉනිම - 491 (ඕවර 106) ඉන්දික ද සේරම් 156, ළහිරු තිරිමාන්න 109, මයිකල් වෙන්ඩෝට් 70, නයන ප්‍රනාන්දු 62(ලසන්ත මනෝජ් 96/3 ,සචිත් පතිරණ 119/3)සී.සී.සී.පළමු ඉනිම - 225(ඕවර 68.1) තරිඳු මෙන්ඩිස් 62(ඉන්දික ද සේරම් 27/3, මාලිංග බණ්ඩාර 36/3)දෙවැනි ඉනිම - 233(ඕවර 57.1) තරිඳු මෙන්ඩිස් 87 , සචිත් පතිරණ 49(මධුර ලක්මාල් පෙරේරා 58/4)නාවික හමුදාව ඉනිමකින් ජය ගනීනාවික හමුදාව හා අන්තෝනියන්ස් පිල අතර වැලිසර පැවැති අන්තර් සමාජ පි‍්‍රමියර් ලීග් ‘බී’ කොටසේ තරගයකින් ඉනිමක හා ලකුණු 19ක විශිෂ්ට ජයක් අත්කර ගැනීමට නාවික හමුදාව සමත් විය.අන්තෝනියන්ස් පළමු ඉනිම 184 (ඕවර 36) ඩෙන්වර් ෆවුක්ස් 78(උදාර පීරිස් 74/5, සංජය චතුරංග 36/4) සහ දෙවැනි ඉනිම - 96(ඕවර 19.1)නිලූෂාන් නෝනිස් 35(නිශාන්ත වීරක්කොඩි 49/7)- නාවික හමුදාව පළමු ඉනිම - 299(ඕවර 75.1) රනිල් රසාංග 99, උදාර ජයසුන්දර 60(නිරෝෂණ අමරසිංහ 64/4, චතුර රන්දුණු 82/4)යුද හමුදාවට ජයයුද හමුදාව හා බී.ආර්.සී.පිල අතර බී.ආර්.සී. පිටියේ පැවැති තරගයෙන් ඉනිමක හා ලකුණු 72 ක ජයක් හිමිකර ගැනීමට යුද හමුදාව සමත් විය.බී.ආර්.සී. පළමු ඉනිම - 146(ඕවර 54.1) ගිහාන් පෙරේරා 44(එස්.ප්‍රසන්න 41/4, රවීන්දු පල්ලෙගුරුගේ 20/3) සහ දෙවැනි ඉනිම 140 (ඕවර 41.4) නුවන් ලියනපතිරණ 49/5, එස්.ප්‍රසන්න 60/4)යුද හමුදාව පළමු ඉනිම – 358(ඕවර 92.2) අරුණ කරුණාතිලක 97, මොහොමඩ් කෞෂාල් 73, රොෂාන් ජයතිස්ස 50(තාමර අබේරත්න 61/6, මාලන් මධුසංඛ 84/4)මුවර්ස් පිල කඩුලු 3 කින් ජයගනීසිංහ කණ්ඩායම සමඟ මුවර්ස් පිටියේ පැවැති තරගයෙන් කඩුලු 3ක ජයක් වාර්තා කිරීමට මුවර්ස් පිල සමත් විය.සිංහ පළමු ඉනිම - 231(ඕවර 64) ශි‍්‍රයාම් සංජීව 44(සුවන්ජී මදනායක 60/5) සහ දෙවැනි ඉනිම - 176 (ඕවර60.1) ළහිරු අසේන් 63(තරංග පි‍්‍රයදර්ශන 46/6)මුවර්ස් පළමු ඉනිම - 239 (ඕවර 77.3) භාතිය පෙරේරා 85 (උමේග චතුරංග 71/6, මධුසංඛ ඒකනායක 53/4) සහ දෙවැනි ඉනිම - 171/7 (ඕවර 38.2) චතුරංග ද සිල්වා 54 (මධුසංඛ ඒකනාක 45/4)සරසන්ස් හා බදුරලිය අතර පැවැති තරගයෙන් බදුරලිය පිල ද, පානදුර පිල සමඟ තරග වැදුණු පොලිසිය ද පළමු ඉනිමේ ජයක් අත්කර ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103017</link>
    <topic>සිම්බාබ්වේ පිලට දැවැන්ත ජයක්</topic>
    <author/>
    <content>කෝඩුකාර කැනඩාව සමඟ ඉන්දියාවේ නාග්පූර්හී විදර්බා ක්‍රීඩාංගණයේ පැවැති තරගයෙන් ලකුණු 175ක දැවැන්ත ජයක් අත්කර ගැනීමට සිම්බාබ්වේ පිල ඊයේ (28) සමත් විය.කාසියේ වාසිය දිනා පළමුව පන්දුවට පහරදුන් සිම්බාබ්වේ පිල ඕවර 50 අවසානයේ කඩුලු 9ක් දැවී ලබාගත් ලකුණු 298ට පිළිතුරු වශයෙන් කැනඩාවට රැස්කරගත හැකිවූයේ ලකුණු 123ක් පමණි.ජාත්‍යන්තර ක්‍රිකට් පිටියේ අත්දැකීම් අඩු කණ්ඩායමක් වන කැනඩාවේ පිතිකරුවෝ ඉතා පහසුවෙන් සිය පන්දු යැවීමේ ග්‍රහණයට නතු කර ගැනීමට රේ ප්‍රයිස් ප්‍රමුඛ සිම්බාබ්වේ පන්දු යැවීමේ බලඇණියට හැකි විය.රේ ප්‍රයිස් හා ගී‍්‍රම් ක්‍රීමර් කඩුලු 3 බැගින් දවාලූ අතර ප්‍රොස්පර් උට්සෙයා හා ග්‍රෙග් ලෑම්බ් කඩුලු 2 බැගින් දවාගත්හ.කැනඩාව නියෝජනය කරන ශ්‍රී ලාංකික ක්‍රීඩක රුවිඳු ගුණසේකර ලකුණු 24ක් රැස් කළ අතර සුබීන් සර්කාරි ලකුණු 26ක් ලබාගත්තේය. පළමුව පන්දුවට පහරදුන් සිම්බාබ්වේ ඉනිමේ ආරම්භක පිතිකරුවෝ අඩු ලකුණු සංඛ්‍යාවකට දැවී යාමෙන් අනතුරුව ක්‍රෙග් අර්වින් සමඟ එක්වූ හිටපු නායක ටටෙන්ඩා ටයිබු විශිෂ්ට පිතිහරඹයක නිරතවිය.ඔහුට සිය ලෝක කුසලාන තරග දිවියේ මංගල ශතකය අහිමි වූයේ ලකුණු 2කින්ය.ටයිබු රැස් කළ ලකුණු 98ට හතරේ පහර 9ක් ඇතුලත් විය. ඔහු අර්වින් සමඟ එක්වී 3 වැනි කඩුල්ලට ලකුණු 181ක සම්බන්ධතාවයක් ගොඩ නැගුවේය. අර්වින් ලකුණු 85 ක් රැස් කළ අතර ඊට හතරේ පහර 6ක් සහ හයේ පහර 2ක් ඇතුළත් විය.පන්දු යැවීමේදී බලාජි රාඕ ලකුණු 57 කට කඩුලු 4ක් දවාලීය.සිම්බාබ්වේ – 298/9 (ඕවර 50)ටටෙන්ඩා ටයිබු 98, ක්‍රෙග් අර්වින් 85, ශේන් විලියම්ස් 30 (බලාජි රාඕ 57/4)කැනඩාව - 123 (ඕවර 42.1)සුබීන් සර්කාරි 26, රුවිඳු ගුණසේකර 24 (රේ ප්‍රයිස් 16/3, ගී‍්‍රම් ක්‍රීමර් 31/3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103018</link>
    <topic>ආනන්ද – නාලන්ද ‘මිනි බැට්ල්’ අද හෙට</topic>
    <author/>
    <content>කොළඹ ආනන්ද විදුහල සහ නාලන්ද විදුහල අතර දෙවන පෙළ මහා ක්‍රිකට් තරගය(Mini Battle) කොළඹ ආනන්ද විදුහල් ක්‍රීඩා පිටියේදී අද සහ හෙට (01, 02) පැවැත් වේ. ඩිෂාන් උදිශ අල්විස් ආනන්ද කණ්ඩායම මෙහෙයවන අතර මන්ඩුල පීරිස් නාලන්ද කණ්ඩායමේ නායකත්වය දරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=s1103019</link>
    <topic>රට හරහා දිවීමේ සූරතාව 6දා</topic>
    <author/>
    <content>ක්‍රීඩා අමාත්‍යාංශය සහ ක්‍රීඩා සංවර්ධන දෙපාර්තමේන්තුව සංවිධානය කරනු ලබන ජාතික රට හරහා දිවීමේ සූරතාව මේ මස 06 වැනි දින පෙ. ව. 7.00 ට බත්තරමුල්ල වෝටර්ස් එස් ගෝල්ෆ් ක්‍රීඩා පිටියේ දී පැවැත්වේ.මේ තරගය සඳහා සියලුම පළාත් නියේජනය කරමින් ක්‍රීඩක, ක්‍රීඩිකාවන් 150ක් පමණ සහභාගිවීමට නියමිතය. සහතික පත්‍ර සහ ත්‍යාග ප්‍රදානය ක්‍රීඩා අමාත්‍ය ගරු මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=f1103011</link>
    <topic>එජාපය හීන දකිනවාඅපි ඡන්දෙ කරනවා</topic>
    <author>සාකච්ඡා කෙළේ චන්දන ජයවීර ඡායාරූප -රුක්මල් ගමගේ</author>
    <content>* මෙවර පළාත් පාලන මැතිවරණය මුලින් අදහස් කළ පරිදි නව මැතිවරණ ක්‍රමයක් යටතේ පවත් වන්නේ නැතිව පවතින මැතිවරණ ක්‍රමය යටතේ ම පවත්වන්නේ ඇයි ?පවතින සමානුපාතික මැතිවරණ ක්‍රමය සංශෝධනය විය යුතු බවට දේශපාලන පක්ෂවලින්, බහුජන සංවිධානවලින් හා මත නායකයින්ගෙන් ඉල්ලීම් රැසක් මතු වී තිබුණා. එහි අඩුපාඩු රැසක් තිබෙන බව රජයටත් පෙනුණා. කොට්ඨාසයට වග කියන දේශපාලන නායකත්වයක් නොතිබීම, වියදම් අධික ක්‍රමයක් වීම, එක ම පක්ෂය තුළ පවා තරගයක් ඇති වීම ඒ අතරින් ප්‍රධානයි.ඒ අනුව මේ ක්‍රමය වෙනුවට නව මැතිවරණ ක්‍රමයක් සෑහෙන පරිශ්‍රමයක් යොදලා කෙටුම්පත් කළා. එය පාර්ලිමේන්තුවටත් ඉදිරිපත් කළා. නමුත් නව ක්‍රමය යටතේ මැතිවරණ පවත්වනවා නම් ඒ සඳහා තවත් වසරක පමණ කාලයක් කොට්ඨාස නිර්ණය කිරීමට ගත වෙනවා.* අවශ්‍යතාවය අනුව මැතිවරණ කල් දැමීමේ බලයක් ජනාධිපතිතුමාට තිබෙන නිසා රජයට අවශ්‍ය නම් එම වෙනස්කම් සිදු කොට පළාත් පාලන මැතිවරණය නව ක්‍රමය යටතේ ම පැවැත්විය හැකි නොවේ ද ?පළාත් පාලන ආයතනයක ධුර කාලය වසර හතරයි. ඉන් පසු නැවත ඡන්දයක් පැවැත්විය යුතුයි. නමුත් ජනාධිපතිතුමාට එම තනතුරේ තිබෙන බලතල අනුව අතිවිශේෂ ගැසට් පත්‍රයක් මඟින් මැතිවරණ කල් දැමීම කළ හැකියි. මහින්ද රාජපක්ෂ ජනාධිපතිතුමා ප්‍රජාතන්ත්‍රවාදය ඉහළින් ම පිළිගන්නා නායකයෙක්. ඒ නිසා ඔහු මැතිවරණ කල් දැමීම අනුමත කරන්නේ නැහැ. මේ රජය කවදාවත් මැතිවරණ කල් දමන්නේ නැහැ. නියමිත වෙලාවට හැම මැතිවරණයක් ම තියෙනවා. ඒ වගේම පොරොන්දු පරිදි මැතිවරණ ක්‍රමය සංශෝධනය කිරීමක් කරනවා.* කොට්ඨාස ක්‍රමයට මැතිවරණ පැවැත්වීමෙන් රජයේ නොහැකියාව හෙළි වන නිසා පවතින ක්‍රමයට මැතිවරණ පවත්වන බවයි එ. ජා. පයේ මතය.කොට්ඨාස ක්‍රමයට ඡන්දය තිබ්බත් පවතින ක්‍රමයට ඡන්දය තිබ්බත් ජයග්‍රහණය කරන්නේ එක්සත් ජනතා නිදහස් සන්ධානයයි. ඒ ගැන කිසිම සැකයක් නැහැ.යූ. ඇන්. පීය බලයේ සිටිය කාලේ වගේ ලාම්පු කළගෙඩි සෙල්ලම්වලින් පාර්ලිමේන්තුවේ කාලය දීර්ඝ කර ගන්න වත් ප්‍රාදේශීය සභා මැතිවරණ කල් තැබීමටවත් මේ රජයට වුවමනාවක් නැහැ. පරාජයේ ලැජ්ජාවෙන් බේරෙන්න විපක්ෂය කල් තියා ම නිදහසට හදා ගන්න හේතු.* අවලංගු වී ඇති නාමයෝජනා ලැයිස්තු සම්බන්ධයෙන් සන්ධානය අනුගමනය කරන්නේ කුමන පියවරක් ද ?මේ නාම යෝජනා ලැයිස්තු අවලංගු වී තිබෙන්නේ සුළු සුළු අඩුපාඩු නිසයි. මැතිවරණ නීතිය අනුව ඉස්පිල්ලක පාපිල්ලක වැරැද්දක් තිබුණත් ලැයිස්තුවේ අඩුපාඩුවක් බවට පත් වෙනවා. මේ නිසා බලවත් ම පාඩුව සිදු වන්නේ ඡන්ද දායකයන්ටයි.අධිකරණය මේ ගැන සාවධානව සලකා බලා සාධාරණ තීන්දුවක් දෙනු ඇතැයි අපි විශ්වාස කරනවා.* නඩු පැවතී ඇති පළාත් පාලන ආයතනවල ඡන්දය කල් දැමීම මඟින් මැතිවරණයේ සාධාරණත්වයට බාධා පැමිණ ඇති බවට එ. ජා. ප. ය චෝදනා නඟනවා. මේ ගැන ඔබේ අදහස කුමක් ද ?මැතිවරණ පැවැත්වීමේ බලය තිබෙන්නේ මැතිවරණ දෙපාර්තමේන්තුවටයි. එහි කටයුතුවලට සම්බන්ධ වීමට හැකියාවක් රජයට ඇත්තේ නැහැ. පළාත් පාලන අමාත්‍යාංශය කරන්නේ මැතිවරණයට දින නියම කිරීම පමණයි. එතැනින් එහාට සියලු ම වැඩ කටයුතු සිදු කෙරෙන්නේ මැතිවරණ දෙපාර්තමේන්තුව මඟින්. සාධාරණ මැතිවරණයක් පැවැත්වීම සඳහා අවශ්‍ය සෑම ක්‍රියා මාර්ගයක්ම මැතිවරණ දෙපාර්තමේන්තුව ගෙන තිබෙනවා. මේ චෝදනාවන් මුලින් කිව්ව වගේම පරජයේ ලැජ්ජාවෙන් බේරෙන්න ගොතපු බේගලයක්.* පළාත් පාලන මැතිවරණයේ දී වඩා වැදගත් වන්නේ ග්‍රාමීය ජනතාවට බලපාන ප්‍රශ්න පිළිබඳයි. ගමට දැනෙන යමක් පසුගිය කාලයේ දී කිරීමට රජයට හැකි වුණා ද ?මේ රජය තරම් ගමට වැඩ කරපු වෙනත් කිසි ම රජයක් නැහැ. ගම නැඟුම හා මඟ නැඟුම වැඩසටහන් හරහා ග්‍රාමීය ප්‍රදේශ සංවර්ධනයට විශාල සේවයක් කර තිබෙනවා.එ. ජා. පයේ රනිල් වික්‍රමසිංහ මහතා බලයේ සිටි අවදියේ පළාත් පාලන මන්ත්‍රීවරයෙකුට එක ශතයක්වත් සංවර්ධන වැඩකටයුතු සඳහා ලැබුණේ නැහැ. ගමේ සංවර්ධනයක් වුණේ නැහැ. අබලන් වුණු පාරට තාර ටිකක් වත් දාගන්න යූ. ඇන්. පී. නායකයන්ට බැරි වුණා. මාර්ගවල සවි කරලා තිබුණු විදුලි පහන් ගලවා දැම්මා. දැන් ගම්වල අතුරු පාරවල් පවා කොන්ක්‍රීට් කරලයි තියෙන්නේ.පානීය ජල අවශ්‍යතා සම්පූර්ණ කරන්න, විදුලි බලය ලබා දෙන්න මේ රජය ක්‍රියා කර තිබෙනවා. පළාත් පාලන මන්ත්‍රීවරුන්ට, පාර්ලිමේන්තු මන්ත්‍රීවරුන්ට ගම සංවර්ධනය කිරීමට මුදල් ලබා දී තිබෙනවා. ඒ නිසා අපට බයක් නැතිව මහජනයා ඉදිරියට ගිහිල්ලා අද ඡන්දයක් ඉල්ලන්න පුළුවන්කම ලැබී තිබෙනවා.* පක්ෂ සම්මේලනයෙන් පසු එ. ජා. පයේ කල්ලි කණ්ඩායම් සියල්ලම එකතු වී ඇති බව පවසනවා. එ. ජා. ප යේ හිටපු නායකයෙක් හැටියට ඔබ දන්නා පරිදි එහි සත්‍යය තත්ත්වය කුමක් ද ?අත්දෙක ඔසවාගෙන අපි සමඟි වුණා කිව්වට එ. ජා. පයට අද වෙලා තියෙන දේ රටේ හැමෝම දන්නවා. මේ ඡන්දේ ඇතුළේ එ. ජා. පයේ නායකත්ව ගැටුම හොඳටම පේනවා. ආසන සංවිධායක රැස්වීමක්වත් මේගොල්ලන්ට එකට ඉඳගෙන පවත්වන්න පුළුවන් කමක් ලැබිලා නැහැ.අද යූ. ඇන්. පීයේ නායකයෝ ගොඩයි. හැමෝම තමන් නායකයා බව කියනවා. සමහරු මේ ඡන්දයෙන් පස්සේ තමන් නායකත්වයට පත්වෙන බව කියනවා. රටේ නායකත්වයට විතරක් නොවෙයි. දිස්ත්‍රික්කයේ නායකත්වයටත් බල තරගයක් තියෙනවා. කුරුණෑගල දිස්ත්‍රික්කයෙන් ජයවික්‍රම, දයාසිරි අතර තරගයක් තියෙනවා. අද යූ. ඇන්. පී ය කඩාවැටීම පක්ෂයක් බවට පත්වෙලා තිබෙනවා. ගම් මට්ටමින් පක්ෂ සංවිධාන නාය ගිහිල්ලා තියෙන්නේ. ඒ නිසා මේ කපේ එ. ජා. ප යට නැඟිටින්න පුළුවන් කමක් නැහැ.* ආණ්ඩුව පෙරළීමේ සටන පුංචි ඡන්දයෙන් පටන් ගන්නා බව එ. ජා. ප ය පවසනවා.පළාත් පාලන මැතිවරණයකින් ආණ්ඩු වෙනස් කරන්න බැරි බව පොඩි ළමයෙක් වුණත් දන්නවා. මේ මැතිවරණය දිනන්නේ පළාත් සභා දිනපු, ජනාධිපතිවරණය දිනපු, මහ මැතිවරණය දිනපු එක්සත් ජනතා සන්ධානයයි.ගමට වැඩක් කරගන්න ඕන නම් රටේ බලය තියෙන පක්ෂය දින වන්න ඕන. විපක්ෂයට බලය අරන් පළාත් පාලන ආයතනයක මුකුත් කරන්න බැහැ. ඒ වගේ ම කිසිම රජයක් නොකරපු තරම් වැඩ කොටසක් මේ රජය ග්‍රාම සංවර්ධන සඳහා ඉටු කර තිබෙනවා.* පළාත් පාලන ආයතන හරහා පාර්ලිමේන්තුව දක්වා එ. ජා. පයෙන් ඉදිරියට පැමිණි ඔබ අවසානයේ ඒ ඉණිමඟ ඉවත දමා සංවිධානයට එකතු වුණේ ඇයි ?මම 2000 සිට පාර්ලිමේන්තු මන්ත්‍රීවරයෙක් හැටියට කටයුතු කළාම අපිව පත්කර එවපු ජනතාව වෙනුවෙන් වැඩක් කරන්න හැකියාවක් ලැබුණේ නැහැ. 2001 – 2002 කාලයේ දී එ. ජා. ප රජයක් තිබුණට අපි හිටියේ විපක්ෂයේ මන්ත්‍රීවරු වගේ. කිසිම වැඩක් කරන්න පුළුවන් කමක් තිබුණේ නැහැ.නමුත් අපි දැක්කා ජනාධිපතිතුමාට රට දියුණු කිරීමේ දර්ශනයක් තිබෙන බව. ඒ වගේම එ. ජා. පයට ජනාධිපතිවරණයට අපේක්ෂයෙක්වත් ඉදිරිපත් කර ගැනීමට හැකියාවක් තිබුණේ නැහැ. ඒ නිසා අපි පසුගිය ජනාධිපතිවරණයේ දී මහින්ද රාජපක්ෂ මහතා බලයට පත් කරන්න උපරිම අයුරින් කැප වුණා.* මේ ඡන්දෙන් පස්සේ කුමක් වෙයි ද ?එ. ජා. ප ය දවල් හීන බැලුවට ඡන්ද ප්‍රතිඵල නිකුත් වුණායින් පස්සේ සන්ධානය දිනා තිබෙන බව පෙනේවි. නැවත කවදාවත් බලයට එන්න බැරි බව පෙනෙන නිසා තවත් යූ. ඇන්. පීයේ මන්ත්‍රීවරු පිරිසක් ආණ්ඩුවට එකතු වෙන එක සිකුරුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=f1103012</link>
    <topic>කඳු වළල්ලක පිහිටිසීත නගරය - හපුතලේ</topic>
    <author>සටහන හා ඡායාරූප -ආනන්ද හපුගොඩ (බණ්ඩාරවෙල සමූහ)</author>
    <content>1987 අංක 15 දරන ප්‍රාදේශීය සභා පණතින් ස්ථාපනය වූ හපුතලේ ප්‍රාදේ්ශීය සභාවේ සභා කාර්යාලය පිහිටියේ දියතලාවේ ය. හපුතලේ මැතිවරණ ආසනයට ඇතුළත් වන අනෙක් ප්‍රාදේශීය සභාව වන්නේ හල්දුම්මුල්ල ය. හපුතලේ ප්‍රාදේශීය සභාවට අයත් ප්‍රධාන නගරය වන්නේ දියතලාව නගරය යි.දියතලාව වඩාත් ප්‍රසිද්ධියට පත්ව තිබෙන්නේ ත්‍රිවිධ හමුදා භටයන් පුහුණු කරන මධ්‍යස්ථානය ලෙසිනි. රට බේරාගත් රණවිරුවන් රටට බිහි කරන දියතලාව අපූරු දේශගුණයකින් යුක්ත ය. කඳු පංති කීපයකට ම මැදිව පිහිටි මෙම භූමි භාගය තුළ ජාතීන් තුනට ම අයත් ජනතාවක් වෙසෙති.ඔවුන් ගේ අවශ්‍යතා ඉටු කිරීම සහ යටිතල පහසුකම් සම්පාදනය භාරව සිටින්නේ හපුතලේ ප්‍රාදේශීය සභාවයි. එහෙත් වසර ගණනාවක්ම ජන අවශ්‍යතා ඉටු වූ බවක් පෙනෙන්නට නොතිබිණි. නගර සංවර්ධනයක් නොවී ය.එහෙත් පසුගිය ප්‍රාදේශීය සභා කාල වකවානුව තුළ කැපී පෙනෙන සංවර්ධනයක් සිදුව තිබේ. දීර්ඝ කාලීන සංවර්ධන ක්‍රියාදාමයකට මුල පුරා තිබේ. සෑම වසමක් ම ආවරණය වන පරිදි යටිතල පහසුකම් සඳහා මුල්‍ය ප්‍රතිපාදන වෙන් කර දී තිබේ.ප්‍රධාන මාර්ගයේ එක් පැත්තකට සීමා වී තිබූ දියතලාව නගරය පුළුල් කර නව ව්‍යාපාරික ප්‍රජාවකගේ අපේක්‍ෂාවන් මල්ඵල ගැන්වී ය. කසල ප්‍රතිචක්‍රීකරණය උදෙසා හපුතලේ වයි හන්දියේ ඉදි කළ ඝන අපද්‍රව්‍ය කළමනාකරණ මධ්‍යස්ථානය ද විශේෂිත වූ ප්‍රතිලාභයකි.පසුගිය පාලන සමයේ දී බල ප්‍රදේශයේ පොදු මාර්ග සංවර්ධනය සඳහා ගම නැගුම හා මග නැගුම ප්‍රතිපාදනවලට අමතරව රුපියල් ලක්‍ෂ 180 කට අධික මුදලක් වැයකර ඇත. වතු ප්‍රදේශවල විවිධ යටිතල පහසුකම් වැඩි දියුණු කිරීම සඳහා රු: ලක්‍ෂ 41 ක පමණ මුදලක් ප්‍රාදේශීය සභාව හරහා වැය කර තිබේ. බෞද්ධ, හින්දු, ක්‍රිස්තියානි හා මුස්ලිම් ආගමික ස්ථාන පුනරුදය සඳහා රුපියල් 44 1/2ක මුදලක් වැය කළේ ය.වාරි මාර්ග සංවර්ධනයට හා විදුලි පහසුකම් ලබා දීම සඳහා රු: ලක්‍ෂ 04 කට වැඩි මුදලක් වැය කළේ ය. ප්‍රජා ශාලා වැඩි දියුණු කිරීම වෙනුවෙන් රු: 864000 ක්ද, මරණාධාර සමිති සඳහා රු: 314000 ක්ද, සුසාන භූමි මාර්ග හා සොහොන් ගෙවල් සංවර්්ධනය සඳහා රු: 53000 කට ආසන්න මුදලක් ද, විවිධ සංවර්ධන කටයුතු සඳහා රු: 1374000 ක් ද සභා අරමුදලින් වැයකර ඇත.නගරයට අවශ්‍ය ඉන්ධන හලක් ඉදි කිරීම ද, නගරයේ පොදු ක්‍රීඩා පිටිය පුළුල් කිරීම ද, නගරයේ ආරක්‍ෂිත වැඩ ඉදිකිරීම ද, නාගරික සංවර්ධන රෙගුලාසිවලට අනුව නගරය විධිමත් කිරීම ද, විශ්‍රාම ශාලාවක් ඉදිකිරීම ද හිටපු සභාපති සමන්ත කුමාර මහතා ගේ සැලසුම් අතර වේ.දරිද්‍රතාවයෙන් පෙළෙන්නන්ට නිවාස සෙවිලි ලබා දීම, වකුගඩු ආබාධ, පිලිකා හා ශල්‍යකර්ම වැනි බරපතල රෝගාබාධයන් හේතුවෙන් අසරණ වූ රෝගීන්ට මුල්‍ය ආධාර ලබා දීම, ලේ දන්දීමේ ප්‍රජ සත්කාර සේවා සඳහා සහාය වීම හා දැඩි ආර්ථික දුෂ්කරතා නිසා අවමංගල්‍ය වියදම් පවා දැරීමට නොහැකි වූ ආගමික නායකයින් ඇතුළු සෙසු පුද්ගලයින් ගේ මෘතදේහවල අවසන් කටයුතු සඳහා පළාත් පාලන නීතිය බාධාවක් ලෙස නොසලකා එම නීතීන්ට හානියක් නොවන පරිදි රුපියල් ලක්‍ෂ 04 කට ආසන්න මුදලක් වැය කිරීමට හිටපු සභාපති වරයා සමත් විය. පෙර පාසල් හා පාසල් සංවර්ධනය සඳහා රුපියල් ලක්‍ෂ 15 කට අධික මුදලක් සභා අරමුදලෙන් වැය කර තිබේ.මහජන සේවාවට පමණක් සීමා නොවූ කළමනාකාරිත්වය නිසා 2009 වසරේ ඵලදායිතා තරඟාවලියේ දී කුසලතා සම්මානයෙන් පිදුම් ලද අතර එහි දී ඌව පළාතෙන් තේරුණු පළාත් පාලන ආයන තුන අතරට පැමිණීමට හැකි වීම ද විශේෂිත ය. 2006 අප්‍රේල් මාසයේ සිට 2010 දෙසැම්බර් මාසය දක්වා වූ පාලන කාලය තුළ ප්‍රජා සේවා සඳහා රු: ලක්‍ෂ 950 කට ආසන්න මුදක් වැය කිරීම සභා ඉතිහාසයේ රන් අකුරින් ලියැවෙනු ඇත.* ඔහු ප්‍රථම වතාවට දේශපාලනයට පිවිසෙන්නේ 2002 වසරේ පැවති පළාත් පාලන මැතිවරණයේ දී ය. දේශපාලන සතුරන් ගේ විවිධ මැර ප්‍රහාරවලට මෙන් ම බෝම්බ ප්‍රහාරවලට ද ලක්ව ඌව පළාතේ ලාබාල ම ප්‍රාදේ්ශීය සභා මන්ත්‍රීවරයා ලෙසට පොදුජන එක්සත් පෙරමුණ නියෝජනය කරමින් හපුතලේ ප්‍රාදේශීය සභාවට පත් විය.2006 වසරේ අප්‍රේල් මස පැවැති පළාත් පාලන මැතිවරණයෙන් හපුතල ප්‍රාදේශීය සභාවේ බලය එක්සත් ජනතා නිදහස් සන්ධානයට ලැබුණේ ඉතිහාසයේ ප්‍රථම වතාවට යි. එහි දී ඔහු වැඩිම මනාප ලබා සභාපති ධුරයට පත් විය. දිගු කලක් තිස්සේ ඉටු නොවූ මහජන සේවාවන් රැසක් ඉටු කිරීම වෙනුවෙන් මල්වතු හා අස්ගිරි මහා නායක හිමිපාණන් වහන්සේලා විසින් දේශබන්ධු හා දේශශක්ති ගෞරව නාමයෙන් පිදුම් ලැබූ මොහු හපුතලේ ප්‍රාදේශීය සභාවේ හිටපු සභාපති එන්. ජී. සමන්ත කුමාර ය.* යොවුන් වියේ පසුවන ඔබට සභාපති ධුරය අභියෝගයක් වුණේ නැද්ද?බ / යහළබැද්ද විදුහලේ දයාබර ගුරු මණ්ඩලයේ ආශීර්වාදය මට ලැබුණා. මිනිසත්කම කැටි වූ නායකත්ව ගුණාංග පෙරටු කරගෙන සමාජයට පා තබන්න හැකියාව ලැබුණේ ඒ නිසයි. පසුව මා සමාජ ක්‍රියාධරයෙකු වුණා.ප්‍රදේශයේ විවිධ ස්වේච්ඡා සංවිධානවලට නායකත්වය දුන්නා. ඒ පන්නරය සභාපති ධුරය දරන්න මට පෙරහුරුවක් වුණා.* හපුතල නවෝදයේ නියමුවා ඔබ කියලයි ජනතාව කියන්නේ?එහෙම කියනවා ඇත්තේ කරුණු කීපයක් නිසයි. මට කලින් හිටපු සභාපතිවරුන් කළ කී දේවල් මා කළ කී දේවල් සමඟ සසඳනවා ඇති. දියතලාව නගර සංවර්ධන වැඩපිළිවෙළ ගැන හිතනවා වෙන්න පුළුවන්. ජනතාවට සමීප ක්‍රියාකාරකම් තවත් හේතුවක් විය හැකියි.* ඔබ තුමාගේ පාලන කාලය තුළ සිදු කළ සංවර්ධන වැඩ ගැන කතා කළොත්?රුපියල් ලක්‍ෂ 180 ක් වැයකර දියතලාව නගරයේ නව බස් රථ නැවතුම්පොළක් ඉදි කළා. පුස්තකාල ගොඩනැගිල්ල හදන්න රුපියල් ලක්‍ෂ 20 කට අධික මුදලක් වැය කළා. නිමල් සිරිපාල ද සිල්වා ඇමති තුමාගේ උපදෙස් මත රාජ්‍ය ඖෂධ නීතිගත සංස්ථාවේ ඔසු සලක් දියතලාවේ පිහිටෙව්වා. යහලබැද්ද, කහගොල්ල, කහක්තේවෙල හා අලුත්වෙල උතුර යන කොට්ඨාසවල සෞඛ්‍ය සායන මධ්‍යස්ථාන ඉදි කළා.අභියෝගාත්මක වූ විවිධ ව්‍යාපෘතීන් කීපයක් ම විවිධ කළමනාකරණ න්‍යායන් අනුගමනය කරමින් ඉටු කිරීමට ලැබීම ගැන නිහතමානීව සතුටු වෙනවා. සභාවේ ආදායම් තත්ත්වය ඉහළ නැංවීම සඳහා දියතලාව නගරයේ තෙමහල් වාණිජ වෙළෙඳ සංකීර්ණයක් ඉදි කිරීම ආරම්භ කළා. බිම් මහලේ ඉදිකිරීම් අවසානයි. රුපියල් ලක්‍ෂ 100 ක් පමණ වැය කළා. සුදුසුකම් ලැබූවන්ට කඩ කාමර බදු දුන්නා. කසළ ප්‍රතිචක්‍රීකරණය උදෙසා හපුතලේ වයි හන්දියේ ඉදි කළ ඝන අපද්‍රව්‍ය කළමනාකරණ මධ්‍යස්ථානය ද අප ලද ජයග්‍රහණයක්.* මහා පරිමාණ ව්‍යාපෘති සඳහා මුදල් සොයා ගත්තේ කෙසේ ද?මහින්ද චින්තන වැඩසටහන යටතේ ගම නැඟුම, මඟ නැඟුම හා ග්‍රාමීය සංවර්ධන වැඩකටයුතු සඳහා ආණ්ඩුවෙන් මුදල් ලැබෙනවා. එමඟින් යටිතල පහසුකම් ලබා දෙනවා. මීට අමතරව බදුල්ල දිස්ත්‍රික්කයේ ගරු පාර්ලිමේන්තු මන්ත්‍රීවරුන්ගේ විමධ්‍යගත මුදල් ප්‍රතිපාදන වලින් සිදු කෙරෙන සංවර්ධන කටයුතුත් තියෙනවා.* ඔබතුමාගේ ඉදිරි සැලසුම් මොනවා ද?දේශීය හා විදේශීය සංචාරකයින් ගේ ආකර්ෂනයට පාත්‍රවන ස්ථාන ගණනාවක් තියෙනවා. ලිප්ටන් සිටි නැරඹුම් මධ්‍යස්ථානය හා ඇඩිෂන් බංගලාව ප්‍රධානයි. මෙමඟින් සභාවට ආදායමක් උත්පාදනය කරගන්න බලාපොරොත්තු වෙනවා.ශ්‍රී ලංකාවේ දිගම තේ කර්මාන්ත ශාලාව පිහිටා තියෙන්නේ මේ බල ප්‍රදේශයේ. ඒ දඹේතැන්න යි. තොටලාගල වැවත් ආකර්ෂණීය යි. මේවා රමණීය, දැකුම්කලු ස්ථාන ලෙස සංවර්ධනය කරනවා. පෙර පාසල් හදන්න මූලික වුණේ අපියි. පළාත් සභාවේ සහයෝගයත් අරන් පෙර පාසල් පාලිකාවන් සඳහා ස්ථිර වැටුප් ක්‍රමවේදයක් සකස් කරනවා. ගොවීන්ට අවශ්‍ය කොම්පෝස්ට් පොහොර නිෂ්පාදනය දැනටත් වඩා වැඩි ප්‍රමාණයකින් ඉහළ දමනවා.එළවළු ගොවියාට වගේම මල් ගොවියාටත් අවශ්‍ය පහසුකම් ලබා දී ඔවුන්ගේ නිෂ්පාදන අලෙවි කර ගැනීම සඳහා හොඳ වෙළෙඳ පොළක් සකස් කර දීමට අවශ්‍යයි. රැකියා විරහිත තරුණ තරුණියන් ස්වයං රැකියා සඳහා යොමුකර ඔවුන්ට ආදායම් උත්පාදන මාර්ගයක් සකස් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=f1103013</link>
    <topic>සිනමාකරුයටපත් කළනළුවා</topic>
    <author/>
    <content>1960 දසකයේ අග භාගය ලාංකේය සිනමාව විෂයයෙහි සැලකෙන්නේ නව නිර්මාණාත්මක විධි ක්‍රම නොබියව භාවිත කරමින් ජීවිතයේ හා සමාජයේ අදෘෂ්‍යමාන පාර්ශ්වද විනිශ්චය කළ කලාත්මක ගුණාංග ඔප් නැංවූ සිනමා පට ගොන්නක් රසිකාගාරය කරා ආ කාල වකවානුවක් ලෙසිනි.මෙතැනදී නියත වශයෙන් ම සිනමාකරුවන් මූලික කර ගත්තේ සිනමාව, සිනමාකරුවන්ගේ ම ප්‍රකාශන කාර්යයක් ය යන්න තවදුරටත් පසක් කෙරෙන නිසා ය. කෙසේවතුදු සිනමා පටයක විශිෂ්ටත්වය උදෙසා සම්මාදම් වන කණ්ඩායම් – පුද්ගලයන් ගණනාවකි. මේ සිනමාපට ද එබඳු අයවළුන්ගේ නොමඳ සහභාගිත්වයෙන් සමන්විත වූ බව පැහැදිලි ය.සිරිල් වික්‍රමගේ පළමු කොට ම හඳුනා ගත හැක්කේ මේ සිනමාපට ගොන්නේ කැපී පෙනෙන අවස්ථාවක් වූ “සත් සමුදුර” (1967) හි ප්‍රධාන චරිතයක් නිරූපණය කරමින් සිනමා රංගනයට නව වටිනාකමක් එක්කළ රංගන ශිල්පියකු ලෙසිනි. මෙය සිරිල් ගේ ප්‍රථම සිනමා රංගනය නොවේ. මේ දෙවැන්න යි. එසේම ඔහු රංගන කාර්යය තුළ ආධුනිකයකු ද නොවී ය. ඒ වන විටත් ඔහු ප්‍රමුඛ වේදිකා නාට්‍ය ගණනාවකට ම රංගනයෙන් දායක වී සිටි බව රහසක් නොවේ.පසුගියදා සිරිල් ව අගයන උළෙලක් සංවිධානය කොට තිබිණ. ඒ නිමිත්තෙන් ලියැවුණු ලිපි ලේඛන කිහිපයකි. තැනෙක දෙකක හැර විශේෂයෙන් ම ඉස්මතු කෙරුණේ ඔහුගේ රංගන පාර්ශ්වයේ කැපී පෙනෙන අවස්ථායි. ඔහුගේ රංගන අවස්ථා ඒ ඒ සිනමාපට සතු ප්‍රමිතිය ඉහළ නැංවීම පිණිස මැදිහත් වූ ආකාරය යි. කෙසේ වෙතත් මඳක් පමා වී හෝ ඔහුව ඇගයීමට දැරූ මේ ප්‍රයත්න සුළු කොට තැකිය හැකි නොවේ.සිරිල්ගේ කලා දිවියේ වැඩිපුර කතාබහකට ලක් නොවන ප්‍රදේශයකි. ඒ සිරිල් සිනමා අධ්‍යක්‍ෂවරයකු ද වීමයි. ඔහු සිනමාපට ද්විත්වයක් නිර්මාණය කොට ඇත.ස්වකීය ප්‍රථම සිනමා පටයෙන්ම තමා තුළ ඇති අවබෝධයේ තරම යම් පමණකට හෝ පෙන්නුම් කරන්නට සිරිල් සමත් වූයේ ය. මේ “සිහින ලොවක්” (1972) සිනමා පටය යි. “සිහින ලොවක්” සම්මත විනෝදාත්මක සිනමාවේ අරමුණු බැහැර කරමින් ගැඹුරු සංවාදයකට රසිකයා ඇමතූ සිනමා පටයක් බව පෙනේ.පුද්ගල ජීවිත විනිවිද දකින්න සිනමාව සතු හැකියාව ගැන සිරිල් තුළ විශ්වාසයක් තිබූ බවට හොඳම සාක්‍ෂියක් සපයන්නේ “සිහින ලොවක්” ය.එහෙත් “සිහින ලොවක්” 1970 දසකයේ නිර්මාණශීලී – කලාත්මක සිනමා ප්‍රබෝධයේ අවස්ථාවක් සේ සනිටුහන් නොවීම ගැටලු සහගත ය.සිරිල් නිර්මාණය කළ දෙවැනි සිනමා පටය ද මතකයෙන් ඈත්කළ හැකි නොවේ. මේ “කරදිය වළල්ල” (1985) ය. 1980 දසකයේ මැද භාගය ලාංකික සිනමාවට අදාළව සැලකෙන්නේ රසික ප්‍රතිචාර ප්‍රමාණවත් ව නොලැබූ සමයක් ලෙසිනි. “කරදිය වළල්ල” ට ද උරුම වූයේ එම ඉරණමම යි.”කරදිය වළල්ල” විනෝදාත්මක සිනමාවේ අරමුණු බැහැර කළ, යම් හරවත් සංවාදයකට විද්වත් රසිකයා යොමු කළ හැකි ලක්ෂණ අඩංගු සිනමා පටයකි. එහෙත් “සිහින ලොවක්” සේම “කරදිය වළල්ල” ට ද සිදුවූයේ නොතකා හැරීමේ ප්‍රතිඵල භාරගන්නටයි.විචාරක අවධානයට ද එපමණ ලක් නොවූ “කරදිය වළල්ල” වර්ෂ 1986 දෙසැම්බර් මස පැවැති අටවැනි ජනාධිපති සිනමා සම්මාන උළෙලේ දී සම්මානයකින් පිදුම් ලැබූ බව අමතක කළ යුතු නොවේ. ඒ සම්මානය පිරිනැමුණේ දක්‍ෂතම චිත්‍රපට ගීත රචනය වෙනුවෙන් ධර්මසේන පතිරාජ ට ය.“මම ඔබ සිඹිමි” මේ ගීය යි. ගායනා කළේ අයිවෝ ඩෙනිස් ය. සංගීතය ප්‍රේමසිරි කේමදාස ගෙනි. පතිරාජ, කේමදාස, අයිවෝ ඩෙනිස් හා සිරිල් අතර වූයේ නිර්මාණාත්මක ඥාති සබඳතා ය. හොඳම උදාහරණය “බඹරු ඇවිත්” (1978) සිනමා පටය යි.”කළු සුදු චරිත රැගත් කළු සුදු චිත්‍රපටයක්” සේ හඳුන්වා දෙමින් සිනමා ශාලා කරා ආ “කරදිය වළල්ල” ට විෂය වූයේ තරුණ විවාහක යුවළක් හා ඔවුනගේ මිතුරකු වටා ගෙතුණු සංත්‍රාසය දනවන පුවතකි. මුදල් මංකොල්ලයක් ද, මිනිස් ඝාතනයක් ද මෙහි එයි. ”කරදිය වළල්ල” පළමුව නිර්මාණය වූයේ චිත්‍ර කතාවක් ලෙසිනි.උදයකාන්ත වර්ණසූරිය නිර්මාණය කළ මේ චිත්‍ර කතාව කොටස් වශයෙන් සතිපතා චිත්‍ර කතා පුවත්පතක පළකෙරිණ. උදයකාන්ත අද ප්‍රකටව සිටින්නේ සිනමාකරුවකු වශයෙනි. “කරදිය වළල්ල” චිත්‍ර කතාව ඔහුගේ සිනමා භාවිතයේ මූලිකාංග සඳහන් වු අවස්ථාවක් ද වේ. ඊට වැදගත් හේතුවක් වන්නේ ඔහු “කරදිය වළල්ල” සිනමා පටයේ තිරනාටක රචකයා ද වීම නිසයි.”කරදිය වළල්ල” හි ආ පුවත තුළ වූයේ මධ්‍යම පන්තික ජීවන අර්බුදයේ එක් ප්‍රදේශයක් විනිශ්චය කිරීමේ අරමුණකි. එය කෙතෙක් දුරට සාර්ථක වූයේ දැයි යන්න විමසීමට මේ අවස්ථාවක් නොවේ. එහෙත් සිනමා පටයේ ආ තාක්ෂණික දුබලතා කෙරෙහි අවධානය යොමු නොකිරීම නුසුදුසු ය. රවීන්ද්‍ර, ස්වර්ණා හා නීල් අලස්ගේ රංගන කාර්යයන් ද එය යටපත් කරන්නට සමත් නොවූ බවයි කිව හැක්කේ.කොහොම වුණත් අද දවසේ දී පෙනී යන්නේ සිරිල් වික්‍රමගේ යන විශිෂ්ට සිනමා රංගන ශිල්පියා විසින් සිරිල් වික්‍රමගේ නැමැති සිනමාකරුවා යටපත් කර දමන්නට උනන්දු වී ඇති බවය. එහි ඇති දුක්මුසු පැත්ත වන්නේ ලාංකේය සිනමාවට සාධනීය යමක් එක්කරලන්නට ඕනෑ තරම් හැකියාව තිබූ සිනමාකරුවකු එබඳු ඉරණමකට ගොදුරු වීමය.තුසිත ජයසුන්දර.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>01</day>
    </date>
    <link>http://www.dinamina.lk/2011/03/01/_art.asp?fn=f1103014</link>
    <topic>පෝෂණ ගුණයෙන් ඉහළ ආහාර වේලක් ලබාගනිමු</topic>
    <author/>
    <content>මා නිවසේ වගා කර ඇත්තේ නිවසේ ප්‍රයෝජනයට ගත හැකි භෝග වර්ග පමණයි. ඒවා පෝච්චි තුළ වගා කළත් බොහොම සාර්ථක අස්වැන්නක් ලබාගන්නට හැකියාව තිබෙනවා.අප ගෙවත්තක් හදාගෙන නොයෙක් දෑ එහි වගා කරන අතර වර්ග කිහිපයකට පමණක් සීමා නොවී බොහෝ පුළුල් පරාසයක විහිදුන ශාඛ ප්‍රමාණයක් ඇති කරගන්නට අවධානය යොමු කළ යුතුයි. ගෙවත්තේ ඇති පස, යම් ප්‍රමාණයකට උදළු ගා පාත්ති සකස් කළ පසුව හොඳින් වතුර ඉස දිනක් දෙකක් ගිය පසු ඉබේම විවිධ පැළෑටි වර්ධනය වෙයි.සාරන, මොනර කුඩුම්බිය, පොල්පලා වැනි දෑ මෙහිදී වැඩි වශයෙන් දක්නට ලැබෙයි. එවැනි ශාඛ වර්ග ගලවා ඉවත් නොකර වැවෙන්නට ඉඩ හැරීමෙන් තමන් සිටුවන බෝග වර්ගද සමග ඒවාද වර්ධනය වන අතර එමඟින් විවිධ වර්ගවලට අයත් බෝග වර්ගවලින් යුතු ගෙවත්තක් නිර්මාණය කර ගැනීමට අවස්ථාව සැළසෙයි.එසේම තමන්ට තිබෙන අවම ඉඩ කඩ ප්‍රමාණයෙන් උපරිම ප්‍රයෝජන ලබා ගන්නා ආකාරය පිළිබඳව අප ඉගෙන ගත යුතුයි. තමන්ගේ ගෙවත්ත ඉනි වැටකින් මායිම් කිරීම සාමාන්‍ය සිරිතයි. එවැනි විටකදී පැළ ඉණි ලෙස මඤ්ඤොක්කා වැනි ආහාරයට ගත හැකි දේ යොදා ගැනීම බොහෝ ප්‍රයෝජනවත්ය. අනෙක් අතට මඤ්ඤොක්කා ද¼ඬු පොහොර බෑග් ආදියේ සිටුවීම කළ හැකි අතර ඒ තුළ ඇති පස බුරුල් ස්වභාවයක් ගන්නා නිසා ඉතා හොඳ ඵලදාවක් ලබාගැනීමටද හැකියාව තිබේ.වර්තමානයේ විශාල මුදලක් වැය කොට බොහෝ දෙනා වෙළෙඳපොළෙන් මිලදී ගන්නේ ගෝවා, බීට්රූට්, කැරට් වැනි එළවළුය. එහෙත් ඒවායේ ඇති පෝෂණ ගුණය පිළිබඳව හෝ සෞඛ්‍යාරක්ෂිත බව පිළිබඳව හෝ අවබෝධයක් නැත. එහෙත් ඉතා පහසුවෙන් ගෙවත්තේ වගා කොට ගත හැකි පලා වර්ගයක ගෝවා වැනි එළවළුවකට වඩා සියගුණයකට වඩා වැඩි පෝෂණ ගුණයක් හා ඖෂධීය ගුණයක් තිබේ.තම ගෙවත්තේ සෝදා පාළුව පාලනය කිරීමට මෙන්ම අනෙකුත් භෝග වර්ගයන් සඳහා මනා තෙතමනය සහිත පසක් ලබාදීම සඳහා වගා කළ හැකි උඳුපියලිය බොහෝ ගුණදායක ඖෂධයක් බව බොහෝ දෙනා දන්නේ නැත. ඇතැමුන් පුරුදු වී සිටින්නේ උඳුපියළිය ශාඛ දෙපයට තෙරපෙන සේ ඇවිදීමටයි. ඔවුන් එමගින් ශරීරයට යම් ගුණදායක බවක් ලැබෙන බව විශ්වාස කරයි. එහෙත් උඳුපියළිය කැඳක් ලෙස සකස් කොට පානය කිරීමෙන් ශරීරයට ලැබෙන පෝෂණ ගුණය මහත් ඉහළ ප්‍රමාණයක පවතී.තම ගෙවත්තේ නොයෙක් ආකාරයේ ප්‍රයෝජනවත් බෝග වර්ග වගා කරන්නා සේම ඒවායේ ගුණාගුණ පිළිබඳව මෙන්ම ආහාර සුරක්ෂිත තාවය පිළිබඳව අප තුළ වැටහීමක් තිබීම අතිශයින්ම ප්‍රයෝජනවත්ය. ඒත් අප වගා කරගන්නා දෙයින් උපරිම ප්‍රයෝජන ගන්නා ආකාරය පිළිබඳව අවබෝධයක් තිබේද යන්න නැවත විමසිය යුතුය. බොහෝ දෙනා තම ගෙවත්ත තුළ කෙසෙල් පඳුරක් සිටුවා ගැනීමට කැමැත්තක් දක්වයි. එහෙත් කෙසෙල් ගසින් අප ආහාරය සඳහා යොදාගන්නේ කෙසෙල් මුව හා කෙසෙල් ගෙඩි පමණි. එහෙත් කෙසෙල් ශාඛයේ අනෙකුත් කොටස්ද ආහාර සඳහා යොදාගත හැකිය. විශේෂයෙන්ම කෙසෙල් ගසේ අලය ආහාරයක් මෙන්ම ප්‍රබල වාජීකරණ ඖෂධයකි. කෙසෙල් බොඩය රසවත් ව්‍යංජනයක් ලෙස සකස් කර ගත හැකි අතර එය ආමාශ ගත රෝග සඳහා කදිම ඖෂධයක්ද වෙයි. අනෙක් අතට කෙසෙල් වැඩිපුර වගා කරන අයවළුන් කෙසෙල් මුව ඉවත දමන අතර එය කුඩා කැබලිවලට කපා වියලා ගැනීමෙන් දිගු කාලයක් වුව තබා ගනිමින් ආහාරයට යොදා ගත හැකිය.වර්තමාන චීනය ලෝකයේ දිනෙන් දින දියුණුව කරා ගමන් කරන රාජ්‍යයකි. ඔවුන්ගේ දියුණුවේ එක් රහසක් වූයේ ආහාර පිළිබඳව දක්වන සැළකිල්ලයි. ඔවුන් තම රටට ආහාර වර්ග ආනයනය කරන්නේ නැත. චීනයට මෙන්ම ශ්‍රී ලංකාවටද විදේශ රටවලින් ආහාර වර්ග ආනයනය කිරීමේ අවශ්‍යතාවයක් නැත. අප රටෙද අවශ්‍ය තරම් පරිභෝජනයට සුදුසු භෝග වර්ග තිබේ. ඒ පිළිබඳව අවධානය යොමුකොට තම ගෙවත්තේ ඒවා වගා කර ගැනීමෙන් අප රටින් විදේශයන්ට ඇදී යන මහා ධනස්කන්ධයක් ඉතිරිකර ගත හැකි අතර නැවුම්, පෝෂණ ගුණයෙන් ඉහළ ආහාර වේලක් ලබා ගැනීමටද හැකියාව ලැබෙයි.සුජිත් ලක්මාල් වීරසේකර.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103021</link>
    <topic>ගුවන් හමුදාවට 60යි සමරු උලෙළ අදජනපති ප්‍රධානත්වයෙන්</topic>
    <author>චන්ද්‍රිකා පෙරේරා සහ උපාලි කරුණාරත්න</author>
    <content>ශ්‍රී ලංකා ගුවන් හමුදාවේ 60 වැනි සංවත්සරයේ සමාරම්භක උළෙල ජනාධිපති මහින්ද රාජපක්ෂ මහතා ගේ ප්‍රධානත්වයෙන් රත්මලාන ගුවන් හමුදා කඳවුර පරිශ්‍රයේ දී අද (02) පෙරවරුවේ අති උත්කර්ෂවත් අයුරින් පැවැත්වේ. අද ඇරඹෙන ප්‍රදර්ශනය හා සැණකෙළි සංදර්ශන මේ මස 08 වැනිදා දක්වා පැවැත්වෙන බව ගුවන් හමුදාව පවසයි. අද (02) හවස 2 සිට මේ ප්‍රදර්ශන භූමිය මහජනතාව වෙනුවෙන් විවෘත වෙයි.හෙට (03) සිට පෙරවරු 10.00 සිට රාත්‍රී 11.00 දක්වා විවෘත වෙයි. ගුවන් හමුදාවේ 60 වසක අභිමානය ඇතුළත් ප්‍රදර්ශන කුටි, යුද්ධයේ විවිධ අවස්ථා, ගුවන් යානා හා ගුවන් හමුදාවට අයත් රථ සියල්ල එහි දී දැක බලා ගත හැකි ය. සමහර යානා වලට ඇතුළු වී ඒවා නැරඹීමට ද අවස්ථාව ලැබේ.ගුවන් කරණම්, පැරෂුට් සංදර්ශන ආදී විවිධ සංදර්ශන සහිත සැණකෙළි ද මෙහි දී පැවැත්වීමට කටයුතු යොදා ඇති බව ගුවන් හමුදාව සඳහන් කරයි.මේ අතර ගුවන් හමුදා සංවත්සරය නිමිත්තෙන් අද විශේෂ සමරු මුද්දරයක් ද නිකුත් කෙරේ.තැපැල් සේවා ඇමැති ජීවන් කුමාරතුංග මහතාගේ උපදෙස් පරිදි තැපැල් දෙපාර්තමේන්තුවේ මුද්දර කාර්යාංශය එය නිකුත් කරයි.රුපියල් පහක වටිනාකමින් යුත් මෙම තැපැල් මුද්දරය මත ප්‍රථම දින මුද්‍රා තැබීම ජනාධිපති මහින්ද රාජපක්ෂ මහතාගේ ප්‍රධානත්වයෙන් රත්මලාන ගුවන් හමුදා කඳවුරේ පැවැත්වෙන උත්සවයේ දී අද පෙරවරුවේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103024</link>
    <topic>මහා ශිව රාත්‍රී දිනය ජනාධිපතිතුමාගේ පණිවිඩය</topic>
    <author/>
    <content>ජාතීන් අතර සහ ආගමිකයන් අතර පවත්නා අසමගිය දුරු කළ හැකි වන්නේ ආගමික සාරධර්මයන්ට පමණක් බව ජනාධිපති මහින්ද රාජපක්ෂ මහතා අදට (02) යෙදී ඇති මහ ශිව රාත්‍රිය දිනය වෙනුවෙන් පණිවුඩයක් නිකුත් කරමින් කියා සිටී.එම පණිවුඩය මෙසේය.දුර්ගුණ නැතිකර යහපත වැඩීම අරමුණු කරගෙන ශිව දෙවියන් පුදනා මහා ශිව රාත්‍රිය වෙනුවෙන් ශ්‍රී ලාංකික බැතිමතුන්ට මාගේ සුබ පැතුම් පිරිනැමීමට මෙය අවස්ථාවක් කර ගනිමි.නිදහස් ශ්‍රී ලංකාවේ අප සැමගේ අපේක්ෂාව වන්නේ සාරධර්ම සුරකින සමාජයකි. නොනිදා රැය පහන් කරමින්, උපවාසයේ යෙදෙමින් හින්දු බැතිමතුන් සමාජයේ යහපත ප්‍රාර්ථනා කිරීම අපගේ අපේක්ෂාව මල් ඵල ගැන්වීමට සමත්වනු ඇතැයි මා විශ්වාස කරමි.එසේම ජාතීන් අතර සේම ආගමිකයන් අතර පවත්නා අසමගිය දුරු කළ හැක්කේ ආගමික සාරධර්මයන්ට පමණි. අධර්මය දුරලා ධර්මය මිහිමත පවත්වා ගැනීමේ දුෂ්කර කාර්යය වර්තමානයේ සෑම ආගමකටම පැවරී ඇති භාරධූර වගකීමකි. මෙබඳු ආගමික උත්සව ඒ වගකීම කෙරෙහි අප සමාජය යොමු කෙරෙයි. ශිව දෙවියන් පුදන මහා ශිව රාත්‍රී දිනයේ දී හින්දු බැතිමතුන් දල්වන ඒ පහන් සිලෙන් මෝහයේ අඳුර දුරලා සියලු ජන කොටස් අතර සමඟිය වර්ධනය වේවායි අපි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103022</link>
    <topic>ගුවන් නියමු මොනාෂ් පෙරේරා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>ශ්‍රීලංකා ගුවන් හමුදාවේ හැටවැනි සංවත්සර උළෙල වෙනුවෙන් පෙර පුහුණුවීම්වල යෙදී සිටියදී හදිසි අනතුරකට ලක්ව ඊයේ මියගිය බළපන්ති ලුතිනන් එම්. මොනාෂ් පෙරේරා 28 හැවිරිදි අවිවාහක නිලධාරියෙකි. ඔහු දෙහිඕවිට ඊරියගොල්ල ප්‍රදේශයේ පදිංචිව සිටියේය. 1982 දී උපත ලබා ඇති මොහු ගාල්ල මහින්ද විද්‍යාලයේ ආදි ශිෂ්‍යයෙකි.1999 දී එම පාසලේ කැඩෙට් කණ්ඩායමේ කැපී පෙනෙන සාමාජිකයෙක්ව සිට පාසලෙන් සමුගත් පසු 2004 වර්ෂයේ දී ශ්‍රී ලංකා ගුවන් හමුදාවට බැඳුණි. එම වසරේ ජූනි 18 වැනි දින පුහුණුව අවසන් කර ගුවන් හමුදා පියාසර නිලධාරියෙකු ලෙස සේවයට එක්වී ඇත.ඔහු පසුගිය කාලයේ උතුරු නැඟෙනහිර ක්‍රියාන්විත රාජකාරියේ යෙදෙමින් රට දැය එක්සේසත් කිරීමට දායක වු දක්ෂ නිලධාරියෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103023</link>
    <topic>‘දඹුලු ආර්ථිකයේ’ කළමනාකරුටඅමානුෂික මැර ප්‍රහාරයක්</topic>
    <author>විජයානි එදිරිසිංහ, දඹුල්ල ප්‍රදීප් ගුණවර්ධන සහ සීගිරිය විශේෂ</author>
    <content>සමූපකාර හා අභ්‍යන්තර වෙළෙඳ කටයුතු අමාත්‍යාංශය දඹුල්ල ආර්ථික මධ්‍යස්ථානයට පත්කළ ජ්‍යෙෂ්ඨ කළමනාකරුට ඊයේ (01) පෙරවරුවේ අමානුෂික මැර ප්‍රහාරයක් එල්ල වී තිබේ. මේ පහරදීමට ලක්ව සිටින්නේ ජ්‍යෙෂ්ඨ කළමනාකාර ලසන්ත සංජීව මහතාය.දඹුල්ල ආර්ථික මධ්‍යස්ථානයේ අක්‍රමවත්ව පවත්වාගෙන ගිය රථගාල, වැසිකිළි හා පිරිසිදු කිරීමේ ටෙන්ඩර් පසුගියදා නැවත රජයට පවරා ගෙන තිබුණි.කළමනාකරු ඊයේ (01) පෙරවරුවේ එම පිරිසිදු කිරීම් කටයුතු සොයා බලමින් සිටියදී මේ පහරදීම සිදුවී ඇත. ටෙන්ඩරය අවලංගු කර තිබියදීත් ඊට පෙර ටෙන්ඩරය ලබාගෙන තිබූ පුද්ගලයාගේ සේවකයන්ද ඒ අවස්ථාවේ පිරිසිදු කිරීම්වල යෙදී සිට ඇත.ඔවුන් හා තවත් පිරිස එකතුවී පොලු මුගුරු රැගෙන පහරදීම සිදුකර තිබේ. එම පහරදීමේ සිද්ධියත් සමඟම ආර්ථික මධ්‍යස්ථානය තුළ පැයක පමණ කාලයක් කලහකාරී තත්ත්වයක් පැවැති බව වාර්තාවෙයි. මෙම පහරදීම සංවිධානාත්මකව සිදුවූ එකක් බව සැකකෙරේ.රජයේ ටෙන්ඩර් ලබාගෙන අයථා ලෙස මුදල් ගසාකන පිරිස එම සංවිධානාත්මක කල්ලිය පිටුපස සිටින බවටද සැක කෙරේ.එම පහරදීමට සම්බන්ධ පිරිස අත්අඩංගුවට ගන්නා ලෙසට අමාත්‍ය ජොන්ස්ටන් ප්‍රනාන්දු මහතා පොලිස්පති මහින්ද බාලසූරිය මහතාගෙන් ඉල්ලීමක් කර තිබේ.මේ පිළිබඳව දඹුල්ල පොලිසියෙන් විමසීමක් කළ විට ඔවුන් ප්‍රකාශ කළේ සිද්ධියට සම්බන්ධ පිරිස ඊයේ දහවල් වනවිටත් අත්අඩංගුවට ගෙන නැති බවයි. පහර දීමට ලක්වූ ජ්‍යෙෂ්ඨ කළමනාකරු රෝහල් ගත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030214</link>
    <topic>මාලිංගගෙන් ලෝක වාර්තාවක්</topic>
    <author>ප්‍රින්ස් ගුණසේකර</author>
    <content>කෙන්යාවට එරෙහිව විස්මය ජනක පන්දු යැවීමක නිරත වූ වේග පන්දු යවන ලසිත් මාලිංග ක්‍රිකට් ලෝක කුසලාන තරගවලදී දෙවරක්ම කඩුලු ත්‍රිත්ව ලබාගත් එකම පන්දු යවන්නා ලෙස නව ලෝක වාර්තාවක් පිහිටුවීය.මාලිංග ඊයේ ආර්. ප්‍රේමදාස ක්‍රීඩාංගණයේදී ලකුණු 38කට කඩුලු 6 ක් බිඳ හෙලූ අතර එය ඔහුගේ හොඳම එක්දින තරග පන්දු යැවීමද විය.මෙයට පෙර 2007 ලෝක කුසලාන තරගාවලියේදී මාලිංග දකුණු අප්‍රිකාවට එරෙහිව කඩුලු ත්‍රිත්වයක් ලැබීය. ශ්‍රී ලංකා පිල කෙන්යාව පරදා කඩුලු 9 ක පහසු ජයක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030216</link>
    <topic>ශ්‍රී ලංකා සංචාරක තානාපතිවරයෙක් ලෙස ක්‍රිකට් විචාරක ටෝනි ග්‍රෙග් නම් කෙරෙයි</topic>
    <author>රක්ෂණ ශ්‍රීයන්ත</author>
    <content>ප්‍රවීණ ක්‍රිකට් විචාරක ටෝනි ග්‍රෙග් (Toney Greig) මහතා ශ්‍රී ලංකාවේ සංචාරක තානාපතිවරයා ලෙස පත්කර තිබේ.ශ්‍රී ලංකා සංචාරක මණ්ඩලය මගින් මෙම පත්වීම කර ඇත. ලෝක කුසලාන තරගාවලියේ දී සහ ඉදිරියේදී පැවැත්වෙන ඉන්දියන් ප්‍රීමියර් ලීග් (Indion Premier League) තරගාවලියේදී සහ තවත් ක්‍රියාකාරකම්වලදී මොහු ශ්‍රී ලංකාවේ සංචාරක තානාපතිවරයා වශයෙන් කටයුතු කරයි.2011 සංචාරක වසරේ මාස 12 විවිධ තේමාවන් යටතේ හඳුන්වා දී ඇති අතර මෙම මාසය ක්‍රීඩා හා ත්‍රාසජනක ක්‍රීඩා වෙනුවෙන් වෙන්කර ඇත.  එහි එක් අදියරක් ලෙස මෙම පත්වීම සිදුකර ඇත. නව සංචාරක තානාපතිවරයා වැඩ භාර ගැනීමෙන් අනතුරුව ක්‍රීඩා හා ත්‍රාසජනක ක්‍රීඩා සම්බන්ධයෙන් පැවැති ප්‍රථම සම්මන්ත්‍රණය පසුගියදා (28) සංචාරක මණ්ඩල ශ්‍රවණාගාරයේ දී පැවැත්විණි. මෙහිදී අදහස් දැක්වූ නව තානාපති ටෝනි ග්‍රෙග් මහතා.“විශේෂයෙන්ම ශ්‍රී ලංකාව ඉදිරියේදී සංචාරක ක්ෂේත්‍රයේ ප්‍රගතියක් අත්කර ගන්නා බවත්, ඒ සඳහා තමාට ඉටුකළ හැකි කාර්යභාරය නොපිරිහෙලා ඉටුකරන බවත් පැවැසීය. විශේෂයෙන්ම ශ්‍රී ලංකා ජනතාවගේ ආගන්තුක සත්කාර ඇගයීමට ලක්කරන බවත් එය ශ්‍රී ලංකාවේ සංචාරක කර්මාන්තයේ ප්‍රවර්ධනයට රුකුලක් වී ඇති බවත් වැඩිදුරටත් පැවැසීය.අංගම්පොර සටන් කළා සංදර්ශශනයකින්ද මෙම සංදර්ශනය විචිත්‍රවත් වූ අතර පැරණි සටන් කලා ක්‍රම පිළිබඳව ජාත්‍යන්තරය දැනුම්වත් කිරීමටද ඉදිරියේ ශ්‍රී ලංකා සංචාරක මණ්ඩලය බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103025</link>
    <topic>බීමත් රියදුරන් 105ක් මහනුවරින් අත්අඩංගුවට</topic>
    <author>අසේල කුරුළුවංශ</author>
    <content>මහනුවර කොට්ඨාස සංචාරක යතුරු පැදි ඒකකය මගින් මහනුවර පොලිස් කොට්ඨාසය තුළ පසුගිය මාසයේදී සිදුකළ රථවාහන සෝදිසි කිරීම්වලදී බීමත් රියදුරන් 105 දෙනෙකු අත්අඩංගුවට ගෙන තිබේ. වත්තේගම, පේරාදෙණිය, කටුගස්තොට, මහනුවර පොලිස් ප්‍රදේශවල මෙම වැටලීම් සිදුකර ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ හා මහනුවර කොට්ඨාසභාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ මෙහෙයවීමෙන් කොට්ඨාස මහාමාර්ග සංචාරක යතුරු පැදි ඒකකයේ ස්ථානාධිපති පොලිස් පරීක්ෂක සරත් විජේසිංහ මහතා ඇතුළු කණ්ඩායමක් මෙම වැටලීම් සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103026</link>
    <topic>ගිනි ජාලා මැදින් යානය කඩා වැටුණාඇසින් දුටුවෝ මෙසේ කියති</topic>
    <author>සන්ධ්‍යා කරුණාරත්න, ජීවනී පතිරණ, ප්‍රාර්ථනා වීරසිංහ කල්එළිය සමූහ, ගම්පහ මධ්‍යම සමූහ සහ ගම්පහ සංචාරක</author>
    <content>අපේ නිවෙස උඩින් ගුවන් යානා (5) පහක් පියාසර කරමින් තිබුණා. පිටු පසින් ගිය දෙකක් එකට ගැටුණා දැක්කා. එවිටම විශාල කළු දුමක් නැගුණා. ටික වෙලාවකට පසු මගේ නිවෙසට යාබද එක් ගුවන් යානයක් දුම නඟමින් කඩා වැටුණා. ඉන් පසු රතිඤ්ඤා පුපුරන්නාසේ සද්දයක් ඇසුණා. මම කඩේ සිට දිවගෙන ආවා ඒ දෙසට. එවිටම පැරිෂූට් එකකින් ගුවන් නියමුවකු අපේ නිවෙස පිටුපසට බැස්සා. පසුව ගුවන් නියමුවා අපේ නිවෙසට ආවා. ඇවිත් අක්කේ මට වතුර ටිකක් දෙන්න කියා ඉල්ලුවා. එසේ පැවසුවේ උඩතුත්තිරිපිටිය නෙල්ලිගහමුල පදිංචි පවිත්‍රා චාන්දනී මෙනවියයි.ඊඩා කමලා ද සිල්වා මහත්මිය ප්‍රකාශයක් කරමින් සිද්ධිය පිළිබඳ මෙසේ කීවාය. අද (1) උදේ 9.35 ට පමණ මම නිවෙස ඇතුලේ සිටින විට විශාල ශබ්දයක් සමග මගේ නිවෙසේ වහලය කඩා වැටුණා. ඒ සමඟම මම නිවෙසින් එළියට පැන්නා. එවිට ගෙදර සිටියේ මා විතරයි. මට කිසිවක් සිතා ගන්න බැරිව ගියා. අල්ලපු වත්තේ රතිඤ්ඤා පිපිරෙන හඬක් ඇසුණා. පසුව ගුවන් යානයක් අනතුරට පත්වී ඇති බව දැක්කා. යානයේ තටු කැබැල්ලක්ද මගේ වත්තේ තිබුණා. දෙවියන් බැලුවා වගේ මේ අනතුරින් ප්‍රදේශයේ පුද්ගලයන්ට හානියක් උනේ නැහැ.රමණී රණසිංහ මහත්මිය ප්‍රකාශයක් කරමින් මෙසේ කීවාය උදේ 9.30 පමණ මම වළං සෝදමින් කුස්සියේ හිටියා. එක පාරටම ගිනි ජාලාවක් පිට කරමින් කුස්සියේ බිත්ති කඩා වැටුණා. ගිනි ජාලාව මැද්දෙන් මං කඩේ දෙසට දිව්වා. එවිට විශාල ශබ්දයක් නගමින් පුපුරන හඬක් ඇසුණා. මට සිතාගන්න බැරිව ගියා මොකක්ද වුණේ කියලා. පසුව කඩමණ්ඩියේ පිරිස මා සොයාගෙන ආවා. අපි සැවොම දුටුවා මගේ නිවෙසට බරපතළ ලෙස අලාභ වී ඇති බව. ගේපිටුපස ගිනි ජාලාවක් දුටුවා. ජනතාව කෑ ගැසුවා ගුවන් යානයක් කඩා වැටිලා කියලා.නෙල්ලිගහමුල මංජු නමැති අය මෙසේ කීය. හන්දියේ සිට මීටර් 100 ආසන්නයේ එකපාරටම ගුවන් යානයක් ගිනි ගනිමින් පාත්වුණා. ප්‍රදේශයම මහ හඬක් නැගුණා. සිද්ධියවූ තැනට යාමට හැකි වුණේ නෑ. පැරිෂුට් වලින් ගුවන් නියමුවන් බිමට බසින ආකාරය දැක්කා. ඊයේ (1) පෙරවරු 9.35 ට පමණ සිදුවූ කෆීර් යානා අනතුරින් එක් නියමුවකු මිය ගොස් තිබේ.බස්නාහිර පළාත් නියෝජ්‍ය පොලිස්පති හා අනෙකුත් ජ්‍යෙෂ්ඨ නිලධාරීන් අනතුර සම්බන්ධව පරීක්ෂණ පවත්වති. සිද්ධිය වූ ස්ථානයට ජනාධිපති මහින්ද රාජපක්ෂ මහතාද පැමිණි අතර ප්‍රදේශයේ පාර්ලිමේන්තු මන්ත්‍රීවරුද රැස්ව සිටියහ. මෙම ස්ථානයට අතිවිශාල ජන සංඛ්‍යාවක් පැමිණීමෙන් මාර්ග තදබදයක්ද ඇති විය.විනාශයට පත් කෆීර් ගුවන් යානා දෙකෙහි සුන්බුන් නෙල්ලිගහමුල්ල, උඩුතුත්තිරිපිටිය යන ප්‍රදේශය පුරා අක්කර 40 ක පමණ භූ®මියක විසිරී තිබෙනු දක්නට ලැබුණි.  මෙම අනතුරින් නිවාස කීපයකට අලාභහානි සිදු වී ඇති අතර සුන්බුන් වැටී තිබූ ස්ථානවල ගස් විශාල ප්‍රමාණයක් දැවී ගොස් තිබේ. මේ අතර ගුවන් යානා දෙකෙහි කොටස් එම ප්‍රදේශයේ ස්ථාන 15 ක පමණ විසිරී තිබූ අතර, සිවිල් වැසියන් කිසිවෙකුට මෙමඟින් කිසිදු අනතුරක් සිදු වී නොමැත.යානයේ තිබූ කළු පෙට්ටිය කමතක් අසල වැටී තිබූ අතර, එයට කිසිදු හානියක් සිදු වී නොමැත. නිවාස 05 කට පමණ සුළු අලාභහානි සිදු වී ඇති අතර එක් යානයක කොටස් කුඹුරු යායක හා නිවාස අසල ඉඩම් කීපයකට වැටී තිබෙනු දක්නට ලැබිණි. අනෙක් යානයේ සම්පූර්ණ කොටස් එක් ස්ථානයකට වැටී දැවී අළුවී ඇති අතර, ආරක්‍ෂක අංශ එම ස්ථානයේ දැඩි රැකවල් ලා පරීක්‍ෂණ කටයුතු පවත්වනු ලබයි.ගුවන් අනතුරෙන් දිවි ගලවා ගත් ගුවන් නියමු බළගණ නායක වජිර ජයකොඩි මහතා සාමාන්‍ය සුවයෙන් පසුවන බව කොළඹ ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා ප්‍රකාශ කළේ ය.ඔහුගේ දණහිස ප්‍රදේශයේ තුවාලයක් තිබෙන බවත් ඊට අවශ්‍ය ප්‍රතිකාර රෝහලෙන් ලබාදී ඇති බවත් පැවසූ අධ්‍යක්ෂවරයා වැඩිදුර ප්‍රතිකාර සඳහා එක්ස් රේ පරීක්ෂණ සිදු කළ බව ද පැවසීය. රෝගියාට කිසිම ජීවිත හානි ප්‍රශ්නයක් නොමැති බව ද හොඳ සිහියෙන් පසුවන බව ද වෛද්‍යවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103027</link>
    <topic>පැහැරගෙන යමින් සිටි සිසුවෙක්පොර බදා වෑන්රියෙන් පැනලා</topic>
    <author>ඉන්දික පොල්කොටුව</author>
    <content>කිසියම් කල්ලියක් විසින් වෑන් රථයක දමා පැහැරගෙන යමින් සිටි මහනුවර ධර්මරාජ විදුහලේ දහතුන් හැවිරිදි සිසුවකු ධාවනය වෙමින් තිබූ එම වෑන් රථයෙන් පැන යාම හේතුවෙන් තුවාල ලබා මහනුවර මහ රෝහලට ඇතුළත් කරනු ලැබ ඇත.පාසල් නිමවා නිවස කරා යමින් සිටි සිසුවා මහනුවර මධ්‍යම වෙළෙඳ පොළ අසලදී වෑන් රථයකට දමා කොළඹ දෙසට රැගෙන යමින් සිටියදී එම කල්ලිය හා පොර බදා සිසුවා ඉන් පැන තිබේ.මෙහිදී කල්ලියේ අයකු සිසුවා අපචාරයට ලක් කිරීමට උත්සාහ ගෙන ඇතැයි පොලිස් පරීක්ෂණවලින් අනාවරණය වේ.මහනුවර - කොළඹ විලියම් ගොපල්ලව මාවතේ සුදුහුම්පළ ප්‍රදේශයේදී වෑන් රථය රථ වාහන තදබදයට හසුව එහි වේගය අඩුවීම හේතුවෙන් සිසුවා ඉන් පැන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති නිහාල් සමරකෝන්, මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ උපදෙස් මත මහනුවර මූලස්ථාන ප්‍රධාන පොලිස් පරීක්ෂක එම්. බී. පළිහවඩන මහතාගේ මෙහෙයවීමෙන් මහනුවර කොට්ඨාස ළමා හා කාන්තා කාර්යාංශයේ ස්ථානාධිපතිනි ප්‍රධාන පොලිස් පරීක්ෂක ඒ. ඒ. ජානකී කුමාරි මහත්මිය ඇතුළු පිරිසක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103028</link>
    <topic>දුම්රියේ හැපී දෙදරු මව මරුට</topic>
    <author>ආර්. සෝමසිරි</author>
    <content>දුම්රිය මාර්ගය අසලින් නිවස බලා යමින් සිට දෙදරු මවක් ධාවනය වූ දුම්රියක හැපී මියයාමේ සිද්ධියක් කොළඹ නාගරික හදිසි මරණ පරීක්ෂණ උසාවියෙන් අනාවරණය විය.මෙසේ මියගොස් ඇත්තේ පුරාණ මීරිගම, මීරිගම පදිංචිව සිටි ලියනගේ සුමනාවතී 43 නැමැති කාන්තාවකි.කොළඹ නාගරික හදිසි මරණ පරීක්ෂක එඩ්වඩ් අහංගම මහතා ඉදිරියේ පැවැති හදිසි මරණ පරීක්ෂණයේ දී මියගිය අයගේ පුතකු වන ගාල්ලගේ කසුන් සමීර (18) යන අය මෙසේ කීය.සිද්ධිය වූ දින ගොයම් කැපීමකට ගොසින් දවල් 1.30ට පමණ නිවස බලා ඒමට පිටත්වුණා. පියා නැවතුනා.මමත් අම්මත් රේල් පාර දිගේ ආවා. එනවිට නුවර දෙසට දුම්රියක් ගියා. මා පසුපස හැරී බලනවිට රේල් පාර අයිනේ අම්මා වැටුණා. ළඟට යනවිට හිසෙන් ලේ ගලමින් තිබුණා. සිහියක් තිබුණෙ නෑ. මා අම්මා කරේ තියාගන හන්දියට ආවා. ඉන්පසු විල්වත්ත රෝහලට ගෙනගියා. එතනින් වතුපිටිවලට මාරු කළා. එයින් කොළඹ මහ රෝහලට මාරුකර තිබුණා. එහිදී මියගිය බව දැනගන්න ලැබුණා.සාක්ෂි හා වෛද්‍ය වාර්තාව සැලකිල්ලට ගත් මරණ පරීක්ෂකවරයා මෙම මරණය දුම්රිය මාර්ගය අයිනේ ගමන් කරමින් සිටිය දී දුම්රියක හැපීමෙන් මොළේ තුවාල වී සිදුව ඇති බවත් මෙය මාරක රිය අනතුරක් බවත් නිගමනය කෙළේය.මීරිගම පොලීසියේ පොලිස් කොස්තාපල් 62119 රාජපක්ෂ, මරදාන පොලීසියේ පො.සැ. 27689 ලාල් පතිරණ යන මහත්වරු සාක්ෂි මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n1103029</link>
    <topic>ගුරුවරියගේ අත් බෑගය සොරාගත්සැකකාර මව 10වැනිදා තෙක් රිමාන්ඩ්</topic>
    <author>කුමුදු හෙට්ටිආරච්චි</author>
    <content>කොළඹ ප්‍රදේශයේ පිරිමි පාසලක පන්තිබාර ගුරුතුමියකට අයත් රුපියල් අටදහසක මුදලක් හා ඊමේල් පහසුකම් සහිත ජංගම දුරකථනය දමා තිබූ අත්බෑගය සොරාගත් බව කියන එම පන්තිය අලුත්වැඩියා කිරීමේ කටයුතු සඳහා පැමිණි මවක් ලබන 10 වැනිදා තෙක් රක්ෂිත බන්ධනාගාරගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (01) නියෝග කළාය.කොල්ලුපිටිය පොලිසිය විසින් සැකකාර මව සැකපිට අත්අඩංගුවට ගෙන අධිකරණයට ඉදිරිපත් කැර තිබුණි.පන්තිවල ඩෙස් පුටු තීන්ත ගා පිරිසිදු කිරීමේ කටයුතු සඳහා දෙමව්පියන් පැමිණ ඇති බවත් පන්ති පිරිසිදු කිරීමේ කටයුතු සිදුකෙරෙන අතරේ පන්තියේ මේසයක් මත තබා තිබූ ගුරුතුමියට අයත් මෙම අත්බෑගය සැකකාර මව සොරාගෙන ගොස් ඇති බව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030210</link>
    <topic>කල් ඉකුත් වූ පැණි බීම තොගයක් අත්අඩංගුවට</topic>
    <author>අසේල කුරුළුවංශ</author>
    <content>ශ්‍රී පාද වන්දනා සමයේ දී නල්ලතන්නිය හා ඒ අවට ප්‍රදේශවලට යැවීම සඳහා හැටන් තොග වෙළෙඳසල් දෙකක ගබඩා කර තිබූ කල් ඉකුත් වන ලද පැණි බීම බෝතල් 50ක් නුවරඑළිය පාරිභෝගික සේවා අධිකාරිය විසින් පෙරේදා (28) අත්අඩංගුවට ගෙන ඇත.කල් ඉකුත් වීමට මාස කිහිපයක් ඇති පැණි බීම බෝතල් පෙට්ටිවලට මේ ව්‍යාපාරිකයන් කල් ඉකුත් වූ පැණි බීම බෝතල් දෙකක් හෝ තුනක් ඉතා සූක්ෂමව ඇතුළු කැර තිබෙන බව පරීක්ෂණ මඟින් තහවුරු වී තිබේ.ශ්‍රී පාද බැතිමතුන් රාත්‍රි කාලයේ ශ්‍රී පාද කරුණා කරන බැවින් වෙළෙඳ සල්වලින් ඔවුන් පැණි බීම වර්ග එම වෙලාවන්හි පානය කිරීමට පුරුදු වී සිටින බවත්, අධික ජනතාවක් රැස්ව සිටීමත් අඳුරු වටපිටාවත් නිසා බැතිමතුන් මේවාහි කල් ඉකුත්වන දින බැලීමට සැලකිලිමත් නොවන බවත් පැවැසූ නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කූඨ වෙළෙඳුන් මෙයින් ප්‍රයෝජන ගන්නා බවත් පැවැසීය.නල්ලතන්නිය ප්‍රදේශයේ සියලුම වෙළෙඳ සල්වල කල් ඉකුත් වූ පැණි බීම හෝ ආහාර ද්‍රව්‍ය ඇත්නම් ඒවා ඉවත් කර ගන්නා ලෙස පෙරේදා (28) පස්වරුවේ දිස්ත්‍රික් ලේකම්වරයා විසින් පැය 02ක කාලයක් වෙළෙඳ සල් හිමියන්ට ලබා දී ඇතනුවරඑළිය පාරිභෝගික සේවා අධිකාරියේ ප්‍රධාන එම්. පී. මදාරගොඩ මහතාගේ මෙහෙයවීමෙන් පාරිභෝජනයට නුසුදුසු ආහාර ද්‍රව්‍ය වැටලීමේ වැඩපිළිවෙළ ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030211</link>
    <topic>ඉවත් නොකළ බැනර්-පෝස්ටර්පොලිසිය මගින් ඉවත් කරනවා</topic>
    <author>දයා පෙරේරා</author>
    <content>කටවුට්, බැනර් පමණක් නොව පෝස්ටර් කොඩි යනාදියත් ලබන සඳුදා (07) වනවිට ස්වේච්ඡාවෙන්ම ඉවත් කර නොගතහොත් පොලිසිය ලවා ඉවත් කරවන බව මැතිවරණ කොමසාරිස් දයානන්ද දිශානායක මහතා පළාත් පාලන ඡන්ද අපේක්ෂකයන්ට පක්ෂ ලේකම්වරුන් මගින් දැනුම් දෙයි.ඉකුත් 22 වැනිදා පැවැති දේශපාලන පක්ෂ ලේකම්වරුන්ගේ රැස්වීමේ දී ගනු ලැබූ තීරණ පිටපත් එම ලේකම්වරුන්ට යොමු කරමින් කොමසාරිස්වරයා එසේ දැනුම් දී තිබේ.ලබන සඳුදා වනවිට ඉතිරි වී තිබෙන සියලුම පෝස්ටර් කටවුට්, සැරසිලි කොඩි යනාදිය ගලවා දමන ලෙස කොමසාරිස්වරයා පොලිස්පති මහින්ද බාලසූරිය මහතාට පෙරේදා ලිපියකින් දන්වන ලද බව මැතිවරණ මහ ලේකම් කාර්යාලය කීවේය.පෝස්ටර් ප්‍රදර්ශනය සඳහා කොමසාරිස්වරයා අවසර දී නැති බවත් 22 වැනිදා සාකච්ඡාවේ දී පක්ෂ ලේකම්වරුන් එවැනි ඉල්ලීමක් කළත් එකඟතාවයකට නොපැමිණි බවත් මැතිවරණ මහ ලේකම් කාර්යාලයීය ජ්‍යෙෂ්ඨ ප්‍රකාශකයෙක් දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030212</link>
    <topic>අවසර නැතිව ඖෂධ-සුවඳ විලවුන්ප්‍රචාරය කිරීම සපුරා තහනම්</topic>
    <author>සන්ධ්‍යා කරුණාරත්න</author>
    <content>ජාතික ඖෂධ හා සුවඳ විලවුන් අධිකාරියේ පූර්ව අනුමැතියකින් තොරව කිසිම ඖෂධයක් හෝ විලවුන් වර්ගයක් ප්‍රචාරය කළ නොහැකි බව එම අධිකාරිය තරයේ දැනුම් දෙයි.අධිකාරියේ අවසර නොමැතිව එවැනි ඖෂධයක් හෝ විලවුන් වර්ගයක් විද්‍යුත් හෝ මුද්‍රිත මධ්‍ය හරහා ප්‍රචාරය කිරීම දඬුවම් ලැබිය හැකි වරදක් බව ද එම අධිකාරියේ අධ්‍යක්‍ෂ වෛද්‍ය හේමන්ත බෙනරගම මහතා පැවැසීය.පවුල් සංවිධාන ක්‍රම හා සම්බන්ධ ඖෂධ වර්ගයක් පාරිභෝගිකයන් අතර ප්‍රචාරය කිරීමට එරෙහිව මෙරට ප්‍රධාන පෙළේ සමාගමකට එරෙහිව ඉකුත්දා නඩු දමා දඩ මුදල් අයකර තිබෙන බව ද හෙතෙම කීය.වෛද්‍ය වට්ටෝරුවකින් පමණක් රෝගීන්ට ලබාගත යුතු මේ ඖෂධ වර්ගය ජාතික ඖෂධ අධිකාරියේ අනුමැතියකින් තොරව ජනතාව අතර ප්‍රචාරය කිරීම එම සමාගම කළ වරද වේ.අධිකාරියේ අවසරයකින් තොරව මෙසේ ඖෂධයක් අලෙවි කිරීමෙන් පසුව ජනතාවට මේ ඖෂධයන් භාවිත කිරීමෙන් විවිධ සංකූ®ලතා ඇතිවිය හැකි යැයි ද ඒ මහතා ජනතාවට අනතුරු අඟවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030213</link>
    <topic>ලිබියාවේ සිටින විදේශික ශ්‍රමිකයන්ඊජිප්තු දේශසීමා හරහා මවු රටවලට</topic>
    <author>මහින්ද අලුත්ගෙදර</author>
    <content>ලිබියාවේ සේවය කරන විදේශගත ශ්‍රමිකයන් ඊජිප්තු දේශසීමාව හරහා ඔවුන්ගේ රටවලට යොමු කිරීම සඳහා එම දේශ සීමාව තුළ විශේෂ මධ්‍යස්ථානයක් ස්ථාපිත කිරීමට සංක්‍රමණිකයන් සඳහා වූ අන්තර් ජාතික සංවිධානය පියවරගෙන ඇත. ලිබියාවෙන් පිටවන විදේශගත ශ්‍රමිකයන් බාර ගැනීම වෙනුවෙන් මෙම විශේෂ මධ්‍යස්ථානය පිහිටුවා තිබෙන බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරි එල්. කේ. රුහුණගේ මහතා “දිනමිණ”ට පැවැසීය.එම දේශසීමාව හරහා ඊජිප්තුවට පැමිණි ශ්‍රී ලාංකිකයන් සිවුදෙනෙකු ඊයේ (1) ශ්‍රී ලංකාවට පැමිණි අතර සෙසු ලාංකික ශ්‍රමිකයන්ද කඩිනමින් ගෙන්වා ගන්නා බව හෙතෙම සඳහන් කෙළේය. මෙලෙස ලිබියාවෙන් පැමිණෙන විදේශගත ශ්‍රමිකයන්ට ඊජිප්තු දේශසීමාවේදී පූර්ණ ආරක්ෂාව ලබාදීම වෙනුවෙන් සංක්‍රමණිකයන් සඳහා වු අන්තර්ජාතික සංවිධානය විශේෂ වැඩසටහනක් ආරම්භ කර ඇති අතර දැනටමත් ශ්‍රමිකයන් ඔවුන්ගේ රටවලට යොමු කිරීම ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030215</link>
    <topic>මුද්‍රිත හා විද්‍යුත් මාධ්‍ය මගින් පළකෙරෙනදැන්වීම්වලදී මිල සඳහන් කිරීම අනිවාර්යයි</topic>
    <author/>
    <content>මුද්‍රිත හා විද්‍යුත් මාධ්‍ය මගින් දැන්වීම් පළකිරීමේදී අදාළ භාණ්ඩ මිල ප්‍රදර්ශනය කිරීම ඊයේ (01) සිට අනිවාර්ය කෙරේ.පාරිභෝගික කටයුතු පිළිබඳ අධිකාරි පනතට අනුව ඕනෑම වෙළඳසැලක් හෝ ආයතනයත්, භාණ්ඩයත් අලෙවි කිරීම සම්බන්ධයෙන් පුවත්පත්, චිත්‍රපට, රූපවාහිනිය, වීඩියෝ, ඕඩියෝ, ගුවන් විදුලිය, අන්තර්ජාලය හෝ වෙනත් කුමන ආකාරයක හෝ මාධ්‍යවල පළකරන සෑම වෙළඳ දැන්වීමක් සම්බන්ධයෙන් මිල ප්‍රදර්ශනය කළ යුතුව ඇතැයි සමුපකාර හා අභ්‍යන්තර වෙළඳ අමාත්‍යාංශය සඳහන් කරයි.මෙම නීතිය පසුගිය මස (01) පළමුවැනි දින සිට ක්‍රියාත්මක කිරීමට අමාත්‍යාංශය අදහස් කර තිබූ අතර වෙළඳ ප්‍රචාරක ආයතනවල ඉල්ලීම අනුව ඔවුනට මසක සහන කාලයක් ලබා දී තිබිණි. එම සහන කාලය ඊයේ (01) සිට අවසන් වෙන අතර වෙළඳ දැන්වීම්වල මිල සඳහන් නොකරන ආයතනය වැටලීම් සිදුකර නීතිමය පියවර ගන්නා මෙන් අමාත්‍යාංශය විසින් පාරිභෝගික අධිකාරියට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030217</link>
    <topic>හෙරොයින් ජාවාරම්කාරියටමරණීය දණ්ඩනය</topic>
    <author>ශිරෝමි අබයසිංහ</author>
    <content>හෙරොයින් ග්‍රෑම් 23.9 ක් ජාවාරම් කිරීමේ අධිචෝදනාවට වරදකරු වූ විත්තිකාරියකට කොළඹ මහාධිකරණ විනිසුරු පී‍්‍රති පද්මන් සූරසේන මහතා විසින් ඊයේ (01) මරණීය දණ්ඩනය නියම කෙරිණි.මෙසේ එල්ලුම් ගසට නියම වූයේ මට්ටක්කුලියේ පදිංචි තිදරු මවක වූ තිස්නව හැවිරිදි මුණසිංහ ආරච්චිගේ චාමලී පෙරේරා යන අයයි.2004 දෙසැම්බර් 19 දා මට්ටක්කුලියේදී හෙරොයින් ජාවාරමේ යෙදී සිටියදී මෝදර පොලිසියට ලැබුණු ඔත්තුවක් අනුව එය වැටලීම් අංශයේ ස්ථානාධිපතිවරයා විසින් විත්තිකාරිය අත්අඩංගුවට ගෙන සිදුකළ විමර්ශනයකින් පසු නීතිපතිවරයා විසින් විත්තිකාරියට එරෙහිව අධිචෝදනා ඉදිරිපත් කර තිබිණි.පැමිණිල්ල විසින් අධිචෝදනා සාධාරණ සැකයකින් තොරව ඔප්පු කර ඇතැයි තීරණය කළ විනිසුරුවරයා විත්තිකාරිය අධිචෝදනාවට වරදකාරිය කර මරණ දඬුවම නියම කළේය.රජයේ අධිනීතිඥ ඉන්දිකා නෙලුම්මිණි මහත්මිය පැමිණිල්ල මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030218</link>
    <topic>හදිසියක් නම් වහාම අමතන්න</topic>
    <author/>
    <content>හදිසි අවස්ථාවක දී ඇමතිය යුතු දුරකථන අංකයන් තුනක් ජාතික ආරක්ෂාව පිළිබඳ මාධ්‍ය මධ්‍යස්ථානය විසින් ප්‍රකාශයට පත්කර තිබේ.එම අංක මෙසේය.අපරාධ පරීක්ෂණ දෙපාර්තමේන්තුවේ කොළඹ මෙහෙයුම් මැදිරිය - 0112422176 අපරාධ පරීක්ෂණ දෙපාර්තමේන්තුවේ කන්කසන්තුරේ ඒකකය - 0113188824 අපරාධ පරීක්ෂණ දෙපාර්තමේන්තුවේ යාපනය ඒකකය - 0212228355හදිසි අවස්ථාවක දී මෙම දුරකථන අංක සම්බන්ධව මහජනතාව දැනුවත්භාවයෙන් සිටීම ජාතික ආරක්ෂාව විෂයයෙහි වැදගත් වන බැවින් රාජ්‍ය ආරක්ෂක අමාත්‍යාංශය මෙම දුරකථන අංක මහජනතාවට දැනුම් දී සිටියි.හදිසි අවස්ථාවක දී මෙම දුරකථන අංක වලට දැනුම් දී ජාතික ආරක්ෂාව සුරක්ෂිත කරන්නට ආරක්ෂක අංශ වලට සහය වන ලෙස රාජ්‍ය ආරක්ෂක අමාත්‍යාංශය මහජනතාවගෙන් ඉල්ලීමක් කර සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030219</link>
    <topic>ගල්කිස්ස අධිකරණයෙන් පැන්න ‘චූටි පුතා’හඳුනාගෙන ඇත්තේ බන්ධනාගාරයේ දී</topic>
    <author>බුද්ධිකා ඉඹුලාන, අනුර ප්‍රේමලාල්</author>
    <content>ගල්කිස්ස මහේස්ත්‍රාත් අධිකරණයෙන් මීට සති කීපයකට පෙර පළාගොස් වෙස්වලාගෙන සැඟවී සිටි “චූටිපුතා” නමැති අපරාධකරු වෙනත් වරදක් සම්බන්ධයෙන් කළුතර බන්ධනාගාරයට යැවීමෙන් පසු නිලධාරීන් විසින් ඊයේ (01) ඔහු හඳුනාගෙන තිබේ.මෙම අපරාධකරු කළුතර නගරයේ උන්මන්තකයකු ලෙස වෙස්වලාගෙන සැරිසරමින් සිටිය දී කිසිවකු නොදත් පොලීසිය කිසියම් සැකයක් මත ඔහුව පරීක්ෂා කිරීමේ දී තහනම් උල් පිහියක් ළඟ තබා ගැනීම නිසා අත්අඩංගුවට ගෙන තිබේ.කිසිදු අනන්‍යතාවයක් නොමැතිව උන්මන්තකයකු සේ සිටි සැකකරු අධිකරණයට ඉදිරිපත් කිරීමෙන් පසු කළුතර බන්ධනාගාර ගතකර තිබේ. අපරාධකරු බන්ධනාගාරයට ඇතුළු කිරීමත් සමඟම එහි නිලධාරීන් විසින් ඔහු “චූටි පුතා” නමැති ගල්කිස්ස අධිකරණයෙන් පැනගිය සැකකරු බවට හඳුනාගෙන තිබේ. වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=n11030220</link>
    <topic>අනවසරයෙන් හා හිංසාකාරී ලෙසමීහරක් ප්‍රවාහනය කළ ලොරියක් ගිරිඋල්ලේ දී අත්අඩංගුවට</topic>
    <author>සම්පත් අබේසිංහ</author>
    <content>ගල්ඔය ප්‍රදේශයේ සිට අනවසරයෙන් වැලිසර ප්‍රදේශයට ප්‍රවාහනය කළ මී හරකුන් 24 දෙනෙකු සමඟ ලොරියක් සහ සැකකරුවන් දෙදෙනෙකු ගිරිඋල්ල පොලිසිය මගින් අත්අඩංගුවට ගෙන ඇත.ඉතාමත් අමානුෂික අන්දමින් ගාල්කර ප්‍රවාහනය කර ඇති සතුන් හතර දෙනෙකු වාහනය තුළදී මියගොස් තිබේ.ගිරිඋල්ල පොලිස් ස්ථානාධිපති පො.ප. කුමාර ගමගේ මහතාගේ උපදෙස් පිට උ.පොලිස් පරීක්ෂක අමරසිරි උඩුවන හා සි.ආ.බ. පේ‍්‍රමරත්න යන නිලධාරිහු වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103021</link>
    <topic>ත්‍රි’මලේට-අනුරපුරට මහ වැසි</topic>
    <author>තෙන්නකෝන් කුලසේකර සහ කන්තලේ සමූහ සුමිත්‍රා කුමාරිහාමි</author>
    <content>අනුරාධපුර සහ ත්‍රිකුණාමලය දිස්ත්‍රික්කවලට යළිත් මහ වැසි ලැබෙමින් පවතී.මේ හේතුව නිසා වී අස්වනු නෙළා ගත නොහැකිව එම ප්‍රදේශවල ගොවීහු මහත් අපහසුතාවයනට පත්ව සිටිති.පෙරේදා (28) හා ඊයේ (01) තුළදී ත්‍රිකුණාමලය දිස්ත්‍රික්කයට ධාරාණිපාත වැසි ඇද හැළීම නිසා පැසුණු ගොයම් කපන හා ගොයම් කැපීමට සූදානම්ව සිටි ගොවීහු මහත් අපහසුතාවකට පත්වූහ.ත්‍රිකුණාමලය දිස්ත්‍රික්කයේ මුත්තූර්, සේරුනුවර, තඹලගමුව වැනි ජනපද පසුගිය මහ ගංවතුරින් විශාල ලෙස අනතුරට පත්වූ අතර කන්තලේ, මොරවැව, වාන්ඇළ, ගෝමරන්කඩවල ජනපදවල කුඹුරුවලට වැඩි හානියක් වූයේ නැත. එම ගංවතුරින්ද බේරුණු කුඹුරු වල අස්වැන්න මහ වැසි හේතුවෙන් නෙළා ගැනීමට නොහැකි වී ඇත. ඇතැම් ජනපදයන්හි කපන ලද ගොයම වැස්සෙන් දැනටමත් විනාශ වී තිබේ.තව දින තුන හතරක් මේ අයුරින් වැසි ඇද හැළුනොත් අස්වනු මුළුමනින්ම විනාශ වනු ඇතැයිද ගොවීහු පවසති.මේ අතර අනුරාධපුරය දිස්ත්‍රික්කයට යළි මහ වැසි ඇද හැළෙන ලකුණු පහළ වී ඇත.පෙරේදා (28) අනුාධපුර දිස්ත්‍රික්කයේ ප්‍රදේශ ගණනාවකට ධාරාණිපාත වැසි ලැබිණ.ජනවාරි හා පෙබරවාරි මස ඇතිවූ මහ වැස්සෙන් ගංඟා ඇළ දොළ උතුරා යෑමෙන්ද වැව් අමුණු කැඩී යාමෙන්ද අනුරාධපුර ජනතාව ව්‍යසනයකට ගොදුරු වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103025</link>
    <topic>දුම්මල මෝදර ඇළදිය බෙරලියවලින් වැහිලා  </topic>
    <author>නාගොඩ විශේෂ එන්. විජේරත්න</author>
    <content>කළුතර සහ බේරුවල ප්‍රාදේශීය ලේකම් කොට්ඨාසවලට අයත් දුම්මල මෝදර ඇළ මාර්ගය රුපියල් ලක්ෂ 35ක් පමණ වැය කරමින් ප්‍රතිසංස්කරණයට ලක් කොට ටික කලක් ගතවීමට පෙර එය දිය බෙරලිය වලින් සම්පූර්ණයෙන්ම වැසී ගොස් ඇත.වසර ගණනාවක් තිස්සේ පුරන්ව ගිය කුඹුරු අක්කර 500ක් පමණ දෙකන්නයේ ම අස්වැද්දීම අරමුණු කර ගනිමින් මේ ඇළ පිළිසකර කෙරුණි.එමෙන්ම ගංවතුර උවදුර අවම කර ගැනීමත් මෙම දුම්මල මෝදර ඇළ මාර්ගය ප්‍රතිසංස්කරණය කිරීමට හේතුවක් විය. දියබෙරලියවලින් ඇළ සම්පූර්ණයෙන්ම වැසී ඇති නිසා නිසියාකාරව ජලය බැස යාම සිදු නොවේ. කුඹුරු අස්වැද්දීමට හා ගංවතුර හානි අවම කර ගැනීමට ද නොහැකි වී තිබේ. ගොවි ජනතාව මෙන්ම ප්‍රදේශවාසීන්ගේ අදහස වී ඇත්තේ ඇළ මාර්ගය ප්‍රතිසංස්කරණයෙන් පසුව මෙවැනි ජලජ ශාක වර්ග වැවීමට ඉඩ නොදී නිසියාකාරව නඩත්තු කිරීමට නිලධාරීන් පියවර ගත යුතු බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103022</link>
    <topic>වතු ආශ්‍රිත මවුවරුන්ටකිරි වීදුරුවක් නොමිලේ</topic>
    <author>හැටන් සමූහ චන්දන ජයවීර</author>
    <content>මාර්තු 8 දාට යෙදෙන කාන්තා දිනයේ සිට වතු ආශ්‍රිත ගැබිනි මව්වරුන්ට හා කිරි දෙන මව්වරුන්ට දින පතා දියර කිරි වීදුරුවක් නොමිලේ දීමට පශු සම්පත් හා ග්‍රාමීය ප්‍රජා සංවර්ධන අමාත්‍යාංශය පියවර ගෙන ඇත.නුවරඑළිය දිස්ත්‍රික්කයේ වතු ආශ්‍රිතව වෙසෙන මව්වරුන් හා දරුවන් වැඩි ප්‍රමාණයක් මන්ද පෝෂණයෙන් පෙළෙන බැවින් ඔවුන් එම තත්ත්වයෙන් මුදා ගැනීම සඳහා මෙම පියවර ගත් බව වැඩසටහන පිළිබඳව වතු අධිකාරීවරුන්, පවුල් සෞඛ්‍ය සේවිකාව සුබ සාධන නිලධාරීන් හා වතු වෘත්තිය සමිති නායකයින් දැනුම්වත් කිරීම උදෙසා හැටන් ඩී. කේ. වීරතුංග සංස්කෘතික ශාලාවේදී පෙරේදා (28) පැවැති ජන හමුව අමතමින් ඇමැති ආරුමුගම් තොණ්ඩමන් මහතා පැවසීය. මිල්කෝ ආයතනය විසින් විධිමත් ක්‍රමවේදයක් යටතේ වතු ආශ්‍රිත දියර කිරි ගොවියන්ගෙන් මිලදී ගන්නා කිරි දෛනිකව තම ප්‍රදේශයේම මව්වරුන්ගේ පරිහරණ සඳහා ලබා දීමත් ප්‍රදේශයේ කිරි ගොවියන්ගේ ආර්ථික සංවර්ධනයත් මේ තුළින් ඇතිවන බව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103023</link>
    <topic>කල් ඉකුත් වූ බීම බෝතල් 9ක් මහියංගණය නගරයේ වැටලීමකින් දැලේ</topic>
    <author>හසලක සමූහ බන්දුල ගොඩකුඹුර</author>
    <content>මහියංගණ නගරයේදී මහියංගණ සෞඛ්‍ය වෛද්‍ය නිලධාරී කාර්යාලය සිදු කළ වැටලීමකින් ප්‍රසිද්ධ බීම බෝතල් සමාගම් දෙකක පරිභෝජනයට නොසුදුසු බීම බෝතල් නවයක් (09) අත්අඩංගුවට ගෙන ඇත. මෙම පැමිණිල්ල මහියංගණ නගරයේ ත්‍රිවිලර් රථ රියැදුරකු විසින් සිදු කරන ලද පැමිණිල්ලකට අනුව වැටලීම සිදු කර ඇත.මිලිලීටර් 200 බීම බෝතල් දෙකක සහ මිලිලීටර් 400 බෝතලයක (අලියා ක්‍රීම් සෝඩා) ඇතුළු බෝතල් තුනක ඇතුළත අපද්‍රව්‍ය පිරීම සහ මිලිලිටර් 190 මිශ්‍ර පළතුරු බීම බෝතල් හයක මූඩි (පියන් වල) මළකඩ කා තිබීම මත මෙම වැටලීම සිදු කර ඇත. (සිසිල් මිශ්‍ර පළතුරු බීම)මහියංගණ සෞඛ්‍ය වෛද්‍ය නිලධාරී සී. පී. ලොකු ගීගන මහතාගේ උපදෙස් මත මහජන සෞඛ්‍ය පරීක්ෂකවරුන් වන ආර්. එම්.තනුජය ප්‍රදීප් විජේසෝම, ජී. එච්. එල්. වසන්ත යන නිලධාරීහු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103024</link>
    <topic>උකුවෙල ගෙවල් බිඳුම් 2කට සැකපාසල් සිසුන් 2ක් අත්අඩංගුවට</topic>
    <author>ප්‍රියන්ත සුමනසේන උකුවෙල සංචාරක</author>
    <content>උකුවෙල මාරුකොත ප්‍රදේශයේ ගෙවල් බිඳුම් දෙකක් සම්බන්ධයෙන් පාසල් ළමයින් දෙදෙනෙක් මාතලේ පොලිසිය මගින් අත්අඩංගුවට ගෙන පරීක්ෂණ කිරීමෙන් අනතුරුව තවත් සැකකරුවකු නාවලපිටිය ප්‍රදේශයේදී අත්අඩංගුවට ගත් බව මාතලේ පොලිසිය සඳහන් කරයි.මෙසේ අත්අඩංගුවට ගත් පුද්ගලයින් සතුව රුපියල් ලක්ෂ 5 කට ආසන්න භාණ්ඩ ඇති අතර ඇතැම් භාණ්ඩ උකස් කර ඇති බවට තොරතුරු හෙළිවිය.මෙම අය උකුවෙල මාරුකොත ප්‍රදේශයේ පදිංචි අයකු අතර අනෙක් පුද්ගලයා නාවලපිටිය ප්‍රදේශයේ පදිංචි අයෙකි. මේ වන විට ගෙවල් බිඳුම් 06 ක් සිදු කර ඇති අතර සැකකරුවකුගේ මවක් විසින් භාණ්ඩ අලෙවි කිරීම සඳහා උදව් කර ඇති බවට තොරතුරු හෙළි විය.අත්අඩංගුවට ගත් ළමයින් තිදෙනා මාතලේ මහේස්ත්‍රාත් අධිකරණයට ඉදිරිපත් කිරීමෙන් මාර්තු මස 7 දින දක්වා පේරගල ළමා නිවාසය භාරයේ තබන ලෙස දිසා මහේස්ත්‍රාත් චතුරිකාද සිල්වා මෙනවිය විසින් නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103026</link>
    <topic>බෝපේ කුකුළු ගොවිපළකින්පළාතට පාරිසරික හානි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>පාදුක්ක බෝපේ ප්‍රදේශයේ පවත්වාගෙන යන මහාපරිමාණ කුකුළු ගොවිපළක අපද්‍රව්‍ය නිසියාකාරව බැහැර නොකිරීම නිසා එම ප්‍රදේශයේ පාරිසරික ගැටලු රැසක් මතුවී තිබේ. සිසු සිසුවියන් 1500කට වැඩි පිරිසක් ඉගෙනුම ලබන බෝපේ ඉසුරු පාසලත්, බෝපේ කනිෂ්ඨ විද්‍යාලයත් මේ ගොවිපළ ආසන්නයේ ඇති නිසා සමහර දිනවලදී හමන දුර්ගන්ධය ඉවසා ගත නොහැකි බව එම දරුදැරියෝ පවසති.බෝපේ සුදර්ශනාරාමයද ළමා හා මාතෘ සායන මධ්‍යස්ථානයද මෙම ප්‍රදේශයේම පිහිටා ඇති නිසා මේ තත්ත්වය මඟහරවා ගැනීමට පියවර ගතයුතුව ඇත.පාදුක්ක සෞඛ්‍ය වෛද්‍ය කාර්යාලයේ නිලධාරීන් මේ පිළිබඳව නිරන්තරයෙන්ම සොයාබැලිය යුතු බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103027</link>
    <topic>හේනේගම විදුහලට බස් රථයක් : වටිනාකම ලක්ෂ 35යි</topic>
    <author>මල්වාන සමූහ මහානාම විතානගේ</author>
    <content>බස්නාහිර පළාත් සභා මන්ත්‍රී දිලිප් කුමාර රාජපක්ෂ මහතාගේ (එ. ජ. නි. ස) හා හේනේගම මහා විද්‍යාලයේ ආදි ශිෂ්‍ය සංගමයේ ප්‍රතිපාදනවලින් රුපියල් ලක්ෂ 35ක් වටිනා නව බස් රථයක් එම විද්‍යාලයට පරිත්‍යාග කෙරිණි.පළාත් සභා මන්ත්‍රීවරයා විසින් පදවා ගෙන ආ එම බස් රථය විද්‍යාලයීය ප්‍රධාන දොරටුව අසලදී සිසු සිසුවියන් විසින් පිළිගෙන එතැන් සිට විද්‍යාලයීය තූර්ය වාදන කණ්ඩායම පෙරටු කරගත් දර්ශනීය පෙරහරකින් සිසුන්ගේ අත්පොළසන් මැද විද්‍යාලය වෙත රැගෙන එනු ලැබීය.මේ උත්සවයට සමගාමීව විද්‍යාලයීය වාර්ෂික නිවාසාන්තර ක්‍රීඩා උළෙල හා ක්‍රීඩා වර්ණ ප්‍රදානෝත්සවය ද මෙදින පැවැත්විණි. ආපදා කළමනාකරණ නියෝජ්‍ය ඇමැති ඩුලිප් විජේසේකර මහතා මෙහි ප්‍රධාන ආරාධිත අමුත්තා වශයෙන් සහභාගි විය. නියෝජ්‍ය ඇමැතිවරයාගේ ප්‍රතිපාදනවලින් ශිෂ්‍ය නායක මණ්ඩලයට නිල කබා 25ක් ද ප්‍රදානය කෙරුණි.නියෝජ්‍ය ඇමැති ඩුලිප් විජේසේකර මහතා - හසලක අඩුපාඩුකම් මඟ හරවාලීමේ දී ආදි ශිෂ්‍ය සංගම්වලට ඉටු කළ හැකි මෙහෙය අති විශාලයි. ඒ අනුව මේ විද්‍යාලයීය ආදි ශිෂ්‍ය සංගමය මගින් පාසලට ලබා දෙන දායකත්වය අපි ඉතාමත්ම අගය කරනවා.විදුහල්පති විජය සත්‍යජිත් කුලරත්න මහතා - පාසලේ සිසු දරු දැරියන්ට විධිමත් අධ්‍යාපනයක් ලබා දීම මගේ ඒකායන පරමාර්ථයයි. ඒ අනුව දරුවන්ගේ අධ්‍යාපන මට්ටම ඉහළ නැංවීමට හැකි වී තිබෙනවා. ඒ සඳහා ගුරු මණ්ඩලයේ කැපවීම හා මවුපියන්ගේ සහාය මට ශක්තියක් වුණා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103028</link>
    <topic>කොළඹ මාළිගාකන්ද උසාවිය ඉදිරිපිට පාරේ අනවසර ඉදිකිරීම්</topic>
    <author>කොළොන්නාව සමූහ – ඒ. සුමනසේන</author>
    <content>කොළඹ මාලිගාකන්ද මහේස්ත්‍රාත් උසාවිය ඉදිරිපිට මාර්ගය අසළ ඉදිකර තිබෙන අනවසර නිවාස ගොඩනැගිලි එම මාර්ගයේ ගමන් කරන ජනතාවගේ ගමන් බිමන්වලට බලවත් තර්ජනයක්ව පවතී.මහා මාර්ගයේ දෙපස අඩක්ම වැසී යන අන්දමට ඉදිකර ඇති මේ නිවාස නිසා එම මාර්ගයට යාබදව ඇති මාලිගාකන්ද මහේස්ත්‍රාත් උසාවිය, නාගරික පශු වෛද්‍ය දෙපාර්තමේන්තුව හා මාලිගාකන්ද ජලාශය යන ස්ථානවලට අවශ්‍යතාවන් ඉටුකර ගැනීම සඳහා දිනපතා පැමිණෙන ජනතාවට ගැටලු රැසකට මුහුණපෑමට සිදුවේ.කොළඹ මාලිගාකන්ද විද්‍යෝදය මහා පිරිවෙන, ආනන්ද බාලිකා විදුහල හා ක්ලිප්ටන් බාලිකා විදුහල ද ඒ අවට පිහිටා තිබේ.මේ තත්ත්වය පිරිවෙන අධ්‍යාපනය සඳහා අවට විහාරස්ථානවල සිට දෙමටගොඩ සිරිධම්ම මාවත ඔස්සේ කීර කොටුව පාර හරහා හා කැටවලමුල්ල මාර්ගයෙන් විදුහල්වලට යන ගුරුවරුන්ට ද නොයෙකුත් අවහිරතාවන්ට මුහුණපාන්නට සිදුවී ඇත.මේ මාර්ගයට පිවිසෙන ගමන් මඟ කලකින් සුද්ධ පවිත්‍ර කොට නොතිබීම හේතුවෙන් වල්වැදී පවතී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r1103029</link>
    <topic>කැලණිවැලි දුම්රිය ධාවනයකඩිනම් කිරීමට සැලැසුම්</topic>
    <author>හංවැල්ල විශේෂ ඩබ්ලිව්. නන්දසේන</author>
    <content>කැලණිවැලි දුම්රිය මාර්ගයේ කොළඹ සිට අවිස්සාවේල්ල දක්වා දුම්රිය ධාවනයට ගත වන කාලය පැය එකහමාර දක්වා අඩු කිරීමට අවශ්‍ය පියවර කඩිනමින් සකස් කර ඇතැයි, දුම්රිය සැලැසුම් අධ්‍යක්ෂ හා මාධ්‍ය ප්‍රකාශක විජය සමරසිංහ මහතා පවසයි.කැලණිවැලි දුම්රිය මාර්ගයේ පවතින අධික වංගු සහිත බව අවම කිරීම හා දුම්රිය මාර්ගය දෙපස පදිංචිව සිටින අනවසර පදිංචිකරුැවන් ඉවත්කිරීමත්, නව බලවේග කට්ටල ධාවනයට යෙදවීමටත් බලාපොරොත්තු වන බව පැවැසේ.දුම්රිය මාර්ගය දෙපස සිය දෙපාර්තමේන්තුවට අයත් ඉඩම්වල පදිංචිව සිටින අය වහා ඉවත්වීම ස්වේච්ඡාවෙන්ම සිදුවිය යුතු අතර වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=r11030210</link>
    <topic>කුඹුක දකුණ ජ්‍යෙෂ්ඨ පුරවැසිසංවිධානයට ගොඩනැඟිල්ලක් නැතිලු</topic>
    <author>හොරණ සමූහ - බන්දුල ආර්. ගුලවත්ත</author>
    <content>හොරණ ප්‍රාදේශීය ලේකම් බල ප්‍රදේශයේ ස්ථාපිත ජ්‍යෙෂ්ඨ පුරවැසි සංවිධාන 58 අතරෙන් ප්‍රථම ස්ථානය හිමිකරගෙන සිටින කුඹුක දකුණ ජ්‍යෙෂ්ඨ පුරුවැසි සංවිධානයේ සියයකට අධික සාමාජික සාමාජිකාවන් උදෙසා දිවා සැකසුම් මධ්‍යස්ථාන ගොඩනැගිල්ලක් නොමැති වීම බලවත් පාඩුවක් බැව් සාමාජික පිරිස පවසති.2004 වසරේ පටන් මේ සංවිධානය සියලු රැස්වීම් සාකච්ඡා පවත්වනු ලබන්නේ කුඹුක පුරාණ ශ්‍රී මහා විහාරස්ථ ධර්ම ශාලාවේ බව ද ඔව්හු පවසති.එම සංවිධානයේ ලේකම් හේමචන්ද්‍ර නවගමුව මහතා - අපේ සංවිධානයේ සමාජ සේවා, දාන ශීල භාවනා, චාරිකා, ප්‍රකාශන, හා ගොඩනැගිලි වශයෙන් කමිටු පහක් තිබෙනවා. සාමාජික භවතුන් 110ක් ඉන්නවා. ඒ කමිටු පහට ඒ අය සම්බන්ධයි. මේ නිසා ඕනෑම කාර්යයක් විධිමත්ව සැලසුම් සහිතව, කාර්යක්ෂමව කරන්නට පුළුවන්.සභාපති විශ්‍රාමලත් විදුහල්පති නවගමුවේ ප්‍රේමදාස මහතාද අදහස් දැක්වූයේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103025</link>
    <topic>මාතර නිල් මහ සටන 18දා ඇරඹේ</topic>
    <author>ප්‍රියාන් ද සිල්වා මාතර කී‍්‍රඩා</author>
    <content>මාතර සාන්ත සර්වේශස් විදුහල සහ මාතර සාන්ත තෝමස් විදුහල අතර 111 වන නිල් මහ සටන මේ මස 18, 19 සහ 20 වන දින මාතර උයන්වත්ත පිටියේ පැවැත්වේ.වසර එකසිය එකොළහක් නොකඩවා පැවැත්වෙන මාතර නගරය මැදින් මුහුදට ගලා බසින නිල්වලා නදිය හේතුවෙන් මේ නම පටබැඳී ඇත.නිල් මහ සටනට තම සමාගම අනුග්‍රහය දක්වන බව සීමාසහිත ඩයලොග් - ඇක්සියාටා පුද්ගලික සමාගමේ මාතර ප්‍රදේශ කළමනාකරු ලක්‍ෂ්මන් ද සිල්වා මුතුකුමාරණ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103022</link>
    <topic>‘බිග් මැච්’ මුවාවෙන් නීති කඩන අයට දැඩි දඬුවම්</topic>
    <author>දයා පෙරේරා</author>
    <content>පාසල් “බිග් මැච්” සමයේ නීති විරෝධීව හැසිරෙන සිසුන්ට තරාතිරම නොබලා නීතිය ක්‍රියාත්මක කරන ලෙස අධ්‍යාපන අමාත්‍යාංශය පොලිසියට දන්වා ඇත. ප්‍රධාන පාසල් අතර මේ වර්ෂයේ පවත්වනු ලබන ‘බිග් මැච්’ සමයේ බොහෝ සිසුන් නීති විරෝධීව හැසිරෙමින් මහජනතාව අපහසුවට පත්වන ආකාරයට හා පාසලේ මෙන්ම සිසු ගෞරවයටත් හානි ගෙන දෙන අයුරින් ක්‍රියා කරන බව මීට පෙර වර්ෂවලදී අත්දැකීම් තිබෙන බැවින් නීතිය ක්‍රියාත්මක කරන්නැයි අධ්‍යාපන අමාත්‍යාංශය පොලිසියෙන් ඉල්ලා ඇතැයි අමාත්‍යාංශ ජ්‍යෙෂ්ඨ ප්‍රකාශකයෙක් දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103023</link>
    <topic>නෙට්බෝල් සම්මේලනයට ඉදිරි දැක්මක් තිබෙනවා</topic>
    <author/>
    <content>ඉදිරි දැක්මක් සහිතව කටයුතු කළ ශ්‍රී ලංකා නෙට්බෝල් සම්මේලනයේ විධායක කමිටුව අනාගතයේත් ක්‍රීඩාවේ දියුණුව වෙනුවෙන් කැපවෙන බව එහි ප්‍රකාශිකාවක් “දිනමිණ” ට පැවැසුවාය.නෙට්බෝල් ක්‍රීඩාවේ දියුණුව උදෙසා සෑම අංශයකින්ම කරුණු ඇතුළත් විධිමත් සැලස්මක් ක්‍රීඩා ඇමැති මහින්දානන්ද අළුත්ගමගේ මහතාට භාරදී ඇතැයිද එම සැලසුම ක්‍රියාත්මක කිරීමෙන් ක්‍රීඩාවේ විශාල දියුණුවක් අපේක්ෂා කළ හැකි යැයිද එම ප්‍රකාශිකාව සඳහන් කළාය.“අපි කණ්ඩායමක් ලෙස ඉතා ශක්තිමත්ව ඉදිරියේදී කටයුතු කරනවා.පසුගිය කාලයේ නෙට්බෝල් සම්මේලනය විශාල වැඩ කොටසක් කළා” එම ප්‍රකාශිකාව වැඩිදුරටත් පැවැසීය.මේ අතර ඊයේ “දිනමිණ” පුවත්පතේ සඳහන්වූ නෙට්බෝල් සම්මේලනයේ සභාපතිවරියගේ ප්‍රකාශය පුවත්පතේ පළකිරීමට ලබාදුන් එකක් නොවන බව සභාපතිනි ලේෂා ද සිල්වා මහත්මිය අවධාරණය කළාය. කණ්ඩායම් හැඟීමෙන් යුතුව ක්‍රීඩාවේ දියුණුවට නෙට්බෝල් විධායක කමිටුව ඉදිරි කාලයේදී කටයුතු කිරීමට සූදානම් බව සභාපතිනි ලේෂා ද සිල්වා චන්ද්‍රසේන මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103024</link>
    <topic>පොලොන්නරුවේ පාපැදි තරගය 6 දා</topic>
    <author>ඇම්. පී. සරත් පොලොන්නරුව දිසා සමූහ</author>
    <content>හිඟුරක්ගොඩ රජරට මහා විද්‍යාලයේ මෙත්සිරි පාය රගහල විවෘත කිරීමට සමගාමීව පවත්වන පොලොන්නරුව දිස්ත්‍රික්කයේ තරග කරුවනට විවෘත පාපැදි තරගය මේ මස 6 වැනිදා පෙරවරු 6.30 ට ආරම්භ වේ.කිලෝ මීටර් 110 කින් සමන්විත මේ පාපැදි තරගාවලිය හිඟුරක්ගොඩ ගම් උදාව තානායම් පාර මැදිරිගිරිය කවුඩුළු වැව මාර්ගය මැදිරිගිරිය හරහා නැවත හිඟුරක්ගොඩ කොතලාවල පාර ගිරිතලේ, පොලොන්නරුව, මින්නේරිය හරහා හිඟුරක්ගොඩ ගම්උදා භූ®මියෙන් අවසන් වේ.ජයග්‍රාහකයනට විදේශ ගතවීමට රු. 25,000, රු. 20000 හා රරු. 15000 වටිනා ගුවන් ටිකට්පත් පිරිනැමෙන අතර 10 වන ස්ථානය දක්වා මුදල් ත්‍යාග පරිනැමේ. වැඩි විස්තර 0772940468 හා 077 6368880 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103026</link>
    <topic>ජාතික කනිෂ්ඨ බාලක බාලිකාබොක්සිං සූරතාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් බොක්සිං සංගමයේ සංවිධානයෙන් යුතුව ආධුනික බොක්සිං සංගමය විසින් මෙහෙයවනු ලබන ජාතික කනිෂ්ඨ බාලක බාලිකා බොක්සිං සූරතාවලිය හෙට (3) සිට 6 වැනිදා දක්වා කොළඹ රාජකීය විද්‍යාලයීය ක්‍රීඩා සංකීර්ණයේදී පැවැත්වේ.වයස් කාණ්ඩ 17 සිට 9 දක්වා බාලක හා බාලිකාවන්ට විවෘත මේ සූරතාවලියට 1991, 1992 සහ 1993 වසරවලදී උපන් ක්‍රීඩක ක්‍රීඩිකාවන්ට සහභාගි විය හැකිය. සෑම බර පංතියක් යටතේම තරග පැවැත්වෙන මේ සූරතාවලිය නවක ක්‍රීඩක ක්‍රීඩිකාවන්ට ද සහභාගි විය හැක.3 වැනිදා පෙරවරු 8.00 සිට 10.00 දක්වා සූරතාවලියේ මූලික අදියර යටතේ බර පංති සඳහා ක්‍රීඩක ක්‍රීඩිකාවන් තෝරා ගනු ලබන අතර 4 දා සිට 6 දා දක්වා පෙරවරු 7.00 සිට 8.00 දක්වා වෛද්‍ය පරික්ෂණ පැවැත්වීමට නියමිතය. අදාළ දිනයන්හී පස්වරු 3.00 සිට තරග පවත්වනු ලබන අතර එක් බර පංතියක් සඳහා පාසල් හෝ ක්‍රීඩා සමාජ නියෝජනය කරමින් ක්‍රීඩක ක්‍රීඩිකාවන් උපරිමය 10 දෙනෙකුට බැගින් මේ සූරතාවලියට සහභාගි වීමට අවස්ථාව උදාවේ.තරගාවලියේ සූරයන්ට අනු සූරයන්ට මෙන්ම අවසන් පූර්ව වටයට සුදුසුකම් ලබන ක්‍රීඩක ක්‍රීඩිකාවන්ටද කුසලාන සහතික පත් හා පදක්කම් පිරිනැමේ.සූරතාවලියේ හොඳම ක්‍රීඩකයාට හා ක්‍රීඩිකාවට විශේෂ ත්‍යාග හිමිවන අතර ජයග්‍රාහී කණ්ඩායමට පෙල්ප්ස් අනුස්මරණ අභියෝගතා පළිහ පිරි නැමේ. පසුගිය සූරතාවලියේ හොඳම බොක්සිං ක්‍රීඩකයාට හිමි සම්මානය විද්‍යාරත්න ක්‍රීඩා සමාජයේ ඒ. සී. චන්ද්‍රසිරිට හිමිවූ අතර හොඳම බාලක කණ්ඩායම ලෙස විද්‍යාරත්න ක්‍රීඩා සමාජද හොඳම බාලිකා කණ්ඩායම ලෙස හොරණ විද්‍යාරත්න විශ්වවිද්‍යාලය ද සූරතා දිනා ගත්හ. විද්‍යාරත්න විශ්වවිද්‍යාල පීඨයේ විද්‍යාපති ඕපල්ලේ ඥානසිරි හිමිගේ ප්‍රධානත්වයෙන් මෙවර තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103027</link>
    <topic>බෝල්ට් ඩයමන්ඩ් ලීග්තරගාවලියට යයි</topic>
    <author>පැරිසිය (ඒ. එෆ්. පී)</author>
    <content>ජූලි මාසයේ පැරිසියේ පැවැත්වෙන ඩයමන්ඩ් ලීග් සූරතාවලියට කෙටිදුර ධාවන ලෝක සූර ජැමෙයිකාවේ උසේන් බෝල්ට් සහභාගි වන බව සංවිධාකයෝ තහවුරු කෙළේ ය. බෝල්ට් මේ තරගාවලියට නොකඩවා සහභාගි වන 3 වැනි අවස්ථාව මෙය වේ.කෙටිදුර ධාවන ඉසව්වේ ඔලිම්පික් හා ලෝක සූර බෝල්ට් මීටර් 100 හා 200 තරග ඉසවේහි ලෝක වාර්තාවට ද හිමිකම් කියයි.අගෝස්තු මාසයේ දකුණු කොරියාවේ දී සිය ලෝක සූරතා යළි අත්පත් කර ගැනීමේ අරමුණින් බෝල්ට් තරග වැදීමට නියමිත අතර ජූනි මස ඔස්ලෝ නුවර පැවැත්වෙන තරගාවලියට සහභාගි වෙමින් මීටර් 200 තරග ඉසව්ව සඳහා ද ඔහු තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103028</link>
    <topic>අන්තර් ජාලයෙන්ක්‍රිකට් උණුසුමසිංහලෙන් විඳගන්න</topic>
    <author/>
    <content>මෙවර ලෝක ක්‍රිකට් කුසලානයේ තරග උණුසුම පන්දු වාරයෙන් පන්දු වාරයට අන්තර්ජාලය හරහා සිංහල භාෂාවෙන් විඳ ගැනීමට ක්‍රීඩා ලෝලීන්ට අවස්ථාව උදාවී ඇත. සිරස මාධ්‍ය ජාලයේ සයිබ අවකාශයෙන් www.ethalaya.com වෙබ් අඩවියට පිවිසීමෙන් මේ නවමු අත්දැකීම ලබාගත හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s1103029</link>
    <topic>ජනසතු සේවා නෙට්බෝල් තරගාවලිය හෙට සහ අනිද්දා</topic>
    <author/>
    <content>ජනසතු සේවා නෙට්බෝල් සංගමය සංවිධානය කරනු ලබන 2010 ජනසතු සේවා නෙට්බෝල් තරගාවලිය හෙට (3) සහ අනිද්දා (4) කොළඹ 7 ටොරින්ටන් මාවතේ ක්‍රීඩා අමාත්‍යාංශ ක්‍රීඩා පිටියේදී පෙරවරු 8.30 සිට පැවැත්වේ.ඒ, බී, සී, ඩී, කාණ්ඩ යටතේ ලීග් ක්‍රමයට හා පිළිමළුන් පිටුදැකීමේ ක්‍රමයට තරගාවලිය පැවැත්වෙන අතර මිශ්‍ර තරගය හා අවුරුදු 40 ට වැඩි ප්‍රවීණයන්ගේ තරගාවලිය පිළිමළුන් පිටුදැකීමේ ක්‍රමයට පමණක් පැවැත්වේ.ආයතන 13 ක් නියෝජනය කරමින් කණ්ඩායම් රැසක් තරගවදින මේ තරගාවලියේ ජය සංකේත ප්‍රදානය ඉදිරියේදී පැවැත්වෙන ජනසතු සේවා නෙට්බෝල් වර්ණ රාත්‍රියේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s11030210</link>
    <topic>යෞවන මලල ක්‍රීඩා සඳහා අයැදුම්පත් කැඳවයි</topic>
    <author/>
    <content>කොළඹ දිස්ත්‍රික් මලල ක්‍රීඩා සංගමය සංවිධානය කරනු ලබන යෞවන මලල ක්‍රීඩා සැණකෙලිය මාර්තු මස 20 වැනිදා පෙරවරු 8.00 සිට ටොරින්ටන් චතුරස්‍ර ක්‍රීඩාංගණයේ දී පැවැත්වේ.ජාතික තලයට දක්ෂ ක්‍රීඩක ක්‍රීඩිකාවන් හඳුන්වාදීමේ මූලික අදියර ලෙස සැළකෙන මේ ක්‍රීඩා උළෙලට 8න් පහළ, 9 න් පහළ, 10න් පහළ, 11 න් පහළ සහ 12 න් පහළ යන වයස් කාණ්ඩවලට අයත් තරගකරුවන් 2000කට අධික සංඛ්‍යාවක් සහභාගි වීමට නියමිතය.මේ සඳහා වැඩි විස්තර කොළඹ 06, කිරුළපන, හල්ගස්වත්ත පාර අංක 21 ස්ථානයේ පිහිටි කොළඹ දිස්ත්‍රික් මලල ක්‍රීඩා සංගමය මගින් ලබාගත හැකි අතර අයැදුම් පත් භාරගැනීම මාර්තු මස 11 වැනිදායින් අවසන් වන බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s11030211</link>
    <topic>කාල්ටන් සුපර් ස්පෝර්ට්ස් 10න් පහළපාපැදි සූරයා තිරාන්</topic>
    <author/>
    <content>තාරුණ්‍යයට හෙටක් සංවිධානය කළ 2011 කාල්ටන් සුපර් ස්පොට්ස් තරගාවලිය පසුගියදා තිස්සමහාරාම සුපර් ඔටෝක්‍රොස්හිදී පැවැත්වීය. එහිදී පැවැත් වූ 10න් පහළ මවුන්ටන් පා පැදි තරගයේ ප්‍රථම ස්ථානය ලබා ගැනීමට කේ. ජී. තිරාන් රන්දික සමත් විය.මවුන්ටන් පාපැදි විවෘත තරගයේ හා හම්බන්තොට දිස්ත්‍රික් තරගයේ ද පළමු වැනි ස්ථානය ලබා ගැනීමට ඔහු සමත් විය.දෙබරවැව ජනාධිපති විද්‍යාලයේ 4 වැනි වසරෙහි ඉගෙනුම ලබන තිරාන් පසුගිය වසරේ ද සුපර් ස්පොට් මවුන්ටන් පා පැදි තරගයේ ප්‍රථම ස්ථානය ලබා ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=s11030212</link>
    <topic>කෝට්ටේ ආරාධිත පාපන්දු තරගාවලිය 12-13  </topic>
    <author>නන්ද ඒකනායක කෝට්ටේ මධ්‍යම සමූහ</author>
    <content>ශ්‍රී ජයවර්ධනපුර - කෝට්ටේ පාපන්දු ලීගයට වසර 59 ක් පිරීම නිමිත්තෙන්, සභාපති කුසලානය සඳහා වූ ආරාධිත පාපන්දු තරගාවලිය මේ මස 12 හා 13 යන දිනයන්හි රාජගිරිය, ඔබේසේකරපුර නගර සභා ක්‍රීඩාංගණයේදී පැවැත්වේ.පිරිමි හා කාන්තා වශයෙන් පැවැත්වෙන තරගාවලියන් දෙකක් මෙයට ඇතුළත්වන අතර, පිරිමි තරගාවලියෙන් ජයගන්නා කණ්ඩායමට සභාපති කුසලානය සමග මුදලින් රුපියල් 75,000 ක් ද පිරිනැමේ. අනුසූරතාවය දිනාගන්නා පිලට රුපියල් 50,000 ක් මුදලින් පිරිනැමේ.කාන්තා තරගයේ ප්‍රථම ස්ථානය දිනාගන්නා පිලට ද රුපියල් 50,000 ක් ද, අනුසූරතාවය සඳහා රුපියල් 30,000 ක් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=f1103021</link>
    <topic>ත්‍රස්තවාදයට යළි ඉඩක් නැහැ</topic>
    <author>සාකච්ඡා කෙළේ චන්ද්‍රිකා පෙරේරා</author>
    <content>ශ්‍රී ලංකා ගුවන් හමුදාව ත්‍රස්තවාදය පරාජය කිරීමේ සටනේදී සිදුකළ කාර්යභාරය, වසර හැටක ගුවන් හමුදා ඉතිහාසය තුළ එම හමුදාව රට වෙනුවෙන් සිදුකළ කාර්යභාරය සහ අනාගතයේදී ගුවන් හමුදාව මගින් ඉටුකළ හැකි මෙහෙවර පිළිබඳව හිටපු ගුවන් හමුදාපති සහ වත්මන් ආරක්ෂක මාණ්ඩලික ප්‍රධානි එයාර් චීෆ් මාර්ෂල් රොෂාන් ගුණතිලක මහතා සමඟ සිදුකළ සංවාදයකි මේ.* ජයග්‍රාහී මානුෂික මෙහෙයුමට එක්වී ත්‍රස්තවාදය ශ්‍රී ලංකාවෙන් අවසන් කිරීමට සෙන්පතියෙකු ලෙස දායක වූ ඔබ ඒ සඳහා ඔබේ කණ්ඩායම මෙහෙයවූයේ කුමන අයුරින්ද ?මුලින්ම ගුවන් හමුදාවෙ සියලු දෙනා අතර කණ්ඩායම් හැඟීම ඇති කරන්න මට හැකි වුණා. මේ ආදර්ශය දුන්නෙ සේනාධිනායක ලෙස කටයුතු කරන ජනාධිපති මහින්ද රාජපක්ෂ මහතායි. කණ්ඩායම් හැඟීමෙන් නියමිත ඉලක්කයක් වෙත හඹා ගියොත් ජයග්‍රහණය ලබන බව ඔහු ක්‍රියාවෙන් ඔප්පුකර පෙන්වූවා.ගුවන් හමුදාවත් ක්‍රියාකළේ ඒ අයුරින්. මේ ක්‍රියාව අනෙකුත් සෑම අංශයකටම ආදර්ශයක්.රටේ අවශ්‍යතාවය අනුව අපි පෙළගැසුණා. නැවත අභ්‍යන්තර ප්‍රශ්නයක් ඇති වුවහොත් ඒ අවස්ථාවෙ හැටියට ක්‍රියාත්මක වීමට ගුවන් හමුදාව අත්දැකීම් අතින් මුහුකුරා ගොස් තිබෙනවා.ලැබූ අත්දැකීම් හා පුහුණුව තුළින් ගුවන් හමුදාව නිසි පන්නරය ලබලා තිබෙනවා.ගුවන් හමුදාවේ මුළුතැන් ගෙයි වැඩකරන සේවකයා ගේ සිට උසස් නිලධාරියා දක්වා සියලු දෙනාම ත්‍රස්තවාදය නැතිකිරීමේ කාර්යයේදී එකා වන්ව මහන්සි නොබලා ක්‍රියාත්මක වුණා. වෙලාව අවේලාව තකන්නෙ නැතිව නිවාඩු ගන්නෙ නැතිව ක්‍රියාත්මක වුණා. ජනාධිපතිතුමා ගේ හා ආරක්ෂක ලේකම් ගෝඨාභය රාජපක්ෂ මහතාගේ මග පෙන්වීම මත එදා ගුවන් හමුදාපති ලෙස මා ඒ කටයුතු කළේ.නිවැරදි මඟ පෙන්වීම හා නායකත්වය මෙන්ම අපට ලබාදුන් නවීන තාක්ෂණික මෙවලම් යුද ජයග්‍රහණයට මුල් වුණා.ගුවන් හමුදාව හොඳ විනයකින් යුතු ආත්ම ශක්තිය හොඳින් පවත්වාගෙන යන පිරිසකගෙන් යුතු බලමුළුවක්.ත්‍රස්තවාදී ක්‍රියාවලට ඔබින අයුරින් තාක්ෂණික උපකරණ නවීකරණය කිරීම ගුවන් හමුදාව විසින්ම කළා.ජනාධිපතිතුමත් ආරක්ෂක ලේකම්වරයාත් අපට මඟපෙන්වා දුන්නා ගුවන් ප්‍රහාරවලදී සාමාන්‍ය වැසියන්ට සුළු හෝ තුවාලවීමක් හෝ හානි නොවිය යුතු බවට. මේ නිසා අත්‍යවශ්‍ය ඉලක්ක පවා අතහරින්න සිදු වුණා. ඊට කඩිනම් පිළියම් යෙදීමට ගුවන් ඉංජිනේරු අංශය පියවර ගත්තා. සැටලයිට් මගින් ස්ථාන සජීවී ලෙස ඡායාරූප ගැනීම දර්ශන ලබා ගැනීම ඔවුන්ගේ දක්ෂතා මත සිදුකළා. සෙබළාට පමණක් නොව ආරක්ෂක ලේකම්තුමාට පවා ඒවා දැකගන්න සැලසුවා. මේ නිසා ගුවන් ප්‍රහාර ඉතාමත් සාර්ථක වුණා. ඒ වගේම ඉක්මන් වුණා. ගුවන් හමුදාව උපක්‍රමික ක්‍රියාකාරකම් මගින් පිටියේ සෙබළාට හා නැවියාට සහාය වුණා. සතුරාගේ ශක්තිය අඩාල කරන්න ගුවන් හමුදාව ක්‍රියා කළා.* ශ්‍රී ලංකාවේ ත්‍රස්තවාදය නිමා කිරීම පිළිබඳ ජාත්‍යන්තරය විවිධ චෝදනා එල්ලකරනවා. හිටපු ගුවන්හමුදාපති හා වර්තමාන ආරක්ෂක මාණ්ඩලික ප්‍රධානී ලෙස ඔබත් ඊට යම් තරමකින් පිළිතුරු දියයුතුයි නේද ?ජාත්‍යන්තරයට යන අසත්‍ය තොරතුරු නිසයි මේ චෝදනා නැගෙන්නෙ. ඒවා අපි නැවැත්විය යුතුයි.යුද්ධය අවස්ථාවේ අපේ රටේ සියලු දෙනා එකම දේකට පෙළ ගැසුනා. ඒ වගේ මේ අසත්‍ය ප්‍රචාරවලටත් විරුද්ධව අපි එකාවගේ ක්‍රියා කළ යුතුයි.මානුෂික මෙහෙයුමේදි ත්‍රස්තවාදීන්ට නතුවෙලා හිටිය සාමාන්‍ය ජනතාව ත්‍රස්තයන්ගේ ග්‍රහනයෙන් මිදී හමුදා රැකවරණය පතා ආවෙ සිනා මුසු මුහුණෙන්.රජය හමුදාව මෙහෙයවලා දමිල ජනතාව මුදාගත් බව නොබෝ දිනකින්ම ජාත්‍යන්තරය තේරුම් ගනීවි.බාරවූ එල්.ටී.ටී.ඊ. සාමාජිකයෝ පුනරුත්ථාපනය කර නැවත සමාජගත කිරීම රජය මගින් ආරම්භ කරලා තියෙන්නෙ ත්‍රස්තවාදීන් සාමාන්‍ය දෙමළ ජනතාව බලෙන් විවිධ දේට යොදාගෙන තිබෙන බව වර්තමානය වනවිට හෙළිවී තිබෙනවා. කොටි අටවා තිබුණු බෝම්බ මරඋගුල් ඉවත් කරල නැවත පදිංචි කිරීම් ආරම්භ කර අවසන්.සමහර උතුර නැගෙනහිර ප්‍රදේශවලට කවදාවත් විදුලිය යටිතල පහසුව ලැබී නෑ. ඒ සෑම තැනටම අවශ්‍ය දෑ සපයා සංවර්ධනය කිරීම දැනටමත් ආරම්භ කරලා. මේ දේවල් හරියාකාරව අද සිදුවෙනවා.සාමාන්‍ය වැසියන් ත්‍රස්තවාදීන්ගෙන් මිදී අද සාමකාමීව ජීවත් වෙනවා. ඒ දේවල් අද දැකගන්න පුළුවන්. ඕනෑම කෙනෙකුට මේ දේවල් ගැන සොයා බලන්න අවසරය තියෙනවා.* ජාත්‍යන්තර ය තුළ අදත් ත්‍රස්තවාදය ක්‍රියාත්මක වෙනවා. මේ අනුව නැවත ශ්‍රී ලංකාවේ ත්‍රස්තවාදය ඇතිවීමේ අවදානම තිබෙනවා නේද ?ආයෙ කවදාවත් ශ්‍රී ලංකාවේ කොටි ත්‍රස්තවාදීන්ට ක්‍රියාත්මක වෙන්න බැහැ. ඒක මට විශ්වාසයි. අපි ඒ තත්ත්වය නැතිකරල තියෙන්නෙ.අපේ රටේ නායකයා අනෙක් රටවලටත් ආදර්ශයක්. ත්‍රස්තවාදය නැතිකිරීමට රටේ නායකයා ජනතාව එකම අරමුණක් කරා පෙළ ගැස්සුවා. ඒ දේ කළ නිසයි අප යුද ජයග්‍රහණය ලැබුවෙ. මාධ්‍ය පවා මානුෂික මෙහෙයුම ජයගන්න රටේ ජනතාව ඉලක්කයකට යොමුකලා. රටවැසියා හා මාධ්‍ය එදා කළ මෙහෙවර අගේකළ යුතුයි.මේ අයුරින් ක්‍රියා කළොත් අනෙක් රටවලටත් ත්‍රස්තවාදය පරාජය කළ හැකියි.අපේ සේනාධිනායක ජනාධිපතිතුමා නිවැරදි ඉලක්කයට ජනතාව පෙළ ගැස්සුවා පමණක් නෙවෙයි හමුදාවට යුද ශක්තිය මග පෙන්වීම සමඟම තීන්දු තීරණ ගැනීමේ නිදහස දුන්නා.නායකයා අපට නිදහස දී සියලු බර දැරුවා.අපි නිවැරදිව ඒ වෙත ගමන් කළා. අනෙක් අයට ඒ දේ කරන්න තාම බැරිවුණා.කෙසේ වුවත් අපේ හමුදා අද වන විට පුදුම විදිහට ශක්තිමත්. බුද්ධි අංශ පවා දියුණුයි. ත්‍රස්තවාදයට වැට බැඳලා අවසානයි. ජනතාව කවදාවත් ඒ දේට කැමති නැහැ. අපි හැමෝම කඳවුරු ඇතිකර සෑම ප්‍රදේශයකම ආරක්ෂාව ස්ථාපිත කරමින් යනවා. ත්‍රිවිධ හමුදාවම එලෙස ක්‍රියාත්මක වී ඉන්නෙ.සිවිල් වැසියන් හා ආරක්ෂක අංශ දැඩිලෙස සමීපව ක්‍රියා කරනවා. මේ හේතු නිසාත් රජය සලසන පහසුකම් නිසාත් ත්‍රස්තවාදය ඇතිවීමට ඉඩකඩ නැහැ.* සමහරු චෝදනා කරනවා දේශපාලන අවශ්‍යතාවයක් හමුදා විසින් ඉටුකළ බවට..එය සත්‍යයක් ද ?ඒකට නම් මා කිසිසේත්ම එකඟ නැහැ. හමුදාව කිසිම විධියකින් දේශපාලනීකරණය වී නැහැ. අපි රටේ ආරක්ෂාව හා ජනතාව ගෙ ආරක්ෂාව වෙනුවෙන් ක්‍රියාත්මක වෙන්නෙ. ආරක්ෂක ලේකම්තුමා මඟ පෙන්වනවා. අපි ක්‍රියාකරන්නේ හමුදා නීති රීති අණ පණත් අනුවයි. දේශපාලනමය අවශ්‍යතාවයකට හමුදා පෙළගැසෙන්නෙ නැහැ. ගුවන් හමුදාව හොඳ නීති ගරුක කණ්ඩායමක්. සමහරු නොහැකියාව නිසා විවිධ චෝදනා එල්ලකරනවා විය හැකියි. නමුත් මා ඒවාට එකඟ නැහැ.අපි කැපවී ඉන්නෙ රට වෙනුවෙන් දිවි පුදන්න. සමහර පවුල්වල කීප දෙනෙක් රට වෙනුවෙන් පූජා කර තිබෙනවා. රණවිරුවාගේ මුළු පවුලම කරන්නෙ උදාර පරිත්‍යාගයක්. මේ පරිත්‍යාගය අවතක්සේරුවට ලක්කළ නොහැකියි. මගෙ සහෝදරයාත් යුද්ධයෙන් මියගියා. ඒ වගේ බොහෝ දෙනෙක් දිවි පිදුවා. මේ දේ දේශපාලනීකරණය නොකළ යුතුයි.* ආරක්ෂක මාණ්ඩලික ප්‍රධානී ලෙස ඔබ යුද ගුවන් හා නාවික හමුදාකළ මෙහෙවර පිළිබඳ දකින්නෙ කුමන අයුරකින් ද?වෙන් වශයෙන් කළ මෙහෙවර ගැන තක්සේරු කරන්න බැහැ. මේ ත්‍රිත්වයම පුදුම කැපවීමකින් යුද්ධය ජයග්‍රහණය කරන්න ක්‍රියාත්මක වුණේ.ගුවන් හමුදාව ත්‍රස්ත ඉලක්ක වලට පහර දුන්නා. යුද හමුදාව පිටියේ ගමන් කරමින් සටන් කළා. නාවිකයන් සයුරේ දී මුහුණට මුහුණ ප්‍රහාර එල්ල කළා. මේ ක්‍රියාදාමය එකට බැඳුනක්. වෙන වෙනම ක්‍රියාත්මක වූවානම් කිසිම විධියකින් මානුෂික මෙහෙයුම ජයගන්න හැකි වෙන්නෙ නැහැ.අපි හැමෝම එකම දම්වැලක පුරුක් වගේ ක්‍රියාත්මක වුණේ. ආරක්ෂක අංශයේ සියලුම දෙනාගේ කැපවීම අනුවයි ජයග්‍රහණය ලැබුවේ. සිවිල් සේවකයා පවා දායක වුණා. සාමාන්‍ය වැසියනුත් එක් වුණා. ඒ අය අපේ චිත්ත ධෛර්යය නඟා සිටුවීමට කටයුතු නොකළානම් ජය ගැනීම අසීරු තත්ත්වයට පත්වෙනවා. ඒ අයගේ සහාය නිසයි අපි ජයගත්තෙ.* ගුවන් හමුදා හැටවන සංවත්සරය උදාවන විට ඔබ ගුවන් හමුදාපති ධූරයෙන් විශ්‍රාම ගිහින්. අළුතෙන් පත්වූ ගුවන් හමුදාපති එයාර් මාර්ෂල් හර්ෂ අබේවික්‍රම මහතා පත් උනා. ඔහුට පැවරෙන කාර්යය කුමන ආකාරද ඔහුට හැකි වේවිද දක්ෂයන් අති දක්ෂයන් බවට පත්කරන්න.ඔහු මනා දක්ෂයෙක්. තනතුරට ඉතාම සුදුසුයි. අතිදක්ෂ ගුවන් නියමුවෙක්. හර්ෂ අබේවික්‍රම මහතාට හොඳටම හැකියාව තිබෙනවා ගුවන් හමුදාව නිසි මඟ ගෙන යාමට.රජය පවරණ ඕනෑම ක්‍රියාවකට ඔහු නායකත්වය දේවි. රටේ සංවර්ධන ගමනට ගුවන් හමුදා කණ්ඩායම මෙහෙයවීම භාරධුර කාර්යයක්. නමුත් ඒ භාරධුර කාර්යය මැනවින් ඉටුකිරීමේ ධෛර්වන්ත බව, හැකියාව නව ගුවන් හමුදාපතිට මනාව පිහිටා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=f1103022</link>
    <topic>මලියදේව මහ තෙරුන් වැඩ විසූ පින් බිම ඉබ්බාගමුව</topic>
    <author>සටහන – චන්ද්‍රතිලක රත්නායක සහ එ. මු. විජේරත්න බණ්ඩාර ඡායාරූප – චන්ද්‍රතිලක රත්නායක (ඉබ්බාගමුව විශේෂ)</author>
    <content>හෙළයේ මහා වෙදැදුරු බුද්ධදාස රජතුමන් ගේ ඔසු උයන යැයි සළකන “දෝල පබ්බත” හෙවත් දොළු කන්දේ බටහිර බෑවුම් ප්‍රදේශයත්, නැඟෙනහිර බෑවුම් ප්‍රදේශයත් අයත් වන්නේ මේ පුණ්‍ය භූමියට ය. මලියදේව මහ රහතන් වහන්සේ ඇතුළු මහ තෙරුවන්වහන්සේලා වැඩ වාසය කළ “අරන්කැලේ අරහත්ත සේනාසනය” සිත් සතන් අධ්‍යාත්මික සුවයක් කරා ගෙන යද්දී, එදා “සිරිමතුන්ගේ භූමිය” යැයි නම් ලද හිරියාලේ, පෙදෙසට ගෙන එන්නේ ආලෝකයකි.1987 අංක 15 දරන ප්‍රාදේශීය සභා පණතින් සංස්ථාපනය වන මේ පළාත් පාලන ඒකකය ඉබ්බාගමුව යි. කෘෂි කාර්මික ප්‍රදේශයක් වූ මෙහි ගොවිතැනින් ජීවත්වන සාමකාමී ජනතාවක් වාසය කරති. බතලගොඩ වාරිමාර්ග යෝජනා ක්‍රමය යටතේ කුඹුරු අක්කර 12,000 ක් පමණත්, කිඹුල්වානා ඔය ජනපද ව්‍යාපාරය යටතේ තවත් කුඹුරු අක්කර 8000 ක් පමණත් යල මහ දෙකන්නයෙන් සරුසාර වන භූමියකින් සභා බල ප්‍රදේශය පෝෂණය වේ.ග්‍රාමීය ප්‍රදේශ සංවර්ධනයෙහි පෙර ගමන්කරුවාණන් ලෙසින් ප්‍රාදේශීය සභාව ග්‍රාමීය ප්‍රදේශවල යටිතල පහසුකම්, සෞඛ්‍ය සහ අධ්‍යාපන ආදී පොදු පහසුකම් මූලික කර ගනිමින් ජනතා සුබ සාධනය උදෙසා ප්‍රමුඛව කටයුතු කරයි.මේ වන විට ග්‍රාමීය මාර්ග කි. මී. 400 ක් පමණ කොන්ක්‍රීට් ආස්තරණු යොදා අංග සම්පූර්ණ වන සේ සකස් කර තිබේ. බල ප්‍රදේශයේ ග්‍රාම නිලධාරී වසම් 116 ම ආවරණය වන පරිදි මාර්ග පද්ධතිය සංවර්ධනය වන්නේ, එතෙක් මඩ වගුරු, බොරළු මැදින් අසීරුවෙන් ආ ගමන නිමා කරමිනි.ජනතාවගේ සෞඛ්‍ය තත්ත්වය ඉහළ නැංවීම වෙනුවෙන් වරින් වර හිස එසවූ ඩෙංගු වැනි රෝග මර්දනය කිරීම වෙනුවෙන් සභා නායකත්වය පෙරමුණු ගති. ගෙයින් ගෙට යමින් ජනතාව දැනුවත් කරමින් කළ සුවිශේෂී වැඩසටහන් නිසාවෙන් ඩෙංගු රෝගීන් ප්‍රදේශය තුළ වාර්තා වීම අවම විය.මේ වෙනුවෙන් සෞඛ්‍ය වෛද්‍ය නිලධාරී සහ මහජන සෞඛ්‍ය පරීක්‍ෂකවරුන් ගෙන් ලත් සහය අගය කළ යුතුය.ප්‍රදේශයට තිබූ විශාල අඩුපාඩුවක් සපුරාලමින් රුපියල් ලක්‍ෂ 50 ක වියදමින් මැල්සිරිපුර අඹන්පොළ ආදාහනාගාරය ඉදිවන්නේ සංවර්ධනයේ සුවිශේෂී ලකුණක් සනිටුහන් කරමිනි. එලෙසම සභාවට වැඩි ආදායම් උපයා දෙන ඉබ්බාගමුව, මැල්සිරිපුර, ගොකරැල්ල, හිරිපිටිය යන සති පොළවල් සඳහා අවශ්‍ය නව ගොඩනැගිලි රැසක් ඉදිවන්නේ වෙළඳුන්ගේ සේම පාරිභෝගිකයින්ගේ ද සුබසාධනය උදෙසා ය.වත්මන් සභා පාලන කාලය තුළ දී රුපියල් කෝටි එක හමාරක වියදමින්, පාන්ගොල්ලේ පිහිටි ප්‍රාදේශීය සභා කාර්යාල සඳහා නව දෙමහල් ගොඩනැගිල්ලක් ඉදිවිණි.1994 න් පසුව ගිරිතලේ ග්‍රාමීය වැව් අමුණු ඇතුළු වාරි මාර්ග යෝජනා ක්‍රමවලට මුල් තැනක් හිමි වුණි. ඒ නිසාම දෝ 1999 වසරේ දී පිහිට වූ මකුල් වැව “හිරියාල ගොවි සමාගම” ගොවීන්ට සලසන අත්වැල අතිමහත් ය.අක්කර 73 ක භූමි භාගයක් පුරා ඇති හිරිගල ගොවි සමාගම විවිධ කර්මාන්ත සංකීර්ණයන් ගෙන් ද යුක්ත ය. මේ වන විට බිත්තර වී සැකසීම, කැකුළු හාල් සැකසීම, දෙහි වියලීම සාර්ථකව එහි කරගෙන යනු ලබයි. ගොවීන්ගේ නිෂ්පාදන සාධාරණ මිලකට මිලදී ගැනීම හා ගොවීන්ට අවශ්‍ය බිත්තර වී අඩු මිලකට ලබාදීම ද සිදුවන්නේ මෙම “හිරියාල ගොවි සමාගම” හරහා ය.හිරියාල ජනතාවගේ පොදු ප්‍රයෝජනය සඳහා සම්මන්ත්‍රණ ශාලාවක් මෑත කාලයක් වන තුරු නොතිබුණි. එහෙත් එකී අඩුපාඩුව සපුරාලමින් අමාත්‍ය සාලින්ද දිසානායක මහතාගේ සංකල්පයකට අනුව ඉබ්බාගමුව නගර මධ්‍යයේ, රුපියල් කෝටි පහක වියදමින් “සිහින මාලිගාව“ නමින් දෙමහල් නගර ශාලා ගොඩනැගිල්ලක් ඉදිවන අතර එහි මූලික අදියරයන් මේ වන විට ආරම්භ වී තිබේ.එලෙසම උගත්, බුද්ධිමත් සහ ක්‍රීඩා ශිලී දරු පරපුරක් බිහිකර ගැනීමේ අරමුණු පෙරදැරිව ප්‍රදේශය පුරා ක්‍රියාත්මක වන පෙර පාසල් පද්ධතියට ප්‍රාදේශීය සභාවෙන් ලැබෙන්නේ නොමසුරු සහයෝගයකි. ඉබ්බාගමුව ප්‍රාදේශීය සභා බල ප්‍රදේශය තුළ පූර්ව ළමාවිය මධ්‍යස්ථාන රැසක් ක්‍රියාත්මක වන්නේ එකී අරමුණු පෙරදැරිව ය.මේ හැරෙන්නට බල ප්‍රදේශයේ සුසාන භූමි 125 ක පමණ නඩත්තු කටයුතු සිදු කෙරෙන්නේ ද සභාව මගිනි.කියවීමෙන් පිරිපුන් දරු පිරිසක් බිහි කිරීමේ උදාර පරමාර්ථය ඇතුව පුස්තකාල සංවර්ධනය කෙරෙහි ද නායකත්වයේ අවධානය නිරතුරුව යොමු විණි. ඒ යටතේ වාර්ෂිකව කෘති එකතුව වර්ධනය කිරීම වෙනුවෙන් සභා අරමුදල් ලබාදීමක් සිදු කරනු ලබන අතර වාර්ෂිකව පාඨක පිරිස වර්ධනය කර ගැනීම උදෙසා විවිධ ව්‍යාපෘති ද ක්‍රියාත්මක කරනු ලබයි.ඒ හැරෙන්නට විවිධ සමාජ සත්කාරයන් හිද ප්‍රමුඛත්වය ඉබ්බාගමුව ප්‍රාදේශීය සභාව දරනු ලබයි. එහිදී ජ්‍යෙෂ්ඨ පුරවැසියන් වෙනුවෙන් ඔවුන් ඉටු කරන්නේ සුවිශේෂී කාර්ය භාරයකි.කෙසේ වුවත්, සියලු අභියෝග මැදින් නොසැලී සංවර්ධනයේ නව අරුණළු සොයා ඉදිරියට පිය මනින ඉබ්බාගමුව ප්‍රාදේශීය සභාව සංවර්ධනයේ නොනිමි ගමනකට මුල පුරමින් සිටින්නේ මහත් අභිමානයෙනි.  ඔහු දේශපාලනයට ප්‍රවේශ වන්නේ ස්වකීය තරුණ අවධියේ දී ය. 1997 වසරේ දී වයඹ පළාත් ළා බාලත ම ප්‍රාදේශීය සභා මන්ත්‍රීවරයා වන ඔහු මේ ගමන ආවේ අභියෝග බාධක රැසක් හමුවේ නොසැළෙමිනි. දේශීය වෛද්‍ය අමාත්‍ය ගරු සාලින්ද දිසානායක මහතාගේ සම්බන්ධීකරණ ලේකම්වරයා ලෙසත් ඔහුගේ පාර්ලිමේන්තු ලේකම්වරයා ලෙසත් මේ දක්වා කටයුතු කරමින් හැකි පමණින් ජනතා සුබ සිද්ධිය තකා ඔහු කැප වූයේ ය. ඔහු ආ ගමන් මඟ පිළිබඳ මේ සංවාදය ඉබ්බාගමුව ප්‍රාදේශීය සභාවේ හිටපු උප සභාපති අජිත් වික්‍රමසිංහ මහතා සමඟිනි.* පළාත් පාලන ආයතනයක කාර්යභාරය කුමක්දැයි පැහැදිලි කළොත්උපතේ සිට මරණය දක්වා ජනතාව සමඟ සිටින එකම ආයතනය ප්‍රාදේශීය සභාවයි. ප්‍රාදේශීය සභාවක මූලික යුතුකම ජනතාවට අවශ්‍ය සේවය ලබා දීමයි. මේක ජනතාවට වග කියන ආයතනයක්. මහජන සම්බන්ධතාවය ඇත්තේ සභාව සමඟයි. ප්‍රාදේශීය සභාවක් මඟින් ග්‍රාමීය මංමාවත් ඉදිකිරීම වාගේම අධ්‍යාපනික හා අධ්‍යාත්මික සංවර්ධනයක් කරා සමාජයේ යහපත් පුද්ගල කණ්ඩායම් මෙහෙය වීම කළ යුතුයි. සනීපාරක්ෂක කටයුතු ලබා දීම වාගේම ජනතාව දැනුවත් කිරීම ද සභාවේ යුතුකම වෙනවා. ගමේ පොදු අවශ්‍යතා හඳුනාගෙන කාටවත් බාධාවක් හිරිහැරයක් නොවන අන්දමටත් සියලු දෙනාටම ප්‍රයෝජනවත් යමක් කිරීමට ප්‍රාදේශීය සභාව බැදී සිටිනවා.* ඔබ උප සභාපතිවරයා ලෙස කටයුතු කිරීමේ දී ඇති වූ අභියෝග මොනවා ද ?අභියෝග ගොඩක් තිබුණා. නමුත් ගමේ ප්‍රශ්න ගැටලු සාකච්ඡා කරලා නිවැරැදිතාව සහ අවශ්‍යතාව තේරුම් ගෙන කටයුතු කළා. විවිධ කටයුතුවල දී ශ්‍රම දායකත්වය ලබා ගැනීමේ දී දුෂ්කරතා මතු වුවත් ජනතාව දැනුවත් කිරීම තුළින් ඔවුන්ගේ සහාය ලබා ගැනීමට හැකි වුණා.* සභා බල ප්‍රදේශය විශාලයි. එවැනි ප්‍රදේශයක සිදු වූ සංවර්ධනාත්මක වෙනස්කම් පැහැදිලි කළොත්ඇත්ත, ගනේවත්ත ඉබ්බාගමුව යන ප්‍රාදේශීය ලේකම් කොට්ඨාස දෙකම පාලනය වන්නේ ඉබ්බාගමුව ප්‍රාදේශීය සභාවෙනුයි. ග්‍රාම නිලධාරී වසම් 116ක් තිබෙනවා. මෙහි දී සංවර්ධනය පිළිබඳව ගැටලු ආවේ නැහැ. මොක ද සභාවෙන් කරන හැම දේ පිටුපසම දේශීය වෛද්‍ය අමාත්‍ය සාලින්ද දිසානායක මහතා සිටියා. එතුමා අපට යෝධ ශක්තියක් ලබා දුන් බව සිහිපත් කළ යුතුයි. සර් ජෝන් කොතලාවල මහතාගෙන් පසුව මෙහි සංවර්ධනයක් සිදුව තිබුණේ නැහැ. ඒ නැවතුණ සංවර්ධනය ඉදිරියට ගෙන ගියේ සාලින්ද දිසානායක ඇමැතිතුමායි. ඒ වගේ ම වයඹ පළාත් සභා මන්ත්‍රීනී මංජුලා දිසානායක මහත්මිය අපට ශක්තිය ආධාර ලබා දෙනවා අනෙකුත් මැති ඇමැතිතුමන්ලාත් සභාවේ පක්ෂ, විපක්ෂ මන්ත්‍රීවරුන්ගේ සහාය ද අපට ලබා දුන්නා. හැම ගමකම මාර්ග දෙකක් තුනක් කොන්ක්‍රීට් කළා. තාර දමා සකස් කළා. සති පොළ අඩුපාඩු සකස් කළා. පසුගිය කාලයේ ඩෙංගු මර්දනයේ දී සභාව විශාල මෙහෙයක් කළා.* ඉදිරි පාලන කාලය තුළ දී ගමේ නගරයේ සුබ සිද්ධිය වෙනුවෙන් ඔබට යම් ඉලක්කයක් ඇති. ඒ ගැන කතා කළොත්මං සැළැස්මක් දැනටමත් සකස් කර අවසන්. පළමුවෙන් මේ ප්‍රදේශයේ සංඝරත්නයේ විද්වතුන්ගේ වාගේ ම ගමේ ජනතාවගේත් අදහස් යෝජනා ලබා ගන්නවා. පක්ෂ භේදයක් නැහැ. සභාව පොදු ගමන් මාර්ගයෙහි යොදවන්න මේ අයගේ සහයෝගය ලබා ගැනීමට මා කටයුතු කරනවා. ඊළඟට නගර සංවර්ධනය, ඉබ්බාගමුව, හිරිපිටිය, ගනේවත්ත, කුඹුක්ගැටේ, ගොකරැල්ල, මැල්සිරිපුර කියන සභා බල ප්‍රදේශයේ ඇති නගර තවමත් සංවර්ධනය වෙලා නැහැ. තරමක් සංවර්ධනය වුවත් ක්‍රමවත්ව ඉතිරි අඩුපාඩු සකස් කරනවා. ඒ සඳහා සාලින්ද දිසානායක අමාත්‍යතුමාගේත් මංජුලා දිසානායක මහත්මියගේත් ආධාරය උපකාරය ලබා ගැනීමට කටයුතු කරනවා. මැල්සිරිපුර අනවසර පදික කඩ ඉබ්බාගමුවේ පදික කඩ ඉවත් කරලා. ඒ ස්ථානවල අංග සම්පූර්ණ වෙළෙඳ සංකීර්ණ ඉදිකිරීමට සැලැසුමක් තිබෙනවා. ඒ වාගේ ම මේ නගරවලට බලපාන පානීය ජල පහසුකම් ලබා දීමටත් මගේ සංවර්ධන සැලැස්මේ අන්තර්ගතයි.* පසුගිය වකවානුව තුළ සිදුකළ සේවාවන් ගැන සෑහීමකට පත්විය හැකි ද ?ඇත්තටම බැහැ. අපේ සභාවට ආදායම් මාර්ග අඩුයි. බල ප්‍රදේශය විශාලයි. මේ නිසා විශාල සංවර්ධනයක් කරන්න සිදු වුණා. හැබැයි හැම ගමකටම අපි යම් පොදු සේවාවක් ලබා දී තිබෙන බව කීමට හැකියි. මගේ සැලැස්මේ ආදායම් මාර්ග උපයන අන්දම තිබෙනවා. බතලගොඩ වැව ආශ්‍රිතව සංචාරක පුරයක් කිරීමටත් නගර ආසන්නයේ ළමා උයන් පිහිටුවීමටත්, ත්‍රිරෝද නවත්වා තැබීමට රථගාල් ඇතිකිරීමට අදහස් කරනවා. අපේ බල ප්‍රදේශයට මෙයට වඩා සංවර්ධනයක් අවශ්‍ය වෙලා තිබෙනවා.  මේ නායකත්වය යටතේ ගමට විශාල වැඩ කොටසක් කර තිබෙනවා. හැකි සෑම අවස්ථාවකම ආගමික ආයතනවලට, දහම් පාසල්වලට, විවිධ දුබලතාවලින් පෙළෙන රෝගීන්ට ආධාර උපකාර කළා. ගමේ පාරවල් ටික කොන්ක්‍රීට් කරලා ස්ථිර මාර්ග ඇති කළා. පොදු පහසුකම් ගොඩක් කරලා තිබෙනවා. ගමත් එක්ක ඉන්නේ ප්‍රාදේශීය සභාවයි. හැබැයි තවත් විශාල වැඩ කොටසක් ගම වෙනුවෙන් නගරය වෙනුවෙන්, ජනතාවගේ යහපත උදෙසා කරන්න තිබෙනවා.  මඩ වගුරු වෙලා පැවැති මාර්ග කොන්ක්‍රීට් කළා. පානීය ජල පහසුකම් ලබා දුන්නා. අපේ මූලික අවශ්‍යතාවක් තමයි ජලය. පානීය ජලය නොමැතිව දුකට පත් ගම්මානවල ජනතාවට පානීය ජල යෝජනා ක්‍රම ලබාදීම තුළින් විශාල සේවාවක් කළා. සුහදශීලී දායකත්වයක් අපට ලබා දී තිබෙනවා. සභාවේ කටයුතු ගැන අපට සෑහීමකට පත්විය හැකියි.  සභා බල ප්‍රදේශය විශාලයි. නමුත් හැම ගමකටම පොදු සේවාවන් දෙකක් තුනක් හෝ ලබා දීලා තිබෙනවා. පානීය ජලය වාගේම මාර්ග රැසක් මේ වන විට සංවර්ධනය කර තිබීම සතුටට කරුණක්. පෙර පාසල් වලට අවමංගල්‍යාධාර සමිතිවලට පවා සභාවෙන් උදව් උපකාර ලැබී තිබෙනවා.  අවුරුදු ගණනාවක් පානීය ජලය නොමැතිව අපි දුක් වින්දා. දැන් නිවසට ම ජලය ලැබී තිබෙනවා. සෞඛ්‍ය පහසුකම්, ආයුර්වේද, වෛද්‍ය පහසුකම් ලබාදීමටත්, ජනතාව දැනුවත් කිරීමටත් විශාල සේවාවක් සිදු කළා.  ගම නැඟුම, මඟ නැඟුම ව්‍යාපෘති තුළින් ගමට විශාල සේවාවක් කරන්න සභාවට හැකි වුණා. ගමේ පාරවල් තාර දමා සකස් කර තිබෙනවා. සංස්කෘතික පැත්තෙන් ගත්තත් විශාල සේවාවක් කළ බව කියන්න පුළුවන්. ගමට 75%ක පමණ පොදු සේවාවන් සිදුවෙලා තිබෙන බව කියන්න පුළුවන්.  පොදු පහසුකම් නොතිබුණ සභා බල ප්‍රදේශය තුළ අද එම තත්ත්වය දකින්නට නො ලැබීම සතුටට කාරණයක්. ගනේවත්ත, ඉබ්බාගමුව යන ප්‍රාදේශීය ලේකම් කොට්ඨාස දෙකම අයිති ඉබ්බාගමුව ප්‍රාදේශීය සභාවටයි. සභාවට ලැබෙන ආදායම් මාර්ග අඩු බව කීවත්, සභාවෙන් විශාල සේවාවක් ගමට සිදුවී තිබෙනවා. ගමේ අවශ්‍යතා ඉටුකරන්න තිබෙන එකම ආයතනය ලෙස පසුගිය කාලය තුළ විශාල සේවාවක් සතුටුදායක ලෙස නිම කරලා තිබෙන බව කීමට හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=f1103023</link>
    <topic/>
    <author>මනෝලි සුබසිංහ</author>
    <content>ධර්මජිත් පුනර්ජීව නාට්‍ය කලාවේ නැවුම් මං පෙත් සොයා නිරන්තර ගවේෂණයෙහිලා නිරත වන නාට්‍යකරුවෙකි; රංගනවේදියෙකි. රංගන අධ්‍යක්ෂවරයෙකි. නිෂ්පාදකවරයෙකි. පරිවර්තන, අනුවර්තන, ස්වතන්ත්‍ර සාහිත්‍යධරයෙකි. විවිධ තේමා ඔස්සේ සාහිත්‍යකරණයේ නිරත වූ ධර්මජිත් පුනර්ජීව ලෝ සුපතළ නාට්‍යකරු ගවේෂණය කරමින් ‘බර්ටෝල්ට් බ්‍රෙෂ්ට් සුගන්ධවත් වූ කවීන්ද්‍රයාණෝ’ නමින් සුවිශේෂී කැපවීමකින් කෘතියක් ලීවේය. තවදුරටත් බර්ටෝල්ට් බ්‍රෙෂ්ට් අධ්‍යයනය කරමින් ඔහුගේ රංගනවේදය පිළිබඳ පුළුල් පරාසයක්, ඔස්සේ ධර්මජිත් දෙවනුව ලීවේ ‘බර්ටෝල්ට් බ්‍රෙෂ්ට් නාට්‍ය සංකල්ප’ නම් වූ ග්‍රන්ථයයි. ධර්මජිත් පුනර්ජීව නම් වූ ඔහු සමඟ මේ කතාබහ ලියැවෙන්නේ ඒ සුවිශේෂි කාර්යභාරය ගැන කතා කරන්නටයි.* බර්ටෝල්ට් බ්‍රෙෂ්ට් පිළිබඳ හදාරන්නට මෙතරම් ඇල්මක් උනන්දුවක් දක්වන්නට ඔබට පසුබිම් වූ හේතුව කුමක් ද?මුලින් ම මම බර්ටෝල්ට් බ්‍රෙෂ්ට් ගැන ලිව්වේ 1998 දීයි. බොහෝ දෙනෙක් බ්‍රෙෂ්ට් කියූ පමණින් දන්නේ නාට්‍යකරුවා ගැනයි. ඔහු තුළ සැඟ වී සිටින කවියා හඳුනන්නේ නැහැ. මම මුලින් ම මා හඳුනාගත් බර්ටෝල් බ්‍රේෂ්ට් තුළ සැඟ වී සිටි අපූර්වත වූ කවියාණන් ‘බර්ටෝල්ට් බ්‍රෙෂ්ට් සුගන්ධවත් වූ කවීන්ද්‍රයාණෝ’ ලෙසින් ලිව්වා. ඒ පොතේ දී අවශ්‍ය වුණේ අධ්‍යාපන ග්‍රන්ථයක් ලෙස නිර්දේශිත නිසා බ්‍රෙෂ්ට් පිළිබඳ යම් පුළුල්වූත් දැනුමක් ලබාදීමයි. නමුත් බ්‍රෙෂ්ට් එතැනින් නැවැතිලා නැහැ. ඊට එහාට බ්‍රෙෂ්ට්ගේ නාට්‍ය ලෝකය, දේශපාලන මතවාද ඔස්සේ වර්ධනය වෙලා තියෙනවා. මූලික වශයෙන් ඔහු නාට්‍යකරුවෙක් හැටියට සමාජය මීට වඩා විද්‍යාත්මක පුනර්ජීවයක් ඇති කරන්නට බොහෝ වෙහෙසක් ගත්තු රැඩිකල් නාට්‍යකරුවෙක්. අධ්‍යාපන නිර්දේශිත ග්‍රන්ථයකින් එහා ගිහින් ඊට අමතරව ඔහු පිළිබඳ හැදෑරීමක් අවශ්‍ය යන්නේ ඒ නිසයි.අපි බ්‍රෙෂ්ට් ගැන ඉගෙන ගන්නවා. නමුත් ඒ විභාගවලට නිර්දේශිත නිසයි. ඒත් සැබෑවට ම බ්‍රෙෂ්ට් කියන්නේ පුළුල් පරාසයක විහිඳුණු අපූර්ව චරිතයක්. අපේ නාට්‍ය ක්‍ෂේත්‍රයට අපට පමණක් නොව තරුණ පරපුරට සුවිශාල විදියට ඔවුන්ගේ දෘෂ්ටිය වර්ධනය කර ගන්නට මේ චරිතය හරහා තිබෙන හැකියාව අසමසමයි. එහෙම බලන කොට බ්‍රෙෂ්ට් කියන්නේ අනෙකුත් නාට්‍යකරුවන් අතර සුවිශේෂි නාට්‍යකරුවෙක්.අපට ජෝන් ද සිල්වාගෙන් ඉගෙන ගන්න පුළුවන්. ගමේ කමතේ රඟ දැක් වූ ‘සොකරි’ ‘කෝලම්’ ආදියෙනුත් ඉගෙන ගන්න පුළුවන්. නමුත් නව ලෝක විද්‍යාත්මක සමාජයට වඩා වැදගත් මෙහෙවරක් ඉෂ්ට කරන්නට නම් සාම්ප්‍රදායික ක්‍රම වේදයන් වගේ ම අනෙකුත් නාට්‍ය සම්ප්‍රදායන්ගෙනුත් ගත හැකි දැනමුතුකම් තියෙනවා.* ඔබේ නවතම කෘතිය හරහා බ්‍රෙෂ්ට්ගේ නාට්‍ය සංකල්ප පිළිබඳ සවිස්තරාත්මක එබී බැලීමක් සිදු කොට තිබෙනවා. මෙය රංගන කලාවේ නියැලෙන මෙන් ම අධ්‍යයන කරන පරපුරට දෙනු ලැබූ අගනා දායාදයක් බව අමුතුවෙන් කිව යුතු නැත. එහෙත් මේ කෘතියේ භාවිත බස සංකීර්ණයි. මීට වඩා බස සරල වූවානම් වැඩි පාඨක පිරිසක් මේ කෘතිය වැළඳ ගන්නට තිබුණා නොවෙද?සරල කරලා ලියන්න පුළුවන්; හැබැයි ඒ යම් ප්‍රමාණයකටයි. අපි මෙහෙම හිතමු. බුදු දහමේ එන පටිච්චසමුප්පදාය සරලව ලියන්න කිව්වට ලියන්න බැහැ. මම හිතන්නේ බුදු දහම හෝ වේවා බර්ටෝල්ට් බ්‍රෙෂ්ට් හෝ වේවා කියවන පාඨකයා කිසියම් විද්‍යාත්මක දැනුමක් තිබිය යුතුයි. එනිසා මම නම් හිතන්නේ ශාස්ත්‍රය දියකර හැකි කිසියම් සීමාවක් තියෙනවා. අද මුළු ලෝකයම පළමු තැන දීලා තියෙන්නේ විද්‍යාවටයි. ඒ කියන්නේ ඔළුවට තැන දීලා තියෙන්නේ. ඇයි එහෙනම් අපි තවමත් එක තැනකට විතරක් කොටු වෙලා ඉන්නේ. ලෝකය දියුණු වෙන විට අපගේ දැනුමත් ඒ විද්‍යාත්මක ලෝකෙට ගැලපෙන විදියට වෙනස් විය යුතුයි. එයින් අපට ගැලවීමක් නැහැ. ආඛ්‍යාන ශෛලිය කියලා මේ පොතේ බ්‍රෙෂ්ට්ගේ සංකල්පයක් තියෙනවා. ප්‍රාමාණික වශයෙන් ඒ සංකල්ප හඳුනා ගන්නට වටහා ගන්නට යම් දැනුමක් අවශ්‍ය වෙනවා.* ඔබ මේ කෘතිය ලිවීමෙන් බලාපොරොත්තු වූ අරමුණ ගැන විග්‍රහ කළොත්?සරලව බ්‍රෙෂ්ට්ගේ කතා කියන සංකල්පය හදාරණ, සංකල්පය උගන්වන, සංකල්ප ප්‍රාසාංගික කලාව නිර්මාණාත්මක වශයෙන් ඉදිරිපත් කරන අයට ඔහුගේ ලෝකයට ඇතුළු වන්නට කිසියම් හැදෑරීමක් තියෙනවා. ඒ යතුර තමයි ආසියානු සම්ප්‍රදායට උරුම වෙච්චි උපදේශ කාව්‍යය. අපගේ ආඛ්‍යාන ශෛලිය, අපේ අණපණත් සහිත ගුරුහරුකම් දෙන ශෛලිය, මේ ඔක්කොම ඔහුගේ සංකල්පවල මුලාශ්‍රයි. මේ යතුරු ටික බ්‍රෙෂ්ට් හඳුන්වලා දෙන්නේ ඇයි? ඔහුට අවශ්‍ය වෙන්නේ ලෝකයට සමාජ දේශපාලනික විෂමතාවය ඉතා ඉක්මනින් කියන්නටයි. මේ වගේ විෂමතා නැති කරන්නට කතා කරන දේශපාලනඥයින් ඉන්නවා. ඔහු ඒ බව ඉක්මනින් වටහා ගන්නවා. නමුත් ඔහු ගැන අපි ඉක්මනින් වටහා ගන්නේ නැහැ. අපට සිද්ධ වෙන්නේ පීඩා විඳින්නටයි. එවිට වඩා පහසුයි, ඔහුව වටහා ගන්න. මම කළේ සාම්ප්‍රදායික උරුමයක් පිරිපහදු කරලා ඔපමට්ටම් කරලා නැවැත ලබා දීමයි. අප කර ඇත්තේ ඊට සමාජ විද්‍යාත්මක කාර්යභාරයක් එකතු කිරීම පමණයි.* අපේ රටේ එවන් කාර්යභාරයක් ඉටු කරනු ලැබූ නාට්‍යකරුවෝ නැද්ද?මේ ආභාසය ලබපු කිහිප පොලක් ඉන්නවා. නමුත් අපි එයාලගේ හැකියාව හඳුනාගත් බවක් පෙනෙන්නට නැහැ. විජිත ගුණරත්න, සුගතපාල ද සිල්වා, ගාමිණි හත්තෙට්ටුවේගම, වසන්ත කුමාර, ප්‍රේමකුමාර එපිටවල, චිත්‍රසේන, ධර්මසේන පතිරාජ, ආචාර්ය ප්‍රේමසිරි කේමදාස, රොඩ්ලි සිල්වා, ශේන් කරුණාරත්න, සුචරිත ගම්ලත්, පීටර් කෙනමන්, බන්දු විජේසූරිය, වැන්නවුන් නාට්‍ය, නර්තනය, සිනමාව, සංගීතය, රංගනය, විචාරය, දේශපාලනය, ආදි විවිධ අංශ ඔස්සේ කලා ක්‍ෂේත්‍රයට අනුපමේය මෙහෙවරක් කළ විද්වතුන්. මේ අය කලා ක්‍ෂේත්‍රයේ ප්‍රාසංගික හැම කලා මාධ්‍යයකම ඉන්නවා. මේ සියලුම දෙනා මේ ආභාසය ලබලා දේශීය ඓතිහාසික වශයෙන් පෝෂණය ලබා සමාජ විද්‍යාත්මකව තමන්ගේ කාර්යභාරය ඉටු කළ අයයි. මම කැමැතියි, යෝජනා කරන්න හැම සංස්කෘතික මධ්‍යස්ථානයක, හැම විශ්වවිද්‍යාලයකම, ලලිතකලා අධ්‍යයන අංශයකම, හැම කලායතනයකම ඉහතින් සඳහන් කළ නිර්මාණකරුවන්ගේ ඡායාරූපයක් නිරාවරණය කරන්න. එවිට අලුත් පරම්පරාවට මේ අප්‍රතිහත, ධෛර්යයෙන් යුතු සමාජ මෙහෙවර උදෙසා කැප වූ අභීත කලාකරුවන් පිළිබඳ හැඟීමක් ලැබිය හැකියි. එහෙම නොවෙනකොට අපට මුලක් මැදක් අගක් දන්නේ නැහැ. ඕපපාතික යක්කු ටිකක් තමයි වේදිකාව හරහා දකින්නට ලැබෙන්නේ. දැන් අපි ඉන්නේ ඒ වගේ යුගයකයි.* අපේ විෂය නිර්දේශය තුළ නාට්‍ය හා රංග කලාව හය වසරේ සිට විෂය නිර්දේශයට ඇතුළත් කොට තිබෙනවා. පාසල් පද්ධතිය තුළ නාට්‍ය හා රංගකලාව ඉගැන්වීමේ ක්‍රමවේදය පිළිබඳ සෑහීමකට පත් විය හැකිද?මුලින් නම් අපගේ විෂය නිර්දේශය තුළ නාට්‍ය හා රංග කලාව ඉගැන්වූණේ උසස් පෙළ විෂයක් හැටියටයි. ඒත් ගිය අවුරුද්දේ ඉදලා හය වසරේ ඉදලම නාට්‍ය හා රංග කලාව ළමයින්ට උගන්වනවා. නමුත් පාසල් පද්ධතිය තුළ තිබෙන ලොකුම ප්‍රශ්නය වන්නේ මේ විෂය උගන්වන්නට ගුරුවරු ඉන්නවාද කියන එකයි. දැනට හුඟක් ඉස්කෝලවල කෙරෙන්නේ සිංහල උගන්වන ගුරුවරු නාට්‍ය හා රංග කලාව උගන්වන එකයි. සමහර පාසල්වල ආර්ථික විද්‍යාව උගන්වන අයත් මේ විෂය උගන්වනවා.මේ ප්‍රශ්නයට මගේ දැනීමේ හැටියට විසඳුම් ක්‍රම දෙකක් තිබෙනවා. එකක් තමයි; සෞන්දර්ය විශ්වවිද්‍යාලවලට වුණත් කොන්ත්‍රාත් ක්‍රමයකට ඒ ඒ කලා ක්‍ෂේත්‍රයන්හි පරිණත ශිල්පීන්ගේ සේවය ලබා ගැනීම. අනෙක් ක්‍රමය තමයි විවිධ ක්‍ෂෙත්‍රවල දක්ෂතා ඇති උදවියට විශ්වවිද්‍යාලවරම් ලබා දීමේ වැඩපිළිවෙළක් ඇති කිරීමයි.එවැනි අයට විශ්වවිද්‍යාල පහසුකම් ලබා දී ඒ මාර්ගයෙන් ඔවුන්ගේ සේවය අදාල සංස්කෘතික මධ්‍යස්ථානයට, නිකේතනයට, පාසලට, ආයතනයට ලබා ගැනීමයි. මට හිතෙන හැටියට නම් පාසල්වල පවතින ගුරුහිඟය මකන්නට මේ ක්‍රම දෙක ඔස්සේ බොහෝ දෙයක් කළ හැකි බවයි.එවගේ ම මේ ක්‍ෂේත්‍රය තුළ තව විෂමතාවයක් තියෙනවා. ඒ තමයි සමහර කලාකරුවෝ ඉන්නවා. නමුත් ඔවුන් ප්‍රායෝගික කටයුතු කරන්නේ නැහැ. හරියට ගොඩේ වෙදා වගෙයි. එයාලට න්‍යායාත්මක වශයෙන් කරුණු තියෙනවා. නමුත් ජීවිතේට නාට්‍යයක් හදලා නැහැ. ඉගැන්වීම ඇත්තේ න්‍යායාත්මක වශයෙන් විතරයි, ප්‍රායෝගිකව නැහැ. ඒකත් බරපතළ ප්‍රශ්නයක්. සුගතපාල ද සිල්වා නාට්‍යවේදියා කවදාවත් විශ්වවිද්‍යාලයක ඉගෙනගෙන නැහැ. නමුත් ඔහුගේ දැනුම කොයිතරම් ද? මාර්ටින් වික්‍රමසිංහ විශ්වවිද්‍යාලයට ගියා ද? නැහැ. ඒත් අද හැම විශ්වවිද්‍යාලයකම සිංහල අධ්‍යාපන අංශයේ ඔහුගේ ඡායාරූපයක් නිරාවරණය වෙලා තියෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=f1103024</link>
    <topic/>
    <author>කැත්ලීන් ජයවර්ධන</author>
    <content>සමනල යායක් මැද සමනල සමනළියන් අතරේ චමත්කාර සිහින හෝරාවක් ගත කරන්නට ඉකුත් දිනෙක අපට ද වරම් ලැබිණ. ඒ ‘සුනෙර පදනම’ සංවිධානය කළ නාට්‍ය තරග මාලාවේ අවසන් වටයට තේරුණ නාට්‍ය හයෙන් තුනක් දෙහිවල පිහිටි ඇස්. ද ඇස්. ජයසිංහ ශාලාවේදී ඉකුත් දා කරලියට නැංවුණ මොහොතේ ය.අපේ ඒකාකාරී, අතිධාවනකාරී ජීවන රටාවේ, හදවත මගහැර යමින් සිටින අපේ අධ්‍යාපන ව්‍යූහයේ, අපේ සමාජ ඇගයීම් පද්ධතියේ සැඟවුණ උත්ප්‍රාසාත්මක ස්වභාවය පසු හැරී බලන්නට අප මෙහෙය වූ ප්‍රශ්නාර්ථයක් ඒ නර්තනයේ, රංගනයේ ගැබ් වූ බව ඉඳුරා පැවසිය යුතුව තිබේ. සරලව කිවහොත් අපට අපේ ආබාධිත ස්වභාවය සාක්ෂාත් කරගැනීමට උත්තේජනයක් සැපයුවේ ද ඒ ය.අප පේ‍්‍රක්‍ෂකාගාරය තුළ රැඳී සිටියේ ආබාධිත දරුදැරියන්ගේ රංගනයක් නැරඹීමට ය. හුදෙක් ඔවුන් තුටු පහටු කිරීමට ය. අප ඒ ශාලාව කරා පැමිණියේ එකී පූර්ව නිගමනයෙහි පිහිටා ය. ‘සුනෙර පදනම’ රට පුරා විසිරී පැතිරී සිටින ආබාධිත දරුදැරියන්ගේ කුසලතා හඳුනා ගනිමින් ඒවා ඔපමට්ටම් කරමින් ඔවුනට කරලියක් නිර්මාණය කර දීම සඳහා අතහිත දෙන ආයතනයක්, සංවිධානයක් ලෙස අපි අසා සිටියෙමු. මේ අනුව ආබාධිත දරුවනගේ ප්‍රමෝදය සඳහා අත්පොලසනකින් දායක වීම හා ඒ සතුට තෘප්තිය අත්විඳීම හැරුණුවිට වෙනයම් වූ වින්දනයක් පිළිබඳ අපේක්‍ෂාවක් අප තුළ පැවතුණේ නැත.එහෙත් සැබැවින්ම සිදුවූයේ එය නො වේ. එදා කරලිය හිමි කරගෙන සිටි දරුදැරියනට ද වැඩියෙන් ප්‍රමෝදයක්, වින්දනයක් ලැබූවේ පේ‍්‍රක්‍ෂකාගාරය තුළ සිටි අප ය. තවමත් අපගේ මතකය තුළ රැඳී ඇත්තේ ඒ වින්දනයේ අරුමයයි. වේදිකා ආලෝකකරණය, පසුබිම් සංගීතය සමඟ ඊට සාකල්‍යයෙන්ම අනුරූප වූ ආංගික අභිනයන් අපේ ඇස් කන් හරහා හදවතේ ගැඹුරු ඉසවුවක් ද ස්පර්ශ කළේය. විනිවිද ගියේ ය.ප්‍රවේශ පත්‍රයක් සඳහා රුපියල් දහස් ගණනක් වැයකොට පේ‍්‍රක්‍ෂකාගාරයක් තුළ අප ලබන වින්දනය මීට වැඩි ඉහළ අගයක් ගන්නේ දැයි අපි සිතා බැලුවෙමු. නොමිලේ නැරඹූ ආබාධිත දරුවන්ගේ රඟනළුව එතරම් අපූර්වාකාර භාවමය සන්තුෂ්ටියක් අපට ලබා දුන්නේ කෙසේ ද යන්න සැබවින්ම විමතිය දනවන සුලු වූවේ ය.අපි රෝස මල් දකිමු. එහි සෞන්දර්යය හා සුගන්ධය අත්විඳිමු. එහෙත් අප කිසිදු විටක රෝස මලක පෙති ගණනය කරන්නට උත්සාහ ගන්නේ නැත. රෝස මලකට නියමිත පෙති ප්‍රමාණයක් ඇතැයි අපට උපකල්පනය කළ හැකි මුත්, හැම රෝස මලකම පෙතිවල ඓක්‍යය සමාන විය හැකි ද නොවේ. එහෙත් ඒ රෝසමලේ ඌනතාවන් ගැන අප කතා කරන්නේ නැත. රෝස මල ආබාධිත යැයි අප කියන්නේ ද නැත.සොබාදහමේ අහම්බ නිර්මාණ ඉඳහිට තැනින් තැන එළිදකී. ඒවායේ හටගැන්ම නිර්වචනය කළ නො හැකි තරමට සංකීර්ණ ය. බැලූ බැල්මට ඌනතා ලෙස පෙනී යන, ඒ ඇතැම් දේ අපූර්වාකාර ජීවගුණයකින් යුක්ත වීමට ද ඉඩ තිබේ.එවැනි සම්ප්‍රදානයන් සත්ත්වයන් විෂයයෙහි මෙන්ම ගහකොළ විෂයයෙහි ද සොබාදහම තිළිණ කරයි. ස්කන්ධය සාමාන්‍ය ප්‍රමාණයට නොවැඩුණු ගසක් අසීමිත ලෙස මල්ඵල පුබුදුවන අවස්ථාව ද තිබේ.  අඟුටුමිට්ටන් ලෙස පෙනීයන ඇතැම් ගස්වල සම්පත උපරිමයෙන් ලබාදීමට අපොහොසත් වන්නේ නැත. මහා චින්තකයකු, දාර්ශනිකයකු වූ සොක්‍රටීස්ගේ මුක්කම් නැහැය ගැන අපි තවමත් කතා කරමු. ඒ ද ස්වභාව ධර්මයේම ප්‍රදානයකි. කායික වශයෙන් ආබාධිත දරුවකු තුළ වුව සුපිරි සංවේදන ශක්තියක් නිදන්ගතව පැවතීමට ඇති හැකියාව පිළිබඳව අප සවිඥානක විය යුත්තේ ඒ නිසාය.එහෙත් එවැනි දරුවකුගේ ශක්‍යතා හඳුනා ගැනීමට අවශ්‍ය පරිසරයක් අප වටා නිර්මාණය වී ඇත්තේ ද? ආබාධිත දරුවකුගේ මානසික නීරෝගීතාව තහවුරු කිරීම කෙරෙහි අප කෙතරම් නම් සැලකිලිමත් වන්නේද?සුනෙර පදනම අනුග්‍රහයෙන් 26දා කරලියට නැංවුණ මුල්ම නාට්‍යයේ තේමාව වූයේ ආබාධිත දරුවකුගේ මවක් මුහුණ පාන ඛේදනීය අත්දැකීමකි.සාම්ප්‍රදායික විවාහයක් තුළ යාන්ත්‍රික ජීවිතයක් ගෙවන මේ මව ආබාධිත බිලිඳීයකට උපත දෙයි. අනුක්‍රමයෙන් වැඩෙන දැරියට අධ්‍යාපනයක් ලබාදීමේ මාතෘ අපේක්‍ෂාව ද ඇය තුළ පිළිසිඳෙයි. එහෙත් අපේ සාම්ප්‍රදායික පාසල දැරිය වෙනුවෙන් දොරකවුළු විවර කරන්නේ නැත. මෙහිදී මහත් වූ වේදනාවකට, බියකට මුහුණ පාන්නේ දැරියගේ මවයි.ආබාධිත දරුවකු වෙනුවෙන් මවක් ශෝක වන්නේ, බිය වන්නේ දරුවා හදාවඩා ගැනීම සඳහා අමතර ශක්තියක්, මුදලක් වැය කළයුතු වන නිසා නො වේ. ඇය තැති ගන්නේ දරුවාගේ සමාජ ආරක්‍ෂණය පිළිබඳ ගැටලුව හමුවේ ය.ආබාධිත පුද්ගලයකුට රැකවරණයක් සැපයෙන පොදු වැඩපිළිවෙළක් මේ රට තුළ ක්‍රියාත්මක වන්නේ නැත. තමාගෙන් පසු දරුවාගේ ජීවිතයට කුමක් වේදැයි සිතමින් පසුතැවිලි වීමට සිදුවීම සාමාන්‍යයක් වන්නේ මේ නිසා ය.වේදනාවෙන් මිරිකුණ, බියෙන් තැතිගත් මවක් තුළ දරුවකුගේ සෝ බිය පහකිරීමට තරම් වන දිරියක් ඉතිරි විය හැකි නො වේ.ආබාධිත දරුවන් අනාබාධිතව ඉදිරිපත් කළ මෙම ‘රඟනළුව‘ හුදෙක් නාට්‍යමය අත්දැකීමකට වඩා වැඩි යමක් සමාජයෙන් ඉල්ලා සිටි බවකි, අපට හැඟුණේ. පොදුවේ ගත් කළ එය ආබාධිතයන්ගේ ගැටලුවලට වගකිවයුත්තන් වෙත යොමු කළ අභියාචනයක් වැනි වූවේ ය. ආබාධිතයන්ගේ අධ්‍යාපනය, ජීවනෝපාය වැනි ප්‍රශ්න පසෙක තිබියදී ඔවුන්ගේ දෛනික අවශ්‍යතා ඉටුකර ගැනීම සඳහා හෝ සැලසුම් සහගත, සාර්ථක වැඩපිළිවෙළක් ක්‍රියාත්මක වන්නේ දැයි අපට සිතිණ. සාමාන්‍ය ජනජීවිතය පවත්වා ගැනීම සඳහා සලසා දී ඇති ඉඩහසර තුළ ආබාධිතයන්ගේ ප්‍රශ්නවලට කොතෙක් නම් පිළිතුරු සැපයෙන්නේ ද? පොදු ස්ථානවල මහල් ගොඩනැගිලිවල සැලසී ඇති ගමනාගමන පහසුකම්, සනීපාරක්ෂක පහසුකම් ආබාධිතයකු සඳහා ප්‍රමාණවත් වන්නේ ද? වැනි ප්‍රශ්න හඳුනාගැනීම සඳහා සුනෙර පදනම කවුළුවක් විවර කරදී ඇති බවකි, අපට හැඟුණේ.ඕනෑම දරුවකුගේ කුසලතා, නිපුණතා හඳුනා ගත හැකි වන්නේ දරුවාට සාවධාන වීමෙනි. මෙතැනදී ඒ සඳහා ද සුනෙර පදනම ප්‍රශස්ත වූ දායකත්වයක් ලබාදී ඇති බව පෙනී යයි. රංගනයට, නර්තනයට දරුවන් යොමු කිරීමේදී පුහුණුකරුවන් විසින් විචක්ෂණ ලෙස භාවිතයට ගනු ලැබ ඇති ක්‍රමවේදය බලාපොරොත්තු සහගත ජවයක් දරුවනට අත්පත් කර දී ඇති ආකාරයක් අපට පෙනී ගියේ ය. ඒ, එවැනි ප්‍රතිභාවක් අවදිකරගැනීම සඳහා දරුවනට සාවධාන වීම අත්‍යාවශ්‍ය සාධකයක් වන නිසා ය. කලාත්මක, සෞන්දර්යාත්මක සිතුවිලි අවදි කිරීම සඳහා අපට ඉගෙනීමට ඇති ඉසියුම් වූ කලාව වන්නේ ආදරයයි.ඕනෑම ප්‍රසංගයක්, උත්සවයක් නියමිත වේලාවට ආරම්භ නො වීමේ ප්‍රවණතාවක් ද මේ රට තුළ සම්ප්‍රදායක් තරමට මුල්බැසගෙන තිබේ. පේ‍්‍රක්ෂකයන් උකටලීව, නිද්‍රාශීලීව සිටින අතරේ තිරය දෙබෑවීම මේ වන විට සාමාන්‍යයක්ව පවතී. එහෙත් වේලාව නො වරදවා ම එදා (26 දා) අපි සමනල යායට පිවිසෙමු.සුනෙර පදනම මෙවර දීපව්‍යාප්තව සංවිධානය කළ නාට්‍ය වැඩමුළු සඳහා දරුවන් 900 කගේ සහභාගීත්වය ලැබුණු බව ද කියවුණේ ය. නොවැම්බර් 26,, 27 දිනයන්හිදී රඟදැක්වුණේ වැඩමුළුවේ අවසන් වටය නියෝජනය කළ නාට්‍ය හයයි.ආනන්දයත් නිරානන්දයත් අතරේ දෝලනය වෙමින් සිටි හෝරාවක කාලය තුළ මේ රටේ ආබාධිත දරුදැරියනගේත්, ඔවුන්ගේ මවුපියන්ගේත් ආධ්‍යාත්ම රාවය අපි ශ්‍රවණය කළෙමු. නර්තනය අතරතුර පසුබිමින් ඇසුණු ‘නොයා ගමන් හමන අතට... හමන්න නො හැකි ද සුළඟට’ වැනි ගී පදවැල් නැවුම් මඳ පවනක් මෙන් අපේ සවන් සැනසුවේ ය. ආබාධිත දරුවන්ගේ මානසික ප්‍රබෝධය සඳහා මෙන්ම ඔවුන්ගේ සුරක්ෂිතභාවය තහවුරු කරදීම සඳහාත් ‘සුනෙර පදනම’ ඉදිකර ඇති පදනම ද අපට දකින්නට, හඳුනා ගන්නට ඉඩ ලැබුණේ ඒ මොහොතේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>02</day>
    </date>
    <link>http://www.dinamina.lk/2011/03/02/_art.asp?fn=f1103025</link>
    <topic>මේ මැතිවරණ ක්‍රමයඅපිට ගැළපෙන්නේ නෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>පළාත් පාලන ආයතන ගණනාවක මැතිවරණ කල් තැබීම පිළිබඳ කාරණය හා ඊට අදාළ පසුබිම පිළිබඳවත් මැතිවරණ නීතියට අනුව විග්‍රහ කරමින් ජනාධිපති නීතිඥ ආචාර්ය ජයතිස්ස ද කොස්තා සමඟ කළ සංවාදයකි. ඔහු මැතිවරණ නීතිය පිළිබඳ ආචාර්ය උපාධියක් සහිත එකම ශ්‍රී ලාංකිකයා ය.* ඉදිරි පළාත් පාලන මැතිවරණයේ පළාත් පාලන ආයතන ගණනාවක ඡන්ද විමසීම් කල්ගොස් තිබීම මැතිවරණ නීතියට අනුව ඔබ පැහැදිලි කරන්නේ කෙසේ ද?අපේ මැතිවරණ නීතිය ඉතාමත් සංකීර්ණයි. ඒ වගේ ම තාක්ෂණිකයි. මේ කාරණා දෙක නිසා ම එය විග්‍රහ කර ගැනීම, හැදෑරීම මෙන් ම යෙදීමත් පහසු නෑ. ශ්‍රී ලංකාවේ මැතිවරණ ඉතිහාසය දෙස බලන විට නිදහසටත් කලින් සිට ම රාජ්‍ය මන්ත්‍රණ සභා, ව්‍යවස්ථාදායක මන්ත්‍රණ සභාවල පටන් ම මැතිවරණ ප්‍රතිඵල තේරීපත්වීම වගේ කාරණා සම්බන්ධයෙන් අධිකරණ ක්‍රියාමාර්ග දකින්න තිබුණා. බොහෝ විට ඒවා සරළව ඡන්ද පෙත්සම් යනුවෙන් හැඳින්වෙනවා.ඒ විදියේ මැතිවරණ ආශ්‍රිත නඩු අද දක්වා ම දකින්න පුලුවන්. නමුත් මෙවර පළාත් පාලන මැතිවරණයේ දී ඇති වෙලා තියෙන මේ අවුල් සහගත තත්ත්වයට හේතුව වචනයකින් දෙකකින් කිව්වොත් ඒ, මේ මැතිවරණ ක්‍රමයේ වරදයි.1977 මැතිවරණය දක්වා ම අපි දකුණු ආසියාව, පොදුරාජ්‍ය මණ්ඩලය වගේ ම ප්‍රජාතන්ත්‍රවාදී ලෝකය ම ගත්තත් ඉතාමත් සාමකාමීව මැතිවරණ පවත්වන රටක් හැටියට ප්‍රශංසාවට ලක්වුණා. නමුත් 77’න් පසු මේ තත්ත්වය වෙනස් වුණා. එතෙක් මැතිවරණ ක්‍රියාවලිය පිළිබඳ මහජනයා තුළ පැවැති විශ්වාසයට පවා මේ වෙනස බලපෑමක් ඇති කළා. 77’ න් පසු බලයට පත් රජය වත්මන් සමානුපාතික නියෝජන ක්‍රමය නැත්නම් මේ මනාප ක්‍රමය බලහත්කාරයෙන් පැටවීම තමයි මේවාට හේතුව. ඒ නිසා මේක මේ ක්‍රමයේම වරදක්.* මෙවර පළාත් පාලන මැතිවරණයට අදාළව අපි මේ තත්ත්වය තේරුම් ගන්නේ කොහොමද?නාමයෝජනා කැඳවන ලද පළාත් පාලන ආයතන අතරින් ගණනාවකට අදාළව අභියාචනාධිකරනය තහනම් නියෝග (ඉබචර ධපඤඥප) නිකුත් කර තියෙනවා. එක් පළාත් පාලන ආයතනයක හෝ කිහිපයක තාවකාලිකව මැතිවරණය පැවැත්වීම අත්හිටුවීම සඳහා අධිකරණයට සෑම බලයක් ම තිබෙනවා. එදා පටන් අධිකරණය එම බලය ක්‍රියාවේ යොදවා තිබෙනවා. එය රිට් ආඥාවක් මගින් මැන්ඩාමුස් ආඥාාවක් මගින් සිදුකළ හැකියි. මෙහි දී අධිකරණය ඉදිරිපත් වූ පෙත්සම් අනුව එම නඩු විභාගය පවත්වා අවසන් වනතුරු අතුරු තහනම් නියෝගයක් නිකුත් කිරීමත් සිදුවෙනවා. මේ සඳහා අභියාචනාධිකරණයට සෑම බලයක්ම තිබෙනවා.මේ අවස්ථාවට අදාළ වන්නේ ඡන්ද පෙත්සම් ඉදිරිපත් කිරීම නෙවෙයි. රිට් ආඥාවක් ලබා ගැනීම. මොකද නාමයෝජනා ප්‍රතික්ෂේප වීමත් සිදුවෙලා තියෙන්නේ, තවම මැතිවරණය පවත්වා නෑ. මේ පිළිබඳ ශ්‍රේෂ්ඨාධිකරණය කලිනුත් තීරණ ලබා දී තියෙනවා.මීට අමතරව යම් යම් හේතුන් නිසා මැතිවරණ කොමසාරිස්වරයා ද ඇතැම් ආයතනවල ඡන්ද විමසීම් කල් තබා තියෙනවා. එය අපේ මේ විග්‍රහයට අදාළ වන්නේ නෑ. සෑම පළාත් පාලන ආයතනයක ම ඡන්ද විමසීම සෑම විට ම එක ම දිනයක පැවැත්විය යුතු බවට මැතිවරණ කොමසාරිස්වරයාට නියමයක් නෑ. මෙහි දී ඔහු ක්‍රියා කරන්නේ මැතිවරණ පනතට අනුවයි. කාටහරි ඒ ගැන විරෝධයක් තිබෙනවා නම් ඒ කාරණය ගැනත් අධිකරණයට යා හැකියි.* ඡන්ද පෙත්සම් ඉදිරිපත්වීමට අදාළ නීතිමය පසුබිම මොන විදිය ද?මැතිවරණයක් පවත්වා දින 21 ක් තුළ ඡන්ද පෙත්සම් ඉදිරිපත් කළ යුතුයි. මැතිවරණයට තරග කළ දේශපාලන පක්ෂවලට පක්ෂවල හෝ ස්වාධීන අපේක්ෂකයන්ට ඒ සඳහා අවස්ථාව තියෙනවා. අපේ මැතිවරණ ඉතිහාසයෙත් ඡන්ද පෙත්සම් ඉදිරිපත් වී තිබෙනවා. ඡන්ද පෙත්සම් විභාගයක දී ලැබෙන තීරණය අනුව තේරීපත් වීමත් අවලංගු වීමටත් පුලුවනි. නමුත් මේ කාරණය මෙහි දී අදාළ වන්නේ නෑ. හේතුව තවමත් මැතිවරණය පවත්වා නැති නිසා.* මේ ආකාරයෙන් නාමයෝජනා ප්‍රතික්ෂේප වීමටත් මේ මැතිවරණ ක්‍රමය බලපා ඇතැයි කිව හැකි ද?අපි හිතමු, යම් නිශ්චිත ප්‍රාදේශීය සභාවකට එක් පක්ෂයකින් අපේක්ෂකයෝ 30 ක් තරග කරනවා කියලා. මේ ක්‍රමය නිසා එම නාමයෝජනා පත්‍රය ප්‍රතික්ෂේප වුණොත් ඒ 30 දෙනාටම තරග කිරීමේ අවස්ථාව අහිමි වෙනවා. නමුත් පැරැණි ආසන ක්‍රමය යටතේ එහෙම දෙයක් වෙන්නේ නෑ. ප්‍රතික්ෂේප වුණොත් ඉවත් වෙන්නේ එක්කෙනයි. මොකද මේ වගේ පොකුරු ලැයිස්තුවක් නෑ. දැන් මේ අත්දැකීම් එක්ක ප්‍රධාන පක්ෂ දෙකෙන් සියලු දේශපාලන පක්ෂවල පාහේත්, බුද්ධිමතුන් වගේ ම මහජනතාව තුළත් මේ මැතිවරණ ක්‍රමය නුසුදුසු බවට එකඟත්වයක් තිබෙනවා. හැබැයි මැතිවරණය කිට්ටු වුණා ම එය පැවැත්වෙන්නේ මේ ක්‍රමයටම තමයි. තවමත් අපිට ඒකෙන් ගැලවෙන්න බැරිවෙලා. මේකට මට කියන්නේ ඡන්ද භීතිකාව වගේ රෝගී තත්ත්වයක් කියලා. අන්තිම මොහොතේ මේ රෝගය හැදෙනවා.ඒකට එක් පක්ෂයක් නොව ප්‍රධාන පක්ෂ දෙක ම වගකිව යුතුයි.අපිට මේ ක්‍රමය ගැලපෙන්නේ නෑ. 77’ දී ජේ. ආර්. ජනාධිපතිවරයාට විධායක ජනාධිපති ක්‍රමය සඳහා ජනවරමක් ලැබුණත් මෙවැනි ඡන්ද ක්‍රමයක් හඳුන්වාදීමට වරමක් ලැබුණේ නෑ. ඔහු මේක බලෙන් පැටෙව්වේ. ඒ සඳහා ඔහු 5/6 උපයෝගී කර ගත්තා. ජේ. ආර්. සහ එජාපය අටවපු මේ උගුලෙන් අපට තවමත් ගැලවීමට නොහැකි වී තියෙනවා.මේ මැතිවරණ ක්‍රමය යටතේ බොහෝ විට ඉහළට එන්නේ අවංක, සුදුසු අයම නෙවෙයි. සල්ලි වියදම් කරන, ජනප්‍රිය අපේක්ෂකයෝ දිනනවා. දක්ෂයා යටපත් විය හැකියි. මොකද එහෙම අයට මැතිවරණ ව්‍යාපාරය කිරීම ලෙහෙසි නෑ.ඒක මහ දැවැන්ත මෙහෙයුමක් වෙලා. පළාත් පාලන ඡන්දයක දී වුණත් මේ තත්ත්වය පෙනෙන්න තියෙනවා. ප්‍රකට ම පුද්ගලයා වඩාත් ම සුදුස්සා නොවෙන්න පුලුවන්. හිට්ලර්, ඉඩි අමීන් වගේ අය ප්‍රකටයි. හැබැයි පාලනයට සුදුසු නෑ. ඒ නිසා ජනප්‍රිය වීමට ප්‍රකට චරිත වීම ම නෙවෙයි සුදුසුකම.නමුත්, අපි අපේ උදාහරණයක් ගත්තොත් මේ රට ත්‍රස්තවාදයෙන් බේරාගත් නායකයා හැටියට ජනාධිපතිතුමා විශාල සේවයක් කළා. ඒක විශේෂ කාරණයක්. එතුමාට ජනතාව තුළ විශාල ප්‍රසාදයක් තියෙනවා.විශේෂයෙන් පළාත් පාලන ආයතන සඳහා මේ ක්‍රමය ගැලපෙන්නේ නෑ. මේවාට වඩාත් හොඳ පැරැණි කොට්ඨාස ක්‍රමයයි.* මේ මැතිවරණ ක්‍රමයේ යහපත් ලක්ෂණ ලෙස ඔබ දකින කාරණා තියෙනවා ද?මේ මැතිවරණ ක්‍රමය අපට සුදුසු නෑ. හොඳක් කියලා දකිනවා නම් කියන්න තියෙන එක ම කාරණය නාමයෝජනා දීම සඳහා දින 7 ක කාලයක් ලැබී තිබීමයි. හැබැයි ඒ එකට හොඳකමෙන් වත් අපේ දේශපාලන පක්ෂ ප්‍රයෝජනයක් ගන්නේ නෑ. බලන්න, ප්‍රධාන පක්ෂ නාමයෝජනා දෙන්නේ අන්තිම දවසේ අන්තිම පැයේ දී. ඇයි එහෙම වෙන්නේ?නාම යෝජනා ලැයිස්තුව අන්තිම මොහොත වෙනකල් ම සකසා ගන්න බෑ. එහෙම වුණා ම ටිපෙක්ස් කරනවා. එක එක දේවල් කරනවා. එහෙම වුණා ම මෙවැනි ව්‍යසනයක් ඇති වීම පුදුමයක් නෙවෙයි. මෙවරත් මේ තරම් නාමයෝජනා ප්‍රතික්ෂේප වෙන්න නම් කාරණා බලපෑවා. දින 7 කල් තිබිය දී මේවා නිදහසේ පිළියෙළ කරලා, කල්තබා භාර දුන්නා නම් මෙහෙම වෙන්න විදියක් නෑ. මේ කාරණය අපේ දේශපාලන පක්ෂ විසින් අවධානයට ගත යුතුයි.ඊළඟට තියෙන්නේ පළාත් සභා මැතිවරණය. ඒකවත් කොට්ඨාස නිර්ණ කොමිසමක් පත් කරලා පැරැණි ක්‍රමයට පැවැත්විය යුතුයි. ඒක ප්‍රධාන දේශපාලන පක්ෂවල වගකීමක්. ඒ ක්‍රමයට තේරී පත්වෙන නියෝජිතයන් ජනතා සේවය සඳහා වඩා සුදුස්සෙක්. එතැනින් එහාට ඔවුන්ට පාර්ලිමේන්තුවටත්, රටේ ඉහළ නායකත්වයටත් යාමේ ඉඩ ප්‍රස්ථා තියෙනවා. එම පැරැණි ආසන ක්‍රමයට අපට යන්න පුලුවන් නම් මැතිවරණ යුද්ධ වගේ මහා මෙහෙයුම් වෙන්නේ නෑ. එකම පක්ෂයේ අය මරාගන්නෙත් නෑ.තවත් වැදගත්ම දෙයක් තමයි, මේ මනාප ක්‍රමය යටතේ කාන්තා නියෝජනය ගැන කොපමණ කතා කළත් ඵලක් නෑ. ලෙහෙසියෙන් කාන්තාවන් ඉහළට එන්නේ නෑ. නමුත් පැරැණි ක්‍රමය යටතේ නම් ඒ ඒ පක්ෂවලට තමන් පහසුවෙන් ම දිනන ප්‍රදේශවලට කාන්තාවන් ඉදිරිපත් කරන්න පුලුවන්. එවිට ඒ අය තේරි පත් වෙනවා.බ්‍රිතාන්‍යයේ හිටපු අගමැති ටෝනි බ්ලේයාර් මෙහෙම කළා. කම්කරු පක්ෂයට ඉතාම වාසිදායක ප්‍රදේශවලට කාන්තාවෝ දැම්මා. ඔවුන් 100 ගණනක් තේරී පත්වුණා.එහෙම නැතුව රාජ්‍ය නොවන සංවිධාන හා පිළිසඳරවාදීන් මේ ගැන කතා කර කර සිටියාට ඵලක් නෑ.මීට කලිනුත් තරුණ අසහන කොමිෂමේ නිර්දේශ අනුව 1/3 ක් අවුරුදු 18 – 35 තරුණ නියෝජනයට ඉඩ දිය යුතු බව කියැවුණා. හැබැයි එහිදීත් ඉදිරිපත් වූ බොහෝ තරුණ අපේක්ෂකයන් එක්කෝ දේශපාලනඥයන්ගේ පුත්තු නැත්නම් ළඟම ඥාතීන්. මෙහෙම වෙන්නේ මේ මැතිවරන ක්‍රමයේ වරද නිසා. ඒ නිසා මෙය වෙනස් කළ යුතුයි.අපට මතකයි, 1979 කොළඹ නගර සභා මැතිවරණය වැනි අවස්ථාවල අපේක්ෂක ලැයිස්තු ඉදිරිපත් වුණේ පක්ෂ ලේකම්ගේ ලැයිස්තු හැටියට. පක්ෂ ඒකාධිපතිත්වයක් ඉන් පිළිබිඹු වුණා. මේ ක්‍රමය හඳුන්වා දුන් අපගේ අපේක්ෂාව වුණේ එවැනි තත්ත්වයක් පවත්වා ගැනීම. කොහොමත් මේ ක්‍රමය අපට ගැලපෙන්නේ නෑ.* දැනට දිනේෂ් ගුණවර්ධන අමාත්‍යතුමාගේ සභාපතිත්වයෙන් යුතු තේරීම් කාරක සභාව නව මැතිවරණ ක්‍රමයක් සඳහා කර ඇති නිර්දේශයන් ගැන ඔබ සිතන්නේ කොහොමද?එය ක්‍රියාත්මක කිරීමවත් කළ යුතුයි. ඉන් අදහස් වන්නේ පැරැණි ආසන ක්‍රමයේත් සමානුපාතික නියෝජන ක්‍රමයේත් සම්මිශ්‍රණයක්. පැරැණි ක්‍රමයට එකඟ නැති අයට වුණත් මේකට එකඟ වෙන්න පුලුවන්. මගේ නම් අදහස පැරැණි ආසන ක්‍රමය වඩා සුදුසු බවයි. ඒත් එයට යන්න බැරිනම් මේ ක්‍රමයට වත් යා යුතුයි.* මෙය ගැඹුරින් බැලිය යුතු කාරණයක් වුණත්, මෙවර ඇතැම් පළාත් පාලන ආයතන ඡන්ද විමසීම් නීතිමය ක්‍රියාවලීන් නිසා කල්යාම ගැන රජයටත්, මැතිවරණ කොමසාරිස්වරයාටත් විපක්ෂයේ විවේචන එල්ල වෙනවා?මේ අවුල් සහගත තත්ත්වයන්ට හේතු වූ පවතින මැතිවරණ ක්‍රමය ගෙන ආ අය ම අද දේශපාලන වාසිගන්න හදනවා. විවේචන කරන එක නෙවෙයි වෙන්න ඕන. කවුරුත් එකතු වෙලා මේ මැතිවරණ ක්‍රමය වෙනස්කර ගන්න එකයි. පටු විදියට කල්පනා නොකර ඡන්ද දායකයාගේ පැත්තෙන් බලා කල්පනා කර ක්‍රියා කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103031</link>
    <topic>විජයග්‍රහණය විකුණන්න දෙන්නෙත් නෑ</topic>
    <author>ධනුෂ්ක ගොඩකුඹුර</author>
    <content>රුදුරු ත්‍රස්තවාදය පරාජය කර ලැබූ විජයග්‍රහණය ඉතිහාසයෙන් හෝ හදවත්වලින් කටු ගා දමන්නට මේ රටේ කෘතවේදී ජනතාව කිසි දිනෙක ඉඩ නොතබන බව ජනාධිපති මහින්ද රාජපක්ෂ මහතා ප්‍රකාශ කෙළේ ය.මවු බිම බේරා ගැනීමේ සටනට අපහාස කළ අය අද විජයග්‍රහණය සැමරීම නුසුදුසු යැයි ප්‍රචාර ගෙන යන බව කී ජනාධිපතිවරයා මේ රටේ සැබෑ විරුවන් සියලු දෙනා එක්ව ලද ජයග්‍රහණය විකුණාගෙන කෑමට තමා කිසිසේත් සුදානම් නැතැයි අවධාරණය කෙළේ ය.ජනාධිපතිවරයා මේ අදහස් පළ කෙළේ ශ්‍රී ලංකා ගුවන් හමුදාවේ 60 වන සංවත්සර උළෙලට රත්මලාන, ගුවන් හමුදා පරිශ්‍රයේදී ඊයේ (2) එක් වෙමිනි.එදා මෙන්ම අදත් ඒ පිරිස එක්ව රටට එරෙහි ප්‍රචාර ලෝකය වෙත ගෙන යාමට කටයුතු කරමින් සිටින බව රහසක් නොවේ යැයි ජනාධිපතිවරයා පැවැසීය.යුද්ධයෙන් විනාශ වූ රට කියා අප රට හඳුන්වා ගැනීම අපටම අවමානයක් බව පෙන්වා දුන් ජනාධිපතිවරයා අප රට විනාශ වුණේ යුද්ධයෙන් නොව ත්‍රස්තවාදයෙන් බවත් අප දැන් මේ සංග්‍රාමයක නිරත වන්නේ ත්‍රස්තවාදයෙන් වැනසුණු රට ගොඩනැඟීමට බවත් ප්‍රකාශ කළේ ය.ත්‍රිවිධ හමුදාවත් පොලීසිය හා සිවිල් ආරක්ෂක බළකායත් මේ රටේ සම්පත් කිසි දිනෙක විනාශ නොකළ බව පෙන්වා දුන් ජනාධිපතිවරයා රටට නිදහස හා සාමය උදාවීමත් සමඟ ඔවුන්ට රට ගොඩනැඟීමේ වගකීම පැවරී තිබෙන බව පැවැසීය.ජනාධිපති ආර්යා ශිරන්ති රාජපක්ෂ මහත්මිය සහ ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, ගුවන් හමුදාපති එයාර් වයිස් මාෂල් හර්ෂ අබේවික්‍රම, නාවික හමුදාපති වයිස් අද්මිරාල් සෝමතිලක දිසානායක මහත්වරු ඇතුළු මැති ඇමැතිවරු , විදෙස් නියෝජිතයෝ පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103032</link>
    <topic>යකඩවලට වඩාජීවිත මට වටිනවා</topic>
    <author>ධනුෂ්ක ගොඩකුඹුර</author>
    <content>ශ්‍රීලංකා ගුවන් හමුදාවේ 60 වැනි සංවත්සර උළෙල වෙනුවෙන් පුහුණුවීම් කටයුතුවල නිරත වෙමින් සිටිය දී සිදුවූ කෆීර් යානා අනතුරෙන් මියගිය ගුවන් නියමු මොනාත් පෙරේරා මහතා ඊයේ (2) පැවැති සමරු උළෙලේ දී ජනාධිපති මහින්ද රාජපක්ෂ මහතාගේ විශේෂ සිහිපත් කිරීමට ලක්විය.යකඩවලට වඩා තමන්ට සෑම විටම වටින්නේ මනුෂ්‍ය ජීවිත බව ජනාධිපතිතුමා මෙහිදී සිහිපත් කෙළේය. මවුබිම ආරක්ෂා කිරීමට කැප වන අයුරින් ජීවිතවල වටිනාකමත් තමන් හොඳින් අවබෝධ කරගෙන තිබෙන බවත් ජනාධිපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n11030315</link>
    <topic>ජනාධිපතිතුමන් ගුවන් හමුදාවේ 60වන සංවත්සර උළෙලේදී</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103033</link>
    <topic>ගෘහ ආර්ථික දස ලක්ෂයේ මෙහෙයුම 12දා සිට ඇරැඹෙයි</topic>
    <author>මහින්ද අලුත්ගෙදර</author>
    <content>ගෘහ ආර්ථික ඒකක දස ලක්ෂයේ ජාතික මෙහෙයුම ලබන (12) දා රටපුරා ආරම්භ වෙයි. මේ මඟින් වාර්ෂිකව රුපියල් බිලියන 15ක ආදායමක් ජාතික ආර්ථිකයට එකතු වනු ඇත.මේ වැඩ සටහනට ශ්‍රී ලංකාවේ ඇති ග්‍රාම සේවා වසම් 14000 සම්බන්ධ කර ගනී. එක් ග්‍රාම සේවා වසමකින් ගෘහ ආර්ථික ඒකක 100 බැගින් තෝරා ගනී.මෙයට සම්බන්ධ කර ගන්නා ග්‍රාම නිලධාරීන්, පවුල් සෞඛ්‍ය සේවා නිලධාරිනියන්, කෘෂි කර්ම පර්යේෂණ නිලධාරීන් හා සමෘද්ධි නිලධාරීන් පුහුණු කිරීම දැන් ආරම්භ කර තිබේ. ජනාධිපති ලේකම් කාර්යාලයේදී ඊයේ (2) පැවැති මාධ්‍ය හමුවකදී ආර්ථික සංවර්ධන ඇමැති බැසිල් රාජපක්ෂ මහතා එම කරුණු අනාවරණය කළේ ය. මේ ගෘහ ආර්ථික ඒකක දස ලක්ෂයේ වැඩ සටහන ක්‍රියාත්මක කිරීමේදී ජාතික, දිස්ත්‍රික් හා ප්‍රාදේශීය විශේෂ මෙහෙයුම් බලකා ස්ථාපිත කෙරේ.පෞද්ගලික අංශය , ප්‍රජා සංවිධාන හා රාජ්‍ය නොවන සංවිධාන ද ඊට සම්බන්ධ කර ගන්නා බව ඇමැතිවරයා කීය.ජ්‍යෙෂ්ඨ ඇමැතිවරුන්ගේ නායකත්වය යටතේ අංශ තුනක් හරහා මෙය රට පුරා ක්‍රියාත්මක කිරීමට සැලසුම් කර ඇත. කෘෂිකර්ම, කර්මාන්ත හා ධීවර යන ක්ෂේත්‍රයන් වෙනුවෙන් අමාත්‍යාංශ කිහිපයක් ඒකාබද්ධව ක්‍රියාත්මක කරනු ලැබේ.ග්‍රාමීය මට්ටමින් මෙහි සම්බන්ධීකරණය සිදු කරන නිලධාරීන් වෙත අත්පොතක් ලබා දී ඒ අනුව විධිමත් ආකාරයෙන් මෙහි කටයුතු ක්‍රියාත්මක වන බවත්, මේ සඳහා ඒ ඒ පවුල්වල කැමැත්ත හා ඊට අවශ්‍ය සුදුසුකම පරිදි තෝරා ගන්නා ගෘහ ආර්ථික ඒකකය සඳහාද අත්පොතක් ලබා දීමට පියවර ගන්නා බවත් බැසිල් රාජපක්ෂ මහතා කීය.කාලවකවානුව තෝරා ගෙන ඒ ඒ කාලය තුළ වගා කළ හැකි භෝග හඳුන්වා දීමට පියවර ගන්නා බව කී ඇමැතිවරයා මූලිකව සෑම ගෙවත්තක් සඳහාම බීජ වර්ග 5ක් සහ ඊට අවශ්‍ය කරන පොහොර ලබා දීමටත් ඒ ඒ කලාපවලට ගැලපෙන පරිදි එය සැලසුම් කර ඇති බවත් සඳහන් කළේ ය.එක් ග්‍රාම සේවා වසමකින් නිලධාරීන් සිවු දෙනා බැගින් අවම මට්ටමින් නිලධාරීහු 50000ක් දිවයින පුරා මීට සම්බන්ධ වෙති.සෑම ගෘහ ආර්ථික ඒකකයක් වෙනුවෙන් රජය රුපියල් 10,000ක් වෙන් කරයි.හමුදා පවුල් වෙනුවෙන් මෙන්ම පාසල් දරු දැරියන් වෙනුවෙන් වෙනම වැඩ සටහන් ක්‍රියාත්මක කරන බවත් කාන්තා සංවිධානවල සහාය ලබා ගන්නා බවත් හෙතෙම වැඩිදුරටත් පැවැසීය.ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න, කෘෂිකර්ම ඇමැති මහින්ද යාපා අබේවර්ධන, තාක්ෂණ හා පර්යේෂණ ඇමැතිනි පවිත්‍රා වන්නිආරච්චි , ගොවිජන සේවා හා වන ජීවී ඇමැති එස්.එම්.චන්ද්‍රසේන, ධීවර හා ජලජ සම්පත් ඇමැති රාජිත සේනාරත්න, අධිකරණ නියෝජ්‍ය ඇමැති රෙජිනෝල්ඩ් කුරේ මහත්ම මහත්මීහු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103034</link>
    <topic>ජාතික ගොවි සමුළුවජනපති ප්‍රධානත්වයෙන්අද අරලියගහ මැදුරේදී</topic>
    <author>මහින්ද අලුත්ගෙදර</author>
    <content>‘ජාතික ගොවි සමුළුව’ ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී අද (3) පැවැත්වේ.ගෘහ ආර්ථික ඒකක දසලක්‍ෂයේ වැඩසටහනට සමගාමීව පැවැත්වෙන මේ සඳහා සහභාගි වන ගොවීන් වෙත ගෙවතු වගාවන් සඳහා රජය මගින් ලබා දෙන බීජ වර්ග සහ පොහොර අඩංගු බෑගය බැගින් ලබා දෙන බව ආර්ථික සංවර්ධන ඇමැති බැසිල් රාජපක්‍ෂ මහතා පවසයි.දිවයිනේ සෑම ග්‍රාම නිලධාරී වසමක්ම ආවරණය වන පරිදි ගෙවතු, සත්ත්ව පාලනය හා ගෘහ කර්මාන්ත ආදී වැඩසටහන් මේ යටතේ ක්‍රියාත්මක කෙරෙන අතර පවුලේ පෝෂණය හා ආර්ථිකය වැඩිදියුණු කිරීම එහි අරමුණ බව ද ඇමැතිවරයා කියා සිටී.මේ අතර හෙතෙම පෙන්වා දුන්නේ මේ ගොවි සමුළුව සඳහා ශ්‍රී ලංකාවම ආවරණය වන පරිදි ගොවීන් විශාල පිරිසක් සහභාගි වීමට නියමිත බවයි. ගොවිජන සේවා හා වනජීවී අමාත්‍යාංශය මෙය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103035</link>
    <topic>කෆීර් අනතුර ගැන පරීක්‍ෂණයකට ත්‍රි’පුද්ගල කමිටුවක්</topic>
    <author>චන්ද්‍රිකා පෙරේරා</author>
    <content>සංදර්ශන සඳහා පුහුණුවේ යෙදී සිටියදී කෆීර් යානා දෙකක් කඩා වැටී විනාශ වීම සම්බන්ධයෙන් පරීක්‍ෂණ පැවැත්වීමට එයාර් වයිස් මාර්ෂල් කපිල ජයම්පති මහතාගේ ප්‍රධානත්වයෙන් යුත් ත්‍රි’පුද්ගල කමිටුවක් පත්කර තිබේ.කටුනායක ගුවන් හමුදා කඳවුරු භූ®මියේ පිහිටි ජෙට් බලගන පරිශ්‍රයෙන් පෙරේදා (1) උදෑසන පුහුණුවීම් සඳහා උඩු ගුවනට පියාසර කළ යානා දෙකක් එදින පෙරවරු 9.30 ට පමණ කඩා වැටී විනාශ විය.මේ යානා දෙක එක ළඟින් ගමන් කිරීමේදී ගැටීම නිසා අනතුරට පත්ව ඇති බව මූලික පරීක්‍ෂණ මගින් හෙළිවෙයි.යක්කල වීරගුල ප්‍රදේශයේ ස්ථාන දෙකකට පතිත වූ යානා ගිනි ගෙන විනාශ වී ඇති අතර එක් යානයක නියමුවකු ජීවිතක්‍ෂයට පත් විය. අනෙක් නියමුවා පැරෂුටයක මාර්ගයෙන් බිමට පැන දිවි ගලවා ගත්තේය. මියගිය නියමුවා සතුව තිබූ පැරෂුටය අක්‍රීය වීමකින් හෝ උඩු ගුවනේදී ඇතිවූ අනතුර හේතුවෙන් ඔහුට හානි වීමකින් දිවි ගලවා ගැනීමට නොහැකි වී ඇති බව ගුවන් හමුදාව පවසයි.මේ අනුව අනතුර හා ජීවිත හානිය පිළිබඳ කරුණු අනාවරණය කර ගැනීම සඳහා ජනාධිපති මහින්ද රාජපක්‍ෂ මහතාගේ උපදෙස් මත ගුවන් හමුදාපති එයාර් මාර්ෂල් හර්ෂ අබේවික්‍රම මහතා විසින් සිද්ධිය පිළිබඳ පරීක්‍ෂණ පැවැත්වීමට ත්‍රි’පුද්ගල කමිටුවක් පත්කර ඇත.සිද්ධිය වූ ස්ථාන පිළිබඳ නිරීක්‍ෂණය කිරීමෙන් අනතුරුව ඒ පිළිබඳ රස පරීක්‍ෂක වාර්තාවක් ද කැඳවීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103036</link>
    <topic>රූපලාවන්‍ය ආලේපන තහනම් කරයි</topic>
    <author>සන්ධ්‍යා කරුණාරත්න</author>
    <content>වෙළෙඳ පොළේ අලෙවි කරනු ලබන ඖෂධ අධිකාරියේ ලියාපදිංචි නොකළ රූපලාවන්‍ය ආලේපනයන් සම්පූර්ණයෙන්ම තහනම් කිරීමට එම අධිකාරිය විසින් තීරණය කර තිබේ.මෙසේ ලියාපදිංචි නොකළ රූපලාවන්‍ය ආලේපන සමේ ආලේප කිරීමෙන් සමේ පිළිකා ඇතිවීමේ අවදානමක් පවතින බවද එම අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මේ ආලේපන ද්‍රව්‍යයන්ගේ අඩංගු විවිධ රසායනික සංයෝග මිනිස් සමට අහිතකර වීමෙන් පිළිකා ඇති විය හැකිය.සම පැහැපත් කිරීම සඳහා ඇතැම් පිරිස් පිටරට ගොස් විවිධ ආලේපන වර්ග මෙරටට ගෙනැවිත් අලෙවි කිරීමෙන් ද මේ තත්ත්වය උද්ගතවී ඇත.මහජනතාවගේ සෞඛ්‍ය ආරක්ෂාව උදෙසා සාදා ඇති විලවුන් උපකරණවල එම නිෂ්පාදනයේ නිෂ්පාදිත දිනය කල් ඉකුත් වන දිනය ලියාපදිංචි අංකය යනාදිය සඳහන් විය යුතු බවද වෛද්‍ය බෙනරගම මහතා පැවසීය.එළවළු පළතුරු සාරය අඩංගු බවට ප්‍රචාරය කරමින් විවිධ රසායනික සංයෝග අඩංගු කරමින් ප්‍රමිතියකින් තොරව නිෂ්පාදනය කෙරෙන මේ ආලේපනයන් භාවිතයෙන් විවිධ සංකූලතාවලට ගොදුරුවීමට මහජනතාවට සිදුවන බවද ඒ මහතා කීය.මෙරට ජනතාවට හිතකර ආලේපනයන් කුමක්ද යන්න පරීක්ෂා කර බලා එම ආලේපනයන්ට ලියාපදිංචි අංකයක් ලබා දෙන බවද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103037</link>
    <topic>ගල්කිස්ස මුහුදු වෙරළේනාඳුනන මළ සිරුරු 2ක්</topic>
    <author>සුරන්ජිත් පෙරේරා</author>
    <content>පෙරේදා රාත්‍රියේ මුහුදේ දිය නෑමට ගොස් සැඩපහරට ගසාගෙන යෑමෙන් මරණයට පත් වී ඇතැයි සැකකරන තරුණයන් දෙදෙනකුගේ මළ සිරුරු දෙකක් ඊයේ අලුයම ගල්කිස්ස සිරිපාල පාර ආසන්නයේ මුහුදු වෙරළට ගොඩ ගසා තිබියදී ගල්කිස්ස පොලිසිය මගින් සොයාගෙන ඇත.වයස අවුරුදු 19 - 22 අතර වයසේ පසුවන මේ තරුණයන් දෙදෙනාගේ අනන්‍යතාව තහවුරු කරගැනීම සඳහා අවශ්‍ය විස්තර මෙතෙක් නොලැබුණු බවත්, පාණදුර පදිංචිකරුවන් දෙදෙනකු බවට සැකකරන බවත්, පොලිසිය පවසයි.සවස් කාලයේ මුහුදේ දිය නාමින් සිටියදී මුහුදට ගසාගෙන ගොස් ඇති බවට සැක කරන මේ තරුණයන් දෙදෙනාගේ තොරතුරු සොයා ගැනීම සඳහා පොලිසිය පරීක්ෂණ පවත්වන අතර තරුණයන්ගේ මෘතදේහයන් කළුබෝවිල රෝහලේ මෘත ශාරීරාගාරයේ තැන්පත් කර ඇති බවද පොලිසිය පැවැසීය.ගල්කිස්ස පොලිසියේ සුළු පැමිණිලි අංශයේ පොලිස් සැරයන් සෝමතිලක මහතා වැඩිදුර පරීක්ෂණ සිදු කරයි.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103038</link>
    <topic>යුද්දෙත් නැති කාලෙකමගේ පුතාගේ හදිසි වියෝව දරා ගන්න බෑ</topic>
    <author>රුවන්වැල්ල සමූහ - කේ.පී. රංජනී හා දික්වැල්ලේ තිලකරත්න ගාල්ල උතුර සමූහ</author>
    <content>මිල මුදල් අපිට වටින්නේ නැහැ. උතුරේ පැවති යුද්ධ කාලේ මගේ එකම පුතා නිර්භීතව රට වෙනුවෙන් සටන් කළත් කිසිම අනතුරක් සිදුවුනේ නැහැ.යුද්ධයක් නැති මොහොතක මගේ පුතා අකාලයේ මිය යාම මට ඉවසාගන්න බෑ දෙයියනේ.... , දැන් මට කිසිදු දෙයක් නැහැ. යැයි කපීර් ගුවන් යානා අනතුරින් මියගිය දෙහිඕවිට ඊරියගොල්ලේ පදිංචි බලපන්ති ලුතිනන් මොනාත් ඉරේෂ් පෙරේරාගේ මෑණියන් ඩල්සි කුමාරි සුමතිපාල මහත්මිය හඬා වැලපෙමින් කීවා ය.තම එකම පුතාගේ දේහය (අද 02) දා පැය 02කට දෙහිඕවිට - ඊරියගොල්ලේ නිවෙසට රැගෙන ආ මොහොතේ දේහය අසල හඬා වැලපෙමින් ඇය මෙසේ පැවසුවාය.මියගිය ලුතිනන් මොනාත්ගේ පියා වන කෑගල්ල ලංගම ඩිපෝවේ සේවය කළ විශ්‍රාමික (කාර්මික ශිල්පි) මීගහගේ චන්ද්‍රසේන පෙරේරා මහතා (අවු.65) හැඬූ කඳුලින් මෙසේ කීවේ ය.”අපිට හිටිය එකම පුතා අහිමි වුණා. අපි දෙදෙනා මේ නිවසේ තනි වුණා. පුතාගේ මුහුණවත් දකින්න අපිට නැතිවුණා දෙයියනේ”.පුතා තමයි අපි පදිංචි නිවස අලුත්වැඩියා කළේ ඉතින් මහත්තයෝ මේ කථා හා පිංතූර පත්තරේ දැම්මාට වැඩක් නැහැ.අපිට ආයිමත් පුතා දකින්න ලැබෙන්නේ නැහැ යැයි වාවාගත නොහැකිව හැඬූ කඳුලින් පැවසුවා ය.මියගිය ලුතිනන්ගේ මිතුරිය වන ( විවාහ වීමට) අපේක්ෂාවෙන් සිටි මීගමුවේ පදිංචි බී.ටී.පී. අමාලි රුවන්තිකා මෙනෙවිය අපි දෙදෙනා දැන හැඳිනගෙන වසර දෙකක් වෙනවා. එයා හරිම හොඳ කෙනෙක්. හදිසියේ නැතිවීම දරාගත නොහැකියි. ඇය සිය පියා - මව සහෝදරයන් සමගින් දෙහිඕවිට - ඊරියගොල්ල නිවසට පැමිණ සීල් තබන ලද සිංහ ධජය මත හැඬූ කඳුලින් යුක්තව මල් කළඹක් තැබුවාය.මොනාත් කුඩා කාලයේ සිට ජීවත්වූ හා පාසල් අධ්‍යාපනය ලැබූ ගාල්ල ප්‍රදේශයට ඔහුගේ දේහය ගෙන යාමට නියමිතය.මොනාත් පෙරේරා රණවිරුවාගේ දේහය ගාල්ල බටගන්විල ඔහුගේ සොහොයුරකුගේ නිවසේ තැන්පත් කිරීමට නියමිතය. එම නිවස මිතුරන්, ඥාතීන්, හිතවතුන්ගෙන් පිරී ඉතිරී ඇත.මියගිය රණවිරු මොනාත් හදාවඩාගත් ඔහුගේ පුංචිඅම්මා වන රාණි සුමතිපාල මහත්මිය මෙසේ කීවාය.මොනාත් මගේ අක්කාගේ පුතා. මට ළමයින් දෙදෙනකු සිටිනවා. මගේ දරුවන්ට වඩා මේ දරුවා බාලයි. මගේ ලොකු පුතා සමඟ ගාල්ල මහින්ද විද්‍යාලයේ එකට ඉගෙන ගත්තා. මගේ දුවයි පුතයි සමඟ එකට විභාගයට පාඩම් කළා.පුතා මියගිය දවසේ මම ඔහුට දුරකථන පණිවුඩයක් ලබාදුන්නත් එයට පිළිතුරක් දුන්නේ නැහැ. පසුව අපි අවිස්සාවේල්ලට ගියා. මේ අවුරුද්දේ මහින්දේ සැණකෙළියටත් ආවා. බිග් මැච් එකටත් එන බව කීවා. මේ දරුවා මට මගේ පුතෙක් වගෙයි.ගාල්ල පරමානන්ද විද්‍යාලයෙන් දහම් අධ්‍යාපනය ලැබූ පුතා මදුරුවෙක්වත් තලන්නේ නැති කෙනෙක්. කිසි කෙනකුට වැරැද්දක් නොකරන පුතාට මෙවැනි අපරාධයක් වීම අදහා ගන්නත් බැහැ.ජනාධිපතිතුමාත් පුතාගේ පිටට තට්ටුකර රාජකාරිය හරියට ඉටුකළා කියා පුතාට පවසා තිබුණා.මොනාත්ගේ පාසල් මිතුරකු වන චරිත දයා රාජා මහතා - අපි දෙදෙනා ගාල්ල මහින්ද විද්‍යාලයට ඇතුළත් වුනේත් ඉවත් වුනේත් එකම දිනයේයි. උසස්පෙළ ජීව විද්‍යා අංශයෙන් සමත් වුවත් විශ්ව විද්‍යාල වරම් නැතිව ගියා.මොනාත් කෙඩෙට් ශිෂ්‍යභට තූර්යවාදක කණ්ඩායමට බැඳුනා. රන්ටැඹේ ශිෂ්‍යභට පුහුණු මධ්‍යස්ථානයේ වාර්ෂික තූර්යවාදන ඇගයීම් කඳවුරුවලට අඛණ්ඩව සහභාගී වුණා.වර්ෂ 2000දී පාසලේ නියෝජ්‍ය ශිෂ්‍ය නායකයා වුණා. දක්‍ෂතම ශිෂ්‍ය භට වාදකයාද වුණා. සමස්ත ලංකා ශිෂ්‍යභට වාදන තරගයෙන් 2006 වසරේ හයවන ස්ථානය ලබාගත්තා. ඉංගී‍්‍රසි නාට්‍ය කණ්ඩායමේ සහ බේස් බෝල් කණ්ඩායමේද සිටියා.බාහිර වැඩ නොකර සිටියානම් මොනාත් වෛද්‍යවරයෙක් වෙනවා. ගුවන් හමුදාවට බැඳුණු පසු ඔහුට කවදාහරි ගුවන් හමුදාපති වෙන්න හැකිවෙයි කියලා අපි හිතුවා.මොනාත්ගේ සොහොයුරකු වන රිෂී තෙබුවන ආරච්චි මහතා - මට වඩා මල්ලී අවුරුදු පහක් බාලයි. අම්මට තාත්තාට හිතවතුන්ට, මිතුරන්ට උදව් කළා. යුද්ධය කාලයේ අභීතව සටන් වැදුනු මල්ලී රට වෙනුවෙන් කළ හැකි හැම යුතුකමක්ම ඉටුකළා. ලබන අවුරුද්දෙ විවාහවීමට සූදානමින් සිටියා.සොයුරියක වන අනූෂා තෙබුවනආරච්චි මහත්මිය මිය ගොස් තිබෙන්නේ මගේ මහත්තයාගේ ලොකු අම්මාගේ පුතා.මොනාත් මල්ලී මගේම මල්ලී කෙනෙක් වගේ මට සැලකුවා. පවුලේ සියලු දෙනා සමඟ සතුටෙන් විනෝදයෙන් සිටිය මල්ලී නැතිවීම පිළිබඳ මගේ හිතට ලොකු වේදනාවක් දැනෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n1103039</link>
    <topic>ඉදිරියෙන් ගිය කෆීර් යානා දෙක එකට ගැටී ගිනි බෝල පිටවූ බව මිග් යානයේ නියමු බලගණ නායක ඉන්දික ප්‍රේමදාස කීවා</topic>
    <author>මීගමුව විශේෂ කොච්චිකඩේ විශේෂ ඩී. මිහිඳුකුල</author>
    <content>ඉදිරියෙන් ගිය කෆීර් යානා දෙක එකට ගැටුණු බව දුටු බවත් ඒ සමගම එකවර ගිනි බෝල පෙළක් දුටු බවත් පිටුපස මිග් යානයේ සිටි නියමු බලගණ නායක ඉන්දික ප්‍රේමදාස මහතා පැවසූ බව කෆීර් යානා අනතුරින් මිය ගිය බලපන්ති ලුතිනන් මොනාත් පෙරේරාගේ මරණ පරීක්ෂණයේදී සාක්ෂි දෙමින් බලගණ නායක උදය කුමාර මහතා පැවසීය.මීගමුව දිස්ත්‍රික් මහ රෝහලේ නාගරික හදිසි මරණ පරීක්ෂක වෛද්‍ය වසන්ත වික්‍රමරත්න මහතා මේ මරණ පරීක්ෂණය පැවැත්වීය.පෙරේදා (01) උදේ 9.30 ට පමණ වීරගුල උඩතුත්තිරිපිටිය ප්‍රදේශයේ ඉහළ ගුවන් තලයේදී කෆීර් ප්‍රහාරක යානා දෙකක් එකිනෙක ගැටීමෙන් මේ අනතුර සිදුවී තිබේ.සාක්කි දුන් බලගණ නායක උදය කුමාර මහතාමා ගුවන් හමුදාවේ බලගන නායකවරයකු ලෙස සේවය කරනවා. 1998 සිට කෆීර් ගුවන් යානා පදවනවා. මිය ගිය අය මගේ මිත්‍රයෙක්. වසර 4 ක සිට මා ඔහු දන්නවා.ගුවන් හමුදා 60 වැනි සංවත්සරය නිමිත්තෙන් පෙරහුරුවක් එදා පැවැත්වුණා. උදේ 9.30 ට පමණ කටුනායක ගුවන් තොටුපළින් බලගණ නායක වීරක්කොඩි මහතා කෆීර් යානාවත් රැගෙන ගුවන් ගත වුණා. එහි සිටියේ ඔහු පමණයි. ඉන් පසු තත්පර 10 කදී මොනාත් පෙරේරා ගුවන් ගත වුණා.කුරුණෑගල අහසේ අඩි 8000 ක් ඉහළින් පැමිණෙන ලෙස අපට උපදෙස් දී තිබුණා. මේ වන විට අහසේ යානා 4 ක් පමණ තිබුණා.කුරුණෑගල අහසේ සිට පාලක මැදිරියට සංඥා කළ විට යානා දෙකම කුරුණෑගල සිට රත්මලාන බලා පියාසර කරන බවත් ඉදිරියෙන් ජෙට් යානා 3 ක්ද පිටුපසින් මිග් යානා 3 ක්ද ආවා.ගම්පහ වීරගුල ප්‍රදේශයට එන විට පිටුපස මිග් යානයේ සිටි නියමු ඉන්දික ප්‍රේමදාස මහතා ඉදිරියෙන් ගිය කෆීර් යානා දෙක එකට ගැටුණු දුටු බවත් ඒ සමගම එකවර ගිනි බෝල දෙකක් දුටු බවත් එක් අයෙකුගේ පැරෂූට් එක දිග හැරෙනවා දුටු බවත් කීවා.ඉන් පසු මම කටුනායක මෙහෙයුම් මැදිරියේ සේවයේ යෙදී හිටියා. පසුව මා වහාම සිද්ධිය වූ තැනට හෙලිකොප්ටර් යානයක් යැව්වා. කොළඹින් ගිය හෙලිකොප්ටරයෙන් මිය ගිය අයගේ දේහය රැගෙන ආවා. මා මිය ගිය අයගේ දේහය හඳුනා ගත්තා.මරණ පරීක්ෂණයේදී වීරගුල පොලිසියේ සැරයන් සුනිල් මහතා සාක්කි මෙහෙයවීය.වැඩිදුර විභාගය මාර්තු මස 15 වැනි දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n11030310</link>
    <topic>අධික වේගයෙන් රිය පැදවූරියැදුරෝ 7කට 20,000 බැගින් දඩ</topic>
    <author>සමන්ති වීරසේකර</author>
    <content>අපරීක්ෂාකාරී ලෙස අධික වේගයෙන් දුර ගමන් සේවා බස්රථ පැදවූ රියදුරන් හත්දෙනකු අත්අඩංගුවට ගෙන අධිකරණයට ඉදිරිපත් කිරීමෙන් පසුව එක් අයකුට රුපියල් 20,000/= බැගින් රුපියල් එක්ලක්ෂ හතලිස් දහසක දඩ මුදලක් ගෙවන ලෙස මහනුවර මහේස්ත්‍රාත් එස්.යූ.බී. කරල්ලියද්ද මහතා නියෝග කෙළේය.කොළඹ නුවර මාර්ගයේ ධාවනය වූ දුර ගමන් සේවා වලට අයත් ශ්‍රී ලංකා ගමනා ගමන මණ්ඩලයට අයත් බස් රථ දෙකක් සහ පෞද්ගලික බස්රථ හතක රියදුරන් කඩුගන්නාව ප්‍රදේශයේ දී කඩුගන්නාව පොලිසිය මගින් අත්අඩංගුවට ගෙන තිබිණි.අත්අඩංගුවට ගත් රියදුරන් නුවරඑළිය, කඩවත, අවිස්සාවේල්ල සහ කෑගල්ල යන ප්‍රදේශවල පදිංචිකරුවන් බව පොලිසිය පවසයි.කඩුගන්නාව පොලිස් ස්ථානාධිපති ප්‍රධාන පොලිස් පරීක්ෂක ටිරෝන් රත්නායක මහතාගේ මෙහෙයවීම මත රථ වාහන අංශයේ ස්ථානාධිපති සරත් ජයසේකර මහතා ඇතුළු පොලිස් නිලධාරීන් පිරිසක් මොවුහු අත්අඩංගුවට ගැනිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n11030311</link>
    <topic>කුවේට්හි ගැටුමකින්ශ්‍රී ලාංකිකයෙක් මරුට</topic>
    <author>මහින්ද අලුත්ගෙදර</author>
    <content>කුවේට්හි සේවය කරන ආසියානු කණ්ඩායම් දෙකක් අතර ඇතිවූ ගැටුමකදී ශ්‍රී ලාංකිකයකු මිය ගොස් තවත් තිදෙනකු තුවාල ලබා ඇත. කුවේට්හි, ජලිබ් අල් ෂුයෝක් හිදී මේ ගැටුම හටගෙන තිබෙන අතර ඒ සම්බන්ධයෙන් සැකපිට පුද්ගලයන් අට දෙනෙකු කුවේට් පොලිසිය මඟින් අත්අඩංගුවට ගෙන ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.පරීක්ෂණ අවසන් වූ වහාම මියගිය ශ්‍රී ලාංකිකයාගේ දේහය ශ්‍රී ලංකාවට රැගෙන ඒමට නියමිත අතර අදාළ සිද්ධිය සම්බන්ධයෙන් කුවේට් පොලිසිය දැනටමත් පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n11030312</link>
    <topic>වෙළෙඳසලට ඇතුළු වීගෙල කපා පැන ගිහින්</topic>
    <author>මහරගම විශේෂ - වේහැල්ලේ පියතිලක</author>
    <content>මහරගම ප්‍රධාන වීදියේ පිහිටි නිලන්ත ටෝයි සෙන්ටර් වෙළඳසැලේ අයිතිකාරිය වෙළඳසැල තුළ තනිවම ඇඳුම් මසමින් සිටියදී ඊයේ (1 වනදා) පස්වරු 6.30 ට පමණ කිසිවෙක් වෙළඳසැලට ඇතුළු වී ඇයගේ ගෙල කපා පැන ගොස් ඇතැයි මහරගම පොලිසිය කියයි.ගෙලේ තුවාල සහිතව එළියට පැනගෙන ආ ඇය සිහිසන්ව වෙළඳසැල අසල මහ පාරේ වැටී ඇති අතර අවට කඩවල පිරිස එක්ව තුවාලකාරිය කොළඹ දකුණ රෝහලට ගෙන ගොස් භාර දී ඇත. තුවාලකාරියට රෝහලේ දී බරපතළ සැත්කමක් කර ඇති අතර ඇය දැඩි සත්කාර ඒකකයේ ප්‍රතිකාර ලබයි.රෝගී කතගේ තත්ත්වය බරපතළ බව රෝහල් ආරංචි මාර්ග පවසයි. එන්. ඒ. ඩී. හේමලතා (68) නමැති අයට මෙම අනතුර සිදුකොට ඇත. තුවාලකාරියගේ පුතුන් දෙදෙනා සහ දුව ඇමරිකාවේ ජීවත්වන අය වෙති. අපරාධය කළ සැකකරු පිළිබඳව කිසිදු හෝඩුවාවක් නැති අතර, තුවාලකාරියට තවමත් කටඋත්තරයක් ලබාදීමට නොහැකි තත්ත්වයක පසුවන බවත් පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n11030313</link>
    <topic>දරුවන්ගේ ගැටලු දන්වන්නහැටන් පාසල්වලට පැමිණිලි පෙට්ටි</topic>
    <author>අසේල කුරුළුවංශ</author>
    <content>හැටන් අධ්‍යාපන කලාපයේ දරුවන්ට ඔවුන්ගේ ප්‍රශ්න හිතේ සිරකරගෙන නොසිට ඉදිරිපත් කිරීම සඳහා හැටන් කොට්ඨාසභාර පොලිස් අධිකාරී රවිචන්ද්‍රසිංහ හා මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහත්වරුන්ගේ සංකල්පයක් මත විශේෂ වැඩපිළිවෙළක් දියත්කර ඇත.හැටන් අධ්‍යාපන කලාපයේ සෑම පාසලක්ම කොට්ඨාස අධ්‍යාපන අධ්‍යක්‍ෂවරුන්ගේ හා විදුහල්පතිවරුන්ගේ අනුමැතිය ඇතිව පැමිණිලි පෙට්ටි ස්ථාපිත කිරීමට මේ වැඩසටහන යටතේ පියවර ගෙන තිබේ.කොල කැබැල්ලක තම ගැටලුව ලියා මෙම පෙට්ටියට දැමිය හැක. සෑම දිනකම පොලිසිය ඒවාහි තොරතුරු එක්රැස් කර රහසිගතව පරීක්‍ෂණ පවත්වා ළමයි මුහුණදෙන ගැටලුවලට විසඳුම් ලබාදීමට පියවර ගනී. මේ වනවිට පාසල් තුළදීත්, සමාජයේදීත්, නිවසේදී මුහුණදීමට සිදුව තිබෙන ගැටලු රැසක් මේ පැමිණිලි පෙට්ටි හරහා පොලිසියට ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=n11030314</link>
    <topic>ව්‍යාපාරිකයකුට වෙඩි තැබූ සැකකරුවෝවසරකට පසු අත්අඩංගුවට</topic>
    <author>බණ්ඩාරගම සමූහ – බිමල් එස්’. ජයසිංහ</author>
    <content>මීට වසරකට පමණ ඉහත දී අලුත්ගම චීනවත්ත ප්‍රදේශයේ දී නිවසක් ඉදිරිපිට දී ව්‍යාපාරිකයකුට වෙඩි තබා බරපතල තුවාල සිදුකර පලාගොස් සැඟවී සිටි පුද්ගලයන් දෙදෙනා අත්අඩංගුවට ගත් බව කළුතර විශේෂ අපරාධ විමර්ශන අංශය කියයි.වෙඩි තැබීම මෙහෙය වූ බව කියන ප්‍රධාන සැකකරු අලුත්ගම දර්ගා නගරයේ රැඳී සිටියදී අත්අඩංගුවට ගෙන ප්‍රශ්න කිරීමේ දී වෙඩි තැබීම සිදු කළ පුද්ගලයා පිළියන්දල දී අත්අඩංගුවට ගත් බව පොලීසිය කියයි.බරපතල තුවාල ලැබූ ව්‍යාපාරිකයා අලුත්ගම ප්‍රදේශයේ ඉඩමක් විකුණා ලබා ගත් මුදල ලබා ගැනීමේ අරමුණින් වෙඩි තබා ඔහුව ඝාතනය කිරීමට අත්අඩංගුවට ගත් ප්‍රධාන සැකකරුගේ බලාපොරොත්තුව වූ බව ඔහුගෙන් ප්‍රශ්න කිරීමේ දී හෙළිවී යැයි පොලිසිය කියයි.මෙම සිද්ධියෙන් වසන් වී සිටීම සඳහා ප්‍රධාන සැකකරු ව්‍යාජ ගමන් බලපත්‍රයක් උපයෝගී කරගෙන විදේශ ගතවීමට උත්සාහ කර ගුවන් තොටුපල නිලධාරීන්ට හසුවීමෙන් අනතුරුව පස් මසක කාලයක් රක්ෂිත බන්ධනාගාර ගතවී දඬුවම් ලැබූ අයෙකු බව පොලිසිය කියයි.ප්‍රධාන සැකකරුගෙන් විදේශ රැකියාවක් ලබා ගැනීමේ පොරොන්දුව මත මෙම වෙඩි තැබීම සිදු කළ බව පිළියන්දල දී අත්අඩංගුවට ගත් සැකකරු ප්‍රකාශ කළ බව පොලීසිය කියයි.වෙඩි තැබීමට උපයෝගී කර ගත් ගිනි අවිය, යතුරු පැදිය සොයා ගැනීම සඳහා ප්‍රධාන සැකකරුව රඳවා ගැනීමේ නියෝග ලබා ගැනීමට නියමිතව ඇතැයි පොලිසිය කියයි.කළුතර කොට්ඨාස භාර පොලිස් අධිකාරී ලලිත් පතිනායක මහතාගේ අධීක්ෂණය යටතේ කළුතර විශේෂ අපරාධ විමර්ශන අංශයේ ස්ථානාධිපති සමන් පද්මලාල් මහතාගේ උපදෙස් මත පොලිස් සැරයන් (55202) වීරසේන, (17668) ජයන්ත (26019) දයාසේන (4492) ගුණවර්ධන පොලිස් කොස්තාපල් (54582) ප්‍රසාද් (50880) මුණසිංහ (82114) විජේනායක මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=r1103031</link>
    <topic>දක්ෂිණ අධිවේගී මාර්ගයේ කළුගඟ හරහාඉදිකෙරෙන පාලමේ වැඩ නිමයි</topic>
    <author>ඉංගිරිය මධ්‍යම සමූහ පි‍්‍රයදර්ශනි කහවිල</author>
    <content>කොළඹ සිට මාතර දක්වා දිවෙන දක්ෂිණ අධිවේගී මාර්ගයේදී හමුවන කළුගඟ හරහා ඉදිකෙරෙන දැවැන්ත පාලමේ ඉදිකිරීම් කටයුතු දැන් නිමවෙමින් පවතී.මෙම පාලමෙන් කළුතර ප්‍රාදේශීය ලේකම් කොට්ඨාසයට අයත් දියගම සහ දොඩන්ගොඩ ප්‍රාදේශීය ලේකම් කොට්ඨාසයට අයත් උක්වත්ත ප්‍රදේශයත් මෙමගින් එකට යා වෙයි.මේ පිළිබඳ වරාය සහ මහාමාර්ග නියෝජ්‍ය ඇමැති නිර්මල කොතලාවල මහතා මෙසේ පැවසීය. මෙම ප්‍රදේශයේ සියලුම ඉදිකිරීම් කටයුතු සමත්තයක් ලෙස බැලූ විට ඉන් 80% කටත් වඩා දැනට නිම වී තිබෙනවා. කොළඹ ගාල්ල අතර ඉදිකිරීම් කටයුතු සම්පූර්ණයෙන් නිම වූ විට එම කොටස ඉතා ඉක්මනින් විවෘත කරනවා. කළුගඟ හරහා ඉදි වූ පාලම මං තීරු හතරකින් සමන්විත වන අතර ගංවතුරට යට නොවන අයුරින් මෙම පාලම නිමවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=r1103032</link>
    <topic>පාණදුර ප්‍රා. ලේකම් කොට්ඨාසයටඋත්තම ශ්‍රම පූජා වැඩසටහන හඳුන්වා දෙයි</topic>
    <author>පාණදුර සමූහ කපිල සෝමරත්න</author>
    <content>මිනිසාට වැළඳෙන රෝග බෝවන හා බෝ නොවන රෝග වශයෙන් හඳුනාගන තිබෙනවා. දැනට කර ඇති පරීක්ෂණ අනුව සියයට 71ක්ම බෝ නොවන රෝග වැළඳීමෙන් තමයි රෝගාතුර වී ඇත්තේ.මේ තත්ත්වය වළක්වා ගැනීමට උත්තම ශ්‍රම පූජා සෞඛ්‍ය සායන වැඩසටහන ජනාධිපති මහින්ද රාජපක්ෂ මහතාගේ උපදෙස් මත බස්නාහිර පළාතට හඳුන්වා දෙන්නේයයි බස්නාහිර පළාත් සෞඛ්‍ය, දේශීය වෛද්‍ය, වනිතා, ළමා රක්ෂණ කටයුතු සහ සුබසාධන ඇමැති ජගත් අංගගේ මහතා පැවැසීය.ඒ මහතා එසේ පැවැසුවේ උත්තම පූජා සෞඛ්‍ය සායන වැඩසටහන කළුතර දිස්ත්‍රික්කයේ පාණදුර ප්‍රාදේශීය ලේකම් කොට්ඨාසයට හඳුන්වා දීම සඳහා පැවැති පාණදුර ප්‍රාදේශීය ලේකම් කාර්යාලයේ පැවැති නිල උත්සවයේදීය.ඇමැතිවරයා මෙසේද කීය.මෙවැනි ව්‍යාපෘති පහක් එකවිට ක්‍රියාත්මක වෙනවා. රටේ සංවර්ධනයට දායක විය හැකි ශ්‍රම බළකායක් අප රටට අවශ්‍යයි. ජනාධිපතිතුමාගේ උපදෙස් මත මා මෙම සංකල්පය ක්‍රියාත්මක කිරීමට කටයුතු කළා. සෑම රජයේ සේවකයකුටම මෙම වැඩසටහන යටතේ නොමිලේ විධිමත් වෛද්‍ය පරීක්ෂණයකට භාජනය කර ඔවුන්ගේ සෞඛ්‍ය තත්ත්වය සොයා බලා ප්‍රතිකාර ලබා දෙනවා.මෙම වැඩසටහන මඟින් යොමුකරන්නේ දියවැඩියාව, හෘද රෝග, අධික රුධිර පීඩනය, ස්ථූලතාවය, සමේ රෝග යන රෝග සම්බන්ධවයි.මෙම වැඩසටහන ඉතා සර්ථක ලෙස පවත්වාගෙන යාමට බස්නාහිර පළාතේ සෞඛ්‍ය අමාත්‍යාංශ යටතේ තිබෙන සියලුම දෙපාර්තමේන්තුවල සේවකයන්, ප්‍රාදේශීය ලේකම්වරුන්, මහජන සෞඛ්‍ය අධිකාරිවරුන්, මහජන සෞඛ්‍ය පරීක්ෂකවරුන් සහ පොලිස් නිලධාරීන්ගේ සහයද ලැබී තිබෙනවා.බස්නාහිර පළාත් සභාවේ සෞඛ්‍ය අමාත්‍යාංශයේ ලේකම් එස්. රුද්රිගු, බස්නාහිර පළාත් සභා මන්ත්‍රී රණවිරු විකුම් ගුණසේකර, පාණදුර ප්‍රාදේශීය ලේකම් තිලක් තිසේරා යන මහත්වරුද මෙහිදී කතා කළහ.ආගමික නායකයින් සමඟ පාණදුර නාගරික විශේෂ කොමසාරිස් ඩබ්ලිව්. එස්. අයි. විජේසේකර, පාණදුර විවිධ සේවා සමූපකාර සමිතියේ සභාපති තිලකරත්න සූරියආරච්චි සහ පාණදුර පොලිසියද මෙම වැඩසටහන පාණදුර ප්‍රාදේශීය ලේකම් කොට්ඨාසයේ ව්‍යාප්ත කිරීමට විශේෂ සහයක් ලබා දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=r1103033</link>
    <topic>ඇවිදින්න බැරි වුණත්ඉගෙනුමට හපන්පුංචි ලහිරුට උදව් ඕනෑ</topic>
    <author>කඩුවෙල සමූහ සමන්ති මීරියගල්ල</author>
    <content>උපතින්ම ස්නායු ආබාධයකින් පෙළෙන පුංචි ලහිරු කාවින්ද දැනට තුන වසරේ ඉගෙනුම ලබයි. 240/9, පහළ බෝමිරිය ලිපිනයේ පදිංචි ඔහුට සිය අධ්‍යාපනය ලැබීමට ද වරම් ලැබී ඇත්තේ සිය මවගේ කැපවීම නිසාමය.දක්ෂතා රැසකින් පිරිපුන් ඔහුට පහළ බෝමිරිය යාකාල සීලාලංකාර විදුහලේ විදුහල්පති ගුරු මහත්ම මහත්මීන් හා පාසලේ සිසු සිසුවියන්ගේ ද නොමද සහයෝගය ලැබේ.මොහුගේ පියා ගල් වැඩපළක රැකියාව කරන අතර දරුවන් බලා කියා ගැනීමට ඇති නිසා ලහිරුගේ මවට රැකියාවක් කර ගැනීමට ද නොහැකි වී ඇත.පරිත්‍යාගශීලියකුගෙන් රෝද පුටුවක් ඔහුට ලැබී ඇති නිසා මොහුට පහසුවක් ලැබී ඇතත් ඔහු පාසල වෙත ගෙනයාමට විශාල මුදලක් වැය කිරීමට සිදු වී ඇත.මෙසේ පැන නැගී ඇති ආර්ථික අපහසුතාවන්ට මෙන්ම ඔහුගේ ඉගෙනුමට අවශ්‍ය පහසුකම් ලබාදීමට පරිත්‍යගශීලීන්ගේ සහාය මවුපියෝ අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=r1103034</link>
    <topic>වයඹ පැරැණි පුස්කොළ පොත්සංරක්ෂණයට පියවර</topic>
    <author>වයඹ පළාත් සමූහ – ආරියරත්න රණවැල්ල</author>
    <content>විවිධ අංශවලින් ඉතා වැදගත් තොරතුරු අතුළත් පැරැණි පුස්කොළ පොත් මුද්‍රණය කොට ජනතාව අතට පත්කිරීමේ ව්‍යාපෘතියක් ආරම්භ කිරීමට, සංස්කෘතික හා කලා කටයුතු අමාත්‍යාංශය කටයුතු යොදාගෙන යයි.එම අමාත්‍යාංශය මෙම පියවර ගෙන ඇත්තේ, ඇතැම් විහාරස්ථානවල ඇති පැරැණි පුස්කොළ පොත්, කිසිදු ආරක්ෂාවක් නැතිකමත්, කිසිවකුගේ අවධානයට යොමු නොවීමත් නිසා නිකරුනේ දිරාපත්ව විනාශ වී යන බව පෙනී යාමෙන් පසුවය.සංස්කෘතික හා කලා කටයුතු අමාත්‍යාංශය මේ පිළිබඳව පසුගිය කාලයෙහි කරන ලද සමීක්ෂණයකදී, වයඹ පළාතේ එක් විහාරස්ථානයක පැරැණි පුස්කොළ පොත් රැසක්, හිස් පොහොර උරයක බහා එහි ලැගුම්ගෙයක ඇඳක් යට දමා තිබී හමුවී ඇත.පුස්කොළ පොත් මුද්‍රණය කිරීමේ මෙම ව්‍යාපෘතිය පිළිබඳව, සංස්කෘතික හා කලා කටයුතු පිළිබඳ ඇමැති ටී. බී. ඒකනායක මහතා “දිනමිණට” අදහස් දැක්වූයේ මෙසේය.වයඹ පළාතේ විහාරස්ථාන රැසක පුස්කොළ පොත් විශාල සංඛ්‍යාවක් තිබෙනවා. බුද්ධ චරිතය, බෞද්ධ දර්ශනය, බෞද්ධ සාහිත්‍යය පිළිබඳ තොරතුරු ඡ්‍යොතිෂය පිළිබඳ තොරතුරු, විවිධ රෝගාබාධ සඳහා අත්දුටු ප්‍රතිකාර, ආයුර්වේද වෛද්‍ය විද්‍යාවේ වැදගත් කරුණු ආදිය මේ පුස්කොළ පොත්වලින් සමහරක ඇතුළත් වී තිබෙනවා.අතීතයේ ලංකාවේ ගොවිතැන් කටයුතු ගැන තොරතුරු ඇතුළත් පුස්කොළ පොතක්, මාතලේ ප්‍රදේශයේ විහාරස්ථානයක දක්නට ලැබෙනවා. එය හදුන්වා ඇත්තේ “ගොවිතැන් පරකාසේ” නමින්.එමෙන්ම, එකල ගොවිතැන් කටයුතු සඳහා යොදාගත් වී වර්ග 72ක් ගැන විල්බාව විහාරස්ථානයෙන් හමුවී ඇති පුස්කොළ පොතක සඳහන් වෙනවා.පන්සිය පනස් ජාතකය අලංකාර චිත්‍රවලට නගා ඇති පුස්කොළ පොතක්, රත්ගල්ල විහාරස්ථානයේ තිබෙනවා.මේ සියල්ල අනාගත පරපුරට සංරක්ෂණය කරදීම අපේ ජාතික යුතුකමක්. වටිනා පුස්කොළපොත් මුද්‍රණය කරන්න අප අදහස් කළේ ඒ නිසායි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=r1103035</link>
    <topic>කුඩා ගෙවත්ත සරුසාරයිමේ මාතාව සැමට ආදර්ශයක්</topic>
    <author>හල්තොට සමූහ විනීතා මානෙල් ගමගේ</author>
    <content>තම කුඩා නිවෙස වටා ඇති සුළු ඉඩ ප්‍රමාණය ප්‍රයෝජනයට ගනිමින් සරුසාර ගෙවත්තක් සකස් කර ගෙන නිවෙසට අවශ්‍ය එළවළු සපයා ගන්නා ආදර්ශවත් කාන්තාවකි යූ. සෝමවතී රුද්‍රිගෝ. ඇය 67 වැනි වියේ පසුවෙයි.දරුවන් පස් දෙනෙකුගේ මවක් වුවත් සෝමවතී මහත්මියට අද ඉතිරි වී සිටින්නේ දියණියක් සහ පුතෙකු පමණි. ඇගේ වැඩිමල් දියණිය අවු 13 දීත් ඊළඟ පුතු අවු 16 දීත් මියගොස් තිබේ.හමුදා සෙබළෙකු වූ වැඩිමල් පුතු මවන්නාරමේ ක්‍රියාන්විත රාජකාරියේ යෙදී සිටියදී සතුරු වෙඩි ප්‍රහාරයකට ලක්ව 2000 වසරේදී මිය ගොස් තිබේ.සැමියා ද මිය ගොස් වසර ගණනාවක් වන අතර රණවිරු මවක් වෙනුවෙන් ඇයට හොරණ ප්‍රාදේශීය ලේකම් කාර්යාලය මඟින් වවුලගල වත්තේ ලබා දුන් පර්චස් 12 ක ඉඩමේ පදිංචියට පැමිණ දැනට වසර 02 ක් පමණ ගත වී ඇත. තනිවම මේ නිවෙසේ කාලය ගත කරන ඇය තම වටිනා කාලය මිඩංගු කර ගෙවත්ත අලංකාර ලෙස සකස් කර ගැනීමට කටයුතු කළාය.පොල් ලෙලි අතුරා මනාව සකස් කර ගත් පාත්ති වල මාලු මිරිස්, වම්බටු, මෑ ආදී එළවළු වර්ග ද ලුණුවිල, සේර, ඉඟුරු, කරපිංචා, කහ වැනි ඖෂධ වර්ගද, කන්කුන්, නීරමුල්ලිය වැනි කොළ වර්ගද වවා ඇත්තේ ඉතා ආකර්ෂණීය අන්දමටය.නිවෙසට අවශ්‍ය සෑම එළවළු පළා වර්ග වලින් පොහොසත් මේ කුඩා ගෙවත්ත සකසා ගැනීමේදී ඇය වැඩි ඉඩ ප්‍රමාණයක් ලබා ගැනීම සඳහා කරවිල මෑ, දඹල, ආදී වැල් සඳහා සැකසූ පාත්තිවල ගොටුකොළ, කංකුන් වැනි යටි වගාවන් යොදා ප්‍රයෝජනයට ගෙන ඇත. කැලයෙන් කෝටු කපා ගෙන විත් ඉවත දමන ලණු කෑලි හා නූල් කෑලි එකතු කර ඒවා බැඳ ගැනීමට කටයුතු කර ඇති අතර මේ වගාවන්වලට යොදා ඇත්තේ ගොම පොහොර පමණක් වීමද විශේෂත්වයකි.සෝමවතී මහත්මිය දුක්බර සිත සුවපත් කිරීමට මේ කුඩා ගෙවත්ත ඉමහත් පිටිවහලක් බව ඇය දිනමිණට පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103031</link>
    <topic>වෛද්‍ය එලියන්තගේ ප්‍රතිකාර නිසා දින හතකින් පිටියට ආවා</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පිළේ නිත්‍ය ආරම්භක වේග පන්දු යවන්නා වූ ලසිත් මාලිංගගේ පිටකොන්දේ හා පාදයේ ආබාධය හේතුවෙන් සති 3ක් ප්‍රතිකාර සමඟ විවේකගත යුතු බවට විශේෂඥ වෛද්‍ය මතයවී තිබුණි. එහෙත් ඔහු සතියක් ගතවීමෙන් කෙන්යාව සමඟ තරගයට අවතීර්ණ විය.එයට ප්‍රධානතම හේතුව වූයේ ජනාධිපති මහින්ද රාජපක්‍ෂ මහතාගේ උපදෙස් මත වෛද්‍ය එලියන්ත වයිට් මහතා මාලිංගට ප්‍රතිකාර කිරීමෙන් ලද සුවයයි.“සති 3ක් යනතුරු සෙල්ලම් කරන්න එපා කියා වෛද්‍යවරු කීවා. නමුත් ජනාධිපතිතුමා මගේ ආබාධය ගැන සොයාබලා එතුමාගේ පුද්ගලික වෛද්‍ය එලියන්ත වයිට් මහතා මා වෙත යොමුකළා. අද මා පන්දු යවන්නේ ඒ ප්‍රතිකාර හේතුවෙන්. ජනාධිපතිතුමා කිහිපවතාවක්ම මගේ ආබාධ ගැන සොයාබලා වෛද්‍ය ප්‍රතිකාර දීමට එලියන්ත වයිට් මහතාව යොමුකළා. මා ඒගැන ස්තූතිවන්ත වෙනවා” යැයි මාලිංග පැවැසීය.මාලිංගගේ පිටකොන්දේ පවතින ආබාධය ලෙහෙසියෙන් සුවකළ හැකි එකක් නොවන බව වෛද්‍යවරු ඔහුට පවසා ඇත. එය වරින්වර මතුවන්නක් බවද දැනුම්දී තිබුණි.“ආබාධය සුව කරගත්තොත් වාසනාවක්. මගේ පවතින ආබාධය සුව කිරීම පහසු එකක් නොවන බව වෛද්‍යවරු කීවා. එම්. ආර්. අයි. ස්කෑන් කිහිපයක්ම කර තිබියදී ජනාධිපතිතුමාගේ පෞද්ගලික වෛද්‍යවරයා මාව සුව කළේ. දැන් මා සම්පූර්ණ සුවය ලබා තිබෙනවා.” මාලිංග පැවැසීය.ශ්‍රී ලංකා ක්‍රිකට් පිලේ භෞත චිකිත්සක ටොමි සිමිසික්ස් මහතාගේ උපදෙස් ද ආබාධය සුව කර ගැනීමට මාලිංගට උපයෝගී වී ඇත.මාලිංග ඉදිරි තරගවලට හොඳ මානසික හා ශාරීරික යෝග්‍යතාවකින් පසුවන බව දැන් පැහැදිලිය.ක්‍රිකට් ක්‍රීඩාවට අවතීර්ණ වෙද්දී ‘යෝකර්’ පන්දු ගැන වැටහීමක් නොතිබුණත් පසුව පුහුණුවීම්වලදී එම පන්දු යැවීමේ ක්‍රමය ප්‍රගුණ කරගත් බව ලසිත් මාලිංග පැවැසීය.ලෝක පූජිත වේගපන්දු යවන්නන් වන වසීම් අක්‍රම්, වකාර් යුනුස් ‘යෝකර්’ පන්දු යවන ආකාරය දැක තිබුණා. ඒ පන්දු යැවීමේ ක්‍රමය ගැන අවබෝධයක් හා පුහුණුවක් ලබාදීමට චම්පික රාමනායක හා රොමේෂ් රත්නායක යන පුහුණුකරුවන් කටයුතු කළා. ඒ උපදෙස් මත හොඳීන් පුහුණුවී ‘යෝකර්’ පන්දුවෙන් සාර්ථක ප්‍රතිඵල ගැනීමට මට හැකිවුණා’යැයි පෙරේදා තරගය නිමාවීමෙන් අනතුරුව ලසිත් මාලිංග පැවැසීය.වේගපන්දු යවන ලසිත් මාලිංග කෙන්යාවට එරෙහිව ලකුණු 38කට කඩුලු 6ක් බිඳහෙලූ අතර එම කඩුලු සියල්ලම යෝකර් පන්දු යවමින් ලැබූ ඒවා වීම විශේෂත්වයකි.ක්‍රිකට් ලෝක කුසලාන තරගාවලියේ මුල්ම තරග දෙකට ක්‍රීඩා කිරීමට ලසිත් මාලිංගට නොහැකි විය. ආබාධ තත්ත්වයක් මත ක්‍රීඩාගාරයට වී සිටි මාලිංග එම තරග පැවැති දින දෙකේදී මහත් කණස්සල්ලෙන් සිටියේය. නායකයා පන්දුව ලබාදෙන ඕනෑම වෙලාවක හොඳින් පන්දු යැවීම අරමුණයි. තණතිල්ල ශ්‍රී ලංකාවේ හෝ පිටරටක වුනත් මට ප්‍රශ්නයක් නෑ. ඒත් ශ්‍රී ලංකාවේ ක්‍රීඩාලෝලීන් ඉදිරියේ කඩුලු ත්‍රිත්වයක් ගැනීමට ලැබීම මා ලද භාග්‍යයක්.”ලසිත් මාලිංග ක්‍රිකට් ලෝක කුසලාන තරගවලදී දෙවරක්ම කඩුලු ත්‍රිත්වය බැගින් ලැබූ එකම පන්දු යවන්නා ලෙස වාර්තාවක් පිහිටුවීය. එයින් ඔහු වඩාත්ම සතුටට පත්වන්නේ 2007දී දකුණු අපි‍්‍රකාවට එරෙහිව පන්දු 4කදී පිට පිටම ලබාගත් කඩුලු 4ක් බිඳහෙලීමේ දක්‍ෂතාව ගැනය.“දකුණු අපි‍්‍රකාව හොඳ කණ්ඩායමක්. කෙන්යාව සමඟ තරගය ගැන සතුටු වන්නේ මගේ හොඳම එක්දින පන්දු යැවීම වාර්තාවූ තරගය නිසයි.”කෙන්යාවට එරෙහි තරගයේදී වැඩි වශයෙන් ‘යෝකර්’ පන්දු යැවීමට හේතුවූයේ පේ‍්‍රමදාස පිටියේ තණතිල්ල වේගපන්දු යවන්නන්ට සහයෝගයක් නොදැක්වීම නිසාය.” විකට් එක වේගපන්දු යවන්නන්ට හොඳ නෑ. මා කල්පනා කළේ පිතිකරුගේ කකුල් දෙක අසලටම පන්දුව යොමු කරන්න.”ක්‍රිකට් ලෝක කුසලාන තරගාවලියක වැඩිම කඩුලුලාභියා වීමට මාලිංග සිහින මවමින් සිටී. “මට ආසයි ලෝක කුසලාන තරගාවලියක වැඩිම කඩුලු ලාභියා වන්නට. මුල් තරග දෙක අහිමිවීම අවාසියක් වුණා. ඉදිරියේදී හොඳින් ක්‍රීඩා කිරීම බලාපොරොත්තුවයි.” එහෙත් කොපමණ කාලයක් ක්‍රීඩාවේ නිරතවන්නේදැයි ස්ථිරව කිව නොහැකි බව මාලිංග අවධාරණය කළේය.“මා ජාතික පිලට ඇවිත් දැන් වසර 7ක්. ආබාධය හේතුවෙන් වසර කිහිපයක් ක්‍රීඩා කළේ නෑ. ඉදිරිය ගැන කියන්න බෑ. මට ලැබෙන අවසන් තරගයේදීත් හොඳින් කඩුලු ලබාගැනීම එකම අරමුණයි.” ක්‍රීඩා කළහැකිතාක් ටෙස්ට් තරගවලට එක්වීමට මාලිංග අදහස් කර ඇත. එය ශ්‍රී ලංකා ක්‍රිකට් පිලට වැඩි වාසියක් ගෙන දෙන්නකි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103039</link>
    <topic>අයර්ලන්තය කඩුලු 3කින් එංගලන්තය පරදවයි</topic>
    <author/>
    <content>මෙවර ලෝක කුසලානයේ පළමු පෙරළිය සිදු කරමින් අයර්ලන්ත පිල එංගලන්ත පිල පරදවා තියුණු ජයක් ලැබීය.බැංගලෝර්හි එම්. චින්නස්වාමි ක්‍රීඩාංගණයේදී ඊයේ (2) පැවැති ලෝක කුසලාන තරගාවලියේදී ටෙස්ට් වරම් නොලද රටක් වූ අයර්ලන්තය එංගලන්තය කඩුලු 3කින් පැරදවීය.අයර්ලන්ත ඉනිමේ විශිෂ්ට පිතිකරු ලෙස ලෝක කුසලාන තරගාවලියේ දී වේගවත්ම ශතකය වාර්තා කිරීමට සමත් වූ කෙවින් ඔබ්‍රියන් පන්දු 50ක දී ලකුණු 100ක් වාර්තා කළේය.කෙවින් ඕ බ්‍රියන්ගේ ඉනිමට ලකුණු 113ක් ඇතුළත් වූ අතර ඔහු හතරේ පහර 13ක් හා හයේ පහර 6ක් එල්ල කළේය. 38 වන ඕවරයේ දී එංගලන්ත නායක ඇන්ඩෲ ස්ට්‍රොස් අතට උඩ පන්දුවක් ලබා දුන්න ද එය ගිලිහීයාමෙන් කෙවින් තවදුරටත් පිටියේ රැඳී සිටියේය.ඔහුට අනගි සහායක් දෙමින් ඇලෙක්ස් කුසාක් ලකුණු 47ක් රැස් කළේය. ජෝන් මූනි නොදැවී ලකුණු 33ක් ද, පෝල් ස්ටර්ලිං 32,, එඩි ජෝයිස් 32, නෙල් ඕ බ්‍රියොන් 29 ක් ලෙස ලකුණු රැස් කළහ.පන්දු යැවීමේ දී ගි‍්‍රමී ස්වොන් ලකුණු 47කට කඩුලු 3ක් බිඳහෙළීය.කාසියේ වාසිය දිනා පළමුව පන්දුවට පහර දුන් එංගලන්ත පිල ප්‍රබල තත්ත්වයකට ගෙන ඒමට ජොනතන් ටොට් සහ ඉයන් බෙල් පුරෝගාමි වූහ. එංගලන්ත පිල ඕවර 50 තුළදී කඩුලු 8ක් දැවී ලකුණු 327 ක් රැස් කළේය. අයර්ලන්ත පන්දු යවන්නන් දැඩි පීඩනයට පත් කරමින් ජොනතන් ටොට් හා ඉයන් බෙල් අගනා ලකුණු 167ක සබඳතාවක් ගොඩනැඟූ අතර ටොට් පන්දු 92ක දී හතරේ පහර 9 ක් සමග ලකුණු 92 ක් ද බෙල් හතරේ පහර 6ක් සහ හයේ පහර 1 ක් සමග ලකුණු 81 ක් රැස් කළහ.කෙවින් පීටර්සන් 59, ඇන්ඩෲ ස්ට්‍රොර්ස් 34 ක් ලෙස ලකුණු රැස් කළහ.පන්දු යැවීමේදී ජෝන් මුනි ලකුණු 63කට කඩුලු 4ක්ද, ට්‍රෙන්ට් ජොන්ස්ටන් ලකුණු 58කට කඩුලු 2 ක් ද බිඳ හෙලීය. තරගයේ වීරයා සම්මානය ද කෙවින් ඕබ්‍රියන්ට හිමිවිය.එංගලන්ත පිල කඩුලු 8 ක් දැවී (ඕවර 50) 327ජොනතන් ටොට් 92, ඉයන් බෙල් 81, කෙවින් පීටර්සන් 59, ඇන්ඩෲ ස්ට්‍රොර්ස් 34(ජෝන් මූනි 63/4, ට්‍රෙන්ට් ජොන්ස්ටන් 58//2)අයර්ලන්ත පිල කඩුලු 7ක් දැවී (ඕවර 49.1) 329කෙවින් ඕ බ්‍රියොන් 113, ඇලෙක්ස් කුසාක් 47, පෝල් ස්ටර්ලිං 32, එඩි ජෝයිස් 32, නෙල් ඕ බ්‍රියොන් 29(ගී‍්‍රමී ස්වොන් 47/3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103032</link>
    <topic>පාකිස්තාන - කැනඩාතරගය අද කොළඹ දී</topic>
    <author/>
    <content>පාකිස්තානය හා කැනඩාව අතර දිවා - රාත්‍රී තරගය අද පස්වරු 2.30 ට ඛෙත්තාරාම ආර්. ප්‍රේමදාස ක්‍රීඩාංගණයේදී ආරම්භ වේ. තරග දෙකකදී ලද ජයග්‍රහණය හේතුවෙන් උසස් මානසික තත්ත්වයකින් සහිඩ් අෆ්රිඩි ප්‍රමුඛ පාකිස්තාන පිල පිටියට පිවිසේ.කැනඩා කණ්ඩායම ශ්‍රී ලංකාව වෙතින් ලකුණු 210 කින් ද සිම්බාබ්වේ පිල වෙතින් ලකුණු 175 කින් ද දරුණු පරාජයක් ලැබීමෙන් අනතුරුව අද තරගයට එක්වේ. කැනඩාව හා පාකිස්තානය අතර මෙතෙක් එක් දින තරගයක් පවත්වා ඇත. 1979 ලෝක කුසලාන තරගාවලියේදී දෙරට මුණගැසී පැවැති තරගයෙන් ලකුණු 179 ක ජයක් පාකිස්තානයට හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103033</link>
    <topic>ශ්‍රී ලංකාවට කඩුලු 9ක පහසු ජයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා කෙන්යාව අතර ඊයේ ඛෙත්තාරාම ආර්. ප්‍රේමදාස ක්‍රීඩාංගණයේ පැවැති එක්දින තරගයෙන් ශ්‍රී ලංකාවට කඩුලු 9 ක පහසු ජයක් හිමි විය.ක්‍රිකට් ලෝක කුසලාන තරගවලදී දෙවරක් කඩුලු ත්‍රිත්වය බැගින් ලබා ක්‍රිකට් වාර්තා පොතට එක් වූ රත්ගම එක්ස්ප්‍රස් නමින් හඳුන්වන වේගපන්දු යවන ක්‍රීඩක ලසිත් මාලිංගගේ පන්දු යැවීම හමුවේ අසරණ වූ කෙන්යාව ඕවර් 43.4 කදී ලකුණු 142 ක් ලැබූ අතර ශ්‍රී ලංකාව ඕවර් 18.4 කදී කඩුලු 1 කට ලකුණු 146 ක් ලබා පහසු ජයක් වාර්තා කළේය.පන්දු 30 කදී හතරේ පහර 8 ක් සමඟ ටී. එම්. ඩිල්ෂාන් ලකුණු 44 ක් ලබා ජයග්‍රහණය පහසු කරමින් වේගවත් ආරම්භයක් ලබාදුන් අතර අනෙක් ආරම්භක පිතිකරු උපුල් තරංග නොදැවී ලකුණු 67 ක් හා නායක කුමාර සංගක්කාර නොදැවී ලකුණු 27 ක් ලබා ගත්හ. තරංග පන්දු 57 කදී හතරේ පහර 11 ක්ද, සංගක්කාර පන්දු 30 කදී හතරේ පහර 8 ක්ද එල්ල කළහ.ශ්‍රී ලංකාව ඊයේ ලැබූවේ මේ තරගාවලියේ දෙවැනි ජයග්‍රහණයයි. කෙන්යාව මෙතෙක් සහභාගී වූ තරග තුනෙන්ම පරාජයට පත් වී සිටී. මේ හේතුවෙන් මූලික වටයෙන්ම තරගාවලියෙන් ඉවත්වීමේ අවදානමක් කෙන්යාවට දැන් මතුව ඇත. තරගයේ වීරයා සම්මානයද හිමිකරගත් ලසිත් මාලිංග ලකුණු අතරට පැමිණෙමින් සිටි කෙන්යානු ඉනිමේ කඩුලු 6 ක් ලකුණු 38 කට බිඳ හෙළීම ඊයේ දිනයේ කැපී පෙනෙන සිදුවීම විය.මාලිංග කෙන්යානු පිතිකරුවන් සිවුදෙනකුම කෙළින්ම කඩුල්ල බිඳ හෙළීමෙන් හා තවත් දෙදෙනකු කඩුල්ල මුවා කිරීමේ වරදට හසුකර ගැනීමෙන් දවා ගත්තේය. මාලිංගගේ ගොදුරු බවට පත් වූ කැනඩා කී‍්‍රඩකයන් සියලු දෙනාම දැවී ගියේ කඩුල්ල තුළට යොමු වූ “යෝකර්” පන්දුවලින් වීමද විශේෂත්වයකි.මාලිංග සහභාගි වූයේ තම එක්දින ක්‍රිකට් දිවියේ 78 වැනි තරගයට වූ අතර ඊයේ පන්දු යැවීම එක්දින තරගයක හොඳම පන්දු යැවීමද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103034</link>
    <topic>ඛෙත්තාරාම පේ‍්‍රමදාස ක්‍රීඩාංගණයආසියාවේ ප්‍රමුඛ තැනට එයි</topic>
    <author/>
    <content>ඛෙත්තාරාම ආර්. පේ‍්‍රමදාස ජාත්‍යන්තර ක්‍රිකට් ක්‍රීඩාංගණය ආසියාවේ විශිෂ්ටතම එකක් බව ජාත්‍යන්තර ක්‍රිකට් සමුළු නියෝජිතයෝ පවසති.අයි. සී. සී ප්‍රමිතීන් අනුව ඉදිකර ඇති ඛෙත්තාරාම ක්‍රීඩාංගණය අංගසම්පූර්ණ බවත් සිත් ගන්නා සුළු නිමාවකින් යුක්ත බවත් මේ දිනවල ශ්‍රී ලංකාවට පැමිණ සිටින ජාත්‍යන්තර ක්‍රිකට් සමුළු නියෝජිතයෝ සඳහන් කර ඇත.ක්‍රිකට් තරග නැරැඹීමට එන දහස් සංඛ්‍යාත පේ‍්‍රක්ෂක පිරිසට තදබදයකින් තොරව නිදහසේ ක්‍රීඩාංගණයට ඇතුළු වීමට ඇති හැකියාව අයි. සී. සී. නියෝජිතයන්ගේ දැඩි පැසසුමට ලක්ව ඇති ප්‍රධාන කරුණකි. එමෙන්ම ප්‍රවේශපත් මිලදී ගෙන ක්‍රීඩාංගණය තුළට පැමිණෙන පේ‍්‍රක්ෂකයන්ට ආසන පහසුකම් පනවා ඇති ආකාරය ක්‍රමවත් බව ද ඔවුන් අනුමත කොට ඇත.ක්‍රිකට් ලෝක කසලාන තරගාවලිය උදෙසා අලුතෙන්ම ඉදිකළ සූරියවැව මහින්ද රාජපක්ෂ ක්‍රීඩාංගණය විශාලතම ක්‍රිකට් ක්‍රීඩාංගණය ලෙස ඉතිහාසයට එක් විය. ක්‍රිකට් ලෝක කුසලාන තරගාවලියේ සංවිධාන කටයුතුවලට ජාත්‍යන්තර ක්‍රිකට් කවුන්සිලයේ සාමාන්‍යාධිකාරී ඩේව් රිචඩ්සන් මාධ්‍ය කළමනාකරු කොලින් ගිබ්සන්, වෙළෙඳ සාමාන්‍යාධිකාරී කැම්බල් ජෙන්සන්, නිල මාධ්‍ය සේවා කළමනාකරු ආර්. ටී. ඩබාස්, අනුග්‍රාහක සේවා කටයුතු කළමනාකරු එම්.වයිට්, තරග ඉසව් මෙහෙයුම් කළමනාකරු රික්සන් හීඩර් හා කලාපීය ආරක්ෂක කළමනාකරු රෝන් මොන්ජ් යන මහත්වරු එක්ව සිටිති.මේ අතර පේ‍්‍රමදාස ක්‍රීඩාංගණයේ මාධ්‍ය කුටියේ සත්කාර හා පරිපාලන කටයුතු පිළිබඳ අගය කරමින් අයි. සී. සී ය නිල නිවේදනයක් ද පෙරේදා නිකුත් කිරීමට පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103035</link>
    <topic>බස්නාහිර පළාත් චෙස් තරගාවලියමාර්තු 5-6 දිනවල නුගේගොඩදී</topic>
    <author/>
    <content>චෙස් මාර්ස්ටර්ස් චෙස් ඇකඩමිය විසින් සංවිධානය කරන බස්නාහිර පළාත් චෙස් තරගාවලිය මේ මස 5 හා 6 දිනවල නුගේගොඩ සාන්ත ජෝන් විදුහලේදී පැවැත්වේ.අවුරුදු 8, 10, 12, 14, 16 න් පහළ හා 16 න් ඉහළ ආදී ලෙස කාණ්ඩ 6 ක් යටතේ තරග පැවැත්වේ. තරගාවලියට ඉදිරිපත්වන ක්‍රීඩක ක්‍රීඩිකාවන්ගේ ලියාපදිංචිය හෙට (4) පස්වරු 2 සිට 5 දක්වා සාන්ත ජෝන් විදුහලේදී සිදු කෙරේ.වැඩි විස්තර 071 9331387 හා 071 8203116 දුරකථන වලින් හෝ www.srilankachess.com වෙබ් අඩවියෙන්දinfo@srilankachess.com  ඊ මේල් ලිපිනයෙන් විමසීමෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103036</link>
    <topic>මන්ත්‍රී අස්වර් ක්‍රිකට් විස්තර ප්‍රචාරයට</topic>
    <author/>
    <content>දමිළ ක්‍රීඩා ලෝලීහු අතර අතිශයින් ජනපි‍්‍රය ක්‍රිකට් විස්තර විචාරකයකු ලෙස නමක් දිනූ පාර්ලිමේන්තු මන්ත්‍රී ඒ. එච්. එම්. අස්වර් මහතා මෙවර ලෝක කුසලාන තරගමාලාවේ තරග විකාශය කෙරෙන ජාතික රූපවාහිනී සංස්ථාවේ ‘චැනල් අයි’ රූපවාහිනී සේවයේ දමිළ ක්‍රිකට් විචාරයේ යෙදී සිටියි.ක්‍රිකට් විචාරකයකු ලෙස හසල අත්දැකීම් ඇති ඒ මහතා දමිළ හා සිංහල බසින් එකවර ක්‍රීඩා විචාරයෙහි යෙදෙන එකම විස්තර විචාරක ලෙස හඳුන්වනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103037</link>
    <topic>ක්‍රිකට් දියුණුවට D.S.ගෙන් මහගු සේවයක්</topic>
    <author/>
    <content>ශ්‍රී ලංකා ක්‍රිකට් ක්‍රීඩාවේ දියුණුවට පාසල් ක්‍ෂේත්‍රයේ සිට ජාතික මට්ටම දක්වා සැලසුම් සහගත කාර්යභාරයක් ඉටුකළ ක්‍රිකට් සභාපතිවරයෙකු ලෙස ක්‍රිකට් අතුරු කමිටු සභාපති ඩී.එස්.ද සිල්වා මහතා හැඳින්වේ.ක්‍රිකට් දියුණුව උදෙසාම දිවා -රෑ නොබලා ඒ මහතාගේ කැපවීම බොහෝ දෙනාගේ ප්‍රශංසාවට ලක්ව ඇත. දිවයින පුරා පාසල්වල ක්‍රිකට් ක්‍රීඩාව සඳහා පුහුණු තණතීරු ඉදිකිරීමේ සංවර්ධන ව්‍යාපෘතියක අවශ්‍යතාවය මැනවින් අවබෝධ කර ගනිමින් පාසල් ක්‍රිකට් උපදේශකවරයකු ලෙස කටයුතු කළ ඩී.එස්.ද සිල්වා මහතා විශේෂයෙන් ග්‍රාමීය මට්ටමේ පාසල්වල ක්‍රිකට් ක්‍රීඩාව දියුණු කිරීම සඳහා පෙරමුණ ගෙන කටයුතු කළේ ය.මේ ව්‍යාපෘතිය සඳහා අනුග්‍රාහකයන් සොයා ගනිමින් බොහෝ පාසල්වල ක්‍රිකට් පුහුණු තණතීරු ඉදිකිරීම් ආරම්භ කිරීමට ඔහු සමත් විය.එපමණක් නොව එංගලන්තයේ ක්‍රිකට් සැණකෙළියක් සංවිධානය කරමින් ජාත්‍යන්තර වශයෙන් රුපියල් මිලියන 5ක අරමුදලක් පාසල් ක්‍රිකට් සංවර්ධන අරමුදලට එක් කිරීමටද ඒ මහතා සමත් විය.ජාත්‍යන්තර වශයෙන් අරමුදල් රැස් කරමින් මෙරට පාසල් ක්‍රිකට් ක්‍රීඩාව නංවාලීම සඳහා විශාල මෙහෙයක් සිදු කළ ඩී.එස්. ද සිල්වා මහතා ඕස්ට්‍රේලියාවේ සිඩ්නි නුවර සිඩ්නි ක්‍රිකට් කාර්නිවල් නමින් ක්‍රිකට් සැණකෙළියක් ද සංවිධානය කළේ ය. සිඩ්නි නුවර ශ්‍රී ලංකා ක්‍රිකට් සංගමයේ සහයෝගය ඇතිව පැවැති මේ ක්‍රිකට් සැණකෙළියෙන් ශ්‍රී ලංකා පාසල් සංවර්ධන අරමුදලට රැස් වූ මුදල ඔස්ට්‍රේලියානු ඩොලර් 8000 කි.ඩී.එස්.ද සිල්වා මහතාගේ මඟ පෙන්වීම අනුව දිස්ත්‍රික්ක 2ක පාසල් ක්‍රිකට් පිටි 2 ක් සංවර්ධනය විය. මින් 1 ක් වලස්මුල්ලේ ඉදි වූ අතර අනෙක පානදුර සාන්ත ජෝන්ස් විද්‍යාලයීය ක්‍රීඩා පිටිය වේ.පල්ලේකැලේ ජාත්‍යන්තර ක්‍රිකට් ක්‍රීඩාංගණය හා සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය ඩී.එස්.ද සිල්වා මහතාගේ සභාපතිධූරය යටතේ හා අධීක්ෂණය යටතේ මෙරට ඉදි වූ ජාත්‍යන්තර අවධානයට පාත්‍ර වූ ක්‍රිකට් ක්‍රීඩාංගණ 2 කි. ලෝක කුසලාන තරගාවලිය සඳහා ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ප්‍රතිසංස්කරණ කටයුතු සඳහා ද ඔහු මහඟු දායකත්වයක් සැපයීය.දුල්ල ක්‍රිකට් පිටියේ ගෘහස්ත ක්‍රිකට් ක්‍රීඩාංගණය ඉදිකිරීම සඳහා කැපවීමෙන් කටයුතු කළ හෙතෙම මොරටුව ද සොයිසා ක්‍රීඩාංගණයේ ප්‍රතිසංස්කරණ කටයුතු සඳහා ද වෙහෙස වී කටයුතු කළේ ය.ඔහුගේ කාලය තුළ සිදු කරන ලද තවත් වැදගත් කාර්යභාරයක් වූයේ කොන්ත්‍රාත් ගිවිසුම් ගත කරනු ලැබූ ක්‍රීඩකයන්ගේ සංඛ්‍යාව වැඩි කිරීමය. ඒ අනුව මෙවර ක්‍රීඩකයන් 78 දෙනකු කොන්ත්‍රාත් ගිවිසුම් ගත කිරීමට අපට හැකිවිය.මේ දක්වා වසරක මාස 8 කට පමණක් සීමා වී තිබූ සමාජ පුහුණුකරුවන්ගේ දීමනා අවුරුදු 13 න් පහළ, 15 න් පහළ, 17 න් පහළ සහ 19 න් පහළ ක්‍රීඩා සමාජ පුහුණුකරුවන් දිරි ගැන්වීමේ අරමුණින් මාස 12 දක්වා දීර්ඝ කිරීමට ද ඔහුගේ කාලය තුළ හැකි විය.පාසල් සඳහා නව ක්‍රීඩා පිටි ඉදි කිරීමේදී සිය කාල සීමාව තුළ පෞද්ගලිකවම අධීක්ෂණ කටයුතුවල නිරත වෙමින් ක්‍රීඩා පිටි 5 ක් ඉදිකිරීමේ අවසන් අදියර දක්වා රැගෙන යාම විශිෂ්ට කාර්යභාරයකි.උතුරු පළාතේ පාසල් ක්‍රීඩකයන් සඳහා නව ක්‍රීඩා පිටි 2ක් ඉදිකිරීමට ද ඔහු ප්‍රතිඥා දී තිබේ. මේ වනවිට එහි මූලික අදියර ක්‍රියාත්මකව පවතී. මේ ක්‍රීඩා පිටි 2 ඉදිකිරීම සඳහා මහ බ්‍රිතාන්‍යයේ පදිංචි ක්‍රීඩාවට ලැදි ශ්‍රී ලාංකිකයන්ගේ මූල්‍යාධාර ලබා ගැනීමේ මූලික කටයුතුවල ඔහු නිරතව සිටියි. උතුරු නැඟෙනහිර යුද ගැටුම්වල උණුසුම් අවධියේදීම ප්‍රථම වරට දැඩි ආරක්ෂක රැකවරණ මධ්‍යයේ උතුරේ සංචාරයක නිරත වූ ඩී.එස්. ද සිල්වා මහතා ක්‍රිකට් ක්‍රීඩාවන්ට ලැදි උතුරේ පාසල් සිසුන් සඳහා ක්‍රීඩා පිටි ඉදිකිරීමේ මූලික අඩිතාලම සකස් කිරීමට පියවර ගත්තේ ය.ඔහුගේ දෙවැනි සංචාරය තුළ දී උතුරේ පාසල් සඳහා නොමිළයේ ක්‍රිකට් ආම්පන්න බෙදා දීමට කටයුතු කළ අතර ඒ පළාතේ ක්‍රිකට් විනිසුරුවන් සඳහා සම්මන්ත්‍රණ වැඩමුළු පැවැත්වීමට හා පුහුණුකරුවන්ට පළමු ශ්‍රේණියේ පුහුණු පාඨමාලා පැවැත්වීමට ද කටයුතු කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=s1103038</link>
    <topic>රට හරහා දිවීමේ තරගය අද මහනුවරදී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ධර්මරාජ විදුහල 58 වතාවටත් මෙහෙයවන රට හරහා දිවීමේ තරගය (අද) 2011 මාර්තු 3 වනදා පෙරවරු 7.30 ට ලේක්විව් ක්‍රීඩාංගනයේදී ආරම්භ කෙරේ. මෙම තරගය ජෙනරාල් නලින් අංගම්මන අනුස්මරණ කුසලාන සඳහා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=f1103031</link>
    <topic>මාලිගාවලින්වාහනවලින්බහින්න වේලාවයි</topic>
    <author>රාමන්</author>
    <content>පසුගිය වාරවලට වඩා මෙවර පළාත් පාලන මැතිවරණයේ පසුබිම වෙනස්. එදා පැවැතියේ යුද්ධයෙන් ඇළලී ගිය රටක්. එදා කොයි මොහොතේ කොතැන බෝම්බ පිපිරේ ද කියා කිසිවෙක් දැන සිටියේ නැහැ. උතුරේ හා නැඟෙනහිර සමහර පළාත් පාලන බල ප්‍රදේශ රජයේ පාලනයේ පැවැතුනේ නැහැ. ආණ්ඩුව කෙළේ ඒවාට අරමුදල් යැවීම පමණයි.ඒවායේ මහජන ඡන්දයෙන් පත් වු සභිකයන් සිටියේ නැහැ. ඊට හේතුව මැතිවරණ නොපැවැත්වීම හා යුද බිය තුළ පැවැති මැතිවරණවලදී පත්වූ සභිකයන්ට එල්. ටී. ටී. ඊ යේ බලපෑම් නිසා ඒවායේ පාලන කටයුතු කරගෙන යෑමට නොහැකි වීම. රජයේ පාලනය යටතේ පැවැති යාපනය නගර සභාවට තේරී පත් වූ නගරාධිපතිවරුන්ට එම ධුරයේ රැඳී සිටීම අපහසු කාර්යයක් වුණා. සමහරු ඝාතනය වුණා. සමහරු ධුරය හැරගියා.මේ නිසා වසර 30කට පසු ගමේ නියෝජිතයන් තෝරා ගැනීමට නිදහස් පළාත් පාලන මැතිවරණයක් පැවැත්වෙන්නේ මෙවරයි. කලකට පසු නිදහසේ ගමේ නියෝජිතයා තෝරා පත් කර ගැනීමේ අවස්ථාව දකුණට මෙන්ම උතුරට ද ලැබී තිබෙනවා.අනුරාධපුර නගරයෙන් එක්සත් ජනතා නිදහස් සන්ධානයේ ප්‍රචාරක කටයුතු ආරම්භ කළ ජනාධිපති මහින්ද රාජපක්ෂ සඳහන් කෙළේ මායිම් ගම්මාන අයින් කළා සේම දුෂ්කර ගම්මාන ද ඉවත් කරන බවයි. ගම්මාන හෝ තර්ජනයට ලක් වූ ගම්මාන අද නැහැ. අද කතා කිරීමට සිදු වී තිබෙන්නේ දුෂ්කර ගම්මාන ගැනයි. දුෂ්කර ගම්මාන ද 2005ට සාපේක්ෂව අද වෙනස් වෙලා. නැත්නම් එදාට වඩා සංවර්ධිත වෙලා. 2005 සිවිල් යුද සමයේ පැවැති ගම අද නැහැ. සංවර්ධනය පැත්තෙන් පසුගිය මැතිවරණයට වඩා ගම් වෙනස් වෙලා. නැතිනම් පහසුකම් වැඩි වෙලා. ඊට අඩිතාලම වැටුණේ 2005 දී.2005 වන විටත් රටේ පැවැතියේ කොළඹ කේන්ද්‍රීය ආර්ථිකයක්, නැතිනම් දළ දේශීය නිෂ්පාදිතයෙන් 50%කට වඩා බස්නාහිර පළාතේ දායකත්වයට යටත්වූ ආර්ථිකයක්. එහෙත් රටේ ජනගහණයෙන් 70%ක් තවමත් ජීවත් වෙන්නේ ගම්වල. ගමේ ජනයා රටේ ආර්ථිකයට දායක කර ගැනීමේ ක්‍රමවේදය සැකසී තිබුණේ මද වශයෙන්.ඊට හේතුව ගම සැලසුම් සහගතව යටිතල පහසුකම්වලින් සැකසී නොතිබීම.මේ පසුබිම වෙනස් කිරීමට වත්මන් රජය ප්‍රතිපත්තිමය තීරණයක් ගත්තා. කොළඹට කිරි ගමට කැකිරි සංකල්පය වෙනස් වීමට පටන් ගත්තේ මෙතැන් සිට. අද මේ තත්ත්වය වෙනස් වෙලා. බස්නාහිර ප්‍රතිශතය 45%ක් වී අන් හැම පළාතකම දායකත්වයෙන් ප්‍රතිශතය වැඩි වෙලා.පසුගිය පස් වසර තුළ ‘ගම නැඟුම’, ‘මඟ නැඟුම’ වැඩසටහන් මඟින් ගම පුළුල් වෙනසකට බඳුන් කළා. මේ සඳහා ගමේ යටිතල පහසුකම් සංවර්ධනය වේගවත් කළා. මාර්ග, විදුලිය, ජලය හා සනීපාරක්ෂක පහසුකම් හා විදුලි සංදේශ සේවා සංවර්ධනය කිරීමෙන් තොරව එම කාර්යය ඉටු කළ නොහැකියි. ‘මඟ නැ¼ගුම’ මඟින් ක්‍රියාත්මක වූ කොන්ක්‍රීට් මාර්ග වැඩසටහන වත්මන් රජයේ කැපී පෙනෙන ග්‍රාමිය මාර්ග සංවර්ධනය වැඩ සටහනක්. මෙමගින් කි. මීටර් 35000ක් පමණ කොන්ක්‍රීට් ඇතිරූ මාවත් ගමට ලැබී තිබෙනවා. 2005 වන විට 72%ක්ම පැවැති විදුලිය සැපයුම 2010 වන විට 88% දක්වා ව්‍යාප්ත වුණා. මෙය 100%ක්ම ග්‍රාමීය ප්‍රදේශ ආශ්‍රිතව සිදු වූ විදුලිය සම්බන්ධතාවල වර්ධනයක්.පසුගිය 5 වසරේ මාර්ග, විදුලිය, පානීය ජලය හා සනීපාරක්ෂක පහසුකම් පොදු ගොඩනැඟිලි, ජීවනෝපාය සංවර්ධනය, සමාජ සංවර්ධනය යන ක්ෂේත්‍රවල බස්නාහිර පළාතේ හැර මුළු දිවයින පුරා ප්‍රතිලාභ ලැබූ පුද්ගලයන් සංඛ්‍යාව 13,480,082ක් පමණ වන බවයි වාර්තා වෙන්නේ, මෙය රටේ සමස්ත පුද්ගල සංඛ්‍යාවෙන් තුනෙන් එකකට ආසන්නයි.මේ පවුල් සංඛ්‍යාව, කඳුරට උදානය පුබුදමු වෙල්ලස්ස, සබරගමු අරුණාලෝකය, උතුරු වසන්තය නැෙඟනහිර නවෝදය, වයඹ පුබුදුව, රුහුණු උදාව, රජරට උදානය යන වැඩසටහන් යටතේ ක්‍රියාත්මක වූ ඉහත සඳහන් ව්‍යාපෘති යටතේ ප්‍රතිලාභ ලැබූ අයයි. මෙය රුපියල් දස ලක්ෂ 25,270ක් වැය කර ගම නැඟුම යටතේ ව්‍යාපෘති 79618ක් ක්‍රියාත්මක කර ගමට ලබාදුන් ප්‍රතිලාභයි.මේ නිසා පසුගිය පළාත් පාලන මැතිවරණයට වඩා සමස්තයක් වශයෙන් ගමට සංවර්ධනයක් අත්පත් කර දී රජය මෙම මැතිවරණයට මුහුණ දෙනවා. ඉහත සඳහන් සංවර්ධන ව්‍යාපෘතිවලට අමතරව රේඛීය අමාත්‍යාංශ හා මහ පරිමාන ව්‍යාපෘති හා පළාත් සභා හා ප්‍රාදේශීය සභා අරමුදල් මඟින් සිදුවන සංවර්ධන ව්‍යාපෘතිවල ප්‍රතිලාභ ද ගමට ලැබී තිබෙනවා. මේ සියල්ලේ සමස්තය ගත් කළ පසුගිය 5 වසර තුළ ගම ඉලක්ක කර ගනිමින් මෙතෙක් සිදු වූ සංවර්ධනය අති විශාලයි. මෙවර පළාත් පාලන මැතිවරණයේ දී රජය ගමට පැමිණ සිටින්නේ නිදහසට අමතරව සංවර්ධනය පැත්තෙන් ද දැවැන්ත වැඩ කොටසක් කළ කණ්ඩායමක් විදියට.මේ කිසිවක් ගැන මැතිවරණ වේදිකාවේ අසන්නට ලැබෙන්නේ නැහැ. ඒ වෙනුවට සමහර තැනක දක්නට ලැබෙන්නේ එකම කණ්ඩායමක් මනාපයට ඇන කොටා ගන්නා ප්‍රාථමික මැතිවරණ ක්‍රියාවලියක්, සමහර අපේක්ෂකයන් මේ පුංචි මැතිවරණයේ දී වැය කරන්නේ මහා මැතිවරණයේ දී වැය කරනු ලබන මට්ටමේ මුදල් කන්දරාවක්, ඔවුන් උත්සාහ ගන්නේ කණ්ඩායම කුමක් වුවත් තමන්ට වැඩි මනාප සංඛ්‍යාවක් ලබා ගැනීමටයි. රජය ගමට කළ සංවර්ධනය ගැන කතා කිරීම හිතාමතාම වාගේ අතපසුකර ඇති බවත් දක්නා ලැබෙනවා. මේ නිසා එක්සත් ජනතා නිදහස් සන්ධානයේ සමහර අපේක්ෂකයන් මේ පළාත් පාලන මැතිවරණ ගෙනයමින් සිටින්නේ වැරැදි දිසාවකට.අද තමන්ගේ රජය තමන්ගේ ගමට කළ සේවය ජනතාවට ප්‍රකාශ කිරීමට මනාප පොරයෙන් අන්ධ වී සිටින අය අපොහොසත් වෙලා. අඩු ම ගානේ විපක්ෂයෙන් මතු කරන බඩු මිල ප්‍රශ්නයටවත් පිළිතුරු සැපයීමට ආණ්ඩුවේ අපේක්ෂකයන්ට වේලාවක් නැතුවා වගෙයි. එළවළු මිල හරහා ගොවියාට ලැබෙන මුදල තම වාසියට හරවා ගැනීමටවත් ඔවුන් උත්සාහ ගන්නා බවක් පෙනෙන්නට නැහැ. සමහර අයට ගෙයින් ගෙට යමින් ජනතාවට කරුණු කියා දීම ලැජ්ජාවක් වෙලා වගෙයි. ඒ වෙනුවට ඔවුන් දැවැන්ත කටවුට්වල සිනාමුසු මුහුණින් ජීවත් වන ගමන් සුඛෝපභෝගි වාහනවලින් ගමේ සැරිසරනවා. මෙවන් මැතිවරණ ක්‍රියාවලියක් ජනතාවට තිත්තවෙමින් පවතින බව මේ අය කල්පනා කරන්නේ නැහැ. බොහෝ අය කල්පනා කරන්නේ ජනාධිපතිවරයාගේ ජනප්‍රියත්වයෙන් ගොඩ ඒමටයි.මෙය ජනාධිපතිවරණයක් නොවන බව කල්පනා කිරීම වැදගත්. ආණ්ඩුවේ සංවර්ධනයට අමතරව තමන්ගේ තරම ගමේ දීම කිරා මැන බලන මැතිවරණයක් ලෙස ද පුංචි මැතිවරණ සැලකෙනවා. තමන් නිසා පෞද්ගලිකව පක්ෂයට හානියක් සිදු නොවීමට වග බලා ගැනීම ඔවුන්ගේ යුතුකමක්. ඒ සඳහා සුඛෝපභෝගි දිව්‍ය රථවලින් බැස ජනතාව අතරට පා ගමනින් යා යුතුයි. නැතිනම් මසකට රු. 5000ක දීමනාවක් ලබා ගැනීමට මෙතරම් වියදම් කරන්නේ අහවල් දේකට ද යන මතය ජනතාව තුළින් මතුවීම වළක්වන්න බැහැ.එය තහුවරු වන්නේ නම් ජනතාව ඊට ප්‍රතිචාර දැක්විය හැකියි. එය විරුද්ධ ඡන්දය ප්‍රකාශ කිරීමෙන් ද ඡන්දය නො දැමීමෙන් ද කියා කියන්න දන්නේ නැහැ. මේ දෙකම කණ්ඩායමක් හා පක්ෂයක් ලෙස යහපත් වන්නේ නැහැ. අවසානේ ගමට අතිවිශාල වැඩ කොටසක් කළ රජයක් කණ්ඩායමක කීප දෙනෙකුගේ ක්‍රියා කලාපයන් නිසා පසුබෑමකට ලක්වීම සාධාරණ නැහැ. මේ සම්බන්ධයෙන් කල්පනා කිරීමේ හොඳම කාලය දැන් එළඹිලා තවමත් ප්‍රමාද නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>03</day>
    </date>
    <link>http://www.dinamina.lk/2011/03/03/_art.asp?fn=f1103032</link>
    <topic>දඹදෙණි රාජධානියේ නටඹුන් ශේෂ වූඅලව්ව</topic>
    <author>* සටහන – රංජිත් ප්‍රේමතිලක සහ නදීෂාණි ප්‍රියංගිකා * ඡායාරූප - රංජිත් ප්‍රේමතිලක (කුරුණෑගල දිස්ත්‍රික් විශේෂ)</author>
    <content>එදා වරින්වර සිරිලක් මාතාවට එල්ල වූ විවිධ සතුරු ආක්‍රමණ හමුවේ අනුරාධපුර රාජධානිය බිඳවැටී පොළොන්නරු රාජධානිය ගොඩනැංවුණු නමුදු, ඉන් අනතුරුව පැවැති දේශපාලන අස්ථාවරත්වය සහ විවිධාකාර බලවේගයන් නිසාවෙන් දඹදෙණිය රාජධානිය බිහිවේ.දෙවැනි විජයබාහු රජුගෙන් ඇරඹෙන දඹදෙණි වංශකතාවෙහි ස්වර්ණමය යුගය උදාවන්නේ දෙවැනි පැරකුම්බා රාජසමයෙහිදී ය. තුන් මහල් දළදා මැදුරක් ඉදිකරමින් දළදා වහන්සේ සහ පාත්‍රධාතුව වැඩමවා එහි තැන්පත් කරමින් පුදපූජා පැවැත් වූ බවද වංශකතාවන් හී සනිටුහන් වේ.ජනප්‍රවාදයන්ට අනුව නියමාකාරයෙන් පුද සත්කාර පිරිනමද්දී ශ්‍රී දන්තධාතූන් වහන්සේ ප්‍රාතිහාර්ය පෑ බවද කිය වේ. දෙවැනි පැරැකුම් රජුගෙන් සිංහල සාහිත්‍ය වංශය පෝෂණය වෙද්දී විජය සුන්දරාරාම විහාරස්ථානය කේන්ද්‍රකරගනිමින් සාහිත්‍ය ප්‍රබෝධය සහ ආගමික ප්‍රබෝධයක් රාජධානිය පුරා ව්‍යාප්ත විණි.පලාපද්ගල ගිරිගුහාරාමය, හබ්බිලිකන්ද, රෑනගල, මැදගම්පල ආදී වූ සිද්ධස්ථානයන් සිත් සතන් අධ්‍යාත්මික පුබුදුවක් කරා රැගෙන යද්දී, කෘෂිකාර්මික ජනතාවකට සෙවණ දුන් මේ පළාතේ පාලන ඒකකය වන්නේ අලව්ව යි.“සත්‍ය ශක්තිය වේ” යන්න ස්වකීය දැක්ම කරගත් අලව්ව ප්‍රාදේශීය සභාව, අලව්ව සහ නාරම්මල යන ප්‍රාදේශීය ලේකම් කොට්ඨාස ද්විත්වයෙන් සුසැදිය. 1987 අංක 15 දරන ප්‍රාදේශීය සභා පනතින් සංස්ථාපනය වන මෙකී අභිමානවත් පළාත් පාලන ඒකකයෙහි ප්‍රධාන නියමුවාණන් වූයේ හිටපු සභාපති ඩී.එම්. සුමනසිරි මහතා ය.සභා නායකත්වයේ වැඩි අවධානයක් යොමු වන්නේ ආගමික අංශය සංවර්ධනය කිරීම වෙනුවෙනි. ජනතා සිත් සතන් අධ්‍යාත්මික අංශය කරා යොමුකරවමින් මානසික සංවර්ධනයත් සමගින් ප්‍රදේශය සංවර්ධනය කරා ගෙන යාම නායකත්වයේ අරමුණ විය. ඓතිහාසික දඹදෙණිය පෙරහැර මංගල්‍යය වෙනුවෙන් 2009 හා 2010 වසර ද්විත්වයෙහි දී පමණක් වැය කළ මුදල් ප්‍රමාණය ලක්ෂ 25කි.එලෙසින්ම නාරම්මල ඳහිඳු පෙරහැරත්, අලව්ව දුරුතු පෙරහැරත් සංවිධානය කිරීමේදී ප්‍රාදේශීය සභාවේ උපරිම ශක්තිය සහ මුල්‍ය ප්‍රතිපාදන සපයාදීම සිදුවිණි. බල ප්‍රදේශයේ සියලුම විහාරස්ථාන එක්කරගනිමින් ගෞරවණීය ස්වාමීන් වහන්සේලාගේ අනුශාසකත්වය යටතේ වාර්ෂිකව ප්‍රදේශවාසීන්ට සෙත් පතා දානමය පුණ්‍යකර්මයක් ප්‍රාදේශීය සභා මෙහෙයවීම මත සංවිධානය කෙරේ.එපමණක් නොව රට දැය වෙනුවෙන් දිවිපිදූ වීරෝදාර රණවිරුවන් සිහිකරමින්, රණවිරු සංසද හා එක්වෙමින් රණවිරු ගුණානුස්මරණ වැඩසටහන් ක්‍රියාත්මක වන්නේ කළ මෙහෙයට උපහාර දක්වමිනි.මේ අයුරින් ආගමික අංශය සංවර්ධනය කිරීම කෙරෙහි ප්‍රමුඛතාවය ලබාදුන් සභා නායකත්වය ජනතා සුබසාධනය කෙරෙහි ද ස්වකීය මූලික අවධානයක් යොමුකළ බැව් පෙනේ. ඒ යටතේ යටිතල පහසුකම් සංවර්ධනය කරමින් ප්‍රදේශයේ මාර්ග පද්ධතිය ක්‍රමානුකූ®ලව සංවර්ධනය විණි.ජාතික සවිය ‘මඟ නැගුම’ ව්‍යාපෘතිය යටතේ ඉතා දුෂ්කර මාර්ග 85ක් කොන්ක්‍රීට් කර ඇත්තේ පන්කෝටි හතළිස් එක් ලක්ෂයක් වැය කරමිනි. තවත් දුෂ්කර මාර්ග පිහිටියා යැයි හඳුනාගත් ග්‍රාමසේවා වසම් 08ක මාර්ග සංවර්ධනය වෙනුවෙන් ඒ හරහා ලක්ෂ 140ක මුදලක් වෙන්කළ අතර ප්‍රදේශයේ ජනතාවට ඉන් සැලසුණේ සුබදායී වෙනසකි.ඒ හැරෙන්නට අත්‍යවශ්‍ය ස්ථාන කිහිපයක බෝක්කු ඉදිකිරීම වෙනුවෙන් රු 4 80 000 ක මුදලක් ද වැයවිණි.කියවීම තුළින් පරිපූර්ණ මිනිසෙකු බිහිකිරීමේ උදාර පරමාර්ථය සහිතව මනස දියුණු කිරීමේ අරමුණින් පුස්තකාල සංවර්ධනය කෙරෙහි ද සභාවේ මූලික අවධානයක් යොමුවිණි. ඒ යටතේ රුපියල් ලක්ෂ 25ක් වැය කරමින් දඹදෙණිය මහජන පුස්තකාලය සඳහා නව කියවීම් ශාලාවක් ඉදිවිණි. පුස්තකාලය නවීකරණය කිරීමේ ප්‍රතිඵලයක් ලෙසින් වයඹ පළාත් පුස්තකාල අතරින් තෙවන ස්ථානය දඹදෙණිය මහජන පුස්තකාලයට හිමිවිණි.පූර්ව ළමාවිය මධ්‍යස්ථාන සංවර්ධනය කිරීම වෙනුවෙන් ද සභා නායකත්වයේ සංවර්ධනාත්මක ඇස යොමුවිණි.ඒ යටතේ ලක්ෂ 70ක වටිනාකමකින් යුතු සියලු පහසුකම්වලින් සමන්විත වූ ස්ථිර ගොඩනැගිල්ලක් ඉදිවන්නේ ක්‍රියාශීලී ළමා පරපුරක් දැයේ අනාගත ජීවනාලිය වන හෙයිනි.සෞඛ්‍ය අංශයේ ගුණාත්මක සංවර්ධනයක් වෙනුවෙන් පසුගිය කාලය තුළ සභාව මගින් සිදුකළ සංවර්ධන ව්‍යාපෘති රාශියකි. ඒ යටතේ ‘පිවිතුරු පුරවරයක්’ ගොඩනැඟීමේ අදිටනින් කුණු කසල ප්‍රතිචක්‍රියකරණ මධ්‍යස්ථානයක් ද ඇරඹිණි.කාලීනව මතුවී ආ ඩෙංගු වැනි උවදුරු මර්දනය කිරීම සඳහා ද සුවිශාල කාර්යභාරයක් සභාව හරහා ඉටුවිණි. ගෙයින් ගෙට යමින් ජනතාව දැනුවත් කරමින් ගිය ගමන් මගක සාර්ථක ප්‍රතිඵලය වූයේ ඩෙංගු රෝගය ව්‍යාප්ත වීම මර්දනය කිරීමට හැකියාව ලැබීමයි. පළාත් පාලන අමාත්‍යාංශයේ විශේෂ ආධාර මත අලව්ව ප්‍රාදේශීය සභාවට දූමායන යන්ත්‍රයක් හිමිවන්නේ එකී කර්තව්‍ය සාර්ථක කරගැනීම වෙනුවෙනි.අඩු ආදායම්ලාභී පවුල් නගාසිටුවීම වෙනුවෙන් ව්‍යාපෘති රැසක් ක්‍රියාත්මක වූ අතර සෙවිලි තහඩු ලබාදීම ඉන් එක් ව්‍යාපෘතියකි. ඒ යටතේ පවුල් රැසකට සහන සැලසිනි. ජ්‍යෙෂ්ඨ පුරවැසියන් අගයමින් ඔවුන් වෙනුවෙන් ඇගයීම් ලබාදෙන අලව්ව ප්‍රාදේශීය සභාව සියල්ලට එකසේ ප්‍රතිලාභ වෙන්කරන්නේ සංවර්ධනය ගම තුළට යා යුතු හෙයිනි.මේ අයුරින් දිනෙන් දින සංවර්ධනය කරා පියමනින අතීත දඹදෙණි රාජධානියේ නෂ්ටාවශේෂයන්ගෙන් සුසැදි අලව්ව ප්‍රාදේශීය සභාව එම අභිමානයත් සමඟින් නොනවතින සංවර්ධනයකට පා නගමින් සිටියි.ඔහු ප්‍රථම වරට දේශපාලනයට ප්‍රවේශ වන්නේ 1983 වසරේදී මහජන එක්සත් පෙරමුණෙනි. ඉන් අනතුරුව ක්‍රියාකාරී ලෙසින් දේශපාලන බිමේ සැරිසරන ඔහු 1997 වසරේදී ශ්‍රීලනිප නියෝජනය කරමින් වැඩිම මනාපයෙන් අලව්ව ප්‍රාදේශීය සභාවට පත්වෙයි. මීට වසර දෙකකට පෙරාතුව අලව්ව ප්‍රාදේශීය සභාවේ ඉහළම කිරුළට හිමිකම් කියන ඔහු. අලව්ව ප්‍රාදේශීය සභාවේ හිටපු සභාපති ඩී. එම්. සුමනසිරි මහතාය.* ප්‍රාදේශීය සභාවක් සතු කාර්යභාරය ඔබතුමා දකින්නේ කොහොමද ?ප්‍රාදේශීය සභාවක් ප්‍රධාන වශයෙන්ම ඉටු කළ යුත්තේ මහජනතාවගේ අරමුණු අවශ්‍යතා වෙනුවෙන් පෙනී සිටීමයි. ඒ යටතේ ජනතා සුබසාධනය එකම පැතුම කර ගනිමින් ඔවුන්ගේ යටිතල පහසුකම්, සෞඛ්‍ය, අධ්‍යාපන, අධ්‍යාත්මික සංවර්ධනය හා සංස්කෘතික සංවර්ධනය කිරීම සිදුවිය යුත්තක් සේ මා දකිනවා.ප්‍රාදේශීය සභා පනතට අනුව අපට නෛතිකව යම් වැඩ කොටසක් පවරලා තියෙනවා. එහි සඳහන් කරන ආකාරයට මිනිසාගේ උපතේ සිට මරණය දක්වා ඔහු ගත කරන අවස්ථාවන්හිදී ඔහු වෙනුවෙන් සැපයිය හැකි පොදු පහසුකම් සැපයීම වැදගත්.* ඔබතුමා සභාව භාර ගන්නා මොහොත වන විට සභාවේ පැවතුන තත්ත්වය කුමක්ද ?මේ වෙනකම් සිද්ධවෙලා තිබුණේ හැම වසමකට ලක්ෂ 75-78 ක විතර වගේ වටිනාකමක් වැය කරමින් මාර්ග සංවර්ධනයේ දී බොරළු දැමීම් පමණයි. නමුත් මගේ පාලන කාලය තුළ මම, ජනාධිපතිතුමන්ගේ "ගම නැ¼ගුම" හා "මඟ නැගුම" ව්‍යාපෘතිය හරහාත්, අනෙකුත් ආදායම් මාර්ග හරහාත් මාර්ග රැසක් සංවර්ධනය කළා. මාර්ග රැසක් කොන්ක්‍රීට් කළා.ඒ වගේම ඊළඟට තිබුණ ප්‍රධානතම ගැටලුව තමයි කුණුකසළ ඉවත් කිරීම. එහිදී මම අපද්‍රව්‍ය ප්‍රතිචක්‍රීයකරන මධ්‍යස්ථානයක් ආරම්භ කරලා ඒ ගැටලුවටත් යම් විසඳුමක් ලබා දුන්නා. ඒ වගේම නව ආදායම් මාර්ගයන් ඒ හරහා මා නිර්මාණය කළා. ඒ අනුව සහනදායී මිලට පොහොර ජනතාවට ලබා දෙමින් ඔවුන්ට සහනයක් සලසන අතරතුරදී අපිත් යම් ආදායම් මාර්ගයක් නිර්මාණ කර ගත්තා.* ඔබතුමාගේ මහජන සම්බන්ධතා ක්‍රියාවලිය දියත් වුණේ කොහොමද ?ඇත්තටම මම ජනතාව අතර රැඳී නායකයෙක්. ඒ වගේම තමයි ඔවුන්ගේ හද ගැස්ම මා හඳුනා ගත්තා. දුක, කඳුළු, වේදනාව ඔවුන්ට දැනුන මොහොතකදී මා ඔවුන් අතැරගියේ නැහැ.ඒ වගේම තමයි ඕනෑම වෙලාවක මාව මුණ ගැහෙන හැකියාව තියෙනවා. ප්‍රශ්න කතා කරන්න පුළුවන්. ජනතා අවශ්‍යතා ඉටුකිරීම තමයි මගේ ප්‍රධානම අරමුණ. එතුළින් ඔවුන් සමෘද්ධිමත් වනවා නම් එය මට සතුටක්.මේ ගමනේ දී පක්ෂ විපක්ෂ දෙපාර්ශවයෙන්ම මට ලොකු සහයක් ලැබුණා. එය මා මෙහිදී අගය කළයුතුයි.* ඉදිරියේදී ප්‍රදේශයේ සංවර්ධනය වෙනුවෙන් ඔබතුමා දියත් කරන්නට බලාපොරොත්තු වන සංවර්ධන ව්‍යාපෘති මොනවාද ?ඉදිරියේදීත් මේ සංවර්ධන ක්‍රියාදාමය ජනතා අවශ්‍යතා වෙනුවෙන් යොදවන්නට මා අපේක්ෂා කරනවා. ඒ වගේම පානීය ජල ගැටලුවට තවත් සාර්ථක විසඳුම් ලබාදෙන්නනටත්, සෞඛ්‍ය අංශය ගුණාත්මක ලෙසින් වර්ධනය කරන්නටත් බලාපොරොත්තු වෙනවා.ඒ වගේම පූර්ව ළමා විය සංවර්ධන මධ්‍යස්ථාන සංවර්ධනය කරමින් ක්‍රීයාශීලී දරු පිරිසක් බිහි කිරීමටත්, පුස්තකාල සංවර්ධනය කිරීමත් මගේ තවත් එක් අරමුණක්. ඒ වගේම තමයි ජනතාවගේ පොදු අරමුණ ඉටු කරගන්නට ඔවුන්ට උපරිම සහය ලබා දෙන අතරතුරදී ප්‍රදේශයේ සංවර්ධනය වේගවත් කරන්නට අවශ්‍ය සෑම අංශයකම සහය ලබා ගන්නටත් මා කටයුතු කරනවා.* මෙතෙක් ආ ගමන ගැන ආපසු හැරී බැලුවොත් මොකද හිතෙන්නේ ?ඇත්තටම සතුටුයි. මේ කාලය තුළ මං කරපු ලොකුම දේ විදිහට මට දැනෙන්නේ දඹදෙණිය දළදා පෙරහැර දෙවතාවක් සංවිධානය කිරීමයි. ඒ වගේම පෙර පාසල් කිහිපයක් ඉදිකළා. ඒ පිළිබඳ හොඳ ප්‍රතිචාර ලැබුණා. ඒ ගැන මම සතුටුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103041</link>
    <topic>එජාපය ඛනිජ තෙල් සංස්ථාව විකුණන්න කෑලි තුනට කැඩුවා</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>තෙල් සංස්ථාව කෑළිවලට කඩා පෞද්ගලිකකරණය කිරීම 2002 දී ආරම්භ කළේ කරු ජයසූරිය මහතා බවත්, ඒ සඳහා කැබිනට් පත්‍රිකාව ඉදිරිපත් කළේ ද ඔහු බවත්, එක්සත් ජනතා නිදහස් සන්ධානයේ ප්‍රධාන ලේකම් අමාත්‍ය සුසිල් ප්‍රේම්ජයන්ත මහතා සිහිපත් කරයි.කරු ජයසූරිය මහතා එම කැබිනට් පත්‍රිකාව ඉදිරිපත් කළ දිනයේම ත්‍රිකුණාමලයේ තෙල් ටැංකි 100 ක් ඉන්දියාවට විකිණීමට කැබිනට් පත්‍රිකාවක් මිලින්ද මොරගොඩ මහතා ඉදිරිපත් කළ බව ද අමාත්‍යවරයා කීය.තෙල් සංස්ථාව කැබලි කර විකිණීම ගැන තවදුරටත් කරුණු දැක්වූ සුසිල් ප්‍රේම්ජයන්ත ඇමැතිවරයා සංස්ථා කොටස් තුනකට බෙදා එකක් විකුණා දැමූ බවත්, අනෙක විකිණීමට භාණ්ඩාගාරයට පවරා තිබූ බවත් කීය.ඊයේ කොළඹ පැවැති මාධ්‍ය හමුවකදී තවදුරටත් කරුණු දැක්වූ ඇමැතිවරයා, සංස්ථාවට ඉතිරිව තිබුණේ තුනෙන් එකක කොටසක් පමණක් බවත් පැවසීය.තෙල් බවුසර් ටිකයි - තෙල් සංස්ථාව සතු කර්මාන්ත ශාලාවයි විකිණීමට සූදානම්ව සිටියා.එක්සත් ජාතික පක්‍ෂයේ එම වැඩපිළිවෙළ නතර කළේ එක්සත් ජනතා නිදහස් සන්ධානය බව ඇමැතිවරයා මතක් කර දුන්නේය.රාජ්‍ය දේපළ හා රාජ්‍ය ආයතන පෞද්ගලිකකරණය කිරීමට පිහිටවූ පර්ක් ආයතනය විසුරුවා හැරියේද මහින්ද රාජපක්‍ෂ රජය බව ද ප්‍රේමජයන්ත මහතා කීය.එජාප මාධ්‍ය සාකච්ඡාවලදී ගයන්ත කරුණාතිලක මහතා ජනතාව නොමඟ යැවීමට කරන ප්‍රකාශ නිසා ඔවුන්ගේ අතීත ක්‍රියාකලාපය මෙසේ යළි කරළියට ගෙන ඒමට සිදුවී ඇති බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103042</link>
    <topic>පොහොර 350ට දෙන්න හදනකොට එජාප මහ ලේකම් අපට හිනා වුණා</topic>
    <author>ධනුෂ්ක ගොඩකුඹුර</author>
    <content>කිසිදිනෙක රට පාවා දෙන්නට සූදානම් නැති ගොවි ජනතාව ආර්ථික වශයෙන් ශක්තිමත් කිරීම සිය ප්‍රතිපත්තිය බව ජනාධිපති මහින්ද රාජපක්ෂ මහතා ප්‍රකාශ කෙළේය.ගෘහස්ථ ආර්ථික ඒකක දශ ලක්ෂයක් පිහිටුවීමේ වැඩපිළිවෙළ ක්‍රියාත්මක කරන්නේ ඒ අරමුණ ඇතිව බව සඳහන් කළ ජනාධිපතිවරයා මෙය ස්වාධීනත්වය කරා යන ගමනේම එක් පියවරක් බව පෙන්වා දුන්නේය. ජනාධිපතිවරයා මේ අදහස් පළ කෙළේ අරලියගහ මන්දිරයේදී ඊයේ (3) පැවැති මහා ගොවි සමුළුවට එක්වෙමිනි. ගෘහස්ථ ආර්ථික ඒකක දශ ලක්ෂයක් පිහිටුවීමේ වැඩපිළිවෙළට සමගාමීව ගොවීන් වෙත බීජ සහ පොහොර මෙහිදී බෙදා දෙන ලදී.“ඉසුරුමත් නිවහනක් අසිරිමත් මවුබිමක්, නිල්ල පිරි රටක් - ගෙවතු දස ලක්ෂයක්” ජාතික වැඩපිළිවෙළට දිරිය දෙනු පිණිස ආර්ථික සංවර්ධන අමාත්‍යාංශය හා ගොවිජන සේවා හා වනජීවී අමාත්‍යාංශය එක්ව මේ සමුළුව සංවිධානය කෙළේය.ත්‍රස්තවාදය පරාජය කර ඒකීය රටක් බිහිකළ රජයක් වශයෙන් පමණක් නොව මේ රටේ ගොවි ජනතාව ඉහළටම ඔසවා තැබූ රජය ලෙසත් වත්මන් රජය ඉතිහාසගත වන බව ජනාධිපතිවරයා පැවැසීය.ගොවි ජනතාව වෙනුවෙන් මාවිල්ආරු වේල්ල කොටි ග්‍රහණයෙන් මුදාගැනීමට ඇරැඹි මානුෂීය මෙහෙයුම අවසන් කෙරුණේ ගොවි ජනතාව පමණක් නොව උතුරු නැඟෙනහිර ඇතුළු මුළු රටම නිදහස් කරගෙන තිබෙන ජනාධිපතිවරයා පෙන්වා දුන්නේය. ගොවි ජනතාවගේ සුබසෙත උදෙසා පියවර ගැනීමට රජය කිසිවිට පසුබට නොවුණු බව සඳහන් කළ ජනාධිපතිවරයා එදා තමන් ගොවි ජනතාවට රුපියල් 350 ට පොහොර දීමට යෝජනා කරනවිට ඇලඩින්ගේ පුදුම පහන හමුවෙලාද යනුවෙන් එජාප මහලේකම්වරයා අපහාස කළ බව කීවේය.ඇලඩින්ගේ පුදුම පහන නැතත් තමා පොරොන්දු වු පරිදිම 2005 සිට මේ දක්වා ගොවීන්ට රුපියල් 350 ට පොහොර දෙන්නට තමාට හැකි වූ බව ජනාධිපතිවරයා පැවැසීය. ආර්ථික සංවර්ධන ඇමැති බැසිල් රාජපක්ෂ, ගොවිජන සේවා හා වනජීවි ඇමැති එස්. එම්. චන්ද්‍රසේන, පොල් සංවර්ධන ඇමැති ජගත් පුෂ්පකුමාර, අපනයන බෝග සංවර්ධන ඇමැති රෙජිනෝල්ඩ් කුරේ මහත්වරුද මෙහිදී අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103043</link>
    <topic>ශ්‍රී ලාංකිකයන් 192ක්ලිබියාවේ සිට මවුබිමට</topic>
    <author>මහින්ද අලුත්ගෙදර</author>
    <content>ලිබියාවේ රැකියා කළ ශ්‍රී ලාංකිකයන් 192ක් ඊයේ (3) වන විට ශ්‍රී ලංකාවට පැමිණ තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.ලිබියාවේ සේවය කරන ශ්‍රී ලාංකිකයන් සියලු දෙනාම යළි ශ්‍රී ලංකාවට ගෙන්වා ගැනීම සඳහා අවශ්‍ය පියවර ගෙන ඇති අතර කාර්යාංශය මඟින් ඒ සඳහා විශේෂ වැඩපිළිවෙළක් ක්‍රියාවට නංවා තිබෙන බව ශ්‍රී ලංකා විදේශ සේවා නියුක්ති කාර්යාංශයේ ප්‍රකාශකයෙක් “දිනමිණ” ට පැවැසීය.ලිබියාවේ සිට ශ්‍රී ලාංකිකයන් 84 දෙනෙකු ගුවන් මඟින් ඊයේ (03) ශ්‍රී ලංකාවට පැමිණි බව සඳහන් කළ එම ප්‍රකාශකයා මේ පිරිස කණ්ඩායම් දෙකක් ලෙස මෝල්ටාවේ සිට සහ සයිප්‍රසයේ සිට රැගෙන ආ බව සඳහන් කළේය.ජෝර්දාන ගුවන් සේවයට අයත් ආර්. ජේ. 194 යානයෙන් 30 දෙනෙකු ඊයේ (3) පෙරවරු 5.30ට පමණ සයිප්‍රසයේ සිට පැමිණ තිබෙන බවත්, ඊ. කේ. 0650 ගුවන් යානය මඟින් 54 දෙනකු මෝල්ටාවේ සිට පැමිණි බවත් හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103044</link>
    <topic>සීගිරියේ ශ්‍රමදානය</topic>
    <author>සීගිරිය විශේෂ</author>
    <content>ශ්‍රීලංකා ගුවන් හමුදාවට 60 වසරක් පිරීම නිමිත්තෙන් සීගිරිය ගුවන් හමුදා කඳවුර හා මධ්‍යම සංස්කෘතික අරමුදලේ සීගිරි ව්‍යාපෘතියේ සේවකයන් එක්ව සීගිරි ගල අවට එක්දින ශ්‍රමදානයක් ඊයේ (3) පැවැත්විණි.සීගිරිය ගල අවට තිබූ අපද්‍රව්‍ය මේ පිරිස විසින් එකතුකොට විනාශ කළහ.සීගිරි ගුවන් හමුදා කඳවුරේ වින් කමාන්ඩර් චමින්ද සිල්වා මහතා සහ සීගිරිය ව්‍යාපෘති කළමණාකරු වජිර ෆර්ඩිනැන්ඩිස් මහතා ශ්‍රමදානය සංවිධානය කැර තිබිණි.ගුවන් හමුදාවේ 150ක් පමණ පිරිසක් සහ මධ්‍යම සංස්කෘතික අරමුදලේ සීගිරි ව්‍යාපෘතියේ සියලුම සේවක සේවිකාවන් ශ්‍රමදානය සඳහා එක් වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103045</link>
    <topic>මත්තල ගුවන් තොටුපොළෙන්රැකියා අවස්ථා 51,500ක්</topic>
    <author>සුභාෂිණී සේනානායක මත්තල සිට...</author>
    <content>හම්බන්තොට මත්තල ගුවන් තොටුපළ මඟින් ඍජු රැකියා 1500ක් සහ වක්‍ර රැකියා 50,000ක් ලබා දීමට කටයුතු කෙරේ.මේ රැකියා සඳහා දිස්ත්‍රික්ක ගණනාවක තරුණ තරුණියන් බඳවා ගැනීමට සැලසුම් කර තිබේ.මත්තල ගුවන් තොටුපළ ප්‍රවිශ්ට මාර්ගයේ කැණීම් කටයුතු ආරම්භ කරමින් හිටපු වරාය හා ගුවන් සේවා ඇමැති වත්මන් කතානායක චමල් රාජපක්‍ෂ මහතා එම කරුණු අනාවරණය කෙළේය. දෙදහස් දොළහේ අග භාගයේ ආරම්භ වන මත්තල ගුවන් පථයට වැය වන මුදල අමෙරිකානු ඩොලර් මිලියන 209කි. චීන රජයේ ආධාර මත මෙය ඉදි කෙරේ.මේ උත්සවයට සහභාගි වු සිවිල් ගුවන් සේවා ඇමැති පියංකර ජයරත්න මහතා ප්‍රකාශ කළේ පරිසර හිතකාමී ගුවන් පථයක් ලෙස ජාත්‍යන්තර සහතිකය ලබා ගැනීමට මත්තල ජාත්‍යන්තර ගුවන් තොටුපළට හැකි වන බවයි.අති නවීනතම ගුවන් යානයක් වුවත් මත්තලට ගොඩබැස්සවිය හැකි බව ඒ මහතා පැවැසීය.මත්තල ගුවන් තොටුපළට එකවර යානා 10ක් බැස්සවිය හැකිය. මෙහි දිග මීටර් 3500කි. පළල මීටර් 75කි.හෙක්ටයාර් 2000ක භූමියක ඉදිවන මේ ගුවන් තොටුපළ මඟින් ගුවන් භාණ්ඩ මෙට්‍රික් ටොන් 45,000ක් හැසිරවිය හැක.මෙහි ගුවන් මගීන් 10,000කට මගී පර්යන්තයක් ඉදි කෙරේ. පළමු අදියර යටතේ ගුවන් මගී පාලම් දෙකක් ද ඉදි කරනු ඇත. ඊයේ (03) පෙරවරු 2 ට යෙදුනු සුබ මොහොතින් ගුවන් ප්‍රවිශ්ට මාර්ගයේ කැණීම් කටයුතු ආරම්භ කෙරිණි.සිවිල් ගුවන් සේවා අමාත්‍යාංශයේ ලේකම් රංජිත් ද සිල්වා, අතිරේක ලේකම් ජී. එස්. විතානගේ, උපදේශක ධම්මික ආටිගල, සිවිල් ගුවන් සේවා සමාගමේ සභාපති ප්‍රසන්න වික්‍රමසූරිය, උප සභාපති කමල් රත්වත්ත, මිහින් ලංකා ගුවන් සමාගමේ ප්‍රධාන විධායක නිලධාරි කපිල චන්ද්‍රසේන, චයිනා හාබර් සමාගමේ ව්‍යාපෘති කළමනාකරු හෝලින්ග් ජියැන්ග් මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103046</link>
    <topic>ලුතිනන් මොනාත් පෙරේරාබලගණ නායක නිලයට</topic>
    <author>චන්ද්‍රිකා පෙරේරා</author>
    <content>ගුවන් අනතුරෙන් මිය ගිය පියාසර ලුතිනන් මොනාත් පෙරේරා ඊයේ (2) සිට බලගණ නායක නිලයට උසස් කර තිබේ.ඉකුත් 01 දා උඩුගුවනේදී ඇති වූ ගුවන් අනතුරකින් ඔහු මිය ගිය අතර සංදර්ශන සඳහා පුහුණුවෙමින් තිබූ කෆීර් යානා දෙකක් ගැටී අනතුර සිදු විය. ගුවනේදී යානා දෙක ගැටීමට හේතුව මෙතෙක් හෙළිව නැත.සිද්ධිය සම්බන්ධයෙන් එයාර් වයිස් මාර්ෂල් කපිල ජයම්පති මහතාගේ ප්‍රධානත්වයෙන් යුතු කණ්ඩායමක් පරීක්ෂණ ආරම්භ කර තිබෙන අතර තවත් සති තුනක් ඉකුත්වීමට පෙර පරික්ෂණ කටයුතු අවසන් කර එම වාර්තාව ගුවන් හමුදාපතිවරයා වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103047</link>
    <topic>ගෝල්ෆේස් පිටියෙන් බණ්ඩාරනායක පිළිරුව ඉවත්කරන කතාව බොරු</topic>
    <author/>
    <content>බණ්ඩාරනායක පිළිරුව ගෝල්ෆේස් පිට්ටනියෙන් ඉවත් කිරීමට යන බවට ඇතැමුන් කරන ප්‍රකාශයන් පට්ටපල් බොරුවක් බව ජනාධිපති මහින්ද රාජපක්ෂ මහතා පැවසීය.ජනතාව නොමග යැවීමට ඇතැම් පිරිස් මෙවැනි ප්‍රචාර ගෙන යන බව ද ජනාධිපතිතුමන් කීවේය.බණ්ඩාරනායක පිළිරුව පමණක් නොව ඩී. එස්. සේනානායක, ආර්. ප්‍රේමදාස වැනි නායකයන්ගේ පිළිරු පවා එම ස්ථානවලම ආරක්ෂා කරන බවද ජනාධිපතිතුමන් ප්‍රකාශ කෙළේය. අරලියගහ මන්දිරයේදී ඊයේ (03) පැවැති ගොවි හමුව අමතමින් ජනපතිතුමන් මෙසේ පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103048</link>
    <topic>එළවළු ප්‍රවාහනයට ඇසුරුම් ගන්නභාණ්ඩාගාරයෙන් දසලක්ෂ 103ක්</topic>
    <author>විජයානි එදිරිසිංහ</author>
    <content>එළවළු ප්‍රවාහනය සඳහා ප්ලාස්ටික් ඇසුරුම් මිලදී ගැනීමට භාණ්ඩාගාරයෙන් රුපියල් මිලියන 103කට අධික මුදලක් අදාළ ආයතන වෙත ලබාදී තිබේ.ගෝනි, පොහොර උර වැනි ප්‍රමිතියෙන් තොර ඇසුරුම්වල එළවළු ප්‍රවාහනයේ දී සිදුවන නාස්තිය වළක්වාලීමට හා ගුණාත්මකව එළවළු වෙළෙඳපොළට සැපයීම සඳහා ප්ලාස්ටික් ඇසුරුම් යොදා ගැනීම මෙහි අරමුණයි.ගොවීන් එළවළු එකතු කරන පිරිස, ප්‍රවාහනය කරන්නන් ඇතුළු ඊට සම්බන්ධ ලක්ෂ එක හමාරකට වැඩි පිරිසකට මෙම ඇසුරුම් ලබා දී තිබුණි. ජනාධිපති මහින්ද රාජපක්ෂ මහතාගේ උපදෙස් මත තවත් ඇසුරුම් ලක්ෂ 4ක් බෙදා දීමට සමුපකාර හා අභ්‍යන්තර වෙළෙඳ කටයුතු අමාත්‍යාංශය පියවර ගෙන තිබුණි. මේවා සහන මිලකට ලබා ගැනීමට ද අවස්ථාව සලසා දී තිබේ. භාණ්ඩාගාරය ලබා දී ඇති මෙම මුදලට අමතරව ඉදිරියේ දී තවත් මුදල් ලබාදීමට භාණ්ඩාගාරය කටයුතු යොදා තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n1103049</link>
    <topic>ක්‍රිකට් විරුවන් අපහසුතාවට පත්කරන වෙබ් අඩවි දැඟලිල්ලක්</topic>
    <author/>
    <content>ස්වාධීන රූපවාහිනියේ විකාශය වූ විමසුම වැඩ සටහනේ අදහස් විවෘත කොට යොදා ගනිමින් ශ්‍රී ලංකා ක්‍රිකට් විරුවන් අපහසුතාවට පත් කිරීමේ උත්සාහයක් ඇතැයි ස්වාධීන රූපවාහිනීය ඊයේ රාත්‍රී ප්‍රවෘත්ති ප්‍රකාශනයෙන් කියා සිටී.පසුගිය ඉරිදා ස්වාධීන රූපවාහිනී ප්‍රධාන ප්‍රවෘත්ති විකාශය අවසානයේ ප්‍රචාරය වූ විමසුම විශේෂාංගය යොදා ගනිමින් විද්‍යුත් මාධ්‍ය ආයතන කිහිපයක් හා වෙබ් අඩවි කිහිපයක් මෙම බොළඳ උත්සාහයේ නිරතව සිටී. ශ්‍රී ලංකා පාකිස්තාන ක්‍රිකට් තරඟය සම්බන්ධයෙන් පසුගිය ඉරිදා විමසුම රචනා කොට තිබුණේ මාධ්‍යවේදී මහින්ද අබේසුන්දර විසිනි.ඊයේ ප්‍රවෘත්ති විකාශනයේ මෙසේද සඳහන් විය.ශ්‍රී ලංකා ක්‍රීඩකයන් අවසානය දක්වාම හොඳ තරගයක් ලබාදුන් බවත් ක්‍රිකට් ලෝලීන් ද අවසානය දක්වාම ඔවුන් සමගම රැඳී සිටි බවත් එදින ලැබූ තියුණු පරාජය මීළඟ තරග ජයග්‍රහණය සඳහා හොඳ ගැම්මක් පමණක් බවත් ඉන් අවධාරණය කර තිබිණ.එහෙත් විමසුමේ ඇතුළත්ව තිබූ වාක්‍ය කිහිපයක් වෙනත් අර්ථ නිරූපණයක් ලැබෙන පරිදි ඉස්මතු කර දක්වමින් මහේල ජයවර්ධන සහ තිලාන් සමරවීර යන විශිෂ්ට ක්‍රීඩකයන් දෙදෙනා අපහසුතාවට පත් කිරීම ඇතැම් කණ්ඩායම්වල උත්සාහයයි.එවැනි කිසිඳු අදහසක් හෝ අවශ්‍යතාවක් ස්වාධීන රූපවාහිනියට නොතිබිණි.ලෝක කුසලාන තරගාවලිය වෙනුවෙන් ශ්‍රී ලංකාව සත්කාරකත්වය ඉල්ලා සිටින අවස්ථාවේ සිට නව ක්‍රීඩාංගණ ඉදිවෙද්දීත් ලෝක කුසලාන ඉලක්කයක් වෙනුවෙන් ශ්‍රී ලංකා පිල සැරසෙද්දී පසුගිය කාලය පුරා පටු අරමුණුවලින් තොරව ශ්‍රී ලංකා ක්‍රිකට් ක්‍රීඩාව සමගම රැඳී සිටියේ ස්වාධීන රූපවාහිනියයි.මවුබිමේ නාලිකාව ලෙසින් අද මෙන්ම හෙටත් දේශයේ කි‍්‍රකට් විරුවන් වෙනුවෙන් ස්වාධීන රූපවාහිනිය පෙනී සිටිද්දී ඇතැම් කණ්ඩායම් ගෙන යන විකෘති ප්‍රචාර තුළින් සිදුවන්නේ මවුබිමේ ක්‍රිකට් විරුවන් අධෛර්යයට පත්වීමයි. එවැනි තත්ත්වයකට ඉඩ නොතබන ලෙස අපි සියලු කණ්ඩායම් වලින් ජාති මාමකත්වයෙන් ඉල්ලා සිටිමු.එදා අද මෙන්ම හෙටත් අපේ ක්‍රිකට් විරුවන් දිරිමත් කරමින් ලෝක කුසලාන ඉලක්කය වෙනුවෙන් අපි ඔවුන් සමඟම රැඳෙන්නෙමු. අවස්ථාවාදී ප්‍රචාර හමුවේ ඉවසීමෙන් හා වගකීමෙන් කටයුතු කළ මහේල තිලාන් ඇතුළු අපේ ක්‍රිකට් විරුවන්ටත් සමස්ත ප්‍රේක්ෂක ජනතාවටත් ස්වාධීන රූපවාහිනි ප්‍රවෘත්ති අංශය සිය කෘතවේදීත්වය පිරිනමයි. 2011 ක්‍රිකට් ලෝක කුසලානය ද අපේ ක්‍රිකට් විරුවන් මවුබිමට අත්කර දෙනු දැකීම ස්වාධීන රූපවාහිනියේ ඒකායන අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030410</link>
    <topic>ක්‍රිකට් ක්‍රීඩකයන්ගේ චිත්ත ධෛර්යය හීන වන ක්‍රියාමාර්ග ගන්නේ නැහැ</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>ශ්‍රීලංකා ක්‍රිකට් කණ්ඩායමේ උන්නතිය හා ජයග්‍රහණයන් වෙනුවෙන් රජය නිරන්තරයෙන් ක්‍රියාකරන බව අමාත්‍ය සුසිල් පේ‍්‍රමජයන්ත මහතා අවධාරණය කරයි.ක්‍රිකට් ක්‍රීඩකයන්ගේ චිත්ත ධෛර්යය හීනවන කිසිදු ක්‍රියාමාර්ගයක් නොගන්නා බවද ඒ මහතා කියයි.ක්‍රිකට් කණ්ඩායමේ ක්‍රීඩකයන් දෙදෙනකු සම්බන්ධයෙන් රාජ්‍ය මාධ්‍ය ආයතනයක වැඩසටහනකින් විචාරයට ලක් කිරීම සම්බන්ධයෙන් ඊයේ කොළඹ පැවැති මාධ්‍ය හමුවකදී මාධ්‍යවේදීහු ප්‍රශ්න කළහ. රජය ක්‍රිකට් ක්‍රීඩාව වෙනුවෙන් විශාල වැඩකොටසක් ඉටුකර ඇති බව පැවසූ අමාත්‍ය සුසිල් පේ‍්‍රමජයන්ත මහතා ලෝක කුසලාන ක්‍රිකට් තරගාවලියේ එක් තරගයකදී සිදුවූ සිද්ධියක් හෝ යම් දෙයක් ගැන කතා කරනවාට වඩා ක්‍රිකට් ක්‍රීඩාවේ උන්නතියට රජය ගෙන ඇති පියවර ගැන සිතා බැලිය යුතු යැයි කීය.”ප්‍රේමදාස ක්‍රීඩාංගණය නවීකරණය කළා. පල්ලෙකැලේ සහ සූරියවැව ක්‍රීඩාංගණ ජාත්‍යන්තර මට්ටමින් ඉදි කළා” යයි ද ඇමැතිවරයා කීය.ක්‍රිකට් තරගයක් ගැන රාජ්‍ය මාධ්‍ය ආයතනයකින් කියා සිටීම ගැන රජයේ අදහස කුමක්දැයි මාධ්‍යවේදීහු මෙහිදී ප්‍රශ්න කළහ. ”රාජ්‍ය මාධ්‍ය ආයතනයකින් වුවත් යම් මාධ්‍යවේදියකුට හෝ මාධ්‍ය වේදිනියකට තමන්ගේ විචාරය ඉදිරිපත් කළ හැකියි ඒක එය කරන පුද්ගලයාගේ අදහසයි.පසුගියදා පැවති කෙන්යා තරගයෙන් පසු ලසිත් මාලිංග ප්‍රකාශ කළේ කුමක්ද? මහින්ද රාජපක්ෂ මැතිතුමාගේ මැදිහත්වීමෙන් තම අසනීපය සුව කරගත් බව ඔහු කීවා. රජයේ ප්‍රතිපත්තිය හා ක්‍රියා කලාපය කුමක්ද යන්න ඒ ප්‍රකාශයෙන්ම පේනවා නේදැයි අමාත්‍යවරයා මාධ්‍යවේදීන්ගෙන් ප්‍රශ්න කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030419</link>
    <topic>ත්‍රි රෝද රථයකමහා පරිමාණ ගංජා අලෙවිසලක්</topic>
    <author>සටහන හා ඡායාරූප එස්. එන්. ගොඩමුන්න ගම්පොල සමූහ</author>
    <content>ප්‍රදේශ ගණනාවක් ආවරණය කරමින් ත්‍රිරෝද රථයක පවත්වාගෙන ගිය ජංගම ගංජා අලෙවි සලක් වටලා ගංජා කිලෝ 1 1 / 2 ක ප්‍රමාණයක් සහ අලෙවි කිරීමට සකස් කළ ගංජා පැකට් විශාල ප්‍රමාණයක් සමග ත්‍රිරෝද රථය හා එහි ප්‍රධාන සැකකරු නාවලපිටිය පොලිසිය මගින් අත්අඩංගුවට ගෙන තිබේ.ගම්පොල කහටපිටිය ඉලංගුවත්ත ත්‍රිරෝද රථ ගාලට අයත් මෙම ත්‍රිරෝද රථයෙන් නාවලපිටිය හපුගස්තලාව ප්‍රදේශයට ගංජා අලෙවි කිරීමට යමින් සිටියදී ලද තොරතුරකට අනුව නාවලපිටිය පොලිස් ස්ථානාධිපති උදය වික්‍රමසේකර මහතා ඇතුළු කණ්ඩායමක් අතරමගදී මාර්ග බාධක යොදා මෙය අත්අඩංගුවට ගෙන තිබේ.සැකකරුගෙන් ලබාගත් තොරතුරු අනුව කොළඹ ප්‍රදේශයෙන් ලබා ගන්නා මෙම ගංජා තොග ගම්පොලට රැගෙන විත් ඒවා පැකට් කර ත්‍රිරෝද රථයේ සගවා අලෙවි කිරීම සිදු කර ඇති අතර දුර බැහැර ප්‍රදේශ වලින් ලැබෙන ඉල්ලුම අනුව විශාල ප්‍රමාණයෙන් ඔවුන්ට ගංජා සැපයීම සිදු කොට තිබේ.මහනුවර, ගෙලිඔය, ගම්පොල, උලපනේ, නාවලපිටිය, හපුගස්තලාව, ගිනිගත්හේන, තලවකැලේ, කොටගල ඇතුළු වතු ප්‍රදේශ සඳහාද මෙම ත්‍රිරෝද රථයෙන් ගංජා සපයා ඇති අතර සෑම ත්‍රිවිල් නැවතුම් පොළකම ගැනුම්කරුවන්ට ගංජා සපයා තිබේ.සකස් කරන ලද පැකට් අලෙවි වී අවසන් වූ පසු ත්‍රිරෝද රථය තුලම ඒවා පැකට් කිරීම සඳහා අවශ්‍ය පොලිතින් රෝල්, කියත් පටි හා ඉටිපන්දම් ආදිය ද මෙම ත්‍රිරෝද රථයේ තිබී සොයාගෙන ඇති අතර සකස් කරන ලද හිස් ඉටිකොළ පැකට් රාශියක්ද සොයාගෙන තිබේ.ගම්පොළ සිට නාවලපිටිය දක්වා ආ ගමනේදී ගංජා පැකට් අලෙවි කොට ලබා ගත් රුපියල් 28000 ක මුදලක්ද මොහු සතුව තිබී සොයාගෙන තිබේ.අත්අංඩගුවට ගත් ත්‍රිරෝද රථය සමග සැකකරු නාවලපිටිය මහේස්ත්‍රාත් පූර්ණිමා පරණගමගේ මහත්මිය වෙත ඊයේ (03) ඉදිරිපත් කිරීමට නියමිතව තිබිණි.ගම්පොළ කොට්ඨාශ බාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු, පොලිස් අධිකාරී බී. විමලදාස ස. පො. අ. අනුර දෙවපි‍්‍රය ස. පො. අ. චූලනී වීරරත්න යන අයගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර පො. සැ. ප්‍රියන්ත, පො. සැ. ලයනල්, පො.කො. සිසිර, පො. කො. ආනන්ද, සි. අ. බ. ප්‍රියන්ත යන නිලධාරීහු පරීක්ෂණ කළහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030411</link>
    <topic>ලෝක කුසලාන ටී. ෂර්ට්හොරට නිපදවා විකුණූ 6ක් අත්අඩංගුවට</topic>
    <author>භක්ති ධර්මපි‍්‍රය මෙන්ඩිස්, විජයානි එදිරිසිංහ</author>
    <content>ක්‍රිකට් ලෝක කුසලානය වෙනුවෙන් ජාත්‍යන්තර ක්‍රිකට් කවුන්සිලයේ අනුමැතිය ඇතිව අලෙවි කරන ටී. ෂර්ට් ව්‍යාජ ලෙස නිපදවා අලෙවි කළ පුද්ලයන් හයදෙනකු කොළඹ අපරාධ කොට්ඨාසය විසින් ඊයේ (03) අත්අඩංගුවට ගෙන තිබේ. මහරගම, පිටකොටුව ඇතුළු ප්‍රදේශ කිහිපයකින් මේ සැකකරුවන් අත්අංගුවට ගෙන ඇති අතර ටී. ෂර්ට් තොගයක් ද පොලිසිය සොයාගෙන ඇත.ඉන්දියානු ක්‍රිකට් ආයතනය මගින් කරන ලද පැමිණිල්ලකට අනුව මේ වැටලීම සිදු කළ බව ජ්‍යෙෂ්ඨ පොලිස් නිලධාරියෙකු පැවසීය. ව්‍යාජ ටී. ෂර්ට් අලෙවි කරන පුද්ගලයන් අත්අඩංගුවට ගැනීමට පොලිසිය විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030412</link>
    <topic>මල්වත්තාවල ජාතික පාසලේසිසුවියන් කෑම විෂ වී රෝහලේ</topic>
    <author>වැල්ලවාය සමූහ – විජේරත්න හෙන්නායක</author>
    <content>වැල්ලවාය මල්වත්තාවල ජාතික පාසලේ සිසුවියන් පිරිසක් කෑම විෂවීමක් නිසා වැල්ලවාය දිසා රෝගලට ඊයේ (03) උදෑසන ඇතුළත් කළහ.මෙම කෑම දෛනිකව දෙගුරුන් විසින් සපයන අතර, මෙදින බිත්තර, පරිප්පු සහ බත් සපයා ඇති බව පවසති.මේ පිළිබඳ රෝහල් වෛද්‍යවරයකු පැවසුවේ බඩ රිදීමක් නිසා දරුවන් විසිදෙනකු රෝහලට ඇතුළත් කළ බවත්, තත්ත්වය එතරම් හානිකර නොවන බවත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030413</link>
    <topic>වංචනික ලෙස දුම්රියේ ගමන් ගත් මඟීන්ගෙන් ලක්ෂයකට අධික දඩ අය කර ගනී</topic>
    <author>නිමල් රාජපක්ෂ</author>
    <content>ප්‍රවේශපත්‍ර නොමැතිව ගමන් කළ අය හා අධිබර පාර්සල් දුම්රියේ ප්‍රවාහනය කළ මගීන් 155 දෙනකු කොටු කර රුපියල් එක් ලක්ෂ පහළොස් දහස් දෙසිය හැත්තෑහයක දඩ මුදල් රජයට ලබාදීමට දුම්රිය ආරක්ෂක හමුදාව සමත් වී ඇත.කොළඹ සිට තලවාකැලේ, පේරාදෙණිය, පාදුක්ක, කඳාන, කළුතර හා බංගදෙණිය දුම්රිය ස්ථාන දක්වා දුම්රියවල ප්‍රවේශපත්‍ර පරීක්ෂා කොට තිබේ.පෙබරවාරි මාසයේ දී පමණක් කළ පරීක්ෂාවකදී අත්අඩංගුවට ගත් මගීන් 155 දෙනා අතර සුරූපී කාන්තාවන් 37 දෙනෙකු සිටි බව දුම්රිය ආරක්ෂක හමුදාවේ මෙහෙයුම් බාර නිලධාරී ඩබ්ලිව්. එස්. ජයසේකර මහතා පැවැසීය.දුම්රිය දෙපාර්තමේන්තුවට වංචා කරමින් අධිබර පාර්සල් ප්‍රවාහනය කළ මඟීන් විසි දෙනකු ද මෙහිදී කොටුකරගෙන තිබිණි ඉතිරි මඟීන් අතර ප්‍රවේශ පත්‍ර නොමැති හා තුන්වන පන්තියේ ප්‍රවේශපත්‍ර ලබාගෙන දෙවැනි පන්තියේ ගමන්කළ අය බව ද ජයසේකර මහතා පැවැසීය.දුම්රිය ආරක්ෂක හමුදා අධිකාරී ජේ. එන්. එස්. ජයසේන මහතාගේ උපදෙස් මත දුම්රිය ආරක්ෂක හමුදාවේ මෙහෙයුම්භාර නිලධාරී ඩබ්ලිව්. එස්. ජයසේකර, උප පරීක්ෂක අමරකෝන්, සැරයන්වරුන් වන නානායක්කාර, පද්මසිරි, සිරිල් ආරක්ෂක නිලධාරීන් වන ඩී. කේ. සමන් කීර්ති, උපාලි කුමාරසිංහ මහත්වරු නිලධාරීන් ගේ සහය ඇතිව මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030414</link>
    <topic>නිවසක සූදුවේ යෙදුණු 5ක් අත්අඩංගුවට</topic>
    <author>බණ්ඩාරගම සමූහ විමල් එස්. ජයසිංහ</author>
    <content>බොරැලැස්ගමුව එගොඩවත්ත නිවසක් තුළ මුදල් ඕටුවට සූදුවේ යෙදුණු පුද්ගලයන් පස් දෙනකු රුපියල් එක් දහස් හත්සිය හැටක මුදලක් සමග අත්අඩංගුවට ගත් බව නුගේගොඩ පොලිස් හදිසි ඇමතුම් අංශය කියයි. නුගේගොඩ පොලිස් හදිසි ඇමතුම් අංශයේ ස්ථානාධිපති පොලිස් පරීක්ෂක භාතිය ජයසිංහ මහතාට ලද තොරතුරකට අනුව මේ නිවස වැටලීමේදී සැකකරුවන් සූදු ක්‍රීඩාවේ යෙදී ඇතැයි පොලිසිය කියයි.අත්අඩංගුවට ගත් සැකකරුවන් බොරැලැස්ගමුව, හංවැල්ල හා නුගේගොඩ පදිංචිකරුවන් බව පොලිසිය කියයි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත නුගේගොඩ පොලිස් හදිසි ඇමතුම් අංශයේ ස්ථානාධිපති පොලිස් පරීක්ෂක භාතිය ජයසිංහ මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030415</link>
    <topic>යාපනයේ ඇතැම් පුවත්පත් පසුගිය කාලයේ සිය ජාතික වගකීම අමතක කරමින් ක්‍රියා කළා</topic>
    <author>ගාමිණී ජයසිංහ සහකිත්සිරි වනසිංහ යාපනයේ සිට</author>
    <content>පුවත්පතක යුතුකම වන්නේ නිවැරැදි දෙය, නිසි වෙලාවට ලබාදෙමින් සත්‍ය ලොවට හෙළි කිරීම බවත්, යාපනයේ ඇතැම් පුවත්පත් පසුගිය කාලයේ මෙම ජාතික වගකීම හා යුතුකම අමතක කරමින් ජනතාව නොමඟ යවන වැරැදි ශීර්ෂ පාඨ භාවිතා කර පුවත් පළ කළ බවත් යාපනය දිසාපතිනි ඉමෙල්ඩා සුකුමාර් මහත්මිය පැවසුවා.එහෙත් එම පුවත්වල ශීර්ෂ පාඨවලට අදාළ තොරතුරු තහවුරු කිරීමට අදාළ නිවැරැදි කරුණු අදාළ පුවත් තුළ දක්නට නොවු බවත් මෙවැනි තත්ත්වයන් මඟහරිමින් ජනතාවට නිවැරැදි සත්‍ය තොරතුරු ලබාදීම සඳහා ම ලේක්හවුස් ආයතනය මඟින් අද සිට යාපනය තිනකරන් විශේෂ මුද්‍රණය ආරම්භ කිරීම මෙරට පුවත්පත් ඉතිහාසයේ වැදගත් සන්ධිස්ථානයක් සනිටුහන් කරන බවත් දිසාපතිවරිය අවධාරණය කළා ය.සුකුමාර් මහත්මිය මේ බව ප්‍රකාශ කළේ පෙරේදා (02) උදෑසන යාපනය කන්කසන්තුරේ පාරේ පිහිටි ලේක්හවුස් ශාඛා කාර්යාලයේදී තිනකරන් යාපනය විශේෂ මුද්‍රණය එළිදැක්වීමේ අවස්ථාවට ප්‍රධාන ආරාධිතයා ලෙස සහභාගි වෙමිනි.මෙහිදී උත්සව කටයුතු ආරම්භ කළේ හින්දු ආගමික චාරිත්‍රවලට මුල්තැන දෙමින් මානා මුරුගාසිවම් කුරුක්කල් තුමන්ගේ මෙහෙයවීමෙනි. එහිදී ලේක්හවුස් නිර්මාතෘ ඩී. ආර්. විජයවර්ධන ශ්‍රීමතාණන්ද සිහිපත් කෙරිණි.යාපනය ජනතාවට රටේ සිදුවන සිදුවීම් සත්‍ය තොරතුරු ලෙස දැනගැනීමේ අවස්ථාව උදාකිරීමටත්, ඔවුන්ගේ අවශ්‍යතා අදාළ බලධාරීන් වෙත දැනුම්දීමටත් මෙලෙස තිනකරන් යාපනය විශේෂ මුද්‍රණයක් ලෙස නිකුත් කරන බව ඉකුත් තෛපොංගල් දින ජාතික උත්සවයේදී ජනාධිපති මහින්ද රාජපක්‍ෂ මහතා විසින් යාපනය ජනතාවට පොරොන්දු විය.එම පොරොන්දුව දින 42 ක් යන්නටත් පෙර ඉටු කරමින් ලේක්හවුස් ආයතනය පෙරේදා (02) සිට යාපනය ජනතාවගේ පුවත්වලට මුල් තැන දෙමින් විශේෂ මුද්‍රණයක් ලෙස නිකුත් කිරීමට පියවර ගෙන තිබිණි.එම අවස්ථාවට පැමිණි යාපනය දිසාපතිනිය තවදුරටත් මෙසේද කීවාය. පුවත් පතක් කියන්නේ සමාජයට හොඳක් වගේම නරකක් කරන්න පුළුවන් මෙවලමක්. ඒ නිසා අපි දියුණු මිනිසුන් ලෙස එය යහපත් දේ සඳහා පමණක් භාවිත කළ යුතුයි.දශක තුනක් පමණ තිස්සේ යාපනය ජනතාවට පුවත්පත් කියවීමේ නිදහසක් තිබුණේ නැහැ. මෙම ජනතාවට කොතරම් පුවත්පත් තිබුණත් එය ඔවුන්ට වැඩි වුණේ නැහැ.  පසුගිය දිනවල ඇතැම් මිනීමැරුම්, මංකොල්ල වැනි සිදුවීම් ගැන අසත්‍ය ප්‍රචාර කළා.ඒ වගේම දෙමළ ඩයස්පෝරාවට අයත් කැනඩාවේ සිට මෙරටට පැමිණි ඇතැම් අය ආවේ දැඩි චකිතයකින්. බියකින්. එසේ පැමිණි එක්තරා තරුණියක් නැවතත් මේ රටේ සරසවියකට ඇතුළුවී ඉගෙන ගැනීමට කැමැත්ත පළ කළා. යාපනයට පැමිණි පසු ඔවුන් නියම සත්‍ය වටහා ගත්තා.යාපනයේ බොහෝ ජනතාව දවසේ වැඩ පටන් ගන්නේ එදාට නියමිත පුවත්පත් කියවීමෙන් පසුවයි. ඒ නිසා පුවත්පත උදෑසනින්ම ඔවුන්ගේ අතට යා යුතුයි. තිනකරන් පුවත්පත එය හරියටම කරයි කියා අපි විශ්වාස කරනවා. එසේ කළොත් රජය මගින් මේ ප්‍රදේශයේ හා රටේ හැම තැනම සිදුකරන යෝධ සංවර්ධන වැඩ ගැන නිවැරැදි තොරතුරු ජනතාව දැනගනීවි. ඇතැම් පුවත්පත් ඉකුත් සමයේ ඒ පිළිබඳ නිවැරැදි තොරතුරු වාර්තා කළෙත් නැහැ.ඒ වගේම ත්‍රිවිධ හමුදාව හා පොලිසිය ඇතුළු සියලු ආරක්ෂක අංශ එක් ව රටේ හා මෙම ප්‍රදේශයේ ජන ජීවිතය යථා තත්ත්වයට පත්කොට තිබෙන අවස්ථාවේ සාමය ආරක්ෂා කිරීමට ඔවුන්ගේ සේවය තවදුරටත් ලබාදීම පැසසිය යුතුයි.මෙහිදී තිනකරන් යාපනය විශේෂ මුද්‍රණයේ ප්‍රථම පිටපත යාපනය මහ දිසාපතිනි ඉමෙල්ඩා සුගුමාර් මහත්මිය විසින් ලේක්හවුස් කර්‍තෘ මණ්ඩල අධ්‍යක්‍ෂ සීලරත්න සෙනරත් මහතා අතින් මිලදී ගන්නා ලදී.එමෙන්ම එම විශේෂ මුද්‍රණය සඳහා ලබාගත් ප්‍රථම දැන්වීම යාපනය ලේක්හවුස් ශාඛා කාර්යාලයේ දැන්වීම් අංශයේ පී. රදීපන් මහතා විසින් කර්‍තෘ මණ්ඩල අධ්‍යක්‍ෂ සීලරත්න සෙනරත් මහතා වෙත ලබාදුන්නේය.කර්තෘ මණ්ඩල අධ්‍යක්‍ෂ සීලරත්න සෙනරත් මහතා “ලේක්හවුස් ආයතනය ගෞරවනීය ඉතිහාසයක් ඇති පුවත්පත් ආයතනයක්. ත්‍රිභාෂාවෙන්ම නිවැරැදි තොරතුරු කලට වේලාවට ජනතාවට ලබාදෙන ජාතික වගකීමක් ඉටු කරන ආයතනයක්. මහින්ද රාජපක්‍ෂ ජනපතිතුමන්ගේ උපදෙස් හා මඟ පෙන්වීම මත උතුරේ සිදු කරන දැවැන්ත සංවර්ධන කටයුතු මීට පෙර ජනතාව වෙත සන්නිවේදනය වූයේ ඉතා ප්‍රමාදවයි. එහෙත් පුවත්පත් පිළිබඳ මනා දැනුමක් ඇති බන්දුල පද්මකුමාර මහතා වැනි ජ්‍යෙෂ්ඨ මාධ්‍යවේදියෙක්, ලේක්හවුස් ආයතනයේ සභාපති ලෙස කටයුතු කරන ආකාරය අනුව සිංහල හා ඉංගී‍්‍රසි පුවත්පත්වල ප්‍රගතියක් ඇතිවී තිබෙනවා.යම් පසුබෑමක් තිබූ තිනකරන් පුවත්පත ද ඉදිරියට ගෙන ඒමට අද සභාපතිතුමා ඇතුළු සියලු දෙනා එක්ව කටයුතු කර තිබෙනවා. සුනිල් සෙන්දනායක මහතා වැනි දක්‍ෂ බෙදාහැරීම් කළමනාකාරවරයෙක් සිටින නිසා එම කටයුතු ද කඩිනමින් කිරීමට හැකිවී තිබෙනවා.උතුරේ හොඳ පාඨක ජනතාවක් සිටිනවා. ඔවුන් කවදත් කියවීමේ පිපාසයෙන් සිටින පිරිසක්. අපි ඔවුන්ගේ ඒ පවස නිවිය යුත්තේ හොඳ දේ පමණක් ලබාදීමෙන්.ඒ වගේම මේ අවස්ථාවට තිනකුරල් හා තිනමුරුසු පුවත්පත්වල කතුවරු පැමිණ සිටීමද සතුටට කරුණක්.උතුරු දිසාව භාර නියෝජ්‍ය පොලිස්පති ගාමිණී අමරකෝන්, යාපනය දිසාව භාර ජ්‍යෙෂ්ඨ පොලිස් අධිකාරි නෙවින් පද්මදේව, සහකාර පොලිිස් අධිකාරි අබේසිංහ බණ්ඩාර, යාපනය 521 බළසේනාධිපති ලුතිනන් කර්නල් ඩී. එම්. ටී. බී.දිසානායක, ලේක්හවුස් බෙදාහැරීම් කළමනාකාර හා ශාඛා කාර්යාල සම්බන්ධීකරණ නිලධාරී සුනිල් සෙන්දනායක , තිනකරන් යාපනය මුද්‍රණයේ කර්‍තෘ ටී. සෙල්නිල් වේලවර් මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030416</link>
    <topic>බදුරලියේ නිධානයක් ගන්න ගිය 4ක් රිමාන්ඩ්</topic>
    <author>මතුගම සංචාරක</author>
    <content>බදුරලිය ගලහිටිය, මහමෙවුනා උයනේ ගල් පර්වතයේ ඇතැයි සැලකෙන නිධානය ගැනීමට කැනීම් කරමින් සිටියදී අත්අඩංගුවට ගත් සැකකරුවන් සිව්දෙනා මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත (3) ඉදිරිපත් කිරීමෙන් පසු (11) දින දක්වා රිමාන්ඩ් භාරයේ තැබීමට නියෝග කළේය.පානදුර ප්‍රදේශයේ පදිංචි සාමදාන විනිශ්චයකාරවරයෙකු ඇතුළු පෞද්ගලික අංශයේ සේවය කළ තරුණයන් සිව්දෙනෙකු රිමාන්ඩ් භාරයට පත් විය.පාලින්දනුවර වීදීයබණ්ඩාර රජ සමයේ වීදිය බණ්ඩාර කුමාරයා නැවතී සිටි මෙම මහමෙවුනා උයනේ රන් අබරණ සඟවා ඇති බව ජනප්‍රවාදයේ සඳහන් වේ.පොලිසිය කරුණු ඉදිරිපත් කරමින් පුරාවිද්‍යා දෙපාර්තමේන්තුවේ වාර්තා මෙතෙක් ලැබී නොමැති බව සඳහන් කළේය.බදුරලිය පොලිස් ස්ථානාධිපති දමිත් ජයතිලක, උප පොලිස් පරීක්‍ෂක පී. ඒ. පාලිත යන මහත්වරු ද පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030417</link>
    <topic>පූජක වෙස් ගෙන රන් අභරණ වංචා කළැයි ඉන්දීය ජාතිකයන් දෙදෙනා අත්අඩංගුවට</topic>
    <author>චන්ද්‍රිකා පෙරේරා</author>
    <content>පූජක වෙස්ගෙන පුද පූජා පවත්වන මුවාවෙන් තොටළඟ නිවසකට පැමිණ රුපියල් ලක්‍ෂ නවයක් වටිනා රන් ආභරණ වංචනික ලෙස ලබාගෙන මෙරටින් පිටවීමට උත්සාහ කළ ඉන්දියන් ජාතිකයන් දෙදෙනෙක් පෙරේදා (02) ග්‍රෑන්ඩ්පාස් පොලිසිය මගින් අත්අඩංගුවට ගෙන තිබේ.එදින පෙරවරු 10.00 ට පමණ තොටළඟ ප්‍රදේශයේ නිවසට පැමිණ ඇති අත්අඩංගුවට පත් සැකකරුවන් සවස 3.30 පමණ වන විට ඉන්දියාවට යාම සඳහා කටුනායක ගුවන් තොටුපළ වෙත ගොස් තිබේ.එහිදී මොවුන් රන් අභරණ තොගය ද සමඟ අත්අඩංගුවට ගත් බව ග්‍රෑන්ඩ්පාස් පොලිසිය පවසයි.සැකකරුවන් අවුරුදු 24 හා 25 වයසේ පසුවන්නන් වේ. ඉන්දියාවේ බැංගලෝර් හි පදිංචි මොවුන් දෙදෙනා මීට දින කීපයකට පෙර ශ්‍රී ලංකාවට පැමිණ ඇති බව හෙළිව ඇත.කිසියම් පුද්ගලයෙකු මාර්ගයෙන් තොටළඟ සිද්ධියට අදාළ නිවැසියන් හඳුනාගෙන ඇති මොවුන් නිවසේ දොස් නැතිකිරීම සඳහා පුද පූජා පවත්වන පූජකවරුන් ලෙස පෙනී සිට මෙසේ රන් අබරණ පැහැරගෙන තිබේ.රන් භාණ්ඩ නිවැසියන්ගෙන් ඉල්ලාගෙන ඒවාට ආරක්‍ෂක මන්ත්‍ර ජප කර ආපසු ලබා දෙන්නට පොරොන්දු වී ඇති සැකකරුවෝ පසුව රහසේම පලා ගොස් තිබෙන බවට ග්‍රෑන්ඩ්පාස් පොලිසියට වංචාවට හසුවූ නිවැසියන් දැනුම් දීමෙන් පසු මෙසේ අත්අඩංගුවට ගෙන තිබේ.මොවුන් අළුත්කඩේ අංක 4 මහේස්ත්‍රාත් අධිකරණය වෙත ඉදිරිපත් කිරීමට නියමිත බව ග්‍රෑන්ඩ්පාස් පොලිසිය සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030418</link>
    <topic>මත්කුඩු නඩු භාණ්ඩ ලෙසඉදිරිපත් නොකළැයිපොලිසියේ 2කගේ වැඩ තහනම්</topic>
    <author>අසේල කුරුළුවංශ</author>
    <content>සැකකරුවන් දෙදෙනෙකු සමඟ කටුගස්තොට පොලිසියේ අපරාධ අංශය මගින් අත් අඩංගුවට ගත් හෙරොයින් මත්කුඩු ග්රෑම් 16 ක් නඩු භාණ්ඩ වශයෙන් අධිකරණයට ඉදිරිපත් කිරීමේදි ඒවා ලේඛනගත කිරීම නිසි අයුරින් සිදු නොකර වෙනත් ද්‍රව්‍යයක් ඒ වෙනුවට ඉදිරිපත් කළේද යන සැකය මත එම පොලිසියේ පොලිස් සැරයන්වරයෙකුගේ හා කොස්තාපල් වරයකුගේ සේවය වහාම ක්‍රියාත්මක වන පරිදි අත්හිටුවා ඇත.අදාළ සිද්ධිය පිළිබඳ මේ වන විට සිදුකර තිබෙන පරීක්ෂණවලට අනුව මෙම නඩු භාණ්ඩ ලේඛන ගතකිරීම පොලිසිය තුළ නිසි අයුරින් සිදුකර නොමැති බව තහවුරු වී තිබේ.මෙම මත්කුඩු සමඟ පුද්ගලයින් දෙදෙනෙකු පසුගිය ජනවාරි මස 11 දින අත්අඩංගුවට ගෙන ඊට පසු දින ඔවුන් අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගතකර ඇත. ඊට අදාළ නඩු භාණ්ඩ ජනවාරි මස 25 දින නඩුව කැඳවූ අවස්ථාවේදී අධිකරණයට ඉදිරිපත් කැර තිබී නොමැත. ඒවා ඉදිරිපත් කැර ඇත්තේ ඊට පසු දිනකය.හෙරොයින් මත්කුඩු ග්‍රෑම් 2කට වඩා වැඩි ප්‍රමාණයක් ළඟ තබා ගැනීම මරණීය දණ්ඩනය හිමිවිය හැකි වරදක් බැවින් සැකකරුවන්ගේ වරප්‍රසාද මත පොලිස් නිලධාරීන් දෙදෙනා නඩු භාණ්ඩ වෙනස් කළේද යන්න පිළිබඳ මේ වන විට සැකයක් මතුව තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ මෙහෙයවීමෙන් සහකාර පොලිස් අධිකාරි මොහොට්ටිගෙදර මහතා සිද්ධිය පිළිබඳ විමර්ශන සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030420</link>
    <topic>සබරගමු සරසවිය වසා දමයි</topic>
    <author>සමන්මලී ප්‍රියශාන්ති</author>
    <content>සබරගමු සරසවිය ඊයේ (03) උදේ 9 සිට දින නියමයක් නොමැතිව වසා දැමේ.විශ්වවිද්‍යාලයේ සිසුන් දේශනවලට නොපැමිණ උද්ඝෝෂණවලට සහභාගීවීම හේතුවෙන් මේ තීරණය ගත් බව උප කුලපති මහාචාර්ය මහින්ද රූපසිංහ මහතා දිනමිණට පැවසීය.ජ්‍යෙෂ්ඨ සිසුන් තමන්ට දේශනවලට සහභාගී වන්නට ඉඩ නොදෙන බවට ඇතැම් සිසුන් දිගින් දිගටම පැමිණිලි කිරීමත් ඉගෙන ගැනීම සඳහා විශ්වවිද්‍යාලයට එවූ තම දරුවන්ට අනවශ්‍ය පෙළඹවීම් කරන බවට මවුපියන් විසින් විශ්වවිද්‍යාලයට පැමිණිලි කිරීමත් විශ්වවිද්‍යාලය වසා දැමීමේ තීරණයට බලපෑ බව ඒ මහතා ප්‍රකාශ කළේය. තාවකාලිකව වසා දැමූ විශ්වවිද්‍යාලය ඉගෙන ගැනීමට අවශ්‍යතාව ඇති සිසුන් සඳහා ළඟදීම නැවත විවෘත කරන බවත් උප කුලපතිවරයා පැවසීය.නවක වදයට සම්බන්ධ හේතුන් නිසා මේ වන විට විශ්වවිද්‍යාලයේ සිසුන් 58 දෙනකගේ පන්ති තහනම් කර ඇති අතර එම සිසුන්ගේ පන්ති තහනම ඉවත් කරන ලෙස ඉල්ලමින් ඉකුත් සතියක පමණ කාලයක සිට උද්ඝෝෂණ පැවැත්විණ. මේ සිසුන් 58 දෙනාට අභියාචනා ඉදිරිපත් කරන ලෙස පාලනාධිකාරිය දන්වා ඇතත් ඔවුන් ඉදිරිපත් කර ඇති අභියාචනා පිළිගත නොහැකි තත්ත්වයක තිබෙන බවත් රූපසිංහ මහතා කීවේය. සිසුන්ගේ පන්ති තහනම පිළිබඳව තීරණ ගනු ලබන්නේ විශ්වවිද්‍යාල පාලනාධිකාරිය බැවින් සිසුන්ට ඒ සඳහා බලපෑම් කළ නොහැකි බවත් සිසුන් දේශන වලට සහභාගි විය යුතු බවත් ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030421</link>
    <topic>ශ්‍රී ලංකාව - ලන්ඩනය අතරගුවන් ගමන් වාර ගණන වැඩි කෙරේ</topic>
    <author>ස්වර්ණා විජේකෝන්</author>
    <content>ශ්‍රී ලංකාව සහ එක්සත් රාජධානිය අතර අස්සන් කරන ලද ගුවන් සේවා ගිවිසුම, ශ්‍රී ලංකාව කේන්ද්‍රීය ගුවන් මධ්‍යස්ථානයක් බවට පත්කිරීමේ එක් පියවරක් බව සිවිල් ගුවන් සේවා අමාත්‍යාංශය පවසයි.මෙම ගුවන් සේවා ගිවිසුම අස්සන් කිරීමෙන් පසුව, ද්වි පාර්ශ්වික සාකච්ඡාව පසුගිය 21, 22 යන දිනවලදී ලන්ඩනයේදී පැවැති අතර මෙම ද්වි පාර්ශ්විය සාකච්ඡාව ද සාර්ථක බව එම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030422</link>
    <topic>වයස අවුරුදු 18 ට අඩුනම්‘ඉන්ටනෙට් කැෆේ’ තහනම්</topic>
    <author>විජයානි එදිරිසිංහ</author>
    <content>කුරුණෑගල ප්‍රදේශයේ වයස අවුරුදු 18 ට අඩු සෑම ළමයකුටම ඉන්ටර්නෙට් කැෆේවලට ඇතුළුවීම සම්පූර්ණයෙන් තහනම් කැර තිබේ.ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් මත පොලිසිය එම තහනම ක්‍රියාත්මක කර ඇත.එම වයස් සීමාව තුළ සිටින පාසල් ළමුන්ට “ඉන්ටර්නෙට් කැෆේ” වලට ඇතුළ්වීමට අවශ්‍ය නම් ඔහු හෝ ඇය අධ්‍යාපනය හදාරන පාසලේ විදුහල්පතිවරයාගෙන් ලබාගත් අවසර පත්‍රයක් තිබිය යුතුය. පාසල් නොයන ළමුන් තම මව හෝ පියා සමඟ ඊට ඇතුළු විය යුතු වෙයි.මෙම නීතියට පටහැනිව අවු: 18 ට අඩු ළමුන්ට මෙම ස්ථානවල ගැවසීමට ඉඩ නොදෙන ලෙස ඉන්ටර්නෙට් කැෆේ හිමිකරුවන්ට පොලිසිය අවවාද දී තිබේ.පාසල් ළමුන් ඇතුළු බාලවයස්කාර තරුණ තරුණියන් අපචාර, අසභ්‍ය වැඩවලට යොමුවීම වළක්වා ගැනීමේ අරමුණ මත පොලිසිය එම වැඩපිළිවෙළ ක්‍රියාත්මක කරගෙන යයි.ඊට අමතරව ඇතුගල, වැව රවුම මල්වත්ත, බස් නැවතුම්පළ සුපිරි වෙළඳ සංකීර්ණය යන ස්ථානවලද තරුණ පිරිස්වලට නිකරුනේ ගැවසීමට ඇති ඉඩකඩ අහුරා තිබේ.පොලිසිය මෙම ස්ථාන අසල ගැවසෙමින් එසේ ගැවසෙන පිරිස් ගැන සොයා බලයි.තවද සති අන්තයට කුරුණෑගල නගරය හා ඒ අවට පැවැත්වෙන උපකාරක පන්තිවලට සහභාගි වීමට විසිදහසක පමණ පිරිසක් පැමිණෙති. එම සිසු සිසුවියන් අතර අනුරාධපුර, පොළොන්නරුව, මැදවච්චිය, ත්‍රිකුණාමලය ඇතුළු දුර පළාත්වල අයට බස් නැවතුම්පලට පැමිණීම වළක්වාලීම සඳහා ඔවුන් සඳහා විශේෂ බස් රථ සේවාවක් අදාළ ටියුෂන් පන්ති ඇරෙන වෙලාවට යොදවා තිබේ.පොලිසිය, පෞද්ගලික බස්රථ හිමියන්ගේ සංගමය සමඟ කළ සාකච්ඡාවකින් අනතුරුව එම විශේෂ බස් රථ සේවාව ක්‍රියාත්මක වෙයි.ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් සහ අධීක්ෂණය යටතේ කුරුණෑගල මූලස්ථාන පොලිසිය, රථවාහන පොලිසිය සහ සෙසු පොලීසි එක්ව මෙම වැඩපිළිවෙළ ක්‍රියාත්මක කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=n11030423</link>
    <topic>වෙළෙඳසලට ගොඩ වැදිලාඅලුත් ඇඳුම් ඇඳගෙන දුවලා</topic>
    <author>කුමුදු හෙට්ටිආරච්චි</author>
    <content>ඇඳුම් මිලට ගන්නා මුවාවෙන් ප්‍රසිද්ධ වෙළෙඳ ආයතනයකට ඇතුළු වී ඩෙනිම් කලිසමක් හා කමිස තුනක් ඇඳගෙන පලායාමට තැත් කළ තරුණයන් දෙදෙනෙකු රුපියල් පන් දහස බැගින් වූ මුදල් හා රුපියල් පනස් දහස බැගින් වූ ශරීර ඇප දෙකක් මත මුදාහැරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (03) නියෝග කළාය.රුපියල් හාර දහස් නවසිය අනූවක වටිනාකමින් යුත් මෙම රෙදිපිළි සොරා ගැනීම සම්බන්ධයෙන් වරද පිළිගත් මෙම තරුණයන් දෙදෙනාට දඬුවම් නියම කිරීම ලබන 17 වැනිදාට කල් තැබුණු අතර තරුණයන්ගේ පෙර වැරදි සම්බන්ධ වාර්තාවක් එදිනට කැඳවීමට මහේස්ත්‍රාත්වරිය පොලිසියට නියෝග කළාය.වෙළෙඳ ආයනතනයේ කළමනාකරු විසින් කොල්ලුපිටිය පොලිසියට සිද්ධිය පැමිණිලි කිරීමෙන් පසු කොල්ලුපිටිය පොලිසිය විසින් මෙම තරුණයන් අත්අඩංගුවට ගෙන අධිකරණයට ඉදිරිපත් කැර තිබුණි.වෙළෙඳ ආයතනයේ ඇඳුම් පරීක්ෂා කැර බැලීමේ කුටියට ගොස් ඇති එක් තරුණයෙක් ඔහු ඇඳ සිටි ඇඳුම් යටින් සොරාගත් කමිස හා ඩෙනිම් කලිසම ඇඳ එකවරම සාප්පුවෙන් පිටතට දුව ගොස් ඇති බව කියයි.ආයතනයේ ආරක්ෂක නිලධාරින්ට සැකසිතී අවට අයගේද උපකාර ඇතිව මෙම තරුණයා අල්ලා ගෙන ඇති අතර ඔහුගේ සහයට පැමිණි අනිත් තරුණයාද සාප්පුව තුලදී අල්ලාගෙන ඇත.තරුණයා පරීක්ෂා කිරීමේදී සොරාගෙන ඇඳ සිටි කමිස හා ඩෙනිමට අමතරව සාප්පුවේ විකිණීමට තබා තිබූ සෙරෙප්පු ජෝඩුවක්ද ඉනේ සඟවා තිබියදී හමුවී ඇති බව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103045</link>
    <topic>බියගම වැව් දෙකක්සංවර්ධනයට  </topic>
    <author>රංජිත් අම්පිටියාවත්ත බියගම විශේෂ</author>
    <content>බියගම වැව් දෙකක් අලුතින් ඉදිකර ජාතික වාරි සංස්කෘතිය ආරක්ෂාකරන බවත් එතුළින් ගොවීන්ගේ ජල ප්‍රශ්නය විසැඳීමට පියවරගන්නා බවත් බියගම ශ්‍රිලනිප සංවිධායක ආපදා කළමනාකරණ නියෝජ්‍ය ඇමැති දුලිප් විජේසේකර මහතා පැවැසීය.ඒ මහතා එසේ කීවේ සපුගස්කන්ද මහා විද්‍යාලයේ ප්‍රවීණ කලාකරු සතිශ්චන්ද්‍ර එදිරිසිංහ මහතාගේ මෙහෙයවීමෙන් පැවැති සංස්කෘතික අධ්‍යාපනික ප්‍රදර්ශනය විවෘත කිරීමෙන් පසුව පැවැති උත්සවයේදීය.නියෝජ්‍ය ඇමැතිවරයා මෙසේද කීවේය.පිරිසුදුව ජලය ලබා ගැනීමට ක්‍රම සකස්කළ යුතුයි. පරිසරය අපිරිසුදු වුණොත් ජලය ආපදා පමුණුවන රෝග කාරක බලවේගයක් වෙනවා. ඒ නිසා නාගරික ජල ප්‍රවාහන කාණු පද්ධතිය පිරිසුදු කර ග්‍රාමීය ළිං ජලය ප්‍රවේසම් කළ යුතුයි. කුණු කසළ සම්පතක් බවට පත්කරගැනීමට නිවෙස්වල කොම්පෝස් පොහොර සෑදීමට ජනතාවට දැනුම ලබා දිය යුතුයි.ප්‍රවීණ කලාකරු සතිශ්චන්ද්‍ර එදිරිසිංහ, බියගම ප්‍රාදේශීය ලේකම් ටී. ඩී. එස්. සමන් පෙරේරා, බියගම ප්‍රාදේශීය ලේකම් කාර්යාලයීය නිපුණතා සංවර්ධන නිලධාරි සුනිල් යන මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103042</link>
    <topic>පොල් වගාවටපොහොර සහනාධාර</topic>
    <author>අත්තනගල්ල විශේෂ ජයවීර සුගතපාල</author>
    <content>දිවයිනේ පොල් පළදාව ඉහළ නැංවීමේ අරමුණින් “කප්රුක දිරිය” වැඩසටහන යටතේ ග්‍රාමීය මට්ටමින් පොල් වගාවට පොහොර සහනාධාරදීමේ වැඩපිළිවෙළක් පොල් සංවර්ධන හා ජනතා වතුª සංවර්ධන අමාත්‍යාංශය මගින් ආරම්භ කර ඇත.මේ සඳහා ග්‍රාම නිලධාරි කොට්ඨාස මට්ටමින් පොල් ඉඩම් ප්‍රමාණ, ගස් ගණන ඇතුළුව පොල් වගාවේ තොරතුරු රැස් කිරීම, කෘෂිකර්ම පර්යේෂණ නිෂ්පාදන සහකාර, සමෘද්ධි නිලධාරි හා ග්‍රාම නිලධාරියා හරහා සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103041</link>
    <topic>කටුනායක මහ විදුහලේ ඇතැම් ගොඩනැඟිලි අබලන්</topic>
    <author>සීදුව සමූහ – නිශ්ශංක පියරත්න</author>
    <content>මීගමුව අධ්‍යාපන කලාපයට අයත් කටාන කොට්ඨාස අධ්‍යාපන කාර්යාල බල ප්‍රදේශයේ කටුනායක මහ විදුහල වසර ගණනාවක සිට දුර්වල මට්ටමක තිබුණු විදුහලකි. එහි වර්තමාන විදුහල්පති පැට්‍රික් ප්‍රනාන්දු මහතාගේ හා ගුරු මහත්ම මහත්මීන්ගේ විශේෂ උනන්දුව හා උත්සහය නිසා නැවතත් දියුණු තත්ත්වයකට ළඟාවෙමින් තිබෙන බව ප්‍රදේශවාසීහු කියති.1911 වසරේදී කුරන කටුනායක මෙතෝදිස්ත දේවස්ථාන භූමියේ තාවකාලික ගොඩනැඟිල්ලක මේ විදුහල ආරම්භ කෙරුණි. එච්. ඒ. නෝනිස් දේවගැතිතුමා ප්‍රදේශයේ දරු දැරියන්ට ඉංග්‍රීසි අධ්‍යාපනය මෙමඟින් ලබාදීමට කටයුතු කළේය. 1918 දී ජෝන් ද සිල්වා දේවගැතිතුමා විසින් එය කටුනායක ප්‍රදේශයේ ගොඩනැඟිල්ලකට ගෙන යන ලදී.දැනට මේ පාසල පිහිටා තිබෙන භූමිභාගයට පිවිසියේ 1951 ඔක්තෝබර් 29 වෙනිදාය. 1959 දී ඉංග්‍රීසි පාසලක් වශයෙන් ලියාපදිංචි කරන ලදී. පසුව මිශ්‍ර පාසලක් බවට පත්විය.විදුහල සතු භූමි ප්‍රමාණය අක්කර පහකි. මීටර් 200 යේ ධාවන පථයක්ද ඇත. මීගමුව කලාපයේ හොඳම පාසලක්ව තිබූ මේ විදුහල ක්‍රම ක්‍රමයෙන් අභාවයට පත්වුණේ ඇතැම් මවුපියන් තම දරුවන් නගරයේ වෙනත් පාසල්වලට ඇතුළත් කිරීම නිසාය.විදුහලේ පරණ ගොඩනැඟිල්ල දරුවන්ගේ යහපත උදෙසා නවීකරණය කර දෙන්නැයි මවුපියෝ බලධාරින්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103043</link>
    <topic>ලක්ෂ 50ක් වටිනා ලී තොගයක් බලපත්‍ර නැතිව ප්‍රවාහනය කරලා  </topic>
    <author>හෝමාගම සංචාරක – මංජුල හිරිපිටිය</author>
    <content>බලපත්‍ර නොමැතිව රුපියල් ලක්ෂ පනහක් පමණ වටිනා ලී කොට තොගයක් රැගෙන යමින් තිබූ ලොරි රථ දෙකක් හෝමාගම පොලිසියේ ඊගල් විශේෂ ප්‍රහාරක යතුරුපැදි ඒකකය මගින් අත්අඩංගුවට ගැනීමට සමත්වී ඇත.අත්අඩංගුවට ගත් ලොරි රථ දෙකේ තේක්ක, මැහෝගනී සහ කොස් ලී තිබී ඇත. කුරුණෑගල සිට මොරටුව දක්වා මේ ලී කොට තොගය ප්‍රවාහනය කරමින් තිබියදී සැකකරුවන් දෙදෙනෙකු සමඟ මෙසේ පොලිස් අත්අඩංගුවට පත්විය.සැකකරුවන් අධිකරණයට ඉදිරිපත් කිරීමෙන් අනතුරුව රුපියල් දස දහසක මුදල් ඇප මත මුදාහැරීමටත් ලී කොට ලොරි රථ දෙක පොලිසියේ භාරයේ තැබීමටත් හෝමාගම අතිරේක දිසා විනිසුරු සහ මහේස්ත්‍රාත් සුමිත් පෙරේරා මහතා නියෝග කළේය.නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් මත හෝමාගම පොලිස් ස්ථානාධිපති පොලිස් පරීක්ෂක ප්‍රසන්න රත්නායක මහතාගේ මෙහෙයවීමෙන් වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103044</link>
    <topic>කොරතොට කළුගල් වැඩපොළෙන් අවට ප්‍රදේශයට අලාභහානි</topic>
    <author>කඩුවෙල සමූහ සමන්ති මිරියගල්ල</author>
    <content>ඓතිහාසික කොරතොට රජමහා විහාරයට යාබදව කාලයක පටන් පවත්වාගෙන යනු ලබන කළුගල් කැඩීමේ ව්‍යාපාරය හේතුවෙන් කොරතොට ප්‍රදේශ වාසීහු අසීරුතාවට පත්ව සිටිති.පසුගියදා ගල් බෝරයකින් වැටුණු කළුගලක් කොරතොට රජමහා විහාරයේ සංඝාවාසයේ වහලයටද වැටී සිදුවූ හානිය අති විශාලය. අවට ව්‍යාපාරික ස්ථාන, නිවාස හා අධි විදුලි රැහැන් පද්ධතීන්ට පවා මෙය බරපතළ ගැටලුවක් වී තිබේ.කොරතොට රජමහා විහාරවාසී සුමනසාර හිමි. කොරතොට රජමහා විහාරය ඓතිහාසික වැදගත්කමක් ඇති පූජනීය ස්ථානයක්. මේ මිනිසුන්ට වන අවහිරය අති විශාලයි. විහාරස්ථානයේ ස්වාමීන් වහන්සේ කෙනකුගේ පාදයක් මේ කළු ගල් වැටීමෙන් තුවාල වුණා. විහාරයේ වහලයටත් සෑහෙන අලාභ හානියක් සිදුව තියෙනවා. මේ සම්බන්ධයෙන් සාධාරණ විසැඳුමක් ලබාදෙන ලෙස ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103046</link>
    <topic>අතුරුගිරිය - කොට්ටාවබස් ධාවනය අන්තිමයි</topic>
    <author>අතුරුගිරිය විශේෂ - වික්‍රම සමරසිංහ</author>
    <content>කොට්ටාව - පිටකොටුව බස් කොපමණ ධාවනය වුවද, අතුරුගිරිය සිට කොට්ටාව දක්වා ඇත්තේ 138/4 බස් රථ පමණි.අතුරුගිරිය, තුන්ඇඳහේන, යාකාල, ඔරුවල, මිලේනියම් සිටි, පෝරේ වැනි ප්‍රදේශ රැසක ජනතාවට කොට්ටාවට යෑමට ඇත්තේ මේ බස් සේවය පමණි. මේ මාර්ගයේ බස් ධාවනය දුර්වල වීම නිසාවෙන් මගීහු අසීරුතාවට පත්ව සිටිති. එදාට වඩා අද මේ මාර්ගයේ ගමන් කරන මගීන් සංඛ්‍යාව විශාල ලෙස වැඩි වී ඇත.රජයේ සහ පෞද්ගලික පාසල් සහ විශ්වවිද්‍යාල සිසුන්, විවිධ රෝගීන් මෙන්ම පොදු ජනතාව මේ මාර්ගයේ ගමන් කරති.රාජා සුනිමල් දේවපෙරුම මහතා - මම සුළු ව්‍යාපාරිකයෙක්. මේ මාර්ගයේ නිතරම ගමන් කරනවා. වෙනදා රෑටත් ලංගම බස් මෙන්ම පෞද්ගලික බස් රථ අතුරුගිරියෙන් කොට්ටාවට ධාවනය වුණා. දැන් ඒවා නැහැ. එනිසා රෑ 6.30න් පසුව අපට කොට්ටාවට යන්න වෙන්නේ ත්‍රී වීලර් වැනි කුලී රථ වලින්.ඩබ්. එච්. කොළඹගේ මහතා - එදා මේ මාර්ගයේ බස් රථ 32ක් පමණ තිබුණා. සී. ටී. බී. සහ පුද්ගලික බස් රථවල තරගය නිසා දැන් සී. ටී. බී. ඇත්තේම නැති තරම්. මේ පාරේ බස් නැහැ. ත්‍රීවීල් වල එන්න මුදල් නැති දාට රුක්මල්ගමට ඇවිල්ල හෝ ගොඩගමට ගිහිල්ල තමයි ගෙදර එන්න වෙන්නේ. බලධාරීන් මේ ගැන ක්‍රියා නොකිරීම ගැන කනගාටුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103047</link>
    <topic>දකුණේ පාසල් නොයන දිළිඳු දරුවනටඅධ්‍යාපනය ලබාදෙන වැඩපිළිවෙළක්</topic>
    <author>ඩී. සිරිවර්ධන – ගාල්ල දිසා විශේෂ</author>
    <content>ආර්ථික දුෂ්කරතාවන් මත පාසල් නොයන දකුණේ වයස අවුරුදු හය ඉක්මවූ සියලුම ළමයිනට අධ්‍යාපනය ලබා දීමට දකුණු පළාත් අධ්‍යාපන අමාත්‍යාංශය ඉදිරිපත් වෙයි. පළාත් ඇමැති චන්දිම රාසපුත්‍ර මහතාගේ උපදෙස් මත මෙය ක්‍රියාත්මක වෙයි.ලෝක බැංකු ආධාර මත මෙම වැඩපිළිවෙළ ක්‍රියාත්මක කිරීමට නියමිත බව අමාත්‍යාංශය සඳහන් කරයි. වැය කෙරෙන මුදල රුපියල් දාහතරලක්‍ෂ හැටඑක්දහසකි. (14,61,000)ගාල්ල, මාතර සහ හම්බන්තොට දිස්ත්‍රික් තුනෙහිම මෙකී වැඩසටහන දියත් කිරීමට කටයුතු යොදා ඇත්තේ අධ්‍යාපන කලාප මට්ටමින් යැයි නොවිධිමත් අධ්‍යාපන ව්‍යාපෘතිය ප්‍රකාශ කරයි.කලාප අධ්‍යාපන කාර්යාල මට්ටමින් මේ සඳහා සිසුන් තෝරාගෙන පාසල් ගතකිරීමට නියමිතය. ග්‍රාම නිලධාරීන් හා සමෘද්ධි නිලධාරීන් මගින් තොරතුරු රැස්කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103048</link>
    <topic>පොළොන්නරුවට යළි වැසි:ගොවි කටයුතුවලට බලපෑම්</topic>
    <author>ජයන්තිපුර සමූහ</author>
    <content>දින කිහිපයක්ම නැවතී තිබූ වැස්ස දින 3-4 ක සිට නැවතත් ආරම්භ වී ඇත. අද වන විටද ප්‍රදේශයට දිවා රෑ නොතකා මහා වැසි ඇද හැලෙමින් පවතියි. මේ හේතුවෙන් පොළොන්නරුව ගොවි ජනතාවට දැඩි බලපෑමක් එල්ල වී ඇත.පසුගිය මාස 2-3 ක පුරාවටම අඛණ්ඩව ඇද හැලුනු ධාරානිපාත වර්ෂාව නිසා අක්කර සිය දහස් ගණනක් වී වගාව බොල් බවට පත් විය. දැනට ඉතිරි වී ඇති අස්වැන්නේ සුළු කොටසවත් නෙළා ගැනීමට නොහැකිව අඛණ්ඩව අද වන විටද මහා වැසි ඇද හැළෙමින් පවතියි.ඒ නිසාම ගොවියා කබලෙන් ලිපට වැටී ඇත.තමාගේ කනකර බඩු උකස් කර තිබුණු සේසතම වියදම් කර ණය තුරුස් වී දැඩි පරිශ්‍රමයක් යොදා මහන්සි වී දහඩිය හෙළමින් අභිමානවත් ගොවියා තම අනාගත ආයෝජනය මෙයින් අපේක්ෂා කළේ දහසකුත් බලාපොරොත්තු ඇතිව තම ජීවිතය සරිකර ගැනීමට හා දූ දරුවන්ගේ ඕනෑ එපාකම් අධ්‍යාපනය ඔවුන්ගේ අනාගතය උදෙසාය. අයහපත් කාලගුණය එයට හරස් වී අදටත් සිදුකරනු ලබන්නේ් සුළුපටු හානියක් නොවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r1103049</link>
    <topic>දඹුල්ලට මත්කුඩු බෙදාහරින‘කුඩු චමින්ද’ අත්අඩංගුවට</topic>
    <author>ප්‍රදීප් ගුණවර්ධන - දඹුල්ල</author>
    <content>දඹුල්ල හා ගලේවෙල ප්‍රදේශවලට මත්කුඩු බේදාහරින ‘ කුඩු චමින්ද ‘ නමැති ජාවරම් කරු දඹුල්ල පොලිසිය මගින් අත්අඩංගුවට ගෙන ඇත.සැකකරුගෙන් ප්‍රශ්න කිරීමේදී ඔහුගේ ගුද මාර්ගයේ සඟවා තිබු මත් කුඩු පැකට් 14ක් පොලිසිය විසින් සොයාගෙන ඇත. කොළඹ ප්‍රදේශයේ සිට මත්කුඩු පැකට් ගෙනවිත් බෙදාහරින බවට පොලිසිය තොරතුරු අනාවරණය කරගෙන ඇත.ගලේවෙල තළකිරියාගම ප්‍රදේශයේ පදිංචි පුද්ගලයකු වන මොහු දඹුල්ල ඉබ්බන් කටුව ප්‍රදේශයේදී පොලිස් අත්අඩංගුවට ගෙන ඇත.දඹුල්ල පොලිසියේ විශේෂ විමර්ශන ඒකකයට ලද තොරතුරක් මත දුෂණ මර්දන ඒකකයේ ස්ථානාධිපති උ.පො.ප ආර්. ඩී. පී. එස්. රාජපක්‍ෂ, පො.සැ. සොයිසි (7855) යන නිලධාරිහු වැටලීම කර ඇත. මූලස්ථාන පොලිස් පරීක්‍ෂක එන්. ජේ. වීරසිංහ මහතාගේ උපදෙස් මත පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r11030410</link>
    <topic>මන්නාරමේ කෘෂිකර්මාන්තනංවාලීම කඩිනම් කරයි</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>මන්නාරම දිස්ත්‍රික්කයේ කෘෂිකර්මාන්ත කටයුතුª නංවාලීමේ ක්‍රියාදාමය කඩිනම් කෙරේ.මන්නාරමේ මුරුන්කන්හි ඓතිහාසික යෝධවැව හා අගති මුරුප්පු වැව කේන්ද්‍ර කොට ගනිමින් මේ කෘෂි සංවර්ධන වැඩසටහන් දියත් කරනු ඇත.මේ කාර්යයන්හි දී ප්‍රධාන වශයෙන් අගතිමුරිප්පු වැවේ බැම්ම අඩි තුනකින් උස්සා ඒ යටතේ ඇති ප්‍රධාන පෝෂිත ඇළ මාර්ගය පුනරුත්ථාපනය කෙරේ. යෝධ වැව යටතේ දැන් එල්ලංගාවට අයත් කුඩාවැව් 104 ක් ප්‍රතිසංස්කරණය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=r11030411</link>
    <topic>ගෝනමස් ළඟ තබාගෙන සිටිතිදෙනකුට ලක්‍ෂ 3 ක දඩ</topic>
    <author>කන්තලේ සමූහ</author>
    <content>ගෝනමස් විකිණීම සඳහා තබාගෙන සිටි පුද්ගලයින් දෙදෙනෙකුට හා කාන්තාවකට ඒ සම්බන්ධයෙන් වරද පිළිගැනීමෙන් පසු රුපියල් දෙලක්‍ෂ අසූඅටදහසක (288000/-) දඩ මුදලක් ගෙවීමට කන්තලේ ප්‍රධාන මහේස්ත්‍රාත් කෝසල සේනාධීර මහතා එම අධිකරණයේදී නියෝග කළේය.කන්තලේ වාන්ඇළ පංසල් ගොඩැල්ලේ පදිංචි කේ. ජී. දයානන්ද යන අයට ගෝනමස් කිලෝ 5ක් තබාගැනීම සම්බන්ධයෙන් රුපියල් අනුනව දහසක (99000/-) දඩයක්ද එම ප්‍රදේශයේම පදිංචි ඊ. එම්. රම්බන්ඩා යන අයට ගෝනමස් කිලෝ 3කට රුපියල් අනුහතර දහසක්ද (94000/-)එම්. පී. අයිරාංගනී නැමැත්තියට ගෝනමස් කිලෝ 3කට රුපියල් අනූපන්දහසක් (95000/-) මෙසේ දඩ ලෙස ගෙවීමට නියම විය.කන්තලේ වනජීවි අලි පාලක ඒකකයේ ව.ස. අඩවි සහකාර ජේ. ඒ. විජයකුමාර, ව.ස. නියාමකයින් වන එම්. එම්. අයේස්, බී. එම්. පියසිරි , සිවිල් ආරක්‍ෂක සේවයේ ජයතිස්ස , පි‍්‍රයන්ත, ඉන්දුලා, සංජය, සමන්, රෝහිත, චන්දන, රියැදුරු පද්මසිරි යන නිළධාරීහු මෙම වැටලීම් කොට සැකකරුන් අත් අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103041</link>
    <topic>පාකිස්තානය අපරාජිත බව රැක ගනිමින්කැනඩාව ලකුණු 46කින් පරදවයි</topic>
    <author>ප්‍රින්ස් ගුණසේකර</author>
    <content>කැනඩාව හා පාකිස්තානය අතර ඊයේ ඛෙත්තාරාම ආර්. පේ‍්‍රමදාස ක්‍රීඩාංගණයේ පැවැති එක් දින තරගයෙන් පාකිස්තානය ලකුණු 46 ක ජයක් වාර්තා කළේය.වසර 12 කට පසුව ලෝක කුසලාන තරගාවලියක අර්ධ අවසන් පූර්ව වටයට පිවසීමේ සිහිනය දකිමින් සිටින පාකිස්තානුවන් මේ තරගාවලියේ අපරාජිතව ලැබූ තෙවැනි ජයග්‍රහණය මෙය විය.පාකිස්තානය ඕවර් 43 කදී ලකුණු 184 කට දැවී ගිය අතර කැනඩාව ඕවර් 42.5 කදී ලකුණු 138 කට සියලුදෙනා දැවී ගියහ.මෙවර ක්‍රිකට් ලෝක කුසලාන තරගාවලියේ දැනට වැඩිම කඩුලුලාභියා වී සිටින පාකිස්තානු ක්‍රිකට් නායක ෂහිඩ් අෆ්රීඩි කැනඩා පිතිකරුවන් 5 ක්ම ලකුණු 23 කට දවා ගනිමින් තරගයේ වීරයා සම්මානය හිමිකර ගත්තේය.අෆ්රිඩි තරග 3 කදී කඩුලු 14 ක් ලබා ඉදිරියෙන්ම සිටී. මේ තරගාවලියේදී කෙන්යාවට එරෙහිව කඩුලු 5 ක් හා ශ්‍රී ලංකාවට එරෙහිව කඩුලු 4 ක් අෆ්රිඩි දවා ගත්තේය.කැනඩා පිලේ ආරම්භය මේ තරගයේදීත් සාර්ථක නොවූ අතර ආරම්භක පිතිකරුවන් වූ රුවිඳු ගුණසේකර හා නිතිෂ් කුමාර් යන දෙදෙනාම ලකුණු 16 ක් වෙද්දී දැවී ගියහ. එම කඩුලු දෙක ආරම්භක පන්දු යවන්නන් වූ උමාර් ගුල් හා රසාක් ලබා ගත්හ. අෆ්රිඩිගේ පළමු ගොදුර බවට පත්වූයේ කැනඩා ක්‍රිකට් නායක බගායි වූ අතර ඔහු ලකුණු 16 ක් ලබා සිටියදී කඩුල්ල මුවා කිරීමේ වරදට හසුවිය.කැනඩා ඉනිම යම්දුරකට ශක්තිමත් වූයේ සිවුවැනි කඩුල්ලට සූර්කාරි හා හන්සරා ගොඩනැඟූ ලකුණු 100 ක සම්බන්ධතාව හේතුවෙනි. සූර්කාරි ලකුණු 27 කට දැවී ගිය පසු කැනඩා ඉනිමේ කඩා වැටීම ආරම්භ විය. අගනා පිතිකරණයක යෙදුණු හන්සරා පන්දු 75 කදී හයේ පහරක් හා හතරේ පහර 4 ක් සමඟ ලකුණු 43 ක් ලැබීය. කැනඩා පිතිකරුවන් 8 ක්ම ලකුණු 10 සීමාව ඉක්මවීමට සමත් වූයේ නැත. සහිඩ් අෆ්රිඩිගේ පන්දු කෙළින්ම කඩුල්ලේ වැදීමෙන් පිතිකරුවන් තිදෙනෙකු ද කඩුල්ල මුවා කිරීමේ වරදට හසුවීමෙන් දෙදෙනෙකු ද දවා ගත්තේය.මේ තරගය ඔස්ට්‍රේලියාවේ ඩැරල් හාපර් හා එංගලන්තයේ නයිජල් ලොන්ග් විනිශ්චය කළ අතර කැනඩා ඉනිමේ ඔවුන් ලබා දුන් තීන්දු 4 ක්ම රූපවාහිනී පුනරූපන නිරීක්ෂණය කළ තෙවැනි විනිසුරු වෙනස් කළේය. දැවී යෑම් ලෙස ඇඟිල්ල ඔසවා ලබා දුන් තීන්දු දෙකක් නොදැවීම් ලෙස ද දැවී නොගියා යැයි නිහඬව සිටි තීන්දු 2 ක් දැවී යෑම් ලෙස ද වෙනස්වීම් විශේෂත්වයකි.කාසියේ වාසිය දිනාගත් පාකිස්තානයේ ආරම්භක පිතිකරුවන් වූ මොහොමඩ් හෆීස් හා අහමඩ් ෂෙහෙෂාඩ් දෙදෙනාට ස්ථාවර වීමට ඉඩ නොදුන් මද වේගපන්දු යවන හෙන්රි ඔසින්ඩේ ඉනිමේ සිවුවැනි ඕවරයේදී හෆීස් ලකුණු 13 කට දවාගත්තේය.9 වැනි ඕවරයේදී කැනඩා පිලේ මද වේග පන්දු යැවූ බයිඩ්වාන් ෂෙහෙෂාඩ් දවාගැනීමට සමත් විය.ශ්‍රී ලංකාව සමග තරගයේදී ලකුණු 72 ක් ලැබූ යුනුස් ඛාන්ව බයිඩ්වාන් ඊයේ තරගයේදී ලකුණු 6 කට දවාගැනීමත්, ප්‍රහාරක පිතිකරු කම්රන් අක්මාල් ලකුණු 16 කට දවාගැනීමට රිස්වාන් චීමා සමත් වීමත් හේතුවෙන් පාකිස්තානය විශාල අසීරුතාවකට ලක්විය. පාකිස්තාන ලකුණු පුවරුව කඩුලු 4 කට ලකුණු 67 ක් වෙද්දී පිටියට එක්වූ මිෂිබා උල් හක් හා උමාර් අක්මාල් දෙදෙනා ලකුණු 93 ක සම්බන්ධතාවක් 5 වැනි කඩුල්ලට එක්කිරීම සැනසිලිදායක විය. ලකුණු 48 ක් ලබා සිටියදී බලාජි එවූ පන්දුවකට කඩුල්ල මුවාකිරීමේ වරදට හසුවී උමාර් අක්මාල් දැවී ගියේය.ඔහුගේ 8 වැනි එක්දින අර්ධ ශතකය ඊයේ අහිමි වී ගියේය. උමාර් හතරේ පහර 4 ක් හා හයේ පහරක් එල්ල කළේය. නායක ෂහිඩ් අෆ්රිඩි පිටියට පිවිස ලකුණු වේගය වැඩි කිරීමට උත්සහ ගනිමින් සිටියදී අනෙක් අන්තයේ සිටි මිෂිබා උල් හක් දවාගැනීමට බලාජි රාඕ සමත් වූවේය. මිෂිබා පන්දු 68 කදී හතරේ පහරක් සමඟ ලකුණු 37 ක් ලබා සිටියේය. ඔහු ශ්‍රී ලංකාව සමග තරගයේදී නොදැවී ලකුණු 83 ක් ලබාගත් පිතිකරුවා ය.වේගයෙන් ලකුණු අතරට පැමිණ පාකිස්තාන ඉනිම ඉහළට ගැනීමට කල්පනා කළ ෂහිඩ් අෆ්රිඩි දවාගැනීමට රිස්වාන් චීමා සමත් විය. අෆ්රිඩි පිට ඉන්නෙන් ඉවත එවූ පන්දුවකට එල්ල කළ පහර “කවර් පොයින්ට්” වෙත උඩ පන්දුවක් සේ ඇදී ගිය අතර නිතිෂ් කුමාර් සාර්ථකව එය රැකගැනීමෙන් ලකුණු 20 කට දැවී ගියේය.එවිට පාකිස්තාන ඉනිම කඩුලු 7 කට ලකුණු 181 ක් විය. අනතුරුව පාකිස්තාන ඉනිමට තවත් ලකුණු 3 ක් එක්වෙද්දී ඉතිරි කඩුලු තුනම දවාගැනීමට කැනඩා පිල සමත් විය. හන්සරා හා බයිඩ්වාන් පාකිස්තාන අග පෙළ පිතිකරුවන් ඉක්මනින් ක්‍රීඩාගාරයට යැවීමට සමත් විය. රසාක් රියාස් හා අජ්මාල් කැනඩා පිලේ අවසන් ගොදුරු බවට පත් වූහ.ඊයේ තරගයට පාකිස්තාන පිලේ ෂොහිබ් අක්තාර් ක්‍රීඩා නොකළ අතර ඔහු වෙනුවට වමත් වේග පන්දු යවන වහාබ් රියාස් ක්‍රීඩා කළේය. ශ්‍රී ලංකාව සමග තරගයට එක්වූ අබ්දුල් රෙහෙමාන් ආබාධයකට ලක්ව ඇති හෙයින් ඔහු වෙනුවට දකුණත් පිට දඟ පන්දු යවන ෂහිඩ් අක්මාල් එක්කොට තිබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103042</link>
    <topic>දකුණු අප්‍රිකාවට ලකුණු 231ක දැවැන්ත ජයක්</topic>
    <author/>
    <content>නෙදර්ලන්තය සමඟ ඊයේ (3) ඉන්දියාවේ මොහාලි හී පැවැති තරගයෙන් ලකුණු 231 ක දැවැන්ත ජයක් අත්කර ගැනීමට දකුණු අප්‍රිකාව සමත්විය.දකුණු අප්‍රිකානුවන් කඩුලු 5 ක් දැවී රැස් කළ ලකුණු 351 ක හඹා ගිය නෙදර්ලන්ත පිල ඕවර 34.5 ක් ලකුණු 120 කට දැවී ගියේය.ඉම්රාන් තාහිර්, පීටර්සන් හා කලිස් නෙදර්ලන්ත ඉනිම කඩුලු 7 ක් බෙදාගත්හ.නෙදර්ලන්තය වෙනුවෙන් වැඩිම ලකුණු සංඛ්‍යාව රැස්කරනු ලැබුවේ වෙස්ලි බරේසිය. ඔහු ලකුණු 44 ක් වාර්තා කළේය.පළමුව පන්දුවට පහරදුන් දකුණු අපිකාවේ මුල් කඩුලු 2 ලකුණු 58 කදී බිඳ වැටුණද ආරම්භක පිතිකරු හෂීම් අම්ලා සමඟ එක්වූ ඒ. බී. ඩිවිලියර්ස් 3 වැනි කඩුල්ලට ලකුණු 221 ක වාර්තාගත සම්බන්ධතාවයක් ගොඩනගමින් මෙවර තරගමාලාවේ දෙවැනි ශතකය වාර්තා කිරීමට සමත් විය.කොදෙව් පිල සමඟ පැවැති තරගයේදී නොදැවී ශතකයක් වාර්තා කළ ඩිවිලියර්ස් ඊයේ තරගයේ දී ලකුණු 134 ක් වාර්තා කළේය. ඒ සඳහා ඔහුට පන්දු 98 ක් වැය වීය. හතරේ පහර 13 ක් සහ හයේ පහර 4 ක් ඔහුගේ ඉනිමට ඇතුළත් විය.අම්ලා ලකුණු 113ක් වාර්තා කළේ පන්දු 130 කදීය. ඊට හතරේ පහර 8 ක් ඇතුළත් විය.දෙදෙනා අතර 3 වැනි කඩුල්ල සඳහා වූ සම්බන්ධතාවය දකුණු අප්‍රිකානු පිල ලෝක කුසලාන තරග ඉතිහාසයේ 3 වැනි කඩුල්ලට වාර්තා කළ හොඳම සම්බන්ධතාවයක ද වේ.දකුණු අප්‍රිකානු ඉනිමේ අවසන් පන්දු ඕවර 10 දී ලකුණු 136 ක් වාර්තා විය. අවසන් මොහොතේ පිටියට පැමිණි ජේ. පී. දුමිනි පන්දු 15 ක දී ලකුණු 40 ක් රැස් කළේය. ඊට හයේ පහර 4 ක් සහ හතරේ පහර 2 ක් ඇතුළත් විය.පන්දු යැවීමේදී නෙදර්ලන්ත පිලේ රයන් ටෙන් ඩස්කාට ලකුණු 72 කට කඩුලු 3 ක් දවාලීය.දකුණු අප්‍රිකව - 351/5 (ඕවර 50)ඒ. බී. ඩිවිලියර්ස් 134, හෂිම් අමිලා 113, ජේ. පී. දුමිනි 40, ග්‍රෙහැම් ස්මිත් 20,(රයන් ටෙන් ඩස්කාට 72/3)නෙදර්ලන්තය – 120 (ඕවර 34.5)වෙස්ලි බරේසි 44 (ඉම්රාන් තාහීර් 13/3, ජැක් කලීස් 19/2, රොබින් පීටර්සන් 22/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103043</link>
    <topic>ආනන්ද – නාලන්ද සුලෝහිත සංග්‍රාමය 5-6</topic>
    <author/>
    <content>ආනන්ද – නාලන්ද සුලෝහිත සංග්‍රාමය හෙට (5) සහ අනිද්දා (6) දෙදින එස්. එස්. සී. ක්‍රීඩාංගණයේදී පැවැත්වේ. 82 වැනි වරට පැවැත්වෙන මෙම මහා ක්‍රිකට් තරගයෙන් පසු සම්ප්‍රදායික එක් දින තරගය ද මාර්තු 13 දා එම පිටියේදීම පැවැත්වීමට නියමිතය.ශ්‍රී ලංකාවේ ප්‍රමුඛතම බොදු විදුහල් දෙක අතර පැවැත්වෙන මෙම මහා ක්‍රිකට් තරගය දෙපාර්ශවයේම සහෝදරත්වය කුළුගැන්වෙන පරිදි තෙවැනි වරටත් ඒකාබද්ධ සංවිධාන කමිටුවක් මගින් සංවිධානය කරනු ලැබීම විශේෂත්වයකි. ඉන් ජනිත වන සහෝදරත්වයම වත්මන් හා අතීත මෙන්ම තරුණ මහළු ආනන්දීයන්ට හා නාලන්දීයන්ටද මහ සටනේ අතීත ස්මරණයන් මතකයට නගා ගැනීමට හේතුවනු ඇත.මේ මහ සටනට දෙපාර්ශවයෙන්ම එක්ව සිටින්නේ දක්ෂ ක්‍රීඩකයන් පිරිසකි.ආනන්ද කණ්ඩායමහේෂාන් විමලධර්ම (නායක), රුවින්ද ෂාමන් (උපනායක), සචිත්‍ර පෙරේරා, තුශාර සමරකෝන්, උෂාන් ගුණතිලක (කඩුළු රකින්නා), පසිඳු මදුෂාන්, රසිත් චලංග, සිසුරු සමරසිංහ, පණ්ඩුක පරණමානගේ, වෙනුක අෂාන්, මෙනුක ගුණවර්ධන, උවිඳු ගාල්ලගේ, තමල අබේගුණසේකර, තමලක ඇතුලත්මුදලි, අසන්ක රන්තිලකගේ, දුශ්මන්ත දිසානායක, ටිරාන් විජේසූරිය, ධනුක මධුෂාන්, පුහුණුකරු - ලකී රොජර්ස්, ක්‍රීඩා බාර ආචාර්ය ප්‍රියංකර නන්දසේනනාලන්ද කණ්ඩායමප්‍රශාන් වික්‍රමසිංහ (නායක / කඩුළු රකින්නා), සිනෙත් ගුණවර්ධන (උප නායක), ගයාන් මැදවත්ත, රන්ගන කුරේ, කොෂාන් ජයවික්‍රම, ඉෂාන් රංගන, දසුන් හෙට්ටිආරච්චි, දුලංග මහානාම, මලින්ද විමුක්ති, චරිත කුමාරසිංහ, විනුෂ තරුසුරත්, අන්ජන අබේරත්න, විහාන් වික්‍රමාරච්චි, කුසල් ඩයස්, ලහිරු ජයකොඩි, නිකිල වීරසිංහ, පුහුණුකරු - ජයන්ත සෙනවිරත්න, ක්‍රීඩාභාර ආචාර්ය – එස්. එම්. වික්‍රමසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103044</link>
    <topic>19 න් පහළ පිරිමි වොලිබෝල්තරගාවලිය 12-13 දිනවල වේයන්ගොඩදී</topic>
    <author/>
    <content>ක්‍රියාන්විත රාජකාරියේ යෙදී සිටිත්දී මිය ගිය ශ්‍රී ලංකා යුද හමුදාවේ බලලත් නිලධාරිවරයෙකු මෙන්ම දක්ෂ මලල ක්‍රීඩකයෙකු හා වොලිබෝල් ක්‍රීඩකයකු වූ ඩී. සේනාරත්න සහ වේයන්ගොඩ මධ්‍ය මහා විද්‍යාලයේ කීර්තිමත් ගුරුවරයෙකු වූ ශාස්ත්‍රපති මෙත්තසේන කුරුප්පු යන මහතුන් අනුස්මරණය කරමින් වේයන්ගොඩ සමාජ සංස්කෘතික සංසදය සංවිධානය කරනු ලබන ගම්පහ හා මිනුවන්ගොඩ අධ්‍යාපන කලාප දෙකේ පාසල්වලට ඉදිරිපත් විය හැකි වයස 19 න් පහළ පිරිමි අභියෝග ශූරතා වොලිබෝල් තරගාවලිය මේ මස 12 හා 13 වැනි දින වලදී වේයන්ගොඩ “ශාන්ති” ක්‍රීඩා පිටියේදී පැවැත්වේ. මෙම තරගාවලියේ සූරතාව සහ අනු සූරතාව දිනාගන්නා කණ්ඩායම් දෙකට අභියෝග සූරතා කුසලතා ත්‍යාග හා සහතික පත් පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103045</link>
    <topic>සාන්ත සර්වේශස් - සාන්ත තෝමස්රුහුණු නිල් මහා සටන 18දා</topic>
    <author>පි‍්‍රයාන් ද සිල්වා මාතර ක්‍රීඩා ඒ. ඩබ්. ගුණවර්ධන,මාතර මධ්‍යම</author>
    <content>මාතර සාන්ත සර්වේශස් විද්‍යාලය සහ සාන්ත තෝමස් විද්‍යාලය අතර 111 වැනි වරටත් පැවැත්වෙන රුහුණු නිල් මහා සටන මාර්තු 18, 19 සහ 20 වන දින මාතර උයන්වත්ත පිටියේදී පැවැත්වේ.මෙවර තරගයේදී සාන්ත සර්වේශස් පිළට නායකත්වය දෙනු ලබන්නේ සිවුවැනි වයස් වර්‍ණලාභී ළහිරු කෝකිලය. දකුණතින් පිට දඟ පන්දු යවමින් මේ වසරේ කඩුළු 40 කට වඩා හිමිකම් කී ළහිරු දක්‍ෂ පන්දු රකින්නෙකුද වෙයි. සිවුවැනි වසරේ වර්ණ ලාභී නිමන්ද මධුෂංක උපනායක ධූරය දරයි. දකුණත් ආරම්භක පිතිකරුවෙකි හෙතෙම දකුණත් වේග පන්දු යවන්නෙකි.4 වැනි වසරේ වර්‍ණලාභී නිපුන් රංගන රණවීර සාන්ත තෝමස් පිලේ නායකත්වය දරයි. තුන් ඉරියව්වෙන්ම දක්‍ෂ ක්‍රීඩකයෙක් වන ඔහු දකුණතින් පිත්ත හසුරුවමින් ශතකය සහ අර්ධශතක දෙකක් සමඟ මෙම තරග වාරයේ ලකුණු 450 ක් රැස්කරගෙන ඇත. කණ්ඩායමේ ආරම්භක පන්දු යවන්නා ලෙස කඩුළු 20කට වඩා මෙවර තරගවාරයේ දවාලීමට ඔහු සමත් විය. 3 වැනි වසරේ වර්‍ණලාභි කඩුළු රකින ක්‍රීඩක රවිඳු දම්සර උපනායක ධූරය දරයි.හෙතෙම දකුණත් ආරම්භක පිතිකරුවෙකි. උඩ පන්දු 21 හා ස්ටම්ප් කිරීම් 6 කින් ඔහු තම කණ්ඩායමට දායක වී ඇත.සාන්ත තෝමස් පිලේ ජයංග නිර්මාණ ද සිල්වා දකුණතින් පිත්ත හසුරවමින් ලකුණු 509 කට අධික ලකුණු සංඛ්‍යාවකට හිමිකම් කියයි. ඒ ශතක දෙකක් සහ අර්ධ ශතක දෙකක්ද සමඟය ද්විත්ව ශතකයක් හා අර්ධ ශතක 3 ක් සමග ලකුණු 435 සීමාව පසුකර පිට දඟ පන්දු යවමින් කඩුළු 43 ක් දවාගත් අශාන් දිනුර රණසිංහ ද ශාන්ත තෝමස් පිලේ ප්‍රබල තුන්ඉරියව් ක්‍රීඩකයෙකු වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103046</link>
    <topic>බෙල්ජියමේ යතුරුපැදි සූරයාගෙන් පාපැදි සූරයන්ට අවස්ථාවක්</topic>
    <author/>
    <content>බෙල්ජියමේ ප්‍රකට යතුරුපැදි ගුවන් කරණම් සූරයකු වන කෙනී බිලේ සමඟ එක්ව තම දක්ෂතා පෙන්වීමට එක්වන ලෙස මෙරට පාපැදි තරගකරුවන්ට ජාතික මවුන්ටන් පාපැදි සංගමය හා ශ්‍රී ලංකා පාපැදි සම්මේලනය ආරාධනා කර සිටියි. පාර්ලිමේන්තු ක්‍රීඩා පිටියේදී හෙට (5) පෙරවරු 9.30 ට බිලේ සමග මෙරට පාපැදි ක්‍රීඩකයන්ට සිය හැකියාවන් විදහා පාමින් අත්දැකීම් ලබා ගැනීමට අවස්ථාව උදා වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103049</link>
    <topic>“වසරේ විශිෂ්ටතම ක්‍රිකට් ක්‍රීඩකයා - 2010”  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103047</link>
    <topic>පොදු රද මඩුලු යොවුන් ක්‍රීඩා උළෙලේමලල ක්‍රීඩා ඉසව් සඳහා අයැදුම්පත් කැඳවයි</topic>
    <author/>
    <content>එංගලන්තයේ පැවැත්වෙන පොදු රාජ්‍ය මණ්ඩලීය යොවුන් ක්‍රීඩා උළෙලේ මලල ක්‍රීඩා ඉසව් සඳහා ක්‍රීඩක ක්‍රීඩිකාවෝ තෝරා ගැනීමේ ප්‍රථම තේරීම් තරගය අප්‍රේල් මස 23 සහ 24 දෙදින දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.සැප්තැම්බර් මස 7 දා සිට 13 දා දක්වා එංගලන්තයේ “ද අයිල් ඔෆ් මෑන්” දිවයිනේ පැවැත්වීමට නියමිත මේ උළෙල නියෝජනය කළ හැක්කේ 1994 – 1995 වසරවල උපන් ක්‍රීඩක ක්‍රීඩිකාවන්ට පමණි. අයදුම්පත් භාර ගැනීම අප්‍රේල් මස 8 වැනිදායින් අවසන් වේ. ප්‍රථම තේරීම් තරගයට පහත සඳහන් මලල ක්‍රීඩා ඉසව් සඳහා තරග පැවැත්වේ.පිරිමිමීටර් 100, 200, 400, 800, 1500, 3000, 110 කඩුලු, 400, කඩුලු, 2000 බාධක දිවීම, කි. මී. 10 තරග ඇවිදීම, උස පැනීම, රිටි පැනීම, දුර පැනීම, තුන් පිම්ම, යගුලිය, කවපෙත්ත, මිටිය, හෙල්ල සහ 100 x 4 සහය දිවීම.කාන්තාමීටර් 100, 200, 400, 800, 1500, 3000, 100 කඩුලු, 400 කඩුලු, කි. මී. 5 තරග ඇවිදීම, උස පැනීම, රිටි පැනීම, දුර පැනීම, තුන් පිම්ම, යගුලිය, කවපෙත්ත, මිටිය, හෙල්ල සහ 100 x 4 සහය දිවීම.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=s1103048</link>
    <topic>ජාතික මහා ක්‍රීඩා උළෙලේකොළඹ දිස්ත්‍රික් තරග 26දා</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>තිස් හත්වෙනි ජාතික මහා ක්‍රීඩා උලෙළ 2011 දෙවන අදියර කොළඹ දිස්ත්‍රික් ක්‍රීඩා තරගාවලි පැවැත්වීම පිළිබඳ පහත සඳහන් ස්ථාන හා දින දිස්ත්‍රික් ක්‍රීඩා නිලධාරි බී.සුනිල් ප්‍රේමචන්ද්‍ර මහතා විසින් නිවේදනය කරනු ලැබ ඇත.පෙබරවාරි 26 ජූඩෝ පිරිමි / කාන්තා : ජූඩෝ ක්‍රීඩාගාරය කොළඹ 14 , පෙබරවාරි 27 මල්ලව පොර ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාගාරයමාර්තු මාසය 02 දා තයිකොන්ඩෝ ටොරින්ටන් කී‍්‍රඩා සංවර්ධන දෙපාර්තමේන්තු ක්‍රීඩාගාරය, 02 දා මේස පන්දු පිරිමි / කාන්තා කොළඹ 07 රීඩ් මාවත මේස පන්දු ක්‍රීඩාගාරය 04 දා බර එසවීමේ තරග පිරිමි / කාන්තා කොළඹ 07 රීඩ් මාවත බර එසවීමේ ක්‍රීඩාගාරය, 05 දා කායවර්ධන පිරිමි; ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාගාරය 05 දා පිහිනුම් තරඟ පිරිමි / කාන්තා කොළඹ 10 ශාන්ත ජෝශප් විද්‍යාලයීය පිහිනුම් තටාකය 06 දා ජිම්නාස්ටික් පිරිමි / කාන්තා ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාගාරය 06 දා පැසිපන්දු පිරිමි / කාන්තා : නුගේගොඩ ශාන්ත ජෝශප් විද්‍යාලයීය ක්‍රීඩාගාරය 26 දා කරාතේ පිරිමි /කාන්තා: ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාගාරය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=f1103041</link>
    <topic>ආහාර අර්බුදයකදීපිටරට ගැනවිශ්වාසය තබන්න එපා</topic>
    <author>සාකච්ඡා කළේ ධම්මික සෙනෙවිරත්න</author>
    <content>සුළු අපනයන බෝග සඳහා මිලක් ලැබෙමින් තිබීමත්, එය රටේ ආර්ථිකයට බලපාන අයුරු සහ ගොවියාට අත්වන ප්‍රතිලාභ ගැනත්, එම ක්ෂේත්‍රයේ ඉදිරි සැලසුම් පිළිබඳත් සුළු අපනයන බෝග ප්‍රවර්ධන අමාත්‍ය රෙජිනෝල්ඩ් කුරේ මහතා සමඟ කළ සාකච්ඡාවකි.* මේ වන විට සුළු අපනයන බෝග සඳහා හොඳ ආදායමක් ලැබෙමින් තිබෙනවා. මේ ක්ෂේත්‍රයේ ඇති වී ඇති ප්‍රබෝධය දෙස ඔබ බලන්නේ කොහොම ද ?එක්තරා යුගයක, විශේෂයෙන්ම සිංහල රජවරුන්ගේ කාලයේ දී රාජ්‍ය භාණ්ඩාගාරය පුරවනු ලැබුවේ ඇත්දළ, මුතු මැණික්, කුරුඳු, ගම්මිරිස්, සාදික්කා ආදියෙන්. මේ නිසා කුරුඳු, ගම්මිරිස් ආදී බෝග වර්ග විශාල ලෙස වගා කෙරුණා. නමුත් ඉංග්‍රීසි ආධිපත්‍යත් එක්ක මේ තත්ත්වය වෙනස් වුණා. නමුත් තේ, රබර්, පොල් මත පදනම්ව වැවිලි ආර්ථිකයක් ගොඩ නඟද්දී කලින් කී සම්ප්‍රදායික ආර්ථික බෝගවලට ඇති අවධානය අඩුවුණා. ඒවා යටපත් වුණා. සියලු රාජ්‍යානුග්‍රහය ලැබුණෙත් වැවිලි ආර්ථිකයටයි. නිදහසින් පසු තේ, රබර්, පොල් මත සමස්ත ආර්ථිකය රැඳවීමේ භයානකකම තේරුම් යාමත් සමඟ ආර්ථික විවිධාංගීකරණ ප්‍රතිපත්ති ක්‍රියාවට නැංවුණා. එතෙක් අපි ආයාත කළ ද්‍රව්‍ය වෙනුවට ආදේශන වගාවන්ට පෙළඹුණා. එවැනි වගාවන්ට දිරි දුන්නා.මේ වන විට රටේ ආර්ථික සංයුතියේ වෙනස්කම් රැසක් සිදු වෙලා. අද විදේශ විනිමය උපයන ප්‍රධාන මාර්ග වෙලා තියෙන්නේ විදේශ රැකියා නියුක්තිකයන් සහ ඇඟලුම් කර්මාන්තය මේ අතර, අපේ කුළු බඩු සඳහා ඉස්තරම් ම මිලක් ලැබෙන තත්ත්වයක් දැන් සකස් වෙමින් තියෙනවා.ඒ අනුව දැනටමත් කුරුඳු තෙල් බෝතලයක් රුපියල් 30,000ක්, කුරුඳු කොළ කිලෝවක් රුපියල් 1500ක්, කුරුඳු කිලෝවක් රුපියල් 850ක් කජු කිලෝවක් රුපියල් 1200ක්, බුලත් කොළය රුපියල් 2 – 3ක්, ගම්මිරිස් කිලෝව රුපියල් 300 – 400ක් විතර, වැනිලා - 1200 මෙයින් පැහැදිලි වෙන්නේ දැන් ගොවියාට හොඳ මිලක් ලැබෙමින් තිබෙන බව. මේ ආදායම යන්නේ ගමට.අද අපේ අපනයන ආදායම මිලියන 18,000ක් පමණ. මෙය ඉතාමත් ලෙහෙසියෙන්ම මීට වඩා දෙතුන් ගුණයකින් ඉහළ දැමිමට හැකි තත්ත්වයක් දැන් නිර්මාණය වෙමින් තියෙනවා. ඒ සඳහා වගා කරන බිම් ප්‍රමාණය ඉහළ දැමිය යුතුයි. අක්කරයකට ඵලදාවත් වැඩි කළ යුතුයි. මේ ක්‍රම දෙකෙන් තමයි අපට එවැනි මට්ටමකට යන්න පුළුවන්. මෙහි දී අමාත්‍යාංශයේ මෙහෙයවීමෙන් සුළු අපනයන බෝග දෙපාර්තමේන්තුවත් සමඟ අපි විශේෂ සැලැසුමක් පිළියෙළ කළා. ඒ වගේ ම ගෙවතු වගා දස ලක්ෂය වැඩපිළිවෙළ යටතේත් කුළු බඩු, අපනයන බෝග සඳහා විශේෂ අවධානයක් යොමු කරනවා.* සුළු අපනයන බෝග සඳහා ඉහළ මිලක් ලැබීම ගොවියාට යහපතක් වන අතරම රටේ ආර්ථිකයට බලපාන්නේ මොන විදිහට ද ?සුළු අපනයන බෝග සඳහා ඉහළ මිලක් ලැබීමත්, එම බෝග වගාවන් සංවර්ධනය කිරීමත් තුළ රටට ලැබෙන ප්‍රතිලාභ මේ විදිහට පෙළ ගස්වන්න පුළුවන්. ආර්ථික විවිධාංගීකරණය, ගම සංවර්ධනය වීම, ගොවියාගේ අතමිට සරුවීම, රටේ ඇති – නැති පරතරය අඩුවීම, ගොවිතැන ලාබදායී වෘත්තියක් බවට පත්වීම, රටේ ජනගහනයෙන් 70ක් පමණ කෘෂිකර්මාන්තය මත පදනම්ව ආදායම් මාර්ග සකසා ගන්නා නිසා මේ අන්දමට ඉහළ ආදායමක් ලැබීමෙන් ආදායම් බෙදීමේ විසමතාව අඩුවීම.එවිට රටේ කැරැළි කෝලාහල අවම වී දේශපාලන ස්ථාවරත්වය තහවුරු වීම, ප්‍රජාතන්ත්‍රවාදය රජයන සමාජයක් නිර්මාණය වීම, රජයේ රැකියා මත පමණක් බලාපොරොත්තු දල්වා නොසිට ස්වාධින ආදායම් මාර්ග කරා යොමුවීම, ඒ මඟින් රජයේ වැය බර අඩුවීම, රටේ ජනතාව ස්වශක්තිය මත විශ්වාසය තබන අභිමානවත් ජාතියක් බවට පත් වීම.මේ විදිහට බැලුවාම ඉතාමත් පැහැදිලිව පෙනෙන්නේ එය රටේ ප්‍රගතියට දායක වන අන්දමයි. මෙහි දී ලැබෙන්නේ ආර්ථික ප්‍රතිලාභ පමණක් නොවන බවත් තේරුම් කර ගන්න පුළුවන්.* නමුත්, විපක්ෂය විසින් මතු කරන්නේ මේකෙ අනෙක් පැත්ත. ඔවුන් නිරන්තරයෙන් ජීවන වියදම ඉහළ යාම ගැන කතා කරමින්, නිෂ්පාදන ක්‍රියාවලියට දායක වී සිටින ජනතාවගේ ආදායම් තත්ත්වය වර්ධනය වී තිබීම අමතක කරනවා ?විපක්ෂය බලන්නේ නැවත බලයට එන්නේ කොහොම ද කියලා. ආර්ථිකය සංවර්ධනය වීම, ජන ජීවිත වඩා උසස් මට්ටමකට පැමිණෙමින් තිබීම මගේ සාධනීය ගුණාංග විසින් ඔවුන් ගේ ඒ අපේක්ෂාවන් බොඳ කරනු ලබනවා. මේ නිසා විපක්ෂය බලන්නේ ම ව්‍යසනය, අලාභය, අභාග්‍ය ඉස්මතු කරන්න ඔවුන් ගේ ප්‍රාර්ථනය එයයි.විශේෂයෙන්ම ශ්‍රී ලංකා නිදහස් පක්ෂයේ පදනම ගත්තොත් ඒ ග්‍රාමීය ජනතාවයි.මේ රටේ සැබෑ භූමි පුත්‍රයන් වෙන්නේ මේ ග්‍රාමීය ජනයා. ඔවුන් රටේ නිෂ්පාදන ආර්ථිකයක් සඳහා දායක වන අයයි. නමුත් ඉහළ ජීවන රටාවක් ඇති නාගරික වෙළෙඳ ප්‍රජාව එසේ නොවෙයි. ඔවුන්ට බොහෝ විට රටට වඩා ප්‍රමුඛ වෙන්නේ ලාබයයි. වාසියයි. මේ නිසා තමයි නාගරික ජනයා එජාපයට වැඩිය බර වෙන්නේ.අපනයන බෝගවලට ඉහළ මිලක් ලැබෙමින් තිබීම, එම බෝග වර්ග සංවර්ධනය වීම වගේ කාරණා විපක්ෂයට නොපෙනුණාට ජනතාවට පෙනෙනවා. ඔවුන් ඒ ප්‍රතිලාභ අත් විඳිනවා.* සුළු අපනයන බෝග වගාවන් දිරි ගැන්වීමත් ප්‍රචලිත කිරීමත් සඳහා රජය අලුත් ක්‍රියාමාර්ග වෙත යොමු වී තිබෙනවා ද ?රටේ ප්‍රධාන ආර්ථික උල්පතක් බවට මෙය පත් කළ හැකියි. ඇත්තටම මේවා සුළු නෙවෙයි මහා අපනයන බෝග. යුද්ධය නිමා වී රටේ සාමකාමී වාතාවරණයක් ඇතිවීමත් සමඟ සංචාරක ව්‍යාපාරයේ විශාල වර්ධනයක් දැන් දකින්න තියෙනවා. ඒක අපටත් වාසිදායකයි. දේශීය කුළු බඩු වල රසය – ගුණය මෙරටට එන සංචාරකයන්ට මනාව දැනෙන්නට සැලැස්වීමෙන් අපට අත් වන්නේ විශාල යහපතක්. මේ කාරණය අවබෝධ කර ගනිමින් අපි කුළු බඩු බෝග උද්‍යාන (Spice Garden) ඇති කිරීමේ වැඩපිළිවෙළක සංචාරක අමාත්‍යාංශයත් සමඟ එක්ව යෙදී සිටිනවා. දැනටමත් පිහිටුවා ඇති එම උද්‍යාන වඩා විධිමත්ව සකස් කිරීමත් මේ වැඩපිළිවෙළට අයත්.* රටේ සීනි අවශ්‍යතාව තවමත් විශාල ලෙස සපුරාගන්නේ ආනයනයෙන්. උක් වගාවන් ඇතිකර කුඩා පරිමාණයේ සීනි කම්හල් ඇති කිරීම ගැන ඔබ අදහස් දක්වා තිබුණා. එය පැහැදිලි කළ හැකි ද ?ආයාත ආදේශන ප්‍රතිපත්තියක් රට තුළ ක්‍රියාවට නැංවීමෙන් අපට වැරැදුණ තැනක් තමයි රටට ඔරොත්තු නොදෙන තරමේ මහා පරිමාණ ව්‍යාපාර – කම්හල් ඇති කිරීම. ලංකාව පුංචි රටක් ඒ නිසා පළමුව අපි අපට ඔරොත්තු දෙන තිරසාර ආර්ථික ගමනකට යොමු විය යුතුයි.අතීතයේ දී මහා පරිමාණ කම්හල් ලෙස ඇරැඹුණු වානේ, ටයර්, කඩදාසි, සීනි කම්හල් අසාර්ථකව කෙළවර වුණා. රටට ඔරොත්තු දෙන ප්‍රමාණයෙන් පටන් ගත්තා නම් මේවා අදටත් සාර්ථකව ඉදිරියට යනවා.මේ වනවිට මහා පරිමාණ සීනි කම්හල් දෙකක් වැහිලා. ඒවා අසාර්ථක වුණෙත් මේ කාරණය නිසා, චීනය, ඉන්දියාව නැඟී එන ආර්ථික බලවතුන් ලෙස ඉදිරියට එන්නෙ ගෘහාශි‍්‍රත ආර්ථික ඒකක හරහා බව අප අමතක නොකළ යුතුයි.වෙළෙඳ පොළට අඩු මිලට භාණ්ඩ අලෙවි කිරීමට ඔවුන්ට හැකි වුණේ ඒ නිසා. බොහොමයක් කර්මාන්ත ගෘහ කර්මාන්ත. ඒක වාසි දායක විශාල කම්හල් නෑ. මහා පරිමාණ යන්ත්‍ර සූත්‍ර නඩත්තුවක් නෑ. ඡ්ර්‍ථජ් – ඡ්ඊජ් ගෙවන්න නෑ. වැඩ වර්ජන පිකටිං නෑ. ගමන් වියදම් නෑ. ගෙදර ඉඳගෙන දරුවොත් බලාගෙන, කුඩා දරුවාට මවුකිරි ටිකක් පොවාගෙන අම්මලා ගෘහ කර්මාන්තවල යෙදෙනවා. මේකෙන් පවුල් ජීවිතත් රැකෙනවා. අමතර ආදායමකුත් ලැබෙනවා. කුඩා පරිමාණ කම්හල් ඇරැඹීම පිළිබඳ අදහස ඉදිරිපත් කෙළේ මේ නිසා.* වී ගොවියාට පොහොර සහනාධාරය ලැබීම වී නිෂ්පාදනය ඉහළ යාමට ප්‍රධාන හේතුවක්. මේ විධියටම සුළු අපනයන බෝග වගාකරුවාටත් සහන සැලැසිය හැකි ද ?අපේ සහනාධාර ප්‍රතිපත්තිය වෙනස් වෙන්න ඕනෑ. අපි සහනාධාර දෙන්නෙ ගොවියාට නිෂ්පාදකයාටත් වඩා පාරිභෝගිකයාටයි. ඒ නිසා මේවා නිෂ්පාදකයාට දෙන පිහිටාධාර බවට පත් කළ යුතුයි. පොහොර සහනාධාරය නිසා වී නිෂ්පාදනය ඉහළ ගියේ එය ගොවියාට නිෂ්පාදකයාට පිහිටාධාරයක් වූ නිසා වවාගෙන කන්න පුළුවන් වෙන විදිහට මේ සහනාධාර ප්‍රතිපත්ති වෙනස් වෙන්න ඕනෑ.* ලෝකය ආහාර අර්බුදයක් ගැන අවධානය යොමු කරලා. අපටත් මේ ගැන සිතන්න වෙනවා. මේ සඳහා ප්‍රායෝගික ක්‍රියාමාර්ග ගැනෙමින් තිබෙනවා ද ?ඔව්, ආහාර ලබා ගැනීමේ දී පිටරට මත විශ්වාසය තැබීම අතිභයානකයි. ලෝක ආහාර අර්බුදයක් ගැන දේශගුණික විපර්යාස පිළිබඳ ප්‍රශ්නයක් සමඟම අද ලෝකය කතා කරනවා. ලෝකයේ ආහාර නිෂ්පාදනය කරන දකුණු අමෙරිකානු රටවල් ඕස්ට්‍රේලියාව, ඉන්දියාව, නවසීලන්තය වගේ රටවල් මේ වන විට දේශගුණික විපර්යාස නිසා ඇතිවන ස්වභාවික ව්‍යසනයන්ගෙන් පීඩාවට පත් වෙලා. මේ නිසා ඔවුන් ආහාර අපනයන සීමා කරනවා. ඒක අර්බුදයක්. සමහර තැන්වල දේශපාලන අර්බුදත් මේකට බලපානවා.අපි අමතරවත් වගා කළ යුතුයි. ගෙවත්ත තුළමත් වගා ඇති කළ යුතුයි. ඇන්තූරියම්, බෝගන්විලා වෙනුවට ආහාර බෝග ගෙවත්තේ වවමු. ඒකෙ ලස්සනකුත් තිබෙනවා. බඩගින්නත් පිරිමැහෙනවා. මේ අර්බුදය ගැන කල් තියාම තේරුම් ගත් නිසා තමයි දුර දක්නා ආණ්ඩුවක් ලෙස “අපි වවමු - රට නඟමු” වගේ වැඩපිළිවෙළකට ගියේ. දැන් මේ අභියෝගයට මුහුණ දීම සඳහා ගෙවතු වගා දස ලක්ෂයේ වැඩසටහන ක්‍රියාත්මකයි. ඒ නිසා දැන් අපි ගෙවත්තේ මල් වවන්න කළ වියදම එළවළුවක් – මිරිස් පැළයක් හදන්න යොමු කරමු. මේකෙන් අමතර ආදායමකුත් අවශ්‍ය නම් ලබන්න පුළුවන්. ආහාර සුරක්ෂිතතාවටත් එය බලපානවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=f1103044</link>
    <topic/>
    <author>චන්දන ජයවීර</author>
    <content>70 දශකයේ මෙරට වේදිකාවේ, සිනමාවේ, සංගීතයෙහි ස්වර්ණමය අවදියය යන්න අවිවාදිතය. එකී සෞන්දර්යාත්මක ඉසව් රැසක අසිරිමත් මතකයන් රැසක් එම පැහැයෙන්ම සටහන්ව ඇත්තේ පී.යූ.ඩී. ගේ කැමරාවෙහිය.දුර්වර්ණ පඬුවන් පැහැයට හැරී තිබුණු පැරණි පත්තර පිටු අතර අතීත ස්මරණයකට සීමාවී තිබුණු එම ඡායාරූප යළිත් පී.යු.ඩී.ගේ චිත්‍රාගාරයේදී නව මුද්‍රණයන් සඳහා සැකසෙයි. හාර පන්දහසකට ආසන්න එම කළු සුදු මතකයන් එහා මෙහා පෙරලමින් සිටියේ තවත් ප්‍රවීණයත් කිහිප දෙනෙකි.ඔවුන් නම් මහාචාර්ය සුනිල් ආරියරත්න, වික්ටර් රත්නායක, ප්‍රේම් දිසානායක, රවීන්ද්‍ර රන්දෙනිය හා බණ්ඩාර ඇහැලියගොඩය.පීයූඩී විසින් සටහන් කර තිබූ ඡායාරූප රැස එක් අතකින් මේ මතකය කළතන්නන්ගේ ජීවිත හා බැඳී ඇත. ඒ නිසාම ඔවුන්ට මේ නිමේෂය එම සුන්දර අතීතය ස්මරණය කිරීම සඳහා කදිම තෝතැන්නකි. එවැනි මොහොතක දී මිතුරු සහයින්ගෙන් මම පී. යූ.ඩී.ව. වෙන්කර ගතිමි.“තමන්ට වුවමනා දේ ලබා ගන්න චිත්‍රශිල්පියෙක් පින්සල හා පාට පැලටය පාවිච්චි කරනව වගේ තමයි, ඡායාරූප ශිල්පියෙක් කැමරාව හා කාචය පාවිච්චි කරන්නේ.අජීවී වස්තුවක් වූ කැමරාවක් යොදාගෙන පණ පිහිටුවලා නරඹන්නන්ගේ සිත් ඇදගන්නා ආකාරයට අපූරු කතන්දරයක් කියැවෙන විදිහට නිර්මාණයක් කරන්න පුළුවන් නම් එය සාර්ථක නිර්මාණයක් ලෙස සැළකිය හැකියි” ඒ නිර්මාණාත්මක ඡායාරූපයක් යනු කුමක්දැයි යන්න පිළිබඳ ඔහුගේ අර්ථකථනයයි.ඔහු කතාකරන්නට පටන් ගත් මොහොතේ පටන් මේ නිර්මල රූපවලට ජීවය ලැබෙන්නට පටන්ගෙන ඇති බව මම අත්දුටුවෙමි. චිත්‍රය හෝ ඡායාරූපයක් බැලීම මිස රසවිඳීමට හුරු නොවුණු රසික ප්‍රජාවකට ඔහුගේ ආමන්ත්‍රණය කෙබඳු විය හැකිද ? සෑම ඡායාරූපයක්ම එළිය අඳුර පාලනය කළ ආකාරය ඒ සඳහා වස්තූන් ග්‍රහණය කර ගත් ආකාරය පිළිබඳ ඔහුට අනෙකා සමඟ බෙදාහදා ගැනීමට රසවත් අත්දැකීමක් ඇත.‘මේ ප්‍රදර්ශනයත් එක්කම වගේ ඡායාරූප එකතු කරලා පොතක් නිකුත් කරන්නත් හිතාගෙන ඉන්නවා. ඡායාරූපවලට අමතරව ඒ සඳහා භාවිතා කළ දළ සේයාපටය, කැමරාව, කාච ද්වාරවේගය, කාච විවරය (Aperture) පාලනය කළ ආකාරය පිළිබඳ විස්තරත් එයට ඇතුල් වෙනවා.’පී.යූ.ඩී. පෙරේරා 1970 මෙපිට මෙරට භාවිතා වු සෑම වර්ගයකම පාහේ කැමරා, ඡායාරූපකරණය සඳහා භාවිතයට ගත්තෙකි. ඇනලොග් කාණ්ඩයේ සිට ඩිජිටල් යුගය දක්වා අන්තරාභව කිහිපයක් ඔහු ගත කර තිබුණද ඔහු වඩා කැමැත්තක් මෙන්ම සාමාර්ථයක් දක්වා ඇත්තේ ද කළු සුදු අතර අන්තරය සෙවීම කෙරෙහිය.ඔහුගේ ඡායාරූපවල දක්නට ලැබෙන අනෙක් සුවිශේෂත්වය වනුයේ පවතින තත්ත්වයන් යටතේ ඡායාරූප ලබා ගැනීමේදී විද්‍යාමාන කරන දක්ෂතාවය.“මගේ ළඟ තිබෙන පන්දහසක් පමණ වන ඡායාරූප අතරින් මේ ප්‍රදර්ශනයේදී පින්තූර 325ක් පමණ ප්‍රදර්ශනය කෙරෙනවා. ඒ අතර ඇති පින්තූර වලින් ප්ලෑෂරය පාවිච්චි කරලා ගත්ත පින්තූර තියෙන්නෙ දහයක් විතරයි.”පියුඩීට අනුව ඡායාරූපයක් සඳහා කාණිකාලෝක ධාරා භාවිතා කරන්නට හේතුවන් තිබිය යුතු ය. එසේ නොමැතිව තාක්ෂණය තිබුණු නිසාවෙන් එහි උපාංග භාවිතය ඔහු පිළිකුල් කරයි. ඔහුගේ සිත වඩාත්ම අලෝලනය කළ ඡායාරූප බොහොමයක් සටහන්ව ඇත්තේ සැඳෑ යාමයේ ගනු ලැබූ රූප ආලේඛ්‍යයන් මතය.70 දශකයේ බොහෝ ඡායාරූප ශිල්පීන්ගේ රූප එකතුත් නිසි සංරක්ෂණයක් නොලැබීම නිසා විනාශයට පත්ව ඇති පසුබිමක පි.යු.ඩී.ගේ ඡායාරූප සියල්ලම ඔහුගේ චිත්‍රාගාරයේ සුරැකිව තිබීම අනාගත පරපුර ලබන භාග්‍යයකි.ඒ මතක ස්මරණ අතර සුගතපාල ද සිල්වා, එදිරිවීර සරච්චන්ද්‍ර, ලෙස්ටර් ජේම්ස් පීරිස්, ඩබ්.ඩී. අමරදේව, ආර්. ආර්. සමරකෝන්, එම්.කේ. රොක්සාමි, පේමසිරි කේමදාස, වික්ටර් රත්නායක, එච්.ආර්. ජෝතිපාල , මිල්ටන් මල්ලවආරච්චි, ගාමිණී ෆොන්සේකා, විජය කුමාරතුංග, රවීන්ද්‍ර රන්දෙණිය හා මාලනී ෆොන්සේකා වැනි ප්‍රවීණයන් රැසකගේ ස්වර්ණමය මතකයන් රැසක් වෙති.“මම ගත්ත ඡායාරූප හැම එකක් ගැනම වැඩියෙන්ම සතුටු වුණ කෙනා මං.... ඩාක් රූම් එකේදී ඒවා මතු කරන අසිරිය දැක්කහම ඇතිවෙන සතුට වෙන කිසිම අගැයීමකින් ඡායාරූප ශිල්පියෙකුට ලබාගන්න බැහැ. මේ ඡායාරූප බොහොමයක් අවුරුදු හතළිහකට වැඩිය පැරණියි. ඒ කාලය තුළදී මම දසදහස් වාරයක් මේ දළ සේයාපට අතගාන්න ඇති. ඒ හැම අවස්ථාවකම මම ඒවාට ආදාරය කළා.”පී.යූ.ඩී. ගේ මතක ගබඩාව මේ අයුරින් සුරැකෙන්නට වාසනාවන්තව ඇත්තේ අවම වශයෙන් සතියකට වරක් වත් ඒවා පිරිසිදු කර තැන්පත් කරන්නට ඔහු දක්වා ඇති කැපකිරීම නිසාය.නිසි සංරක්ෂණ ක්‍රම වේදයක් ඇත්නම් මෙතෙක් කලක් සංරක්ෂිතව ගෙන ආ ඡායාරූප රැස එවැනි ආයතනයකට පරිත්‍යාග කරන්නට ඔහු නිර්ලෝභිය. එහෙත් එවැන්නෙකුගේ හෝ ආයතනය ඇස මේ කෙරෙහි යොමු නොවීම පී.යූ.ඩී.ගේ පමණක් අභාග්‍යයක් ද?පී.යූ.ඩී.ගේ තම නිශ්චල ඡායාරූපකරණය සමඟ කෙතරම් සමීපව බැඳී සිටිය ද ඔහු තමන්ගේ විෂය හැටියට සලකන්නේ සිනමාව ය.නමුත් ඒ ඔස්සේ ඔහුට ඉදිරියට යාමට තමන්ට ලැබුණු අවස්ථාවන් අවමවීමය.1970 දී ඔහුම තිරනාටකය හා කැමරාකරණය කොට අධ්‍යක්ෂණය කරන ලද “මනස් පුතෙක්” කෙටි චිත්‍රපටය පි.යු.ඩී.ගේ සිනමා දිවියේ පළමු අත්දැකීමය. ඉන්පසු ඔහු තවත් මිතුරන් කිහිපදෙනෙක් සමඟ “සුද්දා” නමින් ළමා චිත්‍රපටයක් නිර්මාණය කර ඇත. එම චිත්‍රපටයේ මෙන්ම ඊට පසුව නිර්මාණය වූ “රැජින” ච්ත්‍රපටයටත් පී.යූ.ඩී දායකව ඇත්තේ සිනමා ඡායාරූපකරණ අංශයෙනි.අනතුරුව ඔහු ධර්මසේන පතිරාජ අධ්‍යක්ෂණ කරන ලද “සිරකඳවුර” චිත්‍රපටයේ කැමරා අධ්‍යක්ෂක වශයෙන් කටයුතු කළද, එම චිත්‍රපටය 83 කළු ජූලියට හමුවීමෙන් විනාශවීම නිසා ප්‍රදර්ශනය කෙරුණේ නැත.පීයූඩී නිෂ්පාදනය කොට කැමරා අධ්‍යක්ෂණය කරන ලද “අතුරු මිතුරු” චිත්‍රපටය එම වසරේ ප්‍රශස්තම කළු සුදු කැමරාකරණය හා සංගීත අධ්‍යක්ෂණය ඇතුළු සම්මාන 8 ක් දිනා ගැනීමට සමත් විය.“මම මුලින් ටික වේලාවක් වේදිකාවේ නළුනිළියන් හැසිරෙන දිහා බලන් ඉන්නවා. ‘මේන් ස්පොට් ලයිට්’ වැටෙන තැන් ටික මතකයේ තියාගන්නවා. නළුනිලියන් හැමවිටම උච්චතම අවස්ථාවලදී දෙබස් කියන්නේ ප්‍රධාන ආලෝක ධාරාව යටට ඇවිල්ලා. නාට්‍යය ඡායාරූප ගැනීමේදී ඡායාරූප ශිල්පියාට වුවමනා විදිහට පවතින ආලෝක තත්ත්වයන් වෙනස් කිරීම නොකළ යුත්තක්.”ඔහුගේ නාට්‍ය ඡායාරූප බොහොමයක් සටහන්ව ඇත්තේ ද නරඹන්නාට පෙනෙන දර්ශන මාත්‍රයක් ලෙසිනි. වේදිකාවේ තිර අතර සිට ගනු ලැබූ ඡායාරූප ඇත්තේ අතලොස්සකි. එවැනි එක් දුර්ලභ ඡායාරූපයක් ප්‍රදර්ශනයට තබා ඇති රවීන්ද්‍ර රන්දෙණිය, ආර්. ආර් සමරකෝන් ගේ ‘ඉඩම’ නාට්‍යයේ රංගන අවස්ථාව රැගත් ඡායාරූපය දැක්විය හැක.පී.යු.ඩී.ගේ රූපාලංකාරය වචනවලට කැටි කිරීම කිසිසේත් කළ නොහැක්කකි.සංගීත හා ක්‍රීඩා වැනි නෙක ක්ෂේත්‍ර මෙන්ම ඔහුගේ පත්තර කලා දිවියේ අනගි අවස්ථාවන්ද ඒවා මත තැන්පත්ව තිබීම එයට හේතුවේ.කලාවේ දැවැන්තයන් රැස නැවත පී.යු.ඩී. ගේ ඡායාරූප කෝෂ්ඨාගාරය කළතන්නට ඔහු එනතුරු බලා සිටී. ඒ නිසා නැවත කලාභවනේදී හමුවන පොරොන්දුව මත මම ඔහුගෙන් සමුගනිමි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=f1103042</link>
    <topic>ඓතිහාසික පුරවරයේ සෞභාග්‍යමත් නගරය සීතාවක</topic>
    <author>සටහන – සජිත් තුෂාර පේ‍්‍රමදාස සහ නදීෂානී ප්‍රියංගිකා ඡායාරූප - සජිත් තුෂාර පේ‍්‍රමදාස</author>
    <content>මේ බිම සැබවින් ම ඓතිහාසික පෙදෙසකි. එදා සීතාවක නමින් බිහිවන රාජධානියෙහි අසහාය පාලකයාණන් වූ මායාදුන්නේ රජ දවස ඉදිවූ හංවැල්ල බලකොටුව පෙදෙසට එක්කරන්නේ අභිමානයකි. මානව වංශ කතාවේ ආදී මානවයින්ට සෙවන සැළසුවා යැයි සැළකෙන අස්මඩල ගලත්, කුඩා ගැඹුරු පොකුණු ගණනාවකින් සුසැදි විවිධාකාර හැඩැති ගල් ගුහාත් එම ඉතිහාස කතාන්දරයේ සුවිශේෂී සළකුණු ය.ප්‍රාදේශීය දෙව්කෙනෙකු වූ රංවල දෙවියන් වෙනුවෙන් තැනූ රංවල දෙවොළත්, ලෙනවර පන්සලත්, වාරණත් ජනතා සිත් සතන් සනසාලද්දී, රන්මුදු ඇල්ලත්, කුමාරි ඇල්ලත් ගලා හැලෙන්නේ පෙදෙස සිසිල් කරවමිනි. කොළඹ දිස්ත්‍රික්කයේ මුලු බිම් ප්‍රමාණයෙන් තුනෙන් එකකටත් වඩා හිමිකමැති අවිස්සාවේල්ල මැතිවරණ කොට්ඨාසයට අයත් මේ බල ප්‍රදේශයට ඉන් 90% පමණ භූමිභාගයක් හිමි වේ.ඓතිහාසික උරුමයන් රැකගත් සෞභාග්‍යමත් පුරවරයක් බිහිකිරීම ස්වකීය දර්ශනය කරගත් මේ ප්‍රාදේශීය සභාව සීතාවකයි.1987 අංක 15 දරන ප්‍රාදේශීය සභා පනත යටතේ සංස්ථාපිත වූ මෙම පළාත් පාලන ඒකකයේ පසුගිය වසර කිහිපයක සංවර්ධනයේ ආ ගමන්මඟ පිළිබඳ ආපසු හැරී බැලීමකි මේ.වර්තමානයේ ප්‍රාදේශීය සභාව පවත්වාගෙන යනු ලබන නව පරිපාලන ගොඩනැඟිලි සංකීර්ණය 2010 වසරේ දී ඉදිවන්නේ පළාත් සභා හා පළාත් පාලන අමාත්‍යාංශයේ සහ දේශීය ණය සංවර්ධන අරමුදලේ සහයෝගයෙනි.එතුළින් එතෙක් පැවැති ප්‍රබල අඩුපාඩුවක් සපුරාලන්නට සභා නායකත්වයට හැකියාවක් ලැබිණි.2007 වසර තුළ දී ම සීතාවක ප්‍රාදේශීය සභා බල ප්‍රදේශය තුළ රුපියල් තුන්කෝටි පනස් එක් ලක්ෂයකට අධික මුල්‍ය ප්‍රතිපාදන යොදවමින් ව්‍යාපෘති එකසිය හතළිහක් නිම කර තිබේ. ඒ යටතේ විමධ්‍යගත ප්‍රතිපාදන මඟින් ව්‍යාපෘති හතළිහක් ද, මඟ නැගුම ග්‍රාමීය සංවර්ධන ව්‍යාපෘති හතලිස් එකක් ද සහ කර්මාන්ත ද නිමවා ඇත.2007 වසරට වෙන් වු සියලු මුල්‍ය ප්‍රතිපාදන අවිච්ඡේදනය නොවී ඉතා සාර්ථක ව්‍යාපෘති රැසක් ජනතා අයිතියට පත්වන්නේ ඔවුන්ගේ බලාපොරොත්තු මුදුන් පමුණුවාලමිනි.එපමණක් නොව ගත වු වසර කිහිපය තුළ දී ද ජාතික සවිය ‘ගම නැඟුම’ සහ ‘මඟ නැගුම’ යටතේ එතෙක් දුෂ්කර යැයි හඳුනා ගත් මාර්ග රැසක් සංවර්ධනය වන්නේ යටිතල පහසුකම් අංශයෙහි සුබදායි වර්ධනයක් පෙන්නුම් කරමිනි. ඒ යටතේ බොරළු ලෙස පැවති මාර්ග රැසක් කොන්ක්‍රීට් හා කුට්ටිගල් ව්‍යාපෘති මඟින් නවීකරණය විය.පසුගිය කාලසීමාව තුළ නායකත්වයේ සංවර්ධනාත්මක ඇස ප්‍රධාන වශයෙන් යොමුවු තවත් එක් අංශයක් ලෙස පුස්තකාල සංවර්ධනය දැක්විය හැකිය. එහිදී ප්‍රාදේශීය සභා පුස්තකාල පද්ධතියේ ප්‍රවර්ධන කටයුතු රාශියක් සිදුවිණි. පාදුක්ක මහජන පුස්තකාලය පෞද්ගලික අංශයේ ද සහයෝගය ඇතිව නවීකරණය විණි.කහහේන පුස්තකාලයේ ප්‍රතිසංස්කරණ කටයුතු මේ වනවිටත් අරඹා ඇති අතර කොස්ගම නගරයේ ඉදිවන නව පුස්තකාල ගොඩනැඟිල්ලේ කටයුතු නිමාකොට මේ වසරේ මුල් කාර්තුව තුළ එය පාඨක අයිතියට පත්වනු ඇත.හංවැල්ල පුස්තකාලය සියලු පහසුකම්වලින් සහ ශ්‍රවණාගාරයක් ද සහිතව නිම කිරීමට බලාපොරොත්තු වන අතර මේ වනවිට එහි පළමු පියවරෙහි සාර්ථකව රැෙඳමින් සිටියි. එපමණක් නොව සීතාවක ප්‍රාදේශීය සභාව මඟින් වාර්ෂිකව ‘සාහිත්‍ය උළෙලක්’ පවත්වනු ලබන අතර එමඟින් පාඨකයින් ගේ දක්ෂතා කුසලතා ඔප් නැංවීමට ලැබෙන්නේ මහඟු පිටුබලයකි.කලුඅග්ගල නගරයේ තිබූ පැරැණි ගොඩනැගිල්ල ඉවත්කොට පෙර ගෙවුම් ක්‍රමය යටතේ උපයාගත් මුදලින් වෙළෙඳ සංකීර්ණයක් ඉදිවන්නේ තවත් නව ආදායම් මාර්ගයක් සභාවට එක් කරමිනි. මේ අයුරින් ම කහහේන නගරයේ සභාවට ආදායමක් නොලැබෙන සමුපකාර ගොඩනැඟිල්ල ඉවත්කොට ඉදිකෙරෙන නව දෙමහල් වෙළෙඳ සංකීර්ණය ද තව නොබෝ දිනකින් ජනතා අයිතියට පත් කිරීමට නියමිත ය.එපමණක් නොව උප නගර සංවර්ධනය කිරීමේ අරමුණ ඇතිව මීපේ නගරයේ ඇති සමූපකාර ගොඩනැඟිල්ල ඉවත්කොට ඵලදායි ආයෝජන අවස්ථාවක් සේ සළකා වෙළෙඳසල් සහ රැස්වීම් ශාලාවකින් යුත් තෙමහල් ගොඩනැඟිල්ලක් ද පෙර ගෙවුම් ක්‍රමය යටතේ ඉදිකිරීමට මේ වනවිට සැලසුම් සකස් වෙමින් පවතී.පූර්ව ළමාවිය සංවර්ධන මධ්‍යස්ථාන නඟාසිටුවීම කෙරෙහි ද සභා අවධානය යොමුවිණි. ඒ යටතේ බල ප්‍රදේශයට අයත් සියලු ම පුර්ව ළමාවිය මධ්‍යස්ථාන සඳහා සියලු පහසුකම් මේ වනවිට ලබාදී ඇති අතර ‘ගම නැගුම’ ව්‍යාපෘතිය යටතේ පාදුක්ක පෙර පාසල් සංවර්ධනය විය.සීතාවක ප්‍රාදේශීය සභාවේ ප්‍රධාන නගර ත්‍රිත්වය ඉලක්ක කර ගනිමින් විධිමත් කසළ බැහැර කරලීමේ ස්ථානයක් ස්ථාපිත කිරීමට සැළසුම් මේ වනවිට සකස් වී තිබේ.ඒ යටතේ පළමු කොම්පෝස්ට් අංගනය කොස්ගම නගරය ආශ්‍රිතව ස්ථාපිත කෙරිණි.  මෙකී මූලික වැඩපිළිවෙළ යටතේ සීතාවක ප්‍රාදේශීය සභාව මඟින් බල ප්‍රදේශයේ සියලුම නිවෙස් තුළ කසළ කළමනාකරණය විධිමත් කර ගැනීම පිණිස “සෑම නිවසකට ම කොම්පෝස්ට් භාජනයක්” ලබාදීමේ වැඩපිළිවෙළක් 2010 වසරේ දී ඇරැඹු අතර “කසළින් තොර පුරවරයක්” නිර්මාණය කිරීම එහි ඒකායන පැතුම විය.“ප්‍රසන්න නගර” සංකල්පය යටතේ 2008 වසරේ දී පාදුක්ක නගරය කේන්ද්‍ර කර ගනිමින් ප්‍රදේශයේ සියලු රාජ්‍ය ආයතන ස්වේච්ඡා සංවිධාන එක්කර ගනිමින් පරිසර ව්‍යාපෘතියක් දියත් වූ අතර මාර්ග සංවර්ධන අධිකාරිය ඊට සහය ලබාදුණි.ප්‍රාදේශීය සභා ස්ථාපිත කිරීමේ පනතෙහි දැක්වෙන ප්‍රජා මණ්ඩල පිහිටුවීමේ කර්තව්‍යය සැබෑවක් බවට පත්කරමින් මේ වනවිට සීතාවක බල ප්‍රදේශය තුළ ග්‍රාම සේවා වසම් මට්ටමින් ප්‍රජා මණ්ඩල ආරම්භ කර තිබේ. එමඟින් ගම හා ප්‍රාදේශීය සභාව සහයෝගයෙන් එක් කිරීමත්, ගම තුළ උපයෝගී සේවා අවශ්‍යතා හඳුනා ගැනීමත් අරමුණු විණි.  ඔහු දේශපාලනයට ප්‍රවේශ වන්නේ 2006 වසරේ දී ය. 2006 වසරේ පැවති පළාත් පාලන ඡන්ද විමසුමේ දී ඉහළ මනාප ප්‍රසාදයක් ලබා ගත් ඔහු සීතාවක ප්‍රාදේශීය සභාවේ උප සභාපති ධුරයට පත් විණි. 2007 වසරේ දී හිටපු සභාපති සිරිසේන රාජපක්ෂයන් හදිසි අනතුරකින් අභාවප්‍රාප්ත වීමෙන් අනතුරුව ප්‍රාදේශීය සභාවේ සභාපති කිරුළට ඔහු හිමිකම් කියනු ලබයි. මේ සංවාදය දිග හැරෙන්නේ සීතාවක ප්‍රාදේශීය සභාවේ හිටපු සභාපති නීතිඥ රවීන්ද්‍ර ජයසිංහ මහතා සමඟිනි.* පුද්ගලයෙකුගේ උපතේ සිට මරණය දක්වා සියලු කටයුතුවලදී ප්‍රාදේශීය සභාව සෘජුවම සම්බන්ධ වෙනවා. ඒ අනුව සීතාවක ප්‍රාදේශීය සභාවේ කාර්යභාරය ඔබතුමා දකින්නේ කොහොමද ?අපි මෙහිදී විශේෂයෙන් සඳහන් කරන්නට ඕනේ පළාත් පාලන ආයතනවල පවතින සම්ප්‍රදායික වැඩ වට්ටෝරුවට කොටුවෙමින් කටයුතු කිරීම වෙනුවට අපි ඉන් එහාට ගිය සුවිශේෂී වැඩපිළිවෙළකට යොමු වෙලා තියෙනවා.ප්‍රදේශයේ පුද්ගල ජීවිතයට සෘජුව සම්බන්ධ ආයතනය තමයි පළාත් පාලන ආයතනය. ඒ අනුව මේ බල ප්‍රදේශයේ පිහිටා ඇති සියලුම ගම්වල ප්‍රජා මණ්ඩල ශක්තිමත්ව පිහිටුවලා එය ප්‍රාදේශීය සභාවේ ග්‍රාමීය ආයතනය ලෙස කටයුතු කිරීම තුළින් ජනතාව හා ප්‍රාදේශීය සභාව සමීප කරන්නට කටයුතු කරමින් සිටිනවා. එසේම පසුගිය මාස කිහිපයේදී ගම් කීපයක ක්‍රියාත්මක කළ “ගමට අරුණ – ඔබේ ගමට” ග්‍රාමීය ජංගම වැඩසටහන අන්ගම්වලටත් රැගෙන යාම තුළින් ගමේ ගැටලුවලට ගමේ දී ම විසඳුම් ලබා දීම අපේ එක අරමුණක්.* සභාව භාර ගනිද්දී ඔබතුමාට මුහුණ දෙන්නට සිදු වුණු අභියෝග ගැන අපි කතා කළොත් ?මෙතෙක් කලක් ප්‍රාදේශීය සභාව නමින් එකට ගිණුමක් පවත්වාගෙන යාම නිසා මේකේ ගිණුම් කටයුතු වල යම් ආකාරයකට අවිධිමත් බවක් තිබුණා. ඒ නිසා අපි ප්‍රාදේශීය සභාව සඳහා විධිමත් එක් ගිණුමකුත් විමධ්‍යගත සහ පළාත් ප්‍රතිපාදන වැනි බාහිර ප්‍රතිපාදන සඳහා වෙනම ගිණුමකුත් ආරම්භ කළා. ඒ වගේම තමයි හංවැල්ල පිහිටුවා තිබූ එකම වැඩ ඒකකය වෙනුවට අපි කොස්ගම හා පාදුක්ක නගරවල තවත් වැඩ ඒකක දෙකක් ආරම්භ කළා. ඒ ආකාරයෙන් තමයි මම අපට මුහුණ දෙන්නට සිදු වුණ විවිධ අභියෝගයන්ට සාර්ථකව මුහුණ දුන්නේ.* පළාත් පාලන ආයතනවලට පොදු ගැටලුවක් විදිහට ආයතන සතු වත්කම් අහිමිවීම සඳහන් කරන්න පුළුවන්. ඒ ගැටලුවට ඔබතුමා මුහුණ දුන්නේ කොහොමද ?ඇත්තටම 2008 වර්ෂයේ දී අපට තිබුණ එක ගැටලුවක් තමයි විනෝද බදු ආදායම ලැබෙන එක් මාර්ගයක් අපට අවහිර වෙලා තිබීම. ඒ නිසා ඒ වකවානුවේ අපි ලෙෂර් වර්ල්ඩ් ආයතනයට එරෙහිව කටයුතු කළා. ඒ වෙන හේතුවක් නිසා නෙමෙයි අපිට ආදායමක් අවශ්‍ය නිසා.* ඔබතුමාගේ මහජන සම්බන්ධතා ක්‍රියාවලිය දියත් කරපු ආකාරය පිළිබඳ අපි අවධානය යොමු කළොත් ?ඇත්තටම මම ජනතාවගේ ගැටලු දිහා ඉතා අවධාරණයෙන් බැලුවා. ඒ වගේම තමයි ඔවුන්ගේ ගැටලු මා මනාව අවබෝධ කර ගත්තා. ඕනෑම මොහොතක මාව මුණ ගැහෙන්න තමන්ගේ ගැටලු කතා කරන්න ජනතාවට හැකියාවක් තිබුණා. ඒ වගේම තමයි මගේ පාලන කාලය තුළ පක්ෂ විපක්ෂ භේදයක් මා දැක්කේ නැහැ.අපි සියලු දෙනාම එක වගේ කටයුතු කළා.* මෙතෙක් ආ ගමන් මඟ දිහා ආපසු හැරිලා බැලුවොත් මොකද හිතෙන්නේ ?ඇත්තටම සතුටුයි. ජනතාව වෙනුවෙන් මම සුවිශේෂී වැඩකටයුතු රාශියක් සිදු කළා. ප්‍රදේශය තුළ සමෘද්ධිලාභී පවුල් කිහිපයක් තෝරා ගනිමින් වර්ෂ දෙකක් ඔවුන් වෙනුවෙන් රු. 12000 කට ආසන්න මුදලක් වැය කරමින් ඇස්බැස්ටෝස් ෂීට්ස් ලබා දුන්නා. මං හිතන්නේ එය මගේ පාලන කාලය තුළ සිදුකළ සුවිශේෂී දෙයක්.මෙතෙක් ආ ගමන්මඟ දිහා ආපසු හැරිලා බැලුවොත් ඇත්තට ම මට තෘප්තියක් දැනෙනවා.* සභාපතිතුමනි අපිට දැනගන්න ලැබුණා මෙවර මැතිවරණය සඳහා ඔබතුමා ඉදිරිපත් වෙන්නේ නැහැ. නමුත් සියලු අපේක්ෂකයන්ගේ ජයග්‍රහණය වෙනුවෙන් ඔවුන් පිටුපස සිටිනවා යන්න. අපි අවසානයේදී මේ පිළිබඳ කතා කළොත් ?ඔව් ඇත්තටම. මම මෙවර ඡන්දයට ඉදිරිපත් වෙන්නේ නැහැ. මොකද මම මගේ උසස් අධ්‍යාපන කටයුතු වෙනුවෙන් විදේශ ගත වෙන්න සූදානමින් සිටින්නේ.මම ප්‍රථම වතාවට ඡන්දයකට ඉදිරිපත් වුණේ 2006 වසරේදී. ඒ මැතිවරණයේදී මම ඉහළම මනාප ලබා ගනිමින් උප සභාපති ධුරයට පත් වුණා. ඉන් පසු සිරිසේන රාජපක්ෂ මැතිතුමා. හදිසි අනතුරකින් අභාවප්‍රාප්ත වුණාට පසුව 2007 වසරේදී මම සභාපති ධුරයට පත් වුණේ.නමුත් මෙවර මා ඡන්දයට ඉදිරිපත් වන්නේ නැහැ. ඒත් සියලු අපේක්ෂකයින්ගේ ජයග්‍රහණය වෙනුවෙන් උදව් කරනවා.  මේ ගත වූ පාලන කාලය ඉතාමත් සාර්ථක පාලන කාලයක් විදිහටයි මම දකින්නේ. ඉතාමත් කාර්යක්‍ෂම, ඒ වගේ ම කා හටත් එක සමාන සමතුලිතතාවයකින් යුක්තව කටයුතු කරපු පාලන කාලයක්.විශේෂයෙන් ම ජනතා අවශ්‍යතා වෙනුවෙන් පුදුමාකාර කැප කිරීමක් සභාපතිතුමා සිදු කළා. විවිධ ගැටලු, බාධක මැද වුණත් මේ අයුරින් සුවිශේෂී ස්ථාවරයකට සභාව ගෙන එන්නට හැකිවීම ගැන අපිට සතුටුයි.සභාපතිතුමා මෙවර මැතිවරණයට ඉදිරිපත් නොවීම ගැන අපි කම්පා වෙනවා. නමුත් එතුමාගේ ඉදිරි අධ්‍යාපන කටයුතු වෙනුවෙන් විදෙස් ගතවන නිසා ඒ ගැන හිතලා අපි සතුටු වෙනවා.  මේ සභාපතිතුමා අපට ඉතාමත් සමීප කෙනෙක්. එතුමා දරුවන්ට ගොඩක් ළැදියි. දරුවන් ගේ දැනුම දියුණු කරන්න දැනුම මිනුම වැඩසටහන්, විවිධ තරග සංවිධානය කළා. ඒ විතරක් නොවේ වාර්ෂිකව පවත්වන සාහිත්‍ය උත්සවය. ඒ වගේ ම අපි ප්‍රාදේශීය සභාවට යම් කාර්යයක් කරගන්න ගියා ම ඉක්මනින් ම අපට එය ඉටු කරලා දෙනවා. ඇත්තට ම මේ ගෙවුණේ ඉතා සාර්ථක පාලන කාලයක්.  මම දකින විදිහට මේ සීතාවක ප්‍රාදේශීය සභා ඉතිහාසයේදී ම අපිට හිමි වුණු හොඳ ම නායකත්වය තමයි මේ. හැම දෙනාට ම පොදුවේ උදව් කළා. ත්‍රිවිල් රථ රියදුරන් විදිහට අපිට ලොකු සහයක් ලැබුණා. අපේ ජීවිකාව කරගෙන යන්නට. අපිට ගොඩක් කනගාටුයි එතුමා මෙවර ඡන්දයට ඉදිරිපත් නොවීම ගැන.  මේ සභාපතිතුමා හැමෝට ම කලින් සභාවට එනවා. ඒ කියන්නේ උදේ 7.00 වෙද්දී සභාපතිතුමා සභාවේ ඉන්නවා. ඒ වගේ ම තමයි සභාවෙන් පිටවෙන්නේ අන්තිමයා විදිහටයි. එතෙක් සභාවේ රැඳී ඉන්නවා. ඒ විතරක් නෙමෙයි ජනතාවගේ සුබසිද්ධිය වෙනුවෙන් නිරතුරු ඇප කැපවෙලා කටයුතු කරනවා. ඇත්තට ම ලොකු සංවර්ධනයක් මේ කාලය තුළ සිදුවුණා.  ළමුන්ගේ සුබසිද්ධිය වගේම අපි ගැනත් හිතලා කටයුතු කළ නායකත්වයක්. ඒ වගේ ම අනාගත පරපුර සහ රට ගැන හිතලා කළ සේවයක්.ගොඩක් ප්‍රශ්න මැද තමයි එතුමා මේ ගමන ආවේ. කරුණාවන්ත, ජනතාවට මිත්‍රශීලී නායකත්වයක් තමයි එතුමාගේ පාලන කාලය තුළ අපිට දකින්නට ලැබුණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=f1103043</link>
    <topic>රත්තරන් අම්මේ... ! අරූ මගේ කට තද කරල මාව කෑවා.</topic>
    <author/>
    <content>දවස - 2011 ජනවාරි 31 ස්ථානය - අක්කර 33, වැලිගොඩැල්ල, බෝම්බුවල වේලාව - මධ්‍යහ්න පසු වී හෝරා කිහිපයක්. අහිංසක යුවතියකගේ අනාගතයම අඳුරු කළ සිද්ධියක් ගැනයි අපි මේ කියන්න යන්නේ. ඇය දෙහිවත්තගේ ධම්මිකා යැයි හඳුන්වමු. වයස අවුරුදු 23 යි.ඇය අන් යුවතියකට වඩා වෙනස් වන්නේ උපතින්ම ගෙනා ඇගේ ආබාධිත තත්ත්වය නිසයි. ඇයට වැසිකිළියට පවා යන්න වුණේ ඇගේ පියාගේ හෝ මවගේ වාරුපිට වීම දෛවයෙන් ලැබුණු කෲර සරදමක් වුණා.මේ ඇගේ කතාවයි.ධම්මිකාගේ පියා වැඩ කළේ රබර් වත්තක කිරි කපන්නකු ලෙසයි. ඊට අමතරව ඔහු සපත්තු සහ කුඩ මසා දීමේ සුළු රැකියාවක් කළේ ජීවිකාව ගැටගහ ගන්න අමතර ආදායමක් පවුලට ඕන වුණු නිසයි. මේ නිසාම ගමේ ඉන්න බොහෝ දෙනා ඔහුගේ නිවෙසට පැමිණීම සාමාන්‍ය සිද්ධියක් වුණා.මේ අනුවේදනීය කතාවේ දිග හැරෙන සැකකරුට අප "පේමේගේ පුතා" යැයි හඳුන්වමු.කැඩුණු සපත්තුව2011 ජනවාරි 30 වැනි දින තමාගේ කැඩුණු සපත්තුවක් මසා ගැනීමට පේමේගේ පුතා ධම්මිකාගේ නිවෙසට එන්නේ අහම්බෙන්. ඒ වෙලාවේදී ගෙදර හිටියේ ආබාධිත ධම්මිකා විතරයි. පාලු නිවෙසේ හුදකලාවම සිටින ධම්මිකා ගැන තොරතුරු දැනගත් පේමේගේ පුතා නැවත යන්නේ තමාගේ කාමාතුර පිපාසාව සන්සිඳව ගන්න පසුදින නැවතත් එන්න හිතේ සැලසුම ඇඳගන්න ගමන්.2011 ජනවාරි 31 වැනි දිනට හිරු උදා වුණා. සැලසුම කරගත් පරිදිම පේමෙගේ පුතා එදින කැඩුණු සපත්තුවද අතැතිව ධම්මිකාගේ නිවෙසට ගියා. ඔහුගේ පැමිණීම දකින අසල්වැසි නිවෙසක සිටි ස්වර්ණා ධම්මිකාගේ ගෙදර කිසිවකුත් නැති බව පේමේ පුතාට පැවසුවත් ඔහු එය නොතකා ඇගේ නිවෙසට ගියා. ඇය හුදකලාව සිටින බව දැන සිටි පේමේගේ පුතා ආබාධිත ධම්මිකාගේ ජීවිතයේ වටිනාම වස්තුව උදුර ගත්තේ අමන තිරිසන් සමාජයෙන් පෝෂණය වුණු තවත් පරපෝෂිතයකුගේ ක්‍රියා කලාපය එළියට දමමින්.ඇය ඉතා අමානුෂික අයුරින් දූෂණය කර කිසිත් නොවූ ආකාරයෙන් පේමේගේ පුතා තමාගේ බිරියත් සිඟිති පුතාත් රැඳි නිවෙසට ගියේ සුපිරිසිදු සැමියෙක් පියෙක් සිය කුටුම්බයට යන අයුරින්.මින් ඉදිරියට අපි මේ ගැන කියන්න යන්නේ නෑ. ධම්මිකාගේ මෑණියන් කියන විදියට මේ අනුවේදනීය කතා පුවත ඉන් ඉදිරියට දිග හැරෙන්නේ මේ විදියටයි.ධම්මිකාගේ මව හේමලතා - මහත්තයෝ එදා මේ සිද්ධිය වෙන කොට මගේ මහත්තය රස්සාවට ගිහින් හිටියේ. මමත් ළඟ ගෙදරකට ගිහින් හිටිය ඒ වෙලාවේදී. මං ආයේ ගෙදරට ගියාම මගේ දුව මාව බදාගෙන හොඳටෝම ඇඬුව මහත්තයෝ."අම්මේ අරූ මගේ කට තද කරල මාව කෑවා. මගේ රත්තරන් අම්මේ මෙච්චර කාලයක් ඇහැක් වගේ පරිස්සම් කරගත්ත, බලාගත්ත මාව. අර මිනිහ අම්මේ මට..."තුන්ඩු කෑල්ලක්ඉන් පස්සේ ඇය කියපු ඒ කතාව අපට අසා සිටීමටවත් ලියා දැක්වීමටවත් නොහැකි අනුවේදනීය සිද්ධියක ජවනිකාවක්. ඇය එය එකින් එක දිග හැරියේ ඇගේ ඇසට පමණක් නෙවෙයි අපේ ඇස්වලටත් කඳුළු එක් කරමින්.මේ තිරිසන් සිද්ධිය අහපු හැටියෙම ධම්මිකාගේ මව කළේ දොඩංගොඩ පොලිසියට යෑමයි. ඒ වෙන කොට වෙලාව 2 ට පමණ ඇති.ධම්මිකා පොලිසියට ගොස් පැමිණිල්ල කරද්දී දොඩංගොඩ පොලිසියේ සිටි පැමිණිල්ල ලියාගත් පොලිස් කොස්තාපල්වරිය පවසා ඇත්තේ මේ සම්බන්ධයෙන් නීති කි‍්‍රයාමාර්ග ගන්න ගියොත් ඔයාලට ලොකු වියදමක් යන බවයි. කෙසේ වෙතත් අන්තිමේදී එම පැමිණිල්ල ලියා ගත්තා.ඊට පස්සේ මහත්තයෝ පෙබරවාරි 02 වැනිදා පොලිසියට එන්න කියලා දොඩංගොඩ පොලිසියේ ස්ථානාධිපතිවරයාගේ මුද්‍රාව සහිතව තුණ්ඩු කෑල්ලක් පේමේ කියන පුද්ගලයා අරගෙන ආවා. එතකොට වෙලාව උදේ 11.30 ට විතර ඇති. ඊට පස්සේ මම දොඩංගොඩ පොලිසියට ගියා. ඒ යනකොට මගේ දුව දූෂණය කළ පුද්ගලයා කූඩුවට දාල ඉන්නවා මම දැක්කා. පසුව ඔහු කූඩුවෙන් එළියට අරගෙන ස්ථානාධිපතිවරයා ළඟට අරගෙන ආවා. ස්ථානාධිපතිවරයා ඔහුට මා ඉදිරියේදී හොඳටම බැන්නා.ඊට පස්සේ ස්ථානාධිපතිවරයා මට කිව්වා ඔය ආබාධිත ළමයා අරගෙන උසාවි ගානේ යන්න බැහැනේ මේ අයගෙන් මුදලක් අරගෙන ප්‍රශ්නය ඉවර කරන්න කියලා.මට රුපියල් 10000 ක් දීලා ලියුමකට අත්සන් කරව ගත්තා. ස්ථානාධිපතිවරයා මට ඇඟිල්ල දිගු කරලා කිව්වා සල්ලි දීපු බව කාටවත් කියන්න එපා කියලා. පොලිසියට ගිය වෙලාවේදීවත් මගේ දුව රෝහල් ගත කිරීමටවත් ඔවුන් පියවර ගත්තේ නැහැ. නීතිමය පියවරක්වත් ගත්තේ නැහැ.‘බී’ වාට්ටුවේමාගේ නිවෙසේ සිට ප්‍රධාන මාර්ගයට සෑහෙන දුරක් තියෙනවා. අනික මාගේ දුවට ඇවිද ගෙන යන්න බැහැ. ඒ දවස්වල තිබුණ කාලගුණ තත්ත්වය නිසා දියණිය රෝහලට ගෙනයාමට නොහැකි වුණා. නමුත් 2011.02.04 දින කළුතර නාගොඩ රෝහලට දියණිය ඇතුළත් කළා. මේ වන විට මාගේ දියණිය කළුතර නාගොඩ රෝහලේ "බී" වාට්ටුවේ ප්‍රතිකාර ලබමින් ඉන්නවා.ධම්මිකාගේ සිද්ධිය බෞද්ධ රටේ සිදු වූ එක් සිදුවීමක් පමණි. අපරාධයක් කළහොත් අපරාධකරුට දඬුවම් ලබාදිය යුතුය. වින්දිතයනට පිහිටවීම අවශ්‍ය කරුණකි. වින්දිතයන්ට සාධාරණයක් ඉටුකරදීමට මෙරට පොලිසිය බැඳී සිටී.කාකි ඇඳුමපොලිසිය යනු මහජන සුබ සිද්ධිය සඳහා බිහි වූ ආයතනයකි. නමුත් මේ සිද්ධියේදී වින්දිතයන් පවසන ආකාරයට ඔවුනට කිසිදු සාධාරණයක් සිදු වී නොමැත. නිල ඇඳුමට වසන් වී දූෂණ ක්‍රියාවල නිරතවන අය පිළිබඳව අප අසා ඇත්තෙමු. මෙයත් එවැනි සිද්ධියකි. මෙම සිද්ධියේදී පැමිණිලි කරුට පොලිසියට එන ලෙස පණිවුඩයද රැගෙන යන්නේ සැකකරුගේ ඥාතීන් විසින්.මෙවැනි සිද්ධියක් වාර්තා වූ වහාම කළයුත්තේ වින්දිතයා රෝහල් ගත කර පරීක්ෂණ ආරම්භ කිරීම මිස පැමිණිලිකරුවන් පොලිසියට ගෙන්වා මුදල් ලබාදී සමථයකට පත් කිරීම නොවන බව අපේ හැඟීමයි.  නීතිය පසිඳලීමට සිටින මෙවැනි පොලිස් නිලධාරීන් නිසා වින්දිතයන් මහත් අපහසුතාවට පත්වීම ඉදිරියටත් වැළැක්වීමට නොහැක.මහජනතාවට සාධාරණය ඉටු කිරීමට පොලිසිය නිරන්තරයෙන් බැඳී සිටින බවට පොලිස්පතිවරයා ඇතුළු ඉහළ නිලධාරීන් මාධ්‍ය හමුවේ උදම් ඇනූවද මෙවැනි සිද්ධීන් නිසා සමස්ත පොලිසියට අපහාසවීම ඉදිරියටත් වැළැක්විය නොහැක. අපට මෙහිදී හැඟෙන ප්‍රධාන ප්‍රශ්නයක් තිබේ. එනම් ජනතාවගේ සිවිල් ආරක්ෂකයා සැබවින්ම කා සඳහාද? යන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>04</day>
    </date>
    <link>http://www.dinamina.lk/2011/03/04/_art.asp?fn=f1103045</link>
    <topic/>
    <author>සාකච්ඡා කළේ බී.එස් ගුණවර්ධන ඡායාරූප- නිරෝෂ් ප්‍රියංක</author>
    <content>පසුගිය දා මට හමුවුණා අපේ අපූරු මිත්‍රයෙක්. එක්වරම මා ඔහු දකිනවිට හඳුනාගන්නත් අපහසු වුණා. කුමක් හෝ වෙනසක් ඔහු තුළ තිබුණා. මා ඔබට මේ කියන්නේ සිරස රූපවාහිනියේ ‘සවනට වදනක්’ ගෙනා බුද්ධික ඉඳුරුගල්ල පිළිබඳවයි. සුපුරු ලෙන්ගතු සිනහවෙන් ම ඔහු මා හා පිළිසඳරේ යෙදුණා.* ඔබ දැන් සිරස රූපවාහිනි නාලිකාවේ දකින්න නැත්තේ ඇයි ?දැනට මම සිරස රූපවාහිනියෙන් ඉවත් වෙලා තාරුණ්‍යයට හෙටක් රූපවාහිනියේ නිවේදකයකු ලෙස කටයුතු කරනවා. ඒත් එක්කම මේ වසරේ සිට නීති ශිෂ්‍යයකු ලෙස තේරී සිටින නිසා නීතිය අධ්‍යයනය කිරීමකුත් සිදුවෙනවා. ඒ අතර රඟපෑම් කටයුතුවලත් නිරතවී සිටිනවා. සිරස රූපවාහිනියේ විකාශය වන “සිතට වහල්වීම” හා “සිහින සිතුවම්” ටෙලිනාට්‍ය දෙකේ මගේ රඟපෑම් මේ දවස්වල ඔබට දැකගන්න හැකියාව ලැබෙනවා. ‘හිරුමලී’ නාට්‍යය දැනට විකාශය වී අවසන්. ඒ වගේ ම ‘ඉරට උඩින්’ කියල ටෙලි නාට්‍යයකත් මම රඟපෑම් කළා. එය ඉදිරියේ දී විකාශය වේවි.* බොහෝ දෙනෙක් රඟපෑම හරහා නිවේදන කටයුතුවලට පිවිසෙන කාලයක ඔබ නිවේදකයකු ලෙස රඟපෑමට ගොස් තිබෙනවා. ඉදිරියේ දී නිවේදන කටයුතුවලින් ඉවත්වෙන්න සිදුවෙයි ද?නැහැ. කොහෙතේම එහෙම වෙන්නෙ නැහැ. හැම කෙනෙක්ට ම එක එක බලාපොරොත්තු තියනවනෙ. මට කුඩා කාලේ ඉඳන් ආසාව තිබුණේ නළුවෙක් වෙන්න නෙවෙයි. නිවේදකයෙක් වෙන්නයි. සමහර විට අනාගතයේ දී නාට්‍යවල අඩුවෙන් දකින්න ලැබුණත් නිවේදන කටයුතු නම් දිගටම කරගෙන යනවා.* ඔබ නීතිය හදාරණ ශිෂ්‍යයකු ලෙස ඊටත් වැඩි කාලයක් ගතකළ යුතු නිසා මේ දිනවල කාර්යබහුල ඇති ?ඔව්, සතියේ දින පහක්වත් නීතිවිද්‍යාලයේ අධ්‍යයන කටයුතුවල නිරත වෙන්න සිදුවෙනවා. ඉතිං ඒ හින්ද වැඩිපුර නාට්‍යවලට සම්බන්ධවෙන්න තියන කාලය අඩුයි. අනාගතයේ නීතිඥවරයකු වුණාම මීටත් වඩා කාර්යබහුල වේවි. ඒත් මම මුලින් කිව්ව වගේ නිවේදන කටයුතු නම් නවත්වන්නෙ නැහැ. ඒ අතර මගෙන් රටට සිදුවිය යුතු සේවයත් කිසිදු අඩුවකින් තොරව ඉටුකරන්න බලාපොරොත්තු වෙනවා. කොච්චර කාර්යබහුල වුණත් වැඩ ටික පිළිවෙළකට කළමනාකරණය කරගන්නවා.* මේ කටයුතුත් එක්ක කොහොමද පවුල්ජීවිතේ කටයුතු ?මේ කටයුතුවලට මගේ බිරිඳගෙන් ලොකු සහයක් ලැබෙනවා. ඇය ඩිලානි නිකහැටිය. රඟපෑම් කටයුතුවල පසුගිය කාලයේ ඇයට මදකට ඉවත්වී ඉන්න සිදුවුණා. ඒ අපට දියණියක් ලැබුණ නිසායි. දැන් දුවට අවුරුදු දෙකහමාරක් විතර වෙන හින්ද බිරිඳත් දැන් රඟපෑම් කටයුතුවලට නැවත සම්බන්ධවෙලා ඉන්නෙ. ඒ අතර ඇය සැලුන් බුඩි කියල රූපලාවන්‍යාගාරයක් කරගෙන යනවා.* ආරංචියක් තියෙනවා බුද්ධික දේශපාලනයට එන්න සූදානමක් තියනව කියලත් ?ඔව්. ඇත්තට ම ඒක අපේ ගමෙන් ආව යෝජනාවක්. මම දේශපාලනයට එන්න හිතාගෙන හිටිය කෙනෙක් නෙවෙයි. යුද්ධයට කළින් අපේ රටේ තිබුණු දේශපාලන වාතාවරණය සමඟ අපි දේශපාලනයට එන්න ඒ තරම් කැමැත්තක් දැක්කුවෙ නැහැ. ඒත් දැන් රටේ සිදුවන මේ සංවර්ධන සංග්‍රාමය දැක්කම ඇත්තටම එහි කොටස්කරුවෙක් විදියට අපටත් හැකි දායකත්වය දක්වලා රටට යම් සේවයක් කරන්න පුළුවන්නම් හොඳයි කියල කල්පනා කළා. මම කරන්නේ ගෞරවනීය මහත්මා දේශපාලනයක්.* ඒ කියන්නේ ඔබ ළඟදී එන පළාත් පාලන මැතිවරණයට ඉදිරිපත් වෙනව ද?ඔව්. අපේ දිනේෂ් ගුණවර්ධන ඇමතිතුමා සමඟ එකතුවෙලා හෝමාගම ප්‍රාදේශීය සභාවට එක්සත් ජනතා නිදහස් සන්ධානයෙන් තරඟ කරන්නට සූදානම් වෙලා ඉන්නේ. ප්‍රාදේශීය සභාවකින් ජනතාවට ඉටුවිය යුතු දේ නියමාකාරයෙන් හඳුනාගෙන ඒවා ජනතාවට ලබාදීමටයි මම බලාපොරොත්තු වෙන්නේ.* ඔබ ආකර්ෂණීය නිවේදකයෙක්. දේශපාලනයට එය කොයිවිදියට බලපායි ද?මම දේශපාලනය කියල දකින්නේ ගිරිය පුප්පගෙන කෑගහන එක නෙවෙයි. වැඩකරන එකයි. ඒ දේත් නිවේදක වෘත්තිය වගේ සුන්දරව කරන්න පුළුවන්. මම එදත් භාවිතා කළේ මටම ආවේනික වූ වචනයි. මම සිංහල නිවේදන කලාවේ සිංහල පමණක් භාවිතාකළ නිවේදකයෙක්. මම ඉංග්‍රීසි කතා කළේ නැහැ. මට හැමදේකටම අනන්‍යතාවක් තියෙනවා. ඒක දේශපාලනයේ දී වුණත් රැක ගන්නවා. මේ සැරේ බුද්ධික ඉඳුරුගල්ලට දුන්න ඡන්දයෙන් වැඩක් කළේ නැත්නම් ආයෙ මට කවදාවත් ඡන්දය දෙන්න එපා කියලයි මම ජනතාවටත් කියන්නෙ. අපට අවශ්‍ය වැඩ කරන වැඩ කරන්න පුළුවන් මිනිස්සුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103051</link>
    <topic>ලිබියාවේ සිටින තවත් 336ක් යළි පැමිණෙති</topic>
    <author>මහින්ද අලුත්ගෙදර</author>
    <content>ලිබියාවේ සේවය කළ තවත් ශ්‍රී ලාංකිකයන් 336 දෙනකු හෙට (6) ගුවන් මඟින් මෙරටට රැගෙන එන බව ශ්‍රී ලංකා විදේශ සේවා නියුක්ති කාර්යාංශය පවසයි. විශේෂ ගුවන් යානා මඟින් අදියර 4ක් යටතේ මේ පිරිස පැමිණෙන අතර ඉන් පුද්ගලයන් 45 දෙනෙකු අද (5) දිනයේ පැමිණෙති. ඉතිරි පුද්ගලයන් 291 දෙනා හෙට (6) පැමිණෙන බව ශ්‍රි ලංකා විදේශ සේවා නියුක්ති කාර්යාංශයේ ප්‍රකාශකයෙක් “ දිනමිණ “ ට පැවැසීය.ලිබියාවේ ඇතිව තිබෙන අර්බුදකාරි තත්ත්වය හේතුවෙන් එරට සේවය කරන ශ්‍රී ලාංකිකයන් කඩිනමින් ගෙන්වා ගැනීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇති අතර ඒ යටතේ දැනටමත් සියලු කටයුතු සංවිධානය කර තිබෙන බවද හෙතෙම කීවේය.ශ්‍රී ලංකාවට පැමිණෙන මේ පිරිස ඩුබායි ජාත්‍යන්තර ගුවන්තොටුපළ වෙත පැමිණ එතැන් සිට කටුනායක ගුවන්තොටුපළ වෙත ගෙන ඒමට පියවර ගෙන තිබේ. ඊට අමතරව තවත් පිරිසක් කයිරෝ නුවර සිට පැමිණෙන බවද එම ප්‍රකාශකයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103052</link>
    <topic>මුරලිදරන් හිරකූඩුවට දාන්න හදන බවට රනිල් එදා බොරු ප්‍රචාර ගෙන ගියා</topic>
    <author>ධනුෂ්ක ගොඩකුඹුර</author>
    <content>එදා මානුෂීය මෙහෙයුම සමයේ අපේ රණවිරුවන්ගේ මානසිකත්වය බිඳ දැමීමට උත්සාහ කළ අය අද අපේ ක්‍රිකට් ක්‍රීඩකයන්ගේ මානසිකත්වය බිඳ දැමීමට උත්සාහ කරමින් සිටින බව ජනාධිපති මහින්ද රාජපක්ෂ මහතා පැවැසීය.පසුගිය ක්‍රිකට් ලෝක කුසලානය පැවැති සමයේ මුත්තයියා මුරලිදරන් අත්අඩංගුවට ගැනීමේ සූදානමක් පවතින බවට ප්‍රචාරයක් ගෙන ගිය විපක්ෂ නායකවරයාම අද ක්‍රීඩකයන් වෙනුවෙන් කෙටි පණිවිඩ එවන ලෙස ඉල්ලීම් කරමින් සිටින බව ජනාධිපතිවරයා පැවැසීය.ආර්.ප්‍රේමදාස, සූරියවැව, පල්ලේකැළේ වැනි අන්තර්ජාතික මට්ටමේ ක්‍රීඩාංගණ ඉදිකළ වත්මන් රජය ක්‍රීඩකයන්ට සියලු පහසුකම් ලබා දෙමින් ඔවුන්ගේ දක්ෂතා පෙන්වා දීමට අවස්ථාව දුන් බව ජනාධිපතිවරයා සිහිපත් කෙළේ ය. ක්‍රීඩකයන්ගේ මෙන්ම තමාගේත් මානසිකත්වය බිඳ දැමීමට මේ අය උත්සාහ කළ බව කී ජනාධිපතිතුමා ලෝකය ඉදිරියේ අප අපහසුතාවට පත් කිරීම මොවුන්ගේ අභිප්‍රාය බව කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103053</link>
    <topic>රාජ්‍ය ගෞරව සහිතවබලගණ නායක මොනාත්ගේඅවසන් කටයුතු අද</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>හදිසි ගුවන් අනතුරකින් මියගිය ශ්‍රී ලංකා ගුවන් හමුදාවේ බලගණ නායක මොනාත් ඉරේෂ් පෙරේරා රණවිරුවාගේ අවසන් කටයුතු පූර්ණ රාජ්‍ය ගෞරව සහිතව ගාල්ල සමනළ ක්‍රීඩාංගනයේදී අද (05) පස්වරුවේ සිදු කිරීමට කටයුතු යොදා ඇත.දේහය තැන්පත් කර ඇති කිතුලම්පිටිය නිවෙසේ සිට රැගෙන එන දේහය ඔහු ඉගෙනගත් ගාල්ල මහින්ද විද්‍යාලයේ ඕල්කට් ශාලාවේ එදින පෙරවරුවේ මහජන ගෞරවය සඳහා තැන්පත් කර තබා පස්වරුවේ මහින්ද විද්‍යාලයේ සිට හමුදා උත්තමාචාර මැද දේහය පෙරහරින් ගාල්ල සමනළ ක්‍රීඩාංගනය වෙත රැගෙන ඒමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103054</link>
    <topic>රුපියල් 500 හොර නෝට්ටු ගැසූපිටකොටුවේ තිප්පොළ වටලයි</topic>
    <author>විජයානි එදිරිසිංහ සහ මීගොඩ සමූහ ඩබ්ලිව්. පී. ජයතිස්ස</author>
    <content>රුපියල් පන්සියයේ මුදල් නෝට්ටු මුද්‍රණය කරන මුද්‍රණාලයක් පිටකොටුවෙන් සොයාගෙන තිබේ.රුපියල් 500 ව්‍යාජ නෝට්ටු විශාල ප්‍රමාණයක් පාදුක්ක ප්‍රදේශයෙන් සොයාගැනීමෙන් පසු මෙම මුද්‍රණාලය අල්ලා ගැනීමට පොලිසියට හැකි වී තිබේ.ම් සම්බන්ධයෙන් සැකකරුවන් පස්දෙනකු ද අත්අඩංගුවට ගත් බව රහස් පොලිසිය කියයි. ඊයේ (4) උදේ පාදුක්ක ප්‍රදේශයේදී ව්‍යාජ මුදල් නෝට්ටු මාරු කරමින් සිටියදී තිදෙනකු අත්අඩංගුවට ගැනීමට හැකි වී තිබේ. පිරිමි දෙදෙනකු සහ එක කාන්තාවක් එසේ අත්අඩංගුවට පත් වී තිබේ.ඔවුන් සතුව ව්‍යාජ පන්සියයේ කොළ විසිපහක් පමණ තිබී ඇත. මොවුන් අත්අඩංගුවට ගෙන ප්‍රශ්න කිරීමේදී හොර නෝට්ටු මුද්‍රණය කරන ස්ථානය පිළිබඳව තොරතුරු හෙළි වී තිබේ.රහස් පොලිසියේ නිලධාරීන් පිරිසක් පිටකොටුවේ පිහිටි ව්‍යාජ මුදල් මුද්‍රණය කරන ස්ථානය වටලා සැකකරුවන් දෙදෙනකු සමඟ එම මුදල් මුද්‍රණය කිරීමට යොදාගන්නා උපකරණ රැසක් ද අත්අඩංගුවට ගෙන ඇත.සොයාගත් මුදල් සියල්ලේම එකම අංකය තිබූ බව පැවසේ.මොවුන් විවිධ ප්‍රදේශවලට ත්‍රිවීල් රථවල යමින් එම මුදල් මාරු කිරීම කර තිබේ. පාදුක්ක ප්‍රදේශයේදී ද මුදල් මාරු කරමින් සිටියදී ප්‍රදේශවාසීන්ට ඇතිවූ සැකයක් මත පොලිසියට දැනුම් දීමෙන් පසු ඔවුන් පොලිසියට කොටු වී ඇත.සැකකරුවන් ඊයේ (4) අධිකරණයට ඉදිරිපත් කිරීමට නියමිතව තිබුණි.රහස් පොලිසියේ ව්‍යාජ මුදල් අංශයේ නිලධාරීන් සමඟ පාදුක්ක පොලිසියේ ස්ථානාධිපති ප්‍රධාන පොලිස් පරීක්‍ෂක රොහාන් පුෂ්පකුමාර, අපරාධ අංශයේ ස්ථානාධිපති උප පොලිස් පරීක්‍ෂක තිලකරත්න, පොලිස් සැරයන් දයාරත්න, පොලිස් සහායක මංජුල වීරරත්න ඇතුළු පිරිසක් පරීක්‍ෂණවලට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103055</link>
    <topic>යාපනයේ සුභාෂ් හෝටලයහිමිකරුට බාර දෙයි</topic>
    <author/>
    <content>යාපනයේ සුභාෂ් හෝටලය එහි හිමිකරුවන්ට සම්පූර්ණයෙන් ලබාදී තිබේ.එහි ස්ථාපිත කර තිබූ 51 වෙනි සේනාංකය කෝපායි ප්‍රදේශයට ගෙන ගොස් ඇත.කාමර 30කින් යුත් සුභාෂ් හෝටලයේ අයිතිකරු වත්තල පල්ලිය පාරේ අංක 57 පදිංචි එස්. හරිහරන් මහතාය.මෙම හෝටලය 1995 දෙසැම්බර් 02 වෙනිදා බදු පදනම මත හමුදාවට පවරා ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103056</link>
    <topic>ජන සෙවණටරුසියාවේ අතහිත</topic>
    <author>චන්දිමා එදිරිමාන්න</author>
    <content>“ජන සෙවණ” නිවාස ව්‍යාපෘතිය තවදුරටත් ශක්තිමත් කිරීම සඳහා රුසියාවේ සහාය ලැබී ඇත.ඒ අනුව ජන සෙවණට නිවාස තුන්දහස් පන්සිය දොළහක් ඉදිකර දීමට රුසියාවේ MSK Engineering සමාගම ජනාධිපති මහින්ද රාජපක්ෂ මහතා හමුවේ එකඟතාවය පළ කර තිබේ. ඊයේ (04) අරලියගහ මන්දිරයේ දී MSK Engineering සමාගමේ නියෝජිතවරු ජනාධිපතිතුමා හමුවූහ.එහිදී නිවාස ව්‍යාපෘතිය සඳහා වාණිජ නිවාස 2512ක් ද අඩු ආදායම් සේවා නිවාස 1000ක් ද ඇතුළත්ව අඩු වියදම් නිවාස ව්‍යාපෘතියක් ලෙස මේ නිවාස ඉදිකරනු ලබන බව ඇමැති විමල් වීරවංශ මහතා පැවසීය.අඩු වියදම් නිවාස දහසේ පවුල් දහසක් පදිංචි කරවීම මගින් කොළඹ නගරයෙන් වටිනා ඉඩම් අක්කර 16ක් වාණිජ කටයුතු සඳහා නිදහස් වන බවද කී ඇමැතිවරයා නව ඉදිකිරීම් තාක්ෂණය ද මේ සමඟම රටට ලැබීම විශාල වටිනාකමක් බවද කීය. මේ අවස්ථාවට ජනාධිපති ලේකම් ලලිත් වීරතුංග, ශ්‍රී ලංකා රුසියානු තානාපති MSK Engineering ආයතනයේ නියෝජිතයකු හා නාගරික ජනාවාස සංවර්ධන අධිකාරියේ සභාපති පාලිත ගමගේ යන මහත්වරු සහභාගී වූහ. රුසියාවේ MSK Engineering සමාගමේ නියෝජිත පිරිස ඊයේ (04) අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවූ අතර එම අවස්ථාවට ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ද, ජනාධිපති ලේකම් ලලිත් වීරතුංග එන මහත්වරු සහභාගිවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103057</link>
    <topic>අලව්වේ නිවෙසකට පැනකතුන් 2ක් කපා කොටා මරලා</topic>
    <author>චමින්ද විදානගේ – නාරම්මල සමූහ චන්දන ගුණසේකර – දඹදෙණිය විශේෂ ගුණරත්න ලියනාරච්චි - කුරුණෑගල දිස්ත්‍රික් සංචාරක</author>
    <content>අලව්ව - බෝයවලාන ප්‍රදේශයේ නිවෙසකට ඊයේ (04) දින උදෑසන ඇතුලු වූ පුද්ගලයෙක් එම නිවෙසේ සිටි කාන්තාවන් දෙදෙනෙකු කපා කොටා ඝාතනය කර තිබේ. මෙසේ මරා දමා ඇත්තේ බෝයවලාන ප්‍රදේශයේ පදිංචි ප්‍රසිද්ධ නීතිඥ මහතකුගේ මව සහ එම නිවෙසේ සේවය කළ කාන්තාවකි.සිද්ධිය සැළවීමෙන් පසු එම ස්ථානයට පැමිණි නීතිඥවරයා සහ ප්‍රදේශවාසීන් තුවාල ලැබූ කාන්තාවන් අලව්ව රෝහල වෙත රැගෙන යන අවස්ථාවේ ඔවුන් මියගොස් ඇත. සැකකරු අත්අඩංගුවට ගැනීමට කටයුතු කරමින් සිටින බවත් සිද්ධිය සම්බන්ධව ඉදිරි පරීක්ෂණ පැවැත්වෙන බවත් අලව්ව පොලිස් ස්ථානාධිපති පො. ප. මහින්ද පුෂ්පකුමාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103058</link>
    <topic>අලුත්වැඩියා කළ රන් ආයුධ මණ්ඩපයදළදා මැදුරට පූජා කෙරේ</topic>
    <author>චන්දිමා එදිරිමාන්න</author>
    <content>ඓතිහාසික මහනුවර ශ්‍රී දළදා මාළිගාව පරිශ්‍රයේ පිහිටි රන් ආයුධ මණ්ඩපය පිළිසකර කර ශ්‍රී දළදා මාළිගාවට පූජා කිරීම මේ 07 දා සවස 4.00ට ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් සිදු කෙරේ. ජනාධිපති මහින්ද රාජපක්‍ෂ මහතාගේ මඟ පෙන්වීම යටතේ මේ පිළිසකර කිරීමේ කටයුතු සිදු කෙරුණේ පෞරාණික වටිනාකමකින් යුතු රන් ආයුධ මණ්ඩපය අනාගත පරපුර වෙනුවෙන් සුරක්‍ෂිත කොට තැබීමටය.දින 37 ඇතුළත මේ පිළිසකර කිරීමේ කටයුතු අවසන් කරනු ලැබුවේ රාජ්‍ය ඉංජිනේරු සංස්ථාවයි.රජවරුන් භාවිතා කළ ඔටුන්න, ආයුධ සහ ආභරණ ඇතුළු පළදනා රැසක් මේ රන් ආයුධ මණ්ඩපයේ තැම්පත් කර තිබුණි. ඓතිහාසක රන් ආයුධ මණ්ඩපය අවසන් වරට පිළිසකර කෙරුණේ මීට වසර 50කට පෙරය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n1103059</link>
    <topic>මාධ්‍යවේදියාගේ කැමරාව උදුරාගෙනඔහුව ශාලාවෙන් එළියට දමලා</topic>
    <author>නිමල් රාජපක්ෂ</author>
    <content>පොළොන්නරුවේ පැවැති එක්සත් ජාතික පක්ෂ බල මණ්ඩල රැස්වීමේදී ඇතිවූ ගැටුමක් ඡායාරූප ගත කළ ප්‍රාදේශීය මාධ්‍යවේදී කරුණාරත්න ගමගේ මහතාගේ රුපියල් 88,000ක කැමරාව උදුරාගෙන ඔහුව එම උත්සව ශාලාවෙන් එළියට ඇද දමා ඇතැයි පොළොන්නරුව පොලිසිය පවසයි.සිද්ධිය වී ඇත්තේ පසුගිය (02) දා සවස 5.30 පමණය. පොළොන්නරුව බැඳිවැව හොලිඩේ ඉන් හෝටලයේ එක්සත් ජාතික පක්ෂ බල මණ්ඩල රැස්වීම පවත්වා තිබේ.පොළොන්නරුව දිස්ත්‍රික් පළාත් සභා අපේක්ෂක කිංස්ලි නෙල්සන් මහතාගේ ප්‍රධානත්වයෙන් පැවැති මේ බල මණ්ඩල රැස්වීමට එක්සත් ජාතික පක්ෂයේ මහ ලේකම් තිස්ස අත්තනායක හා කරු ජයසූරිය යන මහත්වරු සහභාගී වී තිබේ.ඔවුන් පැමිණ සුළු මොහොතක දී එකම පක්ෂයේ අය අතර ගැටුමක් හටගෙන තිබේ. මාධ්‍යවේදී කරුණාරත්න ගමගේ මහතා මේ සිද්ධිය ඡායාරූප ගතකොට ඇත. එවිට එක්සත් ජාතික පක්ෂයේ නිලධාරීන් වාර්තාකරුගේ කැමරාව උදුරාගෙන එළියට ඇදදමා තිබේ. නමුත් කැමරාවේ ඡායාරූප ගත කළ චිප් එක මාධ්‍යවේදියා ක්ෂණයකින් ගලවාගෙන ඇතැයි ද පොළොන්නරුව පොලිසිය කියයි.අදාළ සිද්ධිය පිළිබඳ කරුණාරත්න ගමගේ මහතා පොළොන්නරුව පොලිසියේ පැමිණිල්ලක් දමා තිබේ.සිද්ධියට පසුදින මාධ්‍යවේදියාගේ නිවෙස ඉදිරියට කැමරාව ගෙනත් දමා ඇතැයිද වාර්තා වේ.සිද්ධියට සම්බන්ධ සැකකරුවන් හඳුනාගෙන ඇති අතර ඔවුන් අත්අඩංගුවට ගෙන වහාම අධිකරණයට ඉදිරිපත් කරන බව පොළොන්නරුව මූලස්ථාන පොලිස් පරීක්ෂකවරයා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030510</link>
    <topic>මාතලේ ක්‍රිස්තුදේව විදුහලේ ආහාර විසවූ සිසුන් 9ක් රෝහලේ</topic>
    <author>පි‍්‍රයන්ත සුමනසේන උකුවෙල සංචාරක</author>
    <content>මාතලේ ක්‍රිස්තුදේව විදුහලේ ළමයින් 9 දෙනෙක් ආහාර විස වීමක් නිසා ඊයේ (4) දහවල් මාතලේ මූලික රෝහලට ඇතුළත් කර තිබේ.ආහාර විස වූ පිරිමි ළමයින් 8ක් හා ගැහැණු ළමයෙක් මෙසේ රෝහල්ගත කර ඇත. ළමයින්ගේ තත්ත්වය බරපතළ නොවන බවද රෝහල් ප්‍රකාශකයකු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030511</link>
    <topic>කිඹුලාපිටිය රතිඤ්ඤා කම්හලකඇතිවූ ගින්නකින් අයෙක් මරුට</topic>
    <author/>
    <content>කිඹුලාපිටිය ඉද්දගොඩැල්ලේ රතිඤ්ඤා නිෂ්පාදන මඩුවකට හා පදිංචි නිවෙසට හදිසි ගින්නක් ඇතිවී එක් අයකු මියගොස් කාන්තාවක් බරපතළ තුවාල ලබා මීගගමුව දිසා රෝහලට ඇතුළත් කර ඇත.මියගොස් ඇත්තේ කිඹුලාපිටිය ඉද්දගොඩැල්ල පදිංචිව සිටි ගම්වාසගම ගමරාලලාගේ නිරේෂ් චන්දන කුමාරසිංහ නොහොත් බබා නැමැති තිස්හැවිරිදි තැනැත්තෙකි. රෝහල් ගත කර ඇත්තේ මියගිය අයගේ ඥාති සහෝදරියක් වන නිමල්කා නොහොත් නන්දිකා නැමැත්තියකි.මේ යුවළ රතිඤ්ඤා නිෂ්පාදනය කරමින් එහිම පදිංචිව සිට ඇත. මඩුව දෙසින් විශාල පිපිරීමක් හා ගින්නක් ඇතිවූ බව ඇසින් දුටුවෝ ප්‍රකාශ කළහ.ගෙවත්තේ සිටි එළුවන් තිදෙනෙක් බල්ලන් දෙදෙනෙක්, පිලිස්සී මියගොස් සිටියහ. මෑතදී ගත් ත්‍රීවිලය හා යතුරු පැදිය ද ගින්නට හසුවී විනාශ වී ඇත.රතිඤ්ඤා මඩුවේ තහඩු කීපයක් විසිවී ගොස් අසල ගස්වල මුදුනේ රැඳී තිබුණේය. රතිඤ්ඤා මඩුව නිවෙස හා බඩුබාහිර ආදිය ගින්නට හසුවී සම්පූර්ණයෙන් විනාශ වී තිබුණි.මීගමුව පොලිස් කොට්ඨාසයේ පොලිස් අධිකාරි චන්දන ගලප්පත්ති මහතාගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක සෝමසිරි ලියනගේ පොලිස් පරීක්ෂක විජේරාම, උප පොලිස් පරීක්ෂක රංජිත් යන නිලධාරීන්ගෙන් සමන්විත කණ්ඩායමක් පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030512</link>
    <topic>ගුවන් හමුදා ප්‍රදර්ශනයට හොර ටිකට් දී මාට්ටු වෙයි</topic>
    <author>සුරන්ජිත් පෙරේරා</author>
    <content>ව්‍යාජ ටිකට්පත් උපයෝගිකරගෙන ගුවන් හමුදා 60වැනි සංවත්සර ප්‍රදර්ශනය නැරඹීම සඳහා රත්මලාන ප්‍රදර්ශන භූමියට ඇතුල්වීමට තැත්කළ තරුණයන් හත් දෙනකු හොර ටිකට් පත් 10ක් සමඟ ගුවන් හමුදාව අත්අඩංගුවට ගෙන පෙරේදා රාත්‍රියේ ගල්කිස්ස පොලිසියට බාරදී ඇත.වයස අවුරුදු 17ත් 21ත් අතර පසුවන මේ තරුණයන් අතර පාසල් සිසුන් දෙදෙනෙක්ද වන බව ගල්කිස්ස පොලිසිය පැවසීය. පෙරේදා (3 දින) රාත්‍රී 8ට පමණ ගුවන් හමුදා ප්‍රදර්ශනය නැරඹීම සඳහා පැමිණි මේ තරුණයන් හත් දෙනා රුපියල් 20 ලෙස මිල සඳහන් ටිකට්පත් 7ක් ඇතුල්වීමේ දොරටුවේ නිලධාරීන් අතට පත්කර ඇතුල්වීමට උත්සාහ කර තිබේ.මේ ව්‍යාජ ටිකට් කුමන ස්ථානයක මුද්‍රණය කළ ඒවා ද යන්න පරීක්ෂණ කරන බවත් ගුවන් හමුදාව ටිකට් මුද්‍රණය කළ ස්ථානයෙන්ද ප්‍රකාශයක් ලබාගෙන අවශ්‍ය පරීක්ෂණ සිදුකරන බව පොලිසිය කීය.සැකකාර තරුණයින්ගෙන් ප්‍රකාශ ලබාගැනීමෙන් පසු අධිකරණයට ඉදිරිපත් කිරීමට නියමිතය. ගල්කිස්ස පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක තිස්ස සුගතපාල මහතාගේ උපදෙස් මත කොස්තාපල්වරුන් වන හේමන්ත හෙට්ටිආරච්චි බණ්ඩාර යන අය වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030513</link>
    <topic>සිසුවියට අතවර කළ අයටපොලිස් භූමියේදීම පිහියෙන් ඇනලා</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අවිස්සාවේල්ල නගරයේ ප්‍රසිද්ධ විදුහලක ශිෂ්‍යාවක රවටා රැගෙන ගොස් අපයෝජනයට ලක්කිරීම පිළිබඳව අත්අඩංගුවට ගත් පුද්ගලයකුට අවිස්සාවේල්ල පොලිස් භූමියේදීම පිහියකින් ඇන බරපතළ තුවාල සිදුකර තිබේ.පසුව එම පුද්ගලයා අවිස්සාවේල්ල මූලික රෝහලට ඇතුල් කිරීමෙන් අනතුරුව තත්ත්වය වඩාත් බරපතළ වූයෙන් කොළඹ ජාතික රෝහලට මාරුකර යවා තිබේ.තල්දූව රුවන්වැල්ල ප්‍රදේශයේ පදිංචි විවාහකයකු වන මේ සැකකරු ටෙලිනාට්‍ය අධ්‍යක්ෂකවරයකු ලෙස අඟවා නාට්‍යයක රඟපෑමට යැයි කියා දහවැනි ශ්‍රේණියේ ඉගෙනුම ලබන මේ ශිෂ්‍යාව රැගෙන ගොස් අපයෝජනයට ලක්කර ඇත. පැමිණිල්ලකට අනුව සැකකරු අත්අඩංගුවට ගත් අවිස්සාවේල්ල පොලිසියේ නිලධාරීන්, මොහු අධිකරණයට ඉදිරිපත් කිරීමට වාහනයට නංවන අවස්ථාවේ එම ශිෂ්‍යාවගේ පියා පිහියක් අතැතිව ඉදිරියට පැන සැකකරු සමඟ පොරබදා තිබේ.මේ පොර බැදීමේදී ඔහුද තුවාල ලබා අවිස්සාවේල්ල රෝහලේ ප්‍රතිකාර ලබන අතර ශිෂ්‍යාව දූෂණයට ලක්වී ඇත්දැයි සොයාබැලීම සඳහා වෛද්‍ය පරීක්ෂණයකට යොමුකර ඇත. සිද්ධිය පිළිබඳ වැඩිදුර පරීක්ෂණ අවිස්සාවේල්ල පොලිසිය සිදුකෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030514</link>
    <topic>දේවාරූඪයෙන් මුදල් වංචා කළකතට 50,000ක ඇප</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>දේවාරූඪයෙන් රෝගීන් සුවකිරීම, නිධාන හා රැකියා ලබාදෙන්නේ යැයි පවසමින් රුපියල් ලක්ෂ විසිතුනහමාරක් වංචා සහගත ලෙස ලබාගත්තේ යැයි කියන සිද්ධියක් සම්බන්ධයෙන් රක්ෂිත බන්ධනාගාර ගතව සිටි කාන්තාවක් මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා රු: 50000 ක මුදල් ඇප හා ලක්ෂ 15ක ශරීර ඇප මත මුදාහැරීමට නියෝග කළේය.මෙලෙස මුදාහැරීමට නියෝග ලැබුණේ ආඬිඅම්බලම කෝවින්න ප්‍රදේශයේ කාන්තාවකටය.කටුනායක හා ආඬිඅම්බලම ප්‍රදේශයේ පදිංචි කාන්තාවන් තිදෙනෙකුගෙන් හා පුද්ගලයන් දෙදෙනකුගෙන් මෙලෙස මුදල් වංචා සහගත ලෙස ලබාගෙන තිබේ.මේ තැනැත්තිය ආරූඪ වී පූජාවට්ටියට මුදල් තබන ලෙස පැමිණිලිකරුවන්ට දැනුම් දෙයි. එක් කාන්තාවකට ලක්ෂ 5 ක් තබන ලෙස දැනුම් දුන් විට ඇය අදිමදි කරමින් සිටියේය. මෙලෙස දේව ආශිර්වාද ලබා ගත්තේ නැත්නම් දරු දෙදෙන මිය යන බව සැකකාරිය ආරූඪ වේශයෙන්ම පවසා තිබුණි. පැමිණිලිකාරිය ලක්ෂ 5 පූජාවට්ටියට තබා ඇත්තේ ඉන් අනතුරුවය.එක් අයෙක් කටුනායක ගුවන්තොටුපළේ රැකියාවක් ලබාගැනීමටද, තවත් තැනැත්තියක් ඉඩමේ තිබෙන නිධානයක් ලබාගැනීමටද මුදල් දී ඇත.නීතිඥ ගොඩ්ප්‍රිකුරේ මහතාගේ මෝසමකට අනුව නඩුව කැඳවා තිබුණ අතර මාසයේ තුන්වන සතියේ සෑම ඉරුදිනකම සැකකාරියට මීගමුව විශේෂ අපරාධ විමර්ශන ඒකකයේ පෙනී සිටින ලෙස නියෝගයේ වැඩිදුරටත් සඳහන්ව තිබූ අතර විදේශ ගත වීමද තහනම් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030515</link>
    <topic>පොල් කඩන්න ඇවිත්නිවෙස කොල්ලකාලා</topic>
    <author/>
    <content>රාගම බටුවත්ත ප්‍රදේශයේ නිවසකට පෙරේදා (03) දහවල් පොල් කඩන්නෙකු ලෙස පැමිණි පුද්ගලයකු නිවැසියාට හා අසල්වැසියකුට මන්නාපිහියකින් පහරදී බරපතළ තුවාල සිදුකර, නිවස මංකොල්ලකෑමට තැත්කර ඇත.මේ සිද්ධිය පිළිබඳ ගම්වාසීන් රාගම පොලිසියට දැනුම්දීමෙන් පසුව වහාම ක්‍රියාත්මක වූ පොලිසිය මේ නිවෙසට පැමිණ මංකොල්ලකරු නිවසේ සැඟවී සිටියදී අත්අඩංගුවට ගෙන ඇත.බරපතළ තුවාල ලැබූ දෙදෙනා රාගම රෝහලට ඇතුළත් කර ඇත.සැකකරු බෙම්මුල්ල ප්‍රදේශයේ පදිංචිකරුවකු වන අතර, රාගම පොලිසිය මගින් සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030516</link>
    <topic>අනාරක්ෂිත ළිඳකට වැටීළදරු පාසල් සිඟිත්තා මරුට</topic>
    <author>ආර්. සෝමසිරි</author>
    <content>තම නිවස ආසන්නයේ තිබූ අනාරක්ෂිත නාන ළිඳකට වැටී අවුරුදු හතර හමාරක පෙර පාසල් සිඟිත්තෙක් මරුමුවට පත්වීමේ ශෝකජනක සිද්ධියක් කොළඹ නාගරික හදිසි මරණ පරීක්ෂණ උසාවියෙන් අනාවරණයට විය.මෙසේ මියගොස් ඇත්තේ නො: 54/3 මාදින්නාගොඩ රාජගිරිය පදිංචිව සිටි කෝදාගොඩ හේවා මුහම්දිරම්ගේ රශ්මික දිවන්ත නැමැති දරුවෙකි.මේ පිළිබඳ හදිසි මරණ පරීක්ෂණය කොළඹ නාගරික හදිසි මරණ පරීක්ෂක නිල නොලත් මහේස්ත්‍රාත් එඩ්වඩ් අහංගම මහතා ඉදිරියේ පැවැත්විණි.එහිදී සාක්කි දුන් මහේල (10) නැමැති දරුවා මෙසේ පැවැසීය.සිද්ධිය වූ දින මා පාසල ඇරී ගෙදර පැමිණියා. ඉන්පසු මියගිය අයත් මාත් මාළු අල්ලන්න යන්න ලැහැස්ති වුණා. ලොකු බෝතලයකුත් රැගෙන අපි දෙදෙනා නාන ළිඳට ගියා. එහි වතුර පිරිලා තිබුණා. මේ ළිඳේ කිසිවෙක් නාන්නේ නැහැ. පුංචි මාළු පැට්ව ගොඩක් එහි ඉන්නවා. ළිඳ අසල පුංචි ප්ලාස්ටික් බඳුනක් ද තිබුණා. එයින් අපි මාළු අල්ලන්න පටන් ගත්තා. මල්ලී ද මාළුවෙක් අල්ලන්න ලැහැස්ති වන විට ළිඳට ඇදගෙන වැටුණා.මම ඔහු ගොඩට ගැනීමට උත්සාහ කළත් බැරි වුණා.  මල්ලී නොපෙනී දිය යටට ගියා. ඉන් පස මා මාළු පැටවු ටික වීසි කර දමා ගෙදර ගියා. නමුත් මේ ගැන කාටවත් කියන්න මට අමතක වුණා. මල්ලී සොයන විට මා මේ ගැන තොරතුරු කිව්වා.වැල්ලම්පිටිය පොලිසියේ සැරයන් රාජපක්ෂ හා මරදාන පොලිසියේ සැරයන් ලාල් පතිරණ යන මහත්වරු සාක්ෂි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030517</link>
    <topic>පුද්ගලයකුට පහරදී ටිපර් රථයකින්පලායද්දී පාලමෙන් පහළට පෙරළිලා</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>බණ්ඩාරගම කොලමැදිරිය නේවාසිකාගාරයක හිමිකරුට පහරදී රුපියල් ලක්ෂ හයක දේපළ වලට අලාභ හානි කර ටිපර් රථයකින් පලාගිය සැකකරුවන් ඇල්ලීමට පොලිසිය ඔවුන් ලුහුබැඳයද්දී ගම්මන්පිල වැව අසල පාලමෙන් ටිපර් රථය පහළට වැටීමෙන් එහි ගමන් ගත් රියැදුරු හා සහායක බරපතළ තුවාල ලබා පානදුර රෝහලට ඇතුළු කළ බව බණ්ඩාරගම පොලිසිය කියයි.ටිපර් රථයෙන් පලායමින් සිටි පුද්ගලයන් වීදාගම දී යතුරු පැදි කරුවකු ද හප්පා බරපතළ තුවාල සිදුකර බණ්ඩාරගම නගරයේ ආරක්ෂක වැටට ද හානි සිදුකර ඇති බව පොලිසිය කියයි.පානදුර කොට්ඨාස භාර පොලිස් අධිකාරි එඩ්මන්ඩ් මහින්ද්‍ර - සහකාර පොලිස් අධිකාරි අබේරත්න දිසානායක මහත්වරුන්ගේ අධීක්ෂණය යටතේ බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්ෂක චාල්ස් වික්‍රමසිංහ මහතාගේ උපදෙස් මත රථවාහන අංශයේ ස්ථානාධිපති උප පොලිස් පරීක්ෂක ආර්. රත්නායක පොලිස් සැරයන් කරුණාරත්න, පියදාස මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030518</link>
    <topic>සපුගස්කන්ද පිරිපහදුවේ ගෑස්වලින් 72%ක් ලිට්‍රෝ ගෑස් සමාගමට</topic>
    <author>සුභාෂිනී සේනානායක</author>
    <content>සපුගස්කන්ද තෙල් පිරිපහදුවේ නිපදවන ගෑස්වලින් 72% ක් ලිට්‍රෝ ගෑස් සමාගමට ලබාදීමට ඛනිජ තෙල් සංස්ථාව තීරණය කොට තිබේ.ගෑස් වෙළඳපල කොටස් ප්‍රමාණයට සමානුපාතිකව සංස්ථාව නිපදවන ගෑස් 72% ක් ලිට්‍රෝ සමාගමටත්, 28% ක් ලාෆ් ගෑස් සමාගමටත් අලෙවි කිරීමට ඛනිජ තෙල් කර්මාන්ත අමාත්‍යාංශය ඊයේ (04) තීරණය කෙළේය. ඛනිජ තෙල් සංස්ථාව සකස් කළ මෙම ගිවිසුමට ලිට්‍රෝ ගෑස් සමාගම ඊයේ (04) අමාත්‍යාංශයේදී සිය එකඟතාව පළකෙළේය.ඛනිජ තෙල් කර්මාන්ත අමාත්‍යාංශයේ ලේකම් ටයිටස් ජයවර්ධන, සංස්ථාවේ සභාපති හැරී ජයවර්ධන, ලිට්‍රෝ ගෑස් සමාගමේ ප්‍රධාන විධායක නිලධාරිවරයා ඇතුලු සංස්ථාවේ නිලධාරීන් හමුවේ පැවති සාකච්ඡාවකදී මෙම එකඟතාවය පළකර තිබේ.පිරිපහදු කිරීම සඳහා මෙරටට ගෙන්වන සවුදි තෙල් පිරිපහදු කිරීමෙන් නිපදවෙන ගෑස් ප්‍රමාණය වැඩිවීමෙන් ගෑස් ගබඩා කිරීම ප්‍රමාණවත් නොවීමත්, තිබෙන ටැංකිවල ඉඩ පහසුකම් ලබාගැනීමෙන් හේතුවෙන් මෙම ගෑස් ලිට්‍රෝ ගෑස් සමාගමට අලෙවි කිරීමට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030519</link>
    <topic>යාපනය-කොළඹ බස් රථ බලපත්‍ර අක්‍රමිකතාවෙන් රජයට රු: බිලියන 2ක පාඩුවක්</topic>
    <author>ශීලා උඩුවර</author>
    <content>යාපනය - කොළඹ අන්තර් පළාත් බස් රථ සඳහා බලපත්‍ර ලබාදීමේදී සිදුවී ඇති අක්‍රමිකතා නිසා රජයට රුපියල් බිලියන 2 ක් අහිමිව ඇතැයි ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පැවසීය.සභාපතිවරයා මෙම අදහස් පළකළේ කොළඹ බස්නාහිර පළාත් සෞන්දර්ය නිකේතනයේ ඊයේ (4) පැවැති මාධ්‍ය සාකච්ඡාවේදීය.මේ පිළිබඳව තමා අල්ලස් හා දූෂණ කොමිසමට දැනුම් දී ඇති බවත් සභාපතිවරයා පැවසීය.බලපත්‍ර නිකුත් කරනුයේ ජාතික ගමනා ගමන කොමිෂන් සභාව වෙතිනි.මේ පිළිබඳව වහා පරීක්ෂණයක් පැවැත්විය යුතු බවත් එසේ පරීක්ෂණයන් පවත්වන්නේ නම් සාක්කි දීමට තමා සූදානම් බවත් විජේරත්න මහතා කීවේය.යාපනය කොළඹ අන්තර් පළාත් බස් සේවා සඳහා බලපත්‍ර ලබාදීමට අනුමැතිය ලැබී තිබුණේ බස් රථ 106 කට පමණක් බව පැවසූ විජේරත්න මහතා එහෙත් තවත් බස් රථ 54 කට පලපත්‍ර නිකුත් කර ඇති බවත්, මේ සඳහා බස් හිමියන්ගේ විරෝධතාවයන් ඉදිරියේදී ඇතිවිය හැකි බවත් සභාපතිවරයා කීය.මේ පිළිබඳව සාධාරණ විසඳුමක් නොලැබෙන්නේ නම් එක්සත් ජාතින්ගේ සංවිධානයට දැනුම් දෙන බවද ඔහු සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=n11030520</link>
    <topic>නීතියක් නැතිව රටක් හදන්න බෑ</topic>
    <author/>
    <content>* නෑ... බෑ... කියන වචන වාග් මාලාවෙන් ඉවත් කළ යුතුය. * දියුණු ක්‍රම වේද ගැන ජනතාව දැනුවත් කරන්න ඕනෑ. * නීතියක් නැතිව රටක් හදන්න බෑ. * කොළඹ ලස්සන වුණේත් ප්‍රසිද්ධ ස්ථානවල මත්පැන් දුම්පානය නතර වුණේත් නීතිය නිසයි.ආරක්ෂිත ඇසුරුම් නීතිය සම්බන්ධයෙන් පැවැති සාකච්ඡාවකදී අදහස් දැක්වූ ජනාධිපති මහින්ද රාජපක්ෂ මහතා ඉහත අදහස් පළ කළේය.ආරක්ෂිත ඇසුරුම් ගැන අදහස් දැක්වූ ජනාධිපතිතුමා එම ඇසුරුම් ලක්ෂ හයක් කඩිනමින් අවශ්‍ය බව කීය. මෙයින් ලක්ෂ එක හමාරක් පසු අස්වනු කෘෂි ආයතන හරහා දැනටමත් බෙදාහැර ඇති බවද මෙම සාකච්ඡාවේදී අනාවරණය විය. මෙම අවස්ථාවට මුදල් නියෝජ්‍ය අමාත්‍ය ගීතාංජන ගුණවර්ධන, ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් ආචාර්ය පී. බී. ජයසුන්දර, මැනිං පොදු වෙළඳසැල සංගමය, නුවරඑළිය වෙළඳ සංගමය හා එළවලු ප්‍රවාහන සංගම්වල නියෝජිතයෝ එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103051</link>
    <topic>සැකකාර යුද – ගුවන් හමුදා භටයන්තිදෙනකු සහ තරුණියක් අත්අඩංගුවට</topic>
    <author>අම්බලන්ගොඩ සමූහ – නෙළුව සමූහ - ඇල්පිටිය විශේෂ</author>
    <content>ඇල්පිටිය ඇත්කඳුර වැවරවුම ප්‍රදේශයේදී පසුගිය පෙබරවාරි 20 වැනි දින සිදුවූ ද්විත්ව මිනිස් ඝාතනයට සම්බන්ධ බවට සැකකරන යුද හමුදා භටයින් දෙදෙනෙකු ද සේවය අත්හැර ගොස් සිටි ගුවන් හමුදා භටයෙකු ද තරුණියක ද පෙරේදා (03) සවස අත්අඩංගුවට ගත් බව ඇල්පිටිය පොලිසිය කියයි.සැකකරුවන්ගෙන් ප්‍රශ්න කිරීමේදී ඝාතනයට උපයෝගී කර ගත් බව කියන ටී – 56 වර්ගයේ ගිනි අවියක් ද, කිනිස්සක් ද, ඝාතකයින් පැමිණි බව කියන යතුරුපැදියක් හා ජංගම දුරකථනයක් ද පොලිසිය මගින් සොයාගෙන තිබේ. මෙම ගිනි අවිය එල්. ටී. ටී. ඊ. සංවිධානයට අයත් වූවක් බවට පොලිසිය සැකකරයි.මේ දෙපිරිස අතරේ දිගු කාලයක සිට පැවත එන කෝන්තරයක් මේ මිනීමැරුමට හේතු වී ඇති බව පොලිස් පරීක්‍ෂණවලදී හෙළිවී තිබේ.  මියගිය පුද්ගලයින් ජීවතුන් අතර සිටියදී සැකකරුවන්ට දිගින් දිගටම මරණීය තර්ජන එල්ල කොට ඇති බවත්, ඒ පිළිබඳව සැකකරුවන් පොලිසියට කීප වරක්ම පැමිණිලි ඉදිරිපත් කොට ඇති බවත් පොලිසිය කියයි.මියගිය පුද්ගලයින්ගෙන් බේරීමට බැරිම තැන ඔවුන් මරා දැමීමට සැකකරුවන් පෙළඹී ඇති බව පොලිස් පරීක්‍ෂණවලදී අනාවරණය වී ඇතැයි පොලිසිය සඳහන් කළේය.තරුණියක් ලවා මියගිය අයට දුරකථනයෙන් කතා කොට සිද්ධිය වූ ස්ථානයට ඔවුන් ගෙන්වා ගැනීමෙන් පසුව මේ මිනීමැරුම සිදුකොට ඇතැයි පොලිසිය කියයි.මෙම සැකකරුවන් හා සැකකාරිය ඊයේ (4) අධිකරණය වෙත ඉදිරිපත් කිරීමට පොලිසිය කටයුතු යොදා තිබුණි.ඇල්පිටිය කොට්ඨාස භාර පොලිස් අධිකාරී සිසිර කුමාර මහතාගේ උපදෙස් මත ඇල්පිටිය මූලස්ථාන ප්‍රධාන පොලිස් පරීක්‍ෂක බී. ඩී. එල්. එල්. බූදාගොඩ මහතා ප්‍රධාන පොලිස් කණ්ඩායමක් විසින් මෙම සැකකරුවන් විශාල මෙහෙයුමකින් පසු අත්අඩංගුවට ගෙන පරීක්‍ෂණ කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103052</link>
    <topic>උතුරු මැද පළාතේ ගංවතුරින්සත්ව පාලනයට කෝටි 59ක පාඩුවක්</topic>
    <author>අමිල ප්‍රභාත් වනසිංහ</author>
    <content>උතුරු මැද පළාතට පසුගිය කාලයේදී පැවති මහ වැසි හා ජල ගැලීම් හේතුවෙන් පළාතේ සත්ත්ව පාලනයේ නිරත ගොවීන්ට රුපියල් කෝටි 59 ක පමණ හානියක් සිදුව ඇතැයි උතුරු මැද පළාත් කෘෂිකර්ම හා සත්ව පාලන කටයුතු ඇමැති කේ. එච්. නන්දසේන මහතා පවසයි.මේ අතර මින් වැඩිම හානියක් සිදුව ඇත්තේ අනුරාධපුර දිස්ත්‍රික්කයෙන් බවද වාර්තා වේ. ඒ අනුව අනුරාධපුර දිස්ත්‍රික්කයේ ගෘහස්ථ ආශ්‍රිත සත්ත්ව පාලනයේ නිරත ගොවීන් හට රුපියල් දසලක්ෂ 278 ක පමණ හානියක් සිදුව ඇත.එළ ගවයන් 9259ක් පමණ ද මී ගවයන් 3646 ක් පමණ ද ගංවතුරෙන් මියගොස් ඇති අතර ඉන් සිදුව ඇති හානිය රු. දසලක්ෂ 257ක් පමණ වේ. එසේම දිස්ත්‍රික්කයේ එළුවන් ඇතිකරන ගොවීන්ට රු. දසලක්ෂ 18ක් පමණ හා කුකුළු පාලනයට රුපියල් දසලක්ෂ එක හමාරක් පමණ ද ඌරන් රුපියල් දසලක්ෂ එක හමාරක පමණ හානියක් සිදුවී ඇති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103053</link>
    <topic>මාගම්පුර නව වරාය ආශ්‍රිතවමහ පරිමාණ කර්මාන්ත 23ක්</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>හම්බන්තොට මාගම්පුර නව ජාත්‍යන්තර වරාය ආශ්‍රිතව අලුතෙන් විශාල පරිමාණයේ කර්මාන්ත ශාලා 23 ක් ඉදිකෙරෙනු ඇත. සිමෙන්ති, යකඩ, සීනි, වාහන නිෂ්පාදන, පොහොර යනාදී මහා පරිමාණ කර්මාන්ත ශාලා මෙසේ ඉදිකෙරෙනු ලැබේ.ඉන්දියාව, ජපානය, චීනය ඇතුළු යුරෝපීය රටවල් ගණනාවක ආයෝජකයින් මේ කර්මාන්ත ශාලා ඉදිකිරීම සිදු කෙරෙති.කර්මාන්ත ශාලා ඉදිකිරීම මේ මාසයේදී ආරම්භ කරන බව ශ්‍රී ලංකා වරාය සංවර්ධන අධිකාරියේ සභාපති ආචාර්ය පි‍්‍රයත්බන්දු වික්‍රම මහතා ප්‍රකාශ කළේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103054</link>
    <topic>එලමල්දෙණිය විහාරයේ බුදුගෙයටනිධන් හොරුන් හානිකරලා</topic>
    <author>සිරි වාව්වගේ – මාතර සංචාරක</author>
    <content>ඓතිහාසික එලමල්දෙණිය විහාරයේ බුදුගෙයට ඇතුළුවූවකු විසින් එහි තිබූ දේව රූපවලට හා බුදුපිළිමයේ සිරසට තබා ඇති කොට්ටයට විශාල වශයෙන් අලාභහානි සිදුකර ඇතැයි විහාරාධිපති හිමියෝ පිටබැද්දර පොලිසියට පැමිණිලි කර ඇත.විහාරාධිපති හිමියෝ වතාවත් පැවැත්වීමෙන් අනතුරුව විහාරයේ දොර වසා සැතපීම සඳහා පහළ ආරාමයට ගොස් සිටි අවස්ථාවේදී බුදුමැදුරේ දොර කඩා මෙම හානිය සිදුකර තිබේ. නිධන් වස්තු ගැනීම සඳහා මෙය සිදුකරන්නට ඇති බවට පොලිසිය සැක කරයි.පිටබැද්දර පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103055</link>
    <topic>අනුරපුරේ තොරතුරු සහිතනව වෙබ් අඩවියක්</topic>
    <author>හිදෝගම සමූහ - චිත්‍රාරත්න කළුආරච්චි</author>
    <content>අනුරාධපුර දිස්ත්‍රික්කයේ සියලුම වැදගත් තොරතුරු ලාංකික සහ විදෙස් ජනතාවට දැනගැනීමට හැකියාව ඇති කරමින් මේ මස 7 වැනි දා නව වෙබ් අඩවියක් ආරම්භ කෙරේ.www.anuradhapura.lk ලිපිනයෙන් අනුරාධපුර සියලුම තොරතුරු වැදගත් ස්ථාන එදිනෙදා සංවර්ධන තොරතුරු - ආගමික තොරතුරු - දිවිනැඟුම ගෘහ ආර්ථික නැංවීමේ වැඩසටහන් සහ සියලු තොරතුරු ලබාගත හැකි බව රජරට විශ්ව විද්‍යාලයේ තොරතුරු තාක්ෂණ දේශක ප්‍රමුදිත් කණ්ඩම්බි මහතා දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103056</link>
    <topic>ගාල්ල මහමෝදර රෝහලසංවර්ධනයට කෝටි 8ක්</topic>
    <author>ජයසිරි පේදුරුආරච්චි – ගන්දර සමූහ</author>
    <content>රුපියල් කෝටි 8 1/2 වියදමින් ගාල්ල මහමෝදර රෝහල සංවර්ධනය කිරීමට පියවර ගෙන ඇත.මේ සඳහා මධ්‍යම රජයේ අරමුදල් යටතේ රුපියල් කෝටි 06 හා සෙනෙහස පදනමේ අනුග්‍රහය යටතේ රුපියල් කෝටි 2 1/2 වෙන්කර ඇති බව ගාල්ල දිස්ත්‍රික් පාර්ලිමේන්තු මන්ත්‍රී වෛද්‍ය රමේෂ් පතිරණ මහතා පවසයි. මෙලෙස ලැබෙන ප්‍රතිපාදන අතුරින් සෙනෙහස පදනම මගින් ලැබෙන මුදල්වලින් වාට්ටු සංකීර්ණය ප්‍රතිසංස්කරණය කිරීමට නියමිතය.මෙයට අමතරව ගාල්ල දිස්ත්‍රික්කයේ පුරන් කුඹුරු අස්වැද්දීමට වාරි පහසුකම් ලබාදීම සඳහා සියලු කුඩා වාරිමාර්ග සංවර්ධනය කිරීමට සැලසුම් කර ඇති බවත්, ඒ සඳහා බැසිල් රාජපක්‍ෂ ඇමැතිවරයාගේ සහයෝගය යටතේ ආර්ථික සංවර්ධන අමාත්‍යාංශය මගින් ප්‍රතිපාදන ලබා දීමට පියවර ගෙන ඇති බවත්, රමේෂ් පතිරණ මහතා පෙන්වා දෙයි. මේ වර්ෂය තුළ සියලු ප්‍රධාන මාර්ග හා අතුරු මාර්ග කාපට් අතුරා සංවර්ධනය කිරීමටත්, දිස්ත්‍රික්කයේ අනෙකුත් යටිතල පහසුකම් සංවර්ධනයටත් පියවර ගෙන ඇති අතර, ඒ සඳහා අතිගරු ජනාධිපතිවරයාගේ පූර්ණ අනුග්‍රහය හා ආශීර්වාද ලැබී තිබෙන බව ද වෛද්‍ය රමේෂ් පතිරණ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103057</link>
    <topic>අද විවෘත වන හම්බන්තොට - ලුණුගම්වෙහෙරජල යෝජනා ක්‍රමය</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>අම්බලන්තොට හම්බන්තොට නව ජලසම්පාදන යෝජනා ක්‍රමය සහ කිරිඳිඔය ලුණුගම්වෙහෙර ජල පුනරුත්ථාපන හා වෘද්ධිකරණ ව්‍යාපෘතිය අද (05) විවෘත කෙරේ.අම්බලන්තොට – හම්බන්තොට නව ජලසම්පාදන යෝජනා ක්‍රමය අද (05) පස්වරු 2.00 ට විවෘත කෙරේ. ලුණුගම්වෙහෙර පුනරුත්ථාපන හා වෘද්ධිකරණ ව්‍යාපෘතිය පෙරවරු 10.00 ට විවෘත කෙරෙනු ඇත.ජලසම්පාදන හා ජලාපවාහන ඇමැති දිනේෂ් ගුණවර්ධන, කතානායක චමල් රාජපක්‍ෂ, ජලසම්පාදන හා ජලාපවාහන නියෝජ්‍ය ඇමැතිනි නිරූපමා රාජපක්‍ෂ, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ යන මහත්ම මහත්මීන්ගේ සහභාගීත්වයෙන් පැවැත්වෙන උත්සව දෙකෙන් ජල ව්‍යාපෘති දෙක විවෘත කෙරෙනු ඇත.පවත්නා ජලසම්පාදන යෝජනා ක්‍රමයට අමතරව අලුතෙන්ම ආරම්භ කළ ජලසම්පාදන යෝජනා ක්‍රමය විවෘත කිරීමෙන් පසුව දැනට ජලය සැපයෙන 17,500 යේ ප්‍රමාණය 35,000 ක් දක්වා ඉහළ යනු ඇත. ජලසම්පාදන යෝජනා ක්‍රමය ක්‍රියාත්මක කිරීමට ආසියානු සංවර්ධන බැංකුව රුපියල් දසලක්‍ෂ 5000 ක ආධාර ලබා දී තිබේ. ලුණුගම්වෙහෙර පුනරුත්ථාපන හා වෘද්ධිකරණ ව්‍යාපෘතිය මගින් ලුණුගම්වෙහෙර සහ අවට ප්‍රදේශයන්හි වෙසෙන 50,000 ක පමණ ජනතාවට පානීය ජල පහසුකම් සැළසෙනු ඇත. ව්‍යාපෘතිය සඳහා ඕස්ට්‍රියානු ආධාර රුපියල් 1703359710.00 ක් ලබා දී ඇත. ජලසම්පාදන හා ජලාපවහන මණ්ඩලය ව්‍යාපෘතිය වෙනුවෙන් වැය කොට ඇති මුදල රුපියල් 402000000 ක් වෙයි. ජලසම්පාදන හා ජලාපවහන මණ්ඩලයේ හම්බන්තොට ප්‍රාදේශීය කළමනාකාර අයි. ඩී. විජේසිරි මහතා මෙම කරුණු අනාවරණය කළේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103058</link>
    <topic>ඉංගිරිය - සපුගහගොඩකන්ද වැසියන්ගේ පානීය ජල ප්‍රශ්නයටවිසඳුම් තවමත් නෑ</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරිය - සපුගහගොඩකන්ද ප්‍රදේශයේ ගම්වැසියන් සුළු නියඟයකදී පවා දෛනික අවශ්‍යතාවන් සඳහා ජලය සපයා ගත නොහැකිවීමෙන් පීඩාවට ලක්ව සිටිති.නගර සීමාවෙන් තරමක් උස් කඳු මුදුනකට වන්නට පිහිටා ඇති මෙම ගම්මානයේ ජනතාව වර්ෂාව නොමැති කාලවලදී බීමට හා සිය දෛනික අවශ්‍යතා සඳහා ජලය සොයා ගැනීමට දිනකට විශාල දුර ප්‍රමාණයක් ගමන් කළ යුතුව ඇත.ප්‍රදේශය පුරා ළිං හාරා තිබුණද මේවා සුළු පෑවීමකදී පවා ජලය සිඳී යාම ජනතාවට විශාල හිරිහැරයකි.මෙසේ ජල හිඟයෙන් පීඩා විඳින ජනතාව පිළිබඳ කරුණු දැනගත් ශ්‍රී ජයවර්ධනපුර විශ්වවිද්‍යාලයෙහි සිසුන් පිරිසක්ද ඔවුන්ගේ ව්‍යාපෘතියක් මගින් සිය ප්‍රතිපාදන වැයකොට ළිඳක් සකස් කොට දී ඇත්තේ මෙම ජනතාවගේ ගැටලුවට තරමක හෝ අස්වැසිල්ලක් ලෙසිනි.එහෙත් මේ වනවිට එම ළිඳෙහිද දිය සිඳී යමින් පවතී. මොවුන්ට දැන් ජලය ලබා ගැනීමට දිගු පෝලීම්වල සිටීමට සිදුවී ඇත.මෙම ගැටලුවලට පිළියම් ලෙස වතුර ඇති ප්‍රදේශයේ සිට නළ මඟින් රැගෙන විත් එම ජලය විශාල ටැංකියක් ඉඳිකොට එමගින් ගම්වැසියන් අතර බෙදාදීමේ වැඩපිළිවෙළක් සකස් කරදෙන බවට පොරොන්දු වූවද එයද මොවුන් වෙනුවෙන් ඉටුවී නැත. මෙම ප්‍රශ්නයට හැකි ඉක්මනින් විසඳුමක් ලබා දෙන්නැයි ජනතාව නිරතුරු අදාළ බලධාරින්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r1103059</link>
    <topic>සවස බසය නැතිවමගීන්ට දුෂ්කරතා</topic>
    <author>වාද්දුව සමූහ – එස්. ආර්. පියදාස</author>
    <content>කළුතර සිට කලපුගම නාන්දුව හරහා මොරොන්තුඩුව දක්වා ධාවනය වන බස් සේවාව සවස 6.30 න් පසු ක්‍රියාත්මක නොවන නිසා එම ගම්වල ජනතාවට දැඩි ගමනා ගමන දුෂ්කරතාවලට මුහුණපෑමට සිදුවී තිබේ.මෙසේ නිසි අයුරින් බස් සේවාවක් නොමැති නිසා රාත්‍රියේ සේවා අවසන් කර එන පිරිසට විශාල ගැටලුවකි. මේ නිසා ඔවුන්ට පයින් ගමන් කිරීමට සිදුවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r11030510</link>
    <topic>නැවතුම්වලරැඳී සිටින 122 බස්</topic>
    <author>ලබුගම සමූහ</author>
    <content>මාර්ග අංක 122, අවිස්සාවේල්ල පිටකොටුව හයිලෙවල් මාර්ගයේ පුද්ගලික බස් රථ අතර මඟ බස් රථ නැවතුම් පළවල දිගු වේලාවක් නවතා සිටීම හේතුවෙන් මගී ජනතාව දැඩි අපහසුතාවකට ලක්ව සිටිති.මෙම බස් රථවල රියදුරන් සහ කොන්දොස්තරවරුන් ජංගම දුරකථන භාවිතා කරමින් එම මාර්ගයේ අනෙකුත් බස් රථ ගමන් ගන්නා ස්ථාන පිළිබඳව සොයමින් මගින් පැටවීම සඳහා තම බස් රථ වුවමනාවෙන්ම ප්‍රමාද කරන බවට මගීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r11030511</link>
    <topic>හොරණ ගෙවතු වගා ගැනඇතැම් නිලධාරින් සොයන්නේ නෑ</topic>
    <author>හොරණ සමූහ බන්ධුල ගුලවත්ත</author>
    <content>කනන්විල ගොවිජන සේවා මධ්‍යස්ථානයට අනුයුක්ත කෘපනිස (වගා නිලධාරින්) නිලධාරින් විසින් ප්‍රදේශයේ ගෙවතු වගා සඳහා බීජ ඇට හා පොහොර පැකට්ටුවක් කෘමිනාශක දියර ඉසින අත්පොම්පයක් තෝරාගත් නිවාස කිහිපයකට මාස දෙකකට ඉහත ලබා දුන් බව ගෙවතු වගාකරුවෝ පවසති. දෛනික වාර්තා සඳහා සටහන් පොතක්ද ලබා දී ඇත.එහෙත් මේ දක්වා ඇතැම් කෘපනිස නිලධාරින් ගෙවතු වගා සිදුවනවාද නැද්ද යන්න ගැන පරීක්ෂා කිරීමට, නොපැමිණි බව වගාකරුවෝ පවසති. ලබාදුන් බීජ ඇට වර්ග රාශියක්ම පැළ නොවන බවත් ඔව්හු පවසති. බටු, මෑ ඇට පැළ වී ඇතත් කෘමි රෝග වැළඳී ඇති හෙයින් ඒ ගැන උපදෙස් ලබා ගැනීමට කෘපනිස නිලධාරින් සම්බන්ධ කර ගැනීම අපහසු වී ඇතැයි ගෙවතු වගා හිමියෝ පවසති.ඇතැම් කෘපනිස නිලධාරින් යල මහ කන්නවලට අයත් රැස්වීම් කැඳවීමත් වී ගොවිතැන සඳහා පොහොර ලබාදීමත් හැර ගෙවතු වගා ගැන අධීක්ෂණ කටයුතු නොකිරීම ගැන ගෙවතු වගා හිමියෝ අප්‍රසාදය පළ කරති. මේ අතර ගෙවතු වගා ව්‍යාපාරය ගැන නිලධාරින් කිහිපදෙනෙකු ඇප කැප වී සේවයෙහි නියුක්ත වන බවද ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r11030512</link>
    <topic>බියගම මැදි මහ විදුහල අංගසම්පූර්ණ කෙරේ</topic>
    <author>සුදත් පුබුදු කීර්ති - දෙල්ගොඩ සමූහ මහානාම විතානගේ – මල්වාන සමූහ</author>
    <content>ද්විතියික පාසල් දහසක් නගාසිටුවීමේ වැඩසටහන යටතේ බියගම මධ්‍යම මහා විද්‍යාලය රුපියල් කෝටි හයක මුදලින් අංගසම්පූර්ණ පාසලක් බවට පත්කිරීමට අධ්‍යාපන අමාත්‍යාංශය තීරණය කළා යැයි අධ්‍යාපන ඇමැති බන්දුල ගුණවර්ධන මහතා පැවසීය.ඒ මහතා එසේ පැවසුවේ බියගම මධ්‍ය මහා විද්‍යාලයේ රුපියල් ලක්ෂ 125 ක මුදලින් ඉදිකරන ලද තෙමහල් පාසල් ගොඩනැඟිල්ල විවෘත කිරීමේ අවස්ථාවට හා වාර්ෂික නිවාසාන්තර ක්‍රීඩා උළෙලේ ප්‍රධාන ආරාධිතයා වශයෙන් සහභාගිවෙමිනි.ඒ මහතා මෙසේ කීය.ද්විතියික පාසල් නඟාසිටුවීම යටතට ගැනෙන පාසල් සවස 1.00 සිට 3.00 දක්වා අතිරේක කාල පරිච්ඡේදයක් ඉගැන්වීමේ කටයුතුවලට ඇතුළත් කෙරෙන අතර පාසලේ සියලුම භෞතික සම්පත් හා තොරතුර තාක්ෂණය, ඉංග්‍රීසි, සෞන්දර්ය, ක්‍රීඩා පහසුකම් වැනි අනෙකුත් අධ්‍යාපනික ක්‍රියාකාරකම් සංවර්ධනයට කටයුතු කරනවා.ගම්පහ දිස්ත්‍රික්කය තුළ ද්විතියික පාසල් 50 ක් සංවර්ධනය කෙරෙන අතර බියගම මැතිවරණ කොට්ඨාසයේ පාසල් 03 ක් මේ යටතේ සංවර්ධනය කරනවා. බියගම මැතිවරණ කොට්ඨාසය කර්මාන්ත පුරයක් වීම නිසා ගම්පහ දිස්ත්‍රික්කයේ අඩුපාඩු පවතින පාසල් සඳහා බියගම සහ දිස්ත්‍රික්කයේ කර්මාන්ත ශාලාවල සහාය ලබාගැනීමට කටයුතු කරනවා.ඒ වෙනුවෙන් ආර්ථික සංවර්ධන ඇමැති බැසිල් රාජපක්ෂ මහතා සමඟ සාකච්ඡා කර පියවර ගැනීමට බලාපොරොත්තු වෙනවා. ආපදා කළමනාකරණ නියෝජ්‍ය ඇමැති ඩුලිප් විජේසේකර, බස්නාහිර පළාත් සභා මන්ත්‍රී ගුණසිරි ජයනාත්, බියගම ප්‍රාදේශීය ලේකම් සමන් පෙරේරා, කැලණිය කලාප අධ්‍යක්ෂ මල්ලිකා රණසිංහ, විදුහල්පති, යූ. වී. ගුණරත්න යන මහත්ම මහත්මීන් ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=r11030513</link>
    <topic>මරදාන දුම්රිය පොළේ 9-10 වේදිකාවල අඩුපාඩු</topic>
    <author>හෝමාගම සංචාරක - මංජුල හිරිපිටිය</author>
    <content>කොළඹ මරදාන දුම්රිය ස්ථානයේ කැලණිවැලි දුම්රිය මාර්ගයට අයත් 9 – 10 වේදිකාවල කලක පටන් අඩුපාඩු රැසක් පිරී පවතින බව දුම්රිය මගීහු පවසති.දිනපතා අලුයම සිට රාත්‍රි කාලය දක්වා දහස් ගණනක මගීන් පිරිසක් පැමිණෙන කැලණිවැලි දුම්රිය මාර්ගයේ ආරම්භක ප්‍රධාන දුම්රිය ස්ථානය මරදානය.පී. එස්. පියරත්න මහතා - වසර දාහතරක පමණ කාලයක පටන් රැකියාවට යාමට හෝමාගම සිට මරදාන දක්වා දුම්රියෙන් ගමන් කරනවා. කැලණිවැලි දුම්රිය මාර්ගය වෙනුවෙන් මරදාන දුම්රිය ස්ථානයේ වෙන් කර ඇත්තේ 9 – 10 වේදිකායි. මේ වේදිකාවලට පැමිණෙන මගීන්ට දුම්රියක් පැමිණෙන තුරු අසුන් ගැනීමට ඇත්තේ බංකු කීපයක් පමණයි.බංකුවල ලෑලි පටි කොටස් දිරා ගොස් කැඩී තිබෙනවා. මීට අමතරව රාත්‍රි කාලයට වේදිකාව පවතින්නේ අඩු විදුලි ආලෝකයක්.බොහෝ අවස්ථාවට මරදාන දුම්රිය ස්ථානයෙන් පිටත් වන සහ පැමිණෙන දුම්රියන් පිළිබඳව ශබ්ද විකාශන යන්ත්‍රයෙන් මගී ජනතාව දැනුවත් කළත් කැලණිවැලි මාර්ගයේ දුම්රියන් ගමන් ගන්නා වේලාව හා විස්තර දක්වන්නේ නැහැ. මේ නිසා පිටස්තර ප්‍රදේශවල සිට කැලණිවැලි දුම්රියෙන් යෑමට පැමිණෙන මගීන් අපහසුතා රැසකට පත්වෙනවා. සතියේ ඇතැම් දිනවලදී හෝමාගම දෙස සිට කොළඹ කොටුවට යායුතු උදෑසන කාර්යාල දුම්රියන් ධාවනය වන්නේ මරදාන දක්වා පමණයි. එවැනි අවස්ථාවලදී වෙනත් දුම්රියවලින් කොටුවට යාමට සිදු වෙනවා. මේ නිසා උදෑසන කාර්යාලවලට යාමට සිටින සේවකයන්ට ප්‍රමාදවීම සිදු වෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103052</link>
    <topic>නවසීලන්තයට ජය</topic>
    <author/>
    <content>අහමදාබාද්හි සර්දාර් පටේල් ක්‍රීඩාංගණයේ දී ඊයේ (4) නිමාවට පත්වූ ලෝක කුසලාන ක්‍රිකට් තරගමාලාවේ නවසීලන්ත සිම්බාබ්වේ තරගයේ දී කඩුලු 10ක විශිෂ්ට ජයක් වාර්තා කිරීමට නවසීලන්ත පිල සමත් විය.කාසියේ වාසිය දිනා සිම්බාබ්වේ පිල පළමුව පන්දුවට පහරදුන් අතර ඕවර 46.2 කදී සියලු දෙනා දැවී ඔවුන් රැස්කර ගත්තේ ලකුණු 162කි.සිම්බාබ්වේ ඉනිමේ ආරම්භක පිතිකරු වූ බ්‍රෙන්ඩන් ටේලර් වැඩිම ලකුණු ලාභියා වූ අතර ඔහු ලකුණු 44ක් රැස් කළේ හතරේ පහර 4ක් සමඟිනි. ප්‍රොස්පර් උට්සෙයා ලකුණු 36ක් ද ගී‍්‍රමි ක්‍රීමර් ලකුණු 22ක් ද රැස් කළහ.පන්දු යැවීමේ දී ටිම් සවුති ලකුණු 29කට කඩුලු 3ක් ද කයිල් මිල්ස් ලකුණු 29කට කඩුලු 2ක් ද, ඩැනියෙල් විටෝරි ලකුණු 25කට කඩුලු 2ක් ද බිඳ හෙළීය.පිළිතුරු ඉනිම ක්‍රීඩා කළ නවසීලන්ත ඉනිම ආරම්භක පිතිකරු යුගලය නොදැවී ඕවර 33.3 කදී ලකුණු 166ක් ලබා ගනිමින් සිය ඉලක්කය සපුරා ගන්නා ලදී.මාර්ටින් ගප්ටිල් නොදැවී ලකුණු 86ක් රැස් කළේ හතරේ පහර 7ක් හා හයේ පහර 2ක් සමඟිනි. බ්‍රෙන්ඩන් මැකලම් නොදැවී ලකුණු 76ක් රැස් කළේ හතරේ පහර 6ක් හා හයේ පහර 2ක් සමඟිනි.තරගයේ වීරයා සම්මානය මාර්ටින් ගප්ටිල්ට හිමිවිය.සිම්බාබ්වේ සියලුදෙනා දැවී (ඕවර 46.2) 162බ්‍රෙන්ඩන් ටේලර් 44, ප්‍රොස්පර් උට්සෙයා 36, ගී‍්‍රමි ක්‍රීමර් 22 (ටිම් සවුති 29/3, කයිල් මිල්ස් 29/2, ඩැනියෙල් විටෝරි 25/2)නවසීලන්තය කිසිවකු නොදැවී (ඕවර 33.3) 166මාර්ටින් ගප්ටිල් (නොදැවී) 86, බ්‍රෙන්ඩන් මැකලම් (නොදැවී) 76.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103051</link>
    <topic>ලෝක සූරයන් හා අනුසූරයන් අතර දැවැන්ත ගැටුම අද</topic>
    <author>පි‍්‍රන්ස් ගුණසේකර</author>
    <content>පිට පිට තුන්වතාවක් ක්‍රිකට් ලෝක කුසලානය දිනා ඇති ඔස්ට්‍රේලියාව හා පසුගිය වසරේ අනපේක්‍ෂිත ලෙස අනු සූරයන් බවට පත්වූ ශ්‍රී ලංකාව අතර එක්දින ක්‍රිකට් තරගය අද පස්වරු 2.30 ට ඛෙත්තාරාම ආර්. ප්‍රේමදාස ක්‍රීඩාංගණයේදී ආරම්භ වේ.අද තරගය 2007 දී කොදෙව් දූපත්හී කිංග්ස්ටන් ඕවල් ක්‍රීඩාංගණයේ ලෝක කුසලාන අවසන් තරගයේදී ශ්‍රී ලංකාව හා ඔස්ට්‍රේලියාව අතර අවසන් මහා තරගය තරම් දැවැන්ත එකක්වනු ඇත.මේ තරගයේ සියලුම ප්‍රවේශපත් දැනටමත් අලෙවි වී අවසන්ව ඇති හෙයින් ප්‍රේක්‍ෂක උණුසුම ද තරගයට විශාල ජීවයක් ලබා දේ.පසුගිය වසරේ ඔස්ට්‍රේලියාවේදී එක්දින තරගාවලියක් ජයගෙන සිටින ශ්‍රී ලංකා පිල අද තරගයට සාර්ථක ලෙස මුහුණදීමේ බලාපොරොත්තු ඇති කරගෙන සිටී. ශ්‍රී ලංකා පිල ඔස්ටේ‍්‍රලියාවේදී මුල්වරට එක්දින තරගාවලි ජය සටහන් කළ එම ඓතිහාසික අවස්ථාවට එක්වූ ක්‍රීඩකයන් (සුරාජ් රන්දිව් හැර) සියලු දෙනා අද තරගයට එක්ව සිටීම තවත් ශක්තියකි.ශ්‍රී ලංකාව හා ඔස්ට්‍රේලියාව අතර පසුගිය ලෝක කුසලාන තරගාවලියේ අවසන් තරගයට ආලෝක තත්ත්වය මඳවීම හේතුවෙන් බාධා ඇතිවීම ශ්‍රී ලංකාව ඩක්වර්ත් ලුවිස් ක්‍රමය යටතේ ලකුණු 56 කින් අනුසූරයන් බවට පත්විය.එම තරගයට ක්‍රීඩා කළ ඇඩම් ගිල්ක්‍රිස්ට්, මැතිව් හේඩන් හා ග්ලේන් මැග්‍රා දැන් ඔස්ට්‍රේලියානු පිල සතුව නොමැත.දඟපන්දු යවන්නන්ට පහරදීමේදී චකිතයකින් පෙලෙන ඔස්ට්‍රේලියානු පිල ආර්. ප්‍රේමදාස ක්‍රීඩාංගණයේ තරග 11 කට සහභාගීවී තරග 6 කින් පරාජය හා තරග 5 කින් ජය වාර්තා කර තිබේ. ශ්‍රී ලංකාව තරග 80 ක් මේ ක්‍රීඩාංගණයේ සහභාගි වී 49 ක ජය තහවුරු කරගෙන ඇති අතර 26 කින් පරාජයට පත්ව ඇත.ලෝක කුසලාන තරගාවලිය වෙනුවෙන් ප්‍රේමදාස ක්‍රීඩාංගණය නවීකරණය කළ අතර අද තරගය අලුත් තණතිල්ලක පැවැත්වේ.ශ්‍රී ලංකාව දඟ පන්දු යවන්නන්ගෙන් ඔස්ට්‍රේලියාව පාලනය කිරීමට උත්සාහ ගත්තද රිකී පොන්ටින්, බ්‍රෙට්ලී, මිචල් ජොන්සන් හා ෂේන් ටෙයිට්ගේ වේග පන්දු යැවීම කෙරෙහි වඩාත් බලාපොරොත්තු තබා සිටී. “අපේ වේගපන්දු යවන්නන්ගේ කාර්ය හොඳින් සිදුවුවහොත් වැඩි බලාපොරොත්තු ඇති කරගත හැකියි” පොන්ටින් පැවැසීය.එහෙත් ශ්‍රී ලංකා ක්‍රිකට් නායක කුමාර් සංගක්කාරගේ මතය වී ඇත්තේ තම සගයන් සියලු දෙනාම උපරිමය අද තරගයේ දී ලබා දිය යුතු බවය.කෙන්යාව සමඟ තරගයේදී පන්දුවෙන් විශිෂ්ට දස්කම් දැක්වූ ලසිත් මාලිංග සමග අනෙක් අන්තයෙන් පන්දු යවන්නේ කවුද යන්න අද තරගයට ටික වේලාවකට කලින් තීරණය කෙරේ. එමෙන්ම මුරලිදරන් සමඟ අජන්ත හෝ හේරත් යන දඟපන්දු යවන්නන් දෙදෙනාගෙන් අයෙකු ක්‍රීඩා කරනු ඇතැයි විශ්වාස කෙරේ.දෙරට අතර එක්දින තරග 71 ක් දැනට පවත්වා එයින් 47 ක් ජය ඔස්ට්‍රේලියාවත් 22 ක ජය ශ්‍රී ලංකාවත් සතුව ඇත. විසඳුමක් නැති තරග 2 ක් වාර්තා පොතට එක්විය.ලෝක කුසලාන තරග 25 ක් පිට පිට දිනා ඇති ඕස්ට්‍රේලියාවට අද තරගයේ ජයග්‍රහණය එතරම් පහසු එකක් නොවනු ඇත.ඒ කාණ්ඩයෙන් තරග වදින ඔස්ට්‍රේලියාව මේ වන විට සිම්බාබ්වේ හා නවසීලන්තය පරාජය කොට ඇති අතර ශ්‍රී ලංකාව වෙතින් කැනඩාව, කෙන්යාව, පරාජය විය. එහෙත් පාකිස්තානයට ලකුණු 11 කින් ශ්‍රී ලංකාව පරාජයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103058</link>
    <topic>කොදෙව් පිල බංග්ලාදේශය අසරණ කරයි</topic>
    <author/>
    <content>බංග්ලාදේශයේ ඩකා නුවර ෂෙරේබංග්ලා ක්‍රීඩාංගණයේ ක්‍රීඩාලෝලීන් 25,000 කගේ පමණ බලාපොරොත්තු සුන් කරමින් ඊයේ (4) බංග්ලාදේශය නොසිතූ විරූ පරාජයක් බටහිර ඉන්දීය කොදෙව් පිල හමුවේ ලැබීය. කොදෙව් පිල කඩුලු 9 ක පහසු ජයක් ලැබීය.ලෝක කුසලාන ක්‍රිකට් ඉතිහාසයේ කණ්ඩායමක් ලබා ගත් අඩුම ලකුණු සංඛ්‍යාවන් අතරින් හතරවැනි ලකුණු සංඛ්‍යාව වූ ලකුණු 58 ලබා ගනිමින් බංග්ලාදේශ ක්‍රීඩකයෝ වාර්තා පොතට ඇතුළත් විය.බංග්ලාදේශය ක්‍රිකට් තරගාවලියකදී ලබාගත් අඩුම ලකුණු සංඛ්‍යාව ලෙස ද මෙය වාර්තා ගතවන අතර මීට පෙර ඔවුන් ලකුණු 74 කට දැවී ගොස් තිබුණි.මෙවර ලෝක කුසලානයේදී අඩුම ලකුණු සංඛ්‍යාව ලෙස දැනට වාර්තා වන්නේ ද මේ ලකුණු සංඛ්‍යාවයි. මීට පෙර කෙන්යාව නවසීලන්තයට එරෙහිව ලකුණු 69 කට දැවී ගියේය.මේ අනුව බංග්ලාදේශය ඉදිරියේ දී චිතගොං හිදී එංගලන්තය සමඟ මුහුණ දෙන තරගය අනිවාර්යයෙන්ම ජය ලබාගෙන අර්ධ අවසන් වටයට පිවිසීමේ සිහිනය සැබෑ කර ගත යුතුය.පළමුව පන්දුවට පහර දුන් බංග්ලාදේශ ක්‍රීඩකයෝ ඕවර 18.5 කදී දැවී ගියහ. කොදෙව් පන්දු යවන්නන්ගේ දැඩි පීඩනයට හසුවූ බංග්ලාදේශ ක්‍රීඩකයන් ක්‍රීඩාගාරයට එකිනෙකා පිටුපස ආපසු හැරී ගියේ කිසිවකු සාර්ථක ප්‍රතිඵල අත්කර ගැනීමකින් තොරවය. ක්‍රීඩකයන් හතරදෙනෙකුම ලකුණු නොලැබූ අතර ක්‍රීඩකයන් පස්දෙනෙකුට ලකුණු 10 සීමාව පසුකර ගැනීමට නොහැකි විය.ජුනයිඩ් සිද්ධික් බංග්ලාදේශය වෙනුවෙන් වැඩිම ලකුණුලාභියා වූ අතර ඔහු ලකුණු 25ක් රැස්කළේය. මොහොමඩ් අශ්රාෆුල් ලකුණු 11ක් ලබා ගත්තේය.පන්දු යැවීමේදී සුලෙයිමාන් බෙන් ලකුණු 18කට කඩුලු 4ක් ද, කෙමර් රෝච් ලකුණු 19කට කඩුලු 3ක් ද, ඩැරන් සමී ලකුණු 21 කට කඩුලු 3ක් ද බිඳ හෙළීය.පිළිතුරු ඉනිමේදී බටහිර ඉන්දීය කොදෙව් ක්‍රීඩකයෝ සිය පහසු ඉලක්කය කඩුලු 1ක් දැවී ඕවර 12.2කදී සපුරාගනු ලැබීය.ක්‍රිස් ගේල් ලකුණු 37ක් ලබාගත්තේ හතරේ පහර 6 ක් ද සමඟිනි.තරගයේ වීරයා ලෙස කෙමර් රෝච් සම්මාන ලැබීය.කුපිත වූ බංග්ලාදේශ ක්‍රීඩාලෝලීන් බටහිර ඉන්දීය කොදෙව් දූපත් ක්‍රීඩකයන් ගමන්ගත් බස්රථයට ගල්ප්‍රහාරයක් එල්ල කර තිබේ. ප්‍රහාරයෙන් කිසිම ක්‍රීඩකයකුට බලපෑමක් සිදුවී නැති බව වාර්තාවේ.බංග්ලාදේශය සියලු දෙනා දැවී (ඕවර 18.5) 58 - ජුනයිඩ් සිද්දික් 25, සුලෙයිමන් බෙන් 18/4, කෙමර් රෝච් 19/3, ඩැරන් සමි 21/3බටහිර ඉන්දීය කොදෙව් පිල කඩුලු 1ක් දැවී (ඕවර 12.2) 59 -ක්‍රිස් ගේල් 37.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103053</link>
    <topic>බස්නාහිර පළාත් ක්‍රීඩා විද්‍යායතනයෙන්පාඨමාලා රැසක්</topic>
    <author/>
    <content>බස්නාහිර පළාත් ක්‍රීඩා විද්‍යායතනය 2011 වසර සඳහා වොලිබෝල්, මළල ක්‍රීඩා , නෙට්බෝල්, පාපන්දු, කබඩි, පිහිනුම්, ක්‍රිකට්, වූෂු, පැසිපන්දු, මල්ලවපොර, බැඩ්මින්ටන්, මේස පන්දු යන ක්‍රීඩා සඳහා ආධුනික ක්‍රීඩක, ක්‍රීඩිකාවන් විනිසුරුවන් හා තාක්ෂණ නිලධාරීන් වෙනුවෙන් පාඨමාලා රාශියක් පැවැත්වීමට තීරණය කර ඇත.මීට අමතරව ක්‍රීඩා ක්ෂේත්‍රයේ නියැලී සිටින අයට ප්‍රයෝජනවත් වන බවට හඳුනාගත් විවිධ පාඨමාලා වශයෙන් ක්‍රීඩා නායකත්ව, එරෝබික් උපදේශක, ශක්ති වර්ධනශාලා උපදේශක, ප්‍රාථමික අධ්‍යාපනය සඳහා වන මූලික ක්‍රීඩා ශිල්ප ක්‍රම, ශරීර සුවතා , ප්‍රථමාධාර, ජ්‍යෙෂ්ඨ පුරවැසි, විනෝද ක්‍රීඩා වැනි අතිරේක පාඨමාලා හා වැඩසටහන් කිහිපයක් ද පැවැත්වීමට සැලසුම් කර ඇත.බස්නාහිර පළාතේ පදිංචි සියලුම අයට එදිනෙදා ජීවිතයේ දී ප්‍රයෝජනවත් වන එරොබික් පුහුණු පන්ති හා ශක්ති වර්ධන අභ්‍යාස පන්ති ඇතුලත් වන සේ දිනපතා හා සති අන්ත වැඩසටහන් 02 ක් ද පැවැත්වීමට මේ වර්ෂයේ දී ක්‍රීඩා විද්‍යායතනය පියවර තබා ඇත.මේ පාඨමාලාවට ඇතුලත් වීම සඳහා බස්නාහිර පළාතේ ස්ථීරව පදිංචි ඕනෑම අයෙකුට තමන් අභිමත පාඨමාලාවක් හෝ කිහිපයක් තෝරාගෙන ඒ සඳහා ඉල්ලුම් කළ හැක. මෙම සියලුම පාඨමාලා හා වැඩසටහන් බොහොමයක් කිසිදු අය කිරීමකින් තොරව පැවැත්වෙන අතර ඒ සඳහා අවශ්‍ය නේවාසික පහසුකම්, ආහාර හා ක්‍රීඩා උපකරණ බස්නාහිර පළාත් ක්‍රීඩා අමාත්‍යාංශයේ අනුග්‍රහයෙන් ලබාගැනීමට පළාත් ක්‍රීඩා විද්‍යායතනය මඟින් කටයුතු යොදා ඇත.අයදුම්පත් බස්නාහිර පළාතේ සියලුම ප්‍රාදේශීය ලේකම් කාර්යාලයන්හි ක්‍රීඩා නිලධාරීන්ගෙන් සහ දිස්ත්‍රික් ලේකම් කාර්යාලයන්හි දිස්ත්‍රික් ක්‍රීඩා නිලධාරි මහතාගෙන් ලබා ගතහැක. අයදුම්පත් භාරගැනීමේ අවසාන දිනය ලබන 25 දින තෙක් දීර්ග කර ඇත.මේ පිළිබඳ වැඩි විස්තර අවශ්‍ය වන්නේ නම් පාලන අධිකාරී, පළාත් ක්‍රීඩා විද්‍යායතනය (බප), පොල්වත්ත, පන්නිපිටිය යන ලිපිනයට හෝ 0112745034 යන දුරකථන අංකය ඇමතීම මඟින් ලබාගත හැකි යැයි නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103054</link>
    <topic>පවර් බර්ඩ්ස් ක්‍රිකට් අද - හෙට</topic>
    <author>මහරගම විශේෂ වේහැල්ලේ පියතිලක</author>
    <content>රතුපස්වල පවර් බර්ඩ්ස් ක්‍රීඩා සමාජය මෙහෙයවනු ලබන රංජිත් ගුණවර්ධන අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය අද (5) සහ හෙට (6) දිනවල රතුපස්වල මහජන ක්‍රීඩාංගණයේදී පැවැත්වේ.ජයග්‍රාහකයන්ට මුදල් ත්‍යාගද දක්ෂතම පිතිකරුට සහ දක්ෂතම පන්දු යවන්නාට කුසලානය බැගින් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103055</link>
    <topic>හොරණ ප්‍රා/ලේකොට්ඨාස ක්‍රීඩා හෙට</topic>
    <author>ගෝනපොල සමූහ</author>
    <content>හොරණ ප්‍රාදේශීය ලේකම් කොට්ඨාස ක්‍රීඩා තරගාවලිය හෙට (6) හොරණ නගර සභා මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103056</link>
    <topic>කැලණි මහා සටන 9 - 10</topic>
    <author>ඡායාරූපය සහ විස්තරය එඩ්වඩ් වීරසිංහ කැලණිය සමූහ</author>
    <content>කැලණිය ශ්‍රී ධර්මාලෝක මධ්‍ය මහා විද්‍යාලයීය ක්‍රිකට් කණ්ඩායමත්, කැලණිය ගුරුකුල විද්‍යාලයීය ක්‍රිකට් කණ්ඩායමත් අතර කැලණි මහා ක්‍රිකට් තරඟය 23 වැනි වරටත් මේ මස 09 සහ 10 දෙදින පුරා කොළඹ පී. සරවනමුත්තු ක්‍රීඩාංගණයේදී පැවැත් වේ. එක්දින තරගය 20 වැනි වරටත් එම ක්‍රීඩාංගණයේදී 14 වැනි දින පැවැත්වේ. 1988 දී මේ මහා ක්‍රිකට් තරගය ආරම්භ වූ අතර මෙතෙක් පවත්වා ඇති තරඟ සියල්ලම ජය පරාජයකින් තොරව අවසන් වී ඇත. එක් දින තරගවලින් ශ්‍රී ධර්මාලෝක විදුහල තරඟ 12ක් ජයගෙන ඇති අතර තරග නවයක ජයහිමිකර ගෙන ඇත්තේ ගුරුකුල විදුහලයි.‘කැලණි හටන’ නමින් විරුදාවලියලත් ගම්පහ දිස්ත්‍රික්කයේ එකම මහා ක්‍රිකට් තරගය වන ශ්‍රී ධර්මාලෝක ගුරුකුල මහා ක්‍රිකට් තරගය සහ එක්දින තරගය මෙවරත් ඉතා උත්කර්ෂවත් අන්දමින් පැවැත්වීමට සියලු කටයුතු යොදා ඇත. වසර ගණනාවක් ආර්. ප්‍රේමදාස ජාත්‍යන්තර ක්‍රීඩාංගණයේදී පැවැත්වු මෙම තරගාවලිය ලෝක කුසලාන තරඟ නිසා මෙවර පැවැත් වෙන්නේ කොළඹ පී. සරවනමුත්තු අන්තර්ජාතික ක්‍රිකට් ක්‍රීඩාංගණයේදීය.ගිය වසරේ කොකා කෝලා සංචිතයට ගම්පහ දිස්ත්‍රික්කයෙන් තේරි පත්වුණු තුන් ඉරියව්වෙන් දස්කම් දක්වන නිලංක සුබෝධ ශ්‍රී ධර්මාලෝක කණ්ඩායමේ නායකත්වය දරන අතර චතුර ලක්මිණ උපනායක ලෙස ක්‍රියා කරයි.කණ්ඩායම භාරව ඊ. ඩී. ඒ. කේ. වික්‍රමසිංහ මහතාද පුහුණුකරු ලෙස උදය පෙරේරා මහතාද ක්‍රියාකරන අතර සියලු කටයුතුවල අනුශාසක ලෙස විදුහල්පති ඒ. ජී. නිමල් ජයවීර මහතා කටයුතු කරයි. මෙම කණ්ඩායමේ නායකත්වය දරන තිලංක සුබෝධ 5 වන වසරේ වර්ණලාභියෙකි. දක්ෂ දකුණත් පිතිකරුවෙකි. දක්ෂ දකුණත් වේගපන්දු යවන්නෙකි. තරගවාරයේ ලකුණු 523ක් ලබාගෙන ඇති අතර කඩුලු 20ක් දවා ගෙන ඇත. මොහු අර්ධශතක 03ක් හා ශතක 01ක් ලබාගෙන ඇත. උපනායක චතුර ලක්මිණ 5 වන වසරේ වර්ණලාභියෙකි. දක්ෂ දකුණත් පිතිකරුවෙකි. දක්ෂ දකුණත් වේග පන්දු යවන්නෙකි. ගෙවීගිය තරගවාරයේ ලකුණු 296ක් රැස්කරගෙන කඩුලු 17ක් දවාගෙන ඇත.කැලණිය ගුරුකුල විදුහල ශ්‍රී ලංකා ක්‍රිකට් වංශ කතාවේ 105 වන ක්‍රීඩකයා වූ ගයන් විජේකෝන් ක්‍රීඩාවට දයාද කරලීම විශේෂ වශයෙන් සඳහන් කළ හැකිය. තවද ශ්‍රී ලංකා ක්‍රිකට් ආයතනය මගින් මෙහෙයවන ලද වයස අවුරුදු 15න් පහල පී‍්‍රමා ක්‍රිකට් කුසලාන තරඟාවලියේ බස්නාහිර උතුර කණ්ඩායමේ නායකත්වය මෙම විදුහලේ රොෂාන් අනුරුද්ධට හිමිවිය.මෙවර ක්‍රිකට් කණ්ඩායමේ නායකත්වය දරන්නේ හතර වන වසරේ වර්ණලාභි ක්‍රීඩකයෙකු වන ගයාන් බුද්ධිත ක්‍රීඩකයාය. උපනායක වශයෙන් මධුෂාන් චතුරංග ක්‍රීඩා කරයි. මොහුද හතරවන වසරේ වර්ණලාභියෙකි.ක්‍රිකට් භාර ආචාර්ය ලෙස ඩබ්ලිව්. ඒ. ඒ. එන්. අනුරුද්ධ, පුහුණුකරු ලෙස ලාල් සේනාරත්න , සහායක පුහුණුකරු ලෙස රසික දිනේෂ් යන මහත්වරු කටයුතු කරති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=s1103057</link>
    <topic>අද තරගයපුළුල් තිරයේ නැරඹීමට වරම්</topic>
    <author/>
    <content>ආර්. ප්‍රේමදාස ජාත්‍යන්තර ක්‍රීඩා පිටියේදී අද (5) පැවැත්වෙන ශ්‍රී ලංකා ඔස්ට්‍රේලියා ලෝක කුසලාන ක්‍රිකට් තරගය නැරඹීම සඳහා ක්‍රීඩාලෝලීන් වෙනුවෙන් විශාල පුළුල් තිරයක් මාලිගාවත්ත පී. ඩී. සිරිසේන ක්‍රීඩා පිටියේ ද, විශාල පුළුල් තිර දෙකක් මගින් ශ්‍රී ජයවර්ධනපුර පාර්ලිමේන්තු ක්‍රීඩා පිටියේ දී ද නොමිලේ නැරඹීමේ පහසුකම් සලස්වා දීමට පොලිස් දෙපාර්තමේන්තුව මගින් කටයුතු සූදානම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=f1103053</link>
    <topic>උසස් අධ්‍යාපනයටනිවැරදි දැක්මක් ඕනෑ</topic>
    <author>අමිල තේනුවර</author>
    <content>උසස් අධ්‍යාපනයේ සමාජ ආර්ථිකයේ ප්‍රබල බලවේගයක් බවට පත්වීමට නම්, එය ප්‍රතිසංවිධානය වෙමින් විකාශනය විය යුතු බව අමුතුවෙන් කිව යුතු නැත. උසස් අධ්‍යාපන අමාත්‍ය එස්. බී. දිසානායක මහතා මේ වන විටත් එහි නව ප්‍රතිසංස්කරණ රැසක්ම ආරම්භ කොට ඇත්තේ එබැවිනි. සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමි අප සමඟ මේ පිළිසඳර අරඹන්නේ ඒ පිළිබඳ සියලු පාර්ශ්වයන් දැනුවත් කරනු රිසියෙනි.* නිවැරදි දැක්මකින් තොරව අධ්‍යාපනයක් පවතින්නේ නැතැයි පිළිගත් මතයක් ඇත. ඒ කියන්නේ නිශ්චිත ඉලක්කයක් අධ්‍යාපනයට අවශ්‍යය යන්නයි. මේ වන විට උසස් අධ්‍යාපනය වඩාත් සංවර්ධන මට්ටමින් නංවාලීමට ප්‍රතිසංස්කරණ රැසක්ම ආරම්භ කොට ඇත. මේ ගැන අදහස.උසස් අධ්‍යාපනය සඳහා තවම ජාතික ප්‍රතිපත්තියක් සකස් වී නැත. උසස් අධ්‍යාපන ආයතන ඒ ඒ අයගේ ඕනෑ එපාකම් සහ අභිලාශ අනුව ක්‍රියාත්මක වෙමින් පවතී. නිවැරැදි දක්මකින් සහ නිශ්චිත ඉලක්කයකින් තොරව යන මේ ගමන වහාම නැවැත්විය යුතු අවස්ථාව එළඹ ඇත. ඒ සඳහා උසස් අධ්‍යාපන අමාත්‍යාංශයත් යෝජනා රැසක්ම ඉදිරිපත් කර තිබීම බෙහෙවින්ම වැදගත් කාරණයකි. ඒ අතර ඉංගී‍්‍රසි භාෂාව අනිවාර්ය කිරීම, පාඨමාලා ඉංගී‍්‍රසි මාධ්‍යයෙන් ඉගැන්වීමට වැඩ කටයුතු සැලැස්වීම, නව පාඨමාලා විශ්වවිද්‍යාල අධ්‍යාපන පටිපාටියට හඳුන්වා දීම, යල්පැන ගිය පාඨමාලා යාවත් කිරීම, විභාග ව්‍යුහයේ වෙනස්කම් සිදුකිරීම යනාදී කරුණු ගුණාත්මක ප්‍රතිඵල ලබා දෙන බවට සැකයක් නැත. අනික් අතට විශ්වවිද්‍යාලවලට තෝරාගන්නා ශිෂ්‍ය ශිෂ්‍යාවන්ගේ ශිෂ්‍යාකාමීත්වය තහවුරු කිරීම සඳහා විශ්වවිද්‍යාලයට ඇතුළත් වීමට පළමු පුහුණු පාඨමාලා පැවැත්වීමට කර ඇති යෝජනාව කාලෝචිතය. විශ්වවිද්‍යාලවල පමණක් නොව රටේ සියලු ආයතනවල විනය පිරිහී ඇති බවට නැගෙන චෝදනාවේ සත්‍යයක් ඇත. යෝජිත ක්‍රමය ක්‍රියාත්මක වී වසර කීපයක් ගත වන විට මේ තත්ත්වය හොඳ අතට හැරීමට ඉඩ ඇති බව ප්‍රකාශ කළ යුතුය.* මිනිසාට සංස්කෘතික රාමුවෙන් බැහැරව ජීවත්විය නොහැකියි. නමුත් තාක්ෂණික දියුණුවත් සමඟ අපි අද විශ්ව ගම්මානයක් බවට පත්වෙලා. මේ දෙක අතර ගැටුමක් පවතිනවා නේද? මේ ගැටුමේදී උසස් අධ්‍යාපනයේ කාර්යය කුමක්ද?තාක්ෂණික දියුණුවත්, සංස්කෘතියත් අතර ගැටුමක් ඇති නොවන ආකාරයට උසස් අධ්‍යාපනය සංවිධානය කිරීමේ හැකියාවක් පවතින බව මගේ විශ්වාසය යි. ලෝකයේ විවිධ රටවල්වල අත්දැකීම් මේ සඳහා යොදාගත හැකිය. චීනය, ජපානය, කොරියාව, සිංගප්පූරුව සහ ඉන්දියාව මේ කාරණයේදී ආදර්ශයට ගත හැකිය. තාක්ෂණික විප්ලවයක් සිදුවූ අපරදිග රටවල පවා සංස්කෘතික සාරධර්ම යටපත් වූයේ නැත. තාක්ෂණය යනු බාහිර ලෝකයේ ක්‍රියාත්මක වන බලවේගයකි. සංස්කෘතිය යනු මිනිස් සන්තානයේ ක්‍රියාත්මක වන බලවේගයක්. මේ දෙක අතර ගැටුමක් ඇතිවිය යුතු නැත. විශේෂයෙන් බෞද්ධ සංස්කෘතිය ප්‍රමුඛ කොට ගත් ශ්‍රී ලාංකික ජනතාවට ලෝකයේ ඇතිවන වෙනස්කම්වලට අනුරූප වන අන්දමට කටයුතු කිරීමේ හැකියාව පවතී. ඊට හේතුව බෞද්ධ සංස්කෘතිය යනු නම්‍යශීලී ජනතාවක් නිර්මාණය කිරීමයි. ලෝකයේ සිදුවූ සියලු විද්‍යාත්මක විපර්යාසයන්ට මුහුණ දීමට බුදුදහම සමත් වූ බව අපි දනිමු. උසස් අධ්‍යාපනය හරහා මේ පණිවුඩය ප්‍රචාරය කිරීම ඉතා වැදගත් කාරණයකි. තාක්ෂණික දියුණුව යනු සංස්කෘතිය අකා මකා දමන්නක් නොවේ.* උසස් අධ්‍යාපනයේ ප්‍රගමනය වෙනුවෙන් ශ්‍රී ලංකාවේ ජනමාධ්‍යයේ භූමිකාව කෙබඳු විය යුතුද?උසස් අධ්‍යාපනය සම්බන්ධයෙන් යෝජිත කරුණු ගැන ජනතාව දැනුවත් කිරීමේ කාර්ය භාරය ජනමාධ්‍යවලට පැවරී ඇත. ඕනෑම ක්ෂේත්‍රයක ප්‍රතිසංස්කරණයක් සිදුවන විට ඊට විරුද්ධ මතවාද ඉහළින්ම බිහිවීම ස්වාභාවික දෙයකි. ජනමාධ්‍ය කළ යුත්තේ එම මතවාද පිළිබඳ හේතු පූර්ව විවේචන ජනතාවට කියවීමට සහ බැලීමට සැලැස්වීමයි. මෙහිදී දකුණු කොරියාව වැනි රටක් අධ්‍යාපන ප්‍රතිසංස්කරණ පිළිබඳ ජනතාව දැනුවත් කිරීම සඳහා ගත් ක්‍රියාමාර්ගය අපට ආදර්ශයට ගත හැකිය. අද දකුණු කොරියාවේ පවතින දියුණුව එහි ක්‍රියාත්මක කෙරුණු අධ්‍යාපන ප්‍රතිසංස්කරණ නිසා සිදුවූ බව බොහෝ දෙනාගේ පිළිගැනීමය. එම ප්‍රතිසංස්කරණවලට ජනතාව ;පළගැස්වූයේ ජනමාධ්‍ය බව නොරහසකි. දේශපාලනයේ යෙදී සිටින අයට ආවැඩීම වෙනුවට ප්‍රතිසංස්කරණ යෝජනා මොනවාදැයි වරින් වර පැහැදිලි කිරීම ජනමාධ්‍යවල යුතුකම වන්නේය.* ජාතික සංසිඳියාව වෙනුවෙන් උසස් අධ්‍යාපනයේ දායකත්වය කෙබඳු විය යුතුද?යුද්ධය අවසන් වී අවුරුදු දෙකකට ආසන්න කාලයක් ගතවී ඇතත් ජාතික සිංහිඳියාව මේ රටේ තහවුරු වී නැත. ජාතීන් අතර සමඟිය ගොඩනැගීමේ දැවැන්ත කාර්යය පැවරෙන්නේ අධ්‍යාපනයටයි. අපේ රටේ උසස් අධ්‍යාපන ආයතන සියලු ජනකොටස්වල තරුණ තරුණියන්ට එකතුවිය හැකි මධ්‍යස්ථාන බවට පරිවර්තනය කළ යුතුය. ඒවා හැම ජනකොටසකටම අයත් සංස්කෘතිය ප්‍රදර්ශනය කෙරෙන ස්ථාන බවට පත් කළ යුතුය. රටේ පවතින ඕනෑම උසස් අධ්‍යාපන ආයතනයකටම ජනවාර්ගික ප්‍රභේද නොසලකා ඇතුළත් වීමටත්, අධ්‍යාපන කටයුතුවල යෙදීමටත් සෑම ජනවර්ගයකටම අයත් අයට අවස්ථාව හා අයිතිය සැලසිය යුතුය. මේ සම්බන්ධයෙන් ත්‍රිභාෂා අධ්‍යාපනයක් ගැන රජය කරන යෝජනාව සාර්ථක ලෙස යොදා ගත හැකි බව මගේ විශ්වාසයයි.* සරසවි නවක වදය හිංසාකාරී ක්‍රියාදාමයක් බවට පත්වූයේ එහි පවතින දේශපාලන අකටයුතුකම් කීවොත් හරිද?අද දින සරසවිවල තදින්ම නවක වදය ක්‍රියාත්මක වේ. එහිදී දේශපාලන පසුබිමක් පවතින බව මගේද පිළිගැනීමය. ගම්බද ප්‍රදේශවලින් පැමිණෙන සිසුන් දේශපාලන මතවාදයකට නතුකිරීමේ උපක්‍රමයක් හැටියට නවක වදය යොදාගෙන ඇත. මෙයින් සිදුවන්නේ ඒකපාක්‍ෂික ශිෂ්‍ය පිරිසක් බිහිවීමයි. විශ්වවිද්‍යාලය තුළ නිදහසේ සියලු දේශපාලන මතවාදයන් හැසිරවිය යුතු වුණත් අද එයට නිදහසක් නැත. නවක වදය වසංගතයකි. එය කෙසේ හෝ විශ්වවිද්‍යාල තුළින් සහමුලින්ම තුරන් කිරීම රජයේ වගකීමක් හැටියට සඳහන් කළ යුතුය.* මෙරට ස්ථාපිත කිරීමට යෝජිත රාජ්‍ය නොවන විශ්වවිද්‍යාල පිළිබඳ ඔබේ අදහස?රාජ්‍ය නොවන විශ්වවිද්‍යාල පිහිටුවීම යුගයේ අවශ්‍යතාවක් හැටියට හැඳින්විය හැකිය. එමඟින් මෙරට විශ්වවිද්‍යාලවලට ඇතුළත් විය නොහැකි බොහෝ දෙනාට උසස් අධ්‍යාපනය සඳහා අවස්ථාව උදාකර ගත හැකිය. එමෙන්ම පිටරටට ඇදී යන විදේශ විනිමය මෙරට රඳවා ගැනීමට ද ඉන් අවස්ථාව උදාවේ. අපේ රටේ උසස් අධ්‍යාපනයේ ගුණාත්මක වෙනසක් සිදුවීමට ද එය හේතුවිය හැකිය. විවිධ රටවල සංස්කෘතිය අධ්‍යයනය කිරීමට අපේ මෙම අවස්ථාව සැලසීමට ද එවැනි ආයතන ස්ථාපිත කිරීමේ තවත් ප්‍රයෝජනයක් හැටියට දැක්විය හැකිය. ලෝකයේ සෑම රටකම මේ ප්‍රවණතාව දක්නට ලැබේ. අපට පමණක් හුදකලාව සිටීමට පුළුවන්කමක් නැත. ලෝකයේ පවතින ක්‍රියාදාමවලට අනුයුක්තව අපද හැසිරිය යුතුය. රාජ්‍ය නොවන විශ්වවිද්‍යාල බිහිවීම රාජ්‍ය විශ්වවිද්‍යාලවලට අභියෝගයක් වන බැවින් උසස් අධ්‍යාපනයේ තරඟකාරීත්වය තවත් තීව්‍ර වී එමඟින් රටට අවශ්‍ය වන උගතුන් බිහිවීමේ ශක්‍යතාව ද පවතින බව මගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=f1103051</link>
    <topic>මානව හිමිකම් ගැනජාත්‍යන්තරයේ චෝදනා පදනමක් නෑ</topic>
    <author>සාකච්ඡා කෙළේ උදිත ගුණවර්ධන ඡායාරූප සුමනචන්ද්‍ර ආරියවංශ</author>
    <content>ශ්‍රී ලංකාවේ මානව හිමිකම් තත්ත්වය, මානව හිමිකම් කොමිෂන් සභාවේ කාර්යභාරය හා තවත් කාලීන මානව හිමිකම් ගැටලු හා ඒවාට ඇති විසඳුම් පිළිබඳ ශ්‍රී ලංකා මානව හිමිකම් කොමිෂන් සභාවේ සභාපති පි‍්‍රයන්ත ආර්.පී.පෙරේරා මහතා සමඟ සිදුකළ සංවාදයකි.* ශ්‍රී ලංකා මානව හිමිකම් කොමිෂන් සභාව කියන්නේ මොන වගේ ආයතනයක්ද මේ පිළිබඳ මූලික පැහැදිලි කිරීමක් සිදුකළ හැකිද?මානව හිමිකම් ආඥාපනත යටතේ මහජනතාවගේ මානව අයිතීන් උල්ලංඝනය වන අවස්ථාවක මහජනතාවට යම් පිළිසරණක් සිදුකර ගත හැකි ආයතනයක් විදිහට තමයි මේ කොමිෂන් සභාව හඳුන්වා දිය හැක්කේ. මහජනතාවට මූලික අයිතිවාසිකම් පිළිබඳ අධිකරණ ක්‍රියාමාර්ගයක් වෙත ගියහොත් ඒ සඳහා විශාල මුදලක් වගේම වෙහෙසක් දැරීමටත් සිදු වෙනවා. ඒත් මානව හිමිකම් පිළිබඳ කොමිෂන් සභාව මගින් යම් පැමිණිල්ලක් විමර්ශනය කළහොත් එවැනි විශාල මුදලක් හෝ වෙහෙසක් ගැනීමට සිදු වන්නේ නැහැ. මෙය තමයි මානව හිමිකම් කොමිෂන් සභාවේ මූලික කාරණය විදිහට හඳුන්වා දීමට පුළුවන්කම තිබෙන්නේ.* මේ කොමිෂන් සභාවට පැමිණිල්ලක් සිදුකළ හැකි ආකාරය කවරාකාරද?මානව හිමිකම් පනතේ කියැවෙන කරුණු සම්බන්ධයෙන් කෙනෙකුට හැඟී ගියහොත් තමන්ගේ මූලික අයිතීන් කඩවුණා කියලා , ඔහුට පුළුවන්කම තිබෙනවා මේ කොමිෂන් සභාවට ලිඛිතව පැමිණිල්ලක් යොමු කිරීමට.ඉන්පසුව තමයි කොමිෂන් සභාවට පුළුවන්කම ලැබෙන්නේ මේ පැමිණිල්ල විමර්ශනය කර නිර්දේශයක් ඉදිරිපත් කිරීමට. මේ මානවහිමිකම් කොමිෂන් සභාවට පැමිණිල්ලක් ඉදිරිපත් කරද්දී සහ ශ්‍රේෂ්ඨාධිකරණයට පැමිණිල්ලක් ඉදිරිපත් කරද්දී වෙනස්කම් සහ විශේෂතා තිබෙනවා. අපගේ මූලික අයිතියක් කඩවුණා කියලා ශ්‍රේෂ්ඨාධිකරණයට යවනවානම් එම සිදුවීම සිදුවී මාසයක් ඇතුළත එම පැමිණිල්ල ඉදිරිපත් කළ යුතුයි. මාසයක් ඉක්ම වූ පසු ශ්‍රේෂ්ඨාධිකරණයට පැමිණිල්ල ඉදිරිපත් කළ නොහැකියි.ඒත් මානව හිමිකම් කොමිෂන් සභාවට පැමිණිල්ලක් ඉදිරිපත් කරද්දී තෙමසක් ගත වෙනකම් පැමිණිල්ලක් ඉදිරිපත් කළ හැකියි. තෙමසක් ගතවීමට පෙර පැමිණිල්ල ඉදිරිපත් කළ හැකියාව තිබෙනවා වගේම ඉන්පසු මසක් තුළ එම පැමිණිල්ල ශ්‍රේෂ්ඨාධිකරණයට යොමු කළ හැකියි.මේ නිසා මෙය විශේෂ අවස්ථාවක් වගේම මහජනතාවට සහනශීලි භාවයක් ඇතිවන විධික්‍රමයක් විදියටත් හඳුන්වන්න පුළුවන්. මේ හැම දෙයක්ම නිසා මානව හිමිකම් කොමිෂන් සභා රටේ පොදු ජනතාවට පහසුවෙන් ළඟා විය හැකි ආයතනයක් වගේම ඔවුන්ට සහන වගේම යුක්තියද ඉටුකර ගන්න පුළුවන් තැනක් විදිහට හඳුන්වන්න පුළුවන්.* ශ්‍රී ලංකා මානව හිමිකම් කොමිෂන් සභාව අගනගරයට සීමා වී ඇති ආයතනයක් විදිහටයි බොහෝ අය සිතන්නේ. මේ ආයතනය ප්‍රාදේශීය මට්ටමට විමධ්‍යගත කිරීමක් සිදුකළ හැකිද?අප මානව හිමිකම් කොමිෂන් සභාවේ ප්‍රාදේශීය කාර්යාල දහයක් උතුරු නැඟෙනහිර ඇතුළු දුර බැහැර ප්‍රදේශ දහයක ස්ථාපිත කර තිබෙනවා. මේ ආයතනවලට ඉතාමත් හොඳ ප්‍රතිචාර ලැබෙමින් තිබෙනවා. විශේෂයෙන්ම පශ්චාත් යුද සමයේදී ඇති වූ සිදුවීම් ඇතුළු විවිධ දේ ගැන උතුරු නැගෙනහිර ප්‍රදේශවල ජනතාවගෙන් ප්‍රතිචාර ලැබෙනවා.මේ ප්‍රදේශවල ඇති ප්‍රාදේශීය කාර්යාලවලට ලැබෙන පැමිණිලි බලා වාර්තා කොළඹට යොමු කරනවා. ඉන්පසු තමා මේවා පිළිබඳ නිර්දේශ ඉදිරිපත් කරන්නේ. ඒ නිසා තමයි ප්‍රාදේශීය මට්ටමට අපේ කොමිෂන් සභා කාර්යාල ඇති කිරීම වැදගත් වෙන්නේ.* මානව හිමිකම් කොමිෂන් සභාව විදිහට ඔබ කියන්නේ කොමිෂමේ නිර්දේශ ක්‍රියාත්මක වන බවයි. ඒත් බාහිර සමාජය විදිහට අපට පෙනෙන්නේ කොමිෂන් සභාවේ තීන්දු හා තීරණ ක්‍රියාත්මක වන්නේ මන්දගාමී විදිහට බවයි?කොමිෂන් සභාවේ ක්‍රියා පටිපාටියට අනුව අපට යම් පැමිණිල්ලක් ගැන සාධාරණ විභාගයකින් පසු නිර්දේශයක් ඉදිරිපත් කරන්න ඕනෑ. අප මීට පෙරත් එවැනි නිර්දේශ ඉදිරිපත් කර තිබෙනවා වගේම ඒවා ක්‍රියාත්මක වීම්ද සිදුව තිබෙනවා. ඒ විදිහට අප ඉදිරිපත් කළ නිර්දේශයක් ක්‍රියාත්මක නොවුනොත් ශ්‍රේෂ්ඨාධිකරණයට යාමට පුළුවන්, කොමිෂන් සභාවට අපහාස කළා කියලා. එහිදී ශ්‍රේෂ්ඨාධිකරණයට තීරණයක් ගන්න පුළුවන් මානව හිමිකම් කොමිෂන් සභාවේ නිර්දේශය පිළිබඳ. එහිදී එම නිර්දේශය තුළ සුදුසුකම් නුසුදුසුකම් තිබේනම් ඒවා සාධාරණ ලෙස නිවැරැදි කිරීමටත් හැකියාවක් තිබෙනවා.ඒ වගේම මට මේ මොහොතේදී මානව හිමිකම් කොමිෂන් සභාව පිළිබඳ යමක් සිහිපත් කළ යුතුයි. මේ කොමිෂන් සභාව රටට ඉතාමත් වැදගත් ජනතාවගේ අයිතීන් තහවුරු කරන ආයතනයක්. මෙවැනි ආයතනයකට ඉඩකඩ පහසුකම් මීට වඩා අවශ්‍ය වෙනවා. මේ ස්ථානයේ තිබෙන්නේ අඩු ඉඩ ප්‍රමාණයක්. මෙතැන මීට වඩා පුළුල් ස්ථානයක් වුණොත් අපේ නිලධාරීන්ට වුණත් වඩාත් හොඳ සේවයක් ජනතාව වෙනුවෙන් ලබා දීමට හැකියාව ලැබෙයි.* මානව හිමිකම් කඩවීමේ අවස්ථාවක් විදිහට සලකන්න පුළුවන් මොන විදිහේ අවස්ථාවක්ද? මේ පිළිබඳ පැහැදිලි කිරීමක් සිදුකළ හැකිද?මානව හිමිකම් ආඥාපනත තුළ මූලික අයිතිවාසිකම් කඩවීම් විදිහට නම් වූ කොටස් තිබෙනවා. ව්‍යවස්ථාව මඟින් ස්ථාපිත කර ඇති මූලික අයිතිවාසිකමක් කඩ වූ බවට හැඟී ගියොත් ඒ පුද්ගලයාට පුළුවන්කම තිබෙනවා අපට පැමිණිලි කරන්නට. මෙහිදී අපහසුවට අගතියට පත්වූ පුද්ගලයා පමණක් නොවෙයි. ඔහු වෙනුවෙන් වෙනත් අයෙකුට, කණ්ඩායමකට වුවද පැමිණිල්ල යොමු කිරීමට පුළුවන්. මෙහිදී මා මුලින් සඳහන් කළ විදිහට මාස තුනක් ඇතුළත මේ පැමිණිල්ල මානව හිමිකම් පිළිබඳ වූ කොමිෂන් සභාවට ඉදිරිපත් කළ යුතුයි. ඒත් කොමිෂන් සභාවට අභිමත නම් මාස තුනක් ඉක්මවා ගිය මානව හිමිකම් කඩවීමේ සිද්ධියකට වුණත් මැදිහත් වීමට පුළුවන්.* එතකොට මේ කොමිෂන් සභාවට යම් සිද්ධියකට මැදහත්වීමට පැමිණිල්ලක් යොමු වී තිබීම අනිවාර්ය දෙයක්ද?පැමිණිල්ලක් නැතත් මානව හිමිකමක් කඩවීම පිළිබඳ විමසා බලා විමර්ශනයක් සිදු කිරීමට මේ කොමිෂමට හැකියාව තිබෙනවා. මා දකින විදිහට මෙය විශේෂ අවස්ථාවක් විදිහටයි හඳුනා දීමට පුළුවන්කම තිබෙන්නේ.ඒ වගේම අධිකරණයේ අවසරයක් ඇතිව අධිකරණය තුළ විභාග වෙමින් ඇති විභාගවලට මැදිහත් වීමටද මානව හිමිකම් කොමිෂන් සභාවට ඉඩක් තිබෙනවා. තවත් දෙයක් විදිහටද සඳහන් කරන්න පුළුවන් පුද්ගලයන් රඳවා ඇති ස්ථානයකට ගොස් ඔවුන් නිරන්තරයෙන් පරීක්ෂා කිරීමටත් රැඳවියන්ගේ සුබසාධනය සඳහාත් අපට බලය තිබෙනවා.* මානව හිමිකම් කොමිෂන් සභාව නැවත ස්ථාපිත වීම තුළ ශ්‍රීලංකාවට ජගත් මට්ටමින් ලබන්නට පුළුවන්කම ඇත්තේ මොන විදිහේ වාසියක්ද?ඇතැම් රටවල් මෙරට මානව හිමිකම් රකින්නට උනන්දුවක් නැති ඕනෑකමක් නැති රටක් විදිහට හංවඩුවක් ගැසීමට උත්සාහ කරනවා. ඒත් මේ මතවාදයට සාධාරණ පදනමක් ඇතැයි මා නම් කල්පනා කරන්නේ නැහැ. ඒත් අප මේ දේවල්වලට අරගලකාරි නොවී ආවේගශීලී නොවී පිළිතුරු සොයා ගත යුතුයි. මේ විදිහේ ස්වාධීන මානව හිමිකම් කොමිෂන් සභාවක් පිහිටුවීම තුළින් අපට ජාත්‍යන්තරය වෙත පණිවුඩයක් ලබා දිය හැකියි අප එවැනි වැරැදි කරන රටක් නොවෙයි කියන කාරණය.* ඔබ ඔවැනි අදහසක් පළ කළත් ජාත්‍යන්තරයෙන් එල්ල වන චෝදනා තාමත් නිමා වී නැහැ?එල්ල කරන මේ චෝදනාවල පදනමක් තිබෙනවා කියලා මට නම් විශ්වාස කරන්න බැහැ. මෙරට ඉතාමත් ඉහළින් මානව හිමිකම් ආරක්ෂා කරන ඒවා පිළිගන්නා රටක්. එම මානව හිමිකම් සුරැකීම පිළිබඳ කීර්තිමත් ඉතිහාසයක් තිබෙනවා. අපට අවශ්‍ය වෙලා තිබෙන සැබෑ තත්ත්වය මොකක්ද කියලා ජාත්‍යන්තරය ඉදිරියේ කරුණු ඉදිරිපත් කළ යුතුයි. අප අද ඒ සඳහා කටයුතු කරමින් සිටින්නේ.ජාත්‍යන්තර සංවිධානවලට, ජාත්‍යන්තර ප්‍රජාවට අමතක වෙලා තිබෙනවා මෙරට තිස් අවුරුද්දක් යුද්ධයක පැටලී සිටි ෆැසිස්ට්වාදී ත්‍රස්තවාදී සංවිධානයක් සමඟ බව. ඔවුන් කිසිම අවස්ථාවක මානව හිමිකම් ගැන සාධාරණ ලෙස කල්පනා කළේ නැහැ. ඒ වගේම ඔවුන් මානව හිමිකම් පිළිබඳ කිසිම විටෙක තැකීමක් සිදු කළේ නැහැ.ඔවුන් පසුගිය කාලය තුළ සියලු ජාතීන්ගේ අයිතීන් සුරක්ෂිත කිරීමට කටයුතු කළේ නැහැ. අමු අමුවේ විනාශ කළා මිස. ඒත් අද සමහරු ප්‍රභාකරන්ගේ මානව හිමිකම් ගැන පමණක් කතා කිරීම පුදුම සහගතයි.ත්‍රස්තවාදී සංවිධානයක් සමඟ යුද්ධයක් කරද්දී කිසිම රටකට සියයට සියයක් මානව අයිතීන් ආරක්ෂා කරන්න බැහැ. යුද්ධය කියන්නේ විනාශයක්. යුද්ධයක් වෙද්දී මානව හිමිකම් සියයට සියයක් ආරක්ෂා වෙයි කියලා කවුරු හරි හිතනවා නම් එය විහිලුවක්.ඒත් අපට පුළුවන් වුණා අවම හානියක් සහිතව මේ අර්බුදයෙන් ගොඩඒමට. අප නිතරම බලන්න ඕනෑ මේ තත්ත්වයට පත් වූ රටකට සාපේක්ෂවයි. මෙතැනදී අප ඉතාමත් හොඳ ධනාත්මක තැනකයි සිටින්නේ. යුද්ධයෙන් පසු අප මානව හිමිකම් ආරක්ෂා කිරීම පිළිබඳ හොඳ ප්‍රවේශයක් ලබා ගෙනයි සිටින්නේ.* මානව හිමිකම් කොමිෂන් සභාවේ සභාපතිවරයා විදිහට ඔබේ අනාගත ඉලක්ක මොනවාද?මා ශ්‍රේෂ්ඨාධිකරණ විනිශ්චයකාරවරයෙකු ලෙස සේවය කර විශ්‍රාම ලබා රාජ්‍ය සේවා කොමිෂන් සභාව තුළ සභාපතිවරයා ලෙස ඉඳලා මෙතැනට ආවේ. මට අද අවශ්‍යව තිබෙන්නේ රටටත්, මානව හිමිකම් ක්‍ෂේත්‍රයටත් ජනතාවටත් සාධාරණ, යුක්ති සහගත හා අපක්ෂපාතී සේවයක් සිදු කිරීම පමණයි. එතැනින් එහා ගිය පුද්ගලික අරමුණක් මට නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>05</day>
    </date>
    <link>http://www.dinamina.lk/2011/03/05/_art.asp?fn=f1103052</link>
    <topic>බෙලිගහ යට මහ කඩපොළ හෙවත් බෙලිඅත්ත</topic>
    <author>සටහන හා ඡායාරූප - සිරිසේන හේවාගම බෙලිඅත්ත විශේෂ</author>
    <content>ලන්දේසීන්ගේ වෙළෙඳ බලයට නතු වූ දකුණු පළාත, ඔවුන්ගේ රටාවට අනුව සකස් කරනවිට “බෙලිඅත්තෙ කඩේ” කඩපොළ විශේෂ සැලකිල්ලට ලක්වූයේ එය අගනුවර දෙසටත් දෙනියාය, මොරවක වැනි ප්‍රදේශවලටත් රත්නපුර, බලංගොඩ වැනි ප්‍රදේශවලටත් යම්කිසි බලයක් පැතිරවිය හැකි මුහුදු කොල්ලකෑම්වලින් ආරක්ෂිත පිහිටීමක් තිබූ බැවිනි.ලන්දේසි ආක්‍රමණයට පසු “බෙලිඅත්ත” ලුණු බෙදාහැරීමේ මධ්‍යස්ථානයක් වශයෙන් තෝරා ගෙන ඇත. අදත් “ලුණුකඩේ හන්දිය” යනුවෙන් හඳුන්වන්නේ මෙම “ලුණු ගබඩා” තිබූ ස්ථානයයි.මේ හන්දිය, රටපුරා වෙළෙඳ ජනයා හැසිරෙන ඔවුන්ට පහසුකම් සැපයිය යුතු ස්ථානයක් ලෙස සැලකිල්ලට ලක්වූ නිසා, දහනව සියවස ලබනවිට බෙලිගහයට මහ කඩපොළ “බෙලිඅත්ත” බවට පත් වී දකුණේ ප්‍රධාන නගරයක් බවට පත්විය.අසූතුනේ ජාතිවාදී කෝලාහලය නිසා තනිසිංහල වෙළෙඳ නගරයක් බවට පත් වූ මේ සුන්දර නගරයට “බෙලිඅත්ත ප්‍රාදේශීය සභාව“ ලැබුණේ බෙලිඅත්ත සුළු නගර සභාවත්, ගම් කාර්ය සභා බල ප්‍රදේශයත් එකතු වීමෙනි. ඒ 1987 අංක 15 දරන ප්‍රාදේශීය සභා පනත අනුවය. ඒ අනුව සභිකයන් දහහතර දෙනෙකුගෙන් යුක්ත වූ බෙලිඅත්ත ප්‍රාදේශීය සභාව ප්‍රථමයෙන් රැස්වූයේ වර්තමාන දකුණු පළාත් සභාවේ සභාපති සෝමවංශ කෝදාගොඩ මහතාගේ සභාපතිත්වයෙනි.සිරිල් මුණසිංහ මහතා බලයට පත්වූයේ 2004 වසරේදීය. මුණසිංහ මහතා ආරම්භක සභාවේ සිට මේතාක්ම සභාව නියෝජනය කරන එකම මහජන නියෝජිතයාය.සිරිල් මුණසිංහ මහතා සභාපති ලෙස පත්වී පළමු මාසයේම බලප්‍රදේශයේ ග්‍රාමසේවා වසම් 72 නියෝජනය වන ලෙස විශේෂ මහජන උපදේශක සභාවක් පිහිටුවා තම සේවාව ආරම්භ කිරීමෙන්, වර්තමාන දකුණු පළාත් ආණ්ඩුකාරිනී කුමාරි බාලසූරිය මහත්මියගේ ඇගයීමට කීපවරක් ලක්වී ඇත.මධ්‍යම රජයේ වේගයට සමාන ලෙසම දියුණුව සඳහා ගමන් කරන බෙලිඅත්ත ප්‍රාදේශීය සභාවේ පාලනය අතට ගත් ගමන්ම උපදේශක කමිටුවේ පළමු ඉල්ලීම වූයේ බලප්‍රදේශයේ ඉඩ ප්‍රමාණය කෙටි වෙමින් යාමට හැබෑ පිළිතුරක් ලෙස ආදාහනාගාරයක අවශ්‍යතාවයයි. ඒ අනුව, දක්ෂිණ සංවර්ධන අධිකාරියේ මූල්‍ය පහසුකම් යටතේ රුපියල් එක්කෝටි විසිදහසක් පමණ යොදවා පුවක්දණ්ඩාවේ ඉදිකරන ලද නවීනතම ආදාහනාගාරය දකුණු පළාතෙන් ප්‍රථම ස්ථානයත් ලංකාවෙන් දෙවෙනි ස්ථානයත් හිමිකර ගෙන ඇත.පළමු ප්‍රාදේශීය සභාව පිහිටුවන විට බෙලිඅත්ත ප්‍රාදේශීය සභාවට අයත් වූයේ බෙලිඅත්ත නාගරික පුස්තකාලය පමණකි. එහෙත් මේ වනවිට නිහිළුව, බෙලිඅත්ත, බෙලිගල්ල, පුවක්දණ්ඩාව, ගැටමාන්න යනුවෙන් පුස්තකාල පහක් ඇති අතර මේවායේ විවිධ විෂයයන් යටතේ පොත් 10,000 ක් පමණ ඇත. බෙලිඅත්ත නාගරික පුස්තකාලයේ පොදු පුස්තකාලයට අමතරව, බැහැරට නොදෙන පොත් රාශියක් ඇති විශේෂ අංශයක් ද ඇත.ප්‍රදේශයේ සිටින විශ්‍රාමිකයන් වෙනුවෙන් නොමිලේ පුස්තකාල සාමාජිකත්වය ලබාදීම ඉතා වැදගත් කටයුත්තකි. මේ වන විට බල ප්‍රදේශයේ විශ්‍රාමිකයන් දෙසීයක් ඉක්මවූ පාඨක සංඛ්‍යාවක් මෙම විශේෂ ව්‍යාපෘතිය සඳහා සාමාජිකත්වය ලබා ඇති අතර, ඔවුන්ගේ සාමාජික පත්‍රය සඳහා අවශ්‍ය ඡායාරූප ලබාදීමද සභාව මගින්ම කිරීම විශේෂ කටයුත්තකි.බෙලිඅත්ත පොදු වෙළෙඳපොළ දිනපතාම ක්‍රියාත්මක වන අතර, එයට අමතරව “බණ්ඩාරවත්ත” පොදු වෙළෙඳ පොළ සංවර්ධනය කර ඇත්තේ කෝටි දෙකක පමණ මුදලක් යොදවමිනි.දැනට පෙර පාසල් පහක් පවත්වාගෙන යන අතර, වාර්ෂිකව එම පාසල්වලින් පිටව ප්‍රදේශයේ රජයේ පාසල් වෙත යන සිසු දරුවන් සඳහා විශේෂ උත්සව පවත්වා ත්‍යාග ලබාදීම සිදු කරන්නේ සභාව මගිනි.හම්බන්තොට දිස්ත්‍රික්කය සඳහා ජාත්‍යන්තර තත්ත්වයේ ක්‍රීඩා පිට්ටනියක් අනුමත බව දැනගත් ගමන්ම බෙලිඅත්ත ප්‍රාදේශීය සභාව ඒ සඳහා ඉදිරිපත්ව ජනාධිපතිතුමාට මේ බව දන්වා එය ලබා ගත්තේ අපමණ සතුටකිනි.ඩී. ඒ. රාජපක්‍ෂ ක්‍රීඩාංගණය බිහිවූයේ ඒ අයුරිනි. මේ නිසා නගරයට පොදු ක්‍රීඩාංගණයක අවශ්‍යතාවය මතුවූ අවස්ථාවේදී ඒ සඳහා බිමක් ලබාගෙන එය ඉදිකිරීමේ කටයුතු මේ දිනවල සිදුවෙයි.ප්‍රථම හා දෙවන, තෙවන සභාවන් පැවැත්වූයේ පැරැණි නගර සභා කාර්යාලයේ වුවත්, මේ වන විට අංගසම්පූර්ණ ප්‍රාදේශීය සභා කාර්යාලයේ හා ජාතික මට්ටමේ පුස්තකාල ශාලාවක් සඳහා තෙමහල් මන්දිරයක් ඉදිවෙමින් යන්නේ ආසියානු සංවර්ධන බැංකුවේ ණය පහසුකම් ද ලබාගෙනය.2008 වසර වෙනුවෙන් පළාත් පාලන අමාත්‍යාංශයෙන් පැවැත්වූ තරගයෙන් දකුණු පළාතෙන් ප්‍රථම ස්ථානයත් ලංකාවෙන් දෙවැනි ස්ථානයත් ලබාගැනීමට බෙලිඅත්ත ප්‍රාදේශීය සභාවට හැකියාව ලැබිණ.මෙම ජයග්‍රහණය සභාව වෙත පිරිනැමීම සිදුකිරීම දකුණු පළාත් ආණ්ඩුකාරිනී කුමාරි බාලසූරිය මහත්මිය අතින් සිදුවූ අතර, එම උත්සවය නිමාවේදී සභාපති සිරිල් මුණසිංහ මහතා ප්‍රකාශ කළේ “මේ ජයග්‍රහණය කරා මෙම ප්‍රාදේශීය සභාව රැගෙන යාමට මේ සභාවේ සෑම සේවකයෙකුමත්, පක්ෂ විපක්ෂ මහජන නියෝජිතයන් හැමදෙනාගේමත් දහදිය එකසේ වැදගත් වූ බවය.”  ප්‍රාදේශීය සභා මැතිවරණයක් ඔන්න මෙන්න කියා තිබියදී දේශපාලන යටිකූට්ටුවක් නිසා ඔහු බන්ධනාගාර ගතවිය. ඒ වර ඔහු නාම යෝජනා පත්‍රයට ඔහු අත්සන් කළේ සිර මැදිරියේ බංකුවක් මත තබාගෙනය. සිර මැදිරියේ සිටි සිරිල් මුණසිංහ වැඩිම මනාප ලබා ගනිමින් බෙලිඅත්ත ප්‍රාදේශීය සභාවට පත්වී සිටියේ ය. සිර ගෙදරින් එළියට ආ ඔහු ඊලඟ වතාවේ නැවතුනේ සභාපති අසුනේය. ඔහු තම නායකයාත් පක්ෂයත් සිහියට නගාගෙනම වැඩ කළේ ය. ජනතාවගේ අවශ්‍යතා හඳුනාගෙන වැඩ කළේ ය. බෙලිඅත්ත ප්‍රාදේශීය සභාව ලංකාවෙන් දෙවැනි තැනට ආවේ ය. දකුණු පළාතෙන් පළමුවැනි තැනට ආවේය.* බෙලිඅත්ත කිව්වම අද ඕනම කෙනෙක් දෙවරක් හැරිල බලන ප්‍රදේශයක්. එවැනි තැනක සභාවක සභාපති තනතුරට පත් වුණාම ඔබට අමුත්තක් බියක් දැනුනේ නැද්ද?අමුත්තක් නම් දැනුනේ නෑ. හැබැයි බයක් නම් දැනුණා. මොකද මේක ජනාධිපතිතුමා විමසිල්ලෙන් සිටින ආසනයක් නිසා. කොහොම වැඩ කරන්නද කියල. දේශපාලනය ගැන අත්දැකීම් රාශියක් තිබූ නිසා බය නොවුනට පොඩි ගැස්මක් ඇති වී තිබුණා.* ඔබ සභා - දේශපාලනයට සම්බන්ධවීම ගැන තවත් පැහැදිලි කළොත්ආරම්භක ප්‍රාදේශීය සභාව 1991 පටන් ගන්නා විට කණ්ඩායම් නායක වුණේ සෝමවංශ කෝදාගොඩ මහතා. එතුමා මගේ නම යොදා තිබුණේ ජනාධිපතිතුමාගේ ඉල්ලීම මත. ජනාධිපතිතුමා මට මේ ගැන කියන විට "සිරිල් රැකියාවක් ඉල්ලද්දීත් මම මේකට ඇතුල් කළේ කාරණාවක් හිතේ තියාගෙනයි. ඔයා රැකියාවක් කළොත් එයින් පල ලැබෙන්නෙ ඔයගොල්ලන්ගෙ අයට විතරයි. දේශපාලනයට ආවොත් මේ පළාතෙ කාට - කාටත් සේවයක් වෙනවා. එහෙම අය ඉන්නෙ ඉතාමත් ටිකයි. ඔයා මේවර සභාවට ඉල්ලන්න යෝජනා කළේ අන්න ඒ නිසා."* ඔබ ක්‍රියාවට නැඟූ විශේෂ වැඩසටහන් ගැන පැහැදිලි කිරීමක් කළොත්මම සභාපති වූ ගමන්ම සියලුම ගම් ආවරණය වන ලෙස විශේෂ උපදේශක මණ්ඩලයක් පත්කර ගත්තා. ප්‍රාදේශීය සභා ඉතිහාසයේ පළමු වතාවට ග්‍රාමීය උපදේශක මණ්ඩලයක් පත්කරගත් පළමු අවස්ථාව එය බව හැම දෙනාම පිළිගත්තා.ඊළඟට විශ්‍රාමික බොහෝ දෙනෙක් අපේ පුස්තකාලවලින් පොත් ලබා ගත්තේ අනුන්ගේ සාමාජික නම්වලින් ඔවුන් එක්කර ගෙන ඇවිල්ල බව මට දැනගන්නට ලැබුණා. ඒ අනුව බල ප්‍රදේශයේ සිටින සියලුම විශ්‍රාමලාභීන් දැනුවත් කොට ඔවුන්ට නොමිලයේම සාමාජික අංකයන් ලබා දුන්නා. අවශ්‍ය ඡායාරූප ලබා දුන්නෙත් සභාවේ තිබෙන උපකරණ වලින්.ඊළඟට මම වැව් දෙකක් බැන්දා. වසර 15 වඩා කාලයක් වගා නොකරපු කුඹුරු අක්කර රාශියක් අද වගා කරනවා. ඒ වගේම සෑම වසරකම පාහේ ශිෂ්‍යත්වයට පෙනී සිටින අයට විශේෂ වැඩසටහන් පවත්වනවා. වැඩසටහනට එන හැම දරුවෙකුටම ත්‍යාග ලබා දෙනවා.* ඔබට ලැබුණෙ ශක්තිය බින්දුවට බැහැල තිබූ සභාවක්. නමුත් එහෙම තිබුණ සභාවකින් මේ වගේ විශාල වැඩකොටසක් කිරීම ගැන ජනතාව සතුටු වෙනවා. මේ තත්ත්වයට සභාව ගෙනාවේ කොහොමද කියලා පැහැදිලි කළොත්මගේ ප්‍රතිපත්තිය අනුන්ගේ දේශපාලන වැරැදිවලට බැන බැන නිකම් ඉඳීම නොවෙයි. අනුන්ට වැරදුන තැන් හරිගස්සාගෙන ජනතාවට සේවය කිරීම . එම නිසා මම සභාපති ආසනේ ඉඳගත් ගමන්ම කළේ කාර්ය මණ්ඩලය කැඳවා ලබාගත හැකි ආදායම් ගැන දැනුවත් වීම.මේ තත්ත්වය ජනාධිපතිතුමාට දැන්වූ වහාම එතුමා මට උදව් කළා. ඉහළ නිලධාරීන් දැනුවත් කළා. අද ලංකාවේ ඇති ප්‍රාදේශීය සභා ආදාහනාගාර අතරින් මේ සභාව දෙවෙනි තැනට තේරිලා. එය කළේ දක්ෂිණ ලංකා සංවර්ධන අධිකාරිය මගින්. එක්කෝටි විසි ලක්ෂයක් විතර මුදලක් වියදම් වුණා.අපි ප්‍රාදේශීය සභාව බාරගන්නා විට තිබුණේ පුස්තකාල දෙකයි. දැන් තියෙනවා මේ සභාවෙන් පාලනය වන පුස්තකාල පහක්. ප්‍රජාවට රැස්වීමක් තියාගන්න විවිධ සංවිධාන හරහා ප්‍රජා ශාලා කීපයක් හදා ජනතාවට භාර කළා.නුගේවල ප්‍රජා ශාලාව ඉන් ඉතාමත් අලංකාර ලෙස පවත්වාගෙන යනවා. රජයේ කාර්යාල කීපයක් එහි පවත්වාගෙන යනවා. ගමේ අය මෙය ඉතා ඉහළින් අගයනවා.ළදරු පාසල් පහක් පවත්ගෙන යනවා. ඒවායේ සියලුම නඩත්තු කටයුතු කෙරෙන්නේ සභාව මඟින්. අවශ්‍ය සෑම තැනකටම වීදි පහන් සවිකොට තිබෙනවා. බල ප්‍රදේශයේ තිබෙන සෑම ක්‍රියාකාරී විහාරස්ථානයක්ම ජනතාවට පි‍්‍රය මනාප ආකාරයෙන් තනා ගැනීමට මූල්‍යමය පහසුකම් ලබා දුන්නා.මෙන්න මේ සංවර්ධන කටයුතු නිසයි බෙලිඅත්ත ප්‍රාදේශීය සභාව දකුණු පළාතෙන් පළමු වන තැනට තේරුණේ. මුළු ලංකාවෙන්ම දෙවෙනි තැනට ආවා. පළමු තැනට එන්න මදිවුනේ ලකුණු පහයි.* ඇතැම් අවස්ථාවලදී ඔබ ඉවසුම් නැති අයෙකුගේ තත්ත්වයට පත්වෙන බව ඇතැම් අය කියනවා. මේ ජනතා අදහසට පසු වදනක් එකතු කළොත්අපි පරම්පරාවෙන්ම වමේ දේශපාලනයක් අදහන අය. ඒවාගේම අද "වමට" තිබෙන අති උතුම් දේශපාලන දර්ශනය "මහින්ද චින්තනය" බව මගේ ඒකමතික ඇඳහීමයි. එයටත් එය බිහිකළ පරපුරටත් නිකරුනේ දොස්පවරන විට මගේ ඉවසීම පුපුරායනවා.එය බෙලිඅත්තෙදි විතරක් නෙවි, ලංකාවේ ඕනෑම තැනකදී එහෙමමයි. මගේ ළඟ තියෙන්නේ වසර 40 ඉතිහාසයේ ඉඳල, ශ්‍රී ලංකා නිදහස් පක්ෂය සමඟ ගමක් ගානේ ඇවිදල ලබාගත් දේශපාලන පන්නරයක්. අපි ඒක දිවිහිමියෙන් රැකගත යුතුමයි. ඔන්න ඕකයි, මගේ පසු වදන.  අපේ පරම්පරාවම බෙලිඅත්ත නගරෙ ජීවත් වන අය. පරම්පරා වෘත්තිය “වෙළෙඳාම”. එදා අපේ බෙලිඅත්තත් අද බෙලිඅත්තත් අතර ඇත්තේ සුන්දර වෙනසක්. මේ වෙනස දකින්නේ වයස පනහට වැඩි අය විතරයි.එදා බස් පොළක් තිබුණෙ නෑ. ආදාහනාගාරයක් තිබුණෙ නෑ. ක්‍රීඩාංගණයක් තිබුණෙ නෑ. පුස්තකාලයක් තිබුණෙ නෑ. අද ඒ සියල්ලම අපට ලැබී තිබෙනවා. මේවා අපට ලැබුණෙ මහින්ද චින්තනයෙන් බව බෙලිඅත්තේ හැම දෙනාම දන්නවා.  තනිකර වෙළෙඳාමට පමණක් වෙන්වී තිබු මේ නගරය “මහත්වරුන්ගේ” වෙළෙඳ පොළක් වුණේ රාජපක්ෂවරුන් බෙලිඅත්තෙ දේශපාලන වැඩ පටන් ගත්තට පස්සේ. නගරයකට අවශ්‍ය හැම දෙයක්ම අද බෙලිඅත්ත නගරයට ලැබී තිබෙනවා. දුම්රිය පොළ විවෘත කළාම අංග සම්පූර්ණ නගරයක්.  බෙලිඅත්ත කියන්නේ ගාලු පාරේ වෙළෙඳ සංස්කෘතියට අනුව දියුණු වූ නගරයක්. මුලදී එක්තරා බලවන්තයන්ගේ නගරයක් වැනි තත්ත්වයට වැටී තිබුණත් අද එහෙම නෑ. අපිට ගම්වල ඕනෑම තරාතිරමක අයෙකුට නිදහසේ ගැවසිය හැකි නගරයක් බවට පත් වෙලා. නගරය මේ තත්ත්වයට පත් කොට පොදු ජනතාවට නිදහසේ ගැවසිය හැකි තැනක් බවට පත් කළ නිසා තමයි ජනතාව බුලත් කොළය දිවි හිමියෙන් අදහන්නේ.  මම පරම්පරාවෙන්ම මේ නගරයේ ජීවත්වන අයෙක්. පරණ නගරය තුළ අපේ මුතුන් මිත්තන් කොතරම් අපහසුතාවලට ගොදුරු වුණාද දන්නෙ අපි විතරයි. නගරයක තිබිය යුතු කිසිම පහසුකමක් එදා තිබුණේ නෑ.අද සෑම රාජ්‍ය ආයතනයක්ම තියෙනවා. අංග සම්පූර්ණ ක්‍රීඩාගාරයක් තියෙනවා. ඒ වාගේම දුම්රිය නැවතුම් පොළක් තියෙනවා. බෙලිඅත්ත නගරයට ද මේ ඔක්කොම ලැබුණෙ මහින්ද චින්තන වැඩපිළිවෙළ නිසා බව අද හැම දෙනාම අදහනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n1103071</link>
    <topic>මානව හිමිකම් ගැන කියන්න පයින් යද්දී ජිනීවා සමුළුවට කොටි ආවේ බෙන්ස් රියෙන්</topic>
    <author>ධනුෂ්ක ගොඩකුඹුර සහ රත්නපුර විශේෂ රත්නපුර සිට</author>
    <content>තමා ජාත්‍යන්තර යුද අධිකරණ වෙත ගෙන ගොස් විදුලි පුටුවේ හිඳවීම ඇතැම් අයගේ බලාපොරොත්තුව වූවත් විදුලි පුටුවේ තැබූ පමණින් තම හදවත තුළ රට වෙනුවෙන් ඇති කැක්කුම නතර කළ නොහැකි බව ජනාධිපති මහින්ද රාජපක්ෂ මහතා ඊයේ (06) ප්‍රකාශ කෙළේය.මේ රටේ ජනතාවගේ මානව අයිතීන් වෙනුවෙන් තමා එදා සිටම හඬ නැගූ බව සිහිපත් කළ ජනාධිපතිතුමා තරුණ තරුණියන්ගේ ඝාතන ගැන කියන්නට තමන් ජිනීවා හි සමුළු ශාලාවට පා ගමනින් යද්දී ඒ සමුළුවට කොටි ත්‍රස්තවාදීන් ආවේ බෙන්ස් රියෙන් බව පැවැසීය.දේශපාලනය කිරීමට ඕනෑම කෙනෙකුට අයිතියක් ඇතත් දේශපාලනය වෙනුවෙන් උපන් මවුබිම පාවා දෙන්නට එපා යැයි ජනාධිපතිවරයා ඉල්ලා සිටියේය. අද එක්සත් ජාතික පක්ෂයේ අභ්‍යන්තර ගැටුම්පිළිබඳ චෝදනාව දිගුවන්නෙත් රජය දෙසට බව කී ජනාධිපතිවරයා එතරම් පටු තත්ත්වයකට වැටීමට රජයට අවශ්‍යතාවක් නොමැති බව පැවැසීය. ජනාධිපතිවරයා මේ අදහස් පළ කෙළේ එළඹෙන පළාත් පාලන මැතිවරණයේ විජයග්‍රහණය වෙනුවෙන් එක්සත් ජනතා නිදහස් සන්ධානය රට පුරා සංවිධානය කරන දිස්ත්‍රික් සමුළු මාලාවේ රත්නපුර දිස්ත්‍රික් සමුළුවට,රත්නපුර, සබරගමු පළාත් සභා ශ්‍රවණාගාරයේ දී ඊයේ (06) එක්වෙමිනි. මේ ජනතාව වෙනුවෙන් තමා එතෙර ගොස් කොතරම් හඬ නැගුවත් රටට දෙන ආධාර නවතන ලෙස කිසිදිනෙක ඉල්ලීම් නොකළ බවත් ජනාධිපතිවරයා පැවැසීය.එදා එජාප ආණ්ඩු සමයේ සිය පක්ෂයටත්, සාමාජිකයන්ටත් කොතරම් පහර දුන්නත් ඒවා මතකයේ තබාගෙන අද ප්‍රතිප්‍රහාර එල්ල කිරීමට තමා සූදානම් නැති බවත් සියලු දෙනාටම දේශපාලනය කළ හැකි රටක් ගොඩනැගීමේ වගකීම තමා සතු බවත් ජනාධිපතිතුමා වැඩිදුරටත් ප්‍රකාශ කෙළේය.ඇමැතිවරුන් වන සුසිල් පේ‍්‍රමජයන්ත, මහාචාර්ය තිස්ස විතාරණ, ඩබ්ලිව්. ඩී. ජේ. සෙනෙවිරත්න, පවිත්‍රා වන්නිආරච්චි, වාසුදේව නානායක්කාර, නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රී ජේ. ආර්. පී. සූරියප්පෙරුම මහත්ම මහත්මීහුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n1103072</link>
    <topic>රජයේ වැඩපිළිවෙළට අමෙරිකාවේ ප්‍රසාදය</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධාන කොමිසමේ අතුරු නිර්දේශ ක්‍රියාවට නැංවීම සඳහා ශ්‍රී ලංකා රජය ගෙන යන වැඩපිළිවෙළ ප්‍රශංසනීය බව ඇමෙරිකා එක්සත් ජනපදය පවසයි.මේ කොමිසමේ අවසන් වාර්තාව සම්බන්ධයෙන් ඇමෙරිකාව දැඩි බලාපොරොත්තුවකින් පසුවන බව දකුණු හා මධ්‍යම ආසියාව බාර අමෙරිකානු සහකාර රාජ්‍ය ලේකම් රොබට් බ්ලේක් මහතා සඳහන් කර ඇත. හෙතෙම මේ බව ප්‍රකාශ කර ඇත්තේ විදෙස් මාධ්‍ය වෙත අදහස් දක්වමිනි.උතුරු හා නැඟෙනහිර පළාත්හි පොලිස් සේවය සඳහා දෙමළ භාෂාව කතා කළහැකි 350 දෙනෙකු අනුයුක්ත කිරීම අගය කර ඇති රොබට් බ්ලේක් මහතා තිරසාර දේශපාලන විසඳුමක් කරා යන ගමනේදී ශ්‍රී ලංකා රජය දෙමළ ජාතික සංධානය සමඟ සාකච්ඡා කිරීම සාර්ථක වනු ඇතැයි ද විශ්වාසය පළ කර තිබේ.මීට අමතරව හෙතෙම පෙන්වාදී ඇත්තේ ජනාධිපති මහින්ද රාජපක්‍ෂ මහතාගේ නායකත්වය යටතේ උතුරේ යටිතල පහසුකම් සංවර්ධනය, අවතැන්වූවන් යළි පදිංචි කිරීම හා හිටපු එල්. ටී. ටී. ඊ. සාමාජිකයන් පුනරුත්ථාපනය කිරීම ආදී අංශ හරහා ශ්‍රී ලංකාව විශාල ප්‍රගතියක් ලබා ඇති බවයි.මේ ආකාරයේ සැළසුම් සහගතව ඉදිරියට ගමන් කිරීමේදී ස්ථාවර මට්ටමකට පැමිණ ශ්‍රී ලංකාවේ විශාල සංවර්ධනයක් දැකිය හැකි බවද ඒ මහතා සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n1103073</link>
    <topic>ජාතික ඉතිරිකිරීමේ බැංකුව බිලියන 50ක කඩඉම පසුකළා</topic>
    <author>සුභාෂිනී සේනානායක සහ ප්‍රාර්ථනා වීරසිංහ</author>
    <content>අඩු පොලී අනුපාත තත්ත්වයක් යටතේ ජාතික ඉතිරිකිරීමේ බැංකුවේ 2010 වසරේ ආදායම රුපියල් බිලියන 50ක කඩඉම පසුකර ඇති බව සාමාන්‍යාධිකාරී සහ ප්‍රධාන විධායක නිලධාරී හෙන්නායක බණ්ඩාර මහතා පැවසීය.මෙය සියයට එකක වර්ධනයක් වන අතර බැංකුවේ සමස්ත ආයෝජනයන්ගෙන් සියයට 70කට අධික ප්‍රමාණයක් ආයෝජනය කර ඇත්තේ අඩු පොලී අනුපාතික යටතේ බවත් සාමාන්‍යාධිකාරීවරයා පෙන්වා දෙයි. පසුගිය වසරේදී බැංකුවේ සමස්ත වත්කම් ප්‍රමාණය රුපියල් බිලියන 400 ඉක්මවා ගොස් සමස්ත තැන්පතු ප්‍රමාණය රුපියල් බිලියන 9.8ක් ලෙස වාර්තා වූ බවද හෙතෙම පැහැදිලි කෙළේය. එය බැංකුවේ බදු පසු ලාභය පසුගිය වසර හා සසඳනවිට සියයට 45 කින් වර්ධනයක් බවද සාමාන්‍යාධිකාරීවරයා කීය. 2010 වසර ජාතික ඉතිරිකිරීමේ බැංකුවට වැදගත් සංධිස්ථානයක් සටහන් කළ බවත්, අප රටේ ආර්ථිකය ශක්තිමත් වෙමින් සර්ව ආර්ථික මූලධර්මයන් මත වේගවත් සංවර්ධනයක් කරා යන ආකාරය අත්විඳිමින් සිටින බවත් සාමාන්‍යාධිකාරීවරයා ප්‍රකාශ කෙළේය. ශ්‍රී ලංකාව පසුගිය වසරේ ලත් සාමයේ ප්‍රතිලාභ සමස්ත ශ්‍රී ලංකාවම භුක්ති විඳින බවද ඒ මහතා දිනමිණට ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n1103074</link>
    <topic>ජංගම දුරකථනයේ බැටරිය පුපුරා පන්සලේ ගින්නක්</topic>
    <author>බදුරලිය සමූහ රත්නසිරි ගමඇතිගේ</author>
    <content>ජංගම දුරකථනයක් ආරෝපණය කරමින් තිබිය දී එහි බැටරිය පුපුරා යාමෙන් හටගත් ගින්නක් හේතුවෙන් පැළෑද මාහේන මංගලාරාම විහාරස්ථානයේ සංඝාවාසයේ කොටසක් විනාශයට පත්ව තිබේ. ඉකුත් 04 දා සවස මෙම ගින්න හටගෙන ඇති අතර මේ හේතුවෙන් එහි තැන්පත් කර තිබූ චීවර මෙන්ම ඉතා ඉහළ වටිනාකමකින් යුතු පොත්පත් හා උපකරණ විනාශ වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n1103079</link>
    <topic>ශිෂ්‍යත්ව විභාග ඉල්ලුම්පත් ලබන සතියේ තැපෑලට</topic>
    <author>දයා පෙරේරා</author>
    <content>පහ ශ්‍රේණියේ ශිෂ්‍යත්ව විභාගයේ ඉල්ලුම්පත් ලබන සතියේ සියලුම පාසල්වලට තැපැල් කරන බව විභාග කොමසාරිස් ජනරාල් අනුර එදිරිසිංහ මහතා කියයි.ලබන අගෝස්තු 20 වැනිදා ශිෂ්‍යත්ව විභාගය පැවැත්වීමට නියමිතය.මේ ඉල්ලුම්පත් මාර්තු 31 වෙනිදාට පෙර සම්පූර්ණ කර විභාග දෙපාර්තමේන්තුවට ලැබෙන්නට සැලැස්විය යුතු බව කොමසාරිස් ජනරාල්වරයා විදුහල්පතිවරුන්ට අවධාරණය කරයි.2012 ජනවාරි 31 වෙනිදාට වයස අවු. 11 ට අඩු එහෙත් එදිනට වයස අවු.10 ට වැඩි සිසුන්ට පමණක් මේ සඳහා අයදුම් කළ හැකිය.එම සිසුන් පස්වැනි ශ්‍රේණියේ පළමුවෙනි වරට ඉගෙනුම ලබන සිසුන්ද විය යුතුය.මේ සියලු ඉල්ලුම්පත් නිවැරැදිව සම්පූර්ණ කර තිබිය යුතුය. වාර්ෂික ආදායම රුපියල් පනස් හතර දහසකට අඩු අය සඳහා ශිෂ්‍යත්ව පිරිනැමෙන බැවින් ආදායම පිළිබඳ ග්‍රාම නිලධාරි සහතිකය අත්‍යවශ්‍ය වේ.මවුපියන් පාසලට ගෙන්වා තම ආදායම ඉහත සංඛ්‍යාවට අඩුද, වැඩිද යන වග සඳහන් කරගත යුතු යැයිද කොමසාරිස් ජනරාල්වරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030710</link>
    <topic>ජනගහනයෙන් දෙලක්ෂ අසූදාහක පිරිසක් වාර්ෂිකව ග්ලෝකෝමා රෝගයට ගොදුරු වනවා</topic>
    <author>සන්ධ්‍යා කරුණාරත්න</author>
    <content>මෙරට ජනගහනයෙන් දෙලක්ෂ අසූදාහක් පමණ පිරිසක් වාර්ෂිකව ග්ලෝකෝමා තත්ත්වයට ගොදුරු වන බව සමීක්ෂණ වාර්තාවන්ගෙන් හෙළි වේ.ශ්‍රී ලංකාවේ අන්ධභාවයට පත්වන්නන්ගෙන් සියයට 14 ක් පමණ ප්‍රමාණයක් අන්ධභාවයට පත්වීමට ප්‍රධාන හේතුව ග්ලෝකෝමා තත්ත්වය බව අක්ෂි ශල්‍ය විශේෂඥ වෛද්‍ය මුදිතා කුලතුංග මහත්මිය පවසයි.වයස අවුරුදු 60 ඉක්මවූවන් මේ රෝගයට බහුලවම ගොදුරුවන අතර මාස හයකට වරක්වත් අක්ෂි පරීක්ෂාවක් කරගන්නේ නම් අන්ධභාවයට පත්වීමෙන් වැළකිය හැක.අක්ෂියේ ස්නායුවලට හානි සිදුවීම නිසා ග්ලෝකෝමා තත්ත්වය හට ගනියි. විශේෂයෙන්ම පාලනය නොකළ ඇසේ පීඩනය හේතුවෙන් ඇසේ ග්ලෝකෝමා තත්ත්වය වර්ධනය වන අතර නිසි ප්‍රතිකාර නොලැබුණහොත් මෙම රෝගයෙන් පෙළෙන්නන් එක්වරම සදාකාලිකවම අන්ධභාවයට පත්වීමේ අවදානමක් පවතියි.ඊයේ (06 දා) සිට 12 වැනිදා දක්වා ලෝක ග්ලෝකෝමා සතිය ප්‍රකාශයට පත්කර තිබේ. මේ සතිය තුළ ජාතික අක්ෂි රෝහල, විෂන් 2020 කාර්යාලය, ජාත්‍යන්තර සයිට් සේවර්ස් ආයතනය යන ආයතනයන් එක්ව ජනතාව දැනුවත් කිරීමේ වැඩසටහන් ක්‍රියාත්මක කරයි.ග්ලෝකෝමා තත්ත්වයට ගොදුරු වීමේ රෝග ලක්ෂණ මූලිකවම හඳුනාගත නොහැකි වීමෙන් පුද්ගලයන් අන්ධභාවයට පත්වනතුරුම රෝගය සොයාගත නොහැක. ඒ නිසා මෙම රෝගය “නිහඬවම පෙනීම සොරා ගන්නා” ලෙස නම් කර තිබේ. රෝග ලක්ෂණ අනුව ආවෘත කෝණය හා සංවෘත කෝණය ලෙස මේ රෝගය වර්ග දෙකක් වේ.මව හෝ පියා ග්ලෝකෝමා තත්ත්වයට ගොදුරු වී සිටින්නේ නම් ඔවුන්ගේ දරුවන්ට මේ රෝගය වැළදීමේ ප්‍රවණතාව පස් ගුණයකින් ඉහළය. එසේම සහෝදරයෙක් හෝ පවුලේ වෙනත් සාමාජිකයකු මේ රෝගයෙන් පෙළෙන්නේ නම් පවුලේ වෙනත් අයෙකුට ග්ලෝකෝමා තත්ත්වය වැළදීමේ අවදානම නව ගුණයකින් වැඩි බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030711</link>
    <topic>ශ්‍රී ලංකාවේ ආර්ථික වර්ධන වේගය 8%ක් වීම ලෝක මට්ටමින් කැපී පෙනෙන ප්‍රවණතාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආර්ථික වර්ධනය වේගය සියයට 8ක අගයක් ගැනීම ලෝක මට්ටමින් කැපී පෙනෙන ප්‍රවණතාවයක් බව ශ්‍රී ලංකාවේ බ්‍රිතාන්‍යය මහ කොමසාරිස් ජෝන් රැන්කින් මහතා පවසයි.ශ්‍රී ලංකාවේ ආර්ථික වර්ධන යහපත් ලෙස ඉදිරියට පැමිණීම සහ ආයෝජනය සඳහා හිතකර වාතාවරණයක් පැවැතීම හේතුවෙන් ශ්‍රී ලංකාවේ ආයෝජනය කරන ලෙසට බ්‍රිතාන්‍යය ආයෝජකයන්ට ආරාධනා කරන බව ද හෙතෙම සඳහන් කරයි.ඒ මහතා මේ බව සඳහන් කෙළේ කොළඹ දී පසුගියදා පැවැති මාධ්‍ය හමුවකදී ය.ත්‍රස්තවාදී ගැටුම් නිමාවට පත් වීමත් සමඟ ඉතා කෙටි කාලයක් තුළ ශ්‍රී ලංකාව මෙවැනි ප්‍රගතියක් ලබා තිබීම අගය කළ ශ්‍රී ලංකාවේ බ්‍රිතාන්‍ය මහ කොමසාරිස්වරයා ශ්‍රී ලංකාවේ සුළු අපනයනකරුවන් පිළිබඳව ද බ්‍රිතාන්‍ය ආයෝජකයන් දැනුවත් කරන බව සඳහන් කෙළේ ය.බ්‍රිතාන්‍යය ව්‍යාපාරිකයන් විශාල ප්‍රමාණයක් දැනටමත් ශ්‍රී ලංකාවේ ආයෝජන කටයුතුවල නිරතව සිටින බව සිහිපත් කළ ඒ මහතා ඉදිරියටත් ශ්‍රී ලංකාවේ ආයෝජනය සඳහා බ්‍රිතාන්‍ය ආයෝජකයන්ට සහාය ලබා දෙන බව ද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030712</link>
    <topic>ත්‍රිකුණාමලයේ ජනතාවට ජපන් රජයෙන් ලක්ෂ 600ක්</topic>
    <author>මහින්ද අලුත්ගෙදර</author>
    <content>යළි පදිංචි කරන ලද ත්‍රිකුණාමලය දිස්ත්‍රික් ජනතාවගේ ජීවනෝපාය ඉහළ නැංවීම සඳහා ජපන් රජය ම¼ඟින් රුපියල් ලක්ෂ 600ක මුදලක් ප්‍රදානය කර ඇත.ජපානයේ රාජ්‍ය නොවන සංවිධාන සහයෝගීතා යෝජනා ක්‍රමය යටතේ මෙය ලබා දී තිබේ.ජපාන පීස් වින්ඩ්ස් සංවිධානය මඟින් ක්‍රියාත්මක කිරීමට නියමිත ජීවනෝපාය වැඩිදියුණු කිරීමේ ව්‍යාපෘතිය වෙනුවෙන් එම මුදල යොදා ගැනීමට නියමිත බව ශ්‍රී ලංකාවේ ජපාන තානාපති කාර්යාලය පවසයි.මීට අදාළ ගිවිසුම සඳහා ශ්‍රී ලංකාවේ ජපාන තානාපති කාර්යාලයේ කඹ්රු ෂිවසාකි හා ජපාන පීස් වින්ඩ්ස් සංවිධානයේ ශ්‍රී ලංකා කාර්යාලයේ ප්‍රධානී යුකාරි ඕෂිනෝ යන අය අත්සන් කෙරිණි.ජපානයෙන් ශ්‍රී ලංකාවට පරිත්‍යාග කරන ලද මේ මුදල ගෝමරන්කඩවල, මුත්තූර් හා ඊචලම්පත්තු ප්‍රාදේශීය ලේකම් කොට්ඨාසවල යළි පදිංචි කළ ජනතාවගේ ජීවනෝපාය ශක්තිමත් කිරීම සඳහා ප්‍රයෝජනයට ගන්නා බව ද ශ්‍රී ලංකාවේ ජපාන තානාපති කාර්යාලය අවධාරණය කරයි.මේ මුදලින් වාරිමාර්ග පද්ධතීන් 6ක් ප්‍රතිසංස්කරණය කිරීම, කෘෂිකර්ම හා කිරි ගොවීන් සඳහා විශේෂ පුහුණුවක් ලබාදීම හා මහජන කිරි කර්මාන්තශාලාව වැඩි දියුණු කිරීමටත් අපේක්ෂිත අතර එමඟින් පවුල් 1047කට සෙත සැළසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030713</link>
    <topic>ජාතික කාන්තා දිනයට සූදානම් වන අවස්ථාවක ගර්භනී මවකට පහරදීම හෙළා දකිනවා</topic>
    <author>උපාලි කරුණාරත්න</author>
    <content>ජගත් කාන්තා දිනයට ශ්‍රී ලාංකික කාන්තාවන් ලක ලැහැස්ති වන මොහොතක එක්සත් ජාතික පක්ෂ ඡන්ද අපේක්ෂකයකු ගර්භනී මාතාවකට පහරදීම දැඩි පිළිකුලෙන් හෙළා දකින බව තාක්ෂණ හා පර්යේෂණ ඇමැතිනී පවිත්‍රා වන්නිආරච්චි මහත්මිය පැවසුවාය.ඇමැතිවරිය එසේ ප්‍රකාශ කෙළේ එක්සත් ජාතික පක්ෂ ප්‍රාදේශීය සභා අපේක්ෂකයකු කළ පහරදීමක් හේතුවෙන් රාගම රෝහලේ ප්‍රතිකාර ලබන එක්සත් ජනතා නිදහස් සන්ධානයෙන් මහර ප්‍රාදේශීය සභාවට තරග කරන සුදීමා චාන්දනී මහත්මියගේ සුවදුක් බැලීමට ගිය අවස්ථාවේය.එක්සත් ජාතික පක්ෂයේ පාදඩ දේශපාලනය ජනතාව ප්‍රතික්ෂේප කළයුතු බවද මෙහිදී ප්‍රකාශ කළ ඇමැතිවරිය සූදීමා චාන්දනී මහත්මිය කෙරෙහි එක්සත් ජාතික පක්ෂ මහර ප්‍රාදේශීය සභා අපේක්ෂකයන් ඉතා වෛරයෙන් කටයුතු කරන බවද ප්‍රකාශ කළාය.පාර්ලිමේන්තු මන්ත්‍රීනී සුදර්ශනී ප්‍රනාන්දු පුල්ලේ මහත්මිය - එක්සත් ජනතා නිදහස් සන්ධානයෙන් මහර ප්‍රාදේශීය සභාවට තරග කරන සුදීමා චාන්දනී මහත්මිය අද ඉන්නේ ඉතා කම්පනයෙන්. රටේ සියලු ජනතාව මෙවැනි සිද්ධීන් හෙළා දැකිය යුතුයි. ජනාධිපතිතුමා ප්‍රමුඛ රජය කාන්තාවන්ට ඉහළ තැනක් ලබාදීමට කටයුතු කරන මේ මොහොතේ කවුරු හරි කාන්තාවන්ව හිංසනයට ලක් කිරීමට කටයුතු කරනවා නම් අප එයට එරෙහිව කටයුතු කරමු.මේ අවස්ථාව සඳහා ඉදිකිරීම්, ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030714</link>
    <topic>අපි අපේ දේවල් විකුණන්නේ නෑ: අලුතින් සම්පත් එකතු කරනවා</topic>
    <author>ජයසිරි මුණසිංහ</author>
    <content>‘උතුරු නැඟෙනහිර ජනතාවට මේ රටේ ජනාධිපතිවරයා, අගමැතිවරයා, ඇමැතිවරයෙකුවත් හමු වී කතා කිරීමට එදා ඉඩක් තිබුණේ නෑ. කොටි ඒක අවහිර කරලා තිබුණේ. දැන් එහෙම තත්ත්වයක් රටේ නෑ. රටේ ඕනෑම කෙනකුට දැන් අපි හමුවෙන්න පුළුවන්’. කොටි ත්‍රස්තවාදය පරාජයට පත් කර මෙම තත්ත්වය ඇති කළ බව ජනාධිපති මහින්ද රාජපක්ෂ මහතා ප්‍රකාශ කෙළේය.එක්සත් ජනතා නිදහස් සන්ධානයෙන් මෙවර පළාත් පාලන ආයතනවලට ඉදිරිපත් වී සිටින අපේක්ෂක, අපේක්ෂිකාවන්ගේ ජයග්‍රහණය පතා වැලිසර නවලෝක ක්‍රීඩාංගණයේ ඉකුත් දා (04) පැවැති ගම්පහ දිස්ත්‍රික් සමුළුව අමතමින් ජනාධිපතිවරයා එසේ කීවේය.සපිරි ගමක්-සුපිරි රටක් යන තේමාව ඔස්සේ සන්ධානය මෙවර පුංචි ඡන්ද මැතිවරණ ප්‍රචාරක ව්‍යාපාරය ආරම්භ කොට ඇත. ගම්පහ දිස්ත්‍රික්කයේ ආසන 13 ම නියෝජනය වන පරිදි ශ්‍රී ලංකා නිදහස් පක්ෂය ප්‍රමුඛ සන්ධානයේ සහායක පක්ෂවල නියෝජිතයෝ මීට එක්ව සිටියහ.මෙම දිස්ත්‍රික් සමුළුව ආරම්භයත් සමඟ කැලණිය ශ්‍රී ලංකා නිදහස් පක්ෂ ප්‍රධාන සංවිධායක ඇමැති ආචාර්ය මර්වින් සිල්වා මහතා විසින් සංවිධානය කළ සිංහල, දමිළ, මුස්ලිම්, බර්ගර්, මැලේ ජාතිකත්වයන් නියෝජනය කරමින් දූ දරුවෝ පිරිසක් වේදිකාවට ගොඩ වී ජනාධිපතිතුමාට සුබ ප්‍රාර්ථනා කළහ.ජනාධිපතිතුමා මේ පිරිස සමඟ සුහදශීලීව අදහස් හුවමාරු කර ගත්හ.එහිදී ජනාධිපතිතුමා මෙසේ ද ප්‍රකාශ කෙළේය.ලබන 17 වැනිදා අපේ රටේ පළාත් පාලන ඡන්දය පැවැත්වෙනවා. මේක නගර සභා ප්‍රාදේශීය සභාවල බලය ලබා ගැනීමේ ඡන්දයක්. මේ ඡන්දයට සමහරු වැරදි අර්ථකථන ලබාදෙන බවක් පෙනෙනවා. සමහරු කියනවා මේ ඡන්දය ආණ්ඩුව ගෙදර යැවීමේ පළමු වෙඩි මුරය කර ගනිමුලු. මේ ඡන්දයෙන් ආණ්ඩුවක් ගෙදර යවන්න පුළුවන්ද ? ඔවුන් ජනතාව ඉදිරියේ විහිළු කතා කියනවා. මේ රටේ ජනතාව බුද්ධිමත්.තව අවුරුදු හයකින් තමයි ජනාධිපතිවරණයක් පැවැත්වෙන්නේ. තව අවුරුදු පහකින් පාර්ලිමේන්තුª ඡන්දයක් එන්නේ. ඒ දෙකම දැන් අපි අතේ. පළාත් සභා බලය අපේ අයටයි තිබෙන්නේ. ඉතින් කොහොම ද මේ පුංචි ඡන්දයෙන් ආණ්ඩුව ගෙදර යවන්නේ.අපේ් ආණ්ඩුව ඉතාම ශක්තිමත්, ස්ථාවර එකක්. අපිට පාර්ලිමේන්තුවේ මන්ත්‍රී ධුර 118 යි තිබුණේ. අද වන විට එය 161 දක්වා වැඩි වී තිබෙනවා. විපක්ෂයෙන් ආණ්ඩුවට දිනපතාම පිරිස් එන්න පටන් ගත්තා. අපි අපේ ආණ්ඩුවේ දොරවල් විවෘත කොට තිබුණා. අපි දැන් දොරවල් වසා දමා තිබෙනවා. එන්න එන්න කට්ටිය පොර බදනවා.අපි අපේ ප්‍රතිපත්තිය සකස් කෙළේ රට පළමු තැන තබා ගෙනයි. දෙවැනි, තුªන්වැනි තැනත් රටයි. ජනතාවයි. ජනතාවගෙන් ඈත් වී දේශපාලනය කිරීමට අපි සූදානම් නෑ. විපක්ෂයට මෙය තේරුම් ගන්න බෑ.අපි පොදුවේ රටත්, ගමත් දියුණු කරනවා. ජනතා අවශ්‍යතා ඉටුකරනවා. රටක් දියුණු වෙනවා කියන්නේ ගමත්, නගරයත් එකසේ දියුණු වීමයි. අපි දික්ඕවිට ධීවර වරායක් හැදුවා. අද වන විට කෙරවලපිටිය බලාගාරය හදා විවෘත කරලා ඉවරයි. මේ රටේ ජනතාවට ලැබෙන පහසුකම් වැඩි කිරීම ආණ්ඩුවේ අරමුණයි. අපි ආර්ථික මධ්‍යස්ථාන ආරම්භ කළා පාසල්, රෝහල් පද්ධති දියුණු කළා. මාර්ග, ජලය, විදුලිය වැනි පහසුකම් දියුණු කළා. මේ රටේ දැවැන්ත සංවර්ධනයක් මේ ආණ්ඩු කාලේ සිදු කළා.අපිට විශාල අභියෝග එල්ල වුණා. අපි ඒවා සියල්ල ජය ගනිමින් ජනතාවට සේවය කළා. අපිට රටත්, ජනතාවත් ආරක්ෂා කර ගනිමින් කටයුතු කිරීමට සිදුවුණා. නොයෙක් බාධා, ප්‍රශ්න අභියෝග ආවා. අපි ඒවා බොහොමයක් ජය ගත්තා. දැන් තිබෙන්නේ ජනතාවගේ ජීවන තත්ත්වය ඉහළ නැංවීමේ අභියෝගයයි. එය අපි සාර්ථකව ජය ගන්නවා. අපිට ඒ සඳහා පැහැදිලි වැඩපිළිවෙළක් තිබෙනවා.සෑම නගරයක් ම ඉතාම ලස්සනට පිළිවෙළට තිබෙන්න ඕනෑ. සෑම ප්‍රාදේශීය සභාවක්ම ජනතාවට ඉහළින්ම සේවා සපයන්න ඕනෑ. ඒ නිසා රට හා පළාත සංවර්ධනය කිරීමට බැඳුණු නායකත්වයක් සහිත සන්ධානයට මේ නගර සභාවලයි, ප්‍රාදේශීය සභාවලයි බලය ලැබිය යුතුමයි. ඒ හරහායි ජනතාවට විශාල සේවාවක් ඉටුකර ගත හැක්කේ.අපි මේ සම්පත් විකුණන්නේ නෑ. රටට අලුතින් සම්පත් ගොඩනඟනවා. අවුරුදු තිහක් තිස්සේ රට මහා විනාශකාරී යුද්ධයක පැටලිලා හිටියේ. උතුරේ-නැගෙනහිර ජනතාවට කිසිම නිදහසක්, ප්‍රජාතන්ත්‍රවාදී හිමිකමක් තිබුණේ නෑ. කොටින් විසින් ඒවා ඩැහැගෙනයි තිබුණේ. අපි මානුෂීය ;මහෙයුමි ආරම්භ කෙළේ කිසියම් ජාතියකට එරෙහිව නොවෙයි. අපේ රටේ සිංහල, දමිළ, මුස්ලිම්, බර්ගර්, මැලේ සියලු ජාතීන් අතර සමඟිය, සහෝදරත්වය ආරක්ෂා කිරීමට තිබූ ත්‍රස්තවාදී බාධාව ඉවත් කිරීමට යි අපි මානුෂීය මෙහෙයුම් කෙළේ.මුලතිව්වල පිරිසක් පෙරේදා මාව හමුවෙන්න ආවා. ඔවුන් කිව්වා ඔවුන් දැන් පුදුමාකාර නිදහසක් භුක්ති විඳිනවා කියලා. මේ ලබාදුන් නිදහස නැවැත නැති කරගන්න දෙන්න බෑ කිව්වා. ආරක්ෂාව වැඩි කරලා නැවත අවාසනාවන්ත තත්ත්වයක් ඇති නොවන තැනට වැඩ කටයුතු සිදුකරන්න කියලා ඔවුන් අපෙන් ඉල්ලා සිටියා.එදා මුලතිව්වල ජනතාවට රටේ ජනාධිපතිවරයා අගමැතිවරයා ඇමැතිවරු හමුවෙන්න ඉඩක් ලැබුණේ නෑ. ඒ ඉඩ කොටින් විසින් නැති කර දමා තිබුණේ. මේ ලැබුණු නිදහස මුලතිව් ජනතාව අගය කළා.අපි මානුෂීය මෙහෙයුම් ක්‍රියාත්මක කරන කාලේ විපක්ෂය රටේ නැති ප්‍රශ්න ඇති කරන්න කටයුතු කළා. රටේ ජාතිවාදී කලබල ඇති කරන්න බැලුවා. ආගම් බේද ඇති කරන්න බැලුවා. මානව අයිතීන් ප්‍රජාතන්ත්‍රවාදී අයිතිවාසිකම් කඩ කරනවා කියා අපට චෝදනා කළා. විවේචනය කළා. ඒ පමණක් නොවෙයි ජාත්‍යන්තරයට ගිහින් රටට විරුද්ධව කතා කළා. කේළාම් කිව්වා. අපේ රට ඇතුලේ ප්‍රශ්න ඇති කරන්න. කිළිනොච්චිය කියලා මැදවච්චිය යනවා කිව්වා. අලිමංකඩ කියලා පාමංකඩ යනවා කියලා හෑල්ලුවට ලක් කළා. අපි මේ සියල්ල පරාජයට පත් කළා. ඒවා හමුවේ නොසැලී ක්‍රියා කළා. රටට නිදහස, සාමය, සමෘද්ධිය ළඟා කිරීමට මුල් පියවර තැබුවා. අද අපි ආණ්ඩුවක් හැටියට රටේ ජනතාවට ආර්ථික ශක්තිය ලබා දෙන්න කටයුතු කරනවා. ඒ අතරේ රටේ යටිතල පහසුකම් දියුණු කරනවා. මේවා බලා ඉන්න බැරි අය රට දියුණු වෙනවා දකින්න ඇකැමැති අය ඉන්නවා.රටට, ලොකු ජයග්‍රහණ, කීර්තිය රැගෙන එන විට ඒවාට එරෙහි වෙනවා. අපේ ක්‍රිකට් කණ්ඩායම අද හොඳ ශක්තිමත්. ආත්ම විශ්වාසය ඉතාම ඉහළ තැනක ඉන්නේ. අපිට මෙවර ලෝක ක්‍රිකට් කිරුළ රැගෙන ඒමට හැකියාව තිබෙන තත්ත්වයක් තිබෙන්නේ. ඒ අවස්ථාවේ අපේ ක්‍රිකට් ක්‍රීඩකයින්ට ආශිර්වාද කරන්නේ නැතිව, සුබ පතන්නේ් නැතිව විපක්ෂය ඔවුන් බිඳ වැට්ටවීමට කටයුතු කරනවා.නොයෙක් විදිහේ විවේචන සිදු කරනවා. රටක්, ජාතියක් ජයග්‍රහණ අත්කර ගැනීම දකින්නට කැමැති නැති මහා පුදුම පිරිසක් මේ රටේ විපක්ෂයේ ඉන්නේ.පටු දේශපාලන වාසි ගන්න හෝ ජනතා අපේක්ෂා බිඳ දමන්න හෝ සිතා මෙසේ රට, ජනතාවට ද්‍රෝහීවීමට නම් අපිට බෑ. අපි එසේ කටයුතු කරන්නේත් නෑ. අද ක්‍රිකට් ක්‍රීඩකයින්ට එරෙහිව එස්. එම්. එස්. ව්‍යාපාරයක් පටන් අරන්. එදා මුරලිදරන්ට එරෙහිව ඔහු බියට පත් කළා. ;ලීක කුසලාන සමයේ ඔහු අත්අඩංගුවට ගන්න යනවා කියා කතා පැතුරුවා. මුරලි අපිට කතා කරලා ආරක්ෂාව ඉල්ලුවා. ඔහුගේ මානසිකත්වය සමබර කරන්න අපිට විශාල මහන්සියක් ගන්න වුණා. අපි රටත්, ජනතාවත් වෙනුවෙන් ක්‍රියා කරන්නේ. අපිට ඇති එකම සතුට ජනතාව රටයි දිනවන එක පමණයි.සමහරු සාමාන්‍ය මිනිහා, ජනතාව පාගාගෙන ආණ්ඩු කරන්න කැමැතියි. අපේ පිළිවෙත ඒක නොවෙයි. අපි මේ රටේ සාමාන්‍ය ජනතාව ඉහළටම ගෙන එනවා. අපේ ප්‍රතිපත්තිය එයයි. සාමාන්‍ය ජනතාව නඟා සිටුවීමේ ප්‍රතිපත්තිය හා වැඩපිළිවෙළ අපි සතුයි. ජනතාව අපි සමඟ සිටින්නේ ඒ නිසායි. අපි සාමාන්‍ය ජනතාවගේ ආර්ථික තත්ත්වය ඉහළ නැංවීමට අත දෙනවා. “දිවිනැඟුම” ගෙවතු දස ලක්ෂයක් ඇරඹීමේ වැඩපිළිවෙළ ක්‍රියාත්මක කරනවා. ඒ තුළින් අපි පවුල, ගම, පළාත දිනා රට දිනවනවා.අපි ගෙවතු දස ලක්ෂයක් හදන්න අවශ්‍ය සියලු ම ආධාර සපයනවා. දිරියෙන් ඉදිරියට ඒමට අත දෙනවා. ඒවා ලබාගෙන නැගී සිටීම ජනතාවගේ වගකීමයි. මේ රටේ ජනතාව ඉතාම බුද්ධිමත්. ඔවුන්ට හොඳින් කරුණු කාරණා තේරුම් ගත හැකියි. බුලත් කොළයට විජයග්‍රහණයක් ලබාදීමට ජනතාව සූදානම් වී ඉන්නේ.ශ්‍රී ලංකා නිදහස් පක්ෂයේ මහලේකම් සහ සෞඛ්‍ය ඇමැති මෛත්‍රීපාල සිරිසේන මහතා, අද යූ.එන්.පී. එකයි, ජේ.වී.පී. එකයි දෙකම කියනවා මේ ආණ්ඩුව ගෙදර යැවීමේ පළමු වෙඩි මුරය මේ පුංචි ඡන්දයෙන් තබනවා කියා. අපි ඒ අයගෙන් අහන්නේ, මේ ආණ්ඩුව ගෙදර යවන්නේ කවුරු බලයට ගෙන එන්නද? කියායි. මේ රටේ කොටි ත්‍රස්තවාදීන් ඉතාම ශක්තිමත් වු යුගය රනිල් වික්‍රමසිංහ මහත්තයාගේ පාලන කාලයයි. එතුමා කොටින්ට රට පාවා දුන්නා. අද මේ ආණ්ඩුව ගෙදර යැවීමට වුවමනාව තිබෙන්නේ, රටේ නැති පිටරට ඉඳන් රට ගිල ගැනීමට බලා සිටින කොටි ඒජන්තවරුන්ටයි. එහෙම නම් නැවත රට කෑලි දෙකකට තුනකට කඩා දැමීමට වුවමනා තිබෙන පිරිසක් සමඟ සමීප රනිල් වික්‍රමසිංහ මහත්තයලා බලයට ගෙන ආවොත් වෙන්නේ, ආයේ මහා විනාශකාරී යුද්ධයක් ඇතිවීමයි. ඒකට මේ රටේ මහජනතාව සූදානම් නෑ.රනිල් වික්‍රමසිංහ මහත්තයා මේ රට පාලනය කළා. වසර 2002 – 2004 කාලය තුළ වික්‍රමසිංහ මහත්තයා පෙන්නුවා, එතුමාට රටක් පාලනය කරන්න බැරි බව. මේ රටේ බුද්ධිමත් ජනතාව රනිල් මහත්තයාගේ කෙරුවාව දන්නවා. එතුමා රටේ පාලනය අතහරින්න වුණේ හේතු දෙකක් උඩයි.එක, ම්ලේච්ඡ ත්‍රස්තවාදීන් සමඟ එතුමා ගහපු ඊනියා සටන් විරාම ගිවිසුම. මේ රට, රටේ ජනතාව මුළුමනින්ම කොටියාට පාවා දුන් ඒ ගිවිසුමට රටට, ජාතියට ආදරය කරන ජනතාව විරුද්ධ වුණා. දේශපේ‍්‍රමීන් පෙරට ආවා. රනිල් වික්‍රමසිංහ මහත්තයාට ගෙදර යන්න සිදුවුණා.අනිත් කරුණ තමයි, රනිල් වික්‍රමසිංහ මහත්තයාගේ ආර්ථික ප්‍රතිපත්තිය. යළි පුබුදමු ශ්‍රී ලංකා වැඩපිළිවෙළ තුළින් රටේ සම්පත් විකුණුවා. රැකියා ලබාදුන්නේ නෑ. විශ්‍රාම වැටුප් කැපුවා. ජනතාව ඒ වැඩපිළිවෙළ අතුගාලා දැම්මා. පරාජයට පත්කළා.අද ජනාධිපතිවරයා විදේශීය බලවේග සියල්ල මිත්‍රශීලීව දිනා ගනිමින් ඉන්නේ.එක්සත් ජනතා නිදහස් සන්ධාන ගම්පහ දිස්ත්‍රික් නායක සහ ආර්ථික කටයුතු ඇමැති බැසිල් රාජපක්ෂ මහතා, ඓතිහාසික ගම්පහ දිස්ත්‍රික් ප්‍රගතිශීලි ජනතාව ආමන්ත්‍රණය කිරීමට ලැබීම දිස්ත්‍රික් නායකයා හැටියට මම සලකන්නේ විශාල භාග්‍යයක්. වාසනාවක් ලෙසයි. එදා වසර 2005 පැවැති ජනාධිපතිවරණයේදීත් 2010 පැවැති ජනාධිපතිවරණයේදීත්, නිමාවූ පාර්ලිමේන්තු මහා මැතිවරණයේදීත්, පළාත් සභා මැතිවරණයේදීත් එක්සත් ජනතා නිදහස් සන්ධානයට වැඩිම වැඩි ඡන්ද සංඛ්‍යාවක් ලබාදුන් ආදරණීය ගම්පහ ජනතාවට මම පළමුව අපගේ ගෞරවයත්, ප්‍රණාමයත් පුදකරන්න කැමැතියි.එදා ජනාධිපතිවරයාට මුළු ලංකාවෙන්ම වැඩිම ඡන්ද ප්‍රමාණයක් ලබා දුන්නේ තමුන්නාන්සේලායි. ඒවාගේම නිමා වූ පාර්ලිමේන්තු මැතිවරණයේදී ලංකාවේ එක් දිස්ත්‍රික්කයකින් වැඩිම මන්ත්‍රීවරු පිරිසක් අපේ සන්ධානයෙන් පාර්ලිමේන්තුවට පත්කර යැවීමට ඡන්දය ලබා දුන්නෙත් තමුන්නාන්සේලායි. අපි ඔබට ඒ නිසා නැවතත් අපගේ ජනාධිපතිතුමාගේත්, සන්ධානයේත් ගෞරවය පුද කරනවා.එදා මීට මාස දහයකට ආසන්න කාලසීමාවේ දී අපි ගම්පහ දිස්ත්‍රික්කයේ ජනතාවට කළ සේවය අතිවිශාලයි. ඒ බව ඇස් පෙනෙන, නොපෙනන ඕනෑම කෙනෙකු දන්නා කරුණක්. මැති ඇමැතිවරු, ජනාධිපතිවරු ගම්පහින් බිහිවුණත් ඒ සෑමදෙනාටම වඩා වැඩි සේවාවක් අපි ගත වූ මාස දහය ඇතුළත ගම්පහ ජනතාව වෙනුවෙන් ඉටුකළා.තමුන්නාන්සේලා පාර්ලිමේන්තු මැතිවරණයේදී සන්ධානයෙන් මන්ත්‍රීවරු 13 ක් පත්කර යැවීමට කටයුතු කළා. එය මුළු ලංකාවෙන්ම එක් දිස්ත්‍රික්කයකින් පාර්ලිමේන්තු ආ වැඩිම පිරිස වුණා. ඒවාගේම මටත්, කණ්ඩායම් නායකයා ලෙස මනාප ඡන්ද ලක්ෂ හතර හමාරකට වඩා වැඩි ප්‍රමාණයක් ලබා දුන්නා. එදා තමුන්නාන්සේලා මා කෙරෙහි තැබූ විශ්වාසය අබමල් රේණුවකින්වත් කඩ කරන්න මා සුදානම් නැති බවට මේ අවස්ථාවේ ප්‍රතිඥා දෙනවා.අද මුළු ලංකාවේම දිස්ත්‍රික් සංවර්ධනය ගැන කථා වෙනකොට මුලින්ම කියැවෙන්නේ ගම්පහ දිස්ත්‍රික්කයේ නමයි. මාර්ග කාපට් කිරීම අතින් වේවා ග්‍රාමීය මාර්ග කොන්ක්‍රීට් කිරීම අතින් වේවා ගමට විදුලිය ලබාදීම අතින් වේවා, අංක එකට කියැවෙන්නේ ගම්පහයි. ඒ බව මම ආඩම්බරයෙන් කියන්න කැමැතියි. අද අපිට පාර්ලිමේන්තුවේ තුනෙන් දෙකක බලයක් තිබෙනවා. ඉතා ශක්තිමත්, ස්ථාවර ආණ්ඩුවක් බිහිවෙලා තිබෙන්නේ. මෙහි වටිනාකම වැඩිවන්නේ සමානුපාතික ඡන්ද ක්‍රමයක්, මැතිවරණ ක්‍රමයක් තිබිලාත්, තුනෙන් දෙකක බලයක් ලබා ගැනීමට හැකිවීමයි. මේ මැතිවරණ ක්‍රමය හදපු අයත් හිතුවේ මෙහෙම බලයක් ලබා ගන්න කෙනෙකුට කවදාවත්ම බැරි වෙයි කියලායි. මෙතරම් බලයක්, ස්ථාවරත්වයක් තිබෙන ආණ්ඩුවේ අපට විශාල වගකීමක් තිබෙනවා ජනතාවට සේවය කිරීමට. අපේ ආණ්ඩුවේ ඇමැතිවරුන්ට බලයක් තිබෙනවා. වගකීමක් තිබෙනවා. පළාත් සභාවේ මහ ඇමැතිවරුන්ට, ඇමැතිවරුන්ට බලයක් තිබෙනවා. වගකීමක් තිබෙනවා. නගර සභාවේ, ප්‍රාදේශීය සභාවේ මහජන නියෝජිතයන්ට බලයක් තිබෙනවා. වගකීමක් තිබෙනවා. ඒ ජනතාවට සේවය කිරීමයි. ජනාධිපතිවරයාගේ ඉඳන් පහළටම බලයක් තිබෙන අයට වගකීමක් තිබෙනවා. මේ වගකීම ඉටුකරනවිට බලය ලැබී තිබෙන අය එක දම්වැලක පුරුක් වාගේ එකිනෙකා හා සම්බන්ධ වී සිටින්නේ. මේ දම්වැලේ එක පුරුකක් හරි ගැලවුණොත් ජනතාවට සේවය කිරීම මන්දගාමී වීමට, අඩාල වීමට හේතු වෙනවා. අපි එහේම කියන්නේ පසුගිය මාස 10 ගම්පහ දිස්ත්‍රික්කයේ ජනතාවට සේවය කිරීමට ගියවිට මුහුණ දුන් අත්දැකීම් අනුවයි.ගම්පහ පළාත් පාලන ආයතන නගර සභා, ප්‍රාදේශීය සභා 17 ක් තිබෙනවා. මින් හයක බලය සන්ධානයට තිබුණේ නෑ. මීරිගම, බියගම, වත්තල වාගේ තැන්වල අපට බලය හිමිව තිබුණේ නෑ. ඒවාගේ සභාවල ජනතා සේවා ඉටුකරන්න අපි කොච්චර මුදල් ලබා දුන්නත් ඒ වැඩ හරි හැටි ක්‍රියාත්මක වුණේ නෑ. ඒ අපේ එක දම්වැලේ බැඳීමෙන් ඒ ආයතන දුරස් වී තිබීම නිසායි.වත්තල අවුරුදු 55 ක් තිස්සේ අපිට බලය අහිමියි. වත්තල බස් නැවතුම්පොළ, වෙළෙඳ සංකීර්ණය ඉදිකිරීමට අපි රුපියල් මිලියන 150 ක් ලබා දුන්නා. එහෙත් ඒ මුදලින් ශත පහක් වියදම් කරන්න බැරිවුණා. වැඩ කෙරෙන්නෙත් නෑ. ඒ අපි මුලින් කී එකිනෙක බැඳුණු සම්බන්ධතාවක් නොතිබීම නිසායි.ජනාධිපතිවරයා ගම නගරය එක සේ සංවර්ධනය කිරීමේ දැවැන්ත වැඩපිළිවෙළක් ක්‍රියාත්මක කරනවා. ඒ සඳහා සියලු නගර සභාවල, ප්‍රාදේශීය සභාවල බලය සන්ධානයට හිමිවිය යුතුයි. එවිට වැඩ කටයුතු පහසු වෙනවා. අපි මේ පුංචි ඡන්දයේදී අනිවාර්යෙන්ම මුළු ගම්පහ දිස්ත්‍රික්කයේම පළාත් පාලන ආයතන සියල්ලගේම බලය ලබා ගන්නවා. අපිට ජනතාව කැමැත්ත ලබා දෙනවා. අපි ගම නැඟුම, මඟ නැගුම වාගේම සුන්දර ගම්පහ වැඩසටහන, බස්නාහිර රන් අරුණ වැඩසටහන යටතේ එක් ගමකට එක් වැඩක් වැඩපිළිවෙළ යටතේ විශාල වැඩ කොටසක් සිදුකළා.සෑම ගමකටම රුපියල් ලක්ෂ 10 කට වඩා වැඩ කර තිබෙනවා. අපි ගම්පහ දිස්ත්‍රික්කයේ ගම්මාන 1177 ට වැඩ කළා. ගම්පහ දිස්ත්‍රික්කයේ ආසන 13 ටම අපි මුදල් ලබා දුන්නා. එක ආසනයකට රුපියල් ලක්ෂ 600 කට වඩා වැඩ කර තිබෙනවා. ජනාධිපතිවරයා ශ්‍රී ලංකාව ආසියාවේ ආශ්චර්ය රට බවට පත් කරනවා.ගම්පහ දිස්ත්‍රික්කය තමයි ආශ්චර්යවත් රටේ දියුණුම දිස්ත්‍රික්කය වන්නේ. අපි ගම්පහ පාර්ලිමේන්තු මන්ත්‍රී කණ්ඩායම වාගේම සියලුදෙනා ඒ සඳහා කැපවී ඉන්නේ. බුලත් කොලයට ජය වේවා! එක්සත් ජනතා නිදහස් සන්ධානයට ජයවේවා ගම්පහ ජනතාවට ජය වේවා! කියා ප්‍රාර්ථනා කරනවා.ජාතික නිදහස් පෙරමුණේ නායක සහ ඉදිකිරීම්, ඉංජිනේරු සේවා හා පොදු පහසුකම් සංවර්ධන ඇමැති විමල් වීරවංශ මහතා,අද රනිල් වික්‍රමසිංහ මහත්තයා බඩු මිල වැඩියි, බඩු මිල වැඩියි කිය කියා අදෝනාවක් පටන් අරන්. අද එයාට තේරුම් ගිහින් තියෙනවා බඩු මිල වැඩියි කියා. එහෙත් බඩු මිල අඩු කරන්න රජයට තිබූ යාන්ත්‍රණ ඔක්කොම විනාශ කෙළේ යූ.එන්.පී.යයි. ඒ බව රනිල් මහත්තයාට දැන් අමතකයි.අපේ රටේ ඉතිහාසයේ බලයේ සිටි කිසිම රජයක් නොකරපු දැවැන්ත සංවර්ධනයක් ජනාධිපති මහින්ද රාජපක්ෂ මහතාගේ පාලන සමයේ සිදුවුණා. මේ බව රනිල් මහත්තයාට පෙනෙන්නේ නෑ. ඒ වෙන මොකුත් නිසා නොවෙයි, දේශපාලන කුහකකම නිසායි.රනිල් වික්‍රමසිංහ මහත්තයායි යු.එන්.පී.යයි අපේ රටට කළ විනාශය අතිවිශාලයි. ඔවුන් නැවත රටේ පාලන බලයට ආවොත් සිදුවන්නේ නැවත වතාවක් ඒ දේම සිදුවීමයි. ඒ බව මේ ජනතාව හොඳීන් දන්නවා. ආයේ යු.එන්.පී.යකට බලයක් එන්නේ නෑ. මේ රට විනාශ කරන්නට යු.එන්.පී.යට බලය ලබාදෙන්න තරම් ජනතාව මෝඩ නෑ.ජනතා විමුක්ති පෙරමුණ අද තමන්ගේ උඩඟුකම් නිසාම විනාශයට ගිහින් ජනතාවගෙන් ඈත්වෙලා ඉවරයි. ඔවුන් බලය ලබා ගන්න දවල් හීන දකිනවා.සමාජ සේවා සහ සමාජ සුබසාධන ඇමැති ෆීලික්ස් පෙරේරා මහතා, අද ගම්පහ දිස්ත්‍රික්කය මුළු රටේම දියුණුම, සංවර්ධිතම දිස්ත්‍රික්කය බවට පත්වීම ආරම්භ වී තිබෙනවා. එයට ප්‍රධාන හේතුව ජනාධිපතිවරයා අපිට නියම නායකයෙකු ගම්පහට ලබාදීමයි. බැසිල් රාජපක්ෂ මැතිතුමා ගම්පහ සංවර්ධනයේ නියමුවායි. අපේ ශක්තියයි.එතුමා ගම්පහට ආ දවසේ පටන් ගම්පහ පිබිදීම ඇරඹුණා. ජාතික සවිය ගම නැඟුම, මග නැගුම, දැන් ගෙවතු දස ලක්ෂයක් හදන දිවි නැගුම වැඩපිළිවෙළ ක්‍රියාත්මක කරනවා. ගම්පහ හැමදාම ගංවතුරින් පීඩා වින්දා. අපිට ගංවතුරින් පීඩා නොවින්ද යුගයක් තිබුණා නම් ඒ බැසිල් රාජපක්ෂ මැතිතුමා ගම්පහට ආවායින් පස්සේ කියන එක අද ඔප්පු කරලා තිබෙනවා.මේ විජයග්‍රාහී ජනරැළියට මහා සංඝරත්නය ප්‍රමුඛ සර්ව ආගමික නායකයෝ වැඩම කොට ආශිර්වාද පැතූහ. ඇමැතිවරුන් වන අනුර ප්‍රියදර්ශන යාපා, පවිත්‍රාදේවි වන්නිආරච්චි, ලසන්ත අලගියවන්න, සරත් කුමාර ගුණරත්න, බස්නාහිර පළාත් මහ ඇමැති ප්‍රසන්න රණතුංග, පළාත් ඇමැති නිමල් ලාන්සා, මහත්වරු ඇතුළු පාර්ලිමේන්තු, පළාත් සභාවල මන්ත්‍රීවරු පළාත් පාලන ආයතනවලට තරග වදින අපේක්ෂක අපේක්ෂිකාවෝ හා සන්ධානයේ ක්‍රියාකාරිහූ විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030715</link>
    <topic>රාත්‍රියට විවෘත කරන හොර ඔසුසල් සිය ගණනක් රට පුරා</topic>
    <author>සිතාරා සේනානි, සන්ධ්‍යා කරුණාරත්න</author>
    <content>භාවිතයට නුසුදුසු ඖෂධ රාත්‍රී කාලයේ හොර රහසේ අලෙවි කරන ඔසුසල් හා රජයේ ලියාපදිංචි නොකරන ලද හොර ඔසුසල් සිය ගණනක් රට පුරා ක්‍රියාත්මක වන බවට ජාතික ඖෂධ අධිකාරියට තොරතුරු ලැබී තිබේ.එසේම ඇතැම් වෛද්‍යවරුන්ගේ බෙහෙත්ශාලා අසල මේවා පවත්වාගෙන යාමේ ජාවාරමක් ක්‍රියාත්මක වන බවටද එම අධිකාරියට තොරතුරු ලැබී තිබේ. යම් ලෙසකින් මෙවැනි ඔසු සල් වලින් මිලදී ගන්නා ඖෂධ මෙන්ම විලවුන් උපකරණ භාවිතයෙන් භයානක සංකූලතාවන්ට මෙන්ම ඇතැම් විට ජීවිත හානි පවා සිදු වීමට ඉඩ තිබෙන බව ඖෂධ අධිකාරිය පෙන්වා දෙයි.වසර දෙකක් කල් ඉකුත් වූ පැරසිටමෝල් සිරප් වර්ගයක් අලෙවි කළ මරදාන ප්‍රදේශයේ පෞද්ගලික ඔසු සලකට ජාතික ඖෂධ අධිකාරිය ඉකුත් දා (3) මුද්‍රා තබා තිබේ.පුද්ගලයකු විසින් කරන ලද පැමිණිල්ලකට අනුව අධිකාරිය මේ පියවර ගෙන තිබේ. මුද්‍රා තබන ලද ඔසු සලේ තිබී ප්‍රමිතියෙන් තොර ඖෂධ රැසක් ද අත්අඩංගුවට ගැනීමට ඖෂධ අධිකාරිය මෙහිදී සමත්ව තිබේ.කොළඹ ප්‍රදේශයේ පදිංචි පුද්ගලයකු තම දරුවාට ලබාදීම සඳහා මෙකී ඔසු සලෙන් පැරසිටමෝල් සිරප් වර්ගයක් මිලදී ගෙන එය දින දෙකක් දරුවාට ලබාදී ඇත. දින දෙකකට පසු එම බෝතලය පරීක්ෂා කර බැලීමේදී එය 2009 වසරේ කල් ඉකුත් වීමට තිබූ සිරප් වර්ගයක් බව සනාථ කර ගෙන ඇත. පසුව මොහු නැවත වරක් එම නිෂ්පාදනයම අදාළ ඔසු සලෙන් මිලදී ගෙන ඇති අතර එයද 2009 වසරේ කල් ඉකුත්වීමට තිබූ එකක් බව තහවුරු කර ගෙන තිබේ.ඉන් අනතුරුව ඒ පිළිබඳ වහාම ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාට පැමිණිලි කිරීමෙන් පසු එම අධිකාරියේ ආහාර සහ ඖෂධ පරීක්ෂකවරුන් පෙරේදා රාත්‍රී 8.00 ට පමණ මෙකී ඔසු සල වටලා තිබේ. මෙය දිවා කාලයට විවෘත නොකරන බවත් රාත්‍රි කාලයට පමණක් විවෘත කරන බවත් මෙහිදී අනාවරණය වී තිබේ.ප්‍රමිතියෙන් තොර ඖෂධ, මහජනයාට අලෙවි කිරීම, ඔසු සල ලියාපදිංචි කර නොතිබීම, පුහුණුව ලත් ඖෂධවේදියකුගේ සේවය ලබා නොගැනීම, වෛද්‍ය නිර්දේශ නොමැතිව ඖෂධ නිකුත් කිරීම හා කල් ඉකුත්වූ ඖෂධ අලෙවි කිරීම යන කරුණු යටතේ මෙකී වෙලෙඳ සලේ හිමිකරුට එරෙහිව නඩු පැවරීමට ඖෂධ අධිකාරිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030716</link>
    <topic>ත්‍රස්තවාදය පමණක් නොව අසමතුන් නැති රටක් ගොඩනැගීම ජනපතිතුමාගේ අභිප්‍රායයි</topic>
    <author/>
    <content>ප්‍රභාකරන් නැති කොටිත්‍රස්තවාදය නැති ශ්‍රී ලංකාවක් පමණක් නොව අසමතුන් නැති රටක් ගොඩනැගීම ජනාධිපති තුමාගේ අභිප්‍රාය යැයි යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා පැවසීය.මානව සම්පත් සංවර්ධනය කිරීමේ ශ්‍රී ලංකා ජාතික සභාව සහ ජාතික තරුණසේවා සභාවේ යෞවන සමාජ සමිති සම්මේලනය සංවිධානය කර (06) දින මාතර ශාන්ත තෝමස් කුමර විදුහලේ පැවති “පශ්චාත් උසස්පෙළ මෙහෙයුම” සම්මන්ත්‍රණයේදී අදහස් දක්වමින් එසේ ප්‍රකාශ කළ අමාත්‍යවරයා වැඩිදුරටත් මෙසේද කීය.මේ සම්මන්ත්‍රණ මාලාව වැඩපිළිවෙළ රට පුරා ගෙනයනවා. මෙය කිසිසේත් දේශපාලන වැඩපිළිවෙළක් නොවේ. මෙහි කිසිම දේශපාලනයක් නැහැ. මැතිවරණයක් ළඟ එන නිසා සමහරු සැක පහළ කරාවි.නිපුණතා සංවර්ධන අමාත්‍යාංශය යටතේ අපේ වෘත්තීය පුහුණු මධ්‍යස්ථානවල පාඨමාලා ආරම්භ කරන්නේ පෙබරවාරි , මාර්තු හා ජූලි මාසවලයි. පෙබරවාරි වල ආරම්භ කරන පාඨමාලාවලට ඇතුළත් කරගැනීම දැනුවත් කිරීමට සාමාන්‍යපෙළ හා උසස් පෙළ ප්‍රතිඵල පිටවලා පවතින කාලය මදි නිසයි ජුනිවල ආරම්භ කරන පාඨමාලා පිළිබඳව මෙම දැනුවත් කිරීම් මේ දිනවල කරගන යන්නේ.අපේ රටේ අපේ පරම්පරා ගණනක් ඉතිහාසයේ සිට විභාග පැවැත්වුණ උසස් පෙළ සාමාන්‍ය පෙළ විභාග දශක කිහිපයක සිට තිබුණා. ප්‍රතිඵල පිටඋනා සමත් වන අයගේ ගෙවල්වල පාටි ඔවුන් ගැන ඔවුන්ගේ දෙමව්පියන් ගැන පාසල් ගැන ගුරුවරුන් ගැන විවිධ ක්‍රමවලින් හා මාධ්‍ය දින සති මාස ගණන් ප්‍රචාරය කෙරෙනවා. මාධ්‍ය විශාල ඉඩ කඩක් ලබාදෙනවා නමුත්. විභාගයෙන් අසමත්වන අය ගැන කිසිම අවධානයක් නැහැ. අසමත්වන්න හේතු ඔවුන්ට ඊළඟට මාර්ගය පාදන ක්‍රම ගැන කිසිම කථාවක් නැහැ. හැබැයි අසමත් වෙලා හදිසියේ කව්රු හරි ජීවිතය නැති කරගත්තොත් පත්තරවල පිටු ගණන් මාධ්‍ය වල විශාල ප්‍රචාරයකට ඉඩ ලබාදෙනවා.මේ සමත් අසමත් කියල කරන ඛේදයේ ඛේදවාචකයට අද අපේ රට බරපතළ ලෙස මුහුණ දෙනවා. ජාති ආගම් දේශපාලන කුල මල ඛේධවලටත් වඩා මේ ඛේධය බරපතළ ජාතික අපරාධයක්. මේ අථාර්ථික ඛේදයට තිත තබන්න තියලා. ජනාධිපතිතුමා අපට උපදෙස් දී තිබෙනවා. අයෙක් එක් දෙකට අසමත් උනාට තවත් දෙයකට සමත්වීම ලෝක ස්වභාවයක්. ලෝකය පිළිගත් සිද්ධාන්ථයක්.අපේ රටේ පැවති කිසිදු රජයක් පාලකයෙක් අපේ විභාග ක්‍රමවල පවතින වරද දැක්කේ නැහැ. සමත් යැයි කොටසක් තෝරා ඔවුන් අගය කිරීමත් විභාග ක්‍රමය මනින මිනුම්දණ්ඩ අනුව කොටසක් අසමත් යැයි කොන්කිරීම බලවත් අසාධාරණයක් මේ රටේ ඉතිහාසය පුරාම කළ ලොකු වරදක්.මේ රෙටි බෙදුම්වාදයට ප්‍රභාකරන්ට විතරක් දොස් කියල බැහැ. එයට අපේ අධ්‍යාපන ක්‍රමයත් වගකිව යුතුයි. ආරම්භයේ සිටම අධ්‍යාපන ක්ෂේත්‍රයේ බාලක බාලිකා පාසල් සිංහල ද්‍රවිඩ, මුස්ලිම්, බෞද්ධ කතෝලික , හින්දු ආදී වශයෙන් වෙන් වෙන්ව පාසල් බෙදා වෙන්කර තිබීමත් මේ බෙදුම්වාදයට දරුවාගේ මනසට සිදුවන බලපෑම විශාලයි. ඒ අතරට ගෙන එන සමත් අසමත් ඛේධයන් සිදුකරන්නේ බරපතළම හානියක් බව පෙන්වා දිය හැකියි.අපේ රටේ වසරක් පාසා උසස් පෙළ විභාගයට පෙනී සිටින ලක්ෂ ගණනකින් විශ්වවිද්‍යාලයට තේරෙන්නේ විසි එක්දහසකට ආසන්න පිරිසක්. ඉතිරි ලක්ෂ දෙකකට දෙකහමාරකටත් වඩා පිරිසකට අයත්වන ඉරණම කුමක්ද ? විශ්වවිද්‍යාලයට ඇතුල්කරගන්න නියම කෙරෙන ලකුණු ප්‍රමාණයෙන් ලකුණු දෙක තුනක් අඩුඋනාට ඔවුන්ටත් ඔවුන්ගේ හැකියාවන් අනුව විශ්වවිද්‍යාලයකට යන්න පාරක් තිබෙන්න ඕනෙ. ඒ පාර වසර (66) ක් වහලයි තිබුණේ. ඒ වහපු පාර ජනාධිපතිතුමාගේ මග පෙන්වීම මත විවෘත කරන්නයි අපි මේ පශ්චාත් උසස් පාඨමාලා මෙහෙයුම ක්‍රියාත්මක කරන්නේ.ලකුණකින් දෙකකින් පහළ වැටුණ විභාගය අසමත් උනා කියල ඔබ පසුබට වෙන්න එපා. ලතවෙන්න එපා. කලකිරෙන්න එපා ඔබේ අනාගතය බාරගන්න ජනාධිපතිතුමාගේ නියෝජිතයා හැටියට ඔබේ පියෙකු වගේ මා සිටිනවා.විශේෂයෙන් ගෙදරදි තමදරුවන් විභාගයෙන් අසමත් වුණා කියලා දරුවන්ට දඬුවම් කරන්න එපා. ඔවුන් කොන් කරන්න එපා පාසල තුළදී දරුවන් අසමත් කියල ඔවුන් කොන් කරන්න එපා කුඩම්මාගේ සැලකිලි කරන්න එපා. මේ ජාතික අපරාධයට එක්වන්න එපා කියල මම සෑම දෙමව්පියන්ගෙන් ගුරු පරපුරෙනුත් ඉල්ලා සිටිනවා.සෑම විදේශ රටකම පොත පතේ අධ්‍යාපනයට වගේ වෘත්තීමය වශයෙනුත් විශ්වවිද්‍යාල එක හා සමානව තිබෙනවා. ඒ වගේම නිපුණතා සංවර්ධන අමාත්‍යාංශයේ කාර්මික විද්‍යාල නයිට, ජර්මානුවෙක් හා වෙනත් විවිධ වෘත්තීමය පුහුණු ආයතන හරහා වෘත්තීමය විශ්වවිද්‍යාල දක්වා යාමට දැන් මග පාදා තිබෙනවා. ජනාධිපතිතුමා මෑතකදී රත්මලාන ප්‍රදේශයේ යුනිවෝටෙක් විශ්වවිද්‍යාලය නමින් එවැනි එක් විශ්වවිද්‍යාලයකුත් ආරම්භ කළා.වෘත්තීමය මාර්ගෝපදේශන කථිකාචාර්ය අජිත් ගමගේ මහතා විශේෂ දේශනය කළ අතර ජාතික තරුණසේවා සභාවේ අධ්‍යක්ෂ ජෙනරාල් යෞවන සමාජ සම්මේලනයේ සභාපති නීතිඥ ලලිත් පියුමි පෙරේරා මහතා සහ භාග්‍යා ජයසුන්දර මෙනවිය ද රැස්වීම ඇමතූ අතර මානව සම්පත් සංවර්ධනය කිරීමේ සභාවේ සභාපති නීතිඥ නිමල් බෝපගේ මහතා ඇතුළු සම්භාවනීය අමුත්තන් රැසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030717</link>
    <topic>මත්තල ජාත්‍යන්තර ගුවන් තොටුපොළට ඉන්ධන පහසුකම් සැපයීමට කැබිනට් පත්‍රිකාවක්</topic>
    <author>සුභාෂිනි සේනානායක</author>
    <content>මත්තල ඉදිවෙමින් පවතින ජාත්‍යන්තර ගුවන් තොටුපලට ඉන්ධන සැපයීමේ පහසුකම් පුළුල් කිරීමට අදාළ කැබිනට් පත්‍රිකාව ඛනිජ තෙල් කර්මාන්ත අමාත්‍ය සුසිල් ප්‍රේමජයන්ත් මහතා ඇමැති මණ්ඩලය වෙත ඉදිරිපත් කොට තිබේ.ඒ අනුව ඉන්ධන ලීටර මිලියන 3ක් රඳවාගත හැකි තෙල් ටැංකි ඉදිකිරීම හා ඊට අදාළ අනෙකුත් ඉදිකිරීම් සඳහා මේ කැබිනට් පත්‍රිකාවෙන් අනුමැතිය ඉල්ලා තිබේ.මත්තල ජාත්‍යන්තර ගුවන් තොටුපොළ ඉදිකිරීම් භාර ගුවන් තොටුපළ සමාගමේ මූලික සැලසුමට අනුව ඉන්ධන ලීටර මිලියනයක් රඳවාගත හැකි තෙල් ටැංකි ඉදිකිරීමට යෝජනා වී තිබූ අතර මෙය ජාත්‍යන්තර ගුවන් තොටුපළක් බැවින් රඳවාගන්නා ඉන්ධන ප්‍රමාණය දෛනික තෙල් අවශ්‍යතා සැපයීමට ප්‍රමාණවත් නොවිය හැකි බැවින් තෙල් සැපයීමේ ධාරිතාවය පුළුල් කිරීම අමාත්‍යවරයා මෙම කැබිනට් පත්‍රිකාව ඉදිරිපත් කර තිබේ.ගුවන් තොටුපොළට තෙල් සැපයීමට අදාළ සියලු ඉදිකිරීම් හා උපකරණ සවිකිරීම ලංකා ඛනිජ තෙල් සංස්ථාවේ මුදලින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030718</link>
    <topic>කෘෂි අමාත්‍යාංශයේ අක්: 5ක පොල් වැවීමට පියවර</topic>
    <author>සමන්මලී පි‍්‍රයශාන්ති</author>
    <content>කෘෂිකර්ම අමාත්‍යාංශයේ අක්කර පහක පොල් වගාවක් ආරම්භ කිරීමට පියවර ගෙන ඇත.හැම වසරකම අවසන් මාස කිහිපයේ ඇතිවන පොල් හිඟයට විසඳුමක් සැපයීමත්, ජනතාවට ආදර්ශයක් සැපයීමත් අරමුණු කොටගෙන මේ වැඩපිළිවෙළ ක්‍රියාත්මක කෙරේ.කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් ඉකුත්දා මේ වැඩපිළිවෙළ ආරම්භ කෙරුණු අතර මුල් අදියරේ දී පොල් පැළ 1500 ක් සිටුවීමට පියවර ගෙන ඇත.කෘෂිකර්ම අමාත්‍යාංශ භූ®මියේ මේ වන විට උඩරට, පහතරට එළවළු වර්ග රැසක් වගා කර ඇති බවත්, එමඟින් රටට, ජනතාවට ආදර්ශයක් සපයා පෙර ගමන්කරුවා වීමට අදහස් කරන බවත්, කෘෂිකර්ම ඇමැති මහින්ද යාපා අබේවර්ධන මහතා මෙහිදී පැවසීය.අරලියගහ මැදුරේ එළවළු වර්ග වගා කර රටේ ප්‍රධානියා රටට, ජනතාවට ආදර්ශයක් ලබා දී ඇතැයි පැවසූ ඇමැතිවරයා, කෘෂිකර්ම අමාත්‍යාංශය ද එම වගකීම ඉටුකිරීමට බැඳී සිටින්නේ යැයි ද කීවේය.ඉදිරියේදී ඇතිවිය හැකි ආහාර අර්බුදයට විසඳුමක් ලෙස ජනතාව ද විවිධ ආහාර වර්ග වගාකිරීමට පෙළඹිය යුතු බව ද ඒ මහතා ප්‍රකාශ කෙළේය.පරිභෝජනය සඳහා තමන්ට අවශ්‍ය එළවළු තමන්ගේ ගෙවත්තෙන්ම ලබාගැනීමට හැකිවන වැඩපිළිවෙළක් ක්‍රියාත්මක කිරීමෙන්, වස විසෙන් තොර පෝෂණීය ආහාර වේලක් ගැනීමට මෙන්ම ශරීර සෞඛ්‍යය යහපත්ව පවත්වාගෙන යාමට හැකියාව ලැබෙනු ඇතැයි ද ඒ මහතා වැඩිදුරටත් පැවසීය.මේ අවස්ථාවට කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහතා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030719</link>
    <topic>සපුගස්කන්ද පිරිපහදුවේ ගෑස්වලින් 72%ක් ලිට්‍රෝ ගෑස් සමාගමට</topic>
    <author>සුභාෂිනී සේනානායක</author>
    <content>සපුගස්කන්ද තෙල් පිරිපහදුවේ නිපදවන ගෑස්වලින් 72% ක් ලිට්‍රෝ ගෑස් සමාගමට ලබාදීමට ඛනිජ තෙල් සංස්ථාව තීරණය කොට තිබේ.ගෑස් වෙළඳපල කොටස් ප්‍රමාණයට සමානුපාතිකව සංස්ථාව නිපදවන ගෑස් 72% ක් ලිට්‍රෝ සමාගමටත්, 28% ක් ලාෆ් ගෑස් සමාගමටත් අලෙවි කිරීමට ඛනිජ තෙල් කර්මාන්ත අමාත්‍යාංශය පසුගියදා (04) තීරණය කෙළේය. ඛනිජ තෙල් සංස්ථාව සකස් කළ මෙම ගිවිසුමට ලිට්‍රෝ ගෑස් සමාගම පසුගියදා (04) අමාත්‍යාංශයේදී සිය එකඟතාව පළකෙළේය.ඛනිජ තෙල් කර්මාන්ත අමාත්‍යාංශයේ ලේකම් ටයිටස් ජයවර්ධන, සංස්ථාවේ සභාපති හැරී ජයවර්ධන, ලිට්‍රෝ ගෑස් සමාගමේ ප්‍රධාන විධායක නිලධාරිවරයා ඇතුලු සංස්ථාවේ නිලධාරීන් හමුවේ පැවති සාකච්ඡාවකදී මෙම එකඟතාවය පළකර තිබේ.පිරිපහදු කිරීම සඳහා මෙරටට ගෙන්වන සවුදි තෙල් පිරිපහදු කිරීමෙන් නිපදවෙන ගෑස් ප්‍රමාණය වැඩිවීමෙන් ගෑස් ගබඩා කිරීම ප්‍රමාණවත් නොවීමත්, තිබෙන ටැංකිවල ඉඩ පහසුකම් ලබාගැනීමෙන් හේතුවෙන් මෙම ගෑස් ලිට්‍රෝ ගෑස් සමාගමට අලෙවි කිරීමට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=n11030720</link>
    <topic>කාන්තා ශ්‍රමිකයන්ගේ අයිතින් සුරැකීමේ වැඩසටහන් පුළුල් කිරීමට පියවර</topic>
    <author>අනුර පේ‍්‍රමලාල්</author>
    <content>මේ රටේ කාන්තා ජනගහනයෙන් සියයට තිස් හයක් වූ කාන්තා ශ්‍රමිකයන්ගේ අයිතීන් සුරැකීම සඳහා කම්කරු දෙපාර්තමේන්තුවේ කාන්තා හා ළමා කටයුතු අංශයෙන් දියත්කර තිබෙන වැඩසටහන් මේ වසරේ සිට තවත් පුළුල් කිරීමට කටයුතු යොදා ඇතැයි එම අංශ ප්‍රධානී කොමසාරිස් එම්. ඩී. චාන්දනී අමරතුංග මහත්මිය දන්වා සිටී. ඒ අනුව කම්කරු දෙපාර්තමේන්තුවේ කාන්තා හා ළමා කටයුතු අංශයෙන් මෙතෙක් සිදු කරනු ලැබූ වැඩසටහන් වූ කාන්තා ශ්‍රමිකයන් දැනුවත් කිරීමේ වැඩ මුළු අඩු ආදායම්ලාභී පවුල්වල කාන්තාවන් සවිබල ගැන්වීම හා වැඩබිම්වලදී කාන්තාවන්ගේ අයිතීන් රැක දීම සඳහා නීති රීති සම්පාදනය කිරීම වැනි කටයුතු මේ වසරේ දී පුළුල් කරමින් වඩාත් ශක්තිමත් කිරීමට කම්කරු හා කම්කරු සබඳතා ඇමැති ගාමිණී ලොකුගේ මහතාගේ උපදෙස් අනුව සිදු කරනු ලැබේ.මෙහි දී දැනුවත් කිරීමේ වැඩ මුළු ප්‍රමාණය වැඩිකර තිබෙන අතර අඩු ආදායම්ලාභී කාන්තාවන් සවිබල ගැන්වීමේ වැඩසටහන් ප්‍රතිපාදන වැඩිකර ඇත. වැඩ බිම්වලදී තමන්ට සිදුවන පීඩාකාරී තත්ත්වයන් පිළිබඳ නාරාහේන්පිට කම්කරු ගොඩනැඟිල්ලේ පිහිටි කාන්තා ළමා කටයුතු පිළිබඳ අංශයට පැමිණ දැනුම් දිය හැකි ය. එසේ තොරතුරු දැනුම් දෙන පුද්ගලයන් පිළිබඳ තොරතුරු රහස්‍ය ලෙස තබා ගනු ඇත. මෙවැනි තොරතුරු දිස්ත්‍රික් කම්කරු කාර්යාලය වෙත ද ලබාදිය හැක.මේ සම්බන්ධව දැනට තිබෙන නීති ප්‍රමාණවත් වන අතර ඒවා නිසි ලෙස ක්‍රියාත්මක නොවීමෙන් ගැටලුවක් මතු වී ඇතැයි කොමසාරිස්වරිය පෙන්වා දුන්නා ය. ලෝක කාන්තා දිනය වෙනුවෙන් මේ අංශයෙන් සංවිධානය කරනු ලබන උත්සවයක් හෙට (08) බස්නාහිර පළාතෙන් තෝරා ගත් අඩු ආදායම් ලාභී පවුල්වල කාන්තාවන් දෙසීයක් සවිබල ගැන්වීමේ වැඩමුළුවක් ඇමැති ගාමිණී ලොකුගේ මහතාගේ ප්‍රධානත්වයෙන් පන්නිපිටිය ඇරැව්වල විද්‍යාලෝක විද්‍යාලයේ දී පෙරවරු 9.30ට ආරම්භ වේ. මෙම අවස්ථාවට අමාත්‍යාංශ ;ල්කම් උපාලි විජේවීර හා කම්කරු කොමසාරිස් පර්ල් වීරසිංහ යන මහත්ම මහත්මීන් ද සහභාගි වන බව අමරතුංග මහත්මිය වැඩිදුරටත් පැවැසුවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103071</link>
    <topic>දොඹගොඩ - හෙට්ටියාවත්ත මාර්ගයේ බෝක්කුව අබලන්</topic>
    <author>හොරණ සමූහ සහ බුලත්සිංහල සමූහ</author>
    <content>1964දී අධිකාරී පත්තුව ගම්කාර්ය සභාවට පවරා ගත් දොඹගොඩ හෙට්ටියාවත්ත මාර්ගය මේ දක්වා සංවර්ධනයේ හිරු එළිය වැටී නැතැයි ගම්වාසීහු පවසති. කළුතර හොරණ මහා මාර්ගයේ දොඹගොඩ හන්දිය දක්වා පිවිසිය හැකි හෙට්ටියාවත්ත පාරේ දිග කි. මී. 3 කි.මේ මාර්ගය අයත්වන්නේ බණ්ඩාරගම ප්‍රාදේශීය සභාවටය. මාර්ගයේ ඇති බෝක්කුව අබලන්ව ඇතැයි ප්‍රදේශවාසීහු පවසති. මාස කිහිපයකට පළමු බොක්කුව අසල මාර්ගයට පැති බැම්මක් බැඳ ඇතත් පස් පුරවා නැති බව ඔවුහු කියති.හෙට්ටියාවත්ත මාර්ගය සංවර්ධනය කර දෙන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103072</link>
    <topic>හල්කඳවිල ජ්‍යෙෂ්ඨ පුරවැසියෝ මවුපිය අගය පෙන්වා දෙති</topic>
    <author>කටුකුරුන්ද සමූහ කපිල කුලසිංහ</author>
    <content>පයාගල හල්කඳවිල ජ්‍යෙෂ්ඨ පුරවැසි සාමාජිකයෝ මවු පිය අගය අනාගත පරපුරට වටහා දීම සඳහා නාට්‍ය මාලාවක් පවත්වති.මෙහි පළමුවැන්න හල්කඳවිල ශ්‍රී පූර්වාරාම විහාරස්ථානයේ දී පසුගියදා පැවැත්විණි. විහාරාධිපති ශාස්ත්‍රවේදී හෙරලන්තුඩුවේ නන්දවංශ හිමියන්ගේ අනුශාසනා පරිදි හල්කඳවිල ජ්‍යෙෂ්ඨ පුරවැසි කමිටුව මේ වැඩසටහන සංවිධානය කර තිබිණි.විනාශවෙමින් පවතින මවු පිය දූ දරු සබඳතා යළි ගොඩ නැංවීමේ අරමුණින් තේමා වූ නාට්‍ය කිහිපයක්, ගීත ගායනා, දේශන ඇතුළු විවිධ අංග රැසකින් මේ වැඩසටහන අලංකාරව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103073</link>
    <topic>වතුර නැතිව තිස්පස් වසරක් පීඩා විඳි අම්බුළුගල ජනතාවට ජල පහසුකම්</topic>
    <author>ගලිගමුව සමූහ සජිත් තුෂාර පේ‍්‍රමදාස</author>
    <content>වසර තිස්පහක් තිස්සේ සැතපුමක දුරක් ඇවිදගොස්, පානීය ජල අවශ්‍යතාවය සපුරාගත් මාවනැල්ල අම්බුළුගල අක්කර දහය ජනතාවට ග්‍රාමීය කටයුතු පිළිබඳ ජ්‍යෙෂ්ඨ අමාත්‍යාංශය, සබරගමුව පළාත් සභාව හා මාවනැල්ල ප්‍රාදේශීය සභාව එක්ව නව ග්‍රාමීය ජල යෝජනා ක්‍රමයක් ආරම්භ කර තිබේ.සබරගමුවේ මාවනැල්ල ප්‍රාදේශීය සභා බල ප්‍රදේශයේ පානීය ජල පහසුකම් නැතිව පවුල් 51 ක් අසීරුවට පත්ව සිටියහ. මාවනැල්ල ප්‍රාදේශීය සභාවේ හිටපු සභාපති ඉඳුනිල් ශාන්ත ගුණසේන මහතාගේ මැදිහත් වීමෙන් මේ ජල යෝජනා ක්‍රමය පසුගියදා ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනවිරත්න මහතා අතින් ජනතා අයිතියට පත් කෙළේය.වයි. ජයසේන මහතා.“අපිට මේ ඉඩම් ලබාදුන්නේ 1976 දී සමගි පෙරමුණු රජයෙන්, සිරිමාවෝ බණ්ඩාරනායක මැතිනිය අගමැති කාලේ ජනපද කොටසේ ගෙවල් 48 ක් තියෙනවා.අම්බුළුගල ගමේ කොටසකුත් මේ ජල යෝජනා ක්‍රමයෙන් ප්‍රතිලාභ ලබනවා.අපි බොන්න වතුර නැතිව ගොඩක් දුක් වින්දා. ඉඳුනිල් සභාපතිතුමා අපේ දුක්ගැනවිල්ලට ඇහුම්කන්දීලා අද හැම ගෙදරකටම ජලය දීලා තියෙනවා. තවත් අය ජලය ඉල්ලනවා. ඉදිරියේදී ඒ අයටත් ජලය ලබාදීමට බලාපොරොත්තුවෙනවා.”පානීය ජල යෝජනා ක්‍රමයේ පොම්ප ක්‍රියාකරු ජල සමිතියේ උප සභාපති ඊ. ඩබ්ලිව්. පියදාස මහතා.“ගමේ කාටත් තිබූ ලොකුම ප්‍රශ්නයට අද ස්ථිර විසඳුමක් ලැබිලා. අපි වතුර නැතිව ගොඩක් දුක් වින්දා. දූ දරුවන් දුක් වින්දා. වතුර ගේන්න පයින් හැතැප්මක් විතර යනවා. මේ ගැටලුව විසඳා දෙන්න මුල්වූ ප්‍රාදේශීය සභාවේ සභාපතිතුමාට අතාවුද සෙනවිරත්න ඇමැතිතුමාට ස්තුතිය ප්‍රකාශ කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103074</link>
    <topic>නින්දඔය ඇළ හරහා පාලමක් ඕනෑ</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල ප්‍රාදේශීය ලේකම් කොට්ඨාසයේ බුලත්සිංහල ප්‍රාදේශීය සභාවට අයත් මීගහකුඹුර – කරව්කැටිය මාර්ගයේ නින්දඔය ඇළ හරහා පාලමක් ලබා දෙන ලෙස එම ප්‍රදේශවාසීහු බලධාරීන්ගෙන් ඉල්ලා සිටිති.මීගහකුඹුර – කරව්කැටිය මාර්ගය ඔස්සේ බෝතලේගම හා ඒ අවට ගම්වලට ගමන් කළ හැකි කෙටි මාර්ගයකි. මේ මාර්ගයේ අඩි 100ක් පමණ කොටසක් කොන්ක්‍රීට් කර ඇත. එතැන සිට නින්දඔය හරහා ඇති මාර්ගය ඉතා අබලන් තත්ත්වයක පවතියි. අඩු තරමින් පාපැදියකින්වත් යා නොහැකිය. මේ මාර්ගය කඩිනමින් සංවර්ධනය කළ යුතුව ඇත. නින්දඔය ඇළ හරහා ගමන් කිරීමට ඇත්තේ ඒදණ්ඩක් හරහාය. වතුර අඩු දිනවලදී ජනතාව ඇළට බැස ඒ හරහා එගොඩ වෙති. වර්ෂා දිනවලදී ඇළ උතුරන විට ඒදණ්ඩ හරහා යාම් ඊම් ඉතා භයානක බව ප්‍රදේශවාසීහු කියති.මීගහකුඹුර ප්‍රදේශයේ පදිංචිකරුවකු වන හේමපාල ජයසිංහ මහතා - මීගහකුඹුර සිට බෝතලේගම දක්වා දිවෙන මාර්ගයේ ඇති නින්දඔය ඇළ හරහා එගොඩ මෙගොඩ වීමට අඩි 6ක පමණ පාලමක් අවශ්‍යයි. වර්ෂා දිනවලදී ජනතාව ඒදණ්ඩ හරහා යාම් ඊම් කරන මුත් දැන් එය දිරාපත් වෙලා. වරින්වර අපි ලී කොටන් හෝ පුවක් ගස් දාලා ඒදණ්ඩ සකස් කර ගන්නවා. උදේ හවා දෙතුන් සීයක් ජනතාව මේ ඒදණ්ඩ පාවිච්චි කරනවා. වතුර අඩු දවස්වලදී ඇළට බැහැල එගොඩ මෙගොඩ වෙනවා. කුඩා පාලමක් මෙහි තනන ලෙස බලධාරීන්ට දන්වා ඇතත් තවමත් එය ඉටුවුණේ නෑ.ජේ. විමලසේන මහතා - “කරව්කැටිය ප්‍රදේශයේ ජනතාව දිනපතා මේ පාර පාවිච්චි කරනවා. ඇළ හරහා ගමන් කිරීම ඉතා දුෂ්කරයි. වාහනයක් එන්නේ ඇළ ආසන්නයට පමණයි. ඉන් එහාට යන්නේ පාගමනින්. ඇළෙන් එගොඩ වීමට හා අඩු තරමින් ත්‍රීරෝද රියක්වත් ගමන් කිරීමට හැකි කුඩා පාලමක් ලබා දෙනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103075</link>
    <topic>වැලිකල කනිටු විදුහලේ නව ගොඩනැඟිල්ල සිසු අයිතියට</topic>
    <author>හල්තොට සමූහ – විනීතා මානෙල් ගමගේ</author>
    <content>වැලිකල කනිටු විදුහලේ අඩුපාඩු සපුරන්න යන සිරස්තලය හරහා 2010 – 08 – 10 දින දිනමිණ පෙන්වා දීමේ ප්‍රතිඵලයක් ලෙස පාසලට නව ශාලාවක් ඉදිකර සිසු අයිතියට පත්කර දීම පසුගියදා සිදුකෙරිණි.මේ නව ගොඩනැඟිල්ල ඉදිකිරීම සඳහා බස්නාහිර පළාත් සභා මන්ත්‍රීවරු වන නිමල් චන්ද්‍රරත්න මහතා විසින් පළාත් සභා ප්‍රතිපාදන රුපියල් ලක්‍ෂ 02ක් ද, පී. ඩී. අබේරත්න මහතා විසින් රුපියල් විසිපන්දහසක් සහ සෙවිලි තහඩු ද ලබා දුන්හ. ප්‍රදේශයේ ඉඩම් හිමිකරුවකු වන බණ්ඩාර මහතා ලක්‍ෂයකට වැඩි වටිනා ද්‍රව්‍යමය ආධාර ද ප්‍රදේශයේ කුමුදු, චන්දන, කිත්සිරි, දිසානායක යන මහත්වරුන්ගෙන් විදුහලේ ආදි ශිෂ්‍ය සංගමය හා ප්‍රදේශවාසීන්ගේ සහයෝගයෙන් මවුපිය ශ්‍රම දායකත්වය ද ලබාගෙන මාස 02 ක් වැනි කෙටි කාලයක් ඇතුළත එහි ඉදිකිරීම් කටයුතු නිම කෙරුණි.මෙතෙක් මේ පාසලට පළමු වසර සඳහා පැවැත්වුණේ එක් පංතියකි. නිමල් චන්ද්‍රරත්න මහතා විසින් මේ වසරේ සිට එය පන්ති දෙකක් දක්වා වැඩි කිරීමට ද අනුමැතිය ලබාගෙන තිබේ.නව ශාලාව සිසු අයිතියට පත්කිරීම බණ්ඩාරගම කොට්ඨාස අධ්‍යාපන අධ්‍යක්‍ෂ ජී. ටී. කේ. පෙරේරා, හොරණ කලාප අධ්‍යාපන අධ්‍යක්‍ෂිකා පද්මිණි විජේසිංහ, හොරණ තක්‍ෂිලා කනිෂ්ඨ විද්‍යාලීය විදුහල්පතිනිය නන්දනී එස්. රත්නවීර, බස්නාහිර පළාත් සභා මන්ත්‍රී නිමල් චන්ද්‍රරත්න, පාසල සඳහා ඉඩම පරිත්‍යාග කළ එස්. එස්. පුංචිහෙට්ටි යන මහත්ම මහත්මීහු ඇතුළු විශාල පිරිසකගේ සහභාගිත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103076</link>
    <topic>ශ්‍රී පලාබද්දල මැදි මහ විදුහලේ ඩෙස්-පුටු හිඟය උග්‍රයි</topic>
    <author>කුරුවිට සමූහ - රූපිකා කේ. බණ්ඩාර</author>
    <content>රත්නපුර අධ්‍යාපන කලාපයට අයත් ශ්‍රී පලාබද්දල ශ්‍රීපාද මධ්‍ය මහා විද්‍යාලය අඩුපාඩුවලින් පිරී පවතින බව මවුපියෝ පවසති.පළමු වසරේ සිට අ.පො.ස උ.පෙළ කලා අංශය තෙක් මෙහි පන්ති පැවැත්වෙයි. අ.පො.ස උ.පෙළ වාණිජ අංශය තෙක් අධ්‍යාපනය ලැබීමට මීට පෙර තිබූ හැකියාව විවිධ හේතු මත අහිමි වී ගොසිනි.නැවතත් වාණිජ අංශය ආරම්භ කිරීමට ගුරුභවතුන් ලබාදෙන ලෙස බලධාරීන්ගෙන් ඉල්ලා සිටියත් මෙතෙක් පියවරක් නොගත් බවද මවුපියෝ කියති. 900ක පමණ ශිෂ්‍ය සංඛ්‍යාවක් ඉගෙනුම ලබන මෙහි ඩෙස්, පුටු හිඟය තදින්ම බලපායි. ඉහළ ශ්‍රේණිවල සිසුන්ට 3 - 4 ශ්‍රේණිවල ඩෙස්, පුටු පාවිච්චි කිරීමට සිදුවීමෙන් ඇතිවන්නේ මහත් අපහසුතාවකි.විදුරල ශ්‍රී පාද මාර්ගයට මායිම්ව පිහිටීම නිසා ආරක්‍ෂක වැටක් නොමැතිකම වඩාත් තදින් දැනෙන බවද වන්දනා වාරවලදී වැඩි පිරිසක් ගැවසීම නිසා ගැටුම්කාරී තත්ත්වයන් පවා හටගත් බවද ප්‍රදේශවාසීහු පවසති.විදුහල සතුව විශාල ක්‍රීඩාපිටියක් තිබුණ ද සෝදාපාලුවට ලක්ව විනාශ වෙමින් තිබේ. පැතිබැමි යොදා එය ආරක්‍ෂා කළයුතු බව පාසල් සංවර්ධන සමිතිය පවසයි.මෙහි ඇති ගුරුනිවාස ද අබලන්ය. වාසයට නුසුදුසු තත්ත්වයක පැවතුණද එහි රැඳී සිටීමට ගුරුභවතුනට සිදු වී තිබේ. වැසිකිළි කැසිකිළිද අබලන්ව පවතින අතර ඒවා ප්‍රමාණවත් නොවේ. දෙමහල් ගොඩනැඟිල්ලේ පළමු මහල ඉදිකර පන්ති පැවැත්වෙන අතර, ඉන් වතුර කාන්දු වෙයි.ප්‍රාථමික අංශයට ඉංගී‍්‍රසි ගුරුවරයකු නැති බවද නැටුම් ගුරුවරයා වෙනත් පාසලකට අනුයුක්තව සේවය කිරීම නිසා අ.පො.ස. සා.පෙළට, පිටින් ගුරුවරයකු කැඳවාගැනීමට සිදු වූ බවද මවුපියෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103077</link>
    <topic>අවදානම ඇති තැන්වලින් පවුල් 116ක් ඉවතට</topic>
    <author>ඌව පළාත් සමුහ - මාපා බණ්ඩාර</author>
    <content>පස්සර ප්‍රාදේශීය ලේකම් කොට්ඨාසයට අයත් වැල්ගොල්ල සහ නිකේබැද්ද ග්‍රාම නිලධාරි වසම්වලට අයත් ගම්මාන රැසක් නැවතත් නාය යමින් තිබෙන බව ගම්වැසියෝ පවසති.වැල්ගොල්ල, නිකේබැද්ද, පොල්ගහ අරාව, තිබිරියගොල්ල යන ගම්මාන නාය යමින් පවතින අතර එගොඩපිටකන්ද නිතර නාය යෑමට ලක්වේ.අවතැන් පවුල්වල සාමාජිකයන් වැල්ගොල්ල විද්‍යාලයේ සහ ආගරතැන්න දෙමළ විදුහලේ නේවාසිකව සිටී.එච්. එම්. හීංමැණිකා මහත්මියවැල්ගොල්ල ගම කවදාකවත් නාය ගිහින් නෑ. පසුගිය වැස්ස සමඟ නාය යන්න පටන් ගත්තා. ගමේ දැන් අපිට ජීවත් වෙන්න බෑ. පොළොව හැමතැනම පැලිලා දුරස් වෙලා. දිය බුබුළු මතු වෙනවා.මට යන්න දැන් පාරක් නෑ. වාහන එන්නෙත් නෑ. ගමේ වැඩි පිරිසක් ඉන්නේ පිට ගම්වල තවත් සමහරු පාසල්වල තියෙන අනාථ කඳවුරුවල ඉන්නවා.ආර්. එම්. කුමාර මහතාගම වටේම තියෙන්නේ කඳු වටේම තියෙන කඳු නාය යනවා. වැසි දින වල එක පාරටම ගම නාය ගියා. දැන් වැස්ස නැති වුණත් දිගටම නාය යෑම සිදු වෙනවා. නාය යෑම නිසා ගොවි බිම්වලට ජලය ගෙන යන ඇළ මාර්ග සියල්ලම විනාශ වුණා. දැන් කුඹුරකට වතුර ටිකක්වත් ගන්න තැනක් නෑ.කේ. එම්. සුභාෂනී මහත්මියගෙදර උයද්දී ගේ මැදින් වතුර බුබුළු මතු වුණා. ටිකක් වෙලා යද්දී ඉරි ගියා. තවත් ටික වෙලාවකින් බිත්ති පුපුරා මුළු නිවෙසම කැඩී ප්‍රපාතයකට ඇද වැටුණා. දන් අපිට ඉන්න තැනක් නෑ. දරුවෝ පාසල් යවන්න ක්‍රමයක් නෑ. අපේ ගම්මානය දාලා අපි කොහේ යන්නද?නිකේබැද්ද ග්‍රාම නිලධාරී එච්. ටී. අමරදාස මහතා -නිකේබැද්ද, කෙහෙල්හේන ගම්මාන මේ දිනවල නාය යන්න පටන්ගෙන තියෙනවා. ගමේ අවදානම් තැන්වල සිටි පවුල් 116ක් ඉවත් කළා. මේ අයට රජයෙන් අවශ්‍ය සහන ලබා දෙනවා.පස්සර ප්‍රාදේශීය ලේකම් ප්‍රභාත් අබේවර්ධන මහතාවැල්ගොල්ල ගම්මානය නාය ගොස් තිබෙන ප්‍රධාන මාර්ගයේ තැන් කිහිපයක්ම විනාශ වුණා. නිවාස 11ක් මුළුමනින්ම නාය ගියා. තවත් නිවාස රැසකම හානි සිදුව තිබෙනවා. ගම්මානයේ අවතැන් වී සිටින ජනතාවට ආගරතැන්න හා වැල්ගොල්ල විද්‍යාලයේ නවාතැන් පහසුකම් සපයාදී අවශ්‍ය සියලු දේ ලබා දී තිබෙනවා.ඌව ප්‍රධාන ඇමැති ශෂින්ද්‍ර රාජපක්ෂ මහතාජාතික ගොඩනැඟිලි පර්යේෂණ ආයතනයේ මේ ගම්මාන පර්යේෂණ කර පදිංචි වීට භූමිය සුදුසුනම් විතරක් ජනතාව ගම්මානවල පදිංචි කරනවා. නැතිනම් වෙනත් ඉඩම් ලබා දීමට කටයුතු කරනවා. විනශ වූ නිවාස රජයෙන් හා පලාත් සභාවේ මැදිහත් වීමෙන් හදා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=r1103078</link>
    <topic>කුකුළු කූඩුවලට පරිසර හිතකාමී නව ආස්තරණ වර්ග දෙකක්</topic>
    <author>තිහගොඩ විශේෂ – කැලුම් බෝධිමාන</author>
    <content>කුකුළු පාලනයේ යෙදෙන කර්මාන්තකරුවන් සඳහා කුකුළු කූඩුවල බිමට යෙදීමට පරිසර හිතකාමී අලුත් ආස්තරණ වර්ග දෙකක් හඳුන්වාදීමට රුහුණ විශ්වවිද්‍යාලයේ මාපලාන කෘෂිකර්ම පීඨයේ පශු විද්‍යා අධ්‍යයන අංශය සමත් වී ඇත.මේ යටතේ ලී කුඩු සහ කසළ තේ භාවිත කිරීම මඟින් කුකුලන්ගේ ගුණාත්මක තත්ත්වය පමණක් නොව සෞඛ්‍යමය තත්ත්වයද යහපත් බවට නව පර්යේෂණවලින් සොයාගෙන ඇත. දැනට බොහෝ විට මේ කර්මාන්තකරුවෝ යොදා ගනු ලබන්නේ දහයියා වැනි ආස්තරණයන්ය. නමුත් මේවා ඉතා සතුටුදායි තත්ත්වයක නොපවතින බවට දැනට සොයා ගෙන තිබේ. ඊට හේතුව හොඳින් ජලය උරා නොගැනීම, සැහැල්ලුවීම, ලාභදායිවීම, සතුන්ට විෂ රහිතවීම යන සාධක බොහෝවිට එම අතුරණවල දැකගැනීමට නොහැකිය.මේ සම්බන්ධව පශු විද්‍යා අධ්‍යයන අංශයේ ජ්‍යෙෂ්ඨ කථිකාචාරිනි ඩල්සි සේනාරත්න මහත්මිය, සිදුකළ පර්යේෂණයක ප්‍රතිඵල වශයෙන් මේ නව ආස්තරණ දෙක හඳුනාගත හැකිවිය. සේනාරත්න මහත්මිය මෙසේ කීවාය. විශේෂයෙන් කුකුළු පාලනයේ යෙදෙන කර්මාන්තකරුවෝ බොහෝවිට කුකුළන්ගේ ගුණාත්මක භාවය, ආහාර, ජලය, පිළිබඳව දැඩි අවධානයකින් කටයුතු කරනවා. එහෙත් කුකුළු ආස්තරණ සම්බන්ධව දක්වන්නේ ඇල්මැරුණු අදහසකි.දැනට අතුරණ වශයෙන් භාවිතයට ගන්නා වී පොතුවල කාබන් හා නයිට්‍රජන් තිබෙනවා. ඒ හේතුවෙන් අවසානයේ ඉවත දමන අතුරුණ වර්ෂාවට හසුවීමෙන් නයිට්‍රජන් විශාල ප්‍රමාණයක් ජීර්ණය විය හැකිය. මේ නිසා අවට ජලාශ පවා දූෂණයට ලක් වෙනවා.මෙවැනි හේතු රැසක් බලපානවා ඒ නිසයි මේ පර්යේෂණය සිදුකළේ. එහිදී තේ කර්මාන්ත ශාලාවලින් ඉවත දමන කළු පැහැති කොටස (Refused tea) මගින් අතුරණුවක් ලෙස භාවිතයෙන් කිසිදු ගැටලුවක් නොවන බවට සොයා ගත්තා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103071</link>
    <topic>ශ්‍රී ලංකා - ඔස්ට්‍රේලියා තරගයේ තීරණයක් නෑ</topic>
    <author>පි‍්‍රන්ස් ගුණසේකර</author>
    <content>ලෝක සූර ඔස්ට්‍රේලියාව හා අනු සූර ශ්‍රී ලංකාව අතර තරගය නැරඹීමට පැමිණි 35000කගේ බලාපොරොත්තු වර්ෂාවට සේදී යෑම හේතුවෙන් තරගය තීරණයකින් තොරව නිමාවට පත් විය. මේ හේතුවෙන් දෙපිලටම එක් ලකුණ බැගින් පිරිනැමුණි.ඛෙත්තාරාම ආර්. ප්‍රේමදාස ක්‍රීඩාංගණයේ පෙරේදා පැවැති මේ තරගය ලොව පුරා ක්‍රිකට් ප්‍රේක්ෂකයින් ගේ දැඩි අවධානයට ලක්වූ එකකි.කාසියේ වාසිය දිනා මුලින් පන්දුවට පහර දුන් ශ්‍රී ලංකා පිල කඩුලු 3කට ලකුණු 146 ක් (ඕවර් 32.5 කදී) ලබා සිටියදී ධාරානිපාත වර්ෂාව පතිත විය.එවිට නායක කුමාර් සංගක්කාර නොදැවී ලකුණු 73ක් ද තිලාන් සමරවීර නොදැවී ලකුණු 34 ක්ද ලබා සිටියහ. සංගක්කාර පන්දු 102 කට මුහුණ දී හතරේ පහර 7ක් ද තිලාන් පන්දු 48 කදී හතරේ පහර 2ක් ද එල්ල කළහ. පස්වරු 5.05 සිට ඇදහැලුන වර්ෂාව හමුවේ තරගය අතහැර දැමීමට රාත්‍රී 7.50 ට එංගලන්ත ජාතික ජේ. ජේ. ගෝල්ඩ් හා නවසීලන්තයේ පීටර් හිල් විනිසුරුවෝ තීරණය කළහ.ශ්‍රී ලංකා ඉනිම ආරම්භයේ දී ඔස්ට්‍රේලියානු පන්දු යවන්නන් තර්ජනයක් එල්ල කළ අතර මේ හේතුවෙන් ආරම්භක පිතිකරු යුගලයම ලකුණු 31 ක් වෙද්දී දැවී ගියහ. ඩිල්ෂාන් ට පිට ඉන්නට පිටින් ෂෝන් ටෙයිට් එවූ පන්දුවකට දෙවැනි ස්ලිප් වෙත උඩ පන්දුවක් යොමුවී ලකුණු 4කට දැවී ගියේ ය.උපුල් තරංග එල්ල කළ පහරක් පොයින්ට් හි සිටි ස්ටීවන් ස්මිත් ගුවනේ පාවී උඩ පන්දුවක් බවට පෙරළා ගැනීමෙන් ලකුණු 6කට දැවී ගියේ ය. මහේල හා සංගක්කාර තෙවැනි කඩුල්ලට ලකුණු 44 ක සම්බන්ධතාවක් ගොඩනගා තිබිය දී මහේල ජයවර්ධන ලකුණු 23 ක දුවද්දී දැවී ගියේ ය.වැස්සට තරගය නතර කරද්දී සංගක්කාර තම එක් දින ක්‍රිකට් දිවියෙහි 61 වැනි අර්ධ ශතකය හා ක්‍රිකට් ලෝක කුසලාන තරගවල 6 වැනි අර්ධ ශතකය සම්පූර්ණ කර තිබුණි.ඔස්ට්‍රේලියාවේ ආරම්භක වේග පන්දු යවන්නන් වූ ලී හා ටෙයිට් කඩුල්ල බැගින් බිඳ හෙලූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103074</link>
    <topic>ඔස්ට්‍රේලියානු තරගය වැස්සට සේදීමෙන් ලෝක කුසලානය ජය ගැනීමට බාධාවක් නෑ</topic>
    <author/>
    <content>ඔස්ට්‍රේලියාව සමඟ පැවැති තරගය වර්ෂාවට හසුවීමෙන් එක් ප්‍රසාද ලකුණකට සීමාවීම ලෝක කුසලානය ජය ගැනීමේ සිහිනයට හානිකර නොවන බව කුමාර් සංගක්කාර ප්‍රකාශ කළේය.පාකිස්තානය සමඟ පැවැති තරගයෙන් පරාජයට පත්ව සිටි ශ්‍රී ලංකා පිල ඔස්ට්‍රේලියාව සමඟ පැවැති තරගය විසඳුමකින් තොරව නිමාවට පත්වීම හේතුවෙන් එක් ප්‍රසාද ලකුණක් පමණක් හිමිවිය.“ලකුණු කිසිවක් නොලබනවාට වඩා එක් ලකුණක් හෝ ලැබීම හොඳයි” ඔස්ට්‍රේලියානු තරගය වර්ෂාවට හසුවීමෙන් අනතුරුව සංගක්කාර එසේ ප්‍රකාශ කළේය.අවසන් මහා තරගයට සුදුසුකම් ලැබීමට හැම කණ්ඩායමක්ම පරාජය කළ යුතු වෙනවා. අපි දැන් ඉන්නේ එතැනයි” ඔහු සඳහන් කළේය.“මේ තරගයේදී අපේ පිතිහරඹය අනුව අපට ලකුණු 250 සීමාවට හෝ ඊට ටිකක් එහාට ප්‍රමාණයකට යාමේ හැකියාව තිබුණා. තරගය දිගටම පැවැත්වීමට හැකියාව ලැබී තිබුණොත් එය විශිෂ්ට තරගයක් විය හැකිව තිබුණා. තරගය නැරඹීමට පැමිණි අතිවිශාල ක්‍රීඩාලෝලීහු හොඳ තරගයක් බලාපොරොත්තුව සිටියා. වර්ෂාව ඒ බලාපොරොත්තු බිඳ දැමීම කනගාටුවට කරුණක්” සංගක්කාර වැඩිදුරටත් පැවැසීය.මේ අතර ශ්‍රී ලංකාව සමඟ පැවැති තරගය විසඳුමකින් තොරව නිමාවට පත්ව එක් ප්‍රසාද ලකුණක් පමණක් ලැබීමෙන් කණ්ඩායමට එතරම් බලපෑමක් එල්ල නොවන බව ඔස්ට්‍රේලියානු නායක රිකී පොන්ටින් ප්‍රකාශ කළේය.“අපිට පුලුවනි ඉදිරියේදී තවත් තරග කීපයක් ජය ගැනීමට. ඒ නිසා මේ තරගයෙන් ප්‍රසාද ලකුණු 2 අහිමිවීම කණ්ඩායමට එතරම් බලපාන දෙයක් නොවේ. ඒක ශ්‍රී ලංකා පිලට කොහොම බලපාවිද කියලා නම් මම දන්නේ නැහැ” පොන්ටින් සඳහන් කළේය.“ශ්‍රී ලංකාව සමඟ පැවැති තරගය ඉතා හොඳ තරගයක්. ඔවුනට සංගක්කාර හිටියා. ඔහු ඉතා හොඳින් පිත්ත හසුරුවමින් සිටියේ. ලකුණු පුවරුවේ 140 කුත් තිබුණා. පන්දුව මාරු කිරීමට පෙර තව කඩුල්ලක් දවා ගැනීමේ අදිටනින් යුතුවයි අපි හිටියේ.” ඔස්ට්‍රේලියානු නායක පැවැසීය.“කඩුල්ලේ හැටියට දෙවනුවට පන්දුවට පහර දී ඉලක්කය හඹා යාම අසීරු දෙයක් වී තිබුණා. අනික ශ්‍රී ලංකාව ක්‍රීඩා කළේ දඟපන්දු යවන්නෝ 3 දෙනෙක් එක්කයි” පොන්ටින් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103072</link>
    <topic>බංග්ලාදේශය අසරණ වෙයි</topic>
    <author/>
    <content>බංග්ලාදේශයේ ඩකා නුවර ෂෙරේබංග්ලා ක්‍රීඩාංගණයේ ක්‍රීඩාලෝලීන් 25,000 කගේ පමණ බලාපොරොත්තු සුන් කරමින් ඊයේ (4) බංග්ලාදේශය නොසිතූ විරූ පරාජයක් බටහිර ඉන්දීය කොදෙව් පිල හමුවේ ලැබීය. කොදෙව් පිල කඩුලු 9 ක පහසු ජයක් ලැබීය.ලෝක කුසලාන ක්‍රිකට් ඉතිහාසයේ කණ්ඩායමක් ලබා ගත් අඩුම ලකුණු සංඛ්‍යාවන් අතරින් හතරවැනි ලකුණු සංඛ්‍යාව වූ ලකුණු 58 ලබා ගනිමින් බංග්ලාදේශ ක්‍රීඩකයෝ වාර්තා පොතට ඇතුළත් විය.බංග්ලාදේශය ක්‍රිකට් තරගාවලියකදී ලබාගත් අඩුම ලකුණු සංඛ්‍යාව ලෙස ද මෙය වාර්තා ගතවන අතර මීට පෙර ඔවුන් ලකුණු 74 කට දැවී ගොස් තිබුණි.මෙවර ලෝක කුසලානයේදී අඩුම ලකුණු සංඛ්‍යාව ලෙස දැනට වාර්තා වන්නේ ද මේ ලකුණු සංඛ්‍යාවයි. මීට පෙර කෙන්යාව නවසීලන්තයට එරෙහිව ලකුණු 69 කට දැවී ගියේය.පළමුව පන්දුවට පහර දුන් බංග්ලාදේශ ක්‍රීඩකයෝ ඕවර 18.5 කදී දැවී ගියහ. කොදෙව් පන්දු යවන්නන්ගේ දැඩි පීඩනයට හසුවූ බංග්ලාදේශ ක්‍රීඩකයන් ක්‍රීඩාගාරයට එකිනෙකා පිටුපස ආපසු හැරී ගියේ කිසිවකු සාර්ථක ප්‍රතිඵල අත්කර ගැනීමකින් තොරවය. ක්‍රීඩකයන් හතරදෙනෙකුම ලකුණු නොලැබූ අතර ක්‍රීඩකයන් පස්දෙනෙකුට ලකුණු 10 සීමාව පසුකර ගැනීමට නොහැකි විය.පන්දු යැවීමේදී සුලෙයිමාන් බෙන් ලකුණු 18කට කඩුලු 4ක් ද, කෙමර් රෝච් ලකුණු 19කට කඩුලු 3ක් ද, ඩැරන් සමී ලකුණු 21 කට කඩුලු 3ක් ද බිඳ හෙළීය.ක්‍රිස් ගේල් ලකුණු 37ක් ලබාගත්තේ හතරේ පහර 6 ක් ද සමඟිනි.තරගයේ වීරයා ලෙස කෙමර් රෝච් සම්මාන ලැබීය.බංග්ලාදේශය සියලු දෙනා දැවී (ඕවර 18.5) 58 - ජුනයිඩ් සිද්දික් 25, සුලෙයිමන් බෙන් 18/4, කෙමර් රෝච් 19/3, ඩැරන් සමි 21/3බටහිර ඉන්දීය කොදෙව් පිල කඩුලු 1ක් දැවී (ඕවර 12.2) 59 - ක්‍රිස් ගේල් 37.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103073</link>
    <topic>සාන්තුවරයන්ගේ ගැටුමේදී ෂෙහාන්ගෙන් ශතකයක්</topic>
    <author/>
    <content>සාන්ත පීතර හා සාන්ත ජෝශප් 77 වැනි සාන්තුවරයින්ගේ මහා ක්‍රිකට් ගැටුම ජය පරාජයෙන් තොරව නිමාවට පත්වුවද සාන්ත පීතර විදුහලේ ෂෙහාන් ප්‍රනාන්දු විශිෂ්ට පිති හරඹයක නිරත වෙමින් තරගයේ සියළු ගෞරව සිය කණ්ඩායමට හිමි කර දීමට සමත් විය.සාන්ත පීතර විදුහල් දෙවැනි ඉනිමේදී පන්දු 166 කට මුහුණ දුන් ෂෙහාන් හතරේ පහර 14 ක් සහ හයේ පහර 5 ක් සමඟ නොදැවී ලකුණු 159 ක් රැස් කර ගත්තේය.සරවනමුත්තු පිටියේ පැවැති මේ තරගයේදී පළමුව පන්දුවට පහර දුන් සාන්ත පීතර විදුහල ලකුණු 189 ක් වාර්තා කළේය.සාන්ත ජෝශප් විදුහල සිය පළමු ඉනිමේදී කඩුලු 9 කට ලකුණු 224 ක් රැස් කොට ඉනිම අත්හිටුවමින් නැවත පන්දුවට පහරදීමේ වාරය සාන්ත පීතර විදුහලට ලබා දුන්නේය.සාන්ත පීතර විදුහල දෙවැනි ඉනිමේදී කඩුලු 2 කට ලකුණු 260 ක් වාර්තා කළේය.සාන්ත පීතර පළමු ඉනිම – 189 නිලෝචන පෙරේරා 77, (චතුරංග කුමාර 39 / 4, ඩිනාල් දම්බරගේ 47 / 3) සහ දෙවැනි ඉනිම – 260 / 2 - ෂෙහාන් ප්‍රනාන්දු නොදැවී 159, ශෂිත් ප්‍රනාන්දු 51 ඩෙන්හැම් පෙරේරා 29සාන්ත ජොශප් පළමු ඉනිම – 229 / 9 රොස්කෝ තටිල් 50, පියමල් පෙරේරා 50, දිලාන් ප්‍රනාන්දු පුල්ලේ නොදැවී 30 චතුරංග කුමාර 38 (ළහිරු ජයරත්න 64 / 4, නිලෝචන පෙරේරා 38 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103075</link>
    <topic>බංග්ලාදේශ ක්‍රීඩා ලෝලීහු කොදෙව් බස් රථයට පහර දෙති</topic>
    <author>චෙන්නායි (ඒ. එෆ්. පී.)</author>
    <content>බංග්ලාදේශ ක්‍රීඩා ලෝලීහු විසින් බටහිර ඉන්දීය කොදෙව් පිල ගමන් ගත් බස් රථයට ගල් ප්‍රහාරයක් එල්ල කිරීම හෙලා දුටු ජාත්‍යන්තර ක්‍රිකට් කවුන්සිලයේ ප්‍රධාන විධායක හරූන් ලොගාට් තරග පැවැත්වෙන ස්ථාන වෙනස් කිරීමේ අදහසක් නොමැති බව ප්‍රකාශ කළේය.ලෝක කුසලාන තරගමාලාවේ ඩකා නුවර පැවැති බංග්ලාදේශ - කොදෙව් තරගයේදී බංග්ලාදේශ පිල ලකුණු 58 කට දැවී ගිය අතර කොදෙව්වන් කඩුලු 9 ක පහසු ජයක් අත්කර ගත්තේය. මේ හේතුවෙන් බංග්ලාදේශ ක්‍රීඩා ලෝලීහු බලවත් සේ කෝපයට පත්ව කොදෙව් පිල ගමන් ගත් බස් රථයට ගල් ප්‍රහාරයක් එල්ල කර තිබිණි.නමුත් පොලිසිය ප්‍රකාශ කළේ ක්‍රීඩා ලෝලීහු මෙලෙස කොදෙව් පිල ගමන්ගත් බස් රථයට ප්‍රහාර එල්ල කළේ අත් වැරැද්දකින් බවය. පොලිසියට අනුව බංග්ලාදේශ ක්‍රීඩා ලෝලීන්ට අවශ්‍යව තිබුණේ සිය කණ්ඩායම ගමන් ගන්නා බස් රථයට ප්‍රහාරයක් එල්ල කිරීමටය.“ඇත්ත වශයෙන්ම මෙය කණගාටුදායක සිදුවීමක්. තරගයෙන් බංග්ලාදේශ පිල පරාජයට පත්වීම ඉවසාගත නොහැකි වූ සුළු ක්‍රීඩා ලෝලීහු පිරිසක් මේ සිදුවීමට මුල්වී තිබුණා. මෙය සුළු සිද්ධියක්” ලොගාට් පැවැසීය.මේ සිදුවීමට සම්බන්ධ 38 දෙනකු දැනටමත් අත්අඩංගුවට ගෙන ඇතැයි තරගාවලියේ බංග්ලාදේශ තරග කමිටුවේ ආරක්ෂක අධ්‍යක්ෂවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103076</link>
    <topic>කෝට්ටේ ලීගයට වසර 59ක් පිරීම නිමිත්තෙන් පාපන්දු තරගාවලියක්</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>ශ්‍රී ජයවර්ධනපුර - කෝට්ටේ පාපන්දු ලීගයට වසර 59ක් පිරීම හා කෝට්ටේ ප්‍රදේශයේ නිවැසි මනිලාල් ප්‍රනාන්දු මහතා ජාත්‍යන්තර පාපන්දු සම්මේලනයේ විධායක සභාවට පත්වීම නිමිතිකර උපහාර දැක්වීම සඳහා වූ දීපව්‍යාප්ත පිරිමි හා කාන්තා පාපන්දු තරඟාවලිය ලබන 12 හා 13 යන දිනයන් හි රාජගිරිය ඔබේසේකර පුර නගර සභා ක්‍රීඩාංගනයේ දී පැවැත්වේ.එක් පිලකට 7 දෙනෙකු බැගින් වූ මෙම ආරාධිත දීපව්‍යාප්ත පාපන්දු තරඟාවලියේ පිරිමි තරඟයෙන් ප්‍රථම ස්ථානය දිනාගන්නා පිලට සූරතා කුසලානය සමඟ මුදලින් රුපියල් 75,000 ක් පිරිනැමේ. අනු සූරතාව දිනාගන්නා පිලට මුදලින් රුපියල් 50,000 ක් පිරිනැමේ.කාන්තා සූරතාව දිනාගන්නා පිලට රුපියල් 50,000ක්ද, අනු සූරතාව දිනාගන්නා පිලට රුපියල් 30,000 ක්ද පිිරිනැමෙන බව, කෝට්ටේ පාපන්දු ලීගයේ ප්‍රධාන ලේකම් ලලිත් කුමාර මහතා ‘දිනමිණ’ ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103077</link>
    <topic>එංගලන්තයට ලකුණු 6ක තියුණු ජයක්</topic>
    <author/>
    <content>එංගලන්ත පන්දු යවන්නන්ගේ විශිෂ්ට පන්දු යැවීමත්, සුපිරි පන්දු රැකීමත් හේතුවෙන් ලකුණු 172ක පහසු ඉලක්කයක් හඹාගිය දකුණු අපි‍්‍රකානුවෝ ලකුණු 165කට දවාලමින් ලකුණු 6ක තියුණු ජයක් හිමිකර ගැනීමට එංගලන්තය සමත්විය.විශිෂ්ට පන්දු යැවීමක නිරතවූ එංගලන්ත වේගපන්දු යවන ක්‍රීඩක ස්ටුවර්ට් බ්‍රෝඩ් ලකුණු 15කට කඩුලු 4ක් දවාලූ අතර, ජේම්ස් ඇන්ඩර්සන් ලකුණු 16කට කඩුලු 2ක් දවාලීය.පළමුව පන්දුවට පහරදුන් එංගලන්ත ඉනිමේ පළමු කඩුලු 2 පළමු ඕවරයේදීම දවාගත් රොබින් පීටර්සන් සහ මැදපෙළ පිතිකරුවෝ අසරණ කරමින් කඩුලු 4ක් දවාලූ ඉම්රාන් තාහිර් එංගලන්ත ඉනිම ලකුණු 171 කට සීමා කළහ.එංගලන්ත ඉනිමේ දී සාර්ථක පිතිහරඹයක නිරතවූ ජොනතන් ට්‍රෝට් හා රවී බොපරා 4 වැනි කඩුල්ලට ලකුණු 99ක සම්බන්ධතාවයක් ගොඩ නැගුවේය. ටෙ‍්‍රීට් ලකුණු 52ක් ලබාගත් අතර, බෝපරා ලකුණු 60ක් රැස් කළේය.එංගලන්තය – 171 (ඕවර 45.4) රවී බෝපරා 60, ජොනතන් ට්‍රෝට් 52 (ඉම්රාන් තාහිර් 38/4, රොබින් පීටර්සන් 22/3)දකුණු අපි‍්‍රකාව - 165 (ඕවර 47.4) හෂීම් අම්ලා 42, ඒ. බී. ඩිවිලියර්ස් 25, ග්‍රෙහැම් ස්මිත් 22 (ස්ටුවර්ට් බ්‍රෝඩ් 15/4, ජේම්ස් ඇන්ඩර්සන් 16/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=s1103078</link>
    <topic>යුවරාජ් ඉන්දියාවට ජය ගෙනේ</topic>
    <author/>
    <content>ඉන්දීය ක්‍රීඩක යුවරාජ් සිං පන්දුවෙන් හා පිත්තෙන් පෑ දස්කම හේතුවෙන් ඊයේ (6) බැංගලෝර්හි එම්. චින්නස්වාමි ක්‍රීඩාංගණයේ දී නිමාවට පත්වූ ඉන්දියාව හා අයර්ලන්තය අතර තරගයේ දී කඩුලු 5 ක ජය ඉන්දියාවට හිමිවිය.පිළිතුරු ඉනිම ක්‍රීඩා කළ ඉන්දීය ක්‍රීඩකයෝ ලකුණු 208 ක ඉලක්කයක් හඹා ගියහ. ඔවුන් ඕවර 46 කදී කඩුලු 5 ක් දැවී ලකුණු 210 ක් රැස් කළහ.යුවරාජ් සිං නොදැවී අගනා ලකුණු 50 ලබාගත් අතර ඔහු පන්දු යැවීමේදීද අයර්ලන්ත ක්‍රීඩකයන් 5 දෙනෙකුද දවා ගනිමින් දස්කම් පෙන්නූ අතර ඔහු ඒ සඳහා ලකුණු 31 ක් ලබා දුන්නේය. ඔහුට තරගයේ වීරයා සම්මානය ද හිමිවිය.ඉන්දීය ඉනිමේ දී සචින් තෙන්ඩුල්කාර් 38 ක්, විරාත් කෝලි 34 ක්, මහේන්ද්‍ර සිං දෝනි 34 ක් හා යුසුෆ් පතාන් 30 ක් ලෙස ලකුණු රැස් කළහ.පන්දු යැවීමේදී ජොන්ස්ටන් ලකුණු 16 කට කඩුලු 2 ක්ද, ඩොක්රෙල් ලකුණු 49 කට කඩුලු 2 ක් ද දවා ගත්හ..පළමුව පන්දුවට පහරදුන් අයර්ලන්ත පිල ඕවර් 47.5කදී සියලු දෙනා දැවී ලකුණු 207ක් රැස් කෙළේ ය.ඔවුන් රඳවාගත් ලකුණු වේගය 4.32කි.ආරම්භක පිතිකරු විලියම් පෝටර්ෆීල්ඩ් දක්ෂ ලෙස පන්දුවට පහර දෙමින් අගනා ලකුණු 75ක් රැස් කෙළේ හතරේ පහර 6ක් හා හයේ පහරක් සමඟිනි.නීල් ඕ බ්‍රියොන් ලකුණු 46ක් ද ඇලෙක්ස් කුසාක් ලකුණු 24ක් ද රැස් කළහ.පන්දු යැවීමේ දී ඉන්දීය ක්‍රීඩක යුවරාජ් සිං දක්ෂ පන්දු යැවීමක නිරතවෙමින් ලකුණු 31කට කඩුලු 5ක් බිද හෙලීය. සගීර් ඛාන් ලකුණු 30කට කඩුලු 3ක් දවා ගනු ලැබීය.අයර්ලන්තය සියලු දෙනා දැවී (ඕවර 47.5) 207විලියම් පෝටර්ෆීල්ඩ් 75, නීල් ඕ බ්‍රියොන් 46, ඇලෙක්ස් කුසාක් 24(යුවරාජ් සිං 31 / 5, සහීර් ඛාන් 30 / 3)ඉන්දියාව කඩුලු 5 ක් දැවී (ඕවර 46) 210යුවරාජ් සිං 50, සචින් තෙන්ඩුල්කාර් 38, විරාත් කෝලි 34, මහේන්ද්‍ර සිං දෝනි 34, යුසුෆ් පතාන් 30(ජොන්ස්ටන් 16/2, ඩොක්රේල් 49/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=f1103071</link>
    <topic>ලෙස්ලි දේවේන්ද්‍ර</topic>
    <author>සාකච්ඡා කළේ චන්දන ජයවීර</author>
    <content>එක්සත් ජාතික පක්ෂය බලයේ සිටි අවදියේ දී රජයේ සේවය ආකාර කිහිපයකින් නොවැදගත් තත්ත්වයට පත්කළා. මේ කාලයේ දක්නට ලැබුණු ප්‍රධාන ලක්ෂණයක් තමයි, තොග ගණනින් රජයේ සේවකයින් රස්සාවලින් එළියට ඇද දැමීම. ඊට අමතරව විශ්‍රාම යන රජයේ සේවකයින් වෙනුවෙන් නව බඳවා ගැනීම් නොකිරීමෙන් රජයේ සේවය ඉතාමත් සුක්ෂම ආකාරයට විනාශ කළා. මේ තත්ත්වය රනිල් වික්‍රමසිංහ මහතා බලයේ සිටි 2001 – 2002 වසර දෙකේදීත් දකින්න ලැබුණා.ජේ. ආර්. හා පේ‍්‍රමදාස යුගයන්හි දැඩි මර්දනකාරී පිළිවෙතක් හැම ක්ෂේත්‍රයකම පාහේ දකින්න ලැබුණා. ඔවුන් රජයේ සේවකයන් දෙස, වෘත්තීය ක්‍රියාමාර්ග දෙස බැලුවේ අපරාධකරුවන් දෙස බලනවා වගේ. කිසිම ඉල්ලීමකට කන්දුන්නේ නැහැ.රැකියා බැංකු ඇති කිරීම වගේ බොරු පොරොන්දු දී දහස් ගණන් උගත් තරුණ තරුණියන් රස්තියාදු කෙරෙව්වා. රජයේ රැකියාවක් ලබා ගන්න එජාපයේ දේශපාලකයන් පසු පස ගොස් වටිනාකම් නැති කරගත් තරුණියන් පිළිබඳ ප්‍රවෘත්ති එ.ජා.ප. යුගයේ සුලබ අත්දැකීමක් වුණා.එ.ජා.ප.ය පාලන කාලවලදී වෘත්තීය සමිති හා වෘත්තීය අරගල සම්බන්ධයෙන් දරුණු ප්‍රතිපත්තියක් ක්‍රියාත්මක කළා.1977 ජේ. ආර්. ජයවර්ධන මහතා බලයට ඇවිත් ඇති කළ විවෘත ආර්ථික ක්‍රමයත් එක්ක සේවකයින්ගේ මූර්ත වැටුප ශීඝ්‍රයෙන් පහළ වැටුණා. ඒ අවස්ථාවේදී වෘත්තීය සමිති ගණනාවක් එකතුවෙලා වැටුප රු. 300/-කින් වැඩි කරන්න කියලා ඉල්ලීමක් ඉදිරිපත් කළා. පිකටින් ව්‍යාපාර කළා. ඒ පිකටින් ව්‍යාපාරයට සහභාගි වූ සෝමපාල සහෝදරයාට එජාපයේ වෘත්තීය සමිති නායකයෝ පහර දීලා, පාගලා මරලා දැම්මා. ජූලි වර්ජනයේ යෙදුණු රජයේ හා පෞද්ගලික අංශයේ සේවකයින් 80,000 ක් පමණ රැකියාවලින් දොට්ට දැම්මා.ඊට හාත්පසින්ම වෙනස් තත්ත්වයක් වර්තමාන ආණ්ඩුව යටතේ දකින්න ලැබෙනවා. රජයට සම්බන්ධ වෘත්තීය සමිතියක් වූවත් අපිත් වැඩ වර්ජනවල යෙදී තිබෙනවා.වැඩ වර්ජනවල යෙදීම ජාත්‍යන්තර ප්‍රමිතීන් අනුව ලබා දී තිබෙන මානව අයිතියක් විදිහට සලකා මේ රජය කටයුතු කර තිබෙනවා. වැඩ වර්ජන මර්දනය කරන්න කිසිම අවස්ථාවක මේ රජය ක්‍රියා කර නැහැ. ඒ වෙනුවට වෘත්තීය සමිති සමඟ සාකච්ඡා කර ඔවුන්ගේ ඉල්ලීම්වලට කන්දෙන ප්‍රතිපත්තියක් මහින්ද රාජපක්ෂ මහතාගේ රජය දිගින් දිගටම අනුගමනය කර තිබෙනවා.මහින්ද රාජපක්ෂ මහතා බලයට පත්වීමට පෙර ගතවුණු අවුරුදු හතරක කාලයක් තුළදී රජයේ සේවයට කිසිම පුද්ගලයෙක්ව බඳවා ගත්තේ නැහැ. නමුත් මහින්ද රාජපක්ෂ මහතා එම ප්‍රතිපත්තියේ පැහැදිලි වෙනසක් ඇති කරමින් ජනාධිපතිධුරයට පත්වූ වහාම 2005 දී එකවර 40,000 ක් බඳවා ගත්තා. ලංකා ඉතිහාසයේ ඊට පෙර කිසි අවස්ථාවක එතරම් විශාල ප්‍රමාණයක් රජයේ සේවයට බඳවාගෙන නැහැ.මෙම ක්‍රියාවලිය නිසා යළිත් වරක් රාජ්‍යය සේවය ශක්තිමත් තත්ත්වයට පත්වුණා. රජයේ සේවකයින්ට මේ රටේ සංවර්ධන ක්‍රියාදාමයට දායකවීමේ හැකියාව වඩ වඩාත් තීව්‍ර වුණා. උගත් තරුණ ශ්‍රමිකයන්ගේ රැකියා ප්‍රශ්නයටත් විසඳුම් ලැබුණා.මොනම හේතුවක් නිසාවත් මින් ඉදිරියට කිසිම රාජ්‍යය ආයතනයක් පෞද්ගලීකරණය කරන්නේ නැහැ. ඒ ගැන පැහැදිලි ප්‍රකාශයක් මහින්ද රාජපක්ෂ ජනාධිපතිතුමා සිය මැතිවරණ ප්‍රකාශයෙන් ලබා දී තිබෙනවා. ඔහු 2005 සිට දිගටම එම ප්‍රතිඥාව අකුරටම ආරක්ෂා කළා.රාජ්‍යය ආයතන කිහිපයක් නඩත්තු කිරීමට අමතර ප්‍රදානයක් ලබාදීමට රජයට සිදුව තිබෙනවා. එහෙම වුණායි කියලා කිසිම රජයේ ආයතනයක් පෞද්ගලීකරණය කරන්නේ නැහැ.පසුගිය රජයන් විසින් පෞද්ගලීකරණය කරන ලද ආයතන පවා නැවත රාජ්‍ය අංශයේ පාලනයට ගන්න මහින්ද රාජපක්ෂ ජනාධිපතිතුමා කටයුතු කර තිබෙනවා. උදාහරණයක් හැටියට ශ්‍රී ලන්කන් එයාර් ලයින් සමාගම දැක්විය හැකියි. එමිරේට්ස් ගුවන් සමාගම විසින් එහි අයිතියෙන් 35% ක කොටස් ප්‍රමාණයක් හිමිකරගෙන තිබුණා. එම ආයතනය කළමනාකරණය කරනු ලැබුවේත් එමිරේට්ස් සමාගම විසින්. ඔවුන්ගේ කාලසීමාව අවසන් වූ පසු රජය බොහොම අමාරුවෙන් මුදල් සොයාගෙන නැවතත් එම ආයතනයේ පාලනය රජය යටතට ගත්තා.ෂෙල් ගෑස් සමාගම, ජාතික රක්ෂණ සංස්ථාව වැනි ව්‍යාපාරික ආයතන ගණනාවක් නැවත රජයේ පාලනය යටතට ගත්තා. ෂෙල් ගෑස් සමාගම ඔවුන්ගේ කොටස් වෙනත් සමාගමකට විකිණීමට සුදානම් වනවිට රජය කිව්වා අපි කොහොම හරි සල්ලි හොයලා මේක ගන්නවා කියලා.මේ වගේ රටේ ආර්ථිකයට වැදගත් සේවයක් ඉටුකරන ආර්ථික මර්මස්ථාන කිසිවක් පෞද්ගලික අංශයට නතුවීමට ඉඩ නොදී නැවත රජයට පවරා ගැනීමේ ප්‍රතිපත්තියක් මේ රජය යටතේ අපිට දකින්නට ලැබෙනවා.ඉන්දියාව, පකිස්තානය වැනි ආසියාතික රටවල් ඇතුළුව ලෝකයේ සියලුම රටවල් පාහේ පෞද්ගලිකරණ ක්‍රියාවලියක යෙදී සිටිනවා. මහින්ද රාජපක්ෂ මහතාගේ නායකත්වය යටතේ ලංකාව එම ප්‍රතිපත්තිය සම්පූර්ණයෙන්ම බැහැර කර රාජ්‍යය අංශය තවදුරටත් ශක්තිමත් කළ යුතුය යන මතයේ ඉන්නවා. මේක පෙරළිකාර තීරණයක්.රාජ්‍යය ආයතන ශක්තිමත් කරමින් රජය ගෙන ගිය ව්‍යාපාරය සාර්ථක එකක් බව අවස්ථා ගණනාවකදී ඔප්පු වී තිබෙනවා. පසුගිය වසරේ ඇතිවුණු ආහාර අර්බුදයේ දී ඇමෙරිකාව ඇතුළු යුරෝපා රටවල් රැසක ආර්ථිකයන් කඩා වැටුණා. ආපදා රැසකට මුහුණදීමට සිදුවුණා. නමුත් ඒ සියල්ල මධ්‍යයේ අපට නැවත නැඟී සිටීමට හැකි වූයේ ශක්තිමත් රාජ්‍යය අංශයක් තිබුණු නිසයි.එස්. ඩබ්. ආර්. ඩී. බණ්ඩාරනායක මහතාගෙන් පසු කම්කරු පන්තිය කෙරෙහි ඉතාමත්ම සංවේදී නායකයා ලෙස මහින්ද රාජපක්ෂ මහතා හැඳින්විය හැකියි.ඔහු කම්කරු අයිතිවාසිකම් පිළිබඳ ඉතාමත් කැපවීමක් දැක්වූ නායකයෙක්. බලයට පත්වීමට පෙර සිටම ඒ තත්ත්වය අපිට දකින්නට ලැබුණා. ඔහු ජනාධිපතිධුරයට පත් වු පසු වෘත්තීය සමිති ඉල්ලීමක් කළත් නැතත් එතුමාගේ වුවමනාවෙන්ම මාස තුනකට වරක්, සමහර අවස්ථාවලදී මාස දෙකකට වරක් වෘත්තීය සමිති සමඟ වෘත්තීය ගැටලු ගැන සාකච්ඡා කරනවා. මේ සංවාදය සියලුම වෘත්තීය සම්බන්ධයෙන් පවත්වාගෙන යනවා. මේ නිසා දැන් බෝඩ් එල්ලගෙන ලිප්ටන් වට රවුමේ යන්න වුවමනා නැහැ. ජනාධිපති මන්දිරයේ දොරටු වෘත්තීය සමිති සාකච්ඡා සඳහා විවෘතයි.පසුගිය වතාවේ පැවැති වෘත්තීය සමිති හමුවේදී එක්තරා නායකයෙක් රජයෙන් ලබාදෙන ආපදා ණය පිළිබඳ ප්‍රශ්නයක් මතු කළා. ඔහු ඇහුවා, මේ ණය වාරික 10 කින් අය කිරීමෙන් වැඩි මුදලක් වැටුපෙන් අඩුවන නිසා එම වාරික සංඛ්‍යාව වැඩි කිරීමේ හැකියාවක් රජයට තිබේද? කියා. ජනාධිපතිතුමා ඒ ප්‍රශ්නය ගැන සාවධානව කන්දි මාස 24 කින් අඩු කර ගන්නා ලෙස එම අවස්ථාවේදීම නියෝගයක් දුන්නා.රජයේ සේවකයන්ට සහන රාශියක් මේ රජය යටතේ ලැබී තිබෙනවා. ඒ වගේම රජයේ සේවකයන්ට හිමි කිසිම වර ප්‍රසාදයක් අඩු නොකරන්න මේ රජය ක්‍රියා කළා.මහින්ද රාජපක්ෂ මහතා බලයට පත් වූ 2005 සිට මේ දක්වා හය වතාවක් රජයේ සේවකයින්ගේ වැටුප් වැඩි කර තිබෙනවා. ලංකා ඉතිහාසයේ කිසිම රජයකින් මේ ආකාරයට නිතිපතා වැටුප් වැඩිකර නැහැ. 2005 දී වැටුප් කොමිසමක් පිහිටවලා එමඟින් රජයේ වැටුප් ක්‍රමය මුළුමනින්ම ප්‍රතිශෝධනයකට ලක් කළා. ඉන්පස්සේ 2009 ඇරෙන්න හැම වසරකදීම වැටුප් වැඩි කළා. ජීවන වියදම් දීමනාව 1000/-, 850/- බැගින් විටින් විට වැඩි කරලා මේ වනවිට පන්දහස් අට සිය පනහකින් වැඩි කර තිබෙනවා.පෞද්ගලික අංශයේ වැටුප් වැඩි කිරීම රජය විසින් කරන්නේ නැතිවුණත් අයවැය සහන දීමනාවක් ලබාදීම මඟින් සියලුම පෞද්ගලික අංශයේ සේවකයින් ගේ වැටුපත් රු.1000/- කින් වැඩි කිරීමටත් පඩි පාලක සභා ක්‍රියාවලිය මගින් අවස්ථා තුනකදීත් වැටුප් වැඩිකර තිබෙනවා. මේ වසරේදීත් නැවත වරක් පෞද්ගලික අංශයේ වැටුප් වැඩි කිරීමට ක්‍රියාකරගෙන යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=f1103073</link>
    <topic>මේජර් ජෙනරාල් වී. ආර්. ද සිල්වා</topic>
    <author/>
    <content>අන්න, ප්‍රින්සිපල් එන්න කිව්වා.මේ මට?ඔව්.ඇයි?මම කොහොමද දන්නේ?අප්පා... පියන්ගේ තියෙන ගෑස්.ආ... ඔව්. ඔයා තමා. ලෑස්ති වෙන්න.ඒ බණ්ඩාර සර්.බණ්ඩාර සර් ඉස්සර වුණා.මං පිටිපස්සෙන්.සර්, මං දිහා හැරිලා බැලුවා අමුතු විදිහකට.සර් නම් මොකක් හරි දන්නවා වගෙයි.ඒත්, ඉතින් මං වැරැද්දක් කරලා නම් නෑ. කමක් නෑ. යමුකෝ බලන්න.ආ... ඔය ළමයා දාගෙන ඉන්නෙත් වැරැදි පාට මේස් දෙකක් නේද? ඕක ගලවගන්න.මම මදක් නැවතුණෙමි.මේස් දෙක ගලවා ගතිමි.එය කලිසම් සාක්කුවේ රුවා ගතිමි.විදුහල්පතිගේ කාර්යාලය ළඟ මගේ මිතුරන්. ආ... කාශ්‍යපත් එතැන. එයා මොකද මෙතැන. එයා ප්‍රින්සිපල්ගේ පුතානේ,ම්... හරි තමයි වැඩේ. මට කාරණය වැටහෙන්නට එතරම් වෙලාවක් ගත වුණේ නෑ.* * * * *ඊයේ අපේ ඉස්කෝලේ ක්‍රිකට් මැච් එකක්.අපිට මැච් එකෙන් ඇති වැඩක් නෑ.අපිට ඕනෑ සෙල්ලම් කරන්නයි.අපි ගියා අල්ලපු ඉස්කෝලෙට. ශාන්ත ආනා එකට. ශාන්ත ආනා එකයි, අපේ මලියදේව එකයි වෙන් වෙලා තියෙන්නේ ඇළකින්.අපි ඇළෙන් පැන්නා. ගියා ආනා එකට. ගිහින් සෙල්ලම් කළා. ආනා විදුහල්පති සහෝදරතුමා අපිව හදුනා ගත්තා. එයා මෙහෙම කිව්වා. ‘ඔයාලට හොඳ ක්‍රීඩා පිට්ටනියක් එහේ තියෙනවානේ. ඉතින් එහේ ගිහින් සෙල්ලම් කරන්න.’ඕකයි මුල.අපේ හිත් හොඳටෝම රිදුණා.අපි මොකුත් ම කියන්න ගියේ නෑ.ආවා අපේ ඉස්කෝලෙට.ඒත්, අපිට සෙල්ලම් කරන්න විදිහක් නෑ. අපේ පිට්ටනියේ ක්‍රිකට් මැච් එකක්.මෙන්න බොලේ...ආනා ප්‍රින්සිපල් ඇළ අයිනට ඇවිත් අපේ පිට්ටනියේ තිබ්බ මැච් එක බලනවා.දෙමුද වැඩක්?අපි කොල්ලෝ ටික ගල් එකතු කළා.ගල්වලින් ඇළට ගැහුවා.ඇළේ වතුර ආනා ප්‍රින්සිපල්ගේ ඇඟේ.එයා ටික ටික පස්සට වෙනවා.හොඳ වැඩේ. අපිට හරි සතුටුයි.එයා කාශ්‍යප හදුනා ගත්තා වගෙයි.ඔන්න ඕකයි කාරණය.* * * * * * *දැන් අපි කට්ටියම විදුහල්පති ඉස්සරහ.විදුහල්පති මොකුත්ම ඇහුවේ නෑ.මිස්ටර් බණ්ඩාර, ඔය හැම ළමයාටම දඬුවම් කරන්න.පෝළිමට හිටගත් අපිට වේවැල් පහර එක, දෙක බැගින් වැදුණා.කාශ්‍යපට හෙමින්.මොකද මිස්ටර්. එයාට තව පාරවල් දෙකක් දෙන්න.විදුහල්පති පුතාටත් දඬුවම් ලැබුණේ ඒ විදිහටයි.මේ 1960 දශකයේ මධ්‍ය භාගයේ කුරුණෑගල මලියදේව විද්‍යාලයේ දී සිදු වූ එක්තරා සිදුවීමකි. ඔහු අන් කිසිවකු නොවේ. නමින් විදානගේ රත්නසිරි ද සිල්වා ය. වර්ෂ 1954 ක් වූ අගෝස්තු මස 28 දා ඔහු මෙළොවට උපන්නේ ය. මව නමින්, ගලප්පත්ති ගුරුගේ නම් වූවාය. ඇය ගෘහණියකි. පියා නමින්, ඩබ්ලිව්. ජේ. ද සිල්වා ය. ඔහු වෘත්තියෙන් වෙළෙඳ ව්‍යාපාරිකයෙකි. සහෝදර සහෝදරියන් 8 දෙනෙකුගෙන් යුතු පවුලේ රත්නසිරි දරුවා 4 වැන්නා ලෙසින් උපත ලැබීය. ලීලා ද සිල්වා, සුගතදාස ද සිල්වා සහ තිලකසිරි ද සිල්වා ඔහුගේ වැඩිමහල් සහෝදරියත් සහෝදරයනුත්ය. සුමිත් චන්ද්‍රලාල්, රංජිත්, ගීතා ප්‍රියංගනී සහ රුවන් ප්‍රසන්න බාල සහෝදර සහෝදරියෝ වූහ. ඔවුහු කුªරුණෑගල නගරය ආසන්නව පදිංචිව සිටියහ.‘අපේ පවුල ලොකු පවුලක්. අපේ අම්මා ගෙදරට වෙලා අපි හදා වඩා ගත්තා. එයාට ඕන වුණේ අපට කන්න බොන්න දෙන්නයි. උගන්වන්නයි.’පියා පවුලේ ආර්ථික බර උරට ගෙන කටයුතු කළ අතර ඔහුට අවශ්‍ය දිරිය සපයන්නටත් ගෙදර දොර කටයුතු මනාව කළමනාකරණය කරන්නටත් මව වෙහෙස වූවාය. කට්ටිය එකතු වූ විට දී රණ්ඩු සරුවල් නම් කෙළවරක් නැත. බාලයාට තැන දී ගෝරි බේරන්නට මවත් වැඩිමහල් දරුවෝත් කටයුතු කළහ. වර්ෂ 1960 දී රත්නසිරි දරුවා පාසල් අධ්‍යාපනය ඇරැඹීය. ඔහු ගියේ නිවසට ඉතා කිට්ටුවෙන් පිහිටි මලියදේව විද්‍යාලයටයි.‘අපේ ගෙදර පිරිමි 06 දෙනාම මලියදේව පිරිමි විද්‍යාලයෙන් අධ්‍යාපනය ලැබුවේ. එක පවුලකින් වැඩිම දෙනෙක් ආව වාර්තාව තමයි ඒ. මං හිතන්නේ කිසිම මා පියෙකුට ඒ වාර්තාව බිඳින්න බැරි වේවි.’මේ දරුවෝ පාසල් නිවාඩුව එනතුරු ඇඟිලි ගනිති. ඒ, පියාගේ මහ ගෙදර වූ කොග්ගල යෑමටය. දරුවන්ගේ සිත්වලට සුන්දර මතකයන් එක් කිරීමට මේ ගමන මහත් රුකුලක් සැපයීය.‘මම හරි දඟයි. දඩබ්බරයි. පංතියේ ළමයි එක්ක හැමදාම වගේ ගෝරි දා ගන්නවා. නැත්නම් පිටස්තර කෙනෙක් එක්ක හරි ගෝරි. ඉතින් හැමදාම වගේ තාත්තට පැමිණිලි.’ලොකු අක්කා නිතර දෙවේලේම අධ්‍යාපන කටයුතුවලට යොමු කළ ද රත්නසිරි දරුවාගේ සිත දිවෙන්නේ ම සෙල්ලමට ය. ක්‍රීඩා කටයුතුවලටය. ඔහු පාසල් ශිෂ්‍යභට කණ්ඩායමේ සාමාජිකයෙකි. ක්‍රිකට්, පාපන්දු, රගර්, සහ මලල ක්‍රීඩාවලට සහභාගි විය. ක්‍රීඩා කෞශල්‍යය ඔප් නංවා ගත් ඔහු පාසලේ කැපී පෙනෙන චරිතයක් විය. ක්‍රීඩා කණ්ඩායම් 7ක නායකයෙකු විය. ආර්. බී. දසනායක ක්‍රීඩා භාරව කටයුතු කළ ගුරුතුමාගෙන් ලැබුණු දිරිය ද අති මහත් ය. 1970 වර්ෂයේ දී ඔහු අ.පො.ස. සාමාන්‍ය පෙළ විභාගයට පෙනී සිටියේ ය. විද්‍යා අංශයෙන් උසස් පෙළට ඇතුළත්ව 1973 වර්ෂයේ දී අ.පො.ස. උසස් පෙළ විභාගයට පෙනී සිටියේ ය. ලොකු අයියා, මල්ලිගේ දක්ෂතා හා හැකියාවන් යුද හමුදාවට උචිත බව සළකා ඔහුව යොමු කිරීමට උත්සාහ ගත්තේ ය. ඔහුගේ සිත්හි ද යුද හමුදාවට බැදීම පිළිබඳ ප්‍රිය මනාප සිතුවිලි ගොඩනැගිණි. ඒ අනුව ශ්‍රී ලංකා යුද හමුදාවේ ශිෂ්‍යභට නිලධාරියෙක් ලෙසට බැදීමට සියලු කටයුතු සුදානම් විය. පළමු සම්මුඛ පරීක්ෂණය, දෙවැනි, තෙවැනි සහ සිව්වැනි පරීක්ෂණ ලෙසට කඩඉම් පසු කළේය මේ අතරවාරයේ දී කුරුණෑගල සිට සම්මුඛ පරීක්ෂණයට කොළඹට එන එක්තරා විටකදී අපූරු දෙයක් සිදු විය‘මේක මගේ ජීවිතේට අමතක නෑ. බසය නිට්ටඹුවේ නතර කළා. කට්ටිය බැස්සා. ටික වේලාවකින් නැග්ගා. මගේ බෑගය නෑ. මගේ සහතික ඇඳුම් ඔක්කොම ඒකේ. ආපහු ගෙදර යනවාද? කොළඹ එන්නද? මට තීරණයක් ගන්න බෑ.’කෙසේ වෙතත් අපූරු තීරණයකට ඔහු එළඹියේය. ඒ සිය මිතුරු අශෝකගේ පියා මුණ ගැසීමය. ඔහු අග විනිසුරු ජයා පතිරණ ය. ඔහුට සියලු පුවත් පවසා පසුදා සම්මුඛ පරීක්ෂණයට පෙනී සිටියේ ය. එහිදී ද සියලු පුවත් හෙළි කළේය. සම්මුඛ පරීක්ෂණයෙන් ඔහු සමත් විය. වර්ෂ 1974 දී ශ්‍රී ලංකා හමුදාවේ ශිෂ්‍යභට නිලධාරියෙක් ලෙසින් යුද හමුදාවට එක් විය. මව්පියන්ගෙන් සමුගෙන විශාල බෑග් දෙකක් රැගෙන කොළඹ සිට රාත්‍රී දුම්රියෙන් දියතලාවට පැමිණි දිනය කිසිදා අමතක නැත.‘කණ්ඩායමට 14යි. අපි කැටුව යන්න පිරිසක් ඇවිත් හිටියා. අපට නියමිත බඩු බාහිරාදිය ලබා දුන්නා. විශාල බෑගයක්. ඒකට කියන්නේ අලි කකුල කියලා. ඒක පුළුවන් විදිහට ඔසවාගෙන, දුන් සපත්තුත් දාගෙන පයින් ඇවිද ගියා. කකුල හරියට තියන්න කියලා කෑ ගහනවා. සමහරුන්ගේ බඩු බෑගයෙන් වැටෙනවා. වෙහෙසකර ගමනක්.’මේ සියල්ලම පුහුණුවීම්ය. ඔවුහු විවිධාකාර පුහුණුවීම් ලැබූහ. කලට වේලාවට වැඩ කිරීම, පිළිවෙළ, විනය කාර්යක්ෂම බව මේ සියල්ලම නිවැරදිව හැදෑරීය.‘ඒ දවස්වල සීනියස්ලාගෙන් හැමදාම පනිෂ්මන්ට් ඒ අය අපට වඩා මාස 09යි ඉහළ. අපි කරන්නේ මොනවාද කියලා ඒ අය ඇහැගහගෙනයි ඉන්නේ. එයාලට හැම වෙලාවෙම පේන්නේ අපේ වැරදිමයි. ආපහු හැරිලා බලද්දී ඒ තමා හොඳම පුහුණු කාලේ කියලා හිතෙනවා.’‘මගේ මුළු ජීවිතේ ම මනුස්සයෙක් කළේ ඒ පුහුණුවයි. ඕනෑම තැනක වැඩ කරන්න, ඕනෑම දෙයකට මුහුණ දෙන්න පුළුවන් වුණෙත් ඒ පුහුණුව හින්දයි.’වසර 2ක පුහුණු කාලයකින් පසුව ඔහු හතරවැනි කාලතුවක්කු රෙජිමේන්තුවේ අධිකාරි ලත් නිලධාරියෙක්, දෙවැනි ලුතිනන් වරයෙක් ලෙසින් උසස්වීම් ලැබීය. ඉන් පසුව කමාන්ඩෝ පුහුණුවීම්වලට සහභාගි විය. වර්ෂ 1978 දී ලුතිනන්වරයෙකු විය. යාපනය සහ මන්නාරම සේවයට එක් වූයේ ය. සිය යොවුන් විය මෙසේ ගලා යද්දී ජීවිතයේ සුවිශේෂී සුන්දර පෙරළියක් ද සිදු විය. එනම්, සුන්දර යුවතියකගේ නෙත ගැටීමයි. එය අහඹු හමුවකි. ඈ ජනරාල් හමන්ගොඩගේ බිරිය සමඟ එක්තරා දිනෙක මන්නාරමට පැමිණියාය.‘ජෙනරාල් හමන්ගොඩගේ නෝනත් එකක තවත් ගෑනු ළමයෙක් ඇවිත්. ප්‍රසන්න පෙනුමක්. එයාට කතා කළා. එයාට එච්චර උනන්දුවක් නෑ. එයා ගැන විස්තර ටිකකුත් හොයා ගත්තා. ඒ අය සතියක්ම හිටියා. එයාලා හිටි ඒ කාලේ නරඹන්න ගිය ඒ ඒ තැන්වලට මමත් සහභාගි වූණා.’ඈ ශාන්තිනී විජේගුවර්ධනය. ඔහුට ඈ මුණ ගැසී ඇත්තේ එසේ ය. ඔවුනොවුන්ගේ සිත් ප්‍රේමයට මුල පිරීය. ඔවුහු පෙම්වත්තු වූහ.වර්ෂ 1980 දී ඔහු ඉන්දියාවේ මහාරාශ්ට්‍ර ප්‍රාන්තයේ පිහිටි දෙව්ලාලි කාල තුවක්කු පාසලේ මාස 06ක පුහුණුවක් ලැබීය. වර්ෂ 1981 දී කැප්ටන්වරයෙකු විය. 1983 දී දෙව්ලාලි බලා පිටත්ව ගියේ කාලතුවක්කු උසස් පාඨමාලාව වෙනුවෙනි. 1985 වර්ෂයේ දී මේජර් වරයෙකු විය. මෙතෙක් කල් ගෙවූ තනිකඩ ජීවිතයට තිත තබමින් තම පෙම්බරිය වූ ශාන්තිනී හා විවාහ වූයේ වර්ෂ 1986 ජුනි මස 26 දාය. වර්ෂ 1990 දී බිරිය ද කැටුවද නැවතත් ඉන්දියාවේ දෙව්ලාලි බලා පිටත්ව ගියේ දීර්ඝ කාලීන මාණ්ඩලික සහ කාලතුවක්කු පාඨමාලාව වෙනුවෙනි. වර්ෂ 1990 ඔක්තෝම්බර් 21දා මේ කැදැල්ලට ලැබුණු කුළුදුල් දරුවා රධික ෂෙහාන් ද සිල්වා ය. ඉන්දියාවේ දී උපන් කිරි කැටියා ද සමඟින් ඔවුහු වර්ෂ 1991 පෙබරවාරියේදී පෙරළා ලංකාවට පැමිණියහ. පවුලේ හැමෝම සතුටින් මුණ ගැහුණ ද සිය පියාගේ අතුරුදහන් වීම පිළිබඳ ඔහු දැන ගත්තේ එවිටදීය. වර්ෂ 1991 දී ඔහු ලුතිනන් කර්නල්වරයෙකු විය. අනතුරුව කර්නල්වරයෙකු ද විය.වර්ෂ 1992 සැප්තැම්බර් මස 28 වැනිදා මේ කැදැල්ලට එක් වූ දෙවැනි දරුවාට රඛිත ශාක්‍ය ද සිල්වා යන නාමය තබන ලදී.“ඒ 1994 වර්ෂයයි. අපි දවසක් රෑ වැස්සේ නිලධාරින් සේවය කරන ඉසව්වක් බලන්න ගියා. අපි ගියේ භට පිරිස් ඉන්න පිටි පස්සෙන්. කතා කළාට ඇහෙන්නේ නෑ. එයා ආධුනික සෙබළෙක්. මම බලාගෙන හිටියා එයා නිවැරදි තීරණය ගනීද කියලා. කවුරුහරි ආවා. දෑන් නැවතුණා. අපි 4 දෙනෙක්. අපිත් නිහඬයි. එයා කිසි දෙයක් හෙව්වේ නෑ. වෙඩි තියාන තියාන ගියා. එදා කොහොම බේරුණාද කියලා හිතා ගන්න බෑ.’යාපනේ ආරක්ෂක සේවා මූලස්ථානයේ මාණ්ඩලික අණ දෙන නිලධාරී ලෙසින් චෙඩ්ඩිකුලම්, මන්නාරම, වවුනියාව සහ මඩකලපුව ප්‍රදේශවල ඔහු සේවය කළේය. වර්ෂ 1997 දී බ්‍රිගේඩියර්වරයෙකු විය. 1997 දී මඩකලපුවට ගියේ බල සේනාධිපති බ්‍රිගේඩියර් කමාන්ඩ් වශයෙනි. 1999 දී යාපනය සහ වවුනියාවෙහි කාලතුවක්කු බල සේනාධිපති වූයේ ය. මේ කාලච්ඡේදයේ දී සිය මවගේ වියෝව සිදු වූව ද ඔහු සිටියේ රාජකාරී කටයුතුවල නිරතවය. 2000 වර්ෂයේ දී කොළඹ පිහිටි හමුදා මූලස්ථානයට පැමිණියේ අධ්‍යක්ෂ (සැලසුම්) ලෙසිනි. ඉන්දියාව, පාකිස්ථානය, චීනය, ඊශ්‍රායලය, චෙකොස්ලෝවිකියාව සහ අමෙරිකාව බලා පිටත්ව යාමට අවස්ථාව ලැබුණේ ආරක්ෂක කටයුතු පිළිබඳ පාඨමාලා, වැඩමුළු හා ප්‍රදර්ශන වෙනුවෙනි. 2003 වර්ෂයේ දී උතුරු ප්‍රදේශයේ සේනාංකාධිපතිවරයා වූයේ ය. ළෙන්ගතු මිනිසුන්ගේ ඇසුර ද ඔහු මෙහි දී ලැබීය. 2005 වර්ෂයේ අග භාගයේ චීනයේ බීජිං බලා පිටත්ව ගියේ ජාතික ආරක්ෂාව පිළිබඳ පාඨමාලාවක් වෙනුවෙනි.2006 වර්ෂයේ අග භාගයේ දී ඔහු කොළඹ ඒකාබද්ධ මෙහෙයුම් මූලස්ථානයේ අධක්‍ෂ ජනරාල් වූයේ ය. 2007 වර්ෂයේ අග සිට ලංකාවේ ම ධ් සේනාංකයේ සේනාධිපති විය. මෙකල අජන්ත මෙන්ඩිස් ක්‍රිකට් ලොවට හඳුන්වාදීමට ද පුරෝගාමී විය. 2009 මැයි මස 28 වැනිදා නව පත්වීමක් ලැබිණි. ඒ බන්ධනාගාර කොමසාරිස් ජනරාල් ධූරයයි. එදා පටන් ඔහු බන්ධනාගාර කොමසාරිස් ජනරාල් ය. වසර 37 ක සේවා කාලයක් හිමි මේ නිලධාරියා මෙරට බොහෝ දෑ සියසින් දුටුවේ ය. වින්දේය. ඔහු ජීවිතය දෙස ආපසු හැරී බැලීය.‘පාසල් ශිෂ්‍යභටයෙකුව ඉඳලා යුද හමුදාවට බැඳීමෙන් මගේ ජීවිතය සම්පූර්ණ වුණා. තවමත් මගේ ජීවිතය යුද හමුදාවයි. එය හරිම සාර්ථකයි. මගේ ජීවිත කාලයම ගෙවුණේ යුද්ධය වෙනුවෙන්. ඉදිරි පරම්පරාවට සතුට පිරි අනාගතයක් දායාද කර දීමට උරදුන් සේවාවේ කොටස්කරුවකු වීම ගැන මට නිහතමානී සතුටක් මෙන් ම ආඩම්බරයකුත් දැනෙනවා.’.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=f1103074</link>
    <topic/>
    <author/>
    <content>ලස්සන ගෙවත්තක් ගැන තමයි බොහෝ අය සිහින දකින්නේ, ගෙවත්ත ලස්සන වූ පමණින් එයින් ප්‍රතිඵලයක් නැහැ. ලස්සන ගෙවත්තකට වඩා අපට අවශ්‍ය කරන්නේ ආදර්ශවත් හා ප්‍රතිඵල දායක ගෙවත්තක්. මල් වැවීමෙන් ගෙවත්තේ නිසි ප්‍රයෝජනයක් ගන්න බැහැ. ඒ නිසා අප ආහාර අර්බුදයක් ගැන කතා කරන්නට පෙර මේ වැරැදි පුරුදු අත්හල යුතුයි.එහෙම වුණොත් අපට පුළුවන්කම ලැබෙනවා, ඉදිරියේදී ඇතිවිය හැකි ආහාර අර්බුදයකින් ගැලවී සිටීමට. මේ රට තුළ ආහාර අර්බුදයක් ඇතිවීමට තිබෙන්නේ බොහොම අඩු කමක්. වෙන රටවල සරුසාර බිමක් සොයාගන්න දුරු කතර ගෙවාගෙන යා යුතුයි. එහෙත් මේ රට තුළ එවැනි තත්ත්වයක් නැහැ. අපේ පොළොව ඉතාමත් සරුසාරයි.කෙතරම් සරුසාරද කියනවා නම් දඬු කැබැල්ලක් බිමට දැමුවත් සතියක් යද්දී මුල් අදිනවා. රටේ වියලි කලාපය කියන කොටස තුළ වුවත් අවුරුද්දකට මිලිමීටර් දහසකට ආසන්න වර්ෂා පතනයක් වැටෙනවා. මෙහි පොළොව ඉතාමත් සරුසාරයි. අප පින් කරලා තිබෙනවා මේ වගේ සරුසාර පොළොවක් මත ඉපදීමට.අප එවැනි පිනක් කර තිබුණත් එයින් නිසි ප්‍රයෝජනයක් ගන්නවද කියලා සොයා බැලිය යුතුයි. ඇත්තෙන්ම මේ වගේ සරුසාර පොළොවකින් ප්‍රයෝජනයක් නොගන්නවා නම් එය මහා පාපකර්මයක් විදිහට හඳුන්වන්න පුළුවන්කමක් තිබෙනවා. ඒ නිසා අප දැන්වත් නිවැරැදි විය යුතුයි.මම දකින විදිහට අප ආහාර අර්බුදයකට ගොදුරු විය යුතු රටක් නොවෙයි. ආහාර අර්බුදයකට වඩා රට තුළ මතවාදීමය අර්බුදයකුයි තිබෙන්නේ. ඒ මතවාදී අර්බුදය ජය ගැනීමට තමයි කටයුතු කළ යුත්තේ. ඒත් ඒ අර්බුදය ජය ගැනීමට අවශ්‍යතාවයක් මතු වෙලා තිබෙනවා. අද පොල් ගෙඩියක මිල ඉහළ යද්දි මිනිස්සු කල්පනා කරනවා අපේ පොල් ගහක් සිටුවා ගත්තා නම් හොඳයි කියලා. එළවළු මිල ඉහළ යද්දී හිතෙනවා අපත් ගෙවත්තේ එළවළු පැළයක් සිටුවිය යුතුයි කියලා. ඒත් මේ සියලු අවශ්‍යතා තාවකාලිකයි පොල් මිල පහළට එද්දී එළවළු මිල පහළට යද්දී සමාජය තුළින් ඒ අවශ්‍යතා අඩු වෙනවා. එය හොඳ දෙයක් විදිහට හඳුන්වන්න බැහැ. මේ සමාජ මතය වෙනස් කිරීම තමයි සිදුවිය යුත්තේ.අද සමාජ මතය වෙනස් කිරීමට තමයි දැන් කාලය එළැඹ තිබෙන්නේ. ගෙවතු වගා සඳහා විශාල උනන්දුවක් ඇතිවන විදිහට තමයි කටයුතු කළ යුත්තේ. රජයත් මේ ගැන උනන්දුවෙන් කටයුතු කිරීම හොඳ දෙයක් විදිහට පෙන්වා දෙන්න පුළුවන්. ඒත් රජයට පමණක් මේ දේ සිදු කරන්න බැහැ. රජයටත් බලධාරීන්ටත් සිදුකළ හැක්කේ මතවාදීමය නායකත්වයක් හා මඟ පෙන්වීමක් පමණයි. ක්‍රියාත්මක වීමේ හා එම අදහස යථාර්ථයක් බවට පත් කිරීම සඳහා තමයි ජනතාව උනන්දු විය යුත්තේ.පසුගිය කාලය තුළ ජනතාව අතර උනන්දුවක් තිබුණේ මල් වගාව වැනි දේ ගැන පමණයි. ඒත් අද වන විට මිනිසුන් තේරුම් ගනිමින් ඉන්නේ මල් වගාවන්ට වඩා එළවළු ඇතුළු ගෙවතු වගා පිළිබඳ උනන්දු විය යුතුයි. ගෙවත්තක් නිකම් හිස්ව තබා ගන්නවාට වඩා හොඳයි කිසියම් වගාවක් සිදු කරනවා නම්. ඒ ගැන තමයි උනන්දු විය යුත්තේ. අපට මේ වෙද්දී පෙනෙන්නට තිබෙනවා සාමාන්‍ය සමාජය තුළ ගෙවතු වගාවට උනන්දුවක් ඇතිව තිබෙනවා.හැබැයි මෙය අලුත් දෙයක් විදිහට අපට සලකන්නට බැහැ. මීට අවුරුදු තිහ හතළිහකට පෙර සමාජය තුළ සාමාන්‍ය පුරුද්දක් බවට පත් වෙලා තිබුණේ ගෙවතු වගා සිදු කිරීමයි. එදා හැම ගෙදරකම වගේ එළවළු පාත්තියක්. පළා වර්ග තිබුණා. මේ දේවල්වලට ගෙදර සියලු දෙනා සහභාගි වුණා. අම්මා, තාත්තා දූ පුතුන් ආච්චි සීයා කියලා වෙනසක් බේදයක් තිබුණේ නැහැ. හැමෝම එකට මේ කාරණයට දායක වුණා. ඇත්තෙන්ම එදා සිටි අය නිකරුනේ කාලය ගත කිරීම වෙනුවට සිදු කෙළේ මෙවැනි ප්‍රතිඵල දායක දේවල් පිළිබඳ අවධානය යොමු කිරීමයි.ඒත් පසු කාලයේ දී මේ හොඳ පුරුදු අමතකව හැමෝම කඩෙන් යැපෙන තැනකට පත් වුණා. මේ නිසා දිනෙන් දින ආර්ථික අතින් අපට අමාරුකම් වැඩි වුණා. අනුන් මතම යැපෙන තැනකට අපගේ තත්ත්වය පහළට වැටුණා. මෙය හොඳ දෙයක් විදිහට සලකන්න බැහැ. මේ වැරැදි පුරුද්ද නැතිකර ගැනීමට අප දැන්වත් යොමු විය යුතුයි. ඒ සඳහා හොඳ ප්‍රවේශයක් විදිහට තමයි ගෙවතු වගා දස ලක්ෂයේ වැඩපිළිවෙළක් ආරම්භ කිරීම සලකන්න පුළුවන්කම තිබෙන්නේ.දැන් අප කළ යුත්තේ ආහාර අතින් ස්වයංපෝෂිත වීමේ වැඩපිළිවෙළ ගම් මට්ටමෙන් නොවෙයි තමන්ගේ ගෙවත්තෙන්ම ආරම්භ කිරීමයි. එමගින් ගෙවත්ත ගම නගරය පමණක් නොවෙයි මුළු රටම ස්වයංපෝෂිත කිරීමට පුළුවන්කම ලැබේවි.උදිත ගුණවර්ධන.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>07</day>
    </date>
    <link>http://www.dinamina.lk/2011/03/07/_art.asp?fn=f1103075</link>
    <topic/>
    <author>සටහන – රනිල් කුමාර සහ නදීෂානි පි‍්‍රයංගිකා ඡායාරූප – රනිල් කුමාර (රක්වාන සමූහ)</author>
    <content>සුමන සමන් දෙව් අඩවියට මායිම්ව කතරගම දෙව් අනුහස පැතිරුණු සුන්දර වලව මිටියාවතේ පිහිටියා වූ ඇඹිලිපිටිය කාවන්තිස්ස රජ සමයට අයත් වාරි කර්මාන්තවලින් පෝෂණය ලබයි. මෙම බලප්‍රදේශය උඩවලව ඇත්තුරු සෙවණ, උඩවලව ජාතික වනෝද්‍යානය, උඩවලව ජලාශය, සංඛපාල විහාරස්ථානය සහ පනාමුරේ ඇත් ගාල වැනි සංචාරක වශයෙන් ඉතා වැදගත් ස්ථාන රැසකින් සමන්විතය.පාරිසරික වශයෙන් සුන්දර වූත් ජෛව විද්‍යාත්මක අතින් වැදගත් වූත් දේශගුණික වශයෙන් විවිධ දේශගුණික කලාපයන් නියෝජනය කරන මෙම බල ප්‍රදේශය කාගේත් නිරතුරු අවධානයට යොමුවේ. මෙහි ජනතාවගේ ප්‍රධාන ජීවනෝපාය කෘෂි කර්මාන්තය වන අතර කිරිගව පාලනය සහ මැණික් පතල් කර්මාන්තයද තරමක් දුරට ප්‍රචලිතව ඇත.සුන්දර වලව මිටියාවතෙහි පිහිටියා වූ ඇඹිලිපිටිය නම් වූ මේ පළාත් පාලන ඒකකයට නව අරුණැල්ලක් ගෙන ආවේ 2006 වසරේදී සභා නායකත්වයට පත් දයානන්ද වීරසිංහ මහතාගේ නායකත්වය යටතේය.ජනතාව වෙනුවෙන් ඔවුනගේ සුභසාධන කටයුතු උදෙසා බොහෝ දේ ඉටුකර ඇත. නායකත්වයේ පෞද්ගලික හිතවත්කම් දක්වන රාජ්‍ය නොවන ආයතන හා සංවිධානවලින් ලබාගත් අරමුදලින් ප්‍රදේශයේ ගොවි ජනතාව නගා සිටුවීම සඳහා ට්‍රැක්ටර් යන්ත්‍ර, තෙල් ඉසින යන්ත්‍ර ඇතුළු කෘෂි උපකරණ රුපියල් ලක්‍ෂ විසිපහකට වැඩි මුදලකින් ගොවි සංවිධානවල සාමාජික මහත්වරුන්ට ලබා දුන් බව සඳහන් කළ යුතුය. තවද ප්‍රදේශයේ සුභසාධන හා අවමංගල්‍යාධාර සමිති සඳහා අවශ්‍ය වන පුටු 50 බැගින් වූ කට්ටල සංවිධාන 45 කට ලබාදුන් අතර අදටත් ඉන් විශාල ප්‍රයෝජනයක් ලබයි.මූලික මානුෂික අවශ්‍යතා වන ජල පහසුව, විදුලිය පහසුව, සෞඛ්‍ය පහසුව සැපයීම ඉන් ප්‍රධාන වේ. රාජ්‍ය නොවන ආයතන හා සංවිධානවලින් ලබාගත් මුදල් මඟින් ගඟේයාය, තෙරුන්නාන්සේගම, හීන්දළුක්ඉන්න, තෝරකොළයාය, තුංකම, හාගල, කුට්ටිගල, ජයතිමාපියපුර යන ප්‍රදේශවල පවුල් 3500 කට ආසන්න ප්‍රමාණයකට අවශ්‍යව පැවති ප්‍රජා ජල ව්‍යාපෘතීන් සඳහා රුපියල් කෝටි දෙකකට වැඩි මුදලක් ප්‍රදේශයේ ජනතාවගේ ශ්‍රම දායකත්වය වෙනුවෙන් ලබාදී එම ව්‍යාපෘති ජනතා අයිතියට පත් කිරීමට හැකිවී තිබේ. කණමැදිආර, කදුරුගස් ආර, වීරසිංහපුර ආදී ප්‍රදේශවල විදුලිය අහිමිව සිටි ජනතාවට විදුලිය ලබාදීම සඳහා විශාල මුදලක් වැය කොට ප්‍රතිලාභී පවුල් 300 කට පමණ සෙත සලසා ඇත. තවද ප්‍රදේශයේ පාසල්, සමාජ සුභසාධන ආයතන, පූජනීය ස්ථානවලටත්, සුළු ස්වයංරැකියා උත්පාදන ව්‍යාපෘති සඳහාත් විශාල වශයෙන් මුදල් ආධාර ලබාදුන් බව ප්‍රතිලාභීහු හොඳින් දනිති.ජනතා සහභාගීත්වයෙන් රජය මඟින් ක්‍රියාත්මක කරනු ලබන ගම නැඟුම, මඟ නැඟුම, ජාතික සවිය, ගැමිදිරිය යන ව්‍යාපෘතීන් ක්‍රියාත්මක කිරීමේ දී ජනතාව විසින් දැරිය යුතු 10%ක දායකත්වය දැරීමට අපහසු අවස්ථාවලදී එකී ගම්වැසි ජනතාවගේ ඉල්ලීම පරිදි එම ප්‍රතිශතය සපුරාලීම සඳහා යන්ත්‍රෝපකරණ සහ අරමුදල් සපයාදීමට ක්‍රියා කළ අයුරු ඔවුහු අමතක නොකරති. ප්‍රාදේශීය සභාව මඟින් පවත්වාගෙන යනු ලබන පෙර පාසල්වල තත්ත්වය වැඩි දියුණු කළ අතර අනෙකුත් පෙර පාසල් සඳහා ද ආධාර උපකාර කරමින් එම දරුවන් වෙනුවෙන්ද විශාල මෙහෙවරක් කිරීමද අගය කළ යුතුය.පසුගිය කාලය තුළ ඇඹිලිපිටිය ප්‍රාදේශීය සභා කාර්යාලය පවත්වාගෙන යන ලද්දේ ඊට නුසුදුසු පුස්තකාල පරිශ්‍රයක් තුළය. අද වන විට ඒ සඳහා අංගසම්පූර්ණ කාර්යාල උපකරණ සහිතව නවීන ගොඩනැගිල්ලක් තුංකම නගරයේ ඉදිකොට විවෘත කර ඇත. එසේම උඩවලව හා පල්ලේබැද්ද යන නගරවල උප කාර්යාල දෙකක් ආරම්භ කර මහජන සේවාව ලබාදීම පහසුකර ඇති අතර ඉදිරියේ දී පනාමුර නගරයේ ද උප කාර්යාලයක් ආරම්භ කිරීමට සැලසුම් කර ඇත.දේශීය වෛද්‍ය ප්‍රතිකාර අවශ්‍ය ජනතාව වෙනුවෙන් පනාමුර හා උඩවලව යන නගර ආශි‍්‍රතව ස්ථාපිතව ඇති ආයුර්වේද බෙහෙත් ශාලා දෙකට අවශ්‍ය පහසුකම් සියල්ල සලසා දී ඇත. ප්‍රදේශයේ වැඩිහිටි දූ දරු සැමගේ දැනුම දියුණු කර ගැනීමට පනාමුර, උඩවලව, පල්ලේබැද්ද, කුට්ටිගල යන නගර ආශි‍්‍රතව පවත්නා පුස්තකාල හතරට අවශ්‍ය පහසුකම් ද සලසා දී ඇති අතර බල ප්‍රදේශයේ වෙනත් කුªඩා නගරාශි‍්‍රත ව පුස්තකාල පහසුකම් ලබාදීමටද යෝජිතව තිබේ.ප්‍රදේශයේ දූ දරුවන් දහසකට වැඩි පිරිසකට ඔවුන්ගේ සමාජයෙන් ඔබ්බට ගොස් ජාත්‍යන්තර තලයට ප්‍රවේශ විය හැකි, එක් දරුවෙකුට රුපියල් තිස්පන්දාහ (රු. 35,000/=) කට වැඩි මුදලක් වෙන් කොට ඇති පුරා දෙවසරක ඉංගී‍්‍රසි අධ්‍යාපන පාඨමාලාවක් (ඇක්වා ඉංගී‍්‍රසි පාඨමාලාව) හැදෑරීමේ අවස්ථාවද උදාකර ඇති බව ප්‍රකට කරුණකි. නොමිලයේ ඉංගී‍්‍රසි සහ පරිගණක පුහුණු පාසලක් ඉදිකිරීමේ කටයුතු තුංකම ප්‍රදේශයේ ක්‍රියාත්මක වෙමින් පවතී. ප්‍රදේශවාසී ආදරණීය මවුපියන්ගේ දූ දරුවන් රටේ අනාගත අභියෝගයන්ට මුහුණදිය හැකි නැණ, ගුණ, හැකියා සපිරි දරු පිරිසක් බවට පත් කිරීම නායකත්වයේ ඒකායන අධිෂ්ඨානයයි. යම් ඵලදායි පුද්ගලයෙකු වූයේ නම් ඒ මාගේ මවුපියන් මට ලබාදුන් ආධ්‍යාත්මික ශක්තිය හා ගුණගරුක භාවයයි. එහි ප්‍රතිලාභය මා මුළුමනින්ම හිමිකර දෙන්නේ මා උපන් ප්‍රදේශයේ දූ දරුවන් වෙතට යන්න නායකත්වයේ දැක්මයි.විශේෂයෙන්ම ප්‍රාදේශීය සභා ඉතිහාසය තුළ සුවිශේෂී සංවර්ධනයක් සිදුවූයේ පසුගිය පාලන කාලය තුළදී යන්න නොරහසකි. ප්‍රාදේශීය සභා අරමුදල් යොදාගනිමින් සංවර්ධන ක්‍රියාදාමය දියත්කරන අතරතුරදී, සභාපතිතුමන්ගේ පෞද්ගලික ධනය උපයෝගී කරගනිමින් සුවිශාල සංවර්ධනයක් සිදු කර තිබේ. ඒ යටතේ තෝරකොලයාය ප්‍රජා ජල ව්‍යාපෘතියේ ටැංකිය ඉදිකිරීම වෙනුවෙන් ලක්‍ෂ 10ක් ද, රුපියල් ලක්‍ෂ 20 බැගින් වැය කරමින් ගඟේයාය 1, 2 ප්‍රජා ජල ව්‍යාපෘති ද්විත්වය, භාගල ජල ව්‍යාපෘතිය, තෙරුන්නාන්සේගම ප්‍රජා ජල ව්‍යාපෘතියේ ටැංකිය ඉදිවිණි.ප්‍රදේශයේ විහාරස්ථානවල ධර්මශාලා ගොඩනැඟිලි ඉදිකිරීම් හා වෙනත් ඉදිකිරීම් සඳහා සිමෙන්ති කොට්ට 50 බැගින් පූජනීය ස්ථාන 25 කට ලබාදීමත්, චන්ද්‍රිකා වැව දේවාල විහාරස්ථානයේ දාන ශාලාව ඉදිකිරීම, ආදී ආගමික අංශයේ සංවර්ධනයක් සිදුවන්නේ ද එම පාලන කාලය තුළදීය.එපමණක් නොව බුද්ධියත්, අනාගත ලොවට ගැලපෙන දරු පරපුරක් බිහිකිරීමේ අදිටන ඇතිව ප්‍රදේශයේ දහසකට අධික සිසුන් පිරිසකට නොමිලේ ඉංගී‍්‍රසි අධ්‍යාපනය ලබාදීමට අවශ්‍ය කටයුතු සම්පාදනය කළ අතර, සම්පූර්ණ පාඨමාලාව හැදෑරීමට එක් සිසුවෙකු හට රුපියල් 35,000ක් පමණ වැය විය.මේ අයුරින් දිනෙන් දින සංවර්ධනය කරා පියනගන ඇඹිලිපිටිය ප්‍රාදේශීය සභාව සැබවින්ම පෙදෙසට අභිමානයකි.--ඔව් ඇත්තට ම, 2006 වසරේ දී මා ප්‍රාදේශීය සභාව භාර ගන්නා මොහොත වන විට එහි පැවතියේ ගැටලු රැසක්. ඒ වගේම ආදායම් තත්ත්වය පැවතියේද ඉතාමත් අඩු මට්ටමක. මා සභා නායකත්වයට පැමිණි මොහොතේ දී ප්‍රථමයෙන්ම මගේ අවධානය යොමු වුණේ සභාවේ ගැටලු හඳුනාගැනීම කෙරෙහි යි.ඊළඟට මගේ වෑයම වුණේ ජනතාවගේ අවශ්‍යතා මොනවාද යන්න හඳුනා ගැනීම කෙරෙහි යි. මොකද මම එදා ඉඳලා ජනතාව අතර සිටි කෙනෙක් නිසාවෙන් මට හැකියාවක් ලැබුණා ඔවුන්ගේ අවශ්‍යතා මොනවාද කියලා හඳුනා ගන්නට.ඒ වගේම තමයි සංවර්ධනය විය යුතු අංශ මා ප්‍රජාවගේ සහ විශේෂයෙන්ම විවිධ පාර්ශ්වයන්ගේ පොදු කැමැත්ත මතත්, විශේෂයෙන්ම සභාවේ පක්‍ෂ විපක්‍ෂ මන්ත්‍රීවරුන්ගේ සහයත් ලබා ගනිමින් හඳුනා ගත්තා. ඒ අනුව තමයි මා මගේ සංවර්ධන ව්‍යාපෘති ආරම්භ කළේ.ඉතා නොදියුණු මට්ටමක පැවති අතුරු මාර්ග පද්ධතිය කොන්ක්‍රිට් කරමින් සහ අනෙකුත් මාර්ග බොරළු අතුරා මා සකස් කළා. නමුත් ඉතා අවාසනාවන්ත විදිහට පසුගිය කාලයේ දී මේ ප්‍රදේශයට බලපෑ වර්ෂා සහිත කාලගුණය හමුවේ ඒ මාර්ග යළි විනාශ වී ගියා. නමුත් අපේ වෑයම වුණේ යළිත් ඒ මාර්ග සංවර්ධනය කිරීම යි. ඒ නිසාවෙන් කැඩී බිඳී ගිය මාර්ග යළිත් ප්‍රතිසංස්කරණය කරන්නට මට හැකියාවක් ලැබුණා.ප්‍රදේශයේ ජනතාවට එදා ඉඳන්ම තිබූ ගැටලුවක් තමයි තමන්ගේ නිෂ්පාදන අලෙවි කර ගැනීම සඳහා පහසුකම් සහිත සති පොළක අවශ්‍යතාව ය. ඒ අනුව මා මේ වකවානුව තුළ දී සති පොළ සංවර්ධනය කරමින් ඒ අවශ්‍යතාවයත් ඉටු කළා.මගේ දර්ශනය තමයි ජනතාවගේ සුබසෙත නංවාලීම. ඒ වෙනුවෙන් මා සතු ධනය වුවත් වැය කරන්නට මා පසුබට වුණේ නැහැ. එය තමයි මා මගේ පවුල් පසුබිම තුළින් අත්දැක්කේ.විශේෂයෙන් පානීය ජල ගැටලුව විසඳීම වෙනුවෙන් මා මේ ගතවූ කාලය තුළ දී ජල ව්‍යාපෘති පහළොවක් පමණ ආරම්භ කළා. ලක්ෂ 75 ක් වැය කරමින් කණබැදආර පංසල පාර, සර්කිට් පාර, පාසල පාර, ගල් කොරිය පාර, යන ප්‍රදේ්ශවලට විදුලිය ලබා දුන්නා. මාර්ග රැසක් සංවර්ධනය කළා.ඒ වගේ ම තමයි ජනතා සුබ සාධනය වෙනුවෙන් කටයුතු රැසක් මා ඉටු කළේ විවිධ හිතවතුන්, රාජ්‍ය නොවන සංවිධානවලින් සහ පුද්ගලික සමාගම්වලින් ලබා ගත් ආදායම් ද උපයෝගී කර ගනිමින්.ඒ යටතේ පූජනීය ස්ථානවල ඉදිකිරීම් සඳහා සිමෙන්ති ලබාදීම, ස්වෙච්ඡා සංවිධානවල ගොඩනැගිලි ඉදිකිරීමට සිමෙන්ති ලබාදීම, බල ප්‍රදේශයේ සිටින ගැබිණි මව්වරුන් සහභාගී වන මාතෘ සායන පැවැත්වෙන ස්ථාන 42 ක් සඳහා පුටු සහ සනීපාරක්‍ෂක උපකරණ ලබාදීම, අවමංගල්‍යාධාර සමිති හා ස්වෙච්ඡා සංවිධාන 35 ක් සඳහා පුටු 25 බැගින් ලබාදීම සිදු කිරීමට අපේක්‍ෂිත යි.මම වැඩ කළේ විශාල පුවරුවල නම දා ගන්න නෙමෙයි. අවංකව ම ජනතාවට සේවයක් කළ යුතුය යන හැඟීම දේශපාලනයට පිවිසීමට පෙර සිටම මා තුළ පැවතුණා.එය මේ කෙටි කාලය තුළ ඉටු කිරීමට හැකි වුණා. මම ජනතාවට කළ සේවය ගැන සැබවින් ම තෘප්තිමත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103081</link>
    <topic>එජාපය කතුන්ට හිරිහැර කළා</topic>
    <author>මහින්ද අලුත්ගෙදර</author>
    <content>එක්සත් ජාතික පක්ෂය මේ රට පාලනය කළ 1977 න් පසු කාන්තාවන් විවිධ කරදර හා අතවරවලට ලක්වූ බව ජනාධිපති මහින්ද රාජපක්ෂ මහතා ප්‍රකාශ කරයි. ඇතැම් කාන්තාවන් නිරුවත් කර මහමග ඇදගෙන ගිය බවට ඉතිහාසයේ ලියවී ඇතැයිද ජනාධිපතිතුමා සිහිපත් කෙළේය.ජාත්‍යන්තර කාන්තා දින සැමරුම් උළෙලේ ප්‍රධාන ආරාධිතයා ලෙස සහභාගී වූ ජනාධිපතිතුමා එක්සත් ජනතා නිදහස් සන්ධානයෙන් ඉදිරිපත් වූ ගර්භණී කාන්තාවකට එක්සත් ජාතික පක්ෂය පහරදීම හෙළා දකින බව ද සඳහන් කළේය.ශ්‍රී ලංකා නිදහස් පක්ෂ කාන්තා සංවිධානය 100 වැනි වරට සංවිධානය කළ මේ සැමරුම් උළෙල කොළඹ සුගතදාස ගෘහස්ථ ක්‍රීඩාංගණයේ ඊයේ (07) පැවැත්විණි.ශ්‍රී ලාංකීය දේශපාලනය නින්දිත හා පහත් තත්ත්වයට පත්වීමට කිසිදු ආකාරයකින් ඉඩ නොතබන බව ජනාධිපතිතුමා මෙහිදී අවධාරණය කළේය.ශ්‍රී ලංකා නිදහස් පක්ෂ දේශපාලනයේ පළමු කාන්තාව ලෙස සිරිමාවෝ බණ්ඩාරනායක මැතිණියගේ නම සිහිපත් කළ ජනාධිපතිතුමා තම පක්ෂය තුළ විශාල කැපකිරීමක් කළ කාන්තා දේශපාලනඥයන් සිහිපත් කරන බව ද කීය.විරුද්ධ පක්ෂය බලයට පැමිණි සෑම අවස්ථාවකදීම මේ රටේ කාන්තාවන්ගෙන් පළිගැනීම අතීතයේ සිට දක්නට ලැබුණි. ඒ බව අද කාන්තාවනට අමතක වී තිබේ. ඒ වසර ගණනාවකින් එක්සත් ජාතික පක්ෂය බලයට පත්නොවීම නිසා බව ද ජනාධිපතිතුමා සිහිපත් කළේය.ඉදිරි පළාත් පාලන මැතිවරණයට ශ්‍රීලනිප නියෝජනය කරමින් ඉදිරිපත් වී සිටින කාන්තාවන් 150 දෙනා ජයග්‍රහණය කරවීම තම අපේක්ෂාව බව මහින්ද රාජපක්ෂ මහතා පැවැසීය.ශ්‍රී ලංකා නිදහස් පක්ෂය නියෝජනය කරන කාන්තාව සියලුදේට මුහුණ දෙමින් ඉදිරියටම පැමිණි සිටී.ගතවූ කාලය තුළ මැතිවරණ 24 ක් ජය ගැනීමට හැකිවූ බව පෙන්වා දුන් ජනාධිපතිතුමා තම පක්ෂය කෙතරම් ජයග්‍රහණ ලැබූවද පළිගැනීමෙන් තොරව සියලුදෙනා සුහදව හා මිත්‍රශීලීව පිළිගත් බව සඳහන් කළේය.සෞඛ්‍ය ඇමැති මෛත්‍රීපාල සිරිසේන, ආර්ථික සංවර්ධන ඇමැති බැසිල් රාජපක්ෂ, තාක්ෂණ හා පර්යේෂණ ඇමැතිනී පවිත්‍රාදේවි වන්නිආරච්චි, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ළමා සංවර්ධන හා කාන්තා කටයුතු ඇමැති තිස්ස කරල්ලියද්ද, පාර්ලිමේන්තු මන්ත්‍රීවරුන් වන සුදර්ශනී ප්‍රනාන්දුපුල්ලේ, ජේ. ආර්. පී. සූරියප්පෙරුම, මාලනී ෆොන්සේකා හා දකුණු පළාත් ආණ්ඩුකාර කුමාරි බාලසූරිය මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103082</link>
    <topic>තාවකාලික හැඳුනුම්පත් වලංගු කරගෙනඡන්දය දීමට හැකියි</topic>
    <author>දයා පෙරේරා</author>
    <content>පළාත් සභා මැතිවරණය ජනාධිපතිවරණය හා පාර්ලිමේන්තු මැතිවරණ සඳහා 2009 සහ 2010 වර්ෂ දෙකේ දී පමණක් භාවිත කළ තාවකාලික හැඳුනුම්පත් ග්‍රාම නිලධාරීන් ලබා වලංගු කරගෙන මෙවර පළාත් සභා ඡන්දයේ දී පාවිච්චි කළ හැකි බව මැතිවරණ මහ ලේකම් කාර්යාලය කියයි.2009 හා 2010 වර්ෂවලට පෙර පැවැති නැඟෙනහිර පළාත් සභා ඡන්දයේ දී පාවිච්චි කළ තාවකාලික හැඳුනුම්පත් මෙම පළාත් පාලන ඡන්දයේ දී වලංගු නොවන බැවින් ඒ වෙනුවට අලුත් හැඳුනුම්පත් ලබාගත යුතු බව ද මැතිවරණ මහ ලේකම් කාර්යාලයීය ජ්‍යෙෂ්ඨ නිලධාරයෙක් දිනමිණට කීවේ ය.මැතිවරණ කොමසාරිස්වරයා විසින් පිළිගනු ලැබ ඇති. වලංගු අනන්‍යතා ලේඛන කිසිවක් නොමැති ඡන්දදායකයන්ට තාවකාලික හැඳුනුම්පත් ලබාගැනීම සඳහා 10 වැනිදා දක්වා අවස්ථාව ලබාදී ඇතැයි ද එම නිලධාරියා කීය.තාවකාලික හැඳුනුම්පත් හෝ මැතිවරණ කොමසාරිස්වරයා පිළිගත් අනන්‍යතා ලේඛනවලින් එකක් හෝ නොමැති අයකුට ඡන්ද මධ්‍යස්ථානවලදී ඡන්ද පත්‍රිකාවක් නිකුත් නොකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103083</link>
    <topic>ගත වූ පස් වසරේදී ලක්ෂ 6කටරජයේ රැකියා ලබා දුන්නා</topic>
    <author>වෙල්ලස්සේ බණ්ඩාර හා අනුර පේ‍්‍රමලාල්</author>
    <content>ගතවූ පස් වසර තුළ රජය ලක්ෂ හයකට වැඩි පිරිසකට රජයේ රැකියා ලබාදී තිබේ. මේ තුළින් 2005 වන විට 12% ක් වූ රැකියා වියුක්තිය 5.9% ක් දක්වා අඩු කිරීමට හැකි වී ඇත.රජයේ සේවක වැටුප් වැඩි කිරීමේ දී ද එක්සත් ජනතා නිදහස් සන්ධාන රජය මෙයට පෙර පැවැති සෑම රජයකටම වඩා ඉදිරියෙන් සිටී.අවම වැටුප රුපියල් 5600 ක්ව තිබූ අතර එම අවම වැටුප රුපියල් 11700 ක් වැඩි කිරීමට ද රජය කටයුතු කර තිබේ.මහින්ද රාජපක්ෂ මහතා ජනාධිපති ධුරයට පත්වන විට ලක්ෂ 9 ක් වූ රජයේ සේවක සංඛ්‍යාව මේ වන විට ලක්ෂ 13 ක් දක්වා වැඩි වී තිබෙන බව එක්සත් ජනතා නිදහස් සන්ධානයේ නායකයෝ පවසති.වාර්ෂිකව විශ්‍රාම යන සංඛ්‍යාව 90000 සිට ලක්ෂය දක්වා පිරිසකි. එම පිරිස වෙනුවට බඳවා ගත් පිරිස සමඟ සමස්ත වැඩිවීම ලක්ෂ 6 කට වැඩි බව ඊයේ (07) මහවැලි කේන්ද්‍රයේදී පැවැති මාධ්‍ය හමුවකදී ඇමති ඩලස් අලහප්පෙරුම මහතා පැවැසීය.රජයේ රැකියා ලබාදීමේදී එක්වර උපාධිධාරීන් 42,000 කට විවිධ රාජ්‍ය රැකියා ලබාදීමෙන් මෙරට තරුණ බුද්ධිමත් ශ්‍රම බළකාය ජාතික සංවර්ධනයට දායක කර ගනු ලැබූවේ වත්මන් රජය බවද ඇමැතිවරයා සඳහන් කළේය. අධ්‍යාපන ක්‍ෂේත්‍රයේ ප්‍රවර්ධනයට පසුගිය වසර 5 තුළ ගුරුවරුන් 141000ක් අලුතෙන් බඳවා ගෙන ඇතැයි මේ මාධ්‍ය හමුවට එක්වූ ඇමති සුසිල් පේ‍්‍රමජයන්ත මහතා අවධාරණය කළේය.මේ සියලු බඳවාගැනීම් සිදුකර ඇත්තේ තරග විභාගවලින් සහ රජයේ සේවයට බඳවා ගැනීමේ ක්‍රියා පටිපාටියට අනුකූලව යැයිද පේ‍්‍රමජයන්ත ඇමතිවරයා අවධාරණය කළේය.මේ වසරේදී තවත් රජයේ රැකියා විශාල ප්‍රමාණයක් සඳහා තරුණ තරුණියන් බඳවා ගැනීමට රජය අපේක්ෂා කරයි.මේ වසරේ තවත් තරුණ තරුණියන් ලක්ෂයකට රැකියා ලබාදීමට රජය කටයුතු යොදා තිබේ. රැකියා ඉලක්ක ගත වෘත්තීය පුහුණුවකට තරුණ තරුණියන් ලක්ෂයක් තෝරාගෙන ඔවුන් රැකියා ගත කිරීමට මේ වසරේ රුපියල් (දසලක්ෂ 8000) ලක්ෂ 80,000ක් වෙන්කැර ඇත. ඒ වැඩසටහන ලබන මාසයේදී ආරම්භවේ.මයට අමතරව කළමනාකරණ සහකාරවරුන් 4000 කට නව පත්වීම් ලබන මාසයේදී ලබාදීමට සියලු කටයුතු නිම කර ඇතැයිද අලහප්පෙරුම ඇමතිවරයා සඳහන් කළේය. මහින්ද රාජපක්‍ෂ මහතාගේ නායකත්වයෙන් යුතු වත්මන් රජය රාජ්‍ය සේවකයා මත ගොඩනැගුණු හා රාජ්‍ය සේවකයාට ගරු කරන රජයක් බවද අලහප්පෙරුම මහතා පැවැසීය.2005 ජනාධිපතිවරණයෙන් රනිල් වික්‍රමසිංහ මහතා බලයට පත්වුණා නම් මේ රටේ රාජ්‍ය සේවයට කුමන ඉරණමක් අත්වේදැයි ඇමැතිවරයා මෙහිදී ප්‍රශ්න කළේය.2001 සිට 2004 දක්වා පැවැති රනිල් වික්‍රමසිංහ මහතා ගේ රජය එකද රාජ්‍ය සේවකයකුවත් බඳවා නොගත් අතර ඒ වෙනුවට ඔවුන් විශ්‍රාම වැටුප අහෝසි කිරීමට නීතිරීති පවා සම්මත කරවාගෙන තිබේ.ලෝක බැංකුවේත්, ජාත්‍යන්තර මූල්‍ය අරමුදලේත් උපදෙස් අනුව රනිල් වික්‍රමසිංහ මහතා ක්‍රියාත්මක කළ නව ලිබරල් වාදී ආර්ථික ප්‍රතිපත්ති අනුව රාජ්‍ය සේවය 50%ක් දක්වා කප්පාදු කිරීමට සැලසුම් කර තිබිණි.නිදහසින් පසුව පැවැති ආණ්ඩුව තුළ එකද රජයේ රැකියාවක් වත් ලබා නොදුන් රජය රනිල් වික්‍රමසිංහ මහතාගේ රජය බවද මේ මාධ්‍ය හමුවේදී ඇමති අලහප්පෙරුම මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103084</link>
    <topic>කොළඹ හෝටල් සේවකයන් පිරිසකටසෙංගමාලය-ක්ෂය රෝගය</topic>
    <author>සන්ධ්‍යා කරුණාරත්න</author>
    <content>කොළඹ නගරයේ හෝටල් සේවකයන් විශාල පිරිසකට සෙංගමාලය සහ ක්ෂය රෝගය වැළඳී ඇති බව වෛද්‍ය පරීක්ෂණවලින් හෙළිව තිබේ.සෙංගමාලය හා ක්ෂය රෝගයෙන් පෙළෙන මේ හෝටල් සේවකයන්ට ප්‍රතිකාර ලබාදීමට කටයුතු කරන ලෙස සහ මින්පසුව එම සේවකයන්ට මේ රෝගයන් වැළඳීමට ඉඩ නොතබන මෙන්ද සෙංගමාලය වැළඳීමට ඉඩ ඇති සේවකයන්ට එම එන්නත ලබාදීමට කටයුතු යොදන ලෙස ද හෝටල් හිමියන් දැනුවත් කර ඇතැයි කොළඹ නගර සභාවේ ප්‍රධාන වෛද්‍ය නිලධාරී ප්‍රදීප් කාරියවසම් මහතා ප්‍රකාශ කළේය.හෝටල් සේවකයන්ගෙන් සියයට 90ක් දෙනා වෛද්‍ය පරීක්ෂණවලට යොමුව නැති බවත් එම හෝටල් සේවකයන් වෛද්‍ය පරීක්ෂණවලට යොමු වන තෙක් හෝටල් බලපත්‍ර ලබාදීම සිදු නොකරන බවත් ඒ මහතා කීය.සෙංගමාලය හා උණ සන්නිපාතය වැළඳෙන්නේ අපිරිසිදු ජලය පරිභෝජනයට ගැනීමෙන් බවත් මේ නිසා හෝටල්වල ජල මූලාශ්‍ර පරීක්‍ෂා කිරීම සිදු කරන බවත් හෙතෙම ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103085</link>
    <topic>එතෙර සිට ආ සැමියා</topic>
    <author>විජයානි එදිරිසිංහ සහ චන්ද්‍රිකා පෙරේරා</author>
    <content>තම පුතා සහ බිරිය පැහැර ගෙන ගොස් බිරියට පහරදී මරා පුළුස්සා දැමීමේ සිද්ධියක් යුද හමුදාව සහ චාවාකච්චේරිය පොලිසිය අනාවරණය කර ගෙන තිබේ.මරා පිළිස්සු බිරියගේ සිරුර යාපනය මීසාලේ ප්‍රදේශයේ දී ඊයේ (7) උදේ සොයාගෙන ඇත. මෙම සිද්ධියට සම්බන්ධ පුද්ගලයා කාලයක් විදේශගතව සිටි අයෙකි. මීට දින කීපයකට පෙර මේ රටට පැමිණ පුතා සහ බිරිය පැහැර ගෙන තිබේ. තම බිරිය මරා පුළුස්සා දැමීම සම්බන්ධයෙන් සැකකරුගේ අනියම් බිරිය ඇතුළු සිවුදෙනකු අත්අඩංගුවට ගෙන ඇත.මෙම සිද්ධියෙන් මියගොස් ඇත්තේ චාවාකච්චේරිය මීසාලේ ප්‍රදේශයේ පදිංචිව සිටි ශාන්තිනී (38) නමැති කාන්තාවයි. ශාන්තිනි සිය පුතු වන 15 හැවිරිදි රූපන් සමඟ මීසාලේ නිවසේ පදිංචිව සිටියාය. සැමියා මීට වසර හයකට පමණ පෙර බිරියගෙන් දික්කසාද වී කැනඩාවට ගිය බව පොලිසිය කියයි.මීට දින කිහිපයකට පෙර ඔහු මෙරටට පැමිණ තිබේ. වැල්ලවත්ත ප්‍රදේශයෙන් අංක 253-3852 සුදු පැහැති වෑන් රථය කුලියට ගත් සැකකරු වවුනියාවේදී පාතාලයට සම්බන්ධ දෙදෙනකුද කුලියට ගෙන තිබේ. පසුව පෙරේදා (06) පස්වරුවේ සිය බිරිය සහ දරුවා සිටි නිවසට පැමිණ ඔවුන් පැහැරගෙන ගොස් තිබිණි. සිය පුතා යාපනයේ නිවසක නැවැත් වූ ඔහු බිරිය රැගෙන ගොස් ඇයට තදබල ලෙස පහරදී මරා පුළුස්සා මෙසේ චාවාකච්චේරි මීසාලේට නුදුරු ස්ථානයක දමා ගොස් තිබිණි.සැකකරු එම අපරාධය සිදුකර තිබුණේ ඉහත කී පාතාලයන් දෙදෙනා අනියම් බිරිය සහ තවත් පුද්ගලයකුගේ සහාය ඇතිව බවට සැකකරු විසින්ම පාපොච්චාරණය කර තිබේ. ශාන්තිනී සහ ඇගේ පුත් අතුරුදන් වූ බවට යුද හමුදාවට සහ චාවාකච්චේරි පොලිසියට පැමිණිලි ලැබී තිබුණි. ඒ අනුව හමුදාව සහ පොලිසිය පරීක්ෂණ පවත්වද්දී සැකකරු අත්අඩංගුවට ගැනීමට හැකි විය. මොහු අත්අඩංගුවට ගැනීමෙන් අනතුරුව ප්‍රශ්න කිරීමේදී තමා කළ අපරාධයට අදාළ තොරතුරු රැසක් පාපොච්චාරණය කර තිබේ.15 හැවිරිදි පුතා රූපන්ද තම මවගේ සිරුර හඳුනාගෙන තිබේ. තම පියා තමාත් මවත් පැහැර ගෙන ගිය ආකාරයත් ඔහු නිවසක නවත්වා ගොස් ආපසු මව නොමැතිව පැමිණි බවත් මව ගැන විමසූ විට හරිහැටි පිළිතුරු නොදුන් බවත් ඔහු පොලිසියට ප්‍රකාශ කර තිබේ. මොවුන් අපරාධයට යොදාගත් වෑන් රථය කැලෑ රොදක දමා ගොස් තිබියදී සොයාගෙන ඇත. මොවුන් සතුව තිබී ශාන්තිනීගේ නිවසේ තිබී සොරකම් කළ රන්බඩු සහ මුදල්ද සොයාගෙන තිබේ.මියගිය ශාන්තිනීගේ මහේස්ත්‍රාත් පරීක්ෂණය ඇයගේ සිරුර දමා ගොස් තිබූ ස්ථානයේදී සිදුකෙරුණි. රජයේ රස පරීක්ෂකවරයාගේ පරීක්ෂණ පැවැත්වෙයි.මේ අපරාධය කිරීමට සැකකරුට සහාය වූ පාතාලයන් දෙදෙනා අත්අඩංගුවට ගැනීමට පරීක්ෂණ සිදු කෙරෙයි.යාපනය නියෝජ්‍ය පොලිස්පති ඒ. එම්. පී. වී. අමරකෝන් මහතාගේ උපදෙස් මත ජ්‍යෙෂ්ඨ පොලිස් අධිකාරී නෙවිල් පද්මදේව මහතාගේ මෙහෙයවීමෙන් යුද හමුදාවේ ද සහාය ඇතිව චාවාකච්චේරි පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103086</link>
    <topic>ප්‍රවීණ ඡායාරූප ශිල්පීගුණසිරි සිල්වා අභාවප්‍රාප්ත වේ</topic>
    <author/>
    <content>ප්‍රවීණ ඡායාරූප ශිල්පී ගුණසිරි සිල්වා මහතා (76) ඊයේ (7) අභාවප්‍රාප්ත විය. ඒ මහතා ජනාධිපති මාධ්‍ය අධ්‍යක්ෂ (ඡායාරූප සහ වීඩියෝ) සුදත් සිල්වා මහතාගේ දයාබර පියාණන් ය.ඇත්ත පුවත්පතේ ඡායාරූප ශිල්පියකු ලෙස වෘත්තීය ජීවිතය ඇරඹූ ගුණසිරි සිල්වා මහතා ඇන්. ඇම්. පෙරේරා, කොල්වින් ආර්. ද සිල්වා, බර්නාඩ් සොයිසා වැනි වමේ දේශපාලන නායකයන් සම¼ඟ සමීපව කටයුතු කළ අතර ජනාධිපති රණසිංහ ප්‍රේමදාස මහතා අග්‍රාමාත්‍යධූරය දැරූ කාලයේ දී ඒ මහතාගේ නිල ඡායාරූප ශිල්පියා ලෙස කටයුතු කළේය.ගුණසිරි සිල්වා මහතා සකුන්තලා, හරියට හරි, සිංගප්පූරු චාලි සහ කෝකිලා යන චිත්‍රපටවල නිශ්චල ඡායාරූප ශිල්පියා ලෙස ද කටයුතු කළේය. ඒ මහතා ‘ගුණසිරි ෆොටෝ’ නමින් කොටුව, රාජගිරිය සහ කොල්ලුපිටිය යන ප්‍රදේශවල ඡායාරූප ශාලා පවත්වාගෙන ගියේ ය.සිල්වා මහතාගේ දේහය අංක 218, අනගාරික ධර්මපාල මාවත, හෝකන්දර පාර, තලවතුගොඩ ලිපිනයේ පිහිටි නිවසෙහි තැන්පත් කර ඇති අතර අවසන් කටයුතු හෙට (09) සවස 4.00 ට හෝකන්දර පොදු සුසාන භූ®මියේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103087</link>
    <topic>රථයෙන් එළියට විසිවී සිටි මැඩම් කෙඳිරි ගෑවා</topic>
    <author>විස්තර හා ඡායාරූපඑස්. එන්. ගොඩමුන්න ගම්පොල සමූහ</author>
    <content>“මම දොළුව ඉස්කෝලේ ගේට්ටුව ළඟ ඉන්න කොට ශ්‍රියානි මැඩම් පිට්ටනියේ ඉදලා කාරෙකෙන් ඇවිත් බැහැලා ඉස්කෝලේ ඇතුළට ගිහින් එළියට ආවා. අනෙක් ගුරුවරුන්ට යන්නම් කියලා කාරෙකට නැඟලා පිටත් වෙලා විනාඩියක්වත් ගියේ නෑ. අහස්යාත්‍රාවක් ගියා වගේ ලොකු ශබ්දයක් එක්ක ඩෝංගාලා විශාල ශබ්දයක් ඇහුණා. අපි ඉක්මනට ඒ පැත්තට ගියා. එතකොට අපි දැක්කා ශ්‍රියාණි මැඩ්මගේ කාරෙක පහළ ඔයට වැටිලා තියෙනවා.අපි ඉක්මනට පහළට ගිහින් බලනකොට කාරෙක හොඳටම තැලිලා තිබුණේ. ඒත් ඒක ස්ටාට් එකේ තිබුණ නිසා අපි හිතුවා ගිනි ගනිවී කියලා. මම ශ්‍රියානි මැඩම් ළඟට යනකොට එයා දොර ඇරිලා එළියට වැටිලා හිටියේ කෙඳිරි ගානව වගේ ශබ්දයක් ඇහුණා. එතකොට පාසලේ අනිත් ගුරුවරුත් එතනට ආවා. සියලු දෙනාම එකතු වෙලා මැඩම් පාරට අරන් පේරාදෙණිය රෝහලට යැව්වා. ඒත් පස්සේ මැඩම් මියගිහින් කියලා දැන ගත්තා”.තමා පදවාගෙන ගිය මෝටර් රථය අනතුරකට ලක්වීමෙන් මියගිය ගම්පොල දොළුව මහා විදුහලේ සේවය කළ ශ්‍රියානි මුණසිංහ (49) මහත්මියගේ මරණ පරීක්ෂණයේ දී සාක්ෂි දුන් ලක්සිරි සුචරිත් කුමාර නැමැති අය එසේ පැවැසීය.මෙගොඩ කළුගමුව පදිංචි දොන් ශ්‍රියානි මුණසිංහ ගුරු මහත්මිය දෙදරු මවක් වන අතර ඇය දොළුව මහ විදුහලේ වසර ගණනාවක් සේවය කොට කාගෙත් හිත දිනාගත් ගුරුවරියක වූවා ය.තමා සතු මෝටර් රථයක් ඇතත් ඇය පසුගිය දිනවල විදුහලට පැමිණ ඇත්තේ ත්‍රිරෝද රථයකින්. පාසල ඇරුණ පසු ද එම ත්‍රිරෝද රථයෙන් ම නිවසට ගොස් තිබුණි.මේ දිනවල දොළුව මහ විදුහලේ ක්‍රීඩා උත්සවය පැවැත්වීම සඳහා පුහුණු වීමේ කටයුතු සිදු කෙරෙමින් පවතී. පාසලට ක්‍රීඩා පිටියක් නොමැති නිසා පාසලින් බැහැරව මදක් දුරින් පිහිටි ක්‍රීඩා පිට්ටනියේ පුහුණුවීම් කටයුතු සිදු කරන නිසා ශ්‍රියානි ගුරුතුමිය තමා සතු මෝටර් රථය රැගෙන විත් තිබුණේ එම කටයුතුවලට යාමට පහසු නිසා ය.තමාගේ් පාසලේ අනෙකුත් ගුරුවරියන් ද තම මෝටර් රථයේ රැගෙන පිට්ටනියට යාම හා ඒම ද ඇය සිදුකර ඇත.පෙරේදා (07) දින පැවැත්වීමට නියමිතව තිබූ ක්‍රීඩා උත්සවයේ අවසන් පුහුණුවීම් සිදුකරමින් තිබූ අතර එය අවසන්ව මෙම ගුරුවරිය නිවසට යාමේ දී මේ අනතුරට ලක්ව තිබේ.සිද්ධිය පිළිබඳ ගම්පොළ පොලිසිය මගින් සිදුකළ පරීක්ෂණ මගින් හෙළි වී ඇත්තේ බෑවුමක් සහිත මෙම මාර්ගයේ අනතුරට ලක් වූ මෝටර් රථය මීටර් 100 පමණ උඩින් ගොස් අඩි 101 පහතින් ඇති ඔයට විසිවී ඇති බවයි.මෙම අනතුරින් මෝටර් රථයට බරපතළ හානි සිදු වී තිබූ අතර සිද්ධිය වන අවස්ථාවේ දොළුව නිවසේ සිටි අගමැතිවරයා ද එම ස්ථානයට පැමිණ කටයුතු සොයා බලනු ලැබීය.ගම්පොළ පොලිස් ස්ථානාධිපති චන්ද්‍රා ජයවීර මහතාගේ උපදෙස් මත රථ වාහන අංශයේ නිලධාරීන්ගේ මෙහෙයවීම මත මරණ පරීක්ෂණ කටයුතු පේරාදෙණිය රෝහලේ දී හදිසි මරණ පරික්ෂක උඩංගමුව මහතා විසින් පවත්වන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103088</link>
    <topic>ගම්පොළ මත් උවදුර මැඩීමටපොලිසිය සීරුවෙන්</topic>
    <author>එස්. එන්. ගොඩමුන්න ගම්පොළ සමුහ</author>
    <content>මර්දනය කර තිබූ ගම්පොල හෙරොයින් මත් උවදුර යළිත් හිස එසවීමත් සමග ගම්පොළ කොට්ඨාස භාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදේශකත්වයෙන් ස්ථාපිත කර ඇති විශේෂ පොලිස් දූෂණ මර්දන අංශය යළිත් වැටලීම් සිදු කර හෙරොයින් අලෙවි කරන්නන් හා පානය කරන්නන් අත්අඩංගුවට ගැනීම ආරම්භ කොට ඇත.හෙරොයින් හා ගංජා මර්දනය කිරීම සඳහා ස්ථාපිත කොට ඇති මෙම නව ඒකකය සඳහා පොලිස් අධිකාරී බී. විමලදාස, සහකාර පොලිස් අධිකාරී අනුර දෙවප්‍රිය, සහකාර පොලිස් අධිකාරී චූලනී වීරරත්න, ගම්පොල පොලිස් ස්ථානාධිපති චන්ද්‍රා ජයවීර, පො. ප. හේමන්ත නාමල් ඇතුළු පොලිස් කණ්ඩායමක් පත්ව ඇති අතර අනුඛණ්ඩ කීපයක්ද පත්ව ඇත.මෙම කණ්ඩායම් විසින් ගම්පොළ නගරය හා ගල්වල ප්‍රදේශයේ සිදු කළ මෙහෙයුමකදී පුද්ගලයන් හය දෙනෙකු සමග මත් කුඩු අත් අඩංගුවට ගෙන ඇති අතර සැක කටයුතු නිවාස හා වෙළඳ සල් 150 කට අධික ප්‍රමාණයක්ද පරීක්ෂාවට ලක් කොට තිබේ.මේ අතර ගම්පොළ පොලිස් ස්ථානාධිපති චන්ද්‍රා ජයවීර මහතාට ලැබුණු තොරතුරකට අනුව සිදු කළ වැටලීමකදී ගම්පොළ වල්ලහගොඩ දුම්රිය පොළ අසල හෙරොයින් අලෙවි කරමින් සිටි අයෙකු කුඩු පැකට් 14 ක් සමග අත්අඩංගුවට ගෙන තිබේ.අත්අඩංගුවට ගත් සැකකරුවන් ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n1103089</link>
    <topic>රුපියල් ලක්ෂ 30ක ගංජාතණමල්විලින් අත්අඩංගුවට</topic>
    <author>නිමල් රාජපක්ෂ</author>
    <content>කොළඹට එවීමට සුදානම් කර තිබූ රුපියල් තිස් ලක්ෂයක් (30,00000) වටිනා කංසා තොගයක් සමඟ ව්‍යාපාරිකයකු තනමල්විල කුඩාඔය ප්‍රදේශයේදී කොළඹ සුරාබදු විශේෂ මෙහෙයුම් ඒකකයේ නිලධාරින් පසුගියදා (05) අත්අඩංගුවට ගෙන ඇත.අත්අඩංගුවට ගත් කංසා තොගයේ කොලිටි වර්ගයේ කංසා කිලෝ 50 ක් තිබූ බව කොළඹ සුරාබදු විශේෂ මෙහෙයුම් ඒකකයේ ස්ථානාධිපති ආනන්ද චන්ද්‍රසිරි මහතා පැවැසීය. ව්‍යාපාරිකයා ගෝලයන් තිදෙනෙකු යොදවා කංසා වගා කොට අස්වැන්න නෙලාගත් පසු කොළඹ ඇතුළු තදාසන්න ප්‍රදේශවලට බෙදාහරින බව සුරාබදු නිලධාරින් ඉදිරියේ පාපොච්ඡාරණය කර තිබිණ.අත්අඩංගුවට ගත් සැකකරු වැල්ලවාය මහේස්ත්‍රාත්වරයා වෙත ඉදිරිපත් කිරීමෙන් පසු 18 වැනිදා දක්වා රක්ෂිත බන්ධනාගාරගත කරන ලෙස නියම කෙළේය. නියෝජ්‍ය සුරාබදු කොමසාරිස් (අපරාධ) වසන්ත කුමාර, කොළඹ සුරාබදු විශේෂ මෙහෙයුම් ඒකකයේ අධිකාරී උපුල් සෙනෙවිරත්න, ස්ථානාධිපති ආනන්ද චන්ද්‍රසිරි යන මහත්වරුන්ගේ උපදෙස් මත සුරාබදු පරීක්ෂක තිලක් දිසානායක, කෝප්‍රල් කුමාරසේන, නියාමකවරුන් වන සුනෙත්, රත්නායක, ආර්. පෙරේරා, සරත් යන නිලධාරිහූ මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n11030810</link>
    <topic>සැප රියෙන් කසිප්පු ඇද්දාට රු.ලක්ෂ දෙකක ශරීර ඇප</topic>
    <author>ගම්පහ සංචාරක</author>
    <content>ඒකල ප්‍රදේශයේ සිට ගම්පහ පහළගම ප්‍රදේශයට නීති විරෝධී මත්පැන් බෝතල් 225 ක් ප්‍රවාහනය කරමින් සිටි පුද්ගලයන් දෙදෙනකු ගම්පහ පොලිසිය මගින් අත්අඩංගුවට ගෙන ගම්පහ අධිකරණයට ඉදිරිපත් කොට තිබුණි.රිමාන්ඩ් භාරයේ සිට ඊයේ (7) අධිකරණයට නැවත ඉදිරිපත් කොට තිබූ අතර පුද්ගලයින් දෙදෙනා වෙනුවෙන් අධිකරණයට කරුණු දැක්වූ නීතිඥවරුන්ගේ ඉල්ලීම සලකා බැලූ ගම්පහ අතිරේක මහේස්ත්‍රාත් ඉන්දික අත්තනායක මහතා එක් එක් පුද්ගලයාට රුපියල් 50000 /- බැගින් දෙදෙනාටම රුපියල් ලක්ෂයක මුදල් ඇපයක්ද, එක් එක් පුද්ගලයාට රුපියල් ලක්ෂයක් බැගින්වූ ලක්ෂ දෙකක පුද්ගල ඇපද නියම කෙළේය.එසේම පුද්ගල ඇප චෝදනා ලැබු අයගේ පවුලේ ඥාාතීන් විය යුතු බවටද නියෝගයක් කෙළේය. වැඩිදුර විභාගය මැයි මස 09 දිනට කල් තැබිණ. ගම්පහ පොලිසියේ මූලස්ථාන පොලිස් පරීක්ෂක ප්‍රභාත් දයානන්ද, උ. පො. ප. හරේෂ් පෙරේරා පො. සැ. 8177 කුසුම්පාල පො. සැ. 27589 ගුණසේකර මහත්වරු විසින් මෙම වැටලීම කර සැකකරුවන් දෙදෙනකු අදාළ කාර් රථයද සමග අත්අඩංගුවට ගෙන තිබුණි.ඇප නියම වූවේ නීල් සුබසිංහ සහ ප්‍රභාත් සිරිනායක යන අයටය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n11030811</link>
    <topic>යතුරු පැදිය කාරයේ ගැටීතුවාල ලබා අයෙක් මරුට</topic>
    <author>ලයනල් පී. පෙරේරාකැලණිය විශේෂ</author>
    <content>කොළඹ නුවර පාරේ කැලණිය තොරණ හන්දිය අසල පසුගිය ඉරුදින (6 දා) රාත්‍රි 9.45 ට පමණ සිදුවූ මෝටර් රථ යතුරු පැදි ගැටුමකින් යතුරු පැදිකරු මරු මුවට පත්ව ඇත. ගල්හේනවත්ත පාළුගම දොම්පේ පදිංචි 36 හැවිරිදි ආර්. ඒ. ධර්මරත්න නමැති තෙදරු පියෙකු වූ මියගිය අය තොරණ හන්දියේ පෞද්ගලික ආයතනයක සේවය කර ඇත.සේවය නිමකර රාත්‍රි 9.45ට පමණ සිය යතුරු පැදියෙන් නිවස බලා පිටත්වීමට පැමිණි හෙතෙම කොළඹ පැත්තේ සිට පැමිණි ජගුවර් වර්ගයේ මෝටර් රථයක ගැටී තාප්පයක් උඩින් විසිවී අසල පිහිටා ඇති පරිගණක වෙළෙඳ සලක් අසලට වැටී ඇත. බරපතළ ලෙස තුවාල ලබා සිටි හෙතෙම රෝහල් ගතකර ඇත. එහෙත් ඒ වන විට ද ඔහු මියගොස් සිටි බව ආරංචි මාර්ග පවසයි.නදීෂා සෙව්වන්දි (14), ඉෂාරා දෙව්මිණි (7) ඔෂාන්ජලී (2 1 / 2) යන වයස්වල පසුවන දැරියන් සිය පියාගේ වියෝවෙන් කම්පනයට පත්ව ඇත. මේ සම්බන්ධව පෑලියගොඩ පොලිස් ස්ථානයේ රථ වාහන අංශය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=n11030812</link>
    <topic>අභයගිරිය පුරාවිද්‍යා රක්ෂිතයේකැනීම් කළ විදේශිකයෝ දැලේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර අභයගිරිය පුරාවිද්‍යා රක්ෂිතයේ යන්ත්‍රයක් යොදා ගනිමින් භූ®මිය පරීක්ෂා කළ බවටත් එහි කැනීම් සිදු කළ බවටත් චෝදනා ලැබ සැකපිට අත්අඩංගුවට ගැනුණු රුසියානු ජාතිකයන් තිදෙනකු අද (08) දක්වා රක්ෂිත බන්ධනාගාරගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනෙවිය ඊයේ (07 දා) නියෝග කළා ය.මෙසේ රක්ෂිත බන්ධනාගාරගත කෙරුණේ ඒ. බී. ඇලිස්සේ එච්. එන්. නිකීතා, ඒ. සී. අලෙක්සැන්ඩර් යන සැකකරුවන් ය. අනුරාධපුර මූලස්ථාන පොලිසියේ විවිධ පැමිණිලි අංශ සැකකරුවන් අධිකරණයට ඉදිරිපත් කරමින් කරුණු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=r1103081</link>
    <topic>ස්විට්සර්ලන්තයේ සුරිච් පිළිකා සංගමයෙන්නවීන යාන්ත්‍රික ඇඳන් 100ක පරිත්‍යාගයක්</topic>
    <author>කොච්චිකඩේ විශේෂඩී. මිහිඳුකුල</author>
    <content>ස්විට්සර්ලන්තයේ සුරිච් පිළිකා සංගමය මගින් පාර්ලිමේන්තු මන්ත්‍රී විශේෂඥ වෛද්‍ය සුදර්ශීනී ප්‍රනාන්දු පුල්ලේ මහත්මියගේ ඉල්ලීම පරිදි ජෙයරාජ් ප්‍රනාන්දු පුල්ලේ පදනම වෙත දුරස්ථ පාලක මගින් පාලනය කළ හැකි නවීන මාදිලියේ යාන්ත්‍රික ඇඳන් සියයක් ලබාදී ඇත.එම ඇඳන්වලින් 80 ක් මහරගම පිළිකා රෝහලටත්, ගම්පහ රෝහලට 08 ක් ද ලබාදී තිබේ. ඉතිරි ඇඳන් 12 මීගමුව දිසා මහ රෝහලට බාර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=r1103082</link>
    <topic>සබරගමුවට සංචාරක ගම්මාන අටක්</topic>
    <author>සබරගමුව සංචාරක ගාමිණී ජයන්ත</author>
    <content>සබරගමුව පළාතට පැමිණෙන සංචාරකයන්ගේ ප්‍රමාණය වාර්ෂිකව ලක්ෂ අට දක්වා ඉහළ දැමීමට සංචාරක ගම්මාන අටක් ඉදිකිරීම සඳහා ආර්ථික සංවර්ධන අමාත්‍යාංශය සංචාරක මණ්ඩලය ඒකාබද්ධව සබගරමුව පළාත් සභාව පියවර ගෙන තිබේ.\රඹුක්කන පින්නවල අලි සංරක්ෂණ මධ්‍යස්ථානය කේන්ද්‍රය කර ගනිමින් හා පදවි ගම්පළ හදගිරිය සිංහරාජ තුඩාව රංවඩම ඉහළ කෝට්ටේ උතුවන්කන්ද සංචාරක ගම්මාන අටක් සංචාරකයන් සඳහා නිරාවරණය කිරීමෙන් සංචාරක කර්මාන්ත ආශ්‍රීත ප්‍රජාවගේ ආදායම් උත්පාදනය හා සෘජු රැකියා 3000 ක් ඇති කිරීමට සබරගමුව පළාත් සභාව සැලැසුම් කර ඇත.මාවනැල්ල මැතිවරණ කොට්ඨාසයේ ඉහළ කෝට්ටේ හා උතුවන්කන්ද සංචාරක ගම්මානයේ ඉදිකිරීම් කටයුතු කඩිනමින් ආරම්භ කර ඇත. ඉහළ කෝට්ටේ සංචාරක ගම්මානයේ කන්ද උඩරට දුම්රිය මාර්ගයේ ඉහළ කෝට්ටේ දුම්රිය නැවතුම්පළහි සංචාරක නිකේතන පහසුකම් හා යටිතල සංවර්ධනය කිරීම සංචාරක මණ්ඩලයේ මෙහෙයවීමෙන් දුම්රිය දෙපාර්තමේන්තුව පොල්ගහවෙල විධායක ඉංජිනේරු මහතාගේ අධීක්ෂණය යටතේ සිදුකෙරේ.දුම්රිය නැවතුම්පළ අවට ප්‍රදේශය විසිතුරු මල් වගා කර පරිසරය අලංකාර කර ඇත. රුපියල් එක්කෝටි හතළිස් ලක්ෂය වියදමින් ඉහළ කෝට්ටේ ඉහළ ගමේ සිට ඉහළ කෝට්ටේ දුම්රිය නැවතුම්පළ දක්වා නව මාර්ගයක්ද ඉදිවේ.රුපියල් ලක්ෂ දහහතක වියදමින් කීර්ති මඩුකොටුව මහතාගේ මෙහෙයවීම යටතේ ඉහළ කෝට්ටේ පැරණි අම්බලම වෙනුවට සංචාරකයන්ගේ සිත් ඇදගන්නා අලුත් අම්බලමක්ද ඉදිකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=r1103083</link>
    <topic>රටටම ආදර්ශයක් වූ බමුණාවල නිදහස් සුබ සාධක සංගමය</topic>
    <author>පොල්ගහවෙල සමූහ</author>
    <content>ඉබ්බාගමුව කොබ්බෑ වැහැර වැඩිහිටි නිවාසයේ වැඩිහිටියන් නාවා රැවුල් කපා පිරිසුදු කර ආහාර පිළිගන්වා සිදු කරන ලද උදාර පින්කමක් වාර්තා විය.කුරුණෑගල බමුණාවල නිදහස් සුබ සාධක සංගමයේ සාමාජික සාමාජිකාවන් වාර්ෂිකව සිදු කරනු ලබන දානමය පින්කමක් මෙවර සිදු කරනු ලැබුවේ කාටත් ආදර්ශයක් ගෙන දෙන අන්දමිනි.කාන්තා හා පිරිමි වැඩිහිටියන් හතළිස් දෙනෙකු පමණ සිටින වැඩිහිටි නිවාසය මනාව පාලනය වන ආයතනයක් ලෙස හැඳින්විය හැකිය.උදෑසන 10 ට පමණ කොබ්බෑවැහැර වැඩිහිටි නිවාසය වෙතට පැමිණි බමුණාවල නිදහස් සුබ සාධක සංගමයේ සාමාජික සාමාජිකාවන් නිරෝගීව සිටින වැඩිහිටියන් රැවුල් කපා නාහවා පිරිසුදු කරන ලදී. එසේම ඔවුන්ගේ ඇඳුම් පැළඳුම් සෝදා දෙනු ලැබුවේ බොහෝ දෙනාට ආදර්ශයක් ගෙන දෙමිනි.මේ වැඩිහිටි නිවාසයේ පාලිකාව ලෙස කටයුතු කරන්නේ ආර්. එම්. පොඩි මැණිකේ මහත්මියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=r1103084</link>
    <topic>දිගන-අලුත්වත්ත ගමේනිවාසවල බිත්ති-පොළොව ඉරි තලලා</topic>
    <author>කරල්ලියද්ද සමූහ – ආර්. ජී. විජේසිරි</author>
    <content>තෙල්දෙණිය පැරැණි නගරය මීට වසර තිහකට පෙර වික්ටෝරියා ජලාශයට යටවීම නිසා එම නගරය අවට පදිංචිකරුවන් දිගන අලුත්වත්ත ගම්මානයේ පදිංචි කරනු ලැබීය.එම ජනතාව නිජබිම් යටවීමෙන් පසු ඔවුන් පදිංචි කරනු ලැබූ දිගන අලුත්වත්ත ගම්මානයේ මීට වසර තිහකට පෙර ඉදිකළ නිවාසවල බිත්ති පුපුරා ඉරිතලා යෑම නිසා ඔවුන් දැඩි භීතියකට පත්ව සිටිති.දැනට වසර කිහිපයක සිට දිගන අලුත්වත්ත හා විජයශ්‍රීගම්මන නිවෙස්වල බිත්ති පුපුරා ඉරිතලා තිබේ.එම නිවෙස්වල ගෙබිමද පුපුරා ඉරිතලා තිබේ. එම ගම්මානයේ සියලුම ගහකොළ එකම දිසාවකට ඇලවී තිබේ.නියං කාලවලදී මෙන්ම වර්ෂා දිනවලදීත් ළිංවල ජලය උතුරා යාම තවත් විශේෂ සිද්ධියකි.දිගන අලුත්වත්ත ගම්මානයේ පදිංචි සීතා රාජපක්‍ෂ මහත්මිය - මා දැනට පදිංචි වෙලා සිටින නිවෙසේ බිත්ති පුපුරලා ඉරිතලා තිබෙනවා. ගෙයි බිම සම්පූර්ණයෙන්ම පුපුරලා පාත්වෙලා. මෙම ප්‍රදේශයේ බිම ගිලාබසින බවට මතයක් තිබෙනවා. එමනිසා ප්‍රදේශයේ පස් පරීක්‍ෂා කරන ලෙස මා ඉල්ලීමක් කළා. එය තවම ඉටු කළේ නැහැ. මගේ නිවසේ ඉතිරි වැඩ ටික කරගන්නටත් මම බය වී සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103081</link>
    <topic>තහනම් උත්තේජන චෝදනාමංජුට අවසන් තීන්දුව හෙට</topic>
    <author>පි‍්‍රන්ස් ගුණසේකර</author>
    <content>නවදිල්ලි පොදුරාජ්‍ය මණ්ඩලීය ක්‍රීඩා උළෙලේ බොක්සිං රන් පදක්කම දිනාගත් මංජු වන්නිආරච්චිට එරෙහිව නැගුණු තහනම් උත්තේජන චෝදනාවට ශ්‍රී ලංකා තහනම් උත්තේජන කමිටුවේ අවසන් තීන්දුව හෙට ප්‍රකාශ කිරීමට නියමිතය.ක්‍රීඩා වෛද්‍ය ඒකකයේ ඊයේ පැවැති පරීක්‍ෂණයට ද මංජු වන්නිආරච්චි නොපැමිණි අතර ඔහු වෙනුවෙන් ශ්‍රී ලංකා බොක්සිං සංගමය ලිපියක් එවා තිබුණි. එම ලිපියෙන් දැක්වූවේ ජාතික තහනම් උත්තේජන කමිටුව ඉදිරියේ කරුණු දැක්වීමට ක්‍රීඩකයා නොපැමිණෙන බවය. එමෙන්ම ක්‍රීඩකයා පිළිබඳ පාලනයක් ශ්‍රී ලංකා බොක්සිං සංගමයට නොමැති බවද එම ලිපිය මගින් වැඩිදුරටත් කරුණු දක්වා තිබුණි.අන්තර්ජාතික තහනම් උත්තේජන පාලන කමිටුව මගින් මංජු වන්නිආරච්චිට එරෙහි පරීක්‍ෂණය මැයි මාසයේ මැලේසියාවේදී පැවැත්වීමට තීරණය කර ඇත.ශ්‍රී ලංකාවේ පැවැත්වෙන පරීක්‍ෂණයට සහභාගී නොවී ජාත්‍යන්තර මට්ටමේ පරීක්‍ෂණයට සහභාගීවීමට මංජු වන්නිආරච්චි සූදානමින් පසුවන බවද වාර්තාවේ.එහෙත් ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවැසුවේ අන්තර් ජාතික තහනම් උත්තේජන පාලන කමිටුව දිගින් දිගටම ක්‍රීඩකයා පිළිබඳ ශ්‍රී ලංකා තහනම් උත්තේජන කමිටුවේ තීරණය විමසන බැවින් පරීක්‍ෂණයක් පැවැත්වීම අත්‍යාවශ්‍ය බවය.“ශ්‍රී ලංකාව ජාත්‍යන්තර තහනම් උත්තේජන පාලන කමිටුවට පිළිතුරක් දිය යුතුයි. ක්‍රීඩකයා පරීක්‍ෂණය හිතාමතා මගඅරින නිසා අපේ තීන්දුව බදාදාට ලබාදෙනවා” වෛද්‍ය මෙන්ඩිස් මහතා පැවැසීය.පොදුරාජ්‍ය මණ්ඩලීය ක්‍රීඩා උළෙලේදී තහනම් උත්තේජන ලබාගත් බව තහවුරු වූ ක්‍රීඩකයාගේ ‘ඒ’ මූත්‍රා සාම්පලයේ නැන්ඩ්‍රලෝන් ඖෂධ සංඝටක අඩංගුවූ අතර, චෝදනාව ප්‍රතික්ෂේප කිරීමෙන් ‘බී’ මූත්‍රා සාම්පල පරීක්‍ෂණයද සිදු කෙරුණි.එම සාම්පලයේද නැන්ඩ්‍රලෝන් තහනම් ඖෂධ සංඝටක අඩංගු බවට තහවුරු විය. පසුව මූත්‍රා සාම්පල ලබාගෙන පරීක්‍ෂණාගාරය වෙත ගෙන යෑමේදී දෝෂ සිදුව ඇති බවට නීති තර්කද ගොඩනැගුණි.එම නීති තර්ක සියල්ල පොදුරාජ්‍ය මණ්ඩලීය තහනම් උත්තේජන කමිටුව ප්‍රතික්‍ෂේප කළේය.ඊයේ ක්‍රීඩා වෛද්‍ය ඒකකයේ පැවැති පරීක්‍ෂණය විශේෂඥ වෛද්‍ය මයියා ගුණසේකර මහතාගේ ප්‍රධානත්වයෙන් සිදුවූ අතර, රාගම වෛද්‍ය විද්‍යාලයේ කායික විද්‍යා මහාචාර්ය අර්ජුන ද සිල්වා හා කොළඹ වෛද්‍ය විද්‍යාලයේ ඖෂධ පිළිබඳ මහාචාරිනි රෝහිනී ප්‍රනාන්දු පුල්ලේ යන මහත්ම මහත්මීන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103082</link>
    <topic>තහනම් උත්තේජන යුනෙස්කෝ ප්‍රඥප්තියට අස්සන් තැබීමට සූදානම්</topic>
    <author>ප්‍රින්ස් ගුණසේකර</author>
    <content>ලෝක තහනම් උත්තේජන ආයතනයේ යුනෙස්කෝ ප්‍රඥප්තිය කැබිනට් පත්‍රිකාවක් මගින් අනුමත වී ඇත.මේ අනුව තහනම් උත්තේජන භාවිතා කර අසුවන ශ්‍රී ලංකා ක්‍රීඩක ක්‍රීඩිකාවන්ට දැඩි දඬුවම් පැනවීමේ හැකියාව උදාවනු ඇත.ක්‍රීඩා ඇමැති මහින්දානන්ද අලුත්ගමගේ මහතා විසින් මේ කැබිනට් පත්‍රිකාව ඉදිරිපත් කළ අතර විදේශ ඇමැති මහාචාර්ය ජී. එල්. පීරිස් මහතාගේ ද සහභාගිත්වයෙන් යුනෙස්කෝ ප්‍රඥප්තිය මේ සතියේ අස්සන් කිරීමට නියමිතය.ලෝක තහනම් උත්තේජන ආයනයේ නීති රීති අනුව තහනම් උත්තේජන භාවිතා කර අසුවුවහොත් පළමු අවස්ථාවේ දී වසර 2ක තරග තහනමක් පැනවේ. එම ක්‍රීඩක ක්‍රීඩිකාවන් දෙවැනි අවස්ථාවේ දී චෝදනාවට වරදකරු වුවහොත් ජීවිත කාලයේ ම තරග තහනමක් පැනවේ.වර්තමානයේ ක්‍රීඩා ක්ෂේත්‍රයේ වසංගතයක් සේ පැතිරයන මේ තහනම් උත්තේජන ගැන ක්‍රීඩක ක්‍රීඩිකාවන්ට, පුහුණුකරුවන්ට හා කළමනාකරුවන් සම්මන්ත්‍රණ මගින් දැනුවත් කරන ලෙස ක්‍රීඩා ඇමැතිවරයා අදාළ අංශ වෙත දැනුම් දී ඇත. එමෙන්ම ක්‍රීඩා තරගවලදී තහනම් උත්තේජන පරීක්ෂණ වැඩි කරන ලෙස ද ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතාට උපදෙස් දී ඇත.ශ්‍රී ලංකාව තහනම් උත්තේජන යුනෙස්කෝ ප්‍රඥප්තියට අස්සන් තබන ආසියාවේ 26 වැනි රට බවට පත්ව ඇත.වසර 1960 සිට ලෝක තහනම් උත්තේජන ආයතනයේ නීති රීති අනුව කටයුතු කිරීමට ශ්‍රී ලංකාව බැදී සිටින අතර ක්‍රීඩක ක්‍රීඩිකාවන් තහනම් උත්තේජන ලබාගත් බවට සනාථ වූ විට ලෝක තහනම් උත්තේජන ආයතනය පනවා ඇති දඬුවම් දීමට ද ක්‍රියා කළ යුතුව ඇත. මේ සඳහා ශ්‍රී ලංකාවේ ක්‍රියාත්මක වන්නේ වෛද්‍ය ගීතාංජන මෙන්ඩිස් මහතාගේ සභාපතිත්වයෙන් ඇති ජාතික තහනම් උත්තේජන ආයතනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103083</link>
    <topic>පල්ලේකැලේ ජාත්‍යන්තර පිටියේ මුල්ම එක්දින තරගය</topic>
    <author/>
    <content>ඉන්දියාවේ සිට ශ්‍රී ලංකාවට පැමිණි නවසීලන්ත පිල පාකිස්තානයට එරෙහිව පල්ලෙකැලේ ජාත්‍යන්තර ක්‍රීඩාංගණයේදී අද පිටියට පිවිසෙයි. ක්‍රිකට් ලෝක කුසලාන තරගාවලියේ 24 වැනි තරගය වන මෙය දිවා - රාත්‍රී ලෙස පැවැත්වේ.පල්ලෙකැලේ ජාත්‍යන්තර ක්‍රීඩාංගණයේ පැවැත්වෙන මුල්ම දිවා - රාත්‍රී එක්දින ක්‍රිකට් තරගය ලෙස මෙය ඉතිහාසයට එක්වේ. තවමත් එකම ටෙස්ට් තරගයක් පමණක් මෙහි පවත්වා ඇති අතර, එය ශ්‍රී ලංකාව හා බටහිර ඉන්දීය කොදෙව් අතර පැවැත්වුණි.පාකිස්තානය හා නවසීලන්තය අතර එක්දින තරග 88ක් පවත්වා ඇති අතර එයින් පාකිස්තානය තරග 51කින් ද නවසීලන්තය තරග 34කින්ද ජය ගෙන ඇත. තරගයක් සමවී තරග 2ක් තීරණයකින් තොරව නිමාවිය. මෙවර ලෝක කුසලාන තරගවලදී පාකිස්තානය හා නවසීලන්තය යන කණ්ඩායම් අතුරින් මේවනවිට පාකිස්තානය ඉදිරියෙන් සිටී.පාකිස්තානය සහභාගිවූ තරග තුනෙන්ම ජයගෙන සිටින අතර, නවසීලන්තය තරග 3කින් දෙකක් ජයගෙන සිටී. පාකිස්තානය වෙතින් කෙන්යාව, ශ්‍රී ලංකාව හා කැනඩාව පරාජයවූ අතර, නවසීලන්තය වෙතින් කෙන්යාව හා සිම්බාබ්වේ පරාජය විය. නවසීලන්තයට ඔස්ට්‍රේලියාවෙන් කඩුලු 7ක පරාජයක් අත්විය.පාකිස්තානය ලෝක කුසලාන තරගාවලියට පෙර නවසීලන්තයේ සංචාරයක යෙදුණු අතර එහිදී එක්දින තරගාවලිය 3 – 2ක් ලෙස පාකිස්තානය ජය ගත්තේය.ලෝක කුසලාන තරගවලදී දෙරට අතර පැවැති තරග 7කින් 6ක්ම පාකිස්තානය ජයග්‍රහණය කර ඇත. තරගයක ජය නවසීලන්තය සතුවූයේ 1983 ලෝක කුසලාන තරගාවලියේදීය.අද තරගය පැවැත්වෙන තණතිල්ල අලුත්ම එකක් වන හෙයින් දෙපිලටම තරගය නැවුම් එකක් වනු ඇත.පාකිස්තාන ක්‍රිකට් නායක ෂහිඩ් අෆ්රිඩි දැනට ලෝක කුසලාන තරගාවලියේ කඩුලු 14ක් ලබාගෙන වැඩිම කඩුලු ලාභියා ලෙස ඉදිරියෙන් සිටින අතර මිස්බා උල්හක් අර්ධ ශතක දෙකක් සමඟ තරග තුනකදී ලකුණු 185ක් ලබා දක්‍ෂතා අතර සිටී.එමෙන්ම උමාර් අක්මාල් හා යුනුස් ඛාන් පසුගිය තරගවල ලකුණු අතර සිටියහ. නවසීලන්ත පිලේ දකුණත් මදවේගපන්දු යවන ටිම් සවුතී මෙවර තරගාවලියේ තරග 3කදී කඩුලු 7ක් දවාගෙන ඉදිරියෙන් සිටින අතර මාටින් ගුප්තිල් හා බ්‍රයන් මැක්මිලන් නිමාවූ තරගවලදී හොඳීන් ලකුණු රැස්කළහ. තුන්ඉරියව් දක්‍ෂතා ඇති ඩැනියෙල් විටෝරි නවසීලන්ත පිලට හොඳ නායකත්වයක දෙනු ඇතැයි අපේක්‍ෂා කළ හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103084</link>
    <topic>ශ්‍රී ලංකා නෙට්බෝල් පිලටවිශාඛාවෙන් ක්‍රීඩිකාවෝ 2ක්</topic>
    <author>ප්‍රින්ස් ගුණසේකර</author>
    <content>ලෝක සූරතා නෙට්බෝල් තරගාවලියට සහභාගිවන ශ්‍රී ලංකා පිල ඊයේ ප්‍රකාශයට පත්විය. ක්‍රීඩා ඇමැති මහින්දානන්ද අලුත්ගමගේ මහතා එම කණ්ඩායමට අනුමැතිය ලබා දී ඇත.ශ්‍රී ලංකා නෙට්බෝල් පිලේ නායිකාව ලෙස හැටන් නැෂනල් බැංකුවේ කුමරිනි ද සිල්වා නම් කොට ඇත. ඇය 2008 වසරේ දී ශ්‍රී ලංකා නෙට්බෝල් පිලට එක් වූ ක්‍රීඩිකාවකි. ජ්‍යෙෂ්ඨතම ක්‍රීඩිකාවක් වූ තර්ජනී සිවලිංගම් ට උප නායකත්වය හිමිව ඇත.මෙයට පෙර ලෝක සූරතාවලියට සහභාගි වූ ගයාත්‍රි ලංකාතිලක හා ශෂිකා සමරසිංහ මෙවර ද කණ්ඩායමට ඇතුළත්ව ඇත.කොළඹ විශාඛා විදුහලේ තිසාලා අල්ගම හා ගයනි දිසානායක ජාතික පිලට එක්ව සිටීම ද විශේෂත්වයකි.ශ්‍රී ලංකා නෙට්බෝල් පිල මෙසේ ය - කුමරිනි ද සිල්වා නායිකාව (එච්. එන්. බී) තර්ජනී සිවලිංගම් උප නායිකාව (සෙලාන්) මරිෂා ප්‍රනාන්දු (එච්. එන්. බී) සමන්ති නිරුක්ෂිකා (ගුවන් හමුදාව) ගයාත්‍රි ලංකාතිලක (එච්. එන්. බී), චතුරංගි ජයසූරිය (ගුවන් හමුදාව) විරාජි චාමරිකා (පොලිසිය), චාමලී පෙරේරා (වරාය අධිකාරිය), ශශිකා සමරසිංහ (එච්. එන්. බී), චාලිකා එරංගනී (වරාය අධිකාරිය), තිසාලා අල්ගම (විශාඛා විදුහල), දර්ශිකා අබේවික්‍රම (එච්. එන්. බී) අතිරේක - දුල්මිණී චතුරිකා (ගුවන් හමුදාව), නදීරා කළණි (පොලිසිය), ගයනි දිසානායක (විශාඛා විදුහල).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103085</link>
    <topic>තුන් පිම්ම ලෝක වාර්තාව අලුත් වෙයි</topic>
    <author/>
    <content>යුරෝපීය ගෘහස්ථ ක්‍රීඩා තරගාවලියේ දී තුන්පිම්ම තරග ඉසව්වේ දී තමාගේම ලෝක වාර්තාව බිඳ හෙලූ ප්‍රංශයේ ටෙඩී ටැම්ගෝ සූරතාව හිමිකර ගැනීමට සමත්විය. පෙබරවාරි 20දා ප්‍රංශ ගෘහස්ත සූරතාවලියේදී තුන්පිම්ම තරග ඉසව්වෙන් ලෝක වාර්තාව පිහිට වූ ටැම්ගෝ සෙන්ටිමීටර් 1කින් එම වාර්තාව බිඳ හෙළා මීටර් 17.92 කින් නව වාර්තාව අලුත් කෙළේ ය.මෙවර තරගය හුඟාක් තරගකාරී වුණා” 21 හැවිරිදි ටැම්ගෝ පැවැසීය.මේ අතර ප්‍රංශයේ සුපිරි කෙටිදුර ධාවන සූර ක්‍රිස්ටෝප් ලෙමයිට්‍රිට මෙවර තරගමාලාවේදී ජයග්‍රහණ කිසිවක් ලබා ගැනීමට නොහැකි විය.පෘතුගාලයේ ෆ්‍රැන්සිස් ඔබික්වේලු සහ බ්‍රිතාන්‍යයයේ හිටපු ලෝක සූර හා යුරෝපීය ගෘහස්ථ සූර ඩ්වේන් ඩේම්බර්ස් හමුවේ පරාජයට පත්වීමට ලෙමයිට්‍රිට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103086</link>
    <topic>යුවරාජ් ඉන්දියාවට ජය ගෙනේ</topic>
    <author/>
    <content>ඉන්දීය ක්‍රීඩක යුවරාජ් සිං පන්දුවෙන් හා පිත්තෙන් පෑ දස්කම හේතුවෙන් පෙරේදා (6) බැංගලෝර්හි එම්. චින්නස්වාමි ක්‍රීඩාංගණයේ දී නිමාවට පත්වූ ඉන්දියාව හා අයර්ලන්තය අතර තරගයේ දී කඩුලු 5 ක ජය ඉන්දියාවට හිමිවිය.පිළිතුරු ඉනිම ක්‍රීඩා කළ ඉන්දීය ක්‍රීඩකයෝ ලකුණු 208 ක ඉලක්කයක් හඹා ගියහ. ඔවුන් ඕවර 46 කදී කඩුලු 5 ක් දැවී ලකුණු 210 ක් රැස් කළහ.යුවරාජ් සිං නොදැවී අගනා ලකුණු 50 ලබාගත් අතර ඔහු පන්දු යැවීමේදීද අයර්ලන්ත ක්‍රීඩකයන් 5 දෙනෙකුද දවා ගනිමින් දස්කම් පෙන්නූ අතර ඔහු ඒ සඳහා ලකුණු 31 ක් ලබා දුන්නේය. ඔහුට තරගයේ වීරයා සම්මානය ද හිමිවිය.ඉන්දීය ඉනිමේ දී සචින් තෙන්ඩුල්කාර් 38 ක්, විරාත් කෝලි 34 ක්, මහේන්ද්‍ර සිං දෝනි 34 ක් හා යුසුෆ් පතාන් 30 ක් ලෙස ලකුණු රැස් කළහ.පන්දු යැවීමේදී ජොන්ස්ටන් ලකුණු 16 කට කඩුලු 2 ක්ද, ඩොක්රෙල් ලකුණු 49 කට කඩුලු 2 ක් ද දවා ගත්හ..පළමුව පන්දුවට පහරදුන් අයර්ලන්ත පිල ඕවර් 47.5කදී සියලු දෙනා දැවී ලකුණු 207ක් රැස් කෙළේ ය.ඔවුන් රඳවාගත් ලකුණු වේගය 4.32කි.ආරම්භක පිතිකරු විලියම් පෝටර්ෆීල්ඩ් දක්ෂ ලෙස පන්දුවට පහර දෙමින් අගනා ලකුණු 75ක් රැස් කෙළේ හතරේ පහර 6ක් හා හයේ පහරක් සමඟිනි.නීල් ඕ බ්‍රියොන් ලකුණු 46ක් ද ඇලෙක්ස් කුසාක් ලකුණු 24ක් ද රැස් කළහ.පන්දු යැවීමේ දී ඉන්දීය ක්‍රීඩක යුවරාජ් සිං දක්ෂ පන්දු යැවීමක නිරතවෙමින් ලකුණු 31කට කඩුලු 5ක් බිද හෙලීය. සගීර් ඛාන් ලකුණු 30කට කඩුලු 3ක් දවා ගනු ලැබීය.අයර්ලන්තය සියලු දෙනා දැවී (ඕවර 47.5) 207විලියම් පෝටර්ෆීල්ඩ් 75, නීල් ඕ බ්‍රියොන් 46, ඇලෙක්ස් කුසාක් 24 (යුවරාජ් සිං 31 / 5, සහීර් ඛාන් 30 / 3)ඉන්දියාව කඩුලු 5 ක් දැවී (ඕවර 46) 210යුවරාජ් සිං 50, සචින් තෙන්ඩුල්කාර් 38, විරාත් කෝලි 34, මහේන්ද්‍ර සිං දෝනි 34, යුසුෆ් පතාන් 30 (ජොන්ස්ටන් 16/2, ඩොක්රේල් 49/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103087</link>
    <topic>තාක්ෂණනිලධාරී පරීක්ෂණයෙන්මුල්තැන රූපසිංහට</topic>
    <author/>
    <content>ශ්‍රී ලංකා මලල ක්‍රීඩා සංගමය මඟින් පසුගිය මස පවත්වන ලද සහකාර තාක්ෂණික නලධාරී පරීක්ෂණයෙන් දිවයිනේ වැඩිම ලකුණු ප්‍රමාණයක් (ලකුණු 91) ලබා ගනිමින් ප්‍රථම ස්ථානය ගම්පහ දිස්ත්‍රික්කයේ ඩබ්.ඒ.ඩබ්.එස්.රූපසිංහ මෙනවිය විසින් හිමිකර ගන්නා ලදී.දෙවන ස්ථානය මහනුවර දිස්ත්‍රික්කයේ ඩබ්.එම්.ජේ.බී. වීරකෝන්(ලකුණු 89) ක් ද තුන්වන ස්ථාන පිළිවෙළින් (ලකුණු 88) ක් ලබා ගනිමින් කෑගල්ල දිස්ත්‍රික්කයේ ඩබ්.එම්.ආර්.ජී.බණ්ඩා සහ කුරුණෑගල දිස්ත්‍රික්කයේ කේ.ජේ.ඒ.ඒ.ඉන්ද්‍රානි විසින ්ද ලබා ගන්නා ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103088</link>
    <topic>පල්ලේකැලේ තණතිල්ලඉහළ මට්ටමක තිබෙනවා</topic>
    <author>ගාමිණී බී දිසානායක හාරිස්පත්තුව මධ්‍යම විශේෂ</author>
    <content>රුපියල් මිලියන 996 ක වියදමින් ඉදි කළ පල්ලේකැලේ ජාත්‍යන්තර ක්‍රිකට් ක්‍රීඩාංගණයේ අලුත්ම තණතිල්ල උචිත අයුරින් පවතින බව තණතිල්ල භාරකරු සහ ක්‍රීඩාංගණය බාර කළමනාකරු රොලන්ඩ් පෙරේරා මහතා පවසයි.දිවා රාත්‍රි ක්‍රීඩා කිරීමේ සියලු පහසුකම් සපයා ඇති මෙහි ක්‍රීඩකයින්ට හා ඒ හා සම්බන්ධ සියලු නිලධාරීන්ට විශේෂ ආරාධිතයින්ට සියලු පහසුකම් සපයා ඇත. නරඹන්නන් සඳහා දර්ශණීය සිවු මහල් ගොඩනැගිල්ලක් ඇති අතර ප්‍රේක්ෂකයින් 9000 ක් සඳහා ආසන පහසුකම් සපයා ඇති අතර 30000 කට තරග නැරඹීමේ පහසුකම් ඇත.දෙස් විදෙස් විද්‍යුත් සහ මුද්‍රිත මාධ්‍යවේදීන් සඳහා සියලු පහසුකම් වලින් යුත් වායු සමීකරණ කල වෙන්වූ ගොඩනැගිල්ලක් තුළ ආසන 435 කින් සමන්විතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s1103089</link>
    <topic>ප්‍රසන්න ජයවර්ධනගෙන් ද්විත්ව ශතකයක්</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ හිටපු කඩුලු රකින ක්‍රීඩක ප්‍රසන්න ජයවර්ධන විශිෂ්ට පිතිහරඹයක නිරතවෙමින් රාගම ක්‍රී. සමාජය සමඟ බ්ලුමිෆීල්ඩ් පිටියේ පැවැති අන්තර් සමාජ ප්‍රිමියර් ලීග් තරගමාලාවේ “ඒ” කාණ්ඩයේ තරගයකදී නොදැවී ලකුණු 229ක් රැස් කිරීමට සමත් විය.පන්දු 327කට මුහුණ දුන් ප්‍රසන්නගේ ද්විත්ව ශතකයට හතරේ පහර 32ක් හා හයේ පහර 3ක් ඇතුළත් විය.ඔහුට අනගි සහයක් ලබාදුන් චින්තක ජයසිංහ පන්දු 111කදී හතරේ පහර 13ක් හා හයේ පහර 3ක් සමඟ ලකුණු 111ක් වාර්තා කිරීමට සමත් විය. දෙදෙනා අතර 5 වැනි කඩුල්ලට වාර්තා වූ සම්බන්ධතාව ලකුණු 185ක් විය.තරගය ජය පරාජයෙන් තොරව නිමාවට පත්වුව ද “ඒ” කාණ්ඩයේ ප්‍රසාද ලකුණු සටහනේ පෙරමුණ ගැනීමට බ්ලුම්ෆීල්ඩ් පිලට හැකි විය.බ්ලුම්ෆීලඩ් පිල තරග 5කදී ජයග්‍රහණ 2ක් ලබා පෙරමුණේ පසුවෙයි.බ්ලුම්ෆීල්ඩ් පළමු ඉනිම 510 / 8 (ඉනිම අත්හිටුවන ලදී)ප්‍රසන්න ජයවර්ධන නොදැවී 229, චින්තක ජයසිංහ 111, නදීර නාවෙල 52 - සහ දෙවැනි ඉනිම 245 / 8 (ඉනිම අත්හිටුවන ලදී) චින්තක ජයසිංහ 66, සංජය ගංගොඩවිල 58, (උපුල් ඉන්ද්‍රසිරි 57 / 3)රාගම පිල පළමු ඉනිම 290 ළහිරු තිරිමාන්න 67, මාලිංග බණ්ඩාර 55 (නුවන් ප්‍රදීප් 67 / 3) සහ දෙවැනි ඉනිම 41 / 1ලන්කන් පිලට ඉනිමක හා ලකුණු 27ක ජයක්කටුනායක නිදහස් වෙළෙඳ කලාපීය ක්‍රීඩාංගණයේ දී සරසන්ස් පිල පරදවා ඉනිමක හා ලකුණු 27ක විශිෂ්ට ජයක් අත්කර ගැනීමට ලන්කන් පිල සමත් විය.ලන්කන් පළමු ඉනිම 409 / 7 (ඉනිම අත්හිටුවන ලදී) අශේන් සිල්වා නොදැවී 154, හේමන්ත බොතේජු 83 (ගීත් අල්විස් 69 / 3)සරසන්ස් පළමු ඉනිම 249 ශිහාන් කම්ලින් 100, ගීත් අල්විස් 54, (හර්ෂ විතාන 9 / 3, ළහිරු ගමගේ 53 / 3, රජීව වීරරත්න 78 / 3) සහ දෙවැනි ඉනිම 133 (රජීව වීරසිංහ 46 / 6, නිමේෂ් පෙරේරා 39 / 4)එස්. එස්. සී පිලටකඩුලු 8ක ජයක්ද්‍රවිඩ සංගම් පිල සමඟ සී. සී. සී පිටියේ දී තරග වැදුණු එස්. එස්. සී පිල කඩුලු 8ක ජයක් අත්කර ගැනීමට සමත් විය.ද්‍රවිඩ සංගම් පිල පළමු ඉනිම 258 - ගිහාන් රූපසිංහ 91, සචිත්‍ර සේරසිංහ 40 (චමින්ද බණ්ඩාර 72 / 4) සහ දෙවැනි ඉනිම 124 ගිහාන් රූපසිංහ 45 (සචිත්‍ර සේනානායක 44 / 5, කෞෂාල් ලොකුආරච්චි 37 / 3)එස්. එස්. සී පිල පළමු ඉනිම 202 - තරංග පරණවිතාන 83, තිළිණ කණ්ඩම්බි 37, චානක වෙලගෙදර 37 / 4, මුතුමුදලිගේ පුෂ්ප කුමාර 33 / 3) සහ දෙවැනි ඉනිම 182 / 2 කෞෂාල් සිල්වා නොදැවී 72 තරංග පරණවිතාන 72.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s11030810</link>
    <topic>එල්ලේ ක්‍රීඩාවේ පුරෝගාමීරෙජී රුද්‍රිගු අවසන් ගමන් යයි</topic>
    <author>සුනිල් අභයවර්ධන</author>
    <content>ශ්‍රී ලංකා එල්ලේ සම්මේලනයේ ආරම්භක සාමාජිකයෙක් වූ රෙජී රුද්‍රිගු මහතා අභාවප්‍රාප්ත විය. දක්ෂ එල්ලේ ක්‍රීඩකයෙක්, විනිසුරුවරයෙක් සහ තරග සංවිධායකයෙක් වූ රුද්‍රිගු මහතා එල්ලේ ක්‍රීඩාවේ දැවීම් සහ ලකුණු ලැබීම් සංඥා කිරීම සඳහා රතුපාට සහ සුදුපාට කොඩි හඳුන්වා දෙමින් එල්ලේ ක්‍රීඩා ඉතිහාසයට එක් වූ සුවිශේෂ වූ පුද්ගලයෙකි.ශ්‍රී ලංකා එල්ලේ සම්මේලනයේ සභාපතිවරයෙක්, ලේකම්වරයෙක් සහ සංවිධායකවරයෙක් ලෙස ද කටයුතු කර ඇති රෙජී රුද්‍රිගු මහතා 1962 වසරේදී මුල්ම පාසල් එල්ලේ තරගාවලිය සංවිධානය කළ අතර 1962 වසරේ මුල්ම ගම්බද - නගරබද එල්ලේ තරගයක් සංවිධානය කරමින් මුල්ම ගම්බද එල්ලේ කණ්ඩායමේ නායකයා ද විය.කඳු රටට එල්ලේ ක්‍රීඩාව හඳුන්වා දීමට පුරෝගාමී වූ රුද්‍රිගු මහතා 1970 දශකයේ බස්නාහිර සහ වයඹ පළාතේ කණ්ඩායම් කීපයක් අතර මහනුවර ,නාවලපිටිය , ගම්පොළ සහ පේරාදෙනිය නගරවල ප්‍රදර්ශණ තරගාවලියක් පැවැත්වීමට ද කටයුතු සංවිධානය කළේ ය.මියයනවිට 78 වැනි වියේ පසු වූ රෙජී රුද්‍රිගු මහතාගේ දේහය, වත්තල, එඬේරමුල්ල , රානිමඩම පාර, නිවසේ තැන්පත් කර ඇති අතර ඔහුගේ අවසන් කටයුතු අද (8) පස්වරු 3.30 ට එඬේරමුල්ල කතෝලික සුසාන භූමියේදී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s11030811</link>
    <topic>කැනඩාවට කඩුලු 5ක ජයක්</topic>
    <author/>
    <content>හෙන්රි ඔසින්ඩේගේ විශිෂ්ට පන්දු යැවීමත්, ජීමි හැන්ස්රා සහ නායක ආශිස් බගායිගේ සුපිරි පිතිහරඹයත් හේතුවෙන් කෙන්යාව සමඟ ඉන්දියාවේ ෆෙරෝස් ෂා කොටිලා ක්‍රීඩාංගණයේ පැවැති තරගයෙන් කඩුලු 5 ක ජයක් අත්කර ගැනීමට කැනඩාව සමත්විය.පළමුව පන්දුවට පහර දුන් කෙන්යානු ඉනිම ලකුණු 198 කට සීමා කරමින් දක්ෂ පන්දු යැවීමක නිරත වු කැනඩා පිලේ ආරම්භක පන්දු යවන්නා වන 32 හැවිරිදි හෙන්රි ඔසින්ඩේ සිය එක් දින තරග දිවියේ හොඳම පන්දු යැවීම වාර්තා කරමින් ලකුණු 26 කට කඩුලු 4 ක් බිඳ දැමුවේය.ලකුණු 57 ක් තුළ කෙන්යානු පිලේ කඩුලු 5 ක් දැවී ගිය මොහොතේ පිටියට පැමිණි තන්මේ මිෂ්රා (51) සහ තෝමස් ඔඩෝයෝ (51) කණ්ඩායමට මඳ අස්වැසිල්ලක් ලබා දුන්හ.ලකුණු 199 ක ඉලක්කයක් හඹා ගිය කැනඩා පිලේ පළමු කඩුලු 3 ලකුණු 48 ක් තුල බිඳ වැටුණද නායක බගායි සමඟ එක්වූ හැන්ස්රා සිවුවැනි කඩුල්ලට ලකුණු 132 ක සම්බන්ධතාවයක් ගොඩ නගමින් සිය පිල ජයග්‍රහණය කරා මෙහෙයවිය.හැන්ස්රා පන්දු 99 කදී ලකුණු 70 ක් ලබාගත් අතර ඊට හතරේ පහර 7 ක් සහ හයේ පහර 2 ක් ඇතුළත් විය.පන්දු 97 කදී නොදැවී ලකුණු 64 ක් රැස්කළ බගායි හතරේ පහර 7 ක් එල්ල කිරීමට සමත්විය.කෙන්යාව - 198 (ඕවර 50) තන්මේ මිෂ්රා 51, තෝමස් ඔඩෝයෝ 51 (හෙන්රි ඔසින්ඩේ 26/4, රිස්වාන් චීමා 30/2, හර්විර් බයිද්වාන් 41/2)කැනඩාව - 199/5 (ඕවර 45.3)ජිමි හැන්ස්රා 70, ආශිස් බගායි නොදැවී 64 (නෙහෙමිනා ඔඩියම්බෝ 45/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s11030812</link>
    <topic>පල්ලෙකැලේ ක්‍රිකට් පිටියඅද නිල වශයෙන් විවෘත කෙරේ</topic>
    <author/>
    <content>ක්‍රීඩා අමාත්‍ය මහින්දානන්ද අලුත්ගමගේ මහතාගේ ආරාධනයෙන් අග්‍රාමාත්‍ය දි. මු. ජයරත්න මහතා අතින් පල්ලෙකැලේ ජාත්‍යන්තර ක්‍රිකට් ක්‍රීඩාංගණය අද (8) පස්වරු 1.00 ට නිල වශයෙන් විවෘත කෙරේ.අනතුරුව පකිස්තානය හා නවසීලන්තය පල්ලෙකැලේ ක්‍රිකට් පිටියේ ඓතිහාසික මංගල එක්දින තරගයට සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=s11030813</link>
    <topic>ජාතික ක්‍රීඩා කවුන්සිලයටනව මුහුණු 2ක්</topic>
    <author/>
    <content>මහාචාර්ය සම්පත් සමරතුංග හා මහාචාර්ය පේ‍්‍රමකුමාර ද සිල්වා යන මහත්වරු ජාතික ක්‍රීඩා කවුන්සිලයට පත්කර ඇත.ක්‍රීඩා අමාත්‍ය මහින්දානන්ද අලුත්ගමගේ මහතා විසින් මේ පත්වීම් සිදුකරනු ලැබ තිබේ.මහාචාර්යවරුන් දෙපළ ක්‍රීඩා කවුන්සිලයට පත්කරනු ලැබුවේ ධම්මික කිතුල්ගොඩ හා අක්රේ අමීර් යන මහත්වරුන් දෙදෙනා වෙනුවටය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=f1103081</link>
    <topic>පොඩි මිනිහගේ බඩට ගහන එක එජාපයේ පුරුද්දක්</topic>
    <author>සාකච්ඡා කෙළේ උදිත ගුණවර්ධන</author>
    <content>+ වැඩකරන ජනතාවත් පොදුවේ රාජ්‍ය සේවකයාත් මෙවර පළාත් පාලන මැතිවරණයේ දී තැපැල් ඡන්දය ප්‍රකාශ කළ යුත්තේ කෙසේ ද පළාත් පාලන මැතිවරණයේ ප්‍රතිඵලය රටට වැදගත් වන්නේ කුමන ආකාරයට ද යන්න පිළිබඳ රාජ්‍ය සේවා වෘත්තීය සමිති සම්මේලනයේ ස්ථාවරය පැහැදිලි කළ හැකි ද?ඇත්ත වශයෙන් ම මෙරට රජයේ සේවකයාට මේ තැපැල් ඡන්ද ප්‍රකාශ කිරීමේ දී විශාල වගකීමක් පැවරී තිබෙනවා. ඒ නිසා මේ වගකීම හොඳින් අවබෝධ කරගෙන කටයුතු කළ යුතුයි. මේ වෙද්දි යුද්ධය නිමාවට පත්වෙලා රට සංවර්ධනයේ මාවත වෙත සීඝ්‍රයෙන් ළඟා වෙමින් තිබෙනවා. ඒ නිසා මේ මොහොතේ දී රට වැසියත් රාජ්‍ය සේවකයාත් මේ තත්ත්වය තේරුම් ගෙන බුද්ධිමත්ව කටයුතු කළ යුතුයි.එහෙම නොවුණොත් අප බලාපොරොත්තු වූ අරමුණු ජයගැනීමට හැකියාවක් ලැබෙන්නේ නැහැ. පසුගිය ජනාධිපතිවරණයේ දී ජනාධිපති මහින්ද රාජපක්ෂ මහතා ජයග්‍රහණය කළේ වැඩි ඡන්ද ලක්ෂ දාහතකින්. පාර්ලිමේන්තු මැතිවරණයේදීත් 2/3 ආසන්න ජයග්‍රහණයක් ලැබුවා. පළාත් සභාවල බලයත් තිබෙන්නේ එක්සත් ජනතා නිදහස් සන්ධානයටයි.පළාත් පාලන ආයතනයකින් ආණ්ඩුවක් පෙරළන්නටවත් ආණ්ඩුවක් හදන්නවත් බැහැ. ජාතික දේශපාලන කරුණු ගැන මේ වගේ මැතිවරණයකදී මිනිස්සු බලන්නේ නැහැ. ඇත්තෙන් ම ප්‍රාදේශීය සභාවක ප්‍රමුඛ කාරණය වෙලා තිබෙන්නේ ගමේ පාරක්, බෝක්කුවක් හදන එක වගේ සරල කාරණායි. මේ සරල දේවල් වුණත් ඉෂ්ඨ කර ගන්න ඕනෑනම් මේ සභාවේ බලය ආණ්ඩු පක්ෂය නියෝජනය කරන දේශපාලන පක්ෂයට තිබිය යුතුයි.පක්ෂ විපක්ෂ විදිහට අරගල කරමින් ප්‍රදේශයක් සංවර්ධනය කරන්න බැහැ. ඒ නිසා තමයි රජයේ සේවකයා මෙන් ම පොදුවේ රට වැසියත් සන්ධානයට ඡන්දය ලබාදිය යුත්තේ. ඔවුන් ශක්තිමත් කළ යුතු ස්ථාවරයේ සිටින්නේ. එහෙම නැතිව එජාපයට හෝ ජවිපෙට ඡන්දය දෙනවානම් එම ඡන්දයේ තේරුමක් නැති වෙනවා.+ ඒත් රජයේ සේවකයන්ට වැඩි කරන බව කියූ රුපියල් 2500 වැටුප් වර්ධකය ලබාදීමට ආණ්ඩුව අසමත් ව තිබෙනවා. මේ තත්ත්වය තුළ රජයේ සේවකයන්ගෙන් ප්‍රමාණවත් බහුතරයක් ඔබේ වෘත්තිය සමිති සම්මේලනය සිදු කරන ඉල්ලීමට සවන් දෙයිද?මේ මතය ගොඩන¼ඟන්නට උත්සාහ කරන්නේ එක්සත් ජාතික පක්ෂය හා ජනතා විමුක්ති පෙරමුණ විසිනුයි. ඒත් මේ රජය හැම අයවැයකදීම රජයේ සේවකයාගේ වැටුප කීයකින් හෝ ඉහළ දැම්මා. ඒක එහෙම නොවෙයි කියලා දේශපාලන ප්‍රතිවාදියෙකුවත් කියන්නේ නැහැ. පසුගිය අයවැයේ දී වුණත් රුපියල් දහසකට වැඩි ප්‍රමාණයකින් වැටුප් ඉහළ දැම්මා.ඒත් එජාප රජයට බලය තිබූ යුගයේ දී ඔවුන් රජයේ සේවකයාට සලකනු ලැබුවේ දෙවන පන්තියේ පුරවැසියෙකු විදිහටයි. නැතිනම් ඔවුන්ට බරක් වූ කරදරකාරයෙකු විදිහටයි. ඒත් මේ රජය රාජ්‍ය සේවයේ ගෞරවය හා වරප්‍රසාද ප්‍රමාණය විශාල ලෙස ඉහළ දැම්මා පමණක් නොවෙයි රජයේ සේවකයාට කොන්ද කෙලින් තබාගෙන අභිමානවත් මිනිසෙකු විදිහට ජීවිතය ගත කිරීමට ඉඩ ලබාදුන්නා. ඒ නිසා ගර්භිත වූ වෘත්තිය සමිති මොන විදිහේ අර්ථ කථනයන් ඉදිරිපත් කළත් රජයේ සේවකයා තවමත් එක්සත් ජනතා නිදහස් සන්ධානය සමඟයි සිටින්නේ.ඒ වගේ ම 1980 දී සිදු වූ වර්ජනයට මූලික වුණේ සුළු වැටුප් වැඩි කිරීමක් සිදු කරන ලෙස වූ ඉල්ලීමයි. ඒත් එදා සිටි එජාප ආණ්ඩුව මෙයට ප්‍රතිචාර දැක්වූයේ ලක්ෂ සංඛ්‍යාත පිරිසක් සේවයෙන් එළවා දැමීමෙනුයි. අද ආණ්ඩුව එවැනි අමානුෂික ප්‍රතිපත්තියක් කිසිදා අනුගමනය කර නැහැ.ජනතා විමුක්ති පෙරමුණත් එදා රාජ්‍ය සේවය ඉටුකළ රජයේ සේවකයන් තමන්ගේ සේවය නිසිවිදිහට සිදුකළා කියලා මරා දැමුවා. එවැනි කළු අතීතයක් ඇති අය තමයි රජයේ සේවකයා ගැන කිඹුල් කඳුළු හෙළන්නේ.+ රාජ්‍ය සේවය පුළුල් කිරීම රටේ ආර්ථිකය මත අනවශ්‍ය බරක් පැටවීමක් විදිහටත් ඇතැම් පාර්ශව අර්ථ දක්වනවා. මේ ගැන ඔබේ විග්‍රහය මොන වගේ ද?එජාපය හැමදාම කටයුතු කළේ රජයේ සේවකයා ගැන පුංචි මිනිහා ගැන සිතා නොවෙයි එජාපය බලයට පැමිණි විට හැමදාම සිදුකළේ පොඩි මිනිහා ගේ බඩට ගැසීමක් රාජ්‍ය සේවය කප්පාදු කිරීමක් යන කරුණුයි. එතරම් දුර කාලයකට යන්න ඕනෑ නැහැ 2001, 2004 එජාප පාලනය ගනිමු. ඒ කාලය තුළ ඔවුන් උත්සාහ කළේ රාජ්‍ය සේවය කප්පාදුවට ලක් කිරීමටයි. ඒත් රාජ්‍ය සේවය කියන්නේ ඒ විදිහට කප්පාදුවට ලක්විය යුතු දෙයක් නොවෙයි. උතුම් සේවයක්. ඒ නිසා මේ රාජ්‍ය සේවය රටට බරක් විදිහට සැලකීම ඉතාමත් වැරැදි දෙයක්. ඒත් මෙතනදි රජයේ සේවකයටත් විශාල වගකීමක් තිබෙනවා. එනම් තමන්ගේ යුතුකම් හා වගකීම් නිසි විදිහට ඉටු කිරීම. ඒ විදිහට යුතුකම් වගකීම් ඉටු කරන්න පුළුවන් රාජ්‍ය සේවකයෝ සිටිනවානම් රාජ්‍ය සේවය රටකට රටේ ආර්ථිකයට බරක් විදිහට සලකන්න බැහැ.අද රජය රාජ්‍ය සේවය ශක්තිමත් කිරීමට විශාල සේවයක් ඉටු කර තිබෙනවා විතරක් නොවෙයි. රාජ්‍ය සේවය ආරක්ෂා කිරීමටත් මේ ආණ්ඩුව කටයුතු කළා. එදා එජාපය රාජ්‍ය සංස්ථා විශාල ප්‍රමාණයක් කුණු කොල්ලයට විකුණා දැමුවා පමණක් නොවෙයි ඒ ද්‍රෝහිකම්වලට විරුද්ධ වූ වෘත්තිය සමිති හා සේවකයන් මර්දනයටත් කටයුතු කළා. එවැනි අපකීර්තිමත් ඉතිහාසයක් ඇති අය තමයි අද සුදනන් වගේ කතා කරන්නේ.+ රාජ්‍ය සේවය දේශපාලනිකරණය වීම පිළිබඳවත් මේ වන විට විශාල චෝදනාවක් ආණ්ඩුව වෙත ගොනු වී තිබෙනවා. ආණ්ඩුවට සහය ලබාදෙන වෘත්තිය සමිති නියෝජිතයකු විදිහට ඔබේ අදහස මොන වගේ ද?මේ විදිහේ දේවල් මහින්ද රාජපක්ෂ ජනාධිපතිවරයාගේ පාලනය තුළ පමණක් සිදු වූ දේවල් විදිහට තමයි සමහරු උළුප්පා දක්වන්නේ. එය වැරැදි අදහසක්. මම කිසිම විටක කියන්නේ නැහැ සියල්ලම හොඳයි සියල්ල ම හොඳින් සිදුවෙනවා කියලා. මම එහෙම කියනවා නම් ඒක මිනිස්සු මුලාකරන්න කියන බොරුවක් වෙනවා. අපට දේශපාලනයෙන් තොරව දේශපාලනයේ බලපෑමෙන් තොරව යමක් සිදුවෙනවා කියා කියන්න බැහැ. අද වුණත් යම් යම් තත්ත්වලට දේශපාලනයේ ග්‍රහණය බලපෑම තිබෙන්න පුළුවන්.ඒත් අද ඔය විදිහට චෝදනා එල්ල කරන අය බලයේ සිටිය වකවානුවල තමයි මෙරට රාජ්‍ය සේවය උපරිමයෙන් දේශපාලනීකරණය වුණේ එජාපය බලයේ සිටිය වකවානුවලයි මේ තත්ත්වය තුළ දේශපාලනීකරණය වූ රාජ්‍ය සේවයක් පිළිබඳව කතා කිරීම සදාචාරයෙන් එපිට ගිය දෙයක් විදිහටයි අපට සලකන්න පුළුවන්කම තිබෙන්නේ. එදා එජාප යුගය හා අද සසඳා බලද්දි අද තත්ත්වය යහපත් හා ධනාත්මක දිශාවකට ගමන් කරන යුගයක් විදිහටයි සලකන්න පුළුවන්කම තිබෙන්නේ.+ ආණ්ඩුවට එරෙහි ව යන වෘත්තීය සමිති මර්දනය කිරීමටත්, එසේ නොමැති නම් හීලෑ කර ගැනීමට ආණ්ඩුව පිඹුරුපත් සකසන බවට චෝදනාවක් ආණ්ඩුවට එල්ල වෙනවා. මේ චෝදනාවලට පදනමක් තිබේ ද?අපත් වෘත්තිය සමිති ව්‍යාපාරය තුළ පූර්ණ කාලීනව වැඩ කරනවා. අපට නම් එහෙම දෙයක් පෙනෙන්නට නැහැ. සමහරු දේශපාලන අරමුණු ඇතිව මේ විදිහේ චෝදනාවක් එල්ල කරනවාද දන්නේ නැහැ. ඒත් ක්‍ෂේත්‍රය තුළ නම් ඒ විදිහේ තත්ත්වයක් දක්නට නැහැ. අපගේ වෘත්තිය සමිති ව්‍යාපාරය ක්‍රියාත්මක වන තැන්වලම එජාපයට හිතවත් ජාතික සේවක සංගමය නිදහසේ ක්‍රියාත්මක වෙනවා. ජනතා විමුක්ති පෙරමුණට හිතවත් වෘත්තිය සමිති ක්‍රියාත්මක වෙනවා. ඒත් ඔවුන්ගේ ක්‍රියාකාරකම්වලට හානියක් බාධාවක් වෙනවා කියලා නම් අපට පෙනෙන්නට නැහැ.ඒත් අද රජයේ සේවකයන් ඉතාමත් බුද්ධිමත්ව තමයි තමන්ගේ වෘත්තිය සමිතිය මොකක් ද කියලා තෝරා ගන්නේ ඒ තත්ත්වය තුළ විපක්ෂයට හිතවත් වෘත්තිය සමිති වෙත සේවකයන්ගේ ඇති ආකර්ශනය අඩුවෙලා තිබෙනවා. මේ තත්ත්වය ගැන ආණ්ඩුවට දොස් පැවරීමට කටයුතු කිරීම නුසුදුසු දෙයක් විදිහටයි අපට සලකන්න පුළුවන්කම තිබෙන්නේ.+ රාජ්‍ය අංශය ශක්තිමත් කරන ආර්ථික ක්‍රමවේදය වර්තමානයට එතරම් නොගැළපෙන බවට ඇතැම් විශ්ලේෂකයන් මත පළ කරනවා. ඔබ මේ තර්කය සමඟ එකඟවෙනවාද?ඔය තර්කය අද වෙද්දි යල්පැන ගිය තර්කයක් බවට පත්වෙලා ඉවරයි. අද වන විට පුද්ගලික අංශය පිළිබඳව වැඩිබරක් තැබූ ලිබරල් ක්‍රම රටවල් ගණනාවක් තුළින් ප්‍රතික්‍ෂේප වෙමින් තිබෙන්නේ. මේ ප්‍රතිපත්තිය අනුගමනය කළ බොහෝ රටවල් ආර්ථික අර්බුදයන් වෙත තල්ලු වී ගොස් තිබෙන්නේ.මේ තත්ත්වය තුළ රාජ්‍ය අංශය වෙත ද යම් බරක් යොදූ ක්‍රමයකට යොමු විය යුතු බවට මතයක් ඇතිවෙමින් තිබෙන්නේ.+ රාජ්‍ය සේවකයා අද මුහුණ දෙන ප්‍රබලම ගැටලුව බවට පත්ව ඇත්තේ ලබන වැටුපට සමගාමීව ඔවුන් ගේ ජීවන මිල ඉහළයාමයි. මේ ගැන විපක්ෂය ප්‍රබල විදිහට ආණ්ඩුව විවේචනයට ලක් කරනවා. මේ තත්ත්වය ඔබ දකින්නේ කොහොමද?බැලූ බැල්මට රජයේ සේවකයා මුහුණ දෙන ගැටලුවක් තිබෙනවා. මා එය පිළිගන්නවා. ඒත් එජාපයට මේ ගැටලුව ගැන කතා කරන්නට සදාචාරමය අයිතියක් නැහැ. 1977 ට පෙර මෙරට ප්‍රබල විදිහේ රාජ්‍ය වෙළෙඳ ජාලයක් තිබුණා ඇත්තෙන් ම එම රාජ්‍ය වෙළෙඳ ජාලය පුද්ගලික අංශය සමඟ කරට කර තරග කළා. ඒ නිසා පුද්ගලික අංශයට හිතුමතේට මිල ඉහළ දමන්නට හැකියාවක් තිබුණේ නැහැ.ඒත් අද වෙද්දි 90% පමණ පුද්ගලික අංශයේ ඒකාධිකාරියක් බවට පත්වෙලා රාජ්‍ය මැදිහත්වීමක් කරන්න දුෂ්කරයි. එදා සතොස, සමූපකාරය, මාර්ක්ෆෙඩ්, වෙළෙඳ දෙපාර්තමේන්තුව වැනි ආයතන ගණනාවක් ඉතාමත් සාර්ථක හා දියුණු රාජ්‍ය ආයතන විදිහට පැවතුණා. අද ඒ සියල්ල විනාශයි මේ විනාශයට මුල් වුණේ එජාප ආණ්ඩුයි. ඔවුන් මේ හැම රාජ්‍ය ආයතනයක් ම ඉතාමත් නිර්දය විදිහට පුද්ගලීකරණය කළා. අද හිතුමතේ අත්‍යවශ්‍ය භාණ්ඩ මිල ඉහළ යැවීමට පුද්ගලික අංශයට පුළුවන් වෙලා තිබෙන්නේ මේ සියලු කරුණු නිසයි. මේ තත්ත්වය තුළ එජාපය කටයුතු කරන විදිහ ලැජ්ජා සහගතයි.ඒත් අද ආණ්ඩුව මේ තත්ත්වය තේරුම් ගෙන රාජ්‍ය වෙළෙඳ ජාලය යළිත් ශක්තිමත් කිරීමට කටයුතු කළ යුතුයි. එය එසේ කිරීම තුළින් රාජ්‍ය සේවකයාත් පොදුවේ රට වැසියත් මත එල්ල වී ඇති ජීවන බර සැහැල්ලු කිරීමට ගත හැකි පියවරයන් ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=f1103082</link>
    <topic>සොඳුරු දසුන් සපිරි යටියන්තොට</topic>
    <author>සටහන :- නදීෂාණී ප්‍රියංගිකා ඡායාරූප :- සජිත් තුෂාර ප්‍රේමදාස (ගලිගමුව සමූහ)</author>
    <content>ලක් දෙරණේ ඉතිහාස කතාන්දරයේ සුවිශේෂී සළකුණක් වූ බලංගොඩ මානවයා ජීවත්වූවා යැයි සැළකෙන කිතුල්ගල මහබාගේ ලෙනත් Bridge on The river kwai සිනමා පටයටත් පාදක වූ මේ සිරිපා කරුණා කරන සැදැහැවතුන්ගේ ප්‍රවේශ මාර්ගයයි. දෙහිගම්පල් කෝරළයට අයත් වෙමින් කොළඹ – හැටන් මාර්ගයත් පදනම් කරගනිමින් ගොඩ නැගුන මේ කුඩා තොටුපළ නගරය සැබවින්ම පිං බිමකි.වරින්වර ජල ගැලීම්වලට ලක්වූ නිසාදෝ “යට වූ නගරය” හෙවත් යටියන්තොට බවට පත් වූ මේ ප්‍රාදේශීය පාලන ඒකකය ජෛව විවිධත්වයෙන් සේම විවිධ ජනවර්ගයන්ගෙන් ද සැදුම් ලත් සුවිශේෂී පෙදෙසකි. “අපේ අද දවස ඔබේ හෙට දවස වෙනුවෙනි” යන්න දැක්ම කරගත් මේ පළාත් පාලන ඒකකයෙහි ගත වූ වසර කිහිපය දෙස සංවර්ධනාත්මකව ආපසු හැරී බැලීමකි මේ.නායකත්වයේ සංවර්ධනාත්මක දෑස යොමු වූ සුවිශේෂී ගැටලුවක් වූයේ කුණු කසල ක්‍රමවත් ලෙසින් බැහැර කිරීමක් කෙරෙහිය. වරින් වර විවිධ අංශයන්ගෙන් චෝදනා එල්ල වූ නිසාවෙන් 2006 වසරේදී එහි සභාපති කිරුළෙන් පිදුම්ලැබූ යූ.ඩී. වසන්ත කුමාර මහතාගේ ප්‍රථම සංවර්ධනාත්මක කාර්යය වූයේ ක්‍රමවත් කුණුකසළ බැහැර කිරීමක් සඳහා පදනම සැපයීමයි.වසර හතළිහකට ආසන්න කාලයක් කුණු එක්රැස් කිරීම් කළ ප්‍රාදේශීය සභා ඉදිරිපිට භූ®මිය වෙනුවට රුපියල් ලක්ෂ පහ හමාරක් වැය කරමින් මිළදී ගත් අක්කර 4 ක ඉඩමක 2007 වසරේ දී ආරම්භ කළ කුණුකසළ ප්‍රතිචක්‍රීයකරණ ව්‍යාපෘතිය එහි සාර්ථකත්වයේ ප්‍රධාන ඵලය විය. අද යටියන්තොට පිවිතුරු පුරවරයක් බවට පත්ව තිබෙන්නේ විවිධ බාධක අභියෝග මැද නායකත්වය එදා ගත් ඒ සෘජු තීරණය නිසාවෙනි.දශක හතරක පමණ කාලයක් තිස්සේ යටියන්තොට ජනතාව මුහුණ දුන් ප්‍රධාන ගැටලුවක් වූ පානීය ජල හිඟයට විසඳුම් ලැබෙන්නේ ද පසුගිය පාලන කාලය තුළදීය. වරින් වර විවිධ තාවකාලික විසඳුම් මතුවුවද දීර්ඝකාලීන වැඩපිළිවෙළක අවශ්‍යතාවය මතුවන්නේ යටියන්තොට නගරය අර්ධ නාගරික නගරයක් බවට පත්වීමත් සමගිනි. සභාව සතු සම්පත් යොදාගනිමින්, ආසියානු සංවර්ධන බැංකු ආධාර යටතේ ලබාගත් මිලියන 250කට අධික මුදලක් වැයකරමින් යටියන්තොට ජල ව්‍යාපෘතිය සාර්ථකව නිමා වන්නේ පවුල් 2000කට පමණ සෙත සලසමිනි.වරින් වර හිස එස වූ ඩෙංගු රෝගය මැඩලීම වෙනුවෙන් ඉතා සාර්ථක ව්‍යාපෘති රැසක් ප්‍රදේශය තුළ ක්‍රියාත්මක විය. යටියන්තොට ප්‍රාදේශීය සභාවේ සෞඛ්‍ය කම්කරුවන්ට එදා හිමිව තිබූ පැල්පත් නිවාස වෙනුවට, දෙමහල් නිවාස සංකීර්ණයක් ඉදිවන්නේ බෙරෙන්ඩිකා පදනමින් ලත් රුපියල් ලක්ෂ 65 ක මුදලත්, ප්‍රාදේශීය සභා අරමුදලුත් යොදවමිනි.නායකත්වයේ සෘජු මැදිහත්වීමත්, අමාත්‍ය රංජිත් සියඹලාපිටිය මැතිතුමන්ගෙන් ලත් සහයෝගයත් නිසාවෙන් මිලියන 130කට වඩා අධික මුදලක් වැයකරමින් පරවලතැන්න පාලම සහ හක්බෙල්ලාවක පැලැල්ලේගම පාලම ඉදිවන්නේ ජනතා සිත් සතන් සනසාලමිනි.ජාතික සවිය “මඟ නැගුම” සහ “ගම නැගුම” ව්‍යාපෘති ද්විත්වය ප්‍රදේශයට ගෙන ආවේ නව අරුණැල්ලකි. ඒ යටතේ එදා දුෂ්කර මාර්ග යැයි හඳුනාගත් මල්වත්ත දුණුකේදෙණිය හරහා තෙබුවත්ත පාර, කටුකිතුල පාර ඇතුළු මාර්ග රැසක් සංවර්ධනය වන්නේ බොරළු පාරවල් මැදින් ගිය පා ගමන නිමා කරමිනි.2010 වසර තුළදී ගම නැගුම ව්‍යාපෘති වෙනුවෙන් රුපියල් ලක්ෂ 177ක්ද, මග නැගුම ව්‍යාපෘති යටතේ රුපියල් ලක්ෂ 95 ක් ද වැය කරමින් සංවර්ධනය වේගවත් ගමනකට මු ල පිරුවේය.“උපන්දිනය වෙනුවෙන් පොතක්” යන සංකල්පය පෙරදැරි කරගනිමින් සහ විවිධ ප්‍රජා සහයෝගයන් ලබා ගනිමින් පුස්තකාල පොත් එකතුව වර්ධනය කිරීම කෙරෙහි සභාවේ විශේෂ අවධානයක් යොමුවිණි. එලෙසම දරුවන්ගේ දක්ෂතා දියුණු කරන්නට, කුසලතා ආකල්ප සංවර්ධනය කරන්නට දැනුම් මිනුම තරග, විවාද තරග සංවිධානය වන්නේ ද නායකත්වයේ පූර්ණ සහයෝගය මතය. සෑම වසරකම දෙසැම්බර් මස 31 වන දින ජංගම පිරිත් රථයක් මගින් පිරිත් සජ්ජායනා කරනු ලබන අතර ඒ සඳහා විශේෂයෙන්ම ස්වාමීන් වහන්සේලා විසි නමක් පමණ වැඩම කරවනු ලබයි.පූර්ව ළමාවිය සංවර්ධන මධ්‍යස්ථාන සංවර්ධන කිරීම වෙනුවෙන් සංවර්ධනාත්මක ක්‍රියාවලිය දියත් වූ අතර ඒ යටතේ මධ්‍යස්ථාන රැසක් සංවර්ධනය විණි. දරුවන්ගේ ක්‍රීඩා කුසලතා වර්ධනය කිරීම වෙනුවෙන් ද නායකත්වයේ ප්‍රමුඛතාවයක් එහිදී ලැබිණි.දිරාපත්ව ඇදවැටීමට ආසන්න වූ පොදු වෙළඳ සංකීර්ණයේ වහලය ප්‍රතිසංස්කරණය කරමින්, නව වහලයක් ස්ථාපිත විණි.අර්ධ නාගරික නගරයක් වන මෙහි ජනතාව මුහුණ දුන් තවත් ප්‍රබල අඩුපාඩුවක් වූයේ ආදාහනාගාරයක අවශ්‍යතාවයි. එහි අවශ්‍යතාවය සපුරාලමින් රුපියල් මිලියන 12 ක වියදමින් ඉදිවන නව ආදාහනාගාරය මෙම වසරේදී ජනතා අයිතියට පත් කිරීමට නියමිතය.වේගවත් සංවර්ධනාත්මක ඉසව්වක් කරා දිනෙන් දින සාර්ථක ගමනකට යටියන්තොට පළාත් පාලන ඒකකය පා ඔසවමින් සිටී. ජයග්‍රහනය මැදින් තවත් ජයග්‍රාහී ඉසව්වකට පා නගන මේ පාලන ඒකකය හැමවිටම ලක්මවට ආඩම්බරයකි.අනේක විද බාධක කම්කටොළු සහ විවිධ අභියෝග හමුවේ නොසැලෙමින්, ඉදිරියට ම ආ දේශපාලන ගමන් මගේ දී වැඩිම ජනතා ප්‍රසාදය දිනාගනිමින් 2006 වසරේ සිට සභාපති කිරුළට ඔහු හිමිකම් කියයි. රාජතාන්ත්‍රික ගුණධර්ම සපුරාලීමත්, ආගමානුකූල ජීවන රටාවත් වෙනුවෙන් තුන් කෝරළේ දේශපාලනඥයන්ට පිරිනමන “සිරි සෝභිත ප්‍රතිභා අභිනන්දන උපහාරයෙන්” පිදුම් ලැබූ ඔහු හිටපු සභාපති යූ.ඩී. වසන්ත කුමාර ය. මේ සංවාදය ඔහු සමගිනි.+ ඔබතුමා අභියෝග රැසක් මැද , නමුත් නොසැලී දිගු ගමනක් ආ කෙනෙක්. ඒ දිගු ගමන ගැන අපි ආපසු හැරිලා බැලුවොත් ?මම විශ්වාස කරන විදිහට මේ ගමන ආවේ අභියෝග ගොඩක් මැදින්, විශාල බාධක මතුවුණා. නමුත් මා තුළ පැවති සෘජු ප්‍රතිපත්තිය මත ඒවා සාර්ථකව ජය ගන්නට මට හැකියාවක් ලැබුණා.2006 වසරට පෙර පැවතියේ මැර බලය මතු වුණු ධනබලය ඉස්මතුවුණු, ජනතා අවශ්‍යතා කෙරෙහි වැඩි අවධානයක් යොමුනොවුණු පාලනයක්. මා සභාපති ධූරයට පත් වූ පසු ප්‍රථමයෙන්ම සිදු කළේ සෘජු ප්‍රතිපත්තියක හිඳීමින් අසාධාරණයට සහ අයුක්තියට එරෙහිව කටයුතු කිරීමයි.එදා අකාර්යක්ෂම විදිහට පැවති ප්‍රාදේශීය සභාව කාර්යක්ෂම ඵලදායී ආයතනයක් බවට මා ක්‍රමානුකූ®ලව පත්කළා. නාස්තිය දූෂණය පිටු දැක්කා. එතුළයි දිගු සංවර්ධන ක්‍රියාදාමයකට අවශ්‍ය පදනම නිර්මාණය වුණේ. මා එහිදී ප්‍රථමයෙන්ම සිදුකළේ “ආකල්ප සංවර්ධනය” කිරීමයි.+ යටියන්තොට ප්‍රාදේශීය සභාව මුහුණදුන් ප්‍රධාන ගැටලුවක් වුණේ කුණු කසළ ප්‍රශ්නයයි. ඒ ප්‍රශ්නයට සාධාරණ විසඳුමක් ලැබුණේ ඔබතුමාගේ පාලන කාලයේ දීයි. අපි ඒ පිළිබඳව සිහිපත් කළොත්.?ඔව්. ඇත්තටම, 2006 වසරට පෙර විවිධ ආකාරයෙන් චෝදනා එල්ල වුණ මේ කැළිකසළ ප්‍රශ්නය පිළිබඳව. යටියන්තොට ප්‍රාදේශීය සභාව ඉදිරිපිට භූමියක කුණු කසළ එක් රැස් කරලා තමයි එතෙක් කල් පැවතියේ. විශේෂයෙන්ම ඒ නිසාවෙන් මම මගේ ප්‍රධානම අවධානය යොමුකළේ ඒ ගැටලුව විසඳීම කෙරෙහි යි.මීට පෙර පාලනයන් හිදී කාබනික පොහොර මධ්‍යස්ථානයක් ඇරඹීමට නොහැකි වුණේ. මධ්‍යස්ථානයක් සඳහා සුදුසු ඉඩමක් සපයා ගත නොහැකි වීම, අදාළ කම්කරුවන් සොයා ගැනීමේ අපහසුතාවය, ආදී ගැටලු නිසාවෙන්. නමුත් මට අවශ්‍ය වුණේ කෙසේ හෝ කැළි කසළ ප්‍රශ්නයට විසඳුමක් ලබා දෙමින් කාබනික පොහොර නිෂ්පාදන මධ්‍යස්ථානයක් අරඹන්නට.+ විශේෂයෙන්ම යටියන්තොට පළාත් පාලන ඒකකය සුළු ජන වර්ගයන්ගෙන් සැදුම්ලත් පෙදෙසක් මෙහි ප්‍රධාන පුරවැසියා විදිහට ඔබතුමා ඒ විවිධත්වය අගයන්නේ කොහොමද ?යටියන්තොට ප්‍රධාන නියමුවා විදිහට මම වාසනාවන්තයි. ඒ සිංහල, දෙමළ, මුස්ලිම්, බර්ගර් වැනි විවිධ ජනකණ්ඩායම් සමඟ සහයෝගයෙන් කටයුතු කරන්නට මට හැකියාවක් ලැබුණු නිසා මම විශ්වාස කරනවා මේ හැමෝගෙම ආශිර්වාදය නිසයි මම දිගු ගමනක් ආවේ.මම මේ වනවිට හඳුනාගන තියෙනවා ඔවුන්ට හිමිකම ලබාගැනීමේදී විවිධාකාර ගැටලුවලට මුහුණ දෙන්නට සිදුවෙනවා කියලා. උදාහරණයක් විදිහට නිවාස, සෞඛ්‍ය, අධ්‍යාපනික අංශයේ. ඉතින් අන්‍යෝන්‍ය සුහදත්වය අත්වැල් බැඳගත්තු යුගයක් තමයි මේ.ඒ නිසා මගේ ඉදිරි සැලැස්ම තුළ ඔවුන් සමෘද්ධිමත් කිරීම ප්‍රධාන ඉලක්කයක් බවට පත්වෙනවා.+ පොදු ගැටලුවලට විසඳුම් සෙවීමේදී ඔබතුමා උපයෝගී කරගත් ක්‍රමවේදය කුමක් ද ?ඒ යටතේ මා විවිධ පාර්ශ්වයන් හා එක්වී “සහභාගීත්ව සැලසුම්කරණ “සැලැස්මක් නිර්මාණය කළා. එහිදී විවිධ පාර්ශවයන් නියෝජනය කරමින් තමයි මේ සැලැස්ම අපි නිර්මාණය කළේ. එය ප්‍රායෝගිකයි.අපි ඒ යටතේ ප්‍රජාව ඒකරාශිකරගනිමින් ඔවුන්ගේ ගැටලු හඳුනාගත්තා. ඒ යටතේ ප්‍රමුඛතා ලැයිස්තුවක් නිර්මාණය කළා. ඒ අනුව තමයි යටියන්තොට නගරය සාර්ථක සංවර්ධනයක් කරා ගෙන යන්නට මඟ විවර වන්නේ.+ ඉදිරියේදී ප්‍රදේශයේ සංවර්ධනය වෙනුවෙන් ආරම්භ කිරීමට අපේක්ෂා කරන සංවර්ධන සැලසුම් මොනවාද ?විධිමත් පුරවරයක් බිහිකිරීම තමයි මගේ ප්‍රධානම ඉලක්කය. ඒ යටතේ සංවර්ධන ව්‍යාපෘති ආරම්භ කරන්නට මා අපේක්ෂා කරනවා. එහිදී කිතුල්ගල, නගරයට අත්‍යවශ්‍ය යැයි හඳුනාගත් විධිමත් කාණු පද්ධතියක් මේ වන විටත් ඉදිවෙමින් පවතිනවා.වර්තමානයේ දී පවතින සතිපොළ සංකීර්ණය අදට ගැළපෙන ආකාරයට පාරිභෝගික සහ වෙළඳ අවශ්‍යතා තෘප්තිමත් වන ආකාරයට සකස්කිරීමත්, දෙමහල් ගොඩනැගිල්ලක් ඉදිකරමින් එහි ඉහළ මහල රැකියා විරහිත තරුණ පරපුරට නව ස්වයං රැකියා ඇරඹීමේ මධ්‍යස්ථානයක් ලෙසත් ලබාදෙන්නට අපේක්ෂිතයි.ඒ වගේම මේ පුරවරය සංචාරක පුරවරයක් විදිහටයි හඳුනාගත හැක්කේ. ඒ නිසාවෙන් කැළණිගඟ සහ ලියන්ඔය ආශ්‍රිතව අංග සම්පූර්ණ නාන තොටුපළවල් දෙකක් ඉදිකිරීමට මා බලාපොරොත්තු වනවා. නව ආදායම් මාර්ග නිර්මාණය කර ගැනීම වෙනුවෙන් අතුරු ව්‍යවස්ථාවක මගින් මුදල් ප්‍රතිපාදන වෙන්කර ගනිමින් White Water Raghting ක්‍රීඩාව ඇරඹීමටත්, මා කන්දාව මූකලාන ආශ්‍රිතව ආදායම් උත්පාදන මාර්ග නිර්මානය කරගැනීමටත් මා අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=f1103083</link>
    <topic>ශ්‍රී ලාංකේය කාන්තාව සමාජයේ උසස් ස්ථානයකවැජඹෙනවා</topic>
    <author>සාකච්ඡාව බුද්ධිකා ඉඹුලාන</author>
    <content>ජාත්‍යන්තර කාන්තා දින සියවැනි සැමරුම වෙනුවෙන් පැවැත්වෙන ජාතික උත්සවය වෙනුවෙන් ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා හා සිදුකළ සාකච්ඡාවකි.+ මෙවර කාන්තා දින තේමාව ඔබ අර්ථවත් කරන්නේ කුමන ආකාරයටද?'දේශය නැඟුමට ඇයගේ දැනුම හා ශක්තිය' මෙවර ජගත් කාන්තා දින ජාතික උත්සවයේ තේමාව ලෙස අප යොදා ගත්තේ වගකීමක් ඇතිවයි. මා දකින විදියට අපේ කාන්තාවගේ දැනුම වසරින් වසර වර්ධනය වනවා. එය අපට ශක්තියක්. ලෝකයේ බොහෝමයක් රටවල කාන්තාවනට නිසි තැන නැහැ.එහෙත් අපේ රටේ කාන්තාවන්ට එම අයිතිවාසිකම හිමි වී තිබෙනවා. විවිධ ක්ෂේත්‍රයන්හි නියුතු සියලුම කාන්තාවගේ දැනුම හා හැකියාවන් රටේ සංවර්ධනයට ශක්තියක් කර ගැනීමයි අපේ අරමුණ.මෙරටේ ළමා හා කාන්තා සංවර්ධන සැලසුම්, ව්‍යාපෘති පිළියෙළ කර ගැනීමේදී අපේ කාන්තාව සතු දැනුම් සම්භාරය, හැකියාව පුළුල්ව යොදා ගැනීමට මා අදාළ නිළධාරිනට උපදෙස් ලබා දී තිබෙනවා.අතීතය දෙස බැලුවත් විවිධ ක්ෂේත්‍රයන්හි නම රැන්දූ අපේ කාන්තාවන්ගේ දැනුම අපට ශක්තියක් වී තිබෙනවා. ලොව ප්‍රථම අගමැතිනිය වූ සිරිමාවෝ බණ්ඩාරනායක මහත්මිය මෙ'රටේ ජනතාවගේ ජීවන තත්ත්වය නගා සිටුවන්නට දේශීය කර්මාන්ත දියුණු කරන්නට සැබෑ උවමනාවකින් කටයුතු කළා. එදා ඇය ඇති කළ ජන මෙහෙවර අපේ ජනතාවට දේශීයත්ව ගැන හැඟීමක් ඇති කළා. ජාත්‍යන්තරව පවා ඇය කීර්තිමත් නායිකාවක් ලෙස අදත් ජනතාව අතර කතා බහට ලක් වනවා.+ 'කාන්තාව' කුස්සියෙන් වැඩපොළට - වැඩපොළෙන් කුස්සියට යන සම්ප්‍රදාය වෙනස් විය යුතු යැයි හඬක් නැෙඟනවා?කාන්තාවක් මුළුතැන් ගෙයක - නැතිනම් කුස්සියක කටයුතු කිරීම කරදරයක් ලෙස සලකනවා යැයි මා නම් හිතන්නෙ නෑ. නිවසක 'අම්මා' දරුවන්ට කෑම් බීම් සාදා දී රැකියාවට යන එක අදක ඊයෙක වුණු දෙයක් නොවෙයි. ගම්වල අම්මාවරුන් බහුතරය රැකියාවකට ගියේ නෑ. නිරත වූවා නම් ගුරු වෘත්තිය හෝ වෙදහාමිනේ කෙනෙක් වගේ සේවයක් තමයි.අද කාර්යය බහුල සමාජයේ කාන්තාව රැකියාවක නිරත වීම අවශ්‍යතාවයක් වෙලා. දූදරුවන්ගේ අධ්‍යාපනයට , ගෙදරදොර වියදම්වලට සැමියා උපයන මුදල පමණක් නොව තමනුත් ආදායම් උපයා පවුල දියුණු කිරීමේ වගකීම අතට ගන්නේ කාන්තාව විසින්මයි. ඇයට එතැනදී අවශ්‍ය වන්නේ තම පවුල ඉදිරියටම ගෙන යාමයි.අනෙක් අතට කාන්තාව කුස්සියේ සිටිනවා යැයි කීම ඇයට අපහාසයක් හෝ කොන් කිරීමක් නොවේ. සැමියාට දරුවනට යුතුකම් ඉටු කරන ඇය වහලියක් නොවේ.බොහෝ විට ඔය මත පළ කරන්නේ රාජ්‍ය නොවන සංවිධානවල අය. ඒ සංවිධානවල නියෝජිතවරියන් හැම විටම සටන් පාඨ කියමින් වීදි බසින්නේ ස්වාමි පුරුෂයන් කුස්සියට දැමිය යුතුයි කියලයි. ශ්‍රී ලංකාව පීතෘ මූලික සමාජයකින් යුතු රටක්. ඒ සාරධර්ම අප අමතක කළයුතු නැහැ.අනෙක් අතට කාන්තාව සමඟ නිවසේ කටයුතු බෙදා හදාගෙන ඇය සමඟ සහයෝගයෙන් කටයුතු කරන සැමියන් බහුලව සිටිනවා. බොහෝ විට මුළුතැන්ගෙයි වැඩට පවා සැමියන් උදව් කරනවා. කාන්තාව තම සැමියා සමඟ නිවසේ වැඩපොළ සහයෝගයෙන් සිදුකරනවා. මෙය කාන්තාවට බරක් යැයි මා හිතන්නේ නැහැ.+ දේශපාලන ක්ෂේත්‍රයේ කාන්තා නියෝජනය තවමත් සැලකිය යුතු මට්ටමේ නැහැ නේද?හැමදාමත් ඔය කතාව මැතිවරණ කාලයට එළියට එනවා. කාන්තාව දේශපාලනයට ආ යුත්තේ ඇයගේම කැමැත්තෙන්. ඇයව බලෙන් දේශපාලනයට ඇදලා දාන්න කාටවත් බැහැ. එහෙම එන අයට අප අත දෙනවා. අපේ පක්ෂය නම් කාන්තාව දේශපාලන කරලියේ පෙරමුණ ගන්නවාට අකමැති නැහැ. මොකද ලොව ප්‍රථම අගමැතිනිය ලොව ප්‍රථම විධායක ජනාධිපතිනිය බිහිවුණේ අපේ පක්ෂ නියෝජනය කරමින් නිසා.කාන්තාව දේශපාලනයට එනවා මදියි කිව්වට බලන්න මෙවර පළාත් පාලන මැතිවරණයේදී විවිධ පක්ෂවලින් කාන්තාවන් 150 ක් පමණ තරග වදිනවා. ඒ ඒ පක්ෂ මෙතැනදී කාන්තාවන්ගේ දේශපාලන නියෝජන අයිතිය තහවුරු කර තිබෙනවා.දේශපාලන ක්ෂේත්‍රයට කාන්තාවන් යොමුවීම වැදගත් බව දැන්වීමට, ඔවුන් ඒ සඳහා උනන්දු කිරීමට, පක්ෂ නියෝජිතයන් දැනුවත් කිරීමට අප අමාත්‍යංශයේ කාන්තා කාර්යාංශය, ජාතික කාන්තා කමිටුව වැනි ආයතන වැඩමුළු , දේශන, දිස්ත්‍රික් මට්ටමින් පවත්වා තිබෙනවා. එදා කාන්තාවකට ඡන්දය ඉල්ලීමේ නිදහස තිබුණෙ නැති තරම්. ඡන්දය ඉල්ලනවා තබා මැතිවරණ වේදිකාවක අදහස් පළ කිරීමට වත් බැරි යුගයක් පසුගිය කාලයක තිබුණා. දේශපාලනයේ නිරත වන්නට යන කාන්තාවන්ගේ හිසට තුවක්කුව තබා තර්ජනය කරන යුගයක් තිබුණා.. යුද්ධය නිසා පීඩා විඳි කාන්තාවට එදා ඡන්දය ඉල්ලන මානසිකත්වයක් තිබුණේ නැහැ. ජනාධිපති මහින්ද රාජපක්ෂ මහතාගේ එඩිතර නායකත්වයට පින් සිදුවන්නට අද කාන්තාවනට බයක් සැකක් නැතිව දේශපාලන ක්ෂේත්‍රයට අවතීර්ණ වන්නට පුළුවන්.+ කාන්තා හිංසනය, ගෘහස්ත ප්‍රචණ්ඩත්වය අපේ කාන්තාවට තවම බලපෑම් කරනවා නේද?කාන්තාවන් මුහුණ පාන ලිංගික අපයෝජන, අපචාර, දූෂණ ගැන අද මාධ්‍යයෙන් වාර්තාවනවා තමයි. එහෙත් ඒ ගැන අප ඇහැපියාගෙන ඉන්නේ නැහැ.ලංකාවේ සෑම පොලිස් ස්ථානයකම පාහේ ළමා හා කාන්තා කාර්යාංශයන් පිහිටුවා තිබෙනවා. එයට අමතරව ජාතික කාන්තා කමිටුව තිබෙනවා. මේ ආයතන තුළින් කාන්තාවගේ ආරක්ෂාව පිණිස නීතිමය පියවර රැසක් ගෙන තිබෙනවා. ඔවුනට හිංසනයක් , පීඩාවක් වූ විට නීතිමය වශයෙන් පිහිටට එන්න මේ ආයතන කැපවී කටයුතු කරනවා. ඒ වගේම අධිකරණය මඟින් මෙහිදී කාන්තාවට උපරිම සාධාරණය ඉටු කරනවා.වෙනත් රටවල කාන්තාවන් මුහුණ පාන හිංසන, අතවර, විවිධ පීඩා දෙස අවධානය යොමු කරන විට අපේ රටේ කාන්තාව වාසනාවන්තය. කාන්තා හිංසනය කියන වචනයට පවා ඔවුන් දුරස්ථයි.ස්ත්‍රී දූෂණයට, අපචාරයට , හිංසනයට අප රටේ පවතින නීති තදයි. දඬුවම් උපරිමයි. එවන් අවාසනාවන්ත සිදුවීම්වලට මුහුණ දෙන කාන්තාවන් සමාජයෙන් කොන් නොවන ආකාරයට කටයුතු කරන ලෙස අප බොහෝ විට නීතිමය අංශවලින් ඉල්ලීම් කර තිබෙනවා.අනෙක් අතට කාන්තාවනට හිංසා , පීඩා සිදුවන්නේ පිරිමින්ගෙන්ම යැයි කීම වැරැදියි. ගෘහස්ත ප්‍රචණ්ඩත්වය සැමියාගෙන් පමණක් කාන්තාවට සිදුවනවා පමණක්ම නොවෙයි නේද? නිවසේ ස්වාමි දුව මෙහෙකාරියකට හිංසා කිරීම, සේවා ස්ථානවලදී කාන්තා ප්‍රධානින්ගෙන් සේවිකාවනට සිදුවන හිංසා පීඩා, පාසලේදී ගුරුවරියන් දැරියනට කරන පහරදීම් මේ වගේ සිදුවීම් කොතෙකුත් අපට අසන්නට ලැබෙනවා. කාන්තාවනට හිංසා පීඩා සිදු කිරීමේ වරද පිරිමින්ටම පැටවීම සාධාරණ නැහැ.කාන්තා හිංසනයට එරෙහිව සිදු කළ යුතු බොහෝ දේ තිබෙනවා. එයට කාන්තාව මෙන්ම පුරුෂ පක්ෂයද එකසේ කැපවිය යුතුයි.+ යුද්ධයෙන් වැඩියෙන්ම පීඩා වින්දෙ කාන්තාවන්. ඔවුන්ගේ හෙට කල දවස?පැවැති යුද්ධය උතුරු - නැඟෙනහිර කාන්තාවන්ගේ අනාගතය අඳුරු කළා. නමුත් ඔවුන්ගේ හෙට දවස අඳුරු වන්නට අප ඉඩ තබන්නේ නැහැ.යුද්ධය පැවැති ප්‍රදේශවල කාන්තාවන්ගේ මනස සංවර්ධනය කිරීමේ උපදේශන වැඩසටහන් අප අමාත්‍යංශය දැන් අරඹා තිබෙනවා. යුද්ධය නිසා වැන්දඹුවන් වූ කාන්තාවන් 45,000 ක් පමණ උතුරු නැඟෙනහිර සිටිනවා. ඔවුන් මානසිකව පීඩාවට පත්වෙලා මෙන්ම පවුලේ අනාගත වගකීම පිළිබඳව අනියත බියකින් පසුවනවා.මේ කාන්තාවන්ගේ ආර්ථික සංවර්ධනය ඊළඟට අපේ අවධානය යොමු වූ කරුණයි. ඔවුනගේ ආදායම් තත්ත්වය ඉහළ නැංවීමට ස්වයං රැකියා අවස්ථා හඳුන්වා දීම, ඒ සඳහා අවශ්‍ය උපකරණ ලබාදීම ඇතුළු සේවාවන් රැසක් සිදු කරනවා. මේ සඳහා පෞද්ගලික අංශයේ සහයත් ලබා ගැනීමට අප සැලසුම් කර තිබෙනවා.යුද්ධය නිසා ආබාධිත වූ කාන්තාවන් සිටිනවා. එල්.ටී.ටී.ඊ. සංවිධානයට බලෙන් බඳවාගෙන ඔවුනගේ අනාගතය අඳුරු වූ කාන්තාවන් උතුරේ සිටිනවා. ඔවුන් බහුතරය රජය මඟින් පුනරුත්ථාපනය කර සමාජගත කර අවසන්. මේ කාන්තාවනට යම් වෘත්තීය පුහුණුවක් රජය මඟින් ලබා දී තිබෙනවා. එම පුනරුත්ථාපන අවස්ථාවේදී. ඒ පුහුණුව උපයෝගී කරගෙන ඔවුනගේ ඉදිරි අනාගතය සැලසුම් කර ගැනීමට ආධාර උපකාර කිරීමට අප අමාත්‍යාංශය සූදානම්.පොදුවේ ගත් කළ මා විශ්වාස කරන්නේ ශ්‍රී ලාංකේය කාන්තාව සමාජයේ ඉතා උසස් තළයක සිටින බවයි. විශේෂයෙන්ම විදේශීය රටවල කාන්තාවට වඩා අපේ ගෘහණියට, වැඩ කරන කාන්තාවට නිසි තැන හිමිවනවා. බලන්න විදේශ රටවලදී කාන්තා ශ්‍රමය සූරාකෑමට ලක්වන ආකාරය. නමුත් එවන් බරපතළ අවාසි සහගත තත්ත්වයක් අපේ කාන්තාවට අද අත්විඳින්න වෙලා නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=f1103084</link>
    <topic>කාන්තාව හා ජනසෙවණ ජාතික නිවාස වැඩසටහන</topic>
    <author>එස්. එම්. ගෝඨාභය ජයරත්න ලේකම්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යංශය</author>
    <content>නිදහස ලැබීමෙන් ගෙවුණු 63 වසර තුළ අපි නව සංවර්ධන ඉලක්ක කරා හඹා ගියෙමු. තිරසාර සාම මාවතකට එලැඹ ජාතීන් සමඟ ඒකාබද්ධවී කටයුතු කළෙමු. එකී කාර්යයේදී නිවාස ව්‍යාපෘතීන් තුළ ජනසෙවණ වැඩසටහන ඉදිරිගාමි ස්වරූපයක් දැකිය හැකිය. එතැනදී නිවසක් තුළ කාන්තාවගේ භූමිකාව ඉතා වැදගත්ය. ඒ පිළිබඳ ඇති මනා අවබෝධය නිසාම “මහින්ද චින්තන ඉදිරි දැක්ම” සෑම පවුලකටම නිවසක් උරුමකරදීමේ ප්‍රතිපත්තියට එළ්බ සිටී. නිවසක් ලබාදීම යනු දිවි පැවැත්මක් උදෙසා සියලු දේ ලබාදීමක් බව බුදුන්වහන්සේ පවා දේශනා කොට තිබේ. ඒ අනුව බෞද්ධ දර්ශනය සේම නිවාස සංවර්ධනය සාක්ෂාත් වන්නේ කාන්තාවගේ දායකත්වය තුළ බව වැඩිදුර විමසීමේදී පෙනේ.අපගේ සමාජ සංස්කෘතික සාරධර්ම පිළිබඳව විමසා බැලීමේදී නිවෙස යනු ගෙයකට යන්නට වඩා එපිටට විහිද යන දර්ශනයකි. නිවෙස සේම එය අවට ගෙමිදුල, ගෙවත්ත, හිතකර පරිසරය යහපත් සිතිවිලි ඔප්නංවන ස්ථානයක් බව නොරහසකි.එවන් නිවෙසක යහපත් සාරධර්ම සම්පන්න දරු පවුලක, දරු පරපුරක උරුමය ජාතියට හිමිවේ. දැහැමි නිවහනකින් පවුලට වාසනාව රැගෙන එන බව ගැමියන්ගේ විශ්වාසයයි. ඉපැරැණි ජනාවාස ක්‍රමවලදී කාන්තාව පාදක කරගෙන ජනාවාස සංස්කෘතියක් ද ඇති වූ අතර, අද දක්වාම එවැනි සංස්කෘතියක් පවතින බව දක්නට ඇත.පෞරාණික ගම්මානයක ගුණාංග තවමත් නොනැවසී පවතී. ගමයි පන්සලයි වැවයි දාගැබයි තවමත් සුන්දර ගමක කතාව දාර්ශනිකව ඉස්මතු කරයි. සම්පූර්ණ නිවෙසක් තුළ කාන්තාවගේ පෞද්ගලිකත්වය, දරුවන් බිහිකිරීම, හදාවඩා ගැනීම, ශාරීරික සංවර්ධනය, මානසික සංවර්ධනය නිසි පරිදි රැකගැනීම සඳහා මහගු දායකත්වයක් ලැබේ. එය ගැමියන්ගේ කෝණයෙන් දක්වන්නේ නම් විළිබිය සහිත දරුවන් හදා වඩා ගැනීම සහ කාන්තාවගේ ආරක්‍ෂාව නිවස තුළ ස්ථාපිත වීම අත්‍යවශ්‍ය අංගයක් බවය. ජලය, වාතය, විදුලිය හා නවීන තාක්‍ෂණ පහසුකම්වලින් පිරි නිවසක් කාන්තාවකගේ කටයුතු ඉතා පහසු කරයි. එයට ප්‍රධාන හේතුවක් වන්නේ වර්තමාන කාන්තාව රැකියා නියුක්තව සිටීමයි. එහිදී ගෘහනියකට වඩා එහා ගිය විශාල වගකීම් සම්භාරයක් ඇය සතුව ඇත.අඩු පහසුකම් සහිත නිවෙස තුළ කාන්තාවකට විවිධ සාමාජික ගැටලු රාශියකට මුහුණ දීමට සිදුවීම ස්වභාවිකය. මූලික පහසුකම්වලින් තොර නිවසක කාන්තාව කෙරෙහි වන අභියෝග අතිමහත්ය. එවන් අවස්ථාවක පිරිසිදුකම ඉවුම් පිහුම් සේම දරුවන්ගේ කටයුතු ප්‍රමාණවත් මානසික තෘප්තියකින් කළ නොහැකිවීම කනගාටුවට කරුණකි. එසේම මෙවන් වාතාවරණයකදී අභ්‍යන්තර ප්‍රචණ්ඩත්වයට පවතින ඉඩකඩ ඉහළය. විශේෂයෙන් නාගරික කාන්තාව මෙවැනි ගැටලුවලට නිරන්තරයෙන් මුහුණදෙන බව දැකිය හැකිය. මේ තත්ත්වයෙන් මිදීමට කාන්තා සහභාගිත්වයෙන් යුතු වැඩසටහන් දියත් කළ යුතුයි. කාන්තාව මූලික කොට ගෙන නිවස පාදක කරගත් වැඩසටහන් තුළින් මෙම ගැටලු සඳහා සුබවාදී විසඳුම් සෙවීමට කටයුතු කළ යුතුය. ඒ සඳහා සුදුසු නිවාස සැලසුම් ද තිබිය යුතුය.කාන්තාවක නිරායාසයෙන්ම සාමයට නැඹුරු ගුණාංගයන්ගෙන් හෙබියි. එම ගුණවගාවට අවශ්‍ය පරිසරය නිවස තුළින් ලැබිය යුතුයි. නමුත් අඩු පහසුකම් සහිත නිවස තුළ වෙසෙන නාගරික කාන්තාවකගේ තත්ත්වය බෙහෙවින් දුක්ඛිතය. කොළඹ නගරයේ 50% දෙනා ජීවත්වන්නේ එවැනි පරිසරයක් තුළයි. ඉන්දියාවේ බොම්බේ, දිල්ලි වැනි ප්‍රධාන නගර හා ඉන්දුනීසියාවේ ජකර්තා, තායිලන්තයේ බැංකොක් වැනි නගර තුළත් මේ තත්ත්වය හඳුනාගත හැකිය. එවන් නිවසක සාරධර්ම සම්පන්න දරු පවුලකට පැවැත්ම සඳහා ඇති අභියෝග බොහෝය. එය කාන්තාවකට ප්‍රබල දුෂ්කරතාවකි.දිළිදුතාවය තුළ විවිධ සමාජ ව්‍යසනයන්ට කාන්තාව නතුවීම නැවැත්විය නොහැකියි. නමුත් නිවෙසක අයිතිය බොහෝ ගැටලු විසඳීමට බලපායි. ශ්‍රී ලාංකේය සමාජයේ විදෙස්ගතවන කාන්තාවට ඇත්තේ එක් ප්‍රධාන මූලික අරමුණකි. ඒ හිසට වහලක් තනා ගැනීමය. නැතහොත් නිවසේ උගස බේරා ගැනීමය. එතරම් ජීවිත පරිත්‍යාගයෙන් දරුවන්ගේ ආරක්‍ෂාව කැපකිරීමෙන් නිවෙසක උරුමය උදෙසා කාන්තාව මහත් අරගලයක යෙදේ. මෙරට වෘත්තීන් අතර විශාලතම නිලධාරීන් ප්‍රමාණයක් සිටින වෘත්තීය ගුරු වෘත්තියයි. එයින් 72%ක් කාන්තාවන්ය. ඔවුන් දේපල ණය ලබාගැනීම තුළින් නිවසක අයිතිය ලබාගනී. වෙළෙඳ කලාපයේ සිටින බහුතරයක් වන කාන්තාවන්ගේ එකම අරමුණත් එයමය.කාන්තාවක් සතුව නිවෙසක අයිතියක් ඇත්නම් එය දේපල අයිතියකි. තවමත් අප රටේ නිවසක අයිතිය හිමි කාන්තාවකගේ වටිනාකම සමාජ ආර්ථික වශයෙන් සසඳා බැලූ කළ ඉහල මට්ටමක පවතී. එක් පසෙකින් නිවෙසේ අයිතිය ඈ සතුවීම කාන්තා සංවර්ධනයට ඉවහල් වන බවත් කිව යුතුය. එසේම ස්ත්‍රී පුරුෂ සමාජභාවයේ ආරක්‍ෂාවටත් එය ප්‍රධාන සංධිස්ථානයක් වන අතර නිවෙසට වාසනාව ගෙනෙන එක් සාධකයක් ලෙස ද එය සැලකිය හැකියි. නිවසක සුන්දර බව, මව් පදවිය උසුලන කාන්තාව මුල්කරගෙන ඇතිවන්නක් බව මුළුමහත් සමාජතලයේම යථාර්ථයකි.කාන්තාවකට අවශ්‍ය ඉඩම්, මිල මුදල්, තාක්‍ෂණය මේ සියල්ල පැවතියත් වර්තමානයේ නිවෙසක් තනා ගැනීම තරමක අභියෝගයක්ය. ණය මුදල් ලබාගැනීම, ගැලපෙන නිවාස සැළැස්මක් සකසාගැනීම සමඟ බද්ධ වූ විවිධ ගැටලු රැසක් හමුවී තිබේ. ඒ නිසාම කාන්තාව මුල්කරගත් නිවාස සංවර්ධන වැඩපිළිවෙළකට යොමුවීම විශේෂ වන බව සඳහන් කළ යුතුය. ජනසෙවණ තුළින් ඊට පුළුල් සහයක් සැපයීමට කටයුතු කර තිබේ.මෙහිදී විශේෂයෙන් දිනක වැටුප ඩොලරයකට අඩු නැතහොත් රු. 100.00ක් පමණ වන අයකු මුහුණ දෙන්නේ ඉතා බැරෑරුම් තත්ත්වයකටයි. මේ නිසා සමෘද්ධි වැඩසටහන පාදක කරගත් විවිධ නිවාස වැඩසටහන් ක්‍රියාවට නැංවීමට රජය කටයුතු යොදමින් සිටී. මේ සඳහා ශ්‍රී ලංකාවේ ග්‍රාම නිලධාරී කොට්ඨාස 14,000ක් ඒකාබද්ධ කිරීමට නියමිතයි. කෙසේ වෙතත් ආසියාකරේ කාන්තාව දැඩි අධිෂ්ඨානයෙන් හා කැපවීමෙන් සිය පවුලේ දියුණුවට කටයුතු කරන බව පැහැදිලි සත්‍යයක්ය. එය කාන්තා මූලික සංවර්ධනයට ඉවහල් වන බව කිව හැකිය. 2011 – 2016 තුළ වන නිවාස දසලක්‍ෂයේ ජාතික ඉලක්කය සපුරාගැනීමේදී කාන්තා දායකත්වයට ප්‍රමුඛත්වයක් හිමිවන බව සඳහන් කළ යුතුය.ජනසෙවණ ජාතික නිවාස ජනාවාස වැඩසටහන තුළ නිවෙසක් ඉදිකරගැනීම සඳහා විවිධ වූ උපායමාර්ග ඔස්සේ වැඩසටහන් 20ක් පමණ අප අමාත්‍යාංශය හරහා ක්‍රියාත්මක වේ. අඩු ආදායම්ලාභී පවුල් මෙන්ම මධ්‍යම මට්ටමේ ආර්ථික හැකියාවක් ඇති පවුල් සඳහා මූලිකත්වය ලබාදෙන අතර, කාන්තා ඟයකත්වය මූලික කරගෙන මෙම වැඩසටහන් ක්‍රියාත්මක වේ. විශේෂයෙන්ම නාගරික ජනාවාස වැඩසටහන් හා සහධිපත්‍ය වැඩසටහන්වලදී කාන්තා දායකත්වය ඉස්මතුවන ආකාරයෙන් වැඩසටහන් සැළසුම් කර ක්‍රියාත්මක කර ඇත. මෙම සෑම වැඩසටහනක්ම සුවිශේෂි ක්‍රියාදාමයක් ඔස්සේ ජාතික නිවාස සංවර්ධන අධිකාරිය හා ඒ හා සමාන නිවාස ඉදිකරන සියලුම ආයතනවල මනා සම්බන්ධීකරණය හා කළමනාකරණය ඔස්සේ සූදානම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>08</day>
    </date>
    <link>http://www.dinamina.lk/2011/03/08/_art.asp?fn=f1103085</link>
    <topic>හෙට ස්ත්‍රිය</topic>
    <author>අනුසාර</author>
    <content>වර්ෂ 1908 දී අමෙරිකාවේ චිකාගේ නුවර ඉඳීකටු කම්හලක සේවය කළ ස්ත්‍රීන් විසින් පැය අටේ සේවා මුරය ඉල්ලා වීදියට බටහ. ශ්‍රම සූරාකෑමට එරෙහිව ඔවුහු වර්ජනය කළහ. එය කෙතරම් ප්‍රබලවීද යත් එම ස්ත්‍රීන්ගේ ඉල්ලීම් දෙන්නට පාලකයනට සිදුවිය.වර්ෂ 1910 දී කොමියුනිස්ට් ජාත්‍යන්තරයේ දෙවැනි සමුළුව පැවැත්විණි. ක්ලාරා සෙට්කින් නම් තැනැත්තිය එහිදී කළ යෝජනාවකට අනුව මාර්තු 08 වැනිදා ජගත් කාන්තා දිනයේ උපත සිදුවිය.චිකාගෝ හී ඉඳීකටු කම්හලේ ස්ත්‍රීන් තම අයිතිවාසිකම් ඉල්ලා කළ සටන ජයගෙන වර්ෂ සියයද ඉක්මවා ගොසිනි. එය මහා කාලයකි. ක්ලාරා සෙට්කින් බලාපොරොත්තු වූ ලෙස ස්ත්‍රී දිනයක් නම් කිරීමෙන් ඔවුන්ගේ ගැටළු විසඳී තිබේද?එක්සත් ජාතීන්ගේ සංවිධානය මෑතක දී කළ අධ්‍යයනයකට අනුව මාතෘ මරණ අඩු කිරීමෙහිලා ප්‍රමාණවත් ප්‍රගතියක් නොමැති බවත් ගැබිනි සමය, දරු ප්‍රසූතිය හා පශ්චාත් ප්‍රසූති සමය හා බැඳුණු සුවකර ගත හැකි හා වලක්වා ගත හැකි සංකූලතා නිසා වාර්ෂිකව ලොව පුරා ස්ත්‍රීන් හා බාලවයස්කාර ගැහැණු දරුවන් 5,36,000 ක් මිය යන බව හෙළිවී තිබේ. ඔවුන් ගෙන් බහුතරය දියුණ යැයි පැවසෙන රටවලට අයත්ය.ස්ත්‍රීන්ට එරෙහි ප්‍රචණ්ඩත්වය ගෝලීය වසංගතයක් බඳු යැයි එක්සත් ජාතීන්ගේ සංවිධානය ප්‍රකාශ කරයි. ලෝක වාසී ස්ත්‍රී ජනගහනයෙන් 70%ක් සිය ජීවිත කාලයේ දී යම් ආකාරයක හිංසනයකට ගොදුරු වෙති.ශ්‍රම වෙළෙඳ පොළට පිවිසීමට හා අභිමානවත් රැකියාවකට ඇයට ඇති ඉඩ කඩ අල්පය. වර්ෂ 2008 දී ශ්‍රම වෙළෙඳ පොළෙහි පිරිමි ප්‍රතිශතය සියයට 77.5 කි. ගතානුගතික ආකල්ප, නීතිමය බාධක හා දේශපාලන උදාසීනකම වැනි බරපතළ බාධක තීරණ ගැනීමේ ක්‍රියාවලියේ දී ස්ත්‍රීන්ගේ සමාන හා පූර්ණ සහභාගිත්වයට එල්ලවන බව එක්සත් ජාතීන්ගේ සංවිධානය කියා සිටියි.සාමය සඳහා සාකච්ඡාවලදී, සාම සාධක හා නිරායුධ ක්‍රියා අවසන් හි දී ද ස්ත්‍රියගේ සහභාගිත්වය අසතුටුදායක ය.ලෝකයේ කාන්තාවන් ගේ තත්ත්වය සමඟ සංසන්ධනාත්මකව බැලීමේ දී ශ්‍රී ලාංකේය ස්ත්‍රිය ඊට වඩා යහපත් ප්‍රවණතාවයන්ට හිමිකම් කියයි. එහෙත් ඇයට ද තවමත් සාධාරණය ඉටුවී ඇතැයි කිව හැක්කේ කවරෙකුට ද?ශ්‍රී ලංකාවේ සමස්ත ජනගහනයෙන් සියයට 53ක් ස්ත්‍රීන්ය. විදේ්ශ රැකියාවල යෙදෙන්නන්ගෙන් සියයට 65ක් ද වැවිලි ක්ෂේත්‍රයේ සියයට 56ක්ද කාර්මික අංශයේ රැකියාවන් හි සියයට 65ක්ද ස්ත්‍රීහු යෙදෙති.හෙද සේවයේ දී ඇයගේ දායකත්වය සියයට 99 කි. ගුරු වෘත්තියේ සියයට 90 ක් ස්ත්‍රීහු වෙති.මෙරට ස්ත්‍රීන්ගේ සාක්ෂරතා මට්ටම සියයට 89 කි.වර්ෂ 1923 දී පැනවුණු රාජ්‍ය ආඥාවකින් ස්ත්‍රියක වීම සර්වජන ඡන්ද බලය නොලැබීමට හේතුවක් කොට තිබිණි. එදා ඊට එරෙහිව නැඟුණු සටන් නිසාම ප්‍රජාතන්ත්‍රවාදයට උපත දුන් මහා බ්‍රිතාන්‍යයේ ස්තී‍්‍රන්ට ඡන්ද අයිතිය ලැබෙන්නට පවා පෙර ශ්‍රී ලාංකේය ස්ත්‍රීහු ඡන්ද අයිතිය දිනාගත් හ.වර්ෂ 1931 දී මෙරට දේශපාලනයේ ප්‍රථම ස්ත්‍රී සලකුණු තබා ඇත්තේ ඇඩ්ලින් මොලමුරේ කුමාරිහාමි ය. ඒ රුවන්වැල්ල අතුරු මැතිවරණයෙන් ජයගෙන පාර්ලිමේන්තුවට පැමිණීමෙනි.නිදහස ලැබීමට පෙර වර්ෂ 1947 දී මෙරට දේශපාලනයේ ස්ත්‍රී සහභාගීත්වය සියයට 7.1 කි. එය වර්ෂ 1994 දී සියයට 13ක් දක්වා වර්ධනය වී නමුත් අද වන විට එය සියයට 4ක් දක්වා පහත බැස තිබේ.මෙරට ස්ත්‍රීන් බරපතළ ලෙස පීඩාවට පත් කළ යුද්ධය නිමවී තිබේ. එහෙත් එයින් වැන්දඹුවන් බවට පත් වූ උතුරේ හා දකුණේ ස්ත්‍රීහු ද පියවරු අහිමි දරු දැරියන් ද වහා අවධානයට යොමුවිය යුතු පිරිසක් වෙති. එසේම යුද්ධයෙන් අවතැන්ව කඳවුරුවලට කොටුවූ ස්ත්‍රීන් ද අවධානයට ලක් විය යුතු පිරිසකි.වතුකරයේ අවම සෞඛ්‍ය පහසුකම් මැද ජීවත් වීමට අපහසු සුළු වේතනයට වැඩ කරන ස්ත්‍රීන් ද වෙළෙඳ කලාපවල ශ්‍රමය දිය කරන ස්ත්‍රීන් ද තවමත් අසාධාරණයට ලක්වන පිරිසකි.මේ කරුණු කාරණා සම්බන්ධයෙන් අදාල බලධාරීන්ගේ අවධානය යොමුවන්නේ නම් රටේ සමස්ත ස්ත්‍රී පරපුරට සාධාරණය ඉටුවූ වාතාවරණයක දී අපට ලබන වර්ෂයේ ජගත් කාන්තා දිනය සමරන්නට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103098</link>
    <topic>ව්‍යාජ හැඳුනුම් පතක සිටි ගුරුදරන් කටුනායක දී අත්අඩංගුවට</topic>
    <author>සිරිසේන රාජපක්ෂ</author>
    <content>ආරක්ෂක ලේකම් ගෝඨාභය රාජපක්ෂ මහතා ඉලක්ක කරගෙන පිත්තල හන්දියේදී බෝම්බය පිපිරවූ මරාගෙන මැරෙන කොටි සාමාජිකයාගේ මෘතදේහය අසල තිබූ ව්‍යාජ ලෙස සකස් කරන ලද හැඳුනුම්පත් දාහතෙන් එක් හැඳුනුම්පතක තිබූ ඡායාරූපය තවරාස ගුරුදරන් නමැති සැකකරුගේ බවත් ඔහු නොබෝදා ශ්‍රී ලංකාවට පැමිණෙමින් සිටියදී කටුනායක ගුවන් තොටුපලේදී අත්අඩංගුවට ගෙන ඇති බවත් රහස් පොලිසිය පවසයි.අත්අඩංගුවට ගෙන සිටි එම සැකකරු රහස් පොලිසිය මගින් ඊයේ (08) අධිකරණය වෙත ඉදිරිපත් කිරීමෙන් අනතුරුව ඔහු ලබන 22 වෙනිදා දක්වා රිමාන්ඩ්භාරයේ තබන ලෙස කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා නියෝග කළේය.සැකකරු අධිකරණය වෙත ඉදිරිපත් කළ අවස්ථාවේ ඔහු වෙනුවෙන් පෙනී සිටි නීතිඥ කාවින්ද පැස්කුවල් මහතා අධිකරණය වෙත කරුණු දක්වමින් සිද්ධිය වන අවස්ථාවේ සැකකරු ශ්‍රී ලංකාවේ නොසිටි බවත් ඔහු නොබෝදා ලංකාවට පැමිණ ඇත්තේ දැනට ඉන්දියාවේ ඇති ඔහුගේ මවගේ මෘතශරීරය පිළිබඳ ආදාහන කටයුතු සඳහා සහභාගි වීමට වීසා ලබා ගැනීම සඳහා බවත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103099</link>
    <topic>ජන සෙවණ යටතේ සෑම ප්‍රා. ලේකම් කොට්ඨාසයකටමනිවාස ව්‍යාපෘතිය බැගින්</topic>
    <author>චන්දිමා එදිරිමාන්න</author>
    <content>ජන සෙවණ නිවාස දශ ලක්ෂයේ නිවාස හා ජනාවාස සංවර්ධන මෙහෙයුම යටතේ දිවයිනේ සෑම ප්‍රාදේශීය ලේකම් කොට්ඨාසයකටම එක් නිවාස ව්‍යාපෘතිය බැගින් ආරම්භ කිරීමට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය කටයුතු කරයි.ඒ අනුව නිවාස ඉදිකළ හැකි ප්‍රාදේශීය ලේකම් කොට්ඨාස 286ක් හඳුනාගෙන ඇති අතර එහි නිවාස දහදහස් අසූ පහක් (10,085) ක් ඉදි කළ හැකි බව ඉදිකිරීම්, ඉංජිනේරු නිවාස හා පොදු පහසුකම් ඇමැති විමල් වීරවංශ මහතා පවසයි.අදාළ ව්‍යාපෘති මෙම මස ආරම්භ කරන අතර 2011 වසර අවසන් වීමට ප්‍රථම ඉදිකිරීම් කටයුතු අවසන් කිරීමට ද සැලැසුම් කර තිබේ.නව නිවාස ඉදිකිරීම, නිවාස අලුත්වැඩියා කිරීම, වැඩි දියුණු කිරීම යනාදී කාරණා ව්‍යාපෘතිය හරහා ඉටු වේ. රාජ්‍ය සේවකයන්ට සෙවණ උපහාර වැඩසටහන යටතේ ණය ලබා දීමටත්, සෙසු ආදායම්ලාභී ජනතාවට ජනසෙවණ විසිරී සහ ව්‍යාපෘති ණය ලබා දීමත් ඉතාම දුගී ජනතාවට ජන සෙවණ ආධාර ලබාදීමත් සිදු කෙරේ. සෑම නිවාස ලාභියෙකුටම රුපියල් ලක්ෂයේ සිට ලක්ෂ පහ දක්වා ආධාර යටතේ ණය ලබා දෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030910</link>
    <topic>ගණිකා නිවෙස් දෙකක් වටලාතරුණියෝ 11ක් අත්අඩංගුවට</topic>
    <author>භක්ති ධර්මපි‍්‍රය මෙන්ඩිස්</author>
    <content>හිටපු පොලිස් නිලධාරියෙක් පවත්වාගෙන ගිය ගණිකා නිවාසයක් ඇතුළු ගණිකා නිවාස දෙකක් වටලා තරුණියන් එකොළොස් දෙනකු සහ පිරිමින් දෙදෙනෙකු වලාන දූෂණ මර්දන ඒකකය ඊයේ (8) අත්අඩංගුවට ගෙන තිබේ.වෙන්නප්පුව, දුම්මලදෙනිය සහ දංකොටුව ප්‍රදේශවල ඉතා රහසිගතව මේ ගණිකා නිවාස පවත්වාගෙන ගොස් ඇති බව පොලිස් පරීක්‍ෂණ වලින් අනාවරණය වී ඇත.වලාන දූෂණ මර්දන ඒකකය මාරවිල මහේස්ත්‍රාත් අධිකරණයෙන් ලබා ගත් සෝදිසි වරෙන්තුවකට අනුව මේ ගණිකා නිවාස දෙක පරික්‍ෂාවට ලක්කර තිබේ.මෙම කාන්තාවන් වයස අවුරුදු 20 සිට 35 දක්වා වයස් කාණ්ඩවල පසුවන බව පොලිසිය කියයි. එක් ගණිකා නිවාසයක් පවත්වාගෙන ගිය පොලිස් නිලධාරියා සේවයෙන් ඉවත් කරන ලද අයෙක් බව පැවසේ. වලාන දූෂණ මර්දන ඒකකයේ ස්ථානාධිපති පොලිස් පරීක්‍ෂක දුමින්ද බාලසූරිය මහතාගේ මෙහෙයවීමෙන් උප පොලිස් පරීක්‍ෂක ජනක කුමාර මහතා ප්‍රමුඛ කණ්ඩායමක් වැටලීම් සිදු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030911</link>
    <topic>මවගෙන් ලක්ෂ 5කකප්පමක් ඉල්ලූසුපිරි පවුලක පුතා කොටුවෙයි</topic>
    <author>විජයානි එදිරිසිංහ සහ සුරන්ජිත් පෙරේරා</author>
    <content>නිර්නාමික දුරකථන ඇමතුම් දී තම මවගෙන් රුපියල් ලක්ෂ පහක කප්පමක් ලබා ගැනීමට උත්සාහ කළ ගල්කිස්සේ සුපිරි පවුලක තරුණයෙකු ඇතුළු තිදෙනෙක් කොළඹ අපරාධ කොට්ඨාසය මගින් පෙරේදා (7) අත්අඩංගුවට ගෙන තිබේ. එම තරුණයා සමඟ කප්පම් ඉල්ලීමේ සැලසුමට සහය දුන් තවත් තරුණයන් දෙදෙනෙකුද අත්අඩංගුවට ගත් පිරිස අතර වෙති.ගල්කිස්ස ප්‍රදේශයේ සුපිරි පවුලක වැඩිමහල් දරුවා වන මේ තරුණයා රාත්‍රි සමාජ ශාලා හෝටල් ඇතුළු සුපිරි පැලැන්තියේ විවිධ විනෝදාංශවලට හුරු වී ඇති අයෙක් බව පැවැසේ. ඔහුගේ පියා නැවක කපිතාන්වරයෙකි. පෙරේදා (07) පෙරවරුවේ මොහු පන්ති යන බව පවසා නිවෙසින් පිටව ගොස් තිබේ. පැයකින් පමණ ඔහු පැහැර ගත් බවට නිර්නාමික දුරකථන ඇමතුමක් මවට ලබා දී ඇත. ඔහුගේ මව මේ පිළිබඳව ගල්කිස්ස පොලිසියට පැමිණිලි කිරීමෙන් පසු කොළඹ අපරාධ කොට්ඨාසය මගින් පරීක්ෂණ සිදුකෙරුණි.කප්පම්කරුවන් ඉල්ලා සිටින රුපියල් ලක්ෂ පහ දීමට ස්ථාන තුනකට ගියද ඔවුන් පැමිණ නැත. පසුව පොලිස් කණ්ඩායම් ගල්කිස්ස හා ඒ අවට සැරිසරන අවස්ථාවේ ඉහත කී තරුණයා වැල්ලවත්ත ප්‍රදේශයේ බස් නැවතුම්පොළක් අසල සිටිනු දැක තිබේ. ඔහුගෙන් ප්‍රශ්න කිරීමේදී මිතුරන් සමඟ එක්ව මවගෙන් මුදල් ගැනීමට කළ සැලසුමක් බව පවසා තිබේ. වැඩිදුර පරීක්ෂණ සඳහා සැකකරුවන් තිදෙනා ගල්කිස්ස පොලිසියට බාර දී ඇත. නියෝජ්‍ය පොලිස්පති (කොළඹ) අනුර සේනානායක මහතාගේ උපදෙස් මත අධ්‍යක්ෂ කොළඹ අපරාධ කොට්ඨාස පොලිස් අධිකාරි, ඒ. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂකවරුන් වන ජනක කුලරත්න, ප්‍රියංකර, උප පොලිස් පරීක්ෂක ප්‍රදීප් කුමාර, සැරයන්වරුන් වන ජගත් මර්වින්, ජයලාල් ඇතුළු කණ්ඩායමක් මෙහෙයුමට සහභාගි වූහ.අත්අඩංගුවට ගනු ලැබූ මේ පාසල් සිසුවා ඇතුළු මිතුරන් දෙදෙනා ඊයේ (08) ගල්කිස්ස මහේස්ත්‍රාත් අධිකරණයට ඉදිරිපත් කිරීමෙන් අනතුරුව රුපියල් ලක්ෂය බැගින් වූ ශරීර ඇප මත මුදාහරින ලෙස ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළාය.සිසුන් තිදෙනාට දැඩි ලෙස අවවාද කළ මහේස්ත්‍රාත්වරිය ඔවුන් මවුපියනට භාරදෙන ලෙසද නියෝග කර ඇත.ගල්කිස්ස පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක තිස්ස සුගතපාල මහතාගේ උපදෙස් මත පොලිස් කොස්තාපල් (34840) හේමන්ත හෙට්ටිආරච්චි මහතා අධිකරණ කටයුතු සිදුකෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030922</link>
    <topic>පොහොර මිටි 100ක් පිල්ලි ගැසූපොලිස් නිලධාරියා ඇතුළු 5ක් දැලේ</topic>
    <author>ඉන්දික පොල්කොටුව</author>
    <content>අරලගංවිල ප්‍රදේශයේ ගොවීන්ට පොහොර සහනාධාරය යටතේ බෙදා හැරීමට තිබූ පොහොර මිටි සියයක තොගයක් හොර රහසේ අලෙවි කිරීම සඳහා නුවරඑළිය ප්‍රදේශයට රැගෙන යමින් සිටි පොලිස් නිලධරයකු ඇතුළු සැකකරුවන් පස් දෙනෙකු ඊයේ (8) අලුයම වලපනේ කීර්ති බණ්ඩාරපුර ප්‍රදේශයේදී වලපනේ පොලීසිය මගින් අත්අඩංගුවට ගෙන ඇත.කිලෝ 50 බැගින් වූ පොහොර මිටි සියයක් ලොරි රථ දෙකකින් රැගෙන යමින් සිටියදී මෙලෙස අත්අඩංගුවට ගෙන ඇත. පොහොර සහනාධාර යටතේ බෙදා හැරීමට තිබූ යූරියා ඇතුළු පොහොර වර්ග තුනක මිටි සියයක් මේ පොහොර තොගයේ අඩංගුය. රුපියල් ලක්ෂ දෙකකට අධික පොහොර තොගයක් මෙලෙස සොයාගෙන ඇති අතර සැකකරුවා ජාවාරමක් ලෙස මෙය ඉතා දිගු කලක තිස්සේ සිට කැරගෙන යන්නට ඇතැයි පොලීසිය සැකකරයි.මේ අතර සිද්ධියට සම්බන්ධ ප්‍රධාන සැකකරුත් පොලිස් නිලධාරියකු බවත් ඔහුව අත්අඩංගුවට ගැනීමට පරීක්ෂණ පවත්වන බවත් පොලිසිය පවසයි. නුවරඑළිය කොට්ඨාස භාර ජ්‍යෙෂ්ඨ පොලිස් අධිකාරී ගාමිණී මතුරට වලපනේ සහකාර පොලිස් අධිකාරී ධම්මික වීරසේකර යන මහත්වරුන්ගේ උපදෙස් මත වලපනේ මූලස්ථාන ප්‍රධාන පොලිස් පරීක්ෂක නවරත්න දිසානායක මහතාගේ මෙහෙයවීමෙන් උපපොලිස් පරීක්ෂක සී. ජයරත්න මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103092</link>
    <topic>තෙල් මිල ගැන කටකතා බොරු</topic>
    <author>සුභාෂිනි සේනානායක</author>
    <content>තෙල් මිල ඉහළ දැමීමට රජය කටයුතු කරන බවට විපක්ෂය ගෙන යන ප්‍රචාරවල කිසිදු සත්‍යතාවයක් නැතැයි එක්සත් ජනතා නිදහස් සන්ධානයේ මහලේකම් ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පවසයි.තෙල් මිල ඉහළ නැංවීම හා තෙල් සංස්ථාව පෞද්ගලීකරණය කරන බව පවසමින් විපක්ෂය දේශපාලන වාසි ගැනීමේ කුමන්ත්‍රණයක නියැලී සිටින බවද ඇමැතිවරයා පෙන්වා දුන්නේය.ඉන්ධන ලීටරයක් සඳහා රුපියල් 10 ක බදු සහනයක් ලබාදීමෙන් තෙල් මිල ඉහළ නොදැමීමට රජය පියවර ගෙන ඇති බවත් එක්සත් ජාතික පක්ෂ රජය කාලයේ කරු ජයසූරිය මහතා තෙල් සංස්ථාව පෞද්ගලීකරණය කිරීමට ගත් උත්සාහය හා එය වළකා දැමීමට ශ්‍රී ලංකා නිදහස් පක්ෂ රජය ගත් ක්‍රියාමාර්ග පිළිබඳව පෙන්වාදීමත් නිසා විපක්ෂයේ තෙල් සංස්ථාව සම්බන්ධ සටන් පාඨ ඉවත්ව ඇති බවද ඇමැතිවරයා පෙන්වා දුන්නේය.ලෝක වෙළෙඳ පළ ඉල්ලුම සැපයුම මත තෙල් මිල තීරණය වන බවත් ටියුනීසියාව, ඊජිප්තුව, ඇල්ජීරියාව, යේමනය, හා සූවස් ඇළ ආශ්‍රිත තෙල් නිපදවන රටවල ඇතිවන ඕනෑම තත්ත්වයක් තෙල් මිලට බලපාන බවත් පෙන්වා දෙන ඇමැතිවරයා දැනට ලිබියාවේ නිර්මාණය වී ඇති තත්ත්වය සමතයට පත්වුවහොත් තෙල් මිල පහළ යා හැකි බවත් කීය. ඉදිරියේදී ඉන්ධන ඇණවුම් කිරීමේදී එහි වාසිය ලබා ගත හැකි බවද ඇමැතිවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103097</link>
    <topic>කාන්තා අයිතීන් සුරැකීමෙන්ශ්‍රී ලංකාව ඉදිරියෙන්</topic>
    <author>මහින්ද අලුත්ගෙදර</author>
    <content>සංවර්ධනය වෙමින් පවත්නා රටවල් හා සසඳන කළ කාන්තාවන් වෙත සෑම අංශයකම අයිතිවාසිකම් ලබා දීම අතින් ශ්‍රී ලංකාව ඉදිරියෙන් සිටින බව විදේශ කටයුතු නියෝජ්‍ය ඇමැති නියොමාල් පෙරේරා මහතා අවධාරණය කරයි.එමෙන්ම ශ්‍රී ලංකාවේ කාන්තාවන්ට ඕනෑම ඉහළ තනතුරක් හෙබවීමේ හැකියාව තිබෙන බවට සමස්ත ලෝකයා ඉදිරියේ පෙන්නුම් කර තිබෙන බව ද, හෙතෙම අවධාරණය කරයි.නියෝජ්‍ය ඇමැතිවරයා මේ බව සඳහන් කළේ ජාත්‍යන්තර කාන්තා දිනය නිමිත්තෙන් විදේශ කටයුතු අමාත්‍යාංශයේදී ඊයේ (8) පැවැති උත්සවයකට සහභාගි වෙමිනි.එහිදී වැඩිදුරටත් කතා කළ නියොමාල් පෙරේරා මහතා,ජාත්‍යන්තර කාන්තා දිනය මුල්වරට සමරන ලද්දේ 1911 දීය. මේ දිනයේ මූලික අරමුණ වන්නේ කාන්තාවන්ට ගෞරව දැක්වීම හා ආර්ථික, සමාජයීය, දේශපාලන ක්ෂේත්‍රයේ අත්කරගෙන ඇති ජයග්‍රහණ ඇගයීමයි.”කාන්තාවන්ට අභිමානවත් ලෙස කටයුතු කිරීමට, මංපෙත් සැළසීමට, අධ්‍යාපනයට, පුහුණුවට, විද්‍යාව හා තාක්ෂණයට සමානව ප්‍රවේශ වීමේ අයිතිය” යන්න මෙවර තේමාව වී තිබෙනවා. කාන්තාවන්ගේ අයිතිවාසිකම් පූර්ණ වශයෙන් ලබා දීමට නොහැකි වී තිබුණත් සෑම අංශයකින්ම යම් ප්‍රගතියක් ලබා තිබෙනවා.ආර්ථික අර්බුදයේ බලපෑම ස්ත්‍රී, පුරුෂ දෙපාර්ශ්වයටම බලපෑවා. පසුගිය 2010 දී පුරුෂ විරැකියාව සියයට 6 ක් වූ නමුත් කාන්තා විරැකියාව සියයට 6.5 ක අගයක් ගත්තා. සංවර්ධනය වෙමින් පවත්නා රටවල් හා සසඳන කළ ශ්‍රී ලංකාවේ කාන්තාවන්ට සෑම අංශයකින්ම අයිතිවාසිකම් ලබා දීම සම්බන්ධයෙන් ඉදිරියෙන් සිටිනවා. ඔවුන්ට ඡන්ද අයිතිය, අධ්‍යාපනය හැදෑරීම ආදී අයිතිවාසිකම් ලබා දී තිබෙනවා.අපේ කාන්තාවන්ට ඉහළ තනතුරු හොබවන්න පුළුවන් බව සමස්ත ලෝකයාටම පෙන්වා දී තිබෙනවා. ලොව පළමු අගමැතිනිය බිහිවුණේ ශ්‍රී ලංකාවෙන්.අපේ රටේ කාන්තාවන් ජනාධිපති ලෙස ද, කටයුතු කළා. ඒ වගේම ඇමැති ධූර, ඉහළ පෙළේ වෘත්තිකයන්, බහු ජාතික සමාගම්වල ප්‍රධානීන් වශයෙන් කටයුතු කරන අයත් සිටිති.පාර්ලිමේන්තුවේ කාන්තා නියෝජනය සහ තීරණ ගැනීමේ කාර්යයේදී කාන්තා නියෝජනය තරමක පහළ මට්ටමක තිබෙනවා. ඇඟළුම් ක්ෂේත්‍රයේ සිටින හා විදේශගත කාන්තාවන් අපේ රටේ ආර්ථිකයට ලබා දෙන දායකත්වය ගැන විශේෂ ඇගයීමක් කළ යුතු වෙනවා. සමාජයේ සියලු ක්ෂේත්‍රවල කාන්තාවන්ට සමාන අයිතිවාසිකම් දිය යුතුයි.කොළඹ විශ්වවිද්‍යාලයේ මහාචාර්ය කුසුමා කරුණාරත්න මහත්මිය - අපේ රටේ සෑම කාන්තාවක්ම රත්තරන් මවුවරුන් හා රත්තරන් දියණියන්. අද ජාත්‍යන්තර කාන්තා දිනය සමරන්නේ සියවැනි වරටයි. අපේ කාන්තාවට නිවෙසේදී සම තැන ලැබී තිබෙනවා. ඒ සියල්ල සාර්ථක වී තිබෙන්නේ කාන්තාවන්ගේ දැනුම හා දක්‍ෂතාවය නිසා බව විශ්වාසයයි.ශ්‍රී ලාංකීය සංස්කෘතිය තුළ අපි ඒ ශක්තිය ලබා තිබෙනවා. ගෙදර බුදුන් අම්මා ලෙස සළකන කාන්තාවට නිවෙසින් බැහැර දී සළකන ආකාරය පිළිබඳව ඇතැමුන් ප්‍රශ්න කරනවා. අපේ කාන්තාවන් නිවෙසේ කරන කාර්ය භාරයත් සමඟ සතුටින් කාලය ගතකරනවා.පාර්ලිමේන්තු මන්ත්‍රී සජින් ද වාස් ගුණවර්ධන, විදේශ අමාත්‍යාංශයේ අතිරේක ලේකම් රංජිත් උයංගොඩ, අධ්‍යක්‍ෂ ජනරාල් අරුණි විජේවර්ධන, සේවා වනිතා ඒකකයේ සභාපතිනි ශාන්ති නෙළුම් පීරිස්, උප සභාපතිනි ක්‍රිශාන්ති පෙරේරා, ශ්‍රී ලංකාවේ ඕස්ට්‍රේලියානු මහ කොමසාරිස් කැති ක්ලුෆ්මන් මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103093</link>
    <topic>තලවිල මංගල්‍යයටවිශේෂ දුම්රිය</topic>
    <author/>
    <content>තලවිල ශාන්ත ආනා දෙව් මැදුරේ වාර්ෂික මංගල්‍යය සඳහා විශේෂ දුම්රිය සේවාවක් ශ්‍රී ලංකා දුම්රිය දෙපාර්තමේන්තුව විසින් ආරම්භ කර තිබේ.ඒ අනුව මාර්තු 12, 13, 14, දිනවල පෙ. ව. 9.30 ට කොළඹ කොටුවෙන් ආරම්භ වන දුම්රිය ප. ව. 1.02 ට පාලවි දක්වාත්, මාර්තු 12, 13 ප. ව. 1.10 ට කොළඹ කොටුවෙන් ආරම්භ වන දුම්රිය ප.ව. 5.05 ට පුත්තලම දක්වාත්, මාර්තු 12, 13, 14 පෙ. ව. 10.45 ට කොළඹ කොටුවෙන් ආරම්භ වන දුම්රිය ප. ව. 12.30 ට හලාවත දක්වාත්, මාර්තු 12 ප. ව. 2.35 ට මොරටුවෙන් ආරම්භ වන දුම්රිය ප. ව. 07.07 ට පුත්තලම දක්වාත් මාර්තු 12, 13 ප. ව. 3.40 ට කොළඹ කොටුවෙන් ආරම්භ වන දුම්රිය ප. ව. 7.35 ට පාලව් දක්වාත්, මාර්තු 12, 13, 14 ප. ව. 2.55 ට පාලවි වලින් ආරම්භ වන දුම්රිය ප. ව. 4.04 ට දම්පේ දක්වාත්, මාර්තු 13 ප. ව. 4.30 ට පුත්තලමෙන් ආරම්භ වන දුම්රිය රාත්‍රි 8.50 ට මොරටුව දක්වාත්, මාර්තු 12, 13 ප. ව. 7.50 ට පාලවි වලින් ආරම්භ වන දුම්රිය ප. ව. 7.50 ට හලාවත දක්වාත් ධාවනය කෙරේ. මාර්තු 12, 13 දෙදින තුළ නුර්නගර් හලාවත අතර රේල් බස් රථ ධාවනය නොවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103094</link>
    <topic>සරසවි ඇඳුරන්ගේ වැටුප් ඉහළට</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>විශ්වවිද්‍යාල කථිකාචාර්යවරුන්ගේ අධ්‍යයන හා පර්යේෂණ දීමනාව ලබන මාසයේ සිට ගෙවීමට රජය තීරණය කර තිබේ.මේ දීමනාව වශයෙන් සියයට 25ක වැටුප් වැඩිවීමක් පසුගිය අයවැයෙන් ලබාදීමට රජය පොරොන්දු විය.ලබන මාසයේ සිට ගෙවන මේ වැටුප් වැඩිවීමට අදාළ චක්‍රලේඛය ඊයේ (08) නිකුත් විය. විශ්වවිද්‍යාල ආචාර්යවරුන්ට තමන්ගේ අර්ථසාධක අරමුදලෙන් කොටස් වශයෙන් මාසිකව රුපියල් ලක්ෂ 20 ක ණය මුදලක් ලබා දෙන බව උසස් අධ්‍යාපන ඇමැති එස්. බී. දිසානායක මහතා පැවසීය.මීට අමතරව අනධ්‍යයන කාර්ය මණ්ඩලයට අර්ථ සාධක අරමුදලෙන් රුපියල් ලක්ෂ 10 ක ණය මුදලක් ලබා ගැනීමට ඉඩ සැලසේ. බාහිර උපාධි පාඨමාලා ප්‍රතිසංවිධාන කටයුතු නතර කර මේ වසරේ පමණක් බඳවා ගැනීම් කිරීමට ඉඩ දෙන ලෙස කථිකාචාර්යවරුන්ගේ සංගමය තමන්ගෙන් ඉල්ලීමක් කළ බව කී ඇමැතිවරයා එම ඉල්ලීමට අනුව බාහිර උපාධි ප්‍රතිසංවිධානය මේ වසරේදී පමණක් නවතා දමන බව කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103095</link>
    <topic>නවක වදයෙන් රෝගී වූ සිසුවෙක් බලංගොඩ රෝහලේ</topic>
    <author>සමන්මලී ප්‍රියශාන්ති</author>
    <content>නවක වදය ලබාදීම නිසා බරපතළ ලෙස රෝගාතුර වූ සබරගමු විශ්වවිද්‍යාලයේ ශිෂ්‍යයෙක් විශ්වවිද්‍යාල නිලධාරීන්ගේ අධීක්‍ෂණය මත බලංගොඩ රෝහලේ ප්‍රතිකාර ලබයි.මේ සිසුවා කාමරයක සිර කර ඇඳුම් ගලවා අමානුෂික ලෙස නවක වදය ලබා දී ඇතැයි තොරතුරු ලැබී ඇත.ඇඹිලිපිටිය ප්‍රදේශයේ පදිංචි මේ සිසුවා කිසිවක් කතා කර ගැනීමට නොහැකිව බියෙන් හා දැඩි කම්පනයෙන් පසුවන බව ද වාර්තා වෙයි. බරපතළ ලෙස රෝගාතුරු වීමට පෙර තමාට නවක වදය ලබා දුන් ශිෂ්‍යයන් කිහිප දෙනකුගේ නම් එළි කර තිබෙන අතර මේ වන විට එම නම් රහස් පොලිසියට ලබා දීමට උසස් අධ්‍යාපන අමාත්‍යාංශය කටයුතු කර තිබේ.මේ සිසුවා ගැන ඉකුත් 6 වැනිදා උසස් අධ්‍යාපන ඇමැති එස්. බී. දිසානායක මහතාට දැන ගන්නට ලැබී ඇති අතර ඇමැතිවරයාගේ උපදෙස් පරිදි විශ්වවිද්‍යාලයේ පිරිසක් සිසුවාගේ නිවසට ගොස් බලංගොඩ රෝහලට ගෙනැවිත් නේවාසික ප්‍රතිකාර සඳහා නවතා ඇත. උසස් අධ්‍යාපන ඇමැති එස්. බී. දිසානායක මහතා මේ පිළිබඳව අදහස් දක්වමින් කියා සිටියේ මෙය ජනතා විමුක්ති පෙරමුණේ සහ අන්තර් විශ්වවිද්‍යාල ශිෂ්‍ය බල මණ්ඩලයේ සංවිධානාත්මක නවක වදයේ කතාවක් බවයි.මේ සිද්ධියට සම්බන්ධ සිසුන්ට විරුද්ධව විශ්වවිද්‍යාල මට්ටමින් ද දැඩි ක්‍රියාමාර්ග ගන්නා බවත් ඒ මහතා කීීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n1103096</link>
    <topic>ඉන්දියාවට පනින්න හැදූශ්‍රී ලාංකිකයෝ 2ක් කොටුවෙති</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඉන්දියාවට ඇතුළුවීමට උත්සාහ කළ ශ්‍රී ලාංකික දෙමළ ජාතිකයන් දෙදෙනකු ඉන්දියාවේ චෙන්නායි ගුවන්තොටුපළේදී අත්අඩංගුවට ගෙන ඇත.ව්‍යාජ ගුවන් ගමන් බලපත්‍ර සහ අනෙකුත් ලියවිලි ඉදිරිපත් කරමින් ඉන්දියාවට ඇතුළුවීමට උත්සාහ ගත් මොවුන් දෙදෙනා ගුවන්තොටුපළ නිලධාරීන් ඊයේ (08) පෙරවරුවේ අත්අඩංගුවට ගත් බව වාර්තා වේ. මොවුන් දෙදෙනා ඉන්දියාවට ඇතුළුවීමට උත්සාහ ගෙන ඇත්තේ කුමක් නිසාද යන්න මෙතෙක් අනාවරණය වී නොමැති අතර ඔවුන් සම්බන්ධයෙන් පරීක්ෂණ කටයුතු අරඹා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030912</link>
    <topic>තෙමස් බිලිඳෙකු යොදාගෙනසිඟමනේ ගිය කාන්තාවකට ඇප</topic>
    <author>චින්තා රණසිංහ</author>
    <content>බොරැල්ල, සේනානායක හන්දිය අසල සිය තෙමස් වයසැති බිලිඳා තබාගෙන සිඟමනේ යෙදී සිටි කාන්තාවක් අත්අඩංගුවට ගෙන අධිකරණයට ඉදිරිපත් කිරීමට ජාතික ළමා ආරක්‍ෂක අධිකාරිය කටයුතු කර තිබේ.අධික ලෙස හිරු රශ්මියට අව පැහැ ගැන්වුණු මෙම තෙමස් බිලිඳා සහ මව අධිකරණයට ඊයේ (08) ඉදිරිපත් කිරීමට අධිකාරියේ විශේෂ පොලිස් විමර්ශන ඒකකය කටයුතු කළ අතර බිලිඳා යොදවා ගනිමින් එම කාන්තාව පැයකට රුපියල් 400ක පමණ මුදලක් උපයා තිබෙන බව පොලිස් පරීක්‍ෂණයේ දී හෙළි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030913</link>
    <topic>ටෙලි නාට්‍ය ශිල්පී තරිඳු විජේසිංහගේ මරණයට හේතුව ප්‍රකාශ කිරීම තාවකාලිකව අත්හිටුවයි</topic>
    <author>හෝමාගම සංචාරක - මංජුල හිරිපිටිය</author>
    <content>ජනපි‍්‍රය ටෙලි සහ සිනමා නළුවෙකු වන තරිඳු විජේසිංහ මහතා අභාවප්‍රාප්ත විය.පුංචිතිරයේ චාතුර්යා සුදුසේල, කුරුළු පිහාටු, පතිණි, දූ කුමාරියෝ, සොඳුරු වසන්තය සහ රෝස දිගන්තය වැනි ටෙලි නාට්‍ය ඇතුළු චිත්‍රපටි රැසක රඟපා සිය සහජ කුසලතා දැක්වූ විසිහත් හැවිරිදි තරිඳු විජේසිංහ මහතාගේ මරණ පරීක්ෂණය ශ්‍රී ජයවර්ධනපුර මහ රෝහලේ දී පැවැත්විණි. මරණ පරීක්ෂණය ශ්‍රී ජයවර්ධනපුර මහ රෝහලේ හදිසි මරණ පරීක්ෂක සාම විනිසුරු විජේසිරි ගමගේ මහතා විසින් පැවැත් වූ අතර, මෙහිදී සාක්කි දුන් සජනි ඉෂාරා අබේසේකර (27) මෙනෙවිය මෙසේ පැවසුවාය.“මිය ගොස් ඇත්තේ මා විවාහ වීමට සිටි තරිඳු විජේසිංහ යන අයයි. මා දෙමාපියන් හා සහෝදරියන් සමඟ තලවතුගොඩ ප්‍රදේශයේ පදිංචි වී සිටිනවා. මියගිය තරිඳු දැන හඳුනාගෙන වසරක් පමණ වෙනවා. මා දන්නා තරමට ඔහු මීට කලකට පෙර විවාහ වී එම විවාහයෙන් වෙන් වී සිටිනවා. ඔහු නීතියෙන් වෙන් වී තිබෙනවාද කියා ස්ථිර වශයෙන් කීමට දන්නේ නැහැ. ඔහු විවාහ වී ඇත්තේ ඔහුගේ ගම වන කළුතර නාගොඩ ප්‍රදේශයෙන් බව දන්නවා. මිය ගිය තරිඳු ටෙලි සහ සිනමා ශිල්පියෙකු ලෙස කටයුතු කරමින් සිටියා.මා දන්නා තරමින් ඔහුට වසර පහක පමණ කාලයක සිට දියවැඩියා රෝගය සෑදී එයට ප්‍රතිකාර ගනිමින් සිටියා.  පසු ගිය දිනවල රෝගය උත්සන්න වී ඔහු ෆාමසිවලින් ඉන්සියුලින් ගෙන ඔහුම විද ගත්තා. ඒ නිසා රෝගය තරමක් දුරට අඩු වූ බව මා සමඟ පැවසුවා.තරිදු අපගේ නිවසට පැමිණ සිටියදී මිය යාමට පෙර දින රාත්‍රි ඔහුට වමනය යාමට පටන් ගත්තා. ඒ සඳහා ඔහු බෙහෙත් කිසිවක් ගත්තේ නැහැ. පසු දින සුව වී තිබුණත් එදින උදෑසන තරිඳු ආහාර කිසිවක් ගත්තේ නැහැ. අනතුරුව මා ඇපල් ගෙඩියකින් කෑලි දෙකක් කපා දුන්පසු තරිඳු එය කෑමට ගත් අතර මඳ වේලාවකින් එළවළු සුප් ටිකක් සාදා බොන්නට දුන්නා.එදින රාත්‍රිය ද තරිඳු අප නිවසේ සිටි අතර පසු දින අලුයම 5.30ට පමණ මා නිදා සිටි කාමරයට පියා පැමිණ කිව්වා තරිඳුගේ ඇඟ සීතල වී ඇති බව. අනතුරුව අක්කාග් විවාහ වී සිටින චාලින්ද අයියාත්, පියාත් එකතු වී තරිඳුව රෝහලකට රැගෙන ගියා. මඳ වේලාවකින් රෝහලේ සිට පියා දුරකථනයෙන් කථා කර කිව්වා ජයවර්ධනපුර රෝහලට ඇතුළත්කරන විටත් තරිඳු මිය ගොස් සිටි බවට වෛද්‍යවරුන් පවසා සිටි බව. අනතුරුව මම රෝහලට පැමිණ තරිඳුගේ සිරුර බලන විට ඔහුගේ සිරුරේ මුහුණපුරා ද ගෙල ආශි‍්‍රතව සහ ඇඳුම්වල කළු පැහැති යමක් තැවරී තිබුණා. එසේම තරිඳුගේ මරණයට හේතුව කීමට දන්නේ නැහැ. මේ නිසා මරණය සම්බන්‍ධයෙන් විධිමත් පරීක්ෂණයක් පවත්වන ලෙස ඉල්ලා සිටිනවා.මෙහිදී ශාන්ති අබේසේකර (73) කමලසිරි විජේසිංහ (54) යන අය ද සාක්කි දුන්නේය.පශ්චාත් මරණ පරීක්‍ෂණය දකුණු කොළඹ ( කළුබෝවිල) මහ රෝහලේ සහකාර අධිකරණ වෛද්‍ය නිළධාරි එස්. ආර්. පී. සමරනායක මහතා විසින් සිදු කරන ලදී.ඉදිරිපත් වූ සාක්කි විමර්ශනය කර, වෛද්‍ය වාර්තා අනුව සිරුරේ කොටස් වැඩිදුර පරීක්‍ෂා කිරීමට නියෝග කර සිටි මරණ පරීක්‍ෂකවරයා මරණයට හේතුව ප්‍රකාශයට පත් කිරීම තාවකාලිකව අත්හිටුවන ලදී.තලංගම පොලිසියේ පො. සැ. ( 56897) හේරත් සහ ජයවර්ධනපුර රෝහල් පොලිසියේ පො. කො. (60647) සුමිත් යන මහත්වරු සාක්කි මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030919</link>
    <topic>නුගේගොඩ කාන්තා විදුහලක සිසුවියකටපෙම්වතා හා තවත් තුන්දෙනෙක් අතවර කරලා</topic>
    <author>විජයානි එදිරිසිංහ</author>
    <content>නුගේගොඩ ප්‍රසිද්ධ කාන්තා විදුහලක සිසුවියක් රැගෙන ගොස් දුෂණය කිරීමේ සිද්ධියක් සම්බන්ධව එම සිසුවියගේ පෙම්වතා යැයි කියන තවත් පාසල් සිසුවකු ඇතුලු සිව්දෙනෙක් මිරිහාන පොලිසිය මගින් ඊයේ (08) දහවල් අත්අඩංගුවට ගෙන තිබේ.පෙම්වතා ජයවර්ධනපුර ප්‍රදේශයේ පාසලක 11 වසර සිසුවෙකි. අතවරයට ලක් වූ සිසුවියගේ පාසලේම තවත් සිසුවියක් සහ එම අපරාධයට සහය වූ බව කියන දෙදෙනෙක්ද අත්අඩංගුවට පත් වූ අය අතර වෙති.මෙම සිසුවිය පසුගිය 28 වෙනිදා අතුරුදන්ව ඇති බව ඇගේ මවුපියන් පොලිසියට පැමිණිල්ලක්ද කර තිබුණි. එදින ඇය පාසල් යන බව කියා නිවසින් පිටව ගොස් පෙම්වතා සමග ඔහුගේ නිවසට ගොස් තිබේ. එහිදී ඔහු ඇයව දුෂණය කර ඇත. ඇය නිවසට ආපසු යාමට අකමැති වූ නිසා සිසුවියගේ හිතවතකුගේ ගරාජයක නවත්වා ඇත. එහිදී එම ගරාජය පවත්වාගෙන ගිය පුද්ගලයාද එම සිසුවිය දුෂණය කර තිබේ.ඇයගේ යෙහෙළිය සහ පෙම්වතා ඊට උදව්කළ බව කටඋත්තරවලින් හෙළි වී ඇත.පසුව මෙම සිසුවිය ඊයේ (08) ඇගේ දෙමාපියන් සොයා ආපසු නිවසට පැමිණ තිබේ.මෙම සිසුවියන් දෙදෙනා එම කාන්තා පාසලේ 10 වෙනි වසරේ ඉගනුම ලබන අය බව පොලිසිය කියයි. ඇයට සිදුව ඇති අතවරය සම්බන්ධයෙන් වෛද්‍යවාර්තාවක් ද ලබාගෙන ඇත. මොවුන් සියලු දෙනාම ඊයේ (08) අධිකරණයට ඉදිරිපත් කිරීමට නියමිතව තිබිණි. නුගේගොඩ ප්‍රදේශභාර පොලිස් අධිකාරී දේශබන්දු තෙන්නකෝන් මහතාගේ උපදෙස් යටතේ කාන්තා පොලිස් පරීක්‍ෂක කුසුම් මහත්මිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030914</link>
    <topic>ඉදිරියේදී ඇතිවන ආහාර අර්බුදයට මුහුණ දීමට සෑම බිම් අඟලක්ම වගාකිරීමට ජනතාව උනන්දු කළයුතුයි</topic>
    <author>ජයසිරි මුණසිංහ කෑගල්ල දිස්ත්‍රික් සමූහ මාවනැල්ල විශේෂ ගලිගමුව සමූහ, සබරගමුව සමූහ කෑගල්ල සිට ...</author>
    <content>සෑම බිම් අඟලකම වගා කරන්න ජනතාව උනන්දු කරවීම අපේ ප්‍රතිපත්තියයි. අපිට ඉදිරියේ ඇතිවන ආහාර අර්බුදයෙන් ගොඩඒමට ඇති මඟත් එය යැයි ජනාධිපති මහින්ද රාජපක්‍ෂ මහතා ප්‍රකාශ කෙළේය.කෑගල්ල නගර සභා ශාලාවේ පෙරේදා (06) සවස පැවැති එක්සත් ජනතා නිදහස් සන්ධානයේ ප්‍රාදේශීය සභා හා නගර සභා මැතිවරණයට ඉදිරිපත් වී සිටින පිරිසට ජය පැතීමේ හා දිරියදීමේ දිස්ත්‍රික් සමුළු අමතමින් ජනාධිපතිවරයා එසේ කීය.ශ්‍රී ලංකා රාමඤ්ඤ මහා නිකායේ මහාලේඛකාධිකාරී මහාචාර්ය වරාගොඩ පේමරතන, කෑගල්ල වෑවලදෙණිය රජමහා විහාරාධිපති හෙම්මාතගම ශ්‍රී සිද්ධාර්ථ මහා නාහිමිපාණෝ ප්‍රමුඛ මහා සංඝ රත්නය මෙහිදී ආගමික වතාවත් ඉටු කළහ.එහිදී වැඩිදුරටත් අදහස් දැක්වූ ජනාධිපතිවරයා මෙසේද කීය.මාර්තු 17 වැනිදා පළාත් පාලන ආයතනවලට මහජන නියෝජිතයෝ තෝරාපත් කරගන්නා මැතිවරණය පැවැත්වෙනවා. මෙය ආණ්ඩුව ගෙදර යවන්න පුළුවන් මැතිවරණයක් නොවෙයි. සමහරු මෙයට රටේ ආණ්ඩුව ගෙදර යවන්න තබන පළමු වෙඩි මුරය කියලා නම් කළොත් ඉවරයි. ආණ්ඩුව ගෙදර යවන්න මැතිවරණයක් එන්න තව කල් තියෙනවා.අපිට මැතිවරණ ගැන කථා කර කර ඉන්න වේලාවක් නෑ. අපිට දැන් තිබෙන්නේ රටේ දියුණුව, සංවර්ධනය ගැන කථා කරන්නයි. අද අපේ රටේ ජනතාවට ඕනෑම තැනක බියෙන් හා සැකෙන් තොරව යන්න, එන්න පුළුවන්කම ලැබිලා තිබෙනවා. නිදහස ලැබිලා තිබෙනවා.කොටි ත්‍රස්තවාදීන්ගේ ම්ලේච්ඡ , යකඩ සපත්තු පාලනය අපි නිමා කළා. කොටින් පරාජයට පත් කළා. අද රටේ ජනතාවට නිදහස ලැබිලා තිබෙනවා. අපි ඒ දේ ඉටු කෙළේ බොහෝ බලපෑම් මැදයි. අපිට එරෙහිව විවිධ අභියෝග, බලපෑම් ආවා. අපේ ගමන වළක්වන්න. අපි ජනතාවගේ නිදහස උදා කිරීම, රට නිදහස් කර ගැනීම අංක එකට තබා ඒ අභියෝග, බලපෑම්වලට නොබියව මුහුණ දුන්නා.අද විපක්‍ෂයේ අය දේශපාලනය කරන්නේ මේ රටේ ජනතාව සමඟ නොවෙයි. ඔවුන් දේශපාලනය කරන්නේ පිටරටවල්වලට උවමනා විදිහටයි. අපි මානුෂීය මෙහෙයුම් ක්‍රියාත්මක කරපු කාලේ මානව හිමිකම් කඩ උනාලු. ප්‍රජාතන්ත්‍රවාදී අයිතිය උල්ලංඝනය කළාලු කියා ඔවුන් දැන් තොරතුරු සොයනවා.ලෝකය ඉදිරියේ අපිට එරෙහිව චෝදනා ගොනු කරනවා.යාපනයේ තරුණයෝ, අතුරුදහන් වුණා. ඒ අයට මොකද වුණේ කියා දේශප්‍රේමීන් කියා ගන්නා පක්‍ෂයක් දැන් අහනවා. මේවා සේරම සිදු කරමින් ඔවුන් වලි කන්නේ අපිව පෝරකයට යවන්නයි. ඒවාට මේරටේ ජනතාව කවමදාකවත් ඉඩ ලබා දෙන්නේ නැති බවට අපිට විශාල විශ්වාසයක් තිබෙනවා.අපි බලයට පැමිණිදා පටන් මානුෂීය මෙහෙයුම් තිබෙන කාලයේදීත් රටේ සංවර්ධන කටයුතු සමාජ සුබසාධන කටයුතු සිදු කළා. අපි බලයට එන කොට දවසකට පැය තුනක්, හතරක් විදුලිය කපනවා. පාරවල්, පාසල්, රෝහල්වල ප්‍රමාණවත් දියුණුවක් නෑ.අපි ආ සැටියේම යටිතල පහසුකම් දියුණු කරන්න වැඩපිළිවෙළ සකස් කළා. කියන්න සන්තෝෂයි අද කිසිම දවසක විදුලිය කපන්නේ නෑ. අපේ රටේ මාර්ග පද්ධතිය නවීකරණය කළ යුතුයි. අපි ප්‍රධාන මාර්ග ඔක්කෝම වැඩිදියුණු කරන්න පටන් ගත්තා. වැඩපිළිවෙළ සකස්කළා. අධිවේගී මාර්ග, හැදුවා. ඒ විතරක් නොවෙයි ග්‍රාමීය මාර්ග කොන්ක්‍රීට් කරන්න පටන් ගත්තා. මීට ඉස්සර ගමේ පාරට දැම්මේ බොරළු අපි ඒ ක්‍රමය වෙනස් කළා. බොරළු දානවා. ආයේ වැස්සක් ආවිට සෝදාගෙන යනවා. මේක විශාල මුදලක් නාස්ති වෙන වැඩක්. අපි ඒවා නතර කිරීමට ක්‍රියා කළා.අපි වරායන් පහක් එකවර හදන්න පටන් ගත්තු ආණ්ඩුවක්. මේ රටේ ඉතිහාසයේ එහෙම ආණ්ඩුවක් තිබිලා නෑ. වැව් අමුණු හදනවා. මහා වාර්ග යෝජනා ක්‍රම පටන් ගත්තා. ගොවිතැනට අවශ්‍ය ජලය ලබා දෙනවා.පළාත් සභා මාර්ග ටික ටිකක් වැඩිදියුණු කිරීම ප්‍රමාද වුණා. අපි දැන් ඒවාත් දියුණු කරන්න වැඩ ආරම්භ කර තිබෙනවා. කඩිනමින් පළාත් මාර්ගත් අපි සකස් කර දෙනවා.අපි, රටේ පාලන බලය ලබා ගන්නා විට ඒක පුද්ගල ආදායම ඩොලර් 1000ට අඩුයි. අවුරුදු 55ක් තිස්සේ අපේ රටේ ඒක පුද්ගල ආදායම ඩොලර් 1000ට අඩුවයි තිබුණේ. අපි 2005 ආරම්භ කළ ආර්ථික වැඩපිළිවෙළ නිසා ගත වූ පස් අවුරුද්ද ඇතුලත ඒක පුද්ගල ආදායම ඩොලර් 2250 ඉක්මවුවා. අපේ ඉලක්කය ඩොලර් 4000 සීමාවට යෑමයි.අපි අලුතින් ගෘහ ආර්ථික ඒකක දස දහසක් ගොඩනැගීමේ ජාතික වැඩපිළිවෙළ ලබන 12 වැනිදා ආරම්භ කරනවා. සෑම ගෙදරකම ගෙවත්ත එළවළු , පලතුරු වලින් පිරි තැනක් බවට පත් කිරීමට අපි කටයුතු කරනවා.දැන් රටේ විශාල දියුණුවක් සිදු වී තිබෙනවා. ඕනෑම ගමක තිබෙන්නේ උළු සෙවිලිකළ ගෙවල්. පොල් අතු සෙවිලි කළ නිවාසයක් දෙකක් තිබෙන්න පුළුවන්. එදා ගම්වල සෑම ගෙදරකම ගෙවත්තක් තිබුණා. ගෙදර කෑමට අවශ්‍ය රම්පේ, කරපිංචා, එළවළු, පලතුරු ටික වත්තේම තිබුණා. ගෙදර පොල් අතුවහපු එකක් වෙන්න ඇති. නමුත් ! ගෙවත්ත සම්පූර්ණ එකක් වුණා.අද ගෙදර වහළේ උළු ගෙවත්තේ පලතුරු , එළවළු ගස් නෑ. ඒකයි ඇති වුණ වෙනස. අපි ගෙවත්ත වාගේම නිවසත් වෙනස් කරලා ස්වයංපෝෂිත ගෘහ ආර්ථික ඒකකයක් හදන්න ඕනෑ. සෑම බිම් අඟලකම වවන්න ගමේ ජනතාව උනන්දු කරවන්න ඕනෑ. ගෙදර කෑමට උවමනා මිරිස් ටික, එළවළු ටික ගෙවත්තෙන්ම සොයා ගන්න පුළුවන් වැඩපිළිවෙළකට අපි යා යුතුයි.ගෙදර ස්වයංපෝෂිත නම් අපේ ජීවන වියදම අඩු කර ගත හැකියි. අපි ඒ අරමුණ ඉලක්කය ඇතිවයි අපේ දිවිනැ¼ගුම ජාතික වැඩපිළිවෙළ ක්‍රියාවට නංවන්නේ. ලංකාවේ කිතුල් ගස් ලක්‍ෂ 8ක් තිබෙනවා. මේවායින් අපිට කිතුල් හකුරු කිතුල් ,පැණි නිපදවා ගන්න පුළුවන්. නමුත් නීතියෙන් ඊට ඉඩක් ලැබිලා නෑ. අපි සුද්දාගේ කාලේ දාපු නීතිරීතිවලට යටත්ව තවත් කල් සිටිය යුතු නෑ.සුද්දෝ පිටරටින් ඒ අයගේ නිෂ්පාදන මෙහාට ගෙන එන්නට උවමනා නිසා කිතුල් ගස් මදින්න ඉඩ දුන්නේ නෑ. අපේ අයටත් ඉතින් ඉඩ දුන්නොත් සීමාවක් නැනේ. ( සභාවේ හිනා ) නමුත් ? ඒ කොයි හැටි වෙතත් දේශීය කර්මාන්තයක් ලෙස කිතුල් නිෂ්පාදන සිදුකර ගන්න ඉඩ දුන්නාට කමක් නෑ කියන තැනයි මම ඉන්නේ.ගෘහ ආර්ථික දියුණුවට එක් අංශයක් ලෙස ඉබේ වැවිලා තිබෙන මේ කිතුල් ගසේ ප්‍රයෝජන ගන්න මම අවසර දෙන්න සූදානම්. පොලීසියටත් කියනවා කිතුල් ගස් මඳින අයට නීතියෙන් කටයුතු කරද්දී ලිහිල්වීමක් ඇතිව ක්‍රියා කරන්න කියලා.අපි 2010 ජනාධිපති මැතිවරණයට ඉදිරිපත් වුණ වේලාවේ සමහරු හාල් හැංගුවා. තොග පිටින් ගෙනත් හංගලා රුපියල් 110ට කිලෝවක් විකුණුවා. මේවායේ මිල ඉහළ යෑමට කූට ලෙස ක්‍රියා කළා. අදත් සමහරු බඩු හංගලා වෙළෙඳපොළේ හිඟයක් මවලා මිල ඉහළදාන්න හදනවා. අපි ඒවා පරාජයට පත් කළ යුතුයි.එළවළු , පලතුරු මිල ටිකක් වැඩි වුණහාම ගොවියාට හොඳයි. මම බුත්තල දී ගොවියෙකුගෙන් ඇහැව්වා දැන් මිරිස් කීයද? සරුද? කියලා එයා කිව්වා මිරිස් රුපියල් 600ට දුන්නා. හොඳයි කියලා. ඉතින් දැන් සෑම බෝගයකම මිල වැඩිවෙලා. ජනතාවගේ ආදායම් වැඩි වෙලා තිබෙන්නේ. රබර්, තේ, පොල් , කරාබු ආදායම් ඉහළ ගිහින් තිබෙන්නේ. රෑ හොරෙන් රබර් කිරි කපන තරමට රබර් මිල ඉහළ ගිහින් කියා මට ආරංචියි. අපි ගොවි ජනතාවට වාසි ලැබෙනවාට කැමැති පිරිසක්.අපේ අය අද තම තමන්ගේ පිරිසම මනාප පොරයට වැටිලා. ඒක හොඳ ;දයක් නොවෙයි. කවුරුත් සමඟියෙන් බුලත් කොළයට වැඩිම ඡන්ද ප්‍රමාණයක් ලබා ගන්න කැපවී කටයුතු කරන්න ඕනෑ. අපි රට දියුණු කරන්න සූදානම්. ගෘහ ආර්ථික ඒකක දස ලක්‍ෂයක් හදනවා. එහි නියමුවෝ වෙන්නේ ඔබයි. ඔබ සැමට සුබ අනාගතයක් !ශ්‍රී ලංකා නිදහස් පක්ෂ කෑගල්ල ආසන ප්‍රධාන සංවිධායක සහ ජාතික උරුමයන් පිළිබඳ කැබිනට් ඇමැති ආචාර්ය ජගත් බාලසූරිය මහතා - ජනාධිපතිතුමාගේ දූරදර්ශී නායකත්වයෙන් අද අපේ රට දැවැන්ත ආර්ථික වර්ධන පිම්මක් පැනීමට මුල් පියවර තබා තිබෙනවා. අපේ රටේ අවුරුදු 30 ක් තිස්සේ පැවැති මහා විනාශකාරී යුද්ධය නිමා කිරීමට අතිගරු ජනාධිපතිතුමාට හැකියාව ලැබුණා. ම්ලේච්ඡ ත්‍රස්තවාදය පරාජයට පත් කිරීම නව සංවර්ධන, දියුණු ශ්‍රී ලංකාවක් ගොඩනැඟීමේ මූලික පියවරයි. අපි ඒ පියවර තබා තිබෙනවා. අපි අද දවසේ කළ යුත්තේ පශ්චාත් යුධ සමය ඉතා හොඳින් කළමනාකරණය කොට දෙපයින් නැගී සිටීමයි.එළැඹ තිබෙන ප්‍රාදේශීය සභා, නගර සභා ඡන්දය එක්සත් ජනතා නිදහස් සන්ධානය නිසැක විජයග්‍රහණයක් ලබනවා. අපේ මහජන නියෝජිතයෝ වැඩිවන තරමට රටේ අනාගතය දීප්තිමත් කරවන වැඩපිළිවෙළ වේගවත් වෙනවා.ග්‍රාමීය ආර්ථික කටයුතු සංවර්ධන ජ්‍යෙෂ්ඨ ඇමැති අතාවුද සෙනෙවිරත්න මහතා - අතිගරු ජනාධිපතිතුමාගේ නායකත්වයෙන් අද අපේ රට ආසියාවේ ආශ්චර්යමත් රට බවට පත් කිරීමේ වැඩපිළිවෙළ ආරම්භ වී තිබෙනවා. අපි කොහොමද ? ආසියාවේ ආශ්චර්ය බවට පත් වන්නේ කියා මහින්ද රාජපක්ෂ මැතිතුමා ප්‍රකාශ කොට තිබෙනවා.අපි ගුවන්, නාවුක, බලශක්ති, දැනුම ඒවාගේම වෙළෙඳ යන අංශ පහෙන් ආසියාවේ ප්‍රමුඛයා බවට පත්වීමට ඉලක්ක කොට තිබෙනවා. ඒ ඉලක්කය අපි ජයගත යුතුයි. අපිට එය ජයගත හැකියි.අපේ රටේ මාර්ග, විදුලිබල, පානීය ජලය, පාසල්, රෝහල් වැනි අංශවල විශාල දියුණුවක් පසුගිය අවුරුදු පහේ සිදුවුණා. ඒ දියුණුව සමඟින් ජනතාවගේ ආදායම් ඉහළ ගියා.අද රටේ ඕනෑම කෙනෙකුට ඕනෑම තැනකට නිදහසේ යන්න එන්න පුළුවන්කම තිබෙනවා. ඒ මහා කාලකන්නි යුද්ධය නිමා කළ නිසායි යුද්ධය නිමාවීමත් සමඟ අපේ රටට නව ආයෝජකයෝ, සංචාරකයෝ එන්න පටන් ගත්තා.අපි දැන් ගෘහ ආර්ථික ඒකක දශලක්ෂයක් හදන වැඩපිළිවෙළ ආරම්භ කිරීමටයි යන්නේ.සෑම ග්‍රාම නිලධාරි වසමකින්ම පවුල් 100 ක් තෝරාගෙන ඒ අයට ගෙවත්ත වැඩිදියුණු කර ගන්න කර්මාන්තයක් ආරම්භ කරන්න ස්වයං රැකියාවක් ආරම්භ කිරීමට උදව් කරනවා. රජයෙන් සෑම පවුලකටම රුපියල් දහදහක් ලබාදෙනවා.ජනාධිපතිතුමාගේ නායකත්වය ඉතාම ඉහළින් මේ රටේ ජනතාව පිළිගන්නවා. එදා එතුමාට විරුද්ධව ඡන්දය ලබාදුන් පක්ෂ, කණ්ඩායම් පවා අද එතුමා වටා ඒකරාශී වී තිබෙනවා. අපිට පාර්ලිමේන්තුවේ මන්ත්‍රී ධුර 118 යි තිබුණේ.  දැන් එය 161 දක්වා තුනෙන් දෙකකටත් එහාට ඉහළ ගිහින් තිබෙනවා. ඒ මේ නායකයාගේ තිබෙන දක්ෂතාවය නිසායි. අද රටේ, ලෝකයේ ඕනෑම තැනක දියුණුවක් වෙන්න නම් අනිවාර්යෙන්ම පවුල, ගම, ශක්තිමත් කළයුතුයි කියන මතයේ ඉන්නේ. අපිට වඩා ධනවත් රටවල් පවා ගෘහ ඒකක දියුණු කිරීමේ වැඩපිළිවෙළ ආරම්භ කොට තිබෙනවා. අපි ඒ සැමට වඩා සාර්ථක සැළසුම්ගත වැඩපිළිවෙළක් ආරම්භ කළා.සබරගමු පළාත් ආණ්ඩුකාර වි.ජ.මු. ලොකු බණ්ඩාර මහතා - මම තිස්තුන් අවුරුද්දක් නොකඩවාම එක්සත් ජාතික පක්ෂයෙන් තරඟ වැදිලා අංක එක වෙලා පාර්ලිමේන්තුවේ හිටියේ. මැති ඇමැතිකම් ගණනාවක් දැරුවා. රටේ නායකයෝ රැසක් එක්ක සේවය කළා. ඒ සියලු නායකයින්ට වඩා අතිගරු ජනාධිපති මහින්ද රාජපක්ෂ මැතිතුමා රටට, ජනතාවට සේවය කළා කියා නොබියව කියන්න පුළුවන්.එක්සත් ජාතික පක්ෂය ශූර වීර දක්ෂ නායකයෝ ගණනාවක් හිටිය උදාර පක්ෂයක්. අපේ පක්ෂයේ හිටපු කෙනෙක් තමයි එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන් පවා. එතුමා 1956 දී මහා විශාල පෙරළියක් කළා. ආර්ථික, ආගමික හා සංස්කෘතික අංශ සියල්ලන්ගේම පෙරළියක් කළා. එදා කලිසම ඇදපු අපි කලිසම ඔළුවෙන් ගැලෙව්වේ එතුමාගේ සංකල්ප මත ක්‍රියා කිරීමට පෙළැඹුණු නිසායි.අද වසර 2011 යි. 2600 වැනි සම්බුද්ධත්ව ජයන්තිය යෙදිලා තිබෙන්නේ මේ අවුරුද්දෙයි. ඒවා නිකම් අහම්බෙන් යෙදෙන දේවල් නොවෙයි. රටේ වාසනාවටයි, උදාර නායකයෙකුගේ් කාලයේදී උදාවන්නේ. අපේ රට පුදුමාකාර දුක් වින්ද රටක්. රට දුක් වින්දා දැන් හොඳටෝම ඇති. මහා විනාශකාරී යුද්ධය නිමා කළා කියන්නේ රට නිදහස් වුණා කියන එකයි. ඒක කරන්නට විධායක ජනාධිපතිවරු 4 දෙනෙකුට බැරිවුණා. අතිගරු ජනාධිපති මහින්ද රාජපක්ෂ මැතිතුමා ඒ දේ කළා.දේශපාලන වශයෙන් මහින්ද රාජපක්ෂ මැතිතුමා තරම් බැට කාපු කෙනෙක් ලංකාවේ තවත් නැතිව ඇති. එක්සත් ජාතික පක්ෂයෙන් හොඳටම බැට කාපු කෙනෙක් තමයි මහින්ද රාජපක්ෂ මැතිතුමා. නමුත් එතුමා ඒවා සියල්ල අමතක කරලා රටේ දියුණුවට, සංවර්ධනයට රට ගැන සිතලා අද එක්සත් ජාතික පක්ෂයේ විශාල පිරිසක් එකතු කරගෙන සිටිනවා. එහේම කරන්න පුළුවන්කම තිබෙන්නේ පපුවේ මහා තෙත් ගතියක් මහා කරුණාවක් තිබෙන කෙනකුට පමණයි. එතුªමා කුළුණු මෙත් සිතක්, හදවතක් තිබෙන උදාර නායකයෙක්.ලංකා සම සමාජ පක්‍ෂයේ නායක සහ විද්‍යා හා තාක්‍ෂණ ජ්‍යෙෂ්ඨ ඇමැති මහාචාර්ය තිස්ස විතාරණ මහතා - අද බඩු මිල වැඩියි, විරැකියාව ඉහළයි, ඒ නිසා මේ ආණ්ඩුවට පාඩමක් උගන්වන්න කියා සන්ධානයට ඡන්දය නොදීමට හෝ ඡන්දය වෙනත් කෙනෙකුට ලබාදීමට හෝ කෙනෙකු සිතන්නට පුළුවන්. නමුත් එසේ කිරීමෙන් බඩු මිල අඩු වන්නේවත්, රැකියා ලැබෙන්නේවත් නෑ. මොකද? අපේ ආණ්ඩුවේ මේ ප්‍රතිපත්තිය නොවන්නට, බඩු මිල මීටත් වඩා වැඩි වෙන්නට ඉඩ තිබෙනවා. එක්සත් ජාතික පක්‍ෂයේ ආර්ථික ප්‍රතිපත්තිය සෑම භාණ්ඩයක්ම මෙහේ නිෂ්පාදනය නොකර පිටරටින් ගෙන්වා ගැනීමයි. පිටරටවල මිල ඉහළ යනකොට මෙහේ බඩු මිල නිකම්ම ඉහළ යනවා. දැන් ලෝකේ සෑම රටකම ආහාර අර්බුදයක් මතු වෙලා. ඉන් මිදීමට හොඳම මඟ තමතමන් වගාව දියුණු කිරීමයි.අපි විදාතා මධ්‍යස්ථාන ජාලයක් රට පුරා ආරම්භ කළා. අපේ ගම්බද තරුණ දරුවන්ට නව තාක්‍ෂණය ඉගැන්නුවා. ඔවුන්ගේ හැකියාවන් ඉහළ නැංවුණා.ගම් දනව් ආලෝකමත් කරන්න දැනුම ඇති මානව සම්පතකට පුළුවන්. රටක් දියුණු කරන්න නම් අපි කැපවීමෙන් වැඩ කළ යුතුයි. එවිටයි සාර්ථක ප්‍රතිඵල ලබා ගන්නට පුළුවන්කම ලැබෙන්නේ.ශ්‍රී ලංකා නිදහස් පක්‍ෂ ගලිගමුව ආසන ප්‍රධාන සංවිධායක හා විදුලි සංදේශ සහ තොරතුරු තාක්‍ෂණ ඇමැති රංජිත් සියඹලාපිටිය මහතා - අද එක්සත් ජාතික පක්‍ෂයටත්, ජනතා විමුක්ති පෙරමුණටත් සටන් පාඨවල හිඟයක් තිබෙනවා. මම පාර්ලිිමේන්තුවේදී එක්සත් ජාතික පක්‍ෂයේ ප්‍රබලයකුගෙන් ඇහැව්වා, “කොහොමද? ඡන්දය මෙදා දිනන්න පුළුවන්ද? කියා. ඒයා කිව්වා දිනන්න බෑ නමුත්! අපිට වෙන ගේමක් තියෙනවා. අපි ඒකටයි මේ ඡන්දය යොදා ගන්නේ කියා. අද එක්සත් ජාතික පක්‍ෂයට තිබෙන “ගේම” පක්‍ෂ නායකත්වයට තිබෙන සටනයි. අපිට ඒ අය සමග තරගයක් නෑ. රටේ ප්‍රධාන විපක්‍ෂයට ඡන්ද දිනන්න හිතකවත් නෑ.ජනතා විමුක්ති පෙරමුණ අද මොනවාද කියන්නේ. රැවටිල්ලට නිමාවක්ලු! මොන බොරු කථාද ඒවා. කවුද මේ රටේ ජනතාව රැවැට්ටුවේ. ජනතා විමුක්ති පෙරමුණ අවස්ථා දෙකකදීම මේ රටේ ජනතාව, තරුණ තරුණියෝ රැවැට්ටුවා. එදා 1971 දී රට නංවන වැඩ පිළිවෙළක් ඇතිව ආ ලාබාල ආණ්ඩුවට එරෙහිව වැඩ කළා.88 / 89 නැවත වතාවක් මේ රටේ තරුණ තරුණියෝ 60,000ක් මරා දැමීමේ තැනට වැඩ කළා. අපිට ඒ අය සමගත් සටනක් නෑ. තව ඉන්නවා එක එක්කෙනා මට්ටු කරන්න ආ කණ්ඩායම්. තව ඉන්නවා එක එක්කෙනාට උදව්වට ආ කණ්ඩායම්. මේ කණ්ඩායම් අතරයි, අපි අතරයි තරගයක් ඇත්තට ම නෑ. නමුත්, අපි මේ ඡන්දය සටනක් නෑ කියලා සිතන්නත් හොඳ නෑ. එතකොටත් සටන මොට වෙනවා. සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක මහතා - අද එක්සත් ජාතික පක්ෂයයි ජනතා විමුක්ති පෙරමුණයි රටේ නැති බිල්ලෝ මවන්න උත්සාහ කරනවා. අපේ රටේ ත්‍රස්තවාදය නෑ. මානව හිමිකම් කඩනවා කියා කෑගහනවා. අපිට බොහෝම හොඳට මතකයි එදා 88/89 කාලේ මැතිවරණවලට නාමයෝජනා දීලා ඇවිත් මැතිවරණ රැස්වීමක් තියන්න එක්සත් ජාතික පක්ෂය ඉඩ දුන්නේ නෑ. මැරයෝ ඇවිත් අපිට ගහනවා. රැස්වීම් තිබෙන තැන්වලට වෙඩි තියෙනවා, මරනවා.ජනතා විමුක්ති පෙරමුණත් එහේමයි. මුලින්ම ඡන්දය දාන්න ගිය 10 දෙනාගේ අත කපනවා. වෙඩි තියලා මරනවා. මරණයවත් හරියට කරන්න ඉඩ දුන්නේ නෑ. එහේම කරපු අය දැන් රටේ ප්‍රජාතන්ත්‍රවාදය ගැන කතා කරනවා.එක්සත් ජාතික පක්ෂයයි, ජනතා විමුක්ති පෙරමුණයි ඉතිහාසයේ හැමදාම කළේ ප්‍රජාතන්ත්‍රවාදය වළපල්ලට යැවීමයි. එදා අපිට ඡන්දයට ඉදිරිපත් වූ දවසේ ඉඳලා ජනතා විමුක්ති පෙරමුණේ අය තුණ්ඩු කෑලි එවනවා. නාම යෝජනා අස්කර ගන්න. ඡන්දය ඉල්ලන්න එපා. එක්සත් ජාතික පක්ෂයේ අද ජාතික මට්ටමේ නායකයෝ නෑ. හිටපු ඔක්කෝම අය අපි සමඟ එකතු වුණා. අද අතිගරු ජනාධිපතිතුමා සියලුම දේශපාලන පක්ෂ සමඟ මිත්‍රශීලී, සංවාදශීලී දේශපාලන කතාබහක් කරනවා. ටී. එන්. ඒ. එක සමඟත් දැන් කතාබහ ආරම්භ කොට තිබෙන්නේ . ඒ එතුමාගේ තිබෙන දේශපාලන පරිණතභාවය නිසයි. ගම , නගරය දියුණු කරන්න නියම නායකයා අපේ සන්ධානයෙන් බිහිකර ගන්න ජනතාව පෙළගැසී සිටිනවා.පශු සම්පත් සංවර්ධන නියෝජ්‍ය ඇමැති අධිනීතිඥ එච්. ආර්. මිත්‍රපාල මහතා - ශ්‍රී ලංකා දේශපාලන ඉතිහාසයේ මෙතෙක් බිහි වූ ශ්‍රේෂ්ඨම ජන නායකයා අතිගරු ජනාධිපති මහින්ද රාජපක්ෂ මැතිතුමා බව දැනටමත් ඉතිහාස පොතේ සටහන් වී අවසන්. එය ඉවත් කිරීමට කිසිවෙකුට බෑ. එදා ලංකාවේ ලාබාලම පාර්ලිමේන්තු මන්ත්‍රීවරයා ලෙස 1970 දී මහින්ද රාජපක්ෂ මැතිතුමා පත්වුණා. එතුමා එදා සිට අද දක්වා ආ ගමන් මඟ මහා පුදුමාකාර එකක්. එතුමා වැනි දේශපාලන අත්දැකීම් සහිත චරිතයක් අපේ දේශපාලන ඉතිහාසයේ ම නෑ.ඔබ සැම දන්නවා රටක පවතින සම්පත් සීමිතයි. ජනතාවගේ අවශ්‍යතා අසීමිතයි. මේ නිසා සියලු දෙනාගේම උවමනා ඉටු කිරීමට මනා කළමනාකාරීත්වයක් අවශ්‍යයයි. එය තිබෙන්නේ සන්ධානයේ අතේයි. අපේ ආර්ථික ප්‍රතිපත්තිය ඉතාම හොඳ එකක් බව ඔප්පු වී තිබෙනවා. අද තේ, රබර්, පොල්, අනිකුත් වැවිලි බෝගවල ආදායම් ඉහළ ගිහින් තිබෙනවා. මිල වැඩි වී තිබෙනවා. අපේ ගම්පළාත්වල එදා රබර් ගස් ගලවා ඉවත් කිරීමටයි හිටියේ. දැන් රබර් මිල ඉහළ ගිහින්. දැන් රෑට හොරෙන් රබර් කිරි කපනවා. දැන් රබර් ගස්වලින් එන කිරි ටිකකට “දියමන්තිවල” වටිනාකමක් එක් වී තිබෙනවා.අපි ආණ්ඩුවයි, රජයයි කියන සංකල්ප දෙක හඳුනා ගන්න ඕනෑ. ආණ්ඩුව කියන්නේ පාලක පක්ෂයයි. පාලක පක්ෂය ක්‍රියාත්මක කරන වැඩපිළිවෙළ රජයයි. රජයේ නිලධාරීන් ආණ්ඩුවේ පිළිවෙත මනාව හඳුනා ගත යුතුයි. එවිට රටට වේගවත් දියුණුවක් ජනතාවට හොඳ අනාගතයක් උදා කළ හැකියි.පුත්තලම් දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු මහතා - කෑගල්ල දිස්ත්‍රික්කයේ ජනතාව අද පමණක් නොවෙයි හැමදාමත් ඉන්නේ මැතිවරණ දිනන්න පුළුවන් කියන ජයග්‍රාහී මානසිකත්වයෙන්. මට ඒක ඉතාම පැහැදිලිව තේරුම් ගියේ මෙවර මැතිවරණයට තරඟ කරන අපේ සන්ධානයේ අපේක්ෂක, අපේක්ෂිකාවෝ තෝරා ගැනීමේ සම්මුඛ පරීක්ෂණ මණ්ඩලයේ සිටි නිසායි. මේ සම්මුඛ පරීක්ෂණයට ආව පිරිස බොහෝම දැන උගත්, බුද්ධිමත් පිිරිසක් වුණා. ඒවාගේම ව්‍යාපාරික අංශවල අය සිිටියා. ඉතාම හොඳ කණ්ඩායමක් සෑම ආසනයකින්ම මැතිවරණයට ඉදිරිපත් කර තිබෙන්නේ. තමුන්නාන්සේලා පොඩි පොඩි ප්‍රශ්න අමනාප තිබෙනවා නම්, ඒවා ඉවත් කර අද සිට බුලත් කොළයට වැඩි ඡන්ද ප්‍රමාණයක් ලබාගන්න සටනට කැපවෙන්න.මම දිස්ත්‍රික් සමුළුවට එක්සත් ජනතා නිදහස් සන්ධානයේ මහ ලේකම් සහ ඛණිජ සම්පත් සංවර්ධන ඇමැති සුසිල් ප්‍රේමජයන්ත, පාර්ලිමේන්තු මන්ත්‍රී ජේ. ආර්. පී. සූරියප්පෙරුම, කණක හේරත්, සබරගමු පළාත් මහ ඇමැති මහීපාල හේරත්, පළාත් අමාත්‍යවරුන් වන ශ්‍රී ලාල් වික්‍රමසිංහ, පළාත් සභා මන්ත්‍රීවරුන් වන උදයකාන්ත ගුණතිලක, ආනන්ද මිල්ලන්ගොඩ, පරාක්‍රම අතාවුද, හර්ෂ සියඹලාපිටිය, සමන් ජයසිංහ, ඉමිතියාස් කාදර්, පළාත් පාලන ආයතනවල හිටපු සභාපතිවරු මහජන මන්ත්‍රීවරු ඇතුළු සන්ධානයේ හවුල්කාර දේශපාලන පක්ෂවල නියෝජිතයෝ විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030915</link>
    <topic>පෑලියගොඩ මත්ස්‍ය වෙළෙඳ සංකීර්ණයජනපති අතින් ජනතා අයිතියට</topic>
    <author>බුද්ධිකා ඉඹුලාන</author>
    <content>රුපියල් කෝටි 170ක වියදමින් ඉදි කෙරුණු පෑලියගොඩ අති නවීන මධ්‍යම මත්ස්‍ය වෙළෙඳ සංකීර්ණය මෙම 26 දා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් විවෘත වීමට නියමිතය.ශ්‍රී ලංකා රජය සහ ආසියානු සංවර්ධන බැංකුව මුල්‍ය ප්‍රතිපාදන සපයා ඇති මෙම වෙළෙඳ සංකීර්ණය හෙක්ටයාර 3.17ක භූමි භාගයක පිහිටා ඇත.මෙම මත්ස්‍ය වෙළෙඳ සංකීර්ණයේ තොග වෙළෙඳ මධ්‍යස්ථානය කරා එන වාහන පහසුකම් ස්ථාපිත කිරීම හැසිරවීම සම්බන්ධයෙන් කටයුතු කරන පවර් ඒෂියා ඉන්ටර්නැෂනල් සමාගම සහ ලංකා ධීවර සංස්ථාව ඊයේ (07) ඒ සම්බන්ධයෙන් වූ ගිවිසුමකට අස්සන් තබන ලදී.ලෝකයේ ඇති ඉහළම තාක්‍ෂණය යොදා ගනිමින් සැකසෙන පරිගණක පද්ධතියක් මගින් මෙම වෙළෙඳ පොළ තුළ වාහන ගාල් කිරීම හැසිරවීම සිදුකරන අතර එයට ඇතුළු වීමේ සිට පිටවන තෙක් වාහන සම්බන්ධයෙන් වූ ක්‍රියාකාරකම් පරිගණක මගින් ඉටුකිරීම විශේෂත්වයකි.ජංගම දුරකථනයකින් පවා මෙම වාහන නවතා තැබීම් පිළිබඳ නිරීක්‍ෂණය කළ හැකි අතර වෙළෙඳපොළ කරා එන ලොරි ඇතුළු වාහන තදබදයක් ඇති නොවන සේ කටයුතු කිරීමට මෙම සමාගම පියවර ගෙන ඇතැයි එම සමාගමේ ප්‍රධාන විධායක නිලධාරි චමත් ද සිල්වා මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030916</link>
    <topic>පානදුර ප්‍රාදේශීය සභාවඅපේක්ෂක ලැයිස්තුවකටහොරෙන් නම දාලා</topic>
    <author>චන්ද්‍රිකා පෙරේරා</author>
    <content>කිසිදු දැනුම්දීමකින් තොරව තම අස්සන හොරට යොදා එක්සත් ප්‍රජාතන්ත්‍රවාදී පෙරමුණෙන් තරග වදින කණ්ඩායමට තමා අපේක්ෂකයකු ලෙස ඉදිරිපත් කර ඇතැයි පානදුර ගොරකානේ පදිංචි 23 හැවිරිදි ඩබ්ලිව්. ඒ. ලහිරු චතුරංග නැමැත්තා පොලිසියට හා මැතිවරණ කාර්යාලයට පැමිණිලි කර තිබේ.කිසිදු පක්ෂයකින් තරග කිරීමට ඉදිරිපත් වී නොමැති තමන්ට අපේක්ෂක හැඳුනුම්පත ලබා ගැනීමට එන ලෙස මැතිවරණ කාර්යාලය මගින් කළ දැනුම්දීමකින් පසු තමා අපේකෂකයකු බව දැනගත්තේ යැයි හෙතෙම පොලිසියට ප්‍රකාශ කර තිබේ.කළුතර දකුණ, පානදුර උතුර (කෙසෙල්වත්ත) හා කළුතර මැතිවරණ කොමසාරිස් කාර්යාලය වෙත මේ සම්බන්ධයෙන් පැමිණිලි ඉදිරිපත් කර ඇත.ලහිරු චතුරංග හා ඔහුගේ මාමා වන සුදත් මැන්ඩිස් මහතා ඒ පිළිබඳ දිනමිණට අදහස් දක්වමින් මෙසේ පැවැසීය. එක්සත් ප්‍රජාතන්ත්‍රවාදී පෙරමුණ නමැති පක්ෂයකින් ඉදිරිපත් කළ නාමයෝජනා පත්‍රයක 16 වැනි අපේක්ෂකයා ලෙස ලහිරුගෙ නම ඉදිරිපත් කර ඇති බව අපට දැනගන්න ලැබුණා.අපේක්ෂක හැඳුනුම්පත ලබා ගැනීමට එන ලෙස ලිපිය ලැබීමෙන් පසු කළ සොයා බැලීමේදී මේ වංචාව හෙළිවුණා.අපි මේ පිළිබඳ කළුතර ජ්‍යෙෂ්ඨ සහකාර මැතිවරණ කොමසාරිස් රසික පීරිස් මහතාට ලිඛිතව පැමිණිලි කළා.ඔහු අපට කිව්වේ මැතිවරණ කොමසාරිස්වරයාට දැනුම් දී ඒ පිළිබඳ පරීක්ෂණ පැවැත්වීමට උපදෙස් ලබා ගන්නා බවයි.හොරට අස්සන යොදා ඉදිරිපත් කළ අපේක්ෂක නාම යෝජනා පත්‍රය මැතිවරණ කාර්යාලය මගින් සම්මත වී තිබීම පුදුම සහගත බවත් ජාතික හැඳුනුම්පත නොමැතිව එසේ වූයේ කෙසේද යන්න ගැටලුවක් බවත් ඔවුන් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030917</link>
    <topic>සතොස විනාශ කළේ කවුදැයි පරීක්ෂණ පවත්වා රටට හෙළි කරන්න</topic>
    <author>දයාපෙරේරා, දුමින්ද ගුරුගේ, ස්වර්ණා විජේකෝන්</author>
    <content>ස.තො.ස. සම්පූර්ණයෙන් ම විනාශ කළේ කවුදැයි පරීක්ෂණයක් පවත්වා රටට හෙළිකරන්නේදැයි පත්කළ මන්ත්‍රී අල්හාජ් ඒ. එච්.එම්. අස්වර් මහතා මතුකළ ප්‍රශ්නය සමූපකාර හා අභ්‍යන්තර වෙළඳ ඇමැතිවරයාගේ අවධානයට යොමුකරවන බව ආණ්ඩු පක්ෂයේ ප්‍රධාන සංවිධායක ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (08) සඳහන් කෙළේය.අමාත්‍යවරයා එසේ පිළිතුරු දුන්නේ අල්හාජ් ඒ.එච්.එම්. අස්වර් මන්ත්‍රීවරයා වාචික පිළිතුරු අපේක්ෂාවෙන් අසන ලද ප්‍රශ්නයට අදාළව විමසූ අතුරු ප්‍රශ්නයක් වෙනුවෙනි. ස.තො.ස. ආයතනයේ සිල්ලර ගබඩා පැය විසිහතර පුරා විවෘතව තැබූ කාලයේ එම ආයතනය භාරව ක්‍රියාකළ ඇමැතිවරයා රවී කරුණානායක මහතා බව ද ආණ්ඩු පක්ෂයේ ප්‍රධාන සංවිධායකවරයා පැවසීය.ස.තො.ස ආයතනයට අනුබද්ධ සමාගමක් වූ ස.තො.ස කළමනාකරණ සේවා සමාගමෙහි සේවකයන් 55 දෙනෙකු පමණ සේවය කර ඇති අතර එයින් කිහිපදෙනෙකු ඇමැති කාර්ය මණ්ඩලයට අනුයුක්තව සේවය කර ඇති බව වාර්තාවන්නේ යැයිද දිනේෂ් ගුණවර්ධන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030918</link>
    <topic>මීගමු කළපුවට ගුවන් යානාගොඩ බාන්නේ නැහැ</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>මීගමු කළපුවේ මුහුදු ගුවන් යානා බැස්සවීමේ ව්‍යාපෘතියක් ක්‍රියාත්මක නොවන බව ධීවර හා ජලජ සම්පත් ඇමැති වෛද්‍ය රාජිත සේනාරත්න මහතා පාර්ලිමේන්තුවේ දී ඊයේ (8) අවධාරණය කෙළේ ය.ධීවර ජනතාව ඇතුළු සියලු පාර්ශ්ව සමඟ සාකච්ඡා කර යෝජිත ව්‍යාපෘතිය ඉවත්කර ගත් හෙයින් එවැන්නක් ක්‍රියාත්මක නොවන බවද ඇමැතිවරයා කීවේ ය.ඇමැතිවරයා එසේ පැවැසුවේ ඊයේ පාර්ලිමේන්තුවේ සභාව කල් තබන අවස්ථාවේ විවාදය සඳහා ගම්පහ දිස්ත්‍රික් මන්ත්‍රී වෛද්‍ය ජයලත් ජයවර්ධන මහතා ඉදිරිපත් කළ යෝජනාවේ පිළිතුරු කතාවේ දී ය.“ක්‍රියාත්මක නොවන ව්‍යාපෘතියක් ගැන විවාද කිරීම කාලය කා දැමීමක්. මෙවැනි යෝජනාවක් ඉදිරිපත් කිරීම ගැන පාර්ලිමේන්තුවේ කාර්යය මණ්ඩලය සම්බන්ධ පරීක්ෂණයක් කරන්නැයි ඉල්ලනවා” යැයි ද ඇමැතිවරයා කීවේ ය.විපක්ෂයේ ප්‍රධාන සංවිධායක ජෝන් අමරතුංග මහතා යෝජනාව ස්ථිර කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030920</link>
    <topic>අපරික්ෂාකාරීව රිය පදවා මනුෂ්‍ය ඝාතනයක් කළාට ලක්ෂ තුනක දඩයක් හා වසර දෙකක සිරදඬුවමක්</topic>
    <author>ශිරෝමි අභයසිංහ</author>
    <content>අපරීක්ෂාකාරී ලෙස රිය පදවා මානුෂ්‍ය ඝාතනයක් සිදුකළේ යැයි අධිකරණය හමුවේ වරද පිළිගත් රියදුරෙකුට කොළඹ මහාධිකරණ විනිසුරු පී‍්‍රති පද්මන් සූරසේන මහතා විසින් රුපියල් ලක්ෂ තුනක දඩ මුදලක් ඊයේ (08) නියම විය.බරපතළ වැඩ සහිත අවුරුදු දෙකක සිර දඬුවමක්ද විත්තිකරුට නියම වූ අතර දඬුවම අවුරුදු දහයකට අත් හිටැවිණි.මෙසේ දඬුවම් ලැබුවේ මෝටර් රථ කුලියට ලබාදෙන ආයතනයක රියදුරෙකුª වූ හතලිස් හැවිරිදි පී. එම්. චමින්ද සුරේෂ් යන අයයි.2007 ජනවාරි 14 දා තලවතුගොඩදී මොන්ටීරෝ වර්ගයේ ජීප් රථයක් අපරික්ෂාකාරීව, අධික වේගයෙන් නිසි අයුරින් සෝදිසිමත් නොවී පැදවමින් කත්‍රිආරච්චිගේ ඩේවිඩ් යන අයගේ මරණය සිදුකරන ලදැයි විත්තිකරුට එරෙහිව නීතිපතිවරයා අධිචෝදනා ඉදිරිපත් කර තිබිණි.මෙම අනතුරෙන් මියගොස් ඇත්තේ එම ප්‍රදේශයේ සුපිරි නිවාස සංකීර්ණයක මුරකරුවෙකු ලෙස සේවය කළ හැටපස් වියැති පුද්ගලයෙකි.විත්තිකරුට නියම වූ දඩ මුදල නොගෙව්වොත් බරවැඩ සහිත අවුරුදු දෙකක සිරි දඬුවමක් ද නියම වූ අතර දඩ මුදල ගෙවීම සඳහා කල් ලැබිණි. රජයේ අධිනීතිඥ ඉන්දිකා නෙලුම්මිණි මහත්මිය පැමිණිල්ල වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=n11030921</link>
    <topic>කොස්තාපල්ට පහර දුන් ගායකයා නිදහස් කළාට අප්‍රසාදය</topic>
    <author>සුරන්ජිත් පෙරේරා</author>
    <content>අධික ලෙස මත්පැන් පානය කර සිටි ප්‍රසිද්ධ ගායකයකු විසින් දෙහිවල මංසන්ධියේදී පොලිස් නිලධාරියකුට පහර දී රාජකාරියට බාධා කිරීම සම්බන්ධයෙන් පොලිස් ස්ථානයට රැගෙන විත් නීතිය ක්‍රියාත්මක කිරීමට පෙර ඉහළින් ලැබුණු නියෝග මත මුදා හැරීම සම්බන්ධයෙන් පොලිස් පොඩ්ඩන් දැඩි අප්‍රසාදය පළ කරති.සවස 4 ට පමණ ප්‍රසිද්ධ ස්ථානයක දෙනෝදාහක් ඉදිරිපිටදී සිදු කළ මෙම පහර දීම නිසා පහර කෑමට ලක්වූ එම නිලධාරියාගේ ආත්ම ගෞරවයට සිදුවූ හානියට කිසිදු සාධාරණ පරීක්‍ෂණයක් නොපවත්වා එම ප්‍රසිද්ධ ගායකයා පොලිස් ඉහළ නිලධාරීන් විසින් මුදා හැරීම දැඩි ලෙස හෙලාදකින බව ද එම පොලිස් නිලධාරීන් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103091</link>
    <topic>ස්වයංක්‍රීය දොරටුව ක්‍රියාවිරහිතවීපයාගල දුම්මලමෝදර ඇළ කරදියෙන් පිරෙයි</topic>
    <author>කටුකුරුන්ද සමූහ කපිල කුලසිංහ</author>
    <content>මුහුදු ජලය ඉහළට ගලා යෑම වැළැක්වීම සඳහා පයාගල ඇළගහවත්ත ප්‍රදේශයේ සවි කොට ඇති ස්වයංක්‍රීය දොරටුව ක්‍රියා විරහිත වීමෙන් ගැටලු රැසක් පැන නැගී ඇතැයි ප්‍රදේශවාසීහු .මේ තත්ත්වය නිසා දුම්මලමෝදර ඇළ කරදිය ජලයෙන් පිරී යන බවත් ඒහා ආශ්‍රිත කුඹුරු වගා කිරීමට නොහැකි තත්ත්වයක් උදාවී ඇති බවත් පැවසේ.අධික වැසි පවතින දිනයන්හි ජලය බැස යෑම පාලම තුළින් නිසි පරිදි සිදු නොවීමෙන් අවට ප්‍රදේශය වතුරින් යටවන බවද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103092</link>
    <topic>වග බස් නැවතුම වෙන තැනකට</topic>
    <author>ලබුගම සමූහ නිරෝෂා ශ්‍යාමලී විදාන</author>
    <content>පාදුක්ක මීපේ හන්දියේ වග බස් නැවතුම්පළ වෙනත් ස්ථානයකට ගෙනයෑම නිසා ජනතාවට අපහසුතා රැසක් මතුව තිබේ.පාදුක්ක සිට වග දක්වා ගමන් ගන්නා බස් රථ මීට පෙර නවතනු ලැබුවේ කොළඹ සිට අවිස්සාවේල්ල දක්වා සහ පාදුක්ක සිට කොළඹ දක්වා ගමන් ගන්නා බස් රථ නැවතුම්පොළෙහිය.මෑතක සිට පාදුක්ක සිට වග දක්වා ගමන් ගන්නා බස් රථ නැවතීමට එම ස්ථානයේ ඉඩ නොදී වෙනත් ස්ථානයක් ලබා දී තිබේ. මේ නිසා වෙනත් ප්‍රදේශ වලින් මීපේ හන්දියට පැමිණෙන පාසල් සිසුන්ට හා ජනතාවට අපහසුතාවන්ට ලක්වන්නට සිදුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103093</link>
    <topic>නවගමුව අඳුදොළ කන්දේ කළුගල් කැඩීමනවත්වන්නැයි ප්‍රදේශවාසීහු උද්ඝෝෂණයක</topic>
    <author>කඩුවෙල සමූහ සමන්ති මිරියගල්ල</author>
    <content>නවගමුව දකුණ, අඳුදොළ කන්දේ සිදුවන මහා පරිමාණ කළුගල් කැඩීමේ ව්‍යාපාරය නතර කරන ලෙස ඉල්ලා නවගමුව දකුණ, වඳුරම්මුල්ල මාර්ගය අවහිර කරමින්, ගම්වාසීහු උද්ඝෝෂණයක නිරත වී සිටියහ.මේ කළුගල් කැඩීමේ ව්‍යාපාරය වසර ගණනාවක සිට සිදුකරන ලද්දක් වන අතර පසුගිය වසර 2 1/2ක පමණ කාලයක සිට මහා පරිමාණ ව්‍යාපාරයක් බවට පත්ව ඇති බවත් මිනිස් ජීවිත, දේපළ හා ස්වාභාවික පරිසරය වැනසී යන බැවින්, ඉදිරියටත් මේ ව්‍යාපාරය පවත්වාගෙන යෑමට ඉඩදිය නොහැකි බවත් ගම්වාසීහු අවධාරණය කරති.රිල් පෙරේරා (ගම්වැසියෙක්) - අපේ ගම පුංචි ගම්මානයක්. වසර ගණනකට කලින් ස්වභාවික සුන්දරත්වයෙන් පිරුණු ගමක්ව තිබුණා. එන්න එන්නම මේ පරිසරය විනාශවෙලා නැත්තට නැතුව ගිහින් ගම අක්කර 305කට වැඩිය විශාල ප්‍රදේශයක්.අඳුදොළ කන්ද තියෙන්නෙ මේ ගම්මානයම වට කරගෙන. කන්ද වටේට ගෙවල් 700 ක් විතර තියෙනවා. මේ කන්ද ‘ඒ’ ශ්‍රේණියේ ගල්වළක් හැටියට බලපත්‍ර ලබාගෙන මහා පරිමාණයෙන් ගල් කඩනවා.භූගර්භ හා පතල් කැනීම් කාර්යාංශය, පරිසර අධිකාරියට මේ ගැන පැමිණිලි කළා. නවගමුව පොලිසියට විතරක් පැමිණිලි 66 ක් කරල තියෙනවා. පසුගිය කාලෙ අපි මේ ව්‍යාපාරිකයා සමඟ නඩු කිව්වා.තක්ෂිලා නාමලී (මවක්) - අවුරුදු ගණනක් ඉඳල මේ කළුගල් කැඩීම සිදු කරන්නෙ. පසුගිය කාලෙ මේ කන්ද රක්ෂිතයක් බවට පත්කළා. නමුත් නැවත කිසිම තහනමක් නැතුව ගල් කඩනවා. ව්‍යාපාරිකයො දෙගොල්ලක් හා ඔවුන්ගෙ සහෝදරයො තමයි මේ ව්‍යාපාරයෙ අයිතිකරුවො.අසිත නිරෝෂණ (හිටපු ප්‍රා. සභා මන්ත්‍රී) - කොරතොට කඳුවැටියෙ ප්‍රධාන කන්දක් අඳුදොළ කන්ද. අඩි 30 ක් 35 ක් ගැඹුරට බෝර ගහලා ගල් කඩන්නෙ මේ ගල් ගෙනයන්නෙ වරායෙ ජැටිය හදන්න.අධිබල බෝර පිපිරවීම නිසා ගෙවල් ඉරිතලලා, ගිලාබහින මට්ටමට ඇවිත්. වතුර බොන ළිං 40 ට අධික ප්‍රමාණයකට ඇමෝනියා මිශ්‍රවෙලා. ඊට අමතර ගල්කුඩු දූවිල්ලෙන් ගමම වැහිලා. ළමයි ලෙඩ වෙලා. කළුගල් විසිවෙලා ගෙවල්වල වහල කැඩිලා. මේ විනාශය තවදුරටත් සිදුවිය යුතු නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103094</link>
    <topic>මාඔය හරහා ඉදිකළසංගිලි පාලමේ ගමන අවදානම්</topic>
    <author>මාවනැල්ල විශේෂ – යූ. ආර්. ඒ. බණ්ඩාර</author>
    <content>අරණායක නිකිනියානේ සංගිලි පාලමට සමගාමීව, දැනට වසර 200කට පමණ පෙර මා ඔය හරහා ඉදිකළ සංගිලි පාලමේ කම්බි හා ලෑලිත් දිරිපත් වීමෙන් එහි ගමන් කිරීමට අපහසු වී ඇතැයි ප්‍රදේශවාසීහු පවසති.මාවනැල්ල මැතිවරණ කොට්ඨාසයත් අරණායක මැතිවරණ කොට්ඨාසයත් වෙන් කෙරෙන සීමාවද මෙය වේ. මෙම සංගිලිපාලමෙන් ගම් 128කට අධික ජනතාවක් ගමන් කරති.මාවනැල්ල සහ අරණායක ප්‍රධාන මාර්ගයේ පොල්අඹේගොඩ – නිකපිටිය මාර්ගයෙන් වේරගොඩ හරහා මාවනැල්ල - හෙම්මාතගම – ගම්පොළ - නාවලපිටිය – මහනුවර ආදී ප්‍රදේශ රැසකට යාමට ඇති කෙටි මාර්ගය ද මෙය වෙයි.මෙම සංගිලිපාලම දිගින් අඩි 800කටත් වඩා වැඩිය. මෙම පාලමේ කම්බි හා ලෑලි කඩා වැටීමෙන් අනතුරු කීපයක් ද මේ වන විට සිදුවී තිබේ.ඉතා කඩිනමින් මෙම සංගිලිපාලම නිසිලෙස තනා දෙන්නැයි ජනතාව නිරතුරුව ඉල්ලා සිටිති.මේ පිළිබඳ අදහස් දැක්වූපොල්අඹේගොඩ – මියනපලාවේ, එම්. ඩබ්ලිව්. ඒ. මියනපලාව මහතා අපි උපන්දා සිට මේ මාඔය හරහා තිබෙන පැරණි පාලම හදලා දෙන්න කියා කිව්වත් වැඩක් නෑ. පාසල් යන දරුවන් අපිට පාලමෙන් උදේ සවස එගොඩ කරන්නට සිදුවෙලා. මෙය ඉක්මනට හදා දෙන්න කියා අපි ඉල්ලනවා.අරණායක ප්‍රාදේශීය සභාවේ විශ්‍රාමික ලේකම් නිකපිටිය ග්‍රා. ස. සමිතියේ ලේකම් යූ. ජී. විමලසේන මහතා මෙම පාලමේ අවශ්‍යතාව ඉටුකිරීම සඳහා පළාත් සභා ආධාර යටතේ රු. කෝටි 9ක කොන්ක්‍රීට් පාලමක් ඉදිකරන්න මුල්ගල තැබුවත් එය වැඩක් වුණේ නෑ. අදාල බලධාරින්ට කිව්වත් පලක් නෑ.හත්ගම්පල විද්‍යාලයේ විශ්‍රාමලත් නියෝජ්‍ය විදුහල්පති යූ. ජී. කරුණාතිලක මහතාමේ සංගිලිපාලම කොයිවෙලේ කඩා වැටෙයි ද කියන්න බෑ. යකඩ කණුවල මුල දිරලා. කම්බි දිරලා තැනින් තැන ලෑලි කඩා වැටිලා මේ අනතුරක් වෙන්න කලින්මෙය තනා දෙන්න කියා මම ඉල්ලනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103095</link>
    <topic>හෝමාගම පාසල් 58 කට පියානෝ ලබා දේ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>අධ්‍යාපන ඇමැති බන්දුල ගුණවර්ධන මහතාගේ නියමයෙන් හෝමාගම අධ්‍යාපන කලාපයේ පාසල් 58 කට පියානෝව බැගින් ලබා දුන් බව හෝමාගම කලාප අධ්‍යාපන අධ්‍යක්ෂ පී. ඩී. වීරසුරිය මහතා පැවසීය. එක් පියානෝවක වටිනාකම රුපියල් එක් ලක්ෂ අසූ දහසක් (රු. 180000 /-) පමණ වන බවත් ඇමතිවරයාට පෞද්ගලිකව ලැබුණු ආධාරයක් බවත් හෙතෙම කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103096</link>
    <topic>රන් මාලය කොල්ලකා යද්දී සැකකරු අත්අඩංගුවේ</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව දුම්රිය ස්ථානයේ දුම්රිය එන තෙක්බලා සිටි කාන්තාවකගේ ගෙල බැඳි රු. 40000 ක් පමණ වටිනා රන් මාලයක් කොල්ලකා මහඔය හරහා පලා යමින් සිටි පුද්ගලයෙක් තුල්හිරිය ප්‍රදේශයේදී පසුගියදා ප්‍රදේශවාසීන් විසින් අල්ලා ගෙන අලව්ව පොලිසිය වෙත බාරදී ඇතැයි පොලිසිය පවසයි.වැඩිදුර පරීක්ෂණ අලව්ව පොලිස් ස්ථානාධිපති ප්‍රධාන පොලිස් පරීක්ෂක මහින්ද පුෂ්පකුමාර මහතාගේ උපදෙස් පරිදි අපරාධ අංශයේ ස්ථානාධිපති උප පොලිස් පරීක්ෂක දසනායක මහතා ඇතුළු කණ්ඩායමක් විසින් සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103097</link>
    <topic>කටානේ ගොවීන්ටතෙල් ඉසින යන්ත්‍ර</topic>
    <author>සීදුව සමූහ – නිශ්ශංක පියරත්න</author>
    <content>වසර ගණනාවක් පුරන්ව තිබූ කුඹුරු සැමගේ සහයෝගය ඇතිව ඇස්වැද්දීමට කටයුතු කරන්නේ මහින්ද චින්තන වැඩපිළිවෙළ යටතේ රටේ ආර්ථිකය නැංවීමට බව පාර්ලිමේන්තු මන්ත්‍රීනි විශේෂඥ වෛද්‍ය සුදර්ශිනී ප්‍රනාන්දු පුල්ලේ මහත්මිය පැවැසුවා ය.ඒ මහත්මිය එසේ පැවසුවේ කටාන ආසනයේ ගොවියන්ට තෙල් ඉසින යන්ත්‍ර ලබාදීමේ උත්සවයේ දීය.මෙහිදී යන්ත්‍ර 24ක් සඳහා වැය කළ මුදල රුපියල් ලක්ෂ තුනක් පමණ වේ.ඒ මහත්මිය මෙසේද කීය.කටාන ආසනයේ අද පුරන් කුඹුරු සංවර්ධනය කරලා පමණක් නෙමේ කෘෂි කර්මාන්තය අලුත් පෙරලියක් ඇතිවෙලා. මේ සඳහා ගොවි ජනතාව අතර විශේෂ උනන්දුවක් තියෙනවා.ජනාධිපති මහින්ද රාජපක්ෂ මහතාත් ගම්පහ දිස්ත්‍රික් නායක ආර්ථික කටයුතු පිළිබඳ ඇමැති බැසිල් රාජපක්ෂ මහතාගේත් අනුග්‍රහය යටතේ කෘෂි කර්මාන්තය විශේෂයෙන්ම වී වගාව දියුණු කිරීමට අත්‍යවශ්‍යතා ඉටුකර දී තියෙනවා.ජෙයරාජ් ප්‍රනාන්දු පුල්ලේ ඇමැතිතුමා දිවංගත වීමට පෙර එතුමාට විශාල ආශාවක් තිබුණා පුරන්ව තිබූ කුඹුරු වැපිරීමට කටයුතු කිරීමට. ඇළවේළි සකස් කිරීමට.මියගිය ඇමැති ජෙයරාජ් ප්‍රනාන්දු පුල්ලේ මහතා ගොවීන් සමඟ සම්බන්ධවෙලා ගෙන ගිය ඒ වැඩපිළිවෙළ ඉදිරියට ගෙන යාමට අද අපිට හැකියාව ලැබීම ගැන සතුටුවෙනවාආහාර සුරක්ෂිත භාවය දියුණු කිරීමට ගෙවතු වගාව දශ ලක්‍ෂයක් ආරම්භ කිරීමේ වැඩපිළිවෙළක් ආරම්භ කරලා කටාන ආසනයේ ද කටයුතු කරගෙන යනවා. ඒ සඳහා ගොවි ජනතාවගේ සහය ඉතාම අවශ්‍යයි.බස්නාහිර පළාත් සභා මන්ත්‍රී ලලිත් වනිගරත්න මහතා ද මෙහිදී කථා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=r1103098</link>
    <topic>පයාගල හල්කඳවිල මහ විදුහලට අංග සම්පූර්ණ ක්‍රීඩාංගණයක්</topic>
    <author>කටුකුරුන්ද සමූහ කපිල කුලසිංහ</author>
    <content>බේරුවල අධ්‍යාපන කොට්ඨාසයට අයත් පයාගල හල්කඳවිල මහ විදුහල සඳහා අංග සම්පූර්ණ ක්‍රිකට් ක්‍රීඩාංගණයක් ඉදිකැරේ.ජාත්‍යන්තර මට්ටමේ ක්‍රිකට් තරග පැවැත්වීමට හැකිවන පරිදි ඉදිකරන මෙම ක්‍රීඩාංගණය සඳහා රුපියල් කෝටි පනහක පමණ මුදලක් වැය වෙතැයි අපේක්‍ෂා කෙරේ.මෙම ව්‍යාපෘතිය විදේශීය මූල්‍ය දායකත්වයක් මගින් සිදු කිරීමට කටයුතු සැළසුම් කොට ඇති අතර අත් පන්දු හා දැල් පන්දු ක්‍රීඩා සඳහා පහසුකම් ද තිබේ.ප්‍රේක්‍ෂකාගාර, ක්‍රීඩාගාර, විවේකාගාර ඇතුළු සියලු පහසුකම් සහිතව ඉක්මනින් මෙම ක්‍රීඩා පිටිය ඉදිකිරීම අරඹන බව බේරුවල ප්‍රධාන සංවිධායක ධීවර හා ජලජ සම්පත් ඇමැති රාජිත සේනාරත්න මහතා පවසයි.විදුහල සඳහා අත් පත් කර ගන්නා ලද අක්කර පහක භූමි ප්‍රමාණය තුළ මීටර 400 ධාවන පථයක් ද සහිතව මෙය ඉදිවේ.බේරුවල ආසනය තුළ ක්‍රීඩා පිටි 15 ක් විවිධ ක්‍රීඩාවන්ට උචිත පරිදි සකස් කෙරෙන අතර මෙම ක්‍රීඩා පිටිය ක්‍රිකට් තරග සඳහා ප්‍රමුඛතාවය ලබා තිබේ. ක්‍රීඩා පිටිය ඉදිකිරීම පිළිබඳ මූලික සැළසුම් බ්‍රිතාන්‍ය ගෘහ නිර්මාණ ශිල්පීන් විසින් සකසනු ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103092</link>
    <topic>ඉදිරි තරග ජය ගැනීම වැදගත්</topic>
    <author/>
    <content>අවසන් තරගයට සුදුසුකම් ලබා ගැනීමට ඉදිරියේදී මුහුණ දෙන සෑම තරගයක්ම ජයගත යුතු බැවින් සිම්බාබ්වේ පිල සමඟ පැවැත්වෙන තරගයක් අතිශය වැදගත් තරගයක් බව ශ්‍රී ලංකා ක්‍රිකට් නායක කුමාර් සංගක්කාර ප්‍රකාශ කළේ ය.ශ්‍රී ලංකාව මීට පෙර ලෝක කුසලාන තරගවලදී සිම්බාබ්වේ කණ්ඩායම සමඟ තරග වැදුණු තරග 4ක්ම ජය අත්කර ගැනීමට සමත් විය. නමුත් හෙට (10) පැවැත්වෙන තරගයට සාර්ථකව මුහුණ දීමට නොහැකි වුවහොත් අර්ධ අවසන් පූර්ව වටයෙන් ඉවතට විසිවීමේ අවදානමකට මුහුණ දීමට ශ්‍රී ලංකා පිලට සිදුවනු ඇත.“ක්‍රිකට් ක්‍රීඩාවේදී හැමදාම බැබලෙන්නට බෑ. ඕනෑම තරගයකදී ඇතැම් ක්‍රීඩකයන් බැබලෙනවා. තවත් ක්‍රීඩකයන් පිරිසක් අසාර්ථක වෙනවා. ක්‍රීඩාවේ ස්වභාවය එයයි.” සංගක්කාර සඳහන් කළේය. සිය කණ්ඩායමට ලැබී තිබෙන ලෝක කුසලාන තරග කාල සටහන පිළිබඳව විමතියට පත් වුවද නවසීලන්තය සමඟ ඉන්දියාවේදී තරග වැදීමට සිදුවීම ප්‍රශ්නයක් නොවන බව හෙතෙම පැවැසීය.“ඔබේ පාලනයෙන් පිටත තිබෙන දේවල් වෙනස් කරන්න ඔබට බැහැ. සත්කාරක රටක් වෙලත් අපිට එක තරගයක් රටින් පිට ක්‍රීඩා කිරීමට සිදුවීම විමතියට කරුණක්. සාමාන්‍යයෙන් සත්කාරක රටකට තරග වදින්නට සිදුවන්නේ ඔවුන්ගේම රටේදීයි.” සංගක්කාර ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103093</link>
    <topic>ශ්‍රී ලංකා රගර් සංගමයේපූර්ණ සාමාජිකත්වය අත්හිටුවයි</topic>
    <author>ෆවුස් මොහොමඩ්</author>
    <content>ජාත්‍යන්තර රගර් පාලක මණ්ඩලයේ (IRB) ව්‍යවස්ථාවට අනුව පසුගිය ජනවාරි මස 31 දිනට ප්‍රථම ශ්‍රී ලංකා රගර් සංගමයේ නිලවරණය නොපැවැත්වූ බැවින් වහාම ක්‍රියාත්මක වන පරිදි ශ්‍රී ලංකා රගර් සංගමයේ පූර්ණ සාමාජිකත්වය අත්හිටවූ බව ජාත්‍යන්තර රගර් පාලක මණ්ඩලයේ නිල වෙබ් අඩවිය සඳහන් කළේය. සාමාජික රටක් ලෙස ශ්‍රී ලංකාව අදාල කාලසීමාව තුළදී නිලවරණය නොපැවැත්වීම පිළිබඳව විස්තරාත්මක නිරීක්‍ෂණයකින් අනතුරුව ජාත්‍යන්තර රගර් පාලක මණ්ඩල කවුන්සිලය මේ තීරණයට එළැඹි බව එහි වැඩිදුරටත් සඳහන් වීය.මේ අනුව ශ්‍රී ලංකා රගර් සංගමය ජාත්‍යන්තර රගර් පාලක මණ්ඩලයේ හවුල්කාර සාමාජිකයකුගේ (Associate member) තත්ත්වයට පත්වී තිබෙන අතර, ඉදිරියේදී රගර් සංගමයේ නිලවරණයේ සාර්ථකත්වය අනුව අපේ‍්‍රල් මස 1දා මේ පිළිබඳව වැඩිදුර නිරීක්‍ෂණ කටයුතු සිදුකරනු ලබන බැව් එම වෙබ් අඩවියේ සඳහන් විය. මේ පිළිබඳව ශ්‍රී ලංකා රගර් සංගමයේ විධායක අධ්‍යක්‍ෂ රොහාන් ගුණරත්න මහතාගෙන් දිනමිණ කළ විමසීමකදී ඒ මහතා පැවසුවේ ජාත්‍යන්තර රගර් පාලක මණ්ඩලයට වැරැදීමක් සිදුවී ඇති බවය.“අපේ ව්‍යවස්ථාව අනුව අපට නිලවරණය පැවැත්විය යුතු අවසන් දිනය වන්නේ පෙබරවාරි 28 වැනිදායි.අනික අපේ රටේ ක්‍රීඩා පනතට අනුව මෙරට සෑම ක්‍රීඩා සංගමයකම නිලවරණය මාර්තු 31 වැනිදාට පෙරය නිමාකළ යුතු වන්නේ. දෙසැම්බර් 31දා අවසන් වන මූල්‍ය ගනුදෙනු සළකා බලන වසර (Financial Year) නිමාවට පත්වීමෙන් පසු මාස 3ක් ඇතුළත නිලවරණය පවත්වන්න පුළුවනි.” ගුණරත්න මහතා සඳහන් කළේය.කෙසේ වෙතත් මේ ජාත්‍යන්තර රගර් පාලක මණ්ඩලය වෙත අභියාචනාවක් ඉදිරිපත් කරන බවද ඒ මහතා පැවැසීය.පූර්ණ සාමාජිකත්වය අත්හිටවුවද කලාපීය සංගම්වල නීතිරීතිවලට අනුව ආසියානු රගර් සංගමයේ තරගාවලි සඳහා සහභාගි වීමට ශ්‍රී ලංකාවට සුදුසුකම් ඇති බව ජාත්‍යන්තර රගර් පාලක මණ්ඩල වෙබ් අඩවිය සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103094</link>
    <topic>ක්‍රිකට් තහනම් උත්තේජන පරීක්‍ෂා රහසිගතයි</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගවලට සහභාගි වී සිටින ක්‍රීඩකයන්ගේ තහනම් උත්තේජන පරීක්‍ෂා ඉතා රහසිගතව සිදු වේ. අයි. සී. සී. අධීක්‍ෂණය මත ජාතික ක්‍රීඩා වෛද්‍ය ඒකකයේ වෛද්‍යවරු පිරිසක් මේ පරීක්‍ෂණ ශ්‍රී ලංකාවේ ක්‍රීඩාංගණවල සිදු කරමින් පවතී.තරගය නිමාවීමෙන් පසු වෛද්‍ය මණ්ඩලයේ නියමය පරිදි තෝරාගත් ක්‍රීඩකයන්ගේ මුත්‍ර සාම්පල් ලබාගෙන එංගලන්තයේ පිහිටි රසායනාගාරයක් වෙත තරගයට පසු දිනම යවනු ලබයි. මුත්‍ර සාම්පල ලබා ගන්නා ක්‍රීඩකයන්ගේ නම් හෙළි නොකරන ලෙස පරීක්‍ෂණය සිදු කරන වෛද්‍යවරුන්ගෙන් අයි. සී. සී. ය ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103095</link>
    <topic>මාතර පාසල් මලල ක්‍රීඩා 29 දා සිට</topic>
    <author>බන්ධුල ගුණසේකර සමග ටි. කේ. ආරියදාස මාලිම්බඩ සමුහ</author>
    <content>මාතර අධ්‍යාපන කලාපයේ පාඨශාලාන්තර ජවන හා පිටිය මලල ක්‍රීඩා තරග මෙම මස 29, 30, 31 යන දිනයන්හි මාතර උයන්වත්ත ක්‍රීඩාංගණයේදී පැවැත්වීමට කටයුතු යොදා ඇත.මාතර කලාප අධ්‍යාපන කාර්යාලයේ මෙහෙයවීමෙන් පැවැත්වෙන මෙම මලල ක්‍රීඩා තරගාවලියේ කණ්ඩායම් තරග පහත සඳහන් දිනයන්හි පැවැත්වීමට නියමිතය.19 පහළ බාලක මාර්තු 8 සහ 9 හා 20 න් පහළ බාලිකා එල්ලේ තරග සනත් ජයසූරිය ක්‍රීඩාංගණය, 19 න් පහළ බාලක හා බාලිකා ක්‍රිකට් තරග මාර්තු 10, 11 මාතර රාහුල විද්‍යාලය හා මාතර මධ්‍ය විද්‍යාලය. 17 න් පහළ හා 19 න් පහළ දැල් පන්දු තරග සුජාතා බාලිකා විද්‍යාලය, 17 න් පහළ හා 19 න් පහළ බාලක පාපන්දු තරග, උයන්වත්ත ක්‍රීඩාංගණය, 15 න් පහළ, 17 න් පහළ හා 19 න් පහළ අත් පන්දු තරග කඹුරුගමුව මහා විද්‍යාලය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103096</link>
    <topic>පොලිස් ක්‍රීඩා සමාජයෙන් සමාව ගන්නා ලෙස පාපන්දු සම්මේලනයට ඇමැතිගෙන් නියෝගයක්</topic>
    <author>ප්‍රින්ස් ගුණසේකර</author>
    <content>චැම්පියන් ලීග් පාපන්දු තරගාවලියේදී පොලිස් ක්‍රීඩා සමාජයට සිදුවූ අසාධාරණය පිළිබඳව ලිඛිතව සමාව ගන්නා ලෙස ශ්‍රී ලංකා පාපන්දු සම්මේලනයට ක්‍රීඩා ඇමැති මහින්දානන්ද අළුත්ගමගේ මහතා ඊයේ නියෝග කළේය.පොලිස් ක්‍රීඩා සමාජයෙන් සමාව ඉල්ලා යවන ලිපියේ පිටපතක් ක්‍රීඩා ඇමැතිවරයා වෙත එවන ලෙසද ලිඛිතව දන්වා ඇත.අන්තර් ක්‍රීඩා සමාජ ප්‍රධානතම පාපන්දු තරගාවලියේ දී සිදුවූ අසාධාරණකම් කිහිපයක් පිළිබඳ පරීක්ෂණයක් පවත්වන ලෙස පොලිස් ක්‍රීඩා සමාජය ක්‍රීඩා ඇමැති මහින්දානන්ද අළුත්ගමගේ මහතාගෙන් ඉල්ලා සිටි අතර ඇමැතිවරයා පරීක්ෂණය මෙහෙයවීමට පංච පුද්ගල පරීක්ෂණ කමිටුවක් නම් කළේය.එම පරීක්ෂණ කමිටුව මගින් 100කට ආසන්න පිරිසකගෙන් ප්‍රකාශ ලබාගෙන ක්‍රීඩා ඇමැතිවරයාට වාර්තාවක් ලබාදී තිබුණි.එම වාර්තාව මගින් ශ්‍රී ලංකා පාපන්දු සම්මේලනයේ තාක්ෂණික කමිටුවේ දුර්වලතා හා ජාත්‍යන්තර නීතිරීති නිසි පරිදි ක්‍රියාත්මක නොකර තරගාවලිය පැවැත්වීම පිළිබඳ කරුණු අනාවරණය කර තිබුණි. ක්‍රීඩා පනතේ විධිවිධාන අනුව ක්‍රීඩා ඇමැතිවරයා ශ්‍රී ලංකා පාපන්දු සම්මේලනයට දන්වා ඇත්තේ පරිනත විනිසුරුවන් හා තරග කොමසාරිස්වරුන් පත් නොකිරීමෙන් පොලිස් ක්‍රීඩා සමාජයට අසාධාරණයක් කර ඇති බවය.කළුතර පාක් හා වෙන්නප්පුව නිව්යංග්ස් සමග පොලිස් ක්‍රීඩා සමාජය පැවැත්වූ තරගවල ජයග්‍රහණ පොලිස් ක්‍රීඩා සමාජයට හිමිකළ යුතු වුවද පාපන්දු ක්‍රීඩාවේ උන්නතිය ගැන සලකා බලා ප්‍රතිඵල වෙනස් නොකිරීමට තීරණය කර ඇතැයි දන්වා ඇත.පොලිස් ක්‍රීඩා සමාජයේ විරෝධතාව අනුව ගුවන් හමුදාව සමග තරගයේ දී තරග නීතිරීති උල්ලංඝණයවී නොමැති බවද දැනුම් දී තිබේ.එහෙත් පොදුවේ ගත් කළ තරග සියල්ලෙන්ම පැහැදිලිවන්නේ ශ්‍රී ලංකා පාපන්දු සම්මේලනයේ විශාල දුර්වලතාවත්, තාක්ෂණික කමිටු නිලධාරීන්ගේ නොසැලකිලිමත්භාවය, අකාර්යක්ෂමතාව හා අත්තනෝමතික ක්‍රියා කළාප හේතුවෙන් බව පාපන්දු සම්මේලනයට දන්වා ඇත.ඉදිරි කාලයේ ශ්‍රී ලංකා පාපන්දු සම්මේලනය සංවිධානය කරන සෑම තරගාවලියක්ම ජාත්‍යන්තර නීති රීතිවලට අනුකූලව කිසිදු කණ්ඩායමකට අසාධාරණයක් නොවන සේ පැවැත්විය යුතු බවට ක්‍රීඩා ඇමැතිවරයා තරයේ අවවාද කොට තිබේ.එමෙන්ම ඉදිරියේදී මෙවැනි සිදුවීමක් වාර්තා වුවහොත් ශ්‍රී ලංකා පාපන්දු සම්මේලනයට එරෙහිව දැඩි විනයානුකූ®ල පියවර ගන්නා බවද ක්‍රීඩා ඇමැතිවරයා අනතුරු අඟවා ඇත.චැම්පියන් ලීග් පාපන්දු තරගාවලියේ සූරතාව මීගමුව දොන් බොස්කෝ පිල හිමිකරගත් අතර අනුසූරයන් ලෙස පොලිස් ක්‍රීඩා සමාජය නම්කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103097</link>
    <topic>අතිරේක ක්‍රීඩිකාවකගෙන් නෙට්බෝල් පිල තේරීම ගැන පැමිණිල්ලක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිල තේරීමේදී අසාධාරණයක් සිදුවූ බවට ක්‍රීඩිකාවක් කළ පැමිණණිල්ලක් මත කණ්ඩායම තේරීම ගැන නැවැත සලකා බැලීමට ක්‍රීඩා ඇමැති මහින්දානන්ද අළුත්ගමගේ මහතා තීරණය කොට ඇත.ජාතික පිලට අතිරේක ක්‍රීඩිකාවක් ලෙස තෝරා ගැණුනු මේ ක්‍රීඩිකාව ක්‍රීඩා ඇමැතිවරයාට සිය පැමිණිල්ල මගින් කරුණු දක්වා ඇත්තේ පළමු ක්‍රීඩිකාවන් 12 අතර සිටි තමාව පසුව අතිරේක ක්‍රීඩිකාවක් ලෙස නම් කිරීම අසාධාරණ බවය.මේ අතර පෙරේදා සවස ප්‍රකාශයට පත්වූ ජාතික නෙට්බෝල් පිලේ නාම ලේඛණයට ක්‍රීඩා ඇමැති මහින්දානන්ද අළුත්ගමගේ මහතා අස්සන් කොට අනුමැතිය ලබාදී නැතැයි ද වාර්තා වේ. ජාතික කණ්ඩායමක් තෝරා ගත් පසුව එය ක්‍රීඩා ඇමැතිවරයාගේ අස්සනින් අනුමත කිරීම අත්‍යවශ්‍ය බව ක්‍රීඩා අමාත්‍යාංශයේ ජ්‍යෙෂ්ඨ සහකාර ලේකම් ඩබ්ලිව්.ඒ. විජේරත්න මහතා ‘දිනමිණ’ට පැවැසීය.කෙසේ වුවද මේ පිළිබඳ ඉදිරි ක්‍රියාමාර්ග අද දිනයේ වැඩිදුරටත් ප්‍රකාශ කළ හැකි බව විජේරත්න මහතා සඳහන් කළේය.ලෝක සූරතා නෙට්බෝල් තරගාවලිය වෙනුවෙන් ජාතික කණ්ඩායම නම්කෙරුණු අතර එම තරගාවලිය ලබන ජූලි මාසයේ සිංගප්පූරුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103098</link>
    <topic>කැලණි ක්‍රිකට් ගැටුම අද ඇරැඹේ</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය ශ්‍රී ධර්මාලෝක මධ්‍ය මහා විද්‍යාලයීය ක්‍රිකට් කණ්ඩායමත්, කැලණිය ගුරුකුල විද්‍යාලයීය ක්‍රිකට් කණ්ඩායමත් අතර කැලණි මහා ක්‍රිකට් තරගය 23 වැනි වරටත් 09 සහ 10 දෙදින පුරා කොළඹ පී. සරවනමුත්තු ක්‍රීඩාංගණයේදී පැවැත්වේ.’කැලණි සටන’ නමින් විරුදාවලිය ලත් ගම්පහ දිස්ත්‍රික්කයේ එකම මහා ක්‍රිකට් තරගයද මෙය වේ.ශ්‍රී ධර්මාලෝක කණ්ඩායම තිලංක සුබෝධ මෙහෙයවන අතර උප නායක වශයෙන් චතුර ලක්මිණි ක්‍රීඩා කරයි. ගුරුකුල කණ්ඩායමේ නායකත්වය දරන්නේ ගයාන් බුද්ධික ය. උප නායක වශයෙන් මධුෂාන් චතුරංග ක්‍රීඩා කරයි.දෙපිල අතර එක් දින තරගය 20 වැනි වරටත් මෙම ක්‍රීඩාංගණයේදීම 14 වැනි දින පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=s1103099</link>
    <topic>ජාතික රට හරහා දිවීමේ කාන්තා රන් කිරුළ මධ්‍යම පළාතෙන් ගිලිහෙයි</topic>
    <author>පි‍්‍රන්ස් ගුණසේකර</author>
    <content>වසර 10කට වඩා වැඩි කාලයක් ජාතික රට හරහා දිවීමේ කාන්තා රන් පදක්කම රැක ගෙන සිටි මධ්‍යම පළාතට මෙවර එම කිරුළ අහිමිවී ගියේ ය. එයට ප්‍රධානතම හේතුව වූයේ පසුගිය වසර 6 කදීම පිට පිටම රන් පදක්කම දිනාගත් මධ්‍යම පළාත් ක්‍රීඩිකා ගීතානි රාජසේකර මෙවර එම පළාතෙන් අතිරේක ක්‍රීඩිකාවක් ලෙස නම්කර තිබීමයි. රට හරහා දිවීමේ තරගය පෙරේදා රාජගිරිය වෝටර්ස් ඒජ් මාර්ගයේදී පැවැත්විණි.අවසන් මොහොතේ ඇය තරගයට විවෘත අංශයෙන් ඉදිරිපත්වී විනාඩි 29.47 කින් ප්‍රථම ස්ථානයට තරගය නිමකළද නිල ප්‍රතිඵල අනුව ඇයට රන් පදක්කම හා ජාතික මහා ක්‍රීඩා උළෙලේ සහතිකයද මෙවර අහිමිවී ගියාය. ඇය 2006 හා 2008 වසරවලදී ජාතික මහා ක්‍රීඩා උළෙලේ දක්‍ෂතම මද දුර දිවීමේ ක්‍රීඩිකාවද වූවාය.ගීතානි රාජසේකර තරගයට කෙළින්ම ඉදිරිපත් නොකර අතිරේක ක්‍රීඩිකාවක් ලෙස තරගයට ඉදිරිපත් කළේ ඇය මධ්‍යම පළාතේ පදිංචිවී නොසිටීම හේතුවෙන් යැයි මධ්‍යම පළාතේ ක්‍රීඩා නිලධාරියකු අප කළ විමසුමකදී පැවැසීය. නවතම චක්‍රලේඛයක් අනුව වසර 3 ක ස්ථිර පදිංචිය පළාත නියෝජනය කරන සෑම ක්‍රීඩික ක්‍රීඩිකාවකට අවශ්‍ය බව ඔහු පැවසීය. මධ්‍යම පළාත් ක්‍රීඩා අමාත්‍යංශ නිලධාරියෙකු පැවැසූ පරිදි එම පළාතෙන් තරගයට ඉදිරිපත්වීමට තමන් අපේක්‍ෂාවෙන් සිටි බව ගීතානි රාජසේකර ‘දිනමිණ” ට පැවැසුවාය. තරගයට ඉදිරිපත්වීමට කළින් මධ්‍යම පළාතෙන් තමන්ගේ නම කැපී ඇති බව දැක පුදුමයට පත්වූ බව ඇය සඳහන් කළාය.කාන්තා - 1. ශානිකා සමන්මලී වි... 29.47 (වයඹ),2. ඩබ්ලිව්. කේ. එල්. වි.30.10 (දකුණ) 3. බී. ජී. එල්. අනුරාධී වි. 30.18 (මධ්‍යම), 4. දීපිකා රත්නමාලි වි. 31.34 (ඌව) 5. දුෂාන්ති වික්‍රමසිංහ වි. 31.43 (වයඹ) 6. පී. එම්. පෙරේරා වි. 32.00 (බස්නාහිර) 7. ගයානි දර්ශිකා වි. 32.08 (සබරගමුව) 8. දිස්නා මල්කාන්ති වි. 32.30 (වයඹ) 9. මංගලා පි‍්‍රයදර්ශනී වි. 32.42 (ඌව) 10. වන්දනා ශ්‍රී මාලි වි. 32.46 (වයඹ)පිරිමි – 1. සමන් කුමාර වි.38.26 (ඌව), 2. ආර්. එම්. එස්. පුෂ්පකුමාර වි. 38.52 (බස්නාහිර) 3. උපුල් විජිත කුමාර වි. 38.55 (දකුණ) 4. කේ. කේ. සම්පත් වි. 39.42 (බස්නාහිර) 5. චමිල නිෂාන් වි. 39.49 (දකුණ) 6. සුජීව චන්ද්‍රපාල වි. 39.54 (මධ්‍යම) 7. සුජිත් කුමාර වි. 39.59 (මධ්‍යම) 8. කේ. කේ. වීරසිංහ වි. 40.00 (සබරගමුව) 9. නිශ්ශංක කුමාර වි. 40.07 (මධ්‍යම) 10. පී. ඒ. දිනුරංග වි. 41.17 (නැගෙනහිර).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=f1103091</link>
    <topic>එජාපයේ ආශ්වාදය දාහත් වෙනිදාට ඉවරයි</topic>
    <author>සාකච්ඡා කළේ උදිත ගුණවර්ධන</author>
    <content>ග්‍රාමීය සංවර්ධනය සඳහා තම අමාත්‍යාංශයේ කාර්යභාරය ඒ සඳහා ඇති කර ඇති සැලැසුම්, ගෙවතු දසලක්ෂයක් දිවිනැගුම වැඩපිළිවෙළ මගින් ඉටුවන කාර්යභාරය පළාත් පාලන මැතිවරණය සහ තවත් කාලීන දේශපාලන කරුණු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ සිදුකළ සංවාදයකි මේ.* ගම සංවර්ධනය සඳහා ආණ්ඩුව ගෙන ඇති වැඩපිළිවෙළ තවදුරටත් ශක්තිමත් කිරීමට ග්‍රාමීය සංවර්ධන අමාත්‍යාංශය මොන විදිහේ වැඩපිළිවෙළක් ද සැලැසුම් කර තිබෙන්නේ?රටක් දියුණු වීමට ඕනෑ නම් නගරය පමණක් සංවර්ධනය වීමෙන් ප්‍රතිඵලයක් ලබා ගැනීමට අපහසුයි. ඒ සඳහා විධිමත් විදිහටත් සැලැසුම් සහගතවත් සිදුකළ යුතුයි. එය එහෙම වුණොත් තමයි ගමත්, නගරයත් මුළු රටමත් දියුණු කිරීමට අපට අවස්ථාවක් ලැබෙන්නේ. ගම දියුණු කිරීම තුළින් තමයි අපට සාර්ථක ගමනක් යාමට පුලුවන්කම ලැබෙන්නේ. ඒත් මෙතෙක් කල් සිටි පාලකයන් මේ ගැන අවධානය යොමුකරමින් කටයුතු කළේ නැහැ. ජනාධිපති මහින්ද රාජපක්ෂ මහතාගේ රජය තමයි ගම කේන්ද්‍ර කර ගත් සංවර්ධනය පිළිබඳ අවධානය යොමු කර කටයුතු කළේ. රටක් දියුණු වීමේ දී ඇස් ඉදිරිපිට දැකිය හැකි සංවර්ධන මුලාශ්‍ර තිබෙනවා. මේ වන විට ඒක පුද්ගල ආදායම ඉහළ ගිහින් තිබෙනවා.ඒකපුද්ගල ආදායම ඉහළයාම තමයි සංවර්ධනයේ මූලික පිම්ම විදිහට සළකන්න පුළුවන්කම තිබෙන්නේ. උද්ධමනය වුණත් 2008 වන විට තිබුණේ 27% ආසන්න උද්ධමන වේගයක්. එය අදවන විට තනි ඉලක්කමේ අගයක් දක්වා පහළ ගිහින් තිබෙනවා. ඇතැම් අය රජය නිසි විදිහට හසුරුවන්නේ නැතැයි චෝදනා එල්ල කළාට මේ දත්තයන් අනුව වුණත් අපට සිතන්න පුළුවන් දේ තමයි අද වන විට ආර්ථිකයේ වගේ ම සංවර්ධනයේත් වර්ධනීය තත්ත්වයක් තිබෙන බව.බලන්න අද සමාජයේ බහුතරයක් අතර සෙලියුලර් දුරකථන භාවිත වෙනවා ඒ වගේ ම ස්ථාවර දුරකථනත් ලක්ෂ ගණනක් භාවිතා වෙනවා. මෙම සියලුම දත්තයන්වලින් අපට මනා ලෙස තහවුරු කරන්න පුලුවන් මෙරට ග්‍රාමීය ආර්ථික රටාව තුළ විශාල වර්ධනයක් දක්නට තිබෙනවා කියලා. විදුලිය, ජලය වුණත් ගම් මට්ටම් දක්වා ඉතාමත් ප්‍රශස්ත ලෙස පැතිර වීමට මේ ආණ්ඩුකාලය තුළ පතුරුවන්නට පුළුවන් වෙලා තිබෙනවා. මේ හැම දෙයක් ම ආර්ථික හා සමාජීය වර්ධනයක් ගම තුළ සිදුවන බවට වූ සුබදායී සංකේතයක් විදිහට සලකන්න පුලුවන්කම තිබෙන්නේ.* ඔබ ඔවැනි මතයක් පළකළාට විපක්ෂය කියන්නේ ග්‍රාමීය සංවර්ධනය මවාපෑමක් බව සහ රට විශාල ආර්ථික අර්බුදයකට ගමන් කරමින් තිබෙන බවයි. මේ ගැන ඔබේ අදහස මොන වගේ ද?මවා පෑම් සිදුකරන්නේ ජනතාව රවටන්නේ කවුද කියලා මුළු රටම දන්නවා. විපක්ෂයට අද ඔවුන්ගේ පැවැත්ම තහවුරු කර ගැනීමට තමයි මේ විදිහේ මතයක් තහවුරු කිරීමක් මඟින් තමන්ගේ බිඳවැටුණු ප්‍රතිරූපය හා ශක්තිය ආරක්ෂා කර ගැනීමට උත්සාහ කරන්නේ.ග්‍රාමීය වශයෙන් මේ තරම් සංවර්ධනය වූ යුගයක් නොමැති තරම් එවැනි තත්ත්වයක් තුළ විපක්ෂය මේ විදිහේ තර්ක ගොඩනඟනවා නම් මෙය විහිලු සහගතයි. මහ බැංකුව ඇතුළු පිළිගත් ආර්ථික ආයතන මෙරට ආර්ථිකයේ වර්ධනීය ලක්ෂණ ඇතැයි සඳහන් කරන අතර විපක්ෂය පමණක් රටතුළ ආර්ථික අර්බුදයක් ඇතැයි සඳහන් කරන්නේ මොන පදනමකින් ද යන්න අපැහැදිලි දෙයක්.* ගෘහ ආර්ථික ඒකක දසලක්ෂ ඇති කිරීමේ ‘දිවිනැගුම’ වැඩපිළිවෙළ ළඟදීම ආරම්භ කිරීමට නියමිතව තිබෙන්නේ මේ වැඩපිළිවෙළ පිළිබඳව හා මෙය ක්‍රියාත්මක වීමෙන් රටට ලැබෙන ප්‍රතිලාභ ගැන පැහැදිලි කිරීමක් කළ හැකිද?ගෙවතු වගා ක්‍රමය ශක්තිමත් කිරීම ඉතාමත් හොඳ ප්‍රවේශයක් විදිහට හඳුන්වන්න පුළුවන්. මේ විදිහේ ගෙවතු වගා ශක්තිමත් කිරීම මඟින් ගමේ ආර්ථිකය ශක්තිමත් කර ගැනීම වගේ ම ගමේ මිනිසාගේ පෝෂණය ඉහළ මට්ටමක රඳවා ගැනීමට පුළුවන්කම තිබෙනවා. මෙය හුදු ප්‍රචාරාත්මක වැඩපිළිවෙලක් නොවෙයි. ගෙවතු වගාව පිළිබඳව උනන්දුවක් ජනප්‍රියතාවයක් ඇති කරගත හැකි වැඩපිළිවෙළක්. ඒ වගේ ම මෙයට රජයේ නිලධාරින්ගේ මැදිහත්වීම ඉතාමත් ඉහළින් ලබා දීමටත් ජනතාවත් නිලධාරින් අතරත් සම්බන්ධතාවය ඉහළ නැංවීම මෙමගින් සිදු කරන්න පුළුවන්.මෙය එළවලු ටිකක් වගා කර අතපිසදමා ගැනීමේ වැඩපිළිවෙළක් නොවෙයි. දිවිනැගුම වැඩපිළිවෙළ මගින් සුලු අපනයන බෝග, කුඩා කර්මාන්ත ඇතුළු විවිධ ඉසව් පිළිබඳව ස්පර්ශ කරනවා වගේ ම ජනමතයක් ද මේ පිළිබඳව ඇති කිරීමට පුළුවන්කම තිබෙනවා. තවත් විදිහකට බැලුවොත් අද සෞඛ්‍ය ගැටලු විශාල ලෙස මතුවෙලා තිබෙනවා. එය හේතුවෙලා තිබෙන්නේ වැරැදි ආහාර රටාවන් නිසා කියතොත් එය අතිශයෝක්තියක් නොවෙයි. අද බොහෝ අය පුරුදුවෙලා ඉන්නේ ගෙදර යන ගමන් කඩේට ගිහින් එළවලු ටික මිලට ගන්න. රෑට කඩේට ගිහින් ආප්පයක් කොත්තුවක් අරගෙන ගිහින් කන්න. මේ වැරැදි ආහාර පුරුදු නිසා එක දවසක් නැතිනම් සතියකින් ලෙඩ රෝග ඇති වෙන්නේ නැහැ.ඒත් දිගු කාලීනව මේ රටාවට පුරුදු වීම නිසා තමයි ලෙඩරෝග ඇතිවන්නේ. දියවැඩියාව, කොලොස්ටරෝල්, හදවත් රෝග එයින් ප්‍රධානයි. ඒත් එදා එහෙම නෙවෙයි මේ විදිහේ ලෙඩ රෝග ඉතාමත් දුර්ලභ ලෙඩ රෝග විදිහටයි හඳුනාගෙන තිබුණේ. අපට එහෙම වුණේ මොකද කියලා අප හොඳින් කල්පනා කළොත් එයින් ම තේරෙනවා මෙයට හේතු වුණේ වැරදි ආහාර පුරුදු නිසා බව ගෙවතු දසලක්ෂය වැඩපිළිවෙළ නැතිනම් දිවිනැගුම තුළින් ගෙදරම තමන්ට අවශ්‍ය ආහාර ප්‍රමාණය යම් තරමකට හෝ පාලනය කර ගන්න පුළුවන්. ඒ නිසා රජය විසින් ආරම්භ කිරීමට නියමිත මේ වැඩපිළිවෙළ ඒ සඳහා වූ හොඳ ආරම්භයක් විදිහට හඳුන්වා දෙන්න පුළුවන්.* පළාත් පාලන ඡන්දය මේ වන විට මුව විටටම ඇවිත් තිබෙනවා. ඒත් සන්ධානය පාර්ශවයෙන් සුපුුරුදු ප්‍රචාරක ව්‍යාපාරය දක්නට නැහැ ඇයි?ජනාධිපතිවරණයේ ප්‍රචාරක ශෛලිය මහ මැතිවරණයට ගැලපෙන්නේ නැහැ. මහ මැතිවරණයට වඩා පළාත් සභා මැතිවරණ ප්‍රචාරක විධික්‍රමය වෙනස්. ප්‍රාදේශීය සභා මැතිවරණයකදි තිබෙන්නේ ඒ සියල්ලටම වෙනස් වූ ක්‍රියාදාමයකුයි. අද තිබෙන්නේ පළාත් පාලන මැතිවරණයක දී ගමට සීමා වූ ග්‍රාමීය ප්‍රචාරණ විධි, ගෙන්ගෙට යාම් සිදු කරන ක්‍රමයකුයි අනුගමනය කරන්නේ. බලන්න ගමට ගිහින් ප්‍රාදේශීය මට්ටමට ගිහින්. අපේ සන්ධානයේ මැතිවරණ ව්‍යාපාරය තමයි වඩාත් සාර්ථක හා ආකර්ශනීය මැතිවරණ ප්‍රචාරක ව්‍යපාරය ලෙස ගෙන යාමට පුළුවන්කම ලැබී තිබෙන්නේ.අනෙක අපට අලුතින් ගමට ගිහින් ස්ථාවරත්වයක් ඇති කර ගන්න දෙයක් නැහැ. මේ රජය පසුගිය අවුරුදු පහ තුළ ගම් මට්ටමට විශාල සේවයක් ඉටු කරලා තිබෙනවා. ඒ නිසා අපට විශාල විශ්වාසයක් තිබෙනවා ගමේ කළ ගුණ දත් ජනතාව නිදහස් සන්ධානය විශිෂ්ට ලෙස ජයග්‍රහණය කරවනවා කියලා.ඒ නිසා ආණ්ඩුවට විශේෂ සැලැසුමක් හෝ උත්සාහයක් සිදුකළ යුතු නැහැ. පළාත් පාලන මැතිවරණයෙන් ජයග්‍රහණය කිරීමට ලබන දාහත් වෙනිදාට මුළු රටේ අති බහුතරයක් වූ පළාත් පාලන ආයතන ප්‍රමාණයක් නිදහස් සන්ධානය නිසැකවම ජයග්‍රහණය කරනවා.* ඒත් එජාපය තර්කයක් ගොඩනඟනවා ඔවුන් මේ මැතිවරණයෙන් ජයගන්නා බවට. ඔවුන්ගේ මැතිවරණ ව්‍යාපාරය තුළ පවා යම් පිබිදීමක් දක්නට තිබෙනවා. මේ කරුණු පදනම් කරගෙන තමයි එජාපය මේ තර්කය ගොඩනගන්නේ.එජාපය මේ ආශ්වාදය ලබන්නේ තාවකාලිකවයි. ඔවුන් පසුගිය කාලය තුළම හිටියේ කරකියා ගත නොහැකි තරමේ දේශපාලන අසරණභාවයකිනුයි. එජාපය තුළ සිටි මහා දැවැන්ත දේශපාලන චරිත කිසිවක් අද එය තුළ නැහැ. අප දේශපාලන වශයෙන් අනුමත නොකළත් ඩී. එස්., ඩඩ්ලි, ජේ. ආර්., ප්‍රේමදාස වගේ මහා චරිත වටා තමයි එජාපය ගොඩනැගුනේ. ලලිත් ගාමිණි වුණත් එම පක්ෂය තුළ සිටි ආකර්ශනීය චරිත. ඔවුන් කිසිවකු අද ජීවතුන් අතර නැහැ. ඔවුන්ගෙන් පසු එජාපය තුළ ගොඩනැගුණ චරිත බහුතරයක් අද එජාපයය අතහැරලා අපත් සමඟ එකතු වෙලා කටයුතු කරන්නේ. මෙවැනි වාතාවරණයකදී තමයි එජාපය තමන් දිනන බවට මනෝවිකාරයක් ගොඩනඟාගෙන සිටින්නේ.ඔවුන් අද කෘතිම විදිහට මැතිවරණයට එළැඹීමට උත්සාහ කරනවා. ඒ නිසා තමයි මෙවර කොළ කොඩි, පක්ෂකාර්යාල ඇතුළු ප්‍රදර්ශනාත්මක පැත්ත ගැන ඒ අය අවධානය යොමු කරන්නේ. සල්ලි වියදම් කර කොළ කොඩි ගැහුවා කියලා මහජන පදනමක් ගොඩනඟාගන්න බැහැ.මම උදාහරණයක් විදිහට අපේ දේශපාලන ක්‍ෂේත්‍රයෙන්ම උදාහරණයක් ගන්නම්. ජනතා විමුක්ති පෙරමුණ තමයි එක රැයකදි මුලු රටම වැහෙන විදිහට පෝස්ටර් ගහන්නේ, සරසන්නේ. ඔවුන් තුළ අති විශාල ප්‍රචාරාත්මක හා ප්‍රදර්ශනාත්මක දේශපාලන ක්‍රම සහ විධි තිබෙනවා.ඒත් ඔවුන්ට මෙතෙක් කාලයකට ජයග්‍රහණයක් ලබනවා තියා 20% ඡන්ද ප්‍රතිශතයක්වත් ලබාගන්න බැරි වුණා. අපට මෙයින් ම තහවුරු කර ගන්න පුළුවන් ප්‍රදර්ශනාත්මක ප්‍රචාරක වැඩවලින් ජනමතය වෙනස් කරන්න බැරි බව.එජාපයට ගම් මට්ටම තුළ පදනමක් නැහැ. ඔවුන් සම ඟ සිටි බොහෝ අය අපත් සම ඟ එක්ව දේශපාලන කටයුතු කරනවා. තවත් පිරිසක් නිශ්ක්‍රියව ඉන්නවා. ඉතාමත් සුළු පිරිසක් තමයි එජාප දේශපාලනය කරන්නේ. ඉතින් මේ විදිහට ගම් මට්ටමින් සේදී ගිය මහජනතාවගෙන් වියෝ වූ දේශපාලන පක්ෂයකට මැතිවරණයක් දිනන්න පුළුවන්ය කියලා කියනවානම් ඔහු හෝ ඇය දේශපාලන උත්මත්කයෙක් විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=f1103092</link>
    <topic>ගම දිනවන පුංචි ඡන්දයෙන් දූෂිතයා අහකට</topic>
    <author>එස්. ජී. කේ. ඩී. ජූලියන්</author>
    <content>කවුරු කොහොම කීවත්, එළඹෙන ප්‍රාදේශීය සභා ඡන්දය ඉතාමත් වටිනා ඡන්දයකි. පොදු ජනතාව ළඟින්ම සිටින දේශපාලඥයා ප්‍රාදේශීය සභා නැතිනම් නගර සභා මන්ත්‍රීවරයා ය. ඔහු ගමේ සිටින ඔබ ගැන පුද්ගලිකවම දැන හැඳුනුම්කම් ඇත්තෙකි. එසේ ඡන්දදායක ඔබ ද ඔහු ගේ පැටිකිරියේ සිට වර්තමාන හැසිරීම් රටාව, වත් පොහොසත්කම, ඔහුගේ දේශපාලන දර්ශනය, ගමට ළැදියාව ගැන හොඳීන්ම දන්නේ ය.ඒ නිසා තමන්ට වැඩක් ඇති ගමට වැඩක් ඇති හොඳ ඉදිරිදැක්මක් ඇති අවංක නියෝජිතයකු තෝරාපත්කර ගැනීමේ පරමාධිපත්‍ය බලය ඡන්දදායකයා සතුව තිබේ. මේ පරමාධිපත්‍ය බලය වසර කීපයකට ඔබ විසින්ම කිසියම් පුද්ගලයකු සිය කැමැත්තෙන්ම පවරා දෙන්නේ මේ ඡන්දයෙනි. ඡන්ද දායකයා සතු මෙම ප්‍රජාතන්ත්‍රවාදී පරමාධිපත්‍ය බලය අපතේ නොයවා පාවිච්චි කළ යුතුය. ප්‍රාදේශීය සභා මන්ත්‍රීවරයකුට ලැබෙන්නේ රුපියල් පන්දහසක මාසික දීමනාවක් පමණ නම් දස ලක්‍ෂ ගණනින් මුදල් වැයකර ගහ මරාගෙන බලය ලබාගැනීමේ රහස ගැනද ඡන්දය පාවිච්චිකිරීමට පෙර දෙවරක් සිතා බැලිය යුතුය.මෑත අතීතයමෑත අතීතය ගැන සිතා බලනවිට අද ප්‍රජාතන්ත්‍රවාදයේ මුර දේවතාවන් ලෙස ට ජනතාව ඉදිරියේ පෙනී සිටින ප්‍රධාන දේශපාලන පක්‍ෂ සංවිධාන එදා ප්‍රජාතන්ත්‍රවාදයට පටහැනිව ක්‍රියා කළ ආකාරය අපගේ මතකයේ තවමත් දෝංකාර දෙයි. තම අභිප්‍රාය ඉටුකර ගැනීමට ඔවුහු මහජන ඡන්දය නැමැති පරමාධිපත්‍යබලය ඉතාමත් වංචාකාරී ලෙස භාවිතා කළහ.සමහර ජාතිහිතෛෂීන් යයි කියාගත් ඒකාධිපති නායකයින් දසක කීපයක්ම තම පාලන ප්‍රදේශ වෙන්කර ගෙන ජනතාව තලා පෙළා බදු මුදල් අයකරමින් තම සුඛවිහරණයට මුල් තැන දෙමින් අත්තනෝමතික ඒකාධිපති පාලනයක් ගෙනගියේ ය.ඇතැම් දේශපාලන පක්‍ෂ නායකයින් ප්‍රජාතන්ත්‍රවාදයේ ප්‍රධානතම අවිය වූ සව¢ ජන ඡන්ද බලය මැතිවරණයකදී භාවිතා කරන්නට ඉඩ දුන්නේ නැත. ඡන්ද භාවිතා කළවුන් එදා දේශද්‍රෝහින් ලෙසට හංවඩු ගසා ඝාතනය කර දේහය දණිස්සෙන් උසට පවා එසවීමට තහනම් නියෝග දී ඡන්දය පාච්චල් කළේ ය. ඒ මතවාදයට විරුද්ධව ප්‍රජාතන්ත්‍රවාදය රජකරවීමට පෙළගැස්වූ නායකයින් ඝාතනය කළේ ය. ජනමාධ්‍යවේදීන් නිහඬ කිරීමට විවිධ වූ උපාය මාර්ග යෙදුවේය. හෘදය සාක්‍ෂියට එකඟව හඬක් නැඟීමට ක්‍රියා කළ ජනමාධ්‍ය සහෘදයින් , උගතුන් කී දෙනෙක් මරා දැම්මාද? සමහරුන් මරණයට බයින් එදා උපන් බිම අතහැර ගියේය. එහෙත් බල ලෝභය පරදා ජනතා ප්‍රජාතන්ත්‍රවාදය හිස එසවිය.ප්‍රජාතන්ත්‍රවාදය ශක්තිමත් කිරීමඒ නිකම්ම නොවේ. ප්‍රජාතන්ත්‍රවාදී අයිතිය ඉල්ලා මේ රටේ ජනතා අරගලවලට නායකත්ව දුන් ජන නායකයින් නිසාය. ජනතා අත්වැල ජන ඝෝෂා ආදී විවිධාකාර වූ ජනතා ක්‍රියාකාරකම් නිසා ලක්වැසි ජනතාවට නැවත ප්‍රජාත්‍රන්ත්‍රවාදය ලබාදුන්නේ ය. මානව හිමිකම් රැක ගැනීමට ජිනීවා ගියේය. ඒවාට නායකත්වය දුන් ජන නායකයින් අතර වර්තමාන ජනාධිපති මහින්ද රාජපක්‍ෂ ගේ නාමය දේශපාලන ඉතිහාසයේ රන් අකුරින් ලියැවී තිබේ. එහි ප්‍රතිඵලය ලෙස අවුරුදු 17 කට පසුව 1994 වසරේ ඒකාධිපති වියරුව පරදා ජනතා ආණ්ඩුවක් බිහිවිය.1994 පසුව නැවත වරක් මේ රටේ ප්‍රජාතන්ත්‍රවාදයේ පිබිදීමක් අපේ රටේ ඇති විය.වාමාංශිකයින් එක කඳවුරකත් ධනවාදීන් තවත් කඳවුරකත් බෙදුම්වාදීන් වෙනම කඳවුරකත් සිය මති මතාන්තර නිදහසේ ප්‍රජාතන්ත්‍රවාදීව ප්‍රකාශ කරමින් මේ රටේ ජීවත් වූහ. බෙදුම්වාදී ත්‍රස්තයන් පවා සුළු වශයෙන් ප්‍රජාතන්ත්‍රවාදීව හැසිරුණු අවස්ථා තිබේ. මේ රට දෙකඩකර වෙනමම පාලනයක් ගෙන යාමට උත්සාහ දැරූ දරුණු ත්‍රස්තවාදියා වූ ප්‍රභාකරන් පවා සාමගිවිසුම් තුළින් සාකච්ඡා මේසයක වාඩිවනවා දැකිය හැකිය. එසේම ජනතා විමුක්ති පෙරමුණ විප්ලවය හා ආයුධ බලය පසෙකලා බලය ලබා ගැනීමට ප්‍රජාතන්ත්‍රවාදීව මැතිවරණයට ඉදිරිපත් වන්නේ ය. මේවා සුබදායක ක්‍රියාකාරීකම්ය.මෙහි වැදගත් සන්ධිස්ථානයක් ලෙස ජනතා විමුක්ති පෙරමුණ සන්ධාන ආණ්ඩුව සමඟ එක්වී ආණ්ඩුවේ මැති ඇමැතිකම් ලබා පාලනයට එකතුවනවා දැකිය හැකිය. පසු කාලයේදී ද්‍රවිඩ එක්සත් විමුක්ති පෙරමුණ - කඳුරට ජනතා පෙරමුණ හෙළ උරුමය, ජනතා විමුක්ති පෙරමුණේ යම් යම් කොටස්, එක්සත් ජාතික පක්‍ෂයේ ජනතා නියෝජිතයින් මුස්ලිම් කොන්ග්‍රසය ආදී දේශපාලන ක්‍ෂේත්‍රයේ යම් යම් බලවේග ආණ්ඩුව සමඟ එක්වනවා දැකිය හැකි වූ අතර මේ රට දෙකඩ කිරීමේ මතයේ එල්ඹ සිටි කොටි ත්‍රස්තවාදීන්ගෙන් බිදුණු යම් යම් නායකයින් ද ආණ්ඩුව සමඟ එක් විය. උතුරු නැඟෙනහිර ත්‍රස්තවාදය නැතිකර දැමීමට රජය ගෙනගිය මානුෂීය මෙහෙයුම සාර්ථකවීමට මේ එක්වීම වැදගත් සන්ධිස්ථානයක් විය.රට ත්‍රස්තවාදයෙන් මුදා ගැනීමත් සමඟම අපේ රට ඒකීය ප්‍රජාතන්ත්‍රවාදී රාජ්‍යයක් බවට නැවත පත්විය. ඒ විශාල ධනස්කන්ධයක් හා මිනිස් ජීවිත අතිවිශාල සංඛ්‍යාවක් පූජා කිරීමෙන් පසුවය. මේ රට තුළ යුද්ධයක් පැවැතියත් ජනතා සහන හා රටේ සංවර්ධන ක්‍රියාවලියට බාධාවක් නොකිරීමට රජය වග බලා ගැනීම අතිශයින්ම වැදගත් කරුණකි. අද මේ රටේ ඕනෑම පුද්ගලයෙකුට යම් ප්‍රකාශයක් කිරීමේ අයිතිය ලබාදී ඇත. අද රටේ හදිසි නීතිය ක්‍රියාත්මක වෙද්දී වුවද ප්‍රජාතන්ත්‍රවාදී ක්‍රියාකාරකම්වලට කිසිම බාධාවක් නොවේ. අධිකරණය ස්වාධීන ආයතනයක් ලෙස ක්‍රියාත්මක වීමට අවශ්‍ය පරිසරය නිර්මාණය කර තිබේ. රජයේ යම් යම් ක්‍රියාකාරීකම් ශ්‍රේෂ්ඨාධිකරණ තීන්දු මඟින් අත්හිටවනු දැකිය හැකිය.ප්‍රාදේශීය සභා නගර සභා පාලනය සාර්ථක කර ගැනීමප්‍රජාතන්ත්‍රවාදයට අනුව නියමිත කාලවකවානු අනුව ඒ ඒ පාලන තන්ත්‍ර සඳහා සුදුස්සන් පත්කර ගැනීමට මැතිවරණ මඟින් ජනතා පරමාධිපත්‍ය බලය පාවිච්චි කිරීමට වර්තමාන ආණ්ඩුව ඇප කැප වී ක්‍රියා කරයි. එවැනි අවස්ථාවල ප්‍රජාතන්ත්‍රවාදයට විරුද්ධව කිසියම් නිලධාරියෙක් හෝ ආයතනයක් කටයුතු කර ඇත්නම් ඊට විරුද්ධව අධිකරණ තෝරා ගැනීමට බාධාවක් නොවන බවද පැහැදිලිය. අධිකරණ ක්‍රියාවලියේදී එම තීන්දු ප්‍රකාශයට පත්කරන තුරු මැතිවරණයක් කල් දැමීමට ද ඇති බලය ක්‍රියාවට නංවා තිබෙන්නේ සැමටම එකසේ ප්‍රජාතන්ත්‍රවාදය ක්‍රියාත්මක කිරීමටය.මේ ඡන්දයෙන් අප වසර 04 කට අපේ ප්‍රාදේශීය සභාවට නැතිනම් නගර සභාවට පාලකයින් පත්කර ගැනීම සිදුකරයි. ප්‍රාදේශීය සභාවකින් නැතිනම් නගර සභාවකින් ඒ ඒ ප්‍රාදේශීය මට්ටමෙන් විශාල වැඩ කොටසක් ඉටුකළ යුතුව තිබේ.ගමේ දියුණුවත් ප්‍රදේශයේ දියුණුවත් ලබා දෙන ආයතනය ප්‍රාදේශීය සභාව නැතිනම් නගර සභාව වේ. මෙහි බලධරයා වන්නේ සභාපතිය. ඔහුට මේ ප්‍රදේශය තුළ විශාල පරිපාලන බලයක් ලැබේ. ඒ අය පත්කර ගන්නේ ඔබේ ඡන්දයෙන්ය.මෙම ඡන්දය රජයේ බලය වෙනස් කරන්නක් හෝ පළාත් සභා බලය වෙනස් කරන්නක් හෝ ජනාධිපති බලතල කප්පාදු කරන්නක් හෝ නොවේ. මෙයින් කරන්නේ ඔබ ජීවත්වන බලප්‍රදේශයේ පරිපාලන කටයුතු කිසියම් කණ්ඩායමකට ලබා දීමයි.ඒ සඳහායි ඔබ ඡන්දය පාවිච්චි කරන්නේ. රජය කරගෙන යන සංවර්ධනය ගමට නැතිනම් ඔබ ජීවත්වන ප්‍රදේශයට ලබා දෙන්නේ මේ ආයතන මඟිනි.ප්‍රාදේශීය සභාවක් නැතිනම් නගර සභාවක් සංවර්ධන කටයුතු කරන්නේ ලැබෙන ආදායමෙනි. එම ආදායමෙන් විශාල කොටසක් සේවක සේවිකාවන්ගේ පඩි නඩි සඳහා වැය කරයි. (පුනරාවර්තන වියදම්) ඉතිරිය සංවර්ධනය සඳහා යොදවයි. ප්‍රාදේශීය සභා ආදායම ඒ සඳහා කොහෙත්ම ප්‍රමාණවත් නොවේ. පාර්ලිමේන්තුවේ විමධ්‍යගත අයවැයෙන් වෙන්කරන මුදල් ද පළාත් සභා ප්‍රතිපාදනය මේ සඳහා වෙන්කෙරේ. එහිදී රජයේ පක්‍ෂපාතීත්වය මත වැඩි වාසි ලබාගත හැකිය.රජයේ ප්‍රතිපත්ති අනුව හැසිරෙන ප්‍රාදේශීය සභාවකට නැතිනම් නගර සභාවකට වැඩි ප්‍රතිලාභ ලබාගැනීමේ ඉඩකඩ තිබේ. ඔබේ ගම් ප්‍රදේශය දියුණු කර ගැනීමට එය හොඳ පිටිවහලක් විය හැකිය. මේ නිසා පාලන බලය ලබාදෙන කණ්ඩායම තෝරාගෙන ඒ සඳහා ඡන්දය පාවිච්චි කළ යුතුය. සමහර විට පාලන පක්‍ෂයේ වුවද කලින් සිටි කණ්ඩායම මහජනයාට සේවය නොකර තම පුද්ගලික වාසි සලකා ක්‍රියා කළා නම් ඔවුන් ඉවත් කර වෙනත් සුදුසු පුද්ගලයන් පත්කිරීමට ද ඔබට හැකියාව තිබේ. දූෂිතයා ඉවත් කිරීම මේ මැතිවරණයේදී ඔබ කළ යුතු වැදගත්ම කාර්යය වේ.ඔබ පළමුවෙන්ම ඔබගේ මනාපය පක්‍ෂයට පාවිච්චි කළ යුතුය. අනතුරුව ඔබගේ මනාප අපේක්‍ෂකයාට මනාප තුනම හෝ එකක්, දෙකක් හෝ දිය හැකිය. උපරිම මනාප ගණන තුනකි. එය උපරිම වශයෙන් එක බැගින් තුන්දෙනෙකුට දිය හැකිය. දෙදෙනෙකුට හෝ එක් පුද්ගලයකුට හෝ දිය හැකිය. මෙම ඡන්දය ජනාධිපති පත්කිරීමට හෝ පාර්ලිමේන්තුවේ බලය තහවුරු කර ගැනීමට හෝ පළාත් සභාව දිනවීමට හෝ දෙන්නක් නොවේ. ඒවායේ බලය ලැබී හමාරය. නැවත එවැනි මහා ඡන්දයක් එනතුරු බලා සිටිය යුතුය. මේ ඡන්දය ඔබේ ගම් පළාතට සේවයක් ලබාගත හැකි ගම දිනවන ඡන්දයයි. නැත්නම් සොරුන්, වංචාකරුවන් දේශපාලනයෙන් ඉවත් කර ජනතා හිතවාදීන් පත්කරන ඡන්දයයි. ඔබ නිවැරදිව ඡන්ද පාවිච්චි කර ජනතා පරමාධිපත්‍යය රජ කරවන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=f1103093</link>
    <topic>අනාගත පරපුරට ශේෂ කළ යුතු අපේ පුරා වස්තු</topic>
    <author>ඩී. එම්. එස්. ආර්. ප්‍රියංගා පුරාවිද්‍යා දෙපාර්තමේන්තුව ඡායාරූප සමන්ත වීරසිරි</author>
    <content>ශත වර්ෂ සහ සහස්‍ර වර්ෂ ගණනාවක් මුළුල්ලේ අපගේ අතීත මුතුන් මිත්තන් විසින් ගොඩනඟන ලද දේවල් අද දවසේ පුරාවස්තු ලෙස අපි ආරක්ෂා කරමු. ඒ ඔවුන්ගේ සමාජ, ආර්ථික, සංස්කෘතික, කලාත්මක, දේශපාලනික, විද්‍යාත්මක, තාක්ෂණික ආදි තොරතුරු අනාගත පරපුර වෙනුවෙන් උරුම කර දිය යුතු නිසාය. පුරාවස්තු යනු අතීත මිනිසුන්ගේ ක්‍රියාකාරකම්වල වාර්තාමය තත්ත්වයකි. මෙහි දී පුරාවස්තුවක් යනු කුමක් ද යන්න නිවැරැදිව හඳුනාගැනීම අත්‍යවශ්‍යය.1940 අංක 09 දරන පුරාවස්තු ආඥාපනත සහ 1998 අංක 24 දරන පුරාවස්තු (සංශෝධිත) පනතට අනුව පුරාවස්තුවක් යනු 1815 මාර්තු 02 දිනට වඩා පැරණි චංචල හෝ නිශ්චල දේපළකි. තවද වසර 100 කට වඩා පැරණි වංචල දේපලක් විෂයභාර අමාත්‍යවරයාගේ තීරණයකට අනුව පුරා වස්තුවක් ලෙස නම් කළ හැකිය. ශ්‍රී ලංකාවේ ඇති අතිමහත් පුරාවස්තු සම්භාරය ප්‍රධාන වශයෙන් කොටස් දෙකකට බෙදිය හැකිය. එනම්,* චංචල දේපළ* නිශ්චල දේපළයනුවෙනි. මෙම ලිපියෙන් සාකච්ඡා කරන්නේ චංචල දේපළ පිළිබඳවය. චංචල පුරාවස්තු යනුවෙන් විස්තර වන්නේ 1815 ට පෙර යුගයකට කාල නිර්ණය කළ හැකි චංචල මනුෂ්‍ය නිර්මාණයෝ ය. එහා මෙහා ගෙන යා හැකි පමණින් එය චංචල පුරාවස්තුවක් නොවේ. යම්කිසි පුරාවස්තුවක් තිබූ තැනින් ඉවත් කළ විට එහි අර්ථයට, අදහසට බාධාවක් නොවිය යුතුය. චංචල පුරාවස්තුව රට අභ්‍යන්තරයේත් රටින් රටටත් ගෙන යා හැකිවීමත් නිසා ඒවාට හානි වීමට ඇති ඉඩකඩ බොහෝ ය.ශ්‍රී ලංකාව චංචල හා නිශ්චල දේපළ බහුල රටකි. එම නිසාම ඒවා විනාශයට ද පත්වේ. විශේෂයෙන් ම යටත් විජිත පාලන සමයේ අධිරාජ්‍යවාදීන් පුරාවස්තු තම රටවලට ගෙන යාමට උනන්දු විය. අදත් අප රටට අයත් පුරාවස්තු බොහොමයක් විදේශීය කෞතුකාගාරවල දැකිය හැකිය. අධිරාජ්‍යවාදී පාලන කාලය තුළ පුරාවස්තු මංකොල්ලයන් බහුලව සිදුවිය.එවැනි දේ වැළැක්වීමේ අරමුණින් 1888 දී නිධන් වස්තු ආඥාපනත ඉදිරිපත් විය. ඒ වන විට පුරාවස්තු ආරක්ෂා කිරීමේ නෛතික ආයතනය වන පුරාවිද්‍යා දෙපාර්තමේන්තුව ආරම්භ කර නොතිබුණි. පනතින් පෙන්වා දෙන පරිදි සම්පූර්ණ දේපළවල අයිතිය ඇත්තේ, ශ්‍රී ලංකා රජයටයි. එනම් ඒ වන විට මෙරට පාලනය කළ අධිරාජ්‍යවාදී පාලකයන්ටයි.තවද පුරාවස්තු යන වචනය වෙනුවට මෙම පනතේ යොදා ඇත්තේ, නිධන් වස්තු යන වචනයයි. එහි දහවන වගන්තියට අනුව නිධන් වස්තු යනු මුදල්, නෝට්ටු, කාසි, රන්රිදී, පිඟන්, රන්රිදී පිඬු, මැණික් සහ වටිනා දෑ යනුවෙනි. මෙහි සඳහන් ව තිබූ නිධන් වස්තු යන වචනයම මිනිසුන් නිධන් හෑරීමට පොළඹවන සුළුය.මේ අනුව 1888 නිධන් වස්තු ආඥාපනතේ සම්පූර්ණ අවධානයට යොමු කර තිබුණේ, වංචල පුරාවස්තු කෙරෙහිය. 1888 නිධන් වස්තු ආඥාපනතින් පසු 1900 දී පුරාවස්තු ආඥාපනත සම්මත කරගන්නා ලදී. ප්‍රථම වතාවට එහි නිධන් වස්තු යන වචනය වෙනුවට පුරාවස්තු යන වචනය යොදා තිබේ. මෙහි දී පුරාවස්තු යනු මොනවාදැයි මෙම පනතේ 1 වන වගන්තියෙන් (ඒ) හා (බී) කොටස් මඟින් පැහැදිලි කර ඇත. එනම් චලනය කළ හැකි (MOVEBLE) සහ චලනය කළ නොහැකි (IMMOVEBLE) වශයෙනි. මේ අනුව ප්‍රථම වතාවට චංචල පුරාවස්තු කෙරෙහි 1900 පනතින් අවධාරණය කර තිබේ.1940 අංක 09 දරන පුරාවස්තු පනතේ පුරාවස්තුවක් යනු කුමක් ද යන්න නිර්වචනය කර තිබේ. එනම්,යම් පැරණි ස්මාරකයක් හෝවර්ෂ 1815 මාර්තු මස 2 වන දිනට පුර්වයෙහි වූ කාලසීමාවක සිට පැවත එන්නා වූ නැතහොත්, එසේ පැවත එන්නේ යැයි යුක්ති සහගතව විශ්වාස කළ හැකි වූ ද, ශ්‍රී ලංකාවේ පිහිටා තිබෙන හෝ පවතින හෝ සොයා ගනු ලබන හෝ පහත සඳහන් ද්‍රව්‍යය අතුරෙන් යමක් අදහස් වේ. තමා නෙළනු ලැබූ හෝ සකස් කරනු ලැබූ සියලු වර්ගවලට අයත් ගල් හෝ කිරිගරුඬ තහඩුවල මුද්‍රිත චිත්‍ර, කැටයම් කරනු ලැබූ රූප, ශිලාලේඛන, පින්තාරු කරන ලද චිත්‍ර ලියවිලි සහ යම් ද්‍රව්‍යයක් මත ඒවා දක්නට ලැබේ නම් එවැනි ද්‍රව්‍ය පිඟන් භාණ්ඩවල, තහඩුවල සහ රෙදිපිළිවල යෙදූ චිත්‍ර, කාසි, මැණික්, මුද්‍රා, ස්වර්ණාභරණ, යුද්ධායුද මෙවලම්, විසිතුරු භාණ්ඩ සහ චංචල දේපල වන සෙසු කලාත්මක ද්‍රව්‍ය අදහස් වේ.මෙම ඉහත විස්තරයට අනුව චංචල පුරාවස්තුවක් කුමක් ද යන්න පිළිබඳව යම්තාක් දුරකට අවබෝධ කරගත හැකිවේ. ආඥාපනත්වලට ඇතුළත් කර තිබූ පමණින් චංචල පුරාවස්තු විනාශවීම වැළැක්වීම අසීරුය. හේතුව චංචල පුරාවස්තු තැනින් තැනට ගෙන යා හැකිවීමයි. අයිතිය තහවුරු කළ හැකි චංචල දේපළ ළඟ තබා ගැනීම වරදක් නොවේ. එසේ වුව ද, ඒවා පිටරට වලට ගෙන යාම නීතියෙන් තහනම් ය. පවතින නීතියට එරෙහි ව පුරාවස්තු පිටරටවලට ;ගන යාම නිසා (යටත්විජිත කාලයේ පටන්) අද වන විට පුරාවස්තු විශාල ප්‍රමාණයක් අප රටට අහිමි වී තිබේ.පුරාවස්තුවක් ලොව පවතින වෙනත් දේ සමඟ සැසඳීය නොහැකි, පුරාවස්තුවට පමණක් ආවේනික වන්නාවු ගුණාංග වලින් යුක්ත වේ. එකම වර්ගයේ පුරාවස්තු දෙකක් වුවත්, මොනයම් ආකාරයකින් හෝ එකිනෙකට වෙනස් වේ. එබැවින්, පුරාවස්තුවක් විනාශ වුවහොත්, ප්‍රතිනිර්මාණය කළ නොහැකිය. එබැවින්, පුරාවස්තුවකට ආරක්ෂාව සැලසීම සෑම පුරවැසියෙකුගේ ම වගකීම වේ.මෙලෙස චංචල පුරාවස්තු රැකගැනීමේ තදබල අවශ්‍යතාවයේ ප්‍රතිඵලයක් විදියට 1988 අංක 73 දරන සංස්කෘතික දේපළ පනත බිහිවිය. සංස්කෘතික දේපළ පනත මඟින් සංස්කෘතික දේපළ අපනයනය පාලනය කිරීම සඳහා විධිවිධානයන් ද සංස්කෘතික දේපළ ගණුදෙනු කිරීම සඳහා බලපත්‍ර නිකුත් කිරීමේ ක්‍රියා පටිපාටියක් ද සකස් කර ඇත. තවද සංස්කෘතික දේපළ මෙරටින් පිටරටට ගෙන යාම පාලනය කිරීමට නීතිමය විධිවිධාන සකස් කර ඇත. මෙම පනත මඟින් පුරාවස්තු විකිණීමට බලයදීමත් බලය දීමේ දී පවරන කොන්දේසි කඩකරන අයට විරුද්ධව ගත යුතු ක්‍රියා මාර්ගත් පුරාවස්තු නොවන භාණ්ඩ අපනයනය කිරීමේ දී ගත යුතු ක්‍රියාමාර්ගත් එම නීති උල්ලංඝනය කරන අයට විරුද්ධව ගත යුතු ක්‍රියා මාර්ගත් පෙන්වා දී තිබේ.චංචල දේපල රැක ගැනීම සඳහා එතෙක් ප්‍රමාණවත් ක්‍රියාමාර්ග ගෙන නොතිබුණු නිසා මෙම 1988 අංක 73 දරන සංස්කෘතික දේපළ පනත සම්පාදනය කිරීම වැදගත් ය. කරුණු එසේ වුව ද, අධිරාජ්‍යවාදී යුගවල සිට විදේශ රටවලට ගෙන ගිය චංචල පුරාවස්තු විශාල ප්‍රමාණයක් අද දක්වාත් විදේශීය කෞතුකාගාරවල ඇත. රටට අහිමි වූ එම පුරාවස්තුවලින් කොටසක් හෝ නැවත අත්පත් කරගැනීමේ ක්‍රමවේදයක් සකස් කිරීමේ අවශ්‍යතාවය ඇත.මේ අනුව 1888 න් පසුව අද දක්වාත් පුරාවස්තු ආඥාපනත් වලින් ශ්‍රී ලංකාවේ චංචල පුරාවස්තු ආරක්ෂා කිරීමට විවිධ නෛතික ක්‍රියාමාර්ග ගෙන තිබුණත්, පුරාවස්තු විනාශ කිරීම, විකෘති කිරීම, සොරකම් කිරීම හා විදේශගත කිරීම යන විවිධාකාර ක්‍රමවලට මේවා විනාශයට පත්වේ.එබැවින්, අනාගත පරපුර වෙනුවෙන් චංචල පුරාවස්තුවල ආරක්ෂාව තහවුරු කිරීම වස් චංචල පුරාවස්තු ලේඛනගත කිරීමේ වැඩපිළිවෙළක් පුරාවිද්‍යා දෙපාර්තමේන්තුව විසින් ආරම්භ කර තිබේ. එහි අරමුණ වන්නේ ශ්‍රී ලංකාවේ සියලු ආයතන සහ පුද්ගල සන්තකයේ පවතින චංචල පුරාවස්තු පිළිබඳ සොයා බලා වාර්තාගත කිරීම සහ පරිගණක දත්ත බැංකුවක් පවත්වාගෙන යාමයි. ජාතික පුරාවිද්‍යා ප්‍රතිපත්තියට අනුව, චංචල පුරාවස්තු ලේඛනගත කිරීමේ දී ඒවායේ වැදගත්කම පරිමාණ හතකින් අවධානයට ගැනීම යුක්ති සහගතය. නිද : ජාත්‍යන්තර, ජාතික, දිස්ත්‍රික්ක වශයෙනි. අනතුරුව ඒවා ශ්‍රේණිගත කළ යුත්තේ, පහත සඳහන් නිර්ණායක පදනම් කර ගනිමිනි.* දුර්ලබ බව* පර්යේෂණ ශක්‍යතා* සෞන්දර්යාත්මක අගය* යථාභූත බව* ඓතිහාසික සබඳතාව* ආගමික සබඳතාව* සමාජ ආර්ථික සංවර්ධනයට ඇති වැදගත්කමචංචල පුරාවස්තු ලේඛනගත කිරීම මගින්, බලාපොරොත්තු වන්නේ චංචල පුරාවස්තුවල අනන්‍යතාවය, නීතිමය ආවරණය හා ආරක්ෂාව තහවුරු කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=f1103094</link>
    <topic/>
    <author>මනෝලි සුබසිංහ</author>
    <content>තිලකරත්න කුරුවිට බණ්ඩාර ප්‍රවීණ පුවත්පත්කලාවේදියෙකි. සාහිත්‍යධරයෙකි. කවියෙකි. දීර්ඝ කාලයක් ‘සිළුමිණ’ සහ ‘සරසවිය’ ප්‍රධාන කර්තෘ ලෙස කටයුතු කළ කුරුවිට බණ්ඩාර මහතා පසුගිය කාලේ විවිධ ජාතික පුවත්පත්හි ප්‍රධාන කර්තෘ ලෙස ද කටයුතු කළේය. මාධ්‍ය ජීවිතයෙන් බොහෝ කාලයක් පත්තර මහ ගෙදර ගත කළ කුරුවිට බණ්ඩාර මහතා මේ දිනවල ගුවන් විදුලි මහගෙදර සෙවණේ කටයුතු කරයි. ඒ ගුවන් විදුලියෙන් තෛ‍්‍රයිමාසිකව ප්‍රකාශයට පත් වෙන ‘හඬ’ සඟරාවේ ප්‍රධාන සංස්කාරක ලෙස කටයුතු කරන නිසයි. ශ්‍රව්‍ය මාධ්‍යයේ මුද්‍රිත සඟරාව වූ ‘හඬ’ පිළිබඳ කතා කරන්නට ප්‍රවීණ පුවත්පත්කලාවේදී ලේඛක කුරුවිට බණ්ඩාරයන් මම හමුවීමි.මෙය එක්තරා ආකාරයකින් මා හට සුවිශේෂී අවස්ථාවකි. මීට වසර දහතුනකට පෙර පත්තර මහ ගෙදරට ගොඩවැදුණු මට පත්තර කලාවේ ‘අ’ යනු ‘ආ’ යනු කියා දුන්නේ කුරුවිට බණ්ඩාර ඇඳුරන්ය. ඊට වසර දහතුනකට පසු මගේ ගුරුතුමා පිළිබඳ මෙසේ මට ලියන්නට ලැබීම භාග්‍යයක් නොවෙද?.* ඔබේ සංස්කාරකත්වයෙන් යුතුව ‘හඬ’ ප්‍රකශයට පත් වන ප්‍රථම අවස්ථාවයි. ‘හඬ’ හි ආරම්භය ගැන කතා කළොත්?‘හඬ’ ගුවන්විදුලි සඟරාව විවිධ නම්වලින් අතීතයේ දී පළ වී තිබෙනවා. වරක් ගුවන් විදුලි සඟරාව කළේ ‘තරංගනී’ කියලයි. තවක් විටෙක ‘තරංග‘ නමින් ප්‍රකාශයට පත් කළෙත් ඒ සඟරාවමයි. ඉංග්‍රීසියෙන් රේඩියෝ නමිනුත් පළ වෙලා තියෙනවා. මේ ආකාරයේ විවිධ අවස්ථාවල විවිධ නම්වලින් ප්‍රකාශයට පත් වූ ගුවන්විදුලි සංස්ථාවේ සඟරාවල වැඩි වශයෙන් පළ වුණේ ගුවන්විදුලියේ ම විකාශ වූ හරවත් වැඩසටහනුයි. ඒ අතරින් මුද්‍රිත මාධ්‍යයකින් ඉදිරිපත් කළ හැකි වැඩසටහන් තෝරාගෙන සඟරාවේ පළ කළා. මහාචාර්ය ගුණපාල මලලසේකර, ඊ. ඩබ්ලිව්. අධිකාරම්, මාර්ටින් වික්‍රමසිංහ ආදි විද්වතුන් ගුවන්විදුලියෙන් කළ දේශන ජනතාව අතරට තව තවත් ගෙන යෑම ගුවන්විදුලි සඟරාවලින් සිද්ධ වුණා.මේ කටයුත්තෙහි ආරම්භය සිද්ධ වුණේ පනහේ දශකයේදී යි. ඒ අනුව බලන විට ගුවන්විදුලි සඟරාවට ඇත්තේ අඩසියවසකටත් වැඩි ඉතිහාසයක්. නමුත් වර්තමාන ගුවන්විදුලි සංස්ථාවේ සභාපති හඩ්සන් සමරසිංහ මහතාට අවශ්‍ය වුණේ හුදෙක් ගුවන්විදුලියේ ප්‍රචාරය වන වැඩසටහන් නැවැත පළ කිරීමක් කරන්නට නොවේ.ජාතික ගුවන් විදුලිය කියන්නේ රටක ජාතියේ මුදුන්මල්කඩයි. ජාතියක් දැනුවත් කිරීමේ කාර්යභාරයෙන් ගුවන් විදුලියට ගැළවෙන්නට බැහැ. ඒ නිසා ‘හඬ’ කියන්නේ නිකම්ම නිකම් සඟරාවක් නෙමෙයි. මෙහි අරමුණ වන්නේ රටේ රසිකත්වය වර්ධනය හා ජනතාව දැනුවත් කිරීමයි. එවැනි නිමිත්තක් ඇතිව තමයි මේ සඟරාවේ අන්තර්ගතය අපි පෙළ ගැස්සුවේ.* ඔබේ සංස්කාරකත්වයෙන් යුතු ප්‍රථම ‘හඬ’ කලාපයට ආනන්ද සමරකෝන් ප්‍රධාන නිමිත්ත කර ගත්තේ ඔහුගේ ජන්ම ශත වර්ෂය මේ වසරට යෙදුණු නිසාම ද?එය ප්‍රධාන හේතුවක් වුණා. ඒ මොකද කිව්වොත් ආනන්ද සමරකෝන් කියන්නේ නිකම්ම නිකම් පුද්ගලයෙක් හෝ කලාකරුවෙක් නෙමෙයි. ඔහු මේ රටේ සුවිශේෂිතම කලාකරුවෙක්. ආනන්ද සමරකෝන් යනු මෙරට සංගීත ඉතිහාසය තුළ අධ්‍යාපනික, සංස්කෘතික හා සංගීතමය වශශයෙන් විමසුමට ලක් වන අගනා යුගයක් නිර්මාණය කළ පරමාදර්ශී ගී තනු රචකයෙක්. පද රචකයෙක්. රසවතුන්ගේ හදවත් ප්‍රකම්පනය කළ සෞන්දර්යවාදියෙක්. ආනන්ද සමරකෝන් කියන්නේ ග්‍රැමෆෝන් තැටි ඔස්සේ ගීත නිර්මාණය කළ කලාකරුවෙක්. ග්‍රාමෆෝන්වලට ගැයූ මධුර මනෝහර ගීත බහුතර රසික ප්‍රජාව වෙත ගෙන ගියේ ලංකා ගුවන් විදුලියයි. මුල් යුගයේ ලංකා ගුවන් විදුලිය ස්වතන්ත්‍ර ගීතයෙන් පොහොසත් කිරීමෙන් ආනන්ද සමරකෝන් ගුවන් විදුලියට අතිවිශේෂ මෙහෙවරක් ඉටු කර තිබෙනවා.ගුවන්විදුලිය ආනන්ද සමරකෝන් රටට හඳුන්වා දෙන්න ලැබුණා වගේ ම ආනන්ද සමරකෝන්ගේ ගීතවලින් ගුවන්විදුලිය පෝෂණය වීමත් අපට අමතක කරන්න බැහැ. ඊට කෘතගුණ සැලකීමක් විදියට අපි ‘හඬ’ පළමු කලාපයේ සුවිශේෂී නිමිත්ත එතුමා බවට පත් කරගත්තා.රටක ජාතික ගීය නිර්මාණය කරන්නට ලැබෙන්නේ එක් අයෙකුටම පමණයි. එය වෙනස් වන්නේ නැහැ. ඔහු සමස්ත ජාතියේ ම සම්භාවනාවට පාත්‍ර වන්නෙක්. ශ්‍රී ලංකාවේ ජාතික ගීය නිර්මාණය කිරීමේ භාග්‍යවන්තයා වූයේ ද ආනන්ද සමරකෝන්. ඒ වගේ ම ස්වතන්ත්‍ර තනු නිර්මාණය වගේ ම ස්වතන්ත්‍ර ගී රචනා නිර්මාණයෙහිලා පුරෝගාමියා වූයේ ද ඔහුයි.ග්‍රැමෆෝන් තැටිවලට සිංහල ස්වතන්ත්‍ර ගී ගැයූ පළමු ගායකයා වූයේත් ආනන්ද සමරකෝන්. දේශීය ගී ආර නිර්මාණ කිරීමෙහිලා පළමු යෝධ පියවර තැබුවෙත් ඔහුයි. ආචාර්ය අමරදේව වැනි ගායකයන් පෝෂණය කර කූඨ ප්‍රාප්තියට ගෙන ඒමට හැකි වූයේත් ආනන්ද සමරකෝන් ආ මඟ ආ නිසයි. මේ විදියට බලනකොට ආනන්ද සමරකෝන් කියන්නේ ලාංකීය ජනතාවට සුවිශේෂී චරිතයක්. සමස්ත ජාතියම ඔහු සැබැවින් ම හඳුනා ගෙන සිටිය යුතුයි. ඒ නිසා අප ‘හඬ’ පළමු කලාපය මේ සුවිශේෂී කලාකරුවාට වෙන් කළා.ඒ අනුව මෙම කලාපයෙන් ආනන්ද සමරකෝන්ගේ ජීවන තොරතුරු ඔහුගේ සංගීත සේවාව පිළිබඳ තක්සේරු කිරීමක්, ජාතික ගීය නිර්මාණය කිරීමේ දී ඔහු මුහුණදුන් ගැටළු වගේ ම ලෝකයේ රටවල් 169 ක ජාතික ගී පිළිබඳ මූලික තොරතුරු ‘හඬ’ ට අන්තර්ගතය වූණා.* ‘හඬ’ සඟරාවේ ප්‍රධාන අරමුණ ගැන විග්‍රහ කළොත්?හොඳ සොබාවික ගීතය රසවිඳින ශ්‍රාවක පිරිසක් බිහිකිරීම අපගේ ඒකායන අරමුණයි. ඒ සඳහා කිසියම් විදියේ කතිකාවතක් ‘හඬ’ ඔස්සේ ඇති කරන්නට අපි බලාපොරොත්තු වෙනවා. දැනට හඬ ප්‍රකාශයට පත් වන්නේ තෛ‍්‍රයිමාසිකවයි. හැකි තරම් ඉක්මනට මෙය මාසික සඟරාවක් බවට පත් කිරීම අපේ තවත් බලාපොරොත්තුවක්.* අතීතයේ දී මෙරට ජාතික ගුවන් විදුලිය ජනතාව සමීපව වැළඳගත් ප්‍රබලතම විද්‍යුත් මාධ්‍යයයි.ජනතාව දැනුවත් වීම බොහෝ විට ගුවන්විදුලියෙන් සිද්ධ වුණා. එහෙත් වර්තමානය වන විට ජාතික ගුවන්විදුලිය අසන්නේ නැති තරම්. ඇත්තටම අද ජාතික ගුවන්විදුලි සංස්ථාවේ තත්ත්වය කෙබඳු ද?ලංකාවේ පේරාදෙණිය විශ්වවිද්‍යාලය ආරම්භ කරන්නට පෙර නිළ නොලත් විශ්වවිද්‍යාල දෙකක් තිබුණා. එකක් ‘සිළුමිණ’ පත්තරේ. ඒකට කිව්වේ සත දහයේ විශ්වවිද්‍යාලය කියලයි. අනෙක ලංකා ගුවන්විදුලි සංස්ථාවයි. එවැනි හැඳින්වීමක් ජනතාව තුළ තිබුණේ ඔවුන් දැනුම ලබාගත්තේ මේ මාර්ග දෙකෙන් නිසයි. ජාතිය දැනුවත් කිරීමේ පුරෝගාමී මෙහෙවරක් කළේ මේ දෙකයි. අදටත් මේ තත්ත්වයේ වෙනසක් වෙලා නැහැ. දැනුත් මේ ආයතන දෙකටම ජාතිය දැනුවත් කිරීමේ වගකීම තියෙනවා.කලාකරුවන්ගේ සහ විද්වතුන්ගේ දායකත්වය ලබාගෙන ගුවන්විදුලි සංස්ථාව නැවැතත් මේ කරනු ලබන්නේ ඒ කාර්යභාරයයි.ගුවන්විදුලිය කියන්නේ රටක ජනතාවට ආමන්ත්‍රණය කළ හැකි මිළ අඩුම සහ ප්‍රබලම මාධ්‍යයයි. ගුවන්විදුලිය ඕනෑම මොහොතක කිසිදු ආයාසයකින් තොරව ඇසිය හැකියි. එනිසා ගුවන්විදුලිය සතු බලය අනෙකුත් මාධ්‍ය තුළ නැහැ. ගුවන්විදුලියට ජනතාව අතරට ඍජුව යා හැකියි.* නමුත් රූපවාහිනිය ඉදිරියේ දී ගුවන් විදුලිය පසුබෑමකට ලක්වී තිබෙනවා නේද?රූපවාහිනිය නිසා රූප සංස්කෘතිය (විෂුවල් කල්චර්) විසින් නිසරු දේවල්වලින් ජනතාව ආකර්ෂණය කර ගැනීම නිසා අනාගත පරපුර සම්බන්ධයෙන් විශාල ගැටළුවක් පැන නැඟී තිබෙනවා. ජනතාවගේ හිත් කොල්ලකාගෙන තියෙනවා. මෙය කැමැත්තෙන් හෝ අකමැත්තෙන් හෝ බලහත්කාරකමින් ඉෂ්ට කරනවා. මේ පැහැර ගැනීමට එරෙහි ව ගුවන් විදුලියට නැඟී සිටීමේ ශක්තිය තිබෙනවා. ඒ මොකද ජනතාවගේ නිර්මාණශීලි දරු පරපුරක් ඇති කරමින් පරිකල්පන ශක්තිය වර්ධනය කළ හැක්කේත් ගොඩනැඟිය හැක්කේත් විද්්‍යුත් මාධ්‍ය අතරින් ගුවන්විදුලියට පමණයි.ගුවන්විදුලි නාට්‍යයක් අසමින් අප අපගේ හිත්වල ඒ සියලු චරිත පරිකල්පනය කර ගන්නවා. එහෙම වෙනකොට අප නිර්මාණශීලි වෙනවා. නමුත් රූපවාහිනිය ඒ නිර්මාණශීලි පරිකල්පන ශක්තිය මරලා දානවා. තරුණ පරපුරෙත් ළමා පරපුරෙත් පරිකල්පන ශක්තිය හීන වෙලා ගිහින් තියෙන්නේ රූපවාහිනිය නිසයි.නිර්මාණශීලි පරපුරක් බිහි කිරීම සඳහා ගුවන්විදුලියෙන් පුනර්ජීවයක් ලබාදීමට වත්මන් සභාපතිතුමා ඇතුළු අධ්‍යක්ෂ මණ්ඩලය මැදිහත් වී සිටීම ඇත්තටම සතුටට කරුණක්.* පෞද්ගලික ගුවන් විදුලි නාලිකාවල ඇසෙන බස අසන්නට බැරිතරම් අමිහිරිජනකයි. බස විනාශ කරලා. දිනපතාම බස මරා දමනවා. මේ තත්ත්වය ඔබ දකින්නේ කොහොමද?හුදු වාණිජ පරමාර්ථ පමණක් අරමුණු කොට ගෙන ජාතියේ ඉදිරි පරම්පරාවේ යහපත සහමුලින් ම අමතක කරපු බවක් තමයි දකින්නට තිබෙන්නේ. ශ්‍රාවකයන්ට කළ යුතු යුතුකම පුදුමාකාර විදියට මේ අය මඟ හැරලා. අද අපට ඇහෙන ගුවන්විදුලි බස කොයිතරම් නම් පහත් දැයි කියනවා නම් ජනතාවගේ පතිවෘතාව, ගුණවත්භාවය මේ සියල්ල අතහැර දමා තියෙනවා. අද ගුවන් විදුලි නාලිකා මුදල්ම පරමාර්ථය කොට ගනිමින් සංස්කෘතියම විනාශ කරනවා. හරවත් භාෂාව වළපල්ලට දමලා. ඔවුන් කතා කරන දේ මොනවද කියලා ඔවුන්වත් දන්නේ නැහැ... මේ හරහා ජාතියට සිද්ධ වන හානිය අපමණයි.මෙය අනිවාර්යයෙන් ම වගකිව යුත්තන්ගේ අවධානය යොමු විය යුතුයි. ජනතාවගේ මනස විනාශ කරලා මුදල් ඉපයීම මාධ්‍ය ව්‍යාපාරයේ නීති රීතිවලට පටහැනියි. ගුවන්විදුලි සංස්ථාව මුදල් අරමුණු කරගෙන කිසිම පියවරක් අරගෙන නැහැ. වාණිජ පරමාර්ථය මුල් වී කිසිම වැඩසටහනක් නිර්මාණය කරන්නේ නැහැ. ජාතිය හරවත් කිරීම ශ්‍රී ලංකා ගුවන්විදුලියේ ප්‍රධානතම අරමුණයි.මෑතක ඉඳලා විවිධ රූපවාහිනි නාලිකා සුපිරි තරු බිහි කිරීම ගැන පූරාජේරු කතා කරනවා. නමුත් මේ කටයුත්ත මුලින් ම කළේ ගුවන් විදුලි සංස්ථාවයි.සොබාවික ගීතයේ දිදුළන තරුව ඩබ්ලිව්. ඩී. අමරදේවයි. ජනප්‍රිය තලයේ සුපිරි තරුව එච්. ආර්. ජෝතිපාල. මේ පරපුරේ වික්ටර් රත්නායක, නන්දා මාලිනි, සුනිල් එදිරිසිංහ, එඩ්වඩ් ජයකොඩි, සනත් නන්දසිරි ආදින් පසුකාලයේ සුපිරි තරු බවට පත් වුණා. මේ තරු හැම එකක් ම බිහි කළේ ගුවන්විදුලියයි. නමුත් ඒ තරු නැඟලා නිවී ගියේ නැහැ. මේ ගුවන් විදුලිය බිහි කළ සදා දිඳුළන තරු. ඒ වගේ පූර්වාදර්ශ ඕනතරම් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>09</day>
    </date>
    <link>http://www.dinamina.lk/2011/03/09/_art.asp?fn=f1103095</link>
    <topic>කාන්තාවට ලැබිය යුත්තේසම තැන නොව නිසි තැනයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>මෙවර කාන්තා දිනය නිමිතිකොට ගනිමින් ලාංකීය කාන්තාවගේ අද දවස දෙසත්, රට ගොඩනැඟීමේ දී ඇය ගේ භූමිකාව හා තවදුරටත් වර්ධනය විය යුතු තත්ත්වයන් ගැනත් පාර්ලිමේන්තු මන්ත්‍රිනී, විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය සමඟ කරන ලද සාකච්ඡාවකි.* ජාත්‍යන්තර කාන්තා දිනයේ මෙවර තේමාව සම්බන්ධ කරමින් ලාංකීය කාන්තාවගේ අද දවස දෙස ඔබ බලන්නේ කොහොමද?අද ලාංකීය කාන්තාව බොහෝ ක්ෂේත්‍රවලින් ඉහළට ඇවිත්. විශේෂයෙන් අධ්‍යාපන ක්ෂේත්‍රය ගත්තොත් ප්‍රාථමික අධ්‍යාපන මට්ටමේ දී ගැහැනු, පිරිමි අනුපාතය 1:1 වගේ වුණත් උසස් පෙළ, විශ්වවිද්‍යාල මට්ටමට එනකොට කාන්තා නියෝජනය වැඩියි. මේකෙන් පෙනෙන්නේ අධ්‍යාපන ක්ෂේත්‍රයේ ගැහැනු, පිරිමි විසමතාවන් නැති බවයි. සමහර ගැටලු සහගත පවුල්වල දරුවන් පාසල් හැර යාම වගේ කාරණාවලදී ගැහැනු, පිරිමි භේදයක් නෑ. නමුත් මම කියන්නේ කාන්තාවන් වීම නිසා ම විසමතාවකට ලක්වන්නේ නෑ කියන එකයි.මේ පසුබිම තුළ සාක්ෂරතාවත් 90% වගේ ඉහළ මට්ටමක තියෙනවා.නමුත්, ඇතැම් ක්ෂේත්‍රවල තවමත් යම් පසුගාමී තත්ත්වයක් තියෙනවා. ඇතැම් රැකියා කාන්තාවන්ට නුසුදුසු බවට ඇති ආකල්ප නිසා ඇයට ලැබෙන අවස්ථාව අඩු වෙනවා. නිදසුනක් විද්‍යා තාක්ෂණ ක්ෂේත්‍රය මේකට හේතුව කාන්තාව සියුමැලියි. සංවේදියි කියා සිතීමයි. ඒකෙන් වෙන්නේ කාන්තාවට යම් ක්ෂේත්‍රවල ඉහළට එන්න තියෙන ඉඩ ප්‍රස්ථා සීමාවීමයි. පුරුෂාධිපත්‍ය මතවාදයක් තමයි ඒවායෙන් ඉස්මතු වෙන්නේ. ඒ නිසා මේ ආකල්ප නම් වෙනස් වෙන්න ඕන. කාන්තාවක් වීම නිසා ම යම් ක්ෂේත්‍රයක් අසාර්ථක වෙයි කියලා කියන්න බෑ.ඕනෑ ම ක්ෂේත්‍රයක අසාර්ථක ගැහැනු, පිරිමි දෙකොටස ම ඉන්නවා.සමස්තයක් ලෙස අද අපේ රටේ කාන්තාව හොඳ මට්ටමක සිටිනවා. විශේෂයෙන් මෙවර ජාත්‍යන්තර කාන්තා දිනයේ එක්සත් ජාතීන්ගේ තේමාව අධ්‍යාපන, පුහුණු, විද්‍යා හා තාක්ෂණ ක්ෂේත්‍ර සඳහා සම ප්‍රවේශයක් යන්නයි.මෙරට දී අපි කාන්තා දිනය “දේශය නැඟුමට ඇයගේ දැනුම හා ශක්තිය” මැයෙන් විශේෂී තේමාවක් යටතේ සැමරුවා.එම තේමා විග්‍රහ කරන විටත් අපේ කාන්තාවට ඇති තැන ගැන අවබෝධ කර ගන්න පුළුවන්.* කාන්තාවට පවුල තුළ මෙන්ම සමාජයේ ඉහළ තැනක්, පිළිගැනීමක් ඇතිවීමට අපේ ආගමික පසුබිමත් බලපා ඇතැයි කිව හැකිද?අම්මා උතුම් කොට සලකන්න අපි පුරුදු, පුහුණු වුණේ ඒ පසුබිම තුළයි. බුදුදහමට අනුව අම්මාට උත්තරීතර තැනක් හිමි වෙනවා. ගෙදර බුදුන් අම්මා හැටියටයි සලකන්නේ. ගර්භණී මාතාවකට වැඩි සැලකිල්ලක් දක්වන්නත් මේ ආගමික හුරුව හේතුවුණා. කිතු දහම ගත්තත්, ජේසු තුමන් ගේ මව, මරිය තුමියට උත්තරීතර තැනක් හිමියි. ඒ අනුව කිතුණුවනුත් අම්මා උතුම් කොට සළකනවා. මේ විදිහට සෑම ආගම් දර්ශනයකම වගේ අම්මාට උතුම් පිළිගැනීමක් ලැබී තිබෙනවා.නමුත්, සංකීර්ණ සමාජ පසුබිමක ඇයට ඇති එම පිළිගැනීම, ගරුත්වය නැති වෙමින් යනවා ද යන කාරණය ගැනත් අපේ අවධානය යොමුවිය යුතුයි. මෙහි දී වතුකරයේ සමාජ පසුබිම, නිදහස් වෙළෙඳ කලාප ආශ්‍රිත තත්ත්වය වගේ නිදසුන් විමසා බලන්න පුළුවන්.කාන්තාවට සම තැන ලැබිය යුතුයි කියලා කතා කිරීමත් ඇයට ඇති ගරුත්වය උතුම් බව අහිමිවීමට බලපානවා. සම තැන නෙවෙයි, නිසිතැනයි ලැබෙන්න ඕන. අපි අතීතයේ පටන් පුරුදු පුහුණු කළ හොඳ ගුණාංග ඉදිරියටත් පවත්වාගත යුතුයි. ගැබිණි මවක් ඉන්නවා නම් ගමේ අය එයාට කෑමවේලක් දෙන එක එවැනි ගුණාංගයක්. අද මේවා ටිකෙන් ටික මඟහැරෙමින් යනවා. මවට නිසි පෝෂණයක් ලැබීම, දරුවාට මුල් ළමාවිය රැකවරණය, දරු නැළවිලි ගී ආදිය ගැන පවා අද විද්‍යානුකූලව ඔප්පු වන කාරණා ගැන එවැනි තේරුම් ගැනීමකින් තොරව වුණත් අපේ පැරැන්නන්ට හොඳ අවබෝධයක් තිබුණා. යහපත් සමාජයක් ඇති වුණේ ඒ සියල්ල එකතු වීමෙන්.* මේ කාරණය ඔබටත් සංවේදී වූවක්. තිස් අවුරුදු යුද සමය තුළ දරුවන් අහිමි වූ අම්මලා ගැන, වැන්දඹුවන් ගැන පියවරු අහිමි වූ දූවරු ගැන අපි අවධානය යොමුකළොත්.... එසේම අද මේ තත්ත්වය වෙනස් වෙලා තිබීම ගැනත්...?යුද්ධය නිසා වගේ ම 87’ – 89’ භීෂණ යුගය නිසාත් මෙවැනි තත්ත්වයක් නිර්මාණය වුණා. යුද්ධයේ දී මේ කාරණය උතුර, නැඟෙනහිරටත් අදාළයි. ඒ ප්‍රදේශවල දරුවෝ රැකගන්න අම්මලාට බැරිවුණා. ඔවුන් බලහත්කාරයෙන් යුද්ධයට ඇදගෙන ගියා.නමුත්, ගරු ජනාධිපතිතුමාගේ නිවැරැදි නායකත්වය යටතේ මෙන් ම අපේ රණවිරුවන් ගේ ඉමහත් කැප කිරීමක් හේතුවෙන් අද යුද බිය තුරන් වෙලා. තවදුරටත් යුද්ධය නිසා කාන්තාව අසරණ වන්නේ නෑ. ඒක විශාල දෙයක්.යුද සමය තුළ දිවිදුන්, ආබාධිත වූ අපේ රණවිරුවන් වෙනුවෙන් රණවිරු සේවා අධිකාරිය විශාල වැඩ කොටසක් කරනවා.ඒ අතර ම යුද්ධය නිසා පීඩාවට පත් සෙසු අයටත් සාධාරණය ඉටුවිය යුතුයි. බෝම්බවලින් සැමියන් මෙන්ම පියවරු මිය ගිය පවුල්වල වැන්දඹුවන්ට දරුවන්ට ඇති ආර්ථික ප්‍රශ්න ප්‍රබලයි. සමාජය මේ කාන්තාවන් දෙස බලන්නේ වැරැදි ඇසකින්. ඔවුන් කොන් කරනවා. මේ නිසා එවැනි පවුල්වල අම්මලා අසරණ වෙනවා. මානසික පීඩාවට ලක් වෙනවා. එවැනි අය රැක බලා ගැනීම වෙනුවෙනුත් තිරසාර වැඩපිළිවෙළකට අප යා යුතුයි. සමහරවිට රට වෙනුවෙන් ජීවිතය දුන් අය මතක් කරන්න තරම්වත් යොමුවන්නේ නෑ. ඒක කනගාටුදායක තත්ත්වයක්.* දේශපාලනයේ කාන්තා නියෝජනය ගැන යම් සංවාදයක් සමාජයේ තියෙනවා. ඒත් මෙහි දී අපි තවමත් තෘප්තිමත් මට්ටමකට ළඟා වී නෑ නේද?අපේ දේශපාලනයේ කාන්තා නියෝජනය හැමදාම වගේ සියයට 4 යි, 5යි. පාර්ලිමේන්තුවේ එවැනි ප්‍රතිශතයක් තිබුණත් පළාත් පාලන ආයතනවල බොහොම අඩු කාන්තා නියෝජනයක් තියෙන්නේ.මේ තත්ත්වයට වත්මන් මැතිවරණ ක්‍රමයත් බලපා තියෙනවා. මේ ක්‍රමය තුළ කාන්තාවනට ඉහළට ඒම ඉතාමත් අමාරුයි. කිසි ම දේශපාලන පසුබිමක් නැත්නම් එය කොහොමත් දුෂ්කරයි. මනාප ක්‍රමය නිසා තරගය විශාලයි. ඡන්ද ව්‍යාපාරයක් මෙහෙයවීමත් කාන්තාවට පහසු නෑ. කාන්තාවක් ඉල්ලනවා නම් මඩ ප්‍රහාරත් වැඩියි. අවුරුදු 5 ක් නිකම් ඉන්න අයත් ඡන්දය කිට්ටු වුණා ම සල්ලි වියදම් කරලා දිනන ක්‍රමයක් තමයි තියෙන්නේ. මේ නිසා පවතින දේශපාලන ක්‍රමය තුළ රැඳෙන එක කාන්තාවට පහසු නෑ.අනෙක, තමයි කාන්තාවට පැවරෙන භූමිකාව. ඇය මවක හා බිරිඳක ලෙස සිය යුතුකම් ඉටුකරන විට දේශපාලනය කරන්න අමාරුයි. මම වුණත් මුලින් හිතන්නේ හොඳ මවක, බිරිඳක වීම ගැන. අන්තිමට ම මේ දේවල් අත්හැරියාට පසු අපට ඉන්නෙත් පවුල විතරයි. වැඩ අරගෙන බලය වෙනස් වෙද්දී අත්හැරලා දාන සමාජ ක්‍රමයක පවුල අමතක කරලා දේශපාලනය ගැන සිතන්න අමාරුයි.මේවා අපේ රටේ කාන්තාවට පමණක් අදාළ කාරණාත් නෙවෙයි. හැබැයි, අපට සාපේක්ෂව කලාපයේ සෙසු රටවල දේශපාලනයේ කාන්තා නියෝජනය ඉහළයි. මේ ගැන අවධානය යොමුකර අපේ ප්‍රධාන දේශපාලන පක්ෂ තමන් ගේ ජාතික ලැයිස්තුවලින්වත් කාන්තාවන්ට යම් ප්‍රතිශතයක් වෙන් කිරීම ගැන අවධානය යොමු කරනවා නම් හොඳයි.* අපේ රටේ කාන්තාවට අදාළව තවදුරටත් වර්ධනය විය යුතු තත්ත්වයන් ලෙස ඔබ හඳුනා ගන්නේ මොනවාද?වතුකරය ගත්තොත් පෝෂණ ගැටලු රැසක් තිබෙනවා. මත්පැන්, මත්ද්‍රව්‍ය ආදිය නිසාත් ඇතැම් පවුල් ඒකක පිරිහිලා. එවැනි පවුල්වල දරිද්‍රතාවත් ඉහළයි. ගෘහස්ත ප්‍රචණ්ඩත්වයත් අවධානයට ලක්විය යුතු කාරණයක්. නිදහස් වෙළෙඳ කලාපය ආශ්‍රිත කාන්තාවන් සහ විදේශ රැකියාවන්හි නියුතු රටට විදේශ විනිමය රැගෙන එන අපේ කාන්තාවන් විශේෂයෙන් අවධානයට ලක්විය යුතු තවත් දෙපිරිසක්.යුද්ධයෙන් පසු නැවත පදිංචි කළ පවුල්වල කාන්තාවන් හා වැන්දඹුවන් ගැනත් විශේෂ අවධානයක් දැක්විය යුතුයි. උපදේශන සේවා ආදිය ලබා දෙමින් ඔවුන් නඟාසිටුවීම වැදගත්. මෙවැනි කාන්තාවන් ආර්ථිකව සවිබල ගැන්වීම සඳහාත් වැඩපිළිවෙළ අවශ්‍යයයි.පවුලක ආර්ථික කළමනාකරණය බොහෝ විට සිදුවන්නේ කාන්තාවගෙන්. ශක්තිමත් පවුලක් සඳහා එය අවශ්‍යයයි. එය මනාව සිදුවන්නේ ඇය ආර්ථිකව සවිබල ගැන්වීමෙන්.තීරණ ගැනීමේ ක්‍රියාවලිය තුළ, පරිපාලන තන්ත්‍රයේ ඉහළ තනතුරුවල යම් කාන්තා නියෝජනයක් දැන් දකින්න තියෙනවා. ඒත් දේශපාලනයේ එම නියෝජනය වැඩිවිය යුතුයි.ඇතැම්විට පෞද්ගලික අංශයේ රැකියාවන්ට බඳවා ගැනීමේදී කාන්තාවන්ට අවස්ථා ලැබීමේ සීමාකමක් දකින්න තියෙනවා. හේතුව දරුවකු ලැබීමෙන් පසු මාතෘ නිවාඩු ලබා ගන්නා බව දැන සිටීම. මෙය හොඳ තත්ත්වයක් නෙවෙයි.පවුලක විශාල බරක්, වගකීමක් කාන්තාවට තියෙනවා. මේ නිසා පවුලක තීරණ ගැනීමේ දී පුරුෂාධිපත්‍යයටම ඉඩදීමත් පවුලේ දියුණුවට බාධාවක්. සහයෝගයෙන් අවබෝධයෙන් ක්‍රියාකිරීමයි වඩා සුදුසු. තවමත් බොහෝවිට පවුල් සංවිධානය වගේ කාරණාවලදී, පුරුෂයාගේ මතයටයි ඉඩ ලැබෙන්නේ. කාන්තාවට තීරණ ගන්න බෑ. පෝෂණය සම්බන්ධයෙනුත් මේ තත්ත්වය දකින්න තියෙනවා. මේවා වෙනස්විය යුතුයි.මේ බොහොමයක් කාරණ “මහින්ද චින්තන ඉදිරි දැක්ම” මඟින් තේරුම් ගෙන තියෙනවා. ජනාධිපතිතුමා, කාන්තාව සවිබල ගන්වා පවුල ශක්තිමත් කොට, ගම හදා රට හදමු කියන සංකල්පය ක්‍රියාවට නංවන්නේ මේ අවබෝධයෙන් යුතුවයි. දැන් ක්‍රියාවට නංවා ඇති ගෘහ ආර්ථික ඒකක දස ලක්ෂයේ වැඩපිළිවෙළ තුළත් කාන්තාව සවිබල ගැන්වීම ප්‍රමුඛයි. එසේ ම මතින් තොර සමාජයක් සඳහා ක්‍රියාකරන්නෙත් මේ අවබෝධය ඇතිවයි. එනම්, අපි දැන් නිවැරදි ප්‍රවේශය ලබාගෙනයි තියෙන්නේ. සමාජය මීට වඩා ලස්සන කරන්න නම් කාන්තාවට ගරු කිරීමත්, ඇයගේ නියෝජනය ලැබීමත් අවශ්‍යමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103101</link>
    <topic>සියලු සේවකයන්ට විශ්‍රාම වැටුප්විශ්‍රාම වැටුප් අරමුදල් තුනක්</topic>
    <author>සිතාරා සේනානි සහ චමීර ඇල්ලදෙණිය</author>
    <content>රජයේ විශ්‍රාම වැටුප් සංග්‍රහය මඟින් ආවරණය නොවන සියලු සේවකයන් සඳහා විශ්‍රාම වැටුප් ප්‍රතිලාභ ලැබෙන පරිදි දායක විශ්‍රාම වැටුප් අරමුදලක් පිහිටුවීමට රජය තීරණය කරයි.2011 අය-වැයෙන් යෝජනා වූ පරිදි ජනාධිපති මහින්ද රාජපක්‍ෂ මහතා මේ සම්බන්ධයෙන් ඉදිරිපත් කළ යෝජනාවට අමාත්‍ය මණ්ඩලයේ අනුමැතිය ලැබුණු බව කැබිනට් තීරණ දැනුම්දීමේ මාධ්‍ය හමුවේ දී පරිසර ඇමැති අනුර පි‍්‍රයදර්ශන යාපා මහතා පැවැසීය.කැබිනට් තීරණ දැනුම්දීමේ මාධ්‍ය හමුව රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (9) පැවැත්විණි.මේ යෝජනාව අනුව සේවක විශ්‍රාම වැටුප් ප්‍රතිලාභ අරමුදල්, විදේශ ශ්‍රමික විශ්‍රාම වැටුප් ප්‍රතිලාභ අරමුදල් හා ස්වයං රැකියා නියුක්තිකයන්ගේ විශ්‍රාම වැටුප් ප්‍රතිලාභ අරමුදල් යනුවෙන් දායක විශ්‍රාම වැටුප් අරමුදල් තුනක් පිහිටුවීමට ඇමැති මණ්ඩලයේ අනුමැතිය ලැබී තිබේ.සේවක විශ්‍රාම වැටුප් ප්‍රතිලාභ සඳහා සේවක - සේව්‍ය දෙපාර්ශ්වයෙන් මාසික වැටුපෙන් සියයට දෙකක දායකත්වයක් ලබා දිය යුතු අතර, වසර දහයක අඛණ්ඩ දායකත්වයකින් අනතුරුව සේවකයාගේ වයස අවුරුදු 60 සිට විශ්‍රාම වැටුප් ගෙවනු ලැබේ.රාජ්‍ය බැංකු ප්‍රතිසංස්කරණය යටතේ විශ්‍රාම වැටුප් අහිමි වූ බැංකු සේවකයන්ට ද මේ විශ්‍රාම වැටුප් ප්‍රතිලාභ අරමුදලට දායක විය හැකිය. බැංකු සේවකයන් වෙනුවෙන් සේවක - සේව්‍ය දායකත්වය සඳහා මාසික වැටුපෙන් සියයට පහක් ගෙවිය යුතුය. ඔවුන්ගේ අවසාන වසර දහය ලැබූ දළ විශ්‍රාමික වැටුපෙන් සියයට විසිපහක් විශ්‍රාම වැටුප ලෙස ගෙවනු ලැබේ.විදේශ විශ්‍රාමිකයන් සඳහා හඳුන්වාදී ඇති ප්‍රතිලාභ අරමුදලට දායකවීමට නම් විදේශයන්හි සේවය කරන ශ්‍රමිකයකු වසරකට රුපියල් 12,000 බැගින් තම දායකත්වය ලබාදිය යුතුය. මේ අරමුදල සඳහා රජය රුපියල් මිලියන 1000ක දිගුකාලීන බැඳුම්කරයක් සපයන අතර සාමාජිකයකුගේ වයස අවුරුදු 60 සම්පූර්ණ වූ විට විශ්‍රාම වැටුපක් ගෙවනු ලැබේ.ස්වයං රැකියා නියුක්තිකයන්ට තම අභිමතය පරිදි මීට දායකවීමට ඉඩ සැලසේ. ඔවුන්ගේ වයස අවුරුදු 65දී විශ්‍රාම වැටුප් ලබාගැනීමට සුදුසුකම් ලැබීමට පෙර අවම වශයෙන් වසර දහයක්වත් දායක විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103102</link>
    <topic>සවස 3න් පසු පාසල් ගුරු-සිසු කැමැත්ත අනුවයි</topic>
    <author>මහින්ද අලුත්ගෙදර</author>
    <content>පස්වරු 3.00 දක්වා පාසල් විවෘත කර තබන්නේ සිසුන්, ගුරුවරුන් හා මව්පියන්ගේ කැමැත්ත මත පමණක් බව රජය අවධාරණය කරයි.කිසි විටෙකත් මෙය අනිවාර්ය කර නොමැති අතර, එය ක්‍රියාවට නංවන්නේ දිවයින පුරා සංවර්ධනය කෙරෙන පාසල් දහසේ පමණක් බව ජනාධිපති ලේකම් ලලිත් වීරතුංග මහතා සඳහන් කරයි. දේශපාලන වාසි තකා ඇතැමුන් විවිධ ප්‍රචාරයන් ගෙන යන බව සඳහන් කරන ඒ මහතා රටේ අනාගතය බාර ගන්නා දරු පරපුරේ අධ්‍යාපනය වෙනුවෙන් දේශපාලඥයන් මැදිහත් වීමෙන් වැළකිය යුතු බවද පෙන්වා දෙයි.හෙතෙම මේ බව පැවැසුවේ ‘දිනමිණ’ ට විශේෂ ප්‍රකාශයක් කරමිනි. පස්වරු තුන දක්වා පාසල් විවෘත කර තැබීමට බලාපොරොත්තු වන්නේ දැනට සංවර්ධනය කෙරෙන පාසල් 1000ක පමණක් බවත්, එය ක්‍රියාත්මක කරනුයේ ද දරු දැරියන්, මවුපියන් හා ගුරුවරුන්ගේ කැමැත්ත මත පමණක් බවද කී ජනාධිපති ලේකම්වරයා ශ්‍රී ලංකාවේ ඇතැම් පාසල් මීට කලකට පෙර සිටම පස්වරු 3.00 දක්වා විවෘත කර තැබුන බව කීවේය.මිලියන 4 ක් වූ පාසල් දරු පිරිස සහ ඔවුන්ගේ මවුපියන්ගේ මනස විකෘති කරමින් දේශපාලන වාසි ලබා ගැනීමට ඇතැම් අය උත්සාහ ගන්නා බව කී ජනාධිපති ලේකම්වරයා, පස්වරු 3.00 දක්වා විවෘත කර තැබීමේ අරමුණ වී තිබෙන්නේ දරුවන් පාසල තුළ ගත කරන කාලය වැඩි කිරීමත් අධ්‍යාපන කටයුතු වල මෙන්ම, ක්‍රීඩා හා විෂයබාහිර කටයුතු වලට වැඩි වැඩියෙන් යොමු කිරීම බවත් ප්‍රකාශ කළේ ය.තමන්ගෙන් ඉටු විය යුතු කාර්ය භාරය කුමක්ද යන්න පිළිබඳව අපේ දරු දැරියන්ට ඉගැන්වීමේ ක්‍රමවේදයකට අප ගමන් කළ යුතු බව කී ලලිත් වීරතුංග මහතා, ජනාධිපති මහින්ද රාජපක්‍ෂ මහතාගේ නායකත්වය යටතේ වර්තමාන රජය මේ රටේ පාසල් දරු දැරියන් වෙනුවෙන් විශාල කාර්යභාරයක් ඉටු කර තිබෙන බවද කීවේය.මේ අතර ඒ මහතා සඳහන් කළේ ජනාධිපති මහින්ද රාජපක්‍ෂ මහතා මේ රටේ පාසල් අධ්‍යාපනය දියුණු කරමින් දරු දැරියන්ට වඩා හොඳ හෙට දවසක් ගතකිරීමට අවශ්‍ය පරිසරය නිර්මාණය කර දී තිබෙන බවයි. පසුගිය 2009 වසර ඉංගී‍්‍රසි හා තොරතුරු තාක්ෂණ වසර ලෙස නම් කරමින් ජනපතිවරයා, දරුවන් වෙනුවෙන් ඉටුකරන යුතුකම කුමක්දැයි පෙන්වා දී ඇතැයි ද හෙතෙම එහිදී කීය. සෑම මවුපියකුම උත්සාහ ගන්නේ තම දරුවන් ජනපි‍්‍රය පාසලක් වෙත යොමු කරමින් වඩා හොඳ අධ්‍යාපනයක් ලබා දීමට බව කී ඒ මහතා, රජයේ නව වැඩපිළිවෙළ යටතේ පාසල් 1000ක් සංවර්ධනය කිරීම හරහා උත්සාහ ගන්නේ මේ රටේ සෑම ප්‍රදේශයකම වාසය කරන දරු දැරියන් වෙත තමාට ළඟින්ම පිහිටි ජනපි‍්‍රය පාසලක් වෙත යාමට අවස්ථාව උදා කර දීම අවධාරණය කළේ ය.මෙහිදී ලලිත් වීරතුංග මහතා පෙන්වා දුන්නේ රජයේ මේ වැඩපිළිවෙළ හරහා ජනප්‍රිය පාසල්වලට තිබෙන තද බදය අඩු වන බවත් සංවර්ධනය කෙරෙන පාසල් 1000 මුල් කරගත් නව වැඩපිළිවෙළක් ක්‍රියාත්මක වන බවත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103103</link>
    <topic>මන්ත්‍රී-ප්‍රභූ ආරක්ෂාවඅඩු කිරීමේ තීරණ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>මන්ත්‍රීවරුන්ට හා ප්‍රභූවරුන්ට ආරක්ෂාව සඳහා ලබා දී ඇති ආරක්ෂකයන් ප්‍රමාණය අඩු කිරීමට පටන්ගෙන ඇතැයි ආණ්ඩු පක්ෂයේ ප්‍රධාන සංවිධායක, ජල සම්පාදන හා ජලපවාහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (9) පැවැසීය.පාර්ලිමේන්තු මන්ත්‍රීවරුන් ඇතුළු නීත්‍යානුකූ®ලව ආරක්ෂාව සැපයීය යුතු යැයි තීරණය කර ඇති ප්‍රභූන් සඳහා ලබා දී ඇති පොලිසියේ භට සංඛ්‍යාව තීරණය කරනු ලබන්නේ ඔවුන්ට එල්ලවන තර්ජනයේ ස්වභාවය අනුව බව ද ඇමැතිවරයා කීවේ ය. ඇමැතිවරයා එසේ පැවැසුවේ වාචික පිළිතුරු අපේක්ෂාවෙන් කොළඹ දිස්ත්‍රික් මන්ත්‍රී රවී කරුණානායක මහතා අසා තිබූ ප්‍රශ්නයට පිළිතුරු වශයෙනි.පාර්ලිමේන්තු හා පළාත් සභා මන්ත්‍රීවරුන්ට ලබා දී ඇති ආරක්ෂක අංශයේ හෝ පොලිසියේ නිලධාරීන් සංඛ්‍යාව කොපමණ දැයි මන්ත්‍රීවරයා ප්‍රශ්න කෙළේ ය.මන්ත්‍රීවරුන් ඇතුළු ප්‍රභූවරුන්ට ලබා දෙන භට සංඛ්‍යාව හෙළි කිරීමෙන් ඔවුන්ගේ ආරක්ෂාව තහවුරු කිරීමට තර්ජනයක් වන බැවින් ලබා දී ඇති භට සංඛ්‍යාව පිළිබඳ තොරතුරු ලබාදිය නොහැකි බව ද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103104</link>
    <topic>‘ලංකා’ පුවත අසත්‍යයක්</topic>
    <author/>
    <content>පසුගිය 6 වැනිදා ලංකා ඉරිදා සංග්‍රහයේ “මහේල – තිලාන් අනතුරේ – පළවූ තරග තහනමක් අවදානමක්” යන හිසින් පළ වූ වාර්තාව තම ආරක්ෂාවට බරපතළ ගැටලුවක් ලෙස හැඟී ඇති බව ජනාධිපති සම්බන්ධීකරණ ලේකම් (පාර්ලිමේන්තු කටයුතු) කුමාරසිරි හෙට්ටිගේ මහතා පොලිසියට දන්වා සිටී.එම ප්‍රවෘත්තියේ සඳහන්වන පරිදි තමා ස්වාධීන රූපවාහිනියේ විමසුම වැඩසටහනට තමා කිසි දිනෙක කිසිවෙකුට උපදෙස් ලබා නොදුන් බව හෙට්ටිගේ මහතා කියයි.එම ප්‍රවෘත්තිය තම ජීවිතයට තර්ජනයක් මෙන්ම ම විසින් නොකරන ලද ක්‍රියාවකට සම්බන්ධ කිරීම කුමන්ත්‍රණකාරී සංවිධානාත්මක වැඩපිළිවෙළක් ඇති බව හැඟී යන හෙයින් ඒ ගැන පරීක්ෂණයක් පවත්වා තමාගේ ආරක්ෂාව තහවුරු කරන ලෙස  හෙට්ටිගේ මහතා පොලිස්පතිගෙන් ඉලා සිටී.මේ සිද්ධියට සම්බන්ධව හෙට්ටිගේ මහතා ලංකා ඉරිදා සංග්‍රහයේ ප්‍රධාන කර්තෘ වෙත ලිපියක් යවා ඇත. තමාගේ උපදෙස් මත දිනමිණ කර්තෘ මහින්ද අබේසුන්දර මහතා විමසුම රචනා කරන බවට පළ වූ පුවත අසත්‍ය බවද හෙට්ටිගේ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103105</link>
    <topic>හිල්ටන් හෝටලයේ අයිතිය රජයට</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>කොළඹ හිල්ටන් හෝටලයේ සම්පූර්ණ අයිතිය දැන් රජය සතුවන බව ආර්ථික සංවර්ධන ඇමැති බැසිල් රාජපක්‍ෂ මහතා පාර්ලිමේන්තුවේදී ඊයේ (9) පැවසීය.හිල්ටන් හෝටල් සමාගම පසුගිය එක්සත් ජාතික පක්ෂ සමයේ ලබාගැනීමෙන් පසු බදු මුදල් ගෙවා තිබුණේ මාස 2ක් පමණක් බව සඳහන් කළ බැසිල් රාජපක්‍ෂ මහතා එබැවින් එම හෝටල් භූමියේ අයිතිය ද රජය පවරා ගත් බවද පැවසීය.ඉඩමක සම්පූර්ණ තක්සේරු වටිනාකම ගෙවීමකින් තොරව එම ඉඩමේ අයිතිය යම් සමාගමකට පවරා නොදීමේ තීරණයක් ද රජය ගත් බව ඇමැතිවරයා කීවේය. සැන්ගි‍්‍රලා හෝටල් සමාගම සම්පූර්ණ මුදල් ගෙවා ඉඩම මිලදී ගෙන හෝටලයේ ඉදිකිරීම් කටයුතු කිරීමට එකඟ වූ බවද පැවසීය.සැන්ගි‍්‍රලා හා කැපික් සමාගම් පිළිබඳ එක්සත් ජාතික පක්ෂ මන්ත්‍රී හර්ෂද සිල්වා මහතා හදිසි නීති විවාදයේදී පැවසූ ප්‍රකාශයට පිළිතුරු දෙමින් ඇමැති බැසිල් රාජපක්‍ෂ මහතා මේ බව කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103106</link>
    <topic>හදිසි නීතිය වැඩි ඡන්ද 75කින් සම්මතයි</topic>
    <author>දයා පෙරේරා, දුමින්ද ගුරුගේ සහස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 75 කින් පාර්ලිමේන්තුවේදී ඊයේ (9) සම්මත විය.හදිසි නීතිය මසකින් දීර්ඝ කිරීමේ යෝජනාවට පක්‍ෂව ඡන්ද 90 ක් ද, විපක්‍ෂව ඡන්ද 15 ක් ද ලැබිණි. යෝජනාවට විපක්‍ෂව එක්සත් ජාතික පක්‍ෂය, දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානයේ මන්ත්‍රීවරුන් ඡන්දය ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103107</link>
    <topic>උතුරේ සම්පත් දකුණට ගෙන යන කතා බොරු</topic>
    <author>සිතාරා සේනානි සහ චමීර ඇල්ලදෙණිය</author>
    <content>උතුරේ තිබෙන පාරිසරික සම්පත් දකුණේ සංවර්ධනය සඳහා රජය භාවිත නොකරන බව පරිසර ඇමැති අනුර ප්‍රියදර්ශන යාපා මහතා පවසයි.උතුරේ සංවර්ධනය සඳහා අවශ්‍ය කලුගල් සහ වැලි ගෙනයනු ලබන්නේ ද වවුනියාව සහ අනුරාධපුර දිස්ත්‍රික්කවලින් බව ද ඇමැතිවරයා අනාවරණය කෙළේ ය.උතුරේ පාරිසරික සම්පත් දකුණ සංවර්ධනය සඳහා යොදා ගන්නා බවට විවිධ පාර්ශ්වයන් චෝදනා කරන බවත්, එම චෝදනා රජය ප්‍රතික්ෂේප කරන බව ද අනුර යාපා මහතා කීවේ ය. උතුරේ අවතැන් වූ ජනතාව කඩිනමින් පදිංචිකර ඔවුන්ට අවශ්‍ය පහසුකම් ලබාදෙන ගමන්, මෙවැනි යෝධ සංවර්ධනයක් රජය සිදු කරමින් තිබෙන බව ද ඇමැතිවරයා අනාවරණය කෙළේ ය.ඇමැතිවරයා මේ අදහස් පළ කෙළේ ප්‍රවෘත්ති දෙපාර්තමේන්තුවේ ඊයේ (09) පැවැති කැබිනට් තීරණ දැනුම් දීමේ මාධ්‍ය හමුවකට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103108</link>
    <topic>පාසල් පෙම් යුවළබොල්ගොඩ ගඟට පැනලා</topic>
    <author>බණ්ඩාරගම සමූහ විමල් එස්. ජයසිංහ</author>
    <content>අපි දෙන්නා එකට මැරෙමු” යි අත් පටලවාගෙන හිරණ පාලම මතින් බොල්ගොඩ ගඟට පැන සිය දිවි නසා ගැනීමට තැත් කළ යුවළකගෙන් තරුණියගේ දිවි බේරී තරුණයා මියගොස් ඇතැයි පාණදුර පොලිසිය කියයි.මෙසේ මියගොස් ඇත්තේ පිළියන්දල මඩපාත පොල්හේන පදිංචිව සිටි වැල්ලවත්ත ප්‍රදේශයේ පාසලක ඉගෙනුම ලබන කවිඳු දිල්ෂාන් (17) නැමැති අයයි.ඔරු පදින්නකු විසින් තරුණියගේ ජීවිතය බේරා ගනු ලැබ ඇතැයි පොලිසිය කියයි. දියේ ගිලී අතුරුදන් වු තරුණයාගේ මළ සිරුර ඊයේ (09) නාවික හමුදා කිමිදුම් කරුවන් සොයාගෙන ඇත.මියගිය තරුණයා මිලදී ගෙන දුන් ජංගම දුරකථනය තරුණියගේ මවුපියන්ට හසු වීමෙන් පසු මොවුන් දෙදෙනා පෙරේදා (08) දහවල් නිවෙස්වලින් පිට වී රෑ බෝ වන තුරු මහ මඟ ගතකර ඊයේ (09) අලුයම පාලම මතට පැමිණ ඇති බවට පරීක්ෂණවලදී හෙළි වී ඇතැයි පොලිසිය කියයි. තරුණිය මීටර් 250ක් පමණ ගඟේ පහළට ගහගෙන ගොස් නතර වී තිබියදී ඇයගේ කෑ ගැසීම ඇසී ඒ දෙසට ගොස් බේරාගත් බව ඔරු පදින්නකු වන අජිත් කුමාරසිරි මහතා පැවැසීය.පාණදුර කොට්ඨාස භාර පොලිස් අධිකාරි එඩ්මන්ඩ් මහින්ද මහතාගේ අධීක්ෂණය යටතේ පාණදුර මූලස්ථාන ප්‍රධාන පොලිස් පරීක්ෂක කුමාරදාස හෙට්ටිආරච්චි හිරණ පොලිස් මුරපළේ ස්ථානාධිපති උප පොලිස් පරීක්ෂක සී. කේ. මාතරආරච්චි, උප පොලිස් පරීක්ෂක වසන්ත අනවරත්න පොලිස් සැරයන් ධර්මරත්න මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n1103109</link>
    <topic>තෙල් බෙදීම නිරීක්ෂණයටචන්ද්‍රිකා තාක්ෂණය</topic>
    <author>සුභානි සේනානායක</author>
    <content>රට පුරා ඉන්ධන ප්‍රවාහනය කිරීම චන්ද්‍රිකා තාක්ෂණය ඔස්සේ නිරීක්ෂණය කිරීමේ නව තාක්ෂණයක් ලංකා ඛනිජ තෙල් සංස්ථාව හඳුන්වා දී තිබේ.මේ මගින් ඉන්ධන බෙදාහැරීමේ දී සිදුවන අක්‍රමිකතා අවම කිරීමට හැකි වේ.මේ මගින් ඉන්ධන බවුසර්වල මුද්‍රා තබන ලද පියන ඇරීම හා බවුසර්වල අනෙකුත් වෑල් ආදිය මෙන්ම ඉන්ධනවල උෂ්ණත්වය ද නිරීක්ෂණය කිරීමට හැකි බව ඛනිජ තෙල් කර්මාන්ත අමාත්‍යාංශ ලේකම් ටයිටස් ජයවර්ධන මහතා ප්‍රකාශ කෙළේ ය. මේ මගින් ඉන්ධන රථ ධාවනය වන මොහොතේ සිටම එම රථ පිළිබඳව සියලු තොරතුරු පරිගණක ගත වන අතර නියමිත මාර්ග හැර වෙනත් මාර්ගවල ධාවනය කරවීම පිළිබඳවද පරීක්ෂා කළ හැකි වේ.මේ මගින් ඉන්ධන කලවම් කිරීම අක්‍රමිකතා සිදුකිරීම අවම කිරීම සිදුවන අතර පාරිභෝගිකයාට උසස් ස්ථාවර ලබාදීම අරමුණු බව ද ලේකම්වරයා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n11031010</link>
    <topic>“මිල්ලන්ගොඩ රාජා” ආහාර ගැනීමේ අපහසුවෙන්</topic>
    <author>රඹුක්කන විශේෂ ඔස්වල්ඩ් ගොඩකුඹුර සහ රඹුක්කන උතුර විපුල කුමාරතුංග</author>
    <content>ආසියාවේ දිගම දළ ඇතා වශයෙන් පිළිගැනෙන “මිල්ලන්ගොඩ රාජා” ඇතාට පෝෂණීය ආහාර ලබාදීමට වනජීවී දෙපාර්තමේන්තුව පියවර ගනී.“මිල්ලන්ගොඩ රාජා” ඇතාගේ සෞඛ්‍ය තත්ත්වය පිරිහීම පිළිබඳව වනජීවී දෙපාර්තමේන්තුව මගින් පරීක්ෂා කර ජනාධිපති මහින්ද රාජපක්ෂ මහතාට වාර්තා කිරීමෙන් අනතුරුව ජනාධිපතිතුමන් විසින් මෙම හස්තියාට දෛනිකව පෝෂණීය ආහාර ලබාදෙන ලෙස එම දෙපාර්තමේන්තුවට නියෝග කැර තිබේ.වනජීවී හා ගොවිජන සේවා ඇමැති එස්. එම්. චන්ද්‍රසේන මහතා පෙරේදා (09) පෙරවරුවේ මොලගොඩ මිල්ලන්ගොඩ ඇත් ගාලට පැමිණ මෙම ඇතාගේ සෞඛ්‍ය තත්ත්වය පිළිබඳව තොරතුරු විමසා බැලීය.දැනට මාස කීපයක සිට මුඛයේ දත් හැලීයාම හේතුවෙන් ආහාර ගැනීමේ අපහසුතාවයෙන් පසුවූ මෙම හස්තියා දුර්වල තත්ත්වයෙන් පසුවන බව සබරගමුව පළාත් සභා මන්ත්‍රී ආනන්ද මිල්ලන්ගොඩ මහතා ජනාධිපතිවරයාට දැනුම්දීමෙන් පසු වනජීවී දෙපාර්තමේන්තුවේ පශු වෛද්‍ය තුල්මිණි දීයාගොඩ මහත්මිය ඇතුළු වෛද්‍ය කණ්ඩායමක් පැමිණ ඇතාගේ සෞඛ්‍ය තත්ත්වය පිළිබඳව පරීක්ෂා කර බලා ජනාධිපතිතුමන් වෙත වාර්තාවක් ඉදිරිපත් කර ඇත.ඉන් අනතුරුව මෙම හස්තියාට අවශ්‍ය විශේෂ පෝෂණීය ආහාර සපයන ලෙස ජනාධිපතිතුමා වනජීවී දෙපාර්තමේන්තුවට නියෝග කර ඇත.දැනට වසර හැත්තෑ දෙකක් පමණ වයසැති මෙම ඇතා 1945 වර්ෂයේ දී ආනමඩුව නවගත්තේගම ප්‍රදේශයෙන් අල්ලාගත් බව ඇතාගේ හිමිකරු වන එස්. ආර්. ඒ. මිල්ලන්ගොඩ මහතා පැවසීය.වසර විසිපහකට අධික කාලයක් මහනුවර ශ්‍රී දළදා මාලිගාවේ දළදා කරඬුව වැඩම කිරීමේ භාග්‍යය ලත් “මිල්ලන්ගොඩ රාජා” හස්තියා වෙනත් දේවාල හා විහාර පෙරහර මංගල්‍යයන්හිදී ද සධාතුක කරඬුව වැඩම කරවීමේ භාග්‍යය උදාකර ගත්තෙකි.වනජීවී හා ගොවිජන සේවා ඇමැති එස්. එම්. චන්ද්‍රසේන මහතා:- ”අලි ඇතුන් අපගේ සම්පතක්. ශ්‍රී ලංකාවේ අලි ඇතුන් ඉතාම අලංකාර බැවින් විදේශීය සංචාරකයන් අලි ඇතුන් නැරඹීමට ශ්‍රී ලංකාවට පැමිණෙනවා. වැඩිහිටියන්ට සැලකීමේ පුරුද්ද අපේ වටිනා චාරිත්‍රයක්.වසර ගණනාවක් දළදා මාලිගාවේ කරඬුව හා වෙනත් පෙරහර අලංකාර කළ “මිල්ලන්ගොඩ රාජා” හස්තියා දැන් වයෝවෘද්ධව සිටිනවා. මෙම හස්තියාට අවශ්‍ය පෝෂණීය ආහාර සපයන ලෙස වනජීවී දෙපාර්තමේන්තුවට ජනාධිපතිතුමා නියෝග කළා. වැඩිහිටියන්ට සලකන ප්‍රතිපත්තියක් සහිත අපි මෙවැනි වයෝවෘද්ධ අලි ඇතුන් ද රැකබලා ගැනීමට ක්‍රියාකරනවා”යැයි මෙහිදී කීය.වනජීවී අධ්‍යක්ෂ ජනරාල් වෛද්‍ය චන්ද්‍රවංශ පතිරාජ මහතා ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n11031011</link>
    <topic>සෞදියේදී මියගිය ගෘහ සේවිකාවගේමරණය ඝාතනයක් බව හෙළිවෙලා</topic>
    <author>මහින්ද අලුත්ගෙදර</author>
    <content>සෞදි අරාබියාවේ සේවය කළ ශ්‍රී ලාංකික ගෘහ සේවිකාවගේ මරණය ඝාතනයක් බවට තහවුරු කරගෙන ඇත.පවනි දේ සින්නයියා (36) නැමැති කාන්තාවක් මෙලෙස මරණයට පත්ව තිබෙන අතර ඇය සම්බන්ධයෙන් සිදුකළ පරීක්‍ෂණවලදී මෙය ඝාතනයක් බවට තහවුරු වී ඇතැයි සෞදි අරාබියාවේ ශ්‍රී ලංකා තානාපති කාර්යාලය පවසයි.සෞදි අරාබියාවේ අල් කුරාක් ප්‍රාන්තයේ නිවෙසක ගෘහ සේවයේ නිරතව සිටි මෙම ශ්‍රී ලාංකික කාන්තාව පසුගිය ජනවාරි (19) දා ඇයගේ සේවාදායකයා විසින් මරා දමා තිබෙන අතර එයින් අනතුරුව අදාළ සේවා දායකයාව අත්අඩංගුවට ගැනීමට සෞදි අරාබියානු පොලීසිය පියවර ගෙන ඇත.මෙම ගෘහ සේවිකාවගේ වසර දෙකක කොන්ත්‍රාත් කාලය නිමවී මාස 5ක කාලයක් ගතවීමෙන් අනතුරුව මෙලෙස මියගොස් තිබෙන බවද තානාපති ආරංචි මාර්ග කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n11031012</link>
    <topic>සැකකාර ඉන්දීය තරුණයන්ට රු. 50,000ක ශරීර ඇප</topic>
    <author>සිරිසේන රාජපක්ෂ</author>
    <content>ශාන්ති කර්මයක් කිරීමේ මුවාවෙන් නිවැසියන් සිහි නැති කර ඔවුන් සතු පවුම් දාහතක රන් ආභරණ පැහැර ගෙන ගිය ඉන්දීය ජාතික තරුණයන් දෙදෙනකුට කොළඹ අතිරේක මහේස්ත්‍රාත් ප්‍රසන්න අල්විස් මහතා විසින් රුපියල් විසිපන් දහස බැගින් ශරීර ඇප ඊයේ (19) නියම කරන ලදී.මෙසේ ඇප නියම වූයේ ඉන්දියාවේ බැංගලෝර් ප්‍රදේශයේ පදිංචිකරුවන් වන ගෝපාල්වේනු සහ සංකාර් සලීල් මොහොන් ආනන්දන් යන සැකකරුවන් දෙදෙනාට ය.ග්‍රෑන්ඩ්පාස් පොලිසිය මගින් මෙම සැකකරුවන් අත්අඩංගුවට ගෙන අධිකරණයට ඉදිරිපත් කළ අවස්ථාවේ ඔවුන් වෙනුවෙන් පෙනී සිටි නීතිඥ ඇන්ටන් සේනානායක මහතා තම සේවාදායකයින් සිද්ධිය සම්බන්ධයෙන් වරද පිළිගන්නා අතර සිද්ධියට අදාළ රන් භාණ්ඩ ආපසු පැමිණිලිකාරියට ලබා දීමට ද සූදානම් බව කියමින් සැකකරුවන් ඇප මත මුදාහරින ලෙස ඉල්ලා සිටියේ ය.නීතිඥවරයාගේ එම ඉල්ලීම ගැන සළකා බැලූ අතිරේක මහේස්ත්‍රාත් ප්‍රසන්න අල්විස් මහතා සැකකරුවන්ට ඉහත කී ලෙස ඇප නිමය කෙළේ ය.ග්‍රෑන්ඩ්ස්පාස් ප්‍රදේශයේ පදිංචිකාරියක වන අනෝමා නැමැත්තියක විසින් කරන ලද පැමිණිල්ලකට අනුව මෙම සැකකරුවන් අත්අඩංගුවට ගෙන තිබිණි.මෙම සැකකාර ඉන්දීය තරුණයින් දෙදෙනා ශාස්ත්‍ර කියන මුවාවෙන් පැමිණිලිකාරියගේ නිවෙසට පැමිණ ඇත. ඒ අවස්ථාවේ නිවෙසේ පැමිණිලිකාරියත් ඇගේ මවත් පමණක් සිට ඇත. පැමිණිලිකාරියගේ දරු දෙදෙනාට බලවත් ලෙස අපල තිබෙන බවත් එය ශාන්ති කර්මයකින් මඟහැරිය හැකි බවත් ශාස්ත්‍රය කියා ඇති අතර ශාන්ති කර්මය කිරීමට රන් බඩු අවශ්‍ය බැවින් නිවෙසේ ඇති රන්භාණ්ඩ රැගෙන එන ලෙස පැමිණිලිකාරියට දන්වා ඇත.සැකකරුවන්ගේ එම දැන්වීමට අනුව නිවෙසේ තිබූ පවුම් දාහතක් වූ රන්බඩු ගෙනවිත් ශාන්තිකර්මය පටන් ගැනීමට පෙර පැමිණිලිකාරියට හා ඇගේ මවට කිසියම් දුම්වර්ගයක් ආග්‍රහණය කරන්නට සලස්වා ඔවුන් සිහිසුන් වූ පසු සැකකරුවන් රන් භාණ්ඩ රැගෙන පලාගොස් ඇති බව අධිකරණයේ දී හෙළි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n11031013</link>
    <topic>කොළඹට ගෙනා 210,000කහොර මත්පැන් අත්අඩංගුවට</topic>
    <author>නිමල් රාජපක්ෂ</author>
    <content>කුඩා බට්ටා වෑන් රථයකින් කොළඹට ප්‍රවාහනය කරමින් තිබූ රුපියල් දෙලක්ෂ දහදාහක් වටිනා මත්පැන් තොගයක් සමඟ එක් සැකකරුවකු ඒකළ ප්‍රදේශයේ දී කොළඹ සුරාබදු විශේෂ මෙහෙයුම් ඒකකය මගින් පෙරේදා (08) අත්අඩංගුවට ගෙන ඇත. අත්අඩංගුවට ගත් මත්පැන් තොගයේ කසිප්පු ස්ප්‍රීතු බෝතල 700ක් තිබූ බව කොළඹ සුරාබදු විශේෂ මෙහෙයුම් ඒකකයේ පරීක්ෂක තිලක් දිසානායක මහතා පැවැසීය. සැකකරු කාලයක් තිස්සේ නවීන පන්නයේ වාහනවලින් ජා - ඇළ ඒකල යන ප්‍රදේශවල සිට වත්තල පෑලියගොඩ, කොළඹ යන ප්‍රදේශවලට මත්පැන් බෙදාහරින බව සුරාබදු නිලධාරීන් ඉදිරියේ පාපොච්චාරණය කර තිබේ.අත්අඩංගුවට ගත් බට්ටා වෑන් රථය ද රුපියල් ලක්ෂ දහයක් පමණ වනු ඇත. සැකකරු මත්පැන්, වාහනය ද සමඟින් ඊයේ කනුවන මහේස්ත්‍රාත් අධිකරණය වෙත ඉදිරිපත් කිරීමට නියමිතය. කොළඹ සුරාබදු විශේෂ මෙහෙයුම් ඒකකයේ අධිකාරී උපුල් සෙනෙවිරත්න, ස්ථානාධිපති ආනන්ද චන්ද්‍රසිරි යන මහත්වරුන්ගේ උපදෙස් මත සුරාබදු පරීක්ෂක තිලක් දිසානායක, කෝප්‍රල් කුමාරසේන, නියාමකවරුන් වන රත්නායක, රවී පෙරේරා, සරත් යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=n11031014</link>
    <topic>රන් බඩු සොරාගත්සැකකරු කොටු වෙයි</topic>
    <author>ඉන්දික පොල්කොටුව</author>
    <content>දිවා කාලයේ නිවෙස්වලට කඩාපැන මුදල් හා රන් භාණ්ඩ සොරාගැනීමේ සිද්ධීන් දහඅටකට සම්බන්ධ සැකකරුවකු රංගල පොලිසිය මගින් අත්අඩංගුවට ගෙන තිබේ.රුපියල් ලක්ෂ පහළොවක පමණ මුදල් හා රන් භාණ්ඩ පසුගිය වකවානුව තුළ මෙම සැකකරු විසින් සොරාගෙන ඇති බවට තොරතුරු අනාවරණය වී ඇති අතර, ඉන් රුපියල් ලක්ෂ තුනහමාරක පමණ රන් භාණ්ඩ තොගයක් සොයාගෙන ඇත. තෙල්දෙණිය උඩුදුම්බර, වත්තේගම, නාඋල, හසළක, මැණික්හින්න, පෑලියගොඩ ආදී පොලිස් බල ප්‍රදේශයන්හි සැකකරු මෙම සොරාගැනීම් සිදුකැර ඇත. මින් පෑලියගොඩ පොලිස් වසමේ නිවසකින් රුපියල් ලක්ෂ හයක් පමණ වටිනා රන් යතුරක් සොරාගන ඇතැයි පොලිසිය පවසයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති නිහාල් සමරකෝන්, මහනුවර කොට්ඨාස භාර ජ්‍යෙෂ්ඨ පොලිස් අධිකාරී අයි. එම්. කරුණාරත්න, සහකාර පොලිස් අධිකාරී ටී. එම්. තෙන්නකෝන් යන මහත්වරුන්ගේ උපදෙස් මත රංගල පොලිස් ස්ථානාධිපති පොලිස් පරීක්‍ෂක රංගල බණ්ඩාර මහතාගේ මෙහෙයවීමෙන් මෙහි වැඩිදුර පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=r1103101</link>
    <topic>පන්-වැටෙකේවලින් අත්කම් භාණ්ඩ නිපැයුමට දැනුම බෙදන දිරිය කත</topic>
    <author>බර්ටි ලයනල්</author>
    <content>ගෙතුම වියමන පිළිබඳ ලබාගත් දැනුම දිවයිනේ ඕනෑම ප්‍රදේශයක සිටින රැකියා විරහිත කාන්තාවන් සමඟ සමව බෙදා ගනිමින් රට දැය වෙනුවෙන් සුවිශේෂී සේවයක් ඉටුකිරීමට කැපවී සිටින පොල්ගහවෙල වදාකඩ නාගනේ ප්‍රේමා අදිකාරී මෙනවිය ආදර්ශවත් කාන්තාවකි.ඇය මුණ ගැසුණේ කොරස සංස්කෘතික මධ්‍යස්ථානයේ පැවැති අත්කම් නිර්මාණ ප්‍රදර්ශනයක දීය. ඇය අප හා මෙසේ අදහස් දැක්වූවාය.ඉස්කෝලෙ යන කාලෙ ඉඳන් අම්මගෙන් ලැබුණු පන් වියමන් දැනුම සමග 1991 දඹදෙණි අපනයන සංවර්ධන මණ්ඩලයෙන් සහ ශ්‍රී ලංකා හස්ත කර්මාන්ත මණ්ඩලයෙන් ලබාගත් දැනුමත් උපයෝගී කරගෙන ඈපාකන්ද ගලතරය කඳුරුවැල්ල මැදකළුගමුව කියන ගම්වල මධ්‍යස්ථාන පිහිටුවා ඒ ප්‍රදේශවල කාන්තාවන්ට අත්කම් නිර්මාණ කරන්න දැනුම ලබාදීම ආරම්භ කළා.ඒ අයත් සාර්ථකව තමන්ගේ අත්කම් භාණ්ඩ නිර්මාණ කිරීමේ ව්‍යාපාරවල නියැළී ඉන්නවා. මගෙන් ඉගෙන ගත්ත කෙනෙක් දියුණු වෙලා ඉන්නවා දැකීමෙන් මම හොඳ ආත්ම තෘප්තියක් ලබාගන්නවා.මේ සේරටම උදව් දුන්නේ ජාතික ශිල්ප සභාව . ජාතික ශිල්ප සභාව වාර්ෂිකව පවත්වන ප්‍රදර්ශන වලින් මගෙ නිර්මාණ තුළින් 2001 - 2005 - 2006 වර්ෂවලදී ජනාධිපති සම්මාන පවා ලබා ගත්තා.පරිසරයේදී අපට හමුවන දේශීය අමුද්‍රව්‍ය වලින් හොඳ නිර්මාණ බිහි කරන්න පුළුවන්. නම් ඒක තමා ජයග්‍රහණය. දැන් වෙලා තියෙන්නෙ පරිසරය විනාශ කරන එකෙන් අපිට පන්ගස වැටකේ කොළය සොයා ගන්න අමාරු වෙලා තියෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=r1103102</link>
    <topic>දඹදෙණිය සංවර්ධනයට කෝටි 40ක්</topic>
    <author>අලව්ව විශේෂ ඒ. කීර්තිසේන</author>
    <content>දඹදෙණි ආසනයේ 2011 වසරේ සංවර්ධනය සඳහා රුපියල් ලක්ෂ 4000ක් වැය කිරීමට සැලසුම් කර තිබේ.මින් හරි අඩකටත් වැඩි මුදලක් වැය කෙරෙනුයේ මාර්ග සංවර්ධනය සඳහාය.දැනට තිබෙන ප්‍රධාන නගර වන අලව්ව, නාරම්මල සහ දඹදෙණිය නගරවල මාර්ග කාපට් කිරීමට සැලැසුම් කර ඇති අතර බෝයවලාන, බුජ්ජොමුව, මහාරච්චුමුල්ල යන නගර උප නගර ලෙස සංවර්ධනය කෙරේ.අලව්ව නගරය කේන්ද්‍ර කරගෙන අවට මාර්ග සංවර්ධනය කිරීමේ දී අලව්ව නාරම්මල, අලව්ව ගිරිඋල්ල, අලව්ව නවතල්වත්ත යන මාර්ග සම්පූර්ණයෙන් කාපට් කෙරෙනු ඇත.මෙසේ මාර්ග සංවර්ධනය කිරීමේ දී අලුතින් විදුලිය ලබාදීම හා විදුලි දිගු කිරීමද සිදුවන බව කුරණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=r1103103</link>
    <topic>ආදි මානවයා විසූකිතුල්ගල බෙලිගල ලෙන</topic>
    <author>ගෝනගල්දෙණිය සමූහ ආර්. එම්. අනුර කුමාර</author>
    <content>ආදී මානවයා ජීවත් වූයේ යැයි සැලැකෙන කිතුල්ගල බෙලිලෙන යටියන්තොට ප්‍රාදේශීය සභා බල ප්‍රදේශයට අයත්ය.කිතුල්ගල නගරයේ සිට හැටන් දෙසට ටික දුරක් යන විට කිතුල්ගල පොලිස් ස්ථානය හමුවේ. පොලිස් ස්ථානය පසුකොට යාර 300ක් පමණ ගිය පසු වම් පසට බෙලිලෙන දක්වා දිවෙන මහබාගේ පාර හමුවේ. එතැන් සිට කිලෝමීටර් 4ක් ගිය තැන ඉන්ඔය දෙමළ විදුහල හමුවේ. එතැන් සිට තවත් කිලෝමීටර් 1 / 2 ගිය තැන බෙලිලෙන හමුවෙයි.පුරා විද්‍යා වටිනාකමක් ඇති බෙලිලෙන 1978 – 1983 දක්වා කාලය තුළ පර්යේෂණයන්ට යොමු වී ඇත. මෙහි ජීවත් වූවා යැයි සැලැකෙන ආදි මානවයා ආහාර වශයෙන් ගෝනුන්, ඌරන්, වඳුරන්, ඉත්තෑවුන්, දඬුලේනුන් වැනි සතුන් අනුභවය සඳහා යොදා ගෙන ඇති බවට සාක්කි හමුවී ඇත.මුහුදු බෙල්ලන් හා මසුන් ආහාරයට ගත් බවට ද සාධක හමු වී ඇති අතර එමගින් ආදී මානවයා මුහුදු වෙරළ සමඟ සබඳතා පවත්වා ඇති බව ද හෙළි වෙයි. මේ ස්ථානයෙන් හමු වී ඇති වසර 16000කට කාල නිර්ණය කළ හැකි සක්කගල්වලින් ද පෙනී යන්නේ අතීතයේ ඉදිකිරීම් තාක්ෂණයයි.තවද පුරාණ මානවයා සත්ත්ව අවශේෂවලින් යුක්ත ක්ෂුද්‍ර මෙවලම් හා අස්ථි මෙවලම් භාවිතා කළ බවට ද ගින්දර භාවිතා කළ බවටද සාධක හමු වී ඇත.1978 සිට මෙම බෙලිලෙන බාරව කටයුතු කර ඇත්තේ එම්. ආර්. සයිමන් නැමැත්තා ය. බෙලිලෙන හඳුනාගැනීමෙන් අනතුරුව මෙය නැරැඹීමට එන පිරිස දිනෙන්දින වැඩි විය. එම පිරිසට සියලු කරුණු ඉටු කෙළේ සයිමන් මහතා ය.නරඹන පිරිසගෙන් බෙලිලෙන හා පරිසරය ආරක්ෂාකර ගැනීමේ කාර්යයභාරය ඉටු කෙළේ ද ඔහු ය. බෙලිලෙන නැරැඹීමට ගිය කාට වුවද සයිමන් මහතා හමු නොවුන අවස්ථාවක් නොමැති තරම් ය. මෙහි පර්යේෂණ සිදු කළ පර්යේෂකයන්ගේ ද පිහිටට හිටියේ ද සයිමන් මහතා ය.1926 වර්ෂයේ උපත ලබා ඇති සයිමන් මහතා මාස කිහිපයකට පෙර අපෙන් සමුගෙන ගොස් ඇත. ඉන් අනතුරුව ඔහුගේ බාලපුත් එච්. ආර්. නිමල් ජයසිංහ මහතා වගකීම බාර ගෙන එම ලෙන රැක බලාගනී.නිමල් මහතාට දරුවන් දෙදෙනෙකි. තම දරු දෙදෙනා හා බිරිය රැකබලා ගැනීමේ සටනක නිහාල් මහතා යෙදී සිටියි. අනියම් කම්කරු රැකියාවෙන් ලබන සොච්චම් වැටුපත්, බෙලිලෙන බලා හදා ගැනීමේ දීමනාවත් හැරුන විට ඔහුට වෙන ආදායමක් නැත.ඒ පිළිබඳ අදහස් දැක් වූ නිමල් ජයසිංහ මහතා තාත්තා කළ කාර්යයභාරය මා කරගෙන යන්නේ සතුටින්. බෙලිලෙනට විදුලිය දෙනවා නම් බොහොම වටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=r1103104</link>
    <topic>කල්පිටියේ රතුලුනු බීජ මිල ඉහළට</topic>
    <author>කල්පිටිය සමූහ කේ. කේ. පද්මලතා ඡායාරූපය - කල්පිටිය සමූහ</author>
    <content>කල්පිටිය රතුලුනු වගාව සඳහා යොදා ගන්නා බීජ ලුනු හොණ්ඩරයක මිල රුපියල් දාහතර දහස දක්වා ඉහළ ගොස් ඇතැයි කල්පිටියේ ලුනු ගොවියෝ පවසති.යුදමය වාතාවරණය පහව යාමෙන් අනතුරුව යාපනයෙන් බීජ රතුලූනු සැපයුණු බවත්, පැවැති අයහපත් දේශගුණික තත්ත්වය නිසා යාපනයේ බීජ ලුනු මිල මෙසේ ඉහළ ගොස් ඇතැයි ඔවුහු පවසති.දේශීය වෙළෙඳපොළට 40% කට ආසන්න රතු ලුනු සැපයුමක් සිදුකරන්නේ කල්පිටියේ රතු ලුනු ගොවියාය. මේ නිසා ඉදිරියේදී රතු ලුනු අස්වැන්න පහත වැටීමට ඉඩ ඇත්දැයි පුත්තලම කෘෂිකර්ම දෙපාර්තමේන්තුවේ කලාප කාර්යාලයේ විෂය භාර නිලධාරි එල්. එම්. එන්. ෆාරුක් මහතා පවසයි.බීජ ලුනු මිල ඉහළ යාමට විසඳුම් වශයෙන් කල්පිටියේ දුරදක්නා ලුනු ගොවියෝ තමන්ට අවශ්‍ය බීජ ලුනු තමන්ම නිෂ්පාදනය කර ගත්තා. එවැනි ගොවීන්ගේ හෙක්ටයාර් 150 ක 200 ක රතු ලුනු නිෂ්පාදන ඉදිරි කන්නයේදී වෙළෙඳපොළට එක්වෙනවා. ඒ නිසා එවැනි රතු ලුනු හිඟයක් ඇති වෙන්නේ නැහැ. ඉදිරියේදී බීජ ලුනු මිල පහත වැටෙන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=r1103105</link>
    <topic>විල්පිට ‘දිය බුබුළ’ගමටම සම්පතක්</topic>
    <author>ඇකුරැස්ස මධ්‍යම විශේෂ විජිත සල්ගාදු</author>
    <content>අකුරැස්ස, විල්පිට ඔලියගන් වන රක්ෂිතයට මායිම්ව, ගලගාවදෙණිය ගම්මානයේ පිහිටා ඇති ස්වභාවික ‘දිය බුබුළ’ එම ගම්වාසීන්ට පමණක් නොව, අවට ප්‍රදේශවාසීන්ට ද ස්වභාව ධර්මයෙන් ලද අපූරු දායාදයකි.මේ ජල උල්පත් දෙක උපයෝගි කර ගනිමින් අවට කුඹුරු අක්කර 372ක පමණ ප්‍රමාණයක් යල මහ දෙකන්නයම ඉතා සාර්ථක අන්දමින් ගොවිතැන් කටයුතු කෙරෙන බව ප්‍රදේශවාසීහු කියති. මේ ගැන අදහස් දැක්වූ එම්. වයි. ඇල්බට් මහතා මේ දිය බුබුළු දෙක කොපමණ පායන කාලයකදී වුවත් වතුර හිඳෙන්නේ නැහැ. හැම තිස්සෙම ජලය උතුරා යනවා.1970 වගේ කාලයේ ගොවිජන සේවා කාර්යාලයේ මහත්වරු ඇවිත් බුබුළු දෙක වටේට අඩි තුනක් විතර උසට කොන්ක්‍රීට් වළල්ලක් දාලා දුන්නා. ඊට පස්සේ ‘ගැමි දිරිය’ මගින් බුබුළ ආරක්ෂා වෙන විධියට පැති බැමි බැඳල දුන්නා. මේ අපට ලැබිල තියෙන්නේ හතර මහ නිධානයෙන් එකක්. අපේ ගමේ ඉන්නේ පවුල් 7ක් පමණයි.එම්. වයි. ගුණපාල මහතා මට දැන් වයස අවුරුදු 61යි. අපි පුංචි කාලෙත් අපට හොඳට මතකයි අපේ අම්මල අපිව මෙතැනට එක්කර ගෙන ඇවිත් නාවනවා. අපේ ගමේ අල්ලපු ගම්වල විශාල සෙනඟක් හැමදාම මෙතැනින් නා ගන්නවා. මේ දිය උල්පත නැති වුණා නම් ගොවිතැන් කරන්න අහස් දිය වැටෙන කල් බලාගෙන ඉන්න වෙනවා. අපි කිසිම කරදරයක් නැතිව කන්න දෙකම ගොවිතැන් කර ගන්නවා.කෙතරම් පිරිසක් ස්නානය සඳහා මෙම ස්ථානයට පැමිණියත්, කිසිවෙකු හෝ පරිසරයට හානි නොකරන බව ගම්වාසීහු පෙන්වා දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103101</link>
    <topic>ශ්‍රී ලංකා - සිම්බාබ්වේ ගැටුම අදයි</topic>
    <author>වර්නන් ගුණසේකර පල්ලෙකැලේ සිට...</author>
    <content>ශ්‍රී ලංකා ක්‍රිකට් කණ්ඩායම පල්ලෙකැලේ ක්‍රීඩාංගණයේ දිවා රාත්‍රියේ තරග වදින පළමු තරගය අද සිම්බාබ්වේ සමග පැවැත්වේ.“පල්ලෙකැලේ තණතිලිවල අපි මීට පෙර ටෙස්ට් හා අන්තර් පළාත් තරග ක්‍රීඩා කර තියෙනවා.එය නවීකරණය කිරීමෙන් එහි වැඩි වෙනසක් සිදුවේවි යැයි අපි සිතන්නේ නැහැ.සමහර විට පන්දුවේ බවුන්ස් වීමක් තියේවි.පසුගිය අවුරුදු දෙක තුළ මේ කිී‍්‍රඩාංගණයේ වෙනසක් ඇති වුනේ නැහැ.ලකුණු 300ක් හෝ ඊට වැඩියෙන් වුනත් මෙහි හඹා යන්න පුළුවනි” යැයි ශ්‍රී ලංකා උප නායක මහේල ජයවර්ධන ඊයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති මාධ්‍ය හමුවේදී ප්‍රකාශ කළේය.ක්‍රීඩාංගණයට රාත්‍රි අටට පමණ පින්න පතිත වන බව කී ජයවර්ධන කාසියේ වාසිය යනු අපට පාලනය කළ හැකි දෙයක් නොවන බවත් ලෝක කුසලානය වැනි මෙවැනි ප්‍රධාන තරගාවලියකදී ඕනෑම අභියෝගයකට මුහුණ දීමට කණ්ඩායමට හැකියාව තිබිය යුතු බවත් පැවසීය.සිම්බාබ්වේ කණ්ඩායම විස්මිත කණ්ඩායමක් බවට පෙරළීමට ඉඩ ඇති නිසා මේ තරගය සුළුකොට නොතකන බවත් මේ තරගාවලියේදී සෑම තරගයක්ම වැදගත් බවත් ඔහු කියා සිටියේය.ශ්‍රී ලංකාව අද තරගය ජයග්‍රහණය කළොත් නවසිලන්තය සමග ඉතිරි මූලික වට තරගයේ ප්‍රතිඵලය කුමක් වූවත් ඔවුන් තරගාවලියේ අර්ධ අවසන් පූර්ව වටයට පිවිසෙනු ඇත. ශ්‍රී ලංකාව දැන් ලකුණු සටහනේ තෙවැනි ස්ථානයේ පසුවේ.ඔවුන් මෙතෙක් සහභාගි වූ තරග හතරෙන් ලකුණු පහක් ලබාගෙන සිටින අතර අර්ධ අවසන් පූර්ව වටයේ සිය ස්ථානය තහවුරු කර ගැනීමට නම් ශ්‍රී ලංකාව අද තරගය ජය ගත යුතු ම වේ.ශ්‍රී ලංකාව හා සිම්බාබ්වේ මීට පෙර මුණගැසුනු ලෝක කුසලාන තරග හතරේදී ම ජයග්‍රාහකයන් වූයේ ශ්‍රී ලංකාව ය.සමස්තයක් වශයෙන් මේ කණ්ඩායම් දෙක මේ වන විට ජාත්‍යන්තර එක්දින තරග 46කට සහභාගි වී ඇති අතර ශ්‍රී ලංකාව ඉන් තරග 38ක් ජයගෙන තිබේ.සිම්බාබ්වේ තරග 7ක් ජයගෙන සිටින අතර තරගයක් විසඳුමකින් තොරව අවසන් වී තිබේ.දස්කම් ඒකාකාරීව තබාගෙන දියුණු වීමට කණ්ඩායමට තවමත් අවස්ථාව තිබෙන බව කී මහේල ජයවර්ධන ඉදිරියේ එළැඹෙන්නේ අසීරු තරග බැවින් තරගාවලියේ දිනෙන් දින තව තවත් ශක්තිමත් වීමට ශ්‍රී ලංකාව උත්සාහ කළ යුතු බව කීවේය.කණ්ඩායමේ සියළුම කිී‍්‍රඩකයන් මනා ශරීර සෞඛ්‍යයෙන් පසුවන බව කී ශ්‍රී ලංකා උප නායකයා කිසිම ක්‍රීඩකයකු ආබාධවලට ලක් නොවනු ඇතැයි යන්න කාගේත් බලාපොරොත්තුව බව ප්‍රකාශ කළේය.ලසිත් මාලිංග යළි කණ්ඩායමට එක් වීමෙන් කණ්ඩායමේ පන්දු ප්‍රහාරයට ෂෂධත්වයක් ලැබී ඇතැයිද තරගාවලිය ඉදිරියට යද්දී මුහුණ දීමට සිදුවන කණ්ඩායම්වල තත්ත්වයන් අනුව පන්දු යවන්නන් මාරු කරනු ඇතැයිද ජයවර්ධන කීවේය.එහෙත් කණ්ඩායමේ ප්‍රධාන පන්දු යවන්නන්ගේ වෙනසක් සිදු නොවන බව ජයවර්ධන අවධාරණයෙන් කියා සිටියේය.“ශක්තිමත් කඩුලු සබඳතා අප විසින් ගොඩනගා ගත යුතුයි.පන්දු රැකීම යන කාර්යයේදී අපි හැමදාමත් ඉතා වෙහෙස මහන්සියෙන් කටයුතු කරන කණ්ඩායමක්” ජයවර්ධන පෙන්නා දුන්නේය.ශ්‍රී ලංකා ක්‍රිකට් කණ්ඩායම වෙනත් කණ්ඩායම් මත යැපෙන පිරිසක් නොවන බව කී ජයවර්ධන ඊළඟ වටයේ කවුරු මුණගැසේවිදැයි සිතමින් අපට ක්‍රීඩා කළ නොහැකි බවද කියා සිටිියේයමෙවර තරගාවලියේදී සෑම කණ්ඩායමක් ම පාහේ ඉතා හොඳින් ක්‍රීඩා කර තිබෙන බව ප්‍රකාශ කළ මහේල ජයවර්ධන අවසානයේ මෙසේ පැවසීය.“මේ ලෝක කුසලානය දැන් කාටත් විවෘතයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103102</link>
    <topic>මංජුගේ තහනම් උත්තේජනචෝදනාවට තීන්දුව දීම කල්යයි</topic>
    <author>පි‍්‍රන්ස් ගුණසේකර</author>
    <content>බොක්සිං ක්‍රීඩක මංජු වන්නිආරච්චිගේ තහනම් උත්තේජන චෝදනාව පිළිබඳ ජාතික තහනම් උත්තේජන කමිටුවේ තීන්දුව ප්‍රකාශ කිරීම කල් දැමීමට තීරණය වී ඇත.ජාතික තහනම් උත්තේජන කමිටුව තීන්දුව ප්‍රකාශ කිරීමට පෙර නීති උපදෙස් ලබා ගැනීමට ක්‍රියා කර ඇති අතර එම උපදෙස් ප්‍රමාදවීම මෙයට හේතුවී ඇත. කෙසේ වුවද ඉතා ඉක්මනින් ජාතික තහනම් උත්තේජන කමිටුවේ තීරණය ප්‍රකාශ කරන බව කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා "දිනමිණට" පැවැසීය. විශේෂඥ වෛද්‍ය මයියා ගුණසේකර මහතාගේ සභාපතිත්වයෙන් පත් කළ ත්‍රි පුද්ගල පරීක්‍ෂණ කමිටුව හමුවට බොක්සිං ක්‍රීඩක මංජු වන්නිආරච්චි නොපැමිණීම හේතුවෙන් ඔහුගේ චෝදනාව පිළිබඳ තීන්දුව ප්‍රකාශ කිරීමට ඊයේ දින නියම කර තිබුණි.පොදු රාජ්‍ය මණ්ඩලීය ක්‍රීඩා උළෙලේදී බොක්සිං රන් පදක්කම දිනාගත් මංජු වන්නිආරච්චි තහනම් උත්තේජන ලබාගත් බවට එල්ල වූ චෝදනාවට අන්තර් ජාතික තහනම් උත්තේජන කමිටුවෙන් ද පරීක්‍ෂණයක් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103103</link>
    <topic>පීටර්සන් වෙනුවට මෝගන්</topic>
    <author/>
    <content>එංගලන්ත පිලේ ආබාධයකට ලක්වූ ක්‍රීඩක කෙවින් පීටර්සන් වෙනුවට මැද පෙළ පිතිකරුවකු වන ඔයින් මෝගන් කණ්ඩායමට ඇතුළත් කර ගැනීමට අයි. සී. සී. යේ අනුමැතිය හිමි වී ඇත.හර්නියා රෝගී තත්ත්වය හේතුවෙන්30 හැවිරිදි පීටර්සන්ට කණ්ඩායමෙන් ඉවත් වීමට සිදු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103104</link>
    <topic>ඉන්දියාවට කඩුලු 5ක ජයක්</topic>
    <author/>
    <content>නවදිල්ලියේ ෆෙරෝෂා කොට්ලා ක්‍රීඩාංගණයේ ඊයේ (09) පැවැති ලෝක කුසලාන ක්‍රිකට් තරග මාලාවේ ඉන්දියාව හා නෙදර්ලන්තය අතර පැවැති දිවා/රාත්‍රී ක්‍රිකට් තරගයෙන් කඩුලු 5ක ජය ඉන්දියාවට හිමිවිය.ලකුණු 190ක ඉලක්කයක් හඹාගිය ඉන්දීය ක්‍රීඩකයෝ ඕවර 36.3 කදී කඩුලු 5ක් දැවී ජයග්‍රහණය අත්කර ගත්හ.ජයග්‍රාහී ඉන්දීය ඉනිමේ කැපී පෙනෙන පිතිකරුවා බවට පත්වූයේ යුවරාජ් සිංය. සිය එක්දින දිවියේ 48 වන අර්ධ ශතකය වාර්තා කළ යුවරාජ් සිං නොදැවී ලකුණු 51ක් වාර්තා කළේ හතරේ පහර 7ක් සමගිනි.විරේන්ද්‍ර ෂෙවාග් ලකුණු 39ක්, ගෞතම් ගම්භීර් ලකුණු 28ක්, සචින් තෙන්ඩුල්කාර් ලකුණු 27ක් ලෙස ලකුණු ලබාගත්හ.පන්දු යැවීමේදී පීටර් සීලර් ලකුණු 53කට කඩුලු 3ක් ද, මුදාසාර් බුකාරි ලකුණු 33 කට 1 කඩුල්ලක් ද පීටර් බොරෙන් ලකුණු 33කට 1 කඩුල්ලක් ද බැගින් දවාගත්හ.කාසියේ වාසිය දිනූ නෙදර්ලන්ත පිල පළමුව පන්දුවට පහරදුන් අතර ඕවර 46.4 කදී සියලු දෙනා දැවී රැස්කරගත්තේ ලකුණු 189ක් පමණි. ඔවුන් රඳවාගත් ලකුණු සාමාන්‍යය 4.05කි.නෙදර්ලන්ත ඉනිමේ වැඩිම ලකුණු ලාභියා වූයේ පීටර් බොරන්ය. ඔහු ලකුණු 38ක් රැස් කළේය. ටොම් කූපර් 29ක්, එරික් සුවාරසන්සකි 28ක්, වෙස්ලි බැරෙසි 26ක් මුදාසාර් බුකාහාර් 21ක් ලෙස ලකුණු රැස්කළහ. පන්දු යැවීමේදී සහීර් ඛාන් ලකුණු 20කට කඩුලු 3ක් ද පියෙෂ් චව්ලා ලකුණු 47 කට කඩුලු 2ක් ද, යුවරාජ් සිං ලකුණු 43 කට කඩුලු 2ක් ද බිඳහෙලූහ.මේ වන විට ඉන්දියාව ‘බී’ කාණ්ඩයේ ප්‍රසාද ලකුණු සටහනේ පෙරමුණු ගෙන සිටී. තරගයේ වීරයා සම්මානය යුවරාජ් සිංට හිමි විය.නෙදර්ලන්තය සියලුදෙනා දැවී (ඕවර 46.4) 189.පීටර් බොරන් 38, ටොම් කූපර් 29, එරික් සුවාරසන්ස්කි 28, වෙස්ලි බැරෙසි 26, මුදාසාර් බුකාහාර් 21(සහීර් ඛාන් 20/3, පියෙෂ් චව්ලා 47/2, යුවරාජ් සිං 43/2)ඉන්දියාව කඩුලු 5ක් දැවී (ඕවර 36.3) 191යුවරාජ් සිං (නොදැවී) 51, විරේන්ද්‍ර ෂෙවාග් 39, ගෞතම් ගම්භීර් 28, සචින් තෙන්ඩුල්කාර් 27 (පීටර් සීලර් 53/3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103105</link>
    <topic>පල්ලෙකැලේ ජාත්‍යන්තර ක්‍රිකට් ක්‍රීඩාංගණය විවෘත කිරීම</topic>
    <author/>
    <content>මහනුවර, පල්ලෙකැලේ ජාත්‍යන්තර ක්‍රිකට් ක්‍රීඩාංගණය පෙරේදා අග්‍රාමාත්‍ය දි. මු. ජයරත්න මහතා අතින් නිල වශයෙන් විවෘත කරන ලදී. ඡායාරූපයේ දැක්වෙන්නේ අග්‍රාමාත්‍යතුමා ජාත්‍යන්තර ක්‍රීඩාංගණයේ නාම ඵලකය නිරාවරණය කළ ආකාරයයි. ක්‍රීඩා අමාත්‍ය මහින්දානන්ද අළුත්ගමගේ, ජනමාධ්‍ය අමාත්‍ය කෙහෙළිය රඹුක්වැල්ල, නියෝජ්‍ය අමාත්‍යවරුන් වන ලසන්ත අලගියවන්න සහ අබ්දුල් කාදර් යන මහත්වරු ද සිටිති. මෙම අවස්ථාවට මධ්‍යම පළාත් ප්‍රධාන අමාත්‍ය සරත් ඒකනායක මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103106</link>
    <topic>රාජකීය-සා.තෝමස් නිල් මහ සටන අද සිට</topic>
    <author>පි‍්‍රන්ස් ගුණසේකර</author>
    <content>ලොව පැරණිතම මහා ක්‍රිකට් තරගය ලෙස මහත් අභිමානයෙන් යුතුව හදුන්වන කොළඹ රාජකීය හා ගල්කිස්ස ශාන්ත තෝමස් අතර නිල් මහ සටන අද (10) සිට තෙදිනක් කොළඹ එස්. එස්. සී. ක්‍රීඩා පිටියේදී පැවැත්වේ.නිල් මහ සටන 132 වැනි වතාවට පැවැත්වෙන අතර රාජකීය විදුහල ජයග්‍රහණ 33ක් ද සාන්ත තෝමස් විදුහල ජයග්‍රහණ 34ක් ද වාර්තා කර ඇත.ගෙවීගිය වසර 3කදී මේ මහා තරගය ජය පැරදුමෙන් තොරව නිමාවූ අතර රාජකීයන්ගේ අවසන් ජයග්‍රහණය 2006 දී නදුන් පුංචිහේවාගේ නායකත්වයෙන් ද තෝමසුවන්ගේ අවසන් ජය 2007දී අෂාන් පීරිස්ගේ නායකත්වයෙන්ද වාර්තා විය.මෙවර රාජකීය පිලේ නායකත්වය රමිත් රඹුක්වැල්ල විසින්ද සාන්ත තෝමස් පිලේ නායකත්වය චමෝද් පතිරණ විසින්ද උසුලනු ලබති.රාජකීය ක්‍රිකට් නායක රමිත් රඹුක්වැල්ල ශ්‍රී ලංකා 19න් පහළ ක්‍රිකට් පිලේ ප්‍රහාරාත්මක ආරම්භක පිතිකරුවෙකු ලෙස දක්‍ෂතා දැක්වීය.මේ කාර්යබහුලතාව මත පාසල් ක්‍රිකට් වාරයේදී තම විදුහල වෙනුවෙන් තරග කිහිපයකදීම ක්‍රීඩා කිරීමට රමිත් රඹුක්වැල්ලට නොහැකි විය.එහෙත් පසුගිය වසරේ මහා ක්‍රිකට් තරගයේදී රමිත් රඹුක්වැල්ල ලකුණු 165ක් ලබාගනිමින් විශිෂ්ඨ දස්කම් දැක්වීය.සාන්ත තෝමස් විදුහලේ ක්‍රිකට් නායක චමෝද් පතිරණ මෙවර පාසල් ක්‍රිකට් වාරයේ ලකුණු 400 ඉක්මවා ඇත. ඔහු මදවේගපන්දු යවන්නෙකු ලෙස කණ්ඩායමට විශාල මෙහෙයක් ලබාදේ.රාජකීය විදුහලේ කැපීපෙනෙන පිතිකරුවා වන්නේ පසුගිය වසරේ නායකත්වය දැරූ භානුක රාජපක්‍ෂයි.19න් පහළ ශ්‍රී ලංකා පිලේ ද නායකය වූ ඔහු මෙවර තරග වාරයේ ලකුණු 900 සීමාව පසුකළේය.එමෙන්ම ඉමාල් ලියනගේ (ලකුණු 800), වරුණ දිසානායක (ලකුණු 700) හා මිලාන් අබේසේකර (ලකුණු 650) දක්‍ෂ පිතිකරුවෝ වෙති.දේවින්ද් පත්මනාදන්, ඉම්රාන් ඛාන් හා ගුරව්දේව රාජකීය පන්දු බලඇණිය ශක්තිමත් කරති.සාන්ත තෝමස් විදුහලේ ප්‍රබලතම පිතිකරු ලෙස නුවන් කාවින්ද මෙවර තරගවරායේ අර්ධ ශතක හතක් සමඟ ලකුණු 900 සීමාව පසුකර සිටී. ඔහු පසුගිය මහා තරගයේදී ද අර්ධ ශතකයක් ලැබීය.එයට අමතරව ලකුණූ 600 සීමාව පසුකර ඇති සචින් පීරිස් හා ආසිරි වික්‍රමනායක කැපී පෙනෙන පිතිකරුවන් දෙදෙනකි. පන්දු යවන්නන් ලෙස මධුෂාන් රවිචන්ද්‍රකුමර් නියෝමාල් වික්‍රමසේකර මෙවර දක්‍ෂතා දක්වා සිටී.රාජකීය විදුහල මෙවර තරග 18කට සහභාගී වී තරග 3 කින් ජය වාර්තා කර ඇති අතර සාන්ත තෝමස් විදුහල ද තරග 18කදී තරග 2කින් ජයගෙන ඇත.රාජකීය ක්‍රිකට් පිල - රමිත් රඹුක්වැල්ල (නායක), භානුක රාජපක්‍ෂ, ඉම්රාන් ඛාන්, ඉමාල් ලියනගේ, දේවින් පත්මනාදන් වරුණ දිසානායක, පූර්ණ ප්‍රභාෂ්වර, ගුරව් දේවා, චාමික කරුණාරත්න, හේෂාන් කුමාරසිරි, හරිත් සමරසිංහ, දනුප තිලකරත්න, හෂේන් රාමනායක, මිලාන් අබේසේකර, හෂාන් ජයසේකර, අංජන කුඩාහෙට්ටි, සුපුන් සුබසිංහ.සාන්ත තෝමස් ක්‍රිකට් පිල - චමෝද් පතිරණ (නායක), සචිත් පීරිස්, මධුෂාන් රවිචන්ද්‍ර කුමාර්, නුවන් කාවින්ද, බ්‍රයන් ධර්මසේන, නියෝමාල් වික්‍රමසේකර, නිලක්‍ෂ ප්‍රනාන්දු, කවිදු පෙරේරා, උමේෂ් ප්‍රනාන්දු, නවෝද් හේනකංකානම්ගේ, ආසිරි වික්‍රමනායක, ජාවේඩ් බොන්සෝ, මිවන්ත ද සිල්වා, ගිහාන් මල්ලවආරච්චි, විනුර ද සිල්වා, රමිත් ගුණරත්න, රිනේෂ් මතගවීර, ශිවාන් පෙරේරා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103107</link>
    <topic>ගයේෂ-පිනිපි 8න් පහළ සූරතා දිනති</topic>
    <author/>
    <content>බස්නාහිර පළාත් චෙස් තරගාවලියේ 8 න් පහළ බාලක සූරතාව දිනාගැනීමට ගයේෂ කිරිඇල්ල සමත් විය. එහි බාලිකා සූරතාව අත්කර ගනු ලැබුවේ පිනිපි දුවන්දි විසිනි.චෙස්මාස්ටර්ස් චෙස් ඇකඩමිය විසින් සංවිධානය කරනු ලැබූ මේ තරගාවලියට වයස් කාණ්ඩ 6 ක් යටතේ බාලක බාලිකාවෝ 400 කට අධික සංඛ්‍යාවක් සහභාගි වූහ.තරගාවලිය පසුගියදා නුගේගොඩ ශාන්ත ජෝන් විදුහලේදී පැවැත්විණි.ප්‍රතිඵල8 පහළ බාලක - ප්‍රථම ස්ථානය, ගයේෂ කිරිඇල්ල (ජනාධිපති විදුහල - කෝට්ටේ), දෙවන ස්ථානය – තිසෙන් පියතිලක (මහානාම විදුහල - කොළඹ), තෙවන ස්ථානය - මොහන්දිරම් උවරම් (හින්දු විදුහල)බාලිකා- ප්‍රථම ස්ථානය – පිනිපි දුවන්දි, දෙවැනි ස්ථානය – තිරුණි ප්‍රේමචන්ද්‍ර (රිජන් ජාත්‍යන්තර පාසල), තෙවැනි ස්ථානය - දෙවුජා විජේකෝන් (ලයිසියම් ජාත්‍යන්තර පාසල)අවුරුදු 10 න් පහළ - බාලකප්‍රථම ස්ථානය – ඔවින් විදුමල් (ඉසිපතන විදුහල), සම ප්‍රථම ස්ථානය – නිමන්ත ලක්ෂාන්, තෙවැනි ස්ථානය – ජනිත් චන්දුල (ඉසිපතන විදුහල)10 න් පහළ බාලිකා- ප්‍රථම ස්ථානය – හිරුණි අලුත්ගේ, දෙවැනි ස්ථානය – යසසාවි රාජිනි, තෙවැනි ස්ථානය - නිහින්සා විජයපතිරණ12 න් පහළ බාලක- ප්‍රථම ස්ථානය - පී. එම්. බණ්ඩාර, දෙවැනි ස්ථානය - ඩබ්ලිව්. ධීරසිංහ, තෙවැනි ස්ථානය - කේ. ජී. කිරිඇල්ලබාලිකා- ප්‍රථම ස්ථානය - ප්‍රවින්යා පීරිස් (විශාකා විදුහල), දෙවැනි ස්ථානය – දසුනි මෙන්ඩිස් (විශාකා විදුහල), තෙවැනි ස්ථානය - ඉමේෂා රවිහාරි14 පහළ බාලක- ප්‍රථම ස්ථානය - මලිඳු බිම්සර (ඩී. එස්. සේනානායක විදුහල), දෙවැනි ස්ථානය – ඉසුරු දේශාන් (තිස්ස මධ්‍ය මහ විදුහල), තෙවැනි ස්ථානය - දිමිත්‍ර විජේසූරිය (රිජන්ට් ජාත්‍යන්තර පාසල)බාලිකා- ප්‍රථම ස්ථානය - නිත්‍යා බණ්ඩාර (විශාකා විදුහල), දෙවැනි ස්ථානය - දෙවිනි සත්මා පෙරේරා (අනුලා විදුහල), තෙවැනි ස්ථානය - සන්දීපිකා ගුණරත්න16 පහළ බාලක- ප්‍රථම ස්ථානය - සම්පත් වික්‍රමසිංහ, දෙවැනි ස්ථානය - සී. ටී. ප්‍රනාන්දු, තෙවැනි ස්ථානය - මොහොමඩ් සබීර්බාලිකා (16 න් පහළ)- ප්‍රථම ස්ථානය – අමිත්මා කාරියවසම් (විශාකා විදුහල), දෙවැනි ස්ථානය - කුෂ්මි අමන්දා (බෞද්ධ විදුහල), තෙවැනි ස්ථානය – එන්. ටී. නතුනා (දේවි බාලිකා විදුහල).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=s1103108</link>
    <topic>ධර්මරාජයට පළමු ඉනිමේ ජය</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ධර්මරාජ විදුහල 19 න් පහල ක්‍රිකට් තගයකදී පන්නිපිටිය ධර්මපාල විදුහලට එරෙහිව පළමු ඉනිමේ ජයක් වාර්තා කරන ලදී. තරගය මහනුවර ලේක්විව් පිටියේ දී පැවැත්වුණි.ධර්මපාල විදුහල පළමු ඉනිම ඕවර් 60 කදී 185 යිආර්.ගමගේ 65, පී.ලක්ෂිත 56(ලහිරු හේරත් 25 ට 3 යි. දෙනෙත් ලංකා 27 ට 2 යි. අරවින්ද විතානාච්චි 59 ට 2 යි)ධර්මරාජ විදුහල පළමු ඉනිම ඕවර් 75 කදී කඩුලු 7 ට ලකුණු 222 යි.ලසිත වීරරත්න 91 ,එස්.නාක්කාවිට 55,එල්.හේරත් 25(එච්.නිර්මාල් 61 ට 4 යි)ධර්මපාල විදුහල දෙවන ඉනිම ඕවර් 40 කදී කඩුලු 5කට 129 යිටී.ලියනගේ 48(ඒ.විතානාච්චි 42ට 2 යි. දෙනෙත් ලංකා 27 ට 2 යි).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=f1103101</link>
    <topic>පස් වසරකදීවෙනස් වූ ගම</topic>
    <author>රාමන්</author>
    <content>අපේ රටේ දේශපාලඥයන් හා අවශේෂ නායකයන් ගම ගැන කතා කරන්න පටන් ගත්තේ අද ඊයේ නොවෙයි. අපට මතක ඇති කාලයේ සිට හැමෝම ගම ගැන කතා කරනවා. ඊට හේතුවක් තිබෙනවා. 70% පමණ තවමත් අපේ රටේ ජනතාව ජීවත් වෙන්නේ ගම්වල. අද නගරයේ ජීවත් වන අය වුව ද ග්‍රාමීය මූල්‍යයන් සහිත පිරිසක්. විශේෂයෙන් ම ශ්‍රී ලංකාවේ ගම සමඟ අපේ ජනතාවට ඇත්තේ ශත වර්ෂ ගණනාවකට ඈතට ගිය දීර්ඝ සබඳතාවයක්. එය වෙනත් සමහර රටවල දක්නට නොලැබෙන බැඳීමක්.වැඩ වසම් යුගයේ අපේ ‘ ගම ‘ ස්වයං පෝෂිත ආර්ථික ඒකකයක්. එදා ගැමියා බඩ ගින්නේ නොසිට ජීවත් විය හැකි පාරිභෝගික ද්‍රව්‍ය සියල්ල ගමෙන් සොයා ගත්තා. ශ්‍රී ලංකාව බටහිර ජාතීන්ගේ යටත් විජිතයක් වීමත් සමඟම මේ ස්වයං පෝෂිත ආර්ථික වටාපිටාව වෙනස් වුණා. ඒ වෙනුවට ඔවුන් රටේ එක් කොටසක වැවිලි ආර්ථිකය ආරෝපණ කළා. අනෙක් පළාත්වල වැව, වී ගොවිතැන ආශි‍්‍රතව පැවැති කෘෂි ආර්ථිකය විනාශ කළා. අවසානයේ අප නිදහස ලබන්නේ සහල් ඇතුළු අත්‍යවශ්‍ය ආහාර ද්‍රව්‍ය යම් ප්‍රමාණයකට හෝ ආනයනය කරන ආර්ථික වටාපිටාවක් තුළ.නැවත වැව් අමුණු ඇළ වේලි ප්‍රතිසංස්කරණය කර අපේ පැරණි කෘෂි ආර්ථිකය නඟා සිටුවීමට යම් යම් උත්සාහයන් ගනු ලැබූ නමුත්, පැරණි ස්වයංපෝෂිත ඉලක්කයට පැමිණීමට අපට නොහැකි වුණ. දිගින් දිගටම සිදු වූයේ අත්‍යවශ්‍ය ආහාර ද්‍රව්‍ය ආනයනය වෙනුවෙන් අප ගෙවනු ලබන බිලට වැය කරන විදේශ විනිමය ප්‍රමාණය වැඩි වීමයි.කුමක් හෝ ආර්ථික මාර්ගයකින් මුදල් සොයා ගත්තොත් ලෝකයේ ඕනෑම තැනකින් අඩු මිලට අත්‍යවශ්‍ය ආහාර ද්‍රව්‍ය ආනයනය කළ හැකිය යන ආකල්පය ද මීට හේතු වුණා. මේ නිසා වගාව අතහැර වෙනත් පහසු මාර්ගවලින් මුදල් සෙවීමට පටන් ගත්තා. ඒ මුදල් යොදවා අඩු මිලට පාරිභෝගික භාණ්ඩ පිටරටින් මිලට ගත්තා. පසුගිය ලෝක ආර්ථික අර්බුදය අභියස ආහාර ද්‍රව්‍යවල ජාත්‍යන්තර වෙළෙඳ පොළේ මිල ගණන් ඉහළ ගියා. මේ නිසා මුදලට භාණ්ඩ මිල දී ගැනීමද අපහසු වුණා. නැවතත් අපට ගම මතක් වීමට පටන් ගත්තා. අපේ ආහාර අපිම වගා කරගත යුතුයි යන මතයට වටිනාකමක් ලැබුණා.මේ නිසා නිදහස ලබා අඩසියවසක් තිස්සේම අප ඡන්ද කරන්නේ ගම ගැන කතා කරමින් ගම වර්ණනා කරමින් ගම නොසලකා හරින ක්‍රමයක්. පසුගිය සමයේ අපේ දේශපාලඥයන් ඇතුළු විවිධ ක්‍ෂේත්‍රවල ප්‍රධානීන් ගම ගැන කතා කරමින් කාලය ගෙවා දැමුවා මිසක ගම සැබෑ වෙනසකට ලක් කිරීමේ නිවැරදි ක්‍රම වේදයක් ගැන කල්පනා කර තිබුණේ නැහැ.මේ අතර විවිධ ආණ්ඩු මඟින් ගම්වල විවිධ සංවර්ධන ව්‍යාපෘති ක්‍රියාත්මක වුණා. මේ නිසා නිදහසින් පසු ගමේ කිසිදු සංවර්ධන ක්‍රියාදමයක් සිදු වූයේ නැතැයි කිව නොහැකියි. විවිධ දේවල් සිදු වුණා. එහෙත් දකුණේ කැරලි දෙකක් හා උතුරේ බෙදුම්වාදී කැරැල්ලක් නිර්මාණය වීම තුළින් ගමට දැනෙන සංවර්ධන ක්‍රියාදාමයක් සිදු වී නොමැති බවයි හැඟෙන්නේ. ඊට හේතුව දකුණේ හා උතුරේ කැරලිකාරිත්වයට බෙහෙවින් ම දායක වූයේ ගමේ කොන් වී සිටි පහසුකම් අඩු තරුණ තරුණියන්. මේ නිසා ගම සැබෑ වෙනසකට ලක් කළ යුතු සංවර්ධන ක්‍රියාදාමයකට කලක සිටම ඉල්ලුමක් තිබුණා. “ කොළඹට කිරි ගමට කැකිරි” යන සංකල්පය නිර්මාණය වූයේ ද මේ ඉල්ලුම හරහායි.2005 පසු ‘ මහින්ද චින්තනය ‘ ඊට පිළිතුරු සපයා දී තිබෙනවා. 2005න් පසු ගම ඉලක්ක කර ගනිමින් දැවැන්ත යටිතල පහසුකම් සංවර්ධනයක් ක්‍රියාත්මක වුණා. ගැමි ජනයා ඉල්ලා සිටියේ පිනට යමක් නොවෙයි. ඔවුන්ට දියුණු වීමට පහසුකමක් නැතිනම් රැකියාවක්. රැකියා තාවකාලික විසඳුමක්. රැකියා සැපයීමේ කෙළවරක් කිසි දිනක දක්නට ලැබෙන්නේ නැහැ. ගැමි තරුණයන්ගේ ප්‍රශ්නයට විසඳුමක් ලෙස රැකියා කීපයක් ඇති කිරීමෙන් ප්‍රශ්නය යටපත් කළ හැකියි. එය කැකෑරෙමින් පසුවන ඔවුන්ගේ ප්‍රශ්නයට තාවකාලික විසඳුමක් පමණයි.ගම පහසුකම් සහිත තැනක් බවට පත් කළොත් ගමේ අය තමන්ට ගැලපෙන රැිකියාව සොයා ගනී. විශේෂයෙන් ම ගොවිතැන හෝ රැකියාවක් විදියට තෝරා ගනියි. ඒ සඳහා ගමේ යටිතල පහසුකම් සංවර්ධනය වැදගත් වෙනවා. 2005 පසු සිදු වූයේ එයයි. ගම ඉලක්ක කරගනිමින් දැවැන්ත යටිතල පහසුකම් සංවර්ධන ක්‍රියා දාමයක් මාර්ග, විදුලිබලය, ජල සම්පාදනය , හා සනීපාරක්ෂක කටයුතු, කුඩා වාරිමාර්ග, පොදු පහසුකම්, පොදු ගොඩනැගිලි, ජීවනෝපාය, සමාජ සංවර්ධන යන ක්‍ෂේත්‍ර ඉලක්ක කර ගනිමින් පසුගිය 5 වසර තුළ ක්‍රියාත්මක වුණා. එය ගම නැඟුම, මඟ නැගුම, රජරට නවෝදය, කඳුරට නවෝදය , පුබුදමු වෙල්ලස්ස, සබරගමුව අරුණාලෝකය, උතුරු වසන්තය, නැගෙනහිර නවෝදය, වයඹ පුබුදුව, රුහුණු උදානය, රන් අරුණ යන ව්‍යාපෘති යටතේ මුළු දිවයින පුරාම ක්‍රියාත්මක වුණා. මේ යටතේ ක්‍රියාත්මක වූ ව්‍යාපෘති සංඛ්‍යාව 79618ක් ප්‍රතිලාභීන් සංඛ්‍යාව 13480,082ක් වෙනවා.’කොන්ක්‍රීට් පාර’ යන යන වචනය පවා අපට ආසන්න ලැබෙන්නේ 2005 පසුව. ග්‍රාමීය මංමාවත් කඩිනමින් ප්‍රතිසංස්කරණය කර අවසන් කිරීමට කොන්ක්‍රීට් ඇතිරූ මාර්ග සෑම ග්‍රාම සේවා වසමකටම ලබා දීමට රජය කඩිනමින් ක්‍රියාත්මක වුණා. මේ නිසා පසුගිය 5 වසර තුළ ප්‍රතිසංස්කරණය කරන ලද ග්‍රාමීය මංමාවත් වල දිග කි. මීටර් 35000ක් පමණ වෙනවා. මෙසේ ප්‍රතිසංස්කරණය වූ සෑම මාවතකටම අඩුම ගානේ ත්‍රීවිලර දෙක තුනක් හෝ අලුතින් ප්‍රවාහනයට එක් වී තිබෙනවා.ග්‍රාමීය විදුලිය සැපයුමත් එසේ මයි. 2005 72% ක් ම පැවැති ග්‍රාමීය විදුලිය සැපයුම 2010 අවසානයෙන් 2.88%ක් දක්වා වැඩි වී තිබෙනවා. සමහර මැතිවරණ කොට්ඨාශවල මේ වන විටත් 100% ක් විදුලිය සැපයුමක් දක්නට ලැබෙනවා. විදුලිය නොමැති ගමක් නැති ගානයි. මාර්ග විදුලිය මෙන් ම පානීය ජල අවශ්‍යතාවයන් සම්පූර්ණ කිරීම ද වේගවත් වුණා. මේ වන විට පවුල් 39%කට පමණ නල ජලය ලැබිලා. මින් 32% ක් පමණ ජාතික ජල හා ජලා පවාහන මණ්ඩලය මගින් ලබා දීලා. රටේ 81%ක් පමණ පිරිසක් පිරිසිදු පානීය ජලය පරිහරනය කරනවා. මේ වන විට රටේ පවුල් 13 ලක්ෂයකට අධික ප්‍රමාණයක නල ජලය ලැබිලා. 513000කට එම අවශ්‍යතාවය සම්පූර්ණ වී තිබෙන්නේ 2005 පසුව , පසුගිය පස් වසර තුළ ජානීය ජල අවශ්‍යතාවයන් සැපිරීමට රජයේ මැදිහත් වීම ඉහළ ප්‍රතිශතයකින් සිදු වී තිබෙන බව මේ සියලු දත්තයන්ගෙන් පැහැදිලි වෙනවා.සමස්තයක් ලෙස ගත් කළ ගමේ යටිතල පහසුකම් සංවර්ධනය ගමට දැනෙන ලෙස වෙනසකට භාජනය වී තිබෙන්නේ පසුගිය පස් වසර තුළයි. මෙය නිවැරදිව පැහැදිලි කිරීමට රජයේ සමහර දේශපාලඥයින් පවා කටයුතු කරන බවක් පෙනෙන්නට නැහැ. ඒ වෙනුවට ඔවුන් ජාතික තලයේ දේශපාලන සංකල්පවල එල්ලී විපක්ෂය සමඟ සංවාද කරමින් සිටින බවයි පෙනෙන්නේ. මෙසේ ගමේ සිදු වූ වෙනස නිවැරැදිව හඳුනා නොගැනීම අවාසනාවක්. අද ගමේ නව පිබිදීමක් ඇති වීමට දුප්පත්කම හා විරැකියාව අඩු වීමට මේ වෙනස හේතු වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>10</day>
    </date>
    <link>http://www.dinamina.lk/2011/03/10/_art.asp?fn=f1103102</link>
    <topic>නැක්සලයිට් නඩුවේමමත් විත්තිකරුවෙක්</topic>
    <author>සටහන හා ඡායාරූපය අනුසාර මාහිංගොඩ</author>
    <content>ඔහු දේශපාලනයට අවතීර්ණ වූයේ පාසල්වියේ සිටියදීම ය. කැලණිය ආසනයේ ශ්‍රී ලංකා නිදහස් පක්ෂයේ සාමාජිකත්වය ලැබ තම වැඩිමහල් සහෝදරයා වන ඔසි අබේගුණසේකර හා එක්ව ක්‍රියාකාරී දේශපාලනයට සම්බන්ධ වූවේය. ඔහුගේ මුල්ම රැකියාව නැව් සමාගමකය. නමින් සේනක අබේගුණසේකර වන හේ අද ජාතික රක්ෂණ භාර අරමුදලේ වත්මන් සභාවතිවරයා ය.* නම - සේනක අබේගුණසේකර* ගම - කොටහේන* උපන් දිනය – 1954.09.17* උපන් ස්ථානය - කොළඹ කොටහේන, මේෆිල් පාරේ අංක 06 දරන නිවසේ දී.* පියාගේ නම – ඒ. ඩබ්ලිව්. ඒ. අබේගුණසේකර.මා උපදිනකොට මගේ පියා කොළඹ නාගරික මන්ත්‍රීවරයෙක්.* මවගේ නම - සිරිමා අබේගුණසේකර.* පාසල - ශාන්ත බෙනඩික් විද්‍යාලය, රාජකීය විද්‍යාලය කොළඹ.* පාසලේ දී කළ බාහිර ක්‍රියාකාරකම් - ටෙනිස් ගැහුවා, බැඩ්මින්ටන් කළා, ජවන හා පිටිය ක්‍රීඩාවක් වන යගුලිය විසි කිරීමේ තරගයට ඉදිරිපත් වුණා. කැඩෙටින්, බාලදක්ෂ කළා.* ඒ ක්‍රීඩාවලින් ලැබූ ජයග්‍රහණ – පාසල් අතර පැවැත් වූ තරගවලට විතරයි සහභාගි වුණේ. ඉන් එහා ගියේ නෑ.* කුඩා කාලයේ කළ දඟ වැඩක් මතක ද ?කුඩා කාලේ මම ආසයි බයිසිකල් පදින්න. ඒ වගේමයි මම කියන දෙයක් අහන්නේ නෑ. තාත්තා පාඩම් කරන්න කියනවා. මම බයිසිකල් පදිනවා. තාත්තාට මේ වැඩේට දවසක් කේන්ති ගිහිල්ලා මගේ බයිසිකලේ ටයර් එකක් කපලා දැම්මා. පස්සේ තාත්තටම දුක හිතිලා ටයර් එකක් අරන් දුන්නා.* ඔබ උසස් පෙළ කෙළේ මොන අංශයෙන් ද ?විද්‍යා අංශයෙන් කෙළේ. අවුරුද්දක් විතර විද්‍යා පන්තියේ ඉඳලා වාණිජ අංශයට මාරු වුණා.* උසස් පෙළ පන්තිවල දී අමතක නොවන සිදු වීම් ඇති නේ ද ?මගේ වැඩිමහල් සහෝදරයා හිටපු පාර්ලිමේන්තු මන්ත්‍රීවරයෙක් උසස් පෙළ සිසුවෙක්ව සිටියදී මම ඔහුගේ දේශපාලනයට සම්බන්ධ වුණා.* ඒ කුමන වසරේ දී ද?1982 වසරේ දී. එවකට මා අවුරුදු 19ක තරුණයෙක්. මම කැලණි ආසනයේ ශ්‍රී ලංකා නිදහස් පක්ෂයේ සාමාජිකයෙක් හැටියට බැඳුණා. 1982 ජනාධිපතිවරණයයේ දී ජේ. ආර්. ජයවර්ධන මහතාගේ ආණ්ඩුවට විරුද්ධව අපි රට පුරා උද්ඝෝෂණ කළා. ඒ ශ්‍රී ලංකා නිදහස් පක්ෂයේ නායිකාවගේ ප්‍රජා අයිතිය අහෝසි කිරීමට විරුද්ධව.* තරුණයෙක් විදිහට දේශපාලනය කිරීමේ දී අත්දැකීම් රැසක් ඔබ ලබන්න ඇති.මැතිනියගේ ප්‍රජා අයිතිය අහෝසි කිරීම නිසා 1982 වසරේ ජනාධිපතිවරණයට ශ්‍රී ලංකා නිදහස් පක්ෂයෙන් ඉදිරිපත් කරන්න අපේක්ෂකයෙක් සිටියේ නෑ. පක්ෂයේ ජ්‍යෙෂ්ඨයෝ වන මහින්ද රාජපක්ෂ මහතා, විජය කුමාරතුංග මහතා ඔසී අබේගුණසේකර මහතා, ද. මු. දසනායක මහතා, ටී. බී. ඉලංගරත්න මහතා ඇතුළුව පක්ෂ සාමාජිකයන් අපේක්ෂකයෙක් සෙව්වා. මාත් ඔවුන්ට උදව් කළා. අවසානයේ දී දේශපාලන වශයෙන් විශ්‍රාම ගත් කොබ්බෑකඩුව මහතාව කැඳවන් ආවා. එතුමා මේ සඳහා ඉදිරිපත් කළා. ජනාධිපතිවරණයේ දී. ජේ. ආර්. ජයවර්ධන මහතා වැනි දැවැන්තයකු හා කොබ්බෑකඩුව මහතා තරග කොට ලක්ෂ විසිපහක් ගත්තා. ජයවර්ධන මහත්තයා ලක්ෂ විසි අටක් ගත්තා.* ඔබ, දේශපාලනය කිරීම නිසා තරුණ වයසේදීම දේශපාලන සිරකරුවෙක් වුණා.ජනාධිපතිවරණයෙන් පසු අපි දේශපාලන සිරකරුවන් වුණා. ශ්‍රී ලංකා නිදහස් පක්ෂයේ ක්‍රියාකාරීන්, ආසන සංවිධායකවරුන් ඇතුළු සියලු දෙනාම සිරගත කළා.* ඔබ ඇතුළු අනෙකුත් සාමාජිකයන් වෙත ආණ්ඩුව එල්ල කළ චෝදනා මොනවා ද ?රජයට විරුද්ධව කුමන්ත්‍රණය කිරීම හා ජේ. ආර්. ජයවර්ධන ජනාධිපතිවරයාට ශාරීරිකව පීඩා කිරීම.* එම නඩුව හැඳින් වූ විශේෂ නමක් තිබුණා නේද ?එය හැඳින් වූයේ නැක්සලයිට් නඩුව යනුවෙනුයි.* නැක්සලයිට් කියන්නේ ?ඉන්දීය රජයට විරුද්ධව කැරැලි ගැසු සංවිධානයක් තමයි නැක්සලයිට් කියන්නේ. ජයවර්ධන රජය අපට ඒ නම ආදේශ කළා.ඔසී අයියාවත්, විජයවත්, මාවත්, භාරත ලක්ෂ්මන් හා ආනන්ද මුණසිංහවත් දැම්මේ කොළඹ සී. ආර්. ජී. බන්ධනාගාරයට. මාස 18ක් යනකල් ඔවුන් නඩුව ඇද්දා.අපිව හිරේ දාලා ඔවුන් ජනමත විචාරණය නැමැති ඊනියා ඡන්දය පැවැත්වූවා. එහෙමත් නැතිනම් කලගෙඩි – ලාම්පු සෙල්ලම පවත්වලා රජය වසර පහකට පත් කළා. තවත් වසර පහකට දීර්ඝ කර ගත්තා. ඔවුන් ජනතම විචාරණය දිනාගෙන අපිව ඇප මත නිදහස් කළා.* සී. ආර්. ජී. බන්ධනාගාරයේ ගත කළ ජීවිතය කොහොම ද ?සිරගෙදර විශාල සංඛ්‍යාවක් හිටියා. අපි සිරගෙදර පාලනය කළා. එහි දී හරි අපූරු වැඩක් වුණා. විජය, ඔසී අයියා, ෆිලික්ස්, අපිත් එක්ක වැඩිපුර කතා කරනවා කියලා ඔවුන්ව කළුවර කාමරවලට දාලා වැහුවා.* ඔබ සිර ගෙදරින් නිදහස ලැබුවාට පස්සේඅපි විදෙස්ගත වුණා. තවදුරටත් ලංකාවේ හිටියොත් අපේ ජීවිතවලට අනතුරක් වෙයි කියලා හිතුණා.* ඔබ වසර කීයක් නම් විදේශ ගත වෙලා හිටියා ද ?වසර 4ක් 5ක් පමණ විදේශ ගත වෙලා හිටියා.අපි නැවත ලංකාවට එන විට ශ්‍රී ලංකා නිදහස් පක්ෂය දෙකඩ වෙලා \බුණා. ඒ අනුර බණ්ඩාරනායක මහතාගේ වැරැදි තීරණ නිසා සිරිමා පිල අනුර පිල කියලා පක්ෂය දෙකට බෙදිලා තිබ්බා. අපි සිරිමා බණ්ඩාරනායක මැතිනියගේ පිලේ.* ඊට පස්සේපක්ෂ කාර්යාල අයිතිය ඉල්ලා අනුර බණ්ඩාරනායක නඩුවක් දැම්මා. පිල් දෙක නඩු කිව්වා. අවසානයේ දී අපේ පිල, ඒ කියන්නේ සිරිමා පිල නඩුවෙන් ජයග්‍රහණය කළා.පස්සේ, උසාවි නියෝගයක් ගෙනාවා. පක්ෂ කාර්යාලයේ අයිතිය ඉල්ලලා. අපි කාර්යාලය අනුරුට දීලා කැම්බල් පිටිය ළඟ පක්ෂ කාර්යාලයක් පිහිටෙව්වා.විජය කුමාරතුංගත්, ඔසී අයියත් මැතිනිය වෙනුවෙන් නොසැලී හිටියා.* ඊට පස්සේ මොක ද වුණේ ?අනුර බණ්ඩාරනායක මූලික වෙලා අපිව පක්ෂයෙන් අයින් කළා. චන්ද්‍රිකා, විජය, ඔසී කට්ටියම මේ අවනඩුව ටී. බී. ඉලංගරත්න මහත්තයට කිව්වා. ඒ වෙනකොට නැවතත් මැතිනිය අනුර එක්ක මිත්‍ර වෙලා. එතුමිය, කළ දේ නිවැරැදි කර ගන්න එකඟ වුණේ නෑ. අපි තීරණය කළා ශ්‍රී ලංකා මහජන පක්ෂය හදන්න.අපිට කළ අසාධාරණයට, සාධාරණය ඉෂ්ට කරන්න ටී. බී. ඉලංගරත්න මහත්තයා පක්ෂයේ සභාපතිධුරය බාර ගත්තා. එදා ශ්‍රී ලංකා මහජන පක්ෂය නිර්මාණය කරන කොට ශ්‍රී ලංකා නිදහස් පක්ෂයේ පතාක යෝධයන්, අනුරගේ ක්‍රියාදාමයට විරුද්ධව අපිට එකතු වුණා.* දේශපාලනය කරන අතරතුර ඔබ කළ ප්‍රථම රැකියාව කුමක් ද ?මගේ පළමු රැකියාව වුණේ හිතවතකුගේ කොළඹ නැව් සමාගමක කුඩා රැකියාවක්.* ඊට පස්සේ ?පස්සේ එම නැව් සමාගමේ ම විධායක අධ්‍යක්ෂ ධුරයක් ලැබුණා.පස්සේ, රක්ෂණ සමාගම් දෙකක වැඩ කළා. ඒ විධායක අධ්‍යක්ෂවරුන් ලෙස, තවත් රක්ෂණ සමාගමක ජ්‍යෙෂ්ඨ උපදේශකවරයෙක් විදිහට වැඩ කළා.පස්සේ මම රාජ්‍ය අංශයේ සේවයට පැමිණියා. එහි දී ප්‍රථම රැකියාව වුණේ කම්කරු අමාත්‍යාංශයේ ලේකම් ධුරයක්.ඊට පස්සේ, ප්‍රවාහන අමාත්‍යාංශයේ අමාත්‍ය ලේකම් ධුරයත්, දුම්රිය අමාත්‍යාංශයේ අමාත්‍ය ලේකම්වරයෙක් විදිහටත් කටයුතු කළා.* මෙහි දී ඔබ ලැබූ අමතක නොවන සිදුවීම් කොතෙකුත් ඇති. එයින් එක් අමතක නොවන සිදුවීමක් සඳහන් කරන්න.වරාය හා ගුවන් සේවා අමාත්‍යාංශයේ කැබිනට් ඇමැති චමල් රාජපක්ෂ මහතාගේ නියෝජ්‍ය ඇමැති සරත් ගුණරත්න මහතාගේ ලේකම්වරයා විදිහට මා පත් වුණා.වරායේ මගේ පියා කලක් සභාපතිවරයා විදිහට වැඩ කළා. පියා වැඩ කළ ස්ථානයට මටත් යෑමට හැකි වීම මා මගේ ජීවිතයේ ලද ඉතා සුවිශේෂි අත්දැකීමක් වුණා.මගේ පියා නාගරික මන්ත්‍රීවරයෙක් විදිහට කටයුතු කළ බව කලින් මා සඳහන් කළා. එයින් පසු පියා වරායේ සභාපති වුණා.අග්නිදිග ආසියාවේ විශාලතම මුළු තැන්ගෙය ඇත්තේ වරායේ. එය නිර්මාණය වුණේ 1968 වර්ෂයේ. ඒ මගේ පියා වරායේ සභාපතිවරයා වෙලා සිටි කාලයේ දී යි.* ඔබ විවාහ වෙන්නේ කුමන වර්ෂයේ දී ද ?1988 වර්ෂයේ දී මම විවාහ වුණා. එවකට රටේ පැවැතියේ භීෂණ වට පිටාවක්.* බිරියගේ නම – චම්පා* ඇය - ඔබ හමුවීම තුළ සුන්දර කතාවක් ඇති.ඇය හඟුරන්කෙත ගමක බෞද්ධාගමට ලැදි කෙනෙක්. අපි හමු වන්නේ ඥාති සම්බන්ධතාවක් නිසයි. අපේ පවුල් දෙක ළඟම ඥාතීන්. ඇගේ පියාත් දේශපාලනයට සම්බන්ධයි. ඔහු වෘත්තීයෙන් නොතාරිස්වරයෙක්.මම විදේශගත වෙලා හිටියත්, ඒ සංස්කෘතියට කැමැති වුණේ නෑ. මට ඕනෑ කළේ හෙළ සිරිතට ගරු කරන කුල කාන්තාවකටයි. චම්පා එහෙම කෙනෙක්.* ඔබට දරුවන් කී දෙනෙක් ඉන්නව ද ?තිදෙනෙක් ඉන්නවා.වැඩිමහල් දියණිය වෛද්‍ය විද්‍යාව හදාරණවා. දැනට පළමුවෙනි උපාධිය කර අවසන්. ඇය ලක්මී අබේගුණසේකර, දෙවැනි දියණිය අමෙන්දා අබේගුණසේකර ගේට්වේ ජාත්‍යන්තර පාසලේ උසස් පෙළ කරනවා. පුතා ප්‍රවීන් අබේගුණසේකර. ඔහුත් ඉගෙන ගන්නේ ගේට්වේ එකේ. සාමාන්‍ය පෙළ පන්තියේ.* බිරිය තුළින් දුටු සුවිශේෂීතම ලක්ෂණය කුමක් ද ?ඇයගේ ඉල්ලීම් අවමයි. කැපකිරීම් විශාලයි.චම්පා, මට ඇති කාලෙත් නැති කාලෙත් මගෙන් කිසිම දෙයක් බලාපොරොත්තු වෙන් නෑ. මා දෙන දෙයක් ගන්නවා මිසක්.වෙලාවකට එයා යෙහෙළියක්, තවත් වෙලාවකට මට සහෝදරියක් වගේ. තවත් වෙලාවකට අම්මා කෙනෙක් වගේ.* ඔබ දේශපාලනය කරන විට බිරියගේ මනාපයක් තියෙන වා ද ?ඔසී අයියගේ මරණින් පස්සේ මම දේශපාලනය කරනවට බයයි. හැබැයි මාව වළක්වන්නේ නෑ.* අදත් ඔබ දේශපාලනයේ නියැලෙනවා ද ?ඔව්,මා මැරෙන තුරාවටම ශ්‍රී ලංකා නිදහස් පක්ෂය වෙනුවෙන් වැඩ කරනවා. තනතුරක් ලැබුණා හෝ නොලැබුණා මම වැඩ කරනවා.* පියෙක් විදිහට දරුවන් ගැන ඔබ තෘප්තිමත් ද ?දරුවන් ගැන මට හරි සතුටුයි.ඔවුන්ව මේ තත්ත්වයට ගෙන ආවට මගේ නෝනට පින් සිද්ධ වෙනවා. ඇය දරුවන් තුන් දෙනාම බෞද්ධාගමට ලැදිව හොඳ විනයක් ඇතිව හදලාපුතා ටිකක් දඟයි.* තාත්තා, පොඩි කාලේ වගේ මඔව්, එදා මං කළා වගේම අද මගේ පුතා බයිසිකලේ අරන් රවුම් ගහනවා. මම වගේම යහළුවන් එක්ක එකතු වෙලා හැන්දෑවට ක්‍රිකට් ගහනවා.මම පිට්ටනියට ගිහින්, තාත්තා මට කෑ ගැහැව්ව විදිහට ම මමත් පුතාට කෑ ගහනවා.* දරුවන් තුන් දෙනා අතරින් දේශපාලනයට කැමැත්තක් දක්වන කී දෙනෙක් ඉන්නව ද ?සමහර විට මගේ දෙවැනි දියණිය දේශපාලනයට එන්න ඉඩ තියෙනවා. එයා හරි කටකාරයි. නීතිඥවරියක් වීමට අවශ්‍යයි කියනවා.* ජාතික රක්ෂණ භාර අරමුදලෙහි සභාපතිවරයා බවට පත් වුණේ කිනම් වර්ෂයකදී ද ?2010 වසරේ වැඩ බාරගත්තා.* මේ යටතේ ජනතාවට කරන සේවය පැහැදිලි කරන්න.උපැස් යුවලේ සිට හෘද සැත්කම දක්වා රක්ෂණ ආවරණ ලබා දෙනවා. සිසු රක්ෂණය, රාජ්‍ය සේවක රක්ෂණය කරනවා. විදේශ සේවයේ නියුක්ත ශ්‍රමිකයන් වෙනුවෙන් රක්ෂණ ආවරණය ලබා දෙනවා.* ඊට අමතරව ?ලංකාවේ රජය සතු එකම ප්‍රති රක්ෂණ සමාගම අපි. මේ මඟින් පෞද්ගලික සමාගම් දහනවයක් අපි ආරක්ෂා කරනවා. ත්‍රස්තවාදී කැරැලි කෝලාහලවලදී වන ව්‍යසනයන්ට දේපළ හානි, ජීවිත හානිවලට සම්පූර්ණ රක්ෂණ වන්දි පෞද්ගලික හා රාජ්‍ය රක්ෂණ ආයතන හරහා ලබා දෙනවා.බැසිල් රාජපක්ෂ මහතා උතුර හා උතුර නැඟෙනහිර ප්‍රදේශවල යෝධ සංවර්ධන ව්‍යාපෘති ආරම්භ කරලා තියෙනවා. “උතුරු වසන්තය” “නැඟෙනහිර උදාව“ නමින් ත්‍රස්තවාදය නිසා ඒ ප්‍රදේශවල දේපළ හානි වුන සහෝදර ද්‍රවිඩ ව්‍යාපාරික ජනතාවට එම ව්‍යාපාර නැවත ආරම්භ කිරීමට භාණ්ඩ හා දේපළ මිලදී ගැනීමට අවශ්‍ය මූල්‍ය පහසුකම් ඔවුන් සතුව තිබු රක්ෂණාවරණ තුළින් මුදල් අවශ්‍ය ලෙස ලබා දෙනවා.* ජාතික රක්ෂණ භාර අරමුදල හරහා ඔබ ඉදිරියේ දී කරන්නට බලාපොරොත්තු වන වෙනස්කම් මොනවා ද ?ශ්‍රී ලංකාවේ ප්‍රතිරක්ෂණය සඳහා පෞද්ගලික රක්ෂණ සමාගම්වලින් විශාල විදේශ විනිමය පිටරට යනවා. ප්‍රතිරක්ෂණය සඳහා පිටරට යන ඒ විශාල මුදල ලංකාවේම රඳවාගෙන ආවරණය පුළුල්ව ලබා දීමට අපි ඉදිරියට බලාපොරොත්තු වෙනවා.* ඔබගේ වැඩිමහල් සහෝදරයා වන ඔසී අබේගුණසේකරව ඔබ දකින්නේ කොයි විදිහට ද ?එතුමා සංවේදී මනුස්සයෙක්. අපේ පියාගේ වියෝවෙන් පස්සෙ ඔහු සහෝදරයෙකුට වඩා අපිට පියෙක් වුණා. අපිව හොඳීන් බලා ගත්තා.ඒ ඇරුණහම ඔසී අයියා, උග්‍ර වාමාංශික මතධාරියෙක්, පිදෙල්, චේ, මාඕ සේතුං වැනි අයගේ චරිත කතා ගැන දැඩි රුචියකින් කියෙව්වා. නිතරම පරාජිතයාගේ පැත්ත ගත්තා. ධනවාදීන් පිළිකුල් කළා. අන්තවාදීන් පිටු දැක්කා. සමානාත්මතාවය අගය කළා.* එතුමාගේ වඩාත්ම අගනා ගුණාංගයඑතුමා, තමාගේ බාල සහෝදරයන්ට ගොඩාක් ආදරය කළා. තාත්තා නැති අපට ඔසී අයියා තාත්තා වුණා. මගේ ජීවිතයේ පළමු වැනි අත් ඔරලෝසුව දුන්නේ ඔහු යි.* ඔබ පූර්ණකාලීනව දේශපාලනය කරන්නට කැමැති නැද්ද ?එය බැරෑරුම් ප්‍රශ්නයක්. ඡන්දය ඉල්ලලා දේශපාලනය කරන කාලය පහුවුණා කියලයි මට හිතෙන්නේ.* විවේකය ගත කරන්න කැමැති කොයි විදිහට ද ?චමල් රාජපක්ෂ මහත්තයත් එක්ක ගම්වල ඇවිදින්න කැමැතියි.* සංචාරය කරන්න කැමැති ප්‍රදේශයහම්බන්තොට.* ඔබ පොත් කියවනව ද ?ඔව්, චරිත කතා කියවන්න ආසයි.* ළඟ දී කියවූ පොත කුමක් ද ?ජවහල්ලාල් නේරුතුමා සිර ගෙදර දී ගාන්ධි තුමියට ලියූ ලිපි ඇතුළත් පොත කියෙව්වා.නෙල්සන් මැන්ඩෙලාගේ ජීවිත කතාව බැලුවා.* ඔබේ දර්ශනයබෞද්ධ දර්ශනය* දේශපාලනයශ්‍රී ලංකා නිදහස් පක්ෂය දේශපාලනය.* පුද්ගලයකු තුළ තිබිය යුතු ගුණාංගය ලෙස ඔබ සිතන්නේ ?පරාර්ථකාමය හා අනුන් වෙනුවෙන් සංවේදී වීම.* ජීවිතයේ දී වඩාත්ම දුක් වූ දවසතාත්තා මිය ගිය දවස. මගේ තාත්තා දේශපාලනයට අමතරව ව්‍යාපාරික කටයුතුත් කළා. එතුමා ව්‍යාපාරික කටයුතුවලට ඉන්දියාවට යනවා. එහිදී ගිය ගමනකදී 1976 වසරේ දී බොම්බායේ දී ගුවන් අනතුරකට ලක්වුණා. තාත්තා මිය ගිය ආරංචිය අරගෙන ඔසී අයියා පාසලට ආවා. ඒත් තාත්තා මියගියා කියලා කිව්වේ නෑ.* වඩාත්ම සතුටට පත් වූ දවස1982 වසරේ දී ජයවර්ධන ආණ්ඩුව විසින් අපිව දේශපාලන සිර කරුවන් විදිහට මාස දහ අටක් බන්ධනාගාරගත කරලා ගෞරවනීය ලෙස නිදොස් කොට නිදහස් කළා. එදා උසාවිය ළඟ කිරි මණ්ඩලයෙන් කිරි බීලා අපි සියලු දෙනාම සතුටු වූණා. එදා තමයි මගේ ජීවිතයේ වඩාත්ම සතුටට පත් වුණු දවස.* ඔබට පුනරුත්පත්තිය ගැන විශ්වාසයක් තිබෙනවා ද ?දැඩි ලෙස තිබෙනවා.* නැවත ඉපදෙන්න කැමැති ?මගේ අම්මා තාත්තා මගේ සහෝදරයන් ගාව නැවත උපදින්න කැමැතියි. චමල් රාජපක්ෂ මහත්තයත් මගේ සහෝදරයෙක් වෙනව නම් කැමැතියි.* ඔබේ ජීවිතයේ එක් අවස්ථාවකට නැවත යෑමේ වරමක් ලදොත් ඔබ, යන්න කැමැති කුමන අවධියට ද ?ආයෙමත් පාසල් යන්න පුළුවන් නම්, පහේ පන්තියේ ඉදලා ආයෙත් ජීවිතය පටන් ගන්න ආසයි.* ඔබේ පරමාදර්ශී චරිතයබුදුන් වහන්සේ.* ඔබේ ජීවිතයේ තේමාවමිනිසාගේ පරම යුතුකම මිනිසාට සේවය කිරීමයි, මා එහි දැඩිව එල්බ ගත්තෙක්.* උදෙන්ම නැගිට්ට ගමන් කරන්නේඋදේට විනාඩි 10ක් අනිත්‍ය මෙනෙහි කරනවා.* සංගීතයට ලැදියි ද ?ඔව්, ගීත අහනවා, රස විඳිනවා. සෝමතිලක ජයමහගේ, සුනිල් එදිරිසිංහගේ, දිවුල්ගනේගේ, අමරසිරි පීරිස්ගේ ගීතවලට කැමැතියි. සුනිල් එදිරිසිංහගේ “මෙතේ බුදුන් දැක” ගීතයට වඩාත් කැමැතියි. ගායිකාවන්ගෙන් මා වාඩත්ම ආදරය කළේ මාලනී බුලත්සිංහලටයි.* අනාගත බලාපොරොත්තුදරුවන්ට හොඳින් උගන්වන්න. ගොවියෙක් වෙන්න ආසයි. ළමයි ලෝකයට යයි. අපි වයසට යයි. ඒ නිසා, උපන් භූ®මියට පස්වන තුරු මේ පොළොවේ යමක් වගා කරලා, මතුපරපුරට භුක්තිය දීලා මිය යන්න තමයි මම බලාපොරොත්තු වෙන්නේ.* ඔබ දැනට පාවිච්චි කරන වාහනයටොයෝටා කාර් එකක්.* තාමත් බයිසිකල් පදින්න කැමැති ද ?ඔව් කැමැතියි.කාර්වලට වඩා සැහැල්ලු වාහනවලට කැමැතියි. අදත් මම පුතාගේ බයිසිකලය පදිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103111</link>
    <topic>1818 කැරැල්ලේ විරුවන්ට සම්මාන</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකාවේ නිදහස හා ස්වෛරීත්වය වෙනුවෙන් ඉංගී‍්‍රසි අධිරාජ්‍යවාදයට එරෙහි ව සටන් වැදුණු 1818 කැරැල්ලේ විරුවන් රාජද්‍රෝහීන් ලෙස හංවඩු ගැසූ බ්‍රවුන්රිග් ආණ්ඩුකාරයාගේ ගැසට් පත්‍රය අහෝසි කිරීමටත්, එම විරුවන්ගෙන් කොල්ලකාගත් ඉඩ කඩම් ඇතුළු දේපොළ ඔවුන්ගේ දූ-දරුවන් වෙත ලබා දීමටත් සම්බන්ධ ඓතිහාසික තීන්දුවක් රජය විසින් ගෙන තිබේ.නිදහසින් පසු බලයට පත් වූ සෑම ආණ්ඩුවක් ම ඉහත කී ගැසට් පත්‍රය අහෝසි කිරීමට පියවර ගෙන තිබුණ ද එය සාර්ථක වූයේ නැත. වත්මන් ආණ්ඩුව බ්‍රවුන්රිග් ආණ්ඩුකාරයාගේ ගැසට් පත්‍රය අහෝසි කොට 1818 කැරැල්ලේ වීරයන් ජාතික විරුවන් ලෙස නම් කරන සන්නස් පත්‍රයක් ලබා දීමට ද පියවර ගෙන ඇත. ජාතික වීර සන්නස් පත්‍ර ප්‍රදානය මැයි 22දාට යෙදෙන ජාතික වීර දිනයේ දී සිදු කිරීමට නියමිත ය.රොබට් බ්‍රවුන්රිග් ආණ්ඩුකාරවරයා බ්‍රිතාන්‍ය රජයට යොමු කර තිබූ එම ගැසට් පත්‍රය මේ වන විට ජනාධිපති මහින්ද රාජපක්ෂ මහතාගේ උපදෙස් මත ශ්‍රී ලංකාවට ගෙන්වා ගෙන ඇත.එම ගැසට් පත්‍රය පාර්ලිමේන්තුවට ඉදිරිපත් කර ජනාධිපතිවරයාගේ අස්සනින් අවලංගු කිරීමට නියමිත බව ද සංස්කෘතික හා කලා කටයුතු ඇමැති ටී. බි. ඒකනායක මහතා ඊයේ (10) දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103112</link>
    <topic>පාසල් කාලය දීර්ඝ කරනවාට අපේ අකමැත්තක් නෑ</topic>
    <author>දයා පෙරේරා සහ අනුර ප්‍රේමලාල්</author>
    <content>පාසල් වේලාව සවස තුන දක්වා දීර්ඝ කිරීම මවුපියන්, ගුරුවරුන් හා දරුවන් සමඟ සාකච්ඡා කොට එකඟත්වයෙන් රජය ප්‍රතිපත්තියක් වශයෙන් ක්‍රියාත්මක කළහොත් ඒ සඳහා විරුද්ධ නොවන බව ශ්‍රී ලංකා ගුරු සංගමයේ ප්‍රධාන ලේකම් ජෝෂප් ස්ටාලින් මහතා පැවැසීය.ශ්‍රී ලංකාවත් අත්සන් කරන ලද ලෝක ගුරු ප්‍රඥප්තියේ ගුරුවරයකු වැඩ කරන කාලය ගුරු සංගම් සමඟ සාකච්ඡා කර සකස් කර ගත යුතු බව දක්වා ඇතත් මෙතෙක් අධ්‍යාපන බලධාරීන් ගුරු සංගම් සමඟ මේ ගැන සාකච්ඡා කර නැතැයි ද, අධ්‍යාපන නීති රාමුව උල්ලංඝනය නොකළ යුතු බව ද හේ කීය.ඒ මහතා එසේ පැවැසුවේ රාජගිරිය එම සංගම් කාර්යාලයේදී ඊයේ (10) පෙරවරුවේ පැවැති රටේ අධ්‍යාපනයේ හැඩරුව කෙසේ සකස් විය යුතු ද මැයෙන් පැවැති මාධ්‍ය හමුවේදීය.අධ්‍යාපන අමාත්‍යාංශය මීට ඉහත ක්‍රියාත්මක කළ පසුවිපරම් කමිටුව දැන් නැහැ. එදා අධ්‍යාපනයේ වැරැදි හා අඩුපාඩු ගැන වෘත්තිය සමිති කැඳවා විමසා කටයුතු කළා. අධ්‍යාපනය පිළිබඳ පාර්ලිමේන්තු උපදේශක කාරක සභාවට අපේ යෝජනා යැව්වා. එහෙත් තවම අපට අවස්ථාවක් ලබා දී නැහැ” හෙතෙම කීවේය. ලංකා ගුරු සංගමයේ සභාපති සී. ජයතුංග මහතා - අධ්‍යාපනයේ වෙනස්කම් සියල්ල සියලු පාර්ශ්ව එකඟතාව මත සිදුකළ යුතුයි. අධ්‍යාපන ප්‍රතිපත්ති සැකසීම ජාතික අධ්‍යාපන කොමිෂම, විවිධ ගුරු සංගම් යනාදීන් සමඟ පුළුල් සාකච්ඡාවක ප්‍රතිඵලයක් ලෙස ක්‍රියාත්මක කළ යුතුයි.පාසල් දියුණු කිරීමට අප විරුද්ධ නැහැ. නව අධ්‍යාපන අවශ්‍යතා සියලු දරුවන්ට විවෘත විය යුතු මතයේ අප ඉන්නවා යැයි ද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103113</link>
    <topic>එළවළු ගොවීන්ටත් පොහොර සහනාධාරය</topic>
    <author>ජයසිරි මුණසිංහ නුවරඑළිය සිට...</author>
    <content>ලංකා ඉතිහාසයේ පළමු වතාවට එළවළු ගොවීන් සියලු දෙනාටමත් පොහොර සහනාධාරය ලබාදීමට රජය පියවර ගන්නා බව ජනාධිපති මහින්ද රාජපක්ෂ මහතා ප්‍රකාශ කෙළේ ය.එක්සත් ජනතා නිදහස් සන්ධානයේ නුවරඑළිය දිස්ත්‍රික් මහා සමුළුව ඊයේ (10) උදේ නුවරඑළිය මහජන ක්‍රීඩාංගණ ශ්‍රවණාගාරයේ පැවැති අවස්ථාවේදී ජනාධිපතිවරයා එසේ කීය. එහිදී වැඩිදුරටත් අදහස් දැක් වූ ජනාධිපතිවරයා “අපි බොහෝම පැහැදිලිව කියන්නේ අපි තරම් මේ රටේ ගොවි ජනතාවට සලකපු ආණ්ඩුවක් නැති බවයි. අපි 2005 දී වී ගොවිතැන, නැතිනම් සහලින් රට ස්වයංපෝෂිත කිරීමට වී ගොවීන්ට රුපියල් 350ට පොහොර කිලෝ පනහේ මිටියක් ලබා දෙනවා කිව්වා. අපි ඒ කියපු විදිහටම අපි ලෝක වෙළෙඳපොළේ පොහොර මිටියක මිල රුපියල් නවදහසට නැග්ගත් අපි රු. 350ට මෙහේ ගොවීන්ට පොහොර ලබා දුන්නා. අපි දැක්කා තේ කර්මාන්තයේ අර්බුදයක් මතු වුණා. ගොවීන්ට ප්‍රශ්න ආවා. අපි තේ වගා කරන ගොවීන්ට පොහොර සහනාධාරය ලබා දුන්නා. අපි රබර් ගොවීන්ට පොහොර සහනාධාරය ලබා දුන්නා.අපි දැක්කා පොල් කර්මාන්තයේ අර්බුදයක් උද්ගත වුණා. අද පොල් වගා කරන ගොවීන්ට පොහොර සහනාධාරය ලබා දෙනවා. දැන් එළවළු මිල වැඩියි, වැඩියි කියා පාරිභෝගිකයා කෑ ගහනවා. පොහොර මිල වැඩියි කියා ගොවියා කෑ ගහනවා. අපි දැන් ලංකා ඉතිහාසයේ පළමු වතාවට එළවළු ගොවීන්ටත් පොහොර සහන මිලට ලබාදීමේ වැඩපිළිවෙළ ආරම්භ කරනවා. සහන මිලට පොහොර ලබා ගැනීමට ගොවීන්ට රජයේ විවිධ නිලධාරීන් ළඟට යා යුතු වෙනවා. නොයෙක් ලේඛන පුරවන්න වෙනවා. මම කිව්වා එසේ කරන්න උවමනා නෑ. එළවළු ගොවීන්ට තමන් කැමැති ඕනෑම තැනකින් ඕනෑම ප්‍රමාණයක් පොහොර මිලට ගන්නට හැකි වැඩපිළිවෙළක් සකස් කරන්නැයි ඛ්යලා. ඒක හොඳයි නේ ද ? ජනාධිපතිවරයා මෙහි දී විමසා සිටියේ ය.ගොවි ජනතාවට පොහොර සහනාධාරය ලබාදීමෙන් පමණක් නතර නොවූ ආණ්ඩුව අස්වැන්න වැඩි මිලකට මිලදී ගැනීමට වැඩපිළිවෙළ සකස් කළ බවද ජනාධිපතිවරයා මෙහිදී සිහිපත් කෙළේ ය.එක්සත් ජාතික පක්ෂය ආණ්ඩු විසින් වී අලෙවි මණ්ඩලය වැනි ආයතන විනාශ කළ බව සිහිපත් කළ ජනාධිපතිවරයා තම රජය ඒවා නැවැත ආරම්භ කළ බව අවධාරණය කෙළේ ය.රට පුරා ගෘහ ආර්ථික ඒකක දශ ලක්ෂයක් ගොඩනැඟීමේ දිවි නැඟුම ජාතික වැපිළිවෙළ ලබන 12 වැනිදා ආරම්භ කරන බව කී ජනාධිපතිවරයා ඒ යටතේ ගෙවතුª සකස් කර ගැනීමට අවශ්‍ය කෘෂි උපකරණ, බීජ. තාක්ෂණය හා දැනුවත් කිරීම් පවා නොමිලේ ලබා දීමට රජය පියවර ගන්නා බව සඳහන් කෙළේ ය. ගෘහ ආර්ථික ඒකක දස දහසේ වැඩපිළිවෙළ සාර්ථකව ක්‍රියාවට නැංවීමේ කාර්යයේ දී පත්වන ප්‍රාදේශීය සභා නගර සභා මහජන නියෝජිතයින්ට විශාල වගකීමක් පැවැරෙන බවද මහින්ද රාජපක්ෂ මහතා කීය.ගම, නගරය එක සේ දියුණු කිරීමට කැප වී කටයුතු කරන එක්සත් ජනතා නිදහස් සන්ධානයේ අපේක්ෂකයන්ටත්, බුලත් කොළයේ විජයග්‍රහණය කරලීමටත් සියලු දෙනාගේම ලබා දෙන්නැයි ජනාධිපතිවරයා මෙහි දී ඉල්ලීමක් කෙළේ ය.නුවරඑළිය දිස්ත්‍රික් එක්සත් ජනතා නිදහස් සන්ධාන දිස්ත්‍රික් සමුළුව අමතා දිස්ත්‍රික් නායක ඇමැති සී. බී. රත්නායක, ඇමැති අධිනීතිඥ නවීන් දිසානායක, අධි නීතිඥ ලලිත් දිසානායක, හිටපු ඇමැති වී. පුත්‍රසිගාමනී, මධ්‍යම පළාත් සභා මන්ත්‍රී කුමාර දහනායක මහත්වරු ඇතුළු කිහිප දෙනෙකු මෙහිදී කතා කළහ.මේ අවස්ථාවට සර්ව ආගමික නායකයෝ පාර්ලිමේන්තු, පළාත් සභා, මැති ඇමැතිවරු, නුවරඑළිය දිසා ප්‍රාදේශීය සභා නගර සභාවල හිටපු ප්‍රධානීහු මන්ත්‍රීධුර අපේක්ෂක, අපේක්ෂිකාවෝ ඇතුළු පක්ෂ ක්‍රියාකාරීහු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103114</link>
    <topic>ඉදිරි දෙවසරේ දී පවුල් ලක්ෂ 4කට විදුලිය</topic>
    <author>චමීර ඇල්ලදෙණිය</author>
    <content>ඉදිරි වසර දෙක ඇතුළත දිවයිනේ පවුල් හාර ලක්ෂයකට විදුලිය ලබාදීම සඳහා රුපියල් දසලක්ෂ 42,000ක මුදලක් වැයකිරීමට විදුලිබල හා බලශක්ති අමාත්‍යාංශශය පියවර ගෙන ඇත.මෙහිදී එක් පවුලකට විදුලිය ලබාදීමට රුපියල් ලක්ෂයක පමණ මුදලක් වැයකිරීමට සිදුවන බවත් එහෙත් එක් පවුලකින් සබඳතා ගාස්තු වශයෙන් රුපියල් 12,500ක මුදල් පමණක් ලබාගන්නා බවත් විදුලිබල හා බලශක්ති ඇමැති පාඨලී චම්පික රණවක මහතා පවසයි. “මහින්ද චින්තනය” මඟින් සැමට විදුලිය ලබාදීමේ වැඩසටහන කඩිනමින් ක්‍රියාත්මක කරන අතර, සෑම පවුලකටම විදුලි ලබාදීම තුළින් සමාජ ප්‍රතිලාභ වැඩපිළිවෙළක්ද ක්‍රියාත්මක වන බව ඇමැතිවරයා කීය.සැමට විදුලිය ලැබීම තුළින් එම පවුල්වල ආර්ථික මට්ටම උසස් වන බව පෙන්වා දුන් ඇමැතිවරයා මෙතුළින් සමාජ ප්‍රතිලාභ රැසක් අත්වන බවද හෙළිකළේය.විදුලිබල මණ්ඩලය හුදෙක්ම ලාභ ඉපැයීමේ අරමුණින් කටයුතු කරන ආයතනයකන් නොවන බවත් එමනිසා එක් පවුලකට විදුලිය ලබාදීමට රුපියල් ලක්ෂයක පිරිවැයක් දැරීමට සිදුවුණත් පවුලකින් සබඳතා ගාස්තු වශයෙන් රුපියල් 12,500ක මුදල ගන්නා බවත් හෙතෙම කීවේය.මේ රටේ සිටින කුප්පිලාම්පුවෙන් ජීවත්වන ජනතාව ආලෝකය සඳහා එක් පැයකට රුපියල් 16ක මුදලක් වැයකරන බවත්, ඔවුන්ට විදුලිය ලබාදුනහොත් පැයකට විදුලි ගාස්තුව රුපියල් 3 ක් වන බවද ඇමැතිවරයා හෙළිකළේය. විදුලිබල හා බලශක්ති අමාත්‍යාංශය ඊයේ (10) පැවති මාධ්‍ය හමුවේදී ඇමතිවරයා මේ බව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103115</link>
    <topic>විදුලිබල මණ්ඩලයට දස ලක්‍ෂ 5062ක ලාභයක්</topic>
    <author>චමීර ඇල්ලදෙණිය</author>
    <content>වසර දහයකට පසුව ලංකා විදුලිබල මණ්ඩලය රුපියල් දසලක්‍ෂ පනස්දහස් හැටදෙකක් (5062) ලාභයක් ලැබීමට සමත්ව ඇත.මේ ලාභයට අමතර තවත් අතිරේක ආදායම් සහ ලංකා විදුලිබල මණ්ඩලයේ බැංකු අයිරාව ධන මට්ටමකට පැමිණ තිබෙන බව ද විදුලිබල හා බලශක්ති ඇමැති පාඨලී චම්පික රණවක මහතා පැවැසීය.විදුලිබල මණ්ඩලය භාණ්ඩාගාරයෙන් යැපෙන්නේ නැති තත්ත්වයකට පත්ව ඇති අතර, ඕනෑම අවස්ථාවකදී ඕනෑම බිලක් ගෙවීමට හැකි මූල්‍ය ශක්තියක් පවතින බව ද හෙතෙම සඳහන් කළේය. විදුලිබල මණ්ඩලයේ ප්‍රගතිය පිළිබඳ මාධ්‍ය දැනුවත් කිරීම වෙනුවෙන් විදුලිබල අමාත්‍යාංශයේදී ඊයේ (10) පැවැති මාධ්‍ය හමුවේදී ඇමැතිවරයා මේ බව ප්‍රකාශ කළේය.විදුලිබල මණ්ඩලයේ පහළොස්දහසක පමණ සේවකයන්ගේ කැපවීම මත මේ ජයග්‍රහණය ලබාගැනීමට හැකි වූ බව ද රණවක මහතා කීවේය.2010 වසරේ මුල් මාස පහ තුළ මණ්ඩලය පාඩු ලැබූ බවත්, නමුත් ජූනි 01 වෙනිදා සිට දෙසැම්බර් 31 වෙනිදා දක්වා රුපියල් බිලියන 8 ක ආදායමක් ලබාගැනීමට හැකි වූ බවත් ඇමැතිවරයා අනාවරණය කළේය.2010 වසරේදී විදුලිබල මණ්ඩලය අපේක්‍ෂිත අලාභය රුපියල් බිලියන 40 ක් බව පැවැසූ පාඨලී චම්පික රණවක මහතා, රජය ගෙන ගිය විධිමත් වැඩපිළිවෙළ යටතේ වසර අවසානය වන විට රුපියල් බිලියන 5 ක ලාභයක් ලබාගැනීමට ද සමත් වූ බව ද කීය.පසුගිය වසරේදී විදුලිබල මණ්ඩලයේ මුළු වියදම රුපියල් මිලියන 120,420 ක් වී ඇති අතර, මුළු ආදායම රුපියල් මිලියන 125,482 කි. ගිය වසරේදී ජල විදුලි බලාගාරවලින්, සමස්ත විදුලියෙන් සියයට 47 ක ප්‍රමාණයක් නිපදවීමට හැකි වූ බවත්, පාඨලී චම්පික රණවක මහතා හෙළිකළේය.2010 වසරේදී රුපියල් බිලියන 40 ක අපේක්‍ෂිත පාඩුව සිදුවූයේ නම් මේ වසර තුළ ජනතාවට විදුලි බිල්වලට අමතරව රුපියල් 2000 ක මුදලක් බදු වශයෙන් ගෙවීමට සිදුවන බව ද ඇමැතිවරයා අවධාරණය කළේය.මේ ලාභය තුළින් ජනතාවට ගෙවීමට තිබූ වක්‍ර බදු නැති කිරීමට සමත් වූ බව ද, පාඨලී චම්පික රණවක මහතා වැඩිදුරටත් කීවේය.විදුලිබල මණ්ඩලයේ සභාපති විද්‍යා අමරපාල, සාමාන්‍යාධිකාරි භද්‍රා ජයවීර, මුදල් කළමනාකරු සුනිල් පෙරේරා, අමාත්‍යාංශයේ ජ්‍යෙෂ්ඨ උපදේශක අශෝක අබේගුණවර්ධන මහත්ම මහත්මීහු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103116</link>
    <topic>කල් ඉකුත් වූ පැණි බීම බී දෙහැවිරිදි දැරිය රෝහලේ</topic>
    <author>එස්. එන්. ගොඩමුන්න ගම්පොල සමූහ</author>
    <content>කල් ඉකුත් වූ පැණි බීම බෝතලයක් බිව් කුඩා දරුවකු රෝගී වී පෙරේදා (9) රාත්‍රියේදී නාවලපිටිය දිස්ත්‍රික් මහ රෝහලට ඇතුළත්කොට ඇති බව නාවලපිටිය පොලිසිය සඳහන් කරයි.නාවලපිටිය රබුක්පිටිය ප්‍රදේශයේ පදිංචි වයස අවුරුදු 2යි මාස 9 වයසැති මෙහානා ඔනාල් සදර් ලන්ඩ් නමැති දැරිය මෙසේ රෝහල් ගත කොට තිබේ. නාවලපිටිය නගරයේ සිට නිවෙසට යමින් සිටි පියා විසින් දෙකේ කණුව ප්‍රදේශයේ වෙළෙඳ සලකින් පැණි බීම බෝතලය රැගෙන ගොස් දරුවාට බීමට දී ඇත. බෝතල් බාගයක් බිව් එම දැරිය යම් අපහසුතාවක් ඇති වී වමනය කිරීමට සූදානම් වීම නිසා මවුපියන් මේ බෝතලය පරීක්ෂා කිරීමේ දී එය කල් ඉකුත් වූ පැණි බීම බෝතලයක් බව හඳුනාගෙන තිබේ.වහාම තම දරුවා නාවලපිටිය රෝහලට ඇතුළත් කර ඇති මවුපියන් පසුව සිද්ධිය පිළිබඳ නාවලපිටිය පොලිසිය වෙත පැමිණිලි කොට තිබේ.නාවලපිටිය පොලිස් ස්ථානාධිපති උදය වික්‍රමසේකර මහතා ඇතුළු කණ්ඩායමක් මේ වෙළෙඳ සල පරීක්ෂා කිරීමේ දී කල් ඉකුත් වූ පැණි බීම බෝතල් 23ක් සොයාගෙන ඇති අතර ඒවා සියල්ලම 2010 වසරේ කල් ඉකුත් වූ ඒවා බව හඳුනාගෙන ඇත.අත්අඩංගුවට ගත් බීම බෝතල් සමඟ වෙළෙඳ සල පවත්වාගෙන ගිය කාන්තාව ඊයේ (10) දින නාවලපිටිය මහේස්ත්‍රාත් පූර්ණිමා පරණගමගේ මහත්මිය වෙත ඉදිරිපත් කිරීමට නියමිතව තිබිණි.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, පොලිස් අධිකාරී බී. විමලදාස, ස. පො. අ. අනුර ධර්මප්‍රිය ස. පො. අ. චූලනී වීරරත්න යන නිලධාරීන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර, පො. ප. ගමගේ, උ. පො. ප. සුගත් විජේසිංහ, පො. කො. (70 928) ආනන්ද, පො. කො. (74195) නවරත්න යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103117</link>
    <topic>සෝමාලියා කොල්ලකරුවන්ගෙන් බේරුණු ධීවරයන් අද ශ්‍රී ලංකාවට</topic>
    <author>බුද්ධිකා ඉඹුලාන</author>
    <content>සෝමාලියානු කොල්ලකරුවන්ට හසුවී දිවි බේරාගෙන ඉන්දියාවේ මිනිකෝ දූපතේ සිටි ධීවර කාර්මිකයන් 10 දෙනකු අද (11) මෙරටට පැමිණීමට නියමිතය.ඔවුන් ධීවර රැකියාවට ගිය ලක්මාලි සහ ලක්මිණි – 3 ධීවර යාත්‍රා දෙක ද මේ සමඟ පැමිණෙන බව ධීවර හා ජලජ සම්පත් සංවර්ධන අමාත්‍යාංශය කියයි. පසුගිය නොවැම්බර් 2 සහ නොවැම්බර් 20 දා බේරුවල ධීවර වරායෙන් මසුන් මැරීම සඳහා පිටත්ව ගිය මේ යාත්‍රාවන් අතරින් ලක්මාලි ධීවර යාත්‍රාවේ සිටි ලාල් ප්‍රනාන්දු සහ සුගත් ප්‍රනාන්දු ධීවර කාර්මිකයන් දෙදෙනා සෝමාලියානු කොල්ලකරුවන් පැහැර ගනු ලැබීය.එහිදී ඔවුන්ගෙන් ගැල වී පැන ගැනීමට සමත් වූ සෙසු ධීවර කාර්මිකයන් සහ යාත්‍රා දෙක ඉන්දීය වෙරළාරක්‍ෂක නිලධාරීන් විසින් මිනිකෝ දූපත වෙත රැගෙන විත් පොලිස් භාරයේ තබන ලදී.සෝමාලියානු කොල්ලකරුවන් පැහැර ගත් ධීවර කාර්මිකයන් දෙදෙනා පිළිබඳ මේ වන විට ධීවර හා ජලජ සම්පත් දෙපාර්තමේන්තුව විමර්ශන කටයුතුවල නියැළෙන අතර මේ ධීවරයින් නිදහස් කර ගැනීම සම්බන්ධයෙන් ඉන්දියාවේ නවදිල්ලි නුවර ශ්‍රී ලංකා මහ කොමසාරිස් කාර්යාලය, නයිරෝබි නුවර ශ්‍රී ලංකා තානාපති කාර්යාලය එම දෙපාර්තමේන්තුවට සහාය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n1103118</link>
    <topic>රත්මලාන දුම්රිය ගබඩාවෙන් කෝටි 2ක අමතර කොටස් සොරකම් කරලා</topic>
    <author>සුරංජිත් පෙරේරා</author>
    <content>රත්මලාන දුම්රියපොළ අංගණයේ ගබඩාවෙන් සොරකම් කරන ලද රුපියල් කෝටි දෙකක පමණ දුම්රිය අමතර කොටස් ගල්කිස්ස පොලිසිය මගින් ඊයේ (10) සොයාගෙන ඇත. මීට දින දෙකකට පෙර මේ අමතර කොටස් තොගය නැතිවූ බව රත්මලාන දුම්රිය අංගණයේ පාලනාධිකාරිය විසින් පොලිසියට කර තිබූ පැමිණිල්ලට අනුව සිදුකළ පරීක්‍ෂණයකින් මේ අමතර කොටස් තොගය සොයාගත් බව පොලිසිය පවසයි.දුම්රිය තිරිංගවලට යොදන ස්වයංක්‍රීයව තිරිංග පාලනය වන අමතර කොටස් සහ තවත් අමතර කොටස් සොයාගත් භාණ්ඩ අතර වේ.මේ එක් ස්වයංක්‍රීය තිරිංගයක වටිනාකම රුපියල් ලක්‍ෂ 23ක් පමණ වන බවද පොලිසිය කියයි.මෙම සොරකමට සම්බන්ධ රත්මලාන ප්‍රදේශයේ පදිංචි යුවළක් මේ වනවිට පොලිසිය අත්අඩංගුවට ගෙන ඇති අතර ඔවුන්ගෙන් හෙළිවන තොරතුරු අනුව තවත් සැකකරුවන් කිහිප දෙනෙක් අත්අඩංගුවට ගැනීමට පරීක්‍ෂණ සිදුකරන බවද පොලිසිය කීය.මේ අමතර කොටස්වලින් කිහිපයක් යම් ස්ථානයකට අලෙවිකර තිබියදී සොයාගෙන ඇති අතර තවත් අමතර කොටස් මෙලෙස විකුණා ඇත්දැයි සෙවීමට පරීක්‍ෂණ අරඹා ඇත.ගල්කිස්ස පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක තිස්ස සුගතපාල මහතාගේ අධීක්‍ෂණය මත පොලිස් කොස්තාපල් හේමන්ත හෙට්ටිආරච්චි (37840) මහතා ඇතුළු කණ්ඩායමක් මේ පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n11031113</link>
    <topic>ජාතික කාර්යභාරයේ සුවිශාල කොටසක් පත්තර මහගෙදරින් ඉටුකරනවා</topic>
    <author>සුභාෂිනි සේනානායක</author>
    <content>පත්තර මහගෙදර මෙරට ජාතික කාර්යභාරයේ සුවිශාල කොටසක් ඉටුකරන බවත් මේ ආයතනයේ වසර 35 ක සහ 25 ක සේවා කාලයක් සම්පූර්ණ කර අද සම්මාන ලබන සේවක සේවිකාවන්ට ඒ පිළිබඳව ආඩම්බර විය හැකි බවත් සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රකාශ කෙළේය.පත්තර මහගෙදර කවදත් සේවක සුබසාධනය වෙනුවෙන් ආදායමෙන් 60% ක් වෙන්කරන බව කී බන්දුල පද්මකුමාර මහතා ආයතනයට ආදරය කරන ගන්නා වැටුපට සේවය කළ ඔබ වැනි සේවකයින් නිසා මේ ආයතනය දිනෙන් දින ඉහළට ගමන් කළ බවද කීය.ලේක්හවුස් සභාපති බන්දුල පද්මකුමාර මහතා මේ බව පළ කළේ කොළඹ ගලදාරි හෝටලයේදී ඊයේ (09) පැවති ලේක්හවුස් දීර්ඝ සේවා තිළිණලාභීන් ඇගයීමේ උත්සවයට එක්වෙමිනි.එහිදී සභාපතිවරයා මෙසේ ද කීය. ආයතනයට දීර්ඝ කාලයක් සේවය ලබාදුන් ඔබ සැම පිළිබඳව අප තුළ තිබෙන්නේ දැඩි ලෙංගතුකමක්. මේ ආයතනයේ සේවක දියණියක් පසුගිය දිනක මට ලිපියක් එවා තිබුණා. ඇය උසස් පෙළ විෂයන් 4 ටම ඒ සමාර්ථ ලබා දිවයිනෙන් 03 ස්ථානය ලැබූවෙක්.ඇය ස්තුති කර තිබුණේ ඇයගේ පියා රැකියාව කිරීම තුළින් එම පවුල සමෘද්ධිමත් වූ බවත් ඔවුන් හොඳින් අධ්‍යාපනය ලබන බවත් ය. ලේක්හවුස් ආයතනය විශාල ලෙස සේවක සුබසාධනය සිදුකරන ආයතනයක් වෙනත් කිසිම රාජ්‍ය හෝ පෞද්ගලික ආයතනයක් මෙතරම් සුබසාධන කටයුතු සිදුකරන්නේ නැති තරම්.මෙම තිළිණ ප්‍රදානය සඳහා මිලියන තුනක මුදලක් වෙන්කොට තිබෙනවා. මා මේ අවස්ථාවේ ස්තුති කරනවා මේ උදාර සංකල්පය ආරම්භ කළ හිටපු සභාපතිවරුන්ට නිර්මාතෘවරුන්ට.අප පසුගිය කාලයේ ස්වේච්ඡා විශ්‍රාම ගැන්වීමේ ක්‍රමයක් ආරම්භ කළේ ආයතනයේ යහපත වෙනුවෙන් බොහෝ සේවකයින් එහි යථාර්ථය තේරුම් ගත්තත් කිහිප දෙනෙක් එය විවේචනය කළා. වසර 2 ක් සේවය කළ අයකු පවා මිලියනයක පමණ වන්දි මුදලක් ලබා ගත්තා.ඇතැම් අය මිලියන 2 ක් පමණ ලබා ගත්තා. මෙම ආයතනයේ පාලනාධිකාරියට අප පැමිණෙන විට සේවක සංඛ්‍යාව 3200 ක් පමණ වූවා. ආයතනයට අවශ්‍ය වුණේ සේවකයක් 1500 ක් පමණ ප්‍රමාණයක් පසුගිය වසරවල සිදුකළ දේශපාලන පත්වීම් නිසා ඇති වූ සේවක අතිරික්තය ඉවත් කරන්න ස්වේච්ඡා විශ්‍රාම ක්‍රමය උපයෝගී වූවා. විශ්‍රාම ගැන්වීම සඳහා ලබාගත් ණය රුපියල් ලක්ෂ 7000 ක් අප මේ වන විට රුපියල් ලක්ෂ 6000 ක් පමණ ගෙවා අවසන්.සේවකයින්ට ලබාදුන් වරප්‍රසාද ඒ අයුරින් ලබාදෙමින් ආයතනය දියුණු කරන්න අප විවිධ උපක්‍රම පසුගිය දිනවල ක්‍රියාත්මක කළා. පිටු 36 එකවර මුද්‍රණය කරන වර්ණ මුද්‍රණ යන්ත්‍රය ගෙන්වීම අපේ ඊළඟ අධිෂ්ඨානයයි. මේ සඳහා ඔබ සැමගේ සහාය අවශ්‍යයි.මේ ආයතනයට ආදරය කරන ගන්නා වැටුපට උපරිම සේවයක් ලබාදෙන විශාල සේවක පිරිසක් අතරේ ආයතනයට ආදරය නොකරන අතළොස්සක් සිිටිනවා. ඔවුන් දේශපාලනීකරණය වී සිටින අතර ස්වේච්ඡා විශ්‍රාම ගැන්වීමේ ක්‍රමය මගින් බහුතරයක් ඉවත්වීම සතුටට කරුණක්. ඉතිරි වී සිටින අය පවා ඔවුන්ගේ සිතුªම් පැතුම් වෙනස් කර ගනිමින් සිටිනවා.අපි පසුගිය දිනවල මුද්‍රණ යන්ත්‍රයක් ගෙන්වුවා. වෙළඳ දැන්වීම් ශක්තිමත් කරමින් ඇඩ්ප්‍රෝ දැන්වීම් සඟරාව මුද්‍රණය කරනවා. කර්තෘ මණ්ඩලකයින්ට ලිබර්ටි සොෆ්ට් වෙයාර් එකක් (මෘදුකාංගයක්) හඳුන්වා දුන්නා. අප සමඟ තරඟ කරන ආයතන විශාල ගණනාවක් තිබෙනවා. විද්‍යුත් ආයතන රැසක් ඒ අතර සිිටිනවා. ඒ නිසා ගන්නා වැටුපට ආදරය කරන ඔබ වැනි පිරිසක් සිටීම අපට ආඩම්බරයක්. ඔබ මෙන් ආයතනයේ සියලු සේවකයින් අතරටත් මෙම පණිවිඩය ගෙනයමින් පත්තර මහගෙදර අභිමානය රැක ගැනීමට ඉදිරියටත් සහය වන මෙන් ඉල්ලනවා.ලේක්හවුස් ආයතනයේ සාමාන්‍යාධිකාරී අභය අමරදාස මහතා - වසර 35 ක සහ 25 ක අභිමානවත් ගමන්මඟ සේවා ඇගයීම් ලබන ඔබ සැම ආයතනයට ගෞරවයක්. 1967 වසරේ පළමු තිළිණ ප්‍රදානය ලේක්හවුස් ආයතනය පවත්වා තිබෙනවා. එය 1970 දශකය දක්වා පැවතී තිබෙන අතර 1980 ජනවාරි සිට මේ දක්වාම මෙම තිළිණ ප්‍රදානය සිදුකිරීමට හැකිවීම සතුටක්.වසර 35 ක් කියන්නේ දීර්ඝ කාලයක්. ආයතනයේ උන්නතිය වෙනුවෙන් සේවය කළ ඔබ සැම ඇගයීමට පාත්‍ර වන්නේ දුෂ්කර ගමන්මඟක පැමිණෙමින් 1970 දශකයට ඊයම් තාක්ෂණයෙන් ඝෝෂාකාරී ලෙස පත්‍ර මුද්‍රණය කළා.පැය 24 පුරාම සේවය කළ ඔබ සැම තාක්ෂණ අදියර තුන හතරක් පසු කරමින් නවීන තාක්ෂණය ඔස්සේ පුවත්පත මුද්‍රණය වීම තෙක් පැමිණ තිබෙනවා.ඔබ සැම දෙනාගේ දක්ෂතාවය නිසා විවිධ යුග පසුකරමින් ඉතාම සංකීර්ණ ක්‍රියාවලියක නිරතවෙමින් ආයතනය දියුණුව කරා රැගෙන ඒම පිළිබඳව මා ස්තුතිවන්ත වනවා.දුරකථන සහ නඩත්තු සේවා දෙපාර්තමේන්තු ප්‍රධානි එස්. එන්. ධර්මසිරි මහතා - මෙම ආයතනයේ සේවකයකු වීමට ලැබීම භාග්‍යයක්. මෙම රැකියාව තුළත් අප සමෘද්ධිමත් වුණා.ගෙවල් හදාගෙන දරුවන්ගේ අධ්‍යාපන කටයුතු සාර්ථක කර ගනිමින් දිවිමඟ යහපත් ලෙස ගත කිරීමට හැකිවූයේ මෙම රැකියාව නිසයි.අපි කවදත් ආයතනයට ආදරයෙන් කටයුතු කළ අතර පාලනාධිකාරියත් අපට සැලකුවේ උසස් ලෙසින්.ඒ පිළිබඳව මේ අවස්ථාවේ ස්තුතිය පළ කරනවා. සිළුමිණ කර්තෘ මණ්ඩලයේ මාධ්‍යවේදී චන්දන බණ්ඩාර මහතා උත්සව සභාවේ කටයුතු මෙහෙය වූ අතර මෙම අවස්ථාවට කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ රසාංග හරිස්චන්ද්‍ර, සමාගමේ ලේකම් කුමුදු ගුණවර්ධන, ප්‍රධාන පරිපාලන නිලධාරි රෝහණ ආර්යරත්න, දිනමිණ ප්‍රධාන කර්තෘ මහින්ද අබේසුන්දර, සිළුමිණ ප්‍රධාන කර්තෘ කරුණාදාස සූරියආරච්චි, පිරිස් කළමනාකරු චම්පිකා ගලගෙදර, සහකාර සාමාන්‍යාධිකාරිවරුන් වන නාරද සුමනරත්න, කේ. ජී. එස්. ගාමිණි මහත්ම මහත්මීන් වසර 35 සහ 25 දීර්ඝ තිළණලාභීන් සහ ඔවුන්ගේ පවුල්වල සාමාජික මහත්ම මහත්මීන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n11031114</link>
    <topic>හිල්ටන් පාලන සමාගම් දෙකට වාරණ නියෝගයක්</topic>
    <author>රෝෂන් තුෂාර</author>
    <content>කොළඹ හිල්ටන් හෝටලය පාලනය කරන ජාත්‍යන්තර සමාගමට වාරණ නියෝගයක් කොළඹ දිසා අධිකරණය ඊයේ (10) නිකුත් කෙළේ ය.හිල්ටන් හෝටලයේ සාමාන්‍යාධිකාරී ජෙරාම් ඔවිට් මහතා ගොනු කළ පැමිණිල්ලක් අනුව අමෙරිකා එක්සත් ජනපදයේ හා එක්සත් රාජධානියේ පිහිටි හිල්ටන් ජාත්‍යන්තර සමාගම් දෙකට මෙම වාරණ නියෝග නිකුත් කෙළේ ය.1990 වසරේ සිට කොළඹ හිල්ටන් හෝටලයේ සේවය කළ ජෙරාම් ඔවිට් සාමාන්‍යාධිකාරීවරයා නීති විරෝධී අන්දමින් සේවයෙන් පහ කිරීම වළක්වමින් මේ වාරණය කොළඹ ප්‍රධාන දිසා විනිසුරු රංජිත් එස්. වතුපොළ මහතා නිකුත් කෙළේ ය.2008 වසරේ සිට හිල්ටන් හෝටලයේ සාමාන්‍යාධිකාරීවරයා ලෙස කටයුතු කළ පැමිණිලිකරුට ඉල්ලා අස්වන ලෙස ජාත්‍යන්තර පාලනාධිකාරී නිලධාරි “විලියම් කොස්ට්ලි” පසුගිය 04 දින ශ්‍රී ලංකාවට පැමිණ දැනුම් දී ඇති බවත්, ද්වේෂ සහගතව, නීති විරෝධීව සේවයෙන් ඉවත් කිරීම තහනම් කරන ලෙසත් ඉල්ලා නඩුව පැවරීය.කොළඹ හිල්ටන් හෝටලය පසුගිය (2010) වසර තුළ සියයට 152ක ලාභයක් උපයා ඇති බවත් සියයට 292ක ලාභයක් උපයා දීමට සාමාන්‍යාධිකාරීවරයා ලෙස කටයුතු කළ පැමිණිලිකරු සමත් වී ඇති බවත් පැමිණිල්ල වෙනුවෙන් කරුණු ඉදිරිපත් කෙරිණි.හෝටලයේ දියුණුවට කටයුතු කළ සේවකයෙකු හිතු මනාපයට ද්වේශ සහගතව ඉවත් කිරීම තහනම් කරන ලෙසද පැමිණිල්ල මගින් ඉල්ලා ඇත.ජනාධිපති නීතිඥ රොමේෂ් ද සිල්වා මහතා පැමිණිල්ල වෙනුවෙන් කරුණු ඉදිරිපත් කෙළේ ය.කරුණු සලකා බැලූ විනිසුරුවරයා විත්තිකරුවන්ට වාරණ නියෝග අතුරු තහනම් දැන්වීම් හා නොතීසි නිකුත් කරමින් ලබන 22 දින අධිකරණයේ පෙනී සිටින ලෙස නියෝග කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n11031115</link>
    <topic>එක්සත් ජනතා නිදහස් සන්ධානයේ මාතලේ දිස්ත්‍රික් සමුළුව අමතමින් ජනපති කියයි</topic>
    <author>ජයසිරි මුණසිංහ, නාවුල විශේෂ සහ දඹුල්ල මධ්‍යම නාඋල සිට...</author>
    <content>තමන්ට ලැබෙන ඡන්ද ගොඩ අඩුවෙයි කියා බියෙන්, ජනතා බලාපොරොත්තු ඉටුකරන වැඩපිළිවෙළ හා සම්බන්ධ තීන්දු තීරණ ගැනීම කල්දමන සිරිතක් අපට නැතැයි ජනාධිපති මහින්ද රාජපක්ෂ මහතා අවධාරණය කෙළේය.“සමහර නායකයන්, ආණ්ඩු, යම් යම් ජනතා සුබසාධන ව්‍යාපෘති ආරම්භ කිරීමට බිය වුණා. ඒ විවිධ අයගේ බලපෑම් නිසා. තමන්ට ලැබෙන ඡන්ද ප්‍රමාණය අඩුවෙයි කියලා සිතලයි. නමුත් අපි අපේ ආණ්ඩුව තීන්දු තීරණ ගන්නේ අපට ලැබෙන ඡන්ද ගොඩ දිහා බලාගෙන නොවෙයි. එම තීන්දුව ගැනීමෙන් පොදුවේ මුළු රටට, රටේම ජනතාවට අත්වන වාසිය කුමක්ද කියා පුළුල් විදිහට සිතීමෙන් යැයි ද ජනාධිපතිවරයා කීය.මාතලේ දිස්ත්‍රික් එක්සත් ජනතා නිදහස් සන්ධාන සමුළුව පෙරේදා (9) නාඋල මහජන ක්‍රීඩාංගණයේ පැවැති අවස්ථාවේ ජනතාව අමතමින් ජනාධිපතිවරයා එසේ කීවේය.අපි මාතලේ දිස්ත්‍රික්කයේ ගොවි ජනතාවට පමණක් නොවෙයි මුළු රටටම වැඩදායක මොරගහකන්ද මහ ජලාශය ඉදිකිරීමේ කටයුතු ආරම්භ කළා. ඉහළ කොත්මලේ ජල විදුලි බලාගාරය ආරම්භ කළා. නොරොච්චෝලේ බලාගාරය ඉදිකරන්න පටන් ගත්තා. ඒ සෑමදෙයක්ම ඉටුකළේ මහජනතාවගේ අවශ්‍යතාවන්ට මුල්තැන ලබාදීමෙනුයි. එහෙම නැතිව අපි විරෝධතාවන්ට බයේ එම තීන්දු තීරණ ගැනීම පමා කළේ නෑ.අපි දිගුකාලීන සංවර්ධනයක් රටේ ඇති කරන්න ඕනෑ කියන දැක්ම තිබෙන ආණ්ඩුවක්. අපි අද විතරක් නොවෙයි, එදා ධීවර ඇමැතිධුරය දරන කාලේත්, මහ මුහුදට පමණක් අපේ සේවය සීමා කළේ නෑ. අපි කන්ද උඩරටටත් දියවර ගම්මාන වැඩපිළිවෙළ ගෙනාවා. අපි මිරිදිය ධීවර කර්මාන්තය දියුණු කළා. එදා මාතලේ ලග්ගල මොන්ටි ගොපල්ලව මැතිතුමා සමඟ අපි විශාල වැඩකොටසක් කළා.අපි රටක්, සමාජයක් දියුණු කරනකොට පටු විදිහට සිතන්න හොඳ නෑ. අපි පොදුවේ රටට, ජනතාවට වන සේවය ගැනයි කල්පනා කර බැලිය යුත්තේ. අපි ජනතාවට කළ සේවාවන් කවදාවත්ම තමුන්නාන්සේලාට අමතක නොවන බව මට විශාල විශ්වාසයක් තිබෙනවා.මේ රටේ ගම්බද ජනතාව, නගරබද ජනතාව වෙනුවෙන් දැවැන්ත සංවර්ධන වැඩපිළිවෙළ ක්‍රියාත්මක කළේ අපියි. ඒක කාටවත් නෑ කියන්න බෑ. ඒ නිසා අපි බයනැතිව ඕනෑම මැතිවරණයකට ජනතාව හමුවට යනවා. අපි වැඩ කළ ආණ්ඩුවක්. වැඩක් කළ හැකි ආණ්ඩුවක්.එහිදී වැඩිදුරටත් අදහස් දැක් වූ ජනාධිපතිවරයා මෙසේද කීය.මාර්තු 17 වැනිදා පළාත් පාලන ආයතනවලට මහජන නියෝජිතයෝ තෝරාපත් කරගන්නා මැතිවරණය පැවැත්වෙනවා. මෙය ආණ්ඩුව ගෙදර යවන්න පුළුවන් මැතිවරණයක් නොවෙයි. සමහරු මෙයට රටේ ආණ්ඩුව ගෙදර යවන්න තබන පළමු වෙඩි මුරය කියලා නම් කරලාත් ඉවරයි. ආණ්ඩුව ගෙදර යවන්න මැතිවරණයක් එන්න තව කල් තියෙනවා.අපිට මැතිවරණ ගැන කතා කර කර ඉන්න වේලාවක් නෑ. අපිට දැන් තිබෙන්නේ රටේ දියුණුව, සංවර්ධනය ගැන කතා කරන්නයි. අද අපේ රටේ ජනතාවට ඕනෑම තැනක බියෙන් හා සැකෙන් තොරව යන්න, එන්න පුළුවන්කම ලැබිලා තිබෙනවා. නිදහස ලැබිලා තිබෙනවා.කොටි ත්‍රස්තවාදීන්ගේ ම්ලේච්ඡ යකඩ සපත්තු පාලනය අපි නිමා කළා. කොටින් පරාජයට පත් කළා.අද රටේ ජනතාවට නිදහස ලැබිලා තිබෙනවා. අපි ඒ දේ ඉටු කළේ බොහෝ බලපෑම් මැදයි. අපිට එරෙහිව විවිධ අභියෝග, බලපෑම් ආවා. අපේ ගමන වළක්වන්න. අපි ජනතාවගේ නිදහස උදාකිරීම, රට නිදහස් කර ගැනීම අංක එකට තබා ඒ අභියෝග, බලපෑම්වලට නොබියව මුහුණ දුන්නා.අද විපක්‍ෂයේ අය දේශපාලනය කරන්නේ මේ රටේ ජනතාව සමඟ නොවෙයි. ඔවුන් දේශපාලනය කරන්නේ පිටරටවල්වලට වුවමනා විදිහටයි. අපි මානුෂීය මෙහෙයුම් ක්‍රියාත්මක කළ කාලේ මානව හිමිකම් කඩවුණා, ප්‍රජාතන්ත්‍රවාදී අයිතීන් උල්ලංඝණය කළා කියා ඔවුන් දැන් තොරතුරු සොයනවා. ලෝකයා ඉදිරියේ අපිට එරෙහිව චෝදනා ගොනු කරනවා.යාපනයේ තරුණයෝ අතුරුදන් වුණා. ඒ අයට මොකද වුණේ කියා දේශප්‍රේමීන් කියා ගන්නා පක්‍ෂයක් දැන් අහනවා. මේවා සේරම සිදුකරමින් ඔවුන් වලි කන්නේ අපිව පෝරකයට යවන්නයි. ඒවාට මේ රටේ ජනතාව කවමදාකවත් ඉඩ ලබා දෙන්නේ නැති බවට අපිට විශාල විශ්වාසයක් තිබෙනවා.අපි බලයට පැමිණි දා පටන් මානුෂීය මෙහෙයුම් තිබෙන කාලයේදීත් රටේ සංවර්ධන කටයුතු, සමාජ සුබසාධන කටයුතු යන කරුණු තුනම සිදු කළා. අපි බලයට එනකොට දවසකට පැය තුනක්, හතරක් විදුලිය කපනවා. පාරවල්, පාසල්, රෝහල්වල ප්‍රමාණවත් දියුණුවක් නෑ.අපි ආ හැටියේම යටිතල පහසුකම් දියුණු කරන්න වැඩපිළිවෙළ සකස් කළා. කියන්න සන්තෝසයි අද කිසිම දවසක විදුලිය කපන්නේ නෑ. රටේ මාර්ග පද්ධතිය නවීකරණය කළ යුතුයි. අපි ප්‍රධාන මාර්ග ඔක්කෝම වැඩිදියුණු කරන්න පටන් ගත්තා. ඒ සඳහා වැඩපිළිවෙළ සකස් කළා. අධිවේගී මාර්ග හැදුවා. ඒ විතරක් නොවෙයි, ග්‍රාමීය මාර්ග කොන්ක්‍රීට් කරන්න පටන් ගත්තා. මීට ඉස්සර ගමේ පාරට දැම්මේ බොරළු. අපි ඒ ක්‍රමය වෙනස් කළා. බොරළු දානවා, ආයේ වැස්සක් ආ විට සෝදාගෙන යනවා. මේක විශාල මුදලක් නාස්ති වෙන වැඩක්. අපි ඒවා නතර කිරීමට ක්‍රියා කළා.අපි වරායන් පහක් එකවර හදන්න පටන් ගත්තු ආණ්ඩුවක්. මේ රටේ ඉතිහාසයේ එහෙම ආණ්ඩුවක් මීට පෙර තිබිලා නෑ. වැව් අමුණු හදනවා. මහා වාරි යෝජනා ක්‍රම පටන් ගත්තා. ගොවිතැනට අවශ්‍ය ජලය ලබා දෙනවා.පළාත් සභා මාර්ග ටික ටිකක් වැඩිදියුණු කිරීම ප්‍රමාද වුණා. අපි දැන් ඒවාත් දියුණු කරන්න වැඩ ආරම්භ කර තිබෙනවා. කඩිනමින් පළාත් මාර්ගත් අපි සකස් කර දෙනවා.අපි රටේ පාලන බලය ලබාගන්නා විට ඒක පුද්ගල ආදායම ඩොලර් 1000 ට අඩුයි. අවුරුදු 55 ක් තිස්සේ අපේ රටේ ඒක පුද්ගල ආදායම ඩොලර් 1000 ට අඩුවයි තිබුණේ. අපි 2005 ආරම්භ කළ ආර්ථික වැඩපිළිවෙළ නිසා ගතවූ පස් අවුරුද්ද ඇතුළත ඒක පුද්ගල ආදායම ඩොලර් 3250 ඉක්මවූවා. අපේ ඉලක්කය ඩොලර් 4000 සීමාවට යෑමයි.අපි අලුතින් ගෘහ ආර්ථික ඒකක දසදහසක් ගොඩනැගීමේ ජාතික වැඩපිළිවෙළ ලබන 12 වැනිදා ආරම්භ කරනවා. සෑම ගෙදරකම ගෙවත්ත එළවළු, පලතුරුවලින් පිරි තැනක් බවට පත් කිරීමට අපි කටයුතු කරනවා.දැන් රටේ විශාල දියුණුවක් සිදු වී තිබෙනවා. ඕනෑම ගමක තිබෙන්නේ උළු සෙවිලි කළ ගෙවල්. පොල් අතු සෙවිලි කළ නිවාසයක් දෙකක් තිබෙන්න පුළුවන්. එදා ගම්වල සෑම ගෙදරකම ගෙවත්තක් තිබුණා. ගෙදර කෑමට අවශ්‍ය රම්පෙ, කරපිංචා, එළවළු, පලතුරු ටික වත්තේම තිබුණා. ගෙදර පොල් අතු සෙවිලි කළ එකක් වෙන්න ඇති. නමුත් ගෙවත්ත සම්පූර්ණ එකක් වුණා.අද ගෙදර වහලේ උළු, ගෙවත්තේ පලතුරු, එළවළු ගස් නෑ. ඒකයි ඇතිවුණ වෙනස. අපි ගෙවත්ත වාගේම නිවසත් වෙනස් කරලා ස්වයංපෝෂිත ගෘහ ආර්ථික ඒකකයක් හදන්න ඕනෑ. සෑම බිම් අඟලකම වවන්න ගමේ ජනතාව උනන්දු කරවන්න ඕනෑ. ගෙදර කෑමට වුවමනා මිරිස් ටික, එළවළු ටික ගෙවත්තෙන්ම සොයා ගන්න පුළුවන් වැඩපිළිවෙළකට අපි යා යුතුයි.ගෙදර ස්වයංපෝෂිත නම් අපේ ජීවන වියදම අඩුකරගත හැකියි. අපි ඒ අරමුණ ඉලක්කය ඇතිවයි අපේ දිවිනැගුම ජාතික වැඩපිළිවෙළ ක්‍රියාවට නංවන්නේ.ලංකාවේ කිතුල් ගස් ලක්ෂ 28 ක් තිබෙනවා. මේවායින් අපිට කිතුල් හකුරු, කිතුල් පැණි නිපදවා ගන්න පුළුවන්. නමුත් නීතියෙන් ඊට ඉඩක් ලැබිලා නැහැ. අපි සුද්දාගේ කාලේ දාපු නීතිරීතිවලට යටත්ව තවත් කල් සිටිය යුතු නෑ.සුද්දෝ පිටරටින් ඒ අයගේ නිෂ්පාදන මෙහාට ගෙන එන්නට වුවමනා නිසා කිතුල් ගස් මදින්න ඉඩ දුන්නේ නෑ. අපේ අයත් ඉතින් ඉඩ දුන්නොත් සීමාවක් නෑනේ. (සභාවේ හිනා) නමුත්, ඒ කොයි හැටි වෙතත් දේශීය කර්මාන්තයක් ලෙස කිතුල් නිෂ්පාදන සිදුකර ගන්න ඉඩ දුන්නාට කමක් නෑ කියා හිතෙනවා.ගෘහ ආර්ථික දියුණුවට එක් අංශයක් ලෙස ඉබේ වැවිලා තිබෙන මේ කිතුල් ගස් ප්‍රයෝජන ගන්න මම අවසර දෙන්න සූදානම්. පොලිසියටත් කියනවා කිතුල් ගස මදින අයට නීතියෙන් කටයුතු කරද්දී ලිහිල් බවක් ඇතිව ක්‍රියා කරන්න කියලා.අපි 2010 ජනාධිපතිවරණයට ඉදිරිපත් වුණ වේලාවේ සමහරු හාල් හැංගුවා. තොග පිටින් ගෙනත් හංගලා රුපියල් 110 ට කිලෝවක් විකුණුවා. මේවාගේ මිල ඉහළ යෑමට කූට ලෙස ක්‍රියා කළා. අදත් සමහරු බඩු හංගලා, වෙළෙඳපොළේ හිඟයක් මවලා මිල ඉහළ දාන්න හදනවා. අපි ඒවා පරාජයට පත් කළ යුතුයි.එළවළු, පලතුරු මිල ටිකක් වැඩි වුණාම ගොවියාට හොඳයි. මම බුත්තලදී ගොවියෙකුගෙන් ඇහැව්වා දැන් මිරිස් කීයද? සරුද? කියලා. එයා කිව්වා මිරිස් රුපියල් 600ට දුන්නා. හොඳයි කියලා. ඉතින් දැන් සෑම බෝගයකම මිල වැඩිවෙලා. ජනතාවගේ ආදායම් වැඩිවෙලා තිබෙන්නේ.රබර්, තේ, පොල්, කරාබු ආදායම් ඉහළ ගිහින් තිබෙන්නේ. අද හොරෙන් රබර් කිරි කපන තරමට රබර් මිල ඉහළ ගිහින් කියා මට ආරංචියි. අපි ගොවි ජනතාවට වාසි ලැබෙනවාට කැමති පිරිසක්.අපේ අය අද තම තමන්ගේ පිරිස් සමඟ මනාප පොරයට වැටිලා. ඒක හොඳ දෙයක් නොවෙයි. කවුරුත් සමඟියෙන් බුලත් කොළයට වැඩිම ඡන්ද ප්‍රමාණයක් ලබා ගන්න කැපවී කටයුතු කරන්න ඕන. අපි රට දියුණු කරන්න සූදානම්. ගෘහ ආර්ථික ඒකක දස ලක්ෂයක් හදනවා. එහි නියමුවන් වෙන්නේ ඔබයි. ඔබ සැමට සුබ අනාගතයක්.විදේශ කටයුතු ඇමැති මහාචාර්ය ජී. එල්. පීරිස් මහතා, මම අද ඉතාමත්ම සතුටු වෙනවා, මේ මාතලේ, නාඋල ආසනයේ ජනතාව ආමන්ත්‍රණය කිරීමට ලැබීම ගැන. තව නොබෝ දිනකින් පළාත් පාලන මැතිවරණය පැවැත්වෙනවා. මේ මැතිවරණය ප්‍රාදේශීය සභාවලට, නගර සභාවලට මහජන නියෝජිතයෝ තෝරාපත්කර ගන්නා එකක්. මෙය ජාතික තලයේ මැතිවරණයක් නෙවෙයි. නමුත්, මේ මැතිවරණය ඉතාම වැදගත්කමක් උසුලනවා. ඒ වැදගත්කම පැහැදිලි කිරීමට මම කැමැතියි.මේ මැතිවරණය රටේ ජනතාවට ඉතාම සෘජු අතිශයින්ම වැදගත් මැතිවරණයක් බවට කිව යුතුයි. එය පැහැදිලි කිරීම මාගේ යුතුකමයි.ඔබ තමුන්නාන්සේලා දන්නවා මුළු ලෝකයේම භයානකම ත්‍රස්තවාදී සංවිධානය ලෙස එල්.ටී.ටී.ඊ. සංවිධානය නම් කළා. මුළු ලෝකයම කිව්වේ එල්.ටී.ටී.ඊ.ය යුදමය වශයෙන් පරාජයට පත් කරන්න බෑ කියායි. නමුත්, අතිගරු ජනාධිපතිතුමා අභීතව නායකත්වය සපයමින් එල්.ටී.ටී.ඊ. ත්‍රස්තවාදය යුදමය වශයෙන් පරාජයට පත් කළා. එය ඇත්තටම සිහිනයක්, මුළු ලොවම මවිත කළ දෙයක්. බලවත් රටවල් පවා කිව්වේ එල්.ටී.ටී.ඊ. යුදමය වශයෙන් පරාජයට පත් කිරීමට අමාරුයි. එය කවදාකවත් කළ නොහැකියි කියායි.එතුමාගේ තිබූ එඩිතර නායකත්වයත්, නොසැලෙන ශක්තියත් ත්‍රස්තවාදය පරාජයට පත්කිරීමට ඉවහල් වුණා. කෙතරම් අමාරු අභියෝගකාරී කටයුතක් වුවත් අපි ත්‍රස්තවාදය පරාජයට පත් කළා. අපේ රට ගොඩනැ¼ඟීමට තිබූ ප්‍රධාන බාධාව තිස් වසරක් තිබූ ත්‍රස්තවාදයයි. ඒ ප්‍රධාන බාධාව දැන් ඉවත් කොට තිබෙනවා.ත්‍රස්තවාදී බාධාව ඉවත් කළා කියා රටේ දියුණුවට ඇති සියලු බාධා අභියෝග ඉවත් කළා යැයි කෙනෙකු සිතනවා නම් එය ඒතරම් හොඳ දෙයක් නොවෙයි. අපිට ජයගත යුතු අභියෝග තවත් රැසක් තිබෙනවා. එයයි යථාර්ථය. එහෙම නැතිව දැන් ප්‍රශ්නය ඉවරයි කියා සිතනවා නම් එය අපි අපිම රවටා ගැනීමක් වෙනවා. දැන් එල්.ටී. ටී. ඊ. එක සම¼ඟ අපට තුවක්කු, බෝම්බ, වෙඩි උණ්ඩ සම¼ඟ සටනක් නෑ. එල්. ටී. ටී. ඊ. යට හිතවත් අපේ රටෙන් බැහැරව සිටින ඇතැම් බලවේග දැන් වෙනත් සටහනක් පටන්ගෙන තිබෙනවා. එය ආර්ථිකමය යුද්ධයකි.අපේ රටේ ආර්ථිකය නැඟීම පටන් ගත්තා. මේ නැඟීම බිඳ දැමීමට දැන් පිටරට සිට මේ සතුරු බලවේග ක්‍රියාත්මක වෙනවා. ඔවුන් ක්‍රියාත්මක වන්නේ, අපේ රටට අලුතින් පැමිණෙන විදේශ ආයෝජකයන් නවතා දැමීමෙන්, සංචාරකයන් එන්න හදනවා නම් එය වැළැක්වීමෙන්. අපේ රටේ නිෂ්පාදනවලට ලෝක වෙළෙඳපොළේ තිබෙන ඉඩ අසුරා දැමීමෙන්, මෙන්න මේවාගේ බාධාවන් කරන ගමන් ඔවුන් අපේ නායකයාට විවිධ චෝදනා ගොනු කරනවා. මානව හිමිකම් කඩ කළා. මිනිස් ජීවිත විනාශ කළා. ප්‍රජාතන්ත්‍රවාදය නැති කළා වාගේ.අපේ නායකයා යුද අපරාධ සිදු කළා කියා යුද අධිකරණයක් හමුවට ගෙන යෑමට කරුණු රැස් කරනවා. මේවා ජාත්‍යන්තර තලයේ සිදු කරන අපේ රටට එරෙහි විශාල වැඩපිළිවෙළ අපිට මේවා පරාජයට පත් කිරීමට හැකි එකම ක්‍රමය තමයි, අතිගරු ජනාධිපතිතුමාගේ දේශපාලන, ආර්ථික වැඩපිළිවෙළ ජයග්‍රහණය නොව විජයග්‍රහණය කරවීම. ඒ හරහා ජාත්‍යන්තරයට හොඳ පණිවුඩයක් ලබාදීමට පුළුවන්. එළැඹෙන මැතිවරණයේ දී මාතලේ දිස්ත්‍රික්කයේ ජනතාව අතිවිශේෂ ජයග්‍රහණයක් බුලත් කොළයට ලබා දී ජනාධිපතිතුමාගේ වැඩපිළිවෙළ අනුමත කළ යුතුයි. අනුමත කරන බව අපිට විශ්වාසයි.සමූපකාර, වෙළෙඳ හා පාරිභෝගික කටයුතු ඇමැති ජෝන්ස්ටන් ප්‍රනාන්දු මහතා අද එක්සත් ජාතික පක්ෂයයි ජනතා විමුක්ති පෙරමුණයි මේ ඡන්දයෙන් ආණ්ඩු පෙරලන්න බලාගෙන ඉන්නවා. මේ ඡන්දයෙන් ආණ්ඩුව පෙරලන්න බැරි බවවත් ඔවුන් දන්නේ නැහැ.පේ සටන ඇල්මැරිලා ලු, ගැම්මක් නැතිලු, විපක්ෂය චෝදනා කරනවා. අපේ උනන්දුව, කැපවීම අඩුවෙලා නෑ. අපේ උනන්දුව, උද්යෝගය වැඩි වන්නේ ප්‍රබල විපක්ෂයක් තිබ්බොත් පමණයි. අද විපක්ෂය දුර්වලයි. ඒ අයයි නිදාගෙන ඉන්නේ. ප්‍රාදේශීය සභා මන්ත්‍රීවරුන්ට බය නැතිව කොන්ද කෙළින් තියාගෙන ගමේ ඡන්දය කරන්නට පුළුවන් වටා පිටාව පරිසරය නිර්මාණය කළේ අතිගරු ජනාධිපතිතුමායි. එතුමා තමයි ප්‍රාදේශීීය සභා මන්ත්‍රීවරයෙකුට රුපියල් ලක්ෂ 25, 30 ජනතා සුබසාධන වැඩ කරන්න මුදල් ලබාදුන් එකම නායකයා.අපිත් යූ. එන්. පී. යේ කාලයක් හිටියා. යූ. එන්. පියේ නායක රනිල් වික්‍රමසිංහ මහත්තයා ප්‍රාදේශීය සභා මන්ත්‍රීවරුන්ගේ ශක්තිය තේරුම් ගත්තේ නෑ. රනිල් මහත්තයා හමුවීමට ප්‍රාද්ශීය සභා මන්ත්‍රීවරයෙකු ට අවස්ථාවක් ලැබුණේ නෑ. අවස්ථාවක් දුන්නේ නෑ.ප්‍රාදේශීය සභා වේවා නගර සභා වේවා මේවා සියල්ලගේම බලය ලැබෙන්නේ ආණ්ඩුව තිබෙන පැත්තටයි. ඒකයි අපි දැකලා තිබෙන්නේ. රජය තිබෙන පැත්තට ඡන්දය ලබාදී තමන්ගේ ගෙදරට යන පාර, ගෙදරට විදුලිය, ජලය ලබා ගැනීම ජනතාවගේ අරමුණයි. ජනතාවගේ බලාපොරොත්තුවයි. එය සාමාන්‍යයෙන් අපේ රටේ ඉතිහාසයේ සිට සිදුවන දෙයක්. මෙවර පළාත් පාලන ආයතනවල බලය ලැබෙන්නේත් ආණ්ඩුව තිබෙන එක්සත් ජනතා නිදහස් සන්ධානයටයි. ඒකේ දෙකක් නෑ.රනිල් වික්‍රමසිංහ මහත්තයා මේ ළඟදී කියා තිබුණා මහින්ද රාජපක්ෂ මැතිතුමා ගොවින්ට ලබා දුන් පොරොන්දු ඉටු කර ගන්න බැරිව ගොවි සමුළු අරලියගහ මන්දිරයේදී පැවැත්තුවා කියා. මම මේ අවස්ථාවේ රනිල් මහත්තයාට මතක් කර දෙනවා අතිගරු ජනාධිපතිතුමා නොවෙයි මේ රටේ ගොවීන්ට දුන් පොරොන්දු ඉටු කළේ නැත්තේ රනිල් මහත්තයායි කියා. ගොවීන් රැවැට්ටුවේ රනිල් මහත්තයායි. රනිල් වික්‍රමසිංහ මහත්තයලා වී අලෙවි මණ්ඩලය වික්කා. එහි සේවකයෝ රැකියාවෙන් දොට්ට දැම්මා. නමුත් අතිගරු ජනාධිපතිතුමා වී අලෙවි මණ්ඩලය නැවත ආරම්භ කළා.සේවකයන් 155 දෙනෙක් ගෙන් එය නැවත ආරම්භ කළේ නිදහසින් පස්සේ ගතවූ අවුරුදු හැටකට වැඩි කාලය තිස්සේ රජය ලබා ගත් වැඩිම වී තොගය මිලදී ගත්තේ මේ ගත වූ කන්නයේදී බව මම වගකීමෙන් කියනවා.අද එක්සත් ජාතික පක්ෂය ඇතුළේම ප්‍රජාතන්ත්‍රවාදය නෑ. එතැනයි ඒකාධිපතිත්වය තිබෙන්නේ. අතිගරු ජනාධිපතිතුමා සමග අත්වැල් බැඳගත්තු කිසි කෙනෙක් නැවත එක්සත් ජාතික පක්ෂයට යන්නේ නෑ.උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා මම 2005 එක්සත් ජාතික පක්ෂයේ නාඋල ප්‍රධාන සංවිධායකවරයි. එදා මම රනිල් වික්‍රමසිංහ මහත්තයාට කිව්වා මහා ලොකු ජන රැළි නොවෙයි පොකට් පQන් 15 ක් එක දවසකට දැම්මා. ඔබතුමා එන්න කියලා. නමුත් එදා රනිල් මහත්තයා කිව්වේ අපොයි එච්චර වැඩියි. දවසට හතරක් දාන්න කියායි.රනිල් මහත්තයාට මේ රටේ ගොවි ජනතාවගේ ධීවර ජනතාවගේ දුක දැනෙන්න එතුමා කවදාකවත් පොළට ගිහින් නෑ. නමුත් ඡන්දය කාලෙට පොළේ යනවා. එතුමා ලන්ඩන්වල, සුපර් මාර්කට්වලට නම් ගිහින් තිබෙනවා. එතුමාට අපේ ජනතාවගේ ප්‍රශ්න තේරුම් ගන්න බැහැ.මෙතුමා අපේ රටට, ජනතාවට ඉටු කළ සේවයට කළගුණ දක්වන්න හොඳම අවස්ථාව මාර්තු 17 උදා වෙනවා. එදාට බුලත් කොළය විජයග්‍රහණය කරවන්න. එයට ඡන්දය දෙන්න මම ඉල්ලා සිටිනවා.ලග්ගල ශ්‍රී ලංකා නිදහස් පක්ෂ ප්‍රධාන සංවිධායක සහ මාතලේ දිස්ත්‍රික් සංවර්ධන කමිටු සභාපති පාර්ලිමේන්තු මන්ත්‍රී අධිනීතිඥ ලක්ෂ්මන් වසන්ත පෙරේරා මහතා අපි මේ දිස්ත්‍රික් මහා සමුළුව සංවිධානය කළේ දවස් හතරකින්. අති විශාල පිරිසක් අද මෙහි පැමිණ තිබෙනවා. මේ තරම් ජනතාවක් මෙයට සහභාගි වුණේ අතිගරු ජනාධිපතිතුමාට කරන ගෞරවයක් හැටියටයි.මාතලේ දිස්ත්‍රික් දේශපාලන නායක ඇමැති ජනක බණ්ඩාර තෙන්නකෝන්, නියෝජ්‍ය ඇමැති රෝහණ කුමාර දිසානායක, මධ්‍යම පළාත් ප්‍රධාන ඇමැති සරත් ඒකනායක, පළාත් සභා මැති ඇමැතිවරු මාතලේ දිස්ත්‍රික් සන්ධාන අපේක්ෂකයෝ පක්ෂ ක්‍රියාකාරීහු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=n11031116</link>
    <topic>දේශීය ව්‍යාපාරිකයාට ලොව ජය ගැනීමට අවශ්‍ය ශක්තිය රජය ලබා දෙනවා</topic>
    <author>අසේල කුරුළුවංශ හාඉන්දික පොල්කොටුව</author>
    <content>දේශීය ව්‍යාපාරිකයා ශක්තිමත් කැර ඔවුනට ලෝකය ජය ගැනීමට අවශ්‍ය වෙළෙඳ ගිවිසුම් මිස විදේශීය ව්‍යාපාරිකයන්ට තැන දෙන කිසිදු ගිවිසුමකට රජය විදේශ රටවල් හා එළඹ නොමැති බව ජනපති මහින්ද රාජපක්ෂ මහතා පවසයි.මින් ප්‍රයෝජන ගෙන කරදිය වලල්ලෙන් එතෙරට තම ව්‍යාපාර ගෙන ගොස් ලෝකය දිනන්නට දේශීය ව්‍යාපාරිකයින් උනන්දු විය යුතු බවත් ඒ සඳහා රජය උපරිම සහයෝගය නිරතුරුව ලබා දෙන බවත් ජනාධිපතිවරයා කීය.මහනුවර සිංහල වෙළෙඳ පෙරමුණේ 38 වැනි සංවත්සරය නිමිත්තෙන් පෙරේදා (09) මහනුවර මහවැලි රීච් හෝටලයේ පැවැති උත්සවයේ ප්‍රධාන ආරාධිතයා ලෙසින් සහභාගි වෙමින් ජනපති මහින්ද රාජපක්ෂ මහතා මේ බව ප්‍රකාශ කෙළේ ය.එහිදී ජනපතිවරයා මෙසේ ද කීය.මහනුවර සිංහල වෙළෙඳ පෙරමුණේ මෙයට පෙර පැවැති සංවත්සර උත්සවය සඳහා මා විපක්ෂ නායක ලෙසත් අගමැති ලෙසත් අවස්ථා දෙකක දී සහභාගිවුණා. අද මා මෙයට සහභාගි වන්නේ ජනපතිවරයා ලෙසයි. විපක්ෂ නායක ලෙස මා එදා කී දේ ඔබට මතක ඇති. මා අද කියන්නෙත් ඒ දෙයමයි. බලය නැතිවිට කියන දේ බලය ලද විට අපි වෙනස් කරන්නේ නැහැ. එලෙස අප ප්‍රතිපත්ති වෙනස් නොකරන බව ඔබ අද හොඳාකාරවම දන්නවා.පසුගිය කාලය තුළ රජය දේශීය ගොවියා, ව්‍යාපාරිකයා නඟා සිටුවන්නට ක්‍රියා කළා. හැම දේම පිටරටින් එනකල් බලාගෙන ඉඳලා වැඩක් නැහැ. විදේශීය නිෂ්පාදන මෙහෙ ගෙනත් විකුණලා විතරක් ඵලක් නැහැ. තමන්ගේ ව්‍යාපාරය දිස්ත්‍රික්කයක් තුළින් ආරම්භ කැර රටපුරා ව්‍යාප්ත කිරීමෙන් නොනැවතී මුහුදෙන් එතෙරට ව්‍යාපාර ගෙනයන්න ඔබ සැම උනන්දුවිය යුතුයි. විදේශීය රටවල් හා ඇතිකරගත් වෙළෙඳ ගිවිසුම් හා එකතු වී වැඩ කරන්න. රජය ඔබට අතදෙන්න සූදානම්.අද නිදහස් රටක් ඔබ සැමට උරුමයි. උතුරු නැඟෙනහිර ඇතුළු ඕනෑම ප්‍රදේශයකට බියක් හා සැකයක් නොමැතිව ගොස් ව්‍යාපාර කරන්න කාටත් හැකියි. ත්‍රස්තවාදි ක්‍රියා බෝම්බ පිපිරීම් අද දකින්න නැහැ. අපි මේවා අමතක කරන්න නරකයි.මේ රටේ සමහරුන්ට කොටි ත්‍රස්තවාදීන් ශ්‍රී දළදා මැදුරට එල්ල කළ ප්‍රහාරයත් අද අමතකයි.අධික ලාභය පමණක් අරමුණු නොකර පාරිභෝගිකයන් පිළිබඳව ද අවබෝධයකින් ක්‍රියා කිරීමට ව්‍යාපාරිකයන් අවධානය යොමු කළ යුතු වෙනවා.වත්මන් රජය ව්‍යාපාරිකයන්ට මෙම ව්‍යාපාර දියුණු කර ගැනීම සඳහා බදු හා ණය පහසුකම් ලබා දී තිබෙනවා. මහනුවර නගරය දියුණු කිරීම සඳහා අප ක්‍රියාකරමින් සිටිනවා. නගරයේ වටිනා භූමි ප්‍රමාණයත් සිර ගෙවල්වලට යට වෙලා ඒවා නගරයෙන් ඉවත් කරන්න රජය කටයුතු කළා. මේ සියල්ලෙන් මහනුවර ජනතාව ප්‍රයෝජන ගත යුතුයි.පසුගිය දිනවල පැවැති වර්ෂා තත්ත්වය හේතුවෙන් නාය යෑම්වලට හසුව නිවාස විනාශ වූවන් සඳහා නිවාස තනාදීමේ ව්‍යාපෘතියක් සඳහා සිංහල වෙළෙඳ පෙරමුණ මගින් මුදල් පරිත්‍යාගයක් එහිදී සිදු කරනු ලැබීය.සිංහල වෙළෙඳ පෙරමුණේ සභාපති බුද්ධි රාම වික්‍රම මහතාසියලු ජනතාවට නිදහසේ ජීවත්වීමට හැකි ඒකීය රටක් බිහිකළ ජනපතිතුමන්ට ජාතියේ ප්‍රණාමය හිමි වෙනවා.ජනපති මහින්ද රාජපක්ෂ මහතා විපක්ෂ නායක ලෙස අප 31 වැනි සම්මේලනයටත් අගමැති ලෙස 32 වන සම්මේලනයටත් සහභාගිවූ බව මෙහි දී ගෞරවයෙන් සිහි කරනවා. මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක ක්‍රීඩා ඇමැති මහින්දානන්ද අලුත්ගමගේ පාර්ලිමේන්තු මන්ත්‍රීවරුන් වන ලොහාන් රත්වත්ත දිළුම් අමුණුගම, මහනුවර පුරපති රාජා පුෂ්පකුමාර, දියවඩන නිලමේ ප්‍රදීප් නිලංග දෑල යන මහත්වරු ද මෙම අවස්ථාවට සහභාගි වූහ. සිංහල වෙළෙඳ පෙරමුණේ ලේකම් මංජුල වීරරත්න, භාණ්ඩාගාරික යසස් තිලකරත්න මහත්වරු ද මෙහි දී කතා කළහ.ව්‍යාපාරිකයන් වන මහින්ද මුණසිංහ, කේ. ඩී. කෝදාගොඩ, ඩබ්ලිව්. ඩී. ආර්. ජයරත්න, නිව්ටන් පීරිස්, චාපා තේජන වීරරත්න, මහින්ද බස්නායක, දයා වීරරත්න, එම්. ආර්. තිලකරත්න, මහින්ද කීර්තිසිංහ, එම්. ඩී. නිමල්සිරි, කේ. ඒ. දිනපාල, උපාලි කරුණාරත්න යන මහත්වරු මෙහිදී ඇගයිම් සම්මානවලට පාත්‍ර වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=r1103111</link>
    <topic>ඇහැලියගොඩ ඇරෑපොළ - දනාගල පාරේ ගමන දුෂ්කරයි</topic>
    <author>ඇහැලියගොඩ සමූහ එච්.ඇම්. කිත්සිරි රූපසිංහ</author>
    <content>ඇහැලියගොඩ - දම්මුල්ල මාර්ගයේ අරෑපොළ සිට දනාගලවත්ත දක්වා දැඩිලෙස අබලන්වී පවතින අතර ගමනාගමනයට දුෂ්කරතා පැන නැගී ඇත. මෙම මාර්ගයේ ප්‍රවාහන සේවා ද ඇන හිටීම නිසා ජනතාවගේ එදිනෙදා කටයුතුවලට බාධා ඇත.ඇහැලියගොඩ නගරයේ සිට කි.මී. 12 1/2ක් පමණ දුරින් පිහිටි දම්මුල්ල ප්‍රදේශය දුෂ්කර ප්‍රදේශයක් වන අතර එය ඇරෑපොළ සිට කිරිපෝරුව ගෝනමලදෙනිය, හපුගහහේන, දනාගලවත්ත දක්වා වූ කි. මූ. 05ක දුර ප්‍රමාණයක් දැඩි ලෙස අබලන් වී පවතී.මේ පිළිබඳව අදහස් දැක්වූ එච්.තාරින්දි ශ්‍යාමල්කා පත්මසිරි සිසුවියමම අධ්‍යාපනය ලබන්නේ ඇහැලියගොඩ මධ්‍ය මහා විද්‍යාලයේ. අපට උදේට යන්න ලංගම බස් සේවයක් තිබුණට පාර අබලන් නිසා නිතරම බස් සේවයක් තිබුණට පාර අබලන් නිසා නිතරමබස් එක කැඩෙනවා. එතකොට යන්න බස්එකක් නැහැ. මම දැන් පාසලට යන්න පාසල් බස් එකේ. මාසෙකට ලොකු මුදලක් දෙන්න ඕනෑ. මම ජනාධිපතිතුමාටත් ලියුමක් දැම්මා පාර හදල අපට ක්‍රමවත් ලංගම බස් එකක් දෙන්න කියලා බස් එක නැතිවුණාම කි.මී 5 ක් විතර පයින් එනවා. නැත්නම් යන්න වෙන්නේ ත්‍රීරෝද රථවල.එල්.ඒ. ඉෂාර මදුසංඛ ශිෂ්‍යයාඇහැලියගොඩ බුළුගහපිටිය ශ්‍රී සුමන පිරිවෙන් විද්‍යායතනයේයි මම ඉගෙන ගන්නේ. සමහර දිනවල පයින් ඇවිත් තියෙනවා. දැන් වෙනකොට පාර හොදටම කැඩිල තව ටික දිනක් යනකොට ලංගම බස් එක නවතීවි. මෙහේ ඉදන් ඇහැලියගොඩ නගරයේ පාසල් තුනටම ගොඩක් ළමයි යනවා.බී.එන්.ප්‍රියන්ති සමරවික්‍රම මියමම ඉන්නේ දනාගලවත්තේ මගේ දරුවන් තුන්දෙනෙක් ඉගෙන ගන්නේ ඇහැලියගොඩ මධ්‍ය මහා විද්‍යාලයේ. අපි හරිම දුප්පත් ;මහේ ඉන්නේ සේරම කුලී වැඩකරල ජීවත්වෙන අයයි. තියෙන ලංගම බස්එක නිතරම කැඩෙනවා. එතකොට යන්න එකක් නැහැ. පාර හරිම දුෂ්කරයි. දුප්පත් අයගේ දරුවො ගොඩක් දනාගල, සිරියවන්පුර, දම්මුල්ල කරඳන ඉදල ඇහැලියගොඩට යනවා. වැඩි දවසක් යන්නට පෙර ලංගම බස් එක නතර වුණාම අපි අමාරුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=r1103112</link>
    <topic>මාලිගාවත්ත මිත්‍රත්ව ළමා ක්‍රීඩාංගණය මඩ ගොහොරුවක්</topic>
    <author>කොළොන්නාව සමූහ - ඒ. සුමනසේන</author>
    <content>ග්‍රෑන්ඩ්පාස් පොලිස් බල ප්‍රදේශයට අයත් ඔරුගොඩවත්ත මංසන්ධියට යාබදව පිහිටි මාලිගාවත්ත මිත්‍රත්ව ළමා ක්‍රීඩාංගණය නඩත්තු නොකිරීමෙන් මඩ ගොහොරුවක් බවට පත්ව ඇත.කලකින් ප්‍රයෝජනයට නොගෙන දිරාපත්ව ගිය ක්‍රීඩා උපකරණ ක්‍රීඩාපිටිය අයිනේ තැනින් තැන ගොඩ ගසා තිබෙන අතර ඔන්චිල්ලා සවිකොට තිබූ යකඩ කණු අවට කාන්තාවන් රෙදි සෝදා වියැළෙන්නට එල්ලන රෙදි වැල් බවට පත්වී ඇත.සවස් වරුව හා රාත්‍රී කාලය ඒ අවට නිවාසවල පදිංචිකරුවන්ගේ ත්‍රීරෝද රථ නතර කොට තිබෙන රථ ගාලකි. මේ ප්‍රදේශයේ ජීවත්වෙන සිංහල හා මුස්ලිම් ජනතාව අතර මිත්‍රත්වය තහවුරු කිරීම පිණිස රජයේ මුදල් වැයකොට ඉදිකර කොළඹ නගර සභාවට බාරදුන් මේ ළමා ක්‍රීඩාංගණය ඉදිකර වසර 5 කටත් අඩු කාලයකින් මෙවැනි ඉරණමකට පත්වී තිබීම කනගාටුවට කරුණකැයි ප්‍රදේශවාසීහු කියති.ග්‍රෑන්ඩ්පාස් දකුණ ශ්‍රී ලංකා නිදහස් පක්ෂ නාගරික සංවිධායක කේ. ඒ. කුලතිස්ස මහතා.වසර කීපයකට පෙර මේ ප්‍රදේශයේ ජාතීන් දෙකක් අතර ගැටුමක් හට ගත්තා. පොලිසිය මේක නිරාකරණය කළේ ආගමික නායකයන් හා දේශපාලනඥයන්ගේ සහයෝගය ලබාගෙනයි. රජයේ මුදල් වියදම් කරලා මේ ක්‍රීඩාංගණය හදලා නගර සභාවට බාර කළේ ක්‍රීඩාවෙන් දරුවන්ගේ සමගිය වර්ධනය වෙලා අනාගතයේ මෙවැනි ගැටුම් ඇතිවීම වළකාලීමටයි. කොළඹ නගර සභාව මේ ක්‍රීඩාංගණය හරිහැටි නඩත්තු නොකිරීම අද එය විනාශයට පත් වෙමින් පැවැතීමට හේතුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=r1103113</link>
    <topic>ස්වයංක්‍රීය දොරටුව ක්‍රියාවිරහිතවී පයාගල දුම්මලමෝදර ඇළ කරදියෙන් පිරෙයි</topic>
    <author>කටුකුරුන්ද සමූහ කපිල කුලසිංහ</author>
    <content>මුහුදු ජලය ඉහළට ගලා යෑම වැළැක්වීම සඳහා පයාගල ඇළගහවත්ත ප්‍රදේශයේ සවි කොට ඇති ස්වයංක්‍රීය දොරටුව ක්‍රියා විරහිත වීමෙන් ගැටලු රැසක් පැන නැගී ඇතැයි ප්‍රදේශවාසීහු පවසති.මේ තත්ත්වය නිසා දුම්මලමෝදර ඇළ කරදිය ජලයෙන් පිරී යන බවත් ඒහා ආශ්‍රිත කුඹුරු වගා කිරීමට නොහැකි තත්ත්වයක් උදාවී ඇති බවත් පැවසේ.අධික වැසි පවතින දිනයන්හි ජලය බැස යෑම පාලම තුළින් නිසි පරිදි සිදු නොවීමෙන් අවට ප්‍රදේශය වතුරින් යටවන බවද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=r1103114</link>
    <topic>දේශීය වෙදකම රැකගන්න ඖෂධ බලපත් ලබා දෙන්න</topic>
    <author/>
    <content>වසර සිය දහස් ගණනක් නොනැසී පැවතුණු දේශීය වෙදකම සඳහා අවශ්‍ය කරන ඖෂධ ද්‍රව්‍යවල හිඟකම දිනෙන් දින ඉහළ යාමත්, වටිනා දුර්ලභ ඖෂධ මිලෙන් ඉතා අධිකවීම සහ එම ඖෂධ ලබා ගැනීමට නිකුත් කරන බලපත්‍ර ලබා නොදීමෙන් දේශීය වෙදකමට කණකොකා හැඬීමට පටන් ගෙන තිබේ.මේ නිසා විෂ, කැඩුම්, බිඳුම් වෙදකම තවදුරටත් ඉදිරියට පවත්වාගෙන යා නොහැකි තත්ත්වයක් උද්ගතව ඇති බව ආයුර්වේද දේශීය වෛද්‍යවරු පෙන්වා දෙති.සර්ප වෙදකමට ගන්නා ඖෂධ වර්ග ලබා ගැනීමට දේශීය වෛද්‍යවරුන්ට නිකුත් කරනු ලබන බලපත්‍ර මෑතක සිට නිකුත් නොකෙරෙන බවද දැනගන්නට තිබේ.අපේ රටේ ඉතා හොඳින් වැඩෙන තිප්පිලි, කුරක්කන්, අබ, අමුක්කරා, අමුකහ හා සිංහල කුළුබඩු ආදිය ඉන්දියාව වැනි පිටරටවලින් ගෙන්වීමට කටයුතු කිරීමෙන් ඒවා මිලෙන් අධික වීමත් එසේ ගෙන්වන ඖෂධ වර්ග අපේ රටේ වැවෙන ඖෂධ වර්ග තරම් ගුණදායි නොවීමෙනුත් දේශීය වෛද්‍යවරු දැඩි අසීරුතාවට පත්වී සිටිති.සර්ප විෂ පිළිබඳ විශේෂඥ වෛද්‍යවරයකු වන ගොඩකවෙල කොස්නාතොට ඩබ්ලිව්. කේ. විජේරත්න වෙද මහතා මෙසේ කීවේය.අපේකම ගැන මෙතරම් කතා කරන මේ කාලය ඇතුළත අපේ මේ දේශීය වෙදකම රැක ගැනීමට වැඩපිළිවෙළක් ඉතා කඩිනමින් අවශ්‍ය වෙනවා. අපට අවශ්‍ය කරන ඖෂධ වර්ග බොහොමයක් ලබා ගැනීමට බලපත්‍ර නිකුත් නොකිරීමෙන් ගැටලුවක්.ආයුර්වේද වෛද්‍ය සභාව පිළිගත් ලියාපදිංචි වෛද්‍ය වරුන්ට අධික මිලකින් යුතු එම ඖෂධ ද්‍රව්‍ය සහන මිලකට ලබා ගැනීමට බලපත්‍ර ලබා දිය යුතුයි. දිනෙන් දින විනාශයට ලක්වන වටිනා දුර්ලභ ඖෂධ වර්ග රැක ගැනීමේ හෝ වගා කිරීමේ වැඩ පිළිවෙළක් ද ඉතා වටිනවා. මුදල් අපේක්ෂාවකින් තොරව වෙදකම් කරන වෙදමහතාට ලැබිය යුතු සැලකිල්ල, අගැයීම සමාජය මගින් ලබා දීමට කටයුතු කළ යුතුයි. අපේ අනාගත පරපුරේ පැවැත්ම උදෙසා නම් මෙවන් වටිනා වෛද්‍ය ක්‍රම අනිවාර්යෙන්ම ආරක්ෂා කර ගත යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=r1103115</link>
    <topic>උහන කළුගල් කර්මාන්ත සේවකයන්ට ශ්‍රමයට සරිලන වැටුපක් නෑ</topic>
    <author>අම්පාර දිසා විශේෂ එල්. දෙහිගොල්ල</author>
    <content>ඉදිකිරීම් ක්ෂේත්‍රයේ විශාල දායකත්වයක් සපයන්නේ කළුගල් කර්මාන්තයේ නියැලෙන්නන් ය. ඔවුන්ගේ රැකියාව හා ජන ජීවිතය නිසි අගැයීමකට ලක් නොවන බව එම රැකියාව කරන අය පවසති.අම්පාර දිස්ත්‍රික්කයේ උහන ප්‍රාදේශීය ලේකම් කොට්ඨාසයේ කළුගල් වැඩපළවල් විශාල ප්‍රමාණයක් තිබේ. එහි රැිකියා කරන සේවක සංඛ්‍යාව ද විශාල ය. තිස්සපුර, සමනබැද්ද, පියංගල, සමන්ගල, වීරගොඩ වැනි ගම්වල මේ කළුගල් වැඩබිම් පිහිටා තිබේ.රැයක් දවාලක් නොමැතිව දහඩිය වගුරුවමින් වැඩ කරන සේවකයන්ගේ රැකවරණය සලසාදීමට තවමත් වගකිව යුතු අංශවල අවධානය යොමු වී නොමැත. මොවුන්ගේ දෑත්වලින් නිපදවන කළුගලින් අංග සම්පූර්ණ සුවිසල් මැදුරු ඉදිවුවත් කර්මාන්තයේ නියැලෙන මොවුන්ගේ නිවෙස් කුඩා පැල්පත්වීම කනගාටුදායකය.මේ කම්කරුවන්ගේ රැකියාවට ශ්‍රමයට සරිලන වැටුපක් වැඩපළ හිමියන් නොගෙවන බව බොහෝ කම්කරුවෝ පවසති.මේ පිළිබඳ අදහස් දැක්වූ එම්. ජී. චන්ද්‍රපාල මහතාඋදේ පාන්දර ගියාම සවස හය වෙනකල් විතර වැඩ කරනවා. උපරිම මහන්සි වුණොත් දිනකට රුපියල් 500ක් ගන්න පුළුවන්. මම ඉන්න ඉඩම අනවසර එකක්. මට කියලා තාම ඉඩමක්වත් නෑ. මේ රස්සාව කරන්න පුළුවන් ඇෙඟ් හයිය තියෙන කල් විතරයි. සමහර දිනවලට වැඩ තියෙනවා. සමහර දිනවලට වැඩ නෑ. දවසට ගන්න මුදලින් එදිනෙදා බඩුටික ගන්නේ බොහොම අමාරුවෙන්.කේ. බී. ආර්. බණ්ඩාර මැණිකේ මහත්මියමම අවුරුදු 20ක් තිස්සේ මැටල් කඩනවා.එක මැටල් තාච්චියකට අපට ගෙවන්නේ රුපියල් 12ක් විතර. මුළු දිනයම මහන්සි වුවත් කඩන්න පුළුවන් තාච්චි 10ක් විතරයි.ඩබ්ලිව්. එම්. මාටින් මහතා1982 ඉඳලා මෙම රැකියාව කරනවා. පසුගිය කාලයේ තිබුණ වැස්ස නිසා ගල්වල වතුරින් පිරුණා. දවස් ගාණක් වැඩක් කරන්න බැරි වුණා. ඒත් කව්රුවත් අපි ගැන සොයා බැලුවේ නෑ. කිසිම ආධාරයක්වත් අපට දුන්නේ නැහැ.ජී. ජී. කරුණාවතී මහත්මියගල් කූඩයකට බොහොම සොච්චමක් තමා ගෙවන්නේ. එහෙම හරි මේ රැකියාව තියන නිසා ජීවත් වෙනවා. අපෙන් පස්සේ එන පරම්පරාවටත් ටිකක් ඉක්මනින් ගල් කඩන මැෂින් එකක්වත් දෙනවා නම් හොඳයි මොනවා හරි වුණොත් අඩුම තරමේ රක්ෂණ වන්දි ක්‍රමයක්වත් හදලා දෙන්න කියලා ඉල්ලනවා.එම්. ජී. ගුණරත්න මහතාජීවත් වෙන්න ක්‍රමයක් නැති නිසාම තමයි මේ රැකියාව කරන්නේ. මම කරන්නේ ගල් බෝර දාන එක.ඒක හරි අනතුරු සිදුවන රැකියාවක්. කළුගල් කඩනකොට ගල් කැලි ඇවිල්ලා වැදිලා ඇස් පෙන්නේ නැති අවස්ථා තියෙනවා. අඩුම ගානේ අපිට රක්ෂණ ආවරණයක්වත් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=s1103111</link>
    <topic>ශ්‍රී ලංකාවට ලකුණු 139ක ජයක්</topic>
    <author>වර්නන් ගුණසේකර පල්ලෙකැලේ සිට...</author>
    <content>තිලකරත්න ඩිල්ෂාන් හා උපුල් තරංගගේ වාර්තාගත ආරම්භක කඩුලු සබඳතාවත් ඩිල්ෂාන්ගේ විස්මිත පන්දු යැවීමත් මත ශ්‍රී ලංකාව ඊයේ සිම්බාබ්වේට එරෙහිව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැති ලෝක කුසලාන තරගය ලකුණු 139කින් ජයග්‍රහණය කළේය.ලකුණු 328ක ජයග්‍රාහී ඉලක්කයක් හඹා ගිිය සිම්බාබ්වේ පිල ඕවර 39කදී ලකුණු 188කට දැවී ගියේය. ඩිල්ෂාන් ලකුණු 4කට කඩුලු 4ක් බිඳ හෙලීය.කාසියේ වාසිය දිනා ගත් සිම්බාබ්වේ පිලේ ආරාධනය ඉතාමත් සතුටින් බාර ගත් ශ්‍රී ලංකාව වෙනුවෙන් ප්‍රථමයෙන් පන්දුවට පහර දීම සඳහා පිටියට පිවිසි උපුල් තරංග හා තිලකරත්න ඩිල්ෂාන් ආරම්භක කඩුල්ල සඳහා පන්දු 268කින් ලකුණු 282ක් රැස් කළහ. එය ලෝක කුසලාන තරග බිමේ වැඩිම ආරම්භක කඩුලු සබඳතාව විය. මීට කලින් තිබූ වාර්තාව වූයේ 1999 වසරේ තරගාවලියේදී පාකිස්තානයේ සයීඩ් අන්වර් හා වජහත්තුල්ලා වස්ති නවසීලන්තයට එරෙහිව මැන්චෙස්ටර්හිදී ලබා ගත් ලකුණු 194යි. තරගයේ 44 වැනි ඕවරයේ සිවුවැනි පන්දුවේදී තරංග - ඩිල්ෂාන් සබඳතාව අවසන් වූයේ ජාත්‍යන්තර එක්දින තරගවල ආරම්භක කඩුල්ල සඳහා ලෝක වාර්තාව වන ලකුණු 286ට ලකුණු 4ක් පමණක් අඩුවෙනි. 2006 වසරේ ජූලි මාසයේ ලීඩ්ස් හිදී එංගලන්තයට එරෙහිව එම වාර්තාව තබා තිබුණේද උපුල් තරංග හා සනත් ජයසූරිය යි.පළමු කඩුල්ල ලෙසින් උපුල් තරංග දැවී ගියේ ක්‍රිස් මෝෆුගේ පන්දුවකට එල්ටන් චිගුම්බුරා අතට උඩ පන්දුවක් ලබා දෙමිනි. චිගුම්බුරා මේ තරගයේදී උඩ පන්දු හතරක් රැක ගත්තේය. පන්දු 141කට මුහුණ දුන් තරංග හතරේ පහර 17ක් සමග ලකුණු 133ක් ලබා ගත්තේය.තරංග දැවී යාමෙන් පසුව ඊළඟ ඕවරයේදී තිලකරත්න ඩිල්ෂාන් දැවී ගියේය. හයේ පහරක් හා හතරේ පහර 16ක් එල්ල කළ ඩිල්ෂාන් පන්දු 131කින් ලකුණු 144ක් වාර්තා කළේය. ඒ සමග ඔහු මේ ලෝක කුසලාන තරගාවලියේ දැනට වැඩිම ලකුණු රැස්කර ගෙන සිටින ක්‍රීඩකයා බවට පත්විය. ඩිල්ෂාන් දැන් මේ තරගාවලියේ ලකුණු 283ක් ලබා ගෙන සිටී. ඔහුට පිටුපසින් එංගලන්තයේ ඇන්ඩෲ ස්ට්‍රාවුස් (ලකුණු 280යි) සිටී. ඩිල්ෂාන් 46 වැනි ඕවරයේදී දැවී ගියේ ප්‍රොස්පර් උට්සෙයාගේ පන්දුවකට ‘ඩීප් මිඩ් විකට්’ හි පන්දු රකිමින් සිටි චිගුම්බුරා අතට උඩ පන්දුවක් ලබා දෙමිනි.මුළු ලකුණු 289දී ඩිල්ෂාන් දැවී යාමෙන් පසුව ලකුණු 38ක් ඇතුළත ශ්‍රී ලංකා පිලේ කඩුලු හතරක් බිඳ වැටිණි. අංක 3 පිතිකරු ලෙසින් පිටියට පිවිසි තිසර පෙරේරා (3), මහේල ජයවර්ධන (9), ඇන්ජලෝ මැතිව්ස් (0) හා චාමර සිල්වා (4) පන්දු 26ක් ඇතුළත දැවී ගිය අතර ඕවර 50 අවසන් වන විට ශ්‍රී ලංකාව කඩුලු හයකට ලකුණු 327ක් රැස්කර ගෙන සිටියේය.ශ්‍රී ලංකා ඉනිම අවසන් වන විට කුමාර් සංගක්කාර නොදැවී ලකුණු 11ක්ද තිලාන් සමරවීර නොදැවී ලකුණු 8ක්ද ලබා ගෙන සිටියහ. තරංග ඊයේ වාර්තා කළේ ඔහුගේ 10 වැනි ජාත්‍යන්තර එක්දින ශතකයයි. ඩිල්ෂාන් ලබා ගත්තේ ඔහුගේ 9 වැනි එක්දින ශතකයයි.බ්‍රෙන්ඩන් ටේලර් හා රෙගිස් චකබ්වා සිම්බාබ්වේ ඉනිමට සාර්ථක ආරම්භයක් ලබා දෙමින් පළමු කඩුල්ල වෙනුවෙන් ලකුණු 116ක් රැස් කළහ. 20 වැනි ඕවරය තෙක් ම පිටියේ රැඳී සිටීමට සමත් වූ මේ දෙදෙනාගේ සබඳතාව කඩා දැමුවේ මුත්තයියා මුරලිදරන් ය.ඔහුගේ පන්දුවක් කෙළින් ම කඩුල්ලේ වැදීමෙන් චකබ්වා ලකුණු 35කට දැවී ගියේය. පන්දු 61ක ඔහුගේ ඉනිමට හතරේ පහර 3ක් ඇතුළත්ව තිබිණි.ඊට ඕවර හතරකට පසුව ටේලර් දැවී ගියේය. හතරේ පහර 9ක් සහ හයේ පහරක් එල්ල කොට ලකුණු 80ක් ලබා ගෙන සිටි ඔහු ඇන්ජලෝ මැතිව්ස්ගේ පන්දුවකට මහේල ජයවර්ධන අතට උඩ පන්දුවක් ලබා දෙමින් දැවී ගියේය. ටේලර් දැවී යාමට පෙර ටටෙන්ඩා ටයිබු (4) මැතිව්ස්ගේ පන්දුවකට කඩුලු රකින කුමාර් සංගක්කාර අතට උඩ පන්දුවක් දෙමින් දැවී ගියේය. සංගක්කාර අති විශිෂ්ට අයුරින් එම උඩ පන්දුව අල්ලා ගත්තේ ගුවනේ පාවෙමිණි. ටේලර්ගේ දැවී යාමෙන් පසුව සිම්බාබ්වේ කණ්ඩායමේ ඉතිරි කඩුලු 7 ලකුණු 56කට බිඳ වැටිණි.තිලකරත්න ඩිල්ෂාන් පිට පිට කඩුලු දෙකක් සමග කඩුලු 4ක්ද මුරලිදරන් ලකුණු 34කට කඩුලු 3ක්ද මැතිව්ස් ලකුණු 29කට කඩුලු 2ක්ද බිඳ හෙලූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=s1103112</link>
    <topic>සචින් ලෝක කුසලාන තරග ලකුණු 2000 ඉක්මවයි</topic>
    <author>නව දිල්ලිය (ඒ. එෆ්. පී.)</author>
    <content>ලෝක කුසලාන ක්‍රිකට් තරග ඉතිහාසයේ ලකුණු 2000 ක් රැස්කළ පළමු පිතිකරු ලෙස ඉන්දීය සුපිරි පිතිකරු සචින් තෙන්ඩුල්කාර් වාර්තා පොතට එක්විය.අයර්ලන්තය සමග පැවැති තරගයේදී පන්දු 22 කදී ලකුණු 27 ක් රැස් කරමින් තෙන්ඩුල්කාර් ලෝක කුසලාන තරග ලකුණු 2000 සම්පූර්ණ කිරීමට සමත්විය. 37 හැවිරිදි තෙන්ඩුල්කාර් 1982 වසරේ ඔස්ට්‍රේලියාවේ හා නවසීලන්තයේ පැවැති ලෝක කුසලාන තරගමාලවෙන් සිය ලෝක කුසලාන තරග දිවිය ආරම්භ කරමින් මේ දක්වා පැවැති තරගමාලා හයම නියෝජනය කළේය.මේ වන විට ලෝක කුසලාන තරග 40 කට සහභාගි වී ඇති තෙන්ඩුල්කාර් ශතක 5 ක් හා අර්ධ ශතක 13ක් සමග ලකුණු 2009 ක් රැස් කර ඇත.ලෝක කුසලාන තරග ඉතිහාසයේ දෙවැනි වැඩිම ලකුණු ලාභියා වන්නේ තරග 42 කදී ලකුණු 1577 ක් රැස් කළ ඔස්ට්‍රේලියානු නායක රිකී පොන්ටින්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=s1103113</link>
    <topic>ජාතික කනිෂ්ඨ බොක්සිං සූරතාව මාස් යුනිචෙලා පිලට</topic>
    <author>ෆවුස් මොහොමඩ්</author>
    <content>ජාතික කනිෂ්ඨ බාලක බාලිකා බොක්සිං සූරතාවලියේ බාලක අංශයේ සූරතාව අත්කර ගැනීමට මාස් යුනිචෙලා පිල සමත් විය. බාලිකා අංශයේ සූරතාව හිමි වූයේ මාස් ලීනියා ක්‍රීඩා සමාජයටය. ශ්‍රී ලංකා ආධුනික බොක්සිං සංගමය විසින් මෙහෙයවනු ලැබූ මේ සූරතාවලියේ හොඳම බොක්සිං ක්‍රීඩකයා ලෙස මාස් යුනිචෙලා කණ්ඩායමේ ඒ. එම්. අමිල නුවන් සම්මාන දිනූ අතර හොඳම ක්‍රීඩිකාව වූයේ මාස් ලීනියා පිලේ කේ. ඩබ්. එන්. ප්‍රනාන්දු ය. හොඳම පරාජිත ක්‍රීඩකයා ලෙස මාස් යුනිචෙලා පිලේ සී. එම්. අබේවික්‍රම සම්මානයට පාත්‍ර විය. මාකඳුර මැදි විදුහලේ වී. එස්. ඩී. සඳමාලි හොඳම පරාජිත ක්‍රීඩිකාවට හිමි සම්මානය දිනා ගත්තාය. ක්‍රීඩකයන් 102 ක් හා ක්‍රීඩිකාවන් 46 දෙනකු තරග වැදුණු මෙවර සූරතාවලියේ බාලක අනුසූරතාව කිංග්ස්වුඩ් විදුහලට හිමි විය. විද්‍යාර්ථ විදුහල තුන්වැනි ස්ථානය හිමි කර ගත්තේය.බාලිකා අනුසූරතාව විද්‍යාරත්න විද්‍යාලයට හිමි වූ අතර තුන්වැනි ස්ථානය විහාරමහා දේවි විදුහල දිනා ගත්තේය.පුරා දින 4 ක් රාජකීය විද්‍යාලයීය ශාලාවේ පැවැති මේ සූරතාවලියේ ප්‍රධාන ආරාධිතයා ලෙස පාසල් බොක්සිං සංගමයේ සභාපති හා විද්‍යාරත්න විශ්වවිද්‍යා පීඨයේ විදුහල්පති ඕපල්ලේ ඥාණසිරි හිමි සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=s1103114</link>
    <topic>නිල්මහ සටනේ පළමු දිනයේ වැඩි ගෞරව රාජකීය විදුහලට</topic>
    <author>ප්‍රින්ස් ගුණසේකර</author>
    <content>ලොව පැරණිතම පාසල් මහා ක්‍රිකට් තරගය ලෙස සැලෙකන රාජකීය සාන්ත තෝමස් නිල් මහ සටනේ ප්‍රථම දිනයේ වැඩි ගෞරව රාජකීය විදුහල හිමිකර ගත්තේය.කොළඹ එස්.එස්.සී. පිටියේ ඊයේ ආරම්භ වූ මේ තෙදින තරගයේ මුලින් පන්දුවට පහරදුන් රාජකීය විදුහල කඩුලු 9 කට ලකුණු 276ක් ලබා ඉනිම අත්හිටවූ අතර සාන්ත තෝමස් පිල දිනය නිමාවෙද්දී කඩුලු 3 කට ලකුණු 65ක් ලබා සිටියේය.රාජකීය ක්‍රිකට් නායක රමිත් රඹුක්වැල්ල එස්.එස්.සී. පිටිය වර්ණවත් කරමින් ලකුණු 83ක් ලබා ගැනීම ඊයේ කැපීපෙනෙන සිදුවීම විය. රඹුක්වැල්ල හතරේ පහර 7 ක් එල්ල කළ අතර පන්දු 139කට මුහුණ දුන්නේය. පළමු කඩුල්ලට රමිත් හා වරුණ දිසානායක ලකුණු 91ක සම්බන්ධතාවක් ගොඩනැංවිය. රාජකීය විදුහලේ හිටපු නායක භානුක රාජපක්ෂ ලකුණු 55ක් ලබා ගත් අතර පන්දු 62කදී හතරේ පහර 5 ක් හා හයේ පහර දෙකක් ඔහු එල්ල කළේය.සාන්ත තෝමස් ක්‍රිකට් නායක චමෝද් පතිරණ කඩුලු 5 ක් හා මධුෂාන් රවිචන්ද්‍රකුමාර් කඩුලු 4 ක් බිඳහෙළූහ.සාන්ත තෝමස් ඉනිමේ මුල් කඩුලු කඩා බිඳහෙළීමට ගෞරවි දේවා සමත් විය. ඔහු කඩුලු 2 ක් ඉක්මනින් දවාගත් අතර ආරම්භක පන්දු යවන්නා වූ අන්ජන කුඩාහෙට්ටි කඩුල්ලක් දවා ගත්තේය. අද තරගයේ දෙවැනි දිනයයි.රාජකීය විදුහල පළමු ඉනිම කඩුලු 9 කට ලකුණු 276වරුණ දිසානායක 42, රමිත් රඹුක්වැල්ල 83, භානුක රාජපක්ෂ 55, ඉමාල් ලියනගේ 27 (චමෝද් පතිරණ 101/5, රවිචන්ද්‍රකුමාර් 50/4)සාන්ත තෝමස් පළමු ඉනිම කඩුලු 3කට ලකුණු 65ජාවෙඩ් බොන්ග්ඝෝ 19, නුවන් කාවින්ද නොදැවී 32 (අන්ජන කුඩාහෙට්ටි 19/1, ගෞරව් දේවා 11/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=f1103111</link>
    <topic>රටේ සංවර්ධනයවිපක්‍ෂයට දරාගන්න බෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>එක්සත් ජාතීන්ගේ මානව හිමිකම් කවුන්සිල සැසියට සහභාගි වී ශ්‍රී ලංකා රජයේ ස්ථාවරය මෙන්ම පශ්චාත් යුද කාලීන අවදියේ අප අනුගමනය කරමින් ඇති ක්‍රියාමාර්ග ගැනත් පැහැදිලි කිරිමට අපට හැකි වුණා. ත්‍රස්තවාදයට එරෙහිව සිදුවූ මානුෂීය මෙහෙයුම සම්බන්ධයෙන් අපට එරෙහිව එල්ල වූ අභූත චෝදනාවලට මේ දක්වාම අපි සාර්ථකව මුහුණ දී ජය ගත්තා. අනෙක මානුෂීය මෙහෙයුම අතරතුර මානව හිමිකම් උල්ලංඝණය වුණාය කියල පූර්ව නිගමනවලට ඇවිත් කවුරු හරි ජාත්‍යන්තර පරීක්‍ෂණ කරන්න යනවා නම් අපි ඒවාට එකඟ වෙන්නෙත් නෑ.මානුෂීය මෙහෙයුම මගින් උතුරේ එල්. ටී. ටී. ඊ. ය නිසා පීඩාවට පත් ළක්‍ෂ 3 ක් පමණ සිවිල් ජනතාව අප මුදාගත්තා. ඉතාමත් කෙටි කාලයකින් එම ජනතාව නැවත පදිංචි කිරීමටත් හැකි වුණා. මෙහිදී අප ලැබූ සාර්ථකත්වය ජාත්‍යන්තර වශයෙන් පවා ප්‍රශංසාවට පිළිගැනීමට ලක්ව තිබෙනවා. එම ජනතාව අපේ රටේ පුරවැසියන්. ඔවුන් ගැන අපට මිසක් වෙන කාටවත් අමුතු කැක්කුමක් තියෙන්නත් බෑ.තිස් අවුරුදු යුද්ධයකින් පසු රට යළි ගොඩනැඟීමේ ක්‍රියාදාමයත්, දේශපාලන - සමාජ – ආර්ථික ස්ථාවරත්වයක් ඇතිකිරීමත් සඳහා ජනාධිපතිතුමාගේ නායකත්වය යටතේ රජය විශාල වැඩ කොටසක් කරමින් සිටිනවා. ඒ කාරණය අප එහිදී පැහැදිලි කළා.ඒ වගේම මානුෂීය මෙහෙයුම පමණක් නොව ත්‍රස්තවාදී - බෙදුම්වාදී ප්‍රශ්නයේ පසුබිම – ඉතිහාසය යළි එවැනි තත්ත්වයකට කිසිසේත් ඉඩ නොතැබීම ආදී කාරණා සම්බන්ධයෙන් උගත් පාඩම් හා ප්‍රතිසන්ධාන කොමිෂම හමුවේ අදහස් දැක්වීමට විවෘත අවස්ථාවක් ද රජය ලබා දුන්නා. දේශපාලන පක්‍ෂ – විද්වතුන් - සිවිල් සමාජ ක්‍රියාකාරීන් ආදී නොයෙක් ක්ෂේත්‍රයන්ට අදාළ පිරිස් එය හමුවේ සාක්‍ෂි ලබා දී තිබෙනවා. මේ පිළිබඳත් අප කරුණු දැක්වූවා.ඊළඟට, රජය මේ වන විට සියලු දෙමළ දේශපාලන පක්‍ෂවල අදහස් ලබාගනිමින් යම් සංවාදයක සිටිනවා. එවැනි සංවාදයක් ඇතිවීම ඵලදායකයි. ප්‍රජාතන්ත්‍රවාදී ක්‍රියාදාමය ගැන, ව්‍යවස්ථා සංශෝධන ආදිය ගැන, උතුර – නැෙඟනහිර ආර්ථික සංවර්ධන වැඩපිළිවෙළ ගැන වගේ නොයෙක් කාරණා පිළිබඳ දෙමළ දේශපාලන පක්‍ෂවල අදහස් එමඟින් ප්‍රකාශ කිරීමේ අවස්ථාවත් ඔවුන්ට ලැබී තිබෙනවා. අපට මේ දේවල් පැහැදිලි කරන්න හැකි වුණා. මානව හිමිකම් ක්‍රියාකාරී සැලැස්ම දැනට පිළියෙළ වෙමින් ඇති බවත් එහිදී අප පෙන්වා දුන්නා. එය ඉතාමත් වර්ධනීය තත්ත්වයක්.මේ සඳහා මුලපුරනු ලැබුවේ, කලින් මම එම වගකීම් දැරූ අවදියේයි. පසුගිය අප්‍රේල් මාසයෙන් පසු මානව හිමිකම් සඳහා වෙනමම අමාත්‍යාංශයක් ඇතිවුණේ නෑ. නමුත් මේ ක්‍රියාකාරී සැලැස්ම පිළියෙළ කිරීම සඳහා පත් කළ කමිටුව නීතිපතිතුමාගේ ප්‍රධානත්වයෙන් වාර ගණනාවක් රැස්වී එම කටයුතු ඉදිරියට ගෙන ගියා. දැනටමත් ඔවුන් මේ සම්බන්ධයෙන් කටයුතු කරනවා. ඉක්මනින්ම එම සැලැස්ම ගැන එකඟතාවකට එන්න පුළුවන් වෙයි කියල අපි විශ්වාස කරනවා.ඉන්පසු එම අවසන් සැලැස්ම කැබිනට් අනුමැතිය සඳහා යොමු කරනවා. එය පාර්ලිමේන්තු උපදේශක කාරක සභාවටත් ඉදිරිපත් කෙරෙනවා. විවිධ පක්‍ෂ නියෝජනය කරන නිසා ඔවුන්ගේ අදහස් ද එවිට පළකළ හැකියි. දැන් යළිත් මේ පිළිබඳ වගකීම් අප වෙත පැවරී තිබෙනවා. ඉක්මනින්ම මෙය ක්‍රියාවට නැංවීම අපගේ අපේක්‍ෂාවයි.තේ, රබර් සඳහා හොඳ මිලක් ලැබීම කුඩා රබර් හා තේ වතු හිමියන් ද ඇතුළු ලක්‍ෂ සංඛ්‍යාත පිරිසකගේ ආදායම් තත්ත්වය ඉහළ නැංවීමට හේතු වී තිබෙනවා. වැඩි ආදායමක් ලැබෙන විට ඔවුන්ගේ ජීවන තත්ත්වයත් ඉහළ මට්ටමකට එනවා. එය තවත් ඉහළට ගැනීම සඳහා මෙන්ම ජාතික ආර්ථිකයට මෙයින් ලැබෙන දායකත්වය තවදුරටත් වර්ධනය කිරීම සඳහා අවශ්‍ය ක්‍රියාමාර්ග දැනටමත් ගනිමින් තිබෙනවා. ඒ අනුව, ජනාධිපතිතුමා මෙවර අයවැයෙන් පළමුවරට නව ;ත් වගා සඳහා රුපියල් 50,000/- ක් බැගින් ලබා දෙන්න කටයුතු කළා.තේ නැවත වගාවන් සඳහා ලබා දුන් රුපියල් 190,000/- ට තවත් රුපියල් 50,000/- ක් වැඩි කළා. පැළ සිටුවීමේදී පැළයක් සඳහා ලබා දුන් රුපියල් 10/- මුදල රුපියල් 25/- දක්වා වැඩි කළා. මෙවැනි සහන රැසක් ලබාදීම නිසා විශේෂයෙන් කුඩා තේවතු හිමියන්ට එය විශාල ශක්තියක් වී තිබෙනවා. තේ වගාව නඟාසිටුවීමටත්, එය හේතු වුණා.ඒ සමඟම නව පොහොර මිශ්‍රණයක් ලබා දෙන ලෙස කුඩා තේ වතු හිමියන් මගෙන් ඉල්ලීමක් කළා. තේ පර්යේෂණායතනයේ නිර්දේශය යටතේ නව පොහොර මිශ්‍රණයක් හඳුන්වා දීමට දැන් අපි කටයුතු කරගෙන යනවා. පොහොර සහනාධාරයක් ලෙස එය ඉදිරියේදී වගාකරුවන්ට ලබා දෙනවා.රබර් වගාව ගැන කතා කළොත් රබර් වලටත් හොඳ මිලක් ලැබීමත් සමඟ නිෂ්පාදනත් ඉහළ ගිහින්. ජනාධිපතිතුමාගේ උපදෙස් මත රබර් වගාවන් සඳහා වැසි ආවරණ ලබාදීමේ වැඩපිළිවෙළක් ක්‍රියාත්මක කළා. එය නිෂ්පාදනය සියයට 30 කින් පමණ වර්ධනය වීමට බලපානවා. මේ සඳහා අපට රුපියල් මිලියන 160 ක් ලැබුණා. අමාත්‍යාංශය විසින් රබර් සංවර්ධන දෙපාර්තමේන්තුව යටතේ දැන් මෙය ක්‍රියාවට නංවා තිබෙනවා.සාම්ප්‍රදායිකව රබර් වගා නොකරන ප්‍රදේශවලටත් අපි දැන් මේ වගාව ව්‍යාප්ත කර තිබෙනවා. මොනරාගල කුඩා පරිමාණයේ වගාකරුවන් 1000 ක් යොදවා හෙක්ටයාර 5000 ක් වගාකරන්න පටන් ගත්තා. අම්පාර, මහඔය ප්‍රදේශයේ හෙක්ටයාර 10,000 ක් දිසාපතිතුමා මගින් හඳුනාගෙන තිබෙන්නෙ. එය ළඟදීම වගා කරන්න පටන් ගන්නවා. මේ වැඩපිළිවෙළ විශේෂයෙන් කුඩා රබර් වතු හිමියන්ට විශාල ශක්තියක්.එසේම ජනාධිපතිතුමා මේ අයවැයෙන් යෝජනා කළා, විශාල වැවිලි සමාගම් ජූනි මාසය වන විටත් වගා නොකර ඇති ඉඩම් එළවළු - පලතුරු, තේ – රබර් වගා කිරීම සඳහා අඩු ආදායම් පවුල් වෙත ලබා දෙන්න. මේ වැඩපිළිවෙළ තුළිනුත් ආදායම් මාර්ග විශාල ලෙස වැඩි වෙනවා වගේම එය ජාතික නිෂ්පාදනය ඉහළ නැංවීමටත් හේතුවක් වෙනවා.නිෂ්පාදනය පැත්තෙන් බැලුවාම දැන් යුද්ධය නිමා වී ඇති නිසා උතුර – නැඟෙනහිර නිෂ්පාදනයත් ඉහළ ගිහින්. එම ගොවි ජනතාව ද සමඟ දැන් රටේ සමස්ත ජනයාට නිෂ්පාදන ක්‍රියාවලියට හවුල් විය හැකියි. මේ නිසා තමයි, ලෝකයේ ආහාර හිඟයක් එක්ක විශාල ලෙස ආහාර මිල ගණන් ඉහළ ගියත් අපේ රටේ එවැන්නක් ඇති නොවුණේ සෙසු රටවලට සාපේක්‍ෂව තවමත් අපේ ආහාර මිල ගණන් අඩු මට්ටමක තිබෙන්නෙ මේ නිෂ්පාදන ඉහළ ගිය නිසා. ස්වභාවික ආපදා තත්ත්වයන් නිසා ඇතිවූ බලපෑම තාවකාලිකයි.ඉදිරියේදී ගෙවතු වගා දසලක්‍ෂයේ වැඩපිළිවෙළත් එක්ක දේශීය වශයෙන් අපේ ආහාර නිෂ්පාදනය තවත් ඉහළ යනවා. එවිට පිටරට ගැන බලාගෙන ඉන්නෙ නැතුව අපට අවශ්‍ය ආහාර ටික අපටම හදාගන්න පුළුවන්. ජාත්‍යන්තර මට්ටමේ ඇතිවන නොයෙක් බලපෑම් හමුවේ අසීරුවට පත් නොවී ඉන්නත් එය විශාල ශක්තියක් වෙනවා.එය සෘජුවම ගමට දැනෙනවා. තේ – රබර් ආදී වැවිලිවලට ඉහළ මිලක් ලැබෙන කොට ඒක ඒ වගාකරුවන්ට යනවා. තමන්ගේ ජීවිත ඉහළ මට්ටමකට පැමිණෙමින් ඇති බව මේ ජනතාවට දැනෙනවා. විපක්‍ෂය නොයෙක් ප්‍රචාර කළත්, කතන්දර කිව්වත්, ගමේ මිනිස්සු මේ ඇත්ත දන්නවා. ඒ නිසා කිසි ලෙසකින්වත් රජය කෙරෙහි ඇති ඔවුන්ගේ විශ්වාසය, ඇල්ම අඩු වී නෑ. ඇත්තටම අපි ක්‍රියාත්මක කරමින් ඇති මේ වැඩපිළිවෙළත් එක්ක ඒ විශ්වාසය තවදුරටත් වර්ධනය වෙනවා. ඒක රජයට විශාල ශක්තියක්. මේ කාරණය විපක්‍ෂයට දරාගන්න බෑ.ඉතාමත් පැහැදිලි පළාත් පාලන මැතිවරණයක් කියන්නෙ ආණ්ඩු වෙනස් කරන මැතිවරණයක් නෙවෙයි. ප්‍රාදේශීය සභා, නගර සභා මඟින් කරන්නේ ගමේ – නගරයේ මූලික අවශ්‍යතා ඉටුකර දෙන එකයි. රටේ සිදුවන විශාල සංවර්ධනයත් සමඟ මේ ආයතන හරහා ගම සම්බන්ධ කෙරෙනවා. මේ රජය ගමට කළ වැඩ කොටස ගැන වගේම සිදුවෙමින් ඇති වැඩ කොටස ගැනත් ජනතාවට හොඳ අවබෝධයක් තිබෙනවා.ජනාධිපතිතුමා දෙවන ජනවරම ලැබුවේ සියයට 58 කින්. අපේ ආණ්ඩුවට 2/3 විශාල ජනවරමක් ලැබුණා. පළාත් සභා සියල්ලේ බලය තිබෙන්නෙත් අපටයි. ඉදිරි මැතිවරණයේදීත් පළාත් පාලන ආයතනවල බලය ජනතාව දෙන්නේ අපටයි. ඔවුන්ට රටේ ඇතිවෙමින් ඇති දියුණුව පෙනෙනවා.ජනාධිපතිතුමාගේ නායකත්වය යටතේ මේ රටේ මූලික ප්‍රශ්නය සාර්ථකව විසඳලා, දේශපාලන – ආර්ථික - සමාජයීය ආදී වශයෙන් ස්ථාවරත්වයක් ගොඩනඟලා රට ඉදිරියට මෙහෙයවමින් ඇති අවස්ථාවක ගමත් – රටත් දිනවන්න නම් එක්සත් ජනතා නිදහස් සන්ධානය දිනවිය යුතු බව ජනතාව තීරණය කරල ඉවරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=f1103112</link>
    <topic/>
    <author>සටහන හා ඡායාරූප - ඩී. එච්. බී. ඩබ්. හපුආරච්චි ( දොඩංගස්ලන්ද සමූහ)</author>
    <content>කුරුණෑගල ප්‍රාදේශීය සභාවශ්‍රී ලංකාවේ ශ්‍රේෂ්ඨ අභිමානය විදහා දක්වන කුරුණෑගල ප්‍රාදේශීය සභා බල ප්‍රදේශය සුන්දර ප්‍රදේශයකි. දන්ත ධාතූන් වහන්සේගේ රැකවරණය, ජනතාවගේ හා සම්බුද්ධ ශාසනයේ උන්නතිය සඟ සසුනේ පුනරුදය, බුදුදහමේ හා සාහිත්‍ය කලා ඇතුළු ශාස්ත්‍රිය අංශයේ ඇති කළ දියුණුව, කෘෂිකර්මාන්තය, වාරිමාර්ග, වෙහෙරවිහාරවල ඇතිවූ ප්‍රගතිය වැනි ඉමහත් සේවාවන් රැසකට උරුමකම් කියන කුරුණෑගල පුරවරය එදා සිටම හස්ති ශෛලපුර, ඇතුගල්පුර වශයෙන්ද හැඳින්වේ.නාගරික, අර්ධනාගරික හා ග්‍රාමීය ප්‍රදේශයන්ගෙන් යුත් තිරගන්දහය නැෙඟනහිර, තිරගන්දහය බටහිර, මහගල්බඩ මෙගොඩ, වැල්ලව සහ කුඩාගල්බඩ යන කෝරළ පහෙන්ද එම කෝරළ ඇතුළත් කුරුණෑගල, මල්ලවපිටිය, මාස්පොත යන ප්‍රාදේශීය ලේකම් කොට්ඨාස තුනෙන්ද, වර්ගකිලෝමීටර් 371ක් වූ භූමි ප්‍රමාණයකින්ද සමන්විත කරුණෑගල ප්‍රාදේශීය සභා බල ප්‍රදේශය, වී ගොවිතැන හා සම්බන්ධ කෘෂිකාර්මික, පොල් හා රබර් වැනි ප්‍රධාන වැවිලි වගාවන්ගෙන් යුතු වියළි හා තෙත් කලාපීය, සශි‍්‍රක ප්‍රදේශයකි.”සෞභාග්‍යමත් ශ්‍රී ලංකාවක් - සුභ අනාගතයක්” හා “ආදරණීය පුරවරයක්” දැක්ම කරගත් කුරුණෑගල ප්‍රාදේශීය සභාව අතිගරු ජනාධිපතිතුමාගේ මහින්ද චින්තන වැඩ පිළිවෙළේ ආසියාවේ ආශ්චර්යවත් රටක් බවට පත්කිරීමේ ගමනේදී පුරෝගාමී මෙහෙවරක නිරතව ප්‍රදේශයේ ජනතාවගේ ආර්ථික, සමාජයීය, ආගමික වැනි අංශවල ශීඝ්‍ර සංවර්ධන මාවතක ගමන් කරමින් සිටින බවට සාධක එමට ය.2006 – 2010 ප්‍රාදේශීය සභා පාලන කාලය තුළ කාර්යාල පරිපාලනය හා ආදායම් හා මූල්‍ය තත්ත්වය මනාලෙස කළමනාකරණය කරමින් දුෂ්කර හා ග්‍රාමීය මාර්ග සංවර්ධනය, වීථි පහන් නඩත්තු සේවාවන්, වැඩිහිටි, ළමා, තරුණ, කාන්තා සුභ සාධන කටයුතු, පාරිසරික හා සෞඛ්‍ය සංරක්‍ෂණය, මත්ද්‍රව්‍ය නිවාරණය, පුස්තකාල, ප්‍රජාශාලා, ක්‍රීඩා පිටි, ළමා උද්‍යාන, සතිපොළවල්, පානීය ජල ව්‍යාපෘති, සුසාන භූමි, ආදී පොදු පහසුකම් හා ප්‍රජා සංවර්ධන වැඩසටහන් විවිධ පැතිකඩ ඔස්සේ සංවර්ධනය කළේය.මන්ත්‍රීවරු 22කින් යුතු කුරුණෑගල ප්‍රාදේශීය සභාවේ සභාපති ධුරය දරමින් දේශබන්දු පැට්‍රික් කරුණාසිංහ මහතාගේ සේවය බල ප්‍රදේශයට පමණක් නොව සමස්ත ලංකා ප්‍රාදේශීය සභා සභාපතිවරුන්ගේ සම්මේලනයේ ජාතික සංවිධායක ධූරය ද දක්වා විදාරණය කෙරෙයි.ප්‍රදේශයේ ජනතාවගේ මූලික අවශ්‍යතාවයක් වන ජලය සැපයීම සඳහා පොදු ළිං ඉදිකිරීමට අමතරව පානීය ජලය සඳහා වයඹ පළාත් සභාවේ හා කුරුණෑගල ප්‍රාදේශීය සභාවේ දායකත්වය ඇතිව ආරම්භ කරන ලද ප්‍රජා ජල සම්පාදන ව්‍යාපෘතිය යටතේ පැල්ලන්දෙණිය ගුරුලෑපොල, බෝධිගම, කුදුම්බුව, හේවාපොල, වේරවැල්ල, යන ප්‍රදේශවල රු. 3,62,30,250/=ක ඇස්තමේන්තුගත වටිනාකමකින් යුත් ජල ව්‍යාපෘති 6ක් ක්‍රියාත්මක කර ඇත. එමගින් ප්‍රතිලාභ ලබන පවුල් සංඛ්‍යාව 1250කි. ඒ සමඟම බල ප්‍රදේශය තුළ ග්‍රාමීය හා දුෂ්කර මාර්ග සංවර්ධනය කිරීම සඳහා ප්‍රමඛතාවය ලබාදෙමින් සියලු මාර්ග කි. මී. 600ක ප්‍රමාණයෙන් කි. මී. 25ක් තාර දමා වැඩිදියුණු කර ඇති අතර කොන්ක්‍රීට් අතුරන ලද මාර්ග ප්‍රමාණය කි. මී. 40කි.ප්‍රදේශයේ ග්‍රාම නිලධාරී වසම් 121 තුළ පුරාවිද්‍යාත්මක වටිනාකමක් ඇති මරළුවැව රජමහා විහාරස්ථානය, ඒදණ්ඩාවල ටැම්පිට විහාරය ද සමඟ සිද්ධස්ථාන 13ක් ද පැරණි රජමහා විහාරයද ඇතුළු බෞද්ධ සිද්ධස්ථාන 108ක් ද, කතෝලික ආගමික ස්ථාන 09ක් ක්‍රිස්තියානි ආගමික ස්ථාන 11ක්, හින්දු ආගමික ස්ථාන 11ක් මුස්ලිම් ආගමික ස්ථාන 16ක් වශයෙන් ව්‍යාප්තව ඇත. ආයුර්වේද බෙහෙත්ශාලා 17ක් රජයේ රෝහල් 03ක් හා කලායතන 18ක් ද, ප්‍රදේශය පුරා පිහිටා ඇත. සභාව සතු පොදු ළිං 421ක් පුස්තකාල 08ක්, පොදු සුසාන භූමි 87ක් වැල්ලව, මාස්පොත ;පාදු වෙළඳපළවල් 02ක් දංගස්පිටිය, හොරලියාවල වශයෙන් කර්මාන්තපුර 02ක් මාතෘ දාරක සායන මධ්‍යස්ථාන 23ක් වශයෙන් සභා බල ප්‍රදේශය තුළ පිහිටා ඇත.ජනතාවගේ සෞඛ්‍ය සංරක්‍ෂණය උදෙසා දැඩි අවධානයකින් කටයුතු කරන සභාව කසළ බැහැර කිරීම, කානුු පද්ධති, හෝටල් පිරිසිදුව තබාගැනීම වැනි කටයුතු ඉතා හොඳ තත්ත්වයකින් පවත්වාගන යාමට සමත්වී ඇත. කසළ ප්‍රතිචක්‍රීය කරන ආයතනයක් උයන්දන ප්‍රදේශයේ ආරම්භ කර ඇති අතර ආදර්ශ වැඩසටහනක් ලෙස කොම්පෝස්ට් පොහොර නිෂ්පාදනය කිරීම වසර 2ක පමණ කාලයක සිට පවත්වාගෙන යනු ලැබේ.ප්‍රාදේශීය සභාවේ වගකීමක් කොට සලකා ළමා, තරුණ, කාන්තා හා වැඩිහිටි සුබ සාධන වැඩ සටහන් රැසක් ගතවූ කාලය තුළ ක්‍රියාත්මක කර ඇත. පෙර පාසල් 52ක 3500ක් පමණ දරුවන් වෙනුවෙන් පෙර පාසල් ගුණාත්මක අයුරින් පෞර්ෂ වර්ධනය සඳහා අවශ්‍ය කටයුතු කරන අතර පවත්වාගෙන යාමටත්, එම දරුවන්ගේ පාසල්වලට ඇතුළත්වීමේදී අවශ්‍ය අභ්‍යාස පොත් හා උපකරණ කට්ටල නොමිලේ බෙදාදීම ද, වාර්ෂිකව සිදු කරනු ලැබේ.කාන්තා සුබසාධන කටයුතු වෙනුවෙන් ද විශේෂ වැඩසටහන් ක්‍රියාත්මක කර ඇත. ඔවුන්ගේ ජීවන තත්ත්වය නංවාලීම, ස්වයං රැකියාවලට අවශ්‍ය අනුග්‍රහය ලබාදීම, පුහුණුව හා උපදෙස් ලබාදීම, අපි වවමු රට නඟමු වැඩ සටහන යටතේ ගෙවතු වගාවලට යොමු කිරීම ආදිය සිදුකෙරෙන අතර ප්‍රාදේශීය සභා භූමිය තුළ ගෙවතු වගා ආදර්ශනයක්ද පවත්වාගෙන යනු ලැබේ.“ආදරණීය පුරවරයක්” යන සංකල්පය මල්ඵල ගැන්වීමේ දැඩි ප්‍රයත්නයක යෙදී කුරුණෑගල ප්‍රාදේශීය සභාව කටයුතු කරන ආකාරය අතිශය ප්‍රශංසනීයයි. මෙම ක්‍රියාදාමය දියත් කිරීමෙහිලා හිටපු සභාපති දේශබන්දු පැට්‍රික් කරුණාසිංහ මහතා දරන ලද ප්‍රයත්නය ද ජනතා හදවත් තුළ නොමැකී පවතින සිහිවටන ඵලකයක් වනු නිසැක ය.--මා කුඩා කළ සිටම දේශපාලනයට තිබූ ආශාව නිසා මා හට ඉගෙනුම ලබමින් සිටියදීම දේශපාලනයට පිවිසීමට අවස්ථාව ලැබුණා. මාවතගම ආසනයේ ශ්‍රී ලංකා නිදහස් පක්‍ෂයේ ප්‍රධාන සංවිධායක වශයෙන් වසර 40 කට අධික කාලයක් කටයුතු කළ පාර්ලිමේන්තු මන්ත්‍රීවරයෙකු, නියෝජ්‍ය අමාත්‍යවරයෙකු කැබිනට් අමාත්‍යවරයෙකු වූ දිවංගත ඩී. පී. වික්‍රමසිංහ මැතිතුමා මගේ පවුලේ ළඟම ඥාතිවරයෙක්.එතුමා ශි‍්‍ර ලංකා නිදහස් පක්‍ෂයට මාවතගම ආසනයට කුරුණෑගල දිස්ති‍්‍රක්කයට අමරණීය සේවයක් ඉටු කළ ශ්‍රේෂ්ඨ දේශපාලනඥයෙක් . කුඩා අවධියේ සිට මට එතුමාගේ දේශපාලන ආභාෂය ලැබීමට වාසනාව ලැබුණා. මගේ දේශපාලන ගමන් මඟට එතුමා අමාත්‍යධූර දැරූ 1994 - 2000 කාලය තුළ කුරුණෑගල ප්‍රාදේශීය සභාවේ මන්ත්‍රීවරයකු සභාපතිවරයකු, විපක්‍ෂ නායකවරයකු හැටියට ප්‍රදේශයේ සංවර්ධන වැඩවලදී සුවිශාල අනුග්‍රහයක් ලබා දුන්නා. ඥාති සහෝදරයෙකු වූ වත්මන් කුරුණෑගල දිස්ත්‍රික් පාර්ලිමේන්තු මන්ත්‍රී නෙරංජන් වික්‍රමසිංහ මැතිතුමාගෙන් හා කුරුණෑගල දිස්ත්‍රික් පාර්ලිමේන්තු මන්ත්‍රී කර්මාන්ත හා වාණිජ කටයුතු පිළිබඳ නියෝජ්‍ය අමාත්‍ය ජයරත්න හේරත් මැතිතුමාගෙන් ද වයඹ පළාත් සභා ප්‍රධාන අමාත්‍ය අතුල විජේසිංහ මැතිතුමාගේ ආශිර්වාදය සහයෝගය ප්‍රාදේශීය සභාවේ සභාපතිවරයෙක් වශයෙන් කටයුතු කළ කාලය තුළ මහත් රුකුලක් වුණා.ප්‍රදේශයේ ජීවත්වන මුළු ජනගහනය 160,000/-කට ආසන්නයි. 132,404ක් වන සිංහල ජනතාව වගේම, දෙමළ, මුස්ලිම්, මැලේ බර්ගර් වශයෙන් විවිධ ජන කොටස් වෙසෙන ප්‍රදේශයක් කුරුණෑගල ප්‍රාදේශීය සභා බල ප්‍රදේශය ශීඝ්‍ර ලෙස ජනාවාස බිහිවී ගම් පුළුල් වී පවතිනවා. ජීවත් වීමට සුදුසු ප්‍රදේශයක් නිසා ඉඩම් ඉල්ලුම වැඩි වී තිබෙනවා. නාගරික, අධ¢ නාගරික හා ග්‍රාමීය වශයෙන් හඳුන්වනු ලැබුවත් නව නගර, මංමාවත්, ආදිය වැඩිවෙමින් තිබෙනවා.දුෂ්කර මාර්ග ග්‍රාමීය මාර්ග සංවර්ධනය වන විට වාහන ගමනාගමනයද වැඩි වෙනවා. ජලය විදුලිය හා සනීපාරක්ෂක පහසුකම් ඉල්ලුම දිනෙන් දින වැඩි වෙනවා. නව කර්මාන්ත බිහි වෙනවා. ප්‍රජා ශාලා , ක්‍රීඩාංගණ, පෙර පාසල්, ආදිය වගේම ජනතාවගේ සෞඛ්‍යය, පාරිසර සංරක්‍ෂණය, සුබසාධන කටයුතු ද පුළුල් වෙනවා. මේ ආදී වූ පොදු ජන අවශ්‍යතා ඉටු කිරීම ප්‍රාදේශීය සභාවක් හැටියට පැවරී ඇති වගකීමක් කොට සලකා ජනතා අවශ්‍යතා ඉටු කරදීමට සිදුවී තිබෙනවා.ඒ අනුව ප්‍රාදේශීය සභාවේ ප්‍රතිපාදන, ජාතික සවිය ගමනැඟුම, මඟනැඟුම, ආදී වැඩසටහන් හරහා ලැබෙන ප්‍රතිපාදන රේඛීය අමාත්‍යාංශ පළාත් ආයෝජන, ආර්ථික සංවර්ධන අමාත්‍යංශ ප්‍රතිපාදන ආදී විවිධ ප්‍රතිපාදන හරහා ගත වූ කාලය තුළ විශාල සංවර්ධන වැඩකොටසක් ඉටු කර තිබෙනවා. කුරුණෑගල ප්‍රාදේශීය සභා කාර්යාලය ඇතුළු උපකාර්යාලවලින් ජනතාවගේ අවශ්‍යතා අදාළ රාජකාරී කටයුතු කාර්යක්‍ෂමව හා සුහදශීලීව ඉටුකර ගැනීමේ අවස්ථා උදාකර තිබෙනවා.බල ප්‍රදේශය වර්ග කි. මී. 371 ක් විශාලයි. ගතවූ කාලය තුළ ප්‍රමුඛතාවය දී මාර්ග ප්‍රතිසංස්කරණ, කොන්ක්‍රීට් හා තාර දමා මාර්ග වැඩිදියුණු කිරීම්, මාර්ග ඉදිකිරීම්, පාලම් බෝක්කු ඉදිකිරීම්, වලට අමතරව වීථි පහන් නඩත්තුව, පානීය ජල ප්‍රශ්නයට විසඳුම් ලෙස ජල ව්‍යාපෘති පොදු ළිං හා නළ ළිං ඉදිකිරීම් හා නඩත්තු කටයුතු හැකි උපරිම ලෙස ඉටු කළා. ප්‍රජා ශාලා, පුස්තකාල, ළමා උද්‍යාන, පෙර පාසල්, ඉදිකළා. 2011 වසර ඇතුළු ඉදිරි වසර වලදීත් එවැනි සංවර්ධන කටයුතු ප්‍රමුඛතාවය අනුව ඉටු කිරීමට යෝජනා කර තිබෙනවා.සභාව විසින් වාර්ෂිකව ස්වයං උත්පාදන ආදායම් ලෙස රුපියල් රු.1065000 පමණ ප්‍රතිපාදන ලැබෙනවා. වරිපනම් බදු, වෙළෙඳ බලපත්‍ර ගාස්තු උසාවි දඩ මුදල්, මුද්දර ගාස්තු, ගමනැගුම, මඟනැගුම, හරහාත් අමාත්‍යාංශ හරහා සහ පළාත් සභා ප්‍රතිපාදන ආදී වශයෙන් ආදායම් ලබනවා. ජනතාව තුළින් ඉල්ලීම් ලැබෙමින් පවතිනවා. දියුණු ප්‍රදේශ වශයෙන් නම් කර බදු ගෙවීමට අවස්ථාව ලබාදීමට කටයුතු කරන ලෙස ජනතාව හා ප්‍රාදේශීය සභාව අතර පවතින සුහදශීලිත්වය ඊට හේතුවී තිබෙනවා.කෙසේ නමුත් සභාව උපයන ආදායම් වර්ධනය වීමත් සමඟ රජයට තිබුණ බර යම් ප්‍රමාණයකින් අවම කරගත හැකියි. ස්වයං උත්පාදන ආදායම් ප්‍රදේශයේ සංවර්ධනයට යෙදවීමට හැකියාව ලැබී තිබෙන නිසා රජයට හෝ පළාත් සභාවට බරක් නොවී යම් මට්ටමකින් හෝ බල ප්‍රදේශයේ සංවර්ධන කටයුතු කළ හැකියි. ජාතික මට්ටමේ වැඩ සටහන් අනුව රජයේ ප්‍රතිපාදන හා පළාත් සභා සහ අමාත්‍යාංශ ප්‍රතිපාදන ලැබෙන නිසා වේගවත් සංවර්ධන ක්‍රියාදාමයකට අවතීර්ණ වීමට හැකිවී තිබෙනවා.ඊට අමතරව දේශීය ණය සංවර්ධන අරමුදලින් ණය ලබාගෙන ජනතා උපයෝගී සේවාවන් පවත්වාගෙන යාමට සිදු වී තිබෙනවා. අතිගරු ජනාධිපති තුමාගේ ශීඝ්‍ර සංවර්ධන වැඩපිළිවෙළ යටතේ ආසියාවේ ආශ්චර්යවත් රටක් බවට අප රට මෙහෙයවන ගමනේ දී ඊට සමගාමීව කුරුණෑගල ප්‍රදේශයද ශීඝ්‍ර සංවර්ධනයක් කරා මෙහෙයවමින් ඒ සඳහා අවශ්‍ය දායකත්වය ලබාදී ක්‍රියා කරගෙන යනවා..</content>
  </post></root>