<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=af1103133</link>
    <topic>ජපාන සුනාමිය</topic>
    <author>සාගරිකා දිසානායක</author>
    <content>සාගරිකා දිසානායකජපානයේ පැසිෆික් වෙරළ තීරයේ පිහිටි හොන්ෂූ දූපතේ මියාගි ප්‍රදේශය මෙම භූමිකම්පාව සහ සුනාමි අනතුරට ගොදුරු වී තිබේ. සුනාමියෙන් පසුව ප්‍රදේශය වතුරින් යටවී තිබේ. මේ භූමි කම්පාවෙන් ටෝකියෝ නුවර ගොඩනැඟිලි කම්පනයට ලක්ව ඇත. ටෝකියෝ නුවර පමණක් මිලියන තිහක ජනතාවක් වෙසෙන අතර භූමිකම්පාවත් සමඟම ඒ පිළිබඳ අනතුරු හඟවන සංඥා නිකුත්වන්නට පටන්ගෙන තිබේ. මිලියන ගණනක් වූ ජනතාව වැලනොකැඩී ගොඩනැඟිලිවලින් පිටතට ඇදී ආහ. උමං මාර්ග දුම්රිය සේවාව ක්‍රියා විරහිත වී තිබේ.ජපානය “පැසිෆික් අග්නි චක්‍රය තුළ” පිහිටා ඇති අතර ටෝකියෝව එහි වඩාත් අවදානම් ස්ථානයක පිහිටා තිබේ. පැසිෆික් සුනාමි අනතුරු හැඟවීමේ මධ්‍යස්ථානය අනතුරට කලින් ජපානය, තායිවානය හා රුසියාව හා මරියානා දූපත් වෙත සුනාමි අනතුරක් පිළිබඳ පූර්ව දැනුම් දීම සිදුකොට තිබේ.මේ මට්ටමේ භූ®මිකම්පාවකින් වෙරළබඩ ප්‍රදේශවලට මිනිත්තු කිහිපයක් ඇතුළත දැඩි විනාශකාරී සුනාමි තත්ත්වයක් ඇතිකළ හැකි බවද මුහුදු සීමාවෙන් එපිට ප්‍රදේශවලට පැය කිහිපයක් ඇතුළත සුනාමි තත්ත්වයක් ඇතිකළ හැකි බවද කියැවේ.භූමිකම්පාවට පෙර ඩොලරයකට යෙන් 82.81ක් වූ අගය ඩොලරයකට යෙන් 83.30 දක්වා පහත වැටිණි.ජපානයේ අගනුවර වන ටෝකියෝව යුරේසියානු පැසිෆික් සහ පිලිපීන සාගර කලාප මත පිහිටා ඇති අතර මෙම සාගර තල කිහිපය ක්‍රමයෙන් එකිනෙක මත ගැටෙමින් අනතුරුකාරී වාතාවරණයක් ඇතිකරමින් පවතී. ඉදිරි වසර තිහ ඇතුළත ටෝකියෝවේ වැඩිම ජනගහනයකින් යුතු ප්‍රදේශයක් වන කන්තෝ තැන්න ආශ්‍රිත ප්‍රදේශයේ විනාශකාරී භූමිකම්පාවක් සිදුවීමට සියයට 70ක ඉඩක් ඇතැයි රජයේ භූමිකම්පා පර්යේෂණ කමිටුව ජපාන ජනතාවට අනතුරු හඟවා තිබේ.මීට පෙර කන්තෝ නුවර ඇතිවූ මහා භූමිකම්පාව 1923 දී සිදුවූ අතර එයින් අහිමි වූ මිනිස් ජීවිත සංඛ්‍යාව 140,000කි. ඔවුන්ගෙන් වැඩි දෙනෙක් මියගියේ ගින්නට හසුවීමෙනි. ඉන් පෙර 1855 දී අන්සේ එදෝ භූමිකම්පාවෙන් ද එම නගරය බලවත් ලෙස හානියට පත්විය. මෑතදී 1995 දී ;කීබේ නුවර සිදුවූ භූ®මිකම්පාවෙන් අහිමි වූ මිනිස් ජීවිත සංඛ්‍යාව 6,400 ඉක්මවීය. ලෝකයේ භූ®මිකම්පා සිදු විය හැකි කලාපය තුළ පිහිටි ජපානයේ කුමන ස්ථානයක හෝ සෑම දිනකම සුළු භූමිකම්පාවක් සිදුවේ.එම අවදානමට මුහුණ දීම සඳහා ජපානයේ පාසල් සහ වැඩපොළවල පෙරහුරුවීම සිදු කිරීම සාමාන්‍ය දෙයක් බවට පත්ව තිබේ. ව්‍යසනයක් සිදුවන අවස්ථාවල ආරක්ෂාව සඳහා එරට න්‍යෂ්ටික බලාගාර සහ විදුලි දුම්රිය පද්ධති ස්වයංක්‍රීයව ක්‍රියාවිරහිත වන ආකාරයට ඉදිකොට තිබේ. ජපානයේ මෑත දශක කිහිපය තුළ ඉදිකරන ලද බොහෝ ගොඩනැඟිලි භූමිකම්පාවලට ඔරොත්තු දෙන ආකාරයේ වානේ සහ කොන්ක්‍රීට් වර්ග යොදා ඉදිකොට තිබේ.තායිවානයේ තායිපේ පිහිටි මධ්‍යම කාලගුණ විද්‍යා කාර්යාංශය දිවයිනේ නැඟෙනහිර හා වයඹ දිග වෙරළබඩ ප්‍රදේශවල ජනතාවට එම ප්‍රදේශවලින් ඉවත්වී ආරක්ෂක ස්ථාන වෙත යන මෙන් උපදෙස් දී තිබේ. ජපානයේ ඇතිවූ භූ®මිකම්පාවෙන් අනතුරුව සුනාමි තත්ත්වයක් ඇතිවී පැය බාගයකට පමණ පසුව තායිවානයේ දාවේලින් හා තායිකුං වෙරළබඩ ප්‍රදේශවල සුනාමි තත්ත්වයක් ඇති විය හැකි යැයි එම කාර්යාංශය ජනතාවට දැනුම් දී තිබේ.අරුණි මුතුමලීජපානයේ උතුරු වෙරළට ආසන්නව රිච්ටර් මාපකයේ ඒකක 8.9 ක භූ®මි කම්පාවක් සමඟ දරුණු සුනාමියක් පෙරේදා (11) ජපාන වේලාවෙන් සවස 2.46 ට ඇති විය. සෙන්ඩායි නගරයේ ඇති වූ මෙම ප්‍රධාන භූ®මි කම්පාවට අමතරව පසු කම්පන පහක් ද පැයක් ඇතුළත සිදුවූ බව වාර්තාවේ.මේ කම්පනය ඇති වී ඇත්තේ ටෝකියෝ නුවර සිට කිලෝමීටර් 373 ක් පමණ ඊසාන දිගින් පිහිටි මුහුදේ සැතපුම් 6 ක් ගැඹුරින් බව ද ජපාන කාල ගුණ විද්‍යා අංශය පවසයි. සුනාමි දළ රළ උස අඩි 13 ක් පමණ වූ බව ද වාර්තාවේ. බ්‍රහස්පතින්දා භූමි කම්පා දෙකක් ඇති වූ අතර මේ තෙවන භූමි කම්පාවයි.කෙසේ වුව ද සිකුරාදා ලංකා වෙලාවෙන් පස්වරු 3 පමණ වනවිට ජීවිත හානි 35 ක් පමණ සිදුවූ බවට නිල වශයෙන් වාර්තා වුව ද මිය ගිය සංඛ්‍යාව මීට වැඩි විය හැකි යයි වාර්තා දක්වයි. මුහුදේ නැව් ගොඩ බිමට ඒමටතරම් ප්‍රබල වු අධික වේගයෙන් ගලා ගිය රළ පහර ගොඩනැඟිලි, රථවාහන, ගොවි බිම් යට කැර ගෙන රට තුළට ඇදී ගිය ආකාරය රූපවාහිනී සේවා මඟින් විකාශය කැරිණි.එය ගිනි කන්දකින් නැඟුණු ලාවා පැතිර යාම හා බොහෝ දුරට සමාන වූ බව වාර්තාවල සඳහන් වෙයි.ජපානයේ ගිනි හා ආපදා කළමනාකරණ ඒකකයේ නිලධාරියකු වන ජුනිචි සවාචා පවසා ඇත්තේ රළ පහරේ ස්වභාවය අනුව තත්්පරයෙන් තත්පරයට හානිය වඩාත් වැඩි විය හැකි බවයි.මේ අතර එක්සත් ජනපද කාලගුණ විද්‍යා අංශය පවසන්නේ මේ භූමි කම්පාව හා සුනාමි අනතුර පිළිබඳ සංඥා පැසිෆික් සාගරයේ රටවල් 20 ට නිකුත් වූ බවයි. රුසියාව, ඉන්දුනිසියාව, ගෝතමාලාව, එල් සැල්වදෝරය, කොස්ටාරිකා, හවායි, නිකරගුවා, පැපුවා නිව්ගිනියා, මැක්සිකෝ, ෆීජී , පැනමා, චිලි යන රටවල් ද මෙයට අයත් ය. මේ අනතුරු ඇඟවීම් වලින් පසු ඉන්දුනිසියාව හා රුසියාව ජාතික කාලගුණ සේවාවලට ඇතුළත් කර ඇති බව ද වාර්තාවේ.සුනාමි ව්‍යසනය නිසා ටෝකියෝ නගරයේ ප්‍රධාන ගුවන් තොටුපළ වසා දමා ඇති අතර ඊසාන ටෝකියෝවේ මීට වසරකට පෙර තැනූ ඉබරාකි නව ගුවන් තොටුපළ බිමට සමතලා වී ඇති බව ද වාර්තාවල පෙන්වා දෙයි. දුම්රිය ගමන් අත්හිටුවා ඇති අතර කාර්යාලවල ලිපි ලේඛන ජලයේ විසිර යද්දී සේවක සේවිකාවෝ් ජීවිතාරක්ෂාව පතා මේස හා පුටු යටට වී සිටි බව ද වාර්තාවේ.භූ®මි කම්පාව නිසා ඇති වූ සෙලවීමෙන් ඉඩිකරාහි ගුවන් ඉන්ධන පිරිපහදුවක විශාල ගින්නක් ඇති විය. වාර්තාවී ඇති ගිනි ගැනීම් 80කි.භූමිකම්පාව හා සුනාමි තත්ත්වය නිසා ටෝකියෝ ඇතුළු ජපානයේ නිවාස ලක්ෂ 40 ට විදුලිය සැපයීම ද ඇණ හිට තිබූ බව ද වාර්තාවේ.ලෝකයේ දැනට වාර්තා වී ඇති වැඩිම රිච්ටර් අගය ඇති භූමි කම්පාව 1960 දී චිලී දූපතේ ඇතිවූ ඒකක 9.5 ක භූ®මි කම්පාවයි.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=af1103136</link>
    <topic>අට මාසෙන් තුනටිය කකියච්චී - නව මාසෙන් දරුවා බිහි වෙච්චී</topic>
    <author>සුමේධා නවරත්න</author>
    <content>දරුවෝ! දෙවියෝ මිනිසාට ලබා දුන් වටිනාම තෑග්ගය. සැප සම්පත්, යාන වාහන කුමක් ලැබුණ ද දරුවන් නැති දෙන්නා දෙමහල්ලෝ ඒ ගැන බොහෝ සිත් වේදනා විඳිති. එබැවිනි දරුවකු ලැබෙන්නට යන ආරංචිය පවා ඉහේ මල් ගොන්නක්ම පිපුණාක් බඳු වන්නේ. එවැනි සතුටක් දෙන්නා දෙමහල්ලන්ට මෙන්ම දන්නා කියන හැම සිත්වලම ඇතිකරන, දරුවා පිළිගන්නට වෙන ලකලැහැස්තිය ද එසේ මෙසේ නොවන්නේය.එකල අපේ ගැමියන් මේ දරු උපතට වූ සූදානම කෙබඳු ද? අද නොමැකෙන පියසටහන් තීරය වෙන්වන්නේ ඒ ගැන සොයා බැලීමටය.තරුණ දූපුතුන් සිටින එකල ගැමියෝ මහා බරක් හිස තබා ගත්තෝ බඳු වූහ. ඒ ඔවුන්ගෙන් නිදහස් වීමේ බරය. තරුණ දූ පුතුන් එක් වහලක් යටට පත්කිරීම ඔවුන්ගෙ සුවිසල් බලාපොරොත්තුවක් ඉටු කිරීමක් වැන්න. ඊළඟට ඔවුන් බලා සිටින්නේ තවත් සුබ ආරංචියක් ලැබෙන තෙක්ය. ඒ දරු මුණුපුරෙක් ලැබෙන ආරංචිය ය.ඒ ආරංචිය ඔවුන්ට මෙන්ම දෙන්නා දෙමහල්ලන්ට ද ඇති කරන්නේ නොනිමි සතුටකි. ඒ බව කියාපාන අපූරු ජනකවියකි මේ.(සිංහල ජන සම්මත කාව්‍ය)දරුවකු පිළිසිඳ ගත් සිය බිරිඳ ගැන සැමියකුගේ සිතෙහි ඇතිවන හැඟීම ද, ක්‍රියාකලාපය ද එබඳු ය. එකල ගැමියෝ දරුවකු පිළිසිඳ ගත් සිය බිරිඳට ගැබ් පෙළහැර පෑහ.දරු ගැබට ගැබ් පෙළහැර පෑම අත්‍යවශ්‍ය කරුණක් ලෙස ගැමියෝ හිස් මුදුනින් පිළිගත් බව ආචාර්ය දයා අමරසේකරයන් සිය ජන කවිය සහ ගැමි සමාජය නැමැති කෘතියේ සඳහන් කර ඇත.ගැබ් පෙළහැර යනු ශාන්තිකර්ම රාශියකි. මේ ශාන්තිකර්ම දරු ගැබේ ආරක්ෂාව වෙනුවෙනි.ශාන්තිකර්මශාන්තිකර්ම මෙන්ම බාරහාර ද අනිවාර්ය අංගයකි. එකල මෙන්ම මෙකල ද උගත් සමාජය ඇසුරෙහි ද මේ බාරහාරවීම සුලබ දෙයකි. එය බොහෝ විට ඇතැම් ප්‍රදේශවල නම් සම්ප්‍රදායක් මෙන් කෙරුණකි. ඒ බව පියසේන කහඳගමගේ ‘මා දුටු බින්තැන්න’ නම් කෘතියේ සඳහන් වන්නේ මෙලෙසය.”කාන්තාවක් ගැබ්ගත් වග දැනගත් විට දෙවියන්ට බාරහාර වීම බින්තැන්නේ සම්ප්‍රදායක් විය. දරුවා උපන් පසු පළමුව විහාරයට ගෙන ගොස් බුදුන් අබියස හා දෙවියන් අබියස ආශිර්වාද ලබාගන්නා බවට බාරයක් වීම බොහෝ දෙනා පිළිපදින ලද සිරිතකි.”මේ බාරහාර ගැන කියවෙන තැනක් ‘අඹුදරුවෝ’ කෘතියෙහි එයි. බබුන් විළිරුදාවෙන් සිටින විට ඇගේ මව බබුන්ගේ සැමියාට පවසන්නේ එවැන්නක් ගැනය.”බය වෙන්න කාරණාවක් නෑ. අපි බලමු. වෙන්න තියෙන බාර හාර ඔක්කොම වුණා. ඔහොම තමයි කුලුඳුලේ ළමයා ලැබෙන්න අමාරුයි...”බාර හාර මෙන්ම තොවිල් නැටීම ද බින්තැන්නේ මෙන්ම සෙසු බොහෝ ප්‍රදේශවල ද ප්‍රධාන සිරිතක් විය. එහෙත් එවැන්නක් බොහෝ විට වූයේ අතේ යහමින් මිල මුදල් ගැවසෙන්නකුගේ නිවෙසෙහි පමණි.ගැහැනියක ගැබිනියක වූ පසු ඇය බලා කියා ගැනීමට ගමක සිටි ප්‍රධාන චරිත තුනකි. වෙද මහත්මයා, වින්නඹුව හා යකැදුරා ඒ තිදෙනාය.ගැබිනියගේ ආරක්ෂාව පතා තෙල් මැතිරීම යකැදුරාගේ කාර්යය විය. එකල ගැමියෝ එය අනිවාර්යය අංගයක් කොට සැලකූ බව ‘මා දුටු බින්තැන්න’ නම් කෘතියේ සඳහන් වේ. යක්ෂ, භූත දෝෂ ඉවත් කරලීම මේ තෙල් මැතිරීමේ අදහස විය.තෙල් මැතිරීමගැබිනියන්ට ආරූඪ වෙන යකුන් කිහිප දෙනකු සිටින බව ද ගැමියන්ගේ් විශ්වාසය විය. රීරි යකා හා යක්ෂණී, සන්නි යකා, තුන්පාලි යක්කු යනාදී වශයෙන් ගැමියන් යකුන් වර්ගීකරණයක් කර තිබුණේ ‘මහියංගන ජනශ්‍රැති’ නැමැති කෘතියේය. එම කෘතියට මේ තොරතුරු ලබා දී තිබුණේ බින්තැන්න වෙල්ලස්සේ දෙහිගම ගමේ විසූ වයි.බී.සුදුමැණිකා නැමැති වින්නඹු කාන්තාවකි. යකැදුරන් තෙල් මතුරන්නේ මේ යකුන්ගේ දෝෂවලින් ගැබිනියන් ආරක්ෂා කිරීමටය.බඩතෙල් මැතිරීම ද තවත් සිරිතකි. දරු ප්‍රසූතියට පෙර කෙරෙන මේ කාර්යයෙන් බලාපොරොත්තු වන්නේ් දරු ප්‍රසූතිය පහසු කිරීමය. කුලුඳුල් දරු උපතක් නම් මේ තෙල් මැතිරීම බින්තැන්නේ ජනතාව අනිවාර්යයෙන් ඉටු කළ සිරිතකි.ගැබිනියක වූ පසු ඇය සිය මව ළඟට යෑම එකල මෙන්ම මෙකල ද බොහෝ විට සිදු වෙන්නකි. විශේෂයෙන් කුලුඳුල් දරුවා ලැබීමට ගැබිනිය සිය මව වෙත යෑම සිදුවිය. ඒ කටයුතු තමා අතින්ම කිරීම එම මව ද සිය වගකීම කොට ගත්තාය. ‘අඹුදරුවෝ’ නවකථාවේ බබුන් ද සිය කුලුඳුල් දරුවා ලැබීමට මව වෙත ගියාය.ගැබිනියගේ සැමියා හැරුණු විට ගැබිනිය පණ මෙන් රකිනු ලබන්නේ ඇගේ අම්මා විසිනි. පෝෂණ ගුණයෙන් අනූන කෑම වට්ටෝරු සිය දියණියට ලබාදීමට මවක් නොගන්නා වෙහෙසක් නැත. ඒ ගැන වෙහෙස වන්නී ඇය පමණක්ම නොවේ. ගමේ හිතැති සියල්ලෝ ද බත් පතකින් නැත්නම් එළවුළු පලතුරකින් හෝ ඇගේ කුසහොත් දරුවා පෝෂණය කරන්නට වෙහෙසෙති. පන්සලේ හිමිනමකට දෙන දානයට නොදෙවැනි දානයක් ගැමියෝ දෙන්නේ ගැබිණි මවකටය. මෙකල වුවද ගමක එය එසේමය.පෝෂණ ගුණයෙන් අනූන මෙන්ම ගැබිනියකට නොදෙන සැර කෑම වර්ග ගැන ද එකල ගැමියෝ ප්‍රවේශම් වූහ.”පළමු මාසයේ සිටම අන්නාසි, ඌරුමස් කෑම නුසුදුසුයි. ගැබට මාස පහක් සම්පූර්ණ වූ පසු මුදවාපු කිරි, වැල, කිරි අල, මීපැණි ආදිය අගුණයි. උණුසුම් ආහාර ගැනීමෙන් ද සවස් වරුවේ නෑමෙන් ද ගැබිනිය වළකින්න ඕනෑ. ඇඟ සිසිල් කරන ආහාර ගැනීම සුදුසුයි.”මේ මීට වසර සියයකට පමණ පෙර ගැබිනියකගේ ආහාර ගැන ගැමියන් තුළ තිබූ ආකල්පයන්ය. මේ බව ‘මහියංගණ ජනශ්‍රැති’ කෘතියට ප්‍රකාශ කර තිබුණේ දෙහිගම සුදුමැණිකා වින්නඹුවය.කෙසේ වුවද ගැබිනියකගේ දොළදුක සංසිඳවීම ඇය අවට සිටි සියලු දෙනා අතින් සිදුවූයේ ඉතා කැමැත්තෙනි. “මොනවද කන්න ආසා?” ගැබිනියක් දකින බොහෝ දෙනකු මේ ප්‍රශ්නය අදටත් නඟන්නේ මහත් ළෙන්ගතුකමකිනි.ඒ හැරුණු විට පළමු මස සිටම නව මාසය වන තෙක්ම ගැබිනියට කසාය නියම කරන්නේ ගමේ වෙද මහතා බව ද සුදු මැණිකා පවසා තිබිණි. මාසෙන් මාසෙට මේ කසාය වෙනස් වෙන අතර අසනීප තත්ත්වයකදී ගැබට හානි නොවන කසාය ද දුන් බව ඇය පවසා තිබිණි.ඉපදෙන දරුවා වෙනුවෙන් රෙදි පිළි සූදානම ද කෙරුණේ ඇතැම් සිරිතකට අනුවය. ගැබට මාස පහ පිරෙන තුරු රෙදි පිළි සූදානම් නොවීය. දරුවා වෙනුවෙන් සැකසුණ කුඩා කොට්ටවල කට මැසීම මාස හත පහුවෙන තෙක් සිදු නොවිණි.මෙකල නැපි වෙනුවට එකල භාවිතා වූයේ හාන් රෙදිය. බොහෝ විට පාවිච්චි කරනු ලැබීම නිසාම සිනිඳු වූ පරණ රෙදි කැබලි කර ඒවා හාන් රෙදි ලෙස භාවිතා විය. සැබැවින්ම දරුවාගේ හාන් රෙදි වූයේ හොඳින් සෝදා වියලා ගත් දරුවාගේම පියාගේ සරමක් හෝ මවගේ චීත්තයකි. සරම හෝ චීත්තය කැබලි කර නැපි නොහොත් හාන් රෙදි කැබැලි දරුවා වෙනුවෙන් සූදානම් විය.ගැබිනිය සිය දරුවා කුසේ හොවා සිටින විට ඇය විදහා පෑ ශරීර ලක්ෂණ එකල ජන කවියා දුටුවේ එලෙසය. දරුවකු බිහිකිරීම වෙනුවෙන් එකල මවුවරු නිවෙසින් පිට නොගියහ. නිවෙසේම වටකරනු ලැබූ කොටසක් හෝ කාමරයක් වැදුම් ගේ හෙවත් තිඹිරි ගෙය විය. දරුවා බිහිවෙන අවස්ථාවේදී එහි බර වඩාත් කරට ගත්තේ ගමේ වින්නඹුවය. කෙසේ වුවද රොබට් නොක්ස් මේ වින්නඹුව ගැන තබා ඇති සටහන මෙබඳුය.”දරු ප්‍රසූතියේ දී සිංහල ස්ත්‍රීන් හට නියම වින්නඹු කාන්තාවක් නැත්තේය. ගම්වැසි අසල්වැසි වැඩිහිටි ස්ත්‍රියක් අතින් වින්නඹු මවකගේ යුතුකම් කොටස ඉටුවන්නේය.”ගමක වින්නඹුවක වූයේ නොක්ස් පවසන මෙවැන්නියකි. ඒ නිසාම ඇතැම් අවස්ථාවක ඇය අතින් වන වැරැද්ද නැවත සකසා ගත නොහැකි විය. මාර්ටින් වික්‍රමසිංහ ගේ ‘ගම්පෙරළිය’ නවකථාවේ නන්දාට සිය දරුවා අහිමි වන්නේ මේ කියන්නා වූ වින්නඹුවගේ වැරැද්දෙනි.”....වෙදා පැමිණීමට පෙර නුදුරින් වෙසෙන වින්නඹුව කැඳවනු ලැබුවාය. අනතුරුව පැමිණි වීරසිරි වෙද මහත්තයා නන්දාගේ අත අල්ලා බලා “දැන්ම කලබල වෙන්න එපා” යැයි මාතර හාමිනේට කීය....” (ගම්පෙරළිය)දරු ප්‍රසූතියකදී වෙද මහත්මයාගේ මැදිහත්වීම එබඳු විය.”තුන් දවසක් ඉකුත් වූ තැන බිළිඳාගේ මුහුණෙහි නරක ලකුණු දක්නා ලදින් ගාල්ලෙන් දොස්තරෙක් කැඳවනු ලැබීය. ඔහු මහ ගෙදරට පැමිණියේ බිළිඳා මැරී පැයක් පමණ ගෙවුණු පසුය....”ළමයාගේ පෙකනිය කැපුවේ මේ කතුරෙන් වෙන්න ඇති”යි දොස්තර ගුණවර්ධන කීය.”ළමයා මැරෙන්න ඇත්තෙ වින්නඹුවගේ වැරැද්ද නිසා” දොස්තර කීය.”හං කතුරෙන් පෙකනිය කපන්න වෑයම් කරද්දි පෙකනිය ඇදිලා තියෙනවා. .... ඒ කතුර හොඳටම හං වෙලා. මැරිච්ච මිනිසුන්ගෙ නහය කපන්න හොඳ කතුරක්....”(ගම්පෙරළිය)දොස්තරවරයා මේ පහදා දෙන්නේ නන්දාගේ් දරුවා මියයෑමට වින්නඹුව අතින් වූ වැරැද්ද ගැනය. නවකතාවට අනුව හොඳ කතුරක් ද මේසය උඩ තිබුණ බව පවසන්නී මාතර හාමිනේය. එහෙත් හදිසියට වින්නඹුවගේ අතට අසුවුණේ පරණ කතුරය. ඒ නොසැලකිල්ලෙන් දරුවාගේ ජීවිතය අහිමි විය.ජයසේන ජයකොඩි ගේ අඹුදරුවෝ නවකථාවෙහිදී වින්නඹුවගේ කාර්යය ගැන කියවෙන මෙබඳු තැනක් වේ.”...ඕ වේදනාවෙන් මොර දෙයි. දෝසි නෝනාගේ සිහියත් විකල් වෙන්න එයි. මේ බරපතළ කටයුත්තේ සම්පූර්ණ වගකීම ඇය පිටය. සේදිරිස් කැඳවාගෙන ආ කට්ටඩියා දෙහි කපා සාන්ති කළ නමුත් වැඩක් වූයේ නැත.”දරු ප්‍රසූතියේ දී වින්නඹුවගේ පමණක් නොව කට්ටඩින්ගේ සහාය ද ලබා ගන්නා අයුරු ද කෙම් ක්‍රමවල සහය ලබා ගන්නා අයුරු ද එම කතාවේම විග්‍රහ වන්නේ මෙලෙසය. ”මහල්ලා කරත්තයෙන් බැස්සේ ගොබලු තැඹිලි ගෙඩියක් මතුරමිනි.......මහල්ලා තිඹිරි ගෙයි උළුවස්ස අතින් පහරා ඒ අතින්ම දොර ඇරගෙන තැඹිලිය මතුරමින් කාමරයට ඇතුළු විය. ඔහු ගෙට ගොඩ වූයේ ප්‍රධාන උළුවස්ස මේ ආකාරයට අතින් පහරමිනි........ඔහු අල්ලට තැඹිලි වතුර මිටක් හලා ගත්තේය. ගර්භනියගේ මුහුණටත් ඇඟටත් මතුරමින් ඉස්සේය. අනතුරුව ළඟ හුන් දෝසි නෝනා අතට තැඹිලිය දුන්නේය. “පොවාපන් ඔක්කොම වතුර ටික පොවාපන්”....(අඹුදරුවෝ)මෙලෙස බිහිවෙන දරුවා හා මව වෙනුවෙන් ඊළඟට ද ඇත්තේ චාරිත්‍ර වාරිත්‍ර රැසකි. ඉපදෙන දරුවා ගැහැනු ළමයකු ද පිරිමි ළමයකු ද යන්න දැන ගැනීමට එකල වෛද්‍ය පහසුකම් නොතිබුණේය.මෙලෙස බිහිවන දරුවා වෙනුවෙන් ඊළඟට ඇත්තේ ද චාරිත්‍ර රැසකි. ඉපදෙන දරුවා ගැහැනු ළමයකු ද පිරිමි ළමයකු ද යන්න දැනගැනීමට එකල වෛද්‍ය පහසුකම් නොතිබුණි. එබැවින් දරුවා බිහිවූ පසු තිඹිරි ගෙන් පිටත, සිටියෝ ඒ බව දැන ගැනීමට කුතුහලයෙන් බලා සිටියහ. එහෙත් එය නොවේ සෘජුවම කියැවුණේ. එක්කෝ ඊට සංකේත භාවිත විණි. එසේත් නැතිනම් වෙනත් වදනකින් ඒ බව ප්‍රකාශ විණි.සරමක් ද! කම්බායක් ද!ඇතැම් ප්‍රදේශයක එය කියැවුණේ සරමක් , කම්බායක් යනුවෙනි. සරමක් නම් පුතෙකි. කම්බායක් නම් දුවකි. ඇතැම් ප්‍රදේශයක මෙය හඟවන්නේ වෙනත් පදවලිනි.ඇතැමෙක් තොපට හෝ අපට යනුවෙන් ද තවත් අයෙක් එළියට හෝ ඇතුළට යනුවෙන් ද පවසයි.තොපට හෝ එළියට යනුවෙන් වින්නඹුව පැවසුවහොත් ඒ උපත ලබා ඇත්තේ දුවකි. අපට හෝ ඇතුළට යනුවෙන් වින්නඹුව පැවසුවහොත් ඒ පුතෙකි.මේ බව ප්‍රකාශ කරන සංකේත ක්‍රමයක් ද තිබේ. එය ‘මා දුටු බින්තැන්න’ කෘතියේ සඳහන් වන්නේ මෙලෙසය.මෝල්ගහ වීසිකිරීම”ගැහැනු දරු උපතක් සිදුවිණි නම් ගැහැනියක් වංගෙඩිය හා මෝල් ගහ ගෙන කොටන්නට පටන් ගනියි. පිරිමි දරු උපතක් සිදුවිණි නම් මෝල්ගහ වහළෙන් එහා පැත්තට වීසි කරයි.”උඩරට ප්‍රදේශයේ ද මේ සිරිත සිදු වූ බව කියැවෙන්නේ සිංහල සිරිත් සංග්‍රහයේ ය. ඊට අනුව මෝල්ගහ වීසි කිරීමෙන් අදහස් කරන්නේ පිරිමි දරුවා වීර්යවන්තයෙකු වන බව හැඟවීමටය. වංගෙඩියට මෝල් ගහෙන් කෙටීමෙන් හඟවන්නේ ගැහැනු දරුවා ස්ත්‍රීන්ට අයිති වැඩපළේ දක්ෂවීමය.රන්කිරි කට ගෑම ද අලුත උපන් දරුවකු වෙනුවෙන් කෙරෙන ප්‍රධාන චාරිත්‍රයකි. බොහෝ විට කිරිමවකගෙන් ලබා ගන්නා කිරට රත්තරන් ගලගා බැලතණ යුෂ ද එකතු කර රත්තරන් හෝ රිදී මුද්දකින් දරුවාගේ මුවෙහි තැබීම රන් කිරි කටගෑමයි. ඇතැමෙකු මීට පොල්කිරි, බත්, හකුරු යනාදියෙන් යමක් ද එකතු කර ගනී. රන් කිරි කට ගෑමේදී දරුවාට දෙන උපදෙස් කීපයක් ද ඇත. කේලාම් කියන්න එපා, හොරකම් කරන්න එපා, පස් පවු, දස අකුසල් කරන්න එපා යැයි ද කීම තවත් පෙදෙසක සිරිතකි.එමෙන්ම රන්කිරි කටගාන අතරේ දරුවාට දීර්ඝායු පැතීම ද තවත් පෙදෙසක කෙරෙන සිරිතකි.අලුත උපන් දරුවා සුවඳ දියෙන් නාවා අනතුරුව කරන ප්‍රථම චාරිත්‍රය ද රන්කිරි කට ගෑමය. ඇතැමෙක් ඒ සමඟම දරුවා ගේ හිසකෙස් රොදක් කපා හරිති.එහෙත් නැකතක් අනුව පසුව හිසකේ කපන අය ද වෙත්. කතෝලිකයන් නම් සිඟිත්තාගේ කෙස් රොදක් කපන්නේ දේවස්ථානයකය. දරුවන්ගේ උපත ගැන බාරහාර වන්නේ ද හිසකේ කැපීමට ද යනාදී වූ දරුවකුගේ උපත සම්බන්ධයෙන් ප්‍රසිද්ධ වූ දේවස්ථාන කතෝලිකයන්ට තිබේ. ගර්භාෂ පල්ලිය යනුවෙන් ඔවුන් හඳුන්වන්නේ එම දේවස්ථානයයි.කෙසේ වුවද කතෝලිකයන් දරුවන් වෙනුවෙන් කරන මුල්ම චාරිත්‍රය නම් ක්‍රිස්තියානි කිරීමය.එනම් සංකේතාත්මක ලෙස දරුවා ආගමට ඇතුළු කරගැනීමය. එහිදී ඔහු වෙනුවෙන් මවගේ හා පියාගේ වගකීම් බාරගන්නා දෙදෙනකු ද දරුවා වෙනුවෙන් පෙනී සිටී.මව්පියන් හදිසි වියෝවකට පත් වුවහොත් එතැන් සිට ඔවුන් දෙපළ දරුවාගේ ඕනෑ එපාකම් සොයා බැලීම පිණිස පෙනී හිඳිනා දෙවන මව හා පියාය. දරුවා ඔවුන් ට අමතන්නේ මඤ්ඤා හා පඤ්ඤා යනුවෙනි.සතියක් හෝ සති දෙක තුනක් ඇතුළත මේ ක්‍රිස්තියානිය සිදුවේ. එතෙක් දරුවා හදිසි අසනීපයකදී දොස්තරවරයකු හෝ රෝහලක් වෙත මිස කොතැනකට හෝ ගෙන යන්නේ නැත. අලුත උපදින දරුවා බාලගිරි දෝෂයෙන් මුදාගැනීමට යම් යම් දේ කිරීම බෞද්ධ මෙන්ම කතෝලික ජනයාගේ ද සිරිතකි. එකල උඩරට ගැමියා අමනුෂ්‍ය දෝෂයන්ගෙන් පැමිණෙන බය නැති කරගන්නා ආකාරය සිංහල සිරිත් සංග්‍රහයේ දක්වා ඇත්තේ මෙලෙසය.ඉලපත බිම ගැසීම”රන්කිරි කට ගා ගත් ළදරුවා පත්තු කරන ලද පහන් තිර දෙකකුත් සමඟ වැදූගේ දොර ළඟට ගෙන ගොස්, තොපට ද අපටදැයි තුන් වරක් කියා තුන් වරක් ඉදිරියට හා තමා දෙසටත් පද්දවනු ලැබේ. එවිට ළඟ සිටි ස්ත්‍රීහු අපට අපට යැයි කියති. එවිට ගෙනා පහන් වැටි දෙකම නිවා දමා පිදුරුවලින් හෝ ඉපනැලියෙන් සාදාගත් ඉලපත් අත්තක් දොරකඩ දී බිම ගසා “මෙතනින් මෙහාට එකෙක් ආවොත් මේ අත්තෙන් එලවනවා” යයි කියා දරුවා ගෙට ගෙන ගොස් සතප්පවා ගනිති. ඉලපතින් ගැසීමට ක්‍රියාකරන්නේ අමනුෂ්‍යයන් ගෙන් පැමිණෙන බිය නැති කර ගැනීමට යැයි කියති.””බාලගිරි දෝෂය අද නොවේ හෙට” යනුවෙන් ලියූ කොල කැබැල්ලක් නිවසේ සෑම උළුවහුවකම උඩ ලීයේ ඇලවීම මෙකල ද ඇතැම් නිවෙසක සිදුවන චාරිත්‍රයකි.මේ ආදී වූ චාරිත්‍රවලින් අමනුස්ස දෝෂ පහව ගියේ එකල මෙන්ම මෙකල ද ඇතැම්හු සිතති.පේවස් වීමද ඇතැම් ප්‍රදේශවල තිබූ සිරිතකි. ඒ බව සිංහල සිරිත් සංග්‍රහයේ එන සටහන මෙබඳුය.”වැදූ නව දවසට සඳුදා, බදාදා, සෙනසුරාදා දවසකින් දවසක් අසුව (පිරුවට හතක් ඇන්දායින් පසුව) ඇඹුල් ගා නාවා පිළී අරවති..... ඉන්පසු තුන් දවසක් පත්තිනි අම්මා නමට වැදූ ගෙයි දොර මඳක් වසා වෙන කිසිවෙකුට ඇතුළු නොවෙන අන්දමට, කතා නොකර වැදූ අයත්, දරුවාත්, උපකාර කිරි මවත් පමණක් ගෙයි සිටිති. ඊට පේවස් වීම යැයි කියති.”දරු උපත සම්බන්ධයෙන් හද සසල කරන අතිශයින් ශෝකජනක පුවතක් සනිටුහන් කරන්නේ් රොබට් නොක්ස්ය. නොක්ස්ට අනුව මේ කියන්නට යන ඛේදනීය ඉරණමට දරුවා ගොදුරු වන්නේ නැකැත්කරුවා දරුවා සම්බන්ධයෙන් හෙළිකරන අයහපත් ග්‍රහ බල අනුවය.නැකැත්කරුට අනුව දරුවා අයහපත් ග්‍රහඵල ඇතිව ඉපිද ඇතිනම් ඒ දරුවා ගොදුරුවන ඉරණම මෙහි ලියන්නට හෝ සිත් නොදෙන්නකි. එනම් මව්පියන් ඇතුළු පවුලට දරුවාගෙන් අයහපත් බලපෑමක් ඇතිවන්නේ නම් ඔවුන් දරුවා හාමත් කර හෝ මැරෙන්නට හරින බව නොක්ස් පවසයි. (එදා හෙළ දිව)එහෙත් මවුපියන්ට මිස සෙස්සන්ට දරුවාගෙන් අයහපතක් නොවේ නම් දරුවන් නැති අයකුට දරුකමට හදා ගැනීමට දෙන බවද නොක්ස් පවසයි.මේ අවාසනාවන්ත ඉරණමට පවුලක කුළුඳුල් දරුවා ගොදුරු වන්නේ කලාතුරකින් බව පවසන නොක්ස් කියා සිටින්නේ වැඩිමහල් දරුවාට මවුපියන් ස්වභාවයෙන්ම ආදරය කිරීම ඊට හේතුව බවය. එහෙත් දරුවන් කීපදෙනකු සිටින පවුලක මෙවැනි අයහපත් ග්‍රහබල සහිත දරුවකු උපත ලැබුවහොත් ඔහු අනිවාර්යයෙන්ම ඉහත ඉරණමට ගොදුරු වෙනු වැළැක්විය නොහැක.මේ සම්බන්ධයෙන් ඇතමෙකු ඉතා කනගාටු වුවද තවත් අයකු නොක්ස්ට පවසා ඇත්තේ “මා මගේ ගෙට යකෙකු ගෙන එන්නේ මොකටද” යනුවෙනි.කෙසේ වුවද දරුවා සම්බන්ධයෙන් මෙන්ම මව සම්බන්ධයෙන් ද තවත් සිරිත් විරිත් කීපයකි.එකල වැදූ මවකට දෙනු ලබන අහර ගැන වඩාත් සැලකිලිමත් විය. ඇතැම් පෙදෙසක දින හතක් පමණ යනතෙක් මවට ලැබුණේ තැම්බූ හාලේ බත්, සිදිලුණු හා ගම්මිරිස් පමණි. තවත් අයකුට දින කීපයක් තැම්බුම් හොද්ද පමණය. ඒ හැරුණු විට විවිධ කසාය, බෙහෙත් වර්ග ද දරුවා ප්‍රසූත කළ කාන්තාව වෙනුවෙන් සැකසේ.මේ ආදී වශයෙන් කී නොකී බොහෝ සිරිත් විරිත් දරු උපතකදී ක්‍රියාවට නැඟෙන්නේය. එකල අනුගමනය කළ බොහෝ සිරිත් විරිත් මෙකල ක්‍රියාවට නොනැඟෙන බව සැබෑවකි. උදාහරණයක් ලෙස හං කතුරෙන් හෝ කුරක්කන් කපන පිහියෙන් හෝ මෙකල දරුවාගේ පෙකණිවැල කපන්නේ නැත.පාරේ සිටින සිඟන්නිය ද දරු ප්‍රසූතියට රෝහල් ගත වෙන්නීය. එනමුදු තවමත් අතිමහත් දුෂ්කර ගම්මාන මෙරට තිබේ. එබැවින් මේ කියන්නා වූ එකල සිරිත් විරිත් සීයට සීයක්ම අප රටෙන් මැකී ගොස් ඇතැයි යන්න කිව නොහැකිය.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103131</link>
    <topic>පරම්පරාවෙන් පිට නොයන කුවේණියගේ දුම්බර රටා</topic>
    <author>ඉනෝකා සමරවික්‍රම ඡායාරූප - විමල් කරුණාතිලක</author>
    <content>පරම්පරාවෙන් පිට නොයන කුවේණියගේ දුම්බර රටාතලගුණේ ගම්මානයදුෂ්කරතා තිබුණ ද හුදෙකලා නොවී පරම්පරාවෙන් එන කර්මාන්තය රැක ගැනීමට ඔවුහු අපමණ වෙහෙසෙන්නාහ. ‘දුම්බර රටා’ වෙනුවෙන් විවිධ අන්දමේ ඇගැයීම් - සම්මාන ආදියට පාත්‍ර වූ තලගුණේ ගැමියෝ රටේ සංවර්ධන ක්‍රියාවලියට දායක වන්නෝය. සියුම් රටාවෙන් රන් කහවණු ඉපයීමට ඔවුහු හපනුන්ය.මහියංගනය පාරේ ගොස් හුන්නස්ගිරියේ සිට කිලෝමීටර හතරක් පමණ ගිය තැන හමුවන්නේ තලගුණේ ගම්මානයයි. එක් පසෙකින් ඇත්තේ ඇල්ගෙගමුව කන්දයි. තවත් පසෙකින් ඇත්තේ නකල්ස් රක්ෂිතයයි.ගම ඇතුළට යන්නට දකුණු පසින් ඇති කඳු යායෙන් ඈතින් දිස්වන්නේ කිරි සුදුවට ගලා හැලෙන තලගුණේ ඇල්ලයි. මඩ ගොවිතැන හා එළවළු වගා කිරීම තලගුණේ ගැමියන්ගේ ජීවනෝපාය මාර්ගය වී තිබුණ ද අතීතයේ සිට ම ඔවුන් ප්‍රසිද්ධියට පත්ව සිටියේ එක් කර්මාන්තයක් සඳහාය. දැනට ලංකාවේ මේ කර්මාන්තය කැරෙන එකම ගම වන්නේ ද මෙයයි. ඒ “දුම්බර රටා” කර්මාන්තයයි.විජය රජ්ජුරුවන් තම්බපන්නියෙන් ලක්දිවට එන විට කුවේණිය සිටියේ කපු කටිමිනි. තලගුණේ වැසියෝ සිතන්නේ ‘දුම්බර රටා’ කර්මාන්තයේ ආරම්භය එතැන කියාය. කුවේණිය සිටියේ යැයි විශ්වාස කරන උඩගල් දෙබොක්ක ගල මුදුන කුවේණි ගල ගමේ එක් පසෙකින් ඈතින් දිස්වේ. කුවේණියගෙන් පරම්පරාවෙන් පරම්පරාවට පැමිණ අද දක්වාම මේ කර්මාන්තය ආරක්ෂා වී ඇතැයි ඔවුහු අදහති.පරම්පරාවෙන් පිට අයට මේ කර්මාන්තය නොපිහිටන බව ද තලගුණේ ගැමියන්ගේ විශ්වාසයයි. පවුල් අටක් දුම්බර රටා කර්මාන්තයේ නියැලෙන අතර ගමේ අනෙකුත් අය එම පවුල් අට සමඟ කර්මාන්තයේ සෙසු කටයුතුවලට දායක වේ.රංජනී නූල් ඔතමින්අතීතය පිළිබඳව අපට තොරතුරු කියන්නට එක්වුණේ යාපා ගෙදර අශෝක පද්මසිරිය.“කුවේණියගෙන් පස්සේ අපේ සීයගෙත්, සීයගෙත් අත්තා කෙනෙක් මේක පටන්ගත්තා කියලා තමයි අපි අහලා තියෙන්නේ. මගෙ සීයා රන්කිරා. මේක පටන් ගත්තා කියලා විශ්වාස කරන්නේ “ටිකිරානි” කියන සීයගෙත් සීයගේ අත්තා. ඉස්සර තලගුණේ ගමේ කපු වගා කරලා තියෙනවා.ඒ කපු වලින් තමයි නූල් හදාගෙන දුම්බර රටා දමා තියෙන්නේ. අද වෙනකොට කපු ගහක්වත් දකින්න නැහැ. දැන් අපි නූල් ගන්නේ කඩෙන්.පරම්පරාවෙන් පරම්පරාවට පිය පරපුරෙන් පැවත එන පවුල් කිහිපයක් හා මවු පරපුරෙන් පැවත එන පවුල් කිහිපයක් අතර තමයි මේ කර්මාන්තය රැඳී තිබෙන්නේ.උඩරට රාජධානිය සමඟ තලගුණේ ගමේ බැඳීමක් තිබිලා තියෙනවා. රජ්ජුරුවෝ මේ ප්‍රදේශයෙන් යද්දි අපේ අත්තා කෙනෙක් මේ වැඩ කරනවා දැකලා - බලලා පිටරටින් එන අමුත්තන්ට රජ දැක්මක් තියන්න ඒ අය පේරාදෙණිය මල්වත්තට ගෙනල්ලා දුම්බර රටා හදන හැටි පෙන්නන්න කියලා තියෙනවා.එතැන් පටන් රජ ගෙදරට අපේ අය සළු වියලා තියෙනවා. රජ්ජුරුවන්ගේ දියකච්චිය (දියට අදින රෙද්ද) වියලා තියෙන්නෙත් ඒ අත්තා. අත්තගෙ පින්තූරයක් කොළඹ කෞතුකාගාරයේ තියෙනවා. යාපා ගෙදර පරම්පරාව විතරයි දුම්බර රටා කර්මාන්තයේ යෙදෙන්නේ.”“පත්තිනි රටාවෙන් ඉරිපත් ලියාලාරටා වියන මැෂිමදෙපත් රටාවෙන් ලඹයට තබාලාවියන සළුව මුල් කොත්මල් යොදාලාදුම්බර රටාවේ රුවබල සිතාලා”දුම්බර රටා සඳහා යොදාගන්නා මල් මෝස්තර කතිර රටා ආදි නිර්මාණ සඳහා පැරැන්නෝ විස්තර කර ඇත්තේ කවියෙනි.හීන් මල්පෙත්ත පොඩිමල කතුරු මලඅටපෙති මල වියමු මැද එතන පෙති මලලණුව ලණු ගැටය දොඹමල පැපොල් මලදුම්බර රටාවේ මේ මල් ඈත විපුලවිවිධ මල්කම් ලියකම් ආදිය යෙදු දුම්බර රටාවට ඉහළ මිලක් ඇත්තේය. හැට හැවිරිදි එච්. ඩි. රංජනි හා ඇයගේ සැමියා වසර ගණනාවක සිට මේ කර්මාන්තයේ යෙදෙන්නාහ.“මගේ මහත්තයා ඒ. කේ. ටී. සෝමවංශ. මහත්තයගේ අත්තලා මුත්තලාගේ සිට කර තිබෙන්නේ මෙම කර්මාන්තය. මම දුම්බර රටා කරන්න අරගෙන අවුරුදු හතළිහක් විතර වෙනවා. මුල් කාලේ ඉඳලම අපි නුවර ලක්සලට බඩු දැම්මා. ඊට පෙර නම් මහත්තයා නුවර ගෙනිහිල්ලා විකුණගෙන එනවා.”ඔවුන් දැන් ආයතනයක් සම¼ඟ එක්ව මේ කර්මාන්තය කරගෙන යන්නේය. එම ආයතනයෙන් ඔවුන්ට නූල් ලබාදෙන අතර ඔවුන් විසින් සකස් කරන ලද රෙදි එම ආයතනයටම ලබා දේ. විද්‍යාව කෙතරම් දියුණු වුවද දුම්බර රටා කර්මාන්තය තවමත් ඇත්තේ සාම්ප්‍රදායික අත්කම් කර්මාන්තය යටතේය. නූල් එතීමට ආදිය යන්ත්‍ර සූත්‍ර භාවිත කළ ද රෙදි රටා දැමීමට පැරැණි ක්‍රමයම භාවිත කෙරේ. මැෂිමේ වැඩ කරන කෙනාගේ දෑත පමණක් නොව දෙපා ද ඊට රටාවට අවනතව ක්‍රියා කරනු ලැබේ. ඔවුහු ඒ සඳහා අපමණ වෙහෙසක් දරති.දුම්බර රටා යෙදු නිර්මාණකුමුදුනි පුෂ්පා කුමරි රණසිංහ කාලයක් තිස්සේ දුම්බර රටා මැසීමේ වැඩ කරන්නියකි.“මේක ආවට ගියාට කරන්න බැහැ. පොලු පාගන තැන ඉඳලම ඉගෙන ගන්න ඕන. අත් දෙකටයි කකුල් දෙකටයි ඉවරයක් නැහැ. නූල් කැඩුනම නූල් ගැට ගහන්න ඕනැ. ඒ ගැටයට දාන්න ඕන නූල් ගැටය. හැම ගැටයම හරියන්නේ නැහැ. සාමාන්‍යයෙන් අපි කියන්නේ ඩිසයින් බානවා කියලා. ඒකට කූරුපත්ත අවශ්‍යයි.නූල් කැඩෙන් නැතිව පරිස්සමෙන් වැඩේ කරගන්න භාවිත කරන්නේ වැටි කූර. ඉස්සෙල්ලම මෝස්තරය කොලයක අඳිනවා. ඒ කොලේ බලාගෙන තමයි ඩිසයින් එක කරන්නේ. නූල් ගණන් කරලා තමයි මෝස්තරය හදන්නේ.එක වර්ණයේ නූලෙන් පමණක් නොව විවිධ වර්ණයේ නූල් භාවිත කර ඔවුහු විසිතුරු රෙදි වියති.තලගුණේ පදිංචි දුම්බර රටා කර්මාන්තයේ නියැලෙන්නන්ගෙන් හැම කෙනකුම වාගේ විවිධ වූ සම්මානවලට ඇගැයීම්වලට ලක්ව ඇත්තේය.අශෝක පද්මසිරි 2007 - 2008 වර්ෂවල දුම්බර රටා නිර්මාණය වෙනුවෙන් රජත සම්මානය ද, 2003 වසරේදී විස්කම් රන්සිළු ජාතික සම්මානය ද ලබා සිටින්නේය. ඔහු පවසන්නේ මෙය පරම්පරාවෙන් පරම්පරාවට යා යුතු කර්මාන්තයක් බවය.“අපිට තියෙන ලොකුම ප්‍රශ්නය තමයි නූල් නැතිකම. කාලෙකට නූල් මිල ඉහළ යනවා. දිවයිනේ විවිධ පළාත්වල හෝටල්වලින් ඇණවුම් ලැබෙනවා. එහෙම ලැබුණම අපි බෙදාගෙන කරනවා. අපේ ගම බොහෝම දුෂ්කර මට්ටමේ තිබුණේ. නමුත් අද වෙනකොට ගමට ලයිට් ඇවිල්ලා, පාරවල් යම් පමණකට ලැබිලා ගම මේ තරමට හෝ දියුණු වුණේ මේ කර්මාන්තය හින්දයි.”පද්මසිරිගේ නිවෙසේ පැරැණි මැෂිමක් ඇත. ඔවුන් එය හඳුන්වන්නේ කුවේණි මැෂිම ලෙසය. එහි විශේෂත්වය වන්නේ මැෂිමේ පාගන කොටස පොළවේ හෑරු වළක් මත සකසා තිබීමය.රජ්ජුරුවන්ගේ දියකච්චියඅතීතයේ සිට පැවත එන කර්මාන්තය රැකගැනීමට යාපා ගෙදර පරපුරේ වර්තමාන පිරිස වෙහෙස දරන්නේය. එහෙත් හෙට පරපුර මෙය රැක ගනීවි ද කියා ඔවුන්ට ඇත්තේ අවිනිශ්චිත බවකි.යාපාගෙදර චන්දන විවිධ රැකියා කරන අතරම මේ කර්මාන්තයේ නියැලුන කෙනෙකි. එහෙත් ඔහු අද මේ වෙනුවෙන්ම කැපවී සිටී.“යුද්දේ තිබුණ කාලේ මේ දේවල් නැවතිලා තිබුණේ. සංචාරකයෝ රටට ආවේ ගියේ නැති නිසා කර්මාන්තය ඇන හිටියා. නමුත් දැන් ආයෙමත් හොඳ කලක් ලබා තියෙනවා.මම රන්සිළු සම්මානයත්, ජාතික අත්‍යන්ත සම්මානයත් ලබාගෙන තිබෙනවා. අපි අපේ දේ හොඳටම අගය කරනවා.”චන්දන වැඩිපුරම නිර්මාණය කරනු ලබන්නේ බිත්ති සැරසිලි හා කමිසය. ඔහු සාම්ප්‍රදායික සැරසිලිවලින් බැහැර වී නව නිර්මාණ කිරීමට ද අත්හදා බැලීම් කර ඇත. එසේ කළ නිර්මාණයකි ප්‍රදීපාගාරය.දුම්බර රටාවල “අලුව“ යනුවෙන් හඳුන්වන්නේ මැෂිමය. අද මෙන් පාට නූල් නොතිබු අතීතයේදී කපු නූල් පාට කරගෙන ඇත්තේ වරකා අරටුව, ගොකටු කිරි, පතඟි, අරටු බුළු ආදි ශාක කොටස් හා ගුරු පස් ආදිය භාවිත කරගෙනය.චන්දනඅතීතයේ හදිසියේ ඇතිවූ ගින්නකින් මෙම කර්මාන්තය සහමුලින්ම විනාශ වී ගිය බවත් වියන ලද රෙදි දැවී ගොස් අළු මත රටා එලෙසින්ම තිබු අතර එම රටා ඇඳ නැවත මැෂින් සදාගෙන මෙම කර්මාන්තය ආරම්භ කළ බව ගමේ පැරැන්නෝ කියති. එතැන් පටන් මේ කර්මාන්තය ‘අළුවලේ වියමන’ ලෙසින් හඳුන්වා ඇත. කෙසේ වුවද තලගුණේ ගැමියෝ ඉතාමත් ආදරයෙන් භක්තියෙන් විවිධ දුෂ්කරතා මධ්‍යයේ මෙම කර්මාන්තය රැකගැනීමට උත්සාහ දරති.යක්දෙස්සලාගේ ගෙදර දයාවතී මෙය කර්මාන්තයක් ලෙසින් ආරම්භ කළේ 1986 වසරේදීය.“අපේ අම්මගෙ පරම්පරාවෙන් තමයි මම මේක කරගෙන යන්නේ. මේ ගමේ විශ්වාසයක් තියෙනවා පරම්පරාවෙන් පිට අයට කර්මාන්තය හරියන්නේ නැහැ කියලා. මම කළ නිර්මාණවලට විවිධ සම්මාන ලැබිලා තියෙනවා.”ඈත කඳු වළල්ලෙන් වට වූ තලගුණේ ගම්මානයේ ඇත්තේ සිරියාවකි. හෙල්මළු ක්‍රමයට කළ කුඹුරු යායවලින් ද ඈතින් කඩා හැලෙන දියඇල්ල එක්වන්නේ තලගුණේ ඔයටය. හුන්නස්ගිරියේ සිට තලගුණේට යාමට බස්රියක් තිබුණ ද එය ධාවනය වන නිශ්චිත වේලාවක් නැත. ගමේ ඇත්තෝ බොහෝ විට තම උවමනා එපාකම් සඳහා නගරයට එන්නේ පා ගමනිනි. හුන්නස්ගිරියේ සිට තලගුණේට යන අතරමඟදි හමුවන්නේ පැරැණි රජ සමයට අයත් අම්බලමකි.අශෝක පද්මසිරිඑය 1930 දී පමණ අලුත්වැඩියා කර තිබුණ ද මේ වන විට විවිධ පක්ෂ දේශපාලන දැන්වීම්වලින් එය වැසී ගොස් ඇත්තේය. තලගුණේ අම්බලම අද ඈතට දිස්වන්නේ දැන්වීම් පුවරුවක් ලෙසිනි.පාරම්පරිකව එන කර්මාන්තය රැක ගනිමින් කුෂන් කවර, විවිධ මෝස්තර, අත් පිස්නා, අලංකාර බෑග්, ඇඳ ඇතිරිලි, මේස ඇතිරිලි පමණක් නොව විවිධ දේ නිෂ්පාදනය කරන ඔවුන් ඒ සඳහා යොදාගනු ලබන මෝස්තර ඇතැමෙක් පිටපත් කර තබා නොමැත.සියල්ල ඇත්තේ ඔවුන්ගේ සිතේය. ඔවුන් යොදා ගන්නා මෝස්තර අතර දඟර, කින්නර දඟය, ලණු ගැටය, අටපෙතිමල, නෙළුම් මල් පොකුර, හංස පූට්ටුව, ඇත් පන්තිය, අන්නාසිමල, පිච්ච මල, තනි මල් පෙත්ත ආදිය වේ.  දැත්ත දැති මල ද ගෙඩි මල පනා මලකොබෝ කුරුලු ඒ අතරට දමා පෙලසිංහ ගජ සිංහ අලි ඇත් පෙලින් පෙලවියමු අපි නූල් හැදවෙන නමා ගෙලඔවුහු ගෙදර සෙසු කාර්යයන් කරන අතරතුර දුම්බර මිටියාවතේ ඇත්තෝ දුම්බර රටා කර්මාන්තය රැකගැනීමට වෙහෙසෙති.තලගුණේ දුෂ්කර ගමක් වුවද, අනේකවිධ බාධක කම්කටොළු ඔස්සේ රටා වියන, මවන ඔවුන් අපේ රටේ නාමය ලෝකයට ගෙන යාමට එදා මෙදා තුර දායක වී ඇත්තේය. ඒ දෑතින් කෙරෙන සියුම් දුම්බර රටාවෙනි.විශේෂ ස්තුතිය - උඩුදුම්බර ප්‍රාදේශීය ලේකම් කාර්යාලයේ සංවර්ධන නිලධාරී මංජුල සෙනෙවිරත්න හා තලගුණේ ග්‍රාම නිලධාරි ඩී. එම්. ඒ. බණ්ඩාර මහතාට.ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103133</link>
    <topic>අම්මා සංසාරෙන් එතෙර කළ හැකි හැම දේම මා කරනවා</topic>
    <author>උපාලි සමරසිංහ</author>
    <content>අම්මා සංසාරෙන් එතෙර කළ හැකි හැම දේම මා කරනවාජීවිතය හා ලෝකය අරබයා ඔහු සතු දැනුම පුළුල් ය. රන් හැන්දෙන්ම කිරි කට ගාන්නට හැකිව ඉපැදුණත් ගෙන්දගම් පොළොවේ දුක් විඳින මිනිසුන් පිළිබඳ සාධාරණ ආකල්පයක් මේ මිනිසා තුළ තිබේ. තම මාපියන්ගෙන් ලැබූ ධර්මානුකූ®ල බව ඒ ජීවිතය හැඩ කළේය. තථාගත සමිඳුන් බුද්ධත්වයට පත් බුද්ධගයාවට තම පෞද්ගලිත වියදමින් බොහෝ දෙනා ගෙන ගිය හෙතෙම “මානිවත්ථ අභික්ඛම” යන බුදු වදනේම පිහිටියෙකි. මොන තරම් බාධක කම්කටොළු ආවත් නොනැවතී ඉදිරියට යාම ඔහුගේ අරමුණයි. සුරංජිත් මෝටර්ස් නමින් ලක පුරා පසිඳු ව්‍යාපාරික නාමයක් වන කඩවත සුරංජිත් මෝටර්ස් අධිපති මේ ව්‍යාපාරිකයා තම මෑණියන් පිළිබඳ මතකය මෙසේ අවදි කරයි.සියනෑ කෝරළයේ දෝන ඉසබෙලා කල්‍යාණවතී ජයමාන්න කියන්නෙ මගෙ අම්මා. තාත්තා කැටගොඩ ගමගේ දොන් ඩැනියෙල්. ප්‍රසිද්ධ ව්‍යාපාරිකයෙක්. අම්මා යක්කල ප්‍රදේශයේ. තාත්තා කඩවත. අපෙ අම්මගෙ පවුලෙ දරුවන්ම 14ක්. ගැහැනු 5යි. පිරිමි 9 දෙනයි. පවුලෙ වැඩිමලා අම්මා. පුංචිම සන්දියේ ඉඳලා වගකීම කියන එක මගෙ අම්මට හුරු වුණා. තමන්ගෙ නංගිලා මල්ලිලා හදාගන්නකොට අම්මාත් අච්චී වගේම වෙහෙසිලා තියෙනවා. මගෙ මාමා කෙනෙක් හිටියා මගේ වයසෙ. ඒ විතරක් නොවේ අපේ කුටුම්භයේ අපෙ පවුලෙ කට්ටිය වගේම අම්මගෙ නංගි කෙනෙක් (පුංචි අම්මා කෙනෙක්) අම්මා තාත්තව බැන්දට පස්සෙත් අපේ ගෙදර ඉඳන් ඉස්කොලෙ ගියා මට මතකයි.ඇයගේ අධ්‍යාපන තත්ත්වයත් හොඳයි. ඒ කාලෙ ලංකාවෙ තිබුණු ඉහළම රජයේ විභාගෙ පාස්කරලා ගුරු වෘත්තිය ලැබිලත් අම්මා අප නිසා ඒ රැකියාවට ආයුබෝවන් කියලා තිබුණෙ.කල්‍යාණවතී ජයමාන්න මාතාවඅම්මගෙ තාත්තා ඒ කියන්නෙ අපෙ සීයා ගමේ රාළහාමි. ජෝන් ජයමාන්න. කරුවලගහහේන ගෙදර රාළහාමි කීවම කවුරුත් දන්නවා. එතුමාගේ පියා දොන් ක්‍රිස්ටියන් ජයමාන්න රාළහාමි තමයි යක්කල අබේසේකරාරාමය හැදුවෙ. මගෙ අම්මා පුදුමාකාර කැපවීමක් තිබෙන කාන්තාවක්.ගෙදර උදව්වට කට්ටිය හිටියත් දරුවන්ගෙ කටයුතු සියල්ලම අම්මගෙ අතින් කෙරෙන්න ඕනෑ කියන හැඟීම ඇය තුළ හැමවිට තිබුණා. උදේ පාන්දර 5ට විතර අවදිවන අම්මා මල්ලිලාත් මාත් අවදි කරවලා පාඩම් කරවනවා. තේ හදලා රෙදි මැදලා කන්ඩ මොනවා හරි ඇගේ අතින්ම උයලා දෙන්න ඇය ආසයි. ඇය නිරතුරුවම කියන දෙයක් මට අද වගේම මතකයි.පුතේ, ජීවිතය හැඩකරන්නෙ විනය. විනය නැති පුද්ගලයින් ඇති ගෙදරත්, රටත් විනාශයි. වෙලාවට වැඩ කරන්න. වෙලාවට නිසි අයුරින් ක්‍රියා කරන්න අප උගත යුතුයි. ලෝකෙ ශ්‍රේෂ්ඨ පුද්ගලයන් දිහා බලන්ඩ. ඒ අය විනයගරුක නීතිගරුක අය. ඇය මේ වචන අපට කීවෙ පුබ්බාචරිය කියන බුද්ධාගමේ එන නියම වචනය හැඩගන්වලයි. පුබ්බාචරිය කියන්නෙ පෙර ගුරුවරු යන්නයි. අපෙ අම්මයි තාත්තයි දෙන්නාම බුදුන් වදාළ හැටියටම “පුබ්බාචරිය” වචනය අර්ථවත් කළ අය.මං ගියේ කොළඹ රාජකීය විද්‍යාලයට. මා ළඟම මල්ලිලා තර්ස්ටන් එකට. උදේ පාන්දර අම්මා උයා දෙන දේ කාලා පියාත් සමඟ කාරයේ නැඟලා ඩ්‍රැයිවරුත් සමඟ කොළඹ එනවා. මාවත් මල්ලිලාවත් ස්කෝල ළඟින් බස්සවා තාත්තා එයාගෙ කොළඹ ‘ඩැනියල් ඇන්ඩ් සන්ස්’ කියන මෝටර් ස්පෙයා පාර්ට්ස් කඩේට යනවා. ආයිත් හවස එනකොටත් ඩ්‍රැයිවර් අපව රැගෙන යන්නෙ ඉස්සෙල්ලාම සාප්පුවට. ඊළඟට තාත්තත් එක්කමයි ගෙදර යන්නෙ. මේ නිසා අපට යාළුවන් එක්කවත් වැඩිමනත් ගැවසෙන්න ලැබෙන්නෙ නෑ. ඒත් අපේ කඩවත ගෙදර පිටුපස්සෙ අක්කර 10ක ඉඩමක් තියෙනවා. ඒකෙ විවිධ පලතුරු වර්ග වවලා තියෙන්නෙ ආච්චිලා. නොයෙක් ගස් වර්ගත් තිබුණා. අපි මේකෙ තමයි සෙල්ලම් කරන්නෙ.මගෙ ළඟට ඉන්න මල්ලි මට වඩා බාල අවුරුදු 1 1/2ක් විතර. ඉතින්! නිතර අප දෙන්නා අතර ගැටුම් ඇතිවෙනවා. පොඩිදේටත් දෙන්නා සණ්ඩු වෙනවා. වත්තෙ ගස්වල එල්ලිලා සෙල්ලම් කරනකොට ටාසන්ලා වගේම වැද්දෝ ඒ වගේම හොරා පොලිස්වලත් නායකයො අපි දෙන්න. සුළු දේකට වුණත් රණ්ඩු කරන එක අම්මට රුස්සන්නෙම නෑ. ඒ නිසා ඇය වතාවක් දෙකක් අප දෙන්නා ළඟට අරගෙන හොඳටම අවවාද කළා. ඒත්! ඒකත් ටික වේලාවයි රකින්නෙ. ඊට පස්සෙ ඒක අමතක වෙලා යළිත් ගහගන්නවා.අපෙ තාත්තා ඉතාම දැඩි පුරුෂාධිපත්‍යයෙන් පිරුණු කෙනෙක්. හරියට කේන්ති ගන්නවා. අම්මා ඉතාම නම්‍යශීලී ඉවසා වදාරණ කෙනෙක් නිසා තාත්තත් එක්ක ජීවත්වුණා කියලා හිතන්න පුළුවන්. තාත්තා තමයි ඒ පැත්තෙ ප්‍රධාන යූ.එන්.පී. අරටුව. ජේ.ආර්.ජයවර්ධන මහත්මයාගෙ සියලුම මැතිවරණ ව්‍යාපාරවල තාත්තා තමයි ප්‍රධාන උදව්කාරයා. බොහෝවිට මුදල් වියදම් කරන්නෙත් තාත්තා. විශාල වශයෙන් පිරිස් ගෙදරට එන විට ඒ අයට අවශ්‍ය කෑම බීම සියල්ල සකසා දුන්නෙ මගෙ අම්මා. ජේ.ආර්.මහත්මයා පිරිසක් එක්ක දවාලට කෑමට එනවා කීවාම අම්මටත් ඉතින්! ඉස්පාසුවක් නෑ. ඒ අයට කෑම නිසි පිළිවෙළට හදා දෙනකම්.තවත් දවසක් අපි දෙන්නගෙ රණ්ඩුවක් ඇතිවුණු වෙලාවක අම්මා තාත්තා ආ පසු මේ කාරණය කීවා. තාත්තා කෙළේ අපි දෙන්නාව අල්ලලා “නුඹලා දෙන්නා පැය ගණනක් හරි ගහගන්ඩ ඕනෑ. ගහගෙන ඉවරවෙලා සාමකාමී වුණොත් තමයි දොර අරින්නෙ” කියලා කාමරයකට දෙන්නවම දාලා වැහුවා. ටික වේලාවකින් අප දෙන්නා කතාබහ කරලා රණ්ඩු වෙන්නෙ නෑ කියලා සපථ කරගෙන දොර අරින්නැයි කීවා. ඒත් තාත්තා තවත් වේලාවක් දොර වහලාම තිබ්බා. දවාලට බත් කන්ඩවත් නෑ. ඒත් අපෙ අම්මා හොරෙන් ජනේලයකින් හරි අපට බත් පත එව්වා.තාත්තගෙ මේ දඬුවම් ක්‍රමය ගැන අම්මා නෝක්කාඩු වුණත් ඒ ක්‍රමය සාර්ථක වුණේ ඒ විඳි දඬුවම දෙන්නාටම මතක හිටි නිසයි.අපේ නංගි අපට වඩා අවුරුදු 8ක් විතර බාලයි. මේ නංගිව නළවන්න අම්මා කියන ගී සින්දු අහන්න මාත් ආසයි. බොහොම මධුර ස්වරයෙන් අම්මා මේ ළමා නැළවිලි කීවෙ ඒ කාලෙ තරමක් ලොකු මාවත් නැළවෙන විදියටයි.අප අඳින්න ඕනෑ අම්මා කැමැති ඇඳුම්. ඇය ළමාකමට ගැළපෙන විදියට ඇඳුම් මස්සනවා. ටේලර් ගෙදරට ගෙනැත් අවශ්‍ය ඇඳුම පැලදුම සකස් කරන්නෙ.විවිධ විච්චූර්ණ මෝස්තර, අමුතු සාක්කු තහනම්. කොණ්ඩය වුණත් පීරන්න ඕනෑ ළමයින් විදියට. ඇය දරුවන් යහපතට බැඳ තබන්න ගත්ත ආයුධය තමයි ධර්මය.බුදු දහමට දරුවන් නැඹුරු කරන්න ඈ නොගත් උත්සාහයක් නෑ. ගෙදර බුදුන් වඳින්ටත්, පන්සල් යන්නත් දරුවන් යොමු කළා විතරක් නොවේ ඇය ආදර්ශයෙන්ම ඒ කටයුතු පෙන්වා දුන්නා. අපෙ අම්මා දරුවන්ගේ පෞරුෂය වැඩි කරන්න නිතරම වැඩකරන්න උගැන්වූවා. ගේ පිටිපස්සෙ අපි එළවළු පාත්ති දැම්මා. ඒවාට අවශ්‍ය ගොම පොහොර, ඇට වර්ග, බීජ වගේම වතුර ආදියත් ලබාදුන්නෙ අම්මා.අලස විදියට ජීවත්වීම ජාතියටම නින්දාවක්. වැඩකිරීමෙන්ම ජීවිතය ජයගනින් පුතේ... ඇය අපට කීවා. මැලිබන් වීදියේ සාප්පුවෙ ඉඳන් ගෙදර ආපු ගමන් බත් කටක් කාලා අපි ගියෙ වත්තෙ ඉඩමට.අලුත් අවුරුද්දට අපේ ගෙවල් දොරවල් නැවතත් අලුත් වෙනවා. ඒ අම්මගෙ අප්‍රතිහත ධෛර්යය නිසයි. ගේ තිබෙන බඩුමුට්ටු ඇදලා අස්කරලා පිහදලා ගේ හෝදලා අලුත් අවුරුද්දේ කිරිබත හදන්නෙ. නොනගතය, අවුරුදු චාරිත්‍ර තිතට අල්ලන කෙනෙක් අම්මා. කැවිලි පෙවිලි හදලා අපට සෙල්ලම් කරන්ඩ ඔන්චිලි පවා බැඳ දුන්නේ අම්මා.කොල්ලො තුන්දෙනකුට පස්සෙ හම්බවුණු නංගි පවුලට වාසනාවක් කියලා කවුරුන් හරි අපේ ඉදිරිපිට කියනවාට අම්මා කැමැති නෑ.ඒ ඉන් අපේ හිත් වේදනාවට පත්වේවි කියලා හිතලයි. ඒත් අම්මත් ඒක විශ්වාස කළා. ඈ අපට වඩා නංගිට ආදරය කළ බව පෙනුණත් ඒක ඈ ප්‍රකාශ කෙළේ නම් නෑ.තාත්තගෙ රබර් කට්ටිවල වැඩකරන්න දෙමළ මිනිසුන් ගන්නවාට අම්මා කැමැති වුණේ නෑ. පුළුවන් තරම් තමන්ගෙ සේවකයො සිංහලයන් වෙනවා නම් අම්මා කැමැතියි. ඒත් ඇය සියලු ආගම් ජාතීන්වලට අයත් මිනිසුන්ට ගරු කළා.ඒත් බුද්ධාගමට සිංහලකමට මුල්තැන දුන්නා.අවුරුදු දාට අම්මට හා තාත්තට බුලත් දුම්කොළ දෙන්න එන පිරිස බොහොමයක් නිසා ඒ අයට දෙන්ට අම්මා සල්ලි ඉතිරි කළා. ව්‍යාපාරවල ආදායම තාත්තට වුණාට වත්තෙ ආදායම ගත්තෙ අම්මා. බල්ලන් පූසන් වුණත් නිදහස් කැර හදන්නයි අම්මා කැමැති. ඒ අයව වුණත් හිර කරලා හදන එක වැරැදියි කියන මතයේ අම්මා හිටියා. ගමේ පන්සල්වලට වුණත් අම්මා උදව් කළේ පුදුමාකාර කැමැත්තකින්. පහළ බියන්විල පුෂ්පාරාමය හා කඩවත බිම්බාරාමය යන පන්සල්වල ප්‍රධාන දායකයා වුණේ පප්පා. අම්මත් ඒ කටයුතුවල නියැළී සිටියා. මා හිතන්නෙ පප්පා අවුරුදු 20කට වැඩිය දායක සභාවේ සභාපති.බුද්ධ වන්දනාව වගේම අම්මා දේව වන්දනාවත් කළා. හැබැයි! ඇදහුවේ කතරගම දෙවියන්. හැම අවුරුද්දෙම දරුවන් කැටුව කතරගම යාම ඇය ආසාවෙන් කළ කාරියක්.ඉතාම රසට අම්මට උයන්ඩත් පුළුවන්. මාළු, මයියොක්කා වෑංජනය. ඒවයේ රසය මට තවම මතකයි. අපෙ අම්මලාගේ අත්ගුණයද මන්දා මේවගේ රසට ලෝකෙවත් අද කන්ඩ නෑ. ඒ අය දාපු තෙම්පරාදුව. මිරිස් ගුලි, තුනපහ ගුලි අද කෑමවලට වැටෙන්නෙ නැ.පාසලේ ළමයින් වුණත් මාව නිවාඩු කාලෙට හම්බවෙන්ඩ ආවත් අම්මා තියුණු නිරීක්ෂණයක යෙදෙනවා. ඒ ළමයින්ගෙ ඇවතුම් පැවතුම් ගැන. ළමයින් නරක නම් අපට ආශ්‍රය තහනම්. චිත්‍රපට විනෝද මාධ්‍ය ගැන අම්මා අපට කියාදුන්නෙත් නෑ. ඒ අය බැලුවෙත් නෑ.අපට කියා දුන්නෙ දහම් මඟ විතරමයි.අපේ විවාහ කටයුතු ගැන වුණත් අම්මා තාත්තා එතරම් බලපෑමක් කළේ නෑ.මං කසාද බැන්දෙ දේශාභිමානී විද්‍යානිධි යටියන වෙද මහත්තමයාගෙ වැඩිමල් දුවයි. අම්මා දේශීය වෙදකමටත් ඉතාම ආදරෙයි. ඒ වගේමයි මේ වෙද පරම්පරාවටත් ඈ කැමතියි.ඇත්තටම මගේ නෝනා ඇයට දුවක්ම වුණා.මුලින්ම අපි කවුරුත් තාත්තගෙ ව්‍යාපාරය කරගෙන ගියා. 1971 දී පමණ මා තනිව ව්‍යාපාරයක් ආරම්භ කළා. මගෙ නම රංජිත් වුණත් සුරංජිත් කියලා නම දැම්මෙ ප්‍රකට ඡ්‍යොතිෂඥ ඩැනියෙල් ගමආරිය.අම්මා අපේ ව්‍යාපාරික කටයුතු හැමදේටම පුදුමාකාර විදියට ආශිංසනය කළා. ඇය කීවෙ ‘සම්මා කම්මන්තයෙන්’ මොන විදියේ ව්‍යාපාර කළත් හොඳ බවයි. සම්මා කම්මන්ත කියන්නෙ යහපත් කර්මාන්ත කියන එකයි. මස් මාංශ වෙළෙඳාම, වසවිස, අවි ආයුධ වගේ වෙළෙඳාම් කරන්ඩ ඈ කවරදාවත් කාටවත් අනුබල දුන්නේ නෑ. මගෙ නංගි වුණත් ඈ විවාහ කැර දුන්නෙ ගුණරත්න ප්‍රින්ටර්ස් අධිපතිතුමාට.අපෙ පප්පා මමීට හරිම ආදරෙයි. ඒත් පප්පගෙ තද ගතිය ඉවසන්න අම්මා පුරුදු වුණා. අපෙ අම්මා කුඩා කාලේ ඉඳලම නංගිලා මල්ලිලා හදාගෙන ජීවත්වුණු අක්කා කෙනක් හින්දා යක්කල අම්මලගෙ මහගෙදර අයට කරදරයක් වුණාම වැඩියෙන්ම කම්පනය වන්නෙත් අම්මා.තමාගෙ තත්ත්වය නිලය මුදල ගැන කිසිදු ආඩම්බරයක් අම්මා ළඟ නෑ. ඇය කවදත් එකවගේමයි. “පුතේ, අපට මෙහෙම ලැබෙන්නෙ ගිය ආත්මවල අප කළ කුසල් අකුසල් අනුවයි. ඒ නිසා තමන් සතුª ලුණු මල්ල ඉවර කරගන්ඩ එපා. ඒකට තව තවත් ලුණු පුරවාගන්ඩ.” අම්මා ව්‍යංගාර්ථයෙන් යමක් කීමේ බිණීමේ දක්ෂයි.අපෙ මාමා කෙනෙක් හෘදරෝගයෙන් නැතිවූ වෙලාවෙ අම්මාත් එකපාරටම අංශබාගයෙන් වැටුණා. ඇයට දරාගන්ඩ බැරිවුණු තරම් ශෝකයක් ඇවිත් එහෙම වුණේ. එතකොට අම්මට වයස 65ක් විතර. ඒත් අම්මා නැතිවුණේ අවුරුදු 79ක් වෙලයි. මේ රෝගී කාලය තුළත් ඇගෙ කඳුළ දහදිය සුසුම පාවුණේ දරුවන් වෙනුවන්මයි.1989 අවුරුද්දේ රට පුරා පුංචි ආණ්ඩුවකුත් ක්‍රියාත්මක වෙන්ඩ ගත්තා.තුණ්ඩු කෑල්ලක් දැම්මාම බස් දුවන්නෙ නෑ. මට පුරහල – කඩවත බස් 37ක් තිබුණා. ඉන් එක් බස් රථයක් ඒ දේශපේ‍්‍රමීන් ගිනි තියලත් තිබුණා. එදා තිබුණු ආණ්ඩුව වුණත් අපේ පැත්ත බැලුවෙ නෑ. බස් නොදිව්වොත් ආණ්ඩුවෙන් තර්ජන. බස් දිව්වොත් දේශප්‍රේමීන්ගෙන් තර්ජන. අපෙ තාත්තත් මාත් යූ.එන්.පියට උදව් කළ අය නිසා තර්ජන තවත් වැඩියි.වරක් රනිල් හා ප්‍රේමදාස මට බස් දුවන්ඩ කියලා කියද්දි අර පැත්තෙන් තර්ජන ආපු හින්දා මං බස් රථ සියල්ලම ගාල්කරලා යතුරු දාලා ගබඩාව වැහුවා. හමුදාව ගෙනැත් මේ බස් රථ දුවවන්ඩ එදා ආණ්ඩුව ක්‍රියාකළා. පුංචි ආණ්ඩුවෙ කට්ටිය මාව මරන්ඩ තීන්දු කළා. මං ජීවිතය බේරාගන්ට දරුවත් බිරියත් සමඟ විදේශගතවෙලා මාස ගණනාවක් හිටියා.අම්මා ඒ වෙලාවෙත් කිව්වෙ මෙහෙමයි. පුතේ, ඔය බස්කෙරුවාව හරියන්නේ නෑ. මේකෙන් උඹේ ජීවිතේත් නැතිවේවි. මේ බස් ඔක්කොම විකුණලා දාන්ඩ. ඇය කීවා. මං අම්මා කිව් විදියටම බස් විකුණලා දැම්මා. ඒ මදිවට මගේ ස්පෙයා පාර්ට්ස් කඩේ සුරන්ජිත් මෝටර්ස් එකේ විකුණන්නෙ ඉන්දියන් බඩු කියලත් ඒ දේශප්‍රේමීන් තර්ජනය කරලා තිබුණා. මං පිටරට හිටියට මගෙ කළමනාකරුවො ව්‍යාපාරය ගෙන ගියා. ඒ අය පැකින් කඩලා ඉන්දියන් බඩු නොවන විදිහටයි ව්‍යාපාරය කරලා තියෙන්නෙ.අපෙ අම්මා ගෙදරටත් ඇන්දෙ සාරිය. ඔසරියට වැඩිය කැමැති නෑ. රත්තරන් පලඳින්න නම් අම්මා හරිම කැමැතියි.එක වතාවක් රනිල්ගෙ රැස්වීමකට සෙනඟ අදින්ඩත් මගෙ බස් ගන්ඩ ගියා. මං ඒකටත් විරුද්ධ වුණා. කොහොම හරි අම්මා කියූ දේ හරි. බස් තිබෙනවාට වඩා නිදහසක් මට ලැබුණෙ ඒ ව්‍යාපාරයෙන් මිදුණට පස්සෙයි. මට වෙඩි තියනවා කියලා එදා දේශප්‍රේමීන් කියූ වෙලාවෙ මා දුටුවා අම්මගෙ හදවත ගැහෙන හැටි. මගෙ බිරිය හා දරුවන් බියවූ හැටි.. අම්මා නිතරම නන් දෙඩවූ හැටි.පුතේ අපි ජීවත්වෙන්ඩ ව්‍යාපාරයක් කරමු. රැස්කිරීමේ ආදීනවය අපට බුදුන් දේශනා කරලා තියෙනවා. අම්මා ඒ වෙලාවෙත් කිව්වෙ ධාර්මිත වචන.මට දරුවන් දෙන්නෙක් ඉන්නවා. පුතා රුෂාන් කරුණාරත්න. අද මගේ ව්‍යාපාරයෙ අධ්‍යක්ෂ. දුව ක්‍රිෂ්ණි රංචාගොඩ. එංගලන්තයෙ ජීවත් වෙන්නෙ දුවගෙන් අද මටත් මුණුබුරෙක් හා මිණිබිරියක් ඉන්නවා.මගෙ අම්මා 1993 දි නැතිවුණා. එදා තමයි මගේ ලෝකෙම කඩා වැටුණු දවස. එතකොට අම්මට 79යි. අන්තිම කාලයේ ඇයට බරපතළ කුෂ්ඨ රෝගයක් වැළැඳී තිබුණා.යටියන වෙද පරම්පරාවෙන් නොයෙක් උත්සාහ ගත්තා. තරමක් සුව වුණා. ඒත් හොඳටම සුව කරන්ඩ බැරිවුණා. මරණය ළංවන තෙක්ම ඇය රම්මුතුගල රජ මහා විහාරයේ ප්‍රධාන දායිකාවක්. මාත් ඒකෙ දායක සභාවේ අවුරුදු 20ක් විතර සභාපති වෙලත් හිටියා. එහි දුගී අසරණ අයට පිහිටවන මගෙ අම්මගෙ නමින් කල්‍යාණවතී ජයමාන්න නමින් අරමුදලක් පවා මා පිහිටෙව්වා. මෙහි ඝංඨාර කුලුන හැදෙව්වෙ මගෙ නෝනා.ඇයට අම්මගෙන් ලැබුණු රත්තරන් බඩු සියල්ලම විකුණලා ඒ කුලුන හදවලා අරමුදලටත් මුදල් ලබාදෙන්න ඇය ක්‍රියාකළා. එයින්ම පෙනෙනවා නේද නැන්දා හා ලේලිය කෙතරම් සබඳතාවෙන් සිටියා ද යන්න.අම්මට සංසාරෙදි මුලින් කීවා වගේ ලෙඩ රෝග නොහැදෙන්න කියලා මාත් මහ පින්කම් රැසක් කළා. ඒවා පුරාජේරුවට කියන්ඩ මා කැමැති නෑ.දිවයිනේ නොයෙක් පළාත්වල අධ්‍යාපනය ලබන භික්ෂූන් වෙනුවෙන් 100 නමකට රුපියල් 500 ගණනේ හරි මාසිකව ගෙවන්න මා කටයුතු කරනවා.මේ අතර දඹදිව බුද්ධගයාවේ බොහෝ පින්කම් කටයුතු මා කළෙත් අම්මව සංසාරෙන් එතෙර කරවන්ඩ. ඒ භික්ෂුන්ට සීතල වතුර ලබාදෙන්න මා කටයුතු කළේ උන්වහන්සේට පානීය ජල ප්‍රශ්නය තිබුණු නිසයි. අඩි 6ක හිටි බුදු පිළිමයක් මා බුද්ධ ගයා විහාරයට පූජා කළා.බුද්ධගයාවේ 114 වැනි කඨින මහා පිංකමට ගිය වසරේදී මෙහේ ඉන්න සේවකයන් සමඟ ගිහින් බුද්ධගයාවේ ඒ පිංකම බාරගෙන කළා.බුද්ධගයා විහාරාධිපති රේවත හාමුදුරුවන්ට යන්ඩ එන්ඩ කාරයක් තිබුණේ නෑ. මා රුපියල් ලක්ෂ 35ක් විතර වැය කරලා වාහනයක් අරන් දුන්නා එතෙක් ඒ හිමියන් වැඩියෙ කුලී වාහනවලින්.මේවා සියල්ලම කළේ මගෙ මාපියන් සසරේ කරදර බාධකවලට නොවැටී ඉන් එතෙර වන්ඩ මහ පින්කම් වශයෙන්.මේ වසරේ බරණැස මූලගන්ධකුටි විහාරයට යන්ඩත් හිතා ඉන්නවා. මමත් මැයි 1 වැනිදා ඉපදුණු මිනිහෙක්.වැඩකරන ජනතාවගේ දිනය වගේම මාව මේ තැනට මෙහෙයවූ අම්මත් හොඳින් රටට දැයට වැඩ කළ ගැහැනියක්. “සසුන බබළවන්න උදව් කරන්ඩ” ඇය නිතරම කීවා. මා අද කරන්නේ ඒ ටිකයි. අද මට අවුරුදු 72ක්.ජීවත්වන තුරාවට මා එම පින්කම් කරන්නෙ වැදූ අම්මට පින් පැමිණවෙන්ඩයි.උපාලි සමරසිංහඡායා- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103134</link>
    <topic>මේ තරම් ඉක්මනට ඔයාලා බඳියි කියා හිතුවෙ නෑ</topic>
    <author/>
    <content>මේ තරම් ඉක්මනට ඔයාලා බඳියි කියා හිතුවෙ නෑමෙතෙක් කතාව  චාමික සෙනෙවිරත්න ශ්‍රී ලංකා නාවික හමුදාවට බැඳී පසුව පුහුණුවක් සඳහා ඉන්දියාවට යයි. එහිදී ඉන්දියානු ජාතික, හින්දු ආගමික මංජේශ්වරී නම් විශ්ව විද්‍යාල ශිෂ්‍යාවකට ඔහු ආදරය කරන්නට පටන් ගනී. චාමික සෙනෙවිරත්නට හමුදා නීති අනුව විදේශික තරුණියක හා විවාහ වීම තහනම් ය. එහෙත් දෙපසම ඥාතීන්ට නොදන්වා කතෝලික දේවස්ථානයකදී චාමික හා මංජේශ්වරී විවාහ දිවියට එළැඹෙති. මේ බව දැනගන්නා මංජේශ්වරීගේ ඥාතීහු පොලිසියට පැමිණිලි කරති.  අද එතැන් සිට.එසේ කියවමින් සිටි අම්මා පසුව වෙනත් ගස්වලින් පොල් කඩා ඒ පොල්වලින් කිරිබත්, කිරියා හා තවත් රසකැවිලි සාදා කිරිඅම්මාවරුන්ගේ දානය දුන්නාය. එහෙත් නංගී බහතේරුවේ නැත.”සමහර දරුවො අවුරුදු පහ හය වෙනකම් කතාකරන්නෙ නෑ. ඔය ගැන ඒ තරම් ලොකුවට හිතන්න එපා”අම්මාගේ අම්මා මෙන්ම තවත් අය එසේ පැවසූහ. එහෙත් නංගී ලොකුමහත් වෙද්දී බාරය හරිහැටි ඉටු නොවුණු බව පවසමින් අම්මා ආඩාපාලි කීවාය. ඇත්තටම මේවායේ සත්‍යයක් ඇත්ද? මෙවැනි හාස්කම් කරන්නට දෙවියන්ට බලයක් ඇත්ද? සිත අයාලේ එහෙ මෙහෙ දුවයි. මේවායේ ඇත්ත නැත්ත දැනගැනීමට හෝ මේ දේවල් එක හිතින් විශ්වාස කරන අම්මාවත් ළඟ නැත.”දැන් අපි මොකද කරන්නෙ”මම පෙරළා ලක්ෂ්මීගෙන් ඇසුවෙමි.”කරන්න නම් හුඟක් දේවල් තියෙනවා” ලක්ෂ්මී පිළිවදන් දුන්නේ එලෙසිනි.”ඉස්සෙල්ලම ගිහින් කෝවිලේ සාමිට කියල පව් සමාකරගන්න වෙනවා. මංජේශ්වරීගෙ නෑ කෙනෙක් යනව නම් තමයි වැඩිය හොඳ. දවස් හතක් ගිහින් පොල් ගහල ප්‍රතිඵල බලන්නකෝ.”ලක්ෂ්මීගේ කතාව අසා උන් මම චින්තා දෙසට හැරුණෙමි. දෑස අඩවන්ය. දුක මෝරන බව පෙනුණේ අඩවන්වූ දෑසින් කම්මුල් හරහා කඳුළු ගලා ආ බැවිනි.”චින්තා අපි මොකද කරන්නෙ”මම ඇසුවෙමි.”මටත් තේරෙන්නෙ නෑ චාමික”ලක්ෂ්මී එහෙ මෙහෙ වනතුරු චින්තා ගල් පිළිමයක් මෙන් නොසෙල්වී බලා සිටියාය.”මම පල්ලියට ගිහින් ස්වාමිට කියල බලන්නම්. ස්වාමි මොනවහරි කරාවි””අපිත් එන්නම්”උදය කුමාර කීවේය.”ඒක හොඳයි”යන දිනයක් තීරණය නොවීය. එහෙත් යා යුතුª බව සිත කීවේය.”පුංචි අම්මලගෙන් ඇහුවද?””ඒ මිනිස්සු මොකවත් දන්නෙ නැහැ”අපි චින්තාගේ නිවසින් ආපසු ආවේ කුමක් කරම්දෝ යි සිතමිනි. මංජේශ්වරී වෙනුවෙන් ඕනෑම දෙයක් කරන්නට මගේ සිත සූදානම්ව සිටී. විදෙස් රටක තනිවී සිටිනා අපට මංජේශ්වරී සොයන්නට යාමට උදව් කළ හැකි කිසිවෙක් නැත. එකම පුද්ගලයා රාමචන්ද්‍රන් පමණකි. එහෙත් ඔහු කියන බොහෝ දේ විශ්වාස කළ නොහැක.ඉන්දියාව ලංකාව මෙන් දහ දොළොස් ගුණයක් විශාල රටකි. අංජනම් බැලීමෙන්වත් මෙහි සැඟවූවකු සොයාගත නොහැක.අපි චින්තා සමඟ සලාම් පියතුමා හමුවන්නට ගියෙමු. මේ කතාව අසා ඔහු මහත් සේ කනගාටුවට පත්විය. දෙවියන් යදින්නටත් පොලිසියේ සහාය පතන්නටත් ඔහු පොරොන්දු විය. එහෙත් මේ කිසිවෙක් අපේ ලේ නෑයන් නොවේ. අපි පිටගම් කාරයන් නිසා අපට මේ ප්‍රශ්නය දිගහැරෙන්නේ බොහෝ අඩුවෙනි.දින දෙකතුනක් ගතවෙද්දී මංගල සාදයට පැමිණි හැමදෙනකුටම වාගේ මේ සිද්ධිය ආරංචි වී තිබුණි. වරින් වර එකිනෙකා පැමිණ මේ ගැන අපෙන් විමසුවහ. ඉන්දියන් සගයෝ තම තමන්ගේ ගම් බිම් බලා ගොස් මංජේශ්වරී සොයන්නට උත්සාහ කළහ.ලංකාවේ නම් මෙහෙයුමක් හෝ දියත් කළ හැක. එහෙත් විදෙස් රටකට පැමිණ නීති විරෝධී යමක් කිරීමේ ඵල විපාක දෑස් ඉදිරියේම අපට පඩිසන්දී තිබේ. මම උදය කුමාර කැමති කරවාගෙන දින හතක්ම කෝවිලට ගියෙමි. එහෙත් පොල් ගසන්නට මට සිත් නොදේ.”පොල් ගහන්න එපා චාමික – ඕව ආපහු එන්න ඉඩ තියෙනව.”අපි පොල් නොගසා කෝවිලේ ගිතෙල් පහන් හත බැගින් දැල්වීමු. පූජා වට්ටියක් පූජා කළේ මංජේශ්වරීගේ රූපයට රූපයක් බාරවෙමිනි. මේ මා කිසිදාක කර නැති පුරුදුය. දෙවියන් ගැන විශ්වාසයක් නොතිබූ මා දෙස දෙවියන් බලතැයි යන්න ගැනද මට සැක සිතුණි.”උඹ දිහා නෙවෙයි. මංජේශ්වරී දිහා දෙවියො බලයි. ඈ දෙවියන් ගැන චඋ භක්තියකින්නෙ හිටියෙ”උදය කුමාර කීවේ තවත් ගිතෙල් පහනක් දල්වමිනි.”ඒ වුණාට පල්ලියට ගිහින් මංජේශ්වරීගෙ ඒ දේව භක්තිය කැඩුවෙ“මට නොසිතාම කියවිණ.”ඒකත් ඇත්ත තමයි”වරක් පත්තුකර නිවුණු ගිතෙල් පහන යළි දල්වමින් උදය කුමාර කීවේය.”අමතර පහනක් පත්තුකරේ කාටද?”මතුවූ සැකය මම මුවින් පිටකළෙමි.”මමත් බාරයක් වුණා. උඹට වුණු දේ මට වෙන්න එපා කියල”උදය කුමාර ඉන්නේ සතුටින් නොවන බව ඔහු කී ඒ වචනවලින් මට තේරුම් ගියේය. එහෙත් මේ අවස්ථාවේ ඔහු තම දුක කියන්නට අකමැතිය.මම සුසුමක් හෙළුවෙමි.මුහුදේ රළ බිඳෙමින් විත් ගල්පරවල හැපෙයි. ඒ හඬ අඳෙීනාවක් වැනිය. බැතිමතුන්ගේ යාතිකා හඬ ඒ අඳෙීනාව හා මුසුවෙයි. හැම බැතිමතෙකුම කෝවිලට පැමිණෙන්නේ තම තමන්ගේ ප්‍රශ්න ගැටලු හා දුක් වේදනා සිත තුළ පුරවාගෙනය. ඒවා දෙවියන් ඉදිරියේ වමාරා සිත නිදහස් කරගැනීම ඔවුන්ගේ එක් අරමුණකි. එහෙත් මා කෙසේ සිත නිදහස් කරගන්නද?අපි ආපසු පැමිණියෙමු. මගේ සිත එකම පිස්සන් කොටුවකි. මෙවැනි දෙයක් සිදුවේ යැයි මම මංජේශ්වරී ඇසුරු කරන්නට පටන් ගත් දා සිට කිසිවිටකත් නොසිතුවෙමි.”උඹ අදත් ව්‍යායාම් කරන්න යන්නෙ නැද්ද?”උදය කුමාර පසුදා උදෘසන ඇසුවේය.මම ඒ නොඇසුනාක් මෙන් ඇඳේ ඒ මේ අත පෙරළුනෙමි. දින කිහිපයක්ම ව්‍යායාම් සඳහා නොගිය බව මට සිහිපත් වූයේ ඒ මොහොතේය.”හැමදාම බොරු කියන්න බෑ. අද වත් යමන්” මා අසනීපයෙන් බව ඔහු පවසා ඇත. අසනීපය කකුල ඇමැට්ටිවීමකි.”අදත් නොගියොත් උඹ ඉස්පිරිතාලෙට ඇතුළු කරාවි. එතකොට ප්‍රශ්න දික්ගැස්සෙනවා”උදය කුමාරගේ දැඩි ඉල්ලීම මත මම ව්‍යායාම් සඳහා ගියෙමි.”දැන් සනීපද”පුහුණුකරු ඇසුවේය.”ටිකක් හොඳයි””හොඳටම හොඳ නැත්නම් අදත් පැත්තකට වෙලා ඉන්න. ඉන්දියාවෙ තියෙනව හොඳ තෙල්. ඒ තෙල් සාත්තුවක් කළා නම් ඔය අමාරුව මෙලහකට සුවයි.”පුහුණුකරු මා ළඟට විත් කකුල දෙස බැලුවේය. බොරුවට ආයුෂ නැතැයි මට සිතේ.”පේන්න නම් අමාරුවක් නැති පාටයි””ඊයෙ වෙනකම් ඉදිමිලා තිබුණා. දැන් හොඳයි. ඒත් අමාරුවෙන්නෙ හවසට”ඔහු ඉන්දීය සෙබළකු අමතා කිසියම් තෙලක් ගැන සඳහන් කළේය. එය මට ලබාදෙන ලෙස ඉල්ලා සිටියේය.පුහුණුකරු කී අන්දමට පසෙකට වී සිටීමට මා තුළ කැමැත්තක් නොවීය. එසේ සිටියදී මංජේශ්වරී සිහිපත්වීම දෙගුණ තෙගුණ වේ. මම බොරු අමාරුවක් පෙන්වමින් ව්‍යායාම්වල යෙදුණෙමි. එහෙත් මා බොරු කාරයෙක් නොවන බව පුහුණුකරු විශ්වාස කළේය.ව්‍යායාම්වලින් පසු උදෑසන ආහාර ගැනීම සඳහා වෙලාව නියම වී තිබිණ. ඉන්පසු තිබුණේ දේශනයකි. දේශනයට කකුලේ අමාරුව බාධාවක් නොවේ. මම මඳක් කොර ගසමින් දේශන ශාලාවට ගියෙමි.”චාමික මංජේශ්වරී කොහේහරි යහතින් ඉන්නවා. ඒක සක්සුදක්සේ පැහැදිලියි. ඒ නිසා උඹ උඹේ වැඩ අතපසු කරන්න එපා.”එය සත්‍යයකි. ඔවුන් මංජේශ්වරී සඟවාගෙන සිටිය ද, නිවාස අඩස්සියේ සිටිය ද ඇයට වද හිංසා කරන්නේවත් මරා දමන්නේවත් නැත.ඇයට නැත්තේ මා වෙත පැමිණීමේ නිදහස පමණි. මම සිත හදා ගන්නට දැඩි උත්සාහයක යෙදුණෙමි. රාම් මෝහන් කී කතාව ද මම විශ්වාස කළෙමි.පසුදා හවස් වරුවේ අපට නිවාඩුවක් ලැබිණ. මංජේශ්වරීගේ මිතුරු මිතුරියන්ට මේ ගැන දැනුම්දීම සඳහා විශ්වවිද්‍යාලයට යා යුතු යැයි සිතිණ. ඇගේ මිතුරියන් දෙදෙනකු ඈ මට හඳුන්වා දී තිබිණි. එකියක් මල්ලිකා නම් වූ අතර අනික් මිතුරිය සුභා නම් විය. නේවාසිකාගාරයේ දී ඔවුන් දෙදෙනා මට හමුවිය. ඔවුන් මධ්‍ය ප්‍රදේශයේ පදිංචිකරුවන්ය.මගේ කතාව ඇසූ ඔවුහු පුදුමයෙන් පුදුමයට පත්වූහ. ඈ අතුරුදන්වීමටත් වඩා ඇගේ විවාහය ඔවුන්ට පුදුමයක් විය.”ඔබ මංජුව කසාද බැන්දා”සුභා ඇසුවේ දෑස නළල තෙක් ඉහළට යද්දීය.”මං හිතුව ඔබ මෙහේ එන යනකොට මොකක් හරි වෙයි කියල. ඒත් මේ තරම් ඉක්මනට ඔය දෙන්න බඳී කියල නම් හිතුවෙ නෑ.””එතකොට ඇයි මංජුව නෑදෑයො අරන් ගියේ” සුභා ඇසුවාය.”ඒ අය මේ විවාහයට විරුද්ධයි””ඔය දෙන්න පොතේ අත්සන් කළා නම් ඒ අයට එහෙම කරන්න බැහැනේ””අනේ මන්දා””අපි මොනව හරි කරමු. මංජුගෙ නෑදෑයො ඉන්න තැන් අපි හොයාගන්න බලමු. ඒ හැම තැනකටම ගිහින් අපි පරීක්ෂා කරමු. අපි මේ වැඩේට පිරිමි ළමයි දෙන්නෙකුත් එකතුකරගන්නවා”ඔවුන්ගේ කතා බහ මගේ සිතට කිසියම් සැනසිල්ලක් උදා කළේය. මිතුරකුට තවත් මිතුරකු වෙනුවෙන් කළ නොහැකි දෙයක් නැති තරම්ය.”මේ පැහැරගෙන යෑම පිටිපස්සෙ ක්‍රිෂ්ණදේව ඉන්නවද දන්නෙ නෑ”මල්ලිකා ඇසුවේ මා තුළ ද කුතුහලයක් ඇති කරමිනි.”ක්‍රිෂ්ණදේව මංජුගෙ නෑයෙක් නේද?”සුභාගෙන් තවත් ප්‍රශ්නයකි.”දුර නෑකමක් ඇති”මට ක්‍රිෂ්ණදේව විවාහපේක්ෂාවෙන් මංජේශ්වරී බලන්නට ආ දවස් සිහිපත්විය. සමහර විට මේ අවස්ථාවේ මංජේශ්වරී ගේ නෑදෑයන් මේ සිද්ධියට ක්‍රිෂ්ණදේව පටලවා ගන්නට ඇත. ක්‍රිෂ්ණදේවගේ සිතේ ද මාත් මංජේශ්වරීත් සම්බන්ධයෙන් ඇතිවූ තරහ ආවේගය පළිගැනීමක් බවට පත්වී ඇය පැහැරගෙන යෑමට මුල් වූවාද? මේ සිද්ධිය මෙසේ සිදුවූවා නම් එය මගේ සිත පුරා ඔඩු දුවන්නට වූයේ පෙරටත් වැඩි වේදනාවකිනි.මංජේශ්වරී පැහැරගෙන යෑමට ක්‍රිෂ්ණදේව සම්බන්ධ වූයේ නම් එය මහා ව්‍යසනයකි.මංජේශ්වරීගේ පුංචි අම්මා බාප්පා හා දෙමවුපියන් මේ රහසක් වශයෙන් සඟවාගෙන සිටින්නේ ඔවුන් ක්‍රිෂ්ණදේවට කැමැති නිසා විය යුතුය.එසේ නම් මංජේශ්වරීට කුමකින් කුමක් සිදුවී ඇත්ද? මගේ සිත හඬා වැටෙයි. යමක් හැකි ඉක්මනින් කළ යුතුය.ක්‍රිෂ්ණදේව ගැන සැකයක් ඇතැයි පොලිසියට කිව යුතුද? එහෙත් ඔහු මෙයට කිසිසේත් සම්බන්ධ නොවූවා නම් ඔහු යළි මා සමඟ ගුටි කෙළියකට සූදානම් වෙනු ඇත.නිවැරැදි තොරතුරු සොයා සැකය දුරු කරගත යුතු යැයි මම අන්තිමට තීරණය කළෙමි.දැන් කිසියම් හෝඩුවාවක් සොයාගැනීමට උදව් කිරීම සඳහා මල්ලිකා හා සුභා ඉදිරිපත්ව සිටිති.”අපි තනියම ගිහින් මංජේශ්වරී නැවතිල හිටි ගෙදර පුංචි අම්මයි බාප්පයි මුණගැහෙන්නම්”සුභා හා මල්ලිකාගේ අවසාන තීරණයට මමද එකඟ වීමි. ක්‍රිෂ්ණදේව ගැන ද තොරතුරු සෙවිය යුතු යයි මට සිතුණේ අනතුරුවය.කෙසේ වුවද පුවත්පත්වල සිනමා පිටු ක්‍රිෂ්ණදේව ගැන විවිධ තොරතුරු සඳහන් කර තිබුණි. රඟපෑමට අකමැති ක්‍රිෂ්ණදේවගේ පෙම්වතිය යන මාතෘකාව එක් පුවත්පතක සඳහන්ව තිබුණා. එහෙත් පෙම්වතියගේ නමක් ගමක් සඳහන් නොවීය. මේ සම්බන්ධයෙන් මා තුළ ඇතිවූ කුතුහලය නිම් නැත.පසුදා හවස මම චින්තා හමුවන්නට ගියෙමි. උදය කුමාර පැමිණියේ නැත. උදය කුමාර චින්තා හමුවීමට බියෙන් පසුවනවා වත්දැයි මට සිතුණි. මට සිදුවූ දේ නිසා උදය කුමාර තුළ බියක් ඇතිවීම අමුතු දෙයක් නොවේ. චින්තා හා ඇතිකර ගන්නා සම්බන්ධයේ කෙළවර ද කිසියම් ව්‍යසනයක් විය හැක.මා සොයාගත් තොරතුරු එකින් එක චින්තා සමඟ පවසද්දී ඈ මහත් සේ පුදුමයට පත්වූවාය.”මටත් හිතෙනව ක්‍රිෂ්ණදේව ඕකෙ කොණක ඇති කියල. මිනිහ මුල සිටම හිටියෙ තරහින්. අනික මංජු එදා ගෙදරට ආව මිනිහට ගහල එලෙව්වෙ චිත්‍රපට නිෂ්පාදකයෙකුත් ඉස්සරහ. එදා මිනිහට ඇතිවෙච්චි ලැජ්ජාව මතකයිනෙ”මගේ සිතුවිලි බොහෝ දුර ගියේය. රාමචන්ද්‍රන් හමුවී මෙය නිරාකරණය කරගත යුතු යැයි මට සිතිණ.මම චින්තා සමඟ රාමචන්ද්‍රන් ගේ නිවස වෙත පියමැන්නෙමු.”දැන් මේ දෙන්න දෙමහල්ලො වැඩිපුර එළිපහළියට එන්නෙත් නැහැ.”චින්තා කීවේ ගේට්ටුව අරිමිනි. දොර ජනෙල් වසා තිබිණ. හිමින් දොරට තට්ටු කළේ ඔවුන් ගෙදර ඇතැයි සිතමිනි. රාමචන්ද්‍රන් පැමිණ දොර ඇරියේය. ඔහු දින කිහිපයකින් රැවුල කපා නැති බව පෙනුණි. යාචක පෙනුමක් ආරූඪ වී තිබිණ.”එන්න ළමයිනේ ඇතුළට. ඇවිත් වාඩිවෙන්න” ඔහුගේ කටහඬ ශෝකයෙන් දැවුණේය.”අපි දෙන්නට උයාගත්ත දේ කන්න හිතෙන්නෙත් නෑ. කෑවට ඇඟට අල්ලන්නෙත් නෑ. අනේ මන්ද මක්කොරන්නද කියල”මම පුටුවක ඉඳගතිමි. චින්තා සකුන්තලා දේවී සොයා මුළුතැන් ගේ දෙසට ඇදුණාය.”මංජේශ්වරීගෙ විශ්වවිද්‍යාලෙ යාළුවො ක්‍රිෂ්ණදේව සැකකරනව“මම පැමිණි කාරණය කෙළින්ම කියා දැම්මෙමි. රාමචන්ද්‍රන් හිස වැනුවේය. සිතිවිලි ඔහුට ඔච්චම් කරන්නාක් මෙනි. තත්පර ගණනක් නොව විනාඩි ගණනක්ම නිහැ¼ඩියාව පැතිර ගියේය. රාමචන්ද්‍රන්ගේ කල්පනාව බොහෝ දුර ගොස්ය. ඔහු ගෙතුළ උන් බිරිය ඇමතුවාය. බිරිය සමඟ සියල්ල පැවසුවේ ක්‍රිෂ්ණදේවගේ නම ද සඳහන් කරමිනි.”චී චී ක්‍රිෂ්ණා ඉල්ලෙ”ඈ එසේ කියමින් පුටුවක නොව උළුවහු පඩිය මත ඉඳගත්තාය.”මාත් හිතන්නෙ නෑ ක්‍රිෂ්ණදේව මේකට සම්බන්ධයි කියල. කොයි දේ කළත් අපේ නෑදෑයො මංජේශ්වරී තවත් මිනිහෙකුට බාරදෙන්නෙ නැහැනේ.”ඒ වුණාට මිනිහ බලෙන් ගෙනිච්චද දන්නෙ නැහැනෙ”මා තුළ ඇති සැකය මම තවදුරටත් තහවුරු කළෙමි. රාමචන්ද්‍රන් කල්පනා කරන්නට විය. මුහුණ වෙනස් වී බිමට හැරවිණ. සකුන්තලාදේවී මොන මොනවාදෝ පැවසුවාය. බස නොදත් මට ඒ කිසිවක් තේරුම් නොගියේය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103135</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්එක් දහස් නවසිය හතළිස් ගණන්වල පාදුක්ක කුරුගල ප්‍රදේශයේ ලියුම් බෙදුවේ ‘සර්නේලිස්’ පියුන් මහත්තයාය. රාජකාරිය දේවකාරියක් ලෙස ඉටුකළ ඔහු ඉතාම කාරුණික සත්ගුණවත් අයෙකි. එක් දවසක් ඔහුට පුදුම ලියුමක් ලැබුණේය.කක්කුටු අඬු වැනි අකුරින් එහි ලිපිනය ලියා තුබුණේ මෙසේය. ‘කුරුගල වෙලපල්ලේ අපේ අම්මාට ලැබිය යුතුයි’ වෙල පල්ලෙහා ගෙවල් බොහෝ ගණනක් ඇත. නමක් නැති මේ ලියුම කොහොම බෙදන්නද? ඔහු දස අතේ කල්පනා කළේය. ලියුම පසෙක තැබීය. දින ගණන් පසුවූවද මෙම ලිපිය බෙදිය යුතු ක්‍රමයක් කල්පනා නොවූයේය.”නීති විරෝධී වුණත් මම මේ ලියුම කඩලා බලනව“ ඔහු ලිපිය පරෙස්සමින් ගලවා බැලීය. කුණු දූවිලි වැකුණු කොළ කැබෙල්ලක් ‘සෙල්ලිපි’ අකුරින් එහි මෙසේ ලියා තිබුණි. “අපේ අම්මාට ලියා දන්වන වගනම්; අනේ බුදු අම්මේ! මට නං මේ ගෙදර වැඩ කරන්න බැහැ. ගෙදර නෝනා යස්සනියක් වගේ සැරයි. උදේ ඉඳන් රෑ වෙනකං වැඩ කළත් හොඳක් නම් නැහැ. අතට අහුවෙන දර පෙනෙලිවලින් පොල්කටු හැඳිවලින්, කැති මන්නා මිටිවලින් මට තඩිබානවාය.මගේ ඇඟ වනයක් වගේ පුපුරු ගහනවාය. කරවල හොදියි බත් දංකුඩයි හැමදාම කන්න බැරිය. මං පොල් ඉරට්ටක් ගානට හීන් වෙලාය. අනේ! අම්මේ මාව ඉක්මනට ගෙදර අරගෙන පලයං! මීට දෝනිඇන්දා වන කරලැයින්.ලිපිය කියවූ පියුන් මහත්තයා ගේ ඇසට කඳුළු පිරිණි. බංගලාවක වැඩකාර කමට ඇරපු කෙල්ලෙකුගෙ ලියුමක්. ඔහු වෙල පල්ලෙහා තිබුණු ගෙවල්වලට ගොස් බංගලාවක වැඩට යැවූ කෙල්ලක් ගැන සොයා බැලීය.අංගොනෝනා නම් දුප්පත් ගැහැනියගේ බාල කෙලී එසේ ගොස් ඇති බව සොයාගත හැකි විය. අන්තිමේදී ‘වෙලපල්ලේ අපේ අම්මාට’ ලිපිය ලැබුණේය. පසුදාම අංගොනෝනා කොළඹ ගොස් කෙල්ල ගෙදර කැන්දන් ආවේය.”අපේ පියුං මහත්තයට බුදුබව අත්වෙන්න ඕන මේ කොරපු උපකාරෙට” සර්නේලිස් පියුන් උන්නැහේට අංගොනෝනා ආශිර්වාද කළේ ඒ අයුරිනි.වීදාගම අමරදාස දූවගේමහා ලේඛක ලියෝ ටොල්ස්ටොයි දිනක් මොස්කව් දුම්රිය පොළේ බංකුවක හිඳගෙන කල්පනා කරමින් සිටියේය. ඔහු සැරැසී සිටියේ ;ගාවියකුගේ චාම් ඇඳුමෙනි. ටික වේලාවකින් එතැනට පැමිණි විචිත්‍ර ඇඳුමකින් සැරැසී ගත් නෝනා මහත්මියක්; ඔහු දකිමින් තමා ළඟ වූ විශාල ගමන් බෑගය ඔහුට පෙන්වමින්, මෙසේ කීවාය:”ලොකු උන්නැහේ, මේ බෑගය ගෙනිල්ලා දෙවැනි මැදිරියෙන් දානවද?”කිසි කතාවක් නැතිව බෑගය ඔසවාගත් ටොල්ස්ටොයි එය දෙවැනි මැදිරියෙහි ගෙනගොස් තැබුවේය.කාන්තාව ඔහු අතේ මුදල් කීපයක් තබමින්, හනි හනිකට දෙවැනි මැදිරියට ගොඩවූවාය. මෙය දුටුව තවත් මඟියෙක් එතැනට දුවවිත්, කාන්තාවට මෙසේ පැවසුවේය.”නෝන දන්නවද, ඒ කවුද කියලා? ඒ තමයි කෞවුන්ට් ලියෝ ටොල්ස්ටොයි”කාන්තාව තැතිගනිමින් ටොල්ස්ටොයි සොයාගෙන ගියාය. ඇය ඔහු ළඟට ගොස් තමාගෙන් සිදුවූ වරදට ඔහුගෙන් සමාව ඉල්ලා සිටියාය.”හා... හා.. ඔබ වැරැද්දක් කළේ නෑ, මගෙන් සමාව ඉල්ලන්න. මම වැඩක් කළා. ඔබ ඒකට නියමිත කුලිය මට ගෙව්වා. එච්චරයි...”ටොල්ස්ටොයි සිනාසෙමින් පැවසුවේය. කාන්තාව නැවතත් ඔහුගෙන් සමාව අයදිමින්; දුම්රිය මැදිරිය වෙතට දිව්වේ,දුම්රිය පිටත්වන සංඥා නළා හඬ ඇසුණු බැවිනි.ගන්නොරුවේපරාක්‍රම ඇස්.විජේවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103136</link>
    <topic>ඔහු ද රණ විරුවෙකි</topic>
    <author>ඉසවි</author>
    <content>ඔහු ද රණ විරුවෙකියුද පිටියේදී ත්‍රස්ත ප්‍රහාරයකට ගොදුරු වුවද ඔහුට ජීවත්වීමට වාසනාව තිබිණි. කාලයක් ගතව ගියේය. රෝගාතුර වූ ඔහු යුද්ධයේ ප්‍රතිඵලයක් ලෙස මිය ගියේය. යුද පිටියේදී මිය නොගිය ද ඉන් වසර ගණනකට පසුව මිය ගිය ද ඔහු ද රට වෙනුවෙන් ජීවිතය පූජා කළ අභීත රණවිරුවෙකි. ඔහු නම් කැලණිය පට්ටිය හන්දියේ පදිංචිව සිටි කර්නල් කැළුම් සමන්තය.පාසල් වියෙහි සිටම සිතේ තිබු ආසාව මුදුන්පමුණුවා ගැනීම සඳහා ඔහු 1989 වර්ෂයේදී ලුතිනන්වරයකු ලෙසින් ශ්‍රී ලංකා යුද හමුදාවට බැඳුණේය. ඔහු උතුරු නැඟෙනහිර බොහෝ ප්‍රදේශවල සේවය කළේය.ඒ අතරතුරදී ඔහු උසස්වීම් ලැබූයේය. විවිධ සම්මාන ලැබුවේය. යුද්ධය දළුලා ඇවිලි ගිය සමයේදී එනම් 2000 අපේ‍්‍රල් 30 දා පලෙයිවලදී ත්‍රස්ත ප්‍රහාරයකට ගොදුරු වූයේය.තම පුතුගේ වියෝව නිසා හැඬු කඳුළෙන් පසුවන නන්දනී පෙරේරා අපට පැවැසුවේ,“මගේ පුතා මූලික අධ්‍යාපනය ලැබුවේ දෙමටගොඩ වේළුවන මහ විද්‍යාලයේ. පසුව මරදාන මහා බෝධි විද්‍යාලයට ඇතුළත් වුණා. පාසලේදී පුතා කෙඩෙට් නිලධාරියකු ලෙස කටයුතු කළා.එයා හමුදා සේවයට යන්න බොහොම කැමැත්තෙන් හිටියා. 2000 වසරේදී පුතා ත්‍රස්තවාදීන්ගේ මෝටාර් ප්‍රහාරයකට ලක්වුණා.පුතා සුවය ලැබුවත් ඔහුගේ කන ළඟ මෝටාර් එකක කෑල්ලක් රැඳී තිබුණා. වෛද්‍යවරු කිව්වේ එය ඉවත් කරන එක අවදානම් කියලා. ඒක ඉවත් කළොත් පුතා අංශභාග රෝගී තත්ත්වයට පත්වෙන්න පුළුවන් කිව්වා. සුවය ලැබුවට පස්සේ පුතා හමුදා මූලස්ථානයේ සේවය කළේ. ඉන් පසුව රාගම රණවිරු සෙවණේ සේවය කළා. ඔය අතරතුරදී තමයි පුතා රෝගී වුණේ. මගේ පුතා රට වෙනුවෙන් ජීවිතය පූජා කළා.” දෙස් විදෙස් පුහුණුව ලැබු කර්නල් කැලුම් සමන්ත අකුණු පහර, වන්නි ික්‍රම, සත්ජය, රිවිරැස, ජය සිකුරු ආදි මෙහෙයුම් රැසකට දායක විය.ත්‍රස්ත ප්‍රහාරයේදී සිදුවූ තුවාල හා සමඟම තම ජීවිතය පිළිබඳව තිබු අවිශ්වාසයත් නිසා ඔහු විවාහ දිවියට ඇතුළත් නොවූයේය. සහෝදර සහෝදරියන් හතර දෙනකුගෙන් යුතු පවුලේ දෙවැනියා වූ කැලුම් මිය යන විට 43 වැනි වියෙහි පසු වූයේය.ජීවිතයේ හොඳම කාලය රට වෙනුවෙන් කැප කළ ඔහු මියගියේ යුද්ධයෙන් නිදහස් වූ සාමකාමි රටකය. ත්‍රස්තවාදයෙන් රටම මුදවා ගැනීමට කළ සටනේ විරුවකු ලෙසින් ඔහු මවුබිම වෙනුවෙන් මියගිය හමුදා විරුවෙකි.ඉකුත් පෙබරවාරි 10 දා ජීවිතයෙන් සමුගත් ඔහු ගම්වැසියන්ගේ පවුලේ නෑසියන්ගේ සෝ සුසුම් ක¼ළු මැදින් මිහිදන් කෙරිණි.ඉසවිපසුබිම් තොරතුරුජීවනී දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103137</link>
    <topic>ජීවිතේ සැරයක් වැරදුණාම හරිගස්සන්න අමාරුයි</topic>
    <author>ටෙක්ලා පද්මිණී කාරියවසම්</author>
    <content>ජීවිතේ සැරයක් වැරදුණාම හරිගස්සන්න අමාරුයිමම දකුණේ දෙවුන්දර. අපි ගොවියෝ. අපේ අප්පච්චිට කරත්ත තිබුණා. කිරි හරක් හිටියා. අපේ තාත්තා බොහොම හොඳ මනුස්සයා. අපිට පාරක් ගහන්නේ නැහැ. ඒකට අම්මා. උන්දෑ මූණ බැලුවත් ඇති අපිට.මමත් ඉස්කෝලේ ගියා. උදෙන් ම උයලා බත් පිඟානක් කන්න දීලා අම්මා අයියලා දෙන්නවයි මාවයි ඉස්කෝලෙ යවනවා. අපි ඉස්කෝලෙට යන්නේ බක්කි කරත්තේ. ඉස්කෝලෙට ගිහින් මේසේ උඩින් පොත් ටික තියලා මම නඟිනවා කන්දට. එහේ කීන, දං, හිඹුටු, බෝවිටියා අපිට කන්න ඕන තරං දේවල් තියෙනවා. දවල් වෙන කල් මම කරන්නේ ගලින් ගලට ගහෙන් ගහට මාරු වෙවී ඔහේ කැලේ ඇවිදින එක.අපේ ගමේ එක පැත්තක් කලපුව. තව පැත්තක් ගොඩබිම අපේ ඉස්කෝලෙ තිබුණේ කැලෑ කන්ද පාමුල එතැන බොහොම ලස්සන තැනක්. ඉස්කෝලේ ඇරිලා ඉස්කෝලෙ මහත්තයත් ගෙදර ගියාට පස්සේ මම ගිහින් පොත් ටික අරන් ගෙදර දුවනවා. හෙමින් ගෙට ගිහින් මැටි කෝප්පෙන් වහලා තියෙන බත් පිඟාන කනවා. මම කැලේ පැත්තට කවදාවත් කා එක්කවත් රණ්ඩු සරුවල් කරගෙන නැහැ. ටවුම කිට්ටුව අපේ අත්තගේ කඩයක් තිබුණා. ඒකේ තේ බනිස් බත් ඕනෑ ම දෙයක් තියෙනවා. හවසට එතැනට ගිහින් ඉන්නවා. ඒ කාලේ බොහෝම සතුටින් ජීවත් වුණා.අපේ අප්පොච්චිට සහෝදරයෝ හතර දෙනෙක් හිටියා. සහෝදරියෝ තුන් දෙනෙක් හිටියා. හොඳට ඉඩකඩම් ගේ දොර තිබුණා. අපේ තාත්තා පවුලේ බාලයා. තාත්තාගේ එක අය්ය කෙනෙකුට ඉඩකඩම් තිබුණාට ගෙයක් තිබුණේ නැහැ. පවුලෙ කවුරුවත් ගෙයක් හදා ගන්න කල් එයාව නවත්ත ගන්න කැමැති වුණේ නැහැ. අපේ තාත්තා බාප්පට කීවා මෙහේ නැවැතිලා ඉඳගෙන ගෙයක් හදාගන්න කියලා. ඒ බාප්පගේ දුව මට වඩා වැඩිමල් පුතාලා දෙන්නා බාලයි. අපි එකට ඉස්කෝලෙ ගියේ. ඒ බාප්පා ගෙ නැන්දා එක විදිහක්. ඒත් ඉතිං අපේ අම්මා හොඳට සැලැකුවා. අපිටයි ඒ මල්ලිලටයි වෙනසක් කළේ ම නැහැ.ඒ කාලේ මම බොහොම දඟ වැඩ කළා. එක දවසක් මතකයි අම්මා කැවුම් උයලා තිබුණා අවුරුද්දට. මම ඉල්ලලා ම ඇඬුවා. මහ මුට්ටියක කැවුම් උයලා දාලා වැස්මක් බැඳලා අම්මා දුමේ තිව්වා. මගේ ඇඬිල්ලට අම්මට හොඳටම කේන්ති ගියා. අම්මා කැවුම් හත අටක් පිඟානකට දාලා මගෙන් ඇහුවා මේ ඇති ද කියල. මං මොකුත් කීවේ නැහැ. ඊට පස්සේ ඇහුවා ඔක්කොම කනවද කියලා. මං කීවා ඔව් කියලා.අම්මා කැවුම් පිඟාන ආයේ දුමෙන් ම තියලා මිදුලට බැහැලා මල්කැරෑ කෝටුවක් කඩාගෙන ආවා. මට ඉඳගන්න කීවා. මම ඉඳගත්තා. මං දන්නවා දැන් අම්මා ගහන විත්තිය මම වාඩි වුණු ගමන් අම්මා කැවුම් පිඟාන බිම තිව්වා. මම කැවුම් පිඟාන දිහා නොබලා ‘අන්න අම්මේ ආතා’ කීවා. අම්මා මිදුලට එබුණා. මම කැවුම් අරන් දිව්වා. මං හිතුවේ තාත්තා ආවහම මට හොඳටම ගුටි කන්න වේවි කියලා. ඒත් මොකුත් වුණේ නැහැ. අම්මගේ කතාව අහලා තාත්තා හොඳට ම හිනා වුණා. කොහොම වුණත් අපි හරි ම සතුටින් හිටියා.දවසක් මම ගෙදර හිටියේ නැහැ. බාප්පගේ පොඩි පුතා ඉන්න තැනට කුරුම් බැට්ටියක් වැටිලා. එය හිතලා තියෙන්නේ මම එයාට ගලකින් ගැහුවා කියලා. ඒක නැන්දා අම්මටයි තාත්තටයි කියලා. මට අම්මයි තාත්තයි හොඳටෝම ගැහුවා. අක්කා දැකලා තියෙනවා කුරුම්බැට්ටි වැටෙනවා. මම ඒ වෙලේ ගෙදර හිටියෙවත් නැහැ. මම ගෙදර ආවහම තාත්තා ගැහුවා. අපේ ආත්තගේ කඩේ ළඟ අම්බලමක් තියෙනවා. මම ඒකට ගිහින් හැංගිලා හිටියා. ගෙදර අයයි ගමේ අයයි මාව හැම තැනම හෙව්වා. අම්මයි තාත්තයි අම්බලමට ඇවිත් මාව හොයන කොට මම හිටියේ අම්බලමේ මැස්සක් යට. හැමෝගෙන් ම ඇහුවා මාව දැක්කද කියලා. හැමෝ ම නැහැ කීවා. ඇත්තටම කවුරුත් මාව දැක්කෙ නැහැ.උදේ මම මැස්ස යටින් එළියට ආවහම හැමෝම පුදුම වුණා. මම ආත්තගේ කඩේට ගිහින් ආප්ප කාලා තේ බිව්වා. ඒ දෙවුන්දර පෙරහර දවස්. නංචක කට්ටියක් එක්ක මමත් ඇවිද ඇවිද හිටියා. ඉඳලා එයාලා එන කොට මමත් ඒ බස් එකේ ම නැගලා ආවා. ඒ කට්ටියේ හිටි එක ඇත්තෙක් මගෙන් ඇහුවා ඔය ළමයා අපි එක්ක යන්න එනවද කියලා. ඉතිං ඒකයි මම බය නැතිව ඒ බස් එකේ නැගලා ආවේ එනවා එනවා ඉවරයක් නැහැ. දැන් ආව දුර ඇතියි කියලා මට හිතුණා. මං මාව එක්ක ආපු මාමාට බොරුවක් කියලා බස් එක නවත්ත ගත්තා. නවත්ත ගෙන පාර එහා පැත්තට පැනලා තිබිච්චි අඩි පාර දිගේ පහළ දිව්වා පණ එපා කියලා. දුවල දුවල ගිහින් නැවතිලා බැලුවහම කව්රුත් පේන්න නැහැ. ඒ පාර මං ආව පාර දිගේ ම කිරි කාරයෙක් ආවා.එයා ඇහැව්වා බස් එකෙන් බැහැලා දිව්වේ ඔය ළමය ද කියලා. මම ඔව් කීවා. ඒ කිරි මාමට දරුවො නැහැ. මම විස්තරේ කීවහම කිරි මාමා මාව එක්ක ගිහින් දරු කමට හදා ගත්තා. එතකොට මට අවුරුදු 13 ක් විතර ඇති. මම කිරි මාම ගෙන් එඬේරකම ඉගෙන ගත්තා. ගොවිතැන් වැඩ ඉගෙන ගත්තා. ඒ කාලේ ගල්කිස්සේ පොල්වතු කුඹුරු හරි හරියට තිබුණා. පොල් ගෙඩි දෙකක් ගෙනිහින් දුන්නහම ආප්ප අම්මා උදේට කන්න ආප්ප දෙනවා.ඒ කාලේ හමුදා කඳවුරක් තිබුණා. රත්මලාන හරියේ දවසක් හරක් දිගේලි කර එද්දී පොල් ගෙඩි දෙකක් ඇහින්දා කියලා මාව මුරකාරයට අල්ලලා දුන්නා. කිරි මාමා තමයි මාව බේරගත්තේ.තව දවසක් ඒ පැත්තේ සාස්තර පොළක් තිබුණා. අම්මණ්ඩි කෙනෙක් ඔළුව වනවනා සාස්තර කියනවා. මම ඒක බලන්න ගියා. මගේ බාප්පලත් ඇවිත් මාව හොයන්න සාස්තර අහන්න. මෙන්න මගේ අම්මා ගේ නංගි මගේ අතින් අල්ල ගත්තෙ නැතෑ. මම මූණ බැලුවා. අත ගස්සල තල්ලු කරදාලා දිව්වා. එතැන හිටිය සේරම මාව අඳුනනවා. මම කිරි බෙදන්න යනවනේ උදේට. කිරි මාමගේ ගෙදරට මාව හොයාගෙන තාත්තයි බාප්පයි අම්මයි ආවා. පොලිසියෙනුත් ආවා. පොලිසියේ ලියලා මාව ආපහු එක්ක ගියා. ගිහින් එදා රාත්‍රියේ ගෙදර නිදා ගෙන ඉඳලා ආයේ පහුවදා පාන්දරම හොරෙන් පැනලා ගල්කිස්සට ආවා. ඔහොම තුන්වතාවක් වුණා. ඊට පස්සේ මම කිරි මාමාගේ ගෙදරින් වෙන තැනකට ගියා. මම ගියහම කිරි මාමයි නැන්දයි හොඳටම ඇඬුවා. නොකා නොබී හිටියා. මම එයාලාව බලන්න ගියා. ජීවත් වෙලා ඉන්න කල්ම මම එයාලව බැලුවා.මම ටික ටික ලොකුවෙන කොට කුඹුරු වැඩට සී සාන්න වපුරන්න කුඹුරු කොටන්න ගියා. අත්තිඩියේ වෙලේ මම වපුරපු නැති කුඹුරක් නැහැ. මම වැඩ කරලා සල්ලි හොයන් කුඹුරු අඳේට කළා. මට ම කියලා හරක් බානක් ගත්තා. මට අත්තිඩිය ගල්කිස්ස රත්මලාන ගම්වල මිනිස්සු බොහොම ආදරෙයි. ඉස්සර මේ දැන් වගේ ගෙවල් පිරිලා නැහැ. දැන් වෙල් ගොඩ කරලා කුඹුරු කෑල්ලක් නැහැ. පස්සේ මම මුස්ලිම් මුදලාලි කෙනෙක් ගේ පාළු ගෙදරක තමයි උයාගෙන කාලා ජීවත් වුණේ.දැන් අවුරුදු පහළොවකට විතර ඉස්සෙල්ලා මම කුඹුරක් වැඩ කරලා තෙත පිටින් පාරේ කතා බහ කර කර හිටියා. ඒ ඉන්න කොට යාළුවෙක් විහිලුවට වගේ එයා ආව කාර් එක මගේ ඇඟට කැපුවා. මම දන්නෙ නැහැ. මම කාර් එක යට. මට සිහිය තිබුණා. එයාල මාව ඉස්පිරිතාලෙට ගිහින් දාලා ආවා. ඊට පස්සේ බලන්න ආවේ නැහැ. උදව්වක් කළෙත් නැහැ. අන්තිමට යාළුකමක් නැති වුණා. මගේ කකුලත් නැති වුණා. කකුල දනිස්ස ළඟින් කපපු දවසේ මම හරියට ඇඬුවා. සෙල්ලම ලෙල්ලම වුණා. මට රස්සාව කර ගන්න බැරි වුණා. මම අසරණ වුණා. ඥාති මිත්‍රයෙක් නැති වුණා. සහෝදරයෝ නෑයෝ හිටියට මම කොහොමද යන්නේ? මට පුළුවන් කාලේ මම ගියේ නැහැ. බැරි වුණහම යන්න බැහැ. ඉතිං මම අත්තිඩියෙම පැලක් අටවගෙන හිටියා. නෝන මහත්තුරු මට කන්න වැරැද්දුවෙ නැහැ. මට බෙහෙත් ටික ගන්න ඉස්පිරිතාලෙට යන්න ඇඳුම පැලඳුම සේරම අවට මිනිස්සුන් ගෙන් ලැබුණා. මේ පැත්තේ හැමෝ ම මාව හොඳට දන්නවා.මම දඩබ්බර මිනිහා. ඒ වුණාට කූඹියෙකුටවත් වරදක් කරලා නැහැ. මම හොඳට හරක් ගෙන් වැඩ ගත්තා. හරක් මට ළමයි වගේ කීකරුයි. මොනවා කරන්න ද වෙච්චි දුකට කියලා ඉන්න කොට ගෙදරක වැඩට යන ගෑනු කෙනෙක් තමයි මට මෙතන හොයලා කරලා දුන්නේ. ඒ ඇත්ති හැමදාම මාව දැක්කහම අතේ තියෙන කීය හරි මට දීලා ගියා. ඊට පස්සේ මට ඉන්න මෙතැන හොයලා දුන්නා.පියදාස මහතා හැ¼ගුම් බරව ඉතා සැහැල්ලුවෙන් ජීවිත කතාව කියාගෙන ගියා. වසර හැත්තෑ පහක ජීවිත කතාවේ ඉතා රස මුසු තැන මෙන් ම දුක් මුසු තැන් රාශියකි . ඇයි පියදාස මහත්තයා කසාද බැන්දෙ නැත්තේ?ඥාති මිත්‍රාදීන් දාලා ඇවිත් මෙහේ ඥාති මිත්‍රාදීන් ඇති කරගන්න මට ඕන වුණේ නැහැ. ඇහැට කණට පේන ගැටිස්සියෙක් ඒ කාලේ හිටියා. ඒ ඇත්ති කොච්චර මට ළෙන්ගතු වුණත් ගෙදරින් අඩියක් එළියට තියන්නේ නෑ කීවා. එයාට බින්න බහින්න මනමාලයෙක් හොයාගන්න ඇරලා මම පැත්තකට වුණා. මම නිදහසේ සතුටින් හිටියා. දැන් පූරුවෙ අකුසල කර්මයක් ගෙවනවා.එකම සැනසීම මෙතැන සතුටින් කාලා බීලා ඉතිරි කාලෙ ගෙවන්න ලැබිච්චි එක විතරයි. පියදාස මහත්තයා කීවා.රටේ හැම තැනම මම ඇවිද්දා ඒකට සතුටුයි... ඒ වුණාට එදා මට වැරැදිලා. එදා මම හිතුවක්කාර නොවී ඉවසලා ඉගෙන ගත්ත නම් හොඳයි. මගේ බාප්පත් එදා තාත්ත ගෙන් හොඳටම ගුටි කාලා. තාත්තයි බාප්පයි එනිසා විරසක වෙලා. එහේ මගේ නෑදෑයො ඉන්නවා. ඒත් මට යන්න හිත නැහැ.“මිනිහෙකුට එක සැරයක් වැර දුනහම ඒ වැරැද්ද නිවැරදි කරන්න හරිම අමාරුයි.”පියදාස මහත්තයගේ කතාව අහලා මම යළිත් මතකයට ගත්තා.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103138</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා...වැස්සෙන් පිරී ඉතිරී ගිය පොලොන්නරුවේ ගම්බද දර්ශනයක් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=as1103139</link>
    <topic>යව්වන උයන</topic>
    <author/>
    <content>යව්වන උයනහිරිපොද වැස්ස මොනතරම් සුන්දර ද? වැහිපොද එක දෙක බිමට වැටෙද්දී කුඩය යටින් අප ඇවිද ගියේ මොනතරම් ආදරයෙන් ද? ඒ දවස්වල ඒ සුන්දර වැහි පොදට අපි මොනතරම් ආදරය කළා ද? ඔයාට මතකයි ද,ඔයා හැමදාමත් හවසට දෙවැට දිගේ ඇවිදගෙන එනවා. හිරිපොද වැස්සෙ තෙමි තෙමී. ඔයා සුදු පාටට කිරි කොකෙක් වගේ වැහි පොදට තෙමි තෙමී යද්දී - කුඩය අරගෙන ඔයා එන පෙරමඟට මම දුවගෙන එන්නෙ. ඔයාගෙ සුදු ඇඳුම් වැහි පොදට තෙමේවි කියලා හිතට ඇති වුණු දුකට - මම දන්නවා. ඒ සුන්දර කාලෙ ආයෙ කවමදාවත් එන්නෙ නෑ කියලා. කාලය ඉගිලුණා අපේ ජීවිත විසිරුණා.ඒ සිරිපොද වැස්සම මුරුගසන් වර්ෂාවත් බවට පත් වුණා. දුකින් පීඩිතව අවතැන් වූ මිනිසුන් ගේ වේදනාත්මක හ¼ඬ දස අතින් ම ඇහුණ හැමදාමත් මම ආදරය කරපු ඒ සිරිපොද වැස්සම අද මගේ නෙතට කඳුළක් උරුම කරලා.සිසිලස අරගෙන එන ඒ වැහි බිංදුව ම මහා ගංවතුරක් බවට පත්වෙලා. පළාතක් ම යට කරගෙන ගලාගෙන යද්දී ජීවිත ලක්ෂ ගණනක් අවතැන් වෙද්දී උන් හිටි තැන් අහිමි වී ඇදිවත පමණක් ම උරුම වෙද්දී ඒ සිත්වල ඒ සුන්දර වැහි බිංදුව ගැන ඇති වුණු හැඟීම මොනවගේ වෙන්න ඇද්ද? ඒ සුන්දර වැහි පොදම රාක්ෂයෙක් වගේ මහා විනාශයක් ඇති කරද්දී මගේ සිත ගොඩාක් වේදනාවෙන් රිදුම් දුන්නා.ඒ මම ගොඩාක් ආදරය කරපු ඒ සුන්දර වැහි පොදම මම ගොඩාක් ආදරය කරපු ඔයාවත් ඒ රුදුරු හස්තයේ පීඩනයට හසුවූ බව දැනගත් මොහොතේයි. මගේ හදවත මොනතරම් හඬා වැටුණද?ඒත් මම දන්නවා කවදාවත් ම ඔයාව මගෙන් ඈත් කරන්න කාටවත් ම බෑ කියලා. ඔයාට පුංචි සීරිමක් වත් වුණොත් ඒ වේදනාව මට ගොඩාක් දැනෙනවා. ඔයාට මොනවත් ම වෙන්නෙ නෑ.එදා අපේ හදවත් එකතු කළ මේ සුන්දර වැහි බිංදුවම නැවතත් අපේ හදවත් ලං කළයි කියලා මට හිතෙනවා. කාලාන්තරයකට පස්සෙ අපේ මතකය අලුත් කරපු මේ (අ) සුන්දර වැහි බිංදුවත් සමඟ ම ඔයා ගම එනවා කියලා මම දන්නවා.ජීවිතෙන් පළිගන්න දැන් හොඳටම ඇති. ඔයා ගම එනකම් සුන්දර වැහි පොද වගේ ම ඔයාගෙ සුන්දර මතකයත් මඟ බලාගෙන ඉන්නවා. හැමදාමත් ඇද හැලෙන වැහි පොද සුන්දර වගේ ම අසුන්දර වෙද්දී මම සෙල්පිළිමයක් වගේ බලාගෙන ඉන්නවා.දෙවැට දිගේ ඔයාගෙ රුව මතුවෙන තුරා.කල්හාරිනිරතුරු ඇයි ද ඔබ මා සැක කරන්නේ ඔබ ළඟ නොවෙද මා හදවත රැඳෙන්නේ නැතිවද පි‍්‍රයේ මගෙ පේ‍්‍රමය දැනෙන්නේ ඔබ නැති ලොවක් ගැන කෙලෙසද සිතන්නේකිසිවක් ඔබට දෙන්නට ඉතිරිව නැත්තේ එනමුත් මුළු හදින් ඇයි මා පිළිගත්තේ මනුසත්කමට මා පිළිතුරු දිය යුත්තේ කිසි දින හැර නොයමි සසරේ මතු මත්තේ  ඩබ්ලිව්. නිලූකා පොඩිමැණිකේ ගම්පොළ (අටබාගේ)ඇස් ළඟ නැංගුරම් ලා මා සිත ගිමන් හරී විඩා නිවා සැනසෙන්නට වෙරළේවත් සැතපෙන්න ද?නලින්ද වීරසිංහසිත තුළ නටන සිහින නම් බෝමැයි... ඉටුවුණත් බොඳ වුණත් සුනු විසුනු වී ගියත් සිහින වලට ඉගිල්ලෙන්නට නොදී, ගුලි කරගත්තෙමි මසිත තුළම මන්ද සෑම සිහිනයක්ම සිහිනයක් නොවන නිසාත් ඉටු නොවන නිසාත් ජීවිතය සිහිනයක් නොවන නිසාත් නමුදු සිහිනවල තටු සිඳලුවේ ද නැත අවැසි වූ විටෙකදී ඉගිල්ලෙන්නට විලංගු දැම්මා පමණි  මම... එස්. තාමලි පතිරණ අහංගමඅවුරුදු හතරක් කියන්නේ ජීවිතයෙන් ගොඩාක්ම පොඩි කාලයක්. ඒත් මට නම් සරසවියේ ගෙවුණු ඒ සිව් වසර ජීවිතේට අත්දැකීම් ගොඩාක් ලැබුණු කාලයක්. උපාධියට ඉගෙන ගත්තා වගේම ජීවිතයට අලුතින් යහළුවෝ එකතු වුණා. ජීවිතයේ නොලබපු නැවත ජීවිතයට නොලැබෙන විනෝදයක් ලැබුණා. දෙවෙනි අවුරුද්ද කැම්පස් එකේ එක් කඩඉමක් වුණා. පළමු වසරේ සිටි අපි එකිනෙකා වෙන් වුණා. දෙවන වසරේදී තෙවසරක් ඉදිරියට එකට සිටින යාළුවෝ හමුවුණා.කැම්පස් එක ඇතුළෙ ආදර සබඳතා කියන්නේ කාටවත්ම රහසක් නෙවෙයි. අපේ පන්තියේත් ජෝඩු කිහිපයක් හිටියා. එයිනුත් විශේෂ ජෝඩුවක් හිටියා. නිමල් - නිමාලි. ඉස්කෝලෙදි යාළුවෙලා, එකටම කැම්පස් ඇවිත් දෙන්නම එකම විෂය උපාධියට හදාරනවා. මොනතරම් වාසනාවන්ත ද කියලා මට හිතුණා. හැමෝම එයාලා දිහා සතුටින් බැලුවා. ලස්සන ආදර්ශවත් කපල් එකක් හැමෝම කිව්වේ එහෙමයි. තැන් තැන්වල මුළු ගානේ, බැංකු ගානේ උකුළු මුකුළු කළේ නෑ. පිවිතුරු පේ‍්‍රමයක් මට හිතුණේ එහෙමයි. ‘දෙන්නා මාර විදිහට ගැලපෙනවා’ යාළුවෝ අපි කතා වුණා. රූපෙත් එකම විදිහ, දෙන්නට කැපෙන උස, සරලව චාම්ව ඇඳුම් තේරීම.තුන්වන වසරේදී නිමාලි ටිකක් ලස්සන වුණා. චාම් ඇඳුම් වෙනස් වුණා. කොණ්ඩයත් වෙනස් වුණා. ඇහිබැම කලඑළි වුණා. ‘දැන් එයා ලස්සන වෙලා නේද? ෆේෂල් කරන්න ඇති’ යාළුවෝ අපි කතා වුණා. ‘සුදු වෙලා නේද? ළඟදි බඳිනවද දන්නෑ’ අපේ කසු කුසුව වැඩි වුණා. අපි තීරණයකට එළඹුණා. ‘එයාලා එන්ගේජ් වෙන්න ඇති’ කතාව එතෙනින් නතර වුණා. දින, සති, මාස, අවුරුදු ගෙවුණා.සිව්වන අවුරුද්දෙ අන්තිම මාස ටිකේ අනිත් අය ගැන බලන්න තියා තමන් ගැනවත් බලන්න වෙලාවක් නැති වුණා. හැමෝටම එහෙමයි. නිබන්ධනයෙ වැඩවලින් අපි මිරිකිලා. පොත් අතරෙ හිර වෙලා. කොහොමහරි විභාගෙ ගොඩ දා ගත්තා. අවුරුදු හතරක් එකට ඉගෙන ගත් හැමෝම වෙන් වුණා. හැන්ඩ් පෝන්වලට පින්සිද්ධ වෙන්න එස්. එම්. එස්.වලට පණ දුන්නා.අවුරුද්දකට පස්සේ ලොකු සතුටක් ඇති කළා. අපේ පන්තියේ දෙළොස් දෙනෙක් විතර එම්. ඒ. කරන්න ආවා. පළමුවැනි රැස්වීමට අපි සහභාගි වුණා. පරක්කු වෙලා නිමලුත් ආවා. නිමාලිත් අනිවාර්යෙන් ඇති අපි කුටු කුටු ගෑවා. පේන්න හිටියේ නෑ. ‘දෙන්නා බැඳලා එයාව ගෙදර තියලා මූ එම්. ඒ. කරනවා’ අපි යාළුවෝ හිනා වුණා. රැස්වීම ඉවර වෙලා බීම බීලා හෙමිහිට පල්ලම් බැස්සත් කාලෙකින් හම්බුණු නිසා තව ටිකක් කතා කර කර හිටියා. නිමල් ඈතින් පල්ලමට එනවා අපි දැක්කා. ටිකකින් අපේ ළඟට ආවා. ආගිය තොරතුරු කතා කළා.මටත් පිස්සුද මන්දා. දැන් මට එහෙම හිතෙනවා. ‘කෝ අරයා?’ එක පාරටම මම ඇහුවා.‘කවුද?’ නිමල් හිනා වුණා.‘අරයා?’ මට නිමාලිගේ නම අමතක වුණා. ‘ඇයි නිමල් අරයා?’ මම තවත් හිනාවෙලා ඇහුවා.‘ආ... නිමාලි ද ඒවා දැන් නෑ. එයා දැන් බැඳලත් ඇති.’ඔළුවට හෙණ ගැහුවා වගේ දැනුණා. අහපු වචන ටික ආපහු ගිලින්න පුළුවන්නම් කියලා හිතුණා.‘අනේ සොරි නිමල් මං දැනගෙන හිටියේ නෑ.’ළඟ හිටිය යාළුවොත් මොන මොනාද කිවුවා.‘එයාට වඩා ගොඩාක් හොඳ කෙනෙක් ඔයාට ලැබෙනව නිමල්.’මේ වචන මම නිමල්ට නොකියා හිතින් හිතුවා.  ආර්. ඒ. භවානී ප්‍රභාතී රණවීර පිළියන්දලහැමදාම මහ වැස්ස කළු කරන් වහිනකොට... ඕනෑ නෑ බලන්නට එළියෙ මහ අහස දෙස... පෙනෙනවා මට නිතර... කැඩී ගිය නෑඹිලිය පිරී යන වැහි වතුර...  එල්. එච්. ඒ. සී. දසනායකකැලණිය සරසවියඅකුරින් අකුර එක්කර කවි පද ලියවුණු පෑනට දැන් වෙහෙසයි කවි සිතිවිලි එක්කර කවි පද බැන්දු කවි සිත දැන් වෙහෙසයි ඉරුදින උදයේ පත් ඉරු පීරූ දෑසට දැන් වෙහෙසයි මේ සතියේ නම් කවියක් පළවෙයි අම්මා මට පවසයි...නදීඑදා 2010 ඔක්තෝම්බර 27 දා පුන්සඳ පායා ඇති සීතල රාත්‍රියේ අපේ නෙත් හමුවුණා. ඔයා මට මම ඔයාට ආදරෙයි කිව්වා මතකද ඒ පුණ්‍ය භූමියේදී අපේ ආදරය ඉදිරියට ගලා යන ගඟක් සේ ගලා ගියා. අපේ ආදරයට කොයිතරම් නම් බාධක තිබුණත් අපි දෙන්නා හැම ප්‍රශ්නයකට එකට එකතු වී විසඳුම් සෙව්වා නේද මගෙ අයියේ. ඔයා හැම සතියකටම එක වරක් මාව බලන්න එනවා.ඒත් අද ඔයා මා තනිකර දමා ඈතට නොපෙනී යන සඳක් සේ මටත් ;හාරෙන් හැංගිලා ගිහින්. ඔයා නිසා මම අද කොයිතරම් නම් අපහාස විඳිනව ද? ඒ සුන්දර අතීතය මම කෙසේ අමතක කරන්න ද? ඔයාගෙ ලස්සන හිනාව ලස්සන ඇස් දෙක මට ආයෙ කවදාවත්ම දකින්න වෙන්නැතිද. ඔයා මාව තනිකර දමා දුර ඈතට ගියේ මගෙන් ඔයාට වූ කවර වරදක් නිසා ද? මගෙන් නොදැනුවත්ම හෝ ඔයාට වරදක් වුණානම් මම එයට දස දහස් වාරයක් සමාව අයදිනවා. මගෙ රත්තරං සුදු අයියේ ඉස්සර වගේ ඔයා එනකම් මං මග බලාගෙන ඉන්නවා මගේ පුංචි ලෝකයට එළිය ගෙනාවේ ඔයයි සුදු අයියේ. ඒ එළිය කළ ලෝකය අඳුරු ලොවක් කරන්න එපා. ඔයා ඉක්මනට මාව බලන්න එනවා නේද මගෙ රත්තරං අයියේ...හැමදාමත්ම ඔයාට ආදරය කරනචමීවැගුරූ දහඩිය, කඳුළු රත් පැහැයෙන් හැඩවී... ඉසිඹුලනා මොහොතක, දැනුණා හදවතට... නුඹේ සිසිලස... මා සිතනා දුර දකින්න පියාපත් දුන් නුඹට... බොහෝ... පින් බොහෝ ආයු  ඉසුරිකා සියඹලාපිටියනුවරඑළියකලා නිර්මාණ විඳින තරුණ තරුණියෝ වැරැදි කරන්නෙ නෑමගේ යෞවන කාලෙ මට කවදාවත් අමතක වෙන්නෙ නෑ. ඒ තරමටම සුන්දරයි. යෞවනය කියන්නෙ ජීවිතයේ විඳින කාලයක්. ඒ කාලේ යුද්දෙ බොහොම සැරේට තිබුණා මට මතකයි. තාත්තා අපිව නැවැත්තුවේ ආත්තම්මලාගේ ගෙදර. මං හිතන්නෙ මට ගැලපෙන පරිසරයක් තිබණා. කලාකාරියක් වුණහම ඉස්සෙල්ලම පුරුදු වෙන්න ඕනෙ පරිසරය විඳින්න. ඒ භාග්‍ය මට උදා වුණා. අත්තම්මලාගේ ගේ ළඟ තිබුණෙ කෝපි කැළෑවක්. කෝපි මල් පිපෙන කාලයට මුළු පැත්තම හරි සුවඳයි. පුංචි පුංචි මීමැස්සෝ බඹරු කෝපි මල්වල පැණි බොන්න එනවා. මමයි නංගියි මල්ලියි ඒ සිරියේ අපූර්වත්වය විඳිනවා. පාසල් ඇරිලා ආවහම අපි දොළ ළඟට යනවා. කණ්ඩිය උඩින් වාඩිවෙලා දොළට කකුල් දෙක දමාගෙන ඉන්නවා. මාළු රංචු පිටින් ඇවිල්ලා අපේ කකුල්වලට කොටනවා. ඇත්තට මට තාමත් මතකයි. ඒ අපූරු බව අපි විඳපු හැටි. රෑට කෝපි කැලේට ඉබ්බෝ එනවා. අපි කරන්නෙ ඉබ්බන්ගේ පිට උඩ ඉටිපන්දම් ගහන එක තමයි. හැබැයි ආත්තම්මාගෙන්නම් බැනුම් කෝටියයි. ඒත් ඉතිං අපි හරිම ආසයි ඒ වැඩේ කරන්න.ඉබ්බන්ගේ පිටේ ඉටිපන්දම් ගහලා උන් එක්ක එකතු වෙලා කෝපි කැලේ පෙරහරක් යනවා. මේ පෙරහර තියෙන්නෙ ඇඳිරි වැටීගෙන එනකොට. කළුවර අතරින් පාවෙන එළි දකින කොට අපිට හරිම ආස හිතෙනවා. හැබැයි, කවුරුත් අපිට කිව්වෙ නැහැ ඔයගොල්ලො කාලෙ නාස්ති කරනවා කියලා. පාඩම් කරන්න කියලා කවුරුත් බල කළේ නැහැ. හැබැයි, මං පාඩම් වැඩ අතපසු කළේත් නැහැ.මං විඳපු අත්දැකීම්වලින් නිර්මාණ කරන්න පෙළඹුණේ ඉබේමයි. ඒ හැම දේටම ගුරුවරුන්ගෙන් උදව් ලැබුණා. දරුවාගේ කුසලතා හඳුනාගෙන දරුවා නිවැරැදි මාවතකට මෙහේවීම දක්ෂ ගුරුවරයකුගේ වගකීමක්. මං හිතනවා මං වෙනුවෙන් ඒ ගුරුවරු අඩුවක් නැතුව ඒ යුතුකම ඉටු කළා කියලා. ඒ කාලෙ අද තරුණ පෙළට වගේ නිදහස තිබුණේ නැහැ. ඒ නිසා හැම දේටම ගෙදරින් අවසර ගන්න සිද්ධ වුණා. මගේ මතකෙ හැටියට අපේ ජ්‍යෙෂ්ඨ විභාගයට “කැළෑ හඳ” තිබුණා. ඒ හින්දා ඒ පොත කියවන්න වගේම චිත්‍රපටිය බලන්නත් අවශ්‍ය වුණා. මං තාත්තාගෙන් ඇහුවා. තාත්තා මට අවසර දුන්නා. හැබැයි මං චිත්‍රපටිය බලන්න ගියේ යාළුවොත් එක්ක නෙවෙයි. අත්තම්මාත් එක්ක.ඒ පාර මං එක පාරක් නෙවෙයි දෙපාරක්ම කැළෑ හඳ බලන්න අත්තම්මා එක්කගෙන ගියා. ඒ හින්දා ඒකෙ තිබුණ දෙබස් පවා මට හොඳට මතක තිබුණා. මං හිතන්නෙ මගේ විභාගෙදි හොඳට පාඩම් තියාගෙන ලියන්න පිටිවහලක් වුණා. ඒ කාලේ තරුණ තරුණියන්ගේ ආදරෙත් තරමක් දුරස්ථයි කියලා මට හිතෙනවා. ඒ කාලෙ ගැහැනු ළමයකු නම් වැඩිහිටි බසට පිටුපාන්න බොහෝම බයයි. මට තරුණ කාලේ ආදරේ කරන්න අවස්ථාව ලැබුණේ නැහැ. ගෙදරින් තෝරලා දුන්න දෙයක් බොහොම හොඳයි කියන මතේ තමයි. මං හිටියේ, ගෙදරින් කතා කළ යෝජනාවකින් තමයි මං විවාහ වුණේ, ඒත් මට හිතුණා මං කැමැති විදිහෙ කෙනෙක් කියලා මට ලැබුණේ.අද මේ හැම දේම තරුණ තරුණියන් විදින ආකාරය වෙනස්. ඒකෙ වරදක් නැහැ. කාලයත් සමඟ වෙනස්වීම හොඳ ආකාරයට වෙන්න අවශ්‍යයි. මේ හැම දේම තේරුම් බේරුම් කරගන්න තමන්ට පුළුවන් වෙන්න ඕනෙ.කලා නිර්මාණවලින් හික්මුන තරුණ සිතක් කිසි විටකත් වැරැදි දෙයක් කරන්න පෙළඹෙන්නෙ නැහැ. තරුණ්‍යයේ සංයමය ඇති කරන්න කලාවෙන් හා පොතපත ඇසුරෙන් පුළුවන්. මගේ යෞවන කාලේ මං ගොඩක් පොත්පත් කියවපු කෙනෙක්. මට මතකයි තාත්තා මට ගොඩක් පොත්පත් ගෙනැල්ලා දුන්නා. විශේෂයෙන් පියදාස සිරිසේන මහත්තයාගේ පොත් කියෙව්වා. මට මතකයි ඒ මහත්තයා චිත්තාමණික්‍ය රත්නය මං දෙපාරක් තුන් පාරක් කියෙව්වා. ඒ දැනුම් සම්භාරය පසු කාලයක හඳ මාමා කරන්න මට පෙරහුරුවක් වුණා.යෞවන කාලයේ හැඩගැස්ම අපේ මැදිවියේදී වුවත් ප්‍රයෝජනවත් වෙනවා. මං හිතන්නෙ මගේ යෞවනත්වය කියාගන්න බැරි තරමටම සුන්දරයි.  සිතුවිලි පෙළ ගැස්මරූපාන්ති බුලත්සිංහලජීවිතය ලබා දුන්නේ මව් කිරියි. එනමුදු මා ජීවිතය ජීවත් කෙරෙව්වේ සොයුරියේ... ඔබම පමණයි. නුඹේ වෑහෙන සෙනෙහස, නුඹ තුරුලෙ ඇති උණුසුම සඳරැසට වඩා මට සුවදායකයි. මං හසර නොදැන මුලා වූ විට නොතිත් පෙම ළං කළේ නුඹමයි. මා දමා එතෙරට නික්මුණත් සිත ඔබ ළඟයි.ඔබ ඔතන, මම මෙතැන. නමුත් සිත එක ළඟයි. මා කිරුළු පලඳවන්නට නුඹ මා ළඟින් ;වන්වුණා.නුඹේ මුළු දිවියම කැපකර මගේ ප්‍රාණය ගොඩනඟන්නට නුඹ දරන තැත අපමණයි. මෙලොව සරනා සෑම භවයෙම නුඹවමයි මං පතන්නේ, සදා මා ළඟින් ඉනු මැන, සොයුරි පේ‍්‍රමය වෙළන්නට අප හද නැබේ... මගේ අක්කේ, නුඹේ පැතුමන් මගේ දියුණුවයි, නොතිත් මගේ ආදරේ නුඹටයි... දිල්හානි අක්කේ මතු මතුත් නුඹ මගෙම වන්නට පාද ස්පර්ශ කර පතන්නෙමි මම, නුඹේ පැතුමන් විකසිත කරන්නට දරමි තැත නොඉඳුල්ව... රෑ අහසේ අප්සරාවී... මෙලොව එළිය කරනා සඳක් මෙන් නුඹ මා හද ගැබේ ඉනු මැන සදා...! මා ළඟින් හිඳ සතපවාලන්නට සිත හඬන්නේ ඔබ දකින්නයි.  ශානි නංගාරතු පාටට මැයි මල් පිරිලා. බලන්න අපූරුයි. මැයි ගහ යට බිම විසිරුණු මැයි මල් පෙති දිහා මම ආශාවෙන් බලා හිටියා. ජීවිතෙත් හරියට විසිරුණු මැයි මල් වගේ. මට හිතුණා. මට මතකයි. ඉස්සර හැමදාමත් අපි මේ මැයි ගස් සෙවණට එනවා.අතොරක් නැතිව දොඩමළු වන අපේ වදන් කිසිදු අරමුණකින් තොරව මේ මැයි ගහ අහගෙන ඉන්නවා. ඇත්තටම මැයි ගහට කතා කරන්න පුළුවන් නම් - අපේ ආදරය - පිළිබඳව ගොඩාක් දේවල් කියාවි. මගේ නෙතට කඳුළක් මෝදු වුණා. හදවතින් සියුම් ඉකිබිඳුමක් මතු වුණා. අතීතය සිතුවමක් වගේ මගේ නෙතු අග දිග හැරෙන්න පටන් ගත්තා.ඔයාට මතකද හැමදාමත් ඔයා එන පෙරමඟ බලාගෙන හිටපු මේ පුංචි කෙල්ලට ඔයා කීවේ...“ඔහොම බලාගෙන ඉඳලා ඇස් රිදේවි” කියලා. ඇත්තමයි මගේ ඇස් රිදෙනකම් ඔයා එනතුරා බලා හිටපු කාලයක් තිබුණා. ඒත් අද හැමදේම වෙනස් වෙලා. කාලය ඉගිලිලා. වගකීම් යුතුකම් අතර අපේ සිත් හිර වෙලා.ඒත් තාමත් මැයි ගහේ රතු පාටට මල් පූදිනවා. ඔයා දන්නවද මතකය නම් තාමත් එදා වගේමයි. මගේ මතකය අද්දර හැමදාමත් ඔයා නතර වෙලා. ඔයාගෙ මතකය ම පමණක් සිත අද්දර තනි රකිද්දී මම අදත් මැයි ගහ යට බලාගෙන ඉන්නවා.කොහේදෝ ඈතකට පාවෙලා ගිය ඔයා ගෙ ඔය සෙනෙහෙබර හදවත ආදරයෙන් මගේ හදට කතා කරනකම්, සුදු අයියා එදා වගේම හැමදාමත් ඔයාගෙ ආදරය වෙනුවෙන්ම නෙතු පියන් නොපියා මඟ බලා හිඳින මම මගෙ සුදු අයියට තාමත් ගොඩාක් ආදරෙයි කියලා ඔයා දන්නවා නම්...  තමරා මීරිගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103132</link>
    <topic>සිනා කතා</topic>
    <author/>
    <content>සිනා කතා“කසාද බැන්දහම පොඩි පහේ වගකීමක් නෙවෙයි දරන්න වෙන්නෙ නේද රොෂාන්? තනිකඩයකු වූ චමිල මීට හත් අට මසකට පෙර විවාහ වූ රොෂාන් ගෙන් ඇසුවේ අතරමඟදී හමුවූ විටෙක දී ය.“පිස්සුද? දැන් මං ඉන්නෙ කුරුල්ලෙක් වගේ නිදහසේ. මට නෑ කිසිම වගකීමක් බරක් නෑ. බොහොම සැහැල්ලුවෙන් තමයි දවස් ගෙවෙන්නෙ.” රොෂාන් කීවේ සිනාවෙමිනි.“මොනවා...” ඒ කොහොමද?” චමිල විමතියෙන් දෑස් අයා විමසීය.“ඇයි බං, කුමාරි මගෙ සල්ලි ගැන බලා ගන්නවා. නැන්දම්මා මගෙ හැමදේම හොයල බලනවා. මාමණ්ඩියා මගෙ කෑම බීම ටික ගැන බලාගන්නවා. මට තියෙන්නෙ මහන්සි වෙලා වැඩ කරන ටික විතරයි” රොෂාන් ප්‍රීතියෙන් පිළිතුරු දුන්නේ ය.  “තමුසෙ එක දිගට දවස් ගානක් නිදි මරලා ලෝක වාර්තාවක් තිබ්බයි කියල ආරංචි වෙලයි මම මේ ආවේ මොනවද තමුසෙ නිදා ගන්නෙ නැතුව කළේ හැබෑට...” තම මිතුරාගේ හපන්කම ගැන උදම් වූ අරුණ මනෝජ් ගෙන් විමසීය.“මම එක දිගටම කල්පනා කර කර හිටියා...” මනෝජ් කීවේය.“කල්පනා කළා...” මොනවා ගැනද?” අරුණ විමතියෙන් විමසීය.“කොහොමද ලෝක වාර්තාවක් තියන්නෙ කියල” මනෝජ් කීවේය.  චමරි ගුරුතුමිය දිනක් තම පන්තියේ සිසු සිසුවියන් හට ඉංග්‍රීසි පාඩමේ දී මෙලෙස කීවා ය.“දැන් අපේ සමාජේ ඉංග්‍රීසි වචන කෙටි කරලා කතා කරන එක මෝස්තරයක් වෙලා. ඩැඩීට ‘ඩැඩි’ කියනවා. මමීට ‘මම්’ කියනවා. මොඩර්න් කියන එකට ‘මොඩ්’ කියනවා. ‘පොපියුලර්’ කියන වචනය වෙනුවට ‘පොප්’ කියල කියනවා.”“එහෙම නං මැඩම් අපිත් මීට පස්සෙ ඒ වගේ කෙටි කරල මැඩම්ට කතා කරන්නං...” අමාරුකාර සිසුවකු වන ලක්ෂ්මන් කීවේය.“ඒ කොහොමද ඒ...?” විමතියට පත් චමරි ටීචර් තම ලොකු දෑස තවත් අයා ඇසුවාය.“අපි මැඩම් වෙනුවට ‘මෑඩ්’ කියන්නං” ලකියා කීවේය.  “අද අහසෙ එක තරුවක් වත් පේන්ඩ නැහැ නේද මනෝරි” සති අන්තයේ තම පෙම්වතිය බැලීමට ගිය තිලංක ඔවුන්ගේ නිවෙස ඉදිරිපිටට බංකුවක වාඩි වී සිටියදී රාත්‍රි අහස දෙස බලා කීවේ ය.“අපි ඉක්මනට බඳිමු අනේ. එතකොට තරු පෙනෙයි...” මනෝරි, නිලංකගේ සුරත වෙලා ගනිමින් කීවා ය.  “මේ බෙහෙත් බෝතලෙන් හැඳි 02 ක් දිනපතා උදේ, දවල්, රෑ කෑමෙන් පස්සෙ ගන්ඩ” අලුතෙන් විවෘත කළ වෛද්‍ය දීපානි ගේ ඩිස්පැන්සරියේ කවුන්ටරය ඇතුළේ සිට බෙහෙත් දෙන සෝමාවතී කවුන්ටරය ඉදිරිපිට සිටගෙන සිටි රෝගී කාන්තාව දෙස නොබලා ම බෙහෙත් බෝතලය දිගු කරමින් කීවා ය.“මේස හැන්දෙන් ද තේ හැන්දෙන් ද?” රෝගී කාන්තාව කවුන්ටරය වෙත මඳක් ළංව විමසුවා ය.එවර හිස ඔසවා අසාමාන්‍ය ලෙස මහත ඇඟපතකින් යුත් රෝගී කත දෙස බැලූ සෝමාවතී මෙසේ පිළිතුරු දුන්නා ය.“පොල්කටු හැන්දෙන් දෙකක් ගන්ඩ.”  “දොස්තර මහත්තයට මුණ ගැහෙන්ඩ මළ ගිය පරාණකාරයෙකු ගෙ අවතාරයක් දැන් ඇවිත් ගියා.” තම ඩිස්පැන්සරියට පැමිණීමට පමාවූ වෛද්‍ය ගුණසේකර ප්‍රතිකාර ඇරඹීම සඳහා සූදානම් වෙමින් සිටියදී කාමරයට ඇතුළු වූ ඔහුගේ සහායකයා වන මාටින් කීවේ ය.“මොනවා...?” තමුසෙ කොහොමද ඒ ආවේ අවතාරයක් කියල දැනගත්තේ?” වෛද්‍යවරයා කරමින් සිටි කාරිය නවතා ඇසීය.“දොස්තර මහත්තයාගෙන් කලින් බේත් ගත්ත ලෙඩෙක් කියල කිව්වේ...” මාටින් කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103133</link>
    <topic>යාත්‍රා</topic>
    <author>හිරුණි</author>
    <content>යාත්‍රාඅපේ ප්‍රවීණ ගායන ශිල්පීන් අලුත් ගීත ගයන්නේ නෑ කියලා අනේ රසික රසිකාවියෝ නිතර චෝදනා කරනවා. මේ ආරංචිය එසේ චෝදනා කරන අයට සුබ ආරංචියක් වේවි. ප්‍රවීණ ගායක අමරසිරි පීරිස් මුණ ගැසුණු මොහොතක කියා සිටියේ තමා අලුත්ම සංයුක්ත තැටි දෙකක් සඳහා ගීත නිර්මාණ කර ඇති බවයි.“ඇත්තටම කිවුවොත් මම අලුත් ගීත රැසක් පසුගිය කාලය ඇතුළත නිර්මාණය කළා. ඒ ගීත සියල්ල එක්තැන් කළාම සංයුක්ත තැටි දෙකක්ම එළි දක්වන්න පුළුවන්.නමුත් ඉතින් තිබෙන එකම ප්‍රශ්නය මේ සඳහා නිෂ්පාදකවරයකු තවමත් සොයා ගන්න බැරි වුණ එකයි. අපි අමාරුවෙන් නිර්මාණ කරල තුට්ටු දෙකට දෙන්නත් බෑනේ. හොඳ නිෂ්පාදකවරයකු මුණ ගැසෙනකම් ගීත ටික ළඟ තියාගෙන ඉන්නවා.ගීතා කාන්ති ජයකොඩි පසුගිය කාලයේ අපිට වැඩිපුර දකින්න ලැබුණේ නෑ. ඒ නිසාම අලුත් තොරතුරු මොනවද කියල බලන්න අපි ඇයට කතා කළා.පසුගිය දිනවල වැඩිපුර දකින්න නැතිවුණේ ඔස්ට්‍රේලියාවේ රූගත කළ ටෙලි නාට්‍යයකට සහභාගි වෙන්න ඔස්ට්‍රේලියා ගිහින් හිටපු නිසයි. ඇය අපත් සමඟ පැවසුවා. ඒත් එක්කම ඕස්ට්‍රේලියාවේදී ඇයට තවත් අකරතැබ්බයකට මුහුණ දෙන්න සිද්ධ වෙලා.මුහුණේ ආලේප කරන ක්‍රීම් එකක් මාරු වෙලා වෙනත් ක්‍රීම් වර්ගයක් මුහුණේ ආලේප කිරීම නිසාවෙන් ඇගේ මුහුණ සම්පූර්ණයෙන්ම පිච්චුණ ස්වභාවයකින් යුක්ත වෙලා.අවසානයේ ඇයට ෂූටිං නතර කරල වෛද්‍ය උපදෙස් පතන්න පවා මේ නිසා සිදුවෙලා තිබෙනවා. මේ මොහොතේ ඇය පැවසුවේ මුහුණ ඉදිමිලා වෙනස් වෙලා තිබුණ ආකාරය දැක්කම ඇයට දිවිනහ ගන්න හිතුණලු. දැන් නම් ඇය මේ තත්ත්වයෙන් මිදිලා යථා තත්ත්වයට පැමිණිලා. මුළු මුහුණම හම ගිය නිසා හිටියට වැඩියපාටත් වැටිලා ලස්සන වෙලා කියලයි ඇය කිව්වේ.ඕස්ටේ‍්‍රලියාවේ ගිහින් ඉන්න අතරතුර කාලයේදී වැඩිපුර විවේකයෙන් ඉන්න ලැබුණ නිසා නව කතා පොත් අටක්ම කියෙව්ව කියලත් ඇය අපට කිව්වා.ලංකාවට ඇවිත් දැන් නැවතත් ඇය ටෙලි නාට්‍ය රංගනයට එක් වෙනවා. ඒ සමඟම ඇය පුරා වසර ගණනාවක් කලාවේ සහ ගුවන් විදුලි මාධ්‍ය ජීවිතයේ ලද අත්දැකීම්, අධ්‍යාපනය ඇසුරින් ඉදිරි පරපුරට කිසියම් වූ දැනුම බෙදා දීමේ වැඩපිළිවෙළකුත් මේ දිනවල කරගෙන යමින් සිටිනවා.බුද්ධික ජයරත්න ‘අමුතු මිනිහෙක්’ වෙලා කියලා පසුගිය දවසක ආරංචියක් ආවා. මොකක්ද ඒ ආරංචිය කියල බලන්න පසුගිය දිනක අපි ඔහුට කතා කරන කොට ඔහු හිටියේ රන්මිහි තැන්න ටෙලි සිනමා ගම්මානයේ. නිකම්ම නිකම් නොවෙයි ‘අමුතු මිනිස්සු’ත් එක්ක රූගත කිරීමකට එක්වෙලා.‘අමුතු මිනිස්සු’ කියන්නේ බුද්ධික රඟපාන අලුත්ම ටෙලි නාට්‍යය. අධ්‍යක්ෂණය කරන්නේ රොෂාන් කුරුප්පු. හැබැයි බුද්ධික කියාපු විදියට මේ නාට්‍යයේ අමුතු මිනිහා බුද්ධික නොවෙයි. අමුතු මිනිහා වෙන්නේ රොෂාන් රවීන්ද්‍ර.පසුගිය දිනවල රූගත කිරීම් නිමවුණු බූඩී කීර්තිසේනගේ ‘මාතා’ චිත්‍රපටයේත් උදයකාන්ත වර්ණසූරියගේ අලුත්ම චිත්‍රපටයේත් බුද්ධිකගේ රංගනයන් ඉදිරියේදී අපිට දැක ගත හැකියි. ‘දොඩංගොඩ බදාගත්තා වගේ වැඩ බදා ගන්නේ නැතුව ඉඳහිට හොඳ වැඩක් කරන එක තමයි මගේ බලාපොරොත්තුව.’ බුද්ධික අපිත් එක්ක කිව්වා.අසහාය ගායන ශිල්පීන් වන එච්. ආර්. ජෝතිපාල සමඟ “රෝස මලේ නටුවේ කටු” සහ ජේ. ඒ. මිල්ටන් පෙරේරා සමඟ “මේ මිහිරෙන් පිරෙනා වයසේ” වැනි ගීත ගායනා කළ ප්‍රවීණ ගායන ශිල්පී අනිල් කුමාර පෙරේරා පසුගියදා නිරෝෂා විරාජිනි සහ උරේෂා රවිහාරි සමඟ යුග ගීත හයක් ගායනා කළා.“මම වැඩිපුරම කැමැති යුග ගීත ගායනා කරන්නයි. අපේ ප්‍රවීණ ගායිකාවන් වන පුෂ්පරාණි ආරියරත්න සහ කලාවතී සමඟත් ගීත ගණනාවක් මීට පෙර ගායනා කර තියෙනවා. මේ අවුරුද්දේ මගේ ගීත ඇල්බමයක් නිකුත් කිරීමට කටයුතු කරගෙන යනවා. වර්තමාන සංගීත ලෝකේ ජනපි‍්‍රය ගායිකාවන් අතරින් නිරෝෂා සහ උරේෂා දක්ෂ ශිල්පිනියන් දෙදෙනෙක්.ඔවුන් දෙදෙනා සමඟ ගැයු ගීත ඉතා සාර්ථකයි. ගී පද රචනයෙන් තනුජා සූරියබණ්ඩාර සහ සංගීතයෙන් ලලිත් ශාන්තපි‍්‍රය මේ නිර්මාණ සඳහා දායකත්වය ලබා දුන්නා.”ගීතලෝලී සිත්ගත් “සෙනෙහස රන් සිංහාසන හදේ මැවෙනවා” ගීතය ඇතුළු මියුරු ගීත රැසක් ගායනා කළ ත්‍යාගා එන්. එඩ්වඩ් ගායන ශිල්පිනිය මේ දිනවල සිය ගීත ඇල්බමය සඳහා නිෂ්පාදකයෙක් සොයමින් සිටිනවා. සිය සැමියාගේ වියෝවින් පසුව දියණිය සහ මිණිබිරිය සමඟ ජීවත් වෙන ත්‍යාගාට ඇගේ කලා කටයුතු තනියම කරගෙන යාමටයි දැන් සිදුවී තිබෙන්නේ.“මා ගැයු සියලුම ජනපි‍්‍රය ගීත අඩංගු ගීත ඇල්බමයක් කරන්න මං හරිම ආසාවෙන් ඉන්නේ. ඒත් මට තනියම මේ ඇල්බමය කරන්න පුළුවන් කමක් නැහැ. මගේ සැමියාගේ වියෝවින් පසු මම ජීවත් වෙන්නේ හුඟක් ආර්ථික අමාරුකම් මැදයි. කවුරුන් හෝ මගේ ගීත ඇල්බමය කරන්න නිෂ්පාදකයෙක් ඉදිරිපත් වෙනවා නම් එය මට කරන විශාල උපකාරයක් වෙයි.”හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103134</link>
    <topic>බොරු කියන පෙම්වතෙක් මට එපා</topic>
    <author>ඡායාරූපය - ඉන්දික ප්‍රභාත් වීරසිංහ</author>
    <content>බොරු කියන පෙම්වතෙක් මට එපාසඳනි සුලක්ඛනාමේ දිනවල ජාතික රූපවාහිනියෙන් විකාශය වන ‘වාසනා වේවා’ ටෙලිනාට්‍යයේ උත්තරා ඇයය. ‘ගැහැනු ළමයි’ ටෙලිනාට්‍යයේ ‘සෝමේ’ වූයේ ඇයය. රංගනයට, ගායනයට මෙන් ම වයලීන වාදනයට ද ඇය දක්වන්නේ මාහැඟි දක්ෂතාවයකි. මෙතෙක් ඇය සහභාගිවී ඇති නිර්මාණ දෙස බැලීමේදී පෙනී යන්නේ අනාගතයේ දී දක්ෂ රංගන ශිල්පිනියක වීමේ හැකියාව ඇය සතු බව ය. ඇය සඳනි සුලක්ඛනා ය. අද ‘සතුටු සාමීචිය ‘ වෙන්වන්නේ සඳනි සමඟ කළ කතාබහ වෙනුවෙනි.කලා ශිල්පිනියක ලෙස ඔබ මේ දවස්වල ගෙවන ජීවිතය...?මේ දිනවල ‘දෑසේ දිස්නය’ චිත්‍රපටයේ රූපගත කිරීම්වලට සහභාගි වෙනවා. ටෙලිනාට්‍ය කීපයකට ම ආරාධනා ලැබී තියෙනවා. ඒ කටයුතුත් එක්ක තමයි මේ දවස් ගෙවෙන්නෙ.ළඟදී දැකිය හැකි ඔබ සහභාගි වූ නිර්මාණ මොනවාද?‘වාසනා වේවා’ ටෙලිනාට්‍යය මේ දවස්වල විකාශය වෙනවා. ‘සිංහාවලෝකනය’ චිත්‍රපටය දිවයින පුරා තිරගත වෙනවා. ඒ වගේ ම මම රංගනයෙන් දායක වුණු ‘කලර්’ චිත්‍රපටය ළඟදීම ප්‍රේක්ෂකයින්ට දැකගන්න ලැබේවි.ඔබ කලාවට සහභාගි වුණේ කුඩා අවධියේ ම නේද?ඔව්. මම රංගනයට පිවිසුණේ වයස අවුරුදු 11 දී. ඒ වේදිකා නාට්‍යයකින්. ඉන්පසුව 2005 වසරේදී මොහාන් නියාස් ගේ ‘දූවිලි සුවඳ’ ටෙලිනාට්‍යයෙන් ටෙලිනාට්‍ය ක්ෂේත්‍රයට පිවිසුණා. මේ වනවිට මම ටෙලිනාට්‍ය 12 ක විතර රඟපාල තියෙනව.ඊට පසුවයි මම චිත්‍රපට ක්ෂේත්‍රයට පිවිසුණේ. චිත්‍රපට 4 කට මම මේ වනවිට දායක වෙලා තියෙනව. ‘වන් බ්ලඩ්’ චිත්‍රපටය තිරගතවෙලා ඉවරයි.වයලීනයත් ඔබට හොඳට හුරුයි නේද?ඔව්. වයලින් වාදනය මම පාසල් යන කාලේ පටන් හදාරනව. වයලිනය මට හොඳට හුරුයි.කලාවට පිවිසුණු නිසා ඉගෙනීමේ කටයුතු නැවතුණා නේද?නැහැ. ඉගෙනීමේ කටයුතු මම දිගටම කරගෙන යනවා,, මම සාමාන්‍ය පෙළ විභාගයට පෙනී සිටියෙ පාසලෙන්. නමුත් උසස් පෙළ කරන්න බලාපොරොත්තු වෙන්නෙ පෞද්ගලික අපේක්ෂිකාවක් හැටියට.ඒ; උසස් පෙළ විභාගයට පෙනී සිටීමේදී පාසලට පැමිණීමත් බලන නිසා. කලා කටයුතුවලට යොමු වෙලා ඉන්න නිසා පාසල් යන්න වෙන්නෙ අඩුවෙන්.මොනවද ඔබගේ පවුලේ තොරතුරු?තාත්ත රැකියාව කරන්නෙ විදෙස් රටක. අම්මයි මමයි නංගියි ලංකාවෙ ඉන්නෙ.ඔබේ කලා කටයුතුවලට පවුලේ අයගෙන් ලැබෙන්නේ මොනවගේ සහායක් ද?මම සහභාගි වෙන නිර්මාණවල හොඳම විවේචකයන් තමයි මගේ පවුලේ අය. තාත්තා රට ඉඳල මගෙ නිර්මාණ බලල අඩුපාඩු කියනව. අම්ම මගෙ තනියට හැමදේටම මාත් එක්ක ඉන්නව.කලා ක්ෂේත්‍රය තුළ තියෙන බලාපොරොත්තු මොනවාද?හැකි උපරිම දුරක් යන්න බලාපොරොත්තු වෙනවා. හැබැයි හොඳ නිර්මාණවලට දායක වෙමින්.ජීවිතයේ ඉදිරි බලාපොරොත්තු මොනවාද?ජීවිතයට සාර්ථකව මුහුණදීම තමයි මගේ එකම බලාපොරොත්තුව. අනාගතයේ දී මගෙම කියල ව්‍යාපාරයක් පටන් ගන්නත් මගේ පුංචි බලාපොරොත්තුවක් තියෙනවා.ඔබ රඟපෑ ළඟදී තිරගත වීමට නියමිත ‘කලර්’ චිත්‍රපටය ගැන කතා කළොත්...මම මෙතෙක් සම්බන්ධ වුණු හොඳම කලා නිර්මාණය තමයි ‘කලර්’ චිත්‍රපටය. එහිදී කමල් අද්දරආරච්චි වැනි ප්‍රවීණ ශිල්පියකු සමඟ රඟපාන්න ලැබීමත් වාසනාවක්. ‘කලර්’ ඉතා ම සංවේදී චිත්‍රපටයක්. එහි අඬන දර්ශනවලදී ග්ලිසරින් යොදල කඳුළු සලන්න අවශ්‍ය වුණේ නෑ.ඒ දර්ශන රූපගත කරද්දී මට ඉබේටම ඇඬුණා. මේ චිත්‍රපටියේ කමල් අයිය රඟපාන්නෙ මගෙ පෙම්වතා හැටියට. එහි අවසානය තියෙනව අපි දෙන්න වෙන්වෙලා යන දර්ශනයක්. එතැනදී අපිට ඇත්තටම ඇඬුණා.යෞවනියක් හැටියට යෞවන ප්‍රේමය පිළිබඳව ඔබට තියෙන්නෙ මොනවගේ හැඟීමක් ද?යෞවන ප්‍රේමය හරිම සුන්දරයි. ඒත් එය අවබෝධයකින් යුතුව කළ යුතුයි.ඔබට ප්‍රේමණීය ආරාධනා ලැබී තිබෙනවද?ආරාධනා නම් ලැබිල තියෙනව. ඒත් මට තාම ඒවට කල් තියෙනව. ඒ වගේ ම මේ කාලයෙ ඊට වඩා හිතන්න දේවල් තියෙනව. ප්‍රේමය පිළිබඳව දැන්ම හිතන්න මගෙ අදහසක් නෑ.ඔබේ අනාගත පෙම්වතා කෙබඳු කෙනෙක් විය යුතු ද?විශේෂයෙන් ම ඔහු අවංක විය යුතුයි. බොරු නොකියන කෙනෙක් විය යුතුයි. ඒ වගේ ම ඔහු ඇත්තටම මට ආදරය කරන මාව විශ්වාස කරන මාව තේරුම් ගත් කෙනෙක් විය යුතුයි.ඡායාරූපය - ඉන්දික ප්‍රභාත් වීරසිංහගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103135</link>
    <topic>ග්‍රේෂන් - ඇන්ජි අවසන් යුග ගීතය</topic>
    <author/>
    <content>ග්‍රේෂන් - ඇන්ජි අවසන් යුග ගීතයසිංහල චිත්‍රපට ගීත ක්ෂේත්‍රයට සේම, අපේ සංගීත ක්‍ෂේත්‍රයට ද විශාල හිඩැසක් තබමින් ප්‍රවීණ ගායක, සංගීතඥ ග්‍රේෂන් ආනන්දයන් පසුගියදා සදහටම අප අතරින් වෙන්වුණා. ඔහු නිරන්තරව යුග ගායනා සඳහා එක්වුණු ප්‍රවීණ ගායිකා ඇන්ජලින් ගුණතිලක පසුගිය දිනක අපට හමුවූ මොහොතක අලුත් ආරංචියක් පැවසුවා. ඒ ග්‍රේෂන් සමඟ ඇන්ජලින් ගායනා කළ අවසන් ගීතය පිළිබඳවයි. එම ගීතය මෙයයි.ගැ-සීත සුළඟක් එන පෙම් හැඟුම් පුබුදන ආදරේ සිත ළඟින් ඔබ ඇවිත් නැවතුණාපි-ඔව්. ඔව්. ඔව්. ඒ මා තමා ඔබ ළඟින් ඉන්නවා වෙන්වෙලා යන්නෙ නෑ ආදරේ මා ආදරේගැ-පෙම් ලොවේ සැරිසරා ාවේ ඔබවයි සොයා සීත මේ රාත්‍රියේ ඉන්න මට ළංවෙලාපි-නීල දෙනුවන් ඔබේ කියන රහසක් තියේ සිත ළඟින් නැවතිලා දිවි පුරා ඉන්නවාගැ-නෙතට කඳුළක් තියා නොයනු වෙන් වී ඔයා ඔබ මගේ ජීවිතේ පැතුම එය වේ මගේපි- පෑයූ හිරුමෙන් උදේ සීත සඳමෙන් රැයේ ඔබ හදේ පායලා මා සදා ඉන්නවාමේ ගීතය රචනා කර ඇත්තේ රොහාන් රූපසිංහය. සංගීතය ඇන්ජලින් ගුණතිලකගේ වැඩිමල් මුණුපුරු ජූඩ් ගෙන්. ජූඩ් බම්බලපිටිය ශාන්ත පීතර විද්‍යාලයේ ශිෂ්‍යයෙක්.”මම ගීත 16ක් ඇතුළත් සංයුක්ත තැටියක් කරන්නට සූදානම් කරගෙන හිටියා. ඒ සංයුක්ත තැටියට තමයි මේ ගීතය ග්‍රේෂන් එක්ක මම ගායනා කළේ. මේ ගීතය තමයි මම ග්‍රේෂන් එක්ක අවසන් වරට ගායනා කළ යුග ගීතය. ගීතය රෙකෝඩ් කළේ මොරටුව මහී ස්ටුඩියෝ එකේදි.ඇන්ජි අප හා කිව්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103136</link>
    <topic>අත් දෙකට මාංචු දමා කොළඹ සිට කතරගමට මෝටර් රියක් පදවයි</topic>
    <author>යාරූප - ගීත් ද මෙල්</author>
    <content>අත් දෙකට මාංචු දමා කොළඹ සිට කතරගමට මෝටර් රියක් පදවයිගිනස් වාර්තා පොතට යන එකත් ලේසි පහසු දෙයක් නොවෙයි. ඒකටත් පස් මහ බැලුම් බලන්න ඕන නේද කියලා මට හිතුණේ තවත් ගිනස් වාර්තාවක් තබන්න අපේ සහෘදයෙක් පුහුණු වීම් කටයුතුවල නිරතවන ආකාරය දැකලා. ඔහු මේකට පේ වුණේ අද ඊයෙක ඉඳලා නොවෙයි. කතා බහින් මට දැනුණේ ඔහුගේ ජීවිත අපේක්ෂාවම වෙලා තිබෙන්නේ මේක කියලයි.ඒ අපේක්ෂා කිහිපයක්ම මේ වෙනවිටත් ඔහු සඵල කරගෙන හමාරයි. දැන් දන්නවා ඇති ඔහු කවුද කියලා.බුද්ධික රඹුක්වැල්ල කිව්වම තවත් දේවල් කියන්න ඕන වෙන එකක් නෑ. ඔහු පළවැනියටම කළේ ලොව කිසිවකු නොකළ ගිනස් වාර්තා දෙකක්. ඒ 2006 වසරේ ජුලි 02 වැනි දින නිදහස් චතුරශ්‍රයේ සිට කුරුඳුවත්ත වට රවුම ඔස්සේ කිලෝමීටර් 101 මීටර් 300 ක් පැයට කි.මී. 72 ක වේගයකින් පසුපසට මෝටර් රථයක් ධාවනය කිරීම.අනෙක් ‘ගිනස්’ වාර්තාව ඊට වඩා බැරෑරුම්. පේදුරුතුඩුවේ සිට යාපනය, මහනුවර, කොළඹ සිට තිස්සමහාරාමය දක්වා කි.මී. 903 ක් පැයට කි.මී. 130 ක හොඳම වේගයකින් පැය 15 ක් තිස්සේ අත් දෙකට මාංචු දමා දම්වැල් දමා ගැට ගසා දෙපයින් පමණක් ස්ටාර්ට් කිරීම, හෑන්ඩ් බ්රේක් බුරුල් කිරීම, ගියර දැමීම, වයිපර්, හෝන්, සිග්නල් දැමීම ආදියෙන් නවතම ගිනස් වාර්තාව තැබීම ය.ගිනස් වාර්තා තබද්දී එකක් ඉවර වනවිට තවත් එකක් තියන්න හිතෙන එක පුරුද්දක් වෙන්න ඇති. ඒ හින්දම දැන් බුද්ධිකටත් නිකම් ඉන්න හිතක් නෑ. මේ පාර අපි මුණ ගැසුණේ ඔහුගේ නවතම ගිනස් වාර්තාව ගැන කතා කරන්න.“මේ පාර මම කරන්න යන්නේ ස්ටාර්ට්, බ්රේක්, ක්ලච්, ගියර්, හෑන්ඩ් බ්රේක්, වයිපර්, සිග්නල් ආදිය දෙපයින් පමණක් කර අත් දෙක සීට්වලට තබා ගැටගසා මංචු දමා සුක්කානම හිස, නිකට, කම්මුල්, නහය, කට ආදිය භාවිතා කරමින් වාහනයක් පදවන්න. කොළඹ සිට කතරගමට තමයි මේ වාහනය පදවන්න බලාපොරොත්තු වෙන්නේ.ගිනස් නීති රීති වලට අනුව ශ්‍රී ලංකාවේ ගිනස් නිත්‍ය නියෝජිත විශේෂඥ වෛද්‍ය ගීතාංජන මෙන්ඩිස් ගේ උපදෙස් පිට තමයි මේ දේ සිදු කරන්නේ.සෑම පැයකටම විනාඩි 05 ක විවේකයක් පමණයි ගන්නේ. මේ වාර්තාව නව ලෝක වාර්තාවක් බව ඔහු සඳහන් කරනවා.මීට ප්‍රථම මම කකුල් දෙකෙන් වාහනය පැදවීමේ දීත් මට ආපු බාධා දුරු කරලා දුන්නේ ‘තාරුණ්‍යයට හෙටක්’ සංවිධානයේ නාමල් රාජපක්ෂ මහතා සහ සුගතදාස ක්‍රීඩාංගණයේ සභාපති රොනි ඉබ්‍රාහිම් මහතා ය.බුද්ධිකගේ මේ නව ගිනස් වාර්තාව පිහිටුවීම සඳහා අලුත් තාලයේ වාහනයක් ලබා දීමට අනුග්‍රාහක බවතකු ද මේ වනවිට ඉදිරිපත් වී සිටිනවා. ඔහු ඇඩ්වාන්ස් කාර් ඩිඩියේ අධිපති දමිත ඉලේපෙරුම ය.ඔහුගේ නවීන පන්නයේ වාහනය තමයි මේ සඳහා භාවිතා වනුයේ. එය මැස්ඩාඅඔ 07 වර්ගයේ වාහනයක්.මෙය ලංකාවේ නවීකරණය කළ එකක්. සාමාන්‍ය කාරයක් වුණාට මෙහි දොරවල් ඇරෙන්නේ උඩු අතට.බුද්ධික කිව්වේ මේ කාර් එක විතරක් නොවෙයි ලංකාවේ තිබෙන ඕනෑම කාර් එකක් ජීප් එකක් ඕනෑම වෙලාවක ඔළුවෙන් එළවන්න ඔහු සූදානම් කියලයි.“මගේ මේ විශේෂිත ධාවන ක්‍රියාවලිය සඳහා මට කිසිම ගුරුවරයෙක් නෑ. නමුත් මම මුලින් ම ඩ්‍රයිවින් ඉගෙන ගත්තේ උපනන්ද අතපත්තු මහතාගෙන්. ඔහු විශ්‍රාමික ගුවන් හමුදා නිලධාරියෙක්. අනෙක් විශේෂිත දේ මම කළේ මගේ අත්හදා බැලීම්වලින්මයි.හැබැයි මේ ක්‍රියාවලියේදී ශාරීරික ව්‍යායාම සඳහා ගුරුවරුන් දෙදෙනෙක් මට සිටිනවා. එක් අයෙක් තමයි අංගම්පොර සටන් කලාවේ කෝට්ටේ පරම්පරාවේ අවසන් පුරුක වන බත්තරමුල්ලේ ගුණදාස ගුරුපියා.ඔහුගේ වයස දැන් අවුරුදු 80 යි. අනෙක් කෙනා තමයි වෙස්ටර්න් බෝන් ස්වීමිං ඇකඩමියේ සභාපති සංහිඳ ලෙෂර් සෙන්ටර් පිහිනුම් උපදේශක ජනක කාරියප්පෙරුම. මේ දෙන්න තමයි ගොඩේ සහ වතුරේ කරන අභ්‍යාස සඳහා මාව පුහුණු කරන්නේ.බුද්ධික ගොඩේ සහ වතුරේ කරන පුහුණුවීම් දැක්කම වචනයෙන් කියනව වගේ ඔළුවෙන් වත්, කකුලෙන් වත් කාර් පදින එක ලේසි දෙයක් කියලා කෙනෙකුට හිතෙන එකක් නෑ.සමහරකුට හිතෙයි වතුරේ සහ ගොඩේ කරන අභ්‍යාස වාහන ධාවනයට කොහොමද අදාළ වෙන්නේ කියලා.එහෙත් බුද්ධික ගේ ශරීරයට ඔහු හිතන හිතන ආකාරයට නම්‍යශීලී වෙන්නේ මේ අභ්‍යාස නිසා කියලයි මේ පුහුණුකරුවන් පැවසුවේ.ඒ සමඟම බුද්ධික මේ දිනවල ක්ලීටස් මෙන්ඩිස් අධ්‍යක්ෂණය කරන සුපර් මෑන් කතා මාලාවට සම්බන්ධ වී සිටින අතර නවතම ගීත 03 ක් ද සිය රසික රසිකාවියන් වෙනුවෙන් ඉදිරිපත් කර ඇත.මෙම ගීත තුන රෙඩ් ඊගල් සංගීත කණ්ඩායමේ නිලන්තසිරි පතිරණ ගේ සංගීත අධ්‍යක්ෂණයක්.යාරූප - ගීත් ද මෙල්හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103137</link>
    <topic>අපේ ගෙදර උදේට කොළ කැඳ අනිවාර්යයි</topic>
    <author>ඡායාරූප -දුෂ්මන්ත මායාදුන්න</author>
    <content>අපේ ගෙදර උදේට කොළ කැඳ අනිවාර්යයි- ගයනාජීවන ගමන එක්ව යන්නට ගැළපෙනම කෙනා හමුවෙන්න බොහෝ කාලයක් යනවා. එහෙම කාලයක් පෙරුම් පුරලා, වසර ගණනාවක් දැන හඳුනාගෙන සිට ජීවිතේ සැප දුක් එක්ව වළඳන්නට එක්වුණු යුවළක් පසුගියදා අපට මුණ ගැසුණා. පුරා වසර 8 - 9 ට ඉහතකදී හමුවුණ මේ දෙදෙනා එදා මෙන්ම අදටත් ආදරෙන්, සෙනෙහසින්, අවබෝධයෙන් කල් ගෙවීම දකින විට අපිටත් දැනුණෙ කිව නොහැකි සතුටක්.මේ යුවළ අපේ කලා ක්ෂේත්‍රයේ විවිධ පැතිකඩ හරහා හමුවන දෙදෙනෙක්. සහන් විජේසිංහ සහ ගයනා සුදර්ශනී. මීට වසර දෙකකට ඉහතදී වසර 07 ක පේ‍්‍රමය ඵල දරමින් මේ දෙදෙනා එක වහලක් යටට ආවා. සිත නිවී සැනහෙන කිසිදු කලබලකාරී වාතාවරණයක් නොමැති නිස්කලංක පෙදෙසක තනා ගත් සිය නව නිවහනේ මේ දෙදෙනා වෙසෙන්නේ කුරුල්ලයි කිරිල්ලියි වගේ.සහනුත් - ගයනාත් විවාහ අපේක්ෂිතව සිටියදී මිලදී ගත් මෙම ඉඩමේ තනන්නට පටන්ගත් මේ නිවහනට ඔවුන් පදිංචියට පැමිණ දැන් වසරක් පමණ වෙනවා. පර්චස් 17 - 20 ක් වැනි ඉඩක් තුළ ඉඩකඩ ඇති, අලුත් තාලයේ තනි තට්ටුවේ නිවහනක් තමයි ඔවුන් සතු වෙන්නේ. බොහෝ දෙනෙක් තට්ටු ගෙවල් හදන්නට සිහින දකින මේ කාලයේ සහන් ගේ සිහිනය වූයේ තට්ටු ගෙයක පෙනුමින් යුතු තනි තට්ටුවේ නිවහනකි.“ඇත්තටම කිවුවොත් මේ නිවෙස ගොඩ නගද්දි මට නිතර කල්පනා වුණේ අපි කවදහරි වයසට යනවනේ කියන එක. එහෙම වුණහම මේ දැන් තියන ජවය අප සතුවෙන්නේ නෑනේ. ඒ කාලෙට අපිට පඩි 10 - 15 ක් නැඟ ගන්න එකත් අමාරු වෙයි. ඒ ගැන හිතලා තමයි තනි තට්ටුවේ නිවහනක් හදන්න කල්පනා කළේ.දැනට මේ නිවසේ වෙසෙන්නේ සහනුත් - ගයනාත් පමණි. එහෙත් මේ දෙදෙනාගේම අපේක්ෂාව ඉතා ඉක්මනින්ම තුන්වැන්නෙකුත් නිවෙසට කැඳවා ගැනීමයි. ගයනා කීවේ ඊට සූදානම් වෙනව කියල නොවෙයි. දෙවියෝ දෙන වෙලාවට ආදරෙන් බාර ගන්නව කියලයි. කොහොම වුණත් පුංචි පුතෙකුට හරි දුවෙකුට හරි මේ දෙන්නගේ උණුසුමට එන්න දැන් කාලේ හරි කියලා මටත් හිතුණා.සහන් - ගයනා කැදැල්ලේ දවස ආරම්භ වෙන්නේ විවිධ ආකාරයට. ඒ කියන්නේ ෂූටිං තිබෙන දවසට එක විදියක්. නැති දවසට තව විදියක්. ෂූටිං නැතිනම් සාමාන්‍යයෙන් 5.45 - 6.00 වෙත්දි සහන් නැගිටිනවා.“මම උදෙන්ම නැගිට්ට ගමන් කරන්නේ ඇල්වතුර එකක් බොන එක. මම කවදාවත් තේ බොන්නේ නෑ. ඊට පස්සෙ මම ඇවිදින්න යනවා.සහන් ඇවිදින්න ගිය අතරේ තමයි ගයනා නැගිටින්නේ. ෂූටිං යන්නෙ නැති දවසට ගයනාට කරන්න වැඩ කෝටියක් තිබෙනවා.“මම ගෙදර ඉන්නවා නම් අපේ දවසේ කෑම බීම සියල්ලම හැදෙන්නේ මගේ අතින්. උදේට කොළ කැඳ අනිවාර්යයි. සහන් ඇවිදල ආවම බොන්න මම කොළ කැඳ හදල තියනවා. ඊට පස්සෙ අපි දෙන්නට උදේට කෑම හදනවා.ඉඳි ආප්ප පිට්ටු, කිරිබත් වගේ ඔය හැම දෙයක්ම ගෙදර හදන්නේ. පාන්, පාන් පිටි නම් අපි කන්නෙම නැති තරම්. සහන් මොනවහරි වැඩකට ගෙදරින් යනවා නම් එයාට දවල්ට කන්න කෑමත් මම ලෑස්ති කරල දෙනවා. එහෙම නැතුව අපි ගෙදර ඉන්නවා නම් දවල්ට කෑම දවල්ට හදනවා.සහනුත් - ගයනාත් දෙදෙනාම ඒ ඒ මොහොතෙ කෑම උයාගෙන කන්නේ. ශීකරණයේ දාපු කෑම කන්න මේ දෙන්නම කැමැති නෑ. ඒ වගේම තමයි එළියෙන් කෑම කන්නත් වැඩි කැමැත්තක් නෑ. ගයනාට ෂූටිං තිබෙන දවසට නම් ඇය උදේ ආහාරය විතරක් පිළියෙල කරලා තියලා ෂූටිං යනවා.අම්මා - තාත්තා එක්ක ගෙදර ඉන්න කාලේ නම් ගයනා උයන පිහින දේට සම්බන්ධ වුණේ නැති වුණාට, සහන් කිව්වේ ගයනාට රසට කෑම උයන්න පුළුවන් කියලයි.“අනේ මට වැඩිය හොඳට සහන්ට උයන්න පුළුවන්. සමහර දේවල් මම සහන්ගෙනුත් ඉගෙන ගත්තා.”එහෙම කියත්දි ගයනා කිව්වා. බලන් යනකොට දෙන්නම හොඳ ඉවුම් පිහුම් කාරයෝ.මේ නිවෙසේ පරිපාලන කටයුතු, ගෙදර දොර වැඩ කටයුතු විතරක් නෙවෙයි කුස්සියේ වැඩත් මේ දෙන්න බොහොම සහයෝගයෙන් බෙදාගෙන තිබෙනව කියලයි අපිට දැනුණේ.අපි දෙන්නම මුදල් හම්බ කරනවා. දෙන්නම වියදම් කරනවා. නිවෙසේ වැඩ කටයුතුත් අපි දෙන්නම සාකච්ඡා කරලා පරිපාලනය කර ගන්නවා. ගෙදරට අවශ්‍ය වෙන බඩු මුට්ටු ගේන්න බොහෝ වෙලාවට අපි දෙන්නම මාර්කට් එකට යනවා.අපි ගොඩාක් බඩු එකපාර ගෙනත් ගොඩගහ ගන්නේ නෑ. ෂූටිං තිබෙන දින අනුව අපි දෙන්නා ගෙදර ඉන්න දවස් ටිකට අවශ්‍ය කරන බඩු තමයි එකවර ගේන්නේ. නිවෙසේ වැඩ කටයුතු, පිළිවෙළ, පිරිසුදුකම ගැන මේ දෙන්නම එක වගේ උනන්දුයි. ගයනාට ඕන ඉතාම පිළිවෙළ නිවෙසක්. සහන් අපේක්ෂා කරන්නෙත් එවැනි නිවෙසක්මයි. ගේ දොර පිරිසුදු කිරීමේ සියල්ල ගයනා අතින් අකුරටම ඉටු වෙනවා කියලයි සහන් කිව්වේ.‘සහන් ආසම පාට තමයි සුදු. බොහෝ විට එයා අඳින්නෙත් සුදු ඇඳුම්. ඉතින් ඒ හින්දම එයා අපේ අලුත් නිවෙසත් සුදුවලින්ම ඩිසයින් කළා. බිත්තිවල, සිවිලිම, වගේම ටයිල් පාවිච්චි කළෙත් සුදු පාටින්. ඒ විතරක් නෙවෙයි කාමරවල ඇඳන් සඳහා පාවිච්චි කරන රෙදි පවා සුදු පාට.උදේට හවසට මේ නිවෙසින් නිතර ඇසෙන්නේ පිරිත්. දෙන්නම හොඳ බෞද්ධයෝ. උදේ හවස නිවෙසේ පහන තියනවා. හැබැයි ඉතින් නිතර පන්සලට නම් යන්න අවස්ථාවක් ඔවුන්ට නෑ. සහන් වැඩියෙන් කැමැති රාජකාරියක් නැතිනම් ගෙදර නිස්කලංකව රැඳෙන්න. ඔහුට අවශ්‍ය පරණ සින්දු ටිකක් අහන්න. චිත්‍රපටියක් බලන්න. පොතක් පතක් කියවන්න. ගයනා ගෙදර නැතිනම් සහන් එක්කෝ සුදර්ශියට යනවා. නැතිනම් අම්මලාගේ ගෙදර යනවා.ඒත් ගයනා වැඩියෙන් කැමැතියි ටිකක් එළියට යන්න. මිතුරු මිතුරියන් ඇසුරු කරන්න. උත්සව අවස්ථාවලට සහභාගි වෙන්න. මේ දෙන්නට ලොකු මිතුරු ජාලයකුත් තිබෙනවා.“අපේ ගෙදර මාසේ හැම පළවැනිදාටම කිරිබත් උයන එක අනිවාර්යයි. කිරිබත් කියන්නේ සෞභාග්‍යයේ සංකේතයක්නේ. ඒ නිසා මුළු මාසෙම වාසනාවන්ත වෙන්න ඕන කියලා හිතලා අපි කිරිබත් උයනවා.ගයනා දැන් කොහොමත් දුර පළාත්වල වැඩ බාර ගන්නේ නෑ. බොහෝ විට කොළඹ අවට තිබෙන වැඩ තමයි බාර ගන්නේ. රංගනය වගේම සහන් ගේ නිෂ්පාදන කටයුතු වෙනුවෙනුත් ගයනාගෙන් ලොකු සහයෝගයක් ලැබෙනවා. ඒ වගේම ගයනා කිව්වෙ ඇගේ රංගන කටයුතු සඳහා සහන්ගෙනුත් ලැබෙන්නේ ලොකු සහයෝගයක් කියලයි.පසුගිය කාලය ඇතුළත මේ දෙන්නා නිෂ්පාදන 10 ක් පමණ කළා. මේ දිනවල ඔවුන් නිෂ්පාදනය කරමින් ඉන්නේ, ‘කප් සුවහස් කල්’ නම් ටෙලි නාට්‍යයක්. ජය ප්‍රකාශ් සිවගුරුනාදන් අධ්‍යක්ෂණය කරන මේ ටෙලි නාට්‍යයේ ගයනාත් - සහනුත් දෙන්නම රඟපානවා. හැබැයි ඔවුන්ගේ හැම නිෂ්පාදනයේම ඔවුන් දෙදෙනා රඟ නොපෑම සුවිශේෂි සිද්ධියක්. පිටපතේ හැටියට මේ දෙන්නට ගැළපෙන චරිතය තිබුණොත් විතරයි ඔවුන් රඟපාන්න එක්වෙන්නේ.අපේ පිළිසඳර නිමා කරන්න කලින් ගයනා ගැන සහන් මෙවැනි දෙයක් කිව්වා.“ගයනා මං කියන හැමදේම අහනවා. හැබැයි කෑමට විතරයි මං කියෙන දේ අහන්නේ නැත්තේ. මං අහකට යනකම් ඉඳල මොනවහරි කටේ දා ගන්නවා.හැබැයි සහන් මේක කිව්වේ නෝක්කාඩුවකින් නම් නෙවෙයි, ගයනා ගැන උපන් සැබෑ ආදරයකින් කියලයි මට හිතුණේ.ඡායාරූප -දුෂ්මන්ත මායාදුන්නහේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103138</link>
    <topic>නෝටි බ්‍රිට්නි</topic>
    <author/>
    <content>නෝටි බ්‍රිට්නිබ්‍රිට්නි ස්පියර්ස්. ඔව්! ඇමෙරිකාවේ විතරක් නෙවෙයි – බටහිර යුරෝපයේ ප්‍රසිද්ධ රූමත් ගායිකාවක්. බ්‍රිට්නි ගේ සින්දුවලටත් වඩා ප්‍රසිද්ධ වෙලා තියෙන්නේ එයාගේ ආන්දෝලනාත්මක හැසිරීමයි. එක සැරයක් මත්ද්‍රව්‍ය අරගෙන රිය පදවලා නඩු දෙක තුනක් දාගත්තා. ඊට පස්සේ නානාප්‍රකාර ලිංගික සම්බන්ධකම් හා දික්කසාද.ඔය අතරේ සංචාරයකට යන බ්‍රිට්නි අඩ නිරුවතින් හරි නාන ඇඳුමින් හරි ඉන්න ඡායාරූප පළ වෙන්න ගන්නවා. බ්‍රිට්නි කොතැනද? එතැන අනිවාර්යයෙන්ම හොඳ ප්‍රවෘත්තියක් – ඡායාරූපයක් තියෙනවාමයි. ජනමාධ්‍යයෙන් මොනවා කිව්වත් බ්‍රිට්නිට වගේ වගක් නෑ. ඒත් එයා හොඳ අම්මා කෙනෙක්. දරුවෝ දෙන්නට පණ වගේ ආදරෙයි. වයස 29ක් වුණත් බ්‍රිට්නි ස්පියර්ස් Teen කෙල්ලෙක් වගෙයි.මෙන්න අලුත්ම කතාව. ෆර්නැන්ඩෝ ෆ්ලෝරස් කියන කඩවසම් කළු තරුණයා බ්‍රිට්නි කාලෙක ඉඳලා තමන්ගේ ආරක්ෂක භටයා හැටියට සේවයේ යොදා ගත්තා. ඕන්න දැන් නඩුවක්.ෆර්නැන්ඩෝ කියනවා බ්‍රිට්නි එයාගේ නිරුවත් ඡායාරූප ජංගම දුරකථනයෙන් යැව්වලු. තව විදිහකට කිව්වොත් බ්‍රිට්නි එයාගේ ජංගම දුරකථනයේ කැමරාවෙන් එයාගෙම නිරුවත් ඡායාරූප අරගෙන ඒවා ෆර්නැන්ඩොගේ ජංගම දුරකථනයට යවලා.”මාව අවුස්සන්න තමා බ්‍රිට්නි ඔය ඡායාරූප මට එව්වේ” ෆර්නැන්ඩෝ අර ඡායාරූප තමන්ගේ මිතුරන්ට පෙන්වමින් එහෙම කියනවා. නමුත් වන්දි මුදල ඩොලර් මිලියන 9යි. නරකම නෑ ... නේද?”මට ඔප්පු කරන්න පුළුවන් බ්‍රිට්නි එයාගෙම ජංගම දුරකථනයෙන් ඔය ජරා පිංතූර ගත්ත බව“ - ෆර්නැන්ඩෝ එහෙමත් කියනවා. ”මේ නඩුව අතිශය පෞද්ගලික සිද්ධියක්. ඒ නිසා රහසිගතව නඩුව විභාග කරන්න කියලා අපි ඉල්ලනවා” බ්‍රිට්නිගේ නීතිඥයා ඊට වඩා දෙයක් කියන්නේ නෑ. බ්‍රිට්නිට නම් මේ සිද්ධියත් වගේ වගක් නෑ වගේ හිනාවෙවී කැමරාවට මුහුණ පෙන්නුවා.ඒ වුණාට හිතේ කලබලය ඇස් දෙකෙන් පේනවා. තමන්ට කැමැති දෙයක් කැමැති විදිහකට කැමැති කෙනෙකුට පෙන්න ගත්තා නං ඔය මොනවත් නෑ. නඩුත් නෑ. සාක්ෂිත් නෑ. ඒ වුණත් ජංගම දුරකථනය හැම කෙළියකටම පාව්චිචි කරන්න ගත්තම අහක යන ලෙඩ ඇඟටම එනවා.මේවා ඉතිං බ්‍රිට්නි ස්පියර්ස්ට විතරක් නෙවෙයි. ජංගම දුරකථනය නොහොබිනා වැඩවලට පාවිච්චි කරන කාටත් හොඳ පාඩමක්. බ්‍රිට්නිට නං ඩොලර් බිලියන 9ක් කියන්නේ කජ්ජක් වෙන්න ඇති. ඒත් නින්දාව! ඒක මනින්නේ මොකෙන්ද?බකිංහැම් මාළිගාව තවත් මඟුලකට ලෑස්ති වෙනවා. විලියම් - කේටි දෙන්නා කසාදෙට ඇඳුම් මහන අතරේ විලියම් ගේ බාප්පා ඒ කියන්නේ ඇන්ඩෲ කුමාරයා කරගෙන තියෙන්නේ ඇඳුම් ගැලවිලා යන වැඩක්. පහුගිය කාලේ එකදිගටම ඇන්ඩෲ කුමාරයාට එරෙහිව එංගලන්තයේ පත්තර නොසෑහෙන්න බැට දුන්නා.මහජන බදු මුදල් වැය කරලා ඇන්ඩෲ කුමාරයා සුපිරි ජෙට් යානයකින් නාස්තිකාර ලෝක සවාරි යනවයි කියලා ගණං - හිලව් ඇතිව පත්තරවල විස්තර පළවුණා.ඒ මදිවට දැන් තවත් නින්දාවක්. ලාබාල වයස්කාරියකගෙන් සම්භාහනය ලබන බවටත් චෝදනා නැඟිලා. මසාජ් කරන්නියන් – එහෙමත් නැත්නම් අඩු වයසේ සම්භාහිකාවන් ගණිකා වෘත්තියේ යොදවන බවට ඇමෙරිකාවේ ජාවාරම්කාරයෙක් වැරදිකාරයා වුණා.ඒ මනුස්සයත් එක්ක ඇන්ඩෲ කුමාරයා ළඟ සම්බන්ධකම් පවත්වන බවට – නිව්යෝර්ක් නුවර ගිහින් එකට ඡායාරූප ගත්ත හැටිත් දැන් එළියට එනවා. ඒ අතර සාරා ෆර්ගියුෂන් යෝර්ක්හි ආදිපාදවරියත් නොහොබිනා ගනු-දෙනුවක පැටලිලා. චාරයක් නැතිවුණාම රජකමත් බලු වෙනවයි කියන්නේ ඕකනේ.කොහොම නමුත් ඇන්ඩෲ කුමාරයා ලෝකේ වටේ රවුම් ගහන්නේ එංගලන්තයේ අන්තර්ජාතික වෙළෙඳ දූතයා හැටියටයි. දැන් සමහරු කියනවා.ඒ තනතුරෙන් ඇන්ඩෲ කුමාරයා ඉවත් කරන්න ඕනෑ කියලා. එංගලන්තේ ආණ්ඩුව ඒ ගැන කියන්නේ “අපිට නම් තනි තීන්දුවක් ගන්න බෑ. ඇන්ඩෲ කුමාරයත් එක්ක කතා කරන්න ඕනේ” කියලයි. ඒත් ඇන්ඩෲ කුමාරයා ඉල්ලා අස්වෙන ලකුණක් වත් නෑ.ලැජ්ජා නැතිකම මහමුදලිකමටත් වඩා ලොකුයි කියලා කියන්නේ සිංහල උපමාවක්. ඒත් ඉංගිරිසිකාරයෝ ඉංගිරිසියෙන් මේ ගැන කියන කතා සිංහලෙන් ලියන්න බෑ. ඒවා ඒ තරමටම තිත්තයි.පිට සක්වළ පණුවෝ අපේ ලෝකෙට ඇවිත්. මේ පණු කතාවට ශ්‍රී ලංකාවේ කීර්තිමත් විද්‍යාඥයකු ගේ නමත් සඳහන් කරලා විදෙස් මාධ්‍ය අපූරු ප්‍රවෘත්තියක් පළ කළා.නාසා ආයතනයේ ජ්‍යෙෂ්ඨ විද්‍යාඥයෙක් වන රිචර්ඩ් හූවර් – පාෂාණයක තිබිලා පණුවන් ගේ සහ බැක්ටීරියා වර්ගයක ෆොසිල හොයා ගත්තා.”මේක නිසැකයෙන්ම පිටසක්වළින් ආව ජීවි වර්ගයක්” – ආචාර්ය හූවර් විශ්වාසයකින් එහෙම කිව්වා. වසර බිලියන ගණනක් තිස්සේ තියෙන්න ඇති. පොළවට වැටුණු උල්කාෂ්මයක් එක්ක තමා මොවුන් පොළොවට එන්න ඇත්තේ..”ඒත් නාසා ආයතනය නිල වශයෙන් තවම මේ ගැන මොනවත්ම කියන්නේ නෑ. ඒත් ලෝප්‍රකට අභ්‍යාවකාශ ජීවවිද්‍යා විශේෂඥයකු වන මහාචාර්ය චන්ද්‍රා වික්‍රමසිංහ අපූරු කතාවක් කිව්වා. ඔහු දැනට ඇමෙරිකාවේ කාඩිෆ් විශ්වවිද්‍යාලයේ නක්ෂත්‍ර ජීව විද්‍යා ආයතනයේ අධ්‍යක්ෂ ලෙස කටයුතු කරනවා.මහාචාර්ය චන්ද්‍රා වික්‍රමසිංහ මෙන්න මෙහෙමයි ඒ ගැන කිව්වේ.”ආචාර්ය හූවර් ගේ සොයාගැනීම වෙන්න පුළුවන් දෙයක්. විශ්වය පුරා ජීවය පැතිරෙනවා. ඒ විතරක් නෙවෙයි පෘථිවියේ ජීවය හටගත්තේ උල්කාෂ්මයක් එක්ක ආව ජීවියෙක් නිසා වෙන්න පුළුවනි. එහෙම ගත්තම ඔය පණුවෝ බැක්ටීරියා විතරක් නෙවෙයි. අපි හැමෝම පිටසක්වළ ජීවියෝ..””සිරකරුවොත් මනුෂ්‍යයෝය” කියන වැකිය ඔබ දැකලා ඇති. බොරැල්ලේ බන්ධනාගාර තාප්පෙත් මේ වැකිය දකින්න පුළුවන්. එංගලන්තයේ අධිකරණ අමාත්‍යාංශය මේ ළඟදී සිරකරුවන් සම්බන්ධයෙන් තවත් තීන්දුවක් ගත්තා. සාමාන්‍යයෙන් බන්ධනාගාර ගත කෙරෙන අය වර්ග දෙකයි. ඒ පිරිමි සිරකරුවන් – ගැහැනු සිරකාරියන් හැටියටයි.නමුත් මේ ලෝකේ – අන්තර්ජාතිකව දැන් තුන්වැනි වර්ගයේ මනුස්ස කොට්ඨාසයක් ඉන්න බව පිළිගන්නවා. Transgender – Trans sexual – shemales – Lady boys - Tranny වගේ නම් ගණනාවක් තියෙනවා. මේ සමහරුන් ජීව විද්‍යාත්මකව ගැහැනු - පිරිමි දෙවර්ගයටම අයත් නැති අය.තවත් සමහරුන්ට ජීව විද්‍යාත්මකව ගැහැනු - පිරිමි ලක්ෂණ දෙකම තියෙනවා. තවත් සමහරුන් කායිකව එක්කෝ පිරිමි. නැත්නම් ගැහැනු.ඒ සමහරු මානසිකව හිතනවා තමන් අයිති වෙන්න ඕනේ අනිත් පැත්තටයි කියලා. ඇතැම් පිරිමි, ගැහැනු බවට පත්වෙන්න හෝර්මෝන ප්‍රතිකාර සහ ශල්‍ය කර්මවලට ලක්වෙනවා. ගැහැනුත්; පිරිමි වෙන්න ඒ දේවල්ම කරනවා. මේ වගේ අය බොහෝවිට ඇඟලුම් මාරුව (Cross – dressing) කරනවා.ඇතැම් පිරිමි ගෑනු ඇඳුමටත් – ඇතැම් ගැහැනු පිරිමි ඇඳුමටත් ප්‍රියකරනවා. එංගලන්තයේ බන්ධනාගාරවලට යම් යම් වැරදි නිසා එන මේ වගේ අයට දැන් තමන් කැමැති ඇඳුමක් අඳින්නත් – අවශ්‍ය නම් රූපලාවණ්‍ය කටයුතු කරන්නත් මේ ළඟදි අවසර දුන්නා.මේ මොන විකාරයක් ද කියලා කෙනෙකුට හිතෙන්න පුළුවන්. ඒත් මනුස්ස ජීවිතේ හරිම සංකීර්ණයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av1103139</link>
    <topic>ලංකාවේ මුල් ම ක්‍රිකට් ගීතය ගායනා කළේ මම</topic>
    <author>ජෝජ් රොබ්සන් ද සිල්වා</author>
    <content>ලංකාවේ මුල් ම ක්‍රිකට් ගීතය ගායනා කළේ මමඇන්ටන් සිල්වානැවතත් අපි දිනයිද වර්ල් කප් එකත් අනූ හයේ ක්‍රිකට් සූරයෝ දින්නොත් අපි නැවතත් ලෝක සූරයන් වෙනවා මුළු ලෝකෙට යළිත් වීරයෝඅර්ජුන, අරවින්දලා අනූහයේ රජ වෙලා ඒ වගේ අය යළි නැවතත් පිටියට එයිදෝ පුහුණුකරුවෝ හොඳ වෙලා - හොඳ අය ගැන සලකලා ගත්තොතින් යළි නැවතත් අපි රජවෙයිදෝසල්ලි ගැනත් නොසිතලා - ක්‍රිකට්වලට හිත යොදා අනූ හයේ කුසලානය - අප ගෙන ආවෝ එකමුතුකම ගැන එදා ලක් අම්මා ගැන සිතා එකා වගේ තරග කරලා සුද්දා පැරදුවෝමුත්තයියා ගැන කියා රොමේෂ් මල්ලි ගැන කියා ඒ අය ගැන ක්‍රිකට් ගීත ගැයුවා මතකදෝ සනත් මල්ලි ගැන කියා - ක්‍රිකට් ගීත ගැයූ මෙමා පුන් සඳ පායා ක්‍රිකට් ගීතේ මතකදෝවර්ල් කප් එක ගැන සිතා - ක්‍රිකට් දරුවෝ දිරි ගෙනා එක වගේ තරග පිටිය වෙත ගෙන යයිදෝ දින්නත් පැරදුනත් එකයි - ප්‍රීති ඝෝෂා නිතර ඇසෙයි යළි නැවතත් ක්‍රිකට් ලොවේ සූරයෝ වෙයිදෝ  පද රචනය ස්වර රචනය සහ ගායනය ඇන්ටන් සිල්වාක්‍රිකට් ගීත’ රැල්ලක් මේ දිනවල අපේ සංගීත ක්ෂේත්‍රයේ ඇති වී තිබෙන බැව් ගීත ලෝලී ඔබට රහසක් නොවේ. එහෙත් ක්‍රිකට් සම්බන්ධයෙන් ගීතයක් අපේ රටේ මුලින් ම නිර්මාණය වී ගායනා කෙරුණේ මීට දශක තුනකට පමණ ඉහත එනම් 1982 වසරේදී ය.‘ශ්‍රී ලංකාවේ මේ ක්‍රිකට්’ නම් වූ එම ගීතය ක්‍රිකට් සැබැඳිව නිර්මාණය වූ ප්‍රථම සිංහල ගීයයි. එම ගීතය මෙන් ම ක්‍රිකට් සම්බන්ධයෙන් නිර්මාණය වූ වැඩිම ගීත ගණනක් ගායනා කළ ගායන ශිල්පී ඇන්ටන් සිල්වා මෙවර ‘ස්වර වර්ණ’ වර්ණවත් කරන්නට අප හා එක් වන්නේ මෙම විශේෂාංගයෙන් මීට පෙර අපට නුහුරු දුක් කඳුළක් ද රැගෙන ය.මුලින් ම අපි ඔහුගේ ක්‍රිකට් ගීත ඉතිහාසයට එක් වෙමු.ශ්‍රී ලංකාවේ මේ ක්‍රිකට් වාර්තාවේ නම ගිය ‘දුලිප්’ අපේ මිතුරා ගෙදරක් ගාණේ ඔහුගේ නමයි කීවේ කියා දෙමි විස්තර කරලා...!“එම ගීතය මම නිර්මාණය කර ගායනා කළේ එවකට අපේ රටේ සිටි ජනප්‍රියම ක්‍රිකට් ක්‍රීඩකයා වූ දුලිප් මෙන්ඩිස් වෙනුවෙන්. ඉන්පසු 1996 දී ශ්‍රී ලංකා ක්‍රිකට් කණ්ඩායම ‘වීල්ස්’ ලෝක කුසලානය දිනූ අවස්ථාවේ දී මම ‘පුන්සඳ පායා මගෙ රට දිලෙන්නා’ ගීතය ගායනා කළා. එම ගීතය අදටත් ස්වාධීන රූපවාහිනිය සතුව තිබෙනවා.”පුන්සඳ පායා මගෙ රට දිලෙන්නා ප්‍රීති ඝෝෂා නිතර ඇසුණු දා තණ තිල්ලට ක්‍රිකට් තරග වැදුණ දා මුළු ලෝකෙම අප බැබළුණ දා...ක්‍රිකට් ගීත වැඩිපුර කියන්න කැමැති ඇයි?“අපේ රටේ පමණක් නොව මුළු ලෝකයේම ජනප්‍රිය ක්‍රීඩාව ක්‍රිකට්. ඒ වගේ ම ජනප්‍රිය ක්‍රිකට් ක්‍රීඩකයින් අතර මගේ ඥාතීන් වගේ ම මිතුරන් කිහිප දෙනෙක් ම ඉන්නවා. මමත් ක්‍රිකට් ලෝලියෙක්.ඉතින් මගේ මාධ්‍ය වන ගීතයෙන් ක්‍රිකට් ක්‍රීඩාව සමඟ අත්වැල් බැඳගන්නත් අපේ ක්‍රීඩකයින් අගය කරන්නත් හැකි වෙන නිසා ක්‍රිකට් සම්බන්ධ ගීත නිර්මාණය කර ගායනා කරන්න මම කැමැතියි. මම ගායනා කරන හැම ගීතයකම පද මෙන් ම තනු සියල්ලත් මගේමයි. අපේ රටේ ක්‍රිකට් ගීත වැඩිම ගණනක් ගායනා කරපු ගායකයාත් මමයි.”පිටියේ - පිටියේ පන්දු සූරයා අඟර දඟර පන්දු යවන කවුද මිත්‍රයා නුවර කුණ්ඩසාලෙන් කඳුකරයෙන් ආවේ ‘මුත්තයියා’ දඟර පන්දු වලට සූරයා...!ඇන්ටන්ගේ සංගීත දිවිය ඇරඹී ඇත්තේ හැත්තෑව දශකයේ මුල් භාගයේදී සංගීත ප්‍රසංග වේදිකාවෙන් ය. සරල ගී, ආදර ගී, වේග රිද්ම ගී තුන්සියයකට ආසන්න ප්‍රමාණයක් මේ වනවිට ගායනා කර ඇති ඇන්ටන් මෙවර ලෝක කුසලාන ක්‍රිකට් තරගාවලිය වෙනුවෙන් ද ‘නැවතත් අපි දිනයිද වර්ල් කප් එකත්’ නම් ගීතය නිර්මාණය කර ගායනා කරන්නේ ය.1998 දී රොමේෂ් කළුවිතාරණ වෙනුවෙන් ‘එතෙර මෙතෙර වැඩ පෙන්වපු” 2008 දී සනත් ජයසූරිය වෙනුවෙන් ‘මාතර ගමෙන් ලොවට ආපු ක්‍රිකට් සූරයා” 2008 දී අජන්ත මෙන්ඩිස් වෙනුවෙන් ‘තණ තිල්ලේ ක්‍රිකට් සූරයා’ සහ 2007 දී ලසිත් මාලිංග පිට පිට කඩුළු හතරක් ලබා ගනිමින් ලෝක වාර්තාව තිබූ අවස්ථාවේදී ලසිත් වෙනුවෙන් ‘ආවා ක්‍රිකට් ලොවට සූරයා’ වැනි ගීත ඇන්ටන් ගායනා කළ ක්‍රිකට් ගීත අතර විශේෂ විය.ආවා ක්‍රිකට් ලොවට සූරයා වේග පන්දු ‘ලසිත්’ මල්ලි වීරයා රත්ගම ගමේ උපන් ලක්බිම ක්‍රිකට් පුතෙක් තිබ්බා වාර්තාව ක්‍රිකට් පන්දුවෙන්...!“ඔබගේ අනිකුත් ගීත ගැන පවසනවා නම්?“පසුගිය ත්‍රස්තවාදී භීෂණය කාලයේ මම වැඩිපුරම ගීත ගායනා කළේ අපේ හමුදා සෙබළුන් වෙනුවෙන්. ත්‍රිවිධ හමුදාව වෙනුවෙන් මම වෙන වෙනම ගීත නිර්මාණය කර ගායනා කළා. ඒ වගේ ම රුදුරු ත්‍රස්තවාදියා වේලුපිල්ලේ ප්‍රභාකරන්ට විරුද්ධව මා නිර්මාණය කර ගැයූ ‘ලක්බිම බෙදන්න ඉඩ දෙන්නේ නෑ’ ගීතයට හොඳ ඉල්ලුමක් ලැබුණා.භීෂණ කාලයේ මම සහභාගි වූ සෑම සංගීත ප්‍රසංගයකදීම ඒ ගීතය ගායනා කළා. එමෙන් ම ලෝකයේ සියලු ම ආබාධිත දරුවන් වෙනුවෙන් මම ගායනා කළ “දෙනෙත් පෙනෙන්නැති ඇවිදින්නට බැරි” ගීතය ඩී.වී.ඩී. තැටි ගත කර ලෝකයේ බොහෝ රටවල ප්‍රචාරය කිරීමට කටයුතු යොදා ඇති ගීතයක්. ඒ සඳහා අන්තර් ජාලයෙන් ඉඩ සලසා ගැනීමට හැකි වී තිබීම සතුටක්.”කිසිදින නොසිතන් මේ වගෙ දරුවකු ලෝකෙට බරක් කියා එලෙස සිතිවොතින් ඒ වගෙ අය ..... දෙවියන් නොදෙයි සමා...!“ඔබත් අහිංසක ආබාධිත දරුවෙකුගේ පියෙකු නේද?”“ඔව්. මගේ එකම දරුවා අශානි දුව බරපතළ ස්නායු රෝගයකින් පෙළෙනවා. ඇය හොඳීන් දුව පැන සෙල්ලම් කර අධ්‍යාපන කටයුතුවල නියුතු වූ දරුවෙක්. එහෙත් වයස දොළහේදී පමණ රෝගී වුණා. මම දැන් ගී ගයන්නේ මගේ දුව වෙනුවෙනුයි.දුවට ලබාදෙන ප්‍රතිකාර සඳහා සෑහෙන මුදලක් දැරීමට සිදු වී තියෙනවා. මා විසින් ම සොයා ගත් පීන්තූර ත්‍රිමාන කර සෑදීමේ ස්වයං ව්‍යාපාරයෙන් සහ ප්‍රසංග වේදිකාවල ගීත ගැයීමෙන් ලැබෙන මුදල් පිරිමසා ගෙන දුවට සුව කරගන්න වෑයම් කරනවා.දුවගේ රෝගී තත්ත්වය නිසා ඈ සමඟ මමත් මගේ බිරිඳත් හුඟක් දුක් විඳිනවා. ඒ නිසා ආබාධිත දරුවන්ගේ දුක මම හොඳින් හඳුනනවා. ආබාධිත දරුවන්ට නොසලකා ඉන්න එපා” කියා මම මේ ලෝකයේ සියලු දෙනාගෙන් ඉල්ලනවා.”මෙවර ‘ස්වර් වර්ණ” අතරට එලෙස දුක් කඳුළක පැහැය ද එකතු කළ ඇන්ටන් සිල්වා ගායන ශිල්පියා සිය දියණිය සුවපත් කරගන්න තමා දරන වෑයමට උපකාර කිරීමට කැමැති සංගීත ප්‍රසංග සංවිධායකවරුන්ගේ දැන ගැනීම පිණිස තමාගේ දුරකතන අංකය සඳහන් කරන ලෙස ‘රසඳුන’ වෙතින් ඉල්ලා සිටියේ ය. 01126524370 ඇන්ටන්ගේ දුරකතන අංකය වේ.දරු සෙනෙහස සිත හඳුනන පියෙකුගෙ මේ කතාවයි මලක් වගේ පුංචි දුවව රැකගෙන සෙනෙහස මවයි...!ඇන්ටන්ගේ දුක් කඳුළේ උණුසුම ලෝක කුසලාන ක්‍රිකට් ජයඝෝෂා ගීත උණුසුමෙන් මැකී නොයේවා යි අපි ප්‍රාර්ථනා කරමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031310</link>
    <topic>උපන් දේශේ  නම්බුව රකිල්ලා</topic>
    <author>ජෝජ් රොබ්සන් ද සිල්වා</author>
    <content>උපන් දේශේ  නම්බුව රකිල්ලාවරෙල්ලා - මේ රන් මාවතේ එකමුතු වී සැමා - සටනින් දිනන්ටා යමල්ලා - ජය බිම ළං වෙතේ - යදමක් සේ බැඳී හිතල්ලා - නිසැකයි ජය අපේ කැපවී ඉඳිල්ලා - පෙරමුණ ගනිල්ලා අත්වැල් බඳිල්ලා - එඩිතර පා සිතේ ජය හඬ පතුරලාගරු සරු ධීර වීර මේ දේශේ ජාත භූමියයි ඔබේ මගේ දින දින කීර්ති සදන රාව නගන - තේජ මාන - ශෝභමාන මේ දේශේඋතුම් දීපේ - උතුම් දේශේ හපන් දෑත යෝධ සවිය නගව් වෙර දරා - රුපුන් සෑම - පරාදීන කරව් දිවි තුරාඋපන් දේශේ - නම්බුව රකිල්ලා එයමයි චේතනා...!පරද්දන්න පර සුද්දන් - අපේ කෙළි බිමේ මේ අන්තිම සටනේ ලතැවේවි - කුමට ද භීතිකාව, භීතිකාව සිංහයින්ගේ සිංහ ලීල බෝමා...පද රචනය - සුනිල් විමලවීරසංගීතය - රවිහාන්ස්ගායනය - අමරසිරි පීරිස් සහ පිරිසමෙවර ‘ගී මුතු’ අතරට ‘වරෙල්ලා මේ රන් මාවතේ’ ගීතය එකතු කරන්නේ ක්‍රිකට් ගීත රැල්ලේ තවත් එක් ගීතයක් ලෙස නොවේ. මෙය චිත්‍රපට පසුබිම් ගීතයකි. ක්‍රිකට් ක්‍රීඩාව තේමා කරගෙන නිපදවූ ප්‍රථම සිංහල චිත්‍රපටය වන ‘සිංහාවලෝකනය’ සඳහා පළපුරුදු ගීත පද රචකයෙකු වන සුනිල් විමලවීර විසින් පද රචනය කළ මෙම ගීතය ලෝක කුසලාන ක්‍රිකට් තරගාවලිය පැවැත්වෙන මෙම වකවානුවේ ගීතලෝලීන්ගේ අවධානයට යොමු වී ඇති ගීතයක් ලෙස සැලකිය හැකි ය.“හරිම බඩු තුනක්” චිත්‍රපටයේ ඇතුළත් වූ එම්.එස්. ප්‍රනාන්දු සමඟ රංජනී පෙරේරා විසින් ගායනා කළ “ඔබගේ රුව මාගේමයි” ගීතය පද රචනය කරමින් ගී පද රචනයට පිවිසි සුනිල් “හුදකලා විරාමයේදී” (අසංක ප්‍රියමන්ත) “හිත පුරා මල්” (අමරසිරි පීරිස්) සහ “ඔය ඇස් පියාන” (කිත්සිරි ජයසේකර) වැනි ජනප්‍රිය ගී පද රචනා රැසක හිමිකරු ය.චිත්‍රපට නිෂ්පාදකවරයෙකු, තිරකතා රචකයෙකු ද වන සුනිල් ගී පද රචනයට වැඩි ප්‍රවණතාවක් දක්වන අතර දැනට ඇමැති මාධ්‍ය උපදේශක වරයෙකු ලෙස කටයුතු කරයි. ‘සිංහාවලෝකනය’ චිත්‍රපට තේමා ගීතය ලෙස තමා පද රචනය කළ මෙම ගීතය පිළිබඳව සුනිල් සිය අදහස් ‘රසඳුන’ සමඟ පැවසුවේ මෙසේ ය.“මේ වගේ ගීතයක් තනුවකට පද රචනය කිරීම අසීරු කාර්යයක්. රවිහාන්ස් හැදූ තනුවට පද රචනය කිරීමට තමයි මට පැවරුණේ. චිත්‍රපටයේ තේමා ගීතය වශයෙනුත්, මීට ඉහත චිත්‍රපටයක ඇතුළත් නොවූ ආකාරයේ තේමාවක් අඩංගු වෙනස් ගීතයක් වශයෙනුත් මේ ගීතය පද රචනය කිරීම තරමක අභියෝගයක් වුණා. ජාතිය පුබුදන ගීතයක් ලිවීමේ අවශ්‍යතාවයක් ද මෙහිදී මතු වී ආවා.තනුව ප්‍රබල මට්ටමක පැවතියා. කෙසේ වෙතත් ‘වරෙව්, යමව්, හිතව්, ඉඳිව්, ගනිව්, බඳිව්, රකිව් වැනි වදන් නොයොදා ‘වරෙල්ලා, යමල්ලා, හිතල්ලා, ඉඳිල්ලා, ගනිල්ලා, බඳිල්ලා, රකිල්ලා වැනි යෙදුම් මගින් ප්‍රබෝධයක් අසන්නාගේ හද සන්තානයේ උපදවන්න මම වෑයම් කළා. එම වෑයම සාර්ථක වී ඇති බව ලැබෙන ප්‍රතිචාරවලින් හැෙඟනවා.”මේ ගීතය ලියද්දී 1948 දී සුදු ජාතිකයන් ක්‍රිකට් ක්‍රීඩා කරනු දැක අපේ මිනිස්සු පොල් පිති බැට් සහ කඳුරු බෝල වලින් ක්‍රිකට් ක්‍රීඩාව ඇරඹූ අයුරු මෙන් ම 1996 දී ශ්‍රී ලංකා ක්‍රිකට් කණ්ඩායම ලෝක කුසලානය දිනා ගත් අයුරු සිය සිත තුළ සිතුවම් වී තිබුණු හෙයින් තමාට මේ ගීතය සාර්ථකව පද රචනය කිරීමට හැකි වී යයි විශ්වාස කරන බව ද සුනිල් පැවසුවේ සොම්නස් සිතින් ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031311</link>
    <topic>අපි නොදන්න චෙන්නායි සුබා</topic>
    <author/>
    <content>අපි නොදන්න චෙන්නායි සුබානීල් විජේරත්නසුබා නමින් ප්‍රකට නවකතාකරුවා චෙන්නායි නුවර පමණක් නොව දෙමළ බස කතා කරන මුළු මහත් තමිල්නාඩු ප්‍රාන්තයේ ම පාඨක ප්‍රජාව අතර අතිශය ජනප්‍රිය ලේඛකයෙකි. එනමුත් සුබා ගැන දෙමළ පාඨකයන් හැර අන් පිටස්තරයින් වැඩිමනත් යමක් තබා කොහොමටවත් යමක් දන්නේ නැත. ඒ ඔහුගේ නිර්මාණ ඉංග්‍රීසියට පරිවර්තනය නොවීම හේතුවෙනි.විනෝදයට - විවේකයට - නිවාඩුවට - වන්දනාවට හෝ වෙන යම් රාජකාරි කටයුත්තකට වේවා චෙන්නායි නුවරට හෝ චෙන්නායි හරහා ඉන්දියාවේ වෙනත් තැනකට හෝ යන මෙරට කාන්තාවන් සංචාරය අවසානයේ එපුර ටීනගර් කඩමණ්ඩියේ පිහිටි නල්ලි සහ කැමරන් සාරි මන්දිර කරා යන්නාක් සේ පොතපතට ඇලුම් කරන මෙරට සංචාරකයන් අනිවාර්යයෙන් පා තබන හිගින් බොතම්ස්, ලෑන්ඩ්මාර්ක් සහ ක්‍රොස්ෆර්ඩ් යන පොත් මන්දිරයන්හි මේ කියන සුබාගේ කෘති දැක ගත නොහේ. එහෙයින් දෙමළ පාඨකයන් අතර මේ සා ජනප්‍රිය සුබා පිටස්තර පාඨකයින්ට අමුත්තෙකි; ආගන්තුකයෙකි.සුබාගේ කෘති බහුලව දැකගත හැකි වනුයේ දෙමළ පුවත්පත්, වාර සඟරා විකුණන පත්තර ලෑලිවලය; නැතිනම් ටොපි - සිගරට් - හල්වා - ලඩ්ඩු විකුණන කඩ කවුළුවක මල් මාලාවක් සෙයියාවෙන් එකට අමුණා එල්ලා තිබෙන විටෙක ය; එහෙමත් නැතිනම් ජනාකීර්ණ කඩමණ්ඩියක ලාබ පතපොත විකුණන ‘දුවනගිරි’ පොත් කරත්තවල ය.සුබාගේ ජනප්‍රියතාව රැඳී පවත්නේ සම්භාව්‍ය පතපොත ඇසුරු කරන්නන් අතර නොවේ. සාමාන්‍ය පාඨකයන් අතර ය. මොවුන් සංඛ්‍යාවෙන් ලක්ෂ ගණනකි. ඒ අනුව දෙමළ බසින් රචිත සුබාගේ නවකතා දකුණු ඉන්දියාවේ ජනප්‍රිය රැල්ලේ නවකතා අතර ඉතා ඉහළ පාඨක ඉල්ලුමකට ලක් වූවකි.ජනප්‍රිය රැල්ලේ කතා රචක සුබා ගැන පෙර කී කතා අප එහෙන් - මෙහෙන් අසා තිබුණ ද ඊට වැඩි යමක් දැන සිටියේ නැත. ඒ එම නවකතා ගැන කිසිදු සඳහනක් ඉංග්‍රීසියෙන් පළ නොවීම හේතුවෙනි. එනමුත් මේ මෑතක සුබා ගැනත් සුබාගේ නිර්මාණ ගැනත් බොහෝ දේ දැන ගැනුමේ අවස්ථාව දකුණු ඉන්දියානු නවකතාව ගැන මෙන් ම ඉන්දියාවේ ප්‍රාන්ත භාෂා නවකතාව ගැනත් උනන්දුවක් දක්වන පාඨකයිනට සැලසිණ.ඒ ප්‍රීතම් චක්‍රවර්ති නමැති ලේඛිකාව විසින් තෝරා ඉංග්‍රීසියට පරිවර්තනය කරන ලදුව රාකේෂ් ඛන්නා නමැති ලේඛකයා විසින් සංස්කරණය කොට පළ කළ ‘ටැමිල් පල්ෂ් ෆික්ෂන්’ නමැති කෘතිය හේතුවෙනි. සුබා ගැන පමණක් නොව තමිල්නාඩුවේ ජනප්‍රිය රැල්ලේ නවකතාකරුවන් - නවකතාකාරියන් බොහෝ දෙනකු ගැන විස්තර ද ඔවුනගේ නිර්මාණ පරිවර්තන ද එම කෘතියේ අඩංගු ය.ප්‍රීතම් චක්‍රවර්ති සහ රාකේශ් ඛන්නාගේ කර්තෘත්වයෙන් එළිදුටු මේ කෘතිය ඔස්සේ පාඨක අප ‘සුබා’ ගැන මුලින් ම දැනගත්තේ මහ අපූර්වාකාර ආරංචි මාත්‍රයකි. ඒ ‘සුබා’ නමින් හැබෑවට ලේඛකයෙක් තමිල්නාඩුවේ නැති බව ය.‘සුබා’ යන අන්වර්ථ නාමයෙන් මේ සා ජනප්‍රිය කතා පෙළක් මේ සා දීර්ඝ කාලයක් මුළුල්ලේ නිර්මාණය කර ඇත්තේ සුරේෂ් සහ බාලක්‍රිෂ්ණන් නම් වූ දකුණු ඉන්දියානු ලේඛකයන් දෙදෙනා ය. පාසල් සමයේ සිට කුලුපග මිතුරන් වූ ඔවුන් දැනුදු වාසය කරන්නේ චෙන්නායිහි අඩයාර් ටවුමේ එක ළඟ නිවාස දෙකක ය.සුරේෂ් සහ බාලක්‍රිෂ්ණන් දෙමිතුරන් හවුලේ නවකතා ලියන්නට පටන් ගෙන ඇත්තේ මීට අවුරුදු විසි හතකට විසි අටකට එපිට කාලයක සිට ය. මේ වනවිට මොවුන් දෙදෙනා ‘සුබා’ යන අන්වර්ථ නමින් හවුලේ ලියා පළ කර ඇති නවකතා පොත් ගණන පන්සියය ඉක්මවයි; කෙටිකතා ගණන හාර සියය ඉක්මවයි. එම ප්‍රකාශන ආයතනය මගින් ‘මාසික නවකතා’ තුන බැගින් එළිදැක්වීම නොකඩවා කෙරෙන්නකි.‘සුබා’ නමින් ලියැවෙන මේ ජනප්‍රිය කතා රැල්ලේ නිර්මාණ බොහොමයක් රහස් පරීක්ෂක කතා ගණයට වැටෙතැයි ‘ටැමිල් පල්ප් ෆික්ෂන්’ කෘතියේ කතුවරු පවසති.මේ විස්තර කියවන අප මතකයට නැඟුණේ නවසිය හැට ගණන්වල ‘කලෙයිමගල්’ ප්‍රකාශන හැටියට පළ වූ සත හැත්තෑපහේ නවකතා කියැවූ ආකාරයයි. සිද්ධිදාම නිරූපණ චිත්‍ර අඩංගු අතිශය වර්ණවත් පිටකවරයකින් යුත් මේ පොත් අලෙවියට තබා තිබුණේ පිළිගත් පොත් සාප්පුවල නොවේ.මරදානේ දුම්රිය ස්ථානය ඉදිරිපිට තිබූ ලෑලි පොත් කඩවල ය. මේ කුඩා නවකතාවන්හි හොඳ - නරක කෙසේ වුවත් අලුත් පාඨක පිරිසක් සිංහල නවකතාව කරා අද්දවන්නට ඒවා සමත්වූ බව අපේ අදහසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031312</link>
    <topic>ලෝක කුසලානයෙන් ගීත සාහිත්‍යයට එක්වූ ක්‍රිකට් සින්දු</topic>
    <author>හේමාලි විජේරත්න</author>
    <content>ලෝක කුසලානයෙන් ගීත සාහිත්‍යයට එක්වූ ක්‍රිකට් සින්දුලොව පුරා සිටින ක්‍රිකට් ලෝලීන් මේ එක්වී සිටින්නේ ක්‍රිකට් වසන්තය සමඟයි. වසර හතරකට පසුව එළඹෙන මේ ක්‍රිකට් වසන්තය සමරන්නට ශ්‍රී ලාංකේය ක්‍රීඩා ලෝලීන් බලා සිටියේ සැදී පැහැදී. ලෝක කුසලාන ක්‍රිකට් තරගාවලියේ තරග කිහිපයක්ම ශ්‍රී ලංකාවේ පැවැත්වීම නිසා කිසියම් වූ සැණකෙළි ස්වරූපයක් ශ්‍රී ලංකාවේ ද දක්නට ලැබේ.කොළඹ ඛෙත්තාරාම ආර්.ප්‍රේමදාස ක්‍රීඩාංගණය, වීරවිල මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය මෙන්ම පල්ලෙකැලේ මුත්තයියා මුරලිදරන් ක්‍රීඩාංගණය ද මේ වෙනුවෙන් මෙරට මෙන්ම විදේශීය ක්‍රීඩා ලෝලීන්ගෙන් ද පිරී ඉතිරී පැවතුණි. මේ සැණකෙළි සමයේ ක්‍රිකට් ක්‍රීඩාව වෙනුවෙන් ම බිහිවුණු සංස්කෘතියක් ඇතිවුණ ආකාරයක් දක්නට ලැබුණි.නගරයක් නගරයක් පාසා දක්නට ලැබුණේ ක්‍රිකට් වසන්තය වෙනුවෙන් නැඟුණු දැවැන්ත කටවුට් හා පෝස්ටර්ය. කොළඹ නගරය අවට ගතහොත් සෑම වටරවුමක්ම ලෝක කුසලාන ක්‍රිකට් තරගාවලිය වෙනුවෙන් සහ ශ්‍රී ලාංකේය ක්‍රිකට් කණ්ඩායමට සුබපතා නැඟුණු ධජ පතාකවලින් සැරසී තිබුණි. අපේ රටේ ජනමාධ්‍ය හැසිරවීමේදී ද වැඩි අවධානයක් යොමුවී තිබුණේ ලෝක කුසලාන තරගාවලිය වෙනුවෙනි.විශේෂයෙන් ගුවන්විදුලි සහ රූපවාහිනී නාලිකා නිරන්තර අපේ දෙසවනට රැගෙන ආවේ ක්‍රිකට් වසන්තය පිළිබඳ පණිවුඩයි. මේ වෙනුවෙන් වැඩිම ගීත ප්‍රමාණයක් නිර්මාණය වූ රටත් සමහර විට අපේ රට වන්නට පුළුවන. පසුගිය කාලය ඇතුළත ඔබත් නිරන්තර ජනමාධ්‍ය සමඟ සම්බන්ධ වී හෝ ජනමාධ්‍ය ඇසුරේ සිටියා නම් කොපමණ ගීත සංඛ්‍යාවක් ඔබටත් ඇසෙන්නට ඇත්ද?මේ ක්‍රිකට් ගීත සාහිත්‍යයට ද ඉතිහාසයක් ඇත. අපි මුලින්ම වඩ වඩාත් මේ පිළිබඳ උනන්දු වූයේ 1996 වර්ෂයේ දී අපේ ශ්‍රී ලාංකේය ක්‍රිකට් කණ්ඩායම ජගත් ක්‍රිකට් ක්‍රීඩා ඉතිහාසයේ අපේ රටේ නම රැන්දූ ඓතිහාසික ආශ්චර්යවත් මොහොතින් පසුවය. එවකට ශ්‍රී ලාංකේය ක්‍රිකට් කණ්ඩායමේ නායක අර්ජුන රණතුංග ප්‍රමුඛ ක්‍රිකට් කණ්ඩායම ලෝක කුසලානය අපේ රටට රැගෙන ඒමෙන් පසුව ඒ පිළිබඳ වන උනන්දුව, උද්යෝගය අපේ රටේ ජනතාව තුළ ද වැඩි වැඩියෙන් ඇති වන්නට විය.ශ්‍රී ලංකාව ලෝක ශූරයන් වන්නට ප්‍රථමයෙන් ක්‍රිකට් ක්‍රීඩා ගැන ලියවුණු ජනප්‍රිය ගීතයක් අපේ ගීත සාහිත්‍යයේ විය.’තණ නිල්ල දිගේ ඇදිලා යනවා සිත මා පිරිලා දහසක් නෙතු මා දෙස යොමු වෙනවා සිත මා පිරිලා...”ජනප්‍රිය ගායන ශිල්පී සමන් ද සිල්වා ගැයූ මේ ගීතය ඔබට තවමත් මතක ඇති.ශ්‍රී ලංකාව ලෝක ක්‍රිකට් ශූරයන් වූ පසු අතිශයින්ම ජනප්‍රිය වූ බයිලා ගීතයක් අපේ ගීත සාහිත්‍යයට එක්විය.”පුන්සඳ පායා මගේ රට දිලෙන්නා ප්‍රීති ඝෝෂා නිතර ඇසෙන්නා ලංකාවට ක්‍රිකට් කිරුළ ලැබුණදා ලංකාවම ඩාන්ස් කරන්නා...”ඇන්ටන් සිල්වා විසින් ගායනා කරන ලද මේ ගීතයට එකල මුළු රටම එක්වී සිටියහ. මෙවර ලෝක කුසලානය සඳහා ද ඔහු අලුත් ක්‍රිකට් ගීතයක් ගායනා කර ඇති අතර එම ගීතය පිළිබඳ වැඩිදුර විස්තර මෙවර ‘රසඳුන’ කලාපයේ 7 වැනි පිටුවේ සඳහන් වේ.ඒ අතරම ශ්‍රී ලංකා ක්‍රිකට් ආයතනය දෙවුන්දරතුඩුවේ සිට පේදුරුතුඩුව දක්වා වෙසෙන සෑම ශ්‍රී ලාංකිකයෙකුම එක්කර ගනිමින් එකට ගයන්නට හැකි ගීතයක් යැයි කියමින් ශ්‍රී ලංකා ක්‍රිකට් නිල ගීතය ලෙස පසුගිය කාලයේ එළිදැක්වූයේය.2011 ලෝක ක්‍රිකට් කුසලාන තරගාවලියේදී එක ජාතියක් ලෙසින් අත්වැල් බැඳ ගනිමින් එකම ජයග්‍රාහී ඉලක්කය වූ ක්‍රිකට් කිරුළ යළි ශ්‍රී ලංකා මාතාවගේ හිසෙහි පලඳවන්නට ශ්‍රී ලංකා ක්‍රිකට් විරුවනට ශක්තිය ධෛර්යය, පතා එක්වෙමු යන්න මෙම ගීතයේ තේමාව විය. නව පරපුරේ පොප් ගායකයෙකු වූ ළහිරු පෙරේරා ගායනා කළ මෙම ගීතය ගීත රචක මනුරංග විජේසේකර ගේ පබැඳුමකි.”කොදෙව් රටේ පොල්ගස්වල කරටි කඩන්න නවසීලන්තෙ තල්මසුන්ගෙ හකු ගලවන්න ඉන්දියාවෙ කඳුවල හිම දියකරවන්න කැන්ගරුන්ට එන්න කියමු බජිරි කවන්න... එන්න.. රොත්ත පිටින් චට්නි හදන් එන්න ටොනික් කඩන් වඩේ හපන් එන්න බෙර සද්දෙට කන් වහගෙන එන්න සිංහ පැටව් රඟ දෙනවා මෙන්න...ක්‍රිකට් නිල ගීතය වශයෙන් නම්කර තිබූ මේ ගීතය පසුගියදා අතිගරු ජනාධිපතිතුමන් අතින් අත්හිටුවීමට නියෝග ලැබුණේ මේ ගීතයේ පද රචනයෙන් ක්‍රිකට් ලෝක කුසලාන තරගාවලියට සහභාගිවන රටවල් කිහිපයකට අවමානයක් සිදුවන නිසාවෙන් බව අපට දැනගන්නට ලැබුණි.ඒ වෙනුවට ක්‍රිකට් නිල ගීතය වශයෙන් නන්දන වික්‍රමගේ රචනා කළ රූකාන්ත ගුණතිලක ගායනා කරන පහත ගීතය නම් කෙරිණ.මේ ජාතියේ උපහාරයයි මේ අපේ ප්‍රණාමයයි අත් වැල් බැඳන් එමු සිවු දෙසින් සොයුරන් ලෙසින් මිතුරන් ලෙසින්...මෙහි ගී තනු නිර්මාණය රූකාන්ත ගුණතිලකගේ වන අතර ගායනයට එක්වනුයේ රූකාන්ත සමඟ චන්ද්‍රලේඛාය.ක්‍රිකට් නිල ගීතයේ ගී පද රචක නන්දන වික්‍රමගේ ක්‍රිකට් නිල ගීතයට අමතරව තවත් ක්‍රිකට් ගීත දෙකක් රචනා කර ඇත.”මුළු ලෝකෙ ජගතුන් පරදා අපිමයි ජයගන්නේ ලක්දෙරණේ සැවොම එක්වී ජය දද ලෙළ දෙන්නේ.....මෙහි සංගීත නිර්මාණය රොමේෂ් සුගතපාල ගේ වන අතර ගී තනුව සචින්ත දේවනාරායන ගේය. ගායනයෙන් එක්වනුයේ සචින්ත දේවනාරායන, චින්තක ජයසිංහ සමඟ රොමේෂ් සුගතපාලයි.ඔහු රචනා කළ අනෙක් ගීතය ”දහසක් තරු පායලා දස දෙස උණුසුම පැතිරිලා ජනයා එක්රොක් වෙලා පිබිදිලා සිත් පිබිදිලා...ගිතයයි එය තනුව සංගීතය හා ගායනය මහින්ද බණ්ඩාර පුත්‍ර සමාගමෙනි.මේ අතරම තවත් අපේ ජනප්‍රිය ගායකයකු ගායනා කරන්නට යෙදුණු ක්‍රිකට් ගීතයක් පසුගියදා අපට අසන්නට ලැබුණි. ඒ ඉමාන් පෙරේරා ගයන පහත ගීතයයි.උස් උස් උස් හඬින් කෑ කොස්සන් ගසමු මලේ අත් අත් අත්වැල් බැඳන් ලක් ධජයට රොද බඳිමු මලේ...මේ ගීතයේ ගී පද රචනය චාමින්ද රත්නසූරියගේය.මීට ප්‍රථම ජනප්‍රිය ගීත රැසක් රචනාකර ඇති චාමින්ද බොහෝ විට නව අදහස් පෙරටු කොට යමින් නව ආකාරයේ නිර්මාණ ඉදිරිපත් කිරීමට වෙර දරන ගීත රචකයෙකි.ගීතයේ සංගීත නිර්මාණය නදීක ගුරුගේ ගෙනි. ඉමාන් චාමින්ද සහ නදීකගේ අදහස වූයේ ‘පපර බෑන්ඩ්’ ක්‍රිකට් ගීත ඉක්මවා ගිය ජවයක් සහ ගැඹුරක් ඇති නිර්මාණයක් කිරීම තමන්ගේ අරමුණ වූ බවයි. ප්‍රතිභාපූර්ණ ගීත රචකයෙකු වශයෙන් අපේ සංගීත ක්ෂේත්‍රයට අගනා නිර්මාණ රැසක් දායාද කළ බන්ධුල නානායක්කාරවසම් අතින් රචනා වූ අපූරු ක්‍රිකට් ගීතයක් ද පසුගියදා අසන්නට ලැබුණි.”කොයි අතකින් නැඟුණත් මහ කඳු මුදුනට එක දසුනයි දිස්වන්නේ කොයි දෙසකින් ආවත් ඔබ අප කවුරුත් එක අරමුණකයි ඉන්නේ කොයි නමකින් ගැලුවත් ගංගා සහසින් සයුරයි අප හඳුනන්නේ එලෙසින් ඔබ අප කාගෙත් සිරුරේ එකම ලෙයයි දිව යන්නේ... අපි ලකුණු හඹා ඇදෙමු අපි කඩුලු දවා ගනිමු ජය පරාජය ද විඳීමු ආදරය බෙදා ගනිමු...”රංග දසනායකගේ සංගීත රචනයට මේ ගීතය ගායනා කරනුයේ නිමන්ත හේෂාන්ය. මෙහි රූප රචනය රනිඳු හංවැල්ලගෙනි.මෙතෙක් ඇසූ ක්‍රිකට් ගීතයන්ට වඩා එහා ගිය කුමක්දෝ ආදරණීය බවක් මේ පදවැල් ඔස්සේ අපේ හිත් තුළට ගලන බව මට දැනුණි.ඒ මේ පද පෙළ යට වෛරය, ක්‍රෝධය, ඊර්ෂ්‍යාව කොයි මොහොතකවත් ඉස්මතු නොවන නිසාවෙනි. ඔහු පවසන්නේ ජය ද පරාජය ද එක ලෙස විඳගෙන ආදරය බෙදාගන්නා ලෙසයි.මේ අතරම නව පරපුරේ තනු නිර්මාණ ශිල්පියකු සංගීත අධ්‍යක්ෂවරයකු මෙන්ම ගායකයකු ලෙස අපේ රටේ තරුණ පරම්පරාවේ ආදරය දිනාගත්, ශ්‍රී ලාංකේය තාරුණ්‍යයේ රිද්මය ජාත්‍යන්තරයට ගෙනයන්නට වෙහෙසුණු ඉරාජ් වීරරත්න ද ක්‍රිකට් ගීතයක් ‘සිංහ සෙයියාවෙන්’ (Lion Nation) නමින් පසුගියදා නිකුත් කළේය.වසන්ත බණ්ඩාර දුක්ගන්නාරාල රචනා කළ මේ ගීතයේ තනුව සහ සංගීත නිර්මාණය ඉරාජ්ගේ ම ය. ඔහුගේ Ill Noize ශබ්දාගාරයේ පටිගත කළ මේ ගීතයේ සංගීත සංයෝජනය සඳහා ඔහු තෝරාගත්තේ රංග දසනායකය. ජනප්‍රිය සංගීත කණ්ඩායමක් වන ජයශ්‍රී සංගීත කණ්ඩායම ඉරාජ් සමඟ මේ ගීතය ගයන්නට එක්වේ.සිංහ සෙයියාවෙන් වැජඹෙනවා නම් දෑ අනුරාගෙන් රට ගැන සිතා ළය අත තබා ජයගෙන ඒ නම් කෙළිලොල් තාලෙන් සක්වල සොයා ....ඒ ගීතයයි.ජාතික වශයෙන් වැදගත් අවස්ථාවලදී අපේ ජාතික ධජය, සිංහ කොඩිය අභිමානයෙන් ගුවනේ ලෙළ දෙන අන්දම අපි ඕනෑ තරම් දැක ඇත්තෙමු. මේ සුපුරුදු දසුන මින් පෙර නොවූ දැවැන්ත ආකාරයෙකින් යොදා ගනිමින් නිර්මාණය කරන ලද රූප රාමු ඇතුළත් ක්‍රිකට් ගීතයක් අපි නිතර දකින්නෙමු. මෙහි විශේෂත්වය වනුයේ 1996 ලෝක කුසලානය ජයග්‍රහණය කළ කණ්ඩායමේ සිටි, එම ජයග්‍රහණයට ප්‍රබලතම දායකත්වය දුන් සුපිරි පිතිකරු අරවින්ද ද සිල්වා, ක්‍රීඩක රොමේෂ් කළුවිතාරණ, කුමාර් ධර්මසේන, උපුල් චන්දන, සමඟ රූපවාහිනී මාධ්‍යයේ ප්‍රබල භූ®මිකා නිරූපණය කළ ප්‍රවීණ නිළි අයිරාංගනී සේරසිංහ, ඕෂධී හේවාමද්දුම, ධනංජය සිරිවර්ධන, සුජානි මේනකා, මංජුලා කුමාරි, ඉරාජ් වීරරත්න සමඟින් ක්‍රිකට් ලෝලීහු දසදහස් ගණනක් මේ සඳහා එක්වී සිටිති.එකමුතුවේ සුබ ලකුණු මතින් අපි සිනහව ආයෙමු ගෙනෙමු අපී අභිමානෙට යළි තුරුළු වෙමූ අපි කප් එක ආයෙමු ගෙනමු අපි...අජිත් ගලප්පත්ති විසින් රචිත මේ ගීතයට තනුව නිර්මාණය කරන ලද්දේ සංගීතඥ මහේෂ් දෙනිපිටිය විසිනි. ප්‍රධාන ගායන ශිල්පීන් වන්නේ ජානක විතානගේ සහ රුවන් වීරසේකරයි. මෙහි අලංකාර රූප රචනය ජානක තිලකරත්නගේය.සමස්ත අයි.සී.සී. ක්‍රිකට් තරගාවලියේ නිල ක්‍රිකට් ගීතයේ සිංහල ගීතය ලෙස සඳහන් වූයේ මෙයයි.”දිලේ අපේ තරු ලෝකේ ලෝකේ දිනේ අපේ විරු ආයේ ආයේ පැහැදේ පැහැදේ (සිංහ උදානේ) පහරේ පහරේ (සිංහ උදානේ)එකම තනුවකට ගැයෙන මේ ගීතය සිංහල හින්දි හා බෙංගාලි භාෂාවලින් ලියැවී ඇති අතර බොලිවුඩ් චිත්‍රපට සඳහා සංගීතය සපයන සංගීත වේදීන් තිදෙනෙක් වන ශංකර්, හේෂාන් සහ ලෝයි විසින් මෙහි තනුව නිර්මාණය කරනු ලැබ ඇත. මෙහි හින්දි ගීතය ගායනය කරනුයේ ශංකර් මහදේවන්ය. සිංහල ගීතය ගයනුයේ ගායන ශිල්පි රනිඳු ලංකාගේය. මෙය පදරචනය කළේ ෂෙහාන් ගලහිටියාවය.”මෙන්න ආයේ ඇවිල්ලා ක්‍රිකට් උණුසුම ඇවිල්ලා එකතු වීලා ගයාලා බලමු මැච් එක සෙට් වෙලා...’ලා කප්’ නමින් හැඳින්වෙන මේ ගීතයත් පසුගියදා මාධ්‍යයට නිකුත් කෙරිණි. ගීතය ගායනා කරනුයේ ධනෝද්‍යා යාපා ඇතුළු ඇගේ මිතුරු ඳතුරියන් පිරිසක්. ඔවුන් විසින්ම රචනා කරනු ලැබ ඇති මේ ගීතය සංගීතවත් කර ඇත්තේ දුමිඳු ජයවර්ධනය.ඒ අතරම ජනප්‍රිය ගායිකා චාන්දනී හෙට්ටිආරච්චි සහ ඇගේ දියණිය ජැකලයින් විසින් ගායනා කරන ලැබූ ක්‍රිකට් ගීතයක් ද පසුගියදා මාධ්‍යයට නිකුත් විය.සිංහ නාදය රැව්දේ සැමගේ සිත් හී හෙළයේ හිටියේ සොයුරෝ එක්වෙලා සැම කණ්ඩායමක් පරදා ජය ටැඹ වෙත යයි සැමදා ලංකා මාතා ජයවේ....චාන්දනීට මෙම ගීතය රචනා කර ඇත්තේ අරුණ කිත්සිරිය. සංගීත නිර්මාණය කර ඇත්තේ කසුන් කල්හාරය. ගී තනු නිර්මාණය තිළිණ රුහුණගේ ගේය.මේ අප දන්නා සහ අපට ඇසුණු ක්‍රිකට් ගී නිර්මාණය. මෙයට අමතරව තවත් ක්‍රිකට් ගීත මෙරට සංගීත කණ්ඩායම් අතර හෝ නිර්මාණය වන්නට ඇති.ක්‍රිකට් සංස්කෘතිය අපේ රටේ සංගීත ක්ෂේත්‍රයට කොපමණ නිර්මාණ රැසක් දායාද කර ඇත්ද? ඉන් නියම රුචිකත්වය කුමක්ද යන්න ගැන තෝරා බේරා ගැනීම අපේ රසික රසිකාවියන්ගේ වගකීමයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031313</link>
    <topic>කැලණි සරසවියේ ‘මධුමල් සුවඳ’</topic>
    <author/>
    <content>කැලණි සරසවියේ ‘මධුමල් සුවඳ’ කපිල කුමාර කාලිංගකලකට පසු කැලණි සරසවියට ගියේ එහි සිසුවකු වන ගාමිණී බස්නායකගේ ‘මධුමල් සුවඳ’ නමැති කෙටිකතා එකතුව පිළිබඳ කතාබහට සහභාගි වීමටය.ඔහු කල්තියාම මට පොතක් එවා තිබුණි. උඩින්පල්ලෙන් කියවා එය පසෙක තැබූ මම උත්සවය පැවැති 28ට දෙදිනකට පෙර යළිත් කියැවීම සඳහා පොත සෙවීමි. එය නුවරය. මා කොළඹ ය. ගාමිණීට දුරකථනයෙන් ඇමතූ මම සිදුවූ ප්‍රමාදය ගැන පවසා තවත් පොතක් ලබාගත හැකි මඟක් විමැසීමි.”පොතක් එවන්න බැරිකමක් නැහැ. ඒත්, නෙට් (Net)  එකෙනුත් පොත බලන්න පුළුවනි.”ගාමිණී කීවේය.අම්පාරේ, මහඔය, සේරංකඩ මහා විද්‍යාලයෙන් කැලණි සරසවියට ආ ගාමිණී බස්නායක නම් වූ තරුණ සිසුවා ඔහුගේ පළමු කෙටිකතා එකතුව අන්තර්ජාලයෙන් කියැවිය හැකි බව දන්වා සිටීම මා තුළ ඇති කළේ විමතිය මුසු සතුටකි. ඒ වනවිටත් පොත්පත් වෙබ් අඩවියෙන් (pothpath.com) 800 දෙනෙකු පමණ ‘මධුමල් සුවඳ’ කියවා හෝ දැක තිබූ බව පසුව දැනගන්නට ලැබුණි.කෙනෙකුගේ මුල් කෘතියේ ගුණාගුණ කෙසේ වුවද ඉන් ඔහු ලබන්නේ මහත් ආස්වාදයක් බව අත්දැකීමෙන් දනිමි.ගාමිණීගේ කෙටිකතා ගැන ප්‍රධාන දේශනය කරන්නට පැමිණ සිටියේ ප්‍රතිභාපූර්ණ ලේඛකයකු වන කේ.කේ.සමන් කුමාරය.මා ‘දවස’ කතු මඬුල්ලේ සේවය කරන අවධියේ එක් දිනෙක (1987 පෙබරවාරි 15) සමන් ඔහුගේ මුල් කෘතිය පිරිනැමීමට එහි පැමිණියේය. සතියකට හෝ දෙකකට පසු යළිදු පැමිණියේය.”පොත කියෙව්වද?””තාම නෑ සමන්. හෙට අනිද්දා කියවනවා”අජිත් තිලකසේනගේ කෙටිකතාවලින් චමත්කාරයට පත්ව සිටි මට සමන්ගේ කෙටිකතා තුළින් ද පෙනුණේ පොඩි අජිත් කෙනෙකි. ඒ බව මම බොහෝ දෙනාට දැනුම් දුන්නෙමි.සමන්ගේ කෙටිකතා එකතුවේ නම ‘සර්පයකු හා සටන්වැද’ විය. සමකාලීන මිත්‍ර ජනයා අතර එය කොතරම් ජනප්‍රිය වී ද යත් සමන් කුමාරට ‘සර්පයා’ යනුවෙන් නමක් ද පටබැඳුණි.ගාමිණීගේ පොතේ වැඩේ සඳහා මා කැලණි ගියේ සමන් සමඟය. එදින උදෑසන ඔහු මට දුරකථනයෙන් කතා කළේය.”කපිල.. මම මේ සර්පයා කතාකරන්නෙ..”සමන් කුමාරගේ මුල්පොත ඔහු ‘සර්පයෙකු’ බවට පත්කළේ එසේය.’70 දශකයේ ප්‍රේමය’ දොරට වඩින දා එය පිළිගැන්වීම සඳහා මා ඇරැයුම් කළේ සයිමන් නවගත්තේගමයන්ටය. මා ඔහුට මගේ පොත පිළිගැන්වූ පසු ඔහු ද මට පොතක් පිරිනැමුවේය. ඒ නවගත්තේගමයන්ගේ මුල්ම කෙටිකතා එකතුව වූ ‘මගේ මුල් පොත හෙවත් ඔහුගේ කතාවෙ‘හි (1960) දෙවැනි මුද්‍රණයේ පිටපතකි! එදා මට නොවැටහුණත් පසුකලෙක නවගත්තේගමගේ සියුම් සරදම වටහා ගතිමි.සරසවි පිවිසුම් පෙළ ශිෂ්‍යයකුව සිටියදී ලියන ලද ‘ඔහුගේ කතාව‘ට පසුව නවගත්තේගමගේ පොතක් මුද්‍රණයෙන් පළවන්නේ ඊට එකොළොස් වසරකට පසුවය. ඔහුගේ ම වචනයෙන් කියනවා නම් එය මංගල මොහොතකි.දැන් දැන් පොත් ප්‍රකාශනය සුලභය. ඒ අතර හොඳ පොත් දුලබය. පිටු දහයක පහළොවක ළමා කතාවක් ලියාගත්තෝ ද උත්සව පවත්වා දොරට වැඩීම් කරති. එබඳු තැනක ප්‍රධාන අමුත්තා “සාහිත්‍යකාමී” ප්‍රාදේශීය සභාපතිතුමාය. නොඑසේ නම් කලා රසික, පොලිස් ස්ථානාධිපතිවරයාය! අනෙක් උදවිය නෑදෑයෝය.තවත් සමහර දොරට වැඩීම්, තනිකරම පිටකසා ගැනීම්ය. කතුවරයා ගොනාට ඇන්දවීම්ය.මේ නිසා ම පොත කියැවීමට පෙර ඒ පිළිබඳ දේශනා බාර ගැනීම ද භයානක යැයි සමන් කුමාර කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031314</link>
    <topic>මහන්සි වෙලා වැඩ කරනවා නම් ඕනෑම ඉලක්කයකට යන්න පුළුවන්</topic>
    <author>ඡායාරූපය - ගීත් ද මැල්</author>
    <content>මහන්සි වෙලා වැඩ කරනවා නම් ඕනෑම ඉලක්කයකට යන්න පුළුවන්විදුලි සංදේශ නියාමන කොමිෂන් සභාවේඅධ්‍යක්ෂ ජනරාල්අනූෂ පැල්පිටඔහු විදුලි සංදේශ නියාමන කොමිෂන් සභාවේ අධ්‍යක්ෂ ජනරාල්වරයා. ඊවා රණවීර නම් ප්‍රවීණ ලේඛිකාවට ඈඳුණු නෑකමට අනුව අනූෂ පැල්පිට යනු ඇගේ බාල නැඟණී, ඩොරින් රණවීරගේ ලොකු පුතු.ඊවා ලියූ ‘සෙදෝනා’ අපේ හිත්වල මොන තරම් කම්පනයක් ඇති කළා ද... ඒ කම්පනය වින්දනය ඈ ලියූ බොහෝ පොත්වල තිබුණා. මහ ගෙදර තිබුණු ඊවා ලොකු අම්මගෙ පොත් ගුල ඒ කාලෙ අනූෂ කැමැතිම තැන. හිතේ හැටියට පොත් කියවන්න ඊට වැඩිය තැනක් කොයින්ද...සිංහල භාෂාවට සාහිත්‍යයට වගේ ම පතපොතට රුචි වූ පුරුද්ද අනූෂගේ ජීවිතයට ඇතුළු වෙන්නෙ ඒ පොත් ගුලෙන්. ඉතින්, ඊවා ලොකු අම්මා මතක් නොකර කොහොමද...අම්ම ඉංග්‍රීසි ගුරුවරියක්. තාත්තා කළේ ව්‍යාපාර කටයුතු ගෙදර හිටියෙ කොල්ලොම තුන් දෙනෙක් වුණාට අම්මගෙ අණට යටයි තුන් දෙනාම.“මං සාමාන්‍ය පෙළ පන්තියේදිවත් දක්ෂ ළමයෙක් නෙවෙයි. මං ඕ - ලෙවල් පාස් වුණේ හරිම සාමාන්‍ය ප්‍රතිඵල එක්ක. කොළඹ ආනන්දේ උසස් පෙළ පන්තියේදිත් ඒ වගේ.හැබැයි විභාගෙට සති 9 ක් තියෙද්දී මගේ හිතට ආවා හොඳින් විභාගෙ සමත් වෙන්න ඕනෙ කියන සිතිවිල්ල. මං පාඩම් කළා. පාස් වුණා. ජ’පුර සරසවියට තේරුණා. මට පස්සෙ මල්ලිලා දෙන්නත් විශ්වවිද්‍යාලයට තේරුණා. ඒ කාලෙ මට ඕනෙ වෙලා තිබුණෙ පුරා විද්‍යාව හදාරන්න. ඒත් මං ඉගෙන ගත්තෙ වාණිජවේදී උපාධියට. 1987, ජ’පුර සරසවියෙ තුන් වැනි වසරෙ ශිෂ්‍යයෙක් ව ඉදිද්දී ම මං විගණකාධිපති දෙපාර්තමේන්තුවෙ තරග විභාගය සමත්වෙලා විගණන පරීක්ෂකවරයෙක් විදියට වෘත්තිය ජීවිතය අරඹනවා.ඊට පස්සෙ 1990 දී මං ශ්‍රී ලංකා ගණකාධිකාරි විභාගය සමත්වෙලා, පොලිස් දෙපාර්තමේන්තුවේ ගණකාධිකාරිවරයෙක් වෙනවා. 1993 දී මං සහකාර රේගු නිලධාරියෙක් විදියට අවුරුදු එක හමාරක් වැඩ කරනවා. එතැනත් මං හොයපු තෘප්තිය නැහැ.”ඔහු 1993 රාජ්‍ය පරිපාලන සේවා තරග විභාගය ලියන්නෙ ඒ හින්දමයි.ඒ විභාගෙත් සමත්වෙන්නෙ ලංකාවෙන්ම තුන් වැනියා විදියට. රාජ්‍ය පරිපාලන අමාත්‍යාංශයේ සහකාර අධ්‍යක්ෂවරයකු ලෙස ඔහු සිය පරිපාලන ජීවිතය අරඹනවා.රාජ්‍ය ආයතන සඳහා වූ විනය සංග්‍රහය සකස් කරන කමිටුවේ ලේකම්වරයකු ලෙස වැඩ කරන්න ලැබීම රාජ්‍ය සේවකයකුට විරල අත්දැකීමක්. ඒ විරල අත්දැකීම ඔහු ලැබුවෙ එතැනින්.“ඊළඟට මං නවතින්නෙ ජනාධිපති අරමුදලේ සහකාර අධ්‍යක්ෂවරයා සහ ගණකාධිකාරිවරයා විදියට.ඒ කාලෙ තමයි මං තෘප්තියෙන් ම වැඩ කළේ. හෘදයාබාධ රෝගීන් වකුගඩු රෝගීන් මොනතරම් එනවද ශල්‍යකර්මවලට මුදල් හොයා ගන්න බැරිව. ඈත ගම් දනව්වලින් එන මිනිස්සු හරි අවංකයි. අහිංසකයි. සමහර අය ඇත්තටම තමන්ගෙ ගේ - දොර, කුඹුරු කෑල්ල උකස් කරල ඒත් අඩු ගාණ හොයා ගන්නයි එන්නෙ. එහෙම වෙලාවට මං ඔවුන්ට එහෙම නොකර, දෙන්න පුළුවන් උපරිම ආධාර මුදල් ලබාගන්න උදව් කළා.ඔවුන්ගේ හදිසි අවශ්‍යතාවලදී රෝහල්වලට පෞද්ගලිකව කතා කරල ශල්‍යකර්මය ඉක්මන් කරන්න කටයුතු කළා. ජනාධිපතිතුමිය සහ ලේකම්වරයා අනුමත කරන්නත් කලින් ඇතැම්විට මං මේ දේවල් කළේ රෝගීන්ගේ ජීවිත අවදානම දැකපු නිසයි. හැබැයි මං ඒ නිසාම දෝෂාරෝපණයටත් ලක්වුණා. ලෙඩෙක් මැරුණට පස්සෙ සල්ලි දීලා වැඩක් නැහැ කියන එකයි මගෙ හිතේ හැම වෙලාවෙම වැඩ කළේ.ජනාධිපති අරමුදලේ ඉන්න ගමන් ම රූපවාහිනියෙ අධ්‍යක්ෂ ජනරාල්වරයා විදියටත් මං මාස තුන හමාරක් වැඩ කළා.2003 වෘත්තිය ගණකාධිකරණය පිළිබඳ පශ්චාත් උපාධියට මං ඕස්ට්‍රේලියාවෙ වික්ටෝරියා විශ්ව විද්‍යාලයට ගියා. 2004 මං ආපහු එනකොට ජනාධිපති අරමුදලෙන් මාව ඉවත් කරල. රාජ්‍ය පරිපාලන අමාත්‍යාංශයට මාරු කරල.තවත් ආයතන කිහිපයකට පස්සෙ 2005 දී මං ප්‍රවෘත්ති දෙපාර්තමේන්තුවේ නියෝජ්‍ය අධ්‍යක්ෂ ජනරාල්වරයා විදිහට පත් වුණා. මහින්ද රාජපක්ෂ මැතිතුමා ජනාධිපති වුණාට පස්සෙ එතුමා මාව ප්‍රවෘත්ති අධ්‍යක්ෂ ජනරාල්වරයා ලෙස පත් කළා. තුන් මාසෙකට ගුවන් විදුලියෙ සභාපති වුණෙත් ඔය කාලෙමයි.”උදේ හවස ගුවන් විදුලියෙ බණ විකාශය කිරීමේ පුරුද්ද ඔහු ඇරැඹුවෙ ඒ කාලයෙ. ගුවන් විදුලිය අපක්ෂපාතී මාධ්‍ය ආයතනයක් කිරීමේ දැඩි උවමනාව ඔහුට තිබුණත් ඒවා අත්හැර දමන්න වුණේ වෙනත් ආයතනයකට යාමට සිදුවූ නිසා. හැබැයි එවකට මිලියන 25 ක් ව තිබූ අලාභය මිලියන 8 දක්වා අඩු කරන්න ලැබීම නම් අදත් අනූෂට සතුටක්. ඉන් පස්සේ සැලසිනේ ආයතනයෙ නිසි බලධාරියා විදියට රාජකාරි කළ කාලයත් අමතක නොවන කාල පරිච්ඡේදයක් කියලයි අනූෂ කියන්නේ.2010 පෙබරවාරියෙදියි ඔහු විදුලි සංදේශ නියාමන කොමිෂන් සභාවෙ අධ්‍යක්ෂ ජනරාල් විදියට පත්වන්නේ.පැවරුණු හැම රාජකාරියක් ම අකුරට ඉටුකළ ඔහුට, මේ තනතුර ඒ හැමකටම වඩා බැරෑරුම් කියලයි මට නම් හිතුණෙ.“සියලුම මාධ්‍ය ආයතන, දුරකතන ආයතන ජනමාධ්‍යවේදීන්, පුවත්පත් කතුවරුන්, මාධ්‍ය ආයතන හිමිකරුවන් සහ පාරිභෝගිකයන් හා සම්බන්ධ වන මේ තනතුරේ වගකීම බොහොම බරපතළ එකක්. හැබැයි ශ්‍රී ලංකා පරිපාලන සේවයේ පළමු පන්තියේ පරිපාලන නිලධාරියෙක් මේ තනතුරට පත් වෙච්චි පළමු අවස්ථාවත් මේක.”විදුලි සංදේශ කර්මාන්ත ක්ෂේත්‍රයේ විශාල කඩා වැටීමක් තිබූ මොහොතකයි අනූෂ පැල්පිට එහි මුල් පුටුවට එන්නෙ.“2009 වසරේ තිබුණු ඒ ලොකු අලාභය මට අභියෝගයක් නොවුණාම නෙවෙයි. නමුත් අපේ ආයතනයත් මුදල් අමාත්‍යාංශයත්, ලේකම්තුමාත් ගත් ඓතිහාසික තීරණයක් නිසා අද මේ ක්ෂේත්‍රය සහ ආයතනය වේගයෙන් වර්ධනය වීමටත් ලාභ ලැබීමටත් පටන්ගෙන තියෙනවා. මේ තනතුරට එද්දී විදුලි සංදේශ කර්මාන්තය ගැන මං ලොකු අවබෝධයක් තිබුණෙ නැහැ.නමුත් අද වනවිට මං මේ ආයතනයෙන් රජයට රුපියල් බිලියන 18 ක ආදායමක් ලබාදීල තියෙනවා. ඒ පසුගිය අවුරුද්දෙ පමණක්. මේ වසර අවසාන වනවිට බිලියන 20 ක් රජයට ආදායම් ලබාදීමයි අපේ ඉලක්කය.ගන්න හැම තීරණයක්ම ආයතනයේ ප්‍රගතිය සහ උන්නතිය වෙනුවෙන් නම් එවැනි තීන්දු - තීරණවලදී මං දෙපාරක් හිතන් නෑ. මොකද ඒ කිසි දෙයක් මගේ සාක්කුවට යන දේවල් නොවන නිසා.දුරකතන ආයතන ආරක්ෂා කරනවා වගේ ම පාරිභෝගිකයා සූරා කෑමට ඉඩ නොදී රැක ගැනීමත් අපේ යුතුකමක්. මේ රටේ භාවිතා වන සියලුම ස්ථාවර සහ ජංගම දුරකතන සඳහා ගාස්තු නියම කරන්නෙත් පරිපාලනය කරන්නෙත් ගුවන් සංඛ්‍යාත (Freequency) ලබා දෙන්නෙත් පාරිභෝගික පැමිණිලි බාර ගන්නෙත් අපි. ඒ විශාල වගකීම මුළු මහත් රට වෙනුවෙන් ම බැඳුණු එකක්...”එවන් විසල් වගකීමක් ඉටු කරන ඔහුගේ ජීවන සුවඳ රටටම දැනෙන්න ඕනෙ. ‘රසඳුන’ අපි කරන්නෙත් ඒ යුතුකම ඉටුකරන එක.අනෝ්මා පැල්පිට දයාබර බිරිය, ඒ ගමනෙ ඔහු බැඳුණු අත්වැල. ඈත් උපාධිධාරිනියක්. දේශීය ආදායම් දෙපාර්තමේන්තුවේ තක්සේරු කාරිණියක ලෙසයි ඇගේ සේවය. කොළඹ ආනන්දයේ උගන්නා පසන් පුතුත් විශාඛාවේ උගන්නා දෙව්මිණි අපේක්ෂා දූත් අනූෂගෙ ජීවිතේ අනෙක් පංගු කාරයෝ.“මහන්සිවෙලා වැඩ කරනව නම් හිතන ඕනෙම ඉලක්කයකට යන්න පුළුවන්. පුංචි කාලෙ එතරම් දක්ෂයෙක් නොවුණත් මං ජීවිතේ හදා ගත්තෙ මහන්සියෙන්. කැපවීමෙන්....” ඒ අනූෂගෙ ජීවිතෙන් අපි හැමෝටම ගන්න තියෙන පාඩම.ඡායාරූපය - ගීත් ද මැල්ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031315</link>
    <topic>පිටරට ගියාම මං කියන්නේ මයිකල් ජැක්සන්ගේ සින්දු</topic>
    <author>ටානියා මෝසස්</author>
    <content>පිටරට ගියාම මං කියන්නේ මයිකල් ජැක්සන්ගේ සින්දුදෙරණ ලිට්ල් ස්ටාර් හිමාෂ මනුප්‍රියදෙරණ ලිට්ස් ස්ටාර් කියන්නේ අපේ රටේ හැංගිලා හිටපු පුංචි හපනුන්ගේ දක්ෂතා ලොවටම පෙන්වූ වැඩසටහනක්. වරක් එම වැඩසටහනේ දෙරණ ලිට්ල් ස්ටාර් ලෙස කිරුළ පැළඳි පුංචි හපනා තමයි හිමාෂ මනුප්‍රිය.හිමාෂගේ කුලුඳුල් ගීත එකතුව පසුගියදාක මහින්ද රාජපක්ෂ ජනාධිපතිතුමා වෙත පිළිගැන්වුණා. ඉතින් මේ ගැන වැඩි විස්තර හිමාෂ පුතුගෙන්ම දැනගන්න අප සිතුවා.ඉතින් හිමාෂ කියන්නකෝ ඔයාගේ අලුත්ම ගී එකතුව ගැන විස්තර?මගේ අලුත්ම ගීත එකතුව නම් කරලා තියෙන්නේ ‘සඳ දිලෙන්නේ’ නමිනුයි. ගීත 16ක්ම මේ සී.ඩී. පටයට ඇතුළත් වෙනවා.පුතාට ගීත නිර්මාණය කරලා දුන්නේ කවුද?බන්දුල නානායක්කාරවසම්, සමන් චන්ද්‍රනාත්, හෙක්ටර් විජේසිරි සහ කුමාරදාස සපුතන්ත්‍රී යන මාමලා තමයි ගීත නිර්මාණ කරලා දුන්නේ.මේ ගී එකතුවට ඇතුළත් වෙලා තියෙන්නේ මොන වගේ ගීතද?අම්මා ගැන තියෙනවා. රට ගැන කියන සින්දු වගේම ඩෙංගු මදුරුවා ගැනත් සින්දු තියෙනවා.හිමාෂගේ ගීතවලට සංගීතයෙන් දායක වුණ අයවත් මතක් කරමුද?රෝහණ වීරසිංහ මහතා, රූකාන්ත ගුණතිලක මහතා, මහින්ද බණ්ඩාර මහතා, සුරේෂ් මාලියද්ද මහතා, නවරත්න ගමගේ මහතා සහ අපේ තාත්තත් මගේ ගීතවලට සංගීතයෙන් දායකවුණා.මෙහි ඇතුළත් වෙන්නේ ඔබේ ගීත පමණක්ද?නැහැ. මම අයියත් එක්කත් ගායනා කරපු ගීත තියෙනවා. අයියාටත් හොඳට සින්දු කියන්න පුළුවන්නේ. අම්මා සහ තාත්ත එක්ක කියන ගීතත් ඇතුළත් වෙලා තියෙනවා. අපි හතරදෙනාම එකතුවෙලා ගයන ගීයකුත් තියෙනවා.එහෙනම් දැන් කියන්නකො පවුලේ තොරතුරු ටිකක්.තාත්තා ජයන්ත දිසානායක, අම්මා නයන කුමුදුනි. මමයි අයියයි තමයි අපේ පවුලේ ඉන්නේ. අයියා තනුර මධුගීත්. අයියා ඉගෙන ගන්නේත් කොළඹ නාලන්දාවේ. එයා නම් දැන් හත වසර. මම ඉන්නේ තුන වසරේ.හිමාෂගේ අලුත් පාසල හොඳයිද?ඔව් ගොඩක් හොඳයි. අයියවයි මාවයි කොළඹ නාලන්දාවට දැම්මෙ ජනාධිපතිතුමා.ඇත්තද? ඉතින් අපිට ඒ ගැන තව විස්තර ටිකක් කියමුකො.මම දෙරණ ‘ලිට්ල් ස්ටාර්’ වුණානේ. ඊට පස්සේ දවසක ශිරන්ති මැඩම් සහභාගී වෙන වැඩසටහනකට මට ආරාධනා කළා. ඉතින් අපි එහෙට ගියාම ජනාධිපතිතුමාටත් මාව බලන්න ආස හිතිලා මාව එක්කරගෙන එන්න කියලා තිබුණා. අපි එතකොට හිටියේ රඹුක්කන. ඉතින් අපි අරලියගහ මැඳුරට ගිය දවසේ ජනාධිපතිතුමා විස්තර අහලා කිව්වා මාව නාලන්දෙට දාන්නම් කියලා. ඊට පස්සේ සතියකින් මට අලුත් ඉස්කෝලෙට යන්න පුළුවන් වුණා.දැන් පදිංචිය කොහේද?දැන් නම් අපි ඉන්නේ පිටකෝට්ටේ.අලුත් යාළුවොත් එහෙනම් ගොඩක් හම්බවෙන්න ඇති නේද?ඔව්. මම ඉස්කෝලෙට ගිය අලුතනම් මට හැමවෙලේම සින්දු කියන්න වෙනවා. ගොඩක් අය ආසයිනේ. දැන් නම් ඉතිං එහෙම කව්රුත් සින්දු කියන්න කියලා මට කියන්නේ නැහැ.හිමාෂට විදේශ ප්‍රසංගවලටත් ආරාධනා ලැබෙනවා නේද? එතකොට ඉස්කෝලේ වැඩ අතපසු වෙන්නේ නැද්ද?මම ඉස්කෝලේ වැඩ ටිකත් කරගන්නවා. කල්දේරා ටීචර් මට ගොඩක් උදව් කරනවා. මට අතපසු වුණු වැඩ මට ආයෙත් උගන්වන්න. ඒකට කල්දේරා ටීචර්ට ගොඩක් ස්තුතිවන්ත වෙන්න ඕනේ.හිමාෂ මේ වෙන කොට රටවල් කීයක විතර සංචාරය කරලා තියෙනවාද?රටවල් 16කට මම ගිහින් තියෙනවා.විදේශ ප්‍රසංගවලදි හිමාෂගෙන් වැඩිපුර ගැයෙන්නේ කාගේ ගීතද?ඩුබායි වගේ මැද පෙරදිග රටවලදී නම් ගොඩක් අය මගෙන් ඉල්ලන්නේ මොහිදින් බෙග් සර්ගේ, අමරදේව සර්ගේ ගීත ගායනා කරන්න කියලා. ඉතින් මම ඒ සින්දු තමයි වැඩිපුර කියන්නේ. ඕස්ට්‍රේලියාවේ වගේ නම් එයාලා අහන්න කැමැති මයිකල් ජැක්සන් ගේ සින්දු තමයි. ඒ නිසා මම එහෙ ගියාහම බටහිර පැත්තට බර සින්දු තමයි කියන්නේ.පුතාගේ මේ අලුත්ම ගී එකතුවට උදව් කරපු අයත් මතක් කරමුද?කීර්ති බණ්ඩාර අංකල් සහ චන්ද්‍ර කීර්ති අංකල්ව මේ වෙලාවේ ආදරෙන් මතක් කරන ගමන්ම එයාලට ස්තුතිවන්ත වෙනවා. ඒ වගේම මගේ අම්මයි තාත්තයි අයියයි මට ගොඩක් උදව් කළා.මොනවද හිමාෂගේ ඉදිරි බලාපොරොත්තු?තාත්තා තමයි මගේ සංගීත ගුරුවරයා. ඉතින් සංගීතය හොඳට ඉගෙනගෙන ඒ පැත්තෙන්ම ඉදිරියට යන්න තමයි බලාපොරොත්තුව.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031316</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට මේ දවස්වල හරීම බිසී ෂෙඩූල් එකක් තියෙන්නෙ මේ වර්ල්ඩ් කප් ක්‍රිකට් ගේම් එකක් නිසා. අපේ මල්ලිලා ගහන මැච් විතරයි බලන්නෙ කියල මුලින් හිතාගෙන හිටියට, ඒක හරියන්නෙම නෑ. අනිත් ටීම්ස් දෙන ගේම්ස් දිහා බලන් ඉන්නකොට, ඒවා නොබලන ‘මේ දෑස් කුමටද’ වගේ ෆීලින්ග් එකක් එනවා. කට්ටියට මතකනේ ක්‍රිකට් උගන්නපු සුද්දන්ටඅයිරිෂ් කබ්බො දීපු රිටර්න් ගේම් එක.සුද්දන්ගෙ එඩ්ඩ්‍රස් නැතිවෙන්න අයිරිෂ් කට්ටිය රිටර්න් දුන්න විතරක් ද එච්චර කාලයක් ශ්‍රී ලංකාවෙ අපිට තිබුණු වර්ල්ඩ් කප් රෙකෝඩ්ස් දෙකටමනේ මේ අයිරිෂ්කාරයො ඇන්නෙ.මහේලගෙ එයිටි බෝල්ස් ෆාස්ටස්ට් සෙන්චරිය, එතකොට, චේස් කරල ටීම් එකක් දිනපු රෙකෝඩ් එක. සිම්බාබ්වෙ පරද්දල තියාපු අපේ රෙකෝඩ් එක ටෙස්ට් ස්ටේට්‍රස්වත් ලැබිල නැති අයිරිෂ් ටීම් එක කඩල දැම්මෙ ක්‍රිකට් ලව්ලි ක්‍රිකට් කියන එක කාට කාටත් මතක් කරමින්.ලාස්ට් සන්ඩේ සුද්දො සවුත් ඇෆ්රිකන්ස්ලට දුන්නු රිටර්න් එක. ෂිහ්ඞ කියල වැඩක් නෑ. අන්න ක්‍රිකට්. ඔය ක්‍රිකට් ඉනෝගරේෂන් ඉවෙන්ට්ස්වලට ගිහින් ඇවිත් අපේ මේ ලෝකල්ස්ලට ගහන බයිල වගේ නම් නෙවි ඒ ගේම්ස්. ඒවා ඉතින් ඒව නම් රියල්ම රියල් ක්‍රිකට්. විජේ මල්ලිට ටී.වී. එකේ ක්‍රිකට් බලන්න වෙලාව නැති වෙනකොට ටියුන් කරල දෙරණෙකට්ටියගෙ කමෙන්ට්‍රිය අහනවා. කමෙන්ටේටර්ස්ල ටීම් එක ෆුල් සිරා. බෝල් ටු බෝල් කොමෙන්ට්‍රිය දෙනව නියමෙට තිතට. හරියට ග්‍රවුන්ඩ් එකේ ඉන්නව වගේ තමයි විජේ මල්ලිට නම් දැනෙන්නෙ.ඔය දෙරණ රේඩියෝ ක්‍රිකට් අහගෙන ඉන්නකොට විජේ මල්ලිට ඇහෙනව මදුරු කොයිල් කට්ටියක් තමුන්ගෙ කොයිල් විකුණගන්න හදාපු ආතක් පාතක් නැති කොමාර්ෂල් එකක්. ඒක ඇහුනම විජේ මල්ලිගෙ මල පැන්නෙ වෙන මොකුත් නිසා නෙවෙයි. ඒකට මේ ඇඩ් ඒජන්සි එක තෝරගෙන තිබුණු සෝන්ග් එකයි, ඒ සෝන්ග් එකට දීපු බාල ට්‍රීට්මන්ට් එකයි නිසා. මදුරු කොයිල් විකුණගන්න ඕනකෙප්පයක් ලිව්වට විජේ මල්ලිට අප්සෙට් එකක් නෑ. ඒත් මේ කොපිය ලියපු හාදයා ඉන්සල්ට් කරන්නෙ අපේ රටේ හිටපු ෆස්ට් ක්ලාස් සින්ගර්කෙනෙකුට වගේම අපිට ඉන්න නම්බර් වන් ලිරික්ස් රයිටර් කෙනෙකුට වග මේ පොරවල්වලට අමතක වෙන එකනෙ පුදුමෙ.අපිට ගුණදාස කපුගේල දෙන්නෙක් නැහැ.රත්න ශ්‍රී විජේසිංහල ඩබලක් නෑ. එහෙව් එකේ කපුගේගෙ ගෝල්ඩන් වොයිස් එකෙන් කියපු‘නින්ද නැති රැයේ සඳ කඳුළු මීදුමේ,හැංගිලා අඬන්නෙ ඇයිද ප්‍රථම ප්‍රේමයේ’කියන හිට් සෝන්ග් එක අල්ලගෙන ‘නින්ද නැති රැයේ මදුරු කරදරේ’ කියල කොමර්ෂල් එකක් කරන්න පුළුවන් මොන මෑන්ස්ටද?රේඩියෝ එකට ටීවී එකට ප්‍රින්ට් මීඩියාවලට කොපි ලියන පොරවල් හිතන් ඉන්නෙ තමුන්ට ඕනමපොපියුලර් ආර්ටිස්ට් කෙනෙකුගෙ පොපියුලර් ප්‍රොඩක්ට් එකක් තමන්ට ඕන විදියට සම්තින්ග් එකක් හොයා ගන්න වෙනස් කරන්න පුළුවන් කියලවෙන්නැති. මේ වගේ චීප් වැඩවලට ඕකේ එක දෙන ඇඩ්වර්ටයිසින් ඒජන්සිවල ක්‍රියේටිව්ඩිරෙක්ටර්ස්ලා තමුන්ගෙ රෙස්පොන්සිබිලිටිඑක තේරුම් අරගෙන තියෙනවද කියල විජේමල්ලි මේ රේඩියෝ කොමර්ෂල් එක අහන හැමවෙලාවෙම කල්පනා කරනවා. වැඩේ කැතයි කියල විජේ මල්ලිට ලියන්න පුළුවන්.ඒත් මේ ජාතියෙ චීප් වැඩ මීට පස්සෙවත්දකින්න අහන්නනොලැබෙනව නම් කොච්චර හොඳද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031317</link>
    <topic>ලොකු ටී ෂර්ට් අඳින්නේ මගේ ඇඟේ පහසුවට</topic>
    <author>වසන්ත ජයසිංහ ආරච්චිගේ</author>
    <content>ලොකු ටී ෂර්ට් අඳින්නේ මගේ ඇඟේ පහසුවටචින්තිචින්ති සිය නමින් ම සංගීත ක්ෂේත්‍රයේ වෙනසක් ඇති කළ අපේ කාලයේ සංගීත ශිල්පියෙක්. සිය ගායන ශෛලියෙන් සංගීත දිවියේ වෙනස්ම ගමනක් ඇරඹූ චින්ති වරෙක ඔහු ගැයූ ගීත කිහිපයක් ඔස්සේ බොහෝ දෙනෙකුගේ මත විවේචන මෙන් ම ආන්දෝලනයන්ට ද හසුවූවා. මෙවර ‘යෞවනයේ අපි’ විශේෂාංගයෙන් චින්තිවයි අපි ඔබ හමුවට ගෙනෙන්නේ.බොහෝ දෙනෙක් චින්ති ලෙස ඔබ දැන හැඳුනුවත් ඇත්තටම ඔබේ නම චින්තිම ද?චින්ති කියන්නේ මගේ පෙට් නේම් එක නෙමෙයි. බොහෝ දෙනෙක් එය මගෙන් අහනවා. නමුත් මගේ සැබෑ නම චින්ති ප්‍රනාන්දු.චින්ති කියන එකේ තේරුම දන්නවද?මං හිතන්නෙ චින්තනය කියන එකට.සංගීත ක්ෂේත්‍රයට ඔබ එන්නේ මොන කාලේ වගේ ද?මුල් වරට මම 2004 දී විතර තමයි සංගීතයෙන් යමක් කරන්න ඕන කියන අරමුණින් වැඩ කරන්න පටන් ගන්නේ. ඒ අනුව ‘නාරි’ ගීත ඇල්බමය නිකුත් කරන්න පුළුවන් වෙනවා. නමුත් එක දෙයක් කියන්න ඕන මගේ ගෙදරින් ම ඒ පසුබිම මට හැදිලා තිබුණේ. මගේ මව (ඩේසි මෙල් ප්‍රනාන්දු) බටහිර ශාස්ත්‍රීය සංගීත ගුරුවරියක්. මට මතක ඇති කාලේ ඉඳන් ම අපේ ගෙදර පියානෝ වාදනය ඇහෙනවා. ඉතිං අපේ අම්මා තමයි මට ගුරුවරිය වුණේ සංගීතයට.මට අවුරුදු 17 කාලේ වගේ ඉඳන් ගීත රෙකෝඩින් කළා. එහි දිගුවක් විදිහට සිරස නාලිකාවට ‘බේබි එන්නකෝ’ කියන ගීතය මම කරනවා. ඒත් ඒ වෙනකොට හිපොප් සංගීතය ලංකාවට ඇවිත් තිබුණේ නැහැ. මේ ගීතය එතරම් ප්‍රචලිත වුණේ නැහැ. ඒත් ‘නාරි’ ගීතය තමයි මාව රසිකයින් අතරට රැගෙන ගියේ.අද වෙනකොට මොකක්ද ඔබේ ගායන ශෛලිය?රෙගේ හිපොප් ස්ටයිල් එක තමයි මම භාවිතා කරන්නේ. මම ආසයි ඒ ක්‍රමයට. ඒ කැටගරියක් විදිහට රඳවාගෙන යන්න මම කැමැතියි.චින්ති ගායකයකු විදිහට පිළිගන්න ඔබ සූදානම් ද?ඔව් ඇත්තට ම. මම ගායකයකු විදිහට මම පිළිගන්නවා. ඒක මම බය නැතුව කියනවා. මට සින්දු කියන්න පරිගණකයක් අවශ්‍යය නැහැ. ඒකට අඩිතාලම වැටෙන්නේ මගේ පාසල මීගමුව මාරිස්ටෙලා විද්‍යාලයෙන්. පල්ලියේ ගීතිකා කණ්ඩායමෙන්. ප්‍රසංග වේදිකාවක වුණත් මට සජීවීව ගායනා කරන්න පුළුවන්. අනෙක් අයට තියෙන චෝදනා මට නැහැ. සජීවීව සින්දු කියන්න බැහැ කියලා.අදටත් මම වැඩ කරන්නේ මර්වින් බෙන්ස්ලා වැඩ කරපු තාක්ෂණයෙන්. පරිගණකය මගේ ස්ටුඩියෝ එකේ තවත් උපකරණයක් පමණයි. ඒ නිසා ගායකයකු කියන තැන මගේ රසිකයෝ මාව පිළි අරගෙන තියෙනවා.ඔබ කාවද අනුගමනය කරන්නේ?මෙහෙමයි මම හිපොප් මියුසික්වලට කැමැතියි. මම ගොඩක් ආදරය කරනවා මයිකල් ජැක්සන්ට. මම එයාගේ ලොකුම රසිකයෙක් කියලා හිතනවා. ඒත් මම ගොඩක් ම ආස බොබ් මාලේට. බොබ් මාලේ විදිහට ගීත කියන්න උත්සාහ ගැනීම විහිළුවක් කියලයි මට හිතෙන්නේ. නමුත් ඒක හීනයක්. ඔහුගේ ගායන ශෛලියට ළං වෙන්න පුළුවන් කෙනෙක් තවත් නැහැ.චින්ති සිංහල ජන සංගීතය ගැන මොනාද දන්නේ.මගේ තියෙන දැනුම බිංදුවයි. මම එහෙම කියන්නේ මම ජන සංගීතය ඉගෙන ගෙන නැහැ. ඒක පුළුල් විෂයයක්. සුළුවෙන් සලකන්න බැහැ. ඇත්තටම එය ගැඹුරින් හදාරන්න ඕන දෙයක්.හොඳයි ඒ ගැඹුරු දේ හදාරන්න ඕන කමක් ඔබට නැද්ද?මම කැමතියි හදාරන්න. ඒ ඇල්ම මා තුළ තියෙනවා. කුඩා කාලේ ඉඳන් ම රූපවාහිනිය බලද්දි අපේ ප්‍රවීණයින් ගීත ගයනවා මා දැක තියෙනවා. මේක චෝදනාවක් නඟනවා නෙවෙයි. ඒ අය ඉන්දියාවෙන් ඉගෙන ගෙන ආව අය. මම හිතන්නේ ඒ අපේ සංගීතය නෙවෙයි. මම ගොඩක් කැමැතියි ලයනල් රන්වල ශූරීන්ට. ඔහු තුළ අපේ ජන සංගීතය දැක්කා. අද එය සහන් රන්වල කරගෙන යනවා. ඇත්තටම මා කැමැත්තෙන් ඉන්නවා මේ ජන සංගීතය හදාරන්න.තරුණයකු විදිහට ඔබ විලාසිතාවලට කැමති ද?ඔව් ඇත්තටම. විලාසිතාවලින් අපිව නැවත අලුත් කරනවා. තමන් ගැන ලොකු විශ්වාසයක් ඇතිවෙනවා කියලයි මට හිතෙන්නේ.විශාල ටී ෂර්ට් අදින්නේ ඒ විලාසිතා නිසා ද?එකක් මගේ පහසුව. අනෙක ඒක මගේ විලාසිතාව වුණා. ශරීරයෙන් ටිකක් මම මහතයි. ලොකු ටී ෂර්ට් එකක් ඇන්දම තවත් ටිකක් ලොකුවට පේනවා. හැබැයි ඒක ජනප්‍රිය වුණා.පසුගිය කාලේ ඔබ ගැයූ ගීතවලට චෝදනා එල්ල වෙනවා අපි දකිනවා.එහෙම වුණේ ඇයි කියලා මම දන්නේ නැහැ. මොකද මුලින් ම මම නාරි ගීතය ගයද්දී මේ ඉන්ඩස්ට්‍රි එක ගැන අවබෝධයක් තිබුණේ නැහැ. මගේ ආශාව තිබුණේ සීඩී එකක් කරන්න. මම කළේ මෙලඩි එක හදලා වසන්ත දුක්ගන්නාරාලට දුන්න එක. ඔහු ඒකට ගීතයක් ලියලා දුන්නා. සොකරි ගීතය ඔහු ලියන්නේ ඒ විදිහට. එහි තේරුම මම දන්නේ නැහැ. නමුත් එහි කතාව ඔහු මට පහදලා දුන්නා. කංසා කියන දේ ගැන මේ සියල්ල දැනගෙන ඒ ගීතය මම කළේ. නමුත් ලොකු ආන්දෝලනයක් වෙයි කියලා මම හිතුවේ නැහැ. මම ඒක වරදක් දකින්නෑ. මොකද එය ගීතයක් විතරයි. හැමදේම රියැලිටි වෙන්න බැහැනේ.කඩප්පුලි ගීතය ලිවුවෙත් ‘මටත් කතා හැදුවා කඩප්පුලි කිව්වා...’ එයත් දුක්ගන්නාරාළගෙමයි. එය මම දැක්කේ විහිළු ගීතයක් විදිහට. එයත් එතරම් ආන්දෝලනයක් ඇති කරයි කියලා මම හිතුවේ නැහැ.ආදරය ගැන මොකද හිතන්නේ.ඔව්. ආදරය ලබන්න අපි කවුරුත් කැමැතියි. හැබැයි හඳුන ගන්න අමාරුයි. මැන ගන්න අමාරුයි. කවදා හරි බලාපොරොත්තු වෙනවා ඒ දේ ලැබෙයි කියලා. දැනට මගේ පවුලේ හැමෝගෙන්ම වගේ ම රසිකයින්ගෙන් ලැබෙන ආදරය තුළයි මම ජීවත් වෙන්නේ ඒකට දෙවියන්ට ස්තුතිවන්ත වෙනවා.රයිනි හා ඔබ ගැන කටකතාවකුත් ඇහෙනවා.ඒ ගැන කනගාටුවක් මට තියෙනවා. අන්තර්ජාලයෙන් විවිධ දේ මම දැක්කා. නමුත් ගර්ල් කෙනෙකුට එහෙම කියන එක වැරදියි. අපිට අම්මලා අක්කලා නංගිලා ඉන්නවා. ඉතිං එයාට එහෙම කියන එක හරි නැහැ. රයිනි මගේ හොඳ යාළුවෙක්. ඒ වගේ ම මේ ඉන්ඩස්ට්‍රි එකට එයා හොඳ ටැලන්ට් ගර්ල් කෙනෙක්. මේ හැමදේම නිසා ම අපේ සින්දුවට නම් ලොකු ප්‍රතිචාරයක් ලැබුණා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031318</link>
    <topic>අපේ රටේ සුන්දරත්වය ලොවට ම කියන ටෝනි ග්‍රේග්</topic>
    <author>ඉඳුනිල් වීරරත්න</author>
    <content>අපේ රටේ සුන්දරත්වය ලොවට ම කියන ටෝනි ග්‍රේග්ප්‍රමාණයෙන් කුඩා වුවත් ලොව ලස්සනම රටවල් අතර ප්‍රමුඛතම ස්ථානයක් අපේ රටට හිමි වෙයි. මේ නිසාම එදා මෙදා තුර විදෙස් සංචාරකයන්ගේ ආකර්ෂණය අපේ රටට තිබිණි. එහෙත් දශක තුනකට අධික කාලයක් පුරා පැවැති රුදුරු ත්‍රස්ත ක්‍රියා හේතුවෙන් සංචාරකයන්ගේ පැමිණීම ඇණ හිටින, වරෙක ලොව සංචාරය කිරීමට නුසුදුසුම රටවල් අතර ද පෙරමුණටම නම් කර තිබිණි.දැන් සියල්ල උඩුයටිකුරු වී තිබේ. අපේ වීරෝදාර අභීත රණවිරුවන් මවුබිම නිදහස් කර ගැනීමෙන් පසු මේ වන විට ශ්‍රී ලංකාව ලොව සංචාරය කිරීමට අතිශයින්ම සුදුසු රටක් ලෙස පත්ව තිබේ.මෙවර ලෝක කුසලාන තරගාවලිය ශ්‍රී ලංකාව තුළ ද පැවැත්වීම ශ්‍රී ලංකාවට ජාත්‍යන්තරයේ අහිමිව ගිය අවධානය දිනා ගැනීමට ලැබුණු වෙස්වළා ගත් ආශිර්වාදයකි.1996 වසරේ පැවැති ලෝක කුසලාන තරග මාලාවේ සත්කාරකත්වය දැරීමට ශ්‍රී ලංකාවට හැකි වුණු නමුත්, කොළඹ මහ බැංකු මූලස්ථානයට එල්ල කෙරුණු ත්‍රස්තවාදී බෝම්බ ප්‍රහාරය හේතුවෙන් ආරක්ෂාව මඳ බව පවසමින් ඕස්ට්‍රේලියාව සහ දකුණු අපි‍්‍රකාව ශ්‍රී ලංකාවට නොපැමිණියහ.එහෙත් මෙවර ඕස්ට්‍රේලියාව ශ්‍රී ලංකාව පැමිණි අතර එය ශ්‍රී ලංකාව පිළිබඳව එතෙක් තිබුණු සියලු දුර්මත සෝදා හැරීමක් ලෙස සැලකිය හැකිය. මෙවර ලෝක කුසලාන තරගාවලියේ විස්තර විචාරක කුටියේ සිටින ජනපි‍්‍රයතම හා වැඩි අත්දැකීම් සහිත විචාරකයා වන ටෝනි ග්‍රේග් ශ්‍රී ලංකාවේ සංචාරක තානාපතිවරයා ලෙස පත්කර තිබේ.ශ්‍රී ලංකා සංචාරක මණ්ඩලය මඟින් මෙම පත්වීම කර ඇති අතර ඒ අනුව මේ දිනවල පැවැත්වෙන ලෝක කුසලාන තරගාවලියේ දී සහ ඉදිරියේදී පැවැත්වෙන ඉන්දියානු පි‍්‍රමියර් ලීග් (IPL) ක්‍රිකට් තරගාවලියේදී මෙන්ම තවත් ක්‍රියාකාරකම් රැසකදී ඔහු ශ්‍රී ලංකාවේ සංචාරක තානාපතිවරයා වශයෙන් කටයුතු කරයි.2011 සංචාරක වසරේ මාස 12 විවිධ තේමාවන් යටතේ හඳුන්වා දී ඇති අතර මාර්තු මාසය ක්‍රීඩා හා ත්‍රාසජනක ක්‍රීඩා වෙනුවෙන් වෙන් කර ඇත. ලෝකයේ අවධානය ශ්‍රී ලංකාව වෙත යොමුකර ගනිමින් සංචාරක කර්මාන්තය නඟාසිටුවීමේ වැඩපිළිවෙළේ එක් දැවැන්ත පියවරක් ලෙසින් හැඳින්විය හැකි මෙම පත්කිරීමට අනුව ටෝනි මාස 6 ක් පුරා සිය හඬින් අපේ රටේ අසිරිය ලොවට කියනු ඇත.මේ පිළිබඳව මාධ්‍යයට අදහස් දක්වමින් ටෝනි ග්‍රේග් පැවසුවේ මෙවන් දෙයක්.“ශ්‍රී ලංකාව ඉදිරියේදී සංචාරක ක්ෂේත්‍රයේ විශාල ප්‍රගතියක් අත්කර ගන්නා බව පෙනෙන්නට තිබෙනවා. ඒ සඳහා මට ඉටුකළ හැකි කාර්යභාරය නොපිරිහෙළා ඉටු කරනවා.විශේෂයෙන් ශ්‍රී ලංකා ජනතාවගේ ආගන්තුක සත්කාර අගය කළ යුතුයි. එය ශ්‍රී ලංකාවට විදේශිකයන්ගේ පැමිණීමට බෙහෙවින් බලපානවා. එය ඉදිරියේදී ශ්‍රී ලංකා සංචාරක කර්මාන්තයේ ප්‍රවර්ධනයට රුකුලක් වේවි.”1946 ඔක්තෝබර් 6 වැනිදා දකුණු අපි‍්‍රකාවේ කෝප් ප්‍රාන්තයේ ක්වීන්ස් ටවුන්හි උපත ලද ටෝනි ගේ සම්පූර්ණ නම අන්තෝනි ටෝනි විලියම් ග්‍රේග් (Anthony Tony William Greig) ක්ෂේත්‍රයේ වඩාත් ප්‍රසිද්ධියට පත්ව ඇත්තේ ටෝනි ග්‍රේග් නමිනි.ක්වීන්ස් ටවුන් හි ක්වීන්ස් කොලෙජ් පාසලෙන් අධ්‍යාපනය ලැබූ ටෝනි එහිදී ක්‍රිකට් ක්‍රීඩාවට යොමු වුණා. එහෙත් දකුණු අපි‍්‍රකාවේ ක්‍රිකට් ක්‍රීඩාව පිළිබඳව හටගත් අර්බුදකාරී තත්ත්වය හේතුවෙන් 1966 අපි‍්‍රයෙල් (වයස 20 දී) එංගලන්තයට පැමිණි ඔහු ‘currie cup’ තරග මාලාවේ ‘බී’ කොටසේ පළමු පෙළ තරගයට ක්‍රීඩා කරමින් එංගලන්තයේ ක්‍රිකට් ජීවිතය ආරම්භ කළා.1972 වසරේ ජුනි 8 - 13 දක්වා ඕස්ට්‍රේලියාවට එරෙහිව මැන්චෙස්ටර්හි ඕල්ඩ්ට්‍රැෆඩ් ක්‍රීඩාංගණයේ පැවැති අළුබඳුන තරගයට ක්‍රීඩා කරමින් ටෙස්ට් වරම් ලබාගත් ටෝනි අංක 6 ස්ථානයේ ක්‍රීඩා කළේය. එහිදී පළමු ඉනිමේදී පන්දු 123 කින් 4 පහර 8 ක් සමඟින් ලකුණු 57 ක් ලබා ගත්තේය.එය එම ඉනිමේ ක්‍රීඩකයකු ලැබු වැඩිම පෞද්ගලික ලකුණු ගණනයි. එම ඉනිමේදී එංගලන්තය ලකුණු 249 ක් ලැබීය. පළමු ඉනිම ක්‍රීඩා කළ ඕස්ට්‍රේලියානුවෝ ලකුණු 142 කට දැවී ගිය අතර, ටෝනි ඕවර 7 ක් යවා ලකුණු 21 කට එක කඩුල්ලක් දවා ගත්තේය.යළිත් එංගලන්ත දෙවැනි ඉනිමේදී පන්දු 116 කදී 4 පහර 6 ක් සමඟ ලකුණු 62 ක් ලබාගත් අතර, එය ද ක්‍රීඩකයකු ලැබු වැඩිම පෞද්ගලික ලකුණු ගණන විය. එංගලන්තය දෙවැනි ඉනිමේදී ලකුණු 234 ක් ලබා ගත් අතර ඕස්ට්‍රේලියාවට ලබාගත හැකි වූයේ ලකුණු 252 ක් පමණි. එම ඉනිමේදී ටෝනි කඩුලු 4 ක් දවාගත් අතර ඔහුගේ අර්ධ ශතක 2 සමඟ දක්ෂ පන්දු යැවීම හේතුවෙන් එංගලන්තයට ජය හිමි විය.දකුණතින් පිත්ත හසුරවමින්, දකුණතින් මඳ වේග පන්දු, දකුණත් පිට දඟ පන්දු යැවු ටෝනි ටෙස්ට් තරග 58 කදී ලකුණු 3599 ක් ලබා තිබේ. මීට ශතක 8 ක් අර්ධ ශතක 20 ක් ඇතුළත් වෙයි. පන්දු යැවීමේදී ද තරග 58 කදී ලකුණු 4541 කට කඩුලු 141 දවාගෙන ඇති අතර කඩුලු 4 බැගින් 6 වතාවක්, 5 බැගින් 6 වතාවක් සමඟ කඩුලු 10 බැගින් 2 වතාවක් ලෙසින් වාර්තා වී තිබේ.එංගලන්ත කණ්ඩායම, නැඟෙනහිර ප්‍රාන්ත කණ්ඩායම, සසෙක්ස් ප්‍රාන්ත කණ්ඩායම යන කණ්ඩායම්වලට ක්‍රීඩා කර ඇති ටෝනි 1975 වසරේ එංගලන්ත පිලේ නායකත්වයට පත්විය.එක්දින තරග 22 කට ක්‍රීඩා කරමින් ලකුණු නොදැවීම් 3 ක් සමඟ ලකුණු 269 ක් ලබා සිටින ඔහු කඩුලු 19 ක් දවාගෙන තිබේ.ලෝක ක්‍රිකට් ඉතිහාසයේ පෙරළිකාර චරිතයක් වන ටෝනි ජාත්‍යන්තර ක්‍රිකට් ක්‍රීඩාව උඩුයටිකුරු කළ කෙරී පැකර්ගේ සිදුවීමේ ප්‍රධාන භූමිකාව රඟපෑවේය.ඕස්ට්‍රේලියානු ක්‍රිකට් කණ්ඩායම හා ලෝක ක්‍රිකට් කණ්ඩායමක් අතර ප්‍රදර්ශනාත්මක ක්‍රිකට් තරග පවත්වමින් 1977 දී කරළියට පැමිණි ඕස්ට්‍රේලියානු ජාතික ධන කුවේරයකු වන කෙරී පැකර් රාත්‍රී ක්‍රිකට් තරග ලොවට හඳුන්වා දීමේ පුරෝගාමියා වෙයි. කෙරී පැකර්ට 1977 වසරේදී ලෝක පිලක් සඳහා ක්‍රීඩකයන් බඳවා ගැනීමේ සාජන්ට් ලෙස කටයුතු කළ ටෝනි එවකට ක්‍රිකට් පිටියේ සිටි ප්‍රබලතම ක්‍රීඩකයින් පැකර්ට සම්බන්ධ කරවූයේය. පැකර්ගේ ලෝක පිලේ නායකත්වය දරමින් ක්‍රීඩා කළ ටෝනි එංගලන්ත පිලෙන් දොට්ට දැමුණු අතර, ඔහු ඕස්ට්‍රේලියාවට වී කාලය ගත කළේය.ඉන්පසු ක්‍රිකට් ක්‍රීඩාවට ආයුබෝවන් කියමින් විස්තර විචාරකයකු ලෙස ජාත්‍යන්තර ක්‍රිකට් පිටියේ දෙවැනි ගමන ඇරැඹු ඔහු මේ වන විට ඉතාමත් සතුටින් එම කාර්යයේ නියැලී සිටී.ගොපලු හිස්වැස්මකින් සැරසී සිටිමින් ක්‍රිකට් විස්තර විචාරයේ නියැළෙන ටෝනි අපේ රටේ ක්‍රිකට් ලෝලීන්ගේ ආදරය දිනාගත්තේ 1996 ලෝක කුසලාන තරග අතරතුර සනත් - කළු සුසංයෝගය කරළියට ඒමත් සමඟිනි. සනත් මාස්ටර් බ්ලාස්ටර් ලෙස හැඳින්වූ ටෝනි, කළුවිතාරණ හැඳින්වූයේ ලිට්ල් කළු යන ආදරණීය නාමයෙනි.හෙට දිනයේ අපේ රටේ සුන්දරත්වය ටෝනිගේ හඬින් ලොව පුරා රැව් පිළිරැව් දෙනු ඇත. එය අපේ රටේ අනාගතයේ සුබ පෙරනිමිත්තකි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031319</link>
    <topic>සමෝධානය</topic>
    <author/>
    <content>සමෝධානයසුනිල් මිහිඳුකුලමරදානේ ග්ලෝබ් මුද්‍රණාලය මගේ ජීවිතය වෙනස් කළ සොඳුරු නවාතැන්පළක්. ගුණසිරි සිල්වා සහ තවත් අය එක්ව සංස්කරණය කළ ‘සකුරා’ සිනමා පත්තරේ පළවුණේ මේ මුද්‍රණාලයේ. මගේ මුල්ම සිනමා ලිපිය පළවුණේ ‘සකුරා’ පත්තරේ.ගුණසිරි වගේම කෝසල තිලකරත්න (‘ග්ලෝබ්’ මුද්‍රණාලයේ අධිපති), රනිල් ඇල්විටිගල (දැන් ‘ප්‍රින්ට් ඇන්ඩ් පි‍්‍රන්ට්’ මුද්‍රණාලයේ අධිපති), ටෙනිසන් පෙරේරා, කපිල කුමාර කාලිංග, ප්‍රසන්න විතානගේ, ගුණරත්න වික්‍රමගේ, ජී.එල්.ආරියපාල මෙන්ම ජයන්ත කළුපහන ද මට මුලින්ම මුණගැහුණේ ග්ලෝබ් මුද්‍රණාලයට යන එන අතරවාරයේදී.ඊට අවුරුද්දකට දෙකකට පසු මා ‘දෙසතිය’ පුවත් සඟරාවේ සේවය කරන කාලේ ජයන්ත ඔහු ලියපු ළමා ගී එකතුවක් (කිරිපැණි නැති හඳමාමා) අරගෙන මා හම්බුවෙන්න ආ ආකාරයත් තවත් දවසක ගුණසිරිත් මමත් රාජගිරිය මොරගස්මුල්ලේ පිහිටි ජයන්තලගෙ ගෙදර ගිහින් ජයන්තගේ තාත්තා කියපු පැරණි නාඩගම් ගී අහපු ආකාරයත් තවමත් මගේ මතකයේ තවමත් සුන්දර අත්දැකීම් ලෙස රැඳී තිබෙනවා. (ඔහුගේ තාත්තා ෆෙ‍්‍රඩී කළුපහන දක්ෂ නාඩගම්, නූර්ති ගී ගායකයෙක්)මට ජයන්ත මෙසේ මතක් වුණේ ඔහු ලියපු කෙටිකතා පොත් දෙක මට භාරදෙන්න ආපු වෙලාවේ. එකක් ‘යොහාන් මියගියා : භූමිදානය අද’ කෙටිකතා පොත. අනික ’යක්බැද්දේ ගුරුන්නාන්සේ’.ජයන්ත නූතනවාදී කෙටිකතාකරුවකු බව මම දැනගෙන හිටියා.ග්ලෝබ් එකේ රස්තියාදු ගහපු ගුණසිරි, කපිල, ගුණරත්න වික්‍රමගේ වගේම ජයන්තටත් අපූරු ආත්මීය හා සමාජ අත්දැකීම් රැසක් තිබුණා.ඇත්තටම ඒ අත්දැකීම් අර ගුණසිරි කියන්නාක් වගේ 70 දශකයේ පරාරෝපිත තාරුණ්‍යයේ අපි කාටත් පොදු වූ අත්දැකීම්.ආචාර්ය චන්ද්‍රසිරි බෝගමුව සංස්කරණය කරපු ’80 දශකයේ නාට්‍යකරුවෝ’ කියන පොතට එම දශකයේදී වේදිකා නාට්‍ය නිෂ්පාදනයට ප්‍රවිෂ්ට වුණු නාට්‍යකරුවන් දසදෙනකුගේ තොරතුරු ඇතුළත්ව තිබෙනවා. එම නාට්‍යකරුවන් අතරින් වේදිකා නාට්‍ය ක්‍ෂේත්‍රයට වැඩිම නිර්මාණ දායකත්වයක් පෑ නිෂ්පාදකවරයා විදියට සඳහන් කළ හැක්කේ ජයලත් මනෝරත්න.මා එසේ කියන්නේ 1980 සිට මේ තාක් ඔහු නාට්‍ය නිර්මාණ දහයක් පමණ වේදිකාගත කර තිබෙන නිසයි. ඉන් බහුතරය ස්වතන්ත්‍ර නාට්‍ය වීම ද එක්තරා සුවිශේෂත්වයක්.මේ අවුරුද්දෙත් මනෝ නාට්‍ය නිෂ්පාදනයට අවතීර්ණවෙලා. ඔහුගේ අලුත්ම නාට්‍යය ‘බූරුවා මහත්තයා’ පසුගියදා කරළියට නැඟුණා.මනෝ අද ඉන්න ඇතැම් තරුණ නාට්‍යකරුවන් වගේ රාජ්‍ය නාට්‍ය උළෙලට නාට්‍යයක් ඉදිරිපත් කරල එයින් සම්මාන අරන් ඒ කීර්තිය විතරක් රඳවගෙන තම කොටස අවසන් කරන අවස්ථාවාදියෙක් නෙමෙයි. මනෝට අවශ්‍ය තමන්ගේ නාට්‍ය, රසිකයන් අතරට ගෙන ගොස් එයින් කිසියම් බුද්ධිමය සංවාදයක් ඇති කරන්නයි. ඒ සංවාදයෙන් ඔවුන්ට අලුතින් හිතන්න යමක් සැලැස්වීමයි. ඒ ඔස්සේ මීට වඩා යහපත් ලෝකයක් නිර්මාණය කිරීමයි. වරක් මනෝරත්න වේදිකාවට ගොඩවී මෙසේ කියා සිටියා.”මහ පොළොවෙන් අඩි තුන හතරක් උස මේ වේදිකාවට ඔබත් එන්න. ඔතැනට නොපෙනෙන අපූරු දෙයක් මෙතැනට පේනවා..”මනෝට ඕනෑ ඒ නොපෙනෙන අපූරු දේ රසිකයන්ට පෙන්වන්නයි.’ඩිරෙක්ටඩ් බයි තර්කොව්ස්කි’ පසුගිය සියවසේ පහළ වූ ශ්‍රේෂ්ඨතම සිනමාකරුවකු ලෙස සැලකෙන (සුප්‍රකට සිනමා විචාරක ඩේවිඩ් රොබින්සන් තර්කොව්ස්කි මියගිය අවස්ථාවේ ‘ද ටයිම්ස්’ පුවත්පතට ලියූ අනුස්මරණ ලිපියෙන් කියූ ආකාරයට සර්ජි අයින්ස්ටයින්ගෙන් පසු රුසියාවේ විසූ ශ්‍රේෂ්ඨතම සිනමාකරුවා වූ) ආන්ද්‍රේ තර්කොව්ස්කි ගේ අවසන් චිත්‍රපටය වන ‘සැක්රිෆයිස්’ රූපගත කිරීමක් අළලා තැනුණු වර්තා චිත්‍රපටයක්. ‘සැක්රිෆයිස්’ චිත්‍රපටයේ එන අවසන් දර්ශනය විනාඩි 9 1/2ක් පමණ දිග රූපාවලියකින් යුක්තයි.චිත්‍රපටයේ කතාව අනුව එහි ප්‍රධාන චරිතය තම නිවෙසට ගිනි තබනවා. ඒ ගිනිතැබීමේ දර්ශනයේ රූගැන්වීම් පසුබිම් කරගෙන තමයි මේ වාර්තා චිත්‍රපටය නිර්මාණය කර ඇත්තේ. ස්වීඩන් චිත්‍රපට ආයතනය නිපද වූ මේ වාර්තා චිත්‍රපටය අධ්‍යක්ෂණය කර ඇත්තේ මයිකල් ලෙසිලොව්ස්කි.’සැක්රිෆයිස්’ නිසැකවම තර්කොව්ස්කිගේ අග්‍ර කෘතිය (MASTER PIECE)  ලෙස හඳුන්වා දෙන්න පුළුවන්. මේ චිත්‍රපටයේ කතානායකයාට න්‍යෂ්ටික ලෝක යුද්ධයක් පිළිබඳ ප්‍රවෘත්තියක් රුසියන් රූපවාහිනියෙන් අහන්ට ලැබෙනවා. මේ අවාසනාවන්ත ඉරණමෙන් ලෝකය ගලවාගන්නේ නම් තමා සියලු බැඳීම්වලින් (පවුල, නිවෙස හා දරුවා ද ඇතුළු) නිදහස් වන බව ඔහු දෙවියන්ට පොරොන්දු වෙනවා. පසුදා අවදිවන ඔහුට දකින්ට ලැබෙන්නේ සියල්ලම පෙර පරිදි පවතින බවයි.දෙවියන්ට වූ භාරය අනුව ඔහු ආරම්භයක් වශයෙන් තම නිවෙස ගිනි තියන්න පටන් ගන්නවා. චිත්‍රපටය හමාර වෙන්නේ නිවෙස අළුදූවිලි වනවාත් සමඟම පැමිණෙන ගිලන් රියකින් ඔහු මානසික රෝහලට රැගෙන යන දර්ශනයෙන්. තර්කොව්ස්කි තම කැමරා ශිල්පි ස්වෙන් නික්විස්ට් සමඟ රූපගත කරන ආකාරය දැකීම සිනමා ලෝලයන් වශයෙන් අපට අපූර්ව අත්දැකීමක්.මෙහි ඇති විශේෂ දෙයක් ලෙස මා දුටුවේ එහි සියලු රූපගත කිරීම් තර්කොව්ස්කි තමන්ම කැමරාවට ඇහැ තියාගෙන සිදුකිරීමයි. නික්විස්ට් කැමරාවට පිටුපසින් පැත්තකට වෙලා ඔහේ බලා ඉන්නවා. (ස්වෙන් නික්විස්ට් ඉංග්මාර් බර්ග්මාන්ගේ සුප්‍රකට කැමරා ශිල්පියා බව අප මෙහිදී අමතක කරන්න නරකයි.)තුන්වැනි ලෝකයේ (ආසියා - අප්‍රිකා හා ලතින් ඇමෙරිකානු) සාහිත්‍යය පිළිබඳ කිසියම් කතිකාවක් අපේ රටේ ඇතිවන්න පටන්ගත්තේ හැත්තෑව දශකය මැදදී විතර මෙරට පැවැති නොබැඳි ජාතීන්ගේ සමුළුවත් පසුබිම් කරගෙන යැයි මා සිතනවා.ඊට පස්සේ අපි අපේ රටේ සමාජ දේශපාලන අත්දැකීම්වලට වඩාත් සමීපස්ථ එබඳු රටවල සාහිත්‍යය කෙරෙහි ප්‍රබල උනන්දුවක් දක්වන්න පටන්ගත්තා. රුසියානු සාහිත්‍යය පුනර්ජීවනයෙන් පස්සේ ලෝක සාහිත්‍යයේ කිසියම් නවෝදයක් ඇතිවුණා නම් ඇතිවුණේ මේ පශ්චාත් යටත්විජිත රටවල් ඇසුරේ බව අප දැනගත්තේ ඊට පස්සේ.මෙයින් ලතින් ඇමෙරිකානු රටවල තිබුණ සාහිත්‍යය පිළිබඳ අපට තිබුණේ ඉතාම අල්ප දැනුමක්. එබඳු පසුබිමක ප්‍රවීණ ලේඛිකා ඉන්ද්‍රානි රත්නසේකර ස්පාඤ්ඤ සාහිත්‍යය අළලා ලියූ ලිපි හා පොත් ඒ පිළිබඳ අප දැනුම පෘථුල කරවන මට්ටමේ ශාස්ත්‍රීය කෘති බවට පත්වුණා. ඉන්ද්‍රානි ස්පාඤ්ඤ භාෂාව හා සංස්කෘතිය පිළිබඳ මැඩ්රීඩ් හි COMPLLITENSE විශ්වවිද්‍යාලයයේ ඩිප්ලෝමා උපාධිධාරිණියක්.ඉන්ද්‍රානිගේ අලුත්ම පොත ‘විශ්ව සාහිත්‍යයේ ස්පාඤ්ඤ පිළිබිඹුව‘ ඇය ස්පාඤ්ඤ සාහිත්‍ය පිළිබඳ වරින් වර විවිධ පුවත්පත් සඳහා ලියූ ශාස්ත්‍රීය ලිපි එකතුවක්. ස්පාඤ්ඤ සාහිත්‍යයේ මහා කවියන් වන ෆෙඩ්රිකෝ ගර්සියා ලොර්කා, අන්තෝනියෝ මචාඩෝ, ගුස්තාවෝ අඩොල්ෆෝ බෙකෙර්, විසෙන්තේ අලෙයිසන්දෝ, ජුවාන් රමොන් හිමෙනෙස් ගැන වගේම ලුවී බූනුයෙල්, සැල්වදෝර් දාලි වැනි සිනමාකරුවන් (දාලි වඩාත් ප්‍රකට චිත්‍ර ශිල්පියකු වශයෙන්) ගැන, ෆ්ලෙමෙන්කෝ සංස්කෘතිය ගැන ප්‍රමාණවත් විවරණ ඉන්ද්‍රානි ගේ මේ පොතෙන් දැක්වෙනවා. ඉන්ද්‍රානිගේ මේ ශාස්ත්‍රීය මෙහෙවර අපේ අප්‍රමාණ බුහුමනට ලක්විය යුතු දෙයකැයි මා සිතනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031320</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නමැද මහනුවර විනීතා වීරප්පෙරුමප්‍රශ්නය - ‘රසඳුන’ පුවත්පතේ වේදිකා නාට්‍ය ප්‍රවෘත්ති වැඩි වශයෙන් පළ නොවන්නේ ඇයි?පිළිතුර - ‘රසඳුන’ තනිකරම කලා පුවත්පතක් නෙමෙයි. කලා පුවත් පළ කරන්න අප ආයතනයේම වෙනමම පත්‍රයක් තිබෙනවා. ඒ ‘සරසවිය’.ඉහළ තල්දූවේ ආනන්ද වික්‍රමආරච්චිප්‍රශ්නය - තමාට ලැබුණු ආචාර්ය උපාධි නාමය තම නමේ මුලට සඳහන් නොකරන කලාකරුවන් කවුද?පිළිතුර - එක් කෙනෙක් තමයි හෙන්රි ජයසේන. ඔහු කවදත් එය කළේ නැහැ. දැනට ජීවතුන් අතර සිටින අයගෙන් ගුණදාස අමරසේකර තව කෙනෙක්. එහෙත් ඇතැම් කලාකරුවන් ගේ නමට ඉදිරියෙන් එය සඳහන් නොකළහොත් ඔවුන් අපට බැණ වැදුණු අවස්ථා පවා අපේ පුවත්පත් කලා ජීවිතයේ තියෙනවා.ඇල්පිටියේ සෝමදාස නානායක්කාරප්‍රශ්නය - ‘සිරිපාදේ සමනළ කන්ද පෙනේ’, ‘දුර පෙනෙන තැනිතලා’ වැනි ජනප්‍රිය ගීත ලියූ පද රචකයා කවුද?පිළිතුර - ආටිගල සරත්චන්ද්‍රමතුගම සුනිල් විජේසිංහප්‍රශ්නය - සුරූපි බවින් එදා සිනමාවේ සන්ධ්‍යා කුමාරිට පුංචි තිරයේ කාංචනා මෙන්ඩිස් තරමක් සමාන කළ හැකියි නේද?පිළිතුර - කොහෙත් ම බැහැ. සන්ධ්‍යා කුමාරි තමයි මට නම් එදා මෙදා තුර සිංහල සිනමාවේ බිහිවූ සුරූපිම නිළිය.කටුගස්තොට කේ. ජයසිංහප්‍රශ්නය - ජනප්‍රිය හින්දි නළු ශාරුක් ඛාන් ගේ ලිපිනය සොයා දෙන්න.පිළිතුර - 702/A, SHREE - AMRIT Co - op. soc, 15 th CARTER ROAD, BANDRA (w) MUMBAI - 50කටුගස්තොට අසෝකා එස්. බණ්ඩාරප්‍රශ්නය - ප්‍රීති රන්දෙනිය මහත්මියගේ ලිපිනය පළ කරන්න.පිළිතුර - 283, පරණ නුවර පාර, දලුගම, කැලණිය...හලාවත අනුර ශාන්ත පීරිස්ප්‍රශ්නය - ඔස්ටින් මුණසිංහ සංගීතවේදියා ගැන ඔබේ අදහස් දක්වන්න?පිළිතුර - අපට සිටි දක්ෂ වේදිකා නාට්‍ය සංගීතඥයෙක්. එසේ ම ගීත රසකටම ඔහු නිර්මාණාත්මක තනු රචනා කර තිබෙනවා.දොඩංගොඩ එන්.සී. ඉසෙඩ් සිරිවර්ධනප්‍රශ්නය - ප්‍රවීණ චිත්‍රපට නිෂ්පාදක රොබින් තම්පෝගේ දරුවන් සිනමාවට සම්බන්ධ වී සිටී ද?පිළිතුර - පුත් සංජීව තම්පෝ තමයි දැන් ආර්.ටී. නිෂ්පාදනවල මූලිකත්වය ගෙන කටයුතු කරන්නේ. දියණිය විලාස්නි තම්පෝ හෝතෑන් සිනමා ලේඛිකාවක්. ඇය තම පියා ගැන ‘රොබින් තම්පෝ ගෙවී ගිය යුගයක අන්තිම තරුව‘ යන නමින් පොතක් ද ලියා පළ කළා.බේරුවල චන්ද්‍රසිරි පීරිස්ප්‍රශ්නය - ‘සංදේශය’ චිත්‍රපටයට ‘පුරුතුගීසිකාරයා’ ගීතය එච්.ආර්. ජෝතිපාල සමඟ ගායනා කරන්නේ සිඩ්නි ආටිගල ද?පිළිතුර - ඔව්, ජෝති, සිඩ්නි සහ පිරිස.ගාල්ලේ චින්තක ධර්මදාසප්‍රශ්නය - ප්‍රවීණ සිනමා නිළි ගීතා කුමාරසිංහ ටෙලි නාට්‍යවල රඟපා තිබේද?පිළිතුර - ‘රේල් පීලි’ නම් වූ ටෙලිනාට්‍යයේ ඇය ජයසේකර අපොන්සු සමඟ රඟපෑ බව මට මතකයි.මේ සතියේ පහත නම් සඳහන් අයත් ප්‍රශ්න එවා තිබුණා. මහරගම නාමල් සතරසිංහ, වැල්ලම්පිටියේ අනුෂා නිර්මලී, වැලිවේරියේ ඒ බර්නාඩ්, පාදුක්කේ එම්. පෙරේරා, කඩුවෙල හිමාෂි එරන්දිකා, මඩපාත ජැකලින් ද සිල්වා, සබරගමු සරසවියේ පැතුම් බුද්ධික, මාතලේ ජයංග කරුණාරත්න, වත්තල ලක්ෂ්මන් රණසිංහ, පාණදුරේ ඩී.පී.ඩී. පීරිස්, මාතලේ බී.එම්. රත්නායක, හාරිස්පත්තුවේ ආර්. ජී. ධර්මසේන, රඹුක්කන සරත් විජයානන්ද.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031321</link>
    <topic>ජපන් ජාතිකයන්ගේ එදිනෙදා ජන ජීවිතයේ හැටි මෙහෙමයි</topic>
    <author>ඉන්ද්‍රානි රත්නසේකර</author>
    <content>ජපන් ජාතිකයන්ගේ එදිනෙදා ජන ජීවිතයේ හැටි මෙහෙමයිබාල, තරුණ, මහලු වශයෙන් ඕනෑම වයස් සීමාවක සිටින ජපන් වැසියන් ගේ අභිවෘද්ධිය පිළිබඳ ජපන් සමාජය විශේෂ සැලකිල්ලක් දක්වන බව චාරිත්‍රවලින් පෙනේ.බිලිඳු දරුවන්ගේ ලේඛන කලා මංගල්‍ය ද (Kakizome) දේශීය අත්කම් සඳහා දරුවන් උනන්දු කරවීම සඳහා පවත්වන බෝනිකි උත්සවය (Hinamatsuri) ද, දරුවන්ගේ කායික හා මානසික වර්ධනයට බෙහෙවින් ප්‍රයෝජනවත් වේ.තරුණ වියට එළඹෙන ළමයින් සඳහා ද වැඩිහිටි භාවයට පත්වීමේ මංගල්‍යයක්.(Coming of age) ද රාජ්‍ය අනුග්‍රහය යටතේ පැවැත්වෙන බව පෙනේ. එදිනට තම තමන්ගේ දක්ෂතා පෙන්වමින් තරුණ තරුණියන් රටේ අනාගත දියුණුව උදෙසා අත හිත දෙන බවට ප්‍රතිඥා දෙති. මේ මගින් ඔවුන් ජාත්‍යාලයන් පිරි යහපත් පුරවැසියන් වශයෙන් රටට සෞභාග්‍යය ලබාදෙනු පිණිස කටයුතු කරනු ඇත.මහලු වියට පත් වැසියන් සඳහා ද ජපන් ජන සමාජයේ විශේෂ අවධානයක් යොමු වී තිබීම ප්‍රශංසනීය වෙයි. නොමිලේ ගමනාගමනය හා විදේශ සංචාර සඳහා රජයෙන් ආධාර ලැබූ වයෝවෘද්ධ සාමාජිකයන් මට හමු වී තිබේ.වයස, අවුරුදු හැටේ දී ඔවුන් කළ සේවාව ඇගැයීම සඳහා ‘කන්රෙකි’(KANREKI) නමින් උත්සවයක් ද වයස අවුරුදු 77 දී චිරාත් කාලයක් ජීවත් වේවායි ආශිර්වාද පතා ‘කිජි’(KIJI) නමින් උත්සවයක් ද වයස අවුරුදු 88 ඉක්ම වූ පසු එතරම් කාලයක් ජීවත්වීමට වරම් ලැබීම ගැන පසසා ‘බෙයිජි’(BEIJI) නමින් උත්සවයක් ද පවත්වා ඔවුන් සතුටු කරන බැවින් ජපන් ජාතිකයෝ මියෙන තෙක් ම සේවය කොට සැනසිල්ලේ එලොව යති.කාර්ය බහුල වුව ද ජපන් ජාතිකයාගේ එදිනෙදා ජීවිතය ප්‍රබෝධවත් එකකි. ජීවන වියදම ඉතා ඉහළ තලයක පවතින බැවින් අරපරිස්සමෙන් කටයුතු කිරීමට ඔවුහු පෙලඹී සිටිති. වැඩි දෙනෙක් ගේ දොර පවා සදා ගන්නේ කුඩාවට ය. දේශීය ක්‍රමයට, ලීයෙන් තැනූ ගෙවල පිදුරුවලින් වියාගත් ‘තතමි’(TATAMI)  නමැති පැදුරු බිම අතුරා තිබේ. ගෙතුළ ලී බඩු නැති තරම් ය.එකම කාමරය විටෙක කෑම කාමරය වශයෙන් ද විටෙක විසිත්ත කාමරය වශයෙන් ද තවත් විටෙක නිදන කාමරය වශයෙන් ද සකස් කර ගැනීමට ජපන් ගෘහණිය මනාව දනියි. ඇය කාර්ය ශූරය. තමා ගෘහණිය වීම පිළිබඳ ඇය තුළ ඇත්තේ අභිමානයකි. එබැවින් ගෙදර දොරේ වැඩ කටයුතු නිම කරගන්නේ ප්‍රබෝධයකින් යුතුව ය.දරුවන් රැක බලා ගැනීම ඇයට සම්පූර්ණයෙන් ම වාගේ පැවැරී තිබුණත් නිවෙසේ වැඩපළ පිළිවෙළටත් පිරිසිදුවටත් සකසුරුවමෙන් යුතුව කලට වේලාවට නිම කර ගැනීමටත් ඕ සමත් වන්නීය. ඇය කාර්ය බහුල බැවින් දැනුම් දීමකින් පසුව ආගන්තුකයින් පැමිණිය යුතු වෙයි. අසල්වැසියන් සමඟ අල්ලාප සල්ලාපයේ යෙදීමට ඇය පුරුදු වී නොමැති නමුත් උපකාරයක් අවශ්‍ය වූ විටක නොපිරිහෙළා ඉටු කිරීමට උත්සාහ ගනියි.ජපානයේ වැඩිදෙනා යන්නේ දුම්රියෙනි. මේ දුම්රිය ගමනේ දී වුව ද කාලයෙන් උපරිම ප්‍රයෝජනය ගැනීමට ජනයා උනන්දු වෙති.දුම්රිය වැඩි දෙනෙකුගේ වෙහෙස නිවන තෝතැන්නක් මෙනි. නිවෙසේ දී වෙහෙසෙන ගෘහණිය සේවයට යන අතරතුර දෑස පියාගෙන ගිමන් ගන්නා අතර පාසල් ශිෂ්‍ය ශිෂ්‍යා කරුතා (Karuta) වැනි විනෝදාංශවල නිරත වෙති. ඇතැමෙක් පොත් හෝ පුවත්පත් කියමින් යති. අඩදබර, ඕපාදූප මහ හ¼ඬින් නගන කෑ කෝ ගැසීම් ජපන් දුම්රිය තුළ නොඇසේ.ජපන් වැසියෝ මාර්ග නීති අකුරට ම පිළිපදිති. පාර හරහා යාම, සංඥා එළිවලට අවනත වීම නීතියට ම සිදුවෙයි. කුඩා දරුවෙකුට වුව අනතුරකින් තොරව මහා මාර්ගය හරහා ගිය හැකි ය. රියදුරෝ ඉතා ඉවසිලිවන්තව රිය පදවති.බස් නැවැත්වීම නියමිත ස්ථානයේ ම සිදුවෙයි. බෙරිහන් දෙන සංගීතය ජපන් දුම්රිය හෝ බස් තුළ නෑසේ.මගේ අත්දැකීමේ හැටියට ජපන් ජාතිකයා අවංක මෙන් ම නිරහංකාර ය. ජපන් රටේ මධ්‍යම රාත්‍රියේ වුව තනිව ගමන් කිරීමට බියක් ගෙන නොදෙයි. තමාගේ ආරක්ෂකයා මෙන් ම අනුන් ගේ ආරක්ෂකයා වීමට ද ජපන් ජාතිකයා උනන්දු වෙයි. මෙවැනි කාරුණික ගතිගුණවලින් යුත් ජපන් ජාතිකයන් ගෙන් අපට ගත හැකි ආදර්ශ බොහෝ ය.ආර්ථිකයෙන් මෙන් ම ආධ්‍යාත්මයෙන් ද පිරිපුන් ජාතිකයින් බවට ඔවුන් පත් කර ඇත්තේ ඔවුන්ගේ ජීවිතය හා බැඳී ඇති උසස් චර්යාධර්ම පද්ධතිය නිසා වෙන්ට ඇති.ඉන්ද්‍රානි රත්නසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=av11031322</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාපසුගිය සතියේ බොලිවුඩ් සුපිරි නිළි ප්‍රියංකා චොප්රා කළ අසාමාන්‍ය කතාවක් නිසා බොහෝ දෙනකුගේ නෙත් සිත් ඇය වෙත යොමුවුණා. මේ රුවැති තාරකාවිය කියා සිටියේ මතු කාලයකදී තමන් එක් වතාවක් පමණක් විවාහ නොවන බවයි. අඩුම වශයෙන් හය වතාවක්වත් සැබෑ ජීවිතයේදී විවාහ වීමට කැමැති බවයි ඇය පැවසුවේ!ප්‍රියංකා මෙවැන්නක් ප්‍රකාශ කළේ පෙබරවාරි 18දා සිට ඉන්දියාව ඇතුළු රටවල් කිහිපයක තිරගත කිරීම ආරම්භ කළ ‘7 ඛූන් මාෆ්’ චිත්‍රපටයේ තමන් රඟපෑ චරිතය ගැන අදහස් දැක්වූ අවස්ථාවකදීයි. රස්කින් බොන්ඩ් ලියූ ‘සුසානාස් සෙවන් හස්බන්ඩ්’ නම් වූ නවකතාව ඇසුරින් තැනුණු මේ චිත්‍රපටයේ ප්‍රියංකා ප්‍රධාන චරිතය නිරූපණය කරනවා. මෙහි ඇංග්ලෝ - ඉන්දියානු කාන්තාවක් ලෙස රඟන ප්‍රියංකා සත් වරක් විවාහ වෙනවා.ඇය සැමියන් සත්දෙනකු සමඟ වරින් වර විවාහ දිවියට එළැඹෙන කාන්තාවක්. ප්‍රියංකා පළමු වරටයි මෙවැනි චරිතයක් රඟන්නේ. ඒ නිසා ඒ චරිතය ගැන කියන්නට ඇත්තේ කුමක්දැයි මාධ්‍යවේදියකු විමසූ අවස්ථාවේදීයි, සයවරක්වත් විවාහවීමේ ආසාවක් තමන්ට ඇතැයි පැවසුවේ. නමුත් සැමියන් හය දෙනකු සමඟ නොවෙයි.”අඩුම ගානෙ හය වතාවක්වත් එකම සැමියාව වරින් වර කසාද බඳින්න මම ආසයි. මගේ සීයාට අයිති ගෙයක් තියෙනවා, අම්බාලා ප්‍රදේශයේ. මගේ විවාහ මංගල උත්සවවලින් දෙකතුනක් මේ නිවෙසේදීත් තවත් එකක් ඔස්ට්‍රේලියාවේ ‘ග්‍රේට් බැරියර් රීෆ්’ වලත් පවත්වනවා. එතැනදී පවත්වන්න වෙන්නෙ වතුර යටයි.ලාස්වේගාස් නගරයේ පල්ලියක, ස්විට්සර්ලන්තයේ ලොකානෝ පල්ලියේ එහෙමත් මම විවාහ මංගල උත්සව පවත්වන්න ආසයි. ‘නිඛා’ උත්සවයක් පවත්වන්නත් ආසයි. (මුස්ලිම් චාරිත්‍ර අනුව සිදුකෙරෙන විවාහ මංගල්‍යයක්) මේ උත්සවයට නම් මම ආරාධනා කරන්නෙ මගේ හිතවත්ම අයට විතරයි. මගේ දෙමව්පියොයි ඒ අයයි හිටියාම ඇති.” ප්‍රියංකා සයවරක් විවාහ වන හැටි එලෙස කීවා.ප්‍රියංකා ළඟදීම විවාහ වේවිද?”අපෝ කසාද බඳීන්න දැන්මම හදිසියක් නැහැ. ඊට වඩා කොච්චර වැඩ තියෙනවද කරන්න? කවදා හරි මම කසාද බඳිනවා තමයි. ඒත් ඒ කවදද කියල කියන්න බැහැ. සාමාන්‍යයෙන් මම විවාහය ගැන, ආදරය ගැන ලොකුවට බලාපොරොත්තු තියාගෙන ඉන්න කෙනෙක් නෙමෙයි. මම බලාගෙන ඉන්නෙ මගෙ සහකාරයා හමුවෙන තුරුයි. එයා සමහරවිට අද හෙටම මුණගැහෙන්නත් පුළුවන්. නැත්නම් තව අවුරුදු පහකින් විතර මුණගැහෙන්නත් ඉඩ තියෙනවා.” ප්‍රියංකා තම සුන්දර සිනහව පාමින් කියා සිටියා.ප්‍රියංකාගේ අනාගත සැමියා තවමත් මුණගැසී නැතැයි ඇය කීවත් ඇය සහ ශාහිද් කපූර් අතර පවතින ඇඟෑලුම්කම හුඟ දෙනකුට ප්‍රශ්නයක් වෙලා. එක් වතාවකදී ආරංචි වන්නේ ප්‍රියංකා සහ ශහිද් පෙමින් වෙළී සිටින බවයි.තවත් වතාවකදී පැවසෙන්නේ දෙදෙනා අතර නොහොඳ නෝක්කාඩුකම් මතුවී ඇති බවයි. පෙබරවාරි 25දා පැවැත්වුණු ශාහිද්ගේ 30 වැනි උපන් දින උත්සවයට ප්‍රියංකා සහභාගි නොවුණු බවයි දැනගන්නට ලැබුණේ. මේ ගැන වැඩි විස්තර දන්නා ප්‍රියංකාගේත් ශාහිද්ගේත් සමීප යහළු යෙහෙළියන් පවසන්නේ මේ වන විට ප්‍රියංකා - ශාහිද් සම්බන්ධය ගිලිහී ඇති බවයි.තමන්ගේ උපන්දින සාදයට ප්‍රියංකා එකතු නොවීම ගැන ශාහිද් දැඩි කනස්සල්ලට පත්වී සිටින බවයි සමහරු පවසන්නේ. ‘මේ අමනාපයට මුල, ශාහිද් එයාගෙ අදහස් ප්‍රියංකාට කෙළින්ම නොකීමයි. ශාහිද් කිසිම වෙලාවක හිතුවෙ නැහැ, ඒවා කියන්න ඕනෙයි කියලා.කොහොම වෙතත් ශාහිද් නොහිතූ® වෙලාවක ප්‍රියංකා ලොස් ඇන්ජලීස්වලට ගිහින් ඒ අතරෙදි තමයි ශාහිද්, එයාගෙ උපන්දිනයට එන්නය කියලා ප්‍රියංකාට ආරාධනා කරන්න හිතුවේ. ඒ වෙනකොට ශාහිද් පරක්කුයි.” මෙහෙම කිව්වේ ශාහිද් ගේ යහළුවෙක්. ශාහිද්ගේ උපන් දින සාදයට බොලිවුඩ්පුරයේ තරු රැසක්ම සහභාගි වී සිටියත් ප්‍රියංකා සහ කරීනා කපූර් එයට එක්වුණේ නැති බවත් ඔහු පැවසුවා.ප්‍රියංකා - ශාහිද් මෙලෙස වෙන්වුණත් පසුගිය වැලන්ටයින් දිනයේදී දෙදෙනා මුම්බායි නුවරදී රහසේ මුණගැසී කතාබහ කරමින් සිටි බව පැවසෙනවා. ඒ විතරක් නොවෙයි. මෑතකදී ඔවුන් දෙදෙනා චන්දිගාර් නුවර පිහිටි සුඛෝපභෝගී සෞඛ්‍ය නිකේතනයකදී හමුවූවාය කියලත් දැනගන්නට ලැබුණා. එහිදී ද ඔවුන් දෙදෙනා දිගු වේලාවක් කතාබහ කරමින් කාලය ගෙවූ බවයි ඇසින් දුටු අය පැවසුවේ.පි‍්‍රයංකාගේත් ශාහිද්ගේත් තවත් සමීප යහළුවකු පැවසුවේ ශාහිද්ගේ උපන්දින සාදයට ප්‍රියංකා එක් නොවුණත් ඇය ඔහුට තෑග්ගක් එවා තිබූ බවයි. මිතුරා නම් පවසන්නේ ප්‍රියංකා ශාහිද්ට තෑගි කළේ හෙල්මට් එකක් කියලයි” ශාහිද් මෝටර් බයිසිකල්වලින් ගමන් යන්න හරි කැමැති බව ප්‍රියංකා දන්නවා. ඒ නිසයි එයා ශාහිද්ට හෙල්මට් එකක් තෑගි කළේ.” ඔහු තවදුරටත් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=am1103131</link>
    <topic>ඇස් රෝහලේ ඇස් බැංකුව</topic>
    <author>සුනිල් දයා අල්විස්</author>
    <content>ඇස් රෝහලේ ඇස් බැංකුවඅනතුරකින් හෝ රෝගයකින් අන්ධ වන අයට පෙනීමජාතික අක්ෂි බැංකුවේ ව්‍යාපෘති අධ්‍යක්ෂ සහ ජාතික අක්ෂි රෝහලේ අක්ෂි ශල්‍ය විශේෂඥ වෛද්‍ය චරිත් ෆොන්සේකාදෑස් පෙනුම තිබී පසුව හදිසි අනතුරක් හෝ වෙනත් රෝගාබාධයක් නිසා අන්ධ භාවයට පත්වන අයට මියගිය කෙනකුගේ දෑස්වල කුණිත පටක ලබාගෙන යළි ඇස් පෙනීම ලබාදිය හැකි වුවද එහෙත් ඒ සියලු දෙනා වෙනුවෙන් කුණිත පටක සපයා ගැනීම අපහසුය.මෙයට පිළියම් වශයෙන් ජාතික අක්ෂි රෝහල මඟින් මියගිය අයගෙන් කුණිත පටක ලබා ගැනීමේ ජාතික අක්ෂි බැංකුවක් පසුගියදා විවෘත කරනු ලැබිණ.ජාතික අක්ෂි බැංකුවේ පිහිටුවා ඇති නවීනතම රසායනාගාරයේ කළමනාකරු අනුරුද්ධ මාරසිංහ මහතා සිය සහායක කණ්ඩායම සමඟ කුණිත පටකයක් පරීක්ෂා කර බලද්දීසිංගප්පූරුවේ ජාතික අක්ෂි මධ්‍යස්ථානය සහ ලී පදනම මඟින් සපයන ලද ආධාර මත පිහිටුවන ලද මෙම ජාතික අක්ෂි බැංකුව පසුගිය 24 වැනිදා විවෘත කරනු ලැබුවේ මහින්ද රාජපක්ෂ ජනාධිපතිතුමා අතිනි. මෙම අක්ෂි බැංකුව ශ්‍රී ලංකාවට ලැබුණේ ද ජනාධිපතිතුමා විසින් කරන ලද ඉල්ලීමක ප්‍රතිඵලයක් වශයෙනි.මේ ජාතික අක්ෂි බැංකුවට කුණිත පටක මියගිය රෝගියකුගෙන් ලබා ගැනීමේ මූලික ක්‍රමවේදය කොළඹ ජාතික රෝහලේ ප්‍රතිකාර ලබමින් සිටියදී මියයන රෝගීන්ගෙන් ලබා ගැනීමට පියවර ගෙන තිබේ.එසේ කුණිත පටක රැස් කිරීම නුදුරු කාලයේදී ම කළුබෝවිල රජයේ මහා රෝහලේ සහ රාගම රජයේ මහ රෝහලේදී ක්‍රියාත්මක කිරීමට නියමිතය. කුණිත පටක ලබා ගැනීමේදී මියගිය අයගේ ළඟම ඥාතියකුගේ කැමැත්ත මත ලබා ගනී.මෙහිදී ජාතික අක්ෂි බැංකුව මඟින් සිදු කරනුයේ මිල කළ නොහැකි වටිනා සේවාවකි. කුණිත පටක ලබා ගැනීමත් ඒවා බද්ධ කිරීමත් ජාතික අක්ෂි රෝහලේදී එම සේවා සපයාදීමත් ආදි සියලු කටයුතු සිදු කරනුයේ නොමිලයේය.අඳුරු වී ගිය ජීවිතයකට ආලෝකයක් දකින්නට සිදුකරන මෙවැනි ක්‍රියාවලියක් ලොකු කැප කිරීමකින් ලබාගන්නා උත්සාහයක ප්‍රතිඵලයකි. එබැවින් පෙනුම ලබා ගන්නා රෝගියා ද ජීවිතය තිබෙනතුරු ලොකු කැපවීමකින් කුණිත පටක බද්ධ කළ ඇස හෝ ඇස් දෙකම තම පණ මෙන්ම ආරක්ෂා කරගැනීම ද ලොකු වගකීමක් දැරිය යුතුය.ජාතික රෝහලේ ප්‍රතිකාර ලබමින් සිටියදී මියයන රෝගීන්ගේ විස්තරය ගැන ජාතික අක්ෂි බැංකුව වෙත ලබාදීමේ ප්‍රථමයෙන්ම සිදුකළ යුතු කාර්යය වන අතර එය අදාළ වාට්ටුවේ හෝ විශේෂ සේවා ප්‍රතිකාර ඒකකයේ හෙදිය හෝ හෙද නිලධාරිවරයා විසින් ලබාදීමට මේ වන විට දැනුම්වත් කර ඇත.මේ පිළිබඳව එම පිරිස දැනුම්වත් කිරීමේ වැඩ සටහන් ද ජාතික අක්ෂි රෝහල හා ජාතික අක්ෂි බැංකුව ජාතික රෝහල් වෛද්‍ය අධ්‍යක්ෂ වෛද්‍ය හෙක්ටර් වීරසිංහ මහතාගේ ද සහාය ඇතිව ලබාගෙන තිබේ.කුණිත පටක මියගිය රෝගියකුගෙන් ලබා ගැනීමෙන් පසු ඒවා තැන්පත් කරන්නේ මෙම විශේෂ දියරය සහිත ආරක්ෂිත කුප්පියේය.ඡායාරූප - විමල් කරුණාතිලකමෙහිදී රෝගියකු මියගිය විට ජාතික අක්ෂි බැංකුවේ 0112672626, 0718730743 - 45 හෝ ජාතික අක්ෂි රෝහලේ පොදු අංකයන් වන 0112693911 - 15 යන අංක අමතා දිගු අංකය 300 ඇමැතීමෙන් ද එසේත් නැතිනම් ජාතික රෝහල් වාට්ටුවක සිට දුරකථනයකින් අමතන විට දිගු අංකය 2446 කතා කර අක්ෂි කුණිතය ලබා දීමට අදාළ පණිවුඩය දැනුම් දිය හැකිය.එසේම ජාතික රෝහලේදී රෝගියකු මිය ගිය විට රෝගියාගේ ඥාතින් මරණය ලියාපදිංචි කිරීමට යන බණ්ඩාරනායක වාට්ටු සංකීර්ණය ඉදිරිපිට ඇති ප්‍රධාන පිවිසුම් ගේට්ටුව අසල පිහිටි විමසීම් කාර්යාලයේ නිලධාරීන් ද මේ කටයුත්තට නොමඳ සහායක් ලැබෙන බැවින් ඔවුන් හරහා ද මියගිය අයගේ කුණිත පරිත්‍යාගය ගැන ජාතික අක්ෂි බැංකුවට දැනුම් දිය හැකිය.කුණිත බද්ධය සඳහා ලබාගන්නා කුණිත පටක පුද්ගලයකු මියගොස් පැය හයක් ගතවන්නට පෙර ලබා ගැනීම සිදු කෙරේ.සැත්කමක් සිදුකරන ක්‍රමවේදයක් අනුගමනය කරමින් මියගිය අයගේ කුණිත පටක ඉවත්කර ගනු ලැබේ. අනතුරුව මියගිය තැනැත්තාගේ ඇස් දෙකම විකෘති භාවයක් ඇති නොවන අන්දමට කෘත්‍රිම ඇස් දමා මැහුම් යොදා නිසි පරිදි සකස් කිරීම සිදු කරයි.මේ සමඟම මියගිය අයගේ ශරීරයෙන් පරීක්ෂණ සඳහා ලේ ලබා ගැනීමක් ද සිදු කෙරේ. එච් අයි වී / හෙපටස්ටිස් ‘බි’, හෙපටයිටිස් ‘සි’ සහ සමාජ රෝග ඇති අයගේ කුණිත පටක බද්ධ කිරීම සඳහා යොදා නොගනී. මියගිය අයකුගෙන් ලබාගන්නා අක්ෂි කුණිත දින 14 ක් ඇතුළත බද්ධ කිරීම සිදුකළ යුතු වේ.ජාතික අක්ෂි බැංකුවට ලෝකයේ නවීනතම තාක්ෂණික මෙවලම් උපකරණ හා යන්ත්‍ර සූත්‍ර ද ලබා දී තිබෙන අතර මෙහි සිටින කාර්ය මණ්ඩලයට ද සිංගප්පූර් විශේෂඥයන් ලවා පුහුණුවක් ලබා දී ඇත. ජාතික අක්ෂි බැංකුවේ සියලු අංශ පරිසර හිතකාමී අංශයක් ලෙසින් අන්තර්ජාතික මට්ටමේ තත්ත්ව පාලන ප්‍රමිතීන් අනුව ද පවත්වාගෙන යාම සිදු කරයි.මෙම බැංකුව දිවා රාත්‍රි දවසේ පැය විසිහතර පුරා ක්‍රියාත්මකය. බැංකු කාර්ය මණ්ඩලය එසේ සෑම දිනයක් පාසාම මෙසේ සේවා සඳහා කැප වන්නේ දෙනෙත් අඳ කෙනකුට මියගිය කෙනකුගෙන් ලබා ගන්නා කුණිත පටලයකින් හෝ යුගලයකින් ආලෝකයක් ලබා දී අඳුරු දිවියක් ආලෝකමත් කරන්නටය.ජාතික අක්ෂි රෝහලේ අධ්‍යක්ෂ වෛද්‍ය සිසිර ලියනගේ මහතාගේ සහාය ද ලැබී පවත්වාගෙන යන මෙම ජාතික අක්ෂි බැංකුවේ කළමනාකරු ලෙස කටයුතු කරන්නේ අනුරුද්ධ මාරසිංහ මහතාය. බී. එම්. හේම පි‍්‍රයන්ත, බී. ඒ. පී. පෙරේරා, අජිත් ඒකනායක, රුවන් කුමාර යන මහත්වරු හෙද නිලධාරීන් ලෙස කටයුතු කරති. මීට අමතරව තවත් සහායකයන් 4 දෙනකු ද මෙහි සේවා කටයුතුවල නිරත වෙයි.සුනිල් දයා අල්විස්ජාතික අක්ෂි රෝහලට පමණක් දිනපතා ප්‍රතිකාර සඳහා පැමිණෙන 3500 ක් තරම් වන විවිධ අක්ෂි ආබාධ රෝග තිබෙන රෝගීන්ගෙන් අඩුම තරමින් සියයට ආසන්න සංඛ්‍යාවක් ග්ලුකෝමා තත්ත්වයට පත්වූ රෝගීන් බව ප්‍රධාන ග්ලුකෝමා මෙහෙයුම් මධ්‍යස්ථානයේ විශේෂඥ අක්ෂි වෛද්‍ය මුදිතා කුලතුංග මහත්මිය පෙන්වා දෙයි.ලෝක ග්ලුකෝමා දිනයක් ලෝක සෞඛ්‍ය සංවිධානයෙන් වෙන වසරවලට මාර්තු 6 වැනිදා පවත්වන නමුත් මෙවර මෙම රෝගය ගැන ජනතාවගේ අවධානය යොමු කිරීමේ වස් මාර්තු 6 වැනිදා සිට 12 වැනිදා දක්වාම ග්ලුකෝමා සතියක් ප්‍රකාශයට පත්කර තිබේ.“අන්ධ වුවහොත් තමාගේ පවුලේ අයවත් තමාට දැක ගැනීමට නොහැකි වේ” මෙවර තේමාව වශයෙන් යොදාගෙන ඇත.වයස අවුරුදු 40 ඉක්මවූ අය ද දියවැඩියාව රෝගින් ද, ඝනකම කණ්ණාඩි පලඳින අය ද, ළඟම ඥාතියකුට ග්ලුකෝමා තිබේ නම් හෝ පැවතියේ නම් එම අයට ද අඩුම තරමින් දෘෂ්ටි සායනවලට ගොස් ග්ලුකෝමා රෝග තත්ත්වය තිබේ දැයි පරීක්ෂා කර බැලිය යුතුය.අක්ෂි ශල්‍ය විශේෂඥ වෛද්‍ය සම්මේලනයේ ලේකම් අක්ෂි ශල්‍ය විශේෂඥ වෛද්‍ය දිල්රුවනි ආරියරත්න මහත්මිය ග්ලුකෝමා රෝගය රෝගීන්ට නොදැනී ඇතිවන රෝගයක් බවත් පසුවට සුවයක් නොලබන මේ රෝගයට ප්‍රතිකාර කිරීමෙන් ද සුවයක් ලබාදිය නොහැකි තත්ත්වයකට රෝගියා පත්වන අතර සල්ලි වියදම් කර කොපමණ ප්‍රතිකාර ගනු ලැබුවත් බලි තොවිල් කළත් පිටරට ගිහින් ප්‍රතිකාර කළත් පෙනීම ලබා ගැනීමේ ප්‍රතිඵලයක් යළි ඇතිකර ගැනීමට හැකි වන්නේ නැතැයි ද පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=am1103132</link>
    <topic>මිල අධික කාච; අඩු මිල කාච තෝරාගන්නේ මෙහෙමයි</topic>
    <author/>
    <content>මිල අධික කාච; අඩු මිල කාච තෝරාගන්නේ මෙහෙමයිශල්‍යකර්මයෙන් පසුව යොදන කාචයේ විවිධ ප්‍රභේද ඇත. ඒ අනුව එම කාචවල මිල ගණන් වෙනස් වේ. අතීතයේදී ඇසේ සුද ඉවත් කිරීම සඳහා අක්ෂි කාචයේ විශාල සිදුරක් ඇතිකර නම්‍යශීලි නැති කාච ඇසට යොදනු ලැබීය. එම කාචවල මිල අඩුය.ඇසේ සිදු කරනු ලබන කුඩා සිදුරකින් ඇතුළු කරන නම්‍යශිලී කාචයක් සඳහා වැඩි මුදලක් වැය වේ. ඒ කාචයේ නම්‍යශිලීභාවය ගැනීමට භාවිත කරන අමුද්‍රව්‍යවල මිල අධික වීම නිසාය.ඇසේ සුද ඉවත් කිරීමෙන් පසුව ඇතිවන කාචයේ පිටතින් පිහිටි සිවිය ගනකම් වීම වැනි දුර්වලතාවයන් මඟ හැරවීම සඳහා යොදන කාච විශේෂ හැඩයකින් යුතුව යෙදිය යුතුය. එම කාච සඳහා ද වැඩි මිලක් වැය වේ. මිල අඩු කාචවල ආලෝකය නාභිගත වන්නේ එක් ස්ථානයකය. එහෙත් දුර මැද ළඟ යන ස්ථාන තුනේදීම ආලෝකය නාභිගත වන කාචවල මිල අධිකය.මෙහිදී සඳහන් කළ යුතු වැදගත් කරුණක් වන්නේ ඇසේ සුද ඉවත් කරන සෑම අයකුගේ ඇසකටම මිල අධික කාච යෙදීම අවශ්‍ය නොවන බවය. දවසේ වැඩි කාලයක් ක්‍රියාශීලීව වැඩ කරන, නිතර වාහන පදවන අයකුට මිල අධික කාචයක් යෙදීම සුදුසුය. එහෙත් ගෙදර වැඩපළ පමණක් කරගෙන නිවසේම සිටින අම්මා කෙනෙකුගේ ඇසකට මිල අධික කාචයක් අවශ්‍ය නැත. වඩාත් සුදුසු වන්නේ තම රැකියාව සහ කරන කාර්යභාරය අනුව ගැළපෙන කාචයක් තෝරා ගැනීමය.පිටතින් බැලුවාම ඇසේ සුද පේන්නේ නෑබෙහෙත්වලින් සුද ඉවත් කරන ක්‍රමයක් මෙතෙක් සොයාගෙන නෑසුද කපා කාචය දාන්න විනාඩි කීපයක සැත්කමක්සැත්කම නිම වූ වහා පෙනීම; පසු දා රූපවාහිනිය බලන්නත් පුළුවන්සැත්කමින් පසු නැවත සුද මතුවීමට ඉඩක් නෑකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=am1103133</link>
    <topic>වයසට ගියාම මතුවන ඇසේ සුද</topic>
    <author>ගාමිණී සුසන්ත</author>
    <content>වයසට ගියාම මතුවන ඇසේ සුදසීදුවවිජය කුමාරණතුංග රෝහලේඅක්ෂි ශල්‍ය වෛද්‍ය විශේෂඥශාමින්ද අමරතුංගඇසේ සුද ඇතිවීම සහ දියවැඩියාව නිසා ඇස් පෙනීම දුර්වල වන අවස්ථා දැන් දැන් බහුල වී ඇත. කලින් හඳුනාගෙන නිසි ප්‍රතිකාර ලබාගතහොත් ඒ අවස්ථා දෙකෙන්ම මිදීමේ හැකියාව ඇත.ඇසේ සුද ලෙස හැඳින්වෙන්නේ ඇසේ කාචය නම් කොටස අවපැහැ ගැනීමය. ඇසක කාචය සාමාන්‍යයෙන් පවතින්නේ විනිවිද පෙනෙන (පාරදෘෂ්‍ය) ලෙසය. ඇසක සුද මතු වූ විට එම පාරදෘෂ්‍යභාවය නැතිවී යයි.ඇසක පිටතින් ඇතිවන යම් යම් පැල්ලම්, ඇසේ සුද ඉංගිරියාව සුළුවෙන් කළු ඉංගිරියාව මතට ගමන් කිරීම වැනි අවස්ථාව ඇතැම් අය ඇසේ සුද ඇතිවීම ලෙස වරදවා වටහා ගනිති. ඇසේ සුද ලෙස ඇතිවන රෝගී තත්ත්වය කිසි විටෙකත් පිටතට නොපෙනෙන තත්ත්වයකි. ඇසක සුද මතු වූ විට රෝගියාට එය දැනෙන්නේ පෙනීමේ අඩුවීමක් ලෙස පමණි.ඇසක සුද බොහෝ විට ඇතිවන්නේ පුද්ගලයා වයස්ගත වීමත් සමඟය. වයසට යන විට ශරීරයේ සෑම කොටසක්ම වෙනස් වීමකට භාජනය වනවා සේම ඇසේ කාචයේ ද වෙනස්කම් ඇති වේ. එහි ප්‍රතිඵලය ඇසේ සුද මතුවීම විය හැකිය. දියවැඩියාව ඇසේ සුද මතු වීමට හේතු වන තවත් සාධකයකි. දියවැඩියා රෝගීන්ගේ ශරීරයේ පරිවෘත්තීය ක්‍රියාවලින් වෙනස් වේ. එය සෘජුවම ඇස්වල සුද ඇතිවීමට හේතුවේ.ඇසේ සුද මතුවීමට බලපාන තවත් කරුණක් වන්නේ ඇසට සිදුවන හදිසි අනතුරුය. එය ඇතැම් විටෙක ඇසට සිදුවන තුවාලයක් විය හැකිය. ඇතැම් විටෙක ඇසට තදින් පහරක් වැදීමක් විය හැකිය. එමෙන්ම ඇසට ඇතුළු වන යකඩ කැබැල්ලක් ලී කැබැල්ලක් වැනි යමක් නිසා ඇසට සිදුවන අනතුරක ප්‍රතිඵලය ඇසේ සුද මතුවීමට හේතු විය හැකිය.ඇසේ සුද ඇතිවන විට රෝග ලක්ෂණ කීපයක්ම මතුවීමට පටන් ගනී. බොහෝ දෙනෙකුට ඇතිවන ප්‍රධානම රෝග ලක්ෂණය වන්නේ පෙනීම වෙනස් වීමය. එහිදී හතළිස් ඇඳිරියෙන් පෙළෙන (ළඟ පෙනීම අඩු) උදවියගේ ළඟ නොපෙනීම හොඳ වී, දුර පෙනීම දුර්වල වේ. වයස අවුරුදු හතළිහට වැඩි වන විට හතළිස් ඇඳිරිය නිසා කන්නාඩි භාවිත කරන අයකුට වයස අවුරුදු පනහ පනස් පහ පමණ වන විට කන්නාඩි නැතිව කියවීමේ හැකියාව නැවත ලැබෙයිනම් එය ඇසේ සුද මතුවීමේ ලක්ෂණයකි. ඇසේ සුද එන්න එන්නම වැඩිවන විට හොඳ අතට හැරුණු ළඟ පෙනීම නැවත දුර්වල වන්නට පටන් ගනී.වැඩිහිටි පුද්ගලයකුට ඇසේ සුද මතු වූ බව බොහෝ විට දැනෙන්නට පටන් ගන්නේ රාත්‍රීයේදී වාහනයක් පදවන විට ය. ආලෝකය බොඳ වී විහිදී ඇති ආකාරයක් එහිදී පෙනෙන්නට පටන් ගන්නා අතර තදබල ආලෝකයක් ඇසට වැදුණු විට කිසිවක් නොපෙනී යන තත්ත්වයට පත් වේ. වර්ණය වෙනස් වී පෙනීමට පටන් ගැනීම ද ඇසේ සුද මතුවීමේ රෝග ලක්ෂණයකි. ඇතැමුන් මෙහිදී තමන් කලින් යම් කිසිවක දුටු වර්ණය දැන් වෙනස්ව පෙනෙන බව පවසයි. ඒ ඇසේ සුද මතුවීම නිසා මතුවන රෝග ලක්ෂණය.එළිමහනේ බොහෝ වේලාවක් හිරු එළියට නිරාවරණය වෙමින් රැඳී සිටින, රැකියාව කරන ගොවියන්, ධීවරයන් වැනි පුද්ගලයන්ගේ ඇසේ සූර්යාලෝකයේ පාරජම්බුල කිරණවලට හසුවීම නිසා ඔවුන් හට ද ඇස්වල සුද මතුවීමේ අවස්ථාව වැඩිය. එමෙන්ම දීර්ඝ කාලයක් ස්ටීරොයිඩ් අඩංගු ඖෂධ ගැනීම ද සුද ඇතිවීමට ප්‍රධාන හේතුවක් බව තහවුරු වී ඇත.සි විටෙකත් වෛද්‍යවරයා නියම කළ අවස්ථාවේදී හැර ඇස්වලට ඖෂධ වර්ග නොයෙදිය යුතුය. එසේම ස්ටීරොයිඩ් ඖෂධ ද වෛද්‍ය උපදෙස් මත පමණක් ම භාවිත කළ යුතුය.මෙහිදී සමාජයේ බොහෝ දෙනෙක් වෙතින් පෙන්නුම් කෙරෙන ලක්ෂණයක් පිළිබඳව සඳහන් කළ යුතුමය. එනම් බොහෝ දෙනෙක් (විශේෂයෙන් කාන්තාවන්) ඖෂධ භාවිතයට වැඩි කැමැත්තක් දැක්වීමට පටන්ගෙන තිබීමය. ඇතැමුන් වෛද්‍යවරයකු හමු වී තම රෝගය පිළිබඳව වෛද්‍යවරයාට පැවසු විට රෝගියා පරීක්ෂා කර බලා “ඔබට ඖෂධ අවශ්‍ය නැතැයි” වෛද්‍යවරයා පැවසුවහොත් රෝගියා එයින් සෑහීමකට පත් නොවේ.රෝගියාට අවශ්‍ය වන්නේ කෙසේ හෝ වෛද්‍යවරයා ලවා ඖෂධයක් ලියවා ගැනීමටය. ඇස්වලට ප්‍රතිකාර කිරීමේදී මේ කරුණ විශේෂයෙන් වැදගත්ය. යම් යම් අක්ෂි ආබාධවලදී අනවශ්‍ය ලෙස ඇසට යොදනු ලබන ඖෂධ නිසා ඇස්වලට හානි වීමට හෝ සුද ඇතිවීමට හෝ හැකියාව ඇත. සැම විටම ඖෂධ යනු විෂ ද්‍රව්‍යයන්ය. ඖෂධයක් ලෙස විෂක් ශරීරගත කර ගත යුතු වන්නේ ශරීරයේ විෂ ඖෂධයේ විෂට වඩා වැඩිනම් පමණි. එම තීරණය වෛද්‍යවරයාට බාර දිය යුතුය. බොහෝ විට රෝගියකු පරීක්ෂා කර ඖෂධයක් ලියනවාට වඩා වෛද්‍යවරයකුට කාලය ගත වන්නේ ඖෂධයක් අවශ්‍ය නැති බව රෝගියාට පහදා දීමටය. රුබෙල්ලා එන්නත ලබා නොගත් කාන්තාවකට ගැබිනි සමයේදී රුබෙල්ලා රෝගය වැලදුණහොත් උපදින දරුවාගේ ඇස්වල සුද මතුවීමට ඉඩ ඇත.ඇසක සුද මතුවූ විට කළ හැකි එකම ප්‍රතිකාරය වන්නේ ශල්‍යකර්මයක් මඟින් සුද කපා ඉවත් කර කාචයක් යෙදීමය. එසේ නැතිව ඖෂධ භාවිතයෙන් ඇසේ සුද ඉවත් කිරීමේ ක්‍රමයක් මේ වන තෙක් සොයාගෙන නැත. මෙය ඉතා සුළු ශල්‍යකර්මයකි. වෛද්‍ය විද්‍යාවේ සිදුවී තිබෙන දියුණුව නිසා විනාඩි කීපයකින් එම ශල්‍යකර්මය කිරීමේ හැකියාව අද ලැබී ඇත. මෙහිදී එන්නත් භාවිත කර ඇස හිරි වැට්ටවීමක් සිදු නොකෙරේ. ඒ සඳහා යොදන්නේ ඖෂධයකි.ඇස මත ඇති කරන මිලිමීටර් 1.8 ක් වැනි ඉතා කුඩා සිඳුරක් මඟින් ඇසේ සුද ඉවත් කර ඇසට කාචයක් ඇතුළු කළ හැකිය. ශල්‍යකර්මය නිම කළ මොහොතේ පටන් රෝගියාට පෙනීම ලැබේ. නවීන ක්‍රම අනුව ශල්‍යකර්මය සිදු කළ විට පසුදින සිටම රූපවාහිනිය නැරැඹීම වැනි ඇස වෙහෙසන ක්‍රියාවක වුවත් නිරත විය හැකිය. දින තුනකින් පමණ පසුව එදිනෙදා වැඩවල නිරත වීමේ හැකියාව ලැබේ.ඇසක කාචය බිත්තරයකට සමාන කළ හැකිය. බිත්තරයේ කට්ට මෙන් ඇසේ කාචයේ සිවියක් ඇත. ඉන් පසුව බිත්තරයේ සුදු මදය මෙන් ඇසේ දියර කොටසක් (ඛ්ධපබඥය) ඇත. ඊට ඇතුළෙන් බිත්තරයේ කහ මදය මෙන් ඝන කොටසක් (ව්භජතඥභඵ) ඇත. එම කොටස කාචයේ ඇතුළතින්ම ඇති නිසා එය එළියට ගැනීම ඉතා අපහසු ය. ඇසක සුද ඉවත් කිරීමේදී සිදු කරන්නේ බිත්තරයක කටුව මෙන් ඇති කාචය සිවියේ ඉදිරි කොටස සිදුරු කිරීමය. පසුව එම සිදුරෙන් බිත්තරයක සුදු මදය සහ කහ මදය මෙන් ඇති කොටස් දෙකම සම්පූර්ණයෙන්ම ඉවතට ගැනීමය. පසුව කෘත්‍රිම කාචය ඇතුළට දමනු ලැබේ.මෙම ශල්‍යකර්මයෙන් පසුව නැවත සුද ඇතිවීමේ හැකියාවක් නැත. කලක් ගත වන විට ඇතැමුන්ගේ කාචය පිටතින් පිහිටි සිවිය ගනකම් වීමක් සිදු වේ. එවිට පෙනීමේ යම් දුර්වලතාවයක් මතු විය හැකිය. එය නැවත ඇසේ සුද ඇතිවීමක් නොවේ. කාචයේ සිවිය ඇසේ සුද ඉවත් කරන විටම ඉවත් කළ නොහැකිය. ඒ; කෘත්‍රිම කාචය රඳවා ගැනීමට කාචයේ සිවිය අවශ්‍ය හෙයිනි. ඇසක සුද ඉවත් කිරීමෙන් පසුව ඇතිවන කාච සිවිය ගනවීමේ තත්ත්වය තත්පර ගණනක ලේසර් ප්‍රතිකාරයක් මඟින් සුවකර ගත හැකිය.සැත්කමෙන් පසු ආරක්ෂාවශල්‍යකර්මයෙන් පසුව විශේෂිත පරෙස්සම් වීමක් අවශ්‍ය නැත. ශල්‍යකර්මයෙන් සතියකින් පමණ පසුව ස්නානය කළ හැකිය. ශල්‍යකර්මයට පසු දින සිට තම එදිනෙදා වැඩ කටයුතුවල නිරත විය හැකිය. තම මවගේ හෝ පියාගේ ඇසක සිදුකරන එම ශල්‍යකර්මයකින් පසුව ඔවුන් කාමරයට වී ආරක්ෂා විය යුතු බව දරුවෝ සිතති. “දැන් ඔයා ඔපරේෂන් කළ ලෙඩෙක්.ඒ නිසා පරිස්සම් වෙන්න ඕන” යැයි පවසනු බොහෝ විට අසන්නට ලැබේ. එය දෙමව්පියන්ට ඇති ආදරය නිසා දක්වන අදහසක් වුවද එය කිසිසේත්ම නිවැරැදි අදහසක් නොවේ. කිසි විටෙකත් මවුපියන්ගේ ක්‍රියාශීලිභාවය එවැනි ප්‍රකාශ මඟින් යටපත් නොකළ යුතුය. හෘදය ආශි‍්‍රතව හෝ වෙනයම් ශල්‍යකර්මයකට එම ප්‍රකාශය ගැළපුණ ද ඇසේ සුද ඉවත් කිරීමේ ශල්‍යකර්මයක් සිදුකළ අයකුට එය නොගැළපේ. ඇසේ සුද ඉවත් කළ රෝගියකුට හොඳ පෙනීමක් ලැබෙන නිසා වෙනදාට වඩා ක්‍රියාශීලීභාවයකින් ජීවත්වීමේ හැකියාව ඇත.ඇසේ සුද ඇතිවීම හැරුණු විට බොහෝ දෙනකුගේ පෙනීමේ දුර්වලතා මතුවීමට හේතු වන්නේ දියවැඩියාව නිසා දෑස්වලට සිදුවන බලපෑමය. දියවැඩියාව තුන් ආකාරයකින් ඇසට බලපානු ලැබේ. ඉන් එකක් වන්නේ කෙටි කාලයක් තුළ කන්නාඩි වෙනස් කිරීමට සිදුවීමය. දියවැඩියාව උග්‍ර වූ විට ළඟ පෙනීම හොඳ වේ; දුර පෙනීම බොඳ වේ. ඖෂධ මඟින් රුධිරයේ සීනි පාලනය කළ විට නැවත යථා තත්ත්වයට පත් වේ. රුධිරයේ සීනි තත්ත්වය මත පෙනීමේ තත්ත්වයන් ද ඉක්මනින් වෙනස් වේ. දියවැඩියා රෝගය ඇසට කරනු ලබන ප්‍රධානතම බලපෑම වන්නේ ඇසේ සුද මතු වීමය. එසේ වන්නේ දියවැඩියාව ඇසේ ස්නායු පද්ධතියට බලපෑම් කිරීම සහ ස්නායු ස්ථරයේ ඇතිවන සංකූලතාය. රුධිරයේ සීනි හොඳින් පාලනය කරන අයකුගේ ඇසේ සංකූලතා ඇතිවීමේ අවධානම අඩුය.ඇසේ ස්නායුවලට රුධිරය සපයන රුධිර නාළ ඉතා සුවිශේෂය. එම රුධිර නාළවල බිත්තියෙන් එළියට ජලය හෝ ඔක්සිජන් ගමන් කරන්නේ ඉතා පාලනයකින් යුතුවය. එම රුධිර නාල බිත්තිවලින් අනවශ්‍ය ලෙස කිසිවක් එළියට දමන්නේ නැත. එම නිසා ස්නායු ස්ථර සැම විටම පවතින්නේ වියළි තත්ත්වයකය. දියවැඩියාවේදී සිදුවන්නේ එම රුධිර නාළවල බිත්තියේ ශක්තිය අඩුවීම නිසා එය හානියට පත්වී ජලය ඔක්සිජන් පිටතට පැමිණීමය. එම ද්‍රව්‍ය එළියට පැමිණීම නිසා ස්නායු තන්තු ඉදිමේ. තවද සියුම් රුධිර නාල පිපිරීම නිසා රුධිර වහනයක් ද සිදුවිය හැකිය. මෙම ක්‍රියාවලියේ ප්‍රතිඵලය වන්නේ අන්ධභාවයට පත්වීමය. එසේම දියවැඩියාව නිසා ඇතැමුන්ගේ ඇසේ ස්නායු ස්ථර ගැලවී යා හැකිය.ඇතැමුන් තම ශරීරයේ රුධිර සීනි ප්‍රමාණය වැඩි වුවද දැනෙන්නට විශේෂ අපහසුවක් නැති නිසා රුධිර සීනි ප්‍රමාණය පාලනය කිරීමට උත්සාහ ගන්නේ නැත. එහි ප්‍රතිඵලය සදාකාලික අන්ධභාවය විය හැකිය.දියවැඩියාව නිසා හානිවන ඇසක් යථා තත්ත්වයට පත්කිරීම අපහසුය. එහෙත් ඇසට සිදුවන හානි අවම කිරීමට ප්‍රතිකාර කීපයක්ම භාවිත වේ. ඉන් ප්‍රධාන වන්නේ ලේසර් කිරණ ප්‍රතිකාරයයි. ඇස තුළට රුධිරය ගලා ගොස් ස්නායු ස්ථරයට හානි වී, ස්නායු ස්ථරය ගැලවී ගොස් ඇත්නම් ඒ සඳහා කළ යුතු වන්නේ ශල්‍යකර්මයකි. ඇසට ලබා දෙන එන්නත් මඟින් ද ඇස තුළ රුධිරය ගැලීමට හේතු වන සාධක ඉවත් කළ හැකි වන අතර ඇසේ ඉදිමුම ද අඩු කළ හැකිය.දියවැඩියාවෙන් ඇස්වලට හානි වීමට පෙර පළමුව වෛද්‍ය උපදෙස් අනුව රුධිරයේ සීනි ප්‍රමාණය පාලනය කර ගත යුතුය. දෙවනුව වසරකට වරක් හෝ අක්ෂි වෛද්‍යවරයකු වෙත ගොස් තම ඇස් පෙන්වා ගත යුතුය. ඇසේ සුද ඇතිවීමෙන් නැතිවන පෙනීම නැවත ලබාගත හැකි වුවද දියවැඩියාව නිසා නැතිවන පෙනීම නැවත ලබා ගැනීම අපහසුය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=ay1103131</link>
    <topic>එක ගමකට එක වැඩක් සංකල්පයෙන් එළිය වැටෙන ගම්පහ</topic>
    <author>ගම්පහ සංචාරයකින් පසුනිහාල් පී. අබේසිංහ</author>
    <content>හැඳල වත්තල පල්ලියවත්ත ප්‍රීතිපුර මාර්ගයේ කාපට් ඇතිරීමගම්පහ දිස්ත්‍රික්කය වනාහි රටේම සුවිශේෂි දිස්ත්‍රික්කයකි. කටුනායක අන්තර්ජාතික ගුවන් තොටුපළ, කොළඹට ආසන්නම උද්භිද උද්‍යානය, බුදු රජාණන් වහන්සේගේ පාද ස්පර්ශයෙන් පරිශුද්ධ වූ කැලණිය, තේවත්තේ පල්ලිය, තෙල් පිරිපහදුව වැනි රටේ සුවිශේෂී ස්ථාන ගණනාවක් මේ දිස්ත්‍රික්කයේ පිහිටා ඇත.ලක්ෂ 21 ක් ජීවත්වෙන ගම්පහ දිස්ත්‍රික්කයේ සංවර්ධනය මුළු රටේම සංවර්ධනය කෙරෙහි යම් බලපෑමක් ඇති කරයි.ගම්පහ දිස්ත්‍රික්කයේ අගමැතිවරුන්, ජනාධිපතිවරුන්, නියෝජනය කළ දිස්ත්‍රික්කයක් වුවද දිසාවේ අඩුපාඩු බොහෝමයක් පැවතිණි.මේ පිළිබඳව අවධානය යොමු කළ මහින්ද රාජපක්ෂ ජනාධිපතිතුමා, ඇමැති බැසිල් රාජපක්ෂ මහතාට ගම්පහ නැංවීමේ යෝධ වැඩපිළිවෙළ බාර කළේය.ඒ අනුව ආර්ථික සංවර්ධන ඇමැති බැසිල් රාජපක්ෂ මහතා සුන්දර ගම්පහ, රන් අරුණ, එක ගමකට එක වැඩක් නමින් සංවර්ධන ව්‍යාපෘති රැසක් ක්‍රියාවට නැංවීය. එහි ප්‍රතිඵලය ලෙස අද ගම්පහ සුන්දර වෙමින් පවතී. ප්‍රදේශයේ ප්‍රධාන මාර්ග සියල්ලම වාගේ කාපට් අතුරා ඇත. පන්සල් පල්ලි පාසල් සංවර්ධනය වෙමින් පවතී. ඇළ මාර්ග පද්ධතිය පිළිසකර වෙමින් පිරිසුදු වෙමින් තිබේ.ගම්පහ මල් වත්ත අලංකාර වී තිබේ. එහි නව බෝට්ටු සේවාවක් හා නව උද්‍යාන අලංකාර කටයුතු, ජාඇල - ගම්පහ මාර්ගයේ නව පිවිසුම ආදිය සකස් කර තිබේ.ගම්පහ උද්භිද උද්‍යානයේ උද්‍යාන සංරක්ෂක එච්. සී. ටී. ජයවීර මහත්මිය පවසන පරිදි ගම්පහ උද්භිද උද්‍යානයේ අභ්‍යන්තර මාර්ග සියල්ල කාපට් ඇතිරීමට, උද්‍යානය වටා තාප්පය නවීකරණය කිරීමට හා උද්‍යානයේ නව බෝට්ටු 8 ක බෝට්ටු සේවාවක් ලබාදීමට සුන්දර ගම්පහ යටතේ වැඩ කටයුතු සිදුකර තිබේ.ඊට අමතරව ගම්පහ උද්භිද උද්‍යානය මඟින් ‘විරුලිය අභිමන්’ යටතේ ප්‍රදේශයේ කාන්තාවන් රැසකට උද්‍යාන අලංකරණය හා ගෙවතු වගාව පිළිබඳව වැඩමුළු ද පවත්වනු ලැබේ.ස්වයං රැකියා සඳහා කාන්තාවන් පුහුණු කිරීමට ගම්පහ දිස්ත්‍රික්කයේ අඩු ආදායම්ලාභීන් දිරිමත් කිරීමට ‘ලිය අභිමන්’ වැඩසටහන ද ක්‍රියාවට නංවා තිබේ.“මේක පරණ ලන්දේසි ඇළ. ඉස්සර කාලේ මේකෙන් බෝට්ටුවලින් බඩු ඇදලත් තිබෙනවා. ඒත් මේක දැන් මදුරු ආකරයක් වෙලා. ගඳ ගහනවා. කුණුආර්ථික සංවර්ධන ඇමති බැසිල් රාජපක්ෂ මහතා ගම්පහ දිස්ත්‍රික්කයේ ග්‍රාමීය සංවර්ධන ව්‍යාපෘතියක් ආරම්භ කළ මොහොතක දී ජනතාව සමඟ. බස්නාහිර පළාත් සභා ඇමැති නිමල් ලන්සා මහතා ද මෙහි සිටී.කසළ දමනවා. ජපන් ජබර නිසා වතුර ගලා බසින්නේ නැහැ.”“පසුගිය දවස්වල මේ ඇළ ශුද්ධ කරන්න පටන් ගත්තා. මේ ශුද්ධ කිරීම අපට ලොකු සෙතක්. වතුරේ ගඳත් නෑ මදුරුවොත් නෑ.” මේ ගම්පහ ජාඇල හැඳල වේල්ල පාරේ පදිංචි පෙර පාසල් ගුරුවරියක වන ශි‍්‍රයාලතා ඉද්දගොඩ මහත්මියගේ හඬයි.පවුල් 4000 ක් ප්‍රතිලාභ ලබන මේ ඇළ සංවර්ධන වැඩපිළිවෙළට රජය රුපියල් ලක්ෂ 25 කට අධික මුදලක් වැය කරයි.මේ ප්‍රදේශයේ පමණක් නොව මුළු වත්තල ආසනයේ සියලු ඇළ මාර්ග ප්‍රතිසංස්කරණය කර බෝට්ටු ගමන් කළ හැකි ආකාරයට සකස් කිරීමට ආර්ථික සංවර්ධන අමාත්‍යාංශයේ උදව් ඇතිව බස්නාහිර පළාත් සභාව කටයුතු කරයි. ඒ යටතේ මාබෝලේ බංගලාවත්ත පාර හා ගලගහදුව පළමුවෙනි පටුමග, ටෝනි මාවත, කාදිනල් කුරේ මාවත, අවරකොටුව යන ප්‍රදේශවල පවුල් 2000 කට පමණ කෙළින්ම සෙත සැලසී තිබේ.“ඉස්සර මේ ඇළ නිසා පළාතම ගඳ ගහනවා. වතුර ගලා යන්නේ නැහැ. දැන් මේ වත්තල ආසනයේ සියලු ඇළ වේලී ශුද්ධ කරනවා.”ප්‍රදේශයේ පදිංචි දිමුතු පීරිස් අප සමඟ පැවසුවේ වසර 20 කට මෙපිට මෙවැනි පිළිසකර කිරීමක් වත්තල ප්‍රදේශයට නොලැබුණු බවයි.මීට අමතරව වත්තල ප්‍රදේශයේ මාර්ග සංවර්ධන කටයුතු රැසක් ද මේ දිනවල සිදු කෙරේ. ඉන් ප්‍රධානම කටයුත්ත වූ වත්තල පල්ලියවත්ත පී‍්‍රතිපුර ප්‍රදේශය පාර කාපට් කිරීමයි. පී‍්‍රතිපුර ප්‍රදේශය ගම්පහ දිස්ත්‍රික්කයේ පමණක් නොව බස්නාහිර පළාතේම සුවිශේෂ ස්ථානයකි.මුහුදු තීරයේ සැඳැ සුව විඳීමට මුහුදේ නෑමට මේ ස්ථානයට යන පිරිස ක්‍රමයෙන් වැඩි වෙමින් තිබේ. මේ නිසා මේ මාර්ගය කාපට් කිරීමට බස්නාහිර පළාත් මහාමාර්ග අමාත්‍යාංශය කටයුතු කර තිබේ. කිලෝමීටර් 2 1/2 ක් අඩි 12 ක් පළලට කාපට් කිරීම මේ දිනවල සිදු කෙරෙනු අපට දැකගත හැකි විය.ඒ සමඟම අල්විස් වත්ත, අඹගහ පටුමග, හැඳල වත්තල බලගල පාර, ටෝනි වත්ත, කාදිනල් කුරේ මාවත, ගලගහ දුව පාර, හැඳළ කෙරවළපිටිය හන්දියේ සිට මහබාගේ දක්වා මීගමු පාර, ගලගහ දුව පළවෙනි පටුමග ආදි මාර්ගවල ද කොන්ක්‍රීට් ඇතිරීම් හා කාපට් ඇතිරීම දැන් සිදු වෙමින් පවතී.ගලගහදුව පළවෙනි පටුමගේදී අපට හමුවුණු කාලිමුත්තු මනෝ මහතා අප සමඟ පැවසුවේ තම ප්‍රදේශයේ ඇළත් පාරත් සංවර්ධනය කිරීම නිසා ප්‍රදේශයේ පවුල් 200 කට සෙත සැලසෙන බවයි. “පාර කොන්ක්‍රීට් කරනවා. ඇළ ශුද්ධ කරනවා.දික්ඕවිට ශ්‍රාස්ත්‍රාලෝක කනිටු විදුහලේ නව ගොඩනැගිලිවත්තල ගලගහදුව ප්‍රදේශයේ ලන්දේසි ඇළ ශුද්ධ කරමින්හේකිත්ත නව අමුණ ඉදිකිරීමවත්තල ගලගහදුව පාරටත් කොන්ක්‍රීට්හැඳල පළමු වැනි පටුමඟේ කොන්ක්‍රීට් අතුරද්දීඉස්සර පාරට ගංවතුර ආවා. දැන් පාර ඉස්සිලා, ඇළ ශුද්ධ කරලා, ඇළේ වතුර බහිනවා. ඉස්සරහට කවදාවත් ගංවතුර එන එකක් නැහැ. දැන් ළමයින්ට පාසල් යන්නත් ලේසියි” යැයි ඒ මහතා කියයි.ගලගහදුවේ ටෝනි මාවතේ පදිංචි ඩබ්ලිව්. ඒ. ධර්මදාස මහතා පැවසුවේ තම නිවස ඉදිරිපිට මාර්ගයට මේ දිනවල නිසි ප්‍රමිතියට අනුව කොන්ක්‍රීට් දමන බවයි.“අපේ පාර ඉස්සර මඩ වෙලා කැඩිලා වාහනයක්වත් යන්න බැරි තත්ත්වයට තිබුණා. ඉස්සරහ ඇළේ වතුරත් පල්වෙලා එකතැන තිබුණා. දැන් ඇළත් හාරනවා. පාරත් හැදෙනවා. පවුල් 250 ක් විතර මේ පාර අසල ඉන්නවා. මේ සංවර්ධනය අප හැමටම සෙතක්” ටෝනි මාවතේ පදිංචි සිරිමල් අනුර මහතා කීය.බස්නාහිර පළාත් බද මාර්ග සංවර්ධන අධිකාරියේ මාර්ග පරීක්ෂක ෂර්ලි ප්‍රනාන්දු මහතා පැවසුවේ මේ දිනවල වත්තල ආසනයේ පමණක් අතුරු මාර්ග 20 ක් කොන්ක්‍රීට් කරන බවයි. මීට අමතරව අවරකොටුව ඇළ ද ප්‍රතිසංස්කරණය කිරීමට පියවර ගෙන තිබේ.ප්‍රදේශයේ පාසල්වල සංවර්ධනයට ද වැඩ පිළිවෙළ රැසක් යොදා තිබේ. දික්ඕවිට ශාස්ත්‍රාලෝක කනිටු විදුහල ඉන් එකකි. එහි වැසිකිලි 6 ක් හා පාසල් ගොඩනැගිල්ලක් අලුතින් ඉදිකර ඇත.“වැසිකිලි නැති ප්‍රශ්නයක් තිබුණා අපි ‘එක ගමකට එක වැඩක්’ යටතේ ලැබුණු සල්ලි ටික යොදවලා වැසිකිළි 6 ක් හැදුවා. පාසල් ගොඩනැගිල්ලක් හැදුවා.” දික්ඕවිට ශුද්ධ වූ අන්තෝනි මුනිදුන්ගේ අවමංගල්‍යාධාර සමිතියේ සභාපති විල්බට් මහතන්ත්‍රිගේ මහතා අප සමඟ කීය.ප්‍රදේශයේ විහාරස්ථාන රැසක් ද ‘සුන්දර ගම්පහ’ වැඩ පිළිවෙළ යටතේ සංවර්ධනය වෙමින් පවතී. වත්තල හැඳල බලගල පාරේ පිහිටි බටගල්ලේ අශෝකාරාමය එලෙස සංවර්ධනය වෙන එක් විහාරස්ථානයකි.එහි විහාරාධිපති බටගල්ලේ පඤ්ඤාසිහ හිමියෝ පවසන පරිදි රුපියල් ලක්ෂ 125 ක වියදමින් මෙහි තෙමහල් ධර්ම ශාලාවක් ද විහාර මන්දිරයක් ද ඉදිවෙමින් පවතී. දහම් පාසල් සිසු සිසුවියන් 300 කට හා අවට පදිංචි 2000 ක් පමණ වූ බෞද්ධ ජනතාවට මින් කෙළින්ම සෙත සැලැසේ.මීට අමතරව ප්‍රදේශයේ සුප්‍රසිද්ධ දේවස්ථානයක් වූ නායකකන්ද ශාන්ත මරියා දේවස්ථානයේ අභ්‍යන්තර හා අවට මාර්ග කාපට් කිරීම ද රජයේ අරමුදල් මඟින් සිදුවී තිබේ. ඒ සමඟම ග්‍රාමීය ජල සම්පාදන යෝජනා ක්‍රම විදුලිබල යෝජනා ක්‍රම ගම නැගුම හා ජාතික සවිය යටතේ ද ගම්පහ සංවර්ධනයට පසුගිය මාස 18 ඇතුළත කර ඇති වැඩ කොටස රුපියල් කෝටි 300 කට අධික වටිනාකමකින් යුක්තය.වාරිමාර්ග කටයුතු ද දැන් ගම්පහ දිස්ත්‍රික්කයේ ඉතා සාර්ථක ලෙස ක්‍රියාත්මක වෙයි.ඉකුත් මැයි මස ගම්පහ දිස්ත්‍රික්කයේ ඇතිවුණු ගංවතුර තර්ජනය නිසා කැලණි ගඟට ජලය බැස යාම විශාල ලෙස අවහිර වූ වත්තල හැඳල හේකිත්තේ කළු ඇළ හරහා ඇති අමුණ ඉදිකිරීමේ කටයුතු දැන් නිමාවට පත්වෙමින් තිබේ.හේකිත්ත සුළු ගංවතුර ආරක්ෂක සැකිලි ඉදිකිරීමේ ව්‍යාපෘතිය යටතේ දශලක්ෂ 44 ක් වැය කරමින් බැසිල් රාජපක්ෂ අමාත්‍යතුමාගේ ඉල්ලීම අනුව වාරි ඉංජිනේරු පී. එල්. එන්. පුරනේගෙදර මහතාගේ අධීක්ෂණය යටතේ මෙම ඉදිකිරීම සිදු කරනු ලබන්නේ රාජ්‍ය සංවර්ධන සහ නිර්මාණ නීතිගත සංස්ථාව මඟිනි.මෙම අමුණ නැවත ප්‍රතිසංස්කරණය කිරීමෙන් අක්කර 200 ක් තුළ ජීවත්වන පවුල් 500 කට අධික ප්‍රමාණයක් සහ ඔවුන්ගේ දේපළ ගංවතුර තර්ජනයෙන් ආරක්ෂාව සැලැසේ. මෙයට ප්‍රථම හේකිත්ත අමුණේ ජල ගැලීම් පාලන ගේට්ටු දෙකක් තුබු අතර එය සම්පූර්ණයෙන්ම කැඩි බිඳී තිබිණි. නව ප්‍රතිසංස්කරණ යටතේ ජල පාලන ගේට්ටු 4 ක් ඉදිවේ.කැලණි ගඟේ ජල මට්ටම වැඩිවීමේදී එය පාලනය කිරීම සහ සිදුවන හානිය නතර කිරීම මෙම අමුණ ඉදිකිරීමේ අරමුණ වේ. මෙයට පෙර 2005 ජූලි මස මෙහි ප්‍රතිසංස්කරණ ආරම්භ වුවද එය කෙටි කලකින්ම නතර වී තිබිණි. ගම්පහ දිස්ත්‍රික්කයේ ගංවතුර පාලනය කිරීමට ස්ථිරසාර විසඳුම් ලබාදීම සඳහා ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් ක්‍රියාත්මක කරන කෙටිකාලීන, මධ්‍යකාලීන සහ දිගුකාලීන සැලසුම් යටතේ ඇරැඹුණ මෙම අමුණ ප්‍රතිසංස්කරණය කිරීමේ කටයුතු මෙම වසර තුළ නිමාවට පත්වේ. එම අමුණ ලහි ලහියේ ඉදිවන අයුරු ඉකුත් දා එහි ගිය අපට දැකගත හැකි විය.විශේෂයෙන් ගම්පහ දිස්ත්‍රික්කයේ වැඩියෙන්ම සංවර්ධනය සිදුවී ඇත්තේ මහාමාර්ග ක්ෂේත්‍රයේය. බස්නාහිර පළාතේ මහාමාර්ග, ධීවර, නිවාස, පශු සම්පත්, වාරිමාර්ග කටයුතු පිළිබඳ ඇමැති නිමල් ලන්සා මහතා මේ සියලු කටයුතු අධීක්ෂණය කරනු ලබයි.“අද වත්තල ප්‍රදේශයේ ජල ගැලීම්වලට ප්‍රධානම ප්‍රශ්නය අනවසර ඉදිකිරීම්ය. එයට පසුගිය වසරවල වත්තල ප්‍රාදේශීය සභාව පාලනය කළ සභාපති (එජාප) වරු වගකිව යුතුයි.”“ඒ සමඟම අද වත්තල පවුල් 9800 කට ඉඩම්වලට ඔප්පු නැහැ. ඒ ඔප්පු ලබාදීම අප ළඟදීම ඉටු කරනවා.” නිමල් ලන්සා මහතා පැවසුවේ පළාත් සභාවෙන් හා මහ රජයෙන් වත්තල අලුත් කරන බව පෙන්වා දෙමිනි.“වත්තල ප්‍රාදේශීය සභාව වසර ගණනාවක් තිබෙන්නේ එජාප පාලනයේ. කැලි කසල ගෙනියන්න එන්නේ සතියකට එක දවසයි. ඒ නිසා අද වත්තල කැලි කසල ප්‍රශ්නය ඔඩු දුවලා. අපි පළාත් සභාවෙන් ඒ ප්‍රශ්නයට පිළිතුරු සොයමින් සිටිනවා.වත්තල ප්‍රාදේශීය සභාව පසුගිය කාලයේ ප්‍රදේශයේ යටිතල පහසුකම් කිසිම දෙයක් සංවර්ධනය කළේ නැහැ. ඒ නිසා ජනතාව වත්තලට වඩා මීගමුවට ඇදෙනවා වත්තලට වඩා මීගමුවේ ඉඩම් මිල වැඩියි.”වත්තල ප්‍රදේශයේ නගරයේ සියලුම පාරවල් අපි කාපට් කරනවා. ඒ දුර කිලෝමීටර් 35 යි. ඒ සඳහා රුපියල් මිලියන 400 ක් වැය කරනවා. ඊට අමතරව තවත් රුපියල් මිලියන 100 ක් ඇළ මාර්ග සංවර්ධනයට යොමු කර තිබෙනවා. ගංවතුර පාලනය ඉන් සිදු වෙනවා.මීට අමතරව ප්‍රාදේශීය සභා ග්‍රාමීය පාරවල් කිලෝමීටර් 20 ක් අපි කොන්ක්‍රීට් කරනවා. මේ සඳහා රුපියල් මිලියන 200 විතර වැය වෙනවා.ඒ සමඟම ඇළකන්ද පාර ඇළකන්ද - හැඳල පාර උස්වැටකෙයියාව පාර කිලෝමීටර් 8 ක් කාපට් අතුරනවා. පරණ මීගමු පාර, වත්තල පාර, ඒ අනුව ප්‍රතිසංස්කරණය කර කාපට් අතුරනවා. ඒ සඳහා මාර්ග සංවර්ධන අධිකාරිය රුපියල් මිලියන 500 ක් වැය කරනවා.” නිමල් ලන්සා ඇමැතිවරයා පැවසීය.මීට අමතරව වත්තල ආසනයේ වැසිකිළි නැති හැමට වැසිකිළි ලබාදීමත්, නළ ජලය ලබාදීමත් අප සිදු කරනවා. දිවි නැගුම වත්තල ආසනය පුරා ක්‍රියාවට නංවනවා.උස්වැටකෙයියාව - පී‍්‍රතිපුර ප්‍රදේශය සංවර්ධනය කිරීමට මිලියන 200 ක් වැය කර තිබෙනවා යැයි ද නිමල් ලන්සා ඇමැතිවරයා පෙන්වා දුන්නේ ඉදිරියටත් ඒ කටයුතු කරන බව පවසමිනි.ඒ සමඟම බැසිල් රාජපක්ෂ ඇමැතිවරයාගේ උපදෙස් මත වත්තල කුණු කසළ ප්‍රශ්නය විසඳීමට විශේෂ ව්‍යාපෘතියක් ඉදිරි මාසය ඇතුළත ක්‍රියාවට නැංවීමට පිඹුරුපත් සකස් වී තිබේ.වත්තල අධ්‍යාපන කටයුතු දියුණුවට ද කටයුතු කර තිබේ. ඒ යටතේ වත්තලට දෙමළ පාසලක් ලබාදීමට ද කටයුතු කෙරේ. ඒ සඳහා රුපියල් ලක්ෂ 200 ක්ද අන් පාසල් සංවර්ධනයට තවත් ලක්ෂ 200 ක්ද වැය කෙරේ.මේ අතර පසුගිය වසර ඇතුළතදී ගම්පහ සංවර්ධනය සඳහා ව්‍යාපෘති 5368 ක් රුපියල් දස ලක්ෂ 2671 ක වියදමකින් ක්‍රියාවට නංවා ඇතැයි ආර්ථික සංවර්ධන අමාත්‍යාංශය පවසයි. ඒ අනුව ‘ගම නැගුම’ යටතේ රුපියල් දස ලක්ෂ 1231 ක වියදමකින් ව්‍යාපෘති 2925 ක්ද ‘රන් අරුණ’ යටතේ රුපියල් දස ලක්ෂ 40 ක වියදමින් ව්‍යාපෘති 63 ක්ද ක්‍රියාවට නංවා තිබේ. ‘එක ගමකට එක වැඩක් යටතේ’ ව්‍යාපෘති 1191 ක් රුපියල් දස ලක්ෂ 1136 ක වියදමින් ක්‍රියාවට නංවා ඇත. විමධ්‍යගත අයවැය යටතේ අලුත් ව්‍යාපෘති 804 ක් රුපියල් දස ලක්ෂ 100 ක වියදමින් ක්‍රියාත්මක වී තිබේ.මේ අනුව ඇමැති බැසිල් රාජපක්ෂ මහතාගේ මෙහෙයවීමෙන් ගම්පහ තවත් සුන්දර වීම දිගටම සිදු වේ. ඒ සඳහා ඔබේ සහාය ධෛර්ය හා උදව් ඉදිරියටත් ලබා දෙනු ඇතැයි අපේක්ෂා කෙරේ.ගම්පහ සංචාරයකින් පසුනිහාල් පී. අබේසිංහසේයාරූ - සරත් ධර්මසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=ay1103132</link>
    <topic>පුංචි කාලේ ඉස්කෝලේ දවස්වල උදේට උදේට මට බඩේ කැක්කුමක් හැදෙනවා</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා විශිෂ්ට රංග ශිල්පියකු හා නාට්‍ය නිෂ්පාදකයකු ද වන ජයලත් මනෝරත්න. නවසිය හැටේ දශකයේ අගබාගයේදී මහාචාර්ය එදිරිවීර සරච්චන්ද්‍රයන් ගේ “පේමතෝ ජායතී සෝකෝ” නාට්‍යයෙන් කරළියට සපැමිණි මේ අපූරු රංගධරයා පුංචි තිරය හා පුළුල් තිරයෙහි ද ප්‍රේක්ෂක සිත් සතන්හි සදා සනිටුහන් වන චරිත රාශියකට ජීවය කවමින් රංගනයට දායක වූයේය.රාජ්‍ය නාට්‍ය සම්මාන උලෙළේ දී පුරා වසර පහක් දක්ෂතම රංග ශිල්පියාට හිමි සම්මානයෙන් පිදුම්ලත් හෙතෙම හොඳම නාට්‍ය අධ්‍යක්ෂවරයා ලෙස ද සිය නාට්‍ය පිටපත් සඳහා රාජ්‍ය සාහිත සම්මානයෙන් ද කිහිප වරක්ම පිදුම් ලැබීය.පුංචි කාලෙ මතකය අවදිකරමින් ජයලත් මනෝරත්න නම් සොඳුරු රංගධාරියා අප හා පිළිසඳරට එක්වුණේ ඔහුගේ නවතම නාට්‍ය නිර්මාණය “බූරුවා මහත්තයා” වේදිකා ගත කරන්නට කඩිමුඩියේ ලක ලැහැස්ති වෙමින්. “බූරුවා මහත්තයා” කොළඹ මරදානේ එල්ෆින්ස්ටන් ශාලාවේදී මංගල නැකතින් වේදිකාවට නංවන්නත් මනෝරත්න ලෑස්ති වෙන්නෙත් අද (13) හවසමයි.නුවරඑළිය දිස්ත්‍රික්කයේ හේවාහැට ප්‍රදේශයට ආසන්න පුංචි පිටිසර ගමක් වූ දෙහිපේ ගමේ දී මා උපන්නේ නවසිය හතළිස් අටේ මැයි මාසෙ දොළොස්වැනිදා. මනෝරත්න සිය කතාව ආරම්භ කළා.අපේ තාත්තා කෙසෙල් ගස්පේ මනතුංග බණ්ඩාර. හේවාහැට රට්ලන්ඩ් වතු සමාගමේ ලොරියක රියැදුරු ලෙස පියා රැකියාව කළා. අම්මා අගලකොටුව හේරත් මුදියන්සේලා ගේ ලීලා කුමාරි ඈ දරු සය දෙනකුගෙන් යුත් අපේ පවුල රැක බලා ගත්තේ අපට හිමිව තිබූ කුඹුරු ඉඩම් කට්ටියේ තනිවම ගොවිතැන්බත් කරමින්.කෙසෙල්ගස්පේ මනතුංග ජයලත් මනෝරත්න මගේ නම. මම පවුලේ බාලයා. මට වැඩිමල් අයියලා තුන්දෙනයි අක්කලා දෙන්නයි. අපේ ගමේ ළමයි හැමෝම ගියේ ගමේ පාසලට. ඒ දෙහිපේ ප්‍රාථමික මිශ්‍ර පාඨශාලාවට. පහේ පංතියෙන් පස්සේ ගමේ ළමයින් ගෙන් වැඩි දෙනෙක් ඉගෙනීම අත්ඇරලා අම්මා තාත්තා එක්ක හේනේ කුඹුරේ වැඩට එකතු වුණා.ඒත් අපේ තාත්තා සුදු මහත්තුරු යටතේ වැඩ කළ නිසා ඔහුට අපිටත් හොඳට උගන්නා ගන්න, ඉංග්‍රීසි ටිකක් උගන්නා ගන්ඩ, රජයේ රැකියාවකට යවන්න වගේ ලොකු බලාපොරොත්තු රාශියක් තිබුණා. ඒ නිසාම ගමේ අනෙක් ගෙවල්වල වගේ නොවෙයි අපේ ගෙදර තරමක ඉගෙනගැනීමේ උනන්දුවක් ඒ සඳහා යෙදවුණු පරිසරයක් තිබුණා.ඒ කාලෙත් මගේ ලොකු අයියා මහනුවර ධර්මරාජ විද්‍යාලෙට ඇතුළු කරලා. මට වැඩිමල් සහෝදර සහෝදරියොත් ගමට ආසන්නව තිබූ මධ්‍ය විද්‍යාලය වන පොරමඩුල්ල මධ්‍ය මහා විද්‍යාලෙ ඉගෙනීම ලැබුවා. ගමේ අනෙක් උදවිය මහනුවරට හඟුරන්කෙතට හේවාහැට වගේ නගරයකට ආව ගියෙ කලාතුරකින්. ඒත් අපේ තාත්තා නිතරම ඒ නගරවලට ආවා ගියා.බොහෝ දාට යාපනය මඩකලපුව වගේ ඈත පළාත්වලටත් ගියා. දවස් දෙක තුන නැවතිලා ගම ආ දවස් තිබුණා. තාත්තා හිටියත් නැතත් අපේ කුඹුරුවල ලියැදි ටික වවාගෙන මහ පොළොවත් එක්ක හැප්පිලා එළවුළුවක් වගා කරලා අපේ බඩ කට පුරවන්න අම්මා දහ දුක් වින්දා. අගහිඟකම් තිබුණත් ඒවා අපට නොදැනෙන්න ඈ අපේ කුසගිනි නිව්වා.අපි පුංචි කාලෙ කැමති කුඹුරෙන් ගෙනා අලුත් කැකුළු හාලෙ බත් කන්නයි. අපිට ඒ හැටි විශාල කුඹුරු ඉඩම් නෑ. ලැබුණු වී ටික ඉවර වුණාම අම්මා අහල පහළ ගෙයකින් තම්බාපු හාල් ටිකක් ණයට ඉල්ලා ගෙනැවිත් අපට බත් උයා දෙනවා. කැකුළු හාලෙ බත් වෙනුවට තම්බාපු හාලේ බත කන්න බෑ කියා මා අඬාපු වේලාවට අම්මා දෙනෙතේ කඳුළු සඟවාගෙන මා සනසවපු හැටි මට මතකයි” මනෝරත්න සිතින් ඒ අතීතයට පිවිසෙනවා.ඔහු මුලින්ම ඇතුළු වුණේ දෙහිපේ ප්‍රාථමික මිශ්‍ර පාඨශාලාවට. පුංචි කාලෙ පටන්ම මනෝරත්න ඉගෙනුමට හපනා. හැබැයි පාසල් ගමනට අදිමදි කළා. බොහෝ දවසට පාසල් යන්න සූදානම් වෙනකොට හැදෙන ඉසරදේට නැත්නම් බඩේ ගායට ඉඳහිට දවසක අම්මාගෙන් සමාව ලැබෙනවා.කොහොම ගියත් මනෝරත්න පන්තියේ පළමුවැනියා වෙනවා. ගායනයට නැටුමට ඔහුට තිබුණේ උපන් හපන්කමක්. මේ දස්කම් ඉස්මතු වෙන්න ගෙදර පරිසරය වගේම ගමේ පරිසරයත් එක වගේ බලපෑවා.තාත්තා හොඳ සංගීත ලෝලියා. ඔහුට ෆුට්බැලෝ සර්පිනාවකුත් ඩොල්කියකුත් තිබුණා. ලොකු අයියාට ඉංග්‍රීසි මැඩ්ලිනයක් තිබුණා. අක්කලා අයියලාට වගේම පුංචි මනෝරත්නටත් පැරැණි ග්‍රැමෆෝන් ගීත චිත්‍රපට ගීත කටපාඩම්.දුරබැහැරක ගිහින් තාත්තා ගම ආපුදා හැන්දෑවට පවුලේ කට්ටිය එකතු වෙලා සංගීත සාජ්ජයක් දානවාමයි අම්මා මේ වැඩවලට දක්වන්නේ හොඳ සහයක්. ගමේ බොහෝ දෙනෙක් හැන්දෑවට මේ සාජ්ජ අහන්න මනෝරත්නලාගේ ගෙදරට එක්කාසු වෙනවා.ගමේ ගොයම් කපලා ඉවර වෙලා ගම්මුන්ට පොඩි ඉස්පාසුවක් දැනෙන කාලෙට ගමේ සඳකිඳුරු, සොකරි වාගේ ජන නාට්‍යය රඟදැක්වෙනවා. සොකරි සඳකිඳුරු නාඩගම්වල හැම චරිතයක්ම රඟපාන්නෙ ගමේ ගොවීන්. විශේෂයෙන්ම අවුරුදු කාලෙට බක්මහට කමත්වල නාඩගම් රඟදක්වනවා. එළිවෙනතුරු කමත වටා එක්රොක් වෙලා ගම්මු මේ නාට්‍ය නරඹනවා.ඒ නරඹලා ගෙදර ඇවිත් මනෝරත්නලාත් සොකරි නටනවා. අම්මා පුංචි ඈයොන්ට සොකරි ඇඳුම් අන්දවලා ඔවුන් රඟපාන අපූරුව නරඹලා ඔවුන් තව තවත් දිරි ගන්වනවා. පුංචි කාලෙ ඉඳලම නළුවෙක් වෙලා නාට්‍යවල රඟපාන්න මනෝරත්නගේ හිතේ ආශාවක් ඇති වුණේ ගමේ පරිසරයත් අම්මාගේ සහයෝගයත් නිසාමයි.පහේ ශිෂ්‍යත්වය සමත් වෙලා මනෝරත්න ඇතුළු වුණේ පොරමඩුල්ල මධ්‍ය මහා විද්‍යාලෙට. ගමේ ඉඳලා හැතැප්ම හතරක් පහක දුර වුණාට මනෝට නේවාසිකාගාරේ නවතින්න සිදු වුණේ ශිෂ්‍යත්වය ලැබූ නිසා. ඒ කාලේ රුපියල් 22.50ක් වූ ශිෂ්‍යාධාරය විශ්වවිද්‍යාලයට යනතුරුම මනෝරත්නට ලැබුණේ එතෙක් ඔහු එකම වරක්වත් විභාගයකින් අසමත් නොවූ හෙයින්. ගමේ පාසලේ වගේ නොවෙයි සපත්තු මේස් දාලා, කලිසම් සූට් ඇඳලා සිදාදි පාසලට මුලින්ම යනකොට මනෝරත්නට ඇඬුණේ ගම සිහිවෙලා.සුනිල් ශ්‍රියානන්ද සංගීත ගුරුතුමා තමයි මනෝරත්නගේ දස්කම් හොඳින් හඳුනාගත්තේ. ඒ මහත්තයා ඉදිරිපත් කළ පාසල් නාට්‍යවලට මනෝරත්න තෝරාගත්තා. 1966 දී පාසලෙන් ඉදිරිපත් කළ ‘අස්ස ගුඩුං’ නාට්‍යයේ ප්‍රධාන චරිතයක් මනෝරත්නට හිමි වුණා. එයට ඒ වර්ෂයේ මධ්‍යම පළාතේ අන්තර් පාඨශාලීය නාට්‍ය තරගයේ ප්‍රථම ස්ථානය ලැබුණා.සමස්ත ලංකා පාසල් නාට්‍ය තරගයට ඒ නාට්‍ය කණ්ඩායමත් සමඟ කොළඹ ලුම්බිනී රඟහලට ආ හැටි මනෝරත්නට තවම මතකයි. එදා තමයි ඔහු ජීවිතේ පළමු වතාවට කොළඹට ආවේ. එවර තරගයෙන් ප්‍රථම ස්ථානය දිනුවෙ හොරණ විද්‍යාරත්න විදුහල ඉදිරිපත් කළ “ආඬි ටිකයි අම්බලමයි” නාට්‍යය. මනෝරත්නලාගේ නාට්‍යයට ප්‍රථම ස්ථානයක්නොලැබුණාට එදා මනෝරත්නගේ රංගනය උදෙසා “විශිෂ්ට රංග කුසලතා” සහතිකයක් ලැබුණා. කලා වැඩ වගේම පාසලේ ක්‍රීඩා අංශයෙනුත් ඔහු විශිෂ්ට කුසලතා පළ කළා. ජවන හා පිටියේ ක්‍රීඩා අතරින් ඔහු වඩාත් පි‍්‍රය කළේ මීටර් 100 - 200 ඉසව්වලට. හැම වසරකම පැරකුම් නිවාසයේ දක්ෂතම සිසුවාට හිමි තෑගි සහ සහතිකපත් දිනා ගන්නට මනෝරත්න සමත් වුණා. මලල ක්‍රීඩා හැරුණු විට ඔහු වොලිබෝල් ක්‍රීඩාවටත් එක සේ දස්කම් පෑවා.අමුණුගම ගුණසේන ගුරුතුමා යටතේ නැටුම් ඉගෙන ගත් මනෝරත්න වඩාත් දස්කම් පෑවේත් වඩාත් පි‍්‍රය කළේත් භූගෝල විෂයයි. සාමාන්‍ය පෙළ දක්වා හැමදාම භූගෝලයට ඔහු වැඩියෙන්ම ලකුණු ගත්තා. උසස් පෙළ කලා අංශයෙන් වැඩ කළ මනෝරත්නලාට දක්ෂ උපාධිධාරී ගුරුවරුන් ඉගැන්වූවා. ඒ ගුරුවරුන් විශ්ව විද්‍යාලේ ගැන විශේෂයෙන් පේරාදෙණිය සරසවිය ගැන කියාපු කතා අහපුවාම මනෝරත්නලාටත් විශ්ව විද්‍යාලෙට යන්න විශාල ආශාවක් ඇති වුණා.ඒ කාලෙ පොරමඬුල්ල මධ්‍ය මහා විද්‍යාලෙ හැඳින්වුණේ ‘කන්ද උඩරට පුංචි සරසවිය’ යන අන්වර්ථ නාමයෙන්. ඒ තරමට පාසලේ ළමයි විශ්ව විද්‍යාලෙට තේරුණා. වත්මන් අධ්‍යාපන ඇමැති එස්. බී. දිසානායක, අගමැතිතුමාගේ බිරිය මාපා මහත්මිය, හිටපු ඇමැතිනි රේණුකා හේරත් මහත්මිය පාසලේ ආදි ශිෂ්‍ය ශිෂ්‍යාවන්.හෙන්රි ජයසේන මහත්තයා සිය මුල්ම පත්වීම ලබාගෙන ආවෙත් ඒ පාසලට. ඔහු ඉංගී‍්‍රසි ඉගැන්නුවා වගේම ගමේ දරු දැරියන්ට නාට්‍ය හා රංග කලාවත් ඉගැන්නුවා. මනෝරත්නට ඔහුගෙන් ඉගෙන ගන්නට අවස්ථාව නොලැබුණාට ඔහුගේ වැඩිමල් සහෝදරියක් ජයසේන මහත්තයාගේ පාසල් නාට්‍යවල රඟපෑවා.උසස් පෙළ විභාගෙන් ඉහළින්ම සමත් වුණු මනෝරත්න 1966 අගෝස්තුවේදී පේරාදෙණිය සරසවියට ඇතුළු වුණා. සරසවියට ඔහු ආවෙ අම්මත් ලොකු අයියත් එක්ක. සරසවි බිමේ ආටක නාටක දැකලා අම්මා කලබල වේය කියල පේරාදෙණිය හන්දියේ අඳුරන ගෙදරක අම්මා නවත්තලා මනෝරත්නයි අයියයි සරසවියට ඇතුළු වුණා. මනෝරත්න නවත්තලා අයියා ගියා.මහාචාර්ය එදිරිවීර සරච්චන්ද්‍ර මහාචාර්ය ඩී. ඊ. හෙට්ටිආරච්චි, මහාචාර්ය ලෙස්ලි ගුණවර්ධන, මහාචාර්ය ආනන්ද කුලසූරිය, මහාචාර්ය කාල් ගුණසේන හා මහාචාර්ය තම්බයියා පිල්ලේ වැනි දක්ෂතම ආචාර්යවරුන් යටතේ ඔහු අධ්‍යාපනය ලැබුවා.සරච්චන්ද්‍ර ආචාර්යතුමා ඇමෙරිකාවේ අධ්‍යයන නිවාඩුවකට ගිහින් ආවා විතරයි ඔහුගේ නවතම නාට්‍යය වූ “පේමතෝ ජායතී සෝකෝ” නාට්‍යයට නළුවන් බඳවා ගන්නා බවට දැන්වීමක් ශිෂ්‍ය දැන්වීම් පුවරුවක සටහන් වුණා. මනෝරත්නත් ගියා සම්මුඛ පරීක්ෂණයට.ඔහු ගායනා කළේ අමරදේව මහත්තයාගේ “වසන්තයේ මල්” සහ නන්දා මාලිනී ශිල්පිනියගේ “කරදර පොදි බැඳ” ගීත. ඔහු නාට්‍යයේ ප්‍රධාන චරිතය වූ උද්ධාල බමුණාගේ චරිතයටම තෝරා ගත්තා. මාසයක්ම පුහුණුවීම් කළා. නාට්‍යාචාරිනී මිරැන්ඩා හේමලතා මහත්මිය ගෙන්වලා නැටුම් පුහුණු කළා. නාට්‍යය මංගල දර්ශනයට පෙර මනෝරත්න හිටියේ “දැන්නම් හොඳටම පුහුණුයි” යන ලොකු විශ්වාසෙකින්. මහාචාර්යතුමා ගේ මූණ හොඳ නෑ.“මනෝරත්න ඉතින් ස්වර්ණතිලකාට පේ‍්‍රම කරනව ද?” මහාචාර්යතුමා අහනවා.“ඔව් සර් මම පේ‍්‍රම කරනවානේ” ඔහු පිළිතුරු දුන්නේ දැඩි විශ්වාසෙන්.“ඔව් ඉතින් මනෝරත්න පේ‍්‍රම කරනවා ඇති. ඒත් ඉතින් බලා ඉන්න අපිට පේන්ඩ එපායැ” මහාචාර්යතුමා මනෝරත්නගේ මුහුණේ අභිනය මදි බව පෙන්වා දුන්නේ එහෙම. ඇත්තටම මනෝරත්න ස්වර්ණතිලකාට පේ‍්‍රම කළා.නාට්‍යයේ පමණක් නොවෙයි තමාගේ ජීවන කරළියේත් සහායිකාව වශයෙන් රඟපාන්නට ඔහු ඈ තෝරා ගත්තා. නාට්‍යයේ ස්වර්ණතිලකා චරිතයට පණ පෙවූ මහනුවර ‘තමරා ජයන්ති’ පසු කලෙක ඔහුගේ පි‍්‍රය බිරිය බවට පත් වුණා. 1968 දී මනමේ සිංහබාහු නාට්‍යවලට රංගනයෙන් එක්වූ මනෝරත්න සරසවියේ සිංහල සංගමයේ සභාපති වශයෙන් කටයුතු කළා. 1970 දී විශ්ව විද්‍යාලෙන් පිට වුණා.හඟුරන්කෙත තිස්සපෑල පිරිවෙණේ භූගෝල විද්‍යා ගුරුතුමා ලෙස පත්ව ගියා. මුලින්ම ලැබු වැටුප වූ රුපියල් හැට පහෙන් රුපියල් 31 ක් දීලා ඔහු රිකිල්ලගස්කඩ හන්දියේ කඩේකින් අම්මාට වොයිල් සාරියක් ඇරන් ගියා. 1972 දී මනෝරත්නට නුවරඑළිය කච්චේරියේ පුද්ගලයන් ලියාපදිංචි කිරීමේ අංශයේ අනියම් ලිපිකරු තනතුරක් ලැබුණා.ඒ කාලේ සිංහබාහු නාට්‍යය පෙන්වන්න ඔහුගේ සමකාලීන මිත්‍ර නිශ්ශංක දිද්දෙණියලා නුවරඑළියට ආවා. එදා මනෝරත්න හමුවුණු දිද්දෙණිය ඔහුටත් කොළඹට යන්න අඬ ගැහුවා. එවර ඔහු කොළඹට මාරුවක් ඉල්ලාගෙන පුද්ගලයන් ලියාපදිංචි කිරීමේ දෙපාර්තමේන්තුවට ආවා. දිද්දෙණියගේ කාමරේම නැවතුණා.ඒ වෙනකොට දිද්දෙණිය කොළඹ නාට්‍ය නිෂ්පාදකයන්ගේ නාට්‍යවලට සම්බන්ධ වෙලා. ඔවුන් නාට්‍ය පුහුණුවීම්වලට යන විට මනෝරත්නත් ඒ පස්සෙ යනවා. දවසක් හෙන්රි ජයසේන මහත්තයාගේ ‘මකරා’ නාට්‍යයේ පුහුණුවීම්වලට යන විට මනෝරත්නත් ගියා. හෙන්රි ජයසේන මහත්තයා ගමට බොහොම සලකාපු බව ඔහු දැනගෙන හිටියා. ළඟට ගිහින් “සර් මම ;දහිපේ” කියලා කීවා.හෙන්රි ජයසේන මහත්තයා මනෝරත්නගේ ඉහේ සිට පතුලට බැලුවා. “ඉලංදාරියා දෙහිපේ කොහෙද? කාගෙ කව්ද? විස්තර ඇහුවා. මනෝරත්නගේ පැතුම ඉටුවුණා. ඔහුට මකරා නාට්‍යයේ ‘පූසා’ගේ චරිතය ලැබුණා. ඒ 1973 දී. එදා ඇරැඹුණු නාට්‍ය චරිකාව ඔහු අද දක්වාම පවත්වාගෙන යනවා.1974 දී එස්. ඒ. පේ‍්‍රමරත්නගේ “රතු හැට්ටකාරි” නාට්‍යයේ ඉදිරිපත් කළ රංගනය වෙනුවෙන් මනෝරත්නට එවර රාජ්‍ය නාට්‍ය උලෙළේ හොඳම නළුවාට හිමි සම්මානය හිමි වුණා. අනතුරුව 1985 දී පුත්‍ර සමාගම, 1988 තල මල පිපිලා 1990 සොක්‍රටීස් සහ 1991 ද්විත්ව යන නාට්‍යවල රංගනය උදෙසා මනෝරත්නට රාජ්‍ය නාට්‍ය උලෙළේ හොඳම නළුවාට හිමි සම්මානය හිමි වුණා.මහාචාර්ය එදිරිවීර සරච්චන්ද්‍ර, සුගතපාල ද සිල්වා, හෙන්රි ජයසේන, දයානන්ද ගුණවර්ධන සහ ගුණසේන ගලප්පත්ති යන නාට්‍යවේදින් පස් දෙනාගේම නාට්‍යවල අපූරු චරිත රැසකටම ජීවය දෙන්නට මනෝරත්නට අවස්ථාව හිමි වුණා.මනෝරත්න යුග දිවි ඇරැඹුවේ 1979 මාර්තු පළමුවැනිදා එවකට ගණිත ගුරුවරියක ලෙස සේවය කළ තමරා ජයන්ති මෙනෙවිය සමඟ. ඔවුන්ගේ පුතා භානුක 1979 අගදී පවුලට එක් වුණා. කලක් මෙරට කලා ක්ෂේත්‍රයේ සිය කුසලතා දැක්වූ භානුක විවාපත් වී ඔස්ට්‍රේලියාවේ රැකියාවක නියැලෙමින් එහි වෙසෙනවා. 1984 දී උපන් දියණිය ඉන්දිවරී බැංකුවක රැකියාව කරනවා. භානුකගේ දියණිය අද මනෝරත්න යුවළට සීයා අත්තම්මා පදවිය උරුමකර දීලා.මනෝරත්න ටවර් හෝල් රඟහල පදනමේ අධ්‍යක්ෂවරයකු ලෙස ද කටයුතු කළා. ශ්‍රී ලංකා පරිපාලන සේවා විභාගයෙන් සමත් වුවද ඔහු එහි අවසාන සම්මුඛ පරීක්ෂණයේදී කැපී ගියා. නාට්‍ය රංගනයට හා කලාවට ඇප කැපවුණු මනෝරත්නට රැකියාවේ උසස්වීම් තනතුරු ලැබුණේම නැති තරම්. ශ්‍රී ජයවර්ධනපුර විශ්ව විද්‍යාලයේ ජන සන්නිවේදනය පිළිබඳ ශාස්ත්‍රපති උපාධිධාරියකු වන මනෝරත්න දැනට එම විශ්ව විද්‍යාලයේ ම ජන සන්නිවේදනය පිළිබඳ දර්ශනපති උපාධිය සඳහා සූදානම් වෙනවා.ඔහු විසින් රචනා කරන ලද ස්වතන්ත්‍ර නාට්‍ය අතරින් තල මල පිපිලා නාට්‍ය 1988 හොඳම අධ්‍යක්ෂණය, 1988 තල මල පිපිලා හොඳම රචනය 1993 අන්දරේලා හොඳම රචනය, 1996 ගුරු තරුව හොඳම නාට්‍ය කෘතිය, යන සම්මාන හිමි කරගන්නට මනෝරත්න සමත් වුණා. ඔහු රංගනයෙන් දායක වූ ටෙලි නාට්‍ය හා චිත්‍රපට සංඛ්‍යාව විශාලයි.2002 සුමති ටෙලි සම්මාන උලෙළේදී හොඳම නළුවා ලෙසත් 2003 ජනාධිපති සම්මාන උලෙළේ හොඳම සහය නළුවා ලෙසත් 2004 සරසවි සම්මාන උලෙළේ හොඳම සහය නළුවා ලෙසත් 2004 සිග්නිස් සම්මාන උලෙළේ හොඳම සහය නළුවා ලෙසත් 2004 සුමති ටෙලි සම්මාන උලෙළේ හොඳම පිටපත් රචකයා ලෙසත් පිදුම් ලැබුවා.දවස තාමත් තරුණයි නවකතාව, කෙටිකතා සංග්‍රහ කීපයක් ළමා කෘති දෙකක් සහ නාට්‍ය කෘති හතරක් රචනා කළ මනෝරත්න ගේ අන්දරේලා සහ ගුරු තරුව නාට්‍ය පිටපත් සඳහා පිළිවෙළින් 1995 සහ 96 වසරවල රාජ්‍ය සම්මාන හිමි වුණා. පුරා දශක හතරකට අධික කාලයක් මුළුල්ලේ නාට්‍ය රංගනයෙහි නියැළෙන මේ අදීන කලාකරුවා අද සිය නවතම නාට්‍ය නිෂ්පාදනය “බූරුවා මහත්තයා” සමඟ යළිත් වේදිකාවට ගොඩ වෙනවා.සාගරිකා දිසානායක ජයසිංහඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=ay1103133</link>
    <topic>ෆ්‍රී ලංකා කැපිටල් හෝල්ඩින්ග්ස් කොටස් නිකුතුවක්</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ මන්දගාමී ස්වභාවය පසුගිය දිනවලත් එසේ ම දක්නට ලැබුණි.කොටස් මිලෙහි සැලකිය යුතු ඉහළ යාමක් පෙන්නුම් කෙළේ ද නැත. එසේ වුවත් සඳුදා දිනයේ දී නවලෝක රෝහලේ කොටස් හය කෝටි විසි ලක්ෂ පනස් තුන් දහස් දෙසීයක් අලෙවි විය. නවලෝක රෝහල් කොටසක මිල රුපියල් 4.60 ක් දක්වා ද ඉහළ ගියේ ය. එසේ ම පිරමල් ග්ලාස් සමාගමේ කොටස් දෙකෝටි පනස් ලක්ෂ පනස් දහස් හාරසීයක් අලෙවි විය.සමාගමේ කොටසක මිල රුපියල් 12.30 ක් දක්වා ද ඉහළ ගියේ ය. පසුදින ද නවලෝක රෝහලේ කොටස් විසි ලක්ෂ පනස් හත් දහසක් අලෙවි විය. පිරමල් ග්ලාස් සමාගමේ කොටස් ද හැත්තෑ හත් ලක්ෂ විසිහය දාහක් අලෙවි විය.ම් අතර අඟහරුවාදා බ්‍රවුන්ස් බීච් හෝටල්හි කොටස් දහනම ලක්ෂ හතළිස් හත් දහස් තුන්සියයක් අලෙවි වීම ද කැපී පෙනුණි. එහි කොටසක මිල රුපියල් 22.00 සිට රුපියල් 25.80 ක් දක්වා ඉහළ යාම ද කැපී පෙනුණි. මාර්තු 4 වැනිදා සිකුරාදා සමස්ත කොටස් මිල දර්ශකය පැවතියේ ඒකක 7664.72 ක් ලෙසිනි. එය සඳුදා වනවිට ඒකක 7582.55 ක් දක්වා පහත වැටුණි. අඟහරුවාදා වනවිට එය ඒකක 7445.90 ක් ලෙසින් දැක්විණි.මිලංකා මිල දර්ශකය ද 4 වැනිදා සිකුරාදා ඒකක 7029.42 ක් ලෙසින් දැක්වුණ ද සඳුදා වනවිට එය ඒකක 7015.87 ක් ලෙසින් දැක්විණි. අඟහරුවාදා වනවිට එය ඒකක 6933.36 ක් ලෙසින් දැක්විණි. ගනුදෙනු සංඛ්‍යාව ද 4 වැනිදා දැක්වූයේ 20328 ක් ලෙසින් වුව ද සඳුදා එය 16786 ක් විය. අඟහරුවාදා එය 15486 ක් විය.අගලවත්ත ප්ලාන්ටේෂන් පී.එල්.සී හි කොටසක් සඳහා වසර අවසාන ලාභාංශ ලෙස රුපියල් 2.50 ක් ගෙවන බවට දැක්වුණි.එච්.එන්.බී. ඇෂුවරන්ස් හි කොටස් 7 ක් ඇති අයකුට එක් කොටසක් සහ (රුපියල් 62.50 ක් බැගින්) කොටස් 6 ක් ඇති අයකුට එක් කොටසක් (රුපියල් 65.00 ක් බැගින්) ලබාදෙන බවට නිවේදනය කර තිබුණි.එසේ ම සමාගම් 5 ක් සඳහා 10% මිල පරාසයක් ද පනවා තිබුණි. යුනියන් බැංකුවේ කොටස් මිල දී ගැනීමට තම මුදල් යෙදවීමත් මැතිවරණයක් ආසන්න වීමත් නිසා මෙසේ කොටස් වෙළෙඳ පොළේ මන්දගාමී ස්වරූපයක් පෙන්නුම් කරන බව වෙළෙඳ පොළ ආරංචි මාර්ග පවසයි. කෙසේ වුවත් සංචාරක හෝටල් සහ බැංකු ක්ෂේත්‍රයේ මනා පිඹිදීමක් ඉදිරියේ දී ඇති වන බවට වෙළෙඳ පොළ ආරංචි මාර්ග විශ්වාස කරයි.මේ අතර එච්.එන්.බී. ඇෂුවරන්ස් නිකුත් කරන මිලියන 6.25 ක් වටිනා කොටස්, අරමුදල් තර කර ගැනීමට යොදා එමඟින් නව සේවා ආරම්භ කිරීමට කටයුතු කරන බව එච්.එන්.බී. ඇෂුවරන්ස් හි කළමනාකාර අධ්‍යක්ෂ මංජුල ද සිල්වා මහතා පවසා තිබුණි.මේ අතර කොටස් වෙළෙඳ පොළට කොටස් මිලියන 300 ක් නිකුත් කිරීමට ෆ‍්‍රී ලංකා කැපිටල් හෝල්ඩින්ග්ස් ලිමිටඩ් කටයුතු යොදා ඇත. ප්‍රාථමික කොටස් නිකුතුව තුළින් බිලියන 1.5 ක මුදලක් සමාගම විසින් උපයා ගැනීමට කටයුතු යොදා ඇත. කොටසක් රුපියල් 5 ක වෙළෙඳ අගයකින් වෙළෙඳ පොළට නිකුත් කිරීමට කටයුතු යොදා ඇත.සතිය ආරම්භ වනවිටත් යුනියන් බැංකුවේ නිකුත් කළ කොටස් වෙළෙඳ පොළට පැමිණ නොතිබුණි. මේ වනතුරුත් ඒ සඳහා වූ අධි ඉල්ලුම ගැන නිල තොරතුරු ලැබී නැත. වාර්තා වන අන්දමට ඉතිහාසගත වන ලෙසින් අධි ඉල්ලුමක් ඊට තිබී ඇත. කෙසේ වුවත් වෙළෙඳ පොළට පැමිණීමෙන් පසු වුව ද ඒ සඳහා ඉහළ ඉල්ලුමක් පවතිනු ඇතැයි වෙළෙඳ පොළ ආරංචි මාර්ග වාර්තා කරයි.කොටස් වෙළෙඳ පොළ සුරක්ෂිත කිරීමට හා ආයෝජකයන්ගේ පහසුව පිණිස ශ්‍රී ලංකා සුරැකුම්පත් හා විනිමය කොමිෂන් සභාව මඟින් සංශෝධනය කරන ලද නීති රීති අනුව ද වෙළෙඳ පොළ හොඳ තත්ත්වයක් ඉදිරියේදී පැවැතීමට නියමිත අතර මැතිවරණයෙන් පසුව හොඳ වෙළෙඳ පොළක් බලාපොරොත්තු විය හැකි ය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=ay1103134</link>
    <topic>ලෝක කුසලාන තරගාවලියේ ගිනි පුපුරු</topic>
    <author>සුනිල් අභයවර්ධන</author>
    <content>එංගලන්ත පිලේ ගැලවුම්කරු රවී බොපාරාලෝක කුසලාන ක්‍රිකට් තරගාවලියේ මූලික වටයේ තරග මේ 20 වැනි දින නිමාවට පත්වෙයි. ලබන 23 වැනි දින සිට තරගාවලියේ ඉදිරියට පැමිණෙන සුපිරි අට වටයේ කණ්ඩායම් අතර තරග ආරම්භ වීමට නියමිතය. මේ අතර තරගාවලියේ ශ්‍රී ලංකාවේ පැවැත්වීමට නියමත තරග අතුරෙන් මූලික වටයේ අවසන් තරග දෙක මේ සතියේදී පැවැත්වීමට නියමිතය.පාකිස්තානය සහ සිම්බාබ්වේ අතර තරගය හෙට 14 වැනි දින මහනුවර පල්ලේකැලේ ක්‍රීඩාංගණයේදී ද ඕස්ට්‍රේලියාව සහ පාකිස්තානය අතර තරගය 19 වැනිදා කොළඹ ඛෙත්තාරාම ආර්. පේ‍්‍රමදාස ක්‍රීඩාංගණයේදී ද පැවැත්වීමට නියමිතය.ක්‍රිකට් ලෝලීන්ගේ බලාපොරොත්තු වැස්සට සේදී ගොස් ශ්‍රී ලංකාවේ පැවැත්වූ ප්‍රබල ක්‍රිකට් තරගයක් දැකබලා ගැනීමේ අවස්ථාව අහිමි විය. කොළඹ ඛෙත්තාරාම ආර්. පේ‍්‍රමදාස ක්‍රීඩාංගණයේදී පැවැති ශ්‍රී ලංකා ඕස්ට්‍රේලියා තරගයට අතරමගදි කඩා වැටුණු වර්ෂාව නිසා තරගය අතරමඟ නැවතිණි. රටවල් දෙකටම ලකුණු 1 බැගින් හිමි විය.ශ්‍රී ලංකාව සහ ඕස්ට්‍රේලියාව නැවත ලකුණු 5 ක් බැගින් ලබමින් ඒ කොටසේ ප්‍රසාද ලකුණු සටහනේ සම තැනට පත්වෙද්දි පාකිස්තානය ලකුණු 6 ක් ඇතිව ඒ කොටසේ ඉදිරියෙන්ම විය.මේ අතර ඉකුත් අඟහරුවාදා පැවැති පාකිස්තාන - නවසීලන්ත තරගයේදී නවසීලන්තය ලබාගත් සුවිශේෂ ජයග්‍රහණය හමුවේ නවසීලන්තය ප්‍රසාද ලකුණු 6 ක සීමාව දක්වා ඉහළට ගියේය.ඉකුත් 10 වැනි දින ශ්‍රී ලංකා සිම්බාබ්වේ තරගය ශ්‍රී ලංකාවට ඉතාම තීරණාත්මක තරගයක් ලෙස ශ්‍රී ලංකා නායක කුමාර් සංගක්කාර හඳුන්වා තිබුණ ද තරගයෙන් තරගයට දෝලනය වන ප්‍රසාද ලකුණු තත්ත්වය අනුව අර්ධ අවසන් වටයට පිවිසීමේදී ශ්‍රී ලංකාවට අවස්ථාවක් ලැබීමේදී ශ්‍රීලංකාව සිම්බාබ්වේ සහ නවසීලන්තය සමඟ මුහුණ දීමට ඇති තරග දෙකම ජයග්‍රහණය කළ යුතු බව සඳහන් කරමිනි.ගෙවී ගිය සතියේ පැවැති තරග අතර වැඩි දෙනකුගේ කතාබහට ලක්වූයේ පල්ලෙකැලේ මුත්තයියා මුරලිදරන් ක්‍රීඩාංගණයේ පැවැති ප්‍රථම විදුලි ආලෝක ක්‍රිකට් තරගය වූ නවසීලන්ත පාකිස්තානය තරගයයි. මෙවර ලෝක කුසලාන තරගාවලිය වෙනුවෙන් ශ්‍රී ලංකාවේ ඉදිකෙරුණු ක්‍රීඩාංගණ තුන අතුරින් සිසිල් දේශගුණික තත්ත්වයක් සුන්දර කඳු වළල්ලකින් වට වූ හරිත පරිසරයක් මැද ඉදිවූ මහනුවර පල්ලේකැලේ ක්‍රීඩාංගණය එදින ශ්‍රී ලංකා අග්‍රාමාත්‍යවරයා අතින් විවෘත විය.එම ක්‍රීඩාංගණයේ මුල්ම ජාත්‍යන්තර තරගය පැවැත්වූ රටවල් දෙක ලෙසට පාකිස්තානය සහ නවසීලන්තය ජගත් ක්‍රිකට් වංශකථාවට එක් විය. කාසියේ වාසිය දිනා ගනිමින් පළමුවරට නව ක්‍රීඩාංගණයේ ලකුණු රැස් කිරීමට අවස්ථාව ලබාගත්තේ නවසීලන්ත කණ්ඩායමය. පළමු පන්දුව යවන ලද්දේ පාකිස්තාන පිලේ ෂොයිබ් අක්තාර්ය.යුවරාජ් සිං පන්දුවෙන් කඩුලු 5 යි. පිත්තෙන් ලකුණු 50 යි.අයර්ලන්ත වීරයා ඕබ්‍රයන්ට කොණ්ඩය පාට කිරීමගැන ප්‍රශ්නයක්පළමුවෙන් ලකුණු රැස් කිරීමට පිවිසියේ නවසීලන්ත පිලේ මාටින් ගප්ටිල්ය. පළමුවැනි හතරේ පහර එල්ල කළේ ද ඔහුමය. පළමුවැනි හයේ පහර එල්ල කළේ බ්‍රෙන්ඩන් මැක්ලම්ය. පළමු කඩුල්ල ලබා ගත්තේ පාකිස්තාන කණ්ඩායමේ ෂොයිබ් අක්තාර්ය. ප්‍රථම ශතකය වාර්තා කළේ නවසීලන්ත පිලේ රෝස් ටේලර් ය.ඔට්ටුකරුවන්ගේ ලන්සු උඩ යට පෙරළමින් පාකිස්තාන පන්දු යවන්නන් හමුවේ සුවිශේෂ පිතිහරඹයක නියැළුණු නවසීලන්ත පිල මෙවර ලෝක කුසලාන ක්‍රිකට් තරගාවලියේ දී නව ලෝක වාර්තාවකට ද එක්වෙමින් පාකිස්තාන කණ්ඩායම අන්ත පරාජයකට ලක්කර සිටීම තරගාවලියේ සිදුවූ ප්‍රබල පෙරැළියක් සේ හැඳින්විය හැකිය.අවසන් පන්දුවාර පහ ඇතුළත ලකුණු 100 ක් ලබා ගැනීමේ වේගකාරී පිතිහරඹයට ප්‍රබල ලෙසින් දායක වූ නවසීලන්ත පිලේ රෝස් ටේලර් පන්දු 124 කට මුහුණ දෙමින් නොදැවී ලකුණු 131 ක් ලබා ගැනීම මෙවර තරගාවලියේදී විශේෂ සිදුවීමක් විය.ඔහුගේ 28 වැනි උපන් දින දවසේදී ශ්‍රී ලංකාවේ පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී නොදැවී ලකුණු 131 ක් ලබා ප්‍රබල පාකිස්තානු කණ්ඩායම පරදමින් තරගයේ ද වීරයා බවට පත්වෙමින් ඔහු එක්කළ සුවිශේෂත්වය ජගත් ක්‍රිකට් ඉතිහාසයට තවත් අමරණීය සටහනක් වනු ඇත.පාකිස්තානය පරාජය කරමින්, ලැබු ජයග්‍රහණයත් සමඟම ඉකුත් බදාදා වන විට ප්‍රසාද ලකුණු 6 ක් ලබා ලකුණු සටහනේ ඉදිරියෙන්ම සිටින නවසීලන්තය පිළිබඳ තරගාවලියට පෙර එවැනි අනාවැකියක් කිසිවෙක් පළකර නොසිටියහ. නවසීලන්තය එසේ පෙරමුණට පැමිණෙද්දී පාකිස්තානය ද ප්‍රසාද ලකුණු 6 ක් ලබා දෙවැනි තැනට ද ශ්‍රී ලංකාව ප්‍රසාද ලකුණු 5 ක් ලබා තෙවැනි තැනට ද ඕස්ට්‍රේලියාව ලකුණු 5 ක් ලබා සිවුවැනි තැනට ද පත්ව සිටියේය.මේ අතර ඕස්ට්‍රේලියාවට මීළඟට තරග වැදීමට ඇත්තේ ලබන 16 වැනි දින කැනඩාව සමඟය. ඒ තරගයේ ජයගතහොත් ඕස්ට්‍රේලියාව ද ලකුණු 7 ක් ලබා ශ්‍රී ලංකාව සමග සම තත්ත්වයට පැමිණීමට ඉඩක් තිබේ.මේ අතර බී කොටසේ තරගවලදී ලකුණු 5 ක් බැගින් ලබා ඉන්දියාව සහ එංගලන්තය ගෙවුණු සතියේ මැද භාගය වන විට ඉදිරියට පැමිණ සිටියේය.කරුණු කෙසේ වුවද තරගාවලියට සහභාගි වී සිටින රටවල් 14 අතුරින් ඒ කොටසින් සිම්බාබ්වේ සහ කැනඩාව තවමත් ජයගෙන ඇත්තේ එක් තරගයක් බැගින් පමණි. බී කොටසේ තරගවලදී අයර්ලන්තය සහ බංග්ලාදේශය ජයගෙන ඇත්තේ ද එක් තරගයක් බැගින් පමණි. කොටස් දෙකින් ප්‍රසාද ලකුණු සටහනේ යටින්ම සිටින කෙන්යාව සහ නෙදර්ලන්තයට තවමත් එකම තරගයක් ජය ගැනීමට අවස්ථාව අහිමි වී තිබේ.ලෝක කුසලාන තරගාවලිය දිනෙන් දින ඉදිරියට යද්දී තරගාවලිය පිළිබඳව තරගාවලියේ කණ්ඩායම් පිළිබඳව ක්‍රීඩකයින් පිළිබඳව සහ තම ක්‍රීඩා දස්කම් පිළිබඳව විවිධ කතන්දර අසන්නට ලැබෙයි. තරගාවලියේ ප්‍රවේශපත් අලෙවිය පිළිබඳව කොළඹ දී සිදුවූ සිද්ධින් මේ වන විටත් ලෝකය පුරාහයේ පහරින් උපන්දිනය සැමරූ රොස් ටේලර්පැතිරී තිබේ. ශ්‍රී ලංකාව සහ ඕස්ට්‍රේලියාව අතර පැවැති ක්‍රිකට් තරගයේදී රුපියල් පනහේ වටිනාකම් ඇති ප්‍රවේශපත් රුපියල් දහසකට අලෙවි කරමින් සිටියදී ඒ සම්බන්ධ වූ පිරිසක් අත්අඩංගුවට ගෙන තිබේ.මෙහිදී අනාවරණය වී ඇති විශේෂ කරුණක් වූයේ එසේ වැඩි මුදලට ප්‍රවේශපත් නිකුත් කරමින් සිටි අයගෙන් දෙදෙනෙක් ශ්‍රී ලංකා ක්‍රිකට් ආයතනයට සම්බන්ධ බව කියන කතාවය. සැකයට ලක්වූ කාන්තාවන් දෙදෙනා ලෝක කුසලාන සංවිධායක කමිටුව විසින් ප්‍රවේශපත් අලෙවි කිරීමට යොදවා තිබු දෙදෙනකු බව ද කියති. ප්‍රවේශපත් නිකුත් කරනු ලැබුවේ එක් අයකුට ප්‍රවේශපත් දෙකක් බැගින් පමණක් වුවද පොලිසියට අසු වන විට ඔවුන් ළඟ ප්‍රවේශපත් මිටි ගණන් තිබු බව වාර්තා වෙයි.ටිකට් පතේ මිලත් සඳහන් වුවද එහි මිල පාලනයක් පිළිබඳ වගන්තියක් ඇතුළත් වී නොතිබීම නිසා ඔවුන්ට එරෙහිව නීතිමය පියවර ගැනීමට හැකියාවක් නැති බව වාර්තා වෙයි. එසේම ප්‍රවේශපතක් වැඩි මුදලකට අලෙවි කරද්දී එය තවත් කෙනෙක් කැමැත්තෙන් වැඩි මිලකට මිලදී ගන්නේ නම් ඒ පිළිබඳව තමන්ට ගත හැකි පියවරක් නැති බව ලෝක කුසලාන ක්‍රිකට් තරග සංවිධායක කමිටුව සඳහන් කර තිබේ.පසුගියදා කෙන්යා කණ්ඩායම සමඟ පැවැති තරගයේදී ලකුණු 38 කට කඩුලු 6 ක් ලබමින් පිට පිට තරගාවලි දෙකකදී කඩුලු ත්‍රිත්ව ලබමින් ලෝක කුසලාන වාර්තාවකට එක්වූ ශ්‍රී ලංකා ක්‍රිකට් කණ්ඩායමේ ලසිත් මාලිංග සඳහන් කර සිටියේ තමාට මේ දස්කම් දැක්වීමට හැකි වූයේ ජනාධිපති මහින්ද රාජපක්ෂ මහතාගේ මැදිහත්වීම නිසා බවය.තමාගේ පිටකොන්දේ සහ පාදයේ ආබාධයක් හටගෙන තිබු අතර පිටකොන්දේ ආබාධය සුව වීමට කාලයක් ගත වෙනු ඇති බව වෛද්‍යවරුන් පවසා තිබේ. ලසිත් මාලිංගගේ තත්ත්වය පිළිබඳව පෞද්ගලිකව සොයා බැලු ජනාධිපති මහින්ද රාජපක්ෂ මහතා ලසිත්ව එතුමාගේ පෞද්ගලික වෛද්‍ය එලියන්ත වයිට් මහතා හමුවට පත් කිරීමට කටයුතු සලස්වා තිබේ.මේ අතර සිය පන්දු යැවීම පිළිබඳව මාධ්‍යවලට විස්තර කරමින් ලසිත් මාලිංග සඳහන් කර තිබුණේ ‘යෝකර්’ පන්දු යැවීමෙත්, ක්‍රීඩකයින් දවා ගැනීම පිළිබඳව තමාට ප්‍රබල විශ්වාසයක් ඇති අතර තම පුහුණුකරු චම්පක රාමනායකගෙන් මෙන්ම ලෝක ප්‍රකට පන්දු යවන්නන් වූ වකාර් යුනුස් හා වසීම් අක්රම් යන දෙදෙනාගෙන් ද තමා උපදෙස් ලබාගත් බවත්ය.මේ අතර ආසියාවේ මෙතෙක් ඉදිවී ඇති ක්‍රීඩාංගණ අතුරින් පහසුකම් අතින් පෙරමුණේ තිබෙන ක්‍රීඩාංගණය ලෙස ශ්‍රී ලංකාවේ කොළඹ ඛෙත්තාරාම ක්‍රීඩාංගණය පිළිගන්නා බව ජාත්‍යන්තර ක්‍රිකට් කවුන්සලය ප්‍රබල සහතිකයක් දී තිබේ.ලෝක කුසලාන ක්‍රිකට් තරගාවලියට සහභාගි වෙමින් සිටි ඉන්දිය වේග පිතිකරු විරේන්ද්‍ර ෂෙවාග් තම ඉළඇට පෙදෙසේ ආබාධයක් හටගැනීම නිසා ප්‍රතිකාර ලබා ගැනීම සඳහා නවදිල්ලි බලා ගොස් නැවත ඉන්දිය අයර්ලන්ත තරගය සඳහා බැංගලෝරයට පැමිණි බව ඉන්දිය කණ්ඩායමේ කළමනාකරු සඳහන් කර තිබිණි.මේ අතර එංගලන්ත පිලේ තුන් ඉරියව්වෙන්ම දස්කම් දක්වන සුපිරි ක්‍රීඩක කෙවින් පීටර්සන්ට ලෝක කුසලාන තරගාවලියේ ඉතිරි තරග සඳහා තම කණ්ඩායම වෙනුවෙන් සහභාගිවීමේ අවස්ථාව අහිමි වී තිබේ. ඊට හේතුව වී ඇත්තේ කෙවින් පීටර්සන්ට හර්නියා රෝග පිළිබඳ ලැබී ඇති වෛද්‍ය උපදෙස් නිසා ඒ සඳහා ප්‍රතිකාර ලැබීමට තම මව්රටට යාමට සිදුවීම නිසාය. මේ හේතුව නිසා කෙවින්ට ලෝක කුසලාන තරගාවලිය පමණක් නොව ඉන්දීය අයි. පී. එල්. කුසලාන තරගාවලියට සහභාගිවීමේ අවස්ථාවත් අහිමි වෙනු ඇතැයි එංගලන්ත පිලේ කළමනාකරු සඳහන් කර තිබේ. කෙවින් පීටර්සන් වෙනුවට ඉයන් මෝර්ගන් එංගලන්ත කණ්ඩායමට ඇතුළත් කරගැනීමට ලෝක කුසලාන ක්‍රිකට් කමිටුව අවසර දී තිබේ.මේ අතර මෙවර ලෝක කුසලාන ක්‍රිකට් තරගාවලියට සහභාගිවී සිටින ළාබාලම සහ වැඩිහිටි ක්‍රීඩකයින් දෙදෙනාම ඇතුළත්ව සිටින්නේ කැනඩා කණ්ඩායමේය. කැනඩා කණ්ඩායමේ ආරම්භක පිතිකරු ජෝන් ඩේව්සන්ගේ වයස අවුරුදු 40 කි. ළාබාලම ක්‍රීඩකයා වී ඇත්තේ කැනඩා කණ්ඩායමේ නිතිෂ් කුමාර්ය. ඔහුගේ වයස අවුරුදු 16 කි.මේ අතර පසුගියදා එංගලන්තය සමඟ තරග වදිමින් පන්දු 50 කදී ශතකයක් ලබා වේගවත්ම ශතකය වාර්තා කළ අයර්ලන්ත පිලේ කෙවින් ඕබ්‍රයන්ට අයර්ලන්තයේ පිළිකා මර්දන සංගමයකින් ලැබී ඇති ඉල්ලීමක් මත තම කොණ්ඩය පාට කිරීමට සිදුවී ඇත.ලෝක වාර්තාව පිහිටුවීමෙන් පසුව ලැබුණ එම ඉල්ලීම ඉටුකිරීම සඳහා ඔහුගේ පෙම්වතියගේ කැමැත්ත ඉල්ලා ඇති බව ද පුවත් ආරංචි මාර්ග සඳහන් කරයි.මවර ලෝක කුසලානය ගැන අදහස් දක්වා ඇති ඉන්දියාවේ සිටි සුපිරි ක්‍රීඩක සව්රව් ගංගුලි මාධ්‍යයට සඳහන් කර තිබුණේ මෙවර ලෝක කුසලානය කැරකෙන්නේ ඉන්දියාව - ශ්‍රී ලංකාව - පාකිස්තානය සහ දකුණු අපි‍්‍රකාව අතර මිස ඕස්ට්‍රේලියාව අසල නොවන බවය.මේ අතර ශ්‍රී ලංකාව තුළ පැවැත්වෙන ක්‍රිකට් තරගවලදී තරගාවලියට සහභාගිවන ක්‍රීඩකයන් තහනම් උත්තේජ ලබා ඇත්දැයි පරීක්ෂාවට ලක් කිරීම ජාත්‍යන්තර ක්‍රිකට් කවුන්සලයේ අධීක්ෂණය යටතේ ඉතා රහසිගත ලෙස සිදු කෙරෙමින් පවතින බව ශ්‍රී ලංකාවේ ජාතික ක්‍රීඩා වෛද්‍ය ආයතනය සඳහන් කරයි. සෑම තරගයක්ම අවසානයේ ක්ෂණිකව නම් කෙරෙන ක්‍රීඩකයින්ගේ මුත්‍රා සාම්පල ලබාගෙන එය එංගලන්තයේ පිහිටි විශේෂ රසායනාගාරයකට යැවීමට කටයුතු යොදා ඇතිව ලෝක කුසලාන ක්‍රිකට් තරග සංවිධානය පවසයි.මෙවර ලෝක කුසලාන අවසන් තරය අපි‍්‍රයෙල් 2 වැනි දින පැවැත්වෙන්නේ ඉන්දියාවේ මුම්බායි නුවර වැන්කඩේ ක්‍රීඩාංගණයේය. එසේ වුවද නරඹන්නන් සඳහා ඉතිරි වී ඇත්තේ ප්‍රවේශපත් 4000 ක් පමණක් බැවින් 10,000 ක් දැනටමත් එම ප්‍රවේශපත් ඉල්ලුම්කර තිබේ. මේ ප්‍රශ්නයට සාධාරණ විසඳුමක් ලෙස ඉතිරි ටිකට් 4000 ක් සඳහා ඇනවුම් කර ඇත. 10000 ක් ක්‍රීඩා ලෝලීන් අතර ලොතරැයි ක්‍රමයක් මඟින් ප්‍රවේශපත් හිමිකරුවන් තෝරා ගැනීමට කටයුතු යොදන බව තරගාවලියේ අධ්‍යක්ෂ රත්නාතර් ෂෙට්ටි සඳහන් කර සිටී.ශ්‍රී ලංකාවට නවසීලන්තය සමඟ තරග වැදීම සඳහා ලබන 18 වැනි දින මුම්බායි වැන්කඩේ ක්‍රීඩාංගණයේ ආරක්ෂක තත්ත්වය පිළිබඳව විවිධ මත පළවී තිබුණ ද ඒ පිළිබඳව ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා සඳහන් කැර සිටියේ තරගාවලියේ අධ්‍යක්ෂ රත්නාතර් ෂෙට්ටි සමඟ ඒ පිළිබඳව සාකච්ඡා කළ බව ද කණ්ඩායම්වල ආරක්ෂාව පිළිබඳව වගකීම ඔවුන් බාරගන්නා බවය.මේ අතර මුම්බායි වෙන්කඩේ ක්‍රීඩාංගණ කාර්යාලයේ තිබු ලෝක කුසලාන පිළිබඳ තොරතුරු රැසක් ඇතුළත් පරිගණකයක් අතුරුදන් වීමක් ද සිදුවී ඇතැයි ලෝක කුසලාන ක්‍රිකට් තොරතුරු සේවය කියයි.මාධ්‍ය හමුවකදී ශ්‍රී ලංකා කණ්ඩායමේ නායක කුමාර් සංගක්කාර සඳහන් කර සිටියේ මෙතෙක් තම පිලට, ශ්‍රී ලංකාවේදී තරග වැදීමට සලස්වා පළමු වටයේ අවසාන තරගය ඉන්දියාවේ පැවැත්වීමට තීරණය කළේ ඇයිදැයි තමන්ට ද ප්‍රශ්නයක් බව. කෙසේ වුවද නවසීලන්තය සමඟ ඉන්දියාවේදී පැවැත්වීමට නියමිත තරගය සාර්ථකව ජයගෙන සුපිරි කණ්ඩායම් අට ඇතුළට පිවිසීම තම බලාපොරොත්තුව බව නායක කුමාර් සංගක්කාර එහිදී කියා සිටියේය.සුනිල් අභයවර්ධනඔහු අඩි 6කුත් අඟල් 4ක් උසය. උසට සරිලන පාංශු දේහදාරී සිරුරක්. එම සිරුරේ රැඳී තිබූ ජවයත් ප්‍රතිවාදී ක්‍රිඩකයින් අසරණ කරන්නට සමත්විය.හියුබට් සහ බිග් සී නමින් හැඳින්වූ ඔහු බටහිර ඉන්දියා කොදෙව් දූපත් ක්‍රිකට් ඉතිහාසයේ අද්විතීය ක්‍රිකට් ක්‍රීඩකයකු මෙන්ම සාර්ථකම නායකයකු වූ ක්ලයිව් ලොයිඩ්.1944 අගෝස්තු 31 වැනිදා බිටිෂ් ගුයානා (ගයනාව) ජෝජ් ටවුන්හි උපත ලැබූ ක්ලයිව් හියුබට් ලොයිඩ්, වයස අවුරුදු 12 දී පාසලේ ඇතිවුණ ගුටිබැට හුවමාරුවකින් නෙත් දෙකට හානි කරගත්තේය. පෙනීම දුර්වල වුණු නිසා කන්නාඩි පැලඳීමට සිදුවුණු නමුත් එය තම ජීවිතයේ අරමුණු කරා යන්නට බාධාවක් කර නොගත්තේය.ගයනාව සහ එංගලන්තයේ ලැන්කැෂයර් ප්‍රාන්ත කණ්ඩායම් නියෝජනය කළ ලොයිඩ් වමතින් පන්දුවට පහර දුන් අතර, වමතින් මඳ වේග පන්දු යැවීය.ටෙස්ට් තරග 110 කදී ඉනිම් 175කට ක්‍රීඩා කරමින් ලකුණු 7515ක් ලබා ගෙන ඇති අතර ශතක 19ක් සමඟ අර්ධ ශතක 39ක් ඊට ඇතුළත් ව ඇත. 1975 ජනවාරි 23 වැනිදා මුම්බායිහිදී ඉන්දියාව සමඟ පැවැති තරගයේදී මිනිත්තු 429ක් තුළ හතරේ පහර 19ක් සහ එක් හයේ පහරක් සමඟ නොදැවී ලබාගත් ලකුණු 242 ඔහුගේ ක්‍රිකට් දිවියේ ලබාගත් එකම ද්විත්ව ශතකයයි. එහෙත් ලකුණු 178, 163 නොදැවී 161, 157 ඔහුගේ අනභිභවනීය පිති හරඹයට කදිම නිදසුන් වෙයි.සිය ශක්තිමත් බාහු යුග්මය උපයෝගී කරගනිමින් පන්දුවට වැරෙන් පහර දුන් ඔහු ලෝක කුසලාන අවසන් තරගයකදී ශතකයක් ලබාගත් පළමුවැන්නා ලෙස ඉතිහාසයට එක්විය. ඒ 1975 වසරේ එංගලන්තයේ පැවැති අවසන් මහා තරගයේදී ලබාගත් ශතකය නිසාය.එහිදී පළමු ලෝක කුසලාන තරගාවලියට සහභාගි වූ බටහිර ඉන්දීය කොදෙව් කණ්ඩායමට නායකත්වය දෙමින් කණ්ඩායම ජය මාවතට ගෙන ගිය අතර අවසන් මහා තරගයේදී ඕස්ට්‍රේලියාව පරදවා කිරුළ දිනාගත්තේය. ඉන්පසු යළිත් 1979 දී ද ලෝක ක්‍රිකට් කිරුළ හිමිකරගත් අතර 1983 පැවැති 3 වැනි තරගාවලියේදී ඉන්දියාවට පරාජය වෙමින් අනුශූරයෝ වූහ.ලෝක කුසලාන තරගාවලී තුනකදී තම කණ්ඩායමට නායකත්වය දුන් ඔහු එක්දින තරග 87කට සහභාගි වී ඉනිම් 69ක් ක්‍රීඩා කර ලකුණු 1977ක් රැස්කරගෙන තිබේ. ශතක 01ක් අර්ධ ශතක 11ක් ඊට ඇතුළත්ය.මේ වන විට අවුරුදු 66ක් වයසැති ලොයිඩ් ක්‍රිකට් ක්‍රීඩාවෙන් සමුගත් පසු විස්තර විචාරකයකු පුහුණුකරුවකු ලෙස කටයුතු කර 1990 වසරේ බටහිර කොදවේ ක්‍රිකට් පරිපාලනයට සම්බන්ධ විය. අනතුරුව ජාත්‍යන්තර ක්‍රිකට් කවුන්සිලය මඟින් තරග තීරකවරයකු ලෙස පත් කිරීමෙන් පසු 1992 දකුණු අප්‍රිකාව සහ ඉන්දියාව අතර පැවැති තරගයේ තීරකවරයා ලෙස කටයුතු කළේය.2006 වසරේ මාර්තු 8 වැනිදා බංග්ලාදේශය සහ ශ්‍රී ලංකාව අතර පැවැති තරගය ඔහු අවසන් වරට තීරකවරයා ලෙස කටයුතු කළ තරගයයි.සිය තරග දිවියේ 6 පහර 77ක් එල්ල කර ඇති ඔහු එක් ක්‍රීඩකයකු විසින් මෙතෙක් එල්ල කර ඇති වැඩිම හයේ පහර සංඛ්‍යාව වාර්තාවට හිමිකම් කියයි.1971 වසරේ විස්ඩන් වසරේ ක්‍රිකට් ක්‍රීඩකයා සම්මානයෙන් පිදුම් ලැබීය. ගයනා ජාතික පාපන්දු කණ්ඩායමේ දැල් රකින්නා ලෙස කටයුතු කරන ජේසන් ක්ලයිව් ලොයිඩ් ඔහුගේ පුතාය.ක්‍රීඩා මාධ්‍යවේදියකු වන සයිමන් ලිස්ටර් ලේඛකයා විසින් 2007 වසරේ මේ අසහාය ක්‍රීඩකයාගේ චරිතාපදානය එළිදක්වා තිබේ.1974 සිට 1985 දක්වා වසර 11ක් බටහිර කොදෙව් පිලට නායකත්වය දෙමින් ජා්‍යන්තර ක්‍රිකට් පිටියේ පතාක යෝධයකුව සිටි මේ අසහාය ක්‍රිකට් ක්‍රීඩකයා සදා නොමියෙන තරුවක් ලෙසින් චිරාත් කාලයක් ක්‍රිකට් අඹරේ දිලෙනු ඇති.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103131</link>
    <topic>චාමර කපුගෙදරට අඩිඩාස් අනුග්‍රහය</topic>
    <author/>
    <content>චාමර කපුගෙදරට අඩිඩාස් අනුග්‍රහයලෝකයේ මුල් පෙළේ ක්‍රීඩා සන්නාමයක් වන අඩිඩාස් ක්‍රිකට් ක්‍රීඩක චාමර කපුගෙදර සවිබල ගන්වයි.අඩිඩාස් සන්නාම කළමනාකරු ලෙරොයි ජේ. ඊබර්ට් පවසන්නේ දක්ෂ ක්‍රීඩකයකු වන චාමර කපුගෙදර සමඟ අතිනත් ගැනීම ගැන අඩිඩාස් සතුටට පත්වන බවයි. ඔහු එක දිගට හිටගෙන, දුවමින් ව්‍යායාම කරමින් ක්‍රියාශීලීව සිටින හැම විටකම අඩිඩාස් පාවහන් සැලසුම් කර ඇත්තේ අනතුරුවලින් ආරක්ෂා කිරීමටයි. විශේෂයෙන්ම අඩිඩාස් එය පලඳින්නාගේ හැකියාව සහ දක්ෂතාවය වඩාත් ඔප් නංවයි.මහත් සතුටින් පසුවන කපුගෙදර පවසන්නේ “අඩිඩාස් මගේ හැකියාව සහ දක්ෂතාවය පියවරකින් ඉදිරියට ගෙන ඒම ගැන මගේ ඉමහත් සතුට ප්‍රකාශ කරනවා” යනුවෙනි.අඩිඩාස් නිෂ්පාදන කළමනාකරු මිලාඩ් ජාමන් සහ වෙළෙඳනාම කළමනාකරු ලෙරොයි ජේ. ඊබර්ට් සමඟ චාමර කපුගෙදරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103132</link>
    <topic>තොරතුරු තාක්ෂණ ප්‍රශ්න විචාරාත්මක වැඩසටහනින් සිසුන්ටත් පාසලටත් තෑගි</topic>
    <author/>
    <content>තොරතුරු තාක්ෂණ ප්‍රශ්න විචාරාත්මක වැඩසටහනින් සිසුන්ටත් පාසලටත් තෑගිESOFT පරිගණක අධ්‍යයන ආයතනයේ අනුග්‍රහයෙන්, ශ්‍රී ලංකා පරිගණක සමාජය සංවිධානය කරන “IT Mastermind” ප්‍රශ්න විචාරාත්මක වැඩසටහනට මේ දිනවල අයදුම්පත් බාර ගනී. ජාතික සහ අන්තර්ජාතික පාසල්වල අවුරුදු 15 සිට 18 දක්වා සිසුන්ට මෙම ප්‍රශ්න ෂචාරාත්මක තරගයට අයැදුම් කළ හැකිය.මේ තරගාවලියට සුදුසුකම් ලබන ශිෂ්‍ය ශිෂ්‍යාවන් 64 දෙනාට වටිනා සහතිකය බැගින් පිරි නමන අතර පළමු වටයේ තරගයෙන් ජයග්‍රහණය කරන සිසුන් 08 දෙනාට රු. 15000 ක් වටිනා මුදල් වවුචරය බැගින් සහ පදක්කම් ලබා දෙයි.අවසාන මහා තරගයේ ජගග්‍රාහකයාට රුපියල් හැත්තෑපන් දහසක් වටිනා ලැප්ටොප් පරිගණකයක් සහ ඔහුගේ පාසලට රුපියල් ලක්ෂයක් වටිනා පරිගණක උපාංග ලබා දෙයි. දෙවැනි ස්ථානය හිමි කර ගන්නා ජයග්‍රාහකයාට රුපියල් පනස් දහසක් වටිනා ඩෙස්ක්ටොප් පරිගණකයක් සහ ඔහුගේ පාසලට රුපියල් පනස් දහසක් වටිනා පරිගණක උපාංග ලබා දෙන අතර තුන්වැනි ස්ථානය හිමි කර ගන්නා ජයග්‍රාහකයාට රුපියල් තිස් පන්දහසක් වටිනා ස්ලිම්ටොප් පරිගණකයක් සහ ඔහුගේ පාසලට රුපියල් විසිපන් දහසක් වටිනා පරිගණක උපාංග ලබා දෙයි.www.itmastermind.lk වෙබ් අඩවියට පිවිසීමෙන් IT Mastermind ප්‍රශ්න විචාරාත්මක වැඩසටහනට පිළිබඳ වැඩි විස්තර ලබා ගත හැකි අතර ඊට අයදුම් කිරීම ද කළ හැකිය.  ESOFT පරිගණක අධ්‍යයන ආයතනයේ සභාපති ආචාර්ය දයාන් රාජපක්ෂ සහ ශ්‍රී ලංකා පරිගණක සමාජයේ සභාපති ක්‍රිෂාන්ත සිල්වා “IT Mastermind” ප්‍රශ්න විචාරාත්මක වැඩසටහන නිල වශයෙන් ආරම්භ කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103133</link>
    <topic>ඩයලොග් Lord of the Reload</topic>
    <author/>
    <content>ඩයලොග් Lord of the Reloadඩයලොග් ආසිආටා සමාගම අති දැවැන්තම තෑගි දිනුම් තරගය ’Lord of the Reload’ හඳුන්වාදෙයි.එම තෑගි තරගය සඳහා ඩයලොග් පෙරගෙවුම් සහ පසුගෙවුම් පාරිභෝගිකයින් සියලු දෙනාටම සහභාගි විය හැකිය.ඩයලොග් පෙරගෙවුම් පාරිභෝගිකයෙකු රුපියල් පනහක් රීලෝඩ් කරන සෑම අවස්ථාවකදීම ’Lord of the Reload’ ක්ෂණික දිනුම් අවස්ථාවක් හිමි වන අතර එල්සීඩී රූපවාහිනී යන්ත්‍ර 3ක්, ලැප්ටොප් පරිගණකයක්, නොකියා ජංගම දුරකථන 5ක්, Vodaphone ජංගම දුරකථන 250ක් ඔවුනට දිනපතා ජයග්‍රහණය කළ හැකිය. එමෙන්ම මාසික දිනුම් ඇදීම සඳහා ද සුදුසුකම් ලබයි.පසුගෙවුම් පාරිභෝගිකයෙකු විසින් ගෙවනු ලබන මාසික බිල්පත් වටිනාකමෙහි සෑම රුපියල් 50ක් සඳහාම මාසික දිනුම් ඇදීම සඳහා සුදුසුකම් ලැබීමේ එක් අවස්ථාව බැගින් හිමිවන අතර පසුගෙවුම් මාසික බිල්පත් ගාස්තුව නියමිත දිනයේදී හෝ ඊට පෙර ගෙවා ඇත්නම් බිල්පත් වටිනාකමේ සෑම රුපියල් 100ක් සඳහාම මාසික දිනුම් ඇදීම සඳහා සුදුසුකම් ලැබීමේ බෝනස් අවස්ථාව බැගින් හිමිවේ.මාසික දිනුම් ඇදීමේ පළමු ත්‍යාගය KIA Sportage SUV ජීප් රථයකි. දෙවන ත්‍යාගය ලෙස Suzuki Swift මෝටර් රථයක් සහ තුන්වන ත්‍යාග ලෙස Bajaj Discovery මෝටර් සයිකල් 20කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103134</link>
    <topic>විදේශ ගමන් බලපත් කාර්යාලයේ එටිසලාට් සේවා මධ්‍යස්ථානයක්</topic>
    <author/>
    <content>විදේශ ගමන් බලපත් කාර්යාලයේ එටිසලාට් සේවා මධ්‍යස්ථානයක්එටිසලාට් සමාගමේ 13 වැනි සේවා මධ්‍යස්ථානය කොළඹ විදේශ ගමන් බලපත් කාර්යාලයේදී විවෘත විය. මේ එටිසලාට් මධ්‍යස්ථානයේදී පෙර හා පසු ගෙවුම් සබඳතා, බිල්පත් ගෙවීම, GPRS හා ඊ මේල්, VAS ක්‍රියාත්මක කිරීමේ පහසුකම්, පැකේජ මාරු කිරීමේ පහසුකම් හා නොමිලේ අන්තර්ජාලය භාවිත කිරීමේ පහසුකම් ඇතුළු පහසුකම් රැසක් සැපයෙනු ඇත.  පෙර ගෙවුම් සන්නම් කළමනාකරු ෂමීල් බිෂ්රි මහතා, ජ්‍යෙෂ්ඨ විකිණුම් හා වෙළෙඳ නියෝජිත සේවා කළමනාකරු පරාක්‍රම විජේරත්න මහතා, ජ්‍යෙෂ්ඨ සන්නම් අලෙවිකරණ කළමනාකරු සුජීව පෙරේරා මහතා හා ප්‍රධාන විකිණුම් නිලධාරී සංජීව සමරසිංහ මහතා මධ්‍යස්ථානය විවෘත කිරීමට එක්වෙමින්.සෙලින්කෝ හෙල්ත් කෙයාර් සර්විසස් අධ්‍යක්ෂ මණ්ඩලයට පිළිකා රෝග පිළිබඳ විශේෂඥ වෛද්‍ය සරත් අබයකෝන් එක්වෙයි.වෛද්‍ය අබයකෝන් මහතා සෙලින්කෝ විකිරණ ප්‍රතිකාර මධ්‍යස්ථානයේ ජ්‍යෙෂ්ඨ පිළිකා රෝග පිළිබඳ විශේෂඥවරයකු ලෙස සහ ආයතනයේ වෛද්‍ය අධ්‍යක්ෂවරයා ලෙස සේවයේ නිරත වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103135</link>
    <topic>“උතුරෙන් දකුණට” පාපැදි සවාරියට එළිෆන්ට් හවුස් අනුග්‍රහය</topic>
    <author/>
    <content>“උතුරෙන් දකුණට” පාපැදි සවාරියට එළිෆන්ට් හවුස් අනුග්‍රහයශ්‍රී ලංකා බාලදක්ෂ සංගමය සංවිධානය කළ “උතුරෙන් දකුණට” පාපැදි සවාරියට එළිෆන්ට් හවුස් නිල අනුග්‍රාහකත්වය දැක්වීය.සතියක් පුරා පැවැත්වුණු එම පාපැදි සවාරිය යාපනය පේදුරුතුඩුවෙන් ඇරැඹි අතර පෙබරවාරි 19 වැනිදා කොළඹට ළඟා විය.එළිෆන්ට් හවුස් ශීත ආහාර අංශ ප්‍රධානී නීල් සමරසිංහ මහතා කියා සිටියේ “තම සමාගමේ සමාජීය වගකීම හඳුනා ගනිමින් මෙවැනි කර්තව්‍යයන් තවත් දිරිමත් කිරීමට තමන් ඇප කැප වී ක්‍රියා කරන බවයි.”එළිෆන්ට් හවුස් බෙවරේජස් අංශ ප්‍රධානී චන්දිම පෙරේරා, එළිෆන්ට් හවුස් ශීත ආහාර අංශ ප්‍රධානී නීල් සමරසිංහ මහත්වරුන් තම අනුග්‍රාහකත්වය ජනාධිපති ආර්යා ශිරන්ති රාජපක්ෂ මැතිනියට ප්‍රදානය කරමින්. එළිෆන්ට් හවුස් වෙළෙඳ නාම ක්‍රියාකාරී කළමනාකරු මෛත්‍රී විතානගේ මහතා ද මෙහි සිටී.බාර්ට්ලීට් සහ සමාගමේ, මූල්‍ය සේවා සමූහය වන බාර්ට්ලීට් ට්‍රාන්ස්කැපිටල් සමාගම පසුගිය මාස 08 සඳහා රුපියල් බිලියන 1.2 ක බදු පසු ලාබයක් වාර්තා කරයි.පසුගිය වසරේ මෙහෙයුම් මඟින් ලද රුපියල් මිලියන 225 ක පිරිවැටුමට ගෝලීය මූල්‍ය ක්ෂේත්‍රයේ ප්‍රමුඛයකු වන රෙලිගෙයාර් එන්ටර්ප්‍රයිසස් ලිමිටඩ් සමාගම සමඟ ඇති කර ගන්නා ලද හවුල්කාරිත්වය හා ;කාටස්වල සිදු කරන ලද ආයෝජනයන්ගෙන් ලද රුපියල් මිලියන 700 ක එකතු වීමෙන් සමාගමට විශිෂ්ට වර්ධනයක් අත් කර ගැනීමට හැකි වී ඇති බව සමාගමේ සභාපති ඒ. එස්. ජයවර්ධන මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103136</link>
    <topic>“මයි කෝලා” විකුණුම් බළකායේ විශිෂ්ටයන්ට සම්මාන</topic>
    <author/>
    <content>“මයි කෝලා” විකුණුම් බළකායේ විශිෂ්ටයන්ට සම්මානමයි බෙවරේජර්ස් මාකටිං පුද්ගලික සමාගම මඟින් තම විකුණුම් බළකායේ සාමාජිකයන් දිරිමත් කිරීම සඳහා වෝටර්ස් එජ් හෝටලයේදී සම්මාන ප්‍රදානෝත්සවයක් නොබෝදා පැවැත්වීය.‘මයි කෝලා මැරතන් 2010’ විකුණුම් තරගයට අදාළ එම උත්සවයේ අරමුණ වූයේ තම විකුණුම් බළකාය ඇගැයීමට හා ඔවුන්ගේ විශිෂ්ට සේවය වෙනුවෙන් සම්මාන පිදීමය.‘මයි කෝලා මැරතන් 2010’ තරගය, කළමනාකාර අධ්‍යක්ෂ මහලිංගම් සර්මා මහතාගේ සංකල්පයක් මත ආරම්භ කරන ලද්දකි.“සිය සමාගමේ සේවකයන්, සමාගම සතු වටිනාකම වත්කම බව සර්මා මහතා පැවසීය. “ඔවුන් නිෂ්පාදනවල ගුණාත්මකභාවය වැඩි දියුණු කිරීම සඳහා ප්‍රමුඛත්වය ලබා දෙනවා.ශීඝ්‍ර ලෙස වෙළෙඳපළෙහි තමනට හිමි කොටස වර්ධනය වීම මඟින් සේවකයන්ගේ කැපවීම, ධෛර්ය, කාර්යක්ෂමතාව හා සඵලතාවය පෙන්නුම් කරන බව ද ඔහු ප්‍රකාශ කළේය.සමාගමේ අපේක්ෂාව වන්නේ 2015 වසර වන විට වෙළෙඳපළෙහි 10% කොටසක් හිමිකර ගැනීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103137</link>
    <topic>සෙස්ටා නව මුහුණුවරකින් වෙළෙඳපොළට</topic>
    <author/>
    <content>සෙස්ටා නව මුහුණුවරකින් වෙළෙඳපොළටවටවල ප්ලාන්ටේෂන් අනුබද්ධිත වටවල මාකටින් සමාගම සිය ප්‍රමුඛතම වෙළෙඳනාමය දියුණු කළ නව ඇසුරුමකින් යළි හඳුන්වා දෙයි. නව දියුණු කළ ඇසුරුම මඟින් තම වෙළෙඳ නාමය වෙළෙඳ පොළ තුළ හිමිකරගෙන ඇති ස්ථානය තවත් ඉහළ නැංවීමටත් දීප ව්‍යාප්තව එහි අලෙවිය වර්ධනය කිරීමටත් රුකුලක් සපයනු ඇත.කළමනාකාර අධ්‍යක්ෂ විෂ් ගෝවින්දසාමි මහතා පැවසුවේ, “අපේ ඇසුරුමේ සිදු කළ වෙනස්කම තුළින් අපේ පාරිභෝගිකයන් වෙත වැඩි ආකර්ෂණයක් එක් කොට මේ වෙළෙඳ නාමයේ ජනපි‍්‍රයත්වය තව තවත් ඉහළ නැංවෙනු ඇතැයි අපි විශ්වාස කරනවා” යන්නයි.“ආරම්භයේදී සෙස්ටා සීමාවී තිබුණේ විශේෂිත පාරිභෝගික ප්‍රජාවක් ඉලක්ක කරගත් වෙළෙඳ පොළකට පමණයි. ආර්ථිකය දිනෙන් දින වර්ධනය වන නිසා අපේ ඉලක්කගත පාරිභෝගික ප්‍රජාව තවත් පුළුල් කළ යුතු බව අපේ විශ්වාසයයි. මේ නැවත හඳුන්වාදීමේ මූලිකතම අරමුණ වන්නේ තව තවත් පාරිභෝගික සංඛ්‍යාව වර්ධනය කර ගැනීමයි. ඒ නිසා තවදුරටත් මෙය කුඩා පිරිසක් පමණක් ඉලක්ක කරගත් නිෂ්පාදනයක් නොවේ.” ප්‍රධාන විධායක නිලධාරී විසල් වික්‍රමරත්න මහතා පැවසීය.  මෙහෙයුම් කළමනාකරු / තේ රස පරීක්ෂක රොෂාන් ඩේවිඩ්, ප්‍රධාන විධායක නිලධාරී දුෂි රත්නසිංහම්, සමූහ කළමනාකාර අධ්‍යක්ෂ විෂ් ගෝවින්දසාමි, ප්‍රධාන විධායක නිලධාරී විසල් වික්‍රමරත්න, විකුණුම් හා අලෙවි සාමාන්‍යාධිකාරී අසිත අබේසේකර හා වෙළෙඳනාම කළමනාකරු / ව්‍යාපාරික විශ්ලේෂක දමිත් ද අල්විස් මහත්වරු නව ඇසුරුම හඳුන්වා දෙන අවස්ථාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103138</link>
    <topic>ශ්‍රී ලංකා ඉන්ෂුවරන්ස් අභියෝගතා කුසලානය අල්පිටිය මහ විදුහලට</topic>
    <author/>
    <content>ශ්‍රී ලංකා ඉන්ෂුවරන්ස් අභියෝගතා කුසලානය අල්පිටිය මහ විදුහලටදැයට කිරුළ ජාතික ප්‍රදර්ශනයට සමගාමීව ශ්‍රී ලංකා රක්ෂණ සංස්ථාව සංවිධානය කළ දැනුම මිනුම තරගාවලියෙන් මොනරාගල දිස්ත්‍රික්කයේ පාසල් 22 ක් අබිබවා අල්පිටිය මහ විද්‍යාලය ශ්‍රී ලංකා ඉන්ෂුවරන්ස් අභියෝගතා කුසලානය හිමිකර ගත්තේය. අනුශූරතාවය කතරගම ජනාධිපති විද්‍යාලයට හිමි විය.දැයට කිරුළ ප්‍රදර්ශනයේදී සංවර්ධනය වන රටකට රක්ෂණයේ ඇති වැදගත්කම මෙන්ම නව රටාවකින් සැලසුම් වී ඇති ශ්‍රී ලංකා රක්ෂණ සංස්ථාව ඒ සඳහා දායකත්වය ලබා දෙන්නේ කෙසේ ද යන්න, මහජනතාව දැනුවත් කිරීම හා පාසල් ළමයින් සඳහා රක්ෂණය පිළිබඳ අධ්‍යාපනික දැනුමක් ලබාදීමට ද වැඩසටහන් මාලාවක් සම්පාදනය කර තිබිණි.එම වැඩසටහන් මාලාව යටතේ විශේෂ ස්ථානයක් ලබා දී තිබුණේ මොනරාගල දිස්ත්‍රික්කයේ පාසල් ශිෂ්‍ය ශිෂ්‍යාවන් අතර පැවැත්වුණ දැනුම මිනුම අධ්‍යාපනික තරග මාලාවටයි.ශ්‍රී ලංකා ඉන්ෂුවරන්ස් බිලියන 6 ක ප්‍රාග්ධනයකින් ද බිලියන 88 ක වත්කම් සම්භාරයකින් ද පරිපූර්ණ මූල්‍ය ස්ථාවරත්වය වෙනුවෙන් ”Ficth Rating AA” සහ “Ram Rating AAA” සම්මානයෙන් ද පිදුම් ලැබු ප්‍රධාන පෙළේ රාජ්‍ය රක්ෂණායතනයකි. බිලියන 50 ක ජීවිත රක්ෂණ අරමුදලකින් ද ශ්‍රී ලංකා ඉන්ෂුවරන්ස් සමන්විත වේ.  මොනරාගල අල්පිටිය මහා විද්‍යාලයේ ශිෂ්‍ය ශිෂ්‍යාවන් හා විදුහල්පති ඇතුළු ගුරුවරු ගුරුවරියන් ශ්‍රී ලංකා ඉන්ෂුවරන්ස් කළමනාකරුවන් අතින් අභියෝගතා කුසලානය ලබාගත් අයුරු.මානව සම්පත් කළමනාකරණයේ වෘත්තිය තත්ත්වය සංවර්ධනය කිරීම උදෙසා ස්ථාපිත කරන ලද මෙරට ප්‍රමුඛ පෙළේ ආයතනයක් වන IPM ආයතනය විසින් පසුගිය දා හිටපු සභාපතිවරුන්ට උපහාර පුදනු ලැබීය. වත්මන් සභාපතිවරයා වන අජිත් ආර්. ද කොස්තා මැතිතුමා අතින් උපහාර පිදීම සිදු කෙරිණ.පිටරට රැකියාවන්හි නියුතු ශ්‍රී ලාංකිකයන්ගේ, මෙරට සිටින ඥාතින්ගේ අවශ්‍යතා සපුරාලීම සඳහා කෙයාරින් හෑන්ඩ් ලංකා පෞද්ගලික සමාගම විසින් විශේෂ පාරිභෝගික සේවාවක් අරඹයි.රට රැකියාවල නිරතව සිටින ලක්ෂ සංඛ්‍යාත ශ්‍රී ලාංකිකයන්ට, ශ්‍රී ලංකාවේ වෙසෙන සිය මවුපියන් ඇතුළු ඥාතින්ගේ අවශ්‍යතා ඉටුකිරීමට පෞද්ගලිකව යොමුවීමේ හැකියාවක් නැති වීමේ අඩුපාඩුව පිරිමැසීම පිණිස, මේ සේවාව ඇරැඹු බව, කෙයාරින් හෑන්ඩ් ලංකා පෞද්ගලික සමාගමේ කළමනාකාර අධ්‍යක්ෂ ලසන්ත ද සිල්වා මහතා කොළඹ පැවැති මාධ්‍ය හමුවකදී ප්‍රකාශ කළේය.මහලු වයසේ පසුවන මවුපියන් ඇතුළු සමීප ඥාතින්ගේ අවශ්‍යතාවයන් සපුරා දෙන මෙවැනි සේවාවක් දකුණු ආසියාවේ ආරම්භ වන පළමු අවස්ථාව මෙය බව ද ඔහු අවධාරණය කරයි.ලබාදීමට සැලැසුම් කොට ඇති සේවා අතර, බැංකු කටයුතු, විදුලි සහ ජල බිල්පත් ගෙවීම, වෙළෙඳසල්වලින් භාණ්ඩ සහ ඖෂධ ලබා දීම මෙන්ම ගෘහස්ථ කටයුතුවලදී මුහුණ දෙන හදිසි අවස්ථා සඳහා කාලය යොමු කිරීම ද වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aj1103139</link>
    <topic>රිචඩ් පීරිස් කොටස් වෙළෙඳපොළ මෙහෙයුම් අරඹයි</topic>
    <author/>
    <content>රිචඩ් පීරිස් කොටස් වෙළෙඳපොළ මෙහෙයුම් අරඹයිරිචඩ් පීරිස් ව්‍යාපාර සමූහය, ශ්‍රී ලංකාවේ කොටස් වෙළෙඳපොළ මෙහෙයුම් සඳහා, රිචඩ් පීරිස් සිකියුරිටීස් (පුද්) සමාගම නමින් නව සමාගමක් පසුගියදා ඇරැඹීය.නව සමාගම ඇරැඹීමේ උත්සවයේදී එහි සභාපති සේන යද්දෙහිගේ මහතා විසින් සමාගමේ සමීක්ෂණ වාර්තාව, ශ්‍රී ලංකා මහා බැංකුවේ අධිපති, අජිත් නිවාඩ් කබ්රාල්, කොළඹ කොටස් වෙළෙඳපොළේ සභාපති, නිහාල් ෆොන්සේකා හා සුරැකුම්පත් හා හුවමාරු කොමිසමේ අධ්‍යක්ෂ ජනරාල් මලික් කාදර්, Credit Suisse හි කළමනාකාර අධ්‍යක්ෂ, ගිඩෝ බ්‍රාස්ලර් හා ලංකා බැංකුවේ සභාපති ආචාර්ය ගාමිණි වික්‍රමසිංහ යන මහත්වරුන්ට පිරි නැමුනු ලැබීය.සියලු පහසුකම්වලින් සමන්විත රිචඩ් පීරිස් සිකියුරිටීස් (පුද්) සමාගමේ ප්‍රධාන කාර්යාලය, හයිඩ්පාර්ක් කෝනර් හි විවෘත කළ අතර, එහි ආයෝජකයන්ට වෙළෙඳපොළ වෙනස්වීම් නිරීක්ෂණය හා ගනුදෙනු සිදු කළ හැකි විශාල කාර්යාලයක් ද වෙති. එමෙන්ම මෙහි අන්තර්ජාලය ඔස්සේ ගනුදෙනු කිරීමේ නූතන තාක්ෂණික පහසුකම් ද සපයා තිබේ. කොළඹ කොටස් වෙළෙඳපොළ හා සුරැකුම්පත් හා හුවමාරු කොමිසම විසින් ගනුදෙනු කිරීමේ බලපත්‍රය රිචඩ් පීරිස් සිකියුරිටීස් (පුද්) සමාගමට ප්‍රදානය කළ අතර, එයින් එම සමාගම සෙසු මූල්‍ය සේවා ක්ෂේත්‍රයන්ට අවතීර්ණ වීමක් ද සංඥා කෙරේ.  රිචඩ් පීරිස් සමාගමේ සභාපති, ආචාර්ය සේන යද්දෙහිගේ මහතා විසින් තම සමාගමේ සමීක්ෂණ වාර්තාව ශ්‍රී ලංකා මහ බැංකුවේ අධිපති, අජිත් නිවාඩ් කබ්රාල් මහතාට පිළිගැන්වූ අවස්ථාවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>13</day>
    </date>
    <link>http://www.silumina.lk/2011/03/13/_art.asp?fn=aw1103131</link>
    <topic>නිර්මලා දැක්ක ගමන් මගේ හිත බැඳුණා</topic>
    <author>මතුගම</author>
    <content>සිතට වහල්වීමෙන් දුර දිග නොබලා විනෝදය පිණිස සුළුවෙන් පටන් ගන්නා දේවල් අවසානයේ ජීවිත පවා බිලි ගන්නා තත්ත්වයට පත්වන අවස්ථා බොහෝ ය. සුගති වශයෙන් හඳුන්වනු ලබන දිව්‍ය ලෝක හයත් මනුෂ්‍ය ලෝකයත් කාම ලෝක වශයෙන් නම් කොට ඇත. මේ ලෝකයන්හි උපදින සත්ත්වයා නිතර ම උත්සාහ කරන්නේ සිත සතුටු කිරීමට ම ය. පංචේන්ද්‍රියයන් පිනවීමෙන් සිදු වන්නේ එයයි, මිනිස් ලොව ඉපදී සිටින සෑම කෙනෙක් ම නිතර ම උත්සාහ ගන්නේ සිත පිනවීමට ම ය. ඊට ගැහැනු පිරිමි භේදයක් නැත.නිර්මලා විසි හැවිරිදි පියකරු තරුණියකි. වසර දෙකක පටන් කාලයක සිට ඇය හරියට කෑමක් බීමක් අර ගත්තේ නැත. බලාගත් අත බලාගෙන උන්නාය. වරෙක ඇගේ නෙතින් ගලන කඳුළු දෙකපොල දිගේ රූරා වැටුණේ ඇයත් නොදැනුවත්ව ම ය. ඇයට සුදුසු රැකියාවක් නොලැබීම නිසාත් ඇගේ සමකාලීන මිතුරියෝ විශ්ව විද්‍යාල අධ්‍යාපනය ලබමින් රැකියා ලබා සිටින නිසාත් මෙසේ සිදු වී ඇතැයි මව්පියෝ සිතූහ. \දිනෙන් දින ම නිර්මලා කායික හා මානසික වශයෙන් පහතට වැටෙනු බලා සිටිය නොහැකි තැන ඇය බටහිර වෛද්‍ය ප්‍රතිකාර සඳහා ඉදිරිපත් කළහ. එහෙත් ඒ ප්‍රතිකාරවලින් සතුටුදායක සුවයක් ලබා ගත නොහැකි විය. ඒ වෛද්‍යවරුන්ගේ ම උපදෙස් පරිදි මානසික රෝග පිළිබඳ විශේෂඥ වෛද්‍යවරයකු වෙත ගෙන ගියහ. ඇයට මානසික රෝගයක් ඇතැයි නිගමනය කොට ප්‍රතිකාර කළ අතර එයින් උදේ සවස පෙති ගිලින්නට ඇයට සිදුවිය. මේ අතර තුන් හතර වතාවක් ම නිර්මලා සිය ජීවිතය හානි කැර ගැනීමට ද තැත් කළාය.උසස් පෙළ ප්‍රතිඵල නිකුත් විය. නිර්මලා එයින් ද අසමත්ව ජීවිතයේ සියලු බලාපොරොත්තු අතහැර සිටියාය. බලාගත් අත බලා සිටින නිර්මලාගේ දෑසෙන් නිකුත් වූයේ හිස් බැල්මකි. පිඟානට බෙදා දුන් බත් ටික අත ගගා සිටියා මිස බත් අහුරක් කටට ගියේ නැත. අවසානයේ මේ ජීවිතය පවත්වා ගෙන යා යුතු නිසා ඇයට බත් කවන්නට ඇගේ අම්මාට සිදු විය. ඒත් බත් අහුරු තුන හතරක් පමණි.වෛද්‍ය ප්‍රතිකාරවලින් සුවයක් නොලද තැන ඇය ගුප්ත ගවේෂණ මධ්‍යස්ථානයට කැඳවා ගෙන ආවාය. එහි දී ආගමික වතාවත් කරන විට ඇය ප්‍රලය වූවා ය.“කවුද? කවුද? මේ ඇඟට රිංගා ගෙන ඉන්නේ?”“මම නිර්මලාට ආදරෙයි”“ආදරේ ගැන නොවෙයි ඇහැව්වේ. මේ කවුද කියලා?”“මම නාමල්”“නාමල් කවුද? කොහේද?”“මම හොරණ”“ඉතින් නිර්මලාට තියෙන සම්බන්ධය?”“මෙයා පන්ති ආවේ හොරණ”“හා... හා... හොරණ පන්ති ආවාම දැකලා කතා කරලා”“යාළු වුණා ද?”“ඔව්. නිර්මලා දැක්ක ගමන් මගේ හිත බැඳුණා.”“ඉතින්”“ඉතින් අපි නිතර නිතර මුණ ගැහුණා. මගේ කීමට නිර්මලාත් පන්ති නොගිහින් මා එක්ක ඇවිදින්නත් ගියා.”“ඊට පස්සෙ?”“දවසක් නිර්මලා මා අතින් අනාථ වුණා. එදා නිර්මලා නොසෑහෙන්න ඇඬුවා. ගෙදර යන්න ම බැහැ කීවා. මම දහසක් පොරොන්දු දීලා එදා එයාව ගෙදර යැව්වා.”“ඉතින් නිර්මලා මොකද කීවේ”“එයාව බඳින්න කීවා”“ඔව් ඒක හරි. ඇයි නොබැන්දේ?”“මහත්තයා, මට නිර්මලාව බඳින්න බැහැ. මම දරුවො දෙන්නෙක් ඉන්න තාත්තා කෙනෙක්.”“මහා අපරාධයක් නේ”“මම නිර්මලාට යෝජනා කළා. මේ ප්‍රදේශය අතහැර වෙන පළාතකට ගිහින් ජීවත් වෙමු කියලා.”“ඇයි නාමල් කලින් නොකීවෙ නිර්මලාට තමුන් විවාහකයෙක් බව.”“මට ලෝබ හිතුණා. නිර්මලාට මම ආදරෙයි”“ඇයි ඔබට බිරියක් ඉන්නවානෙ”“එයා බිරියක් නොවෙයි. වදකාරියක්”“ඉතින් නිර්මලා වෙන පළාතකට යන්න කැමති වුණා ද?”“නැහැ.”“ඒ ඇයි”එක සැරයක් රැවටුණා මදිවට ආයෙත් අමාරුවෙ වැටෙන්න බැහැ කීවා.”“ඒකත් ඇත්ත. ඉතින්”“ඊට පස්සෙ නිර්මලා මට මුණ ගැහෙන්න ආවෙ නෑ.”“ඊට පස්සෙ”“මම නිර්මලාට ආදරෙයි. මට මෙයා නැතුව ඉන්න බෑ. මට උවමනා වුණා අඩු ගණනේ මෙයාගෙ බඩේ ළමයෙක් වෙලා උපදින්න. එහෙමවත් හිතාගෙන මම ලියමනක් ලියා තබා බෙල්ලෙ වැළ දාගෙන මළා. මම මෙයාගෙ බඩේ ළමයෙක් වෙලා උපදිනවා.”“තමුන්ට එහෙම උපදින්න බෑ”“ඇයි බැරි?”“තමුන් මේ ළමයාගෙ ජීවිතය අඳුරුකර මහා පාපයක් කළේ, ජීවිතයට හානි කැර ගැනීමත් පාපයක්. තමුන් දැන් අපාගත වෙලා. දැන් නාමල් නොවෙයි. දැන් පේ‍්‍රතයෙක්.”“ඒ වුණාට මම නිර්මලාට ආදරෙයි.”“තමුන්ගෙ ආදරෙන් වැඩක් නෑ. මේ ළමයාගෙ ජීවිතෙත් නැති වෙලා තවත් අකුසල් කරගන්නවා. තමුන්ට අවුරුදු ලක්ෂ ගණනක් ඔය පේ‍්‍රතාත්මයේ දුක් විඳින්න වෙනවා. මේ ළමයාත් මෙහෙම දුක් විඳලා දුගතිගාමී වෙන්න පුළුවන්. තමුන් මේ ළමයාට ආදරේ නම් ඇයි මේ වද දෙන්නෙ?”“මට නිර්මලාව දාල යන්න බෑ”“තමුන් මේ ළමයගේ ජීවිතය කාලකණ්ණි කළා මදිවට මරා ගන්න ද හදන්නෙ?”“අනේ! එහෙම නම් වෙන්න එපා”“එහෙම නොවෙන්න නම් තමුන් මේ ශරීරයෙන් ඉවත්ව යන්න ඕනෑ”මේ අමනුෂ්‍යයා ජීවත්වන්නේ නිර්මලාගේ ම ශරීරයෙනි. ඒ නිසා දින විසි එකක් නොකඩවා බෝධි පූජා කිරීමටත්, පිරිත් සූත්‍ර කීපයක් භාවිත කරන්නටත් උපදෙස් ලැබුණි. ගමේ පන්සලට දන් වේලක් පිරි නමා නාමල් නමින් පින් අනුමෝදන් කරන්නටත් එය තරහ වෛරයකින් තොරව මෛත්‍රීයයෙන් ම සිදු කරන්නටත් නියම කැරිණි.දින විසි එකේ බෝධි පූජාවෙන් පසු නිර්මලා නැවත ගවේෂණයට ලක් වූවාය. එහි දී ඇය නැවතත් ප්‍රලය වූවාය.“අද කවුද මේ ඇඟට ඇවිත් ඉන්නේ?”“අදත් මම ම යි මහත්තයෝ”“මම ම යි කියන්නේ කවුද?”“නාමල්”“ඇයි කලින් දවසෙ පින් අරගෙන යනවැයි කීවා නේද?”“කීවා නම් තමයි. දැන් නිර්මලා බෝධි පූජා තියලා එදාට වඩා පුණ්‍යවන්තයි. ශක්තිමත්. මම මෙයා ගෙ ශරීරෙ ඉන්න බැරි තරමට දැන් නිර්මලාගෙ පින බලවත්. ඒත් මට මෙතැනින් යන්න වෙන තැනක් නැහැනෙ. ගියත් මට ආහාර නතුව යනවා.”“ඉතින් නාමල් මෙච්චර කල් ආහාරයට ගත්තේ මොනවා ද?”“නිර්මලාගේ සෙම්, සොටු, අපවිත්‍ර ලේ, අසූචි, තමයි මම ආහාරයට ගත්තේ. මෙතැනින් ගියොත් මට ඒකත් නැතුව යනවා.”“දැන් තමුන්ට පැහැදිලි නේද? තමුන් දැන් නාමල් නොවෙයි. පේ‍්‍රතයෙක්.” (පේ‍්‍රතයා හඬා වැළපෙයි)“ඇයි බෝධි පූජා තියලා, පින්කම් කරලා තමුන්ට පින් දුන්නා නේද?”“පින් දුන්නට ගන්න බැරිනම් මොනවා කරන්න ද මහත්තයෝ”“ඇයි පින් ගන්න බැරි?”“මගෙන් නිර්මලාට වෙච්ච අපරාධය මගේ හිත ඇතුළේ ගින්නක් වගේ ඇවිළෙනවා. ඒ වගේම නිර්මලා අනාථ වෙලා ඉන්නවා පෙනෙන කොට ඒ ගින්න වැඩි වෙනවා. අනිත් පැත්තෙන් මගේ දරුවෝ දෙන්නා දුක් විඳිනවා. ඒ දෙන්නා ගැන හිතුණත් හිත වේදනා දෙනවා. ඒ වගේ ගින්නකින් දැවි දැවී ඉන්න කොට පින් අනුමෝදන් වෙන්න බැහැ මහත්තයෝ. අත් දෙක උස්සලා සාදු සාදු කියලා පින් අනුමෝදන් වෙන්න මට ශක්තිය නෑ.”“දැන් තමුන්ට වැටහෙනවා නේද පාපයේ බරපතළකම. තමන්ගේ සිතමයි ප්‍රධාන වෙන්නේ. පින කියන්නේ පිනා යෑම. සතුටු වීම. හිතට සතුටක් ගොඩ නගා ගන්න බැරි වුණාම කොහොමද තව කෙනෙක් දෙන පින් අනුමෝදන් වෙන්නේ. තමන් කළ කර්මයේ විපාක තමන්ම ගෙවන්න ඕනෑ. ඒක අපටවත්, බුදු හාමුදුරුවන්ටවත් ගෙවන්න බැහැ. දැන් නිර්මලාගේ පවුලේ අය පින්කම් කරලා නිර්මලාව ශක්තිමත් කරලා. තමුන්ට අදින් පස්සෙ නිර්මලාගෙ ශරීරයේ ඉන්න බෑ.”“ඔව් මහත්තයෝ මට වැටහෙනවා. මම දැන් යනවා යන්න”“දැන් කොහේද යන්නේ?”“වෙන කොහේ යන්න ද මහත්තයෝ. මම හදාපු ගෙදරට යනවා. මෙච්චර කාලයක් නිර්මලාගෙ ශරීරයේ ජීවත්වුණේ එයාට තිබුණු ආදරය නිසා. දැන් නිර්මලා බෝධි පූජා තියනවා. සිල් සමාදන් වෙනවා. භාවනා කරනවා. දැන් එයාගෙ ශක්තිය තුළ මට ඉන්න බෑ. මම මගේ ගෙදරට යනවා” යැයි කියනවාත් සමඟ නිර්මලා සිහිසුන්ව වැටුණා ය.ඇයට, පැන් ටිකක් පොවා අවදි කළ විට ඉතා ම ප්‍රබෝධවත් සිනහබර මුහුණකින් යුතුව ප්‍රසන්නව වටපිට බැලුවා ය.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103201</link>
    <topic>ජනබලය හමුවේ ජවිපෙත් එජාපයත් බිමට ම ඇද වැටේ</topic>
    <author>සුනිල් දයා අල්විස් / අරුණි මුතුමලී</author>
    <content>තිස්සමහාරාමයෙන් ජවිපෙත් සජිතුත් පලවා හරීපාවා දෙන්නවුන්ට පරාජයක්සුනිල් දයා අල්විස් / අරුණි මුතුමලීපළාත් පාලන මැතිවරණයෙන් පෙන්නුම් කළ ජනමතය හමුවේ එක්සත් ජාතික පක්ෂය හා ජනතා විමුක්ති පෙරමුණ දේශපාලන වශයෙන් ඇද වැටී ඇතැයි දේශපාලන විශ්ලේෂකයෝ පෙන්වා දෙති.ජනතා විමුක්ති පෙරමුණ මුළු රටෙන් ම ලබාගැනීමට සමත් වූයේ සියයට තුනක තරම් ඉතා අවම ඡන්ද ප්‍රතිශතයක් පමණි. එජාපය තම දේශපාලන ඉතිහාසයේ විශාලම පසුබෑම පෙන්නුම් කෙළේ එම පක්ෂය සමස්ත ප්‍රතිඵල සටහනේ තෙවැනි ස්ථානයට පත් වෙමිනි. එජාපයට දිනාගත හැකි වූයේ පළාත් පාලන ආයතන 9 ක් පමණි. මීට පෙර ඔවුන් ගේ බලයට නතුව පැවති  වත්තල - මාබෝල - පෑලියගොඩ වැනි පළාත් පාලන ආයතන 19 ක් මෙවර එ.ජා.නි. ස ට අයත් විය. දෙමළ සන්ධානය දෙවැනි තැනට පත් වූයේ පළාත් පාලන ආයතන 12 ක බලය ලබා ගනිමිනි.මෙවර පළාත් පාලන මැතිවරණයේදී දැඩි අවධානය යොමු ව තිබුණේ තිස්සමහාරාමය ඡන්ද බල ප්‍රදේශය වෙත ය. ජනතා විමුක්ති පෙරමුණේ බලකොටුව ලෙස සැලකුණ එම ප්‍රදේශය ඊටත් අමතරව එජාපයේ නැඟී එන නායකයා ලෙස සැලකුණු සජිත් ප්‍රේමදාස මහතා ද හම්බන්තොට හා තිස්සමහාරාමයේ දී සන්ධාන ආණ්ඩුවට තර්ජනයක් එල්ල කොට ආණ්ඩුව පෙරළන සටනට මුල පුරන බව කීව ද ජ.වි.පෙ තිස්සමහාරාමය අහිමි කොට ගත්තේ එහි තෙවැනි තැනට පත් වෙමිනි. එක්සත් ජාතික පක්ෂය හම්බන්තොට ඇතුළු මුළු රටෙන් ම ලබාගත්තේ දරුණු පසුබෑමකි.උතුරු අප්‍රිකාවේ මෙන් ශ්‍රී ලංකාවේද මහජනතාව පාරට බස්සවා ආණ්ඩු පෙරළන බවට ප්‍රචාරය කළ අයට ද මේ මැතිවරණයෙන් මහජනතාව නිසි පිළිතුරු ලබාදී ඇති බවත් දේශපාලන විචාරකයෝ සඳහන් කරති. එමෙන් ම ශ්‍රී ලංකාව සම්බන්ධයෙන් විදේශ රටවල සිට විරුද්ධවාදී ලෙස ක්‍රියා කරන බලවේග වලට ද මෙරට මහජනතාව නිසි පිළිතුරු දී ඇති බැව් අවසන් ප්‍රතිඵලය විශ්ලේෂණය කරන විචාරකයෝ සඳහන් කරති.මෙවර පැවැති පළාත් පාලන මැතිවරණයෙන් එක්සත් ජනතා නිදහස් සන්ධානයට ප්‍රබල ජනවරමක් ලැබුණු අතර ප්‍රධාන විපක්ෂය වූ එ.ජා.ප.ය අනපේක්ෂිත ලෙස තෙවැනි ස්ථානය දක්වා විශාල පසුබෑමකට ලක්වී ඇති බැව් දේශපාලන විශ්ලේෂකයෝ පෙන්වා දෙති. සමස්ත ප්‍රතිඵලය අනුව එක්සත් ජනතා නිදහස් සන්ධානය ඡන්ද 3300721ක් ලබාගත් අතර පළාත් පාලන ආයතන 205ක බලය තහවුරු කැර ගත්තේය.එ.ජා.ප.යට හැකියාව ලැබුණේ පළාත් පාලන ආයතන නවයක පමණක් බලය ගැනීමටය. මීට පෙර එ.ජා.ප.ය සතුව තිබූ වත්තල – මාබෝල , කතරගම, වැලිගම, පෑලියගොඩ, වැනි පළාත් පාලන ආයතන 19ක් එක්සත් ජනතා නිදහස් සන්ධානයට හිමිවිය. එ.ජා.ප.ය එවැනි පසුබෑමකට ලක්වූයේ සජිත් ප්‍රේමදාස මහතා තම බලකොටුව ලෙස සැලකූ හම්බන්තොට දිස්ත්‍රික්කයෙන් පවා අන්ත පරාජයක් ලබමිනි. එ.ජා.ප.ය මුළු රටෙන්ම ලබාගැනීමට සමත් වූයේ 33.62ක ඡන්ද ප්‍රතිශතයක් පමණි.මේ අතර ජනතා විමුක්ති පෙරමුණ එකම පළාත් පාලන ආයතනයක්වත් ජයග්‍රහණ කිරීමට අපොහොසත් වූ අතර ඔවුන්ගේ බලය පැවැති තිස්සමහාරාමයේ ප්‍රාදේශීය සභාවේ පවා බලය මෙවර අහිමි වූයේ ඔවුන් තෙවැනි තැනට ද පත්වෙමිනි. සමස්තයක් වශයෙන් ජ.වි.පෙ. ලබාගැනීමට සමත් වූයේ 3%ක් තරම් ඉතා අඩු ඡන්ද ප්‍රතිශතයකි. ජනතා විමුක්ති පෙරමුණ මෑත ඉතිහාසයේ ලැබූ දරුණුම පරාජය මෙය ලෙස වාර්තාගත වේ.දෙමළ ජාතික සන්ධානය පළාත් පාලන ආයතන 12ක බලය දෙමළ සන්ධානයට හිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103203</link>
    <topic>ජනපති ඉල්ලීම තිස්සමහාරාම ජනතාව පිළිගනියි</topic>
    <author/>
    <content>මෙවර පැවති පළාත් පාලන මැතිවරණයේදී තිස්සමහාරාමයේ ජනතාව විසින් ජනතා විමුක්ති පෙරමුණ ප්‍රතික්ෂේප කරනු ලැබුවේත් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා දුන්නේත් මහින්ද රාජපක්ෂ ජනාධිපතිතුමාගේ සිතැඟි හඳුනා ගෙන ඒ අනුව තම මතය ප්‍රකාශ කිරීම නිසා බැව් එම ප්‍රදේශයේ ජනතාව කියා සිටිති.මීට පෙර පැවති පළාත් පාලන මැතිවරණයේදී ජනතා විමුක්ති පෙරමුණ තිස්සමහාරාම ප්‍රාදේශීය සභාවේ බලය නතු කැර ගත් අතර ඒ කාලයේදී, ජනාධිපතිතුමා තිස්සමහාරාම ප්‍රදේශයේ දේශපාලන ප්‍රචාරක කටයුතුවලට සහභාගි නොවුණේ ජනතා විමුක්ති පෙරමුණට කෘතගුණ සැලකීමක් වශයෙන් බවත් ඔවුහු පවසති.ඒ අනුව ජනාධිපතිතුමාගේ සිතැඟි හඳුනාගත් එම ජනතාව පසුගිය මැතිවරණයේදී ජනතා විමුක්ති පෙරමුණට තිස්සමහාරාම ප්‍රාදේශීය සභාවේ බලය දුන්නේය. මෙවර පළාත් පාලන මැතිවරණයේදී ජනාධිපතිතුමා තිස්සමහාරාම ප්‍රදේශයේ ජනතාව අමතමින් ජ.වි.පෙ. සැබෑ ස්වරූපය පැහැදිලි කිරීමෙන් පසුව එම පක්ෂය ප්‍රතික්ෂේප කොට ජනතාව තිස්සමහාරාමයෙන් ද විශිෂ්ට ජයග්‍රහණයක් එ.ජ.නි.ස. ට ලබාදුන් බැව් එම ප්‍රදේශවාසීන්ගේ මතය වී තිබෙන බැව් දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103202</link>
    <topic>රනිල්-සජිත් දෙන්නම අසාර්ථකයි ගැටුම ගැන ජ්‍යෙෂ්ඨයෝ කල කිරෙති</topic>
    <author>දයා ඩී ෆොන්සේකා</author>
    <content>එජාපයට නායකත්ව මණ්ඩලයක්දයා ඩී ෆොන්සේකාදේශපාලන වශයෙන් රනිල් වික්‍රමසිංහ මහතා සහ සජිත් ප්‍රේමදාස යන දෙදෙනාම අසාර්ථක වී ඇති බවත්, එජාපය නැවත ක්‍රියාකාරී තත්ත්වයට ගෙන ඒමට නම් නායකත්ව මණ්ඩලයක් පිහිටුවිය යුතු බවත් එම පක්ෂයේ ජ්‍යෙෂ්ඨයෝ පවසති.රනිල් වික්‍රමසිංහ මහතා සහ සජිත් ප්‍රේමදාස යන දෙදෙනා ම නායකත්වය දෙමින් ගෙන ගිය එජාප ප්‍රචාරක ව්‍යාපාරය සෑම අංශයකින් ම අසාර්ථක වී ඇති බව පෙන්වා දෙන ඔවුන් තවදුරටත් සඳහන් කරනුයේ; සජිත් ප්‍රේමදාස මහතාට යටත් පිරිසෙයින් තම බල ප්‍රදේශය වන හම්බන්තොට දිස්ත්‍රික්කයෙන්වත් සන්ධානයට යම් පීඩනයක් පෙන්නුම් කිරීමට නොහැකි තත්ත්වයක් උදා වී ඇති අවස්ථාවක රටපුරා විහිදී සිටින එජාප පාක්ෂිකයන්ට නායකත්වය දීම ඒ මහතාට කළ නොහැකි දෙයක් බව මේ මැතිවරණ ප්‍රතිඵලයෙන් සනාථ වූ බවයි.දිගින් දිගටම ලබන පරාජයන් ගෙන් ගැලවීම සඳහා එජාපයට වහාම නායකත්ව මණ්ඩලයක් පත් කළ යුතු බවත් ඔවුහු පවසති. එජාපයේ ප්‍රබල මන්ත්‍රී කණ්ඩායමක ගේ අදහස වී ඇත්තේ එවැනි නායකත්ව මණ්ඩලයකින් මිස වෙනත් ක්‍රමයකින් එජාපයේ අර්බුදය නිරාකරණය කළ නොහැකි බවත් ය.රනිල් වික්‍රමසිංහ සහ සජිත් ප්‍රේමදාස යන මහත්වරුන් දෙදෙනා ම දෙපැත්තකින් එජාප මැතිවරණ ප්‍රචාරක ව්‍යාපාරය ගෙන ගිය ද මේ මැතිවරණයෙන් එම පක්ෂය වෙනදාටත් වඩා පරාජයක් ලබා ඇති බවත් මීට පෙර එජාපයට හිමි වී තිබූ පළාත් පාලන ආයතන විස්සකට ආසන්න ප්‍රමාණයක බලය පවා එජාපයෙන් ගිලිහී ගොස් ඇති බවත් අනාවරණය වූ තත්ත්වයකදී එජාපයේ අනාගත ඉරණම අවිනිශ්චිත තත්ත්වයකට ඇද වැටී ඇති බවත් සඳහන් වෙයි.පවතින තත්ත්වය මත තමන් සහ පාක්ෂිකයන් දැඩි කළකිරීමට පත්ව සිටින බවත් පවසන ඔවුන් ඉදිරියේ දී තනි පුද්ගල නායකත්වයක් හා පක්ෂයේ නායක ධූරයට කැරෙන බල අරගලයට එරෙහිව එජාපයට එක් නායකයකු නොව නායකත්ව මණ්ඩලයක් පත් කරන ලෙස බල කරමින් පාක්ෂිකයන් සංවිධානය කිරීම අරඹන බවත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103208</link>
    <topic>‘ලක්විජය’ බලාගාරය ජනපති අතින් අනිද්දා විවෘත වෙයි</topic>
    <author>නිහාල් පී. අබේසිංහ</author>
    <content>වියදම මාස 26 න් උපයයිනිහාල් පී. අබේසිංහජාතික විදුලි බල පද්ධතියට මෙගා වොට් 300 ක විදුලි බලයක් එක් කරන මෙරට ප්‍රථම ගල් අඟුªරු බලාගාරය 22 වැනිදා පස්වරුවේ පුත්තලම නොරොච්චෝලේ දී ‘ලක්විජය’ බලාගාරය නමින් විවෘත කෙරේ. මහින්ද චින්තනය යටතේ 2006 මැයි 11 වැනිදා මහින්ද රාජපක්ෂ ජනාධිපතිතුමා මුල්ගල තැබූ ලක්විජය ගල් අඟුරු තාප බලාගාරය විවෘත කිරීම ද සිදු කරන්නේ මහින්ද රාජපක්ෂ ජනාධිපතිතුමා විසින්ම ය.පුත්තලම ගල් අඟුරු බලාගාරය අදියර දෙකක් යටතේ ඉදිකෙරේ. ඉන් ප්‍රථම අදියරේ කටයුතු 22 වැනිදා විවෘත කෙරෙන අතර දෙවැනි අදියරේ කටයුතු දැන් ආරම්භ කර ඇත.ප්‍රථම අදියර සඳහා චීන රජය හා ශ්‍රී ලංකා රජය රුපියල් කෝටි 4650 ක් වැය කර ඇත. ප්‍රථම අදියරේදී වර්ෂයකට ජාතික විදුලි පද්ධතියට එක් කරන විදුලි ඒකක මිලියන ගණන 2200 කි. එක් විදුලි ඒකකයක් රුපියල් 10 ක් වූ විට වාර්ෂිකව ලැබෙන ආදායම රුපියල් කෝට් 2200 කි. මේ බලාගාරයේ විදුලිය විකිණීමෙන් ලැබෙන ආදායමෙන් බලාගාරයේ ඉදිකිරීම් වියදම මාස 26 කදී පමණ පියවා ගැනීමට හැකි වෙන බව විදුලිබල ඉංජිනේරුවෝ පවසති.විවෘත කිරීමේ අවස්ථාවට විදුලිබල හා බලශක්ති අමාත්‍ය පාඨලී චම්පික රණවක රාජ්‍ය පරිපාලන ඇමැති ඩබ්.ඩී.ජේ. සෙනෙවිරත්න යන මහත්වරු ඇතුළු කැබිනට් ඇමැතිවරු ද එක්වෙති.නොරොච්චෝලේ බලාගාරයේ දෙවැනි අදියර සඳහා රුපියල් කෝටි 11100 ක් පමණ වැයවේ. ඉන් රුපියල් කෝටි 9000 ක් චීන රජයෙන් ලබාදීමට ගිවිසුම් අස්සන් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103206</link>
    <topic>රටට ආදරය කරන සියලු පුරවැසියන්ගේ විජයග්‍රහණයක්</topic>
    <author/>
    <content>ජයග්‍රහණයෙන් උද්දාම වනවාසේම ගමට - රටට සේවය කිරීමට කැපවිය යුතුයි- ඇමැති මෛත්‍රිපාල සිරිසේනගමේ සංවර්ධනය සඳහා ගෙනගිය වැඩ පිළිවෙළ මහජනතාව මහ ඉහළින් අනුමත කර ඇති බව ලබා දුන් විශිෂ්ට ජයග්‍රහණයෙන් සනාථ වන්නේ යැයි ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රිපාල සිරිසේන මහතා පවසයි.මෙවර පැවැති පළාත් පාලන මැතිවරණයෙන් එක්සත් ජනතා නිදහස් සන්ධානය ලබා ගත් විශිෂ්ට ජයග්‍රහණය පිළිබඳව කරුණු දක්වමින් එසේ පවසන ඇමැති මෛත්‍රිපාල සිරිසේන මහතා; ගතවූ කාලයේදී විදුලිය, පානීය ජල පහසුකම්, ප්‍රවාහන සේවා ආදිය දියුණු කරමින් ග්‍රාමීය ජනතාවගේ ජීවන තත්ත්වය නඟා සිටුවීමටත් මහින්ද චින්තනය යටතේ වැඩ කටයුතු රාශියක් සිදු කර තිබෙන බවද පැවසීය.දේශපාලන පක්ෂයක් වශයෙන් පමණක් නොව රටට සැබෑ ලෙසම ආදරය කරන පුරවැසියන් මේ මැතිවරණ ප්‍රතිඵලය දෙස ගැඹුරින් සහ විමර්ශනශීලීව බලා අනාගත ගමන් මග තීරණය කිරීමට අවකාශය සැලසී තිබේ යැයි පවසන ඇමැතිවරයා තවදුරටත් මෙසේ සඳහන් කරයි.පළාත් පාලන මැතිවරණයේදී එක්සත් ජනතා නිදහස් සන්ධානය ජයග්‍රහණය කරවීම සඳහා ඡන්දය ලබාදුන් සමස්ත ශ්‍රී ලාංකිකයන්ට මැතිවරණ ව්‍යාපාරය සාර්ථක කර ගැනීම සඳහා නානාවිධ අයුරින් කැපවූ සැම දෙනාහටම නොවක් ස්තූතිය පළකිරීමට මම මෙය අවස්ථාවක් කරගනිමි. එසේම විරුද්ධ මතදාරීන්ටද අපගේ ස්තූතිය පළකර සිටින්නේ අප ප්‍රජාතන්ත්‍රවාදය ගරු කරන රජයක් නිසාය.ජයග්‍රහණය ලද එක්සත් ජනතා නිදහස් සන්ධාන පාක්ෂිකයන් නියෝජිතයන් අවබෝධ කරගත යුතු කරුණක් තිබේ. එනම් ජයග්‍රහණයෙන් උද්දාම වී තමන්ගේ වගකීම් කොටස පැහැර නොහැරිය යුතු බවයි. මහා සංවර්ධන සංග්‍රාමයක ගම් මට්ටමේ කොටස්කරුවන් ඔබයි. එනිසා ඔබ සතු පැහැර නොහැරිය යුතු වගකීම සිතෙහි දරාගත යුතුය. ජනාධිපතිතුමා ප්‍රමුඛ අප රජය අපේක්ෂා කරනුයේ ද එයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103205</link>
    <topic>හතරවරං කතා කී එ.ජා.ප.ය අද අතරමං වෙලා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>- ඇමැති කෙහෙළියඅසේල කුරුළුවංශ හා ඉන්දික පොල්කොටුවකෘත්‍යාධිකාරී මණ්ඩලයේ සුළු සාමාජික පිරිස පාලනය කරගැනීමට නොහැකි එ.ජා.ප. නායකත්වය රටේ දශලක්ෂ විස්සකට අධික ජනතාවට නිවැරැදි නායකත්වයක් ලබාදෙන්නේ කෙසේදැයි මෙරට බුද්ධිමත් ජනතාව නිවැරැදිව තේරුම් ගෙන ඡන්දය පාවිච්චි කර තිබෙන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.එ.ජා.ප. නායකයෝ රට වටා ගොස් හතරවරං කතා කියමින් පාක්ෂිකයෝ අතරමං කරන බවත් රටක් පාලනය කරන්න කලින් පක්ෂය හදා ගන්න එ.ජා.ප. නායකයෝ උනන්දු විය යුතු බවත් ඒ මහතා කීය.මහාමාන්‍ය ඩී.එස්.සේනානායක මහතා එදා ආරම්භ කළ මේ රටේ දැවැන්තම දේශපාලන පක්ෂය අද වත්මන් නායකයන් කිහිපදෙනා එක්ව දියාරුකර ඇතැයි ද හෙතෙම පැවසුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103207</link>
    <topic>සන්ධානය දිනුම් ඒත් අපේ ඡන්ද වැඩියි</topic>
    <author/>
    <content>- එ.ජා.ප. මහලේකම්එක්සත් ජනතා නිදහස් සන්ධානය පළාත් පාලන මැතිවරණයෙන් ජයග්‍රහණය කළ ද එක්සත් ජාතික පක්ෂය එම මැතිවරණයෙන් ඉහළ ඡන්ද ප්‍රතිශතයක් ලබාගෙන ඇති බැව් එ.ජා.ප. මහලේකම් තිස්ස අත්තනායක මහතා පවසයි.තවදුරටත් අදහස් දක්වන තිස්ස අත්තනායක මහතා පෙන්වා දුන්නේ; පළාත් පාලන ආයතන වශයෙන් එක්සත් ජනතා නිදහස් සන්ධානය ජයග්‍රහණය කැර ඇති මුත් එය පසුගිය මහ මැතිවරණය සමඟ සසඳන කළ පසුබෑමක් ලෙස දකින බවයි.තම පක්ෂයට ඡන්දය දුන් සියලු දෙනාට ස්තුතිවන්ත වන බව පැවසූ ඒ මහතා බොහෝ දෙනෙකු ඡන්දපොළට නොගියේ කළකිරීම නිසා බවත් සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103204</link>
    <topic>“ක්ෂය රෝගය තුරන් කරමූ” සැමරුම් දිනය 24 දා</topic>
    <author>සාගරිකා දිසානායක</author>
    <content>සාගරිකා දිසානායකලෝක ක්ෂය රෝග දිනය මාර්තු 24 දාට යෙදේ. මෙවර එහි තේමාව ‘ශ්‍රී ලංකාවෙන් ක්ෂය රෝගය තුරන් කරමු’ යන්නයි. ලෝක ක්ෂය රෝග දිනය නිමිත්තෙන් නිල උත්සවය සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් පොලොන්නරුවේදී පැවැත්වේ.මේ ප්‍රධාන උත්සවයට අමතරව ශ්‍රී ලංකාවේ විවිධ පළාත්වල ක්ෂය රෝග මර්දනය පිළිබඳ වැඩමුළු පා ගමන් චිත්‍ර, රචනා කථික තරග පෝස්ටර් හා බැනර් තරග පැවැත්වීමට ද කටයුතු යොදා ඇතැයි ශ්‍රී ලංකා ක්ෂය රෝග මර්දන ව්‍යාපාරයෙහි අධ්‍යක්ෂ වෛද්‍ය ඒ. කේ. එස්. බී. ද අල්විස් මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa1103209</link>
    <topic>සන්ධානයේ විජයග්‍රහණය කළේ ජනපති ගේ දූරදර්ශී වැඩ පිලිවෙළ නිසයි</topic>
    <author/>
    <content>- ඇමැති වාසුදේවපසුගිය පළාත් පාලන මැතිවරණයේදී එක්සත් ජනතා නිදහස් සන්ධානයේ අතිවිශාල ජයග්‍රහණයට හේතු පාදක වූයේ මහින්ද රාජපක්ෂ ජනාධිපතිතුමා ගනු ලැබූ දූරදර්ශී ජයග්‍රාහී පියවර රාශියක එක්වීම බව ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා පවසයි.ඒ මහතා මැතිවරණ ජයග්‍රහණය වෙනුවෙන් නිකුත් කළ නිවේදනයේ මෙසේ දැක්වේ.මෙවර පළාත් පාලන මැතිවරණයෙන් එක්සත් ජනතා නිදහස් සන්ධානය අතිවිශිෂ්ට ජයග්‍රහණයක් ලබා ගෙන ඇත. එය 55% ඉක්මවූ ඡන්ද ප්‍රතිශතයක් ලෙස පෙන්නුම් කරයි. එක්සත් ජාතික පක්ෂයට ලබාගත හැකි වූයේ 34% කට ආසන්න වූ ඡන්ද ප්‍රතිශතයකි. මෙයින් පෙන්නුම් කරන්නේ ජනාධිපතිවරණයේදී යූ.එන්.පී., ජේ.වී.පී. හා විවිධ දක්ෂිනාංශික කොටස් ඒකාබද්ධ වූ පෙරමුණක් ලෙස ඔවුන් ලබා ගත් ඡන්ද ප්‍රතිශතය වූ 40% ක ප්‍රමාණය ශීඝ්‍රයෙන් පහළ වැටී ඇති බව ය. ජනාධිපතිවරණයෙන් පසුව පැවැත් වූ මහා මැතිවරණයේදී එම බලවේගයන් ලබාගත් 34.83% ප්‍රතිශතය ද මේ වනවිට පහළ බැස ඇති බව පෙනේ. එසේම ජනතා විමුක්ති පෙරමුණ 3% ක ඡන්ද ප්‍රතිශතයක රැඳී සිටීම පෙන්නුම් කරන්නේ ඔවුන් එ.ජා.ප ය සමඟ පසුගිය කාලයේදී ගනු ලැබූ එක්සත් ක්‍රියාමාර්ග නිසා යම් පිරිස් සන්ධානය වෙත ඇදී ගොස් ඇති බවයි.එක්සත් ජනතා නිදහස් සන්ධානයේ අතිවිශාල ජයග්‍රහණයට හේතු පාදක වූයේ මහින්ද රාජපක්ෂ ජනාධිපතිතුමා විසින් ගනු ලැබූ ජයග්‍රාහී පියවර රාශියක එක්වීමයි.මෙහිදී යුද්ධය නිම කිරීම, පුද්ගලීකරණය නැවැත්වීම, යම් පමණකට හෝ වැටුප් වැඩි කිරීම, පොහොර සහනාධාරය ව්‍යාප්ත කිරීම ආදියේ බලපෑම ගම් දනව් වල ජනතාවගේ සිත් සතන් තුළ තැන්පත් වී තිබේ.එපමණක් ද නොව මහින්ද චින්තන වැඩපිළිවෙළ යටතේ ගමට විදුලිය, මාර්ග, නළ ජලය, දුරකතන පහසුකම්, පරිගණක සාක්ෂරතාව ඇතුළු යටිතල පහසුකම් දියුණු කිරීම නිසා ජනතාවගේ ජීවන තත්ත්වය යම් ප්‍රමාණයකට උසස්වීමේ ලක්ෂණයක් ද මෙම ප්‍රතිඵල මගින් පෙන්නුම් කරයි.මුස්ලිම් කොංග්‍රසය සමඟ නිදහස් සන්ධානය සම්මුතියකට පැමිණීමේ සාධනීය ප්‍රතිඵලය නැඟෙනහිර ප්‍රදේශයේ ස්ථානවල පමණක් නොව රට තුළ අනෙකුත් තැන්වල ද පෙනෙන්නට තිබේ. කඳුකර ප්‍රදේශයේ දී ලංකා කම්කරු කොංග්‍රසය (ජඹජ) හා කඳුරට ජනතා පෙරමුණ සමඟ ඇති කරගත් සම්මුතියේ ප්‍රතිඵලය ද මධ්‍යම පළාත් තුළ ද දැකිය හැකි ය. ඒ අතරම මුස්ලිම් කොංග්‍රසය හරහා සැලකිය යුතු පිරිසක් සන්ධානයට ඇදගත් ආකාරයෙන් ම දෙමළ සන්ධානය සමඟ සිටින පිරිස ද සන්ධානය වෙත ඇද ගැනීමේ හැකියාව ප්‍රබල කරුණකි. එය ජාතිය ගොඩනැගීම සඳහා ඍජුවම ඉවහල් වන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa11032010</link>
    <topic>දිනමිණ සමඟ නොමිලේ පිරිනැමෙන‘ජන සෙවණ’ එළි දකී</topic>
    <author>ඡායාරූපය - මහින්ද විතානාච්චි</author>
    <content>ලේක්හවුස් ආයතනයේ සභාපති බන්දුල පද්මකුමාර මහතා විසින් “ජන සෙවණ” අතිරේකය ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාට පිළිගන්වන ලද අයුරු. ඉදිකිරීම් අමාත්‍යාංශ ලේකම් ගෝඨාභය ජයරත්න, ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ රසාංග හරිස්චන්ද්‍ර මහත්වරු ද මෙහි වෙති.ඡායාරූපය - මහින්ද විතානාච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa11032011</link>
    <topic>ජගත් ජල දිනය 22 දා</topic>
    <author>නිහාල් පී. අබේසිංහ</author>
    <content>ජලය හා නාගරිකරණය මෙවර තේමාවයිනිහාල් පී. අබේසිංහලෝක ජල දිනය 22 වැනිදාට යෙදී තිබේ. මෙවර ජල දිනයේ තේමාව ජලය හා නාගරිකරණයයි. ජාතික ජල සම්පාදන හා ජලාපවාහන මණ්ඩලය හා පරිසර අමාත්‍යාංශය ලෝක ජල දිනය වෙනුවෙන් වැඩ සටහන් රැසක් පවත්වයි. ජල සම්පාදන හා ජලාපවාහන ඇමැති දිනේෂ් ගුණවර්ධන හා පරිසර හා ස්වාභාවික සම්පත් ඇමැති අනුර පි‍්‍රයදර්ශන යාපා යන මහත්වරුන්ගේ ප්‍රධානත්වයෙන් මෙම උත්සව පැවැත්වේ.ජලය සුරැකීමටත් තිබෙන ජලය අපවිත්‍ර නොකිරීමටත් වග බලා ගැනීම වැදගත් බවත් අපේ රටට ජලය ප්‍රශ්නයක් නොවුණත් අපේ දකුණු ආසියා කලාපයේ පමණක් ලක්ෂ 2111 ක් පමණ දෙනා ජලය නැතිව පීඩා විඳින බවත් ලෝක සෞඛ්‍ය සංවිධානයට අනුබද්ධ වෝටර් එයිඩ් (එචබඥප ඒඪඤ) නම් සුබසාධක සංවිධානය කළ සමීක්ෂණයකදී හෙළි වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa11032012</link>
    <topic>සුනාමියෙන් විපතට පත් වූ ජපන් ජනතාවට ආධාර දෙන්න</topic>
    <author/>
    <content>- ශ්‍රී ලංකා ජපන් පාර්ලිමේන්තු සංගමයේ සභාපති ඛනිජ තෙල් කර්මාන්ත අමාත්‍ය සුසිල් ප්‍රේමජයන්තසුනාමියෙන් විපතට පත් වූ ජපන් ජනතාව වෙනුවෙන් මූල්‍යාධාර සැපයීම සඳහා සහයෝගය දක්වන ලෙස ශ්‍රී ලංකා ජනතාවගෙන් ශ්‍රී ලංකා ජපන් පාර්ලිමේන්තු සංගමයේ සභාපති, එක්සත් ජනතා නිදහස් සන්ධානයේ මහලේකම්, ඛනිජ තෙල් කර්මාන්ත අමාත්‍ය සුසිල් ප්‍රේමජයන්ත මහතා ඉල්ලීමක් කළේ ය.ශ්‍රී ලංකා නිපෝන් අධ්‍යාපනික හා සංස්කෘතික කේන්ද්‍රය මෙන් ම, ඒ හා සම්බන්ධ අනෙකුත් සංවිධාන එක්ව, එම සංවිධානයට අයත් සියලු දෙනාගෙන් මෙන් ම, ඊට පරිබාහිර සියලු ශ්‍රී ලංකාවාසීන්ගෙන් මූල්‍යාධාර ලබාගැනීම සඳහා අවශ්‍ය වැඩපිළිවෙළක් ක්‍රියාත්මක කිරීමට නියමිත බව ද අමාත්‍යවරයා පැවසීය.සුනාමියෙන් විපතට පත් ජපන් ජනතාව වෙනුවෙන් මූල්‍යාධාර එකතු කොට ඔවුන් වෙත ලබාදීම සම්බන්ධයෙන් බත්තරමුල්ල ශ්‍රී ලංකා නිපෝන් අධ්‍යාපනික හා සංස්කෘතික කේන්ද්‍රයේ දී පැවති මාධ්‍ය සාකච්ඡාවක දී අමාත්‍යවරයා මෙම අදහස් දැක්වීය. නිප්පෝන් ශිෂ්‍යත්වලාභීන් ගේ ද අනුග්‍රහය ඇතිව විපතින් කපපාවට පත්ව සිටින ජපන් ජනතාවට සහය දැක්වීම සඳහා එක්වන ලෙස ශ්‍රී ලංකා නිප්පෝන් අධ්‍යාපන හා සංස්කෘතික කේන්ද්‍රය ඉල්ලා සිටියි.මෙහිදී අදහස් දැක්වූ ශ්‍රී ලංකා නිපෝන් අධ්‍යාපනික හා සංස්කෘතික කේන්ද්‍රයේ මහලේකම් ශ්‍රී ලංකා ජයවර්ධනපුර ප්‍රධාන සංඝනායක මීගහතැන්නේ චන්දසිරි නාහිමියන්, “ජපන් ජනතාව වෙනුවෙන් ලබාදෙන මූල්‍යමය ආධාර පිටකෝට්ටේ මහජන බැංකුවේ ශ්‍රී ලංකා නිපෝන් සංස්කෘතික කේන්ද්‍රයේ අංක 279200193760361 දරන ගිණුමට බැර කරන ලෙසත් මෙම මූල්‍යාධාර සැපයීම සම්බන්ධව යමෙකුට විමසීමක් කිරීමට අවශ්‍ය නම් අධ්‍යක්ෂ - 0112865421 හෝ ගණකාධිකාරි 0112873785 අමතන ලෙසත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aa11032013</link>
    <topic>මහාචාර්ය ඒ.වී. සුරවීර සූරීන්ගේ සේවය ඇගැයීම අද කන්නිමහරදී</topic>
    <author/>
    <content>ශ්‍රී ලංකා පොත් ප්‍රකාශකයන්ගේ සංගමයේ සහයෝගයෙන් සංවිධානය කරන මහාචාර්ය ඒ.වී. සුරවීර සූරීන්ගේ සාහිත්‍ය හා ශාස්ත්‍රීය සේවා විමර්ශන සම්මන්ත්‍රණයක් කන්නිමහර නිදහස් පුස්තකාල පරිශ්‍රයේදී අද (20) පෙරවරු 9.30 පැවැත්වේ.මහාචාර්ය තිස්ස කාරියවසම් මහතාගේ ප්‍රධානත්වයෙන් මෙම සම්මන්ත්‍රණය පැවැත්වෙයි.මෙහිදී මහාචාර්ය ඒ.වී. සුරවීරයන්ගේ ශාස්ත්‍රීය මෙහෙවර පිළිබඳව සිංහල විශ්වකෝෂයේ ප්‍රධාන කර්තෘ මහාචාර්ය කේ.එන්.ඕ. ධර්මදාස සහ ආචාර්ය ඩබ්ලිව්.ඒ. අබේසිංහ, මහාචාර්ය ඒ.වී. සුරවීරයන්ගේ නිර්මාණ දායකත්වය යන මැයෙන් ද දෙසුම් පවත්වති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ab1103205</link>
    <topic>රනිල් හාන්සි පුටුවට ද සජිත් තොටිල්ලට ද දැමූ පුංචි ඡන්දය</topic>
    <author/>
    <content>එජාපයේ නායක රනිල් වික්‍රමසිංහ මහතා දේශපාලන හාන්සි පුටුවට යැවූ අතර නැඟී එන බව කී නව නායක සජිත් ප්‍රේමදාස මහතා නැවත දේශපාලනයේ තොටිල්ලට යවා සූප්පුවෙන් කිරි බොන තැන සිට නැවත ඉගෙන ගත යුතු බවටත් මහජනතාව මේ ඡන්ද ප්‍රතිඵලයෙන් මතක් කැර දුන්නේ ය. උතුරු අප්‍රිකාවේ සිට මැද පෙරදිග දක්වා හමා ගිය ආණ්ඩු පෙරළන දේශපාලන කුනාටුව ළ¼ඟදීම ශ්‍රී ලංකාවටත් එන බව කියමින් හඳ දෙස බලා සිටි විපක්ෂයේ ඉලක්කයක් නැති දේශපාලනයට හා රාජ්‍ය නොවන සංවිධාන කිහිපයක වලිප්පුවට ද මෙරට මහජනතාව පිළිතුරු දී ඇත.ජනතා විමුක්ති පෙරමුණ අත්කැරගෙන ඇත්තේ සාමාන්‍ය පරාජයක් නොවේ. එය සඳහන් කළ යුතුව තිබෙන්නේ කුජීත වීමක් වශයෙනි. ජ.වි.පෙ බල කොටුව බව කියූ තිස්සමහාරාමයෙත්ඔවුන් තුන්වැනි තැනට පත්ව ඇත්තේ ද යාන්තමිනි.පොල් ගෙඩිය රුපියල් 60 - 65 ට නැංඟේ ය.ලූනු - මිරිස් - එළවළු මිල ද දෙගුණයකින් ඉහළ ගියේ ය. මේ අතර මහවැසි හා ගංවතුර හට ගත්තේ ය. එජාපය හා ජ.වි.පෙ ආණ්ඩුවට එරෙහිව මුළු වැර යොදා පහර ගැසුවේ පැවති තත්ත්වය දඩමීමා කැර ගෙන ය. මේ පළාත් පාලන ඡන්දයෙන් පසුව එජාප ආණ්ඩුවක් පිහිටුවන බවට පාරම් බෑවේය. ඒ විශ්වාසය කෙතරම් ද යත්: ඔවුනට ප්‍රශ්නයක්ව තිබුණේ අනාගත එජාප ආණ්ඩුවේ නායකයා රනිල් ද? සජිත් ද? යන්න පමණි. ඒ අතරවාරයේ පළාත් පාලන ඡන්දයේ ප්‍රතිඵල නිකුත් විය. එක්සත් ජාතික පක්ෂය දේශපාලනයේ අවලංගු කාසියක් බවට පත් කිරීමට ජනතාව තීරණය කොට තිබිණ.එජාපයේ නායක රනිල් වික්‍රමසිංහ මහතා දේශපාලන හාන්සි පුටුවට යැවූ අතර නැඟී එන බව කී නව නායක සජිත් ප්‍රේමදාස මහතා නැවත දේශපාලනයේ තොටිල්ලට යවා සූප්පුවෙන් කිරි බොන තැන සිට නැවත ඉගෙන ගත යුතු බවටත් මහජනතාව මේ ඡන්ද ප්‍රතිඵලයෙන් මතක් කැර දුන්නේ ය. උතුරු අප්‍රිකාවේ සිට මැද පෙරදිග දක්වා පවා ගිය ආණ්ඩු පෙරළන දේශපාලන කුනාටුව ළ¼ඟදීම ශ්‍රී ලංකාවටත් එන බව කියමින් හඳ දෙස බලා සිටි විපක්ෂයේ ඉලක්කයක් නැති දේශපාලනයට හා රාජ්‍ය නොවන සංවිධාන කිහිපයක වලිප්පුවට ද මෙරට මහජනතාව පිළිතුරු දී ඇත. ජනතා විමුක්ති පෙරමුණ අත්කැරගෙන ඇත්තේ සාමාන්‍ය පරාජයක් නොවේ. එය සඳහන් කළ යුතුව තිබෙන්නේ කුජීත වීමක් වශයෙනි. ජ.වි.පෙ බල කොටුව බව කියූ තිස්සමහාරාමයෙත් ඔවුන් තුන්වැනි තැනට පත්ව ඇත්තේ ද යාන්තමිනි.හාල්, පොල්, මිරිස්වලින් දේශපාලනය කළ නොහැකි බව ශ්‍රී ලාංකීය ජනතාව නැවත වරක් පෙන්නුම් කොට දී තිබේ. පළාත් පාලන ආයතන 234 ක ප්‍රතිඵල නිකුත් වන විට එක්සත් ජනතා නිදහස් සන්ධානය එයින් 205 ක් දිනා ගනිද්දී එජාපයට හිමිවන්නේ ආයතන 9 ක් පමණි. මහජන මතයේ ස්වභාවය කියා පාන කදිම හරස්කඩක් ලෙස එය ගත හැකි ය. ජාතිකව හා අන්තර්ජාතිකව ක්‍රියාත්මක වන දුෂ්ට ව්‍යාපෘතිය තදබල පහරකින් සුන්නද්ධූලි කිරීමට මේ මහජන මතය ඍජුව ඉදිරිපත්ව සිටී. ඡන්දය ප්‍රකාශ කළ සංඛ්‍යාව හා ඒ ඡන්ද එක්සත් ජනතා නිදහස් සන්ධානය හා එජාපය අතර බෙදී ගිය ආකාරය දෙස බලනවිට පෙනෙන්නේ මහා බලගතු පක්ෂයක්ව පැවති එජාපය ක්‍රමයෙන් ප්‍රාදේශීය දේශපාලන ව්‍යාපාරයක් දක්වා පසු බැස යටින් සිටින බවයි. පළාත් පාලන ආයතන බලය අතින් එජාපය පසුවන්නේ දෙමළ සන්ධානයටත් පහළිනි. ජාතික වගකීම් ඉටු නොකරන පක්ෂයකට ජාතික මට්ටමේ පිළිගැනීමක් නැති බවත් මෙයින් පෙන්නුම් කොට දී තිබේ.කෙසේ වෙතත් මේ පෙළ මෙලෙස පෙළ ගැස්වූයේ 2011 පළාත් පාලන මැතිවරණය පිළිබඳ කතා කිරීමට නොව ඒ ප්‍රතිඵලවලින් මොනවට පෙන්වා දී තිබෙන දේශපාලන පණිවුඩය පිළිබඳව අවධානය යොමු කිරීමට ය. පෙර කී ලෙස ම පොල් - මිරිස් දේශපාලනයට වඩා මෙරට මහජනතාව වඩාත් ප්‍රායෝගික හා පරිණත දේශපාලන භාවිතයක යෙදී සිටිද්දී පොල් - මිරිස්වල පැටලුණු එජාපය හා ජ.වි.පෙ දේශපාලන පොල්කුඩු බවට පත්ව ඇත. එහෙත් හාල් - පොල් - මිරිස් ගැන පෙර නොවූ අවධානයක් යොමු කිරීමට ද මේ මහජන මතය ද උපයෝගි කැර ගැනීම අගනේ ය.මුළු ලෝකයේ ම දරුණු ආහාර හිඟයක් හට ගනිද්දී ශ්‍රී ලංකාවට ද ඒ බලපෑම දැනීම පුදුමයක් නොවේ.දිවි නැඟුම නමින් ගෘහ ආර්ථික ඒකක දස ලක්ෂයක් ගොඩ නැගීමේ ව්‍යාපාරය වහාම ක්‍රියාවට නැඟුණේ අනාගතය සඳහා පෙර සූදානමකට හා ජන ජීවිතයේ ආර්ථිකය නඟා සිටුවන අලුත් ක්‍රමවේදයකට ද මුල පුරමිනි. මෙය ඉතා නිර්මාණාත්මක වැඩපිළිවෙළකි. එහෙත් ප්‍රශ්නය වෙළෙඳ පොළ ය. සැපයුම හීන වනවිට මිල ඉහළ නැගීම අති සාමාන්‍ය දෙයකි. එහෙත් භාණ්ඩ මිල ඉහළ යෑමට එකම හේතුව ඒ පමණක් නොවන බවට අනාවරණය වෙයි. වෙළෙඳ පළේ තවමත් ක්‍රියාත්මක වන අතරමැදියා - කප්පම්කාරයා සහ ජාවාරම්කාරයා නම් පාප ත්‍රිත්වය පවතින තාක් ඔවුන් ගේ බලපෑම වෙළෙඳ පළින් ඉවත් කළ නොහැකි ය.කොළඹ නගරයට පැමිණෙන පොල් ලොරි සියල්ල තම අතට ගෙන මිල තීරණය කරන පාතාලයක් ක්‍රියාත්මක වන්නේ නම් එයින් පොල් නිෂ්පාදකයාට හා පාරිභෝගිකයාට යන දෙ අංශයට ම සිදුවන්නේ අනර්ථයකි. මෙවැනි පාදඩ (ලුම්පන්) පන්නයේ වෙළෙඳ පොළ මැදිහත්වීම් තීරණාත්මකව අහෝසි කිරීම ද කාලීන අවශ්‍යතාවකි. රෑ නිදි වරාගෙන ඇඳුම් මසන, වෙනත් භාණ්ඩ නිෂ්පාදනය කරන ස්වයං රැකියා නියුක්තිකයන් ගෙන් ඒ නිෂ්පාදන කොල්ල කන ක්‍රමයක් ක්‍රියාත්මක වන්නේ් නම් එය ද අපරාධකාරී වැඩපිළිවෙළකි.මතුපිටින් නොපෙනෙන මුත් එය හරයක් වශයෙන් ගත් විට භයානක ව්‍යාපාරයකි. ලුම්පන් දේශපාලනය හොඳින් රජ කෙරුණේ ජනාධිපති ප්‍රේමදාස මහතාගේ පාලන සමයේදී ය. වෙළෙඳ පළ සෑහෙන දුරට පාලනය කෙරුණේ පාතාලය මගිනි. එය පෙරළා කොළඹ නගරයේ දේශපාලන බලය තීරණය කරන ප්‍රධාන සාධකයක් බවටත් පත්විය.කිසිදු නිෂ්පාදනයකට දායක නොවන කල්ලියක් ඒ නිෂ්පාදනයෙන් ලැබෙන ප්‍රතිලාභ තමන් සතු කැර ගන්නේ නම් ජාතික ආර්ථිකය ගැන කතා කිරීම ෂහිළුවකි. වරාය හා රජයේ ආයතන වල කැරණු සෑම වෙන්දේසියකදීම රජ කෙළේ පාතාල යයි. දැන් ඒ පාතාලය ක්‍රමයෙන් අහෝසි වෙමින් තිබේ. මෑතකදී අලුත්කඩේ අධිකරණ සංකීර්ණයේ යතුරු පැදි වෙන්දේසියක් පැවැත්වෙමින් තිබිණි. මේ ස්ථානයට කඩා වැදුණු සංවිධානාත්මක පාතාල කල්ලියක් එකම යතුරු පැදියක්වත් සාමාන්‍ය ගැනුම්කරුවකුට මිලට ගැනීමට ඉඩ දුන්නේ නැත. ලංසු තැබීම හා වාහන මිලට ගැනීම ඔවුන්ගේ තනි බූදලයට සවි විය. රුපියල් 10,000 ට වෙන්දේසියෙන් ගත් යතුරු පැදියක් ඒ ස්ථානයේදී ම ඔවුහු රුපියල් 60,000, 50,000, 45,000 වැනි මිල ගණන්වලට විකුණූහ. රජයට ලැබීමට තිබූ මුදලක් පාතාලය අතට ගියා පමණක් නොව සාමාන්‍ය ගැනුම්කරුවනට සහන මිලකට යතුරු පැදියක් මිලට ගැනීමට තිබූ අවස්ථාව ද ඉන් නැතිව ගියේ ය. කෙසේ වෙතත් රජයේ ආරක්ෂාව පිළිබඳ වගකිව යුතු නිලධාරියකුට මේ පිළිබඳව දැන ගැනීමට ලැබිණ. පොලිසිය ක්‍රියාත්මක විය. පාතාලය පලවා හැරිණ. වෙන්දේසිය සාධාරණව සිදු කෙරිණ. ප්‍රතිඵලය වූයේ රජයට හොඳ ආදායමක් ලැබීමත් - සාමාන්‍ය ගැණුම් කරුවන්ට සහන මිලට යතුරු පැදියක් මිලට ගැනීමට අවස්ථාව ලැබීමත් ය.දැන් මෙරට මහජනතාව හාල් - පොල් - මිරිස් ගැන නොතකා එක්සත් ජනතා නිදහස් සන්ධානයට අති ප්‍රබල ජනවරමක් මෙවරත් ලබාදී තිබේ. එසේ නම් ජනතාවටත් ප්‍රතිලාබ ලැබිය යුතු ය. මේ ජන බලයත් රැගෙන වෙළෙඳ පළේ ක්‍රියාත්මක වන ලුම්පත් පන්නයේ පාතාල ක්‍රියාකාරකම් මුළුමණින් ම අහෝසි කරන ලෙස අපි ඉල්ලා සිටිමු.කොළඹ නගරය අවලස්සන කළ පැල්පත් මුඩුක්කු ඉවත් කරමින් ඒ ජනතාවට වඩාත් හොඳ ජීවන තත්ත්වයක් ලබාදීමට රජය ගෙන යන වැඩපිළිවෙළ ප්‍රශංසාත්මක ය. එයට එරෙහි වන්නේ එජාපය පමණි. ඔවුන්ව අවශ්‍යව ඇත්තේ ලුම්පත් පන්නයේ දේශපාලනයකි. එජාපයේ කොළඹ බලයේ එක් රහසකි ඒ. ඒ ලුම්පන් සංස්කෘතිය අහෝසි කරන්නාසේ ම වෙළෙඳ පොළේ නොයෙක් ආකාරයෙන් ක්‍රියාත්මක කැරෙන පාතාල වැඩවලට ද අවසානය ගෙන දිය යුතු ය. කොළඹ සාන්ත බස්තියම පාරේ දෙපස පෞද්ගලික බස් රථ ගාල් කොට තිබේ. මහා මාර්ගය රජයේ ය. එහෙත් එම බස් රථවලින් මුදල් අය කරන්නේ පාතාලයයි. බස් රථ සේවය සමඟ ද කප්පම් ව්‍යාපාරය තවමත් ක්‍රියාත්මක වෙයි.එහෙත් මේවා සහමුලින් මැඩපැවැත්විය හැකි බව රජය දැනටත් ක්‍රියාත්මක කැර ඇති කටයුතුවලින් පෙනෙයි. අපගේ ඉල්ලීම වන්නේ ඒ කටයුත්ත තවදුරටත් ශක්තිමත් කළ යුතු බවයි. ස්වයං රැකියා නියුක්තිකයන්ගේ සංගමයේ සභාපතිවරයාගේ ප්‍රකාශයක් මේ සමඟ පළ කරන්නේ ද ඊට යම් අත්වැලක් වන පරිදි ය.සුළු ගොවියට - ස්වයං රැකියා නියුතු වූවන්ගේ නිෂ්පාදන අලෙවි කිරීමට ද යම් නිශ්චිත ක්‍රමයක් ඇතිවීම අගනේය. පැරණි ගමේ පොළ අදටත් වටින්නේ ය. මුළු රටේ ම වගාවට නිෂ්පාදනයට අතහිත දෙන්නා සේම ඒ නිෂ්පාදන නිදහසේ අලෙවි කැර ගැනීමට ද රට පුරා පොළවල් පිහිටුවීමත් අද කාලීන වුවමනාවකි. අතරමැදියා - පාතාල කප්පම්කරුවාට යට වෙමින් පදික වේදිකාවට පවා පාතාලයට කුලී ගෙවමින් වෙළෙඳාම සිදු කරන වැඩපිළිවෙළ වෙනුවට නිදහස් පොළ ක්‍රමයක් ස්ථාපිත කැරෙන්නේ නම් එය මෙරට ආර්ථික ක්ෂේත්‍රයේ තවත් කැපී පෙනෙන වෙනසකට මුල පිරීමක් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ab1103201</link>
    <topic>පළාත් පාලන මැතිවරණයේ අවසන් ප්‍රතිඵලය</topic>
    <author>සාකච්ඡාකෙළේ සුභාෂිණී ජයරත්න අරුණි මුතුමලී</author>
    <content>එක්සත් ජනතා නිදහස් සන්ධානයට විශිෂ්ට ජයක් අත්කැර දෙමින් පළාත් පාලන මැතිවරණය අවසන් වූ අතර එකී ඡන්ද ප්‍රතිඵල පිළිබඳව කඩුල්ලෙන් අද විමසා බැලෙයි.උසස් අධ්‍යාපන ඇමැති එස්.බී. දිසානායකමේ මැතිවරණයේදී යූ.ඇන්.පී. ය, ජේ.වී.පී. ය, ටී.එන්.ඒ., එල්.ටී.ටී.ඊ. කියන කණ්ඩායම් නිල නොවන අප්‍රසිද්ධ සන්ධානයකට ගොනුවෙලයි ඡන්ද කටයුතු කළේ. මොවුන් බලාපොරොත්තු වුණේ බඩු මිල, දරුවන්ගේ රැකියා ප්‍රශ්නය වගේ සංවේදී දේ මතු කරලා දූෂණය ගැන කතා කරලා ආණ්ඩුවේ අය දූෂිතයි කියලා රජය පරාජය කරන්න. ඒ සඳහා උපරිම උත්සාහයක මේ අය යෙදුණා. ඒ පරාජය හරහා රහසිගත අසංවිධිත ලෙස ඔවුන් කරන්නට බලාපොරොත්තු වුණේ අන්තර්ජාතික වශයෙන් අපට විරුද්ධ බලවේගවලට එක්සත් ජාතීන්ගේ සංවිධානය වැනි ආයතනවලට උදව් දීමත්, එල්.ටී.ටී.ඊ ඩයස්පෝරාව ශක්තිමත් කර කීයක් හරි ඉල්ලාගෙන තම මඩිය තර කරගැනීමත් පමණයි.ඡන්ද දායකයෝ ඒ ගැන තැකුවේ නැහැ. මේ ඡන්දයේදී ජනතාව තේරුම් ගත්තා වැස්ස වගේ ස්වභාවික ආපදා නිසා බඩුමිල ඉහළ ගියා කියන එක. ප්‍රජාතන්ත්‍රවාදය ගැන එජාපය හා ජේ.වී.පී. ය කතා කරද්දී ජනතාවට කේන්ති ගියා. මොකද වසර 30 ක් තිස්සේ ජීවිතත් මරණයත් අතර අනාරක්ෂිතව සිටි අප දැන් කොයිතරම් සහනයෙන් ඉන්නවාද කියන එක ජනතාව දන්නවා. ඒ දවස් ගැන හිතත්දී ප්‍රජාතන්ත්‍රවාදය නියම විදිහට ඇති කළේ කවුද කියන එක ජනතාව දන්න නිසායි ඔවුන්ට නියම විදිහට උත්තර දුන්නේ.අනෙක් කරුණ අපේ රටේ ජනතාව දන්නවා මේ රජය කොයිතරම් රැකියා ලබාදුන්නද, රැකියා අවස්ථා ඇති කළා ද කියලා. මේ යන විදිහට රැකියා ප්‍රශ්නය 2015 පමණ වනවිට හොඳටම විසඳෙන බව හැමෝම දන්නවා. ඒක පුද්ගල ආදායම දෙගුණ වන බව දැන් පැහැදිලියි. ඒ නිසයි අවසාන මොහොතේ හරි ඡන්ද පොළට ඇවිත් ජනතාව අපට ඡන්දය දුන්නේ.සාමාන්‍යයෙන් පළාත් පාලන මැතිවරණය ජනතාව ‘සීරියස්’ ලෙස ගන්නේ නැහැ. ඒකේ වගකීම උඩ සිට පහළට ම තිබෙනවා. ඡන්ද දායකයන්ට විතරක් දොස් කියන්න බැහැ. ඡන්දය ප්‍රකාශ කරන්න නොගියා කියලා. මේ ඡන්දය වෙනුවෙන් ආසන සංවිධායකයන් පවා වැඩ කළේ අඩුවෙන්. අපේක්ෂකයන්ටම වගකීම බාර දීලා තිබුණා වගේ තමයි මට හිතෙන්නේ. නමුත් ඔවුන් තේරුම් ගත්තේ නැහැ මේ මැතිවරණය හරහා අන්තර්ජාතික වශයෙන් අප ගැන ලැබෙන ආකල්පය ඉතා වැදගත් බව.අනෙක සමහර පෞද්ගලික හේතු නිසා ජනප්‍රිය අපේක්ෂයන්ව කපා දාලා තමන්ගේ අයට අවස්ථාව දීමත් සමහර තැන්වල දකින්න ලැබුණා. එහෙම වුණා ම ඒ ජනප්‍රිය අය ස්වාධීන කණ්ඩායම් ලෙස ඉදිරිපත් වෙනවා. වැඩි ඡන්ද ලබාගන්න තිබෙන අවස්ථාව එයින් අඩුවෙනවා.මේ කොයි දේ කොහොම සිදුවුණත් මේ ඡන්ද ප්‍රතිඵල දිහා බැලුවාම අපට එක දෙයක් කියන්න පුළුවන්. ඒ තමයි නැවත වතාවක් මේ රටේ ජනතාව මහින්ද රාජපක්ෂ ජනාධිපතිතුමා සමඟ සිටින බව ඔප්පු කරලා තිබෙනවා.අධ්‍යාපන අමාත්‍ය බන්දුල ගුණවර්ධනජනාධිපතිතුමාගේ මහින්ද චින්තන දැක්ම හරහා ගෙන යන ජාතික වැඩපිළිවෙළට ප්‍රබුද්ධ ජනතාවගේ ආශිර්වාදය මේ මැතිවරණ ප්‍රතිඵල වලින් ඉතා හොඳින් ප්‍රදර්ශනය වුණා.මුල සිට ම එක්සත් ජාතික පක්ෂයයි, ජනතා විමුක්ති පෙරමුණයි මැතිවරණ ව්‍යාපාරය වරද්දා ගත්තා. මුල සිටම ඔවුන් කිව්වේ පොල් මිල, හාල් මිල, පතෝල මිල, වම්බටු මිල ඉහළ නිසා ජනතාව පීඩා විඳින උසුලාගත නොහැකි ජීවන බරින් නිදහස් වෙන්න ආණ්ඩුවට විරුද්ධව ඡන්දය භාවිත කරන ලෙස. මෙය සාම්ප්‍රදායික යල් පැනගිය දේශපාලන සටන් පාඨයක්.නමුත් ඡන්ද දායකයෝ දන්නවා මේ මිල වැඩිවීම තම ආදායම වැඩිවීමට හේතු වූ බව. ලංකා ඉතිහාසයේ වැඩිම තේ මිල, වැඩිම රබර් මිල, වැඩිම පොල් මිල, වැඩිම වී මිල, වැඩිම කුරුඳු මිල, වැඩිම ගම්මිරිස් මිල නිසා ගමට ලැබෙන ආදායම කිහිප ගුණයකින් වැඩිවෙලා. බටහිර අනුකරණවාදී මානසිකත්වය නිසා මේ අයට මෙම වෙනස තේරෙන්නෙ නැහැ. ගමේ ඉතිහාසයේ නොවූ පරිදි දැවැන්ත සංවර්ධන ව්‍යාපාර දැන් ගමට ගිහින්. ගම් මට්ටමෙන් වරායන් හැදෙනවා. ගුවන් තොටුපළවල් ක්‍රීඩා පිටි හැදෙනවා. සුපිරි අධිවේගී මාර්ග හැදෙන අතර අනිත් පාරවල් කොන්ක්‍රීට් වෙනවා. ඇනිකට් වේලි ඉදිවෙලා. ගමේ පාසල් කිහිප ගුණයකින් දියුණු වෙලා. මේ සියල්ල ප්‍රායෝගිකව සිදුවෙද්දී විපක්ෂය කියනවා රජය කිසි දෙයක් කරන්නෙ නැහැ කියලා. ඔවුන්ගේ මේ අදහස ඡන්ද දායකයෝ මෙවරත් ප්‍රතික්ෂේප කර තියන බව මේ ප්‍රතිඵලයෙන් සනාථ වෙලා. ඡන්ද දායකයන්ගේ හිත දන්නවා මේ රජය තරම් වැඩ කළ ආණ්ඩුවක් තවත් නැහැ කියලා.රට බේරාගත් ජාතික නායකත්වයට පමණයි අලුත් ශ්‍රී ලංකාවක් ගොඩනඟන්න පුළුවන් බව ජනතාව දන්නවා. අද සියලු ජයග්‍රහණ ආපසු හරවන්න විජාතික ඩොලර් කුමන්ත්‍රණ ක්‍රියාත්මක වෙනවා. එයට අනුගතව තමයි ඔවුන් මැතිවරණ ව්‍යාපාරය ගෙන ගියේ. රජයට ජනතාවට විරුද්ධව ජනමතයක් ගොඩනඟන්න අරාබිකරයේ රටවලට වගේ ජනතාව පාරට බස්සන්න මැතිවරණය යොදා ගත්තා. ලංකා ඉතිහාසයේ හැරවුම් ලක්ෂය මෙය බව ජනතාව දන්නවා.ජනතාව රටට ආදරෙයි. රටට ආදරය කරන පිරිසක් සිටින බව මෙදා ප්‍රතිඵලයෙන් ඔප්පු වුණා. රටට ආදරය කරන පිරිසක් තමයි මෙදාත් බුලත් කොළයට ඡන්දය දීලා බුලත් කොළය දිනෙව්වේ. අපි අපේ ගමන නවතින්නැහැ. ඡන්ද දායකයෝ අපි කෙරේ විශ්වාසය තැබුවා සේ අපි අපේ ගමන් මඟත් නොනැවතී ඉදිරියට යනවා. ගම දිනවා රටත් දිනවනවා.එක්සත් ජාතික පක්ෂයේ මහලේකම්පාර්ලිමේන්තු මන්ත්‍රී තිස්ස අත්තනායකසියලු අභියෝග මැද එක්සත් ජාතික පක්ෂයට ඡන්දය දුන් සියලු දෙනාට මම ස්තුති කරනවා. ඒ සමඟම ප්‍රචණ්ඩත්වය ගොදුරු වූ දේපළ හානි වූ, ශාරිරික පීඩා වූ සියලු දෙනාටත් මම කනගාටුව ප්‍රකාශ කරනවා.නිදහස් සාධාරණ මැතිවරණයකට බාධා වන සිදුවීම් දිගින් දිගටම සිදුවූ බව අපි දන්නවා. මැතිවරණ කොමසාරිස්වරයා පවා විටින් විට නිදහස් සාධාරණ මැතිවරණයකට බාධා වූ සිදුවීම් වලට මැදිහත් වෙන්න සිදුවුණා. බොහෝ විට ආණ්ඩුව රාජ්‍ය මාධ්‍ය යොදා ගැනීම සදාචාර නොවන ආකාරයටයි සිදු කළේ. සුපුරුදු දන්සල් ව්‍යාපාරය වගේ ම රාජ්‍ය දේපළ භාවිත කිරීමත් රජය දිගින් දිගටම සිදු කළා. මේ දේවල් මැතිවරණ දිනයේත් සිදුවුණ. දඹුල්ල, නිකවැරටිය, බේරුවල ආදී ප්‍රදේශවලත් බරපතළ සිදුවීම් වාර්තා වුණා. මේ මැරවරකම් නිසා අපේ අපේක්ෂකයන් විශාල පිරිසකට රෝහල් ගත වෙන්නත් සිදුවුණා.කෙසේ නමුත් සමස්ත ප්‍රතිඵලය දෙස බලන විට ආණ්ඩුවේ ජයග්‍රහණය නිල වශයෙන් ප්‍රකාශ වුණත් 2006 පළාත් පාලන මැතිවරණයත් සමඟ සංසන්දනය කරන විට එ.ජා. පක්ෂයට මෙතෙක් ලැබූ ඡන්ද ප්‍රතිඵල අනුව ඡන්ද ප්‍රමාණයේ ඡන්ද ප්‍රතිශතයේ හා සභිකයන්ගේ වැඩිවීමක් සිදුවෙලා තියනවා.අවසන් පාර්ලිමේන්තු මැතිවරණය ගත්තොත් ආණ්ඩුව මෙවර ලැබූ ඡන්ද ප්‍රමාණය එයට සාපේක්ෂව පහළ ගිහින් තියනවා. මීට වසරකට පෙර තිබූ පාර්ලිමේන්තු මැතිවරණයේදී මහජනතාව දුන් සහයෝගය එලෙසම මේ පළාත් පාලන මැතිවරණයේදී රඳවා ගන්න නොහැකි වෙලා තියෙනවා.අපිට විශාල සැකයක් උපදවන කාරණයක් මතුවෙලා තියෙනවා. එනම් ඡන්ද ප්‍රකාශන ප්‍රමාණය සවස 1.30 - 2.00 වන තෙක් ම සියයට 25 - 30 අතර තිබුණේ. නමුත් සවස හතර වනවිට ඡන්දය ප්‍රකාශ කිරීම සියයට 60 දක්වා ඉහළ ගිහින්. අවසන් පැය කිහිපය තුළ ප්‍රකාශිත ඡන්ද මෙතරම් ප්‍රමාණයක් ඉහළ යාම ගැන විශාල සැකයක් තියෙනවා.ආයතනික වශයෙන් ආණ්ඩුව ජයග්‍රහණයක් ලබා තියෙනවා. අපි කියන්නේ ඒ ජයග්‍රහණය පසුගිය පාර්ලිමේන්තු මැතිවරණයත් සමඟ සංසන්දනය කිරීමේදී එහෙම නැතිනම් ඊට පෙර පැවති පළාත් පාලන මැතිවරණයත් සමඟ සැසඳීමේදී වාර්තා වෙන්නේ පසු බෑමකුයි. සංඛ්‍යාත්මකව ජයග්‍රහණයක්, ප්‍රකාශ කරන්න පුළුවන්. අපි කියන්නේ ආණ්ඩුව මෙවර තමන්ගේ ඡන්ද ප්‍රමාණයවත් ආරක්ෂා කරගෙන නැහැයි කියලායි.රත්නපුර දිස්ත්‍රික් එජාප පාර්ලිමේන්තු මන්ත්‍රීනී තලතා අතුකෝරලදිනුම පැරදුම කෙසේ වෙතත් රජය කෙරෙහි ජනතාවගේ විශ්වාසය බිඳ වැටී ඇති බව පැහැදිලිව පේනවා. මොකද අපේ‍්‍රල් 8 වැනිදා සන්ධානය දිනවන්න ඡන්දය දුන් 48 ලක්‍ෂයක් ජනතාව මේ වනවිට පසුබෑමට ලක්ව තිබෙනවා. එසේ වන්නේ ආණ්ඩුව ගැන කලකිරී ඇති නිසයි. ඒ වගේම ආණ්ඩුවේ වැඩපිළිවෙළ ගැන ප්‍රතිපත්ති ගැන ජනතාව සන්තෝෂයෙන් නොසිටින බව මෙයින් හොඳටම පැහැදිලි වෙනවා. ඡන්ද ප්‍රතිඵල දිහා බලන විට අනිවාර්යයෙන්ම එක්සත් ජාතික පක්‍ෂයේ ඡන්ද වැඩිවෙලා. එය ආණ්ඩුවට ඇති ජනතා අකමැත්ත ගැන පෙන්වන ලකුණක් අලුත් ප්‍රවණතාවක් කියා පේනවා.මෙවර පැවැත්වූවේ කොටසක් පමණයි. තවත් කොටසක් අත්හිටුවා තිබෙනවා. අපි බලන්න ඕනෑ කඩින්කඩ ඡන්ද පවත්වන්නේ ඇයි කියලා. ඒ අවිශ්වාසය උඩයි. හරියට ඡන්දය තියනවා නම් බය නැතිව එකවර තියන්න තිබුණා. පළාත් සභා ඡන්දයත් හය වතාවකට පමණ කඩින් කඩ තමයි පැවැත්වුණේ. මේ වර ඡන්දය අත්හිටුවා තිබෙන ප්‍රදේශ බැලුවාම නාම යෝජනා ප්‍රතික්‍ෂේප වීමට අමතරව කිසිම හේතුවක් නැතිව අත්හිටවූ පළාත් පාලන ආයතන 30 ක් පමණ තිබෙනවා. ඒ ප්‍රදේශ අපේ පක්‍ෂය ජයග්‍රහණය කරන ප්‍රදේශ. ඒවා කල් දමා කඩින්කඩ ඡන්දය තියන්නේ රාජ්‍ය බලය සමඟ විශාල පීඩනයක් එල්ල කරලා ජයග්‍රහණය ලබා ගන්න හිතාගෙනයි. නමුත් මම විශ්වාස කරනවා බුද්ධිමත් ජනතාවක් ඉන්න අපේ රටේ ඒ දේවල් බලපාන එකක් නැහැ කියා. මොකද මාස එකොළහක් ඇතුළත පැවැත්වූ ඡන්ද දෙකේදී ඡන්දය දැමීමෙන් වැළකුණු ජනතාව පෙන්වා දුන්නේ ඒ තත්ත්වය නිසා. පළාත් පාලන ආයතනවල බලය තහවුරු කිරීමේදී වැඩි ඡන්ද සංඛ්‍යාවක් ලබා ගත්තත් අඩු ඡන්ද ලබාගත් තමිල් අරසු කච්චි වගේ පක්‍ෂවලට වැඩි ආයතන සංඛ්‍යාවක් ලැබුණේ ප්‍රකාශිත ඡන්ද සංඛ්‍යාව අඩුවීම නිසා බව මා විශ්වාස කරනවා. එසේ නැතිව මනාප ක්‍රමය මෙයට බලපෑවා කියා හිතන්න බැහැ. සම්පූර්ණයෙන් තම ජාතිය තමන්ගේ ප්‍රදේශය ගැන හිතලා ඒ ගැන වැඩි බලාපොරොත්තු තියාගෙන ඡන්දය දෙන ජනතාව ප්‍රජාතන්ත්‍රවාදීව තමන්ට නොලැබෙන තම ප්‍රදේශයේ අඩුපාඩුකම් හදා ගන්නයි ඡන්දය පාවිච්චි කරන්නේ. ඒ හැර සමස්ත සිංහල ප්‍රදේශවලට වඩා මනාප ක්‍රමය නිසා ඔවුන්ට වාසියක් වුණා කීම අපහසුයි.කොහොම වුණත් අපි හැමදාම දිනපු ප්‍රදේශ අපට අත්වෙලා තිබෙනවා. පසුගිය වරට වඩා එක්සත් ජාතික පක්‍ෂය ඉදිරියට ඇවිත් තිබෙන බව අනිවාර්ය සත්‍යයක්. ප්‍රකාශිත ඡන්ද ප්‍රතිශතය අනුව ආණ්ඩුවට අත්වෙලා තිබෙන ඉරණම ජනතාවට පේනවා.සාකච්ඡාකෙළේ සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ab1103202</link>
    <topic>මහින්ද චින්තනය ජනතාව යළිත් සනාථ කළා</topic>
    <author>රංජිත් සියඹලාපිටිය</author>
    <content>පුංචි ආණ්ඩු පත් කිරීමට පැවැත්වුණු මැතිවරණයත් නිමා වුණා. ඒ මහින්ද රාජපක්ෂ ජනාධිපතිතුමාගේ ආණ්ඩුවට දැවැන්ත ජයක් ලබා දීලා. මේ ජයග්‍රහණයෙන් පෙනෙන්නේ මේ රටේ ජනතාව රටට දැයට මොනතරම් ආදරේ ද කියලයි. මොකද ආසියාවේ ආශ්චර්ය බවට අපේ රට පත් කර ගන්න අපේ රටේ ජනතාවට යම් උවමනාවක් ඇති බව මේ ප්‍රතිඵල වලින් හොඳටම පෙනුණා. එතකොට යූ. ඇන්. පී.යට වගේම ජේ. වී. පී.යට මොකද වුණේ. මට පෙනෙන්නේ එ. ජා. ප.යේ අවසානය ළඟා වෙලා කියලයි. එතකොට ජේ. වී. පී.යට මොකද වුණේ ජේ. වී. පී.ය හැමදාම කළේ ජනතාව රවටපු එකනේ. ඔන්න ජේ. වී. පී.යේ රැවටිල්ලට ජනතාව නිමාවක් තියලා තියෙනවා. ඒකේ තරම තිස්සමහාරාම ජ. වි. පෙ. බලකොටුව දෙදරා යාමෙන්ම පේනවා. මෙදා සැරේ ජේ. වී. පී.ය තිස්සමහාරාමයෙ තුන්වෙනි තැනට වැටුණා.මේ මැතිවරණ ප්‍රතිඵලයෙන් කියන්නේ මහින්ද චින්තනය තමා මේ රට හදන්නේ කියලා. ඒ විතරක් නෙමෙයි මහින්ද චින්තනය ජාතියේ වැඩ පිළිවෙළ කියලා ජනතාව ඔප්පු කරලා තියෙනවා.මේ පුංචි මැතිවරණයත් එක්කම තවත් අවුරුදු තුනකට විතර මැතිවරණයක් එන්නේ නැහැ. ඒ නිසා අපි හැමෝටම ජාති, කුල, මල, ආගම් බේදයක් නැතිව දැන් රට වෙනුවෙන් වේගයෙන් වැඩ කරන්න වෙනවා. මේ මැතිවරණයෙන් එජාපයෙන් සහ ජවිපෙන් පත්වුණ මන්ත්‍රීවරුන්ටත් ආණ්ඩුව එක්ක එකතු වෙලා වැඩ කරන්න පුළුවන්. මොකද හැමෝම රට වෙනුවෙන් එකතු වෙලා වැඩ කරන්ඩ ඕනේ.මේ පාර ආණ්ඩුව බොහෝ පළාත් පාලන ආයතන දිනුවේ සියයට හැත්තෑව ඉක්මවු ඡන්ද ප්‍රමාණයකින්.ජනාධිපතිතුමා, පාර්ලිමේන්තුව, පළාත් සභාව, නගර සභා, ප්‍රාදේශීය සභා බහුතරය එක්සත් ජනතා නිදහස් සන්ධානයට තියෙන්නේ. ඒ නිසා අපි කාටවත් වගකීම්වලින් ගැලවෙන්ඩ බැරි වෙනවා.එතකොට මේ තීරණය දුන් ජනතාවට අපේ ආචාරය පුද කරනවා. අපේ රටේ අලුත් මැතිවරණ සංස්කෘතියක් තියෙන්නේ.ඒ කියන්නේ ජයග්‍රහණය විඳ ගන්ඩ ඕනේ විරුද්ධ පාක්ෂිකයන්ට හානි නොකර අපි හැමෝම ගමේ එකට ජීවත් වෙන්න ඕනැ. ඒ නිසා හැමෝම සහෝදරත්වයෙන් ජීවත් වෙන්ඩ එපායැ.පෙළපාළි ගිහින් හූ කියලා බැණ අඬගහන්නේ නැතිව මේ ජයග්‍රහණය භුක්ති විඳිමු. අපේ රටේ හැමෝටම සුබ අනාගතයක්.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ab1103203</link>
    <topic>ඉරිදා කොලම</topic>
    <author>- ආරච්චිල</author>
    <content>රනිල් මහත්තයාගේ් පතෝල කඩේ පාළුවෙලාය. කවුරුත් එන්නේ නැතුවා වාගේය. රනිල් මහත්තයා එක අතකින් පතෝල විකුණනවාය. එක අතකින් සජිත් බබා ගේ් තොටිල්ල පද්දනවාය.”මොකද බබා නිදිද?”තිස්ස මහත්තයා ඇවිල්ලා පතෝල මැස්සට හේත්තු වෙලා අහනවාය.”පහුගිය දවස්වල හරියට දැඟලුවනෙ. දැන් ඇඟේ අමාරුව... ටිකක් රස්නෙයි රස්නෙයි වාගෙ..””ඇයි ඉතින් දඟලන්ඩ දුන්නෙ?””කියන දෙයක් අහන එකක් යැ. නිකං අකාලෙ පීදෙන්ඩ හදනව නෙ.. කෝ දයාසිරිල එහෙම... පතෝල කඩේ පැත්තෙ ආවෙවත් නෑ... චණ්ඩිය වෙලා.””මිනිහ ගලේ පහරල වහගන්ඩ බැරුව දඟලනවා. පහුගිය දවස්වල පොල් බෑයකුත් අරගෙන මාර ජිල්මාට් එකක්නෙ දැම්මෙ..””මං කිව්ව දඟලන කොට ටිකක් වෙන්ඩ දඟලන්ඩ කියල. ඔය ඔරිජිනල් පොල් බෑ කතන්දරේ ප්‍රේමදාස ගෙ නෙ. මෙයාලා ඩුප්ලිකේට් පොල් බෑ නෙ උස්සන්නෙ.. අනිත් එක පඬුවස් නුවර කියන්නෙ හොඳට පොල් තියෙන හරියක්නෙ. පුදුමයි ඒ පැත්තෙන් පොල් කෝම්බ පාරක්වත් ලැබිච්චි නැති එක.””බබාට හොඳටෝම නින්ද ගිහින් නේද ලොක්කා””පොර වෙන්ඩ හැදුවට මොකක්වත් වුණේ් නැහැනෙ.. රට වටේට පරාදනෙ.. හම්බන්තොටත් සුනේ සුං නේ.. දැන් තොත්ත බබා වාගෙ බුදි.. ඔන්න බලාපං මල්ලියේ ඒකෙත් හැටි..”එසේ කියූ රනිල් මහත්තයා එක කටකින් “පතෝල පතෝල” කියන්නට පටන් ගත්තේය. අනික් කටින් “දොයිය බබා” කියන්නට වීය.- ආරච්චිලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ab1103204</link>
    <topic>පාතාල මාෆියාව</topic>
    <author>කේ.සී.ජේ. රත්නායක</author>
    <content>ස්වයං රැකියා නියුක්තිකයන්ගේ සංගමයේ සභාපති මහින්ද කහඳගම* ස්වයං රැකියා නියුක්තිකයන්ගේ සංගමයේ සාමාජික සංඛ්‍යාව කොපමණද?12,000 කට වැඩියි. ප්‍රදේශ ගණනාවක අපේ ශාඛා ක්‍රියාත්මක වෙනවා.* ඔබේ සංගමයට තිබුණු ලොකුම අභියෝගය මොකක්ද?සමාජය අපේ දිහා බැලුවේ අධ්‍යාපනයක් නැති පේමන්ට්කාරයන් හැටියටයි. නමුත් අද අපි හැමෝම පිළිවෙළකට ජීවත් වෙනවා.* පදික වේදිකාව කියන්නේ හොර වෙළෙඳාමට තෝතැන්නක් කියලයි අසන්න ලැබෙන්නේ?ඇත්ත. ඒ කතාව අයිති වෙන්නේ අතීතයට. හොර කිරීම, බාල බඩු විකිණීම, පාට දෙකේ සපත්තු විකිණීම, පිට නැති කමිස විකිණීම වගේ දේවල් ඉස්සර තිබුණා. බලෙන් විකුණන්න පටන් ගත්තා. කාන්තාවන්ට පවා හිරිහැර කෙරුණා. නමුත් අද ඒ කිසිම දෙයක් දකින්න නෑ.* දැන් පදික වේදිකාවේ වංචනික වෙළෙඳාමක් සිද්ධ වෙන්නේ නෑ.දැන් පදික වේදිකා වෙළෙඳාම නෑ. තියෙන්නේ පිළිවෙළකට හැදූ ස්වයං රැකියා නියුක්තිකයන්ගේ වෙළෙඳ කුටි. ජනාධිපතිතුමා මැදිහත්වෙලා වෙළෙඳකුටි ලබා දුන්නා. ඒ එක තැනකවත් වංචා කරලා අහු වුණොත් දැඩි පියවර ගන්නවා. පේමන්ට්කාරයා කියන හංවඩුවෙන් මිදිලා ලස්සනට ජීවත් වෙන්න කියලයි දැන් පාර හදලා තියෙන්නේ. වරදක් කළොත් සතියකට වෙළෙඳාම තහනම් කරනවා. අනික් පැත්තෙන් නීතිය ක්‍රියාත්මක වෙනවා.* ලොකු කුඩා වෙළෙඳුන්ගෙන් කප්පම් ගන්නා ව්‍යාපාරයක් කොළඹ හා තදාසන්න ප්‍රදේශවල ක්‍රියාත්මක වුණා. ඒක තාමත් පවතිනවාද?මේ උවදුර මර්දනය කරන්න ආරක්ෂක ලේකම්තුමා විශාල ව්‍යාපාරයක් ගෙන ගියා. ඒක සාර්ථකයි. නමුත් තවමත් සමහර තැන්වල ඉතාම සූක්ෂම විදිහට කප්පම් ගැනීම ක්‍රියාත්මක වෙනවා. රහසිගත මාෆියාවක් තවම තියෙනවා. තර්ජනයට ගණංකාරකමට සල්ලි හොයන ක්‍රම දකින්න ලැබෙනවා. කනගාටුව කියන්නේ සමහර පොලිස් නිලධාරීන් මේවාට නියමින් හා අනියමින් උදවු දෙනවා.* ඔය කියන මාෆියාවට සහ සූක්ෂ්ම කප්පම් ව්‍යාපාරය ගැන උදාහරණ දෙන්න පුළුවන්ද?මාළු කඩේ මාෆියාව තාම ක්‍රියාත්මකයි. මේ නිසා වෙළෙන්දෝ පවා අසරණ වෙලා. වරායේ භාණ්ඩ වෙන්දේසි කරද්දී විශාල මාෆියාවක් සහ කප්පම් ව්‍යාපාරයක් ක්‍රියාත්මක වුණා. ඒ ආහාර ද්‍රව්‍ය පස්වැනි වීදියේ වෙළෙඳුන්ට මිලට ගන්න දෙන්නේ නෑ. පාතාලය ගිහිං බලහත්කාරයෙන් අරගෙන එතනදීම වැඩි මිලට විකුණනවා. ඒ කට්ටිය නම් වශයෙන් මම තොරතුරු දන්නවා. මේ ළඟදි ලක්‍ෂ 38 ක කප්පමක් ගන්න සිද්ධියක් අල්ල ගත්තා. සමහරුන් බොරුවට කඩ කාමර, බලපත්‍ර තිබෙන බව පෙන්වමින් මේ ජාවාරම කරගෙන ගියා. මේ නිසා පාරිභෝගිකයාට වගේම රජයටත් සිද්ධ වෙන්නේ විශාල පාඩුවක්. හැබැයි ආරක්ෂක ලේකම්තුමා දැන් මේ ගැන නිසි පියවර අරගෙන ඒ වරායේ පාතාල කප්පම් ව්‍යාපාරය සෑහෙන දුරට මර්දනය කරලා තියෙනවා. මේ ජාවාරම් කාරයෝ සෙකන්ඩ් සේල් එකෙන් එක දවසකට ලක්‍ෂ 20, 30, 40 ලාබ ලැබුවා.* මොකක්ද මේ සෙකන්ඩ් සේල් කියන්නේ?රජයේ වාහන – ආහාර ද්‍රව්‍ය හෝ වෙනත් දේ වෙන්දේසි කරද්දී මේ පාතාල කට්ටිය ඇවිත් වෙන කාටවත් ඒවා ගන්න නොදී අඩු මුදලට ගන්නවා. එහෙම ගන්නා භාණ්ඩ එතනදීම වැඩි මිලට විකුණනවා. මේකෙන් වෙන්නේ රජයට ලැබෙන ආදායම පහත වැටිලා සාමාන්‍ය මිනිසුන්ට ඒ භාණ්ඩ වැඩි මිලකට ගන්න සිදුවීමයි. මේ එක ජාවාරමකින් පාතාලය රුපියල් කෝටි ගණන් ලාබ උපයනවා. සමහර රජයේ නිලධාරීන් හා පොලීසියත් සමහර වෙලාවට මේවාට අනුබල දීලා නිහඬව ඉන්නවා. සමහර දාට ඒවා වළක්වන්න දාන නිලධාරීන් පවා කප්පම් කාරයන්ගේ දැලට අහු වුණු වේලාවල් තියෙනවා. වෙන්දේසියකදී ඇත්ත වෙළෙන්දට නියම මිලට ඒ භාණ්ඩ ගන්න ලැබුණොත් පාරිභෝගිකයන්ටත් අඩු මිලට භාණ්ඩ මිලට ගන්න පුළුවන්.* ඔබ මේ ප්‍රකාශ කරන්නේ වගකීමක් ඇතිවද?ඔව්.. ලිපි ලේඛන, සාක්ෂි සාධක ඇතිවයි මම කතා කරන්නේ. සම්පූර්ණ වගකීම බාර ගෙන ඇත්ත දැන ගෙනයි මේ දේවල් කියන්නේ.* කප්පම් ගන්න අය – කප්පම් දුන්න අය ගැන නම් වශයෙන් කියන්න පුළුවන්ද?අනිවාර්යෙන්ම කියන්න පුළුවන්.* බයක් නැද්ද?ජනාධිපතිතුමා සහ ආරක්ෂක ලේකම්තුමා මේ පාතාලය – කප්පම් ව්‍යාපාරය මර්දනය කරන්න ඉතා ඕනෑ කමෙන් නිර්භීතව ක්‍රියා කරන බව පෙනෙනවා. ඒ විශ්වාසය නිසා මම දන්න තොරතුරු හෙළි කරන්න වගේ ම මම අනිත් අයටත් කියනවා මේ අපරාධකරුවන්ට ඉඩ දෙන්න එපා කියලා. රජයට නියම තොරතුරු ලැබෙනවා නම් ක්‍රියාත්මක වෙන බව පෙනෙනවා. මේ ළඟදී ලක්ෂ 38 ක් කප්පම් ගනිද්දී අල්ල ගත්තෙත් ඒ වගේ් තොරතුරක් නිසයි.* පදික වෙළෙඳුන්ගෙනුත් කප්පම් ගැනීම් සිද්ධ වෙනවද?එහෙම දේවල් වුණා. ඒත් දැන් රජය වෙනම වෙළෙඳසැල් හදලා දීලා ති යන නිසා කප්පම් සෙල්ලම අහවර වුණා. දැන් කප්පම් ගන්න ආවෝත් ඒවට මුහුණ දෙන්නත් අපි ලෑස්තියි. තවත් තැන්වල ඇපල් තට්ටුව, කඩලකාරයා, කමිස වෙළෙන්ඳා වගේ් අයගෙන් බිම් කුලිය හැටියටත් කප්පම් ගත්තා. සමහර තැන්වල පදික වේදිකාව අල්ල ගෙන හිටියේ පාතාලය. එක අඩි දෙකතුනක වෙළෙඳාමක් කළොත් හවසට කප්පමක් ගෙවන්න ඕනේ. මහපාර – පදික වේදිකාව අයිති රජයටයි. ඒත්, කප්පම් ගන්නේ පාතාල ය. කොළඹමේ තත්ත්වය දැන් නැති වුණත් රටේ තවත් බොහෝ ප්‍රදේශවල මේ අකටයුතුකම් කෙරෙනවා. රුපියල් 100 ඉඳන් 1000 දක්වා කප්පම් ගන්න අවස්ථා තියෙනවා.* මට තොරතුරක් ලැබුණා කොළඹට එන පොල් ලොරි පාතාලයේ අත්අඩංගුවට පත්වෙනවාය කියලා. මේක ඇත්තද?කතාව ඇත්ත. කොළඹට එන පොල් ලොරි සේරම එක පුද්ගලයෙක් තමන්ගේ අතට අරගෙන අඩු මුදලක් දීලා වැඩි මිලට ඒ ස්ථානයේදීම විකුණනවා. මේ නිසා පොල් නිෂ්පාදකයාට – පාරිභෝගිකයාට වාසියක් නෑ. එක දවසකට නිකං ඉඳලා රුපියල් ලක්‍ෂ ගණනක අයුතු ලාබයක් ලබනවා. මෙන්න මේ වගේ වැඩ තාමත් කෙරෙනවා. මේක තමා පොල් මාෆියාව, මීට අමතරව තවත් තියෙනවා පමුණුවේ මාෆියාව.* මොකක්ද පමුණුවේ මාෆියාව?ගම් පළාත්වල අම්මලා - සහෝදර සහෝදරියෝ රෑ නිදිවරාගෙන ඇඳුම් – පාපිසි - කොට් උර වගේ දේවල් මහනවා. මේ අයගෙන් පමුණුවේ පාතාලය බඩු මිලට ගන්නේ තුට්ටු දෙකට. ඊට වඩා මිලට වෙන අයට ගන්න දෙන්නේ නෑ. එහෙම ගන්න බඩු වැඩි ගාණට කොළඹ පිටකොටුව වගේ තැන්වල තොග වෙළෙඳුන්ට විකුණනවා. බලන්න එතනත් නිෂ්පාදකයාට සහ පාරිභෝගිකයාට සහනයක් නෑ. අතරමැදි පාතාලය ලොකු මුදලක් හූර ගන්නවා.ඒ විතරක් නෙවෙයි පමුණුවේ පදික වේදිකාවේ එක පැත්තක් ම අල්ලගෙන ඉන්නේ තනි මිනිහෙක්. එයාට කප්පම් දීලා තමයි වෙළෙන්දෝ බිස්නස් කරන්නේ. ඔය පිටකොටුවේ තියෙන ලොතරැයි වෑන්වල සැබෑ අයිතිකාරයෝ හොයල බැලුවොත් තවත් රහස් දැන ගන්න පුළුවන්.කාලයක් කොළඹට එන බස්වලිනුත් කප්පම් ගත්තා. අපේ ප්‍රවාහන ඇමතිතුමා ඒකට ක්ලීන් ෂොට් එකක් දීලා කප්පම් ගැනිල්ල නතර කළා. හැබැයි රටේ තවත් තැන්වල බස්වලින් කප්පම් ගැනිල්ල සිදු කෙරෙනවා. නම් ගම් පිටින් මට ඒ තොරතුරු දෙන්න පුළුවන්, ටෙක්නිකල් හංදිය - ශාන්ත බස්තියම වගේ තැන්වල පෞද්ගලික බස් ගාල් කරලා තියන්නත් පාතාලයට මුදල් ගෙවන්න ඕනේ. හැබැයි මේ කප්පමකට ගාස්තුත් අන්තිමට ගෙවන්න වෙන්නේ පාරිභෝගික ජනතාවටයි.මේ එක්කම මම යමක් කියන්න ඕනේ. පදික වේදිකාවෙන් ඉවත් කිරීම ගැන අපටත් යම් යම් ප්‍රශ්න තිබුණා. නමුත් ගෝඨාභය රාජපක්‍ෂ ආරක්‍ෂක ලේකම්තුමා බලපෑම්වලට යට වෙන නිලධාරියෙක් නෙවෙයි. වෙළෙඳපොළේ රජකරන පාතාලය – කප්පම් ව්‍යාපාරය දුරිම්භූත කරන්න අපිත් එතුමාට ඕනෑම මොහොතක සහය දෙන්න ලෑස්තියි. සැලසුම් සහගතව අද වෙළෙඳපොළින් පාතාලය විනාශ කරන්න රජය හොඳ වැඩ පිළිවෙළක් ගෙන යනවා. ඒ වැඩ පිළිවෙළ ගැන අපට ලොකු විශ්වාසයක් තියෙනවා. මුළු රටෙන්ම ත්‍රස්තවාදය තුරන් කළා වගේම වෙළෙඳපොළේ සැරිසරන මාෆියාවත් සුන්නද්ධූලි කරන්න ඕනේමයි.කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103201</link>
    <topic>අනිද්දා සිට ගල් අඟුරු විදුලිය බවට පත්වෙයි</topic>
    <author>නිහාල් පී.අබේසිංහ සේයාරූ -දුෂ්මන්ත මායාදුන්න</author>
    <content>මහින්ද චින්තනය අනුව ඉදිකළ ලංකාවේ ප්‍රථම ගල් අඟුරු බලාගාරය නොරොච්චෝලේදී 22 වැනිදා මහින්ද රාජපක්ෂ ජනාධිපතිතුමා අතින් විවෘත වෙයි. රුපියල් 9 ට විදුලි බල ඒකකයක් හදන මේ ‘ලක් විජය’ බලාගාරයේ වාර්ෂික ආදායම රුපියල් කෝටි 2200 කි. බලාගාරය ඉදිකිරීමට රුපියල් කෝටි 4653 වැය වූ අතර ඒ මුළු වියදම මාස විසිහයකක කාලයක් තුළ බලාගාරයේ විදුලිය විකිණීමෙන් ලබා ගත හැකි වීම මෙහි විශේෂත්වයයි.මහින්ද රාජපක්ෂ ජනාධිපතිතුමා 2007 දී ගල්අඟුරු බලාගාරයේ කටයුතු ආරම්භ කළ අවස්ථාව“අද පැය 6 ක් ලයිට් කපනවා”“මොන කරදරයක්ද මේක”මේ 2000 - 2003 වකවානුවේදී අපට නිතර ඇහුණු කතාවකි.බලශක්තිය රටක සංවර්ධනයට අත්‍යවශ්‍ය සාධකයකි. නමුත් නිසි බලශක්ති සැලසුමක් නොමැති නම් රටක් සංවර්ධනය කරා යාමට නොහැකිය. එවිට රටේ සියලු කටයුතු අබල දුබල වී රටේ සංවර්ධනය ජන ජීවිත අඩපණ වී යයි. 2005 ට පෙර මෙරට සිදුවූයේ එයයි. එසේ වුවත් 2005 ට පසු මහින්ද චින්තනය යටතේ මහින්ද රාජපක්ෂ ජනාධිපතිතුමා මෙරට බලශක්ති ක්ෂේත්‍රයේ ඉදිරි ගමනට සැලසුම් රැසක් සකස් කළේය.ඒ අනුව කෙරවලපිටිය සංවෘත චක්‍රීය බලාගාරය පමණක් නොව විවිධ හේතු මත ඉදිකිරීමට අතපසු වී තිබු ඉහළ කොත්මලේ ජල විදුලි බලාගාරයත් නොරොච්චෝලේ ගල් අඟුරු තාප බලාගාරයත් සාම්පූර් ගල් අඟුරු බලාගාරය දැදුරු ඔය මොරගහකන්ද වැනි ජල විදුලි බලාගාරත් පිහිටුවීමට සැලසුම් කළේය.ඉන් කෙරවලපිටිය චක්‍රිය බලාගාරය පසුගිය 2010 පෙබරවාරි මාසයේදී ජනතා අයිතියට පැවරිණි. මෙගා වොට් 300 ක විදුලි බලයක් ජාතික විදුලි බල පද්ධතියට අඩු මුදලට ලබා දුන් අතර එය මෙරට විශාලතම විදුලි බලාගාරය මෙන්ම අපේ රටේ ශ්‍රී ලාංකික ඉංජිනේරුවන් සෑදු විශාලතම බලාගාරය ලෙස මහින්ද රාජපක්ෂ ජනාධිපතිතුමා අතින් විවෘත වීම ද සුවිශේෂ සිදුවීමක් විය.විදුලි උත්පාදන පද්ධතියඒ සමඟම ලබන 22 වැනිදා මෙරට බලශක්ති ක්ෂේත්‍රයේ තවත් සුවිශේෂි සිදුවීමක් ක්‍රියාවට නැංවේ. ඒ මෙරට ප්‍රථම ගල් අඟුරු බලාගාරය විවෘත කිරීමයි. නොරොච්චෝලේ ඉදිකළ මේ බලාගාරය මඟින් මෙගා වොට් 300 ක විදුලි බලයක් 22 වැනිදා සිට ජාතික විදුලිබල පද්ධතියට එක් කරනු ලැබේ.ශ්‍රී ලංකාවේ වයඹ පළාතේ පුත්තලම දිස්ත්‍රික්කයේ කල්පිටිය ප්‍රාදේශීය ලේකම් බල ප්‍රදේශයට අයත් නොරොච්චොලේ අසල පිහිටි පනයඩි හා නාරක්කල්ලිය ග්‍රාම නිලධාරී වසම්වලට අයත් අක්කර 242 ක භූමි භාගයක මෙම නව ලක් විජය බලාගාරය ඉදිවේ.මෙරට විදුලි බල ක්ෂේත්‍රයේ ගල් අඟුරු බලාගාරයක් ඉදිකිරීමේ සැලසුම වසර 25 - 30 ක් තිස්සේ තිබිණි. කලක් දකුණේ මාවැල්ලේ ද පසුව ත්‍රිකුණාමලයේ ද පසුව මේ නොරොච්චොලේ ද මෙය ඉදිකිරීමට සැලසුම් කළත් පසුව ඒවා නිසි දින වකවානුවල ක්‍රියාත්මක කිරීමට බැරි විය. ඒ විවිධ විරෝධතා හා උසිගැන්වීම් ද නිසාය. එසේ වුවත් මහින්ද රාජපක්ෂ ජනාධිපතිතුමා ඒ විරෝධතාවලට නිසි විසඳුම් ද ලබා දෙමින් මෙරට ප්‍රථම ගල් අඟුරු බලාගාරයට 2006 මැයි 11 වැනිදා නොරොච්චොලේදී මුල්ගල් තැබුවේය.බලාගාරයට විරුද්ධ වූ ප්‍රධාන පිරිසක් වූයේ බලාගාර ප්‍රදේශයේ පදිංචිව සිටි අයයි. පැල්පත්වල සිටි ඒ පවුල් 80 සඳහා ම නව නිවාස, ගෘහ භාණ්ඩ හා වගා කිරීමට අක්කර දෙකක ඉඩමක් ලබා දී තිබේ. ඉඩම් ඒ ප්‍රදේශයෙන්ම ලබා දී ඇත. සියලු දෙනාටම රුපියල් ලක්ෂ 900 ක් පමණ වන්දි ලෙස ගෙවා තිබේ.2007 දී මහින්ද චින්තනය යටතේ ගල් අඟුරු බලාගාරයේ ප්‍රථම අදියර ආරම්භ කළේය. 2010 අවසන් වන විට බලාගාරයේ ප්‍රථම අදියරේ සියලු ඉදිකිරීම් අවසන් විය. පසුගිය සති 3 ඇතුළත ගල් අඟුරු රැගත් නැව් නොරොච්චොලේට ආවේය. බලාගාර භූමිය තුළ දැනට ගල් අඟුරු ටොන් දහස් ගණනක් තිබේ.ගල්අඟුරු අංගනය ගල්අඟුරු යවන පටියමෙරට දැනට ක්‍රියාත්මක වැඩිම ආයෝජනයක් සහිත සංවර්ධන ව්‍යාපෘතිය ලෙස මෙය හැඳින්විය හැකිය. ලංකා විදුලි බල මණ්ඩලයේ ක්‍රියාකාරී අධ්‍යක්ෂ රොෂාන් ගුණවර්ධන පවසන පරිදි මෙහි ප්‍රථම හා දෙවැනි අදියර සඳහා වැයවෙන සම්පූර්ණ මුදල රුපියල් කෝටි 13765 කි. මෙහි ප්‍රථම අදියරට පමණක් වැය කර ඇති මුදල රුපියල් කෝටි 4653 කි. 22 වැනිදා විවෘත වන්නේ ප්‍රථම අදියරේ විදුලි නිපැයුමයි. චීනයේ ඡ්යඪථ බැංකුව සියයට දෙකක සහන පොලිය මත රුපියල් කෝටි 4600 ක් ඒ සඳහා ලබා දී තිබේ. ශ්‍රී ලංකා රජය ද රුපියල් කෝටි 53 ක් ලබා දී ඇත.ලබන 22 වැනිදා විවෘත කරන ප්‍රථම අදියර මඟින් මෙගා වොට් 300 ක විදුලි බලයක් ජාතික විදුලි බල පද්ධතියට එක්කරයි. අප නිවාසවල විදුලි බලය මඟින් ලබන විදුලි ඒකක මිලියන 2200 ක් එක් වසරක් ඇතුළත විදුලි බලාගාරයේ උපරීම ක්‍රියාත්මක මට්ටමෙහි වාර්ෂිකව ජාතික විදුලි බල පද්ධතියට එක් කෙරේ.22 වැනිදා විවෘත වෙන බලාගාරයේ ප්‍රථම අදියරේ වියදම වන රුපියල් කෝටි 4653 මාස 26 කදී පමණ පියවා ගැනීමට හැකි වේ.බලාගාරයේ දෙවැනි අදියරේ වැඩ කටයුතු ද දැන් ආරම්භ කර ඇතැයි විදුලිබල ඇමැති පාඨලි චම්පික රණවක මහතා පවසයි. දෙවැනි හා තුන්වැනි අදියර සඳහා වියදම රුපියල් කෝටි 910 කි. ඒ සඳහා චීන රජය කෝටි 9000 ක්ද අපේ රජය කෝටි 110 ක්ද ලබා දෙයි.ගල් අඟුරු බලාගාරයේ ව්‍යාපෘති අධ්‍යක්ෂ ඩබ්ලිව්.ඩී.එන්.ක්ෂේවියර් මහතා පවසන පරිදි දෙවැනි හා තුන්වැනි අදියරේදී මෙගා වොට් 600ක විදුලි බලයක් නිපදවනු ලැබේ. ඉන් රටට වාර්ෂිකව ලැබෙන විදුලි ඒකක ප්‍රමාණය ඒකක මිලියන 4400කි. ඒ විදුලි බලය 2014 දී ජාතික විදුලි බල ජාලයට එක් කරනු ලැබේ. මේ අනුව 2014න් පසු මේ මුළු බලාගාරයන් වසරකට ඒකක මිලියන 6600ක් ජාතික විදුලි බල පද්ධතියට එක්වේ. ඉදිරියේදී එක විදුලි ඒකකයක් රුපියල් 10ක් බව ගණන් ගතහොත් මේ බලාගාරයෙන් වාර්ෂිකව විදුලිය විකිණීමෙන් ලැබෙන ආදායම රුපියල් කෝටි 6600ක් වනු ඇතැයි බලාගාර ඉංජිනේරුවෝ කියති.බලාගාරයමේ අනුව මුළු බලාගාරය ඉදිකිරීමට වැයවෙන රුපියල් කෝටි 13765ක් වූ මුදල වසර 2.5ක් ඇතුළත විදුලිය විකිණීමෙන් උපයා ගැනීමට හැකියාව ලැබේ.ඒ සමඟම මේ බලාගාරය පවත්වා ගෙන යාමේදී ගල් අඟුරු පිටරටින් ගෙන්වීමට මුදලක් වැයවේ. බලාගාරයට ලබාදී ඇති පාරිසරික බලපත්‍රය අනුව මෙරටට ගෙන්වනු ලබන්නේ ’බිටුමිනස්’ නම් පරිසර හිතකාමී ගල් අඟුරු පමණි. එහි ගෙන්දගම් ප්‍රතිශතය අඩුය. වියදම තරමක් වැඩිය. පරිසර දූෂණය අවමය. විදුලිබල මණ්ඩලයේ ක්‍රියාකාරී අධ්‍යක්ෂ රොෂාන් ගුණවර්ධන මහතා පවසන පරිදි මේ ගල් අඟුරු මෙරටට ගෙන්වීමට විදුලිය නිපදවීමට ඩීසල් මෙරටට ගෙන්වීමට තරම් විශාල මුදලක් වැය නොවේ.බලාගාරයට අවශ්‍ය ගල් අඟුරු ඕස්ට්‍රේලියාව, ඉන්දුනීසියාව, දකුණු අප්‍රිකාව වැනි රටවලින් නැව් මඟින් මෙරටට ගෙන්වනු ලැබේ. මෙම බලාගාරය සඳහා වසරකට ගල් අඟුරු මෙට්‍රික් ටොන් 770000ක් අවශ්‍ය වේ. මෙරටට ගල් අඟුරු ගෙන එන එක් නැවක සාමාන්‍යයෙන් ගල් අඟුරු මෙට්‍රික් ටොන් 65000ක් අන්තර්ගත වේ. මේවා බාන්නේ මෙරට වරායවලට නොවේ. ඒවා බෑමට මේ නැව් බලාගාරයට සැතපුම් 4ක් පමණ දුරින් නැංගුරම් දමනු ලැබේ.ඒ නැවෙන් ගල් අඟුරු බලාගාරයට ගෙන එනු ලබන්නේ බත්තල් මඟිනි. නොරොච්චෝලේ බලාගාරය සතුව මීටර් 83ක් දිග මීටර් 15ක් පළල බත්තල් 3ක් තිබේ. ඊට අමතරව ටග් යාත්‍රා 3ක් ද ඇත. මේ බත්තලකින් එක වරකට ගල් අඟුරු මෙට්‍රික් ටොන් 5000ක් ගෙන ඒමට හැකිය. මේ මෙගා වොට් 300 බලාගාරයකට දිනකට ගල් අඟුරු මෙට්‍රික් ටොන් 10000ක් අවශ්‍ය වේ.නොරොච්චෝලේ බලාගාරයට අනුබද්ධිතව මහ මුහුදේ විශාල ජැටියක් හා පාලමක් ඉදිකර තිබේ. ජැටියේ දිග මීටර් 210කි. පළල මීටර් 10-15 අතර වේ. ජැටියට අනුබද්ධව මීටර් 303 දිග හා පළල මීටර් 8 ක් වූ පාලමක් ද තිබේ. දැන් මේවායේ සියලු වැඩ අවසන්ය.ව්‍යාපෘති අධ්‍යක්ෂ ක්ෂේවියර් මහතා පවසන පරිදි මේ ජැටියේ හා පාලමේ විශේෂත්වයක් නම් මේ ජැටියෙන් හා පාලමෙන් ප්‍රදේශයේ මුහුදු ඛාදනයට කිසිදු ඉඩක් තබා නොතිබීමයි. ආරුක්කු පාලමක් ලෙස මෙය ඉදිකර තිබීම මෙහි විශේෂත්වයයි.ගල් අඟුරු නැවෙන් බත්තලට ගොඩබෑමෙන් පසු ඒ බත්තල ටග් යාත්‍රාව මඟින් ඇදගෙන එනු ලබයි. පසුව මේ බත්තල ජැටියට ළඟාවෙයි. ජැටියේ ඇති යෝධ දොඹකර පද්ධතියෙන් මේ ගල් අඟුරු බලාගාරයේ ප්‍රවාහන පටි(ඛ්ධදමඥරධපඵ) වලට දමනු ලැබේ.දොඹකරයක් මඟින් පැයකට ගල් අඟුරු ටොන් 500ක් ගොඩබෑමට හැකිය. බත්තල දෙකක ගල් අඟුරු ගොඩබෑමට හැකියාව මෙම දොඹකර පද්ධතියට ඇත. මෙවැනි මෙගා වොට් 300 බලාගාරයක් සඳහා පැයකට ගල් අඟුරු ටොන් 114ක් අවශ්‍ය බව විදුලි ඉංජිනේරුවන්ගේ මතයයි. ඒ අනුව එක් ගල් අඟුරු නැවක් මෙරටට පැමිණි පසු දින 24කට පමණ අවශ්‍ය ගල් අඟුරු රටට ලැබේ.ගල් අඟුරු ප්‍රවාහනය කරන පටිය මීටර් 2000ක් දිගය. පළල මීටර් 1.2කි. ජැටියේ සිට ගමන් අරඹන ඒ පටිය බත්තලෙන් ගෙනා ගල් අඟුරු මුලින්ම සාම්පල් පරික්ෂණාගාරයට ද පසුව ගල් අඟුරු අංගනයට ද යවනු ලැබේ. මෙම ගල් අඟුරු අවශ්‍ය නම් බත්තලේ සිට කෙළින්ම විදුලි බලය නිපදවන බලාගාරයේ බොයිලේරුව දක්වාම යැවීමට පුළුවන.යෝධ දොඹකරයක්බලාගාරයට මාස 3කට ගල් අඟුරු ගබඩා කිරීම සඳහා අක්කර 600කට වැඩි භූ®මිභාගයක් වෙන්කර තිබේ. දැනටමත් මෙහි ගල් අඟුරු මෙට්‍රික් ටොන් දහස් ගණනක් ගබඩා කර තිබෙනු එහි ගිය අපට දක්නට ලැබිණි.ගල් අඟුරු ප්‍රවාහන පටියත් ගල් අඟුරු අංගනයත් ආවරණය කිරීමට හා ඒවාට සුළං ආවරණ යෙදීමට ද කටයුතු යොදා තිබේ. ඉන් ගල් අඟුරුවල ඇති කුඩා කැබලි හා ගල් අඟුරු දූවිලි තිබුණහොත් ඒවා පිටතට යැවීම වළක්වනු ලැබේ.ගල් අඟුරු අංගනයට දැමූ ගල් අඟුරු තවත් ප්‍රවාහන පටියක් ඔස්සේ බලාගාරයේ ‘ගල් අඟුරු මෝල’ වෙත ගෙන එනු ලැබේ. එය අඩි 50ක් පමණ උසය. අඩි 30 පමණ පළලය.මෙහිදී ගල් අඟුරු කැබැලි ඉතා සියුම් කුඩු බවට පත්කිරීම සිදුකෙරේ. මෙහිදී පිටවන දූවිල්ල බාහිර පරිසරයට පිටවීම වැළැක්වීමට ආවරණ යොදා ඇත.අඩි 70ක් පමණ උස අඩි 30කට වඩා පළල බොයිලේරුව වෙත මේ සියුම් ගල් අඟුරු කුඩු යවනු ලැබේ. බලාගාරයේ විදුලිය නිපදවීම ප්‍රධාන ලෙස කරන්නේ මේ බොයිලේරුව ඇතුළතය. බොයිලේරුව වෙත යන ගල් අඟුරු කුඩු ඉහළ උෂ්ණත්වයකට ලක් කෙරේ. ඒ අතර රත්කළ වාතය ද මේ බොයිලේරුවට යවනු ලැබේ. රත්වූ වාතයත් රත්වූ ගල් අඟුරුත් එකට එක්වූ විට ඉහළ උෂ්ණත්වයක් පිටකරමින් විශාල දහනයක් ඇතිවේ. මෙම ස්ථානයට පැයකට ඝන මීටර් 70ක ජල ධාරිතාවක් නිරන්තරයෙන්ම සපයනු ලැබේ. මෙම ජලය මුහුදෙන් ලබාගෙන ලවණ හරනය කොට නළයක් ඔස්සේ බොයිලේරුව හරහා ගමන් කිරීමට සලස්වනු ලැබේ. ඉහත දහනය නිසා මෙම ජලය වහාම හුමාලය බවට පත්වේ. මෙහිදී නිපදවෙන හුමාලය සෙල්සියස් අංශක 538ක උෂ්ණත්වයකින් ද වායු ගෝල පීඩනන 173ක පීඩනයකින් ද යුක්ත වේ.බලාගාරයේ සිට මීටර් 320ක් දුරින් නළ එළා මීට අවශ්‍ය මුහුදු ජලය ලබාගනු ලැබේ. ගල් අඟුරු බලාගාරයේ වැදගත්ම දේ වන විදුලිය නිපදවන්නේ ඉහත අධි පීඩන, අධි උෂ්ණත්ව හුමාලය මඟින් ටර්බයින යන්ත්‍ර කැරකැවීම මඟිනි. ඊට පසු ජෙනරේටර් හා ට්‍රාන්ස්ෆෝමර් මඟින් ගල් අඟුරු විදුලිය බලාගාරයේ ප්‍රධාන මෙහෙයුම් පාලක මධ්‍යස්ථානය කරා යවනු ලැබේ. නොරොච්චෝලේ ප්‍රධාන විදුලිබල මෙහෙයුම් මධ්‍යස්ථානය මඟින් නොරොච්චෝලේ නාරක්කලි ප්‍රදේශයේ සිට වේයන්ගොඩ දක්වා, මේ ගල් අඟුරු විදුලිය ගෙන යන සුවිශේෂ අධිසැර විදුලි මාර්ගය දිවේ. එහි දිග කිලෝ මීටර් 117කි. මෙම විදුලිබල සම්ප්‍රේෂණ මාර්ගයේ සියලු කටයුතු ද සම්පූර්ණ කර තිබේ. වේයන්ගොඩ විදුලි උප පොළ මඟින් මේ විදුලිය රටපුරා බෙදා හැරීමට කටයුතු යොදා ඇතැයි විදුලිබල බලශක්ති ඇමැති පාඨලී චම්පික රණවක මහතා පවසයි. මේ බලගාරය ඉතා පරිසර හිතකාමීව නිෂ්පාදන කටයුතු කරන බලාගාරයකි. ඒ සඳහා මේ බලාගාරයට රුපියල් කෝටි 450ක පමණ වියදමින් අමතර යන්ත්‍ර සූත්‍ර රැසක් එක්කර තිබේ.ගල් අඟුරු දහනයේදී පිටවන හයිඩ්‍රජන් ඩයොක්සයිඩ් වායුව බොයිලේරුව ඇතුළතම දහනය කිරීමට අවශ්‍ය දාහක බොයිලේරුව තුළට දැනටම සවිකර ඇත.බොයිලේරුවෙන් පිටවන වායුව ස්ථිති විද්‍යුත් පෙරණයක්(ඡ්තඥජබපධ.ඉබචබඪජ ර්‍ථපඥජඪනඪබචබධප) ඔස්සේ යවනු ලැබේ. එමඟින් සිදුවන විද්‍යුත් ආරෝපිත ක්‍රියාවලිය මඟින් දුමාරයෙහි අන්තර්ගත අළු ප්‍රමාණයෙන් 95.5%ක් එකතු කර ඉවත් කෙරේ. ඊට අමතරව දුමාරයෙහි ඇති සල්ෆර් ඩයොක්සයිඩ් වායුව ඉවත් කිරීමට රුපියල් කෝටි 350ක වියදමකින් සල්ෆර් ඩයොක්සයිඩ් ඉවත් කිරීමේ උපකරණයක් ද (ජ්තභඥ ඨචඵ ච්ඥඵභතනඩභපඪලචබඪධද) සවිකර තිබේ. දුමාරය මේ උපකරණය හරහා යාමෙන් පසු වාතයට මුදා හැරේ. එබැවින් පිටවන සල්ෆර් ඩයොක්සයිඩ් ප්‍රවාහය සියයට 99.9ක්ම අඩුවේ.බලාගාරයේ දුම් වායු ගෝලයට පිට කරන්නේ මීටර් 150ක් ඉහළට අඩි 30ක විෂ්කම්භයක් ඇතිව ඉදිකළ බලාගාරයේ දුම් බටය හෙවත් චිමිනිය හරහාය. මේ දුම්බටය අඩිවලින් මැන්න හොත් අඩි 500ක් පමණ උසය. ඒ අනුව එය ලංකාවේ උසම ගොඩනැඟිල්ල ලෙස හැඳින්විය හැකි බව නොරොච්චෝලේ බලාගාර ඉංජිනේරුවෝ පවසති. ටර්බයින් සිසිලනය සඳහා අවශ්‍ය ජලය ප්‍රමාණය තත්පරයට ඝන මීටර් 15කි. එම ජලය මුහුදෙන් ලබාගන්නා අතර ටර්බයින් සිසිලනයෙන් පසු එම ජලය යළි මුහුදේ මීටර් 500 ඈතට පොම්ප මඟින් මුදාහරිනු ලැබේ.මෙම බලාගාරය නිසා පාලවි, කල්පිටිය මාර්ගය කිලෝමීටර් 40ක් දිගට අඩි 40ක් පළලට සංවර්ධනය කිරීම හා පුළුල් කිරීම සිදුවී ඇත. ඊට අමතරව දළුව - නිර්මලපුර මාර්ගය ද කිලෝමීටර් 7ක් සංවර්ධනය කර තිබේ.දැනට ගණන් බලා ඇති අන්දමට ගල් අඟුරු බලාගාරය මඟින් සෘජු හා සෘජු නොවන රැකියා 5000ක් පමණ ප්‍රදේශවාසීන්ට ලැබෙනු ඇත.ඊට අමතරව මේ විදුලිය ඒකකයක් රුපියල් 9ට පමණ රටටම ලබාදීමට විදුලිබල මණ්ඩලය අපේක්ෂා කරයි.ඒ සමඟම මේ විදුලිය ජනිත වුවාට පසු මොන නියඟ ජල හිඟ ආවත් යළි අපේ රටේ ‘ලයිට් කැපීමට’ අවශ්‍ය වන්නේ නැත. රටේ කර්මාන්තවල ප්‍රගතියට ද මෙය පිටුබලයකි. මහින්ද චින්තනයේ තවත් පොරොන්දුවක් ඉටුකරමින් විවෘත වන මේ ලක් විජය ගල් අඟුරු තාප විදුලි බලාගාරය මෙරට බලශක්ති ක්ෂේත්‍රයේ පමණක් නොව අපේ රටේ සමස්ත ආර්ථික ක්ෂේත්‍රයේ නව සංවර්ධන කඩඉමක් වනු ඇත.නිහාල් පී.අබේසිංහ සේයාරූ -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103204</link>
    <topic>ගල් අඟුරු ගැනම නොසිතා විදුලිය උපදවන වෙනත් මං සොයනවා</topic>
    <author>සංවාදය - සුමේධා නවරත්න ඡායාරූපය - සුදම් ගුණසිංහ</author>
    <content>විදුලි බල හා බලශක්ති ඇමැති පාඨලී චම්පික රණවක* විදුලි බල මණ්ඩල ලාබ ලැබිය හැකි තත්ත්වයක නැති බවත් එය පාඩු නොලබා පවත්වාගෙන යාම ඔබේ අරමුණ බවත්, ඔබ මීට දෙමසකට පෙර පැවසුවා. එහෙත් ඔබ දැන් හදිසියේම පවසන්නෙ ලංවිම ලාබ ලැබූ බවයි. කොහොමද ඒ?1995 වනතුරු ලං.වි.ම. ය ලාබ ලැබුවා. වියදම සියයට පනහක් වෙද්දී ඉතිරි සියයට පනහ ලාබ ලැබුවා. සම්පූර්ණයෙන්ම පාහේ ජලයෙන් විදුලිය ලබා ගැනීම ඊට ප්‍රධාන හේතුවක්. අනෙක් අතට තෙල් සංස්ථාවෙන් අපි දැවි තෙල් ලබා ගත්තෙ ඉතා අඩු මිලකට.එහෙත් 96 දී ඇති වූ විදුලි හිඟයත් සමඟ ඛනිජ තෙල්වලින් ලබාගන්නා විදුලිය ලබාගැනීමට සිදුවුණා. එතැන් පටන් තමයි ලං.වි.ම. පාඩු ලබන්න පටන් ගත්තෙ. මිලියන 33000ක විශාලතම පාඩුව සිදුවූයේ 2008 දි.ලං.වි.ම. පාඩු ලැබුවේ එහි අකාර්යක්ෂමතාවය, දූෂණය හා වංචාව නිසා යැයි චෝදනාවක් නැඟුණා. ඒත් ඇත්තටම මණ්ඩලය පාඩු ලැබීමේ ප්‍රධාන හේතුව ඛනිජ තෙල්වලින් විදුලිය ලබාගැනීමට කටයුතු කිරීමයි.* ලං.වි.ම. හදිසියේ ලාබ ලැබුවේ කොහොමද?ඛනිජ තෙල් වර්ග කීපයකින් විදුලිය උත්පාදනය කරන බලාගාර අපට තිබෙනවා. මේ බලාගාරවලින් විදුලි ඒකකයක් අප ලබාගත්තෙ රුපියල් දහනවය ගණනේ. එහෙත් විකුණුවේ රුපියල් දහතුන ගණනේ. ගිය වසරේ විදුලි ඒකක මිලියන 4700ක් අපි නිපදවා තියෙනවා. එහි පාඩුව බිලියන විසි හතක්.* මේ තත්ත්වය වෙනස් කර ගැනීමට හැකි වුණේ කොහොමද?ඒ සඳහා ක්‍රමෝපාය කීපයක් භාවිත කළා. ලං.වි.ම. ගොඩනඟන්න කෙටි, මධ්‍ය හා දීර්ඝකාලීන ක්‍රම කීපයක් ඔස්සේ ලං.වි.ම. ගොඩනඟන්න අපි කටයුතු කරනවා.ඒ ක්‍රම අනුගමනය කළත් අපි වසරකට රුපියල් මිලියන 12000ක් ගමට විදුලිය ලබා දීම සඳහා පමණක් වැය කරනවා. එහිදී එක් නිවෙසක් වෙනුවෙන් ලක්ෂ දෙකක් පමණ වැය කරන්නට ලං.වි.ම. ට සිදුවුවත් ඒ සඳහා නිවෙසකින් ලැබෙන්නෙ රුපියල් දොළොස්දහස් පන්සීයක් පමණයි.ඒ හැරුණම සංවර්ධන කටයුතුවලදී දැරිය යුතු අනිවාර්ය බදු මුදල් වැනි වියදම දරා ගන්නෙත් ලං.වි.ම. යයි.ගිය වසරේ වීදි ලාම්පු වෙනුවෙන් රුපියල් මිලියන 2700ක් වියදමක් දරන්න සිදුවුණා.රජයේ ආයතනවලින් ලැබීමට තිබෙන හිඟ මුදල් රුපියල් මිලියන 12000ක්.වාණිජ පරමාර්ථ මත කටයුතු කරනවා නම් ලං.වි.ම.ට ලාබ ලබන්න තිබුණා. ජනතා සුබ සිද්ධිය තකා කටයුතු කරන නිසයි එවැනි පාඩු දැරීමට සිදු වී තිබෙන්නෙ.* මෙවැනි විශාල පාඩු ලබන අතරේ ලං.වි.ම. ලාබ ලැබුවේ කොහොමද?ප්‍රධානම දේ තමයි අපට පසුගිය කාලයේ හොඳින් වර්ෂාව ලැබීම. ඒ නිසා ඛණිජ තෙල් වෙනුවට අපිට ජල විදුලිය ලබාගැනීමට හැකිවුණා. සියයට හතළිස් හයක් අප ලබා ගත්තෙ ජල විදුලියයි. මීට පෙර 2000, 2001 හා 2006 වසරවල සියයට හතළිස්හතක් වශයෙන් ජල විදුලියෙන් විදුලිය ලබා ගත්තා. ඒත් ලාබ ලැබුවේ නැහැ.වර්ෂාවේ වාසිය ලැබුණත් ඒ අතරේ දැවි තෙල් මිල රුපියල් 26 සිට 30 දක්වා ඉහළ ගියා. එහිදී රුපියල් මිලියන 1600ක අතිරේක පිරිවැයක් දැරීමට ලං.වි.ම.ට සිදුවුණා.ඒ කෙසේ වුවත් ලං.වි.ම. පාඩු නොලබන තත්ත්වයට ගෙන ඒමට අප බොහෝ මහන්සි වුණා. මූල්‍ය වියදම් පාලනය කළා. එය මේ වසරේ සිට ආයතනගත කරලා තියෙනවා.එමෙන්ම සීයට 14.5ක් ව තිබූ විදුලි හානිය සීයට 13.33ක් බවට පත් කරගැනීමට හැකිවුණා. ලං.වි.ම. වැටලීම් නිසා මිලියන 2000ක් ඉතුරු කරගන්න පුළුවන් වුණා.* ලාබ ලැබීම වෙනුවෙන් ගත් තවත් පියවර තිබෙනවද?ඔව්. කර්මාන්ත නමින් විදුලිය ඒකකයක් රුපියල් අටට ලබාගත් බැංකු හෝටල් යනාදී වාණිජ ආයතනවලින් නියම මිල ලබා ගැනීමට අප කටයුතු කළා. දැන් අපි ඔවුන්ට විදුලිය දෙන්නෙ රුපියල් 23 ගණනේ. මේ මඟින් රුපියල් මිලියන 1400ක් හොයන්න අපිට පුළුවන් වුණා.ඒ වගේම විදුලිය ලබාගන්නා පෞද්ගලික සමාගම්වලට නිසි වෙලාවට මුදල් ගෙවීමෙන් ඊට වැය වූ අමතර දඩ මුදල් විශාල වශයෙන් ඉතිරි කරගන්න අපට පුළුවන් වුණා. මේ වගේ ක්‍රම කීපයකින් තමයි අපි මේ ලාබය පෙන්නුම් කළේ.* ඔබ ඔහොම කිව්වත් ගිවිසුමට අනුව නියමිත මාසයට වඩා මාසයක් ප්‍රමාද වෙලයි පෞද්ගලික සමාගම්වලට ගෙවීම් කරන්නෙ. ඊට ප්‍රමාද දඩ මුදල් ගෙවන්නෙත් නැහැ. ඔබගේ මේ තනිමතයට විරුද්ධව අධිකරණ තීන්දුවක් ලබා ගැනීමට මේ සමාගම් සමත් වුණොත් මොකද කරන්නෙ?අධිකරණයට යන්න කියන්න. අධිකරණයට යනතුරු තමයි මාත් බලාගෙන ඉන්නෙ. මණ්ඩලයට මේ ගිවිසුම් කොයිතරම් හානිකරද කියලා රටටම කියන්න එතකොට මට පුළුවන්. ඒ විතරක් නොවේ මණ්ඩලයේ ඇතැම් ඉහළ නිලධාරීන් මණ්ඩලය විනාශ වෙන තැනට කටයුතු කළ හැටි කියන්නත් මට පුළුවන්. විදුලි බල මණ්ඩලයේ මාෆියා කල්ලියක් මේ සමාගම් එක්ක ගනුදෙනු තියෙනවා. මමත් සුළුපටු මිනිහෙක් නොවේ. පෞද්ගලික අංශයෙන් කන, ඔවුන්ගෙන් යැපෙන්නෙක් නොවේ මම. ඒ නිසා අසාධාරණ බලවේගවලට යට වෙන්නෙත් නැහැ.bඅපේ පාර්ශ්වයෙන් කළ හැකි උපරිමය අපි කරලා තියෙනවා. 2010 වසර වෙන විට අපි රුපියල් මිලියන 16370ක ණය අදාළ ආයතනවලට ගෙවලා තියෙනවා. බැංකු අයිරාව බිංදුව කරල තියෙනවා. අවුරුදු දහයකට පසුවයි මෙවැනි තත්ත්වයක් ඇති වුණේ.* කෙසේ වුවත් මණ්ඩලයේ ණය ගෙවීමට භාණ්ඩාගාරය බාර ගත්තත් වක්‍රව නැවත ඒ ණය ගෙවන්න වෙන්නෙ ජනතාවට ම නේද? මොකද භාණ්ඩාගාරය මේ ණය ගෙවන්නෙ බදුවලින්?කොහොම ගෙව්වත් මේ ණය ගෙවන්න වෙන්නෙ ජනතාවට තමයි.* මේ විදියට ලං.වි.ම. දිගටම ලාබ ලබයිද?දිගටම ලාබ ලබන බවක් මම කියන්නෙ නැහැ. ඒත් මම ඔප්පු කරලා පෙන්නුවා වාණිජ වශයෙන් මණ්ඩලයට ලාබ ලබන්න පුළුවන් කියලා. ඒත් මණ්ඩලය ප්‍රධාන වශයෙන් කටයුතු කරන්නෙ සමාජ ප්‍රතිලාභ මත පිහිටලයි.මේ වසරේ රජයේ කාර්යාලවල, පන්සල් හා සෙසු දේවස්ථාන, පාසල් හා රෝහල් විදුලි ගාස්තු සීයට 25කින් අඩුකරලා තියෙනවා.අනික ඒකක 90ට වඩා අඩුවෙන් පරිභෝජනය කරන අය 2008 සිට තවමත් ගෙවන්නෙ එකම මිලක්. මං හිතන්නේ ඒ වගේ අය 2008 මිලටම ගන්න එකම සේවාව විදුලිය විතරයි.මෙවැනි තත්ත්වයන්ට මුහුණ දෙමින් තමයි ලං.වි.ම. කටයුතු කරන්නෙ. එහිදී ලාබ ලැබීම කෙසේ වෙතත් පාඩු නොලබන ආයතනයක් ලෙස ලං.වි.ම. පවත්වාගෙන යෑම මගේ අරමුණයි.* ඡන්දය අවසානයි. විදුලි බිල වැඩි වෙයිද?ඒ කටයුත්ත කරන්නෙ මහජන උපයෝගිතා කොමිසම. අපට ඒ ගැන අයිතියක් නැහැ. කෙසේ වුණත් බාධා සීමා මැද තමයි අප කටයුතු කරන්නෙ. ඉහළ යන තෙල් මිල, වර්ෂාව, හදිසි අනතුරු වැනි කාරණා අපට පාලනය කළ හැකි දේ නොවේ.ඒ කොහොම වුණත් අපි උපරිම කාර්යක්ෂමතාවකින් ජනතාවට සේවය සපයනවා. කිසිම වෙලාවක මෙය අකාර්යක්ෂම කරලා විනාශ කරන්න අප කටයුතු කරන්නෙ නැහැ.* ලං.වි.ම.ය ලාබ ලැබුවා නම් හිඟ වැටුප ලබා දෙන ලෙසට වෘත්තීය සමිති ඉල්ලීමක් කරනවා. ඒ පිළිබඳ මේ විසි එක්වැනිදාට පෙර පිළිතුරක් නොලැබුණොත් දීපව්‍යාප්ත වැඩ වර්ජනයකට යන බවත් ඔවුන් පවසනවා?වර්ජනයකට යන්න කියන්න. තර්ජනය කරලා ඉල්ලීම් ලබා ගන්න වෘත්තීය සමිතිවලට බැහැ. අනික වර්ජනවලට මම බයත් නැහැ. මේ වනවිට ලංවීම සේවකයන් හිතා ගන්න බැරි වැටුපක් ලබනවා. අවුරුදු තුනකට වරක් සීයට විසිහතරක් පඩි වැඩි වෙනවා. මෙච්චර කාලයක් ඔවුන්ගේ අයිතීන් කප්පාදු කරලා නැහැ. කොහොමත් අතීතයේ හිඟ දැන් ගෙවන්න හැකියාවක් නැහැ.* ඔබ යටතේ ජනතාවට ලැබෙන විදුලියේ අනාගතය කෙබඳුද?අපි විවිධ මාර්ග ඔස්සේ විදුලිය ලබාගැනීමට මාර්ග සොයනවා. ඉන්ධන, වර්ෂාව හා ගල්අඟුරු මතම විදුලිය යැපෙන්න තබන්නෙ නැහැ. සුළං, සූර්ය තාපය, ජීව වායු යනාදී හැකි බොහෝ මාර්ග ඔස්සේ විදුලිය ජනනය කරන්න අපි පියවර ගන්නවා.ඒ වගේම කාර්යක්ෂම පාඩු නොලබන ආයතනයක් ලෙස විදුලිබල මණ්ඩලය ගොඩනැඟීමත් අපේ බලාපොරොත්තුවක්.සංවාදය - සුමේධා නවරත්න ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103203</link>
    <topic>දකුණු ආසියානු කලාපයේ ජල ප්‍රශ්න අවම රට ශ්‍රී ලංකාවයි</topic>
    <author>නිහාල් පී. අබේසිංහ</author>
    <content>මාර්තු 22 වැනිදාට යෙදෙන ජගත් ජල දිනය වෙනුවෙනිමීට අමතරව පකිස්ථානයේ පුද්ගලයන් ලක්ෂ 171 කට සුපිරිසුදු පානීය ජල පහසුකම් නැතිව දුක් විඳිති. ඇෆ්ගනිස්ථානයේ ලක්ෂ 141 ක් පානීය ජලය නොමැතිව දුක් විඳින අතර ශ්‍රී ලංකාවේ ඒ ප්‍රමාණය මේ දිනවල නම් ලක්ෂ 3 - 4 කට වඩා නැති බව ජලසම්පාදන අමාත්‍යාංශය පෙන්වා දෙයි. ඇෆ්ගනිස්ථානයේ පානීය ජල පහසුකම් ඇත්තේ මුළු ජනගහනයෙන් සියයට 48 කට පමණි. ශ්‍රී ලංකාවේ සියයට 92 කට ජල පහසුකම් ඇතැයි ජල සම්පාදන අමාත්‍යාංශය පවසයි.ජලය සම්පතකි. එය අපට නම් වැඩියෙනුත් තිබිණි. ජලය නිසා ජනතාව ප්‍රශ්නවලට ද ලක්විය. ඒ ජලය වැඩිවීම නිසා ය. නමුත් ආසියාවේ අනෙක් රටවල්වලට ජලය නැති නිසා ප්‍රශ්න රැසකට ලක්වීමට සිදු වී තිබේ.දකුණු ආසියාවේ රටවල් සියල්ලගේ ම පුද්ගලයන් ලක්ෂ 2111 ක් පිරිසුදු පානීය ජලය නොමැතිව දුක් විඳිති. අපේ රටෙත් වතු කරයේ උතුරු මැද හා යාපනයේ ඇතැම් ප්‍රදේශවල යම් පානීය ජල ප්‍රශ්නයක් තිබේ. නමුත් එය සාර්ක් කලාපයේ අනෙක් රටවල්වල තරම් ප්‍රශ්නයක් නොවේ.අලුත්ම ගවේෂණයක් අනුව අපේ කලාපයේ පානීය ජල ප්‍රශ්නය දරුණුවට ම ඇත්තේ ඉන්දියාවට ය. ඉන්දියාවේ පුද්ගලයන් ලක්ෂ 1411 කට හරියට පිරිසුදු පානීය ජලය නැත.ලෝකයේ ජල සම්පත පිළිබඳ කටයුතු කරන ලෝක සෞඛ්‍ය සංවිධානයේ උපදෙස් අනුව ක්‍රියාත්මක වෝටර් ඒයිඩ් (එචබඥප ඒඪඤ) නම් අන්තර් ජාතික සුබසාධක ආයතනයක් 2008 - 2010 වකවානුවේ කර ඇති එම ගවේෂණය අනුව බංගලිදේශයේ පුද්ගලයන් ලක්ෂ 320 කට පානීය ජල පහසුකම් නැත. අපිරිසුදු ජලය පානය කිරීම නිසා මේ රටවල් දෙකේ ම ජනතාව ලෙඩ වෙති. දරුවෝ පාචනය හා කොළරාව හැදී ඉක්මනින් මිය යති.මීට අමතරව පකිස්ථානයේ පුද්ගලයන් ලක්ෂ 171 කට සුපිරිසුදු පානීය ජල පහසුකම් නැතිව දුක් විඳිති. ඇෆ්ගනිස්ථානයේ ලක්ෂ 141 ක් පානීය ජලය නොමැතිව දුක් විඳින අතර ශ්‍රී ලංකාවේ ඒ ප්‍රමාණය මේ දිනවල නම් ලක්ෂ 3 - 4 කට වඩා නැති බව ජලසම්පාදන අමාත්‍යාංශය පෙන්වා දෙයි. ඇෆ්ගනිස්ථානයේ පානීය ජල පහසුකම් ඇත්තේ මුළු ජනගහනයෙන් සියයට 48 කට පමණි. ශ්‍රී ලංකාවේ සියයට 92 කට ජල පහසුකම් ඇතැයි ජල සම්පාදන අමාත්‍යාංශය පවසයි.ඉන්දියාව, නේපාලය, පකිස්ථානය, ඇෆ්ගනිස්ථානය යන රටවල තිබෙන ජලය දූෂණය වීම බලවත් ප්‍රශ්නයකි. මළ අපද්‍රව්‍ය කර්මාන්ත අපද්‍රව්‍ය හා කෘෂිකාර්මික අපද්‍රව්‍ය ජල මාර්ගවලට මුදා හැරීමත් නිසා ඒ රටවල ජලය බීමට සුදුසු නැති මට්ටමට පත්වී තිබෙන මෙරටවල භූගත ජලයට ද වස විස මිශ්‍ර වී තිබේ. කෘමිනාශක, රසායනික පෝර, ආසනික්, ෆ්ලෝරයිඩ් භූතානයේ, ඇෆ්ගනිස්ථානයේ ඉන්දියාවේ පකිස්ථානයේ භූගත හා මතුපිට හා ළිං ජලයේ අන්තර්ගතවෙන බව සොයා ගෙන තිබේ. මේ වස විස නිසා මේ ජලය බීමට පමණක් නොව වළං පිඟන් සේදීමට ද සුදුසු නැත.මීට අමතරව මුහුද ආශ්‍රිතව ඇති ජල ප්‍රභවවල ජලයට කරදිය මිශ්‍ර වී ඒවා බීමට අපහසු වී ඇත. ජනතාව ද විවිධ අයුරින් ජලය අපිරිසුදු කරති. ජලය වටිනා සම්පතක් බව පෙන්වා දීමට දැනුම්වත් කිරීම් කරනවා මදිය.ලොව උෂ්ණත්වය වැඩිවීම් නිසාත් දේශගුණ විපර්යාසය නිසා ඒ හදිසි ගංවතුර සුළි සුළං ආදිය නිසාත් ජලාශ ගංගා ඇළ දොළ හා ළිං ආදිය අපවිත්‍ර වීම විනාශ වීම සිදුවෙයි.ඊට අමතරව ජනගහනය වැඩිවීම නිසා ජල ඉල්ලුම් වැඩි වී තිබේ. තිබෙන ජලය බීමට නුසුදුසු ය. ඒ අනුව රටවල් අතර දේශපාලන හා සමාජීය ප්‍රශ්න ඇතිවීමට ද අද ජලය හේතු වී තිබේ. එබැවින් ප්‍රමිතියට අනුව පානීය ජල පහසුකම් ලබාදීම දකුණු ආසියාවේ ම සාමාජික කෘෂි කාර්මික සෞඛ්‍යය දේශපාලන අංශවලින් ඉහළට යෑමට කදිම ඉනිමගක් වනු ඇත.“වෝටර් එයිඩ්” අන්තර් ජාතික ආයතනය කළ මේ අධ්‍යයනය අනුව දකුණු ආසියාවේ ජනතාවගෙන් 2/3 කට හරි හැටි වැසිකිළි සනීපාරක්ෂක හා සෞඛ්‍ය පහසුකම් නොමැති බව ද හෙළි වී තිබේ. ඒ අනුව තත්ත්වය වඩාත්ම දරුණු ලෙස පවතින්නේ ඉන්දියාවේ හා නේපාලයේ ය. ඒ රටවල් දෙකේ නියමිත ප්‍රමාණයේ සනීපාරක්ෂක වැසිකිළි හා සෞඛ්‍ය පහසුකම් ඇත්තේ මුළු ජනගහනයෙන් සියයට 31 කට පමණි. නමුත් අපේ රටේ ඒ ප්‍රමාණය මෙන් තෙගුණයක් එම පහසුකම තිබේ. අපේ රටේ මුළු ජනගහනයෙන් සියයට 92 කට සනීපාරක්ෂක, වැසිකිලි හා සෞඛ්‍ය පහසුකම් ඉහළම ප්‍රමිතියෙන් තිබෙන බව ජල සම්පාදන හා ජලාප්‍රවාහන අමාත්‍යාංශය පවසයි.අද මුළු දකුණු ආසියා කලාපයේ ම පුද්ගලයන් ලක්ෂ 10270 ක් නියමිත පරිදි සනීපාරක්ෂක වැසිකිළි හා ප්‍රජා සෞඛ්‍ය පහසුකම් නොමැති නිසා දුක් විඳිති. දුප්පත්කම ජලය නොමැති විට හා සමහර ප්‍රතිපත්ති සම්පාදකයන්ගේ අසංවිධානාත්මක පරිපාලනය මීට ප්‍රධාන හේතුව වුවත් මේ ප්‍රශ්නයේ කෙළවර කුඩා දරුවන් ද ඇතුළත්ව විශාල ජනතාවක් පාචනය කොළරාව වැනි රෝගවලට ලක්වී අකාලයේ මිය යාාම හා ආර්ථික ප්‍රශ්න වලට ලක්වීම බවත් මෙම අධ්‍යයනයෙන් හෙළිවී තිබේ.’’මේ අලුත් ම සමීක්ෂණය අනුව ඉන්දියාවේ ග්‍රාමීය ප්‍රදේශවල සනීපාරක්ෂක හා පානීය ජල පහසුකම් ඇත්තේ මුළු ජනගහනයෙන් සියයට 31 කට පමණි. ඒ අනුව ඉන්දියාවේ පුද්ගලයන් ලක්ෂ 8150 කට කට නියමිත පරිදි සනීපාරක්ෂක පහසුකම් වැසිකිළි පහසුකම් නොලැබේ. ඒ නිසා බෝවන රෝග වැඩි වී ඇත. පුද්ගල ඵලදායිතාව ද අඩු වී තිබේ. රෝග සුව කිරීමට රජයට යන වියදම ද වැඩි වී ඇත. පිරිසුදු ජලය සනීපාරක්ෂක පහසුකම් නිසි පරිදි ලැබුණේ නම් එම සාර්ක් කලාපයේ ම ජනතාවගේ ආර්ථිකය ද මීට වඩා සරු වීමට ඉඩ තිබෙන බව ගවේෂණවලින් අනාවරණය වී තිබේ.මීට අමතරව පාකිස්ථානයේ ද මේ වැසිකිළි හා සනීපාරක්ෂක කටයුතුවල අඩුපාඩු රැසකි. පාකිස්ථානයේ සනීපාරක්ෂක කටයුතුවලට අනුගත වී ඇත්තේ මුළු ජනගහනයෙන් සියයට 45 ක් පමණි. ඒ අනුව පාකිස්ථානයේ ලක්ෂ 970 ක් පමණ දෙනාට නියමිත පරිදි සනීපාරක්ෂක වැසිකිළි ප්‍රජා සෞඛ්‍ය පහසුකම් ලබා දී නොමැත.පාකිස්ථානයේ ජනගහනය වැඩි වෙමින් ඇති නිසා වැසිකිළි සනීපාරක්ෂක ප්‍රශ්නය ද වැඩි වෙමින් පවතී.බංගලාදේශයේ ද මේ ගැටලුව එසේමය. දුප්පත්කම මෙන්ම රාජ්‍ය, පෞද්ගලික හා රාජ්‍ය නොවන ආයතනවල උදව් නොමැති වීම ද ඊට ප්‍රධාන හේතුව වී තිබේ.ඒ අනුව බංගලාදේශයේ පුද්ගලයන් ලක්ෂ 750 පමණ දෙනා සනීපාරක්ෂක හා වැසිකිළි හා සෞඛ්‍ය පහසුකම් නැතිකම නිසා පීඩා විඳිති. ප්‍රතිශතයක් ලෙස ගත් විට බංගලාදේශයේ ජනතාවගෙන් සියයට 53 කට වැසිකිළි හා සනීපාරක්ෂක පහසුකම් නොමැත.ඊට අමතරව නේපාලයේ ලක්ෂ 200 ක් පමණ ද ඇෆ්ගනිස්ථානයේ ලක්ෂ 170 ක් පමණ දෙනා ද නියමිත සනීපාරක්ෂක හා වැසිකිළි පහසුකම් නැති නිසා පීඩා විඳිති.නමුත් අපේ රටේ තත්ත්වය වෙනස්ය. වාරිමාර්ග හා ජල කළමනාකරණ ඇමැති නිමල් සිරිපාල මහතා පවසන පරිදි අපේ රටට පසුගිය වැස්ස නිසා ඉදිරි කන්න තුනකට අවශ්‍ය ජලය අපේ ජලාශවල වැව්වල ගබඩා වී පවතී.මීට අමතරව ගංවතුරෙන් කැඩුණු හා අබලන් වූ පැරැණි වැව් 2000 ක් සම්පූර්ණයෙන් ප්‍රතිසංස්කරණය කිරීමේ වැඩ සටහනක් ද ආර්ථික කටයුතු පිළිබඳ ඇමැති බැසිල් රාජපක්ෂ මහතාගේ මෙහෙයවීමෙන් ක්‍රියාවට නැංවෙයි. ගොවිජන සේවා හා වනජීවි අමාත්‍යාංශය ද ඊට සහාය වෙයි. පානීය ජල හා සනීපාරක්ෂක පහසුකම් ලබාදීමට පසුගිය වසර ගණනාවක් තිස්සේ ග්‍රාමීය ප්‍රජා ජල සම්පාදන හා සනීපාරක්ෂක ව්‍යාපෘති 4270 ක් ක්‍රියාවට නංවා ඇතැයි ජල සම්පාදන හා ජලාපවාහන ඇමැති දිනේෂ් ගුණවර්ධන මහතා පවසයි.පසුගිය වසරවලදී ගම්මාන 3465 ක් හා පාසල් 805 ක් සඳහා මේ මඟින් ප්‍රතිලාභ ලැබී ඇත. ප්‍රතිලාභ ලැබු මුළු සංඛ්‍යාව 3418308 ක් බව ව්‍යාපෘති අධ්‍යක්ෂ ජනරාල් ඩබ්ලිව්. පියසේන මහතා පවසයි. මේ ප්‍රජා ජල සම්පාදන හා සනීපාරක්ෂක ව්‍යාපෘතිය සඳහා රුපියල් කෝටි 1050 ක් පමණ වැයකර තිබේ. මේ ව්‍යාපෘතියට ලෝක බැංකුව ආධාර කර ඇති අතර මේ ආකාරයේ ව්‍යාපෘති අතර ලෝක බැංකුවේ ඉහළ ඇගැයීමට ද මේ ව්‍යාපෘතිය පත්ව තිබේ.මීට අමතරව ග්‍රාමීය ප්‍රදේශවල වැසිකිළි 164200 ක්ද මේ ව්‍යාපෘතිය මඟින් ඉදිකර තිබේ. ඒ සමඟම ඉදිරි වසරවලදී ජල සම්පාදන හා ජලාපවාහන අමාත්‍යාංශය මඟින් වතු හා නගරබද නව වැසිකිළි 150000 ක් ඉදිකිරීමට කටයුතු කරන බව ඇමැති දිනේෂ් ගුණවර්ධන මහතා පවසයි.මහනුවර, ගාල්ල, මාතර, බුත්තල, බදුල්ල, හම්බන්තොට, ඇතුළු නගර ගණනාවක මහා පරිමාණ පානීය ජල ව්‍යාපෘති 15 ක් පමණ ඉදිකර තිබේ. මොරගහකන්ද බහු කාර්ය ව්‍යාපෘතියෙන් පමණක් උතුරු මැද, නැඟෙනහිර, මධ්‍යම පළාත්වල ලක්ෂ 3 කට පමණ ඉතාම පිරිසුදු පානීය ජලය ලබාදීමට කටයුතු කරමින් සිටී.මීට අමතරව දැදුරු ඔය හා උමා ඔය මහා පරිමාණ ව්‍යාපෘති මඟින් ද, විශේෂයෙන් නැඟෙනහිර රඹකැන් ඔය ව්‍යාපෘතිය මඟින් ද ලක්ෂ 2 කට පමණ පානීය ජලය ලබා දෙනු ලැබේ. රඹකැන් ඔය ව්‍යාපෘතිය දැන් සියයට 65 ක් පමණ අවසන්ය. ඉන් මහඔය අම්පාර මහඔය ප්‍රදේශයේ පානීය ජල ප්‍රශ්නයට ස්ථිර පිළියම් යොදනු ලැබේ. දැදුරු ඔයෙන් කුරුණෑගල දිස්ත්‍රික්කයේ පානීය ජල ගැටලුවට විසඳම් යොදනු ලැබේ.මේ සියලු ව්‍යාපෘති මහින්ද චින්තනය යටතේ ක්‍රියාවට නැංවූ ඒවා වීම වැදගත්ය.අපේ රටේ ජල හා සනීපාරක්ෂක කටයුතු දුර්වල ක්ෂේත්‍ර අතර ප්‍රමුඛත්වය ගන්නේ රජයේ පාසල්ය. අද සමහර රජයේ පාසල්වල තිබෙන වැසිකිළි හරිහැටි නඩත්තු නොකිරීම ප්‍රධාන ප්‍රශ්නය වී තිබේ. මේ තත්ත්ව නිසා වඩාත් දුෂ්කරතාවට පත්ව සිටින්නේ තරුණ සිසුවියන්ය.එයට වගකිවයුත්තන් නිසි පියවර ගත යුතුය. පාසල් ගුරු දෙගුරුන්ට මෙන්ම සිසු සිසුවියන්ටත් පාසල් වැසිකිළි නඩත්තුවට අවශ්‍ය උපදෙස් ලබා දිය යුතුය.මීට අමතරව වතුවල ලයින් කාමර අවට වැසිකිළි ප්‍රශ්නයක් තිබේ. ඒවා ක්‍රමයෙන් විසඳමින් සිටින අතර මෙරට පානීය ජල වැසිකිළි ප්‍රශ්න අවම කිරීමට රජය ගෙන ඇති පියවර ප්‍රසංශනීය බව ජගත් සංවිධාන ද පෙන්වා දී තිබේ.මේ ප්‍රශ්න විසඳීමට රාජ්‍ය නොවන සංවිධාන මෙන්ම රටේ සියලු ජනතාව උදව් ලබා දිය යුතු බව අපේ හැඟීමයි.1940 දී මෙරට තිබු ළදරු මරණ අනුපාතිකය වූයේ 1000 ට 141 කි. නමුත් පසුගිය වසරවලදී මෙරට පානීය පිරිසුදු ජලය හා සනීපාරක්ෂක පහසුකම් උපරීම අයුරින් ලබාදීම නිසා ළදරු මරණ අනුපාතිකය දරුවන් 1000 කට 13 ක් දක්වා අඩු වී ඇතැයි ද ‘වෝටර් එයිඩ්’ වාර්තාවේ දක්වා තිබේ. එය 95% අඩුවීමකි.මේ අතර දකුණු ආසියා කලාපයේ ජලය සනීපාරක්ෂක කටයුතු හා ප්‍රජා සෞඛ්‍ය පිළිබඳ දකුණු ආසියා සමුළුව (ඉඒඛ්ර්‍ණඉඒව්) ;මවර ශ්‍රී ලංකාවේදී පැවැත්වීමට කටයුතු යොදා තිබේ.අපේ‍්‍රල් 4 වැනිදා කොළඹ දී පැවැත්වෙන මෙම සමුළුවට දකුණු ආසියා කලාපයේ ජලය හා සනීපාරක්ෂක කටයුතු පිළිබඳ ඇමැතිවරු එක්වෙන අතර සමුළුවේ ප්‍රධාන සැසිවාරයේ ප්‍රධාන ආරාධිතයා වන්නේ මහින්ද රාජපක්ෂ ජනාධිපතිතුමාය.මේ අනුව මෙම සමුළුවේදී දකුණු ආසියා කලාපයේ ජලය සනීපාරක්ෂක පහසුකම් හා ප්‍රජා සෞඛ්‍ය පිළිබඳව ඉහළ පෙළේ සාකච්ඡා පවත්වනු ඇත. මෙම සමුළුවට දකුණු ආසියා කලාපයේ ජලය හා සනීපාරක්ෂක පහසුකම් පිළිබඳව විද්වත්හු 100 කට අධික ගණනක් එක් වෙති.අපට පසුගිය දිනවල ජලය ඇති තරම් ලැබුණි. නමුත් පිරිසුදු ජලය නොලැබීමේ ගැටලුවක් තිබේ. ජලය පිරිසුදු කිරීමට විශාල මුදලක් වැය වේ.අපේ රටේ නගරබද පෞද්ගලික වාහන සේදීමටත් පැළෑටිවලට ජලය දැමීමටත් පාවිච්චි කරන්නේ මේ පිරිසුදු කළ ජලයයි. එය වැළැක්වීමටත් පිරිසුදු නොකළ ජලය ඊට ලබාදීමටත් හැකිනම් අගනේය. එමෙන්ම ජල දූෂණයට වැට බැඳීම ද අද අපේ දකුණු ආසියා කලාපයේත් අපේ රටෙත් අත්‍යවශ්‍යම දෙයකි.ජල සම්පාදන හා ජලාපවාහන මණ්ඩලය පවසන පරිදි අද මෙරට ජල සම්පාදන ජලයෙන් විශාල කොටසක් අපතේ යයි. මේ පිළිබඳව දැඩි අවධානය යොමු කිරීම සැබැවින්ම අනාගත ආයෝජනයකි.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103202</link>
    <topic>ප්‍රථම සූර්ය බලශක්ති උද්‍යානය හම්බන්තොට බරුතකන්දේ දී</topic>
    <author>තාරක වික්‍රමසේකර</author>
    <content>සූර්ය කෝෂ ජල වාෂ්ප හා අනෙකුත් කාලගුණික විපර්යාසයන්ට ඔරොත්තු දෙන ආකාරයෙන් නිමවා හා ඉඳිකිරීම් කර ඇත. දීර්ඝ කාලයක් විදුලිබලය නිපදවිය හැකි අයුරින් සකස් කරන ලද මෙවන් සූර්යබල උද්‍යාන ඉදිරියේදී වැඩි වශයෙන් ඉඳිකර එමඟින් විදුලිබලය උත්පාදනයට පියවර ගැනීමට කටයුතු යොදනු ඇත. මෙරටට ආර්ථික වශයෙන් වැදගත් මෙන්ම යුද්ධයෙන් වැනසුණු ප්‍රදේශවලට ලබා දිය හැකි හොඳ විසඳුමක් ලෙසින් මේ සූර්ය බලශක්ති උද්‍යාන හැඳින්විය හැකිය.දිනකට පැය 4 ක් විදුලිය කප්පාදු කළ යුගයක අපි දිවි ගෙවීමු. තවත් විටෙක රටේ කොටසකට විදුලිය සැපයෙන්නේ මඳ වශයෙනි. සම්පූර්ණ ධාරිතාවක් ලබාදීමට නොහැකි වීම ඊට හේතුවයි. සූර්ය කෝෂලබන වසර වන විට මෙරට විදුලිබල ක්ෂේත්‍රයේ කැපී පෙනෙන වෙනසක් ඇති කිරීමට කටයුතු කරනු ලබන බව මහින්ද රාජපක්ෂ ජනාධිපතිතුමා ඉහළ කොත්මලේ උමං දොර විවෘත කළ අවස්ථාවේදී පැවැසීය.එසේම පැය 24 ම විදුලිය ලබා දෙන දකුණු ආසියාවේ රටවල් අතර අප මුල් ස්ථානයක සිටින බව එදිනම විදුලිබල හා බලශක්ති අමාත්‍ය පාඨලී චම්පික රණවක මහතා ද කීය.ජල විදුලි බලාගාර අලුතින් ඉඳිකිරීම තව වසර කිහිපයකින් නිමාවට පත්වනු ඇත.ඊට හේතුව තවත් මහා පරිමාණ ජල විදුලිය නිපදවන බලාගාර සැලසුම් අපට නොමැති වීමයි. මහවැලි යෝජනා ක්‍රම මඟින් මේ වන විට උපරීම ලෙසින් ජල විදුලිය නිපදවීමට පියවර ගෙන ඇත. මීට අමතරව මුහුදු රළ, සුළං, සූරිය ශක්තිය වැනි ප්‍රභවයන් ඔස්සේ ද විදුලිය ජනනය කිරීම කෙරෙහි අපේ විදුලි විද්‍යාඥයෝ ප්‍රයත්න දැරූහ. තාප විදුලිය නිපදවීම අධික වියදම් සහිත නිසා මෙසේ විකල්ප බලයකින් විදුලිය නිපදවීමට උත්සාහ දැරූහ.එමඟින් වඩාත්ම සාර්ථකත්වයට පත්ව ඇත්තේ සූර්ය බලය මගින් විදුලිය නිපදවීමයි.මෙරට ප්‍රථම සූර්ය බල උද්‍යානය හම්බන්තොට ඉදිකිරීමට කටයුතු යොදන ලද්දේ ඒ අනුවය. දෛනිකව වැඩි වන විදුලි ඉල්ලුමට සරිලන පරිදි විදුලිය උත්පාදන හැකියාව සංවර්ධනය කිරීමේ අරමුණින් යුතුව මෙම සූර්ය බල උද්‍යානය ආරම්භ කරන ලදී. හම්බන්තොට බරුතකන්ද ප්‍රදේශයේ සූර්යබල උද්‍යානයට මුල පිරුණේ ඒ අයුරිනි.අදියර දෙකකින්විදුලිබල හා බලශක්ති අමාත්‍ය පාඨලී චම්පික රණවක මහතාගේ උපදෙස් අනුව ක්‍රියත්මක මෙම ව්‍යාපෘතියට ජපාන හා කොරියානු ආධාර හිමිව ඇත.අදියර දෙකකින් යුක්තව ක්‍රියාත්මක වන මෙම ව්‍යාපෘතින්හි විශාල ප්‍රගතියක් මේ වන විට අත්කර ගෙන ඇත. විශේෂයෙන්ම පරිසර හිතකාමී ලෙසින් විදුලිබල නිපදවීමක් මෙමඟින් සිදු කෙරේ. මෙහි වටිනාකම වැඩි එහෙයිනි.අභ්‍යන්තරිකව ඉදිකර ඇති සූර්යශක්ති ජනන යන්ත්‍රපළමු අදියර සඳහා ජපන් රජයේ මූල්‍යාධාර හිමි වන අතර ලැබෙන ආධාර මුදල රුපියල් මිලියන 1024 කි. මෙම අදියරේ සූර්ය විදුලිබල උද්‍යානයේ අපේක්ෂිත ධාරිතාව කිලෝ වොට් 737 කි. ඒ අනුව වාර්ෂිකව ගිගා වොට් පැය 01 ක ධාරිතාවයක් ජාතික විදුලි බල පද්ධතියට එක්කිරීමට සැලසුම් කෙරේ.මෙම බලශක්ති ප්‍රමාණය නිපදවීමට ඉන්ධන භාවිත කරන්නේ නම් වැය වන ඉන්ධන ප්‍රමාණය ලීටර් 262546 කි. ඊටත් වඩා මෙහි බලපෑම ලෙසින් සිදු වන්නේ කාබන් ඩයොක්සයිඩ් වායු ගෝලයට මුසු වීමයි. එම ඉන්ධන දහනය මඟින් පරිසරයට මුදා හැරෙන කාබන් ඩයොක්සයිඩ් ප්‍රමාණය මෙට්‍රික් ටොන් 577 කි. එය ඉතා විශාල හානියකි. එය මෙරට පරිසර සංරක්ෂණයට ඇතිවන්නා වූ විශාල බාධාවකි. පරිසර දූෂණයකි. මෙම සූර්යබල උද්‍යානයේ වැඩ කටයුතු මේ වසරේ සැප්තැම්බර් මස නිම කර ජාතික විදුලිබල පද්ධතියට එක් කිරීමට අපේක්ෂිතය.මෙහි දෙවන අදියර ලෙසින් ක්‍රියාත්මක අනිත් ව්‍යාපෘතිය සඳහා කොරියන් රජයේ ආධාර හිමිව ඇත.ලබා දී ඇති ආධාර මුදල රුපියල් මිලියන 413 කි. කිලෝ වොට් 500 ක ධාරිතාවයකින් යුත් මෙම බලාගාරයෙන් වාර්ෂිකව ගිගා වොට් පැය 0.7 ක දායකත්වයක් ජාතික විදුලිබල පද්ධතියට සැපයෙනු ඇත. මේ සඳහා ඉන්ධන යොදා ගන්නේ නම් ඉන්ධන ලීටර් 171841 ක් වැය වේ. එසේ ම එමඟින් පරිසරයට හානිදායක ලෙසින් පිට කෙරෙන කාබන් ඩයොක්සයිඩ් ප්‍රමාණය මෙට්‍රික් ටොන් 391 කි.හෙක්ටයාර දෙකක සූර්ය කෝෂසූර්ය කෝෂ ඇතිරීමට භූමිය සකස් කරන අයුරුමේ වන විට හෙක්ටයාර 02 කට අධික භූමි ප්‍රමාණයක සූර්ය කෝෂ සවිකර ඇති අතර මෙම අදියරේ වැඩ කටයුතු අපේ‍්‍රල් මාසයේදී නිම කෙරෙන බව එහි ව්‍යාපෘති අධ්‍යක්ෂ අතුල ජයතුංග මහතා පවසයි.ඒ අනුව මෙරට ප්‍රථම සූර්ය බලශක්ති උද්‍යානය ලෙසින් කොරියන් ආධාර යටතේ ක්‍රියාත්මක දෙවන අදියර එළි දකිනු ඇතැයි ද ඒ මහතා පවසයි.සූර්ය ශක්තිය උපයෝගී කරගෙන සූර්ය කෝෂ මඟින් විදුලිය නිපදවීමේ තාක්ෂණය (ර්‍ථඩධබධමචතබඪඥ) මෙහිදී භාවිත කරනු ලබන තාක්ෂණය බව ද ජයතුංග මහතා පවසයි.විශාල සූර්ය කෝෂ අතුරා ඇති මෙම සූර්ය බල උද්‍යානයේ වපසරිය අක්කර 50 කි. මෙම සූර්ය කෝෂ ඉතා ආරක්ෂිතව අසුරා ඇත.එමෙන්ම සූර්ය කෝෂ ජල වාෂ්ප හා අනෙකුත් කාලගුණික විපර්යාසයන්ට ඔරොත්තු දෙන ආකාරයෙන් නිමවා හා ඉඳිකිරීම් කර ඇත. දීර්ඝ කාලයක් විදුලිබලය නිපදවිය හැකි අයුරින් සකස් කරන ලද මෙවන් සූර්යබල උද්‍යාන ඉදිරියේදී වැඩි වශයෙන් ඉඳිකර එමඟින් විදුලිබලය උත්පාදනයට පියවර ගැනීමට කටයුතු යොදනු ඇත. මෙරටට ආර්ථික වශයෙන් වැදගත් මෙන්ම යුද්ධයෙන් වැනසුණු ප්‍රදේශවලට ලබා දිය හැකි හොඳ විසඳුමක් ලෙසින් මේ සූර්ය බලශක්ති උද්‍යාන හැඳින්විය හැකිය.ප්‍රථම සූර්ය බලශක්ති උද්‍යානයමෙරට සූර්ය බලයෙන් විදුලිය උත්පාදනය කරනු ලබන ආයතන ඇතත් මෙරට ඉදිවන ප්‍රථම සූර්ය බලශක්ති උද්‍යානය මෙය වේ.අති විශාල නිවාස සංඛ්‍යාවකට එකවර විදුලිය ලබා දීමට නොහැකි වුවත් මෙරට විදුලි බල අර්බුදයට මෙම සූර්ය බල උද්‍යාන ඉතා හොඳ විසඳුමකි.පදිංචිකරුවන් ඉවත් කර කඳු කපා දමා භූමිය අලුතින්ම සකස් කෙරෙන මහා පරිමාණ ව්‍යාපෘති සේම මෙවන් උද්‍යාන කිහිපයකින් ඉතා හොඳ ප්‍රතිඵල ලබාගත හැකිය.එහෙත් මෙහිදී පදිංචිකරුවන් ඉවත් කිරීම වැනි ගැටලු මතු නොවන අතර පෙර සඳහන් කළ පරිදි පාරිසරික ගැටලු ද ඉතා අල්ප තත්ත්වයකට පත්ව ඇත.එහෙයින් අපේ‍්‍රල් මස ඇරැඹෙන සූර්යබල උද්‍යානයේ දෙවන අදියර මෙරට ඉතිහාසගත තවත් වැදගත් සන්ධිස්ථානයක් වනු ඇත.සෑම නිවසකටම විදුලිය ලබාදීම යථාර්ථයක් කරනු පිණිස මෙන්ම ඉතා දුෂ්කර කඳු බෑවුම් සහිත ප්‍රදේශවල නිවාසයන්ට විදුලිය ලබා දීමට සූර්ය බල උද්‍යාන මඟින් ඉදිරියේදී හැකි වන අතර පරිසරයත් රැකගෙන අද මේ යන නව ගමන් මඟ මෙරට ආර්ථිකය සවිබල ගැන්වීමක් ද වනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103205</link>
    <topic>එදා ගොවියා පරිසරයේ මිතුරෙක්</topic>
    <author>අරුණි මුතුමලී</author>
    <content>මට නම් ඊයේ රෑ හරිහමන් නින්දක්වත් නෑ. හිත ඒ තරමට කීරි ගැහිලා. මල්ලී නම් ඔහේ ගොරව ගොරව නිදියන හඬ ඇහුණා. ඒක ඉතිං එයාගේ හැටිනේ. ඒත් ලොකු සීයා ගැන පුංචි කාලේ ඉඳන් අපේ තිබුණු බයටත් වඩා ගෞරවේට හැමදාම අපි උත්සාහ කළේ හොඳ ළමයි කියල අහගන්න. ඒ නිසා සීයට පේන්න වරදක් කළේ නැහැ. මල්ලී වුණත් මොනවාහරි නොගැලපෙන වැඩක් කරනවා වගේ නම් ඉක්මනටම ඒක නිවැරැදි කරලා දෙන්නම හොඳ ළමයි කියන වාර්තාව රැකගන්න එක තමයි අපිට තිබුණු ලොකුම අභියෝගය.අපි විතරක් නෙවෙයි ලොකු සීයා ගෙදර ආ දවසට අම්මලා වුණත් එහෙමයි. ගෑස් ලිපට නිවාඩු. දර ලිපටයි මැටි වළංවලටයි වැඩ වැඩියි. වැඩිය ඕනෑ නෑ. ලොකු සීයා ගෙදර ආවාම රම්පෙ, කරපිංච ගස් පවා ඉන්නේ සීරුවෙන්. මොකද හොදි මාළුවලට නියමිත ප්‍රමිතියට මිරිස් තුනපහ, රම්පෙ කරපිංච යෙදුවෙ නැත්නම් ඉතිං...?යොදලා විතරක් මදි ඒවා අපි කන්නත් ඕනේ. කරපිංචි නැට්ටයි රම්පෙ කෑල්ලයි, මාලු කට්ටකුයි ඇරෙන්න මුකුත් පිඟානේ ඉතුරු කිරීම තහනම්. බඩේ අමාරුවට, කොලෙස්ටරෝල්වලට කොණ්ඩෙ ඉදෙනවට, තව ගොඩක් දේවලට ඒවා හොඳයි කියන රස කතා කියලා තමයි කරපිංචා කොළ අපට කවන්නේ.ලොකු සීයට හොඳවෙන්න කරපිංච කෑවට මොකද හවස එද්දි යාළුවෙක් එක්ක අනම් මනම් කාපු නිසා බෙදාගත්ත බත් ටික ඔක්කොම ඉවර කරගන්න බඩේ ඉඩක් තිබුණේ නෑ. මල්ලිටත් එහෙමම වෙන්නැති. බත් පිඟානේ බාගයක්ම ඉතුරු කරලා. සීයා අපේ පිඟන් දිහා බලනවා දැකලා අම්මා අපිව බේරා ගන්න වචනයක් ඉස්සර කළා.ආ.. අද ඔය දෙන්න සත්තුන්ට කෑම අනන්න.. යන්න යන්න.ලොකු සීයා විමසිල්ලෙන් අපි තුන්දෙනා දිහාම බැලුවා. “සත්තුන්ට කන්න දෙන එකනම් බොහොම හොඳයි. හැබැයි ඉතිං ඊට කලින් තමුන්ලා මනුස්සයෝ වගේ කන්න ඉගෙනගෙන හිටියනං හොඳයි.” සීයගෙ කතාවට අපි දෙන්නට පුටුවෙන් නැගිටගන්නවත් බෑ වගේ හිතුණා. මල්ලි හොරෙන් මා දිහා බැලුවත් මම පිඟාන දිහාම බලන් වගේ හිටියා. අම්මා සද්ද නැතිවම කෑම පිඟාන ඉවර කරන්න උත්සාහ කළා.උඹලා දන්නවද ඔය එක හාල් ඇටයක් හදාගන්න කී දෙනෙක් කොයි තරම් කාලයක් දුක් මහන්සි වෙනවද කියලා. අපි නම් බත් ඇටයක් ගානේ පින් දීලයි කන්නේ. උඹලා දන්නවද ඔය අහකදාන බත් ටිකක්වත් නැතුව ලෝකේ කී දෙනෙක් බඩගින්නේ කටවල් ඇරගෙන මැරිල යනවද කියලා. හැමෝම තමන්ට කන්න පුළුවන් ගානට බෙදාගන්නවා නම් එහෙම වෙයිද? ඒවා හිතන්නවත් කොහෙද වෙලාවක්. යන්තර වගේ එහෙ යනවා මෙහෙ යනවා. හිතක් පපුවක් නැද්ද උඹලට. අනිත් මිනිස්සුන්ගේ දුකක් බඩගින්නක් දැනෙන්නේ නැද්ද? කුණු කූඩ පුරවන්න ඉතිරි කරන එක නෙවෙයි කාරිය. තව එකෙක්ගෙ හරි බඩගින්න නිවන්න පුළුවන් හැටියට ඉතිරි කරන එකයි හපන්කම. චිහ්.. අපේ පරම්පරාවේ කවදාවත් මේවගේ නාස්තිකාරයෝ ඉඳල නැහැ”පුරුද්දට අදත් පාන්දරම නැගිටගත්තාට අර කතාව නිසා හිතේ කිසිම සතුටක් නෑ. සීයා ඉදිරිපිට වැරැදිකාරයො වීමේ වේදනාව තුනී කරගන්න හොඳම තැන මගේ බංකුව. පැණි කුරුල්ලෝ පැණි එකතු කරන හැටි, ලේනුන්ගේ දඟ වැඩ, මයිනන්ගේ රණ්ඩු, පැහිච්ච ගොයම් කරල් කපන ගිරව් දිහා බලා ඉඳිද්දි හුළං පාරට හිතේ වේදනාව ගහගෙන යනවා. මං යනව බංකුවට.දෙය්යෝ සාක්කි! ලොකු සීයා.... මගේ බංකුවේ?සරස්.. ආ...හ් ආපහු හැරුණු සද්දෙ සීයට ඇහුණවත්ද?ආ.... කෝ මෙහෙ එන්න.. එන්න..ං හික් මීයෙක් වගේ ඔලුව නමාගෙන බංකුව ළඟට හෙමින් හෙමින් ගියා.”ඊයේ කතා ඊයෙන් ඉවරයි. ඈ.. දැන් මට කියන්න බලන්න අද මොනවද මෙහෙ බලන්න තියෙන්නේ”ලොකු සීයා ළඟ බංකු කොණේ වාඩි වූ මගේ ඔලුව අතගාමින් අහද්දි තමයි මට මතක් වුණේ. මම බංකුවෙ හරිබරි ගැහෙමින් හයියෙන්ම කෑගෑවා.. “අද නේ ගොයම් කපන්නේ”බුටු බුටු බුටු බුටු .... ත්‍රීවීලරයක් පුරෝල ආපු අය එහා ඉවුරේ ඕවිටේ ගොඩබැස්සා.ටිකිරි මණිකේ ඇඹුල ගෙනැල්ලා ගොවි රාළ ගොඩට ඇවිල්....ලාමහ හයියෙන් කැසට් එක දාපු ත්‍රීවීලරේ පිටිපස්සෙන් මෝටර් බයිසිකල් තුනක් ද කොහෙද ආවා. ට්‍රැක්ටරේ තිබුණේ නිල්පාට ලොකු පෙට්ටියක් වගේ එකක්.”ඒ.. ඒ.. මචං.. උඹලා අර පැත්තෙන් ස්ටාට් කරපල්ලා. රයිට් අපි මේ කෑල්ල” තරුණයෙක් කීවා.”ඔය සුනාමිය පරිස්සමින් බාපල්ලා. කුලියට ගෙනාවේ” තවත් කෙනෙක් කීවා.ලොකු සීයා නළලත් රැලි කරගෙන අත්දෙකේ බර බංකුවට දීලා නැගිට්ටා.තෙල් ගාලා හිස පීරන් නෑනෝ ඇට වැල අරගෙන බැඳගන් නෑනෝ සේලේ ඉනවට ඇඳගන් නෑනෝ ගොයම් නෙලන්නට යමු අපි නෑනෝතාලෙට කියමින් සීයා ගෙට ගියා. මමත් නැගිට්ටා. සීයා ආපහු එළියට ආවා. මම ආයෙ වාඩිවුණා.අපේ කාලේ ගෑනු පිරිමි එකට ඇවිත් තාලෙට නෙළුම් කවි කිය කියා ගොයම් කපනකොට හරි ලස්සනයි. ඊට කලින් චාරිත්තර කරනවා. මහපොළොව, ඉරු දෙවියන්ට, වැස්ස වලාහක දෙවියන්ට පින් දෙනවා අපට මේ ගොයම් පැළ දරාගෙන සරු කරලා කලට වේලාවට අව්ව වැස්ස දීලා බැත සරු කරලා දුන්නට.” ලොකු සීයා අඩු ස්වරයෙන් කීවා.කොට කලිසක් ඇඳගෙන කනේ ඉයර්ෆෝන් ගහගෙන අපි ළඟට ආපු මල්ලි එක කනකින් ඇබය ගලවලා මේ කතාව අහගෙන ඉන්නේ අනිත් කනෙන් සින්දුවකුත් අහන ගමන්.ලොකු සීයත් දිගටම කියනවා. “දැන් වගේ ට්‍රැක්ටරෙන් නෙවෙයි ඒ දවස්වල හාන්නේ මී හරක් දාල. ඒක කොච්චර ක්‍රමවත්ද දැන් ඉතින් හාන්නේ පාගන්නේ හුළං කරන්නේ ඔක්කොම මැෂිමෙන්. ඒ මදිවට නමත් සුනාමි. හිහ් අනේ අම්මපා මේවා බලන්න අපිත් හිටියනේ?”සින්දුවේ තාලෙට වැනි වැනී හිටිය මල්ලියා සීයා දිහා බලලා “ඉතිං හොඳයිනේ ලොකු සීයේ ඉන්ස්ටන්ට් විදිහට වැඩේ කෙරෙනවානේ. ටස් ගාලා හෑවා, පට් පට් ගාලා ඉස්සා, වන්ෂොට් කැපුවා සුනාමියට ඇල්ලුවා, හුළං කළා වැඩේ ඉවරයිනේ. ආයෙ මොකටද කෙඳිරි ගගා ඉන්නේ? පිටරට නම් ගොයම් කපන්නෙත් මැෂින්වලින්.””මගේ පුතා හරි විහිලුකාරයෙක් නේ හහ් හහ්””නෑ සීයේ! මං කීවේ ඇත්තටම”ඒ කතාවෙන් සීයාගේ මූණ ඇකිලුණා. මගේ පිටකොන්ද දිගේ හිරියක් ගියා වගේ දැනෙන්න ගත්තා. සීයාට කේන්ති ගියොත් නිවාඩු දවසත් ඉවරයි. සීයා මල්ලි ළඟට ගියා. මල්ලි අඩියක් පස්සට ගියේ පාංශු දේහධාරී ලොකු සීයා සමඟ ගැටෙන්නට තරම් කරදඬු තවම දික්වී මදි බව දන්න නිසා වෙන්න ඕන. මල්ලි බෙල්ල උඩට හරවා සීයාගේ මූණ බලන ගමන් අනෙක් කනේ ඇබය ද ගලවා දුරකථනය සාක්කුවේ ඔබා ගත්තා.”ඔහොම කියන එක උඹලගෙ වැරැද්ද නෙමෙයි පුතේ” සීයා මල්ලිගේ ඔලුව අතගා මෘදුව කීවාමයි අපේ ඇඟට ලේ ටිකක් ඉනුවේ. මමත් ආපහු හිටගෙන බව තේරුණෙත් ඊට පස්සෙයි. සීයා දිගටම කියන දේ අපි අහගෙන හිටියා.”ඉස්සර මහ නියර මුණගැහෙන තැන මී ගහක් හිටෙව්වෙ නිකං නෙවෙයි. මී කන්න එන වවුල්ලුන්ගේ වසුරුවලින් තමයි කුඹුරට පොස්ෆේට් ලැබුණේ. නියර දිගේ අතුරු බෝග දැම්මාම ඒකෙන් කුඹුරට නයිට්‍රජන් ලැබෙනවා. මී හරක් දාල සී සෑවේ පෝර තියෙන උඩ පස විතරක් පෙරළන්න. ඒ එක්කම මී හරකගේ ගොම ටික කුඹුරට පෝර දෙනවා. අපි කවදාවත් කුඹුරේ සත්තු මරලා පව් පුරෝගෙන අපේ බඩකට පුරවගත්තේ නැහැ. පලිබෝධකයෝ කියන්නේ වස දීලා මරලා දාන්න ඕනැ සත්තු නෙවෙයි. නැකැත්, කෙම් ක්‍රම මුකුත් අද හොයන්නේ නෑනේ. හැමදේටම කාලයක් තියෙනව මයෙ පුතේ සටස් ගාලා කරාට හැමදේම හොඳ වෙන්නේ නෑ”මල්ලිගේ කරෙන් අතදාගෙන තුරුල් කරගත්ත සීයා තවත් දේවල් කීවා.”ට්‍රැක්ටරෙන් හානකොට යට පස උඩට එනවා. උඩ සරු පස යටට යනවා. වී ගහ පැළවෙන්නේ පසේ උඩ. ඉතින් සරු පස යට වුණාම කොහොමද අස්වැන්න වැඩිවෙන්නේ? ඉස්සර වතුර බැන්දම යට වෙච්චි වල්පැළවල ඇට ටික හුළං පාරට නියර අයිනට එනවා. ඒවා කූඹි කනවා.වල්පැළ වැවෙන්නේ නෑ. දැන් කෘමිනාශක ගැහුවාම කූඹිත් නෑ. පස සරු කරන ගැඩිවිල් පණුවොත් නෑ. ගොයමට හිතවත් සත්තුයි නැති සත්තුයි දෙගොල්ලම විනාශ වෙනවා. නියරේ දාස් පෙතියා වැව්වම ඒ සුවඳට මැස්සො එන්නේ නෑ. කොහොඹ ඇටවලින් කෘමිනාශක හදල ඉස්සාම ඒවා කැවුණත් වහ වෙන්නේ නෑ. අද? පිදුරු ටිකයි වී ගසුයි අනික්වායි ඔක්කොම අහක දාලා රට පෝර ගහනවා. ඉතිං වහ කනවා... හිහ් ඔය ට්‍රැක්ටරේ මුලින්ම මෙහෙට දෙන්න ආවේ මුමා කියන සුද්දලු. සේනානායක මහත්තයට සී සාලා පෙන්නලා කීවලු මීහරක් දුසිමක් දවසට කරන වැඩ පැයෙන් මේකෙන් කරනවා කියලා. එතකොට සේනානායක මහත්තය ඇහුවලු තමුන්නාන්සෙගේ ඔය මීහරක් යන්තරේ ගොම දාන්නේ කොහෙන්ද කියලා. එතකොට මුමා, මීමෙක් වගේ බලන් හිටියලු උත්තර නැතිව. හුහ්.. ඒ වුණාට අන්තිමට උන් අපිවම මීමො කළා කොහොම හරි.”ඒ කතාවට මල්ලිටයි මටයි හිනාව නවත්තගන්න බැරුව ගියා. ඒකට හිත ගිය සීයා මෙච්චර කල් නොකියපු රහසකුත් කීවා.”උඹලෑ ලොකු ආච්චිගෙයි මගෙයි හාදකමක් ඇති වුණෙත් ඔය ගොයම් කැපිල්ලක් නිසානේ. ඒ කාලේ කයියට අඳේට මිස සල්ලිවලට ගොයම් කපන කතාවක් නෑ මේ වගේ. ඉතිං එයැයි උත්සවේකට යන්නැහේ රෙද්ද හැට්ට ඇඳලා විටක් හපලා, ඇට මාල බැඳලා එහෙම ඇවිත් අපිට ඇඹුල බෙදුවා නෙළුං කොළේට.”බුලතේ රත දුටිමි තොලේ මට නොවෙදෝ මුකුළු කළේ රන් ගොයමේ නෙළන කළේ මන බැඳුනා පබළු වැලේකරාස්.....වත් ට්‍රේලර් බයිසිකලයක් විදුලි වේගෙන් එහා ඕවිටේ නැවැත්තුවා. කියුලට් තුන්කාලේ කලිසමක් ඇඳපු තරුණියක් ඒකේ පිටිපස්සේ අසුනෙන් බැහැලා ආවේ බීම බෝතලුයි විස්කෝතු මල්ලකුයි අරගෙන.”අර ඉතිං... අව් කූටකේ ඉඳල පැණිබීම බිව්වම රඟේ දැනෙන්නේ දැන් නෙවේ”ඒ එක්කම අපේ ආච්චිත් තේවතුර ටිකක් හදාගෙන මිදුලට බැස්සා. ඒක දැකපු ලොකු සීයගේ මූණට හිනාවක් පිපිලා ආවා. අපි කාටත් කලින් වැට අයිනට ගිහින් සීයා කෑ ගැහුවා. “මේ...තේ කහට ටිකක් බීලම ඉම්මු”ගොයම් කැපිල්ලෙ හිටිය ඔක්කොම වගේ වැට මායිමේ නියරට ආවා. එතන කෙනෙක් කීවේ “ගොඩ මඩේ වැඩ කරද්දි කහට උගුරක් දෙන එක හරි පිනක්” කියලයි.”ගොයම කාගේ වුණත් බත දෙන්නේ අපිටනේ” කියල ආච්චි කෝප්ප ටිකත් එකතු කරගෙන හිනාවෙවී ගෙට ගියා. අපි තුන්දෙනා ආපහු බංකුව උඩ වාඩිවුණා.”අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103206</link>
    <topic>දේශපාලන දිවියේ අභියෝග ජයගත් ගාමිණී</topic>
    <author>ඊ. එම්. සොයිසා ගාමිණී දිසානායක ගුණසමරු සංගමයේ ප්‍රධාන සංවිධායක</author>
    <content>(අදට (20) යෙදෙන මානව හිතවාදී දේශපාලනඥයකු වූ ගාමිණී දිසානායකයන් ගේ 69 වැනි ජන්ම දිනය නිමිත්තෙනි.)කොත්මලේ ඓතිහාසික පුරවරයේ ඉතිහාස ගත පවුලකට සම්බන්ධව උපත ලද උත්තම ගණයේ යුග පුරුෂයකු වූ ගාමිණී දිසානායක මහතාණන් වෙනුවෙන් ලියා අවසන් කළ නොහැකි චරිතාපදානයෙන් එක් පරිච්ඡේදයක් මෙසේ ලියන්නට සිතුවෙමි.දුටුගැමුණු කුමාරයා තම පියාණන් සමඟ ඇති කරගත් අමනාපයක් හේතුවෙන් රුහුණු රටෙන් නික්ම වෙස්වළාගෙන සාමාන්‍ය තරුණයකු ලෙස සැඟව සිටියේ කොත්මලේ කොටගේපිටියේ ය. ගාමිණී දිසානායකයන් ගේ මව සමරතුංග රටේ රාළ නමින් හැඳින් වූ පවුලකට අයත් වේ. දුටුගැමුණු කුමාරයා අවුරුදු 18ක් කොටගේපිටියේ සිට යුද්ධය මෙහෙයවීමට මූලික කටයුතුª කළ බවත්, ඒ සඳහා ආයුධ නිෂ්පාදනය කිරීම පුසුල්පිටිය, නවංගම ආදී ගම්මානවල සිදුවූ බවට අද ද එම පළාතේ පැවතෙන ජන කවි හා පුරාවෘතවලින් සනාථ වේ.1848 කැරැල්ලේ හා කොත්මලේ කැරැල්ලේ නායකත්වය ගෙන ඇත්තේ ගාමිණී දිසානායකයන්ගේ පිය පාර්ශ්වයයි. වටද්දර කනුන්වත්තේ පරපුර යනුවෙන් ඔවුන් හඳුන්වනු ලැබේ. ඉංග්‍රීසි අධිරාජ්‍යවාදීන්ට එරෙහිව රට ජාතිය සුරැකීමට දිවි නොතකා ඉදිරියට යමින් රට බේරා ගැනීමේ අභියෝගයට මුහුණ දෙමින් ඉංග්‍රීසීන්ට විරුද්ධව කැරළිගැසීමේ ප්‍රතිඵලයක් ලෙස 1851 වසරේදී කොත්මලේ පහළ වලව්ව ගිනිබත් කර සමරතුංග රටේරාළ මරණයට පත් කළ බව ඉතිහාස කතාවල සඳහන් වේ. ඒ අනුව අභියෝග භාරගැනීමේ හැකියාව උත්පත්තියෙන් ම එතුමන්ට ලැබී තිබුණි.ගාමිණී දිසානායකයන් ගේ දේශපාලන සම්ප්‍රාප්තිය ද අභියෝගවලට මුහුණ දුන් සිදුවීමකි. එනම් එතුමාගේ පියා ශ්‍රීී ලංකා නිදහස් පක්ෂයේ නියෝජ්‍ය අමාත්‍යවරයකු ව සිටියදී ඩඩ්ලි සේනානායක මැතිතුමාගේ ආරාධනයෙන් ගාමිණී දිසානායකයන් එක්සත් ජාතික පක්ෂයෙන් දේශපාලනයට පිවිසි අතර, එතුමන්ගේ පියා මෙම ක්‍රියාදාමය ලෙහෙසි පහසු කටයුත්තක් නොවන බව ප්‍රකාශ කර ඇත.නමුත් එම අභියෝගයට නොබියව මුහුණ දුන් එතුමා 1970 මැයි මාසයේ පැවැති මහ මැතිවරණයට ඉදිරිපත් විය. ඒ එක්සත් ජාතික පක්ෂ අපේක්ෂකයන්ගෙන් ළාබාලම මන්ත්‍රීවරයා ලෙසය. එසේම එතුමා එක්සත් ජාතික පක්ෂය නියෝජනය කළ මන්ත්‍රීවරුන් දාහත් දෙනාගෙන් ද ;කනෙක් විය. එම ඡන්දයෙන් එක්සත් ජාතික පක්ෂය පරාජය වුණත් ගාමිණී වැඩි ඡන්ද 2750කින් ජයග්‍රහණය කරමින් අභියෝගයට සාර්ථකව මුහුණ දුන්නේය. 1970 වසරේදීම ඔහු එක්සත් ජාතික පක්ෂ කෘත්‍යාධිකාරී මණ්ඩලයට තෝරා පත් කර ගැනිණි.1977 මහ මැතිවරණයෙන් එක්සත් ජාතික පක්ෂය 5/6ක බලයක් ලබා ගෙන ජයග්‍රහණ කිරීමෙන් අනතුරුව ගාමිණී, වාරිමාර්ග විදුලිබල හා මහාමාර්ග අමාත්‍යවරයා ලෙස පත්වූ අතර එය ද රටේ සංවර්ධනයට මහත් රුකුලක් විය.ගාමිණී දිසානායකයන් ගේ දේශපාලන ජීවිතයේ දී මුහුණ දීමට සිදුවූ විශාලතම අභියෝග වූයේ වියළි කලාපය මහවැලි ගංගා දියෙන් පෝෂණය කිරීමය. මහවැලි ගඟ හැරවීමේ යෝධ ව්‍යාපෘතිය මැතිවරණ පොරොන්දුවක් ද වූ අතර, තිස්වස් සැලැස්මක් වූ එම ව්‍යාපෘතිය වසර හයකින් නිම කිරීමේ දැවැන්ත අභියෝගය ඔහු සාර්ථකව අවසන් කෙළේය. අද ද මහවැලි ව්‍යාපෘතියෙන් යැපෙන ලංකාවාසී ජනතාවගෙන් විශාල ප්‍රමාණයක් එතුමා ගේ සේවය ගැන අගය කරති.මා ගාමිණී දිසානායකයන්ට සමීප වූයේ 1971 වසරේ දීය. ආරාධනයකින් තොරව නුවරඑළිය ඡන්ද ව්‍යාපාරවලට හිතවත් කිහිප දෙනකු සමඟ සම්බන්ධ වූ මා එහිදී ඔහු හඳුනාගතිමි. ඉන්පසු 1972 වසරේදී වෘත්තීය සමිති ප්‍රතිසංවිධානය කිරීමට ජේ.ආර්.ජයවර්ධන මැතිතුමා තීරණය කළ අතර, ඔහුට හිතවත් බාහිර පුද්ගලයන් කිහිප දෙනකු නිවසට කැඳවන ලදී. ඒ අතර ගාමිණී දිසානායක ද විය. නීතිඥ මඬුල්ලකින් සමන්විත එම කණ්ඩායම වෘත්තීය සමිති කෘත්‍යාධිකාරී මණ්ඩලයට පත් කරන ලදී. ඒ අනුව ජාතික සේවක සංගමයට හා ලංකා ජාතික වතු කම්කරු සංගමයට බාහිර සංවිධායකවරුන් පත් කෙරිණි. ගාමිණී දිසානායකයන් ලංකා ජාතික වතු කම්කරු සංගමයේ කෘත්‍යාධිකාරී මණ්ඩලයට එම සංගමයේ උපසභාපති තනතුරට ද පත් විය. එහිදී මාහට ඔහු සමඟ සමීප සම්බන්ධතාවයක් ඇති කර ගැනීමට හැකි විය.ඔහුගේ නිරහංකාර හා යහපත් ගතිගුණ, හැකියාව, අවංකකම හා හිතෛෂීභාවය ගැන අප බොහෝ දෙනෙක් පැහැදුණු අතර ඔහු සමඟ වැඩ කටයුතු කිරීමෙන් අපට ශක්තියක් ලැබිණි.වෘත්තීය සමිති නියෝජනය කරන නිලධාරීන් එක්සත් ජාතික පක්ෂයට සම්බන්ධ කරගැනීමට කටයුතු කිරීමට පක්ෂයෙන් කරන ලද අභියෝගය භාර ගනිමින් ඒ අනුව කටයුතු කරමින් එම නිලධාරීන් දේශපාලන මාර්ගයට අවතීර්ණ කර ගන්නා ලෙස කෘත්‍යාධිකාරී මණ්ඩලයෙන් ඉල්ලීමක් කරන ලදී. එහි ප්‍රතිඵලයක් ලෙස ප්‍රාදේශීය නායකයන්ට පළාත් සභා සඳහා නාම යෝජනා ඉදිරිපත් කරන ලෙස දැන්වීය. ඒ අනුව වතු කම්කරු පිරිස් නියෝජනය කරන නිලධාරීන් සෑහෙන පිරිසක් දේශපාලනයට සම්බන්ධ වූහ.1981 වසර දක්වා ජිනීවා නුවර පැවැත්වෙන ජාත්‍යන්තර කම්කරු සම්මේලනයට (තෛ‍්‍රපාක්ෂික) සහභාගිවීමට එක්සත් ජාතික පක්ෂයේ වෘත්තීය සමිතිවලට කිසිදු අවස්ථාවක් හිමිව නොතිබුණු අතර, ඒ සඳහා සහභාගි වූයේ වාමාංශික වෘත්තීය සමිති සහ ලංකා කම්කරු කොංග්‍රසය පමණි. මෙම ක්‍රියාදාමය එක්සත් ජාතික පක්ෂ වෘත්තීය සමිතිවලට කරනු ලබන අසාධාරණයක් බව සඳහන් කළ ගාමිණී දිසානායකයන් පක්ෂයේ නායක ජේ.ආර්.ජයවර්ධන මැතිතුමාට මේ සම්බන්ධයෙන් දන්වා තම පක්ෂයේ වෘත්තීය සමිතිවලට ද මෙම අවස්ථාව හිමි විය යුතු බව පවසා ඇත.මෙකී ඉල්ලීම ගැන කටයුතු කළ නායකතුමා වැඩිම සාමාජික පිරිසක් ඇති වෘත්තීය සමිතියට මෙම සහභාගිත්වය ලබා දෙන බව ප්‍රකාශ කොට ලංකා ජාතික වතු කම්කරු සංගමය වැඩිම සාමාජික පිරිසක් ලංකා කම්කරු කොංග්‍රසයට වඩා ඇති නම් ඔප්පු කර පෙන්වන ලෙස දන්වා සිටින ලදී. එම අභියෝගය බාරගත් ගාමිණී දිසානායකයන් කම්කරු දෙපාර්තමේන්තුවට ගොස් වෘත්තීය සමිතිවලින් ලැබෙන සාමාජික මුදල් අනුව ලංකා ජාතික වතු කම්කරු සංගමයේ සාමාජිකත්වය දැනගෙන ඒමටත් එම ක්‍රියාදාමයේ ඉදිරි කටයුතු ගැන සොයා බැලීමටත්, ලංකා ජාතික වතු කම්කරු සංගමයේ ප්‍රධාන ලේකම් ලෙස මාහට පැවරිණි.ඒ අනුව කම්කරු දෙපාර්තමේන්තුවෙන් මේ සම්බන්ධයෙන් විමසීම් කළ මාහට දැන ගැනීමට ලැබුණේ එම මාසය වනවිට වැඩිම සාමාජික මුදල් තැන්පතුවක් සිදුවී ඇත්තේ ලංකා ජාතික වතු කම්කරු සංගමයෙන් වන බවයි. ඒ අනුව එම ලේඛනය ලබාගෙන ලංකා ජාතික වතු කම්කරු සංගමයේ උප සභාපති ගාමිණී දිසානායකයන් ලංකා කම්කරු කොංග්‍රසයේ සභාපති සෞම්‍ය මූර්ති තොණ්ඩමන්, ලංකා කම්කරු කොංග්‍රසයේ උප ලේකම් සෙල්ලසාමි යන මහත්වරුන් සමඟ නායකතුමා සාකච්ඡාවක් පවත්වා ඇත. එම සාකච්ඡාවේ අවසාන තීරණය වූයේ එක් සමුළු වාරයකට ලංකා ජාතික වතු කම්කරු සංගමය, දෙවනුව ලංකා කම්කරු කොංග්‍රසය, තෙවනුව ජාතික සේවක සංගමය පිළිවෙලින් සහභාගි විය යුතු බවයි. අද ද ක්‍රියාත්මක වනුයේ එකී තීරණයේ ප්‍රතිඵලයයි.වෘත්තීය සමිති නියෝජිතයන් සංස්ථාවල අධ්‍යක්ෂ මණ්ඩලවලට තෝරා පත්කිරීමේ ප්‍රතිපත්තියක් ඇති කළ යුතු බවට නායකතුමා වෙත යෝජනා රැගෙන එන ලද්දේ ද ගාමිණී දිසානායකයන් විසිනි. එය ද අභියෝගයක් වූ අතර, වෘත්තීය සමිති නියෝජිතයන්ට එම වගකීම නිසියාකාරව ඉටු කිරීමට හැකියාවක් නොමැති බව බොහෝ දෙනකු ගේ අදහස වුවත් එම අභියෝගය වසරක් යන්නටත් මත්තෙන් ගාමිණී දිසානායකයන් වෘත්තීය සමිති නියෝජිතයන් පත් කළ සංස්ථාවන් හි ලාභ ලැබීම අනුව ඔප්පු කර පෙන්වා ඇත.මා වැවිලි සංස්ථාවේ අධ්‍යක්ෂ වශයෙන් කටයුතුª කරන සමයේ මස්කෙළිය කැනියොන් විදුලි බලාගාරයේ කොන්ත්‍රාත් බාරගෙන සිටි ඉඩම් අමාත්‍යාංශයට අනුබද්ධිත රාජ්‍ය සංවර්ධන හා නීතිගත සංස්ථාවේ වැඩබිම තිබුණේ ලොකොම් වතුයායේ මැද වන අතර, වැඩබිමේ පිරිසක් වතුයායේ කම්කරු පිරිසක් සමඟ ඝට්ඨනයක් සිදුවී ඇත. එය ජාතිවාදී අරගලයක් බවට පරිවර්තනය වෙමින් පැවති අතර, වැඩබිමේ විශාල පිරිසක් කම්කරු නිවාස ගිනි තබා බෝග වගා හානි කර මිනිසුන්ට අඩම්තේට්ටම් කර විශාල අලාභ හානි සිදුකර තිබුණි.මෙම ආරංචිය සැලවූ විගස මා ඔහු සමඟ වැඩබිමට යාමට කටයුතු යෙදුවෙමි. එම ගමනට කම්කරු අමාත්‍යාංශයේ ලේකම් එන්.සත්යේන්ද්‍ර මහතා ද සහභාගි කරවා ගත් අතර එම අවස්ථාවේ ම ගුවනින් අදාළ ස්ථානයට පැමිණ රිමාන්ඩ් කර තිබූ වතු කම්කරුවන් නිදහස් කර ගෙන නීති මාර්ගයට කටයුතු කළේය. නඩුව දිගටම පැවැතියත් අවසානයේ වන්දි ගෙවන ලෙස රාජ්‍ය සංවර්ධන හා නීතිගත සංස්ථාවට නියෝගය ලැබුණි. එහිදී ඉඩම් අමාත්‍යවරයා ලෙසත්, කම්කරුවන්ගේ උප සභාපති ලෙසත් දෙපිරිසටම සාධාරණයක් ඉටු කිරීමේ අභියෝගයට මුහුණ පා සිටියත්, ඔහු දෙපිරිසටම අසාධාරණයක් නොවන ලෙස විසඳුම් ලබා දුන්නේය.ඔහු මුහුණ දුන් අභියෝග නම් එක්සත් ජාතික පක්ෂය දිනවීම, මහවැලි ව්‍යාපෘතිය සාර්ථකව නිමකිරීම, ක්‍රිකට් ක්‍රීඩාව සුදු රැටියන්ට පමණක් නොව ශ්‍රී ලාංකික ජනතාවට ලබාදීමට ක්‍රියාකිරිම, වැවිලි කර්මාන්තය දියුණු කිරීම, කුඩා තේ වතුª හිමියන්ට අනාගතයක් ලබාදීම, ඉඩම් අහිමි ජනයාට ස්වර්ණ භූමි ඉඩම් ලබාදීම, මහවැලි කලාප බිහිකරමින් නව ජනපද ඇති කිරීම, බෞද්ධ මෙන්ම සියලු ආගමික සිද්ධස්ථාන ඉදිකරමින් ආගම පුබුදුවාලීමට භක්තිකයන්ට අවසර ලබාදීම. ඉන්දු ශ්‍රී ලංකා ගිවිසුම ගෙන එමින් ශ්‍රී ලංකාවේ පවතින ත්‍රස්තවාදී අරගලය තුරන් කිරීම, ඉන්පසු රාජාලියා පක්ෂය පිහිටුවා සාර්ථක දේශපාලන නව පක්ෂයක් ඇති කිරීම මෙවැනි සඳහන් කළ සහ සඳහන් නොකළ ඔහුගේ දේශපාලන ජීවිතයේ දී මුහුණ දුන් සියලු කර්තව්‍යයන් අභියෝගයන්ට මුහුණ දුන් ක්‍රියාදාමයන් වූ අතර, එම සියල්ලකින්ම ජයග්‍රහණය කිරීම ඔහු ගේ දක්ෂතාවය මැනැවින් පිළිබිඹු කරන්නක් විය.තම දේශපාලන කටයුතුවලට මෙන්ම තම පවුලට ද හිතවතුන්ට ද නොපිරිහෙළා සෙනෙහස දැක්වූ මේ සමාජයේ මෙතෙක් මා නොදුටු චරිතයකින් හෙබි සුන්දර සිනහවකින් නිතර මුව සරසා ගත් තම දේශපාලන පාක්ෂිකයන්ට මහත් සේ ආදරය කළ ඒ උදාර යුග පුරුෂයා අභියෝගාත්මක පුරුෂයෙකු වූයේ අපේම වාසනාවටය. එතුමා අපගෙන් වෙන් කරන ලද්දේ මුළුමහත් ලංකාවාසී අපගේම අවාසනාවටය.ඊ. එම්. සොයිසා ගාමිණී දිසානායක ගුණසමරු සංගමයේ ප්‍රධාන සංවිධායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103207</link>
    <topic>සුනාමිය මැද අත්දුටු ජපානයේ මනුස්සකම</topic>
    <author>දයා ඩී. ෆොන්සේකා</author>
    <content>ජපන් ඛේදවාචකය පිළිබඳව මේ වන විට දහසක් විස්තර පුවත්පත්වල ලියැවිලා තිබෙනවා. රූපවාහිනියෙන් වෙබ් අඩවිවලින් තවත් තොරතුරු මතු වෙනවා. ඒ අතරේ හරිම පුදුම දේවලුත් අසන්නට ලැබෙනවා.ජපානයේ සුනාමි විපතින් විනාශ වී ගිය ඉෂිනොමාකි නගරය දැන් සුන්බුන් ගොඩක්. ඒ සුන්බුන් මුහුදු වතුරට පාවි යනවා. හරියටම සුනාමි විපතින් දවස් දෙකකට පස්සෙ බේරාගන්නා කණ්ඩායමකට ඒ සුන්බුන් අතරේ සිටි කිරිකැටි දැරියක් හමුවුණා. රෝස පාට වූල් ඇඳුමක ඔතා හිටි මේ දැරිය විනාශ වූ සිය ගෙදර දෙමවුපියන් තබා ගිය විදිහටම හිටියා.පුංචි දැරියට නමක් නැහැ. එයාගේ දෙමවුපියන් කවුද කියල දන්නෙත් නැහැ. ඒත් බේරා ගැනීමේ කණ්ඩායමේ මාමලා මේ දැරිය දෝතට වඩාගෙන රෝහලට ගෙන ගියේ හරිම ආදරයෙන්.ඒත් ඇත්තටම මියගිය අයගේ හා අතුරුදන් අයගේ සංඛ්‍යාව තවම ගණන් බලා නැහැ. පසුගිය 11 වැනි සිකුරාදා භූ කම්පනයත් සමඟම මුහුදු රළ අඩි 30 ක් උසට ගොඩබිමට එද්දි සෙන්ඩායි නගරයේ ඔරලෝසුව සවස 2.46 ට නැවතිලා.මේ වන විට ඉෂිනොමාකි නගරයේ පමණක් 165000 කට වැඩි පිරිසක් අවතැන් වෙලා.අවතැන් වී කඳවුරුවල ඉන්නා බොහෝ දෙනාට බීමට වතුර හා විදුලි බලය නැහැ. ඒවායේ ඉන්නා මහලු අය පොරෝනාවලින් උණුසුම් කරනවා. විනාශ වූ කොරියාමා නගරයේ 38 හැවිරිදි වටාරු පියුපිමුරා කියන්නේ මෙහෙමයි.“මං නොමැරි බේරුණේ වාසනාවකට. මගේ අවට සියලු දෙනාමත් සියලු දෙයමත් මුහුද අරගෙන ගියා. අපි හිටිය තට්ටු නිවාසය බිමට පහත්වෙද්දි අපි එයින් එළියට විත් මෝටර් රථයක රෑ ගත කළා. ආයෙත් සියල්ල හදාගන්නයි උවමනා.”ට්‍රක් රථයක හිටපු 34 හැවිරිදි ට්‍රක් රියැදුරු කොයිචි ටකරීන්, ඔහු අවට ඇති මෝටර් රථ වතුරට පාවි යන අයුරු බලා හිටියේ පුදුමයෙන්.මේ වගේ කතා අපමණයි.70 හැවිරිදි කයිචි මහතා සුන්බුන් වූ තම ගේ දෙස බලා ඉන්නවා.“මට කිසි දෙයක් ඉතුරු වෙලා නැහැ. මට බේරාගන්න ලැබුණේ මගේ වොලට්ටුව විතරයි. මං බෙහෙත් ගන්න රෝහල් කාඩ්පත විතරයි. ඒත් අපි කොහොමහරි මේ සුන්බුන් මතින් ආයෙත් ගොඩ නැඟෙන්න ඕනැ.” 70 වියැති වුණ ඔහු කීවේ එහෙමයි.මේ සියලු විනාශයන් අතරතුර එහි ගිය විදෙස් මාධ්‍යවේදින් ලෝකයේ කිසිම තැනක නොදුටු විශේෂ දෙයක් වාර්තා කළා. හයිටි හා චිලී වැනි රටවල භූමි කම්පාවෙන් විනාශ වී ගිය නගරවලදී ඔවුන් නොදුටු දෙයක් ඒ.ජපානයේ මිනිස්සු තමන්ගේ විනාශ වී ගිය නගරවල කිසිම සාප්පුවක් හෝ ගෙයක් දොරක් හෝ කොල්ල කෑවේ නැහැ. මෙය කියන්නේ සී ඇන් ඇන් මාධ්‍යවේදීන්. ඔවුන් තමන් සතු ආහාර ද්‍රව්‍ය ඇඳුම් පැලඳුම් අවතැන් වූවන්ට හා විපතට පත්වූවන්ට බෙදා දුන්නේ සතුටින්. අනුන්ට පිහිටවුණේ කරුණාවෙන්. ඒ වගේම බේරි ඉතිරි වූ සුපිරි වෙළෙඳ සල්වල බීම වර්ග අඩු මිලට නැතහොත් සමහරු නොමිලයේම බෙදා දුන්නා. බොහෝ දෙනා මිල අඩුකර සියල්ල දුන්නා. ඒ වගේම තැන් තැන්වල නූඩ්ල්ස් බෙදා දී ඒවා හදාගන්නට උණු වතුරත් බෙදා දෙන කණ්ඩායම් හිටියා.මෙය බෞද්ධ සංස්කෘතියේ බලපෑම නිසා ජපන් වැසියන් තුළ තිබු කරුණාව හා මෛත්‍රිය නිසා බව විදෙස් මාධ්‍යවේදීන් පවසනවා. ඒ වගේම දෙන ආධාර ලබා ගැනීමට විපතට පත් ජපන් ජාතිකයන් එන්නේ ද පෝලිමේ. වෙනත් රටවල වගේ ඔවුන් ආධාර ලබාගන්නට පොර කන්නේ නැහැ.ජපානයේ මිනිස්කම් මතු වූ රත්රන් අවස්ථාවක් බව කියන්නේත් විදෙස් මාධ්‍යවේදීන්මයි.මේ භූමි චලනය නිසා පොළොවේ චලන වේගය මයික්‍රො තත්පර 1.6 කින් වෙනස් වෙලා බව මේ අතර නාසා ආයතනයේ විද්‍යාඥයන් පවසවා. පොළොවේ සමබරතාවය ශේෂයක් වෙනස් වී ඇති බව පවසන ඔවුන් මේ නිසා ජපානයේ සමහර දූපත් අඩි 8 කින් විතර ඈත් වෙලා කියලත් කියනවා.ඊටත් වඩා ප්‍රශ්නයක් වෙලා ඇත්තේ න්‍යෂ්ටික බලාගාරයේ පිපිරීමයි. මේ සිද්ධියෙන් පසු ලොව න්‍යෂ්ටික බලාගාරවලට මුල් තැන දෙන බොහෝ රටවල් බය වෙලා. ජර්මනියේ චාන්සලර් ඇන්ජිලා මාර්කෙලා සිය න්‍යෂ්ටික බලාගාර වසා දමන්නට තීරණය කරලා. තවත්ලොව බොහෝ රටවල් න්‍යෂ්ටික බලාගාර පිළිවෙත දෙවරක් හිතන්නට පටන් අරගෙන.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103208</link>
    <topic>සරසවියෙන් පිටවුණු ගමන් රස්සාවත්...</topic>
    <author>ජයසිරි වීරවර්ධන සහාය මහාචාර්ය ක්වීන්ස්ලන්ත</author>
    <content>ශ්‍රී ලංකාවේ උසස් අධ්‍යාපන ක්‍ෂේත්‍රයේ අර්බුදකාරී තත්ත්වයක් රජය විසින් නිර්මාණය කර ඇතැයි පසු ගිය වකවානුවේ නැඟුණු අවලාද සහ මැසිවිලි පසෙකට තල්ලු කරමින් ශ්‍රී ලංකාවේ උසස් අධ්‍යාපන යාන්ත්‍රණය තුළ දැවැන්ත වෙනසක් ඇති කිරීමට රජය පියවර ගනිමින් සිටී. ශ්‍රී ලංකාව නිදහස ලැබීමෙන් පසුව එනම් දශක 6 ක කාලයකින් අනතුරුව සිදුවන මෙම දැවැන්ත වෙනසේ නියමුවා වන උසස් අධ්‍යාපන ඇමති එස්.බී. දිසානායක මහතා ප්‍රකාශ කර ඇති පරිදි දශක ගණනාවක් තිස්සේ ශ්‍රී ලංකාවේ උසස් අධ්‍යාපන යාන්ත්‍රණය රටේ පුළුල් අවශ්‍යතා සපුරාලීමට අපොහොසත් වී ඇතිවා මෙන්ම අන්තර්ජාතික ක්‍ෂේත්‍රයේ තරග කළ හැකි විශ්ව විද්‍යාල පද්ධතියක් රට තුළ නිර්මාණය කිරීමේ අවශ්‍යතාවය පැන නැගී ඇත.ඉහත සඳහන් අරමුණු සාක්ෂාත් කරගැනීම සඳහා රජය තුන්කොන් උපාය මාර්ගයක් ප්‍රකාශ කර ඇත. එනම්, (1) විශ්ව විද්‍යාල අධ්‍යාපනය සඳහා සුදුසුකම් ලබන සියලුම ශිෂ්‍යයන් සඳහා විශ්ව විද්‍යාල අධ්‍යාපනය ලබාදීම සඳහා විදේශ විශ්ව විද්‍යාලයන්ගේ සහභාගිත්වය ලබාගැනීම,(2) රටේ මානව සම්පත් අවශ්‍යතාවන්ට ගැලපෙන පරිදි ඍජුවම සේවා නියුක්ත කළ හැකි උපාධිධාරීන් බිහිකිරීමේ අරමුණෙන් විශ්ව විද්‍යාලයීය විෂය මාලාවන්හි මූලික වෙනස් කම් ඇතිකිරීම, සහ (3) තෝරාගන්නා ලද ජාතික විශ්ව විද්‍යාලයන් කේÁද්‍රකොට ගෙන අන්තර්ජාතික මට්ටමේ විශ්ව විද්‍යාල පද්ධතියක් නිර්මාණය කිරීම ද වේ.උසස් අධ්‍යාපන ඇමැතිවරයා විසින් විටින් විට අවධාරණය කර ඇති පරිදි, මෙරට උසස් අධ්‍යාපන ක්‍ෂෙත්‍රයේ ඇති අඩුපාඩු කම් සපුරාලමින් රටේ ජාතික අවශ්‍යතාවන්ට ගැලපෙන උසස් අධ්‍යාපන යාන්ත්‍රණයක් බිහිකිරීමට අවුරුදු 7 – 8 කාලයක් ගතවනු ඇත. මේ හා සමගාමීව උසස් අධ්‍යාපන අමාත්‍යංශයේ ලේකම් ආචාර්යය සුනිල් ජයන්ත නවරත්න ප්‍රකාශ කර ඇත්තේ මේ සඳහා උසස් අධ්‍යාපන ක්‍ෂේත්‍රයේ සියලුම පාර්ශ්වකරුවන් සමඟ සාකච්ඡා කරමින් සිටින බවයි. මේ සියලුම ප්‍රකාශයන් ධනාත්මක සහ හිතකර ප්‍රවේශයක් පෙන්නුම් කරන අතර උසස් අධ්‍යාපනික යාන්ත්‍රණය ශ්‍රී ලංකාවේ මානව සම්පත් සම්පාදනයෙහි කරනු ලබන කාර්යභාරය සලසා බලනවිට එවැනි ප්‍රවේශයක් අත්‍යවශ්‍යය. ශ්‍රී ලංකා උසස් අධ්‍යාපන යාන්ත්‍රණයේ දැවැන්ත පෙරළියක් ඇති විය යුතුවා මෙන්ම එය ඉතා දූරදර්ශීව කළ යුතුවේ.මේ වනවිට රජයේ තුන්කොන් උපාය මාර්ගයේ පළමු අරමුණ එනම්, විශ්ව විද්‍යාල අධ්‍යාපනය පුළුල් කිරීම සඳහා අවශ්‍ය නීති සම්පාදනය වෙමින් පවතී.පසුගිය දශක කීපය තුළ ඒ ඒ වකවානු තුළ බලයේ සිටි රජයන් රැකියා විරහිත උපාධිධාරීන්ට රාජ්‍ය අංශයේ රැකියා ලබාදීමට වැය කර ඇති මුදල් සම්භාරය දෙස බලන විට මෙම ප්‍රශ්නය රජයේ උපාය මාර්ගයෙහි ප්‍රමුඛත්වය ලැබිය යුත්තකි. උදාහරණයක් වශයෙන් පසුගිය වසර කිහිපයේ රැකියා විරහිත ගොඩට එක්වුණු උපාධිධාරීන් 10,000 කට රැකියා ලබාදීම සඳහා මීට මාස කීපයකට පෙර රජයේ අයවැයෙන් මුදල් ප්‍රතිපාදනය කිරීමට සිදුවීම මීට නිදසුනකි.මීට වසර ගණනාවකට පෙර රාජ්‍ය නොවන ඉංජිනේරු ආයතනයක පිරිස් කළමනාකාරවරයා ලෙස එම ආයතනය සඳහා ඉංජිනේරුවන් බඳවා ගැනීමේ සම්මුඛ පරීක්‍ෂණවලට සහභාගීවීමට මට අවස්ථාව ලැබී තිබුණි.ඉංගිරිසි භාෂාවෙන් පවත්වනු ලැබ එම සම්මුඛ පරීක්‍ෂණයන්ට පෙනී සිටි බොහෝ අයදුම්කරුවන් විශ්ව විද්‍යාලය තුළ කරන ලද විෂය පරිබාහිර කටයුතු (ක්‍රීඩා, ප්‍රජාසංවර්ධන සහ නායකත්වය) පිළිබඳව විස්තර කිරීමට අපොහොසත් වූහ. අසන ලද ප්‍රශ්නවලට චකිතයකින් යුතුව කෙටි පිළිතුරක් දෙනු හැර සම්මුඛ පරීක්‍ෂණ මණ්ඩලය සමඟ සංවාදයක යෙදීමට ඔවුනට හැකියාව නොතිබුණි.සම්මුඛ පරීක්‍ෂණ මණ්ඩලය ලෙස අපගේ අපේක්‍ෂාව වූයේ මනා පෞරුෂත්වයක් ඇති, නම්‍යශීලී සහ අනෙකුත් කර්මාන්තශාලා ඉංජිනේරුවන් සමඟ වැඩ කළ හැකි අයදුම්කරුවන් තෝරා ගැනීමයි. අප තුළ තිබුණු එක්තරා බියක් නම් අනෙකුත් ඉංජිනේරුවන් සමඟ නොපෑහෙන අයදුම්කරුවන් සම්මුඛ පරීක්‍ෂණය තුළින් තේරේවිද යන්නය. එබැවින් බොහෝවිට අප විසින් තෝරාගනු ලැබුවේ විශ්ව විද්‍යාලය තුළ ක්‍රීඩා සහ සමාජ කටයුතුවලට ක්‍රියාකාරී ලෙස සම්බන්‍ධ වී සිටි ඉංගිරිසි භාෂාව පිළිබඳ යම් නිපුණත්වයක් තිබුණු අයදුම්කරුවන්ය.උපාධිධාරීන් වැඩි දෙනෙකු පෞද්ගලික අංශයේ රැකියා සඳහා අවශ්‍ය නිපුණත්වය නොමැතිය යන විශ්වාසයෙන් පසුවූ බව මෑතකදී කොළඹ විශ්ව විද්‍යාලයේ SPARC (Social Policy Analysis and Research Centre) විසින් ප්‍රකාශයට පත්කරන ලද සමීක්‍ෂණ වාර්තාවකින් තහවුරු වේ. මේ සමීක්‍ෂණ වාර්තාව අනුව සේවා වියුක්ත තරුණයින්ගෙන් 70% ක්ම බලාපොරොත්තු වන්නේ රාජ්‍ය අංශයේ රැකියාවන්ය. ඔවුන්ගෙන් 50% ක් පිටරටවල රැකියා බලාපොරොත්තු වන නමුදු අවශ්‍ය ඉංගී‍්‍රසි භාෂා නිපුණත්වය ඇත්තේ 17% කට පමණි.වසරක් පාසා රැකියා විරහිත ගොඩට එක්වන උපාධිධාරීන්ගේ සංඛ්‍යාවත්, රජයේ රැකියා ලබාදෙන ලෙස ඔවුන් විසින් කරනු ලබන උද්ඝෝෂණයන් ද මෙම අවාසනාවන්ත තත්ත්වය තහවුරු කරයි. කෙසේ වුවද රාජ්‍ය අංශයේ පලදායී රැකියාවන් ලබාදීමට ඇති ඉඩකඩ සීමිත නිසාත්, ඒ සඳහා වඩාත් ඉඩකඩ ඇත්තේ පෞද්ගලික අංශය තුළ නිසාත් උපාධිධාරීන් තුළ පෞද්ගලික අංශයේ රැකියා පිළිබඳ ඇති ඍණාත්මක ආකල්පය ඉතා අභාග්‍ය සම්පන්න තත්ත්වයක් පිළිබිඹු කරයි. එනිසාම මෙම පරස්පරය අවම කිරීමට නොපමාව ක්‍රියාකළ යුතුය.මූලාශ්‍රඉහත සඳහන් අපේක්‍ෂා පරස්පරයන්හි මූලාශ්‍රයන් පිළිබඳව විස්තරාත්මකව විවිධ ලේඛකයන් සාකච්ඡා කර ඇත. කෙසේ වුවද එම මූලාශ්‍ර කෙටියෙන් සලකා බැලීම රැකියා විරහිත උපාධිධාරීන්ගේ ප්‍රශ්නයට පිළියම් සෙවීමේදී වැදගත් වේ. අප දන්නා පරිදි නිදහස ලැබීමෙන් පසු බිහිවූ සියලුම රජයන් විසින් විශ්ව විද්‍යාල අධ්‍යාපනය පුළුල් කිරීමට කරන ලද ආයෝජනයන්ගෙන් ලිබරල් තලා උපාධි පාඨමාලා විශාල ලෙස පුළුල් විය. එමඟින් මූලිකවම ලිපිකරුවන් සහ ගුරුවරුන් බිහිකරන අධ්‍යාපන ක්‍රමයකට පදනම වැටිණි.1950 දශකයේදී ඉතා අදූරදර්ශී ලෙස සිංහල භාෂාව අධ්‍යයන මාධ්‍ය ලෙස ප්‍රකාශ කිරීමත් සමඟ මේ උපාධිධාරීන්ට රාජ්‍ය නොවන ආයතනයන්හි රැකියා ලබා ගැනීමේ ඉඩකඩ සීමා විය. මේ හා සමාන්තරව එම දශකයේම ආරම්භ වූ රාජ්‍ය අංශය මත පදනම් වූ ආර්ථිකයක් බිහිකිරීමේ ක්‍රියාදාමය මේ ප්‍රශ්නය තවත් උග්‍ර කිරීමට හේතු විය. වානේ, සිමෙන්ති වැනි බැර කර්මාන්තයන්හි සිට මාළු විකිණීම වැනි සුළු කර්මාන්ත දක්වා සියලුම කර්මාන්ත රජය විසින් කිරීමට උත්සාහ ගන්නා ලදී. මේ රාජ්‍ය ආයතන බොහොමයක් ආකාර්යක්‍ෂම මෙන්ම රාජ්‍ය භාණ්ඩාගාරයට බරක් වූ අතර දේශපාලන බලපෑම් සහ වෘත්තීය සංගම් ගැටුම්වලටද තෝතැන්නක් විය. මෙම අදූරදර්ශී ප්‍රතිපත්ති නිසා රටේ ශ්‍රම හමුදාවේ විශාල සංඛ්‍යාවකට රැකියා සැපයිය හැකි ව්‍යාපාරික ප්‍රජාවක් බිහිවීම වැළකිණි.කෙසේ වුවද 1977 සිට විවෘත ආර්ථික ප්‍රතිපත්ති ක්‍රියාත්මක කිරීමත් නිදහස් වෙළෙඳ කලාපය සහ මහවැලි ව්‍යාපාරය වැනි දැවැන්ත සංවර්ධන ක්‍රියාමාර්ග තුළින් රැකියා විරහිත භාවය අඩු වූ අතර එය 2003 දී 8.3 සිට 2007 දී 6.0 දක්වා අඩුවිය. කෙසේ වුවද උපාධිධාරී රැකියා විරහිතභාවය මින් අඩු නොවීය. මේ අතරතුර වසරක් පාසා රැකියා විරහිත ගොඩට උපාධිධාරීන් සංඛ්‍යාව දේශපාලන වශයෙන් රටට දැනෙන ප්‍රශ්නයක් වූ විට ඔවුන් රාජ්‍ය අංශයට අනුයුක්ත කර ගැනීම හැර වෙනත් විකල්පයක් රජයට නොවීය. උදාහරණයක් වශයෙන් 1960 දශකය අග භාගයේදී එවකට අධ්‍යාපන ඇමැතිව සිටි ඊරියගොල්ල මහතා උපාධිධාරීන් ට ගුරුපත්වීම් නොදීමට තීරණය කිරීමත් සමඟම රැකියා විරහිත උපාධිධාරීන් සංඛ්‍යාව වාර්තාගත ලෙස ඉහළ ගියේය. 1970 මැතිවරණයේදී කුලියාපිටිය ආසනයේ කඳවුරු බැඳගෙන බලයේ සිටි රජයට විරුද්ධව මැතිවරණ ව්‍යාපාරයේ යෙදීමට ඔවුහු ඉදිරිපත් වූහ.ආකල්ප නිවැරැදි කිරීමවිශ්ව විද්‍යාල ශිෂ්‍යයන් රාජ්‍ය නොවන අංශයේ රැකියා සඳහා ඇති ඍණාත්මක ආකල්පය වෙනස් කිරීමේදී ඒ සඳහා අදාළ මනෝ විද්‍යාත්මක මූලධර්මයන් සලකා බැලිය යුතුවේ. පිළිගත් මනෝවිද්‍යාත්මක මූලධර්ම අනුව පුද්ගලයෙකුගේ ආකල්පයන් කොටස් දෙකකින් සමන්විත වේ. පළමුවැන්න, යම් කරුණක් පිළිබඳව ඇති ඥාණාත්මක විශ්වාසයන් (cognitivebeliefs)සහ භාවාත්මක විශ්වාසයන් (Emotional beliefs)ද වේ. උදාහරණයක් වශයෙන්, තමන් සිංහල මාධ්‍යයෙන් ලබා ඇති කලා උපාධිය ආශි‍්‍රත දැනුම පෞද්ගලික අංශයේ රැකියාවක් සඳහා ප්‍රමාණවත් නොවන්නේය යන ඥානාත්මක විශ්වාසය සහ රාජ්‍ය අංශයේ රැකියාවක් තමන්ට විශ්වාසයෙන් කළ හැකිය යන්න සහ එවැනි රැකියාවකින් තමන්ගේ අනාගත ප්‍රාර්ථනා ඉටුකර ගත හැකිය යන භාවාත්මක විශ්වාසය මෙම ඍණාත්මක ආකල්පයට හේතු වී ඇත.රැකියා විරහිත උපාධිධාරීන්ගේ ප්‍රශ්නයට විසඳුමක් ලබාදිය හැක්කේ ඔවුන් ඒ සඳහා වඩාත් ඉඩක් ඇති පෞද්ගලික අංශයේ රැකියා අවස්ථාවන්ට යොමු කිරීමෙනි. ඒ සඳහා ඉහත කී ආකල්පය වෙනස් කළ යුතු අතර තමන්ට ඕනෑම ක්‍ෂේත්‍රයක විශ්වාසයෙන් යුතුව රැකියාවක් කිරීම සඳහා අවශ්‍ය ප්‍රායෝගික දැනුම සහ නිපුණත්වය තිබේය යන බුද්ධිමය විශ්වාසය ඔවුන් තුළ ඇති විය යුතුය.විශ්ව විද්‍යාලයන්හි මූලික කාර්ය භාරය වන්නේ බුද්ධිමතුන් බිහිකිරීම යයි මුල් බැසගත් විශ්වාසයක් පවතී. කෙසේ වුවද පසුගිය දශක කීපය තුළ බොහෝ විශ්ව විද්‍යාල විශේෂයෙන් අන්තර්ජාතික මට්ටමේ විශ්ව විද්‍යාල තරගකාරී ව්‍යාපාරික ලෝකයට ගැලපෙන පරිදි විෂය දැනුම ලබාදීමට අමතරව ව්‍යාපාර ක්‍ෂේත්‍රයේ රැකියාවක් ලබා ගැනීමට අවශ්‍ය හැකියා සහ නිපුණත්වයන් සතු උපාධිධාරීන් බිහි කිරීමට යොමු වී ඇත. තරගකාරී ආර්ථික රටාවක් තුළ අද සෑම ව්‍යාපාරික ආයතනයක්ම සොයන්නේ තමන්ගේ එම උත්සාහයට දායක විය හැකි හෝ එසේ දායක වීම සඳහා පුහුණු කළ හැකි සහ ඒ සඳහා කැප විය හැකි තරුණ තරුණියන්ය.මේ සඳහා විශ්ව විද්‍යාලයන්හි විෂයමාලා අන්තර්ගතය සහ එම විෂයමාලා උගන්වන ආකාරයේ මූලික වෙනසක් වීම අවශ්‍යය. සිසුන්ට සැබෑ ව්‍යාපාරික ලෝකයේ ප්‍රශ්න හඳුනාගත හැකි පරිදි සහ තමන් උගත් න්‍යායික දැනුම ව්‍යාපාරික ආයතනයක තරගකාරී උපාය මාර්ගයට ව්‍යවහාර කළ හැකි දැනුමක් ලබාගත හැකි ආකාරයට විෂය අන්තර්ගතය සකස් කළ යුතුය. උදාහරණයක් වශයෙන්, වර්තමානයේ ජනපි‍්‍රය විෂයක් වන අලෙවිකරණය ඉගැන්වීමේදී අලෙවිකරණ සැලසුමක් නිර්මාණය කිරීමට න්‍යායික දැනුමක් ලබාදෙන අතර එම ශිෂ්‍යයන් ව්‍යාපාරික ආයතනයකට ගොස් තොරතුරු සහ දත්ත එකතුකර එම ව්‍යාපාරික ආයතනයට ගැලපෙන අලෙවිකරණ සැලසුමක් නිර්මාණය කිරීමට ශිෂ්‍යයන් යොමු කළ හැක.මීට අමතරව ව්‍යාපාරික ආයතනයන්හි කළමනාකරුවන් ආරාධිත දේශකයන් ලෙස යොදා ගැනීම සහ ප්‍රායෝගික පුහුණුව (Interner ship)වලින් විශ්ව විද්‍යාල සිසුන් සහ ව්‍යාපාරික ආයතනයන් අතර සමීප සම්බන්‍ධතා ඇතිවන අතර මෙය රැකියාවක් ලබාගැනීමට ඉතා වැදගත් වේ. විෂයමාලා අධ්‍යන කටයුතු බහුතරය ඉංගී‍්‍රසි භාෂාවෙන් කළ යුතු වේ. කෙසේ වුවද ශිෂ්‍යයන් තුළ ඉංගී‍්‍රසි භාෂා නිපුණත්වය ඇති කළ හැක්කේ දේශනවලට අමතරව භූමිකා නිරූපණය ආයතන අධ්‍යනය වැනි ශිෂ්‍යයින් කේන්ද්‍ර කොටගත් අධ්‍යන කටයුතු ප්‍රගුණ කිරීමෙනි. මෙම ක්‍රියාකාරීකම් මා දන්නා ආකාරයට ශ්‍රී ලංකාවේ විශ්ව විද්‍යාල කිහිපයකම දැනට ක්‍රියාත්මකවන අතර ඒවා ජාතික මට්ටමෙන් ක්‍රියාත්මක කිරීමේ අවස්ථාව උදා වී ඇත.මේ සියල්ල සමඟ මගේ මතකයට එන්නේ 70 දශකයේ මුල් භාගයේ අප විශ්ව විද්‍යාල අධ්‍යාපනය ලැබූ වකවානුවේ අධ්‍යයන කටයුතු සිදු වූ ආකාරයයි. දේශකයා පන්ති කාමරයට පැමිණ තමන් ලියාගත් සටහනක් කියවීමත් එය අප විසින් ඉතා අවධානයෙන් ලියා ගැනීමත් එහි අන්තර්ගතය හිතට ගෙන වසර අවසානයේ විභාගයේදී ඒවා වැමෑරීමත් එවකට පිළිගත් අධ්‍යයන ක්‍රමය විය. පන්ති කාමරය තුළ උගන්වන න්‍යායක් සැබෑ ලෝකයේ උදාහරණයක් සඳහා ගැලපීමට හැකියාව සහ උවමනාව තිබුණේ දේශකයන් ඉතා සුලු සංඛ්‍යාවකට පමණි. මේ යල් පැන ගිය අධ්‍යයන ක්‍රමය ජාතික මට්ටමේ විශ්ව විද්‍යාල බැහැර කර බොහෝ කල්ය.ඉදිරි මගඅද අප ජීවත් වන්නේ අන්තර්ජාලය තුළ ඇති විශාල දැනුම සම්භාරය සඳහා ශිෂ්‍යයන්ට ප්‍රවේශවීමට ඇති වාතාවරණයක ය. ඒ සමඟම අධ්‍යයන කටයුතු සඳහා අවශ්‍ය සියලුම උපදෙස් සහිත විෂය නිර්දේශිත පොත්පත් පවතී. එබැවින් පන්තිකාමරය තුළ දේශකයාගේ කාර්යභාරය විය යුත්තේ එම දැනුම සම්භාරය ශිෂ්‍යයනට තම උත්සාහයෙන් ලබා ගැනීමට යොමු කිරීමය. මෙහිදී දේශකයාගේ කාර්ය භාරය බොහෝ දුරට දැනුම ලබා ගැනීමට මඟ පෙන්වන්නෙකු බවට පරිවර්තනය වේ. මේ සඳහා අද අන්තර්ජාතික මට්ටමේ විශ්ව විද්‍යාලයන්හි න්‍යායික දේශන සඳහා වැය කරන කාලය අඩුකර ශිෂ්‍යයන් කණ්ඩායම්වලට බෙදා සාකච්ඡාවලට යොමු කිරීම ආදී ශිෂ්‍යයින් කේන්ද්‍ර කොටගත් අධ්‍යයන කටයුතු බහුලව අනුගමනය කරනු ලැබේ.විෂය මාලාවන්හි අන්තර්ගතය සහ ඒවා උගන්වන ක්‍රමය, ව්‍යාපාර ආයතනයන්හි රැකියා සඳහා අවශ්‍ය හැකියාවන්, නිපුණත්වය සහ ආත්ම ෂශ්වාසය ගොඩ නැඟීමේ කාර්ය විශ්ව විද්‍යාලයීය ආචාර මණ්ඩලය වෙත පැවරේ. මේ සඳහා ආචාර්යය මණ්ඩලය දිරිමත් කළ යුතු වන අතර ඒ සඳහා අවශ්‍ය ස්වාධීනත්වය ලබාදීමට ද කටයුතු කළ යුතු වේ.පොදුවේ, උසස් අධ්‍යාපන ඇමැතිවරයා ප්‍රකාශයට පත් කර ඇති රජයේ තුන් කොන් උපාය මාර්ගය ශ්‍රී ලංකාව නිදහස ලැබීමෙන් පසු උසස් අධ්‍යාපන ක්‍රමය තුළ ව්‍යුහාත්මක සහ ගුණාත්මක වෙනසක් කිරීමට ගන්නා දැවැන්ත උත්සාහයක් බව නිසැක ය. එහි පළමුවැන්න, එනම් විශ්ව විද්‍යාලයන්ට පිවිසීම සඳහා සුදුසු කම් ලබන සියලුම සිසුන්ට සරසවි වරම් ලබාදීම සඳහා විදේශීය විශ්ව විද්‍යාලයන්ගේ සහභාගත්වය ලබා ගැනීම සඳහා වූ වැඩ පිළිවෙළ කඩිනමින් ක්‍රියාත්මක වෙමින් පවතී. අනෙකුත් උපාය මාර්ගයන් වන කඩිනමින් සේවා නියුක්ත කළ හැකි උපාධිධාරීන් බිහි කිරීම සහ තෝරාගත් ශ්‍රී ලංකා විශ්ව විද්‍යාල කීපයක් අන්තර්ජාතික වශයෙන් ඉහළ ශ්‍රේණියේ විශ්ව විද්‍යාල බවට පත්කිරීම සඳහා වූ අපේක්‍ෂිත ඉලක්කයන් උසස් අධ්‍යාපන ඇමැතිවරයා විසින් ප්‍රකාශ කර ඇත. ඒ සඳහා යා යුතු ගමන් මඟ විස්තරාත්මකව සකස් විය යුතුය.විශේෂයෙන් ම ශ්‍රී ලංකා විශ්ව විද්‍යාලයන් අන්තර්ජාතික ක්‍ෂෙත්‍රයේ පිළිගත් විශ්ව විද්‍යාල බවට පත්කිරීමේදී සංකීර්ණ ප්‍රශ්නවලට මුහුණ දීමට සිදුවනු ඇත. මෙහිදී ඒ සඳහා අවශ්‍ය වන අන්තර්ජාතික පිළිගත් අවශ්‍යතාවයන් සපුරාලීම මෙන්ම අප සතු සම්පත්වල සීමිත බවද සැලකිල්ලට ගතයුතුව ඇත. උදාහරණයක් වශයෙන් අදාළ විශ්ව විද්‍යාලයේ සමීක්‍ෂණ කටයුතු පිළිබඳ නිපුණත්වය එනම් අන්තර්ජාතික වශයෙන් පිළිගත් ඉහළ ශ්‍රේණියේ ශාස්ත්‍රීය සංග්‍රහයන්හී සමීක්‍ෂණ කටයුතු මත පදනම් වූ ලිපි පළකරවා ගැනීමට ආචාර්යයවරුන්ට ඇති හැකියාව ඉතා වැදගත් වේ.මේ සඳහා සලකා බලනු ලබන ශාස්ත්‍රීය සංග්‍රහයන් විශිෂ්ට ශ්‍රේණියේ සිට පහළට ශ්‍රේණි ගතකර ඇත. එවැනි ශාස්ත්‍රීය සංග්‍රහයන්හි ලිපි පළකරවා ගැනීමේ හැකියාව ගොඩනගා ගැනීමට නම් තම සමීක්‍ෂණ විෂය ධාරාව තුළ ලෝකය පුරා පළවන ශාස්ත්‍රීය ලිපි කියවිය හැකි වැනි දත්ත මූලාශ්‍රයන්ට ප්‍රවේශවීමට ඉඩකඩ ආචාර්යයවරුන්ට තිබිය යුතුය. ඒ සඳහා දිගුකාලීන ආයෝජන කළ යුතුව ඇත.එබැවින් මෙම සම්පත් සීමාවන්ට යටත්ව ඉදිරියේදී ආචාර්යය මණ්ඩල උසස්වීම්වලදි සැලකිල්ලට ගතයුතු වන්නේ කුමන ශ්‍රේණියේ ශාස්ත්‍රීය සංග්‍රහයන් ද යන්න තීරණය කළ යුතුවේ. යෝජිත උසස් අධ්‍යාපන ප්‍රතිසංස්කරණ ඉදිරියට ගෙන යාමේදී මෙවැනි සංකීර්ණ ප්‍රශ්න සහ සම්පත් ආශි‍්‍රත අභියෝගවලට මුහුණ දීමට සිදුවනු ඇත.නිදහසින් පසු සිදුවන මෙම දැවැන්ත ප්‍රතිසංස්කරණ මාලාව අපේක්‍ෂිත ඉලක්කය කරා ගෙනයාමට නම් අදාළ සියලුම පාර්ශවයන්හි ආකල්ප වෙනස් විය යුතුය. මා කලින් සඳහන් කළ පරිදි ශිෂ්‍යයන්ගේත් ආචාර්යයවරුන්ගේත් විශ්ව විද්‍යාල පරිපාලකයන්ගේත් ආකල්ප ධනාත්මක දිසාවට වෙනස් විය යුතුය. ඊට සමාන්තරව ව්‍යාපාරික ක්‍ෂේත්‍රයේ ආකල්ප ද වෙනස් විය යුතුය. මේ සියලු දෑ සලකා බලන විට යෝජිත උසස් අධ්‍යාපන ප්‍රතිසංස්කරණයන් දැවැන්ත විපර්යාස කළමනාකරණ වැඩසටහනක් පෙන්නුම් කරයි.අප දන්නා පරිදි ඕනෑම විපර්යාස කළමනාකරණ වැඩපිළිවෙළක් සාර්ථක වීමට නම් එයට භාජනය වන්නන්ගේ ක්‍රියාකාරී සහභාගීත්වය අවශ්‍යය. යෝජිත ප්‍රතිසංස්කරණයන් ආචාර මණ්ඩල සාමාජිකයින්ගේ වෘත්තීය වර්ධනයට ඍජුවම බලපාන බැවින් මෙම ක්‍රියාදාමයට කොටස් කරුවන් වීමට ආචාර්යය මණ්ඩලය වගබලා ගත යුතුය. එවැනි සහභාගිත්වයක් ගොඩනගා ගත හැක්කේ අදාළ පාර්ශවකරුවන් සමඟ සංවාදයක් ගොඩනඟා ගැනීමෙනි. ඒ සඳහා යෝජිත ප්‍රතිසංස්කරණයන්හි විස්තර රැගත් ප්‍රතිපත්ති ප්‍රකාශන හෝ සාකච්ඡා ප්‍රකාශන ප්‍රසිද්ධ කළ යුතුව ඇත. ඒවා සියලුම පාර්ශව කරුවන් විසින් හොඳ අරමුණින් සංවාදයට හෝ විවාදයට ලක් විය යුතුය.මේ අයුරින් අදාළ පාර්ශවකරුවන්ගේ සහභාගිත්වය ලබා ගනිමින් යෝජිත තුන්කොන් උපාය මාර්ගය අපේක්‍ෂිත ජයකණුව, එනම් ජාත්‍යන්තර වශයෙන් පිළිගත්, සුදුසුකම් ලබන සියලුම සිසුන් හට සරසවි අධ්‍යාපනය ලැබිය හැකි සහ කඩිනමින් සේවා නියුක්ත කළ හැකි - විශ්ව විද්‍යාල පද්ධතියක් බිහිකිරීම කරායාමට අවශ්‍ය උපාධිධාරීන් බිහිකළ හැකි අධිෂ්ඨාන ශක්තිය උසස් අධ්‍යාපන අමාත්‍යවරයා සතුබව නිසැකය.ජයසිරි වීරවර්ධන සහාය මහාචාර්ය ක්වීන්ස්ලන්තවිශ්වවිද්‍යාලය ඕස්ට්‍රේලියාවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af1103209</link>
    <topic>දුම්රිය මිතුරන්ගෙන් පරිස්සම් වන්න</topic>
    <author>රූපාන්ති බුලත්සිංහල</author>
    <content>හදිස්සියේදී ඇතිවෙන යාළු මිතුරුකම් වලින් පරිස්සම් වෙන එක ඇඟට ගුණයි. ඇඟට විතරක් නෙවෙයි අතේ කනේ පැලඳි දේවලටත් ගුණයි. මෙහෙම කියන්න හිතුනෙ 17 වෙනිදා දිවයින කියූ කතාවක් නිසා. මේ පලහිලව්ව ඇතිවෙලා තියෙන්නෙ අතරමඟදී ඇතිවුණ යාළුකමක් නිසා. කොහෙද ඉතින් දන්නා නොදන්නා අය එක්ක ඕනෙ එකයි එපා එකයි හැම දේම කියවන්න යනවට මේවා හොඳ පාඩම්.බොහෝ වෙලාවට මෙවැනි යාළු මිතුරුකම් ඇතිවන්නේ බස්රියෙදි දුම්රියෙදි. එහෙම ඇති වුණහම ඒවා දුර දිග ගෙන යාම අපේ ඇත්තන්ගේ සාමාන්‍ය සිරිත. සිරිත් කියන ඒවා අතහැරලා දාන්න බැහැනෙ අපේ ඇත්තන්ට, ඒ හින්දම තමයි මේ හැම සන්තෑසියක්ම. සමහර වෙලාවට මෙහෙම අඳුරගත්ත අය ගේදොරවලට පවා ගෙනැල්ලා යාළු මිතුරුකම් පවත්වනවා. අපිට මේ කතාව කිව්ව විදිහට මේ යාළුකම ඇති වෙලා තියෙන්නෙ දුම්රියෙදි, කාලාන්තරයක් තිස්සේ හඳුනාගත් මේ කාන්තාවන් දෙදෙනා ගැන ඇයට සැකයක් නම් තිබුණෙම නැහැ. සහෝදර බැඳීම එන්න එන්නම වැඩිවුණා. තමන්ගේ ජීවන අත්දැකීම් නම් විතරක් යැයි කෑම බීම පවා ඔවුන් අතර හුවමාරු වුණා. හැමදාම එකිනෙකා ගැන හොයලා බැලුවා. මිත්‍රත්වය විශ්වාසනීයත්වය දක්වාම වර්ධනය වුණා. මේ නිසා හැම දෙයක් ගැනම එකිනෙකා හොයලා බැලුවේ ආදරණීයත්වයෙන්.දවසක් දෙකක් නෙවෙයි කාලාන්තරයක් තිස්සේ මේ මිතුරුදම වර්ධනය වුණා. යාළුවො දෙන ඕනෙම දෙයක් කන්න බොන්න පවා තරම් විශ්වාසයක් ඇයට ඇතිවුණා. ඒ දෙන්නා හරි හොඳයි. ඇය හැම විටම එහෙම හිතුවා. තමන්ගේ පෞද්ගලිකත්වය පවා ඔවුනොවුන් අතර හුවමාරු වුණා.හදිස්සියෙ ඇතිවුණාට මොකද දැන් ඇයට ඔවුන් නැතුවම බැහැ. ඈ ඔවුන් දැකීමේ අපේක්ෂාවෙන් දිනක් දුම්රිය පොළට පැමිණිය අතර දුම්රිය එන තෙක් නොඉවසිල්ලෙන් බලා සිටියා. සුපුරුදු ලෙසින් ඔවුන් පැමිණියේ වෙනදා මෙන් සතුට අරන් ද? අදත් අපේ අපේ කතා ගොඩක් අප අතර හුවමාරු වෙනු ඇත. ඈ මුව අයාගෙන සිටියේ සුපුරුදු ලෙසින් සියලු පුවත් පැවැසීමටය.වෙනදාට වඩා ඇගේ අලුත් බවක් ඔවුන් දැක්කේ අහම්බෙනි. ඈ පැලඳ සිටි රන්මාලය දෙසට ඔවුන්ගේ නෙත් දිවීය. එහි තිබුණ අලංකාර බව විටින් විට නැරැඹු මිතුරියන් දෙදෙනා ඒ ගැන ඇස ගසාගෙන සිටි බව ඈ නොදැන සිටියේ, ඊටත් වඩා මිත්‍රත්වය ඇයට රිසි වූයෙනි.කාල හෝරාව ගෙවී ගියේ සුපුරුදු ලෙසිනි. ඔවුන්ට කීමට ඈට ගොඩක් දේ තිබෙන්නට ඇත. එහෙත් ඔවුන් ඈට ඇහුම්කන් දුන්නේ සැලකිල්ලෙන් නම් නොවේ. මේ වෙනස ඇයට එතරම් පැහැදිලි නොවුණි. අල්ලාප සල්ලාපය අවසානයේදී සුපුරුදු ලෙසින් කෑම බීම හුවමාරු වීම සිදුවුණි. ඒ පිළිබඳ ඇයට කිසිදු සැකයක් නොවූයේ වෙනදාට මේ සුපුරුදු හුවමාරුව සිදුවෙන බැවිනි.කෑමට යමක් නොතිබුණ ද මිතුරියන් ගෙන් කිරි පැකට් සංග්‍රහයක් ඇය වෙනුවෙන් පිළියෙල වී තිබුණි. මේ පිළිබඳ ඇයට සැකයක් නොතිබුණි.ගෙල පැලඳි රන්මාලය නිසා ඇගේ පියකරු බව තවත් වැඩි වී තිබුණි. මිතුරියන්ගේ වර්ණනා කිරීම නිසා ඇගේ සිත අමන්දානන්දයට පත් වූයේ නිරායාසයෙනි. මේ සියලු රසමුසු සිද්ධීන් සිතින් අත් විඳිමින් මිතුරියන් පිළිගැන්වූ කිරි පැකට්ටුව සෙමින් තොල ගෑමට වූයේ මිත්‍රත්වයේ සොඳුරු බව අත්දකිමිනි.එහෙත් සිදුවූයේ නොසිතූ දෙයකි. ඇගේ හිස වේගයෙන් භ්‍රමණය වීමට පටන්ගෙන මුළු ලෝකයම අඳුරු වී ගියේ සැනෙකිනි. ඇයට ඈ පාලනය කිරීමට නොහැකි විය.නැවත පියවි සිහිය ලබන විට ඈ සිටියේ රෝහල් ඇඳක් මතය. මොහොතකට පෙර මිතුරියන් දෙදෙනා අතගෑ ඈ ගෙල බැඳි රන් මාලය ඇගේ ගෙලේ නොතිබුණි. ඈ කලබල වුණි. හදිස්සියේ ඇති වූ මිතුරියන් දෙදෙනා ඇගේ මාලය රැගෙන ගොස් ඇති බව පසක් වන විට සියල්ල සිදු වී හමාරය. එදා ඇයට වුණදේ හෙට ඔබට වන්නට පුළුවනි. මේ නිසාම යාළුකම් ගැන පරිස්සම් වෙන්න.නැතිනම් කනකර අතගාගෙන ගොස් උගසට තියන යාළුවන්ට නොව ජීවිතයම උගසට තියෙන යාළුවෙකුට ඔබත් මුලා වෙන්න පුළුවන්. මේ නිසා මිතුදම් පැවැත්වීම ගැන නිරතුරු සිහියෙන් සිටින්න.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=af11032010</link>
    <topic>පාතාල කෙරුමෝ පොලිසියට කොටු වෙති</topic>
    <author>විජයානි එදිරිසිංහ</author>
    <content>වෙන්දේසිය ඇතුළේ වෙන්දේසියක්කොළඹ වරායේ මහා වෙන්දේසිය වසර තිහක පමණ කාලයක් තිස්සේ ප්‍රසිද්ධියට පත්වූවකි. සති දෙකකට වරක් පැවැත්වෙන එම වෙන්දේසියේ භාණ්ඩ ලබා ගැනීමට ඉදිරිපත් වන ඉල්ලුම් කරුවන් සංඛ්‍යාවද දහස් ගණනකි. රට පුරා සිටින බොහෝ පිරිස් වරාය වෙන්දේසිය දිනට වරාය වෙත ඇදී එති.අති විශාල ලාභයක් ලබාගත හැකි වූ මේ වෙන්දේසියේ නියම ආදායම රජයට ලැබෙන්නේ ඉල්ලුම්කරුවන් විශාල ප්‍රමාණයක් සිටින විටය. ඕනෑම වෙන්දේසියක ස්වරූපය එයයි. වරායෙන් ඉවත ලන භාණ්ඩ පමණක් නොවේ විදේශ රටවල සිට භාණ්ඩ ගෙන්වා බේරා ගැනීමට නොහැකි වූ බොහෝ වටිනා වාහන හා වෙනත් දේ මේ වෙන්දේසියට තැබේ. රජයට අවශ්‍ය වෙන්නේ අනවශ්‍ය එම භාණ්ඩ වෙන්දේසි කර රජයට ආදායම ලබාගැනීමයි.වරායේ වෙන්දේසිය තුළ තවත් වෙන්දේසියක් සිදුවිය. ඒ පාතාල වෙන්දේසියයි. වරායේ වෙන්දේසිය එහි නිලධාරීන් විසින් සිදුකර අවසන් වී සුළු වේලාවක් තුළදී පාතාල වරාය භාණ්ඩ වෙන්දේසිය ආරම්භ වෙයි. වරායට එම වෙන්දේසියෙන් ලැබුණ ආදායම මෙන් සිය ගුණයකටත් වඩා වැඩි කෝටි ගණනක ආදායම ලැබෙන්නේ ඉහත කී පාතාල සාමාජිකයන්ටය.එසේ නම් වෙන්දේසියක් තුළ තවත් වෙන්දේසියක් සිදුවෙන්නේ කෙසේද? එසේ කිරීමට නීතියෙන් ඉඩක් තිබෙනවද? රජයට ලැබිය යුතු කෝටි ගණනක අතිවිශාල ලාභය පාතාලයට යන තෙක් බලාසිටින්නේ කෙසේද යන්න නැඟෙන ප්‍රශ්නයකි. එහෙත් ඒක එසේ සිදුවිය. පාතාලයේ කෙරුමන්ට මෙරටේ බොහෝ පිරිස් තුළ තිබූ බියත් තවත් කොටසකගේ සහාය පාතාලයට ලැබී ඔවුන්ගේ සාක්කුවට ද රුපියල් කොළ ලැබීමත් නිසා වරාය වෙන්දේසිය එසේම ඒ ආකාරයෙන්ම සිදුවිය.වරාය වෙන්දේසියෙන් බඩු ලබාගැනීමට එන අයදුම්කරුවෝ ඈවර තියන්නට ඉදිරිපත් නොවෙති. වරාය වෙන්දේසිය පැවැත්වෙයි. ඉල්ලුම්කරුවෝ තැන් තැන්වල බලා සිටිති. ඈවර තියන්නේ කොටසක් පමණි. සෙසු පිරිස් නිහඬය. රුපියල් ලක්ෂ 30ට 40ට අලෙවි විය හැකි මෝටර් රථය ලක්ෂ පහකට පමණ අලෙවි වෙයි. ලක්ෂ 80ක් වටිනා යන්ත්‍රයක් ලක්ෂ 10කට පමණ තීරණය වෙයි. විදුලි භාණ්ඩ ව්‍යාපාරික ස්ථානවලට අවශ්‍ය දේ මෝටර් රථ අමතර කොටස් යකඩ ගොඩවල් මේ සෑම දෙයකටම ඈවර තියන්නේ එකම කොටසක් පමණි.කවුද මේ පිරිස? ඒ කවුරුත් නොව පාතාල කෙරුමන්ය. ඔවුන් විසින් වරායේ වෙන්දේසිය ද මෙහෙයවනු ලැබිණි. ප්‍රධාන පාතාල ජාවාරම්කරු වූ කුඩු ලාල් (දැනට ඔහු එංගලන්තයේ පදිංචිව සිටී) ඔහුගේ සොයුරු රන්ජන්, අනුර, රොෂාන්, සමන්, කුමාර්, රාජු, මිහිරාල් මෙවැනි ප්‍රධාන පාතාලයන් සමඟ වරාය වෙන්දේසියට අරක්ගත් පාතාල ගෝලයෝ විශාල ප්‍රමාණයකි.මේ පාතාලයන් ඉදිරියේ ගැණුම් කරුවන්ට ඉඩක් නොමැත. ඈවර තියන්නේ ඔවුන් පමණි. බැරි වෙලාවත් මිලක් නියම කළොත් ඉල්ලුම් කළොත් ඉල්ලුම්කරුට ප්‍රථමයෙන්ම ලැබෙන්නේ ක්ලාන්ත වී වැටෙන කම්මුල් පහරකි. ඊළඟට පාපහර වැළකි. තවත් බොහෝ අවස්ථාවල මරණය දක්වා එම දඬුවම ඉහළ යයි. එක්තරා දිනෙක ගැනුම්කරුවන් සිය ගණනක් ඉදිරියේ එක් ප්‍රසිද්ධ ව්‍යාපාරිකයකුට වෙන්දේසි භාණ්ඩ ඉල්ලීම සම්බන්ධව ලැබුණ දඬුවම වූයේ පහර පිට පහර වැදී අනතුරුව ඔහු ඔසවා එම ස්ථානයේ තිබූ මඩවලකට දැමීමයි.වරාය වෙන්දේසියට එන ගැණුම්කරුවන්ට මරණීය තර්ජන එල්ල කර පාතාලය ගෙන ගිය වැඩපිළිවෙළට එරෙහි වෙන්නට කිසිවකුටත් ශක්තියක් ලැබුණේ නැත.වරායෙන් පැවැත්වූ වෙන්දේසිය අවසන් වූ වහාම පාතාලය ඔවුන්ගේ වෙන්දේසිය ආරම්භ කරයි. ලක්ෂ 10ට වරායෙන් ලබාගත් මෝටර් රථය ලක්ෂ 40කි. එසේ නැතිනම් 60කි. තවත් භාණ්ඩයක ලාභය ලක්ෂ 50කි. ලක්ෂ 200-300 අලෙවි වන ඇතැම් වටිනා දේ වෙයි. වරායෙන් ලක්ෂ 20ට අඩුවෙන් අලෙවි වූ සෑම භාණ්ඩයක්ම පාතාලය අලෙවි කරන්නේ ලක්ෂ 20ට වැඩියෙන්ය. පාතාලය එම අවස්ථාවේ පවත්වන වෙන්දේසියක බඩු ගන්නට ගැණුම්කරුවෝ පොරකති. පාතාලය පැය කීපයක් ඇතුළත කෝටි ගණනක ආදායමක් ලබා ගනිති. චෙක් ගනුදෙනු නොමැත. සියල්ල කෑෂ් මඟිනි. අත්පිට මුදලට සියල්ල අලෙවි වෙයි. පාතාලයේ මුදල් පෙට්ටිය ගෙන යාමට පස් දෙනෙක්වත් සිටිය යුතුය. එය එතරම් බරය. විශාලය.පාතාල වෙන්දේසිය අවසන් වූ පසු පාතාල නායකයන් අතර සියල්ල බෙදී යයි. ගෝලයන්ගේ ද අතමිට මේ ආකාරයෙන්ම සරු වෙයි.රජයට අහිමි වන මේ කෝටි ගණනක ආදායම පාතාලයට යාම වළක්වාලීමට නම් පාතාලය වරාය වෙන්දේසියෙන් පළවා හැරිය යුතුය යන යෝජනාව ඉහළ පෙළේ නිලධාරීන් අතර සාකච්ඡාවට භාජනය වුවත් එම යෝජනාව ක්‍රියාත්මක කිරීමට කෙනකු ඉදිරිපත් වූයේ නැත. දශක තුනක පමණ කාලයක් තිස්සේ පාතාලය වරාය වෙන්දෙසියෙන් පමණක් නොව කොළඹ අවට තිබූ සෑම වෙන්දේසියකටම රිංගා තම බලය මත එහි ලාභ ලබාගැනීම කරගෙන ගියේය. ඇතැම් දේශපාලනඥයන්ගේ ද සහාය ඔවුන්ට ලැබී තිබූ අවස්ථා එපමණක් නොවේ වරායේ, රේගුවේ ඇතුළු නිලධාරීන්ගේ ද සහය ඊට ලැබී තිබුණි.පොලිස් නිලධාරීන් ගණනාවක් වසර ගණනාවක සිට වරායේ වෙන්දේසි පාතාලය නැති කිරීම සඳහා මෙහෙයුම් ආරම්භ කළත් ඔවුන්ට එම කර්තව්‍යය වැඩි කාලයක් කරගෙන යාමට ඉඩ ලැබුණේ නැත. මෙහෙයුම් සිදුවෙමින් පැවතියදී එම පොලිස් නිලධාරියාට බොහෝ අවස්ථාවල හිමි වූයේ මාරුවකි. නැතිනම් පාතාලයෙන්ම එන තර්ජනයකි.කරුණු මෙසේ සිදුවෙමින් තිබියදී 2005 වසරේදී මහින්ද රාජපක්ෂ ආණ්ඩුව බලයට පත්විය. යුද්ධය අවසන් වී ජනතාවට නිදහස් සාමකාමී පරිසරයක ජීවත්වීමේ අවස්ථාව ලැබීමෙන් අනතුරුව ජනාධිපතිවරයාත් ආරක්ෂක ලේකම්වරයාගේත් අවධානය යොමු වූයේ රටපුරා බොහෝ ස්ථානවල සිදුවෙන දූෂණය වංචාව, නාස්තිය නැති කිරීමයි. රටපුරා සිටින පාතාලය විනාශ කිරීමට පොලිසිය ඇතුළු ආරක්ෂක අංශ මෙහෙයවිණි. මේ අතර ඔවුන්ගේ අවධානය විශේෂයෙන් යොමු වී තිබුණේ වරාය වෙන්දේසිය ඇතුළු කොළඹ ස්ථාන ගණනාවක සිදුවන පාතාල කටයුතු විනාශ කර දැමීමටයි.ආරක්ෂක ලේකම් ගෝඨාභය රාජපක්ෂ මහතා පොලිස්පතිවරයා ඇතුළු සෙසු ජ්‍යෙෂ්ඨ පොලිස් නිලධාරීන් කැඳවා මේ සම්බන්ධව සාකච්ඡා පැවැත්වීය. වහාම මෙම වෙන්දේසිවල බලය අල්ලාගෙන සිටින පාතාලය නැතිකර දැමීමට පියවර ගත යුතු බවත් එය කළ යුත්තේ කෙසේද යන්න සම්බන්ධව උපදෙස් ලබා දුන්නේය. පොලිස්පති මහින්ද බාලසූරිය මහතා ආරක්ෂක ලේකම්වරයා දුන් උපදෙස් මත වෙන්දේසි පාතාලය විනාශ කර දැමීමට අවශ්‍ය පියවර ගත්තේය. වහාම ඒ සඳහා විශේෂ පොලිස් කණ්ඩායමක් යෙදවීය. එහි විශේෂ වගකීම බාර වූයේ කොළඹ නියෝජ්‍ය පොලිස්පති මෙන්ම අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාටය.කොළඹ අපරාධ කොට්ඨාසයේ සහ පොලිස් මූලස්ථාන අපරාධ මෙහෙයුම් අංශයේ නිලධාරී කණ්ඩායම් ගණනාවක් වරායේ ඊළඟ වෙන්දේසිය වෙත කඩා පැනීමට සූදානම්ව සිටියහ. ඒ අනුව මීට මාස හයකට පමණ පෙර එම වෙන්දේසිය ආරම්භ විය. සුපුරුදු පරිදි පාතාලය වෙන්දේසි පොළ අරක් ගෙන තිබිණි.ඉල්ලුම්කරුවෝ පාතාල වෙන්දේසිය ආරම්භ වෙන තෙක් බලා සිටිති.ගතවූයේ ස්වල්ප වේලාවකි. පොලිසියේ සියයක් පමණ වෙන්දේසි ;පාළ වට කළහ. පාතාල කෙරුමෝ තැන් තැන්වලින් රිංගා පළා යාමට උත්සාහ කළහ. කිහිප දෙනකු අත් අඩංගුවට පත් වූහ. තවත් පිරිස් පළා ගියහ. පොලිසිය වෙන්දේසිය තමන් අතට ගැනීමට ගතවූයේ සුළු වේලාවකි. වරාය නිලධාරීන් කිසිදු අවහිරතාවයකින් බලපෑමකින් තොරව වෙන්දේසි කටයුතුවල නිරත වූහ. වසර තිහකට පමණ පසු ඉල්ලුම්කරුවන්ට වරාය හා සෘජුවම සම්බන්ධ වෙමින් බඩුවලට ඇවර තැබීමට අවස්ථාව ලැබුණි. ඔවුන් තුළ දක්නට ලැබුණේ සැනසුම්දායක තත්ත්වයකි. පාතාල කෙරුම් එතැනින් අහවර විය. සියල්ල සන්සුන්ව සිදු කෙරුණි. වෙනදා පාතාලය අතට ගිය වෙන්දේසියේ ආදායම සෘජුවම වරායට ලැබුණි.වසර තිහකට පමණ පසු එදින වාර්තාගත ආදායමක් ලබාගැනීමට හැකි විය. එනම් එදින ආදායම රුපියල් කෝටි 10 ඉක්මවා ගියේය. නියෝජ්‍ය පොලිස්පති අනුර සේනානායක කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී සී. ආර්. එල්. රණවීර ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට ඇතුළු පොලිස් පරීක්ෂකවරු ඇතුළු පොලීසියේ සියයකට වැඩි පිරිසක් මෙහෙයුම අවසන් වී ගැණුම්කරුවන්ගේ භාණ්ඩ එම ස්ථානයෙන්ම ඉවත් කරගන්නා තෙක්ම ආරක්ෂාව ලබා දුන්හ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත ක්‍රියාත්මක එම වරාය වෙන්දේසි මෙහෙයුමත් සමඟම වරායට බලපෑම් කළ පාතාල කෙරුම් එතැනින් අවසන් විය.එපමණක් නොව කොළඹ සිදුවෙන සියලුම වෙන්දේසිවලට සහභාගි වී ආරක්ෂාව සපයා ගනුදෙනුකරුවන්ට නිදහසේ කටයුතු කරගෙන යාමට ඉඩකඩ සලසා දීමට ද ආරක්ෂක ලේකම්වරයා පොලිසියට උපදෙස් දුන්නේය.එතැන් සිට මේ දක්වා කොළඹ සිදුවෙන සියලු ම වෙන්දේසි කටයුතු පාතාල බලපෑම්වලින් තොරව දැන් සිදු කෙරෙයි. වරාය පමණක් පසුගිය මාස කිහිපය තුළ පැවැත්වූ වෙන්දේසිවලින් වාර්තාගත කෝටි ගණනක ආදායමක් ලබා ගැනීමට සමත් විය.ආරක්ෂක ලේකම්වරයාගේ මැදිහත් වීම මඟින් ක්‍රියාත්මක වූ මේ වැඩපිළිවෙළ මඟින් කොළඹ සියලුම වෙන්දේසි ආදායම් ලබන ඒවා බවට පත්වී තිබේ.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103201</link>
    <topic>සුනාමියට දින තුනකට පෙර මම චිබාවල සිටියෙමි</topic>
    <author>නිමන්තා ලියනගේ</author>
    <content>සුනාමියට දින තුනකට පෙර මම චිබාවල සිටියෙමිජපානයේ චිබා ප්‍රදේශයේ (Chiba Prefecture) ජීවත් වෙමින් එම ප්‍රදේශයේ ම පිහිටි කාර්යාලයක මාස 4 ක් පමණ රැකියාව කරමින් සිටි මට දිනක් ගෙදර සිටින දෙමවුපියන් සිහි වී හදිසියේම ගෙදර එන්න සිතුණා. මාර්තු මස 12 වැනිදාට වෙන්කරවා ගැනීමට සිටි ගුවන් ටිකට් පතද මාර්තු 7 වැනිදාට වෙනස් කර ගත්තේ නොසිතූ නොපැතූ මොහොතක ගෙට ගොඩ වැදී අම්මාත් තාත්තාත් පුදුමයට පත් කරවන්නට හිතා ගෙනයි.කෙසේ වෙතත් මාර්තු මස 11 වැනිදා අසන්නට ලැබුණු පුවතකින් පුදුමයටත්, කම්පනයටත් පත් වූයේ ඔවුන් නොව මාය. නිවෙසේ නිවාඩු පාඩුවේ සිටින විට ජපානයේ පරිගණක ක්‍ෂේත්‍රයේ රැකියාවක නියුතු මාගේ මිතුරකු වන හසිත් ගෙන් ෆේස් බුක් ඔස්සේ අමුතුම chat පණිවිඩයක් ලැබුණා. “අපේ ගෙදරට කෝල් කරලා කියන්න මට ප්‍රශ්නයක් නැහැ කියලා.”මෙහි අගක් මුලක් නොතේරුණත් ඔහු සමච්චලයට ගත් මා,”ඔයාට ප්‍රශ්නයක් නැති වුණත් අපිට ඔයා ප්‍රශ්නයක්” ලෙස කියමින් ඔච්චම් කළා.හසිත් :- “විහිළු නෙමෙයි අප්පා. මෙහෙ තදට භූමිකම්පාවක් ඇවිල්ලා. මුළු තෝකියෝවම ඉවරයි වගේ.”නැනොහාමා මල් යායක්මම :- “ඔය ඇත්තමද කියන්නෙ? ඔයාලට පරිස්සමෙන් ඉන්න තැනක් තියෙනවද?”හසිත් :- “ඔෆිස් එකේ බඩු වැටෙනවා. අපි හැමෝටම පහළ තට්ටුවට යන්නලු. මමත් යනවා. අම්මට මගේ පණිවිඩේ දෙන්න.” යැයි පවසමින් තිරයෙන් ඉවත් වුණා. සැලෙන හදින් යුතුව ඔහුගේ දෙමවුපියන්ට මෙම පුවත සැලකළ මා යුහුසුළු වූයේ ෆේස් බුක් ඔස්සේ ජපානයේ සිටින අනෙක් මිතුරන්ගේ විස්තර සොයා බැලීමටයි.තායිවානයෙන් පැමිණ ජපානයේ බැංකුවක සේවය කරන චාල්ස්, “තෝකියෝ ප්‍රදේශයේ විශාල භූමිකම්පාවක්, මා තෝකියෝ දුම්රිය ස්ථානයෙන් ඉවතට යා ගන්න බැරිව හිරවී සිටිනවා.” ලෙස සටහනක් දමා තිබුණා. චාල්ස් ඔයා හොඳින්ද? ලෙස ඇසූ විට ඔහු පැවසුවේ “තවමත් පොළව හෙළවෙනවා. ඉතාමත් තද කම්පන 3 ක් ආවා. මට නිකං කැරකිල්ල, වගේ. අපිට එකට බිම් මහලට යන්නලු.”කෙමෙන් කෙමෙන් CNN හා විවිධ නාළිකා ඔස්සේ ලැබුණු තොරතුරුවලට සවන් දෙද්දී සිරුරේ ලේ වතුර වනු දැනුණේ මා ජීවත් වූ හා රැකියාව කළ චිබා ප්‍රදේශයට විශාල හානි සිදු වුණු බව ඇසීමෙන්. මාස හතරක් වැනි කෙටි කාලයක් වුවත් එම සුන්දර ප්‍රදේශය මතකයට නැඟුණේ දුක් සුසුම් අතරින්.උතුරු තෝකියෝහි පිහිටි චිබා ප්‍රාන්තයේ පදිංචියට මා ගියේ ඔක්තෝබර් මාසයේ අවසාන භාගයේ. විදේශිකයින් හා ශ්‍රී ලාංකිකයන් බහුලව වාසය කරන මේ ප්‍රදේශයේ මට නිවසක් සොයා ගැනීමට උපකාර කෙරුවේත් ශ්‍රී ලාංකික මිතුරු මිතුරියන් කිහිප දෙනෙක්.තෝකියෝවලට වඩා ගොඩාක් දුරින් නොපිහිටියත් චිබා ප්‍රදේශය නිස්කලංකයි. චිබා ප්‍රදේශයට දුම්රියෙන් ගමන් කරනවා නම් ඔබ නැඟිය යුතු වන්නේ කහ පැහැයෙන් වර්ණ කෙරුණු JR සෝබු(sobu line) නම් දුම්රියවලටයි. තෝකියෝහි අනෙක් ප්‍රදේශ හා සසඳන විට මෙය එතරම්ම තදබද දුම්රියක් නොවෙයි.අලුත් ප්‍රදේශයකට පදිංචියට ගිය විට අපි මුලින්ම යා යුත්තේ ප්‍රාදේශීය කාර්යාලයටයි. ඒ අපගේ පදිංචිය ලියාපදිංචි කිරීම සඳහා. මාගේ නිවසේ සිට මිනිත්තු 5 න් ළඟා විය හැකි මෙම කාර්යාලය මහල් 5 කින් සමන්විතයි. මා කලින් කියූ ලෙසට විදේශිකයින් විශාල වශයෙන් වෙසෙන නිසා විදේශිකයන් වෙනුවෙන් වෙනම කාර්ය මණ්ඩලයක් සේවය උදෙසා සැදී පැහැදී සිටියා.ලියාපදිංචි කිරීමේ කටයුතුවලට පසුව ”Hello Chiba” ලෙස නම්වුණු පොත් පිංචක් මට ලබා දුන්නා. චිබා ප්‍රදේශයේ විවිධ ස්ථාන පිළිබඳව විස්තර මෙන්ම භූ කම්පා, ගිනි ගැනීම් වැනි හදිසි අවස්ථාවලදී ක්‍රියා කළ යුතු ආකාරය එහි සටහන්ව තිබුණා. මෙවැනි දැනුම්වත් කිරීම නිසා තමයි, මේ තරම් ව්‍යසනයක් සිදු වුණත් ජීවිත හානි අවම කර ගැනීමට ඔවුන්ට හැකියාව ලැබුණේ.එම පොත් පිංචට අනුව චිබා ප්‍රදේශයේ මුළු වර්ගඵලය 5,156.60 ක් වන අතර විශාලත්වයට අනුව රටේ 28 වැනි ස්ථානය එයට හිමි වෙනවා. ඒ වගේම කිලෝ මීටර 534 ක් දිගැති වෙරළ තීරයකටත් මෙම ප්‍රදේශය හිමිකම් කියන බව කියැවූ මා හට ඇතිවුණේ විශාල සතුටක්. ඒ මුහුදුබඩ ප්‍රදේශයක ජීවත් වීමට ආශාවක් කුඩා කළ සිටම මා සිතේ තිබුණු නිසයි.’Hello Chiba’සමඟම ලැබුණු අනෙක් පොත් පිංච ”Nanohana News” නනොහන කියන්නෙ පුංචි සුන්දර කහ පැහැති මලක්. අබ මලෙහි ස්වරූපය ගන්නා මෙම පියකරු මල චිබා ප්‍රදේශයේ සෑම තැනකම සුලභව දක්නට ලැබෙනවා. නනොහනා මල් යායවල් ප්‍රදේශයට එක් කළ සුන්දරත්වය නිසා එය මෙම ප්‍රදේශය සංකේතවත් කරන මල ලෙස ද කියැවෙනවා. Nanohana News වල ලියා තිබුණේ අප අවට ලස්සනට තබා ගන්නා ආකාරය ගැනයි. කුණු ඉවත දමන ආකාරය, ඒවා වෙන්කළ යුතු ආකාරය හොඳින් විස්තර කර තිබුණා.දින කීපයකට පෙර ඇවිද ගිය මාවතක් භූ කම්පනයෙන් පසු1873 ජුනි 15 වැනි දින උපත ලැබූ චිබා ප්‍රදේශය ඉබරකි, තෝකියෝ, සයිනමා කියන ප්‍රදේශවලින් ද මුහුදු තීරයකින් ද මායිම් වී තිබෙනවා. එදො ගව සහ ඉචිකවා කියන ගංගා ප්‍රදේශයට එක් කරන්නේ අමුතුම සුන්දරත්වයක්. දීර්ඝ මුහුදුබඩ තීරය නිසාවෙන්ම මෙම ප්‍රදේශය පොහොසත් කාර්මික පුරවරයක් බවට පත් වී තිබුණා. රසායන ද්‍රව්‍ය පිරිපහදුව, යන්ත්‍ර නිෂ්පාදනය මෙම ප්‍රදේශයේ ඉතාමත් බහුලව සිදු කෙරුණා.අපනයන ක්‍රියාවලියත් හරිහරියට සිදු වුණු නිසා පකිස්ථානු ජාතිකයන්, අපි‍්‍රකානු ජාතිකයන්, ඉන්දියානු ජාතිකයන් වගේම වාහන අපනයනය සිය ජීවිකාව කර ගත් ශ්‍රී ලාංකිකයෝ මෙම ප්‍රදේශයේ බහුලව ජීවත් වුණා. මෙම ප්‍රදේශයේ ජීවත් වන ශ්‍රී ලාංකික ගහනය 2000 ත් 2500 ත් අතර අතර වෙනවා.මේ කාර්මික සහ වෙළෙඳ අංශවල දියුණුව නිසා ජපානයේ ප්‍රාන්ත අතුරින් පොහොසත් ප්‍රජාවක් සිටින ප්‍රාන්තවලින් එකක් ලෙස චිබා කියැවෙනවා. මෙහි ජනයාගෙන් සියයට 70 ක් සේවා අංශයේ රැකියාවල නියුතු අතර සියයට 25 ක් කාර්මික අංශයට අදාළවද සියයට 5 ක් ගොවිතැන් කටයුතුවලද නිරත වෙනවා.මිලියන 6.1 කට නිවහන වූ මෙන්ම, රටෙහි ආර්ථිකයට විශාල පිටුවහලක් වූ ඒ වගේම වායු ගෝලයට තර්ජනයක් වෙමින් විශාල වශයෙන් කාබන් ඩයොක්සයිඩ් වායු ගෝලයට මුදා හළ කර්මාන්ත ශාලා පිරුණු නගරය සුන් බුන් වීමට වැඩි වෙලාවක් ගත වී නැහැ.නිමන්තා ලියනගේමේ ඛේදවාචකයෙන් පසු ජපානයේ ජීවත් වන මගේ මිතුරුන් සහ සේවක සගයන් සියලුම දෙනා වෙත විද්‍යුත් ලිපි යැවුවේ ගැහෙන හදින් යුතුවයි.හසිත් :- “අපේ කාර්යාලය තියෙන කෝසුගි පැත්තටවත් ජීවත් වන මචිදා පැත්තට වත් විශාල හානි නැහැ. ඒත් කෝච්චි නෑ, ලයිට් නෑ. ඊයෙ හවස කාර්යාලයේ ඉඳන් කිලෝමීටර 25 ක් පයින් ආවා කෝච්චි නැති නිසා.”සමරසිංහ :- “අද නම් පුදුම දවසක්. හොඳ වෙලාවට ඔයා ලංකාවට ගියේ. එක පාරටම භූමිකම්පාව එකක් ආවා. අපි මේස යටට රිංගුවා. ෆයිල් රාක්ක ඔක්කොම පෙරළුණා. පරිගණක ටික බිම. ටිකකින් අපි සේරම එළියට ගියා. ගෑනු ළමයි ටික හෝ ගාලා අඬනවා. ඔයා හිටිය නං මට ඔයාවත් නළවන්න වෙනවනෙ.පැයක් ඇතුළත තුන් පාරක් භූමි කම්පා ආවා. කෝච්චි නවත්තලා. පාරවල වාහන යන්න දෙන්නෙත් නැහැ. අපිට ගෙදර යන්න විදිහක් නැහැ. කාර්යාලය ළඟ පදිංචි කෙනෙක්ගෙ ගෙදරට ඔක්කොම ආවා. දැං එහෙ ඉදං තමයි ලියන්නෙ. මේ මාසෙ තව ලොකු භූමි කම්පා එන්න තියෙනවලු. මොනවා වෙනවද කියලා දෙවියො තමයි දන්නෙ. නංගි, මේ වෙලාවෙ මෙහෙන් ගිය එක නම් මට හරිම සතුටක්.”නයෝමි :- “ආයෙත් මෙහෙ හෙළවෙනවා අක්කා. අවුලක් නැති වේවි.”චිබා තෙල් පිරිපහදුව ගිනිගනිද්දිකවුෂාල් :- “නිම්මි, මට කරදරයක් නැහැ. ඇහුවට ස්තූතියි. ජපානෙ තත්ත්වය නම් භයානකයි. න්‍යෂ්ටික බලාගාරත් පුපුරලනෙ. අපිට මොනවා වෙයිද දන්නෙ නැහැ. හැමෝම කියනවා මට ගෙදර එන්න කියලා. මේ වෙලාවෙ මේ රට දාලා එන්න මට හිත දෙන්නෙ නැහැ.”හිරන්ති :- “නිම්මො, බය වෙන්න එපා. අපි හැමෝම හොඳින් ඉන්නවා. එක නම් ටිකක් දරුණුයි.”මේ ආකාරයේ පිළිතුරු මාගේ ආදරණීය මිතුරු මිතුරියන් සියලු දෙනාගෙන් දින දෙක තුනක් යද්දි ලැබුණා. මුළු ලෝකයම කම්පනයට පත් කළ සුනාමි ව්‍යසනයට මාගේ මිතුරු මිතුරියන් කාටවත් මුහුණ දෙන්නට නොලැබීම නම් පුදුමාකර පිනක්.හිතේ තිබුණු ගින්දර ටිකින් ටික නිවී ගියත් අවුරුදු දෙක හමාරක් මට නිවහන වූ රට පිළිබඳව, මට අධ්‍යාපනය දුන් ජපන් රජය පිළිබඳව සානුකම්පිත සිතුවිලිවලින් යුතුව, කෑම බීම මෙන්ම දුක සැපද එක්ව බෙදා ගත්, හැන්දෑවේ සාද දැමූ, මුහුදු වෙරළේ ඇවිදින්නට ගිය මිතුරු මිතුරියන් සියලු දෙනාම කිසිඳු උපද්‍රවයකට ලක් නොවේවා යන ප්‍රාර්ථනයත් නිරතුරුව මා සිතේ තිබෙනවා.නිමන්තා ලියනගේජපානයේ නීගතා හි ජපන් ජාත්‍යන්තර විශ්ව විද්‍යාලයේ ඉගෙනුම ලබමින් සිටිය දී නිමන්තා සිළුමිණ වෙනුවෙන් ජපානය පිළිබඳව ලිපි කීපයක්ම රචනා කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103202</link>
    <topic>මටත් යාළුවන්ටත් කන්ඩ දෙන්න රෑ දෙකටත් ඇය බත් ඉව්වා</topic>
    <author>උපාලි සමරසිංහ</author>
    <content>මටත් යාළුවන්ටත් කන්ඩ දෙන්න රෑ දෙකටත් ඇය බත් ඉව්වාප්‍රවීණ සංගීතඥ නවරත්න ගමගේකලාව ඇසුරින් ජීවිතය සොයා ගත් මිනිසුන් අතර “නවා” ට ලැබෙන්නේ අද්විතීය ස්ථානයකි. 80 දශකයේ සිංහල වේදිකාවෙන් කලාවේ තටු ගසන්නට වරම් ලත් ‘නවා’ මේ වන විට සියලුම සිනමා හා ටෙලිනාට්‍ය උලෙළ මතු නොව නාට්‍ය උලෙළවලදීද ප්‍රවීණ සංගීතඥයකු ලෙස බහුමානයට පාත්‍ර වූ විශිෂ්ට කලාකරුවෙකි.සංගීතයේ සප්ත ස්වරය තම ළෙහි හොවා ජීවිතයේ අරුත් මවා පෙන්වන මේ ශිල්පියා නව පරම්පරාවේ අග්‍ර ඵලයකැයි කීම අතිශයෝක්තියක් ද නොවේ. සරසවි, ජනාධිපති, සිනමා සම්මානය මෙන්ම ජපානයේ බුකර් සම්මානයෙන් ද පුද ලද නවා හෙවත් නවරත්න ගමගේ තමාට ජීවිතයේ සප්ත ස්වර කියා දුන් ඒ මෑණියන් ගැන කියන්නට දැන් අප අබිමුව හිඳී.”අම්මා ගැන මට කියන්නට බොහෝ දේ තිබෙනවා. ඒ අප්‍රමාණ මව් සෙනෙහස වචනවලට ගොනු කරගන්න අමාරුයි. මගේ අම්මා ඉපදිලා තියෙන්නෙ කොල්ලුපිටියෙදි. ඒත් ඇගෙ ගම ලෙස සැලකුණේ ඉංගිරිය. හේවාවත්තගේ දොන් සීලවතී නමින් ඇය නම්වර ලද්දා. පාඬිගමගේ විල්සන් මගේ තාත්තා. පසුකාලීනව තැපැල් දෙපාර්තමේන්තුවේ පියුන් මහත්මයෙක් ලෙස කටයුතු කළා මතකයි. මගෙ අම්මගෙ අම්මා නැති වුණාට පස්සෙ ඒ පවුලෙ ඇත්තටම කැණිමඬල වන්නෙ මගෙ ලොකු පුංචි අම්මා ජුලියට්.එයා පවුලෙ ලීඩර් කිව්වත් නිවැරැදියි. ලොකු තාත්තා හා ලොකු පුංචි අම්මා මේ විදියට අපේ පවුලෙ බොහෝ දෙනා කේන්ද්‍රිය වන්නෙ ඉන් පස්සෙ දෙල්කඳ නගරයටයි. අම්මගෙ අම්මා අපේ ආච්චි අන්ත්‍රා වුණාට පස්සේ අම්මගෙ තාත්තා හා ඒ පවුලෙ ජුලියට් ලොකු පුංචි අම්මා, බෙලේනා පුංචි, සිරිසේන මාමා සේන බාප්පා, මේ ඔක්කොම දෙල්කඳ නගරයෙ වටේම පදිංචිවෙලා හිටියා. සිරිසේන මාමා හරියටම තුංමංහන්දියෙ නිරූපිත ඒ මාමා අබිලින් වගේමයි. ඒ ඇවැතුම් පැවතුම් ගති සිරිත් ඔහුටත් තිබුණා. අපේ තාත්තා ගාල්ලෙ වුණාට රැකියාවක් බලාපොරොත්තුව තැන් තැන්වලට ආවා. කොටින්ම දෙල්කඳ කඩයක් පවා කරලා තියෙනවා.එයාගෙ පවුලෙ හිටියෙ යම් වත්පොහොසත්කමක් තිබූ අය. සාමාන්‍යයෙන් රෙදි සාප්පු, කඩ තියෙන ව්‍යාපාරික මට්ටමේ කට්ටියත් ඒ පවුලෙ හිටියා. අම්මා හරිම ලස්සනයි. කොණ්ඩය කර්ල්. තාත්තා නගරයට ආපු අම්මව දැකලා කසාද බැඳගන්න හිතාගෙන. තරමක් නාගරිකව ජීවත්වන මිනිස්සු අතර ගැමි ඇවතුම් පැවතුම්, විශ්වාස, චාම් බව මේවා ගැන තාත්තා හිතූ බව පස්සෙ අප දැනගත්තා. දෙල්කඳ තට්ටු දෙකේ ගෙදරක් කුලියට අරගෙන මේ දෙන්නා කසාද බැඳලා ඒකෙ පදිංචි වුණා. මං තමයි මේ කුටුම්භයෙ වැඩිමලා.කොහොම වුණත් පුංචි දවසෙ පටන් අම්මා තාත්තා විතරක් නොවේ ලොකු අම්මා, ලොකු තාත්තා, පුංචි අම්මලා, මාමලා මේ හැමෝම අතරයි මාත් හැදුණෙ. ඒ නිසා පුංචි කාලෙ ඉඳන් ආදරය සෙනෙහස මට නොඅඩුවම කාගෙනුත් ලැබුණා. ජුලියට් ලොකු පුංචි අම්මා එදා හිට වැඩ කළේ බැලුන් පැක්ටරියක. අදත් එතුමිය පාදුක්කෙ ඒ ෆැක්ටරියෙම වැඩ කරනවා.පොලොන්නරුවේ අපෙ අම්මගෙ පුංචි අම්මා ඇතුළු නෑ පරපුර ඉන්නවා. මේ පවුලෙ න්‍යෂ්ටික පවුල කවරදාවත් අතරමං වුණේ නෑ. ඒක විස්තාරිත පවුලක් ලෙස එකටම හිටියා. (න්‍යෂ්ටික පවුල යනු අම්මා, තාත්තා, දරුවන් ඇතුළු කුටුම්භයයි. විස්තාරිත පවුල යනු අම්මා, තාත්තා, ආච්චි, සීයා, ලොකු අම්මා, ලොකු තාත්තා මේ විදියට ඥාතී පරම්පරාවේම පවුල යන්නයි.) පොලොන්නරුවේ ගොයම් කිරි වැදිලා අස්වැන්න සාර වුණාම ඒ හාල් අපේ ගෙදරට ඔවුන් ගෙන එනවා. හාල් කඩෙන් ගන්නා එක මදිකමක් ලෙසයි ඒ ගැමියන් සැලකුවේ.ඒ නිසා තමා වවා ගන්නා බත බුලත නෑ පරපුරටම බෙදනවා. වී, තල, මෙනේරි, කුරක්කන්, තිරිඟු මේ හැමදේම ඒ විදියට මගෙ අම්මටත් ලැබුණා. අපේ අම්මා කොහොමත් නාගරිකත්වයට පෑහුණේ නෑ. ඈ ගැමි තාලයට ගැමි සිරිතට කැමැතියි. ඇය අපට කැව්වෙ නියම දේශීය දේවල්. මේ අතර තාත්තට තිබුණු සියලුම දේ වගකීමක් නැතිව විනාශ වෙන්න ගත්තා. ඒ තාත්තගෙ අල්පෙච්ඡ සිතිවිලි නිසාම. එයා තණ්හාධික නෑ. අම්මත් එහෙම නැතිවුණාට අනාගතය සඳහා යමක් ඉතිරි කරන්ඩ බලනවා.ඒත් තාත්තා තමන් ගැන නොසිතා පරාර්ථයට ම වැඩ කරන්න ගත් උත්සාහයෙන් කරන ලද ව්‍යාපාරවලින් ඇද වැටුණා. හැබැයි! එයාට ඉංගිරිසි ලියන්න කියවන්න පුළුවන්. එයා පොඩි පොඩි ටියුෂන් පංති දැම්මා. අම්මා තාත්තට කතා කළෙත් ‘මාස්ටර්’ කියලයි. ඒ පුංචි දරුවනට ඉංගී‍්‍රසි පංති පවත්වන කාලෙ ඉඳලම කියලයි කියන්නෙ. මැරෙනකම් අම්මා තාත්තට කතා කළේ එහෙමයි. එතුමා කතා කළේ එක්කෝ ‘ඒයි’ නැත්නම් ‘ඇහුනද’ වගෙ වචනයකින්.මට බාල මල්ලිලා 3 යි නංගිලා දෙන්නයි පවුලට එක්වන විට තාත්තා තැපැල් දෙපාර්තමේන්තුවෙ රැකියාවට ගිහින්. මේ අතරේ අපි පැඟිරිවත්ත පාරෙ කුලී නිවහනකට නැවත යනවා. ගමෙන් ලැබෙන දේට අමතරව තාත්තා සොයා ගන්නා දෙයින් පිරිමහලා කටයුතු කරන්න අම්මා දක්‍ෂයි. මේ පැඟිරිවත්ත නිවෙස ටික කලෙකින්ම බෝඩිමක් වෙනවා. ඒ උදේ රැකියාවට ගිහින් හවසට ගෙදර එන රජයේ රැකියා කරන අයට මෙහි නවාතැන් දීලයි.අපි හිටියෙ ඒකෙම එක්තරා වෙන්වූ කොටසකයි. බෝඩිමක් කරලා හරි ජීවිතය සරි කරගන්ඩ අම්මා ගත් උත්සාහය පිටුපස්සෙත් ජුලියට් ලොකු පුංචි අම්මා හිටියා. එයාගෙ උපදේශ තමයි ක්‍රියාත්මක වුණේ. මේ බෝඩිමේ හිටියා අයියා - මලෝ දෙන්නෙක්. ඒ අයියා සිරිවර්ධන කියන මහත්මයා සිවිල් නිලධාරියෙක් ලෙසයි කටයුතු කරලා තියෙන්නෙ.හේවාවත්තගේ දොන් සීලවතී මාතාවමට මුලකුරු කියවන්ඩ අම්මා තෝරාගත්තෙ මේ සිරිවර්ධන කියන නිලධාරියාව. ඊළඟට ඇය මාව ශ්‍රී රේවත මහා විද්‍යාලයට ඇතුළු කරවනවා. පවුලෙ අම්මට හිමි තැන විශාලයි. ඇය සියලු කටයුතු මැනැවින් කළා. ඒත් ගයිඩ් ලයින් එක පුංචි අම්මගේ. ඇය තාත්තගෙ අතේ සල්ලි නැතිවෙන්ට පෙර හැමදාම කීවෙ ඉඩමක් ගනිල්ලා - ඉඩමක් ගනිල්ලා කියන එකයි. සමහර විට කුරුඳුවත්තෙන් ගන්න වෙන්ඩැති ඉන්නේ වැනි නෝක්කාඩු වදන් අම්මයි – පුංචි අම්මයි මුමුණනවත් මං අහලා තියෙනවා. ඒ වන විට ලොකු තාත්තා සැමී අප්පුහාමිට හරිම සරුසාරයි. තාත්තා වැඩ ඇරිලා ඇවිත් ලොකු තාත්තගෙ කඩේ ඉන්නවා. ඒකෙනුත් ගාණක් ලැබෙනවා.මේ විදියට තාත්තගෙ වැටුපෙන්, බෝඩිමෙන් වගේම තාත්තා හවස වැඩකරන එකෙන් ගාණක් හොයාගෙන අම්මා පිරිමහලා කටයුතු කරනවා. අම්මා 8 වැන්න සිංහලෙන් පාස් ගැහැනියක් වුණත් ඇගෙ ප්‍රායෝගික ඥානය හරිම ඉහළයි. අපෙ අම්මා ඇත්තටම දුක් ගන්නා රාළ කෙනෙක්. සමාජීය වශයෙන් මිනිසුන් විඳින වද වේදනා ගැන ඇය බරපතළ ලෙස කම්පා වෙනවා. මට මතකයි 71 දි ඇය කම්පා වූ තරම්.තරුණ කැරැල්ලෙන් විනාශ වී ගිය ජීවිත ගැන. ඇය පුදුමාකාර සංවේදී මාතාවක්. ගමේ කෙනෙක්ගෙ ප්‍රශ්නයක් වුණත් අම්මා ළඟට ආ ගමන් ඒ ප්‍රශ්නය ඊට පස්සෙ අම්මගෙ ප්‍රශ්නයක් වෙනවා. ඇය තමයි ඊට විසඳුම් හොයන්නෙ. 83 දි මද්දුමගෙවත්තෙ හිටි දෙමළ මිනිසුන්ගෙ වටිනා අල්මාරි, මේස, ලීබඩු වගේම විවිධ ඉලෙක්ටෙ‍්‍රානික උපකරණ කරේ තියන් පෙළපාලි යන මංකොල්ලකාරයන් දැකලා අම්මා තනිවම කම්පා වෙනවා.පුතේ, සංසාරෙදිවත් මෙහෙම කරන්න එපා. දුක් මහන්සියෙන් ඒ මිනිස්සු උපයා සපයා ගත් දේ ඇයි මේ විදියට කොල්ලකන්නේ. උඹලා ගැන මං ආඩම්බර වෙනවා පුතේ. අම්මා කම්පාවෙන් සලිත වෙලා අපට කියනවා. මගෙ ජීවිතය සමනල පියාපතක් වගෙ සැහැල්ලුවෙන් ගත කරන හැටි දැකලා ඇය පෙන්වා දෙනවා ජීවිතය ගැන ටිකක් බරපතළව හිතන්න කියලා. දරුවන්ගෙ කුදු මහත් කරදරවලට අම්මා කළේ බෝධි පූජාව. මගේ ජීවිතේ බොහෝ හැල හැප්පුම්වලදි අම්මා තනිවම මා වෙනුවෙන් බෝධි පූජා කරනවා.අපට ලෙඩක් දුකක් හැදුණත් එහෙමයි. ඇය උයන්නත් හරිම දක්‍ෂයි. බටු වර්ග කීපයක් දාලා හදන බටු මාළුව මට තවම මතකයි. වම්බටු, එළබටු මේවා විවිධ රසයෙන් උයන්ට අම්මට පුළුවන්. එනසාල්, කරාබුනැටි ආදිය යොදලා රසකවන්න, කහබත හදන්න ඇය උපන් හපනියක්. මේ ඔක්කොමටත් වඩා ඇයගේ අතින් හැදෙන ලුණුමිරිස. අපෙ අම්මලා ඉස්කෝලෙ යන්ඩ කීවාම පොත් පාඩම් කරන්න කීවාම එතැනින් එහා දරුවන් මෙහෙයවා කටයුතු කරවන්ඩ උත්සාහ කළ බවක් මතක නෑ. ඒත් පුංචි දවසෙ ඉඳන්මං හැම දේටම හරිම කුතුහලයක් ඇති ළමයෙක් බව අම්මා දන්නවා. අම්මා කීවෙ ඒ කුතුහලය ජීවිතයට අවශ්‍ය බවයි. ඇත්තටම මාව ගොඩනැඟුවෙ ඒ කුතුහලය.”ලෝකය නිර්මාණය වෙන්නෙ කුතුහලය නිසයි. පුතේ හැමදේම හොඳින් හඳුනාගන්න. තමා යා යුතු තැන එළිපෙහෙළි වන්නේ එවිටයි.” මෙහෙම අම්මා නොකීවාට අම්මා කී වචනවල ඒ අදහස සිතුවම් වෙලා තිබුණා. ඇය අපව ඉලක්කයකට මෙහෙය වූවෙත් නෑ. ගුණගරුක ශීලාචාර දරුවකු සමාජයට දීමයි ඇගෙ වෑයම වුණේ. බඩකඩ පිරෙන්ඩ කන්ඩ දීලා ඒ දිහා බලාගෙන ගෙයි මුල්ලකට වෙලා කොණ්ඩෙට අතක් ගසාගෙන බලා ඉන්න අම්මා මට අදත් පෙනෙනවා.ගමේ අයට සරම්ප, පැපොල වගෙ රෝගයක් හැදුණත් දුවගෙන එන්නෙ අම්මා ගාවට. ඒ නිසැකවම රෝගය හඳුනාගන්න. අම්මා ගමෙන් ආපු ගැහැණියක් නිසා මේ අභිචාර විධික්‍රම දන්නවා. ඇය බොහොම පරිස්සමට ඒ අයට උපදෙස් දෙනවා මට ඇහිලා තියෙනවා. ං ර්‍ණ/ඹ්විභාගෙ ෆේල් වෙනවා පළමු වතාවෙ. අම්මා කලබල වුණේ නෑ. ඒත් අම්මා හෙළූ දිගු සුස්මෙන් මට කියා පෑවෙ ඇගෙ බලාපොරොත්තුව.මට ජීවිතයෙ පළමුවරට දැනුණා මේ තරම් කාලයක් මාව මෙහෙයැවුවෙ මේ කඩුල්ල පනින්න නේද කියලා. මට ජීවිත ඉලක්කයක් නෑ. ඔහේ අත්හැරපු ආතක් පාතක් නැති කෙනෙක් වගේ හැඟීමක් මට ආවා. මං රට යන්ඩ හිතුවා. මට එතකොට අවුරුදු 16 යි. අම්මලා බත සරි කරගන්ඩ ගන්ඩ මහන්සියට මාත් දායක විය යුතුයි කියලා හිතුණා. මං සුළු සුළු අතමිටක් හොයාගන්ඩ පුංචි පුංචි රස්සා දෙක තුනක් කළා. දින ගණනකට විතරයි.තාත්තයි අම්මයි දෙන්නම කීවා. පුතේ, උඹව අපට බර නෑ. උඹ නැවත ස්කෝලෙ පලයන්. විභාගෙ ගනින්. ඇයි රස්සා කරන්ඩ හිතන්නෙ කියලා. මං පළමුවරට හිතාගත්තා මමත් අරමුණක් ඇති මිනිහෙක් වෙන්ඩ ඕනෑ කියලා. මං රොසයිරෝ මහත්මයා පුස්තකාලයාධිපතිව පැපිලියාන සුනේත්‍රා දේවි පිරිවෙනේ පවත්වපු ජාතික ප්‍රගති පුස්තකාලයට ගිහින් පාඩම් කළා. සුභද්‍රාරාමයෙ පංති ගියා. පාඩම් කරලා ගණන් ජීවිතේ ප්‍රධාන අභියෝගය කියලා තේරුම් අරන් ගණිතයට සම්මාන අරගෙන විභාගය සමත් වුණා.මේ අතර නුගේගොඩට සංස්කෘතික වස්සානය ආපු කාලෙ. ඒ කියන්නෙ සංගීත සංදර්ශන. අපි ශත පනස් පහට ගැලරියෙ ලැවීනියා හෝල් එකේ චිත්‍රපටි බලපු කාලෙ. මට ගණන්වලට සාමාර්ථය තිබුණ නිසා (කරුණාතිලක සර්ට බුදු වෙන්ට) පැඟිරිවත්තෙ පන්සලේ ශ්‍රී සුමනසාර හාමුදුරුවන්ගෙ උදව්වත් ඇතිව පන්සලේදි දැන හඳුනාගත් අක්කා කෙනෙක් පිළියන්දල සෞන්දර්ය ගුරුවරියක් මාර්ගයෙන් ජාතික ආධුනිකත්ව මණ්ඩලයේ පුහුණුවකට යන්ඩ ලැබුණා.කොහොම හරි ඒ අනුව කලම්බු කමර්ෂල් ඉංජිනේරු ආයතනයේ පුහුණුවෙන් පසු රස්සාවක් ද ලැබුණා. ඒ වන විටත් මට වගකීම් සහිත ජීවිතයක් නෑ. මං වාමාංශික රැස්වීම් අතරට යනවා. උදේට රැකියාව, දවල්ට දේශපාලනය, හවසට සංස්කෘතික චාරිකා ගෙදර එන්නෙ මහ රාත්‍රියෙ. ඒත් මගෙ අම්මා මා එන මඟ බලාන ඉන්නෙ මොන තරම් බලාපොරොත්තුවකින්ද?මේ අතර 89 තරුණ කැරැල්ල. මං දීප්ත කුමාර ගුණරත්න සමඟ ‘නිරුවත්’ නාට්‍යයේ සංගීත කටයුතු කරලා තරමක් ගමනක් එමින් හිටින අවදිය. මගෙ ඥාති සහෝදරයන් දෙන්නෙක් කැරැල්ලෙන් මැරුණා. එදා ඉඳන් අම්මා විදුලි පහන් නිවාගෙන අර ගෙදර ලැටිස් අස්සෙන් දුබල දෑසින් පාර බලා හිටියෙ කොයි වෙලාවෙ මගෙ දරුවා ගෙනයන්ඩ ඒවිද කියන සැකයෙන්. ඒ තරම් සමාජීය සංස්කෘතික මිනිසෙක් බවට මා පත්වෙමින් තිබූ කාලයක්. මා කියන මුල්ම කාලෙ වාමාංශික ව්‍යාපාරයෙ නැගිටීම මුලින්ම සිදුවන්නෙ මළගෙවල්වල නිදි මැරීමේ සංස්කෘතියෙන්. මාත් ඒ අතර හිටියා.අපේ ගෙදර පුංචි වුණාට ඕනෑම මගෙ යාළුවෙක් නවාතැන් ගන්ඩ එන්නෙත් මෙහෙට. ඒ අම්මගෙ අපිරිමිත දයාව නිසයි. තියෙන දෙයක් බඩකට පුරවා කන්ඩ දීලා රෙද්දක් පොරෝනයක් කොට්ටයක් පවා අම්මා මේ දරුවන්ට දී සනසන්නෙ තමන්ගෙම දරුවන් සේ සලකමින්.ඒ කාලෙ ලැවීනියා හෝල් එකේ අලුත් ෆිල්ම් එකක් ආපුවාම 9.30 දර්ශනය මුල්ම දවසෙ බලන එක අපට තිබුණු පිස්සුවක්. මගෙ ළඟම යාළුවො බේබි හුසේන්, ගාමිණි සුසන්ත, රවිලඝු, හේමසිරි, වරුණ, චම්ලි. අපි චිත්‍රපට බලන්ඩ යකඩ, පිත්තල, චීනට්චට්ටි එකතු කරනවා. බෝතල් කඩවලට විකුණනවා. මේ විදියට මා බලන හින්දි, දෙමළ, ඉංගිරිසි, සිංහල චිත්‍රපට හරහා මගේ සෞන්දර්ය ඉපැදුණා.මා බැලූ “දෛවයෝගය” චිත්‍රපටයේ ආදරියේ රුචිරාණණියේ ගීතය අනුසාරයෙන් තමයි මා ඔබ එන්න – ඇවිත් යන්න තනුව නිර්මාණය කරන්නේ. අම්මා අතේ මිටේ තිබෙන දේ මට දුන්නෙ ඒවාට බාධා නොකැර. බැලුන් ෆැක්ටරියෙ වැඩ කළ ලොකු පුංචි අම්මා මට හරියට මේ චිත්‍රපට බැලිල්ලටත් සල්ලි දීලා තියෙනවා. අම්මා තාත්තට පුදුමාකාර ආදරයක් තිබුණේ. ඉඳහිට මත ගැටුම් නොතිබුණා නොවේ.ඒ වෙලාවට විශේෂයෙන් ලොකු අම්මා මාව ලැවීනියා හෝල් එකට සල්ලි දීලා පිටත් කළා. අපි බෝතල් පත්තර – විකුණුවත් ඒ සල්ලිවලින් චිත්‍රපට නොබලා සමහරවිට හොඳ පොතක් දැක්කොත් බෝතල් කඩෙන් ඒක ගෙදර ගෙනාපු වෙලාවන් ද තියෙනවා. සරත් දසනායකගේ “ලියතඹරා සූනියර්” එක මට හම්බ වුණෙ එහෙමයි.පී‍්‍රති ජයසේකර මගේ බිරිය. එයා ඇඹිලිපිටියෙ ඉඳන් කොළඹදි “බයෝ” ඉගෙනගන්ඩ ඥාති ගෙදරක නවතින්න ඇවිත් මට ‘සෙට්’ වුණෙ. දරුවො දෙන්නෙක් ලැබෙනකම් ඇයව බලාගත්තෙ මගෙ අම්මා. දරුවන්ට පිටි පැකට් අරන් දුන්නෙත් අම්මා. ‘මාස්ටර් පිටි පැකට් එකක් ගෙනෙන්න.’ අම්මා එහෙම කියනකොටම තාත්තත් ඒකම කළා. මට වගකීම් සහිත ජීවිතයක් තිබුණෙම නැති තරම්. මේ අම්මගෙ තාත්තගෙ කැපවීම නිසා. මගෙ දැනුම සාහිත රස වින්දනය ගොඩනැඟෙන්නෙ ඒ අතිරික්ත කාලයේ. පෙනෙන මානෙක මගේ ලෝකය නිර්මාණය වෙමින් තිබුණා. අම්මා ඒක දැක්කා. තාත්තා ඒක දැක්කෙ නෑ.මගෙ ගීත ජනපි‍්‍රය වෙනකොට නාට්‍යවල සංගීතය සඳහා පාලිත සිල්වා, මනෝ, ප්‍රසන්නජිත් අබේසූරිය, සෙනේෂ් වගේ බොහෝ දෙනා ගෙදර එන්ඩ පටන් ගත්තා. තවත් රටේ වැදගත් මිනිසුන් මේ පුංචි ගෙදරට එන්ඩ පටන් ගත්තා. අම්මා කීවා පුතේ දැන් ගෙයක් අරන් යන්ඩ. මේ ගෙදර උඹට පුංචියි කියලා. ඒත් අම්මා තනිකර දාලා යන්ඩ මාත් පී‍්‍රතිත් කැමැති වුණේ නෑ. 80 දශකයේ පෙරැලි අතර හිටි දීප්ති, මනුබන්දු, නිහාල් පීරිස්, සිරිමල් විජේසිංහ, උපුල් සේනාධීරගේ, උපුල් ශාන්ත සන්නස්ගල, කේ.කේ. සමන් කුමාර වැනි අය සමඟ මගේ සංස්කෘතික ජීවිතය පටන් ගත්තා.පාදඩයන් අතර පාදඩයෙක් නොවී, සමලිංගිකයන් අතර සමලිංගිකයකු නොවී ඒ ඒ සමාජ කොටස් හා චලනයන් මා හඳුනාගත්තා. ඒත් මට මේ සියල්ල කරන්ඩ ඉඩ හසර දුන්නේ අම්මා. ඇය පවුලේ වගකීම ගත්ත නිසා මාත් දැනුම ශාස්ත්‍ර ඥානය සොයාගෙන ඒ කාලයේ ගමන් කළා. තාත්ත නම් අන්තිම මොහොතේත් මා පිළිගත්තේ නෑ. ඔය රස්සා හරියන වැඩ නොවේ. විශ්‍රාම වැටුප් සහිත රස්සාවක් කරපන්. තාත්තා එහෙම කීවෙ. යසනාත් ධම්මික බණ්ඩාර, වසන්ත දුක්ගන්නාරාළගේ ගීවලට තනු සපයද්දී ‘සුවඳ මල්’ ‘ගාන තෙල් සඳුන් වරලස’ ගී ජනපි‍්‍රය වෙද්දි මට ස්ථාවරයක් හැදුණා.බොහෝ සෙනඟ ගෙදර දෝරෙ ගලන්න ගත්තා. නාට්‍යකරුවන්, සාහිත්‍යවේදින්, ලේඛකයන් හා නොයෙක් විද්වතුන්, සිනමා අධ්‍යක්‍ෂවරුන් රොද බැඳී මට වැඩ බාර දුන්නා. පාලිත සිල්වාගේ ‘ගමට ආ අමුත්තා’ මට ප්‍රථම සම්මානය පිරිනැමුවා. ටී.වී. එකෙන් පුතා සම්මාන ගත්තු සුමති ටෙලි රාත්‍රිය බලලා අම්මා හරියට සතුටු වුණා.මගේ රත්තරං අම්මා මා හා මගේ සගයන් වෙනුවෙන් රෑ දෙකටත් නැඟිටලා බත් පත හදලා කන්ඩ දුන්නු මවක්. මට හොඳ ස්ථාවරයක් ආවාම මා ගත් ඩී. එක්ස් කාරයෙන් මගේ අම්මවයි බිරියවයි දරුවන්වයි දාගෙන ගාලු මුවදොරට ඇවිත් ටිකක් ඉඳලා හෝටලයකින් කාලා ගිය දවසෙ අම්මා කී ඒ වචන මට මතකයි.පුතේ, උඹ අද සංගීතය කරන්නේ එදා උඹ තුළ උපන් කුතුහලය නිසයි. උඹ කරන ඔය සංගීතයෙන් මිනිසුන් සුවපත් කරපන්... එහෙම කියපු අම්මා හිටි ගමන් බඩේ අමාරුවක් හැදිලා ලෙඩ වුණා. එතකොට අම්මට අවුරුදු 72 යි. මං හැමදාම කොල්වින් ගුණරත්න ඩොක්ටර් ගාවට අම්මව ගෙන ගියා. එතුමා පරීක්‍ෂණ ගණනාවකින් පස්සෙ තේරුම් ගත්තා මේක බරපතළ අමාරුවක් බව.මගේ අම්මට කැන්සර් එකක්. ලේ පිළිකාවක් කියලා ඩොක්ටර් ලලිත් පීරිස් තේරුම් ගත් දවසේ තමයි මගේ ලෝකය බිඳ වැටුණෙ. ඒ වචන තමයි මා ජීවිතයේ අහපු කාලකණ්ණිම වචන. අම්මව ගෙදර තියාගෙන ඇය රැක බලා ගත්තා. ඇගෙ ශරීරයෙ තැනින් තැන ලේ වහනය වෙන්ඩ ගත්තා. ඒවා ආදරයෙන් සැනසුම් වදන් කියමින් පිස දැම්මෙ පී‍්‍රති හා මගේ නංගිලා. මට ලේ කිරි කැර දුන් මගේ දරුවන් හදපු, මේ අම්මා විඳින අප්‍රමාණ වේදනාව මටත් විඳ දරාගන්ඩ සිදුවුණා. මං ඒවා විඳ දරා ගත්තෙ කොතරම් අමාරුවෙන්ද කියලා දන්නෙ මං විතරයි. ඒ කාලෙ ‘කණේරු මල්’ නාට්‍යය හැදෙනවා.එහි අම්මා පිළිබඳ කියැවෙන සංවේදනා ගීත බවට පත් කරමින් මා තනු යොදන්න යන්නෙ අසනීප අම්මව කාරයේ තියාගෙන. මොන තරම් දෛවෝපගත සිදුවීම්ද? ඒත් අම්මා කියන්නෙ. පුතේ, පුතාගෙ වැඩේ හරියට කරන්න. මට හොඳයි කියලා විතරයි. ඒ තමයි අම්මාකම. අම්මගෙ ලස්සන ශරීරය විකෘතිවෙලා එයින් ලේ ගලනකොට ඒ සංවේදී අම්මගෙ මුහුණ මා බලාහිටියෙ අමාරුවෙන්.2001 ජනවාරි 23 ඒ කාලකණ්ණි දවස උදාවුණා. මගේ ලෝකයේ විශ්වයේ රටාව මවන්නී ඒ උතුම් අම්මා මට නැතිවුණා. ඊට අවුරුදු 3 – 4 කට පස්සෙ මගෙ තාත්තත් කැන්සර් එකකින්ම මළා.මගෙ සංගීතයට සංවේදනාව මවා දෙන්නේ ඒ මහා කම්පන දෙකයි.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103203</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිහය වැනි ශ්‍රේණියට දරුවන් ඇතුළත් කරගන්නා දිනය එළඹියේ ය.මාපියෝ සිය දරුවන් සමඟ පාසලට පැමිණියහ.ගුරුභවතුන් වූ අපි ඔවුන් බාර ගතිමු.පෝලිමේ සිටි එක් දැරියක් වෙත මගේ දෑස යොමු විය. ඇය අහිංසකව මදෙස බලා සිටියාය.ඇගේ වාරය එළැඹිණ.මෑණි කෙනෙක් ඇය සමඟ ඉදිරියට විත් අප ඉදිරියේ වූ අසුනෙහි හිඳ දැරියට අදාළ ලිපි ගොනුව අප වෙත පෑවා ය.මම එහි වූ දැරිය ගේ උප්පැන්න ගෙන ඇගේ නම කියා අනතුරුව එහි සඳහන්ව තිබූ ‘පියා ගේ නම’ කීමි.’තාත්ත නෑ මැරිල!’ මෑණියෝ කීහ.ම උප්පැන්නයේ වූ ‘මවගේ නම’ කීමි.’අම්ම ආ ගිය අතක් නෑ මැඩම්!’ මෑණියෝ අවධාරණය කළෝය.’එතකොට මේ අම්ම දරුවගෙ කවුද?’ මම ඇසීමි.’කවුරුවත් නෙමෙයි. මේ දරුවගෙ භාරකාරය තමයි මම. අම්ම මේ දරුවව දාල යනකොට මෙයාගෙ වයස අවුරුද්දයි. මෙයා විතරක් නෙමෙයි, තවත් දරුවො දෙන්නෙකුත් ඉන්නව. එයාල හැදෙන්නෙත් මා ළඟ!’මට මා පසෙක සිටි යහළු ගුරු මහත්මිය දෙස බැලිණ. ඇය ද පුදුමවී මගේ මුහුණ බැලුවා ය.’ඇත්තටම මේ අම්මට මේ දරුවට කිසිම නෑකමක් නැද්ද?’ඇය ‘නැතැ’යි හිස වැනුවා ය.ගාස්තුවලින් නිදහස්වීමට අදාළව ග්‍රාමසේවක මහතා විසින් නිකුත් කරන ලද ලිපියක් ද ඇය අපට ඉදිරිපත් කළාය.ආදායමක් නොමැතිව දරුවන් තුන් දෙනකු හදාවඩා ගන්නේ කෙසේද යන්න බරපතළ ප්‍රශ්නයක් විය.ඒ ප්‍රශ්නය නැඟුණු විට ඇය ඊට ද පිළිතුරු දුන්නා ය.’මගෙ දරුවො දෙන්නෙක් ඉන්නව. ඒ දරුවො හම්බ කරන කීයෙන් හරි තමයි මේ දරුවන්ව ජීවත් කරවන්නෙ.’අපි ඇය දෙස මොහොතක් පුදුමයෙනුත්, ගෞරවයෙනුත් බලා සිටියෙමු.’අම්මට වෙන දෙයක් ඕනැ නෑ. මේ කරන පිනම ඇති!” මා යෙහෙළිය ගේ හඬ හැඟුම් බර විය.මව නිහඬව සිනාවක් පෑවා ය.මම ඊළඟට දැරිය දෙස බැලුවෙමි. ඇය සුපුරුදු අහිංසක බැල්මෙන් යුතුව බලා සිටියාය.දියණියනි, නුඹ බිහිකළ නුඹේ මව නුඹ හැර දා ගිය ද දුක් නොවුව මැන. ඇයට වඩා වටිනා මාතාවක් දැන් නුඹට ලැබී ඇත. අපි නුඹේ නෙත් පාදන්නෙමු. ඒ නෙතින් ලෝකය දුටුව මැන.  දෙල්ගොඩ නිරෝෂා ප්‍රීතිනී මහත්මිය විසින් යොමුකරන ලද ලිපියක් ඇසුරිනි.කාර්යාලයක කවුන්ටරයක කොටු වී රාජකාරි කිරිමට මට පැවරිණ. ඒ එසේ වුව ද මට නියමිත කවුන්ටරයක් නොවී ය. සිදු වූයේ මහජනයාට විවෘතව ඇති මේසයක රාජකාරි කිරීමට ය.බොහෝ දෙනා මවෙත ආහ. නොයෙක් දේ විමසූහ.ඒ ළා බාල රූමත් තරුණිය මට අදත් මතක ය. ඇය මගේ කනට කර රහසක් කීවා ය.“මිස්, කසාද බඳීන්ඩ කලින් මට දරුවෙක් ලැබුණා. දරු උපතෙන් පස්සෙ මං දරුවගෙ පියත් එක්ක විවාහ වුණා. දරුවට උප්පැන්නෙ හදා ගන්ඩ ඕනෑ.”ඒ ළාබාල තරුණයා ගේ කටහඬ අද ද මට ඇසෙන්නා සේ ය.“මිස්, මගෙ අම්මට මානසික රෝගයක් තිබුණා. එයා වීදියෙ ජීවත් වෙච්ච කෙනෙක්. මගෙ තාත්ත කවුද කියල මං දන්නෙ නෑ! දැන් මං සාමාන්‍ය්‍ය ගෙදරක ජීවත් වෙනව. මට කොහොම හරි මගෙ උප්පැන්නෙ ගන්න ඕනෑ මිස්.”මහජනයාට විවෘතව ඇති මේසයක රාජකාරි කිරීම බෙහෙවින් අපහසු යැයි මට සිතිනි.වුවමනාවකට කාර්යාලයට පැමිණි මවක ගේ දරුවෙක් වරෙක මේසය මත වූ මගේ රාජකාරි ලිපි ද්‍රව්‍ය එහා - මෙහා ඇද්දේ ය. විටෙක දරුවෙක් මා අසල බෙරිහන් දෙන්නට වූවේ ය. පෝලිම් ගැසී තෙරපී සිටින මිනිස්සු විටෙක මේසයට වාරු වීම නිසා මට රාජකාරි කිරීම අමාරු විය.මම කවුළුවක් සහිත කවුන්ටරයකට යෑමට සිහින මැවීමි.දිනෙක ඒ සිහිනය සැබෑ විය.දැන් ඉතින් මහජනයාට මා හා සමීප වීමට නොහැකි ය. ඔවුන් ගේ පෞද්ගලික දුක් ගැනවිලි මට නෑසෙයි. ගනු දෙනු සියල්ල සිදුවන්නේ ලිපි ලේඛන මගිනි. වචනයෙන් නොවේ.කෙනකුට මා හා යමක් කීමට තිබේ. එහෙත් කවුළුව ඊට බාධකයකි. එහෙයින් එය මට සන්නිවේදනය නොවේ. මහජනයාත් මාත් අතර පරතරයක් තිබේ. එය මට ලෙහෙසියකි. දරුවන් ගෙන් සිදුවන හිරිහැරය ද නොවේ. මම දැන් පිරිපුන් නිදහසක් බුක්ති විඳිමි.මා සිතුවා වැරදි ය.මගේ සැනසිල්ල ළතැවිල්ලක මුල විය. කෙමෙන් මසිත දොම්නසින් පිරී ගියේ ය. මම කවුළුව සහිත කවුන්ටරයේ දොම්නසින් හුදෙකලා වීමි.ම’සිත දොලක් හට ගත්තේ ය.පෙර පරිදි ජනතාව සමීපයේ රාජකාරි කිරීමට මට ඇවැසි විය. ඔවුන්ගේ පෞද්ගලික දුක්ගැනවිලිවලට සවන් දී ඔවුන්ට පිහිට වීමේ වටිනාකම මට තදින් දැනිණ.මහජනයා මැද විවෘත ව රාජකාරියේ යෙදීම කරදරකාරි වුව ද මසිත ඒ උදෙසා ම හඬා වැළපෙන්නේ ඇයි දැයි මම සිතන්නට වීමි. මට එය පසක් විය.මිනිසුන් මැද රාජකාරි කරන විට මා තුළ ජීව ගුණයක් ලැබෙයි; වටිනාකමක් ලැබෙයි. එය මට ශක්තියක් දෙයි. ඉන් මම පිබිදෙමි.මිනිසුන් ගේ දුක් ගැනවිලිවලට සවන් දී ඔවුනට පිහිට වීමෙන් මට සතුටක් ලැබෙයි. මුහුණු එල්ලා ගෙන මවෙත පැමිණියකු පිබිදුණු වතින් මගෙන් සමුගනිද්දී මට දැනුණේ අපරිමිත ප්‍රීතියකි.නිදහස ඇතැයි මා කලින් සිතා සිටි ජනතාව ගෙන් ඈත් වූ කවුන්ටරයේ මා ලද නිදහසක් නැත. තැනිතලාවේ අලසව ගලා යන ගඟෙන් සුන්දරත්වයක් නැත. ගිරි දුර්ග ඔස්සේ ඇඳ හැළෙන දියඇල්ල විසිතුරු ය.අපි කරදරවලින් මිදෙනු පිණිස කොහේ හෝ සැඟවි නීරස දිවියක ගැළී ඒකාකාර වෙමු. දිවිය සුන්දර වීමට නම් කරදර තිබිය යුතු ය.  මීගමුව ප්‍රාදේශීය ලේකම් කාර්යාලයේ ලලිතා කටුගම්පළ මහත්මිය විසින් යොමු කරන ලද ලිපියක් ඇසුරිනි.යටත් පිරිසෙයින් සතියකට වරක්වත් මම අම්මා බලන්නට යතුරු පැදියෙන් ගියෙමි. එහෙත් ඒ ගමනට මගේ වයස් ගත වීම හරස් විය. එතැන් පටන් මම බසයෙන් යෑමට පුරුදු වීමි.ගේ අසලින් බසයක නැගී නගරයට යමින් ගමන අරඹමි. එතැන් සිට මා තවත් බස් රියක නැගී යා යුතු ය.බස් ගමන දැන් මට හුරු ය. අපහසුවක් නොදැනේ.මේ ගමනේ දී බඩු ගන්නා කඩයක් තිබේ. එදින ද පුරුදු පරිදි මම එහි ගොස් පලතුරු ගෙන, මුදල් ගෙවන්නට කවුන්ටරයට ගියෙමි. එහි පුරුදු මුහුණු දක්නට නොවිණි. එවේලේ කවුන්ටරයේ කටයුතු කරමින් සිටියේ මුදලාලි ය.මම මුදලාලිට රුපියල් දාහේ මෝට්ටුව දුනිමි. එහෙත් මට ලැබුණේ දාහක ඉතිරි මුදල් නොව, පන්සියයක ඉතිරි මුදල් ය.“මං දුන්නෙ දාහක්. මම තව පන්සියයක් එන්න ඕනෑ” මම කීමි.“දැන් මෙතන හිටිය අයගෙන් අන්තිමට ම සල්ලි දුන්නෙ ඔයා නේද?” ඔහු ඇසුවේ ය.“ඔව්, ඒක හරි”“ලාච්චුවෙ පේන්ඩ දාහෙ කොළයක් නෑනෙ”“ඉතුරු සල්ලි දෙන්ඩ කලින් දාහේ කොළේ ලාච්චුව ඇතුළට දාන්නෙ ඇයි?”මුදලාලි මඳක් නිහඬව සිට අනතුරු ව මට පන්සියයේ කොළයක් දුන්නේ ය. ඉක්බිති මම මගේ ගමන ගියෙමි.ආපසු එන ගමනේ දී ද මම මේ කඩයට ගොඩවීමි. අර මට පුරුදු තැනැත්තිය එවිට කවුන්ටරයේ සිටියා ය.මම ඇය ඉදිරියට ගියෙමි. ඇය මා හඳුනා ගත්තා ය.“උදේ මං හරි අමාරුවකනෙ වැටෙන්ඩ ගියේ?” මම කීමි.“ඒ මොක ද?” ඇය ඇසුවා ය.උදයේ මේ කඩේ දී මට වූ ඇබැද්දිය මම ඇයට කීමි. ඒ ඇසූ ඇය මුදලාලිට කතා කොට ඒ ගැන විමසුවා ය. මුදලාලි පිළිතුරක් නොදුන්නේ ය.අනතුරු ව ඇය මදෙස බැලුවේ සිනාසෙමිනි.“මහත්තය, ඕව ගණන් ගන්ඩ එපා!”“මම ඕක ගණන් ගන්නෙ නෑ. ඔය වගේ සිද්ධිවලට මං මූණ දීල තියනව. සාර්ථක වෙළෙඳ ව්‍යාපාරෙකට මේ වගේ දේවල් අහිතකර විදිහට බලපාන්ඩ පුළුවන්” මම කීමි.ඇය සාවධානව සවන් දීගෙන සිටි මුත් කිසිත් නොකීවා ය.කෙසේ වුවද මගේ විශ්වාසය බිඳිණ. එතැන් පටන් මම නගරයේ වෙනත් කඩයකට ගොස් අම්මාට ගෙන යා යුතු දෙයක් ගන්නට පුරුදු වීමි.සුළු කලක් ඇවෑමෙන් එහි මුදලාලි දිනක් මා ඇමතුවේ ය.“මහත්තය, මේ කඩේට නිතර ම වගේ එනව නේද? මහත්තය කොහෙද?”මම ඔහු සමඟ කතා කළෙමි. ඒ අතර ඔහු ගේ කඩයට මා යොමු කිරීමට හේතු වූ පෙර කඩයේ සිද්ධිය ද මම කීවෙමි.“මහත්තයට කියන්ඩ, මේ කඩේ ඇතුළෙ රුපියල් හාරසිය පනහක් වැටිල තිබුණා! මං තාම බලං ඉන්නව අයිතිකාරය එනකං.” මුදලාලි කතාවක් කීවේ ය.මුදලාලිලා දෙනෙකු අතර ඇති වෙනස!“මහත්තයො, අපි කරන වෙළෙඳාම ධාර්මිකව කරන්ඩ ඕනෑ. එහෙම නැත්තං සැනසිල්ලක් නෑ!” ඔහු අවධාරණය කළේ ය.ඔහු වෙනත් විදියකින් කීවේ “සම්මා ආජීවය” ගැන යැයි සිතමි. කෙසේ වුව ද ඔහු කෙරෙහි මසිතෙහි පැහැදීමක් ඇති වී තිබේ.  කඩවත, ගෝනහේනේ, ලයනල් වැලිවිට මහතා විසින් යොමු කරන ලද ලිපියක් ඇසුරිනි.ආර්ථික අපහසුතා ඇති එහෙත් ඉගෙනීමෙහි සමත්කම් දක්වන දරුවන් තිදෙනකුට උපකාර කිරීමට කැමැත්තෙමි.ඉන් පළමු වැන්නා හා දෙවැන්නා වෛද්‍ය විද්‍යාලයයට ඇතුළත්වීමට සුදුසුකම් සපුරා ඇති දියණියන් දෙදෙනකු විය යුතු ය. තෙවැන්නා වෙනත් විෂය ධාරාවක් ඔස්සේ සරසවි වරම් ලැබූ දරුවකු විය යුතු ය.මාස් පතා මුදල් ආධාර කිරීමට බලාපොරොත්තු වෙමි.තමා පදිංචි පෙදෙසෙහි විහාරාධිපති ස්වාමීන් වහන්සේ ගේ හෝ විදුහල්පතිවරයා ගේ සහතික කිරීමක් සමඟ නෙළුම් විල මාර්ගයෙන් ඉල්ලුම් කරන්න.අනන්‍යතාව හෙළි කිරීමට අකැමැති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.ඔබේ ඉල්ලීම් පහත ලිපිනයට යොමු කරන්න. ‘අත දෙන්න කැමතියි’, නෙළුම් විල, ‘සිළුමිණ’, ලේක්හවුස්, කොළඹ.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103204</link>
    <topic>යව්වන උයන</topic>
    <author/>
    <content>යව්වන උයනඋවැසිය පිරිත් පොතෙහි පිටු අතර බැතින් සුරකියි ඇසතු රුක හැර දැමූ වියපත් පත...නිරෝෂා දීපනී ඊශ්වරකියාගන්න බැරි තරම් දුකක්, බරක්, කලකිරීමක් උසුලන් මා ජීවත් වනවා නුඹට පුදුමයි නේද? සත්තයි ඒ නුඹ නිසාමයි. දයාබර නුඹගේ සිනහව අදටත් මා ජීවත් කරනා නිසාමයි. ප්‍රේමය මේයැයි දැන සිටිමුත් ප්‍රේමය අත් වින්දේ නුඹෙන් පමණි. නුඹේ සිනහව කථාව, නුඹේ අකලංක නෙත් යුග මා ජීවිතය පාට පාටින් සිත්තම් කළා යැයි කීම මුසාවක් නොවේ.නුඹ හිමි මට නොවනා වග දනිමි. පෙරද දැන සිටියෙමි. නමුත් නුඹ වලාකුළක් සේ පාවි පාවී අදත් හෙටත් මා හට පෙම් කරනා බවද දනිමි. ජීවිතය බොහෝ සේ අවුල් වී හමාරය. වියළී ගිය කර්කෂ මගේ සිත මත පොද වැස්සක් නොවී මහා වරුසාවක් සේ කඩා හැලුමට නුඹට හැකිද? නුඹ මා හැරදමා යන දිනය අද හෝ හෙට විය හැක. ආපසු හැරී යාමට නොහැකි දුරක් නුඹ හා පැමිණි නිසා මම නතර වෙමි. ඔබ හා මා ඇවිද ගිය මඟ අද මා තනිවම. දයාබර සබඳ..., වසර කල්පයක් ගෙවුණද මගේ ප්‍රේමය නුඹය නුඹම පමණයි.සාරාබෙන්තොට හිරුට උපමා නොවේ නුඹ මට දවයි දාහය රළුයි රශ්මිය සඳූට උපමා නොවේ නුඹ මට මොළොක් හදවත නොවේ සඳූ හට මලට උපමා නොවේ නුඹ මට සැණෙන් වැහැරී මිලින වී යන සොයන්නෙමි මේ දසත කිසිවක් නුඹට උපමා කරන්නට මම මන්ද? එතරම් වටී නුඹ මටජයනි සඳරන් කුමාරිජනසන්නිවේදන අධ්‍යනාංශයකැලණිය විශ්වවිද්‍යාලයයමවක් නැති පියෙක් නැති ලෝකයක් තුළ අසරණ වූ අනාථයෙකි අද මා... සොහොයුරන් ද අහිමිව විසිරුණු කැදැල්ලක නිහඬ උරුමකරු වෙමි අද මා... පියතුම ඔහු ලොව මවුතුමි ඇය ලොව ‘අපේ ගෙදර’ කියන්නට පැලක් නොමැතිව හුදෙකලා වූ මා හට අත්තම්මේ, ඔබයි මා පොඩි කල අයනු ආයනු කියා දුන්නේ මවකගේ අඩුව පිරවූයේ, නුඹත් අහිමිව ගිය දින මා ලොව අඳුරුව අසරණව මා සදාකාලික අනාථයකු වනු ඇත... පතනෙමි බුදු බව අත්තම්මේ නුඹට අද මා අනාථයකු වුව...පූජ්‍ය උල්පතගම සීවලි හිමිඅස්ගිරි මහා විහාර පිරිවෙනමහනුවරඇති data delete කරන, නැති data copy කරන, තිබූ ඒවායේ සාක්ෂිද නැති, හදවතත් දැන් hard disk එකකි; නොයෙක් වෛරස් ලොට් ගණන් පිරි .... එයයි ආදරයේ ව්‍යකරණය....කුසල ප්‍රභා මාබූල වික්‍රමරත්නකහහේන, වගපිහාටුවක තියන සැහැල්ලුව ආදරෙත් ඇති කියලා මම හිතුවට ආදරේ ඒතරම් සැහැල්ලු නෑ. ආදරේ කියන්නේ හදවත පිච්චිලා යන තරමේ මහ අමුතු හැඟීමක්. ආත්මාර්ථකාමී හැඟීම් නිසාම ආදරේ බොළඳ වෙනවා ඇති ඒත් මගේ ආදරේ...? ඒ ආදරේ අද මැරිලා ගිහින්. ඔයා ඒ ආදරේ නපුරු විදිහට මරල දැම්මා. මට මාවත් නැති වෙලා. ඒත් කරන්න තරම් කිසිම දෙයක් මට ඉතිරි වෙලා නෑ. ඇස් දෙකට කඳුළු පුරවගෙන ඒ කඳුළු උතුරලා යනකම් මම අඬනවා. වෙලාවකට අඬලා අඳුරු ලෝකෙක අතරමං වෙනවා.ඒත් ඒ කිසි දෙයක් ඔයාට වැඩක් නෑ. මමත් දැන් ඒ දේට හුරු වෙලා. එපා නම් එපා... ඒත් අතීතෙ මතක් වෙද්දි හිත රිදෙන තරමක්... ඔයාට එහෙම වෙන්නෙ නැතුව ඇති. පිරිමි හිත් හරි තදයි. ඒත් කෙල්ලෙක්ගෙ හිතක් දරදඬු වෙනව කියන්නෙ තවත් ඒ ජීවිතේ ලස්සනක් තියනවද රත්තරනේ...? මට ඒ දේ විතරක් කියන්න. මට අත පොවන සීමාවෙ හිටියත් ඔයාව මතකයක් විතරයි. මට ඔයාව මතකයක්ම විතරයි. ඔයා මට දාපු මුද්ද අදටත් මං ගාව තියනවා. ඒකෙ චූටි සුදු ගල් අල්ලපු පෙති පහේ මලක් තිබුණෙ.ඒත් අද පෙති හැලුණු මලක රේණු කෙමිය ඉතිරි වෙනව වගේ මුද්දෙත් මැදට අල්ලපු සුදු ගල විතරක් ඉතිරි වෙලා... ඒ මුද්ද දකිද්දි මට අනන්ත වාරයක් ඇස් වලට කඳුළු පිරෙන්න ඇති. මට ඒ මුද්ද අයින් කරන්න බෑ. සදහටම බැඳීමක් විදිහට දාපු ඒ මුද්ද මගේ තනිකමටවත් මගේ ළඟ ඉඳියි. මංගල මුදුව නොවුණත් අතීතෙ ඒ මුද්ද මංගල මුදුවක් මට. ඔයාගෙ දිලිසෙන ඇස් එදා පුදුම තරමේ සතුටකින් පිරිල තිබුණෙ. ඒත් ඒත් අද ඒ ඇස්වල මහා නපුරු බවක් තියෙන්නේ. මට වෛර කරනව ඇති සමහරවිට. කමක් නෑ. ආදරේට වෛර කරන්න ඔයා මට පුරුදු කරේ නෑ රත්තරං.. ඒ නිසා මම ආදරේට ආදරේ මිසක් වෛර කරන්නෑ.තැල්ල පොඩිවෙලා විසිකරල දාපු පුංචි මල් පොහොට්ටුවක් වගේ මගේ හිතත් මට නෑ දැන්. නැතිවුණ හිත හොයාගෙන ආපස්සට ගිහින් කම්මුල් හීරිලා යන්න මට අඬන්න බෑ. කඳුළුවල ඒ රස්නෙ මට හැමදාම ඔයා ළඟ ඉන්නව වගේ දැනෙන්නේ. කම්මුල් පුරාම කඳුළු ඇඳපු රටාවලට මම වෛර කරන් නෑ. මං ආදරේ කරයි. හැමදාම ඒ ආදරේ වෙනස් නෑ. වෙනස් නොවී මගේ හිතේ අන්තිම කොනකත් ඉතිරි වෙයි. මං තාමත් ඔයාට ආදරෙයි. ලෝකෙටම ඇහෙන්න නොකිව්වත් මගේ රත්තරං ඔයාට ආදරෙයි. ඔයාගෙ සතුට වෙනුවෙන් කඳුළුවල රස්නෙ තුරුළුකරගෙන මම බලාගෙන ඉන්නවා. බුදු සරණයි.චතූඅකුණු සැර හැර නොගිය කළු වලාසළුවෙන් පෙදෙස වසා ගත් මුතු වැස්ස වඩින තුරු පිලට බලා සිටියෙමි නෙත් යොමා... පොල් අතු අතරින් මැටි පොළව සිපගෙන වැටුණු කඳුළු වැස්සෙන් ඉතිරුණු සිස්වූ සැලිය උණුසුම් විණ. හද සෝ ගින්නෙන්... මන බඳිනා පද බැඳි කිවියර සිත් සුරපුර සැප විඳි නේක දනන් මන් නිති සැනසූ මල් වරුසාව කිමැයි අපට පමණක් කඳුළු වැස්ස වූයේ...?කේ. එල්. ඉරේෂා උපමාලිනෙළුව (ගාල්ල)සිනාමල් පූදින හිරු මඩල සුරතින් ගෙන ඔබේ ආදර සේවයේ කැපවී ගුවන් ගැබ සිසාරා තටු සැලු කුරුල්ලා හදවතින් ගෙන නිතින ඉගිල්ලිනි පුදුමයෙන්... දකුණුලක දෑස් හැර මනු ලොවේ උතුම් බව පසක් කළ ඔබේ ගුණ නොමැකේය සොයුරු සඳ ගත මිහිදුනත් ඔබේ නම රැඳේ හැම හදක ඔබ නොදුටු හැම නෙතක උපන් කඳුළින් නිතින...(මියගිය බළගණ නායක මොනාත් පෙරේරා සොයුරා වෙනුවෙනි.)කේ. ඩබ්ලිව්. එස්. වික්‍රමාරච්චිඌරාපොළවැඩක් කිව්වම මේෂ ගැටුමකදි නම් කටක නිදාගත් විට කුම්භ හැම විටම නොවෙමු වෘෂභකේ. පුබුදුනී ශ්‍රීවන්තී පෙරේරාබත්තරමුල්ලජීවිතය නම් ජීවය ජීවත් කරවන ආදරය නම් අතිපූජනීය වචනයේ නියම අර්ථය මට කියාදුන් ආදරණීය පි‍්‍රයයාණෙනි. අමිත් නම් වූ ඔබවත් සුන්දර මිනිසෙකුගේ ආදරය ලැබීමට තරම් මං කළ පින් කොපමණදැයි මම නො දනිමි. මේ සංසාරගත බැඳීම විවාහය නම් බැම්මෙන් කෙළවර කිරීමට තරම් ඇතැම් විට අප පින්වන්ත නොවනු ඇත.එනමුදු මේ ආත්මයන්හිදී සතුටින් ජීවත් වන්නට ඔබගෙන් ලද අති පිවිතුරු ප්‍රේමය මට ප්‍රමාණවත් ය. ඔබ ශ්‍රේෂ්ඨ මිනිසෙකි. මා එලෙස පවසන්නේ ඇත්තෙන්ම ඔබ කාට කෙසේ වුවද මට මෙන්ම ඔබගේ නෑ හිතවතුන් උදෙසා ද ඔබගේ යුතුකම් කොටස නොපිරිහෙළා ඉටු කළ බැවිනි. සුහදය ඔබ මගේ ජීවිතය නොව ආත්මයයි!!!ඔයාගෙම සුදු මැණික....මගේ සෙල්ලම් වයසෙදි ඔයා ඉස්කෝලෙ බෝඩිමේ ඉඳන් මුද්දරේට චොකලට් අරන් ගෙදර එනකන් මං බලන් උන්නා. එදාත් මගෙ හිත රිදෙනවට ඔයා කැමති වුණේ නෑ. කවදාවත් වෙන අයියලා නංගිලා අතරෙ තියෙන හිත් රිදීම් අපි අතරෙ තිබුණෙ නෑ. වචනයෙන් නොකීවට හැමදාමත්ම ඔයා මටත් මං ඔයාටත් ගොඩාක් ආදරේ කළා. ඔයා හරි අමුතුයි... හරි රැඩිකල්... මට ඔයා ගැන හිතුණෙ එහෙම... මොන ප්‍රශ්නෙදි වුණත්, මං හරි වුණත් වැරැදි වුණත් ඔයා හිටියෙ මගෙ පැත්තෙ... ඔයා මට දොසක් කීවනම් ඒ මං විතරක්ම ඉන්න තැනකදි විතරයි...අමතක නෑ මට... මට හොඳටම උණ හැදුනු දවසක මගේ ඇහැ ඇරෙන හැම තත්පරේම ඔයාත් හිටියෙ ඇහැරලා... එක බෙහෙත් පෙත්තක් මට පොවාගන්න විනාඩි එකතුවෙලා පැය ගණන් හැදෙනතුරු ඔයා මං ළඟ වාඩිවෙලා හිටියා. අද දවසෙත් ඔයාගෙ මහන්සියට ලැබෙන හැම සතේම වුණත් මං වෙනුවෙන් වියදමට ඔයා ලෑස්තියි... පුදුමයි මට වෙලාවකට...මගේ ආදරණීය අයියා..., ළඟදීම පුංචි කිරිකැටියෙක් ඔයාගෙ ලෙයින් මේ ලෝකෙට ඇවිත් මාව නැන්දා කරන්න හදනවා. සත්තයි ඔයා මට දුන්නු අපූර්ව ආදරේ මං අඩුවක් නැතිවම එයාට දෙනවා. මේ පුංචි සටහන මේ ලෝකේ හොඳම හොඳ අයියාට මල් මිටක්... වේවා...මංදෝනිඈ මගේ අසල්වාසියෙකි. අපි ඇය චමිලා නමින් හඳුනා ගනිමු. අධ්‍යාපනය කෙරෙහි මනා නිපුනත්වයක් ඈ සතු වුවද, ඒ පිළිබඳ අවධානයක් ඈ වෙතින් යොමු නොවිණි. නිබඳ රුව ලස්සන කෙරෙහි උනන්දු වූ චමිලා නිරන්තරයෙන් ඇඳුම් පැලඳුම් පිළිබඳ සැලකිලිමත් වූවාය. චමිලාගේ මවුපියන් දෙදෙනාම රැකියා විරහිත වූවෝය. එහෙත් පවුල් බර කෙසේ වුවද චමිලාගේ දෙමාපියෝ ඇගේ සියලු අවශ්‍යතා සැපිරූහ.කාලය ගෙවී යද්දී නෙත සිත බැඳ තබන රුව ලස්සනකින් යුතු චමිලාගේ ලොවට අනංගයාගේ මල්සර බැල්ම හෙළිණි. අනංගයා වෙන කවුරුවත් නොව නගරයේම ත්‍රීවිල් රියදුරෙකි. පාසල් අවසානයේ සිට සවස් වනතුරු ඔවුන් අත්වැල් බැඳ ආදර මාවතේ පියමැන්නෝය. ආදරයෙන් එකිනෙකාට තුරුළු වී පෙම්බස් දෙඩුවෝය. පෞද්ගලික පන්ති යන මුවාවෙන් නොයෙක් තැන්වල සැරි සැරූ ඔවුන්ගේ ගමන් බිමන්වල ගමනාන්තය ඒ තිබුණේ නගරයෙන් දුර බැහැර තානායම්ය.මවක් වීමේ ලකුණු පහළ වූයෙන් ඈ පැදුරටත් හොරා ඔහු සමඟ පැන ගියේය. මල් සමය ගෙවී ගියේය. පවුල් බර උග්‍ර වෙද්දී හිතට සැනසුම සොයා ඔහු මත්පැන්වලට යොමු විය. ඈ නිබඳව මතින් බඹන ඔහුගේ හිරිහැරවලට බඳුන් විය. ඉන් පසුව චමිලාගේ ස්වාමියා ඇය අතහැර වෙනත් පවුලකට බැඳිණි. චමිලා දැන් ඇගේ කුඩා සිඟිත්තා සමඟින් අති දුෂ්කරතා මධ්‍යයේ ජීවන ගමන සමඟ පොර බදින්නීය.මෙය චරිත කථාවක් හෝ නව කථාවක ආරම්භය නොවේ. මේ යෞවනයේ මඟ වරදා ගත් අහිංසකාවියකගේ සත්‍ය කථාවකි. යොවුන් පේ‍්‍රමය සුන්දරය. එය අනිවාර්යයෙන් රස විඳිය යුත්තකි. එහෙත් මඟ වරදා නොගෙන නිවැරැදි මඟ ගෙන පේ‍්‍රම විජිතයේ කිරුළු දැරිය යුතුය.නව යොවුන් වියේදී වැරැදි ආදර සම්බන්ධතාවලට යොමුවන යුවතියන් අයථා සම්බන්ධතා වලින් තම ජීවිතය කෙළවර කර ගනී. තම අධ්‍යාපන කටයුතු පමණක් නොව තම ආත්ම ගරුත්වය හා පවුලේ ගෞරවය විනාශකර ගනී. නොගැළපෙන ආදර සම්බන්ධතා ද අවසානයේ ඇති කරන්නේ විනාශයකි.එහෙයින් විමර්ශනශීලීව සමාජය දෙස බලා ඔබේ ආදරවන්තයා හෝ ආදරවන්තිය සොයා පේ‍්‍රමයේ නෑඹුල් රසය විඳ ගන්න. එවිට ජීවිතය පිළිබඳ වින්දනීය වූ අත්දැකීමක් පසුකාලීනව ඔබේ මතකයට එක්කරාවි.දිලිනි අනුරාධනී සමරකෝන්උඩුගමපත්තම්පිටිය, රඹුක්කනඑදා ඒ දවස මට අද වගේ මතකයි. ඒ රුව මා නෙත ගැටුණු ඒ සුන්දර දිනය. අපි හඳුන ගෙන ගත වුණේ ටික කාලයයි. මුළු ලෝකයටම හොරා අපි අපේ හිත් වලින් බැඳුණා. මොන දේ වුණත් ඔයා මාව දාලා යන්නෙ නෑ කීවා. මගේ අහිංසක හිත ඔයාට ආදරේ කරපු තරම්, තාමත් ආදරේ කරන තරම් දනි මා සිත පමණක්. අපේ අපේම කියලා පුංචි ලෝකයක කොයි තරම් ආදරෙන් හිටිය ද? මගේ ආදරේට ඔයා හෙවණැල්ලක් වුණා කියලා මම හිතුවා. ඒත් කවදාවත් නොහිතපු විදිහට ගොඩාක් නපුරු වෙලා ඔයා මාව දාලා ගියා මගේ මහත්තයෝ.මේ හැම දේකටම වඩා මම ඔයාව විශ්වාස කළා. මගේ පිරිසුදු ආදරේ වගේම ආදරයක් ඔයාගෙන් මම බලාපොරොත්තු වුණා. ඒත් මගේ රත්තරනේ මගේ හිත ලේ ගලන තුවාලයක් වගේ. මගේ මහත්තයෝ ආදරේට ආදරේ කරන්න. ආදරේට කෑදර වෙලා ලෙව කාලා විනාශ කරලා දාන සමාජයක පිරිසුදු ආදරේට ඉඩක් නෑ. තාවකාලික සතුට හොයාගෙන ගිහින් ජීවිතේ විනාශ කරගන්න එපා මගේ රත්තරනේ. පිළිමයක් වගේ හිතේ රැඳිලා හිටපු ඔයාව කඩලා බිඳලා විනාශ කරලා දාන්න මට බැහැ. ඔයාගේ සුවඳත් එක්ක මගේ තනිකමට ඔයා දුන්නු මේ කඳුළු බිංදු එක්ක මං ජීවත් වෙන්නම් රත්තරනේ.අනුරාධපුරේනිල්මිණිමහ මෙරක් තරම් සෙනෙහස ඔබ මට දුන්න තුරුලු වෙවී වින්දෙමි එහි ඇති අපූරුව දැනුණා නම් කවදා හෝ අහිමි වන බව නොකරමි හීනෙන්වත් ආදරේ මමජීවිතයට සතුටයි කඳුළයි ඔබම වුණු ඒ ලස්සන කාලය නිම වුණයි සිතමිද ජීවිතේම ළඟින් ඉන්න දුන් පොරොන්දුව සුන්දර හදවතට කොහොම අමතක වීද...?ඇඟේ දුවන උණු රතු ලේ බිඳු බිඳු ගානේ මගෙ ඇට, මස්, ලේ නහරත් අතරේ ඔබේ සුවඳ සැඟැවී ඇත කිසි දින නොමියේ මගෙ ජීවිතෙ සතුටට හෙණ ගහන් ගියාවේමගෙ ජීවිතේම ඔබේ නමින් මිලින ව යාවා ආදරේට ඔබේ අතින් වැරැදි නොවේවා! මට නොලැබුණු ඔබේ දිවිය ඇය සුරකීවා! බුදු සරණින් ඔබට මෙවන් දුකක් නොවේවා!මමඔයාට හැමදාම ආදරයකරනSweet Angel රොබින් ප්‍රනාන්දුපුද්ගලයෙකු යායුතු මාර්ගය තීරණය කරන්නේ භද්‍ර යෞවනයයි. මං හිතන්නේ මගේ යෞවනයේ මං පිවිසි මාර්ගය යහපත් කියලා. දුවලා පැනලා නටලා සිංදු කියලා මේ හැම දෙයක්ම කරන්න තියෙන්නෙ යෞවන කාලෙදි. මං වැඩිපුරම යොමු වුණේ ක්‍රීඩාවට. ජිම්නාස්ටික්, කැඩෙටින් වගේ හැම ක්‍රීඩාවක්ම මං කළා. ක්‍රීඩා කිරීමෙන් එකමුතුකම, දිනුම, පැරදුම, සහභාගීත්වය මේ හැම දෙයක්ම විඳගන්න යෞවනත්වයෙදී පුරුදු පුහුණු වෙනවා.මං වැඩිපුර කළේ ක්‍රීඩා. ක්‍රීඩාව නිසා තමයි මාව මෙතරම් දුර ගෙනාවේ. මගේ පාසල ශාන්ත බෙනඩික් විද්‍යාලයයි. කතෝලික පාසලක් වුණත්, අපේ පාසලේ හැම ආගමක දරුවෝ හිටියා. අද නම් කතෝලික අයට කතෝලික පාසල්. බෞද්ධ අයට බෞද්ධ පාසල්. හැමෝම ලේබල් ගහලා වෙන් කරලා. මං හිතන්නෙ අද ඒක ක්‍රමවේදයක් වෙලා. එදා මෙදා තුර වෙනස හරියට අහසට පොළව වගේ. ඒ සහෝදරත්වය අද තියෙනවාද? කියන එක මට ප්‍රශ්නයක්.පන්සලේ උත්සවයක් තියෙන කොට පල්ලියෙනුත් සහභාගි වෙනවා. පල්ලියේ උත්සවයක් තියෙන කොට පන්සලෙනුත් සහභාගි වෙනවා. ඒ සහභාගීත්වය එකමුතුකම විශාල ශක්තියක් වුණා. අපේ ගමේ වුණත් සිංහල, දෙමළ, බර්ගර් කියලා වෙනසක් නැහැ. හැමෝම එක්සත්ව ජීවත් වෙනවා. ගමක එක්සත්කම ඉතාමත් වැදගත් . එදා සමාජයෙ එක්සත්කම නිසා හැම දෙයකම ප්‍රගතියක් තිබුණා.මට මතකයි, එදා තිබුණ පක්‍ෂ දේශපාලනය ඒක හරිම සන්සුන්. විපක්‍ෂයේ රැස්වීම් වලට පවා ආණ්ඩු පක්‍ෂයේ අය සහභාගි වුණා. ආණ්ඩු පක්‍ෂයේ රැස්වීම් වලට පවා විපක්‍ෂයේ අය සහභාගි වුණා. හැබැයි ගැටුම් තිබුණෙ නැහැ. හැමෝගෙම කැපවීම සහයෝගීත්වය තිබුණා. ඒ කැපවීම සහයෝගීත්වය ජාතියම ඉදිරියට ගෙනගියා. මං ප්‍රගුණ කළ ජිම්නාස්ටික් කලාව තමයි මාව සටන් නළුවෙක් බවට පත් කෙළේ. මං මුලින්ම චිත්‍රපටි කලාවට ආවෙ ටයිටස්තොටවත්තගේ චන්ඩියා චිත්‍රපටියෙන්. ඒ සටන් ජවනිකාව ගාමිණී ෆොන්සේකායි මායි අතර තමයි තිබුණේ. මට ඒ වගේ දක්‍ෂ නළුවෙක් සමඟ රඟපාන්න ලැබීම ගැන මං සතුටු වෙනවා.හැබැයි මං ජිම්නාස්ටික් ක්‍රීඩාව නිසා ජනපි‍්‍රය වෙලා හිටියේ. ඒ නිසා මං චිත්‍රපටි කලාවට එනකොටත් ජනපි‍්‍රයයි. ඒ නිසා මට ඉදිරියට යන්න පහසු වුණා. හැබැයි මෙහෙමත් ප්‍රශ්නයක් තියෙනවා. මං නළුවෙක් විදිහට මගේ වෘත්තිය තෝරාගත්තෙ නැහැ. මං මැක්වුඩ් කියලා තේ නිෂ්පාදන සමාගමක වැඩ කෙළේ. යෞවනයෙදී නිවැරැදි තීරණ ගැනීම නිසා මගේ වර්තමානය සාර්ථක වුණා.සිතුවිලි පෙළ ගැස්ම  රූපාන්ති බුලත්සිංහලඇය මෙසේ ලියා එවා තිබිණි,මං කවි, නිසදැස් ලස්සනට ලියන්න දන්න කෙනෙක් නෙමේ. ඒත් අවංකව ආදරේ කරලා මුළු ආත්මෙම, ජීවිතේම අහිමි කර ගත්ත කෙනෙක්. මට අනුකම්පා කරලා එයාට පෙනෙන්න මේක කොහොම හරි පළ කරන්න. ඔයාලට පින්.ඔබේ නිර්මාණාත්මක ලිපි කවි, සංකල්පනා, විනෝද කතා, සත්‍ය අත්දැකීම් මේ ලිපිනයට එවන්න. සංස්කාරක යව්වන උයන, සිළුමිණ, ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103205</link>
    <topic>පේනයක් අහල හරි මංජු හොයා ගනිමු</topic>
    <author/>
    <content>පේනයක් අහල හරි මංජු හොයා ගනිමුමෙතෙක් කතාවචාමික සෙනෙවිරත්න ශ්‍රී ලංකා නාවික හමුදාවට බැඳී පසුව පුහුණුවක් සඳහා ඉන්දියාවට යයි. එහිදී ඉන්දියානු ජාතික, හින්දු ආගමික මංජේශ්වරී නම් විශ්ව විද්‍යාල ශිෂ්‍යාවකට ඔහු ආදරය කරන්නට පටන් ගනී. චාමික සෙනෙවිරත්නට හමුදා නීති අනුව විදේශික තරුණියක හා විවාහ වීම තහනම් ය. එහෙත් දෙපසම ඥාතීන්ට නොදන්වා කතෝලික දේවස්ථානයකදී චාමික හා මංජේශ්වරී විවාහ දිවියට එළැඹෙති. එහෙත් පසු දිනයේම කිසියම් පිරිසක් මංජේශ්වරී පැහැරගෙන යති.මේ අතර හදිසියේම අම්මාගෙන් මට ලියුමක් ලැබිණ. එහි ප්‍රධාන වශයෙන්ම කියවුණේ අම්මා දුටු හීනයක් ගැනය. එය පුදුම හීනයක්. මා විවාහ වූ බව අම්මා හීනෙන් දැක තිබේ. මා විවාහ වී ඇත්තේ සුදු ගැහැනියක සමඟයි. ඈ විවාහ වූ දිනයේම මියගොස් තිබේ. මේ ගැන සිතමින් අම්මා ඇඬූ කඳුළින් පසුවන බවද එහි ලියා තිබුණි.”අනේ පුතේ ඔය රටවල ගෑනු එක්ක නම් විවාහ වෙන්න තියා සම්බන්ධකමක් වත් පවත්වන්න එපා. මං දන්නව ඉන්දියාවෙ සුද්දියො නැති බව. ඒත් ලස්සන හින්දි කෙල්ලො ඕනතරම් ඇති. අනේ පුතේ උන්ට නම් අහුවෙන්න එපා..”අම්මා ඒ වචන කිහිප වරක්ම ලියා තිබුණි. අම්මාගේ ලියමන මගේ සිත හොල්මන් කළේය. මංජේශ්වරී හා විවාහ වන මොහොතේ මට අම්මා මුළුමනින්ම අමතකව ගොස් තිබිණ. මංජේශ්වරීට ද තමන් ජාතක කළ අම්මා තාත්තා පමණක් නොව හදාවඩාගත් පුංචි අම්මා හා බාප්පා ද අමතකව ගොස් තිබිණ. ආදරය අප දෙදෙනාටම සාප කරා වද්දැයි මට සිතිණ. දෙමාපිය ආශිර්වාද නොමැතිව සිදුවන විවාහ බොහෝ විට කඩාකප්පල් වන බව මා අසා තිබේ. දැන් ඉතිරිව ඇත්තේ අපේ විවාහයේ සුන්බුන් පමණකි.මංජේශ්වරීගේ පුංචි අම්මා හා බාප්පා හමුවිය යුතු යැයි මගේ සිත කියන්නට වූයේ අම්මාගේ ලියමන ලැබුණු දාට පසුදාය.”මොකටද දැන් ඒ මිනිස්සු බලන්න යන්නෙ. උන් ඇත්ත කියන්නෙත් නැත්නම්, මංජේශ්වරී හොයන්න උදව් කරන්නෙත් නැත්නම් මොකටද ගිහින් ඇති වැඩේ.”කෝපයෙන් දැවෙමින් උදය කුමාර බෙරිහන් දුන්නේය.”ඒ වුණාට උදය ඒ දෙන්න තමන්ගෙ දරුවෙක් වගේ මංජේශ්වරී බලා ගත්තනෙ. ඒ මිනිස්සුත් ඉන්නෙ හරි දුකින්””කෙහෙල්මල් දුක. අපිට පේන්න රඟපානව“උදය කුමාරගේ සිත වෙනස් කළ හැකි නොවීය. මම තනිවම රාමචන්ද්‍රන්ලාගේ නිවස බලා පිටත්වීමි. මා යනවිට චින්තා ද එහි සිටියාය.”කෝ උදය ආවෙ නැද්ද?”මැලවුණු මුහුණින් සිටිය ද මා දකිත්ම චින්තා ඇසූ ප්‍රථම ප්‍රශ්නය එය විය. ඈ උදය කුමාර දැකීමේ බලාපොරොත්තුවෙන් සිටියා විය යුතුය.”මිනිහ වැඩ. මාත් මේ අනිත් අයගෙන් යන්තම් බේරිල ආවෙ“”මං හිතනව උදය කුමාර අපි ඔක්කොම එක්ක තරහවෙලා කියල”චින්තා නෝක්කාඩු ස්වරයෙන් කීවාය.”අපොයි නෑ”මට එයට වැඩි යමක් කිව නොහැකි විය.”මේ මිනිස්සු ඉන්නෙ හරි දුකින්. හිත රිදෙන්න මොනවත් කියන්න එපා”රාමචන්ද්‍රන් එළිපහළියට එන්නට පෙර චින්තා කීවේ මට පමණක් ඇසෙන්නටය. රාමචන්ද්‍රන් අප උන් තැනට පැමිණියේ මැලවුණු මුහුණිනි. රැවුල වැවී බමුණු වෙස්ගෙන තිබුණි. සකුන්තලා දේවීගේ ද හිසකෙස් අවුල් වී සාරිපොට ඉනෙන් ගිලිහී තිබිණ. ඒ අතර කවුදෝ තරුණියක් කාමරයේ දොර රෙද්දෙන් එබී බලනු මට පෙනිණ. මංජේශ්වරීගේ කපාපු පළුවකි. මංජේශ්වරී පැමිණ ගෙතුළ සැඟවී සිටිනවා වත්දැයි මට සිතිණ. මගේ දෙනෙත් ඒ දෙසට හැරෙද්දී මගේ දෙපා ද ඒ දෙසට ඇදෙන්නට උත්සාහ කළේය.”මංජේශ්වරීගෙ අක්කා”චින්තා මගේ කනට ළංවී පැවසුවාය.”මෙහාට එන්න කියන්නකො””වැඩක් නෑ භාෂාව දන්නෙ නෑ”කෙසේ වුවද සකුන්තලා දේවී ඈ විසිත්ත කාමරයට කැඳවාගෙන ආවාය.”මොකෝ ඇවිත් ඉන්නෙ?”මම ඇසුවෙමි.චින්තා පමණක් නොව රාමචන්ද්‍රන් ද මගේ ප්‍රශ්නයට පිළිතුරු දීමට මැලි වූහ. එහෙත් මංජේශ්වරීගේ පිළිබිඹුවක් වැනි රූපය දැකීමෙන් මගේ වේදනාව වැඩිවිය. මම බලාසිටියෙමි. මොහොතින් මොහොත ගෙවී යද්දී ඇගේ දෑසට කඳුළු පිරෙනු මට පෙනිණ.”ඒ පාර අඬනවා. අර මොකෝ”මට නොසිතාම කියවිණ. කඳුළු පිරුණු දෑසින් ඉදිරියට පැමිණි ඈ එක්වරම මගේ දෙපා සිප ගත්තාය.”මහත්තය අපට සමාවෙන්න”ඇගේ මුවින් පිටවූයේ ඒ වචන පෙළ පමණි. අනතුරුව ඈ ඉකිබිඳින්නට වූවාය. වහා එතැනට පැමිණි සකුන්තලා ඈ නැඟිටුවාගෙන කාමරය තුළට කැටුව ගියාය. මගේ පුදුමය දෙගුණ තෙගුණ විය.”මොකෝ මේ?මම චින්තාගෙන් ඇසුවෙමි.”අනේ මන්ද?””ඒ ළමය ඇවිත් තියෙන්නෙ තමන්ගෙ නංගිගෙ ස්වාමිපුරුෂය තමන්ගෙ දෑසින්ම දැකගන්න”රාමචන්ද්‍රන් මංජේශ්වරීගේ සහෝදරියගේ එනම් රංගනාතාගේ පැමිණීම සාධාරණීකරණය කිරීමට උත්සාහ දැරුවේය. මා ඉදිරියේ තවත් ගැහැනියක අඬනු දැකීමට මම කැමති නොවීමි.”අඬන්න එපා කියන්න”මම චින්තාට කීවෙමි. චින්තා සිටියේ අන්ද මන්ද වූ ස්වභාවයෙනි. රාමචන්ද්‍රන් මා සමඟ මිදුලට බැස්සේය. මල්ගස්වලට යාන්තමට පණ පිහිටා තිබුණි. ඒ රංගනාතාගේ පැමිණීම නිසා විය යුතුය.”ඇත්තටම මංජේශ්වරී ගැන කිසිම ආරංචියක් නැද්ද. ඈට මොකද වුණේ?”මොහොතක් නිසොල්මනේ ගතවන්නට ඉඩහැර මම රාමචන්ද්‍රන්ගෙන් ඇසුවෙමි. අප දෙදෙනා සිටියේ සේපාලිකා ගහයට ගල්බංකුවේ වාඩිගෙනය. අහසේ සුදු වලාකුළු ඉරි අඳිමින් තිබිණ. කළුවර වැටෙන්නට තව ටික වේලාවක් ඉතිරිවී තිබුණි. දාස් පෙති සුවඳ නාස්පුඬු හාරවන්නට විය. දෙමළිච්චන්ගේ හඬ වෙනුවට කපුටු නාදයක් ළඟම ඇසෙන්නට විය. ගොදුරක් සොයාගත් ඔවුන් නෑදෑයින් අමතනවා විය යුතුය.”කාක කරච්චල්...”සකුන්තලා එළියට බැස්සේ එසේ කියමිනි. ඈ ඉදලක් අතැතිව පැමිණ ශූ ශූ ගෑවාය. එහෙත් කපුටු කරච්චලයේ අඩුවක් නොවීය. කපුටන් වැඩි වැඩියෙන් වත්ත කෙළවරට පියාඹා එනු පෙනිණ.”කපුටො අඬන එකත් අසුභයි”රාමචන්ද්‍රන් ද උන් එළවීමට උත්සාහ ගත්තේය. උන් සිටියත් නැතත් කෑගැසුවත් මට කාරි නැත. මගේ සිත පොරබදන්නේ කපුටු නාදය සමඟ නොවේ. සිත පුරා දෝංකාරය දෙන පාළුවත් හුදකලාවත් සමඟය.”අපි යනව පේනයක් අහන්න”රාමචන්ද්‍රන් හීන් ස්වරයෙන් කීවේය. කවදද යන්නෙ කොහාටද යන්නෙ ඒ කිසිවක් ඇසීමට මට උවමනාවක් නොවීය. රාමචන්ද්‍රන්ලා දැනුවත්ව හෝ නොදැනුවත්ව ඔවුන්ගේ නෑදෑයෝ හෝ මංජේශ්වරීගේ දෙමාපියෝ ඈ සඟවාගෙන ඇතැයි යන අදහස ද මගේ යටිසිතේ සැඟවී තිබේ. එසේම මංජේශ්වරීගේ අතුරුදන් වීම රාමචන්ද්‍රන්ලාට කිසියම් අන්දමකින් බලපා ඇති බවක් ද පෙනෙන්නට තිබේ. සියල්ල තේරුම් ගත නොහැකි මහා අපභ්‍රංසයකි. හෝඩුවාවක් සොයාගැනීම පැටලුණු නූල් බෝලයක කොනක් සොයාගැනීම වැනිය.“හිමාලය කිට්ටුව තාපසයෙක් ඉන්නව. හැම දෙයක් ම දිවැසින් දකින කෙනෙක්.”රාමචන්ද්‍රන් දිගින් දිගටම කියවයි. මා අසා සිටිනවාද නැද්ද යන බව පවා දැන ගැනීමට ඔහුට උවමනාවක් නැත.“ගමනට පුරා දවසක් යනවා.”කපුටු හඬ නැවතී තිබිණ. උන් කොහි පියාඹා ගියා දැයි සිතන්නට පවා ඉඩක් නැත. ඒ වෙනුවට පොල් කිච්චෝ දෙදෙනෙක් පැමිණ පනුවන් අහුලා කන්නට වූහ. පරිසරය මොහොතින් මොහොත වෙනස් වන අන්දම ද සිතා ගැනීමට බැරි තරම් පුදුමාකාර ය.“මමයි සකුන්තලයි යන්න ඉන්නෙ” ගමන යෑමට මා තුළ ආශාවක් ඇතැයි ඔහු සිතනවා විය යුතු ය. මංජේශ්වරී සොයා ගැනීම මගේ එකම අරමුණ නම් මා ද ඔවුන් සමඟ යා යුතු ය. එහෙත් මගේ සිත හදිසියේ මෙහි පැමිණි රංගනාතා පසුපස ඇදෙයි. ඈ හදිසියේ ම මෙහි පැමිණියේ මක්නිසා ද මහත්තයා සමාවන්න යැයි කියමින් ඈ මගේ දෙපා බදා ගත්තේ මක්නිසා ද?“ඇයි රංගනාතා යන්නෙ නැද්ද?”නොසිතාම මගේ මුවින් ඒ වචන පිටවිය.“නෑ. එයා ලක්ෂ්මී එක්ක ඉඳීවි. වැන්දඹු ගෑනුන්ට මේ වගේ ගමන් යන එක අසුබයි. පේනෙ හරියට කියවෙන්නේ නෑ.”“මංජේශ්වරී ඉක්මනට සොයා ගන්න ඕනි.”මගේ මුවින් පිටවිය යුතු වචන රාමචන්ද්‍රන්ගේ මුවින් පිටවිය.“මාස විසි එකක් වෙන්වෙලා හිටියොත් අපේ ආගමේ හැටියට විවාහෙ අවලංගු වෙනව.”රාමචන්ද්‍රන් මා නොදන්නා තවත් යමක් කියා පෑවේ ය. මගේ සිතට දැනුණු බර තවත් වැඩි විය. අවුරුදු එක හමාරක් ගත වනතුරු සිටීමට තරම් මා අවාසනාවන්තයකු නොවේ.“නෑ, ඊට කලින් මං මංජේශ්වරී හොයා ගන්නවා. අනිත් අතට අපි බැන්දෙ කෝවිලේ නෙවෙයි. පල්ලියෙනෙ. ඉතින් හින්දු චාරිත්‍ර කොහොමද අපේ විවාහයට බලපාන්නෙ.”රාමචන්ද්‍රන් සමඟ තරහක් නැතත් මගේ එ වචන පිට වූයේ තරහිනි. රාමචන්ද්‍රන්ට ඒ බව ඒත්තු යන්නට ඇත. ඔහු මඳ වේලාවක් කල්පනා කරන බවක් පෙනිණ. සකුන්තලා තේ කෝප්ප දෙකක් රැගෙන ආවේ ඒ මොහොතේ ය. තේ කෝප්පය අතට ගත් මට වෙනදා මංජේශ්වරී තේ කෝප්පයක් සමඟ රස කැවිල්ලක් ද රැගෙන එන අන්දම මතක් විය.“මේ දවස්වල බඩගින්නට කනව මිසක් කිසිම රස කැවිල්ලක් හැදෙන්නෙ නෑ.”රාමචන්ද්‍රන්ගේ ඒ වචන සමඟ මුහුණේ සන්තාපයක් ඇඳී ගියේ ය. මම තේ කෝප්පය අතට ගත්තෙමි. පරණ කොත්තමල්ලි රසමය.“අපිත් එක්ක පේන අහන්න යන්න එනවද?”රාමචන්ද්‍රන් තේ කෝප්පය තොල ගාමින් ඇසුවේ ය. පුරුද්දට තේ කෝප්පය තොලගෑවා මිස මට එය බොන්නට පිරියක් නොවීය.“කවදද”“හෙට හවස රෑ කෝච්චියෙ නැග්ගම පහුවදා උදේට ඒ කිට්ටුවට යන්න පුළුවනි.”හෙට සිකුරාදාවකි. මට ද ගමන යෑමේ අපහසුවක් නැත. “කවදද ආපහු එන්නෙ”“ඉරිද හවස වෙන කොට දෙවියනේ කියල එන්න පුළුවන් වෙයි.”දඹදිව වන්දනාවේ යන අපේ බැතිමතුන් දින දෙකක් දුම්රියෙන් ගමන් කරන බව මට මතක් විය. මේ ගමන ද ඒ හා සමාන විය හැක. මංජේශ්වරී සමඟ මේ ගමන යන්නට හැකි වූවා නම් කොතරම් වාසනාවක් ද?“පේනයක් අහල හරි මොනව හරි කරල මටත් ඕනි මංජේශ්වරී හොයා ගන්න. එහෙනම් යමු”තේ කෝප්පය පිළිගැන්වූ සකුන්තලා බන්දේසියත් අතැතිව තවමත් අප අසල ය. රාමචන්ද්‍රන් ඈ සමඟ යමක් පැවසුවේ ය. ඈ කට පුරා සිනා සුණේ රාමචන්ද්‍රන්ගේ වචන අනුමත කරමිනි.අපටත් නොදන්වාම ඉර බැස ගොස් තිබිණ. අඳුර පැමිණියේ සියලු හඬවල් හීන්සැරයක් බවට පත් කරමිනි. කපුටන් පමණක් නොව කුරුළු රෑන් ද කූ®ඩු කරා ඇදී ගොස් තිබිණ. බර කරත්තයක ගෙජ්ජි හඬ පාර දෙසින් ඇසිණ. ඒ ගැල් පෙරහරක් නොව ගවයන්ට කන්නට පඳුරු පටවාගෙන යන බර කරත්ත දෙකකි. ගැල්කරුවන්ගේ මුවින් සිහින් ගීත රාවයක් පිටවෙයි. වචන තේරුම් නොගිය මුත් ගීත රාවය කන්කළුය.උදයකුමාර ද මේ ගමනට කැන්දාගෙන යෑමට සිතූ මුත් ඔහු මට බැන වැදුණේය.“පිස්සු වැඩ. උඹත් උන්ගෙ රැවටිලි විශ්වාස කරනවද?”“මේ වගේ වෙලාවට හරිදේ වැරදි දේ තේරුම් යන්නෙ නෑ උදය. ගඟේ ගිලෙන්න යන මිනිහ පිදුරු ගහක හරි එල්ලෙන්නයි හදන්නෙ කියල අපේ කියමනකුත් තියෙනවනෙ.”“මට කමක් නෑ. උඹ ඕන එකක් කරගනිං.”පසුදා හැන්දෑවෙ අපි ගමන ඇරඹුවෙමු. සකුන්තලා වේල් කිහිපයකටම කෑම සාදාගෙන විත් තිබුණි. දුම්රියට නැගගත් මුත් අපට කිසිම විනෝදයක් නොවීය. සිත් තුළ පැවති සන්තාපය ද ගමනට එක් විය. රාමචන්ද්‍රන් මා සමඟ කතාවට වැටෙද්දී සකුන්තලා නිදි කිරුවා ය. මටත් තද නිදිමතක් දැනිණ. නිදන මැදිරියක ගමන් කළ නිසා අපට නිදිමත කරදරයක් නොවීය. අපි තිදෙනා ම නින්දට වැටුණෙමු.පසුදා පහන් වනවිට අපි හිමාලය සමීපයට පැමිණ සිටියෙමු. ඉන්පසු පැය ගණනක් ම අප බසයෙන් යා යුතු විය. ගමන දැඩි වෙහෙසකාරී එකකි.“පයින් යන්නත් තියෙනව.”රාමචන්ද්‍රන් බස් රියෙන් බැස්සේ එසේ කියමිනි.“සකුන්තලා දේවිට යන්න පුළුවන් ද?”“අපොයි පුළුවන්. හැතැප්ම තුනකට වැඩි නෑ මංජේශ්වරීලගෙ ගෙදරට යන්නත් හැතැප්ම දෙක තුනක් පයින් යන්න ඕනි. ඒකනෙ කෙල්ල මෙහාට ම වෙලා හිටියෙ. ගමන හරි දුෂ්කරයි.“හිමාලය නගින්නත් තියෙනවද?”“අපොයි නෑ. තාපස තුමා ඉන්නෙ කන්ද පාමුල. ආරාමයක් තියෙනව. ආරාමය හදාදීල තියෙන්නෙ විදේශිකයෙක්. අපිට වගේ ම නැති වෙච්චි අයෙක් හොයා දීපු පිනට.”අපට කුඩා කඳු ගැට කිහිපයක් නගින්නට බසින්නට සිදුවිය. රූස්ස ගස් අතරින් යන්නට සිදුවූ නිසා අව් රශ්මියක් ඇඟට නොදැනිණ. ගස් අතු පතර සිසාරා හමා ආ සුවඳේ සිහිලසක් විය. සපු මල් පියලි බිම වැටී දසත සුවඳ දෙන්නට විය. ඉන්දියාවේ සමහර තැන්වල ඇවිද්ද මා බිම වැටී තිබූ සපුමල් පියලි දුටුවේ ප්‍රථම වතාවට ය.වරක් මංජේශ්වරී සපුමලක් ගැන කීවා මට මතකය.කුඩා ගල්ලෙන් කිහිපයක් පසුකරගෙන ගිය අපි ගල්ලෙනක් හා බද්ධ වූ කුඩා ආරාමයක් වෙත පැමිණියෙමු.ළිප් ගල් තුනක් මත කුඩා මුට්ටියක් තබා තිබිණ. ළිප ගින්දර නිවී තිබූ අතර මම මුට්ටියට නෙත් යොමු කළෙමි. කහ මිශ්‍ර කිරි දියරක් එහි වියමතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103206</link>
    <topic>භාෂාව තේරුම් ගත් මුල් ගුරුන්නාන්සේ</topic>
    <author/>
    <content>භාෂාව තේරුම් ගත් මුල් ගුරුන්නාන්සේඉතාමත් නොදියුණු ගම්මානයක පිහිටි මෙම ප්‍රාථමික පාසල පිහිටා තිබුණේ වයඹ පළාතේ පොල් ත්‍රිකෝණයට අයත් බිංගිරියට ආසන්න පිටිසරබද ප්‍රදේශයකය. එක් දහස් නවසිය හැත්තෑ එකේ වර්ෂයේ මෙකී පාසලේ සේවය කළ සිරිවර්ධන මුල් ගුරුන්නාන්සේ හා මාරි ගුරුතුමිය එම නොදියුණු ගම්මානයේ පිහිටි මෙම පාසල දියුණු කිරීමෙහිලා අති උදාර සේවාවක් ඉටුකළ ගුරු භවතුන් දෙදෙනෙක් වූහ.ගමේ දෙමවුපියන්ගේ හා ඔවුනගේ දූ දරුවන්ගේ අමුතුම භාෂා විලාශය හා ක්‍රියාදාම ඉතාමත් නොදියුණු වූ අතර දිනපතා තම දරුවන් පාසලට එවීමට හෝ දරුවනට උගැන්වීමට හෝ තම ගමේ පිහිටි මෙම පාසල දියුණු කර ගැන්මට හෝ ඔවුන්ට කිසි අවශ්‍යතාවක් නොවීය.උදෑසන පාසලට පැමිණ ගමේ අස්සක් මුල්ලක් නෑර ළමයින් සොයා ඇවිද ළමයින් බලහත්කාරයෙන්ම පාසලට කැඳවා ගෙනවිත් ඔවුනට අකුරු කියා දීම මේ ගුරු භවතුන් දෙදෙනාගේ දෛනික පුරුද්ද විය. දරුවන් පාසලේදී රැක බලා ගැනීම මෙම ගුරුවරුන් දෙදෙනාට දුෂ්කර කාර්යයක් විය. ඒ ඔවුන් ඉඩක් ලත් විටකදී ගුරුන්ගෙන් අවසරයක් නොලබා පාසලෙන් පැන යන බැවිනි.ගමේ පාසලේ කාලයක් තිස්සේ සේවය කිරීම නිසා සිරිවර්ධන මුල් ගුරුන්නාන්සේට හා මාරි ගුරුතුමියට එගම් වැසියන්ගේ හා දරුවන්ගේ භාෂා විලාශය හොඳින් හුරු පුරුදු විය.මේ අතර දිනක් ප්‍රදේශය භාර මාණ්ඩලික අධ්‍යාපන නිලධාරිවරයා මෙම පාසලට හදිසියේ පැමිණියේ ඉගැන්වීම් කටයුතු පිළිබඳව සොයා බැලීමටය. ඔහු සිරිවර්ධන මුල් ගුරුන්නාන්සේත් සමඟ ප්‍රථමයෙන්ම පහේ පන්තියට ගියේ පන්ති සමීක්ෂණය සඳහාය. නිලධාරිවරයා මුලින්ම “සිරියා” සිසුවා අමතා “අටෙන් පහක් අඩු කළ විට කීයක් ඉතිරි දැයි” ඇසුවේ ළමයින්ගේ ගණිතමය දැනුම පිරික්සීම සඳහාය.භාෂා විලාශය නොතේරුණු “සිරියා” නිරුත්තව සිටිනු දුටු මාණ්ඩලික අධ්‍යාපන නිලධාරිවරයා සිරිවර්ධන මුල් ගුරුන්නාන්සේ අමතා “සිසුනගේ දැනුම ඉතා අල්ප යැයි” පැවසුවේ චෝදනාත්මකවය. නැවත සිරියා ඇමතූ මුල් ගුරුන්නාන්සේ “ඈ අඩා! තොගෙ මහ එකා පේයාවො අට දෙනෙක් අල්ල ගෙන ඊයේ හැන්දෑවේ ගෙදර ගෙන ආවා. ඉන් පස් දෙනෙක් තොගෙ අම්ම උයලා තොපි ගිලා බෑව. දැන් පේයාවො කී දෙනෙක් ඉතිරි ද බොල” යැයි ඇසුවේය.ප්‍රශ්නය හොඳ හැටි තේරුම් ගත් “සිරියා” ගත් කටටම “මහ එකා ගෙනා පේයාවුන් අට දෙනාගෙන් පහක් උයල ගිලා බෑව නම් ඉතිරි තුන් දෙනායි” පැවසුවේ මාණ්ඩලික අධ්‍යාපන නිලධාරිවරයා මවිතයට පත් කරවමිනි.එම ප්‍රදේශයේ ව්‍යවහාර භාෂාව තේරුම් ගෙන ඒ අනුව කටයුතු කරන සිරිවර්ධන මුල් ගුරුන්නාන්සේ හා මාරි ගුරුතුමිය ගැන මනාව පැහැදුණු මාණ්ඩලික අධ්‍යාපන නිලධාරිවරයා මුල් ගුරු මේසය වෙත ගොස් ලොග් සටහන් පොත අතට ගෙන “ප්‍රදේශයේ ව්‍යවහාර භාෂාව තේරුම් ගෙන” ඒ අනුව කටයුතු කරන සිරිවර්ධන මුල් ගුරුන්නාන්සේට හා මාරි ගුරුතුමියට ප්‍රසංසාත්මකව “ඉගැන්වීම් කටයුතු ඉතා සතුටුදායක” යැයි සටහනක් තැබුවේය.(මෙහි නම් මනඞකල්පිතය. මෙය සත්‍ය සිද්ධියකි)විශ්‍රාමලත් ආචාර්යඩී. එන්. දිසානායකකොස්වත්ත - බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103207</link>
    <topic>මනරංජන දර්ශනීය ලංකා...</topic>
    <author>සේයාරූ - චන්ද්‍රසේන පෙරේරා</author>
    <content>මනරංජන දර්ශනීය ලංකා...උණහපුළු සෙනෙහස - කණ්ඩලම දියට ගිය ළඳුන් - උඩප්පුව සේයාරූ - චන්ද්‍රසේන පෙරේරාඔබ නෙත ගැටෙන අප රටේ සොඳුරු දසුන් පහත ලිපිනයට අප වෙත යොමු කරන්න.මනරංජන දර්ශනීය ලංකා’සිළුමිණ’, ලේක්හවුස්,ඩී.ආර්.විජේවර්ධන මාවත,කොළඹ 10.ඊමේල් - editor@silumina.lk(එවන ඡායාරූප JPEG-Images ලෙසින් එවිය යුතුය.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103208</link>
    <topic>වේලිඔය රත්තරං</topic>
    <author>ජැක්සන් ඇන්තනී</author>
    <content>වේලිඔය රත්තරංදඹ රත්තරනින් මගේ අල්ල පිරී ගියේය. එය සිහිනයක් නොවී සැබෑවක් වූ හේතුවෙන් මගේ සංචාරක මතක සිත ආඩම්බර වී සිටී. වී ඇටයක ගනකමේ සිට කුඩා දුහුවිල්ලක් දක්වා වූ තරමේ රත්තරන් කැට අහුරක් මගේ අල්ලේ රැඳවූ වේලිඔය ‘සැලුන් අය්යා’ මගේ පුදුමය දෙස බලා සිටියේ ය.“සෑහෙන්න බරයි” මම කීවෙමි.“ඔතන මංචාඩි දහයක් විතර ඇති. මංචාඩියක් රුපියල් හයසිය පනහ ගණනේ මුදලාලි ගන්නවා. වේලිඔය ගමේ මිනිහෙක් ෆූල් ට්‍රයි කරලා දවසකට කොහොම හරි මංචාඩියක් ගරා ගන්නවා.”මම තවදුරටත් අන්ද මන්ද වී සිටියෙමි.මගේ රට ඛනිජ සම්පත් අතින් පිරිපුන් රටක් යැයි මා ඉගෙන ගෙන තිබුණට ලංකාවෙන් රත්තරන් පහළ වී ඇතැයි කී කලෙකවත් මා උගෙන නැත. අටේ පන්තියේ දී තරමේ ඉගෙන ගෙන තිබූ අප්‍රිකාවේ රත්තරං පතලක් බලන්නට 2006 දී ගිය අවස්ථාවක් ගැන මට මතකය. එදා ඉරිදා දවසක්ව තිබූ බැවින් ලෙසොතෝ සිට කෲගර් යන පාරේ තිබූ රත්තරන් පතල බලන්නට මට ඇතුළට යන්න නොහැකි විය. එහෙත් මම ඕස්ට්‍රේලියාවේ බැලරට් (Ballarat) රත්තරන් පතල හොඳින් බැලුවෙමි.ඕස්ට්‍රේලියාවේ මෙල්බර්න් නුවර සිට ඇඩිලේඩි පාරේ ඇති ඓතිහාසික රත්තරන් පතල සංචාරය ප්‍රිය පුරවරකි. අද එහි රත්තරන් කර්මාන්තය සිදු නො කලාට රත්තරං තේමා කොට ගත් සංචාරක කර්මාන්තයක් එහි හොඳින් සිදුවෙමින් පවතියි. උපා උපදාස ප්‍රමුඛ මෙල්බර්න් නුවරවාසී ශ්‍රී ලාංකේය හිතවතුන් පිරිසක් සමඟ මම බැලරට් ගම්මානයට පැමිණියෙමි. මුළු ගම්මානය ම 19 වැනි සියවසේ බැලරට් රත්තරන් ආකරය ලෙස නැවත සැරසී සිටී. මේ සංචාරක නුවර පැදකුණු කරන්නේ අශ්ව රථයෙනි. අසරුවා ඇතුළු මුළු නුවරම සේවක සේවිකාවෝ 19 වැනි සියවසේ පැරණි ඇඳුම් ආයිත්තමින් සැරසී සිටිති.ආකරයෙන් රත්තරන් ඉල්ලම පාදා ගන්නා තැන සිට ඒවා උණු කර රත්තරන් කුටිටියක් තනා ගන්නා තෙක් මුළු කථා ප්‍රවෘත්තියම හොඳින් අධ්‍යයනය කළ හැකි පරිදි ඉදිරිපත් කෙරෙයි. සංචාරකයෝ ප්‍රීති සිතින් යුතුව රත්තරන් පතල පිළිබඳ ඉගෙන ගනිති. රත්තරන් පතල සහ කර්මාන්ත ආයතනය හැරුණු කොට නගරයේ කඩ සාප්පු හා නිවාස ද ඒ පැරැණි යුගයේ ලෙසින් ම සංරක්ෂණය කොට ඇත.මම ඓතිහාසික නගරයක ඇවිද ගියෙමි. බැලරට් කඩමණ්ඩියේ ඇති තේ කොළ විකුණන කඩයේ මගේ සිත නතර විය. 19 වැනි සියවසේ ලෝකයේ ම තිබූ හොඳම තේ වනාහි ලංකාවේ වගා කරන ලද ‘ලිප්ටන් සිලෝන් ටී’ ය. එහි ලිප්ටන්ගේ සිලෝන් ටී අලෙවි කරන කඩයක් තිබී ඇත. එය ද තවමත් ඒ බෝඩ් ලෑල්ල සමඟම සංරක්ෂණය වී තිබේ.බැලරට් රත්තරන් පතලේ දී අධ්‍යයනය සඳහා රත්තරන් කුට්ටියක් අතට ගත් මා කී කලෙකවත් ලංකාවේ දී රත්තරන් අහුරක් අතක දරා ගන්නට හැකි වේ යැයි නො සිතුවෙමි. අප්‍රිකානු රත්තරන් පතල දෙස ඈත සිට බලා සිටි මම බලංගොඩ නිම්නයේදී ඌව වෙල්ලස්සට මායිම්ව, බලහරුව වේලිඔය ගම්මානයේදී රත්තරන් ගරන මිනිසුන් හමුවේ යැයි කිසිවිටෙකවත් නොසිතුවෙමි.එහෙත් වේලිඔයේදී මගේ අත්ල රුවා ගත්තේ නිකං රත්තරන් නොව දඹ රත්තරන් බව මට හොඳින් විශ්වාසය. වේලිඔය වනාහි දකුණු කඳු පව්ව යට බළංගොඩ නිම්නයේ කල්තොටට ඔබ්බෙන් ඇති පළාත් සීමා ගම්මානයකි. මට වේලිඔය පිළිබඳ ඔත්තුව ලබා දුන්නේ මොනරාගල බණ්ඩාර මහතා ය. එහෙයින් මා මොනරාගල සිට බුත්තල පසුකොට වැල්ලවායට පැමිණ වැල්ලවාය සිට තණමල්විල පාරේ කුඩාඔය දක්වා පැමිණ එතැනින් දකුණට හැරී හම්බෙගමුව, බලහරුව පසුකරගෙන වේලිඔයට පැමිණියෙමි.වේලිඔය යනු අම්බලන්තොටින් මුහුදට වැටෙන වළවේ ගඟේ ඉහළ ඉහත්තා අතු ගංගාවකි. එය බෙරගල, හල්දුම්මුල්ල දෙස සිට වැගිරෙන කුඩා දියසීරාවන්ගෙන් සැදුණු සුන්දර නදී තීරයකි. වේලිඔය වනාහී මේ ඉසව්වේදී පළාත් සීමා ඇති කරයි. සබරගමු පළාත සහ ඌව පළාත බෙදී වෙන් වන්නේ වේලිඔය හරහායි. බළංගොඩ, කල්තොට පසු කළ සැණින් අපට හමුවන්නේ වේලිඔයයි.මොනරාගල බණ්ඩාර මහතාගේ ඔත්තුවෙන් මා වැල්ලවායේ සිට වේලිඔය පැමිණිය ද කොළඹ සිට යන්නකුට රත්නපුර පාරේ බළංගොඩින් කල්තොටට බැස ඉතා ඉක්මනින් වේලිඔයට පිවිසිය හැකි බව මා දැනගත්තේ එහි ගිය පසුවයි. බණ්ඩාර මහතා මට හමුවන්නට සැලැස්සූ වේළිඔය සැලුන් අයියා සමඟ මා මේ ගමේ සැරිසරද්දී ඊට පෙර මා එහි පැමිණ ඇති නියාවක් දැනෙන්නට පටන්ගත්තේ ය. ඒ ඔස්සේ ඉව කර බැලූ මට මගේ තවත් සුන්දර මතක තිතක් ළං ළං වී පෙනෙන්නට විය.ජයන්ත චන්ද්‍රසිරිගේ ‘අග්නි දාහය’ චිත්‍රපටය රූපගත කරන්නටත් මගේ ‘අබා’ චිත්‍රපටයේ රූපතල සොයන්නටත් මීට පෙර දෙවතාවක් ම මා වේලිඔය හරහා ගොස් තිබුණි.අග්නිදාහය සඳහා මාසයකට අධික කාලයක් අප කල්තොට නතර වී සිටියත් වේළිඔය රත්තරන් පහළවීම පිළිබඳ ප්‍රවෘත්තිය කිසිවෙක්වත් අප සමඟ කීවේ නැත. දැනට දශක දෙකකට අධික කාලයක් පුරා වේලිඔය ගැමියන් රත්තරන් ගරද්දී මුළු ලංකාවම එය නො දැන සිටියේ උවමනාවෙන් ද? නුඋවමනාවෙන් ද?මා රත්තරන් සොයා වේලිඔය සංචාරය කළේ 2011 පෙබරවාරි 01 වැනිදා ය. ලානිනා උඩු සුළං තත්ත්වය හේතුකොට ගෙන ලංකාවට බරපතළ වර්ෂාවක් ඇද හැලෙමින් තිබුණි. වේලිඔය දෙගොඩතලා ගොස් ගං දියෙන් දෑල ඉවුරු පවා කඩා යමින් තිබූ හේතුවෙන් රත්තරන් ගරන්න ගැමියන් ගඟට බසින්නේ නැත. හේන් කුඹුරු නියඟයෙන් දැවී යන විට එදා වේල පිරිමසා ගැනීම සඳහා ගැමියෝ ගඟට බැස්සෝ ය.ඒ දිනවල P.M. සෙනෙවිරත්න මුදලාලිගේ කඩයේ දඹ රත්තරන් කුඩු ඕනෑ තරම් තිබේ. එහෙත් වස්සානයේ මට දැක ගත හැකි වූයේ මංචාඩි 10 ක කුඩා රත්තරන් අහුරක් පමණි.කොටවෙහෙරමංකඩ විද්‍යාලයේ විදුහල්පති සුනිල් සරත් කුමාර මහතා වෙත මගේ ඕනෑකම ප්‍රකාශ කළ විට එතුමන් තම පාසලේ ගුරුවරයකු වූ කේ.ඩබ්. සුනිල් පෙරේරා මහතා මට හඳුන්වා දුන්නේ ය. එතුමන් වේලිඔය රත්තරන් පිළිබඳ බොහෝ තොරතුරු දත්තේ සියලු කරුණින් මා පෝෂණය කළේ ය.මම සැලුන් අයියා සහ සුනිල් පෙරේරා සමඟ වේලිඔය ගෙවල් කිහිපයකම ඇවිද්දෙමි. හැම ගෙදරකම කුඩා කුප්පිවල රත්තරං කුඩු සහ විවිධ වර්ණ කුඩා ගල් ආදිය ආරක්ෂා කර තිබේ. ගඟ උතුරා ඇති හෙයින් ගඟට බැසගත නො හැකිව තිබුණ ද සමහර ගැමි ගැහැනුන් ඊට පෙර දින ද බත් වළඳෙන් රත්තරන් ගරා ඵල රහිතව ගෙදර ඇවිත් තිබුණි.වේලිඔය රත්තරන් ගරන්නේ මැණික් ගරනවා වැනි තාක්ෂණයකින් නොවේ. වේලිඔය ගඟේ මැණික් ගැරීම සඳහා ගොඩ දමන කුරුඳුවැල්ල හෙවත් ඉල්ලම ගරා අවසන් කළ පසු එය ගැමියන්ගේ රත්තරන් ඉල්ලම බවට පත්වෙයි. ගෙඟ් උඩ වැලි තට්ටුව සුදු පැහැතිය. වැලි ගොඩ දමන්නන් සුදු වැලි තට්ටුව ඉවත්කළ විට පෑදෙන කුරුඳුවැල්ල කළු පැහැති ය. මේ වැල්ල ගැරූ කළ ය රත්තරන් මතු වන්නෙ.එහෙත් ඊට උඩු සුදු වැල්ලේ ද රත්තරන් ඇති බව සැලුන් අයියාගේ මෙන් ම මොනරාගල බණ්ඩාර මහතාගේ ද විශ්වාසයයි. සිමෙන්ති අනන්න ගෙනියන සුදු වැලි කියුබ් එකක රත්තරන් මන්චාඩි කීපයක් ඇති බව ඔවුන්ට අත්දැකීම් සහිත විශ්වාසයක් පවතී. වේලිඔයෙන් ගෙන ගිය වැල්ලෙන් ගෙවල් කපරාරු කළ ගෙහිමියන් තම බිත්ති පුරා රත්තරන් ඇති බව නො දත්තාට ගම හරහා නිතර යන එන වැලි ලොරිවල රත්තරන් ඇති බව වේලිඔය ගැමියෝ දනිති.සෙනෙවිරත්න මහතා තම නිවෙසේ තබා තිබූ කුඩා මංජුසා කිහිපයක් ගෙන ඒවායෙහි ආරක්ෂිතව තිබූ රත්තරන් කුඩු මවෙත පෙන්වීය. රත්තරන් කුඩුවලින් මගේ අත්ල පිරී යන විට නගරයේ ස්වර්ණාභරණ මාලිගාවකදී නො වූ තරම් මගේ අත බර වුණි. එවිට සුනිල් සරත්කුමාර මහතා මට පැහැදිලි කළේ මේ රත්තරන් ‘දඹ රත්තරන් කියා ය. දඹ රත්තරන් වලින් කෙළින් ම ආභරණ සෑදිය නොහැක. ඒවාට තඹ (Copper) එකතු කළ යුතු ය. සැලුන් අයියා සිත්තැවුලින් තම කර අතගෑවේ ය.“මහත්තයා විශ්වාස කරන්ඩ!මගේ කරේ තිබ්බා පවුම් අටමාරක චේන් පොටක්. තනිකර වේලිඔය රත්තරංවලින් හැදෙව්වේ. මට වැඩි කාලයක් ගියේ නෑ. මාස හතර පහකින් එකතු කළා.”ඉවසීම සීමා රහිත වූ කල මම ඉස්සරවීමි.“කෝ දැං ඒ මාලේ?”“1988 දී මාව භීෂණයට අහු වුණා. එතෙන්දි මට මගෙ මාලෙ නැති වුණා.”වේලිඔය රත්තරන් කතාව මාධ්‍ය ගත කිරීමට මම තරමක් බිය වීමි. වේලිඔයට සිදු නො වේවායි ප්‍රාර්ථනා කළ හැකි බරපතළ ඛේදාන්තයක් මම දකුණු අපි‍්‍රකානු ලෙසොතෝ රාජ්‍යයේදී අත්දැක තිබුණෙමි.ලෙසොතෝ රාජ්‍යය යනු දක්ෂිණ අප්‍රිකාවේ ඇති ඩ්‍රැකන්ස්බර්ග් කඳු මුදුනේ පිහිටි ‘ආකාස රාජ්‍යයයි’. Diamond of the sky ලෙස ඒ රාජ්‍යය හඳුන්වන්නේ උස් අහසක මහ පොළොව පිහිටා තිබූ ආකාරයේ පිහිටීම නිසා ය. මා ලොසොතෝවේ මලුටි කන්ද තරණය කළේ මූදු මට්ටමේ සිට මීටර් 3000 ක් උසින් යුතු ලෙට්සිං දියමන්ති පතල නැරඹීම සඳහා ය. අති විශාල නූතන යන්ත්‍රෝපකරණ යෙදූ මෙම පතලින් දැනට ලෝකය හඳුනාගෙන ඇති විශාලතම දියමන්තිය ද හමු වී ඇත. ලෙට්සින් දියමන්ති හඳුන්වන්නේ ච්ඪචථධදඤ ධට බඩඥ ඵඬර කියා ය. ලෝකයේ ඇති මුහුදු මට්ටමින් උස ම දුර්ලභ ‘ආකාස දියමන්ති’ හමුවන ලෙට්සිං ආකාරය මට වේලිඔය දී මතක් වුණේ ඇයි?මම අප්‍රිකාවේ දී ලෙට්සිං හි ඉතිහාසය සොයා බැලුවෙමි. ඉතා නො දියුණු බන්ටූ එඬේරුන් දිවි ගෙවන ලෙසොතෝවේ මලුටි කඳු මුදුනේ ද සිටියේ දරිද්‍රතාවෙන් හෙම්බත් වූ දූපත් එඬේර ගෝත්‍රිකයින් ය. වැසි කාලයේ කඳු මුදුන් සේදී යත්දී කුඩා වීදුරු කැට වැනි පාෂාණ විශේෂයක් මේ ගැමියෝ අහුලා ගත්හ. වේලිඔය ගැමියන් ලෙස ම මලුටි කන්දේ එඬේරු ද ඒ ගල් කැට එකතු කොට මසේරු නගරයේ ව්‍යාපාරිකයින්ට විකුණා බඩ වියත රැක ගත්හ.ඒවා දුර්ලභ සහ වටිනාකමින් වැඩි දියමන්ති බව දකුණු අප්‍රිකානු රාජ්‍යයට ආරංචි විය. ලෙසොතෝ නමැති ස්වාධීන රාජ්‍යය පිහිටන්නේ දකුණු අප්‍රිකාව මැද ය. ලෙසොතෝව තවමත් පාලනය කරන්නේ රජ කෙනෙකි. මොසෙශේ නම් වර්තමාන රජ්ජුරුවන්ට මුළු ලෙසොතෝව ම අයත් ය. එහි නගරය හැර ගමේ ඉඩම් වලට ඔප්පු තිරප්පු නැත.භූ පති වන්නේ මොසෙශේ රජ්ජුරුවන් ය. දකුණු අප්‍රිකාව 1965 දී කිං මොසේශේට මුදල් දී මලුටි කන්ද මිලදී ගෙන ඇත. දැන් ලෙට්සිං දියමන්ති ආකරයේ අයිතිය ඇත්තේ දකුණු අප්‍රිකාවට යි. ලෙට්සිං දියමන්ති ආකරයේ කුලී කම්කරුවන් වී ඇත්තේ අතීතයේ මලුටි කන්දේ දියමන්ති ඇහිලූ අහිංසක ගැමියන් ය. ඔවුන් විසින් ඔවුන්ගේ මාතෘ භූමිය හාරා සොයා දෙන ‘ආකාස දියමන්ති’ සියල්ල දකුණු අප්‍රිකානුවෝ තම රටට ගෙන ගොස් අලෙවි කරති. දියමන්ති විකුණන දකුණු අප්‍රිකාව පොහොසත් ය. දියමන්ති ගරන මලුටි ගැමියන් තවමත් දුප්පත් ය.දෙයක් වේ නම් යම් සුදුස්සාට ම අයිති විය යුතු ගොවි දන මනා වූ ලබා ගන්නා සේ ම ගම් බිම්හෙන්රි ජයසේන පරිවර්තනය කළ බ්‍රෙෂ්ටියානු තේමාවට අනුව වේලිඔය මහ පොළොව අයිති එහි පරවේණි ගැමියන්ට යි. මේ ඌව වෙල්ලස්සයි. 1818 විමුක්ති අරගලයේ විරුවන් හක්මන් කළ පුණ්‍ය භූමියයි. වේලිඔය, බලහරුවට පහළින් දියබෙද්ම සහ අලුත්වෙල කියා ගම්මාන තිබේ. කැප්පෙටිපොළ වීරයා මහ අධිකාරම් ධූරයට පත් කළ විල්බාවේ උන්නාන්සේ නම් රජ්ජුරුවන්ගේ රාජ මණ්ඩපය සකස් කළේ ද දියබෙදීම, අලුත්වෙල ගම්මානවල ය.මොනරවිල කැප්පෙටිපොළ, බූටෑවේ රටේරාල, කිවුලේගෙදර මොහොට්ටාල, ඇල්ලේපොල ආදී ප්‍රභූ නායකයින් මෙහෙයවූ විමුක්ති අරගලය රොබට් බ්‍රවුන්රිග් විසින් අමානුෂික මැඬලීමකට ලක් කළේ ද මේ ඉසව්වලදී ම ය. කොටවෙහෙර මංකඩ, බලහරුව, වේලිඔය සහ හම්බෙගමුව ගැමියන්ට වේලිඔයේ රත්තරන්වල හිමිකාරත්වය ලැබිය යුතු වේ. එහෙත් ඔවුන්ගේ ගමේ සම්පත විධිමත් ව පෙරා ගන්නට අවශ්‍ය තාක්ෂණික පොහොසත්කම සහ විද්‍යාත්මක පර්යේෂණය පමණක් නගරය විසින් සිදුකර දිය යුතු ය.වළවේ ගඟේ අතු ගංගාවක් වූ වේලිඔය නිම්නය අද වනවිට අතහැර දමන ලද පුරාවිද්‍යා පරිශ්‍රයකි. හම්බෙගමුව සහ බලහරුව දෙසට ගලන වේලිඔය නිම්නයේ “වළංකටු ඉල්ලම” පිහිටා ඇත. එහෙම මුළු මහ පොළොව පුරා ගන වළංකටු විසිරී තිබේ. වයඹ දිග ලංකාවේ විල්පත්තු වන රක්ෂිතය මැද හමුවන පොම්පරිප්පුවත්, කුරුණෑගල පාරේ ඇති ඉබ්බන්කටුවත්, ඇඹිලිපිටියේ දී සොයා ගත් රංච මඩමත් පුරාවිද්‍යාඥයින් විසින් පිරික්සා ප්‍රකාශයට පත් කොට ඇති වෙනත් “වළංකටු ඉල්ලම්” ය.ඛ්ම්බෙගමුවේ වළංකටු ඉල්ලමේ ගැමියන් මිදුල අතු ගාද්දී ඉදලට අසුවන වර්ණවත් පබලු ඇට සහ මැණික් කැට වනාහි අතීතයේ එගම ඉසුරුමත් කතුන් විසින් ගෙල පැලඳි ආභරණ ශේෂයන් ය. හිල් විඳින ලද වර්ණ ගල් කැබලි සහ පබලු පමණක් නොව VOC කාසි ද වේලිඔය ගැමි ගෙවල දී ඔවුහු මට පෙන්වූහ.වේලිඔය අසබඩ ඇති පිළිමද්දාර නම් ගම වනාහි පිළිම + ඇද්ද + ආර පිළිමද්දාර ලෙස වරනැගී ඇත යැයි එහි ගැමියෝ පවසති. පිළිමද්දාර හරහා ගලන වේලිඔයේ විශාල බුදු පිළිමයක් ඇත. ගඟ මැද ඇති මේ පිළිමය ගඟෙහි දිය සිඳෙන කලට පෙනෙන්නට පටන් ගනි. කිසිදු පුරාවිද්‍යා ආරක්ෂණ වැඩපිළිවෙළකට හසු නොවී දිනෙන් දින ජරාපත් වන එවැනි පුරා වස්තුන් මා මගේ ඇස් දෙකින් ඕනෑ තරම් දැක ඇත්තේ ශ්‍රී ලංකාවේදී පමණි. වෙනත් රටවල අකුරක් කෙටූ කුඩා ගල් කැටයක් වුව හමු වුණි නම් එය මහා පුරාවස්තුවක් ලෙස ගෞරව සත්කාරයෙන් පිදුම් ලබයි.වේලිඔයේ ගැමියන්ගෙන් සමු ගන්නා විට හවස් වී නො තිබුණත් මගේ සිත අඳුරු බර වී තිබුණි. මේ මහ පොළොවේ මොනතරම් ස්වභාවික සම්පත් ආකර බිහි වී ඇත්ද? කලක් අප මුතු දිවයින වී තිබිණ. ඉංග්‍රීසි ව්‍යාපාරික ප්‍රජාව ලංකාවේදී මුතු තාරාවගේ බඩ පලා බිජු ගත්ත වටු වැද්දන් වූ හේතුවෙන් මුතු දිවයින මුතු වැරුවා ය. සින්බෑඩ් ද සේලර්ලා සපායර් මැණික් හොයාගෙන ආ සපරගමුව, පසුගිය යුගයේ තායි, චීන, මැලේසියානු ‘බයර්ස්ලාගේ’ වෙළෙඳපොළක් වී තිබුණි.එහෙත් වේලිඔය තවමත් වළවේ ගඟට ගලා බසී. වේලිඔයේ රත්තරන් වළංකටු ඉල්ලමේ පබළුවත් කෞතුකාගාරයක ප්‍රදර්ශනය වී නොමැත. ඕස්ට්‍රේලියාවේ බැලරට් රත්තරන් ආකරයේ ඓතිහාසික ආකර්ෂණය වේලිඔය රත්තරන්වලට ආරෝපණය වී ගැමි රත්තරන්වල තිබෙන අහිංසක සහ අවංකකමට ලෝකයක් විවර වුවහොත් මලුටි කන්දේ ලෙට්සිං දියමන්ති වලට වූ අප්‍රිකානු අසාධාරණය වේලිඔය ගැමියන්ට අත් නොවනු ඇත.ලබන සතියේ මම ඊතණවත්තේ වැටුණු හිටිහාමිගේ ඊතලය සොයා යමි.ජැක්සන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as1103209</link>
    <topic>යහපත් පැවැත්මක් ඇත්තාට ලැබෙන ප්‍රතිඵල ද යහපත්ය</topic>
    <author>සාකච්ඡා කළේ : රමණී සුබසිංහ</author>
    <content>යහපත් පැවැත්මක් ඇත්තාට ලැබෙන ප්‍රතිඵල ද යහපත්යසිංහල ශබ්දකෝෂයේ ප්‍රධාන කර්තෘ බස්නාහිර පළාතේ ප්‍රධාන සංඝනායකආචාර්ය අකුරටියේ නන්ද හිමිපසුබිම් කතාවබුදුරජාණන් වහන්සේ ජීවමාන සමයෙහි සැවැත් නුවර ‘ධම්මික’ නම් වූ උපාසකයෙක් විසී ය. අඹුදරුවන් සමඟ සැපවත් ජීවිතයක් ගත කළ හෙතෙම සිල් ඇත්තේ විය. යහපත් ගති පැවතුම් ඇත්තේ විය. දීමෙහි ඇලුනේ විය.මෙසේ ධාර්මිකව කල් යවන උපාසක තෙමේ කල් යත්ම රෝගාතුර විය. ආයුෂ ද පිරිහී ගියේය. ගිලන්ව වැතිරී සිටින ධම්මික උපාසකට බණ ඇසීමෙහි ආශාවක් ඇති විය. භික්‍ෂූන් වහන්සේට නිවසට ආරාධනා කොට ‘ස්වාමිනී. ඔබ වහන්සේ දැකීම මට මහත් වූ සැනසීමකි. මහත් වූ පිහිටකි. සියලු බුදුවරුන් විසින් අත් නොහැර ගෙන ආ ‘මහා සතිපට්ඨාන සූත්‍රය’ වදාරනු මැනවි’ යි ඉල්ලා සිටියේ ය. භික්‍ෂූන් වහන්සේ මහා සතිපට්ඨාන සූත්‍රය දේශනා කරන්නට පටන් ගත්හ.ඒ අවස්ථාවේ ධම්මික උපාසක ගේ පින් මහිමයෙන් මෙහෙයවුණු සදෙව්ලෝවැසියෝ එක් එක් දෙව්ලොවින් දෙව්රිය සයක් ගෙනවුත් උපාසකට පෙනෙන සේ අහසෙහි තබා ‘මේ රියට නගින්න, මේ රියට නගින්න, අපි ඔබ දෙව්ලොවට ගෙන යන්නෙමුයි කියා සිටියහ. මේ දුටු උපාසක තෙමේ ධර්ම දේශනාවට බාධා නොකොට, ඒ අවසන් වන තුරු ඉවසන්නැයි අතින් සන් කර සිටියේ ය. ඒ දුටු භික්‍ෂූන් වහන්සේ බණ නවතන්නට කීවේ යැයි සිතා ධර්ම දේශනාව නවතාලූහ.ඒ අවස්ථාවේ ධම්මික උපාසක ගේ දරුවෝ ‘අහෝ, අප පියාණන් පෙර කිසි කලෙකත් මෙසේ නොකළේ ය. කොතරම් බණ ඇසුවත් සෑහීමකට පත් නොවුණේ ය. බණ ඇසීමට භික්‍ෂූන් වහන්සේ ගෙන්වා ගත්තේ ද පියාණන්මය. දැන් ඔහු ම බණ නවතන්නට කියන්නේ ය. මරණයට බිය නොවන්නේ කවරෙක් දැ’ යි කියමින් හඬා වැලපෙන්නට වූහ. භික්‍ෂූන් වහන්සේ ද ආපසු විහාරයට වැඩියහ. ධම්මික උපාසක තෙමේ හඬන දරුවන් දැක ‘නුඹලා කුමක් නිසා හඬන්නේ දැයි’ විමසන්නේ ය.’බණ අසන්නට භික්‍ෂූන් වහන්සේ වැඩම වූයේ පියාණන් ගේ ම කැමැත්තෙනි. බණ අසනවේලෙ හි අතින් සන් කොට බණ නවතාලු බව අපි දුටුවෙමු. මරණ බියෙන් එසේ කළේ යැයි සිතා අපි හැඬුවෙමු’ යැයි දරුවෝ කී හ.එවිට උපාසක තෙමේ ‘මම උන්වහන්සේට බණ නවතාලන්නට නොකීවෙමි. සදෙව්ලෝවැස්සෝ තම තමන් ගේ දෙව්ලොවට එන ලෙස මට හඬ ගැසූහ. බණ අසන බව කියා මදක් ඉවසන ලෙස අත නගා කීවෙමි. ඒ හැර භික්‍ෂූන් වහන්සේට බණ නවත්තන්නට නොකීවෙමි’ යි කීවේ ය.ඒ අවස්ථාවේ ම තම දරුවන් අමතා ‘දරුවනි, හඬා නොවැලපෙන්න. මම දැන් තුසිත දෙව්ලොවට යමි. නුඹලාත් මා සමීපයට එන්නට සිතා තව තව පින් දහම් කරන්න. සිල් රකින්න. දන් දෙන්න. බණ භාවනා කරන්න. පස් පව් නොකරන්න. කේලාම් කීමෙන්, රළු බස් බිණීමෙන් වලකින්න. වැරැදි වැඩ කිසි කලෙකත් නොකරන්න. කරුණාව මෛත්‍රිය ආදී වූ ගුණ දහම් වඩන්න.’ යැයි අවවා දී කලුරිය කොට තුසිත දෙව්ලොවින් ආ රථයෙහි නැඟී සිටියේ ය.පෙරළා විහාරයට වැඩි භික්‍ෂුන් වහන්සේ ධම්මික උපාසක බණ නවතාලන්නට කී බව බුදුරජාණන් වහන්සේට දන්වා සිටියහ. එවිට උන්වහන්සේ ධම්මික උපාසක තෙමේ බණ නවතන්නට නොකී බවත්, තමන් රැගෙන යන්නට ආ සදෙව් ලෝ වැසියන්ට මදක් ඉවසන ලෙස කී බවත්, දැන් හෙතෙම තුසිත දෙව්ලොව උපත ලද බවත් වදාළහ.එවිට භික්‍ෂූන් වහන්සේ, ‘ධම්මික උපාසක තෙමේ නෑයන් මැද ඉතා සතුටින් ජීවත් වූයේ, මරණයට පත් වී ද සතුටු විය හැකි තැනකම උපන්නේය’ යි කී හ. ඒ අවස්ථාවේ ‘මහණෙනි! නොපමා වූ ගිහියෙක් හෝ වේවා, පැවිද්දෙක් හෝ වේවා සියලු දෙනා සියලු තැනම සතුටු වෙති’ යි වදාරා ඉහත ගාථා ධර්මය ද දේශනා කොට වදාළහ.’දුල්ලභංච මනුස්සත්තං’මිනිසත් බව ලැබීම ඉතා දුර්ලභ අවස්ථාවක් බව බුදුරජාණන් වහන්සේ දේශනා කොට වදාළහ.දෙවියන්ට පවා පින්කර ගැනීමට ඇති අවස්ථා දුර්ලභය. මිනිස් බවයේ උපත ලැබීම සුගතියට යාමක් ලෙස සලකන්නේ එහෙයිනි. තිරිසන් කුලයේ, අපායේ ඉපදුණු සත්ත්වයාට ද පින් කරගැනීමට අවස්ථාවක් ලැබෙන්නේ නැත. උදාර ගුණධර්ම වඩා ලැබුණු මිනිසත් බවින් උපරිම ප්‍රයෝජන ලබා ගත යුතුවන්නේ මේ නිසාය.බුදුරජාණන් වහන්සේ පුද්ගලයන් සිව්දෙනකු පිළිබඳ හඳුන්වා දී තිබේ. අඳුරෙන් ආලෝකයට ගමන් කරන අය, ආලෝකයෙන් අඳුරට ගමන් කරන අය, අඳුරෙන් අඳුරට යන අය සහ ආලෝකයෙන් ආලෝකයට යන අය වශයෙනි. එහි දී ආලෝකයෙන් ආලෝකයට හා හැක්කේ මිනිසාට පමණි.යහපත් පැවැත්මෙන් යුතු පුද්ගලයාට ලැබෙන ප්‍රතිඵලය ද යහපත් බව බුදු දහමේ සඳහන්ය. හින්දු ආගමේ ද මේ ධර්මතාවය පිළිගනී. උදෑසනින් පිබිදෙන ඔබ ගෙමිදුල ඇමද පරිසරය පිරිසුදු කළේ යැයි සිතන්න. ඒ දකින ඔබ සිත පහන් වේ. නිවෙසට එන යන අය ගේ ද සිත් පහන් වේ.පෝ දිනක පන්සල් යන ඔබ සිල් සමාදන් වූයේ යැයි සිතන්න. පරමල් ඉවත ලා, මලසුන් පිරිසුදු කොට, බෝ මළුව ඇමද එහි සෙවණ යට ආගමික වතාවත්වල නිරත වන ඔබ ගේ සිතට දැනෙන සතුට, පහන් සිතිවිලි, වෙනත් ගසක් යට සිටීමෙන් ලැබෙන්නේ නැත.නිර්ලෝභී පුද්ගලයා දානමය පිංකමකදී එහි ගුණාත්මක බව මිස විය හියදම් ගැන සලකන්නේ නැත. හොඳම තත්ත්වයේ ආහාරපානවලින් දානය සැකසීම ඔහු ගේ බලාපොරොත්තුවයි. පින්කම අවසානයේ ඔහු ලබන සතුට, අසීමිතය.මරණාසන්න මොහොතක, මරණ බියෙන් තැතිගත් සතෙකු ගේ ජීවිතය බේරා ගන්නට ඔබට අවස්ථාවක් ලැබුණේ යැයි සිතන්න. අඩුම තරමේ ජල බඳුනක වැටී ඉන් බේරෙන්නට දඟලන කුඩා කුහුඹුවකු බේරා ගත්තේ යැයි සිතන්න. ඔබට මොන තරම් සතුටක් දැනේ ද?අයහපත බැහැර කර යහපත ම සිදු කිරීමෙන් මේ ජීවිතයේ දී ම කෙනකුට සතුට ලබා ගත හැකිය. අප ගේ ජීවන ප්‍රතිපදාව විය යුත්තේ ද එයම බව බුදුරජාණන් වහන්සේ දේශනා කොට වදාළහ.අප ගේ චර්යාවන් හසුරුවා ගත යුතු වන්නේ කෙසේ ද?’අත්ත හිත පරහිත’තමාට හිත පිණිස වන ලෙසය. අනුන්ට ද හිත පිණිස වන ලෙස ය.’අත්ත ව්‍යාපාද’ ‘පර ව්‍යාපාද’තමන් විපතේ හෙලන, අනුන් ද විපතේ හෙලන ක්‍රියාවන්ගෙන් දුරස් විය යුතුය. භාග්‍යවතුන් වහන්සේගේ ධර්මය බොහෝ දෙනා ගේ හිත පිණිස, බොහෝ දෙනා ගේ සුව පිණිස, ලෝකයාට අනුකම්පාවෙන් දේශනා කරන ලද ශ්‍රේෂ්ඨ ධර්මයකි. ඒ ධර්ම මාර්ගයේ ගමන් කරන බෞද්ධයා, මෙලොව පරලොව ජීවිතයේ සාර්ථකත්වය අපේක්‍ෂා කරන පුද්ගලයා වර්ධනය කළ යුතු ගුණ දෙකකි. එනම් කරුණාව සහ ප්‍රඥාවය. කරුණාවන්ත පුද්ගලයා සියලු සත්ත්වයන් කෙරෙහි දයාවන්තය. පරිත්‍යාගශීලීය. ඉවසීම ආදී උතුම් ගුණාංගයන්ගෙන් පරිපූර්ණය. ප්‍රඥාව නම් බුද්ධිමත් බවයි. බුද්ධිය ගැන නොසලකා කරුණාව පමණක් දියුණු කරන පුද්ගලයාටත් කරුණාව ගැන නොසිතා බුද්ධිය පමණක් වර්ධනය කරන තැනැත්තාටත් තම ජීවිතය සාර්ථක කර ගත නොහැකි ය. ඒ සඳහා කරුණාවත්, ප්‍රඥාවත් දෙකම සමසේ වැඩිය යුතුය. බෞද්ධ ඉගැන්වීම නම් එයයි.බෞද්ධයකු වීමට බවුතීස්ම කිරීම අවශ්‍ය නැත. යම් පුද්ගලයකු බුදුරජාණන් වහන්සේ දේශනා කොට වදාළ ධර්මය තේරුම් ගෙන, එය සත්‍යය මාර්ගය බව පිළිගෙන, ඒ ධර්මය පිළිපදින්නට උත්සාහ කරනවා නම් ඔහු බෞද්ධයකු බවට පත්වේ.බුද්ධ දේශිතය ජීවිතයේ ප්‍රතිපත්ති ක්‍රමයකි. එහිදී යහපත් දැකීම, යහපත් කල්පනාව, යහපත් වචනය, යහපත් කර්මාන්ත, යහපත් දිවි පෙවෙත, යහපත් වෑයම, යහපත් සිහිය, යහපත් සමාධිය යන ආර්ය අෂ්ටාංගික මාර්ගය ජීවිතයේ ප්‍රතිපදාව බවට පත්කර ගත යුතුය.යහපත් ජීවිතයක් සඳහා ආර්ථිකය දියුණු කර ගැනීම අවශ්‍ය බව බුද්ධ දේශනාවේ සඳහන්ය. එහෙත් තෘෂ්ණාවෙන්, ධනය රැස් කිරීම හෝ, අන්‍යයන් තලා පෙළා ධනය රැස්කිරීම හෝ, සමාජයට අහිතකර ප්‍රතිඵල අත්වන අයුරින් ධනය රැස් කිරීම බුදු දහමට පටහැනිය.පුද්ගලයා ගේ මෙලොව දියුණුවට හිත සුව පිණිස ඉවහල්වන ධර්ම කරුණු සතරක් පිළිබඳව වරක් භාග්‍යවතුන් වහන්සේ දීඝජානු කෝලිය පුත්‍රයාට දේශනා කොට වදාළහ. තමන් ගේ වෘත්තීය පිළිබඳ මැනවින් ඉගෙන එහි දක්‍ෂවීම, අනලස්වීම හා අනුන් ලවා කරවීමට සමත්වීම හෙවත් ‘උට්ඨාන සම්පදාව‘ එහි පළමුවැන්නය. දෙවැන්න ආරක්ඛ සම්පදාවය. දහදිය මහන්සියෙන් උපයාගත් ධනය සොරුන් විසින්, රජුන් විසින් පැහැර ගත නොහැකි පරිදි රැක ගැනීමය.තමන් පවින් වළකන, යහපතෙහි ම යොදවන, බුද්ධිමත්, ගුණවත් අවංක මිතුරන් ඇසුරු කිරීම හෙවත් ‘කල්‍යාණ මිත්තතා’ තෙවැන්නය. අය – වැය විමසා හොඳින් දැන, නොමසුරුව ජීවිතය පවත්වා ගැනීම, එනම් ‘සමජීවිකතාව‘ සිව් වැනි කරුණය.එහි දී ම කෙනකු ගේ පරලොව හිත සුව පිණිස වන ධර්ම කරුණු හතරක් පිළිබඳව ද පෙන්වා දුන්හ. ඔහු ශාස්තෘන් වහන්සේ කෙරෙහි, ධර්මය කෙරෙහි විශ්වාසය ඇති, එනම් සද්ධා ගුණැති අයකු විය යුතුය. ප්‍රාණ ඝාතයෙන්, සොරකමින්, කාමයෙහි වරදවා හැසිරීමෙන්, මත්පැන් පානයෙන් වැලකිය යුතුය. එනම් සීල ගුණය පවත්වා ගත යුතුය. තෘෂ්ණාවෙන් මිදීම හෙවත් චාග ගුණය ඇති තැනැත්තකු, දුකින් මිදීමට හෙවත් නිර්වාරණය අවබෝධයට ඉවහල් වන ප්‍රඥාව දියුණු කර ගන්නා අයකු විය යුතුය.මෙසේ තම ජීවන ප්‍රතිපදාව සකසා ගන්නා පුද්ගලයා මෙලොව, පරලොව යන දෙලොවම සාර්ථක කර ගන්නේය.බුදුරජාණන් වහන්සේ ගේ රූපකාය පිළිබඳව ම සිතා උන්වහන්සේ දකින්නට ම පැවිදි වූ වක්ඛලී හාමුදුරුවෝ අමතා වරක් බුදුරජාණන් වහන්සේ මෙසේ දේශනා කළහ.’කිං තේ වක්ඛලි ඉමිනා පූති කායේන’’වක්ඛලී, කුණු වැගිරෙන මේ ශරීරයෙන් ඇති ප්‍රයෝජන කවරේ ද?’සෝ ධම්මං පස්සති, සෝ මං පස්සති.’’මා දකින්නට කැමති නම් ධර්මය දැකිය යුතුය.’ යනුවෙනි.2600 වැනි සම්බුද්ධත්ව ජයන්තිය ලෝකවාසී බෞද්ධයාට ඉතාම සුවිශේෂී ය. සම්බුද්ධත්ව ජයන්තිය සැමරීම සඳහා පිළිවෙතින් පෙළ ගැසෙන අප කළ යුතු වන්නේ ‘අත්ත හිත’ ‘පරහිත’ යන ජීවන ප්‍රතිපදාව ප්‍රගුණ කිරීම ය. ප්‍රතිපත්ති පූජාවට මුල්තැන දීමය. අප ගේ ශාස්තෘන්වහන්සේ ගමන් කළ මාර්ගයට ළං වීමට උත්සාහ කිරීම ය.සාකච්ඡා කළේ : රමණී සුබසිංහඡායාරූපය : විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=as11032010</link>
    <topic>“රේඛාවෙන් ආදරය” සේමගේ තෙළිතුඩ නැතිව ආදරය පෙන්වයි</topic>
    <author/>
    <content>“රේඛාවෙන් ආදරය” සේමගේ තෙළිතුඩ නැතිව ආදරය පෙන්වයිසේමගේසිතුවම් දැක්ම 20 - 31 දක්වාප්‍රවීණ චිත්‍ර ශිල්පී, “කලාසූරී” ජයසිරි සේමගේ තමාගේ ළඟම එන ඒක පුද්ගල චිත්‍ර ප්‍රදර්ශනය, වර්ණයෙන් තොර, රේඛාවට මුල් තැනක් දෙමින් “රේඛාමය චිත්‍ර ප්‍රදර්ශනයක්” වශයෙන් ඉදිරිපත් කිරීමට දැන් සියල්ල සූදානම් කර ඇත. චිත්‍ර ශිල්පියාගේ සිතේ පහළ වෙන ඕනෑම සිද්ධියක් තේමාවක් යටතේ චිත්‍රයට නැගීම “කිසිම වටිනාකමක් නැති” රේඛා චිත්‍රයක් වනු ඇත.ජයසිරි සේමගේ විසින් මෙවර ඉදිරිපත් කරන මෙම රේඛා චිත්‍රයන්හි, ඉතා සුපරීක්ෂාවෙන් නැරැඹිය යුතු මෙන්ම “ඉතා අර්ථවත්” ඇති, කෙනෙකුගේ මනස “භාවනාවකට” ගෙන යන තරම් කල්පනාකාරීව සිතිය යුතු සංධිස්ථානයක් වනු නොඅනුමානයි.සේමගේ ගේ මෙවර තේමාව, ආලය, ආදරය, කරුණාව මෙන්ම අලංකාරයයි. රේඛාවක් තුළින් ‘ආලය’ නිරූපණය වීමක් මෙම ප්‍රදර්ශනයේ නැත.ඒ රේඛාවට, සිංහල චිත්‍ර කලාවේ එන ලිය පොට, ලියවැල, ඉපැරැණි පුෂ්ප වර්ග, පලාපෙති, ගල් බිංදු වැනි සිංහල මෝස්තරාවලියේ එන සැරසිලි මෝස්තරයෙන් මෙම රේඛා තවත් අලංකාර වී ඇත. ඉතා සරළව පටන්ගත් ‘රේඛාව‘ ක්‍රමයෙන් ලියපොටට මිශ්‍ර වී, ලියවැල කරා ගොස්, එයට අලංකාරය, ලාලිත්‍යය, අලංකාරය මිශ්‍ර වී, ‘භාවනාවක්’ මෙන් ඉතා දුරට ගොස්, නොදැනුවත්වම, සිංහල චිත්‍ර කලාවේ “පුෂ්ප”යකට සමානව අවසන් වනු ඇත.සේමගේ විසින් ඉදිරිපත් කරනු ලබන මෙම චිත්‍ර ප්‍රදර්ශනය, මෙතෙක් කිසිම ශ්‍රී ලාංකික චිත්‍ර ශිල්පියකු ඉදිරිපත් නොකළ ප්‍රදර්ශනයකි. වෛරය, ක්‍රෝධය, ඇණකොටා ගැනීම්, අඬ දඹර වැනි සිද්ධීන්ට තම සිත කිසිසේත් නැඹුරු නොවන බව සේමගේ පවසයි.“මම කවදාවත්ම, ජීවිතේට මිනී මැරුමක්, ක්‍රෝධය හෝ වෛරය දක්වන තේමාවන් යටතේ චිත්‍රයක් නිර්මාණය කර නැහැ. එවැනි සිද්ධියක් කිසිසේත් මගේ සිතේ පහළ වන්නේත් නැහැ. අහිංසක ආලය, ආදරය, කරුණාව ආදි තේමාවන් අනුව පහළ වූ සිද්ධීන් මම මෙවර “රේඛාවන්” තුළින් සැරසිලි ක්‍රමයට ඉදිරිපත් කරනවා” යි සේමගේ පවසයි.චිත්‍ර 150 ක් පමණ අලුතින්ම නිර්මාණය කර ඇති මෙම ප්‍රදර්ශනය, ගල්කිස්සේ, දුම්රියපොළ පාරේ, අංක 03 දරන ‘සේමගේ කලාගාරයේදී’ මෙම මාර්තු මස 20 වැනිදා සිට 31 දක්වා, කලා රසිකයන්ට නොමිලයේ නැරැඹිය හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103201</link>
    <topic>හොඳටම ඇති</topic>
    <author>එඩ්වඩ් චන්ද්‍රසිරි</author>
    <content>හොඳටම ඇතිතමාට උදෑසන විශ්ව විද්‍යාලයට යන අතරමඟදී මුණ ගැසෙන මහාචාර්ය වරයා දුටු වහාම “ගුඩ් මෝනිං සර්!” යනුවෙන් සුබ පැතීම සූරියා ගේ සිරිතකි. ඒත් ඒ කිසිම අවස්ථාවක ඊට ප්‍රතිචාර දැක්වූයේ මහාචාර්යවරයා නොවේ.ප්‍රතිචාර දැක්වීම කෙසේ වෙතත් සිනාවකින් හෝ තොරව එය නොඇසුණාක් මෙන් යාම ඔහුගේ සිරිතයි.දිනක් සූරියා සුපුරුදු පරිදි මහාචාර්ය වරයාට සුබ පතද්දී ඔහුගේ මිතුරු ආචාර්ය වරයකු ද ඔහු සමඟ විය.“ඇයි මිස්ටර් ජිනදාස අර ළමයා සුබ පතනවා ඇහෙන්නෙ නෑ වගෙ හිටියෙ” මිතුරා ඇසුවේ පුදුමවෙමිනි.“මීට අවුරුදු දොළහකට කලිනුත් ඔය විදියටම ගෑනු ළමයෙක් මට සුබපැතුවා. අන්තිමට මට කසාද බඳින්ඩ වුණෙ එයාව. එදා මම ඉගෙන ගත්ත පාඩම හොඳටම ඇති.” මහාචාර්යවරයා පිළිතුරු දුන්නේ මුහුණ කළුකර ගනිමිනි.අමුතුවෙන් මොකටද?වෙසක් පෝයදා තමා බැලීමට ආ ලලිත්ගෙන් ඔහුගේ පෙම්වතිය වන දිලානි මෙසේ ඇසුවාය.’ලලිත් අපි අද යමුද අනේ තොරන් බලන්ඩ.’’ඔයා මගෙ ළඟ ඉන්දැද්දි අහවල් දේකටද ආයෙ තොරන් බලන්ඩ යන්නෙ ළමයො?’ ලලිත් දිලානි ගේ අතින් අල්ලා ඇය තමා ළඟ හිඳුවා ගනිමින් කීවේය.කොයි වගේ ද?සිංහල අවුරුද්දට බඩු ගෙන ඒමට නගරයට ගිය හේමන්ත බඩු මලු රැසක් රැගෙන ආපසු ආවේ ත්‍රීවිලරයකිනි.ත්‍රීවිලරයෙන් බා ගත් බඩු මලු දෙකක් දෑතට ගත් චම්පා දෙස බලා හේමන්ත මෙසේ කීය.’ඔයා කිව්වනෙ මතක ඇතුව රතිඤ්ඤා ටිකකුත් ගේන්ඩයි කියල. ගෙදරට ඕනැ කරන අනික් බඩුමුට්ටු ගනිද්දී මට ඒක සම්පූර්ණයෙන්ම අමතක වෙලයි තිබුණෙ. මම බඩු අරගෙන සල්ලි ගෙවද්දි ඔයගොල්ලන්ගෙ අම්මා වගෙ ගෑනු කෙනෙක් කඩේට ගොඩවුණා. ඕන් එතකොටයි මට රතිඤ්ඤා මතක් වෙලා ඒවා ගත්තෙ.’දන්නෙ නැත්තෙ මමද?’පුතා ඔයා මැනර්ස් දන්නෙ නැද්ද? ඔහොම සද්ද ඇහෙන විදියට තලු ගහගහ කෑම කන්ඩ එපා.’ අනෝමා තරවටුවක ස්වරූපයෙන් තම පුතා දෙස බලා කීවේය.’අම්මනෙ මැනර්ස් දන්නෙ නැත්තෙ. කෑම කන තැන්වල නැවතිලා බලා ඉන්න එපා.’ පොඩිඑකා කීවේ තලු මරමිනි.ඒකට මේක’මේ මඟුල් ෆොටෝ එකේ තමුසෙගෙ කොණ්ඩෙයත් අගේට තියෙන්නෙ. මොකක්ද සරණපාල කොණ්ඩේ සම්පූර්ණයෙන්ම යන්ඩ හේතුව?’ සතිඅන්ත හවස් වරුවක සරණපාලගේ නිවෙසට ගොඩවූ සමරකෝන් ඇසුවේ සාලයේ කැබිනෙට්ටුවක් මත රඳවා තිබූ ඔහුගේ මංගල ඡායාරූපය දෙස කුහුලින් බලමිනි.’කොණ්ඩේ ගියේ හිතේ අමාරුවට.’සරණපාල බැරෑරුම් ස්වරූපයක් මුහුණට නඟා ගනිමින් කීවේය.’හිතේ අමාරුවට හේතුව මොකක්ද?’ වැඩුණු කුහුලින් සමරකෝන් ඇසීය.’කොණ්ඩේ යාම.’ සරණපාල කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103202</link>
    <topic>මනුරංග කට අරියි</topic>
    <author>හිරුණි</author>
    <content>මනුරංග කට අරියිපසුගිය වකවානුවේ එෆ්. එම්. නාලිකාවලින් නිතර ඇසුණු ලහිරු පෙරේරා ගයන “සුදු ගවුමේ ඇයි මඩ ගෑවුණේ” - “රම්බර්” සහ “රතු රට කජු” වැනි ගීත පද රචනය කළේ මනුරංග විජේසේකර. කෙසේ වෙතත් මේ දිනවල වැඩිපුරම දෝෂ දර්ශනයට ලක් වෙන මනුරංග තමා පද රචනය කළ ගීත පිළිබඳව “රසඳුන” සමඟ මෙලෙස අදහස් දැක්වූවා.“මම ගීත ලියන්නේ අසන්නන්ට උත්තේජනයක් ලබා දෙන්නයි. මම පුංචි කාලේ ඉඳලම පුරුදු වෙලා තියෙන්නේ අපේ රට ගැන ඉහළින්ම හිතන්නයි. ඒත් මට නොපෙනෙන අඩුවක් වැරැද්දක් මගේ පද රචනාවල ඇති වග මට වඩා සංගීත ක්ෂේත්‍රයේ ජ්‍යෙෂ්ඨයන්ට දැනෙනවා නම් ඒ සාධාරණ දෝෂාරෝපණයන්ට මම හිස නමනවා. මම තාමත් මේ ක්ෂේත්‍රයට නවකයෙක්. මගේ වැරැදි අඩුපාඩු ඇත්නම් ඒවා හදාගෙන ඉදිරියට යන්න මේ හැම විවේචනයක්ම මට ප්‍රයෝජනවත් වෙයි කියා මම හිතනවා.”අපේ සංගීත ක්ෂේත්‍රයේ ගී පද රචිකාවන් ගේ ගොන්නට තවත් ගී පද රචිකාවියක් පසුගියදා එකතු වුණා. ඇය ශ්‍රී ලංකා ගුවන් විදුලි සංස්ථාවේ නිවේදිකාවක් ලෙස කටයුතු කරන තනූජා සූරිය බණ්ඩාර. ගුවන් විදුලි සංස්ථාවේ නිෂ්පාදනය වන ‘භක්ති පූජා’ සහ ‘නැවුම් මිහිර’ විශේෂාංග සඳහා ගී පද රචනයෙන් දායක වී ඇති තනූජා ලියූ ‘කොළඹ නගරය හමුවේ’ (කිත්සිරි ජයසේකර) සහ වලා පෙළේ සැංගී’ (උරේෂා රවිහාරි සමඟ අනිල් කුමාර පෙරේරා) ගීත මේ දිනවල ගුවන් විදුලියෙන් ප්‍රචාරය වෙනවා.ළඟදීම රොහාන් ශාන්ත බුලේගොඩ සහ චන්දන ලියනාරච්චි ගායනා කරන මගේ ගී සංකල්පනා කිහිපයකුත් අහන්න ඔබට හැකි වේවි.තනූජා අප හා කියා සිටියා.ප්‍රවීණ ගායකයකු මෙන් ම ගී පද රචකයකු ද වන වර්නන් පෙරේරා ගැන අලුත් තොරතුරු පසුගිය කාලයේ අපට දැනගන්න ලැබුණේ නෑ. එහෙත් පසුගිය දිනක අපට අසන්නට ලැබුණේ ඔහු දැන් ලේඛන කලාවට එක් වී සිටින බවකුයි.සුප්‍රසිද්ධ ඉංග්‍රීසි ජාතික ලේඛක ජේම්ස් හැඩ්ලි චේස් ලියූ ත්‍රාසජනක නවකතා සිංහලයට පරිවර්තනය කරමින් වර්නන් ලේඛන කලාවට පැමිණ සිටියි. ඔහුගේ ප්‍රථම පරිවර්තනය ‘සිතිජ ඉම’ නමින් පසුගියදා නිකුත් වුණා.“මේ දවස්වල මම මගේ දෙවැනි පරිවර්තනය කරගෙන යමින් ඉන්නේ. ‘නීති නාසකයා’ නමින් තව නොබෝ දිනකින් මේක මුද්‍රණයට බාර දෙනවා.සුරස පොත් ප්‍රකාශක ප්‍රේම් දිසානායක තමයි මේ පොත මුද්‍රණය කර බෙදා හරින්නේ. ගීත ගායනය පද රචනය වගේ ම ලේඛන කලාවක් දිගින් දිගටම කරගෙන යන්න තමයි මගේ බලාපොරොත්තුව.ආනන්ද පද්මසිරි කියන්නේ අපේ රටේ ජනප්‍රිය ගීත රැසක් රචනා කළ ගීත රචකයෙක්. මිල්ටන් මල්ලවආරච්චි ගයන ‘සීතල හිම රටේ’, එච්.ආර්. ජෝතිපාල ගයන ‘සැන්දෑවේ’, රන්ජන් රාමනායක ගයන ‘රන් සමනළ ජෝඩුව වාගේ’ වැනි ගීත රැසක් ඔහු රචනා කළා.ආනන්ද මේ දිනවල අලුත් වැඩකට අත ගහල කියල පසුගියදා අපට ආරංචි වුණා. ඔහු මේ දිනවල මහින්ද සිල්වා ප්‍රමුඛ ‘සුපර් ස්ටාර්’ සංගීත කණ්ඩායම සමඟ නොනවතින ගී වැලක් Non Stop) අඩංගු සංයුක්ත ගී තැටියකට සූදානම් වෙනවා.“මේ සංයුක්ත තැටියට ඇතුළත් වන ගීත සියල්ලම මගේ ගීත පද රචනා.ඒක මුලින් ගැයූ ගායක ගායිකාවන්ගේ හඬින් ම තමයි මේ නොනවතින ගීත වැලට එක් කරන්නේ. ළඟදීම මේ ගී තැටිය වෙළෙඳ පොළට නිකුත් කරන්න බලාපොරොත්තු වෙනවා.යැයි ආනන්ද කිව්වා.පියුමි පුරසි්ංහ අපි හඳුනා ගත්තේ සිනමා නිළියක් විදියට. ඉස් ඉස්සරලාම චිත්‍රපටයක ප්‍රධාන චරිතයකින් ඇය අප හමුවට ආවේ ‘වැඩ බැරි ටාසන්’ චිත්‍රපටයෙන්. ඊට පස්සේ චිත්‍රපට කිහිපයකින් ඇය අපේ සිනමා ප්‍රේක්ෂකයන් හමුවට ආවා.ඒත් පසුගිය කාලය ඇතුළත දිගින් දිගටම පියුමි අපට දකින්න ලැබුණේ ටෙලි නාට්‍යවලින්. පියුමි නම් කිව්වේ මේ දිනවල චිත්‍රපට වැඩිපුර හැදෙන්නෙ නැති නිසා ටෙලිනාට්‍යවලට යනවා කියලයි.සිරස රූපවාහිනියෙන් නිෂ්පාදනය කරන ‘අර්ලියා මම ආදරෙයි.’ ටෙලි නාට්‍යයට මට කතා කරලා තිබෙනවා.කාර්යාලයක වැඩ කරන තරුණියකගේ චරිතයකට. ඊට අමතරව මේ දිනවල ‘බොඳ මීදුම්’ ටෙලි නාට්‍යයේ කරන ගැමි චරිතයට මම ආසයි. සමහරු නම් මට කියනවා ගැමි චරිතයක් මට හරියන්නෙ නෑ කියලා. ඒ වුණාට මට නම් හිතෙන්නෙ ඕනම චරිතයක් මට කරන්න පුළුවන් කියලයි.උදයකාන්ත වර්ණසූරිය ගේ ‘චැලෙන්ජර්ස්’ චිත්‍රපටය මේ දිනවල තිරගත වෙනවා. මේ චිත්‍රපටයේ ප්‍රධාන නළු චරිතය රඟපාන්නේ තාරුණ්‍යයේ රසික රසිකාවියන් අතර නමක් දිනාගත් රොෂාන් රණවන ය. රොෂාන් රණවන කියන්නේ උදයකාන්ත වර්ණසූරියගේ සොයා ගැනීමක්.‘චැලෙන්ජර්ස්’ කියන්නේත් මගේ චිත්‍රපට ජීවිතේට අලුත් අත්දැකීමක් එකතු කරපු චිත්‍රපටයක්. 2011 අවුරුද්දේ ඉස් ඉස්සරලා ම තිරගත වුණු මගේ චිත්‍රපටය වුණේ ‘චැලෙන්ජර්ස්’. ඒක හින්දා ඒක මට විශේෂයි.ඒ වගේ ම මේකෙන් පස්සේ සනත් අබේසේකරගේ ‘මහින්දාගමනය’ චිත්‍රපටය තිරගත වෙනවා. ඒකෙත් මට රඟපාන්නේ මෙතෙක් කරපු චිත්‍රපටවල චරිතවලට වඩා වෙනස් චරිතයක්.මම රඟපාන්නේ රජ කෙනෙකුගේ චරිතයක්. ‘මහින්දාගමනය’ වෙසක් එකට තිරගත වෙනවා. ඊට පස්සේ ‘සුපර් සික්ස්’ චිත්‍රපටය එනවා. මේ අවුරුද්දට දැනට චිත්‍රපට තුනක් මගේ තිරගත වෙන්න නියමිතය. මම හිතන්නේ වැඩි ම චිත්‍රපට ප්‍රමාණයක් තිරගත වෙන්නේ මේ අවුරුද්දෙ තමයි. ඒ හින්දා මට 2011 වර්ෂයත් විශේෂයි.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103203</link>
    <topic>මේ ලැබෙන ආදරය හොඳට ම ඇති</topic>
    <author>ගාමිණී සුසන්ත</author>
    <content>මේ ලැබෙන ආදරය හොඳට ම ඇතිදුලානි අනුරාධා’අබා’ චිත්‍රපටයෙන් රංගනයට පිවිසි දුලානි අනුරාධා තම පළමු රංගනය සඳහා සරසවිය සම්මානයෙන් පිදුම් ලැබීමට තරම් වාසනාවන්තියක වූවාය. නර්තනය දුලානිගේ ජීවිතය බඳුය. සෞන්දර්ය විශ්ව විද්‍යාලයෙන් නර්තනය සඳහා උපාධියක් හිමිකරගත් ඇය නර්තනයේ විවිධ ඉසව් සොයා යන දක්ෂ නර්තන ශිල්පිනියකු ද වන්නීය. රංගන ක්ෂේත්‍රයට පැමිණ කෙටි කලක් වුවද ඇය මේ වන විට ඉතා සාර්ථක ලෙස පුංචි තිරය ජයගෙන ඇත. අද ‘සතුටු සාමීචිය’ වෙන්වන්නේ දුලානි සමඟ කළ කතාබහ වෙනුවෙනි.ඔබේ පළමු රංගනය සිහිපත් කළොත්...?”අබා” චිත්‍රපටයේ බුම්බුක බූතා තමයි මගේ පළමු රංගනය. ඒ සඳහා මට සරසවිය සම්මානයක් හිමි වුණා. ඒ නිර්මාණයට සහභාගී වන විට සම්මානයක් පිළිබඳ හැඟීමක්වත් මට තිබුණේ නෑ. මට තිබුණේ ජැක්සන් ඇන්තනි වැනි නිර්මාණකරුවකුගේ චිත්‍රපටයකට දායකවීමේ සතුට පමණයි. ජැක්සන් ඇන්තනි තමයි මා තුළ තිබූ හැකියාව උපරිම විදියට ‘අබා’ චිත්‍රපටයට උකහා ගත්තේ. ඒ වගේම ‘අබා’ චිත්‍රපටයේ මා එක්ක වැඩ කළ ප්‍රවීණ රංගන ශිල්පීන්ගේ උදව්වත් මගේ චරිතය ගොනඟා ගැනීමේදී මට අතිශයින්ම උපකාරී වුණා. මේ හේතූ සියල්ලම මට සම්මානයක් ලැබෙන්න බලපෑවා.ඔබ කලාවට පිවිසියේ කොහොමද?”මගෙ අම්මගෙයි විශ්වවිද්‍යාලයෙ මගෙ යෙහෙළියන්ගෙයි ඉල්ලීමට මම සිරස කුමරිය තරගයට ඉදිරිපත් වුණා. එහිදී බුද්ධිමත්ම කුමරිය වුණේ මම. ඒ තරගයෙදි මගේ නර්තනයක් දැකපු ජැක්සන් ‘අබා’ චිත්‍රපටයට සම්බන්ධ වෙන්න කැමැතිද කියලා ඇහුවා. මම ගොඩාක් සතුටින් ඒ ආරාධනය භාර ගත්තා. ඒ වන විට චන්දන වික්‍රමසිංහත් මගේ නර්තන හැකියාව ගැන ජැක්සන් ට කියල තිබුණා. ඒ විදියටයි මම ‘අබා’ චිත්‍රපටයට සම්බන්ධ වුණේ.”මොනවද මේ දිනවල ඔබ නිරතවෙලා ඉන්න කලා කටයුතු?”මේ දිනවල මම ජයනාත් ගුණවර්ධන අධ්‍යක්‍ෂණය කරන “පරාවර්ථන” චිත්‍රපටයේ රූපගත කිරීම්වලට සහභාගී වෙනවා. එහි ප්‍රධාන නිළි චරිතය නිරූපණය කරන්නේ මම. මේ චිත්‍රපටයේ වැඩ අවසන්වූ වහාම ටෙලිනාට්‍ය කීපයකම රූපගත කිරීම්වලට සහභාගි වෙන්න තියෙනවා.”’වහින්න මුතු වැස්සක්’ ටෙලිනාට්‍යයේ ‘පබළු’ට ඔබ තවමත් ආදරේද?”ඇත්තෙන්ම ඔව්. ‘පබළු’ චරිතය මඟින් රූපවාහිනිය ඉදිරියේ ඉඳගෙන සිටින ප්‍රේක්ෂකයින්ගේ සිත් තුළට යන්න මට හැකියාව ලැබුණා. ඒ දවස්වල බොහෝ දෙනෙකුගේ පවුලේ කෙනෙක් බවට පබළු පත්වෙලා හිටියා. පබළු චරිතයෙන් මම බලාපොරොත්තු වුණේ ආලින්දයේ ප්‍රේක්ෂකයින් අතර ජනපි‍්‍රය වීමයි. මගේ ඒ අරමුණ ඉටුවුණා.”ඔබ ඉදිරියේදී මෙගා ටෙලිනාට්‍යවල රඟපාන්නේ නැතිද?”ඔව්. මෙගා ටෙලිනාට්‍යවලට සම්බන්ධ වුණාම හැමදාම උදේට වැඩට යනව වගේ රූපගත කිරීම්වලට යන්න ඕන. එහෙම එක දේකට දිගටම හිරවෙලා ඉන්න කොට වෙනත් හොඳ නිර්මණයකට දායක වෙන්න ලැබෙන්නෙ නැහැ. අනෙක් කාරණය තමයි මම ඉදිරියේදී වැඩියෙන්ම යොමුවෙන්න හිතාගෙන ඉන්නෙ සිනමාවට. මේ කරුණු නිසා තමයි මම දීර්ඝ ටෙලිනාට්‍යවලට සම්බන්ධ නොවෙන්නෙ.”බලාපොරොත්තුවෙන් හිටිය ගුරුපත්වීම ලැබුණද?”තවම නැහැ. මගෙ එකම පරමාර්ථය හොඳ නර්තන ගුරුවරියක් වීම.”දෙරණ ලිට්ල් ස්ටාර් නර්තන තරගාවලියේ ඔබ විනිශ්චය මණ්ඩලයේ සිටිනවා නේද?”ඔව් ඒක ඉතා සුන්දර අත්දැකීමක්. අපේ කුඩා කාලෙට වඩා දැන් කාලෙ ළමයින්ට ඕනෑ තරම් අවස්ථා තියෙනව ඉදිරියට යන්න. ඒකට ප්‍රධාන වශයෙන්ම උදව් වෙන්නෙ මාධ්‍යය. පුංචි කාලෙදි දක්ෂතා පෙන්වන දරුවන් කොපමණ කාලයක් මේ ක්ෂේත්‍රයේ රැඳී සිටීද කියන එකයි ගැටලුව.”’විජය කුවේණි’ චිත්‍රපටයේ කුවේණිය ඔබ නේද?”ඔව් එම චිත්‍රපටයේ කුවේණියගේ චරිතය නිරූපණයට ලැබීම මම ලද භාග්‍යයක් ලෙසයි මම දකින්නේ. ඒ මොකද කුවේණිය යනු අපේ රටේ අමතක නොවන මූලාරම්භයක් නිසා. මේ චිත්‍රපටයේ රූපගත කිරීම් මැයි මාසෙ විතර පටන් ගනීවි.”යෞවන ප්‍රේමය ඔබට තවමත් ආගන්තුකද?”ඔව්. දැනට මගෙ පවුලේ අයගෙන් සහ මගෙ යහළු යෙහෙළියන්ගෙන් ලැබෙන ආදරය මට හොඳටම ඇති. මේ කාලය මම වැඩියෙන් වැය කරන්නේ මගෙ නිර්මාණ කටයුතු වෙනුවෙන්.”ඔබේ පවුලේ තොරතුරු...?”මට ඉන්නෙ අයිය කෙනෙක්. එයා විදෙස් රටක රැකියාව කරන්නෙ. අම්මයි තාත්තයි දෙන්නම දැන් විශ්‍රාමිකයි.කලා ක්ෂේත්‍රයේ ඔබේ අනාගත බලාපොරොත්තු මොනවාද?”මගේ ලොකුම බලාපොරොත්තුව තමයි විවිධ චරිත නිරූපණය කිරීම සහ කලාත්මක නිර්මාණ සමඟ දිගටම රැඳී සිටීම.”ගාමිණී සුසන්තඡායාරූපය – ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103204</link>
    <topic>නොඉඳුල් ජල ධාරාවෙන් අලංකෘත පීස්ස ඇල්ල</topic>
    <author>කේ. එස්. විජයවර්ධන</author>
    <content>නොඉඳුල් ජල ධාරාවෙන් අලංකෘත පීස්ස ඇල්ලදියඇල්ලක චමත්කාරය සැඟව පවතින්නේ ගලා හැලෙන දිය ප්‍රවාහයේ පමණක් නොවේ. ඒ අවට පරිසරය, සතා සියුපාවන් සහ ජන ජීවිතය ද එහි සොබා සෞන්දර්යය ඔපවත් කරන අංගයෝ වෙති. පසුගියදා පීස්ස දියඇල්ල නැරැඹීමට ගිය ගමනේ දී අපට මේ සියල්ල විඳගත හැකි විය.බදුල්ල දිස්ත්‍රික්කයේ පස්සර මැතිවරණ කොට්ඨාසයේ පිහිටි මේ දියඇල්ලට ළඟා වීමේ පහසුම මඟ වැටී ඇත්තේ පස්සර සිට බිබිල දක්වා දිවෙන මාර්ගයේ ලුණුගලට ආසන්න ව පිහිටි 22 කණුවෙන් හැරී හොන්ටන් වතු යාය හරහා ඇති අතුරු පාරේ කි. මී. 6 ක් ගමන් කිරීමෙනි. ලුණුගල සිට පීස්සගම දක්වා බස් රථයක් ද ධාවනය කෙරේ. අප තෝරා ගත්තේ එයට වෙනස් දුෂ්කර මගකි.ඒ බිබිල ප්‍රදේශයේ මැදගම සිට අතුරු පාරක කි. මී. 7 ක් දුර ගමන් කර කැන්දවින්න ගමට පැමිණ එහි වාහන නවතා අඩි පාරක් ඔස්සේ කඳු තරණය කිරීමෙනි. මේ මාර්ගයේ තාර දමා ඇත්තේ කැන්දවින්න දක්වා පමණි. මේ දුෂ්කර මාවතේ පියමං කිරීමෙන් අගනා සොබාදහම් අත්දැකීම් ලබාගත හැකි ය.නගරයෙන් ඈත් වුණු මේ ගම්වැසියන්ගේ ප්‍රධාන ආදායම් මාර්ගය ගොවිතැනයි. මඩ ගොවිතැන, ගොඩ ගොවිතැන සහ හේන් ගොවිතැන ද ඔවුහු කරති. අප ගමන් ගන්නා මාර්ගය කෙත් වතු, ගෙවතු සහ වන වදුලු ඔස්සේ වැටී ඇත. හේන් වගාව සඳහා භාවිත කර අත්හැර දැමු බිම්වල වනය නැවත පණ ගසා එන්නට වෙර දරයි. අඩි පාර අද්දර පිහිටි කොස් ගසින් බහුල පෙදෙසක දඬු ලේනුන් හා වඳුරන් කොස් අනුභව කරමින් සිටිනු දැකගත හැකි විය. ඈතින් ඇසුණේ මාල ගිරා රෑනකගේ කරච්චලයකි. කෙත ඉස්මත්තේ නුග ගසක් මුල දේව දානයක් දුන් සලකුණු ය. අස්වැන්න කපා ගත් ඉක්බිති දෙවියන් උදෙසා කොටසක් එලෙස වෙන් කිරීම ඌවේ ගැමියන්ගේ සිරිතකි.කඳු බෑවුම තරණය කරමින් ගමන් ගන්නා අපගේ දෙපයට වෙහෙස දැනෙයි. ඈතින් ලුණුගල ඉසව්වේ කඳුවැටි අප නෙත් මානයේ දිග හැරේ. කඳු බෑවුම්වල හෙල්මළු ක්‍රමයට සැකසූ ලියැදි අලංකාර දසුනක් මවා පායි. කුඹුරු යායේ තැනින් තැන දැකගත හැකි පැල්පත් රාත්‍රි කාලයට වගාව වනසීපාවන්ගෙන් රැක ගැනීමට තැනූ ඒවා ය. කඳු අතරින් රිදී ගොබයක් සේ කඩා හැලෙනා පීස්ස ඇල්ල අලංකාර දර්ශනයක් මවා පෑවේ ය. මට දුරදක්නයෙන් එය පැහැදිලිව නැරැඹීමට උත්සාහ කළෙමි. අප මේ ගමන් කරනුයේ මොනරාගල දිස්ත්‍රික්කයේ සිට බදුල්ල දිස්ත්‍රික්කය වෙතට ය. පරිසරයේ වියළි ස්වභාවය තුරන් වෙමින් ගලා හැලෙන ජල මාර්ග බහුල විය. එයින් ඇඟවෙන්නේ අප බදුල්ල දිස්ත්‍රික්කයට අවතීර්ණ වී ඇති බව ය.කඳු බෑවුමක් තරණය කළ අපි පීස්ස ගම්මානයට සේන්දු වුණෙමු. දියඇල්ල අසලට යාමට නම් මෙහි සිට තවත් කි. මී. 1.5 ක් පමණ පියමං කළ යුතු වේ. මේ ගම්මාන ආලෝකවත් වන්නේ ඇල්ලේ ජලය යොදා ඉදිකළ කුඩා විදුලි බලාගාරවලිනි. ඌව පළාතේ දියඇලි රැසක ජලය වියළි කාලයේදී අඩුවී ගිය ද පීස්ස ඇල්ල මාස 12 දීම ජලයෙන් පෝෂිතව කඩා හැලේ. එය වර්ෂා කාලයේදී වඩාත් අලංකාරව දැකගත හැකිය. ලුණුගල කඳුවැටියේ එළමල්පොත ප්‍රදේශයෙන් ඇරැඹෙනා මේ ජල ප්‍රවාහය පසුව කුඹුක්කන් ඔයට එක් වී ඌව පළාත සරුසාර කරමින් ගලා ගොස් යාල වනයෙන් මහ සමුදුරට එක් වේ.පීස්ස ඇල්ලේ ජලය විදුලිය නිපදවීමට මෙන් ම ගොවිතැන සඳහා ද උපයෝගී කර ගැනේ. පීස්ස ඇළ ඔස්සේ එසේ ජලය ලබාගෙන ඇත.වන වදුලු අතරින් ගමන් කළ අපි දියඇල්ල ආසන්නයට පැමිණියෙමු. ගල් පර්වතයක් අතරින් මීටර 45 ක් උසැති සෘජු ප්‍රවාහයක් සේ ජල දහරාව කඩා හැලෙන්නේ අවට වාෂ්පයෙන් නහවමිනි. ගල් පර්වතවල නිතර ජලය තැවරීම නිසා දිය සෙවෙල් බැඳී ඒවා අඳා පිටක් සේ ලිස්සයි. මේ නිසා ගලින් ගලට පැන යා යුත්තේ ප්‍රවේසමිනි. අප්‍රකටව සැඟවී ඇති නිසා මෙය නැරැඹීමට සංචාරකයන් පැමිණෙන්නේ කලාතුරකිනි. මේ නිසා අවට පරිසරය සුරැකී පවතින බව අපට දැකගත හැකි විය. තැන තැන දැමු පොලිතින් ප්ලාස්ටික් අපද්‍රව්‍යවලින් මේ සුන්දර වටපිටාව අපවිත්‍ර වී නැත.ලුණුගල කඳුවැටි අහස සිප ගන්නට මෙය ඉහළට ගොස් ඇති අන්දම අපට පෙනේ. සමහර කන්දක වනය දැක ගත හැක්කේ කඳු මුදුනේ පමණි. තේ වගා කිරීමෙන් පසු නිසරු වූ මුඩු බිම් ප්‍රදේශ අවලස්සන පදාස සේ තැන තැන දිස් වේ. සමහර කන්දක් තේ යායට යටව තිබේ. තවත් තැනක පයිනස් වන වගාවන්ය. දියඇල්ල අවට නෙල්ලි ගස් බහුලව පැතිර තිබේ. කුඹුක්, මිල්ල, මාදං, වෙලං, පලු වැනි ගස් ද අතු විහිදමින් ඉහළ නැග සිටී.කඳු හරහා ගලා එන සුළං ප්‍රවාහය දියඇල්ලේ ජලය ඒ මේ අතර විසුරුවයි. එම ජල කෙඳි ප්‍රහාරවලට ලක්වන අප ගත පිනි බිඳුවලින් නැහැවෙයි. වෙහෙස පලා ගොස් අපූරු සිසිලසක් අපට දැනේ.ඇල්ල පාමුල සිට නැවත කඳු බෑවුමක් තරණය කිරීමෙන් පීස්ස ඇල්ලේ ඉහළට පිවිසීමට පුළුවන. එහි ජලය කඩා හැලෙන ස්ථානයට ගොස් එබිකම් කිරීම නම් අනතුරකට අත වැනීමකි. ජල ඛාදනයට ලක්ව විවිධ ස්වරූප ගත් ගල් පර්වත මෙහි දී දැක ගැනීමට පුළුවන. පීස්ස ඇළට ජලය ලබා ගෙන ඇත්තේ ද ඇල්ලේ ඉහළින් වේල්ලක් නිර්මාණය කිරීමෙනි.කේ. එස්. විජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103205</link>
    <topic>සොඳුරු යුග දිවියක් ඒ මගේ ප්‍රාර්ථනය - නිලන්ති</topic>
    <author>හේමාලි</author>
    <content>සොඳුරු යුග දිවියක් ඒ මගේ ප්‍රාර්ථනය - නිලන්තිඅලුත බැඳපු ජෝඩුවකගේ කැදැල්ලක දකින්න තිබෙන සතුට, පී‍්‍රතිය, සොම්නස ගැන අමුතුවෙන් ඔබට කියන්න අවශ්‍ය වෙන්නෙ නෑ. හැම ගැහැනියකගේම, පිරිමියෙකුගේම ජීවිතේ විවාහය නිසා අලුත් වෙනවා. මේ විදියට අලුත් වුණු යුවළකගේ ආදරණීය කැදැල්ලටයි අපි අද ඔබ කැඳවාගෙන යන්නට සිතුවේ.ඇය අපේ සිනමාවේ ජනපි‍්‍රය තරුවක්. නිලන්ති ඩයස් කරුණාරත්න. චිත්‍රපට රැසකින් සහ ටෙලි නාට්‍ය රැසකින් අපේ පේ‍්‍රක්ෂකයන් හමු වූ ඇයගේ නව නිවහනේ තොරතුරුයි මේ. නිලන්තිගේ ආදරය දිනාගත් නිරෝෂන් සමඟ යුග දිවි ගමන් අරඹලා තාම අවුරුද්දක්වත් ගතවෙලා නෑ. මේ දෙදෙනා දැන් පදිංචිව සිටින්නේ තලවතුගොඩ. කලල්ගොඩ පාරේ වීර මාවතේය. මේ අලංකාර දෙමහල් නිවෙසේ නිලන්ති - නිරෝෂන් සමඟ නිලන්තිගේ මවුපියන්ද පදිංචිය.නිලන්තිගේත් - නිරෝෂන්ගේත් දවස ඇරඹෙනුයේ උදේ පාන්දරින්ය. නිලන්ති කිව්වේ වේලාසනින් අවදි වෙන්නේ ඇගේ සැමියා නිරෝෂන් කියලයි.“සාමාන්‍යයෙන් මම උදෙන්ම අවදි වෙන කෙනෙක්. උදේ නැගිටලා මට කරන්න වැඩ ගොඩක් තිබෙනවා. ප්‍රධානම දේ තමයි වාහන සෝදන එක. ඒත් එක්කම ගාර්ඩ්න් එකේ වැඩ කටයුතුත් ඉටු වෙන්නේ මගේ අතින්. මිදුල අතු ගාන්නත් සමහර දවසට මම පුරුදුවෙලා ඉන්නවා.”සාමාන්‍යයෙන් නිලන්ති කරන්නේ අවදි වුණ ගමන්ම තේ පිළියෙල කිරීමයි. නිලන්ති මවුපියන් සමඟ වාසය කළත් මේ නිවෙසේ උයන පිහින කටයුතු ඉටුවෙන්නේ ඇගේ අතින්.“මම විවාහ වෙන්න ඉස්සර ඉඳන්ම උයන්න පිහන්න හොඳට පුරුදු පුහුණු වුණු කෙනෙක්. අම්මල එක්ක ඉන්න කොටත් සමහර දවසට මම තමයි උයන්නේ. ඒ හින්දා දැන් මට උයන එක ප්‍රශ්නයක් නොවෙයි.“නිරෝෂ් වැඩියෙන් කන්න කැමැති ගමේ කෑම. උදේට බොහෝ වෙලාවට අපි කොළ කැඳ හදනවා. කවුපි, මුං ඇට, කඩල වැනි දෙයක් තමයි බොහෝ වෙලාවට අපි උදේ කෑමට හදන්නේ.”නිලන්ති විවාහයෙන් පස්සෙ චිත්‍රපටයකට හෝ ටෙලි නාට්‍යයකට දීර්ඝ වශයෙන් තවමත් සම්බන්ධ වී නෑ. නර්තන වැඩසටහන්, රූපවාහිනි වැඩසටහන් වැනි දිනයකින් දෙකකින් ඉවර වෙන වැඩ සටහනක් ඇරෙන්නට. එහෙම කියනකොට අපිට හිතුණා ඇගේ සැමියා නිලන්ති රඟපානවට අකැමැති ද දන්නෙත් නෑ කියලා.“නිලන්ති රඟපානවට මගේ කිසිම අකැමැත්තක් නෑ. මම එයා විවාහ කරගන්නකොට එයාගේ වෘත්තියේ ස්වභාවය ගැන හොඳින් අවබෝධ කරගෙනයි අපි දෙන්නා මේ ගමන යන්න එකතු වුණේ. මම දීර්ඝ කාලයක් රැකියාව කළේ විදේශගතවයි.ඒ කාලයේත් මම අනිවාර්යයෙන්ම පුවත්පත් කියෙව්වා. චිත්‍රපට නැරැඹුවා. ඒ කාලේ ඉඳලම මම කලාවට උනන්දුයි. නිලන්තිට රඟපාන්න යන්න මම නම් එපා කියල නෑ. එයා ටිකක් නිදහසේ ඉන්න ඕන නිසා වෙන්නැති මේ ටිකේ වැඩ බාර ගත්තේ නැත්තේ.”නිරෝෂන් මං හිතන්නේ වැඩියෙන් කැමැති මගේ නැටුම්වලට. පසුගිය කාලේ නර්තන ප්‍රසංග කිහිපයකටම මට සහභාගි වෙන්න අවස්ථාව ලැබුණා.ඉස්සර අපේ අම්මා මාත් එක්ක ඇවිත් මම දිහා බලා ඉඳලා මගේ අඩුපාඩු කිව්වා වගේම දැන් නිරෝෂනුත් මගේ නැටුම් ගැන ප්‍රතිචාර දක්වනවා. ඇත්තටම ඒකට මම කැමැතියි. එහෙම වුණාම මගේ අඩුපාඩු මට හදාගන්න පුළුවන්නේ.නිලන්තිත් - නිරෝෂනුත් දෙදෙනාම වෘත්තීන් දෙකකින් මේ නිවෙසට මුදල් හරි හම්බ කරනවා ඒ වගේම තමයි මුදල් කළමනාකරණයටත් මේ දෙදෙනාම මැදිහත් වෙනවා. ජපානේ හිටපු පුරුද්දට නිරෝෂන් ටිකක් වියදමට බරයි කියලයි නිලන්ති කීවේ. ඒ හින්ද ඒ ගැන හිතලා බලලා ඒවා කළමනාකරණය කරන්න වෙලා තිබෙන්නේ නිලන්තිටයි.ගෙදරට අවශ්‍ය කරන බඩු මුට්ටු ගේන්න මාර්කටින් යන්නේ මේ දෙන්නම එකතු වෙලයි. ඕන කරන දේවල් දන්නේ ඉතින් නිලන්ති තමයි. නිරෝෂන්ට ව්‍යාපාරික ජීවිතයක් වෙනම තිබුණට ඔහු ගෙදර දොර ජීවිතේටත් නිලන්තිට නිරතුරුව සහාය දෙන සැමියෙක් කියල අපිට හිතුණා.නිලන්තිටත් තම ව්‍යාපාරික ජීවිතේගැන දැන් දැන් අවබෝධයක් තියනව කියලයි නිරෝෂන් කිව්වේ.“මම වාහන ව්‍යාපාර පැත්තට යොමුවෙලා දැන් අවුරුදු 15 ක් විතර ඇති. සාමාන්‍යයෙන් අපි වාහන හඳුන්වන්නේ කෝඩ් එකකින්. මේ අවුරුදු ගණනට මට මතක තියෙන්නෙත් කෝඩ් 100 ක් 150 ක් විතර. මේ දවස් ටිකට නිලන්ති දන්නවා කෝඩ්ස් 6 - 7 ක්ම. ඉස්සරහට එයා ඒක හොඳට ඩිවලොප් කර ගනියි.නිලන්තිත් - නිරෝෂනුත් ආගමික සහජීවනයෙන් ජීවිතය ගෙන යන දෙදෙනෙක්. දෙවියන් වහන්සේ පිළිබඳ විශ්වාසය තබන නිලන්ති භක්තිමත් කතෝලිකයෙක්. නිරෝෂන් හොඳ බෞද්ධයෙක්.“අපි දෙන්න අතර ආගම පිළිබඳ බේද නෑ. දෙන්නම පල්ලි යනවා. දෙන්නම පන්සල් යනවා. අපි දෙන්නට දෙන්න ආගම් දෙකට ගරු කරනවා.අලුත් නිර්මාණ බාර නොගත්තත් ඉදිරියේදී නිලන්ති රංගනයට එක්වූ චිත්‍රපට කිහිපයක්ම තිරගත වීමට නියමිතයි. ටෙනිසන් කුරේ ගේ ‘තැන්ක් යූ බර්ටි’ සහ තවත් නිර්මාණ කිහිපයක් ඉදිරියේදී පැමිණිමට නියමිතයි.“නිරෝෂන් ගොඩාක් කැමැති ‘කොමඩි’ චිත්‍රපටවලට. ඉස්සරහට විවේකය ලැබෙන පරිදි නිර්මාණ බාර අරගෙන කරනවා. කොහොමත් මම කලාවෙන් අයින් වෙන්නේ නෑ. නිරෝෂන්ගෙනුත් ලොකු සහයෝගයක් ලැබෙන නිසා ඉස්සරහට දිගටම කලාවේ ඉන්න බලාපොරොත්තු වෙනවා. ඒ සමඟම මගේ එකම ප්‍රාර්ථනය යහපත් සාමකාමී සොඳුරු යුග දිවියක්.හේමාලිඡායාරූප ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103206</link>
    <topic>හැරදා විමන් නික්ම ගිය ඩොනල්ඩ්</topic>
    <author>ජෝජ් රොබ්සන් ද සිල්වා</author>
    <content>හැරදා විමන් නික්ම ගිය ඩොනල්ඩ්හැරදා විමන් සිය මාපියන් – මා ආදරෙන් වැඩුනොසිතූ ලෙසේ වෙන්වී මෙසේ - ඇයිදෝ වෙනස් වුණේ...!(ගායනය – පි‍්‍රයා සූරියසේන)ශබ්ද පරිපාලකයකු සහ ගීත පද රචකයකු ලෙස මෙරට සංගීත ක්ෂේත්‍රය වෙනුවෙන් අමිල මෙහෙවරක් ඉටු කළ ඩොනල්ඩ් අයිවන් පසුගියදා මෙලොව හැරදා නික්ම ගියේය.දශක තුනකට වැඩි කාලයක් “ජෝනෙත්” ශබ්දාගාරයේ ශබ්ද පරිපාලකවරයා වශයෙන් කටයුතු කළ ඩොනල්ඩ් සංගීත ක්ෂේත්‍රයේ බොහෝ පිරිසකගේ “හිත හොඳ ඩොනා” වූවේය. 1949 ජූලි මස 27 වැනිදා මාරවිලදී උපත ලබා ඇති ඩොනල්ඩ් මාරවිල ශාන්ත සේවියර් සහ මාදම්පේ මධ්‍ය මහ විදුහල්වලින් ශිල්ප හදාරා ඇත. පසුව අගනුවරට පැමිණ ශබ්ද පරිපාලනය ඉගෙන ගත් ඩොනල්ඩ් ශබ්ද පරිපාලනය සිය ජීවන වෘත්තීය කර ගත්තේය.ශබ්ද පරිපාලකවරයකු වශයෙන් ගී තැටි පට සහ චිත්‍රපට සඳහා ඉමහත් කැපවීමෙන් සිය සේවය සැපයූ ඩොනල්ඩ් බොහෝ ගීත පටිගත කිරීම් අවස්ථාවන්හිදී නොකා නොබී කටයුතු කරනු මා පෞද්ගලිකව අත්දැක ඇති අතර පසුකාලීනව ඔහු ගොදුරු වූ මාරාන්තික පිළිකා රෝගයට මුල පිරුණෙත් ඒ නිසාමදෝ කියා මට හැඟේ. මෙරට ප්‍රථම ගීත කැසට් පටය වූ මිල්ටන් මල්ලවආරච්චි ගී ගැයූ “සඳෙන් එහා” කැසට් පටයේ සිට කැසට් පට රැසක මෙන්ම ‘ගඟ අද්දර’, ‘අහසින් පොළොවට’, ‘නිල්ල සොයා’, ‘දයාබර නිලූ’, ‘විසිහතර පැය’ වැනි ජනපි‍්‍රය චිත්‍රපට රැසක ද ශබ්ද පරිපාලකවරයා වූවේ ඩොනල්ඩ් ය.සුහදශීලි, නිහතමානී, සංවේදී මිනිසෙකු වූ ඩොනල්ඩ්ගේ මුල්ම ගී සංකල්පනාව වූවේ හැත්තෑව දශකයේ මුල් භාගයේදී ගායනා ශිල්පී වර්නන් පෙරේරාගේ හඬින් ගීතවත් වූ “සත් සමුදුරකින් ඈත සිටින මට” ගීතය ය. “මගේ ළමැද සුව යහනක්” – “මාගෙ සැමරුම් පොතේ” ‘හැරදා විමන්’ (පි‍්‍රයා සූරියසේන) – “කඳුළකදෝ සැඟවී උන්නේ” (මිල්ටන් මල්ලවආරච්චි) – “හිරු දහසක් නැති” (ටී.එම්. ජයරත්න) – “අනන්තයට යමු පියාඹලා” (ක්ලැරන්ස් විජේවර්ධන) – “බලා ඉඳිමි දුර ඈතක” (නීලා වික්‍රමසිංහ) – “ඔබ මා හමුවූ අවසන් දිනයේ” (කීර්ති පැස්කුවල්) – ප්‍රේම විජිතයේ පැතුව සරා සඳ” (ෂෙල්ටන් මුතුනමගේ) “මට කඳුළක් ගෙනා දා මතකයි” (ශාන්තී මදුරප්පෙරුම) – වැනි ගීතලෝලී සිත්ගත් ගී මුතුවැල් රැසකම හිමිකාරයා වූවේ ද ඩොනල්ඩ් ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103207</link>
    <topic>බිම්සෙන් ජෝෂි : යුග පුරුෂයෙකුගේ නික්මයාම</topic>
    <author>කපිල කුමාර කාලිංග</author>
    <content>බිම්සෙන් ජෝෂි : යුග පුරුෂයෙකුගේ නික්මයාමඋස්තාද් කෙනෙකු බිහිවීමට ආත්ම දෙකක කාලයක් අවශ්‍ය යැයි මා කොතැනක හෝ කියවා ඇති බවක් මතකය. ඒ කියමනේ යටි අරුත් දෙකකි. ශාස්ත්‍රීය සංගීතයෙහි පරිණත පුද්ගලයෙකු බිහිවීම දුලබ කාරණයක් බව පළමු වැන්නයි. දෙවැන්න උස්තාද් තත්ත්වයට පත්වීමට ආත්ම දෙකක තරම් කාල ප්‍රමාණයක් අධ්‍යයනයෙහි සහ අභ්‍යාසයෙහි යෙදිය යුතු බවයි. ආත්මයකට එන වාසනා ගුණය හා ප්‍රතිභාව තෙවැනි කාරණාවක් ද විය හැකි ය. උස්තාද්ලා මුස්ලිම් ය. පණ්ඩිත්ලා හින්දු ය. සංගීතය ජාත්‍යන්තර භාෂාවක් වූවකි. සංස්කෘතික වශයෙන් බෙදීම් හා වෙනස්කම් ඇත. උස්තාද් අරාබි වචනයකි. එහි අරුත ගුරුවරයා ය. එහෙත් පසුකාලිනව මහාචාර්යවරු හා විශාරදවරු හැඳින්වීමට එය ගෞරවාර්ථයෙහි යොදා ගැනුණි.සමහර පණ්ඩිත්ලා ශාස්ත්‍රය උගත්තේ උස්තාද්ලාගෙනි. එසේ ම සමහර උස්තාද්ලා පණ්ඩිත්ලාගේ ගෝලයෝ ය. පණ්ඩිත් රවි ශංකර්ගේ ගුරු වූයේ උස්තාද් අලවුදීන් ඛාන් ය. උස්තාද්ලා ගෙන් බොහෝ දෙනෙක් ඛාන්වරු ය. මුස්තාත් හුසේන් ඛාන්, බිස්මිල්ලා ඛාන,් නස්රත් අලි ඛාන්, අම්ජාද් අලි ඛාන්, අමීර් ඛාන් දුන් කීප දෙනෙකි. ශ්‍රී ලාංකේය සංගීත ක්ෂේත්‍රයේ මහා පුරුෂයා ද පණ්ඩිත් කෙනෙකි. ඒ අමරදේවයෝ ය.අපට උස්තාද් කෙනෙක් ද සිටියේ ය! ඔහු නමින් ඩේවිඩ් පොඩි අප්පුහාමි ය. කුලියාපිටියේ උපන් පොඩි අප්පුහාමි ඉන්දියාවට ගොස් සංගීතය හදාරමින් එහිම පදිංචි වූයේ ය. සිංහලයකු වූ ඔහුට උස්තාද් ගරු නාමය ලැබුණේ මුස්ලිම් තරුණියක හා විවාහව ඉස්ලාම් ලබ්ධිය ද වැළඳගත් හෙයිනි. ශ්‍රී ලංකාවට පැමිණ ප්‍රසංග කීපයක් ඉදිරිපත් කළ උස්තාද් පොඩි අප්පුහාමිට තබ්ලාවෙන් සහාය වූයේ ෂෙල්ටන් පෙරේරා ය. ගායනයට මෙන් ම වාදනයට ද එකසේ දක්ෂකම් පෑ පොඩි අප්පුහාමි තබ්ලා, සරෝද්, සිතාර් වාදනයෙහි මෙන් ම කථක් නර්තනයෙන් ද නිපුණයෙක් විය. ඔහු මයිනාර් (Mynar) සංගීත ගුරු කුලයේ අවසාන පුරුක ලෙස සැලකේ.කල්කටා විශ්ව විද්‍යාලයේ ආචාර්ය මණ්ඩලයේ සාමාජිකයෙකුව සිටි ස්ටැන්ලි පෙරේරා විවාහ වූයේ උස්තාද් අලි අක්බාර් ඛාන්ගේ දියණියකි. ඔහු සංගීතයෙහි සෛද්ධාන්තික අංශය පිළිබඳ වියතෙකු ලෙස ප්‍රකට ය.සංගීතඥ ලයනල් එදිරිසිංහ, උස්තාද් අලවුදින් ඛාන්ගේ ගෝලයෙකි. ඒ අවධියේ රවි ශංකරයෝ ද ශිල්ප හදාරමින් අලවුදින් ඛාන් ඇසුරෙහි පසුවූහ. ගුරුතුමාට කාර්ය බහුල වූ අවස්ථාවල ලයනල් එදිරිසිංහට ගුරුකම පැවරුණි. රවි ශංකර් ලංකාවට පැමිණි අවස්ථාවේ ප්‍රසංගයට පෙර ලයනල් එදිරිසිංහයන්ගෙ දෙපා නමස්කාරකොට ආශිර්වාද ලබා ගත්තේ, අකුරක් හෝ උගැන්වූ” ජ්‍යෙෂ්ඨ ශිෂ්‍යයාට ද නිසි තැන, නිසි ගෞරවය දක්වමිනි.ශ්‍රී ලංකාවෙන් ඉන්දියාවට ගිය බොහෝ කලාකරුවන් ගේ ජීවන ප්‍රවෘත්ති චිත්‍රපට කතා බඳු ය. එය වෙනම පර්යේෂණයක් කළ යුතු අලංකාර විෂය ක්ෂේත්‍රයකි. උස්තාද්ලා සහ පණ්ඩිත් ලා ගැන කෙටියෙන් හෝ මෙසේ විමසන්නට මා පෙලඹුණේ පසුගිය ජනවාරියේ මෙලොවින් සමුගත් ඉන්දීය සංගීතඥ පණ්ඩිත් බිම්සෙන් ජෝෂි පිළිබඳව ප්‍රසන්න විතානගේ තම ෆේස් බුක් පිටුවට එක්කොට තිබූ ලිපියක් කියැවීමෙනි. ඉන්පසුව අන්තර් ජාලයෙන් ද 2011 පෙබරවාරි 25 ෆ්රන්ට් ලයින් සඟරාවෙන් ද වැඩිපුර දැන කියා ගතිමි.බිම්සෙන් ජොෂි (Bhimsen Joshi/ - 1922 - 2011) ඔහුගේ යුගයේ හින්දුස්ථානි සංගීතයට එක්වූ අතිශය මධුර කටහඬ ලෙස සැලකේ. ශ්වසන පාලනයෙහි (breath control) මනා නිපුණතාවක් තිබූ ඔහු ඉතා අසීරු ගායන පවා නිරායාසීව ඉදිරිපත් කළේ ය.පණ්ඩිත් ජෝෂිට ඇත්තේ ද විචිත්‍රවත් ජීවිතයකි. කර්ණාටක ප්‍රාන්තයේ ගඩාග් නගරයේ ජීවත්වූ කුඩා ජෝෂිට සැදැහැවත් කාන්තාවක වූ තම මව ගයන භජන් ගී අසන්නට ලැබීමෙන් සංගීතය හැදෑරීමේ ආශාව ඇති වෙයි. ඒ අරමුණැතිව ම නිවෙසින් පලා යන ඔහු ප්‍රවේශ පත්‍ර නොමැතිව දුම්රියේ ගමන් කිරීමේ වරදට හසුව ග්වාලියර් මහාරාජාගේ අධිකරණයට ඉදිරිපත් කෙරෙයි. ජෝෂිගේ කතාවට සවන් දෙන මහාරාජා ඔහුට ගීයක් ගයන්නට පවසයි. අවසානයේ ජෝෂි උසාවියෙන් පිටව යන්නේ මහාරාජාගෙන් තෑගි වශයෙන් රුපියල් දහසක් සහ පොල් ගෙඩියක් ද ලබමිනි. (මෙය ඉන්දියාවේ බ්‍රිතාන්‍ය පාලන සමයයි)එයින් පසු තැනින් තැන යමින් නොයෙක් දේ කරමින් කල් ගෙවන ජෝෂි හැකි හැම විටම සංගීතය උගනී. එක් වරක් ඔහුගේ ගුරුවරයා වන්නේ අන්ධ සංගීතඥයෙකි. දෘපද් ගායන ශෛලිය පුහුණු කළ කෙනෙකු වූ එම අප්‍රකට ගුරුගේ ආභාසය ජෝෂිගේ භාවපූර්ණ ගැඹුරු ගායනට ද ශක්තිමත් පදනමක් සැලසීය. බිම්සෙන් ජෝෂි දෙවරක් විවාහ වුණේ ය. පළමු බිරිය ඔහුගේ ඥාති සොහොයුරියක වූ සුනන්දා ය. ඉන් ඔහුට පුතුන් දෙදෙනෙකු හා දියණියන් දෙදෙනෙකු ලැබුණි. දෙවනුව ඔහු තම සිසුවියක වූ වත්සලාට ද පෙම් බැන්දේ ය. ඇය ද ගෙදර කැන්දාගෙන ආවේ ය. ඇයගෙන් පුතුන් දෙදෙනෙකු ද දියණියක ද ලැබුවේ ය. පවුල් දෙකම ජීවත් වුණේ එකම ගෙදර ය. ඔහුට නඩු නොවැටුණේ 1955 ට පෙර ඉන්දියාවේ විවාහ නීති තදින් ක්‍රියාත්මක නොවූ බැවිනි.පණ්ඩිත් ජෝෂි ඔහුගේ ස්වර්ණමය යුගයේ දී වැඩිම මුදලක් අය කළ ගායකයා විය. එහෙත් පවුල් ජීවිතයේ ඇති වූ අවුල් නිසා ඔහු සිටියේ කල කිරුණු සිතිනි. එනිසාම දෝ මධුවිතට ලොල් විය. එහි සීමාව පැන ගිය ඇතැම් විට ඔහු තාලයෙන් ද පිට පැන්නේ ය. සංගීත ප්‍රසංග සඳහා යන බිම්සෙන් ඇතැම් විට මධු බඳුන් අතර රැදෙන්නේ ගී ගැයීම ද පමා කරමිනි. කොල්කතා නුවර පැවති ප්‍රසංගයකදී ද එවැන්නක් සිදුවිණි. සංවිධායකයින් ගේ පෙරැත්තය පවා නොතකමින් මධු සාදයකට මැදිව සිටි බිම්සෙන් වේදිකාවට ගියේ මධ්‍යම රාත්‍රියටත් පසුව ය. රසිකයෝ ඔහු එනතුරු නොඉවසිල්ලෙන් බලා සිටියහ. එදින ඔහු ගේ ගායනය ඇසීමෙන් දෙනෙත් තෙත් නොවූ අයෙකු නොසිටි තරම් ය. ඔහුට හැම කලම හැම තැනම රසික ආදරය ගෞරවය නොමඳව හිමි වුණි.මිය යන විට පණ්ඩිත් ජෝෂිගෙ වයස අවුරුදු 89 කි.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103208</link>
    <topic>දුම්බර රටා මවමින් ජීවිතයට මුහුණ දෙන ආබාධිත රණවිරුවා</topic>
    <author>ඡායාරූප – ආරියරත්න පෙරේරා</author>
    <content>දුම්බර රටා මවමින් ජීවිතයට මුහුණ දෙන ආබාධිත රණවිරුවාජීවත් වෙන්න මිනිස්සු පුදුමාකාර වෙහෙසක් ගන්නවා ඔබ දැකලා ඇති. සරලව ගත්තොත් ඔබ අපි හැමෝම ඉන්නේ එතැන තමයි. උපන් පොළවේ ජීවත්වෙනවා හැරෙන්න වෙන මොනවා නම් අපි කරන්නද කියලා ඇහැව්වොත් ඒකට කිසිම උත්තරයක් තාම අපි ළඟ නැහැ. ඒත් කෙනෙකුට අතනොපා ජීවත්වෙන්න අපිට පුළුවන් නම් ඒකත් මොනතරම් දෙයක්ද? ජීවිතේ සමහරු අන්ත අසරණ වෙනවා. ඒත් ජීවත් වෙනවා. තවත් සමහරු පස්කම් සැප වින්දත් ජීවත්වෙන්නේ මැරුණු ගානට.මෙතුවක් කලක් ‘ජීවිතයෙන් බිංදු මාත්‍රයක්’ ඔස්සේ අන්ත අසරණ වුණ මිනිසුන්ට සරණක් වෙන්න අපි හැකි පමණින් ‘රසඳුන’ පත්ඉරුවේ ඉඩකඩ වෙන්කළා. ඒ අතරත් අද සමහරු ඔබ නිසා ජීවත්වෙනවා. ඒ වගේම තවත් අපි ලියූ ජීවිත ඔබට පූර්වාදර්ශයක් වෙන්නැති කියා අපි විශ්වාස කරනවා. ඒ අතරට අද අපි එක්කරන සමන් යාපා ගේ කතාවත් ඔබේ ජීවිතයට බොහෝ දේ එක්කරන වගනම් අපිට විශ්වාසයි.”මගේ ගම් පළාත උඩුදුම්බර. අපේ තාත්තා ඒ කාලේ ඉඳන්ම රැකියාවක් විදිහට කළේ දුම්බර රටා වියපු එක. ඒ රෙදි වියන උපකරණ මම කුඩා කාලයේ ඉඳලා ඇහැගැටුණා. ඒත් අපේ පවුලට එල්ලවුණු ආර්ථික දුෂ්කරතා බොහොමයක්ම තිබුණා. ඒ නිසයි අතරමඟදි මට ස්කෝලේ යන ගමන අතහැරලා දාන්න සිද්ධ වුණේ.”තවමත් තිස්අටවැනි වියේ පසුවන සමන් ඉන්පසු සිය ජීවිතයේ තීරණාත්මක මොහොතකට එළඹෙන්නේ වෙන කළ හැකි දෙයක් නොමැති නිසාවෙන්. ඒ වෙනකොටත් පසුගිය කාලයේ අපි හැමෝටම හිසරදයක්ව පැවැති ඒ රුදුරු යුද්ධය ඇවිලෙන්නට පටන් අරන් තිබුණා. ඒත් රට වෙනුවෙන් පෙරට යන සොල්දාදුවන් අතර සගයකු වෙන්න සමන් කල්පනා කළේ තම පවුල මෙන්ම රට ගැනත් තීරණයක් ගන්න කාලය එළැඹී තිබුණ නිසයි.”ඒ වෙනකොට උතුරේ යුද්ධය ඇවිලිලා තිබුණේ. ඒත් මගේ හිතේ ලොකු ආශාවක් තිබුණා හමුදාවට බැඳෙන්න. ඒ නිසයි මම 95 අවුරුද්දේ යුද හමුදා විශේෂ බළකායට බැඳෙන්න තීරණය කළේ. ඒ වෙනකොට අලිමංකඩ සටන පටන් අරන්. මට ක්‍රියාන්විත රාජකාරිය පැවරිලා තිබුණේ අයියාකච්චිවලට.” පුරුදු දිනය උදාවෙනකොට සමන්ට හතරවටින්ම ඇසුණේ ෂෙල්වෙඩි හඬ විතරයි. ඒ වෙනකොටත් ත්‍රස්තවාදීන් හා රජයේ හමුදා පාර්ශ්ව අතර දරුණු සටන් ඇවිලෙමින් තිබුණා. සමන් ඇතුළු තවත් සොල්දාදුවන් තිදෙනකුට පැවරුණේ උදේ රැයින්ම මාර්ගය නිරීක්ෂණය කරන්නයි.සිය රාජකාරිය දේව කාරිය කරගත් සමන් ඇතුළු සගයින් මාර්ගය නිරීක්ෂණය කරමින් ඉදිරියට ඇදුණා. ඒත් ඒ අතරම රුදුරු සතුරා ජීවිත බිලිගන්නට උගුල් අටවා ඇතිවග මේ විරු සගයින් දැන හිටියේ නැහැ. ”ඒ වෙනකොට අපි ටික දුරක් ඉදිරියට ඇවිත් හිටියේ. එක පාරටම මම පිපුරුම් හඬත් එක්ක විසිවෙලා ගියා. ඒ වෙලාවෙම මට තේරුණා මට මගේ කකුල කැඩිලා ගිහින් කියලා. ඇත්තටම කිව්වොත් මගේ අතේ තිබුණ තුවක්කුවෙන් මටම වෙඩි තියාගන්න හිතුණා. ඒත් මට මගේ අම්මයි තාත්තයි මතක් වුණා. ඉන්පසුව සිදුවුණ කිසිදෙයක් මට මතක නැහැ. සිහිය එනකොට මම හිටියේ ඉස්පිරිතාලේ.පසුගිය දශක තුනකට වැඩි කාලය තුළ මේ මාතෘ භූ®මියට ජීවිත එක්කළ රත්තරං මිනිසුන් දහස් ගණනක් ඔබට අපිට මුණගැහුණා. සමහරු සිය ජීවිතයෙන්ම මේ රන්පොළවේ මිහිදන්වෙලා ගියා. තවත් සමහරු තමන්ගේ අපා දෙපා මේ මාතෘ භූමිය රැකගන්නට පූජා කළා. සමන් යාපා එවන් විරු සගයින් අතර සිටි ධෛර්යවන්ත රණවිරුවකු බව අපි ඔබට කියන්නේ අභිමානයෙන්.අපි මෙතුවක් වෙලා ඔබට කිව්වේ සමන් මුහුණදුන් ඛේදවාචකයයි. ඒත් නොසිතූ® අයුරින් ජීවිතයේ අඳුරු මොහොතකට මුහුණ දුන් සමන් අද යහතින් ජීවිතය දෙස බලන්න පටන් අරන්. අපි මින්පසු සමන්ගෙන්ම ඒ කතාව අහන්නේ අත්පා යහතින් තිබුණත් සමහර මිනිසුන් කාලකණ්ණි විදිහට මේ සමාජයේ ජීවත්වෙන වග අපි දන්න නිසා. එහෙම මිනිසුන්ට මේ කතාව ලොකු ආදර්ශයක් නම්, දෙපාරක් හිතන්නට පෙලඹෙනවා නම් ඒකත් ලොකු පිනක් කියලයි අපිට හිතෙන්නේ.”ඔය සිද්ධියෙන් පස්සේ රණවිරු සෙවණේ මට ඉන්න වුණා. මේ වෙනකොටත් මගේ කකුල කපලා අයින් කරලා. ඒ අතරතුරයි මට ආපසු හිතුණේ මගේ තාත්තා කරගෙන ආව පුරුදු රස්සාව පටන් ගන්න. අද මම රෙදි වියනවා. දුම්බර රටා වියනවා. මම කොහොමහරි ජීවිතෙන් නැඟිටින්න ඕන කියලා හැමවෙලේම කල්පනා කළා.මට මගේ කකුල අහිමි වුණා කියලා ඒ ගැනම හිතලා මම කලකිරුණෙ නැහැ. මෙතැනින් පස්සේ කරන්න පුළුවන් දේ ගැනයි මම හිතුවේ. හමුදා පුහුණුවීම්වලින් ඒ ශක්තිය මට ලැබුණා කියලයි හිතෙන්නේ. මට යන්න එන්න අමාරුයි. ඒත් මම ඒක ඒතරම්ම ප්‍රශ්නයක් කරගත්තේ නැහැ. අද දුම්බර රටාවලින් බිත්ති සැරසිලි, කුෂන් කවර ආදී විවිධ නිර්මාණ මම කරනවා. ඇත්තම කිව්වොත් එහෙම පටන් ගත්ත මම වසර ඛ්තරක් එකදිගට නොකඩවා ජාතික ශිල්ප සභාව හරහා ජනාධිපති සම්මාන පවා ලබාගත්තා.”මම විවාහ වෙනකොටත් මේ ඉරණමට මම මුහුණදීල හිටියේ. ඒත් එයා මාව දැනහඳුනා ගත්තේ රණවිරු සෙවණෙ ඉන්න කාලේදීමයි. අනුෂ්කා දර්ශනී මගේ ආදරණීය බිරිය මට ලොකු ශක්තියක්. ඒ වගේම මට පුතාලා දෙන්නෙක් ඉන්නවා. ලොකු පුතාලා දැන් ස්කෝලේ යන්න පටන් අරන්. මේ තමයි මහත්තයෝ මගේ ජීවිතේ.”සමන් ගේ ජීවිතේට එක් මොහොතක අකාරුණික විදිහට අඳුරු සෙවණැල්ලක් පතිත වුණත් ඔහු ජීවිතය දෙස සැමවිටම සුබවාදීව බලන්න උත්සාහ කළ වග ඔහුගේ කතාවෙන් අපට වැටහුණා. ඒත් ඒ සියල්ල මෙහි ලියා තබන්න අපට හැකියාවක් නැහැ. අද සමන් යාපා ආබාධිත රණවිරුවකු වුණත් තම දෑතේ ශක්තියෙන් තම දරු පවුල ජීවත් කරන්න ජීවිතෙත් එක්ක වාරුගන්නවා. සත්තකින්ම ඔහු අපට ඔබට ජීවිතේ ගැන බොහෝ දේ කියාපානවා. අද අපි ‘ජීවිතයෙන් බිංදු මාත්‍රයක්’ ඔස්සේ සමන් යාපා කතාව ඔබ ඉදිරියේ සටහන් කළේ ඔබට බොහෝ පාඩම් රැසක් ඔහුගෙන් ඉගෙනගන්නට තිබෙන නිසාවෙන්. ඒගැන හිතන්න අපි ඔබට බාර කරනවා.සමන් ගේ ඒ වදන් අපි ඔබ ඉදිරියේ මේ සටහනේ සමාප්තිය තියන්නේ වීරෝදාර රණවිරුවකු ලෙස අපේ උත්තමාචාරය ඔහුට පුද කරමින්. හැකිනම් වචනයකින් හරි ඔහුට ශක්තියක් වෙන්න ඔබ කැමැතිනම් අපි ඔහුගේ දුරකතනය ඔබ ඉදිරියේ තියන්නම්.  දුරකතනය - 0758333325ඡායාරූප – ආරියරත්න පෙරේරාවසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av1103209</link>
    <topic>අලුත් පොළොවක අලුත් මල් පිපෙන්න ‘මල් වැහි පොද’</topic>
    <author>තුෂාරි වික්‍රමසිංහ</author>
    <content>අලුත් පොළොවක අලුත් මල් පිපෙන්න ‘මල් වැහි පොද’සුනිල් එදිරිසිංහගෙන්අලුත් ගී නිර්මාණ රැසක්සුනිල් එදිරිසිංහ නම් වූ ප්‍රතිභා සම්පන්න ගායකයාගේ නවතම ගී ඇතුළත් ‘මල් වැහි පොද’ සංයුක්ත තැටියේ පටිගත කිරීම් මේ දිනවල සිදුවෙමින් පවතී. නැවුම් ආරක ගී අඩංගු මේ සංයුක්ත තැටිය පිළිබඳව සුනිල් එදිරිසිංහයන් අප හා කතාබහකට මුල පිරුවේ මේ අයුරින්.“මේ සංයුක්ත තැටිය සුවිශේෂිත එකක්. මා ආ ගී මඟේ වෙනස්ම සන්ධිස්ථානයක් වෙයි කියලා මම බලාපොරොත්තු වෙනවා. මේ සංයුක්ත තැටිය නිෂ්පාදනය වෙන්නේ අලුත්ම ලේබලයක් සහ අලුත්ම නිෂ්පාදකවරයෙක් හරහා. (ඒ ශංකනා නිෂ්පාදන ආයතනය හරහා) මේ ඔස්සේ මේ ආයතනය ගීත නිර්මාණ ක්ෂේත්‍රයට පිවිසෙනවා.එහි අධිපතීත්වය දරන්නේ හිරූන් බුද්ධසිරි. ඔහුත් මේ ක්ෂේත්‍රයට පිවිසෙන්නේ කිසිදු වාණිජමය පරමාර්ථයකින් තොරවයි. සුභාවිත ගීතය නැවත අපේ ශ්‍රාවකයා අතරට ගෙනයන, ප්‍රචලිත කරන අරමුණෙන් තමයි මෙය සිදුවන්නේ.මේ සංයුක්ත තැටියේ ප්‍රාර්ථනා ගීතය ලෙස ‘මල් වැහි පොද’ කියන තේමා ගීතය රචනා වී තිබෙනවා. මේ තේමා ගීතය ඔස්සේ සමාජයට ඉදිරිපත් වෙන ප්‍රාර්ථනාව කියැවෙනවා.අලුත් මල්වලට පිපෙන්න ආරාධනා කරනවා, අලුත් මහ පොළොවකට ආරාධනා කරනවා. අලුත් සිතුවිලිවලට ආරාධනා කරනවා. ඇත්තටම වාණිජවාදී සමාජ රාමුවක් තුළ කලාත්මක නිර්මාණයක් කිරීමේ දී බොහෝ වේලාවට ආර්ථිකමය බලපෑම් එන්න පුළුවන්.ඒත් අපි ඒ හැම දෙයින්ම ආරක්ෂා වෙලා එදා අපි අහපු අර්ථවත් ගීත අපේ දරු පරපුරටත් ලබා දෙන්න කරන උත්සාහයක් ලෙසත් මා මෙය දකිනවා.මේ සංයුක්ත තැටියට රත්න ශ්‍රී විජේසිංහ, කුමාරදාස සපුතන්ත්‍රී, බන්දුල නානායක්කාරවසම්, යමුනා මාලිනී, රජී වෙල්ගම, ගයා රම්‍ය අල්විස්, ආචාර්ය ප්‍රශාන්ත පෙරේරා, කේ. එම්. අයි. ස්වර්ණසිංහ, සමුද්‍ර වෙත්තසිංහ වැනි ප්‍රවීණ, ආධුනික ගීත රචකයන් පද රචනයෙන් දායක වෙනවා.මෙහි තිබෙන අනෙක් සුවිශේෂීම කාරණය තමයි සිහ ශක්ති නායක ආනන්ද පෙරේරා කියන සුවිශේෂී වාදකයා වාද්‍ය භාණ්ඩ 15 කට අධික ප්‍රමාණයක් තනිව වාදනය කරමින් ගීතයක් පටිගත කිරීම. මේ ගීතයේ පද රචනය සමුද්‍ර වෙත්තසිංහගේ. මෙය එක් අතකින් පර්යේෂණාත්මක නිර්මාණයක් විදිහටත් හඳුන්වන්න පුළුවන්.අපේ රටවල තරුණ සංගීතවේදීන් අපේ සමාජ සංස්කෘතික රටාවට, මහ පොළොවට නොගැළපෙන ගීත නිර්මාණ සිදු කරමින් ඉන්න වකවානුවක මෙවැනි ගීත නිර්මාණ එකතුවක් කරන්නට ලැබීම සතුටට කාරණයක්.ගීත රචකයන් 18 දෙනෙක් විවිධ තේමා ඔස්සේ, අපේ සංස්කෘතිය, සාරධර්ම, ගුණධර්ම, සමාජ ශෝධනය වගේ සමාජයේ හැම පැත්තක්ම ආවරණය වන පරිදි මෙයට ගීත රචනා කර තිබෙනවා.ඇත්තටම එක පද රචකයෙක් දෙවරක් කරපු ගීත නිර්මාණ මේ සංයුක්ත තැටියේ නැහැ. ඒ වගේ ම මේ තුළ අපි ඉල්ලීම් කරල ලියවපු ගීතත් නැහැ. මේ හැම නිර්මාණයකින්ම තේරෙනවා මේ රටට, රසික ජනතාවට, මේ සමාජයට අවශ්‍ය මොන දේ ද කියන එක. පුරා දශක 4 කට ආසන්න කාලයක් මම සංගීත ක්ෂේත්‍රයේ කටයුතු කළා.මෙවැනි සාමූහික ගීත නිර්මාණයකට දායක වෙන්න ලැබීම ඇත්තටම සතුටක්. මේ හැම කාර්යයකම සම්බන්ධීකරණ කටයුතු සිදු කළේ ප්‍රවීණ ගීත රචක කුමාර ලියනගේ. ඔහුටත් ස්තුතිවන්ත වෙනවා.මේ සංයුක්ත තැටියේ සංගීත කටයුතු, රෝහණ වීරසිංහ, එච්. එම්. ජයවර්ධන, ආනන්ද පෙරේරා, ආනන්ද ගමගේ, නාලක අංජන, අසේල බණ්ඩාර වැනි සංගීතවේදීන් රැසකගේ දායකත්වයෙන් සිදු වෙනවා.”‘මල් වැහි පොද’ ලබන ජුනි මාසයේදී ඔබේ සවන් දෝතට තිළිණ වනු ඇති.තුෂාරි වික්‍රමසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032010</link>
    <topic>ගැමි සුන්දරත්වය රූප කාව්‍යයට නැඟූ අතුල</topic>
    <author>ඉඳුනිල් වීරරත්න</author>
    <content>ගැමි සුන්දරත්වය රූප කාව්‍යයට නැඟූ අතුලක්ලයිව් ලොයිඩ්, ඇලන් බෝඩර්, කපිල් දේව්, ඉම්රාන් ඛාන්, අර්ජුන රණතුංග සහ ස්ටීව් වෝ10 වැනි ලෝක කුසලාන ක්‍රිකට් තරගාවලියේ මූලික වටයේ තරග සියල්ල මේ වන විට පැවැත්වී අවසන්. වඩාත් උණුසුම් දෙවැනි වටය 23 වැනිදා ඇරැඹෙන අතර එහිදී දිනයේ වඩාත් හොඳින් ක්‍රීඩා කරන වාසනාවන්ත කණ්ඩායම ජයග්‍රහණය කරනු ඇත.එහෙත් මේ සියල්ල අතරේ කණ්ඩායම ජයග්‍රහණය කරා මෙහෙයවමින් නායකත්වය දක්වන දක්ෂතා කිරුළ දිනා ගැනීමේ ප්‍රබලතම සාධකයක් බව එදා මෙදා තුර පැවැති තරගාවලි දෙස බැලීමේදී පෙනී යයි. මේ ඒ පිළිබඳව කෙටි විවරණයකි.ලෝක කුසලාන එක්දින ක්‍රිකට් තරගාවලිය මුලින්ම ආරම්භ වූයේ 1975 වසරේ එංගලන්තයේදී වන අතර, ඒ වන විට ලොව පුරා ක්‍රීඩාකර තිබුණේ එක්දින තරග 18 ක් පමණි.මෙම තරගාවලියේදී සත්කාරකත්වය දැරුවේ එංගලන්තය වුවත් මංගල ශූරතාව දිනා ගත්තේ කොදෙව්වන් විසිනි. කොදෙව්වන්ට මෙම ඓතිහාසික ජයග්‍රහණය ලබා දුන් නියමුවා වූයේ ලෝකයේ බිහිවූ අතිවිශිෂ්ට ක්‍රීඩකයකු වූ ක්ලයිව් ලොයිඩ්ය. ඕස්ට්‍රේලියාව සමඟ පැවැති අවසන් තරගයේදී අංක 5 ස්ථානයේ ක්‍රීඩා කළ ක්ලයිව් ලොයිඩ් අමතක නොවන පිතිහරඹයක නියැලෙමින් හතරේ පහර 12 ක් සහ හයේ පහර 2 ක් සමඟ ලකුණු 102 ක් ලබා ගත් අතර, එය ලෝක කුසලාන අවසන් මහා තරගයකදී ක්‍රීඩකයකු ලබාගත් පළමු ශතකය ලෙසින් ඉතිහාසයට එක්විය.1944 අගෝස්තු 31 වැනිදා බ්‍රිටිෂ් ගුයානා (ගයානාව) ජෝජ් ටවුන්හි උපත ලැබු ක්ලයිව් හියුබට් ලොයිඩ් ක්‍රිකට් පිටියේ පතාක යෝධයෙකි. අඩි 6 කුත් අඟල් 4 ක් උස, වමතින් පිත්ත හැසිරවූ ඔහු වමතින් මඳ වේග පන්දු යැවීය. ටෙස්ට් තරග 110 කට සහභාගි වී ඇති අතර ඉනිම 175 කදී නොදැවීම් 14 ක් සමඟ ලකුණු 7515 ක් රැස් කරගෙන තිබේ. ඊට ශතක 19 ක් අර්ධ ශතක 39 ඇතුළත් අතර, 1975 ජනවාරි 23 වැනිදා මුම්බායි හිදී ඉන්දියාව සමඟ පැවැති තරගයේදී නොදැවී ලබාගත් ලකුණු 242 ඔහුගේ හොඳම ටෙස්ට් ඉනිමයි.එක්දින තරග 87 කට ක්‍රීඩා කරමින් ලකුණු 1977 රැස්කර ඇති අතර ඊට එක් ශතකයක් සහ අර්ධ ශතක 11 ක් ඇතුළත්ය.1966 දෙසැ. 13 ඉන්දියාවට එරෙහිව ටෙස්ට් වරම් ලබා, 1984 දෙසැ. 30 ඕස්ට්‍රේලියාව එරෙහිව තරග වැදෙමින් ටෙස්ට් දිවිය අවසන් කළේය. මේ වන විට 66 වැනි වියේ පසුවන ලොයිඩ් තරග තීරකවරයකු ලෙස ද ක්‍රිකට් ක්‍රීඩාවට අගනා මෙහෙයක් කළ අයෙකි.ටෙස්ට් තරග 53 ක සහ එක්දින තරග 133 කදී තරග තීරකවරයකු ලෙස කටයුතු කර ඇති අතර, 2008 වසරේ ජාත්‍යන්තර ක්‍රිකට් කවුන්සිලයේ සභාපති ධුරයට ද පත්විය.1979 පැවැති දෙවැනි ලෝක කුසලාන තරගාවලියේදී ද කොදෙව් කණ්ඩායමට නායකත්වය දෙමින් එංගලන්තය පරදවා ලෝක කිරුළ දිනාගන්නට සමත් වුණු ලොයිඩ් පිට පිටම දෙවරක් කිරුළ දිනු පළමු නායකයා ලෙස ඉතිහාසයට එක්වුණා. 1983 පැවැති 3 වැනි ලෝක කුසලාන තරගාවලියේදී යළිත් කොදෙව් කණ්ඩායමට නායකත්ව දෙමින් අවසන් මහා තරගය තෙක්ම පැමිණි නමුත් ඉන්දියාව වෙතින් ලකුණු 43 ක පරාජයක් හමුවේ අනුශූරතාවයෙන් සැනසෙන්නට ලොයිඩ්ට සිදු වුණා.1983 තුන්වැනි ලෝක කිරුළ දිනා ගත්තේ ඉන්දියාවයි. 1959 ජනවාරි 06 වැනිදා චන්දිගා හි උපත ලැබූ කපිල් දේව් රාම්ලාල් නික්හන්ජි එම ජයග්‍රාහී කණ්ඩායමට නායකත්වය දුන් යෝධ හස්තයයි.ඉන්දියාවෙන් මෙතෙක් බිහිවූ විශිෂ්ටතම වේග පන්දු යවන්නා මෙන්ම පන්දු යැවීමේ සියලු අංශයන්හිම දක්ෂයකු වූ ඔහු ඉන්දියාවට පළමු ලෝක කුසලාන ජයග්‍රහණය ලබා දීමේ නියමුවා ලෙසින් ඉතිහාසයට එක් විය.දකුණතින් පිත්ත හසුරුවමින් දකුණතින් මඳ වේග පන්දු යැවූ කපිල් 1978 ඔක්. 16 - 21 දක්වා ෆයිසලාබාද්හි පාකිස්ථානය සමඟ පැවැති තරගයේදී ටෙස්ට් වරම් ලැබීය. 1994 මාර්තු 19 නවසීලන්තය සමඟ පැවැති තරගයෙන් ටෙස්ට් දිවියට සමු දුන් කපිල් මේ දක්වා ටෙස්ට් තරග 131 කදී ලකුණු 5248 ක් රැස්කර ගෙන තිබේ. ශතක 8 ක් අර්ධ ශතක 27 ක් ඊට ඇතුළත්ය. එසේම පන්දුවෙන් අතිවිශිෂ්ට දස්කම් දැක්වූ කපිල් ටෙස්ට් තරග 131 කදී ලකුණු 12867 කට කඩුලු 434 ලබාගෙන ඇති අතර කඩුලු 4 බැගින් අවස්ථා 17 ක්, 5 බැගින් අවස්ථා 23 ක් සහ 10 බැගින් අවස්ථා 2 ක් ලෙස වාර්තා පොතට එක්කර තිබේ.එක්දින තරග 225 කදී ශතකයක් සහ අර්ධ ශත 14 ක් සමඟින් ලකුණු 3783 ක් ලබා ඇති කපිල් ලකුණු 6945 කට කඩුලු 25 ක් දවාගෙන තිබේ.ක්‍රීඩාවෙන් විශ්‍රාම ගැනීමත් සමඟ 1999 වසරේ ඉන්දීය කණ්ඩායමේ පුහුණුකරු ලෙස කටයුතු කළ අතර මනෝජ් ප්‍රභාකර් සිදුවීම හමුවේ සිය පුහුණුකරු තනතුරෙන් ඉල්ලා අස්විය. එහෙත් විස්ඩම් සඟරාව විසින් ඔහු දශකයේ ක්‍රිකට් ක්‍රීඩකයා ලෙසින් නම් කළේය. ඉන්පසු බොහෝ දෙනාගේ ඉල්ලීම මත යළිත් පන්දු යැවීමේ පුහුණුකරු ලෙසින් වැඩ භාරගත් කපිල් ඉන්දීය ක්‍රිකට් ඇකඩමියේ සභාපති තනතුරින් පිදුම් ලැබීය.වසර 2 ක් එම තනතුර දැරූ ඔහු 2007 වසරේ මතභේදාත්මක ඉන්දීය ක්‍රිකට් ලීගය ආරම්භ කිරීමත් සමඟ ජාතික ක්‍රිකට් ඇකඩමියේ තනතුරෙන් ඉවත් කරනු ලැබීය. ලෝක කුසලාන ක්‍රිකට් තරග ඉතිහාසයේ ඕස්ට්‍රේලියානුවන්ට හිමි වන්නේ ප්‍රබලතම ස්ථානයකි. 1975 ඇරැඹි පළමු ලෝක කුසලාන තරග මාලාවේ දී ඉයන් චැපල්ගේ නායකත්වයෙන් යුත් ඕස්ට්‍රේලියානු කණ්ඩායම එහිදී අනුශූරතාව හිමිකර ගත් අතර, සිව්වැනි ලෝක ශූරතා තරගාවලියේ ශූරතාව හිමිකර ගන්නට සමත් විය.ඊට නායකත්වය ලබා දුන්නේ ඕස්ට්‍රේලියාවෙන් බිහි වූ අති විශිෂ්ට ක්‍රීඩකයකු වූ ඇලන් බෝඩර්ය.1955 ජූලි 27 නිව් සව්ත් වේල්ස් ප්‍රාන්තයේ සිඩ්නි හි උපත ලැබු ඇලන් රොබට් බෝඩර් මේ වන විට 55 හැවිරිදිය. ඒබී යන අන්වර්ථ නාමයෙන් හැඳින්වුණු ඔහු වමතින් පිත්ත හසුරවමින් වමතින් මඳ වේග පන්දු යැවීය.ස්ටීව් වෝ සහ ජයග්‍රාහී 1999 ඔස්ට්‍රේලියානු කණ්ඩායමමැද පෙළ පැමිණ දිගු ඉනිම් ක්‍රීඩා කළ හැකි ඉවසිලිවන්ත පිතිකරුවකු වූ බෝඩර් පන්දු රැකීමෙහිදී දෙවැනි ස්ලිප්, ෂෝට් මිඩ් විකට් යන ස්ථානවල පන්දු රැකීමෙහි සුවිශේෂී දක්ෂයෙකි. 1978 වසරේ දෙසැ. 29 වැනිදා එංගලන්තයට එරෙහිව මෙල්බන්හිදී ටෙස්ට් වරම් ලැබු බොඩර් 1994 මාර්තු 25 - 29 ඩර්බන් හිදී දකුණු අපි‍්‍රකාව සමඟ අවසන් වරට ක්‍රීඩා කර සමුගන්නා විට ටෙස්ට් තරග 156 කට ක්‍රීඩාකර ලකුණු 11174 ක් රැස් කරගෙන සිටියේය.ශතක 27 ක් සහ අර්ධ ශතක 63 ක් ඊට ඇතුළත්ය. 1979 ජන. 13 එංගලන්තයට එරෙහිව එක්දින වරම් ලබමින් තරග 273 ක් ක්‍රීඩා කළ ඇලන් ශතක 3 ක් අර්ධ ශතක 39 ක් සමඟ ලකුණු 6524 රැස් කළේය. 1994 අපි‍්‍ර. 08 දකුණු අපි‍්‍රකාව සමඟ තරගයේදී එක්දින පිටියෙන් සමුගත් අතර, ඉන්පසු ‘ඒ’ කණ්ඩායමේ පුහුණුකරුවා ලෙස කටයුතු කළේය. අනතුරුව 1998 වසරේ තේරීම් කමිටුවට පත්වී කටයුතු කරමින් සිට 2005 වසරේ මාධ්‍ය කෙරෙහි වඩාත් කැමැත්ත දක්වමින් ඉල්ලා අස්විය.එහිදී රූපවාහිනී විස්තර විචාරකයකු ලෙස කටයුතු කරමින් සිට යළිත් පරිපාලන සහායකයකු ලෙස සභාපතිවරයාට සහයෝගය දෙමින් කටයුතු කළ අතර වර්තමානයේ ඇලන් බෝඩර් සම්මානය පිරිනැමීම භාරව කටයුතු කරයි. 1982 වසරේ විස්ඩම් වසරේ ක්‍රිකට් ක්‍රීඩකයා සම්මානයෙන් පිදුම් ලැබුවේ ලොව හොඳම වමතින් පිත්ත හසුරුවන ක්‍රීඩකයා ලෙසින් ආචාර්ය ලෙන් හටන් ගේ තෝරා ගැනීම හේතුවෙනි.පස්වැනි ලෝක ක්‍රිකට් කිරුළ යළිත් ආසියාවට හිමිකර දෙමින් 1992 වසරේ පාකිස්ථානු කණ්ඩායම සුවිශේෂී දස්කම් දැක්වූ අතර, මීට නායකත්වය ලබා දුන්නේ ඉම්රාන් ඛාන් ය.1952 නොවැම්බර් 25 පාකිස්ථානයේ පන්ජාබ් ප්‍රාන්තයේ ලාහෝරයේ උපත ලැබු ඉම්රාන් ගේ පියා සිවිල් ඉංජිනේරුවකු වූ අතර, මවගේ පවුල හොකී සහ ක්‍රිකට් ක්‍රීඩා කළ ජනපි‍්‍රය ක්‍රීඩා පවුලක් විය. සහෝදරියන් සිව් දෙනකු සමඟ හැදුණු ඉම්රාන් තරමක කුලෑටි දරුවකු වූ අතර 1972 ක්‍රිකට් ක්‍රීඩාවට අවතීර්ණ විය.දකුණතින් පිත්ත හසුරුවමින්, දකුණතින් වේග පන්දු යැවු ඔහු 1982 දී (වයස 30 දී) ජාවෙඩ් මියැන්ඩාඩ් ගෙන් පසු කණ්ඩායමේ නායකත්වයට පත්විය.ටෙස්ට් තරග 88 කදී ලකුණු 3807 ක් රැස්කර ඇති අතර ශතක 6 ක් අර්ධ ශතක 18 ක් ඊට ඇතුළත්. එක්දින තරග 175 කදී ශතක 1 යි අර්ධ ශතක 19 ක් සමඟ ලකුණු 3709 ක් ලබා තිබේ. සමාජ විද්‍යාව, දේශපාලන විද්‍යාව සහ ආර්ථික විද්‍යාව සම්බන්ධව ඔක්ස්ෆර්ඩ්හි keble college හි දෙවැනි පන්තියේ උපාධිධරයෙක් වන ඔහු වඩාත් ප්‍රසිද්ධියට පත්වූයේ පිළිකා රෝහලක් තැනීමට මුල් වීමෙනි.ශ්‍රී ලංකා කණ්ඩායම 1996 කුසලානය දිනාගත් අවස්ථාව1995 මැයි 16 ඉංගී‍්‍රසි ජාතික ජෙමීමා ගෝල්ඩ්ස්මිත් සමඟ විවාහ වූ ඔහු 2004 ජුනි 29 දික්කසාද විය. සුලෙයිමාන් සහ කාසිම් නමින් දරුවන් දෙදෙනකු සිටින අතර, ඉම්රාන්ට අයත් ලන්ඩන් තට්ටු නිවාසය විකුණා දමා ඉස්ලාමාබාද්හි ගොවිපළක් පවත්වාගෙන යන ඉම්රාන් එහි පලතුරු, වීට් වගා කරන අතර කිරි ගවයන් ඇති කරයි.එසේම ඔහුගේ දරුවන් නිවාඩුවට පැමිණි විට ක්‍රීඩා කිරීම සඳහා ක්‍රිකට් පිටියක් තනා එය නඩත්තු කරමින් කාලය ගත කරයි.1996 වසරේ පැවැති 6 වැනි ක්‍රිකට් ශූරතා තරගාවලියේ පෙරළිකාරම සිදුවීම වූ සත්කාරක රටක් පළමු වරට ලෝක කුසලානය දිනා ගැනීමේ ලෝක වාර්තාව තබමින් ශ්‍රී ලංකාව කුසලානය දිනා ගත්තේය. මේ සඳහා නායකත්වය ලබා දෙමින් ලක් මාතාවට එම ගෞරවය අත්කර දුන්නේ වත්මන් පාර්ලිමේන්තු මන්ත්‍රීවරයකු වන අර්ජුන රණතුංගයි. 1963 දෙසැම්බර් 01 වැනිදා ගම්පහ උඩුගම්පල උපත ලැබු අර්ජුන විචාරකයින් හැඳින්වූයේ කැප්ටන් කූල් නමින්.ගම්පහ බණ්ඩාරනායක මහා විද්‍යාලයෙන් මූලික අධ්‍යාපනය ලබා කොළඹ ආනන්ද මහා විද්‍යාලයට ඇතුළත් වූ අර්ජුන එහිදී කනිෂ්ඨ සහ ජ්‍යෙෂ්ඨ කණ්ඩායම්වල නායකත්වය දැරීය.1981 වසරේ පළමු පෙළ තරගවලට (වයස 18 දී) යොමු වූ ඔහු වයස 19 දී පාසල් ක්‍රීඩකයකු ලෙස ශ්‍රී ලංකාවේ මංගල ටෙස්ට් තරගයට ක්‍රීඩා කිරීමේ භාග්‍යය ලැබීය. එහිදී ශ්‍රී ලංකාව වෙනුවෙන් මංගල අර්ධ ශතකය ලබා ගැනීමේ භාග්‍යය ලැබීය. එසේම රට වෙනුවෙන් මංගල තරගයට සහ 100 වැනි තරගයට ක්‍රීඩා කළ ලොව එකම ක්‍රීඩකයා ලෙස ක්‍රිකට් වංශ කතාවට එක් විය.1988 වසරේ ශ්‍රී ලංකා ක්‍රිකට් කණ්ඩායමේ නායකත්වයට පත්වුණු ඔහු කණ්ඩායම 96 ලෝක කුසලානය දිනා ගැනීම තෙක් සාර්ථක ලෙස කණ්ඩායම මෙහෙයවීය.ටෙස්ට් තරග 93 කදී ශතක 4 ක් සහ අර්ධ ශතක 38 ක් සමඟ ලකුණු 5103 ක් ද, එක්දින තරග 269 කදී ශතක 4 ක් අර්ධ ශතක 49 ක් සමඟ ලකුණු 7456 ක් ලබා තිබේ. එසේම ලෝක ක්‍රිකට් තරගාවලියකදී අවසන් තරගයේදී ජයග්‍රාහී ලකුණ සටහන් කළ නායකයින් ලෙස අර්ජුන සහ ඩැරන් ලීමන් ඉතිහාසයට එක්වෙති.1999 වසරේ එංගලන්තයේ පැවැති හත්වැනි ලෝක කුසලානය දිනා ගත්තේ ඕස්ට්‍රේලියාවයි. මේ සඳහා නායකත්වය ලබා දුන්නේ ස්ටීවන් රොජර් වෝ හෙවත් ස්ටීව් වෝ ය.1965 ජූනි 02 නිව් සව්ත් වේල්ස් හි කැන්ටබරි හිදී උපත ලද ස්ටීව් අයිස්මන් යන අන්වර්ථ නාමයෙන් හඳුන්වයි. දකුණතින් පිත්ත හසුරුවමින් දකුණතින් මඳ වේග පන්දු යැවු ස්ටීව් ටෙස්ට් තරග 168 කට සහභාගි වී ශතක 32 ක් අර්ධ ශතක 50 ක් සමඟ ලකුණු 10927 ක් ලබා තිබේ. එසේම එක්දින තරග 325 කදී ශතක 3 ක් අර්ධ ශතක 45 ක් සමඟ ලබා ඇති ලකුණු ගණන 7569 කි. ස්ටීව්ට මිනිත්තු 4 කට පෙර ඉපදුණු මාක් වෝ සමඟින් වයස 6 දී ටෙනිස් සහ ක්‍රිකට් ක්‍රීඩාවට යොමුවුණු ස්ටීව් 1985 වසරේදී දෙසැ 26 ඉන්දියාවට එරෙහිව ටෙස්ට් වරම් ලැබුවා. 1986 ජන. 09 නවසීලන්තයට එරෙහිව එක්දින වරම් ලබාගත් ඔහු 1987 ලෝක කුසලාන තරගාවලියේදී සුවිශේෂී දස්කම් දැක්වූවා. එසේම 1996 ලෝක කුසලාන තරගාවලියේදී කෙන්යාවට එරෙහිව ලකුණු 82 ක් ලබාගත් අතර, සොහොයුරු මාක් වෝ සමඟ ලකුණු 207 ක සම්බන්ධතාවක් ගොඩනැඟීමට සමත් වුණා.මාක් ටේලර් ගේ අසාර්ථකත්වය මත 1997 - 98 තරගාවලියේදී ඕස්ට්‍රේලියානු කණ්ඩායමේ නායකත්වයට පත්වුණු ඔහු 1997 ජුනි 20 වැනිදා පාකිස්ථානය කඩුලු 8 කින් පරාජය කරමින් ලෝක ක්‍රිකට් කිරුළ ඕස්ට්‍රේලියාවට හිමිකර දුන්නා.ඉන්පසු යළිත් ඕස්ට්‍රේලියාව 2003 සහ 2007 වසරවල ක්‍රිකට් කිරුළ හිමිකර ගත් අතර මේ සඳහා නායකත්වය සැපයු රිකී පොන්ටින් මෙවරත් තෙවැනි වරටත් කිරුළ දිනා ගැනීමේ අදිටනින් තරග වදියි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032011</link>
    <topic>ගැමි සුන්දරත්වය රූප කාව්‍යයට නැඟූ අතුල</topic>
    <author>හේමාලි</author>
    <content>ගැමි සුන්දරත්වය රූප කාව්‍යයට නැඟූ අතුලඉරමල යටඈත ගම් දොරවැව් ඉවුරු දිගේවන පෙත තරණය කරපියමන් කර සුවිසල් නිම්නවලජීවිතය හා හාත්පසආලෝකයෙන් සිත්තම් කළමගේ රූප කවිබලන්න එන්න.ඔහු අපට ආරාධනා කර තිබුණේ ඔහුගේ රූප කවි බලන්න එන්න කියලයි. මේ පින්තූර දකිද්දි එක පිංතූරයකින් කවි දහසක් කියවෙනව නේද කියල ඔබටත් හිතේවි. ඔහු අතුල දිසානායක. අපේ හිතවත් සහෘද මාධ්‍යවේදියෙක්. ජාතික රූපවාහිනි සංස්ථාවේ වැඩසටහන් නිෂ්පාදකවරයෙක්.’රූපකාව්‍ය’ අතුල දිසානායකගේ තුන්වන ඒක පුද්ගල ඡායාරූප ප්‍රදර්ශනය. මේ මස 24, 25, 26 යන තෙදින කොළඹ ලයනල් වෙන්ඩ්ට් කලාගාරයේදී පැවැත්වේ. මේ ඡායාරූප ප්‍රදර්ශනයට අමතරව ලංකාවේ සුන්දර භූමි දර්ශන ඡායාරූප 500 ක් අඩංගු සංයුක්ත තැටියක් සහ ’Miraculous island in the Indian Ocean’ නම් ග්‍රන්ථය එදින එළි දැක්වේ.’රූප කාව්‍ය’ මගේ තෙවන ඡායාරූප ප්‍රදර්ශනය. මීට කලින් 1990 දී ‘ප්‍රභා සිතුවම්’ නමින් ඒක පුද්ගල ඡායාරූප ප්‍රදර්ශනයක් සහ 1993 දී ‘ඉරමල’ නමින් ඒක පුද්ගල ඡායාරූප ප්‍රදර්ශනයක් පැවැත්වූවා. මගේ උපන් ගම් පියස (දිගාමඬුල්ලේ දමන) පාරිසරික සුන්දරත්වය අතිනුත්, වැව, හේන, පන්සල, ගම හා බැඳුණු අපූරු සංස්කෘතියකින් ද සමන්විතයි.ඒ නිසාම දිගාමඬුල්ලේ එක එක ප්‍රදේශවලට පැමිණි මායා රංජන්, දොස්තර ආර්.එල්. ස්පිටල්, බ්‍රෝහියර් වැනි අය මේ වියළි කලාපයේ සුන්දරත්වය අපූරු විදියට තම සාහිත්‍ය කෘතිවලින් වර්ණනාවට ලක් කළා. මේ අය අතරින් මායා රංජන් මට විශේෂයි. ඔහුගේ වන කතා සාහිත්‍ය දැඩි ලෙස මට බලපෑවා.මායා රංජන් දිගාමඬුල්ලට ආවේ 1948 දී. ඒ අපේ ගම වුණු වැව්ගම්පත්තුවේ දමනට. ඔහු ගුරුවරයෙක් වුණේ දමන මහ විදුහලේ. ඒ ඉස්කෝලෙට තමයි ඊට දශක ගණනාවකට පස්සේ මම අකුරු කරන්නට ගියේ. ඔහුගේ කෘති වුණු ‘දිගාමඬුල්ලේ ආශ්චර්යය’ සහ ‘මගේ රාජ්‍ය’ යන කෘතිවලින් හරිම අපූරුවට දිගාමඬුල්ල චිත්‍රණය වෙනවා.ඊළඟට ගමේ ජීවිතයේ සුන්දර අත්දැකීම වුණේ රජයේ චිත්‍රපට අංශයෙන් ඒ දවස්වල ජංගම සිනමා රථයකින් ගම්වලට ඇවිල්ලා පෙන්වපු වාර්තා සහ කෙටි චිත්‍රපටි. ඒකත් මගේ වෘත්තීය ජීවිතයට දැඩි ලෙසම බලපෑවා.ජාතික රූපවාහිනියේ වැඩසටහන් නිෂ්පාදකවරයකු ලෙස සම්බන්ධ වූ පසු අතුල අධ්‍යක්ෂණය කළ ‘වට රවුම’ වැඩසටහන බොහෝ ප්‍රේක්ෂක ප්‍රතිචාර දිනා ගත්තා.2006 සුමති සම්මාන උළෙලේ හොඳම කාලීන වැඩසටහන වුණෙත් ‘වට රවුම’. 2007 ජනමාධ්‍ය සම්මාන උලෙලේදි ‘වට රවුම’ හොඳම සඟරාමය වැඩසටහන හිමි සම්මානය දිනා ගත්තා අපිට මතකයි. ඉන් පසු අතුල සහ මයුරි වානගුරු එක් වී කළ ‘උඩරට මැණිකේ’ වැඩසටහන 2009 ජනාධිපති සම්මාන උලෙලේදී හොඳම සංචාරකමය වැඩසටහනට හිමි සම්මානය දිනා ගත්තා.අතුල ගේ ඡායාරූප ප්‍රදර්ශනයට සමගාමීව ඔහුගේම වෙබ් අඩවියක් ද එදින විවෘත වේ. දැනට අන්තර්ජාලයේ www.athulaart.blogspot.comසහ face book අතුල දිසානායක නම් සැරි සැරූ විට ඔහුගේ ඡායාරූප දැක ගත හැකිය.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032012</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමක්‍රිකට් ගේම් එක නැඟල යන මේ දවස්වල කට්ටියපික්චර්ස් ගහනවා, සින්දු ලියනවා, බයිල හදනවා, බයිලා කියනවා. වැඩ කෝටියයි. විජේ මල්ලිගෙ මොළෙත් කොලොප්පන් වෙනව වෙලාවකට මේව ගැන ලියපු කියපු දේවල් දකින කොට, අහන කොට, කියවන කොට. ඒ වුනාට විජේමල්ලි මේ දවස්වල ෆුල් සොමියෙ ඉන්නෙ. ක්‍රිකට් බයිල අහල නෙවි. ක්‍රිකට් බයිස් කෝප් බලල නෙවි . හැබැයි රියල් ක්‍රිකට් මැච් ටීවී එකේ බලාගෙන ඉඳල. ෂිහ්: කියල වැඩක් නෑ. අන්න ක්‍රිකට්! එංගලන්තෙයි බංග්ලදේශ් කට්ටියගෙයි මැච් එක බලන් හිටපු හාට් පේෂන්ට් කෙනෙක් හිටිය නම් මෑන්ස්ගෙ හාට් බීට් එක නවතිනවා ෂුවර් එකටම. ඒ තරමට වැඩේ ක්‍රිමිනල්. ඊට පස්සෙන්ද නේ ඇඟේ ලේ වතුර වෙන සයිස් එකේ ක්‍රිකට් ගේමක් දැක්කෙ. බුදු සන්තෝ එහෙම ක්‍රිකට් ගේමක්. ක්‍රිකටුත් දැක්කා එහෙම ක්‍රිකටක් නම් දැක්කෙ නෑ කියල ගමේ ගොඩේ අන්කල් කෙනෙක් කියනවා ෂුවර් එදා සැටර්ඩේ ඉන්ඩියා සවුත් ඇෆ්රිකා මැච් එක බලන් හිටිය නම්. විජේ මල්ලි නම් බලන් හිටියා. මාර සනීපයි ඉන්දියාවට සවුත් ඇෆ්රිකන්ස්ල දුන්නු ෂොට් එක දැක්කම. හරිබජන්ලහිතාගෙන ඉන්නෙ ඒ ගොල්ලො තමයි ක්‍රිකට් අයිතිකාරයො කියලා. ක්‍රිකටුයි බයිස්කෝපුයි විජේ මල්ලි පැටලෙනවා ක්‍රිකට් ගැන හදාපු ඒ වුනාට ක්‍රිකට් තිබුනෙම නැති සයිස් එකේ ‘අවලෝකන’ බලාගෙන ඉඳලා. ඒ වුනාට යාන්තම් ඔළුවට සනීපයක් දැනෙන සයිස් එකේබයිස් කෝප් එකක් බැලුව නේ ලාස්ට් වීක් එකේ. ඕන්න බලනව නම් බයිස්කෝප් එක උදයකාන්තගෙ ‘චැලේන්ජස්’. උදයකාන්ත කියන්නෙ අපේ ෆිල්ම් සීන් එකේ චාටර් වුනේ නැති කොහොම හරිඕඩියන්ස් එකට අල්ලන පික්චර් වැඩක් හදන මෑන්ස් කෙනෙක් බව විජේ මල්ලි දන්නවා. මෑන්ස් හදාපු ෆිල්ම්ස් ඔක්කොම වගේ විජේ මල්ලි බලල තියෙනවා. ‘ගිනි අවි ගිනි කෙළි’ ජාතියෙ ෆිල්ම්ස්වල ඉඳලා උදයකාන්ත තමුන්ගෙ ඕඩියන්ස් එක කවුද කියල දැනගෙන ෆිල්ම්ස් හදපු ඩිරෙක්ටර් කෙනෙක් කියලයි විජේ මල්ලිගෙ ජජ්මන්ට් එක. ‘බහු භාර්යා’, ‘රන්දිය දහර’ වගේ ෆිල්ම්ස් බලනකොට විජේ මල්ලි හිතුවෙ උදයකාන්තත් එච්.ඩී. ප්‍රේමරත්න ලොක්කගෙ ජාතියෙ මැද මාවතේ යන පොරක් ද කියලා. මැද මාවත ද අරකද මේකද කියල විජේ මල්ලි දන්නෙ නෑ. හැබැයි උදයකාන්ත මිනිස්සුන්ට බලාගෙන ඉන්නපුළුවන් ජාතියෙ ෆිල්ම්ස් හදන්න නම් දක්‍ෂයා කියලයි විජේ මල්ලිට හිතෙන්නෙ. එහෙම වුනත් ‘රන්කෙවිට’ වගේ ආතක් පාතක් නැති, ළමයින්ටත් නැති වැඩිහිටියන්ටත් නැති වාත හදන්න ගිහින් ඇන ගත්ත වෙලාවලුත්තියෙනවා. ඒත් මෙදා සැරේ නම් මෑන්ස් ‘ චැලෙන්ජස්’ එක්ක ගොඩේ ගොඩ කියල තමයි විජේ මල්ලිට නම් හිතුනෙ. මේ දවස්වල නැගල යන ටීන් ලව් ස්ටෝරි එකක් චැලෙන්ජස්වල තිබුනට, ගානට නූලට ෂේප් එකේ කර ගන්න උදයකාන්තට සපෝට් එකදීල තිබුනෙ මෑන්ස්ගෙ තරුණ කොල්ලො කෙල්ලො ටික. ප්‍රොෆෙසෝර්ගෙ රෝල්ස් එක කරන ලකී ඩයස් ළමයටත් කාලෙකට පස්සෙ ලාවට හරි කැරැක්ටර්ස් එකක් කරන්න ලැබිල තිබිච්ච චාන්ස් එක මෑන් ෂේප් එකේ කරල තිබුනා. ස්ටෝරි ලයින් එක නියමයි. ලවර්, විලන්, ගර්ල් ෆ්‍රෙන්ඩ් සින්දු, ඩාන්සස් අවුලත් නෑ ඔක්කොම. පුබුදු චතුරංග මල්ලිට හොඳ අනාගතයක් තියෙනව කියලයි විජේ මල්ලිට හිතුනෙ. මෑන්ගෙ සපෝට් එකට හිටපු ෆෙ‍්‍රන්ඩ්ස්ල සෙට් එක නියමයි. ඕවර් ඇක්ටින් නෑ. පිස්සු නෑ. ශේෂාද්‍රි පි‍්‍රයසාද් නංගි ගැනත්නො ලිව්වොත් විජේ මල්ලිගෙ හිතට හරි නෑ වගේ. අපිට අලුත් ඇක්ට්‍රස්ලා නෑ කිව්වට උදයකාන්ත ඔය හොයාගෙන තියෙන්නෙ මේ සැරෙත් චැලෙන්ජ් එකකට මූණ දෙන්න පුළුවන් ජාතියෙ ඇක්ට්‍රස් කෙනෙක්. ෆිල්ම් එකේ චන්ඩිකමට විජේමල්ලි කැමැතියි. ගර්ල් ෆ්‍රෙන්ඩ් කෙනෙක්ව බෙදා ගන්න බැරුව මිනීමරාගන්න කේසස් ඕනතරම් තියෙන ශ්‍රී ලංකාවෙ චැලෙන්ජස්වල ගර්ල් ෆ්‍රෙන්ඩ් – එනකොට එයාගෙ බෝයි ෆෙ‍්‍රන්ඩ්ස්ල දෙන්නා - තමුන්ගෙ ආදර ප්‍රශ්නෙ විසඳගන්න විදිය නියමයි. මොකක්ද යහනාවක් කැළඹිලා කියල තාප්පවල පෝස්ටර් ගහල තිබුණ විතරක් නෙවි, ඉක්මනටම බලන්න ඔන්න මෙන්න තහනම් වෙයි කියල තිබුණත් විජේ මල්ලිට ඔයකැළඹිච්ච යහනාව බලන්න බැරිවුණා. කැළඹිලා තියෙන්නෙ පොකුණක් ද යහනාවක් ද කියන එකත් විජේ මල්ලිට මාර ප්‍රොබ්ලම් එකක් වෙලා. කමක් නෑ මොනව වුනත් සිංහල සිනමාව කළඹන්නෙ නැතුවඕන යහනාවක් කළඹගත්තට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032013</link>
    <topic>විදෙස් රස කතා</topic>
    <author>K. C. J.</author>
    <content>විදෙස් රස කතාමොහොතකට පෙර මේ දෙන්නා - එකිනෙකා ගේ අතුල් පිරිමදිමින් එක ළඟින්ම හිටියා. තවත් මොහොතකට පසුව ඒ දෙන්නා දෙපැත්තකට විසි වුණා. ආපහු කවදාවත් ඒ දෙන්නා මුණ ගැහෙන්නේ නෑ.හිරොමිටිෂු ෂින්කාවා සහ ඔහුගේ බිරිඳ සිනාමුසු මුහුණින් - එකිනෙකාගේ දෙ අත් පටලා ගෙන තම නිවෙසට ආවා විතරමයි. සුනාමිය - ඒ දෙන්නා ආපහු නො දකින හැටියට දෙපැත්තකට විසී කළා.“මහ රළ පහරක් හෙණ හඬ දීගෙන අපේ ගෙදරට කඩා වැදුණා. මගේ අත අල්ල ගෙන හිටිය බිරිඳ හිතා ගන්න බැරි වේගයෙන් රළ පහරේ අතුරුදන් වුණා. අපේ ගෙදර පොළවෙන් උඩට ඉස්සිලා රළ පහරේ කැරකෙන්න ගත්තා. කොහොම නමුත් මම අතට අහුවුණ දෙයක් පුළුවන් හයියෙන් බදා ගෙන වුන්නා. ගොඩබිමට ආ රළ පහර මගේ ගෙදරත් එක්කම මහ මුහුදේ ඈතට ගහගෙන ගියා. මම කරපු එකම දේ අතට අසුවුණ දේ තදින් අල්ලා ගෙන හිඳීම විතරයි.ජපානයේ සුනාමියට හසු වූ හිරොමිටිෂු තම නිවෙසේ වහලත් එක්කම මුහුදට ගසා ගෙන ගියා. පොඩි දුරක් නෙවෙයි - කිලෝමීටර 16 ක් ඈතට.“...දවස් දෙකක් තිස්සේ මම මගේ ගෙදර වහල බදාගෙන මහ මුහුදේ අතරමං වෙලා උන්නා. මගේ බිරිඳ රළ පහරේ අතුරුදන් වුණා. ඒත් ඒ මතකය ජීවත්වෙන්න බලාපොරොත්තුවක් ඇති කළා... මං බලා හිටියා.”හිරොමිටිෂු ෂින්කාවා දින දෙකක් මහ මුහුදේ පාවෙමින් හිටියා.“...ඔය අතරේ මගේ හිසට උඩින් හෙලිකොප්ටර් ගණනාවක් ගියා. මම ඔවුන්ට සංඥා කළා. නමුත් කිසිම කෙනෙක් දැක්කේ නෑ. අද තමයි මගේ ජීවිතේ අන්තිම දවස කියලා මං හිතුවා.හිරෝමිටිෂු ෂින්කාවාගේ වාසනාවට එක් ගුවන් හමුදා භටයෙක් මහ මුහුදේ පාවෙන යමක් දැක්කා. ඒ පාවෙන දේ මත මිනිහෙක් ජීවතුන් අතර ඉන්න පුළුවන් කියලා හිතුවේ නැතත් ඔහු ඒ ගැන විපරම් කළා. ෂින්කාවා නැවත ජීවත් වෙන්න පටන් ගත්තේ ඒ හමුදා භටයගේ තියුණු නෙත් පහර නිසයි.සුනාමි මහා විපත්තියෙන් පසුව නැඟී සිටින්නට තැත් කරන ජපානය - හිරොමිටිෂු ෂින්කාවා සලකන්නේ නැඟි සිටින ජපානයේ මිනිස් ලාංඡනය හැටියටයි.ෂින්කාවා ලෝකයේ ප්‍රකට මනුස්සයෙක් නෙවෙයි. නමුත් ඒ නම ගැන කතා කරන්න ගත්තේ සුනාමියෙන් පසුවයි. ඒත් නමක් දිනාගෙන හිටිය මිනිස්සු නම නරක් කර ගන්න හැටිත් දකින්න පුළුවන්. ඒකට හොඳම උදාහරණය ජනපි‍්‍රය නළු මෙල් ගිබ්සන්.ලෝකෙට පරකාසේ - ගෙදරට මරගාතේ කිව්වා වගේ සමහර පිරිමි ලෝකෙට පෙන්වන්නේ සද්ගුණවත් මුහුණු. හැබැයි ගෙදර ආවම පෙන්වන්නේ යක්ෂ මුහුණක්. මෙල් ගිබ්සන් අන්න ඒ වර්ගෙට වැටෙන ප්‍රසිද්ධ නළුවෙක්.තමන්ගේ බිරිඳට නින්දා කිරීම, අමු තිත්ත කතාවෙන් බැණ වැදීම, අඩන්තේට්ටම් කිරීම, තර්ජනය - ගර්ජනය, පහර දීම ඔය හැම දේටම කියන තනි වචනය තමා ගෘහස්ථ ප්‍රචණ්ඩත්වය. මේ චෝදනාවන්ට මෙල් ගිබ්සන් වැරදිකාරයා වුණා. ඔකාසා ගි‍්‍රගෝරිවා ජනපි‍්‍රය රුසියානු ගායිකාවක්. ඒ තමා ගිබ්සන් ගේ බිරිඳ. මෙල් ගිබ්සන්ට කොන්දේසි ගණනාවක් මැද යම් සහනයක් ලැබුණා. හිරේ නොදැම්මත් ගිබ්සන්ට තද පීඩනයක් අධිකරණයෙන් එල්ල වුණා.වසර තුනක පරිවාස කාලයකට යටත් කරපු ගිබ්සන් සති 52 ක් මානසික ප්‍රතිකාර ගන්න ඕනේ. ඊටත් අමතරව පැය 16 ක් ප්‍රජා සේවයේ යෙදීමත් අනිවාර්යයි. බටහිර මහ ලොකු ප්‍රසිද්ධ නළුවොත් කාන්තාවන්ට එරෙහිව බොරු චණ්ඩිපාට් දානවා. ඒ අතර ජගත් කාන්තා දිනයට පෙළපාළියෙත් යනවා. දවල් මිගෙල් - රෑ දනියෙල් චිත්‍රපටවල මොන චරිත රඟපෑවත්, ඇත්ත චරිතය එළියට එන්නේ ගෙදරදි. කැමරාව ඉදිරියේ ශාන්තුවරයෝ වගේ ධර්මය දේශනා කරන සමහරු ගෙදර ගියහම යක්කු වෙනවා.නළුවෙක් හැටියට ප්‍රකට මෙල් ගිබ්සන් මිනිහෙක් හැටියට ජීවත් වුණේ නැතත් තමන්ගේ බිරිඳට විතරක් නෙවෙයි සිනමා තිරයේ නිළියන්ට දේවත්වයෙන් සලකන පිරිමිත් ලෝකේ ඉන්නවා.චිලී රටේ ජීවත්වෙන විල්ජෙන්කෝ පාර්සෙරිසාන් බුකෝවික්, අන්න එහෙම මිනිහෙක්. බුකෝවික් හිතන්නේ තමන් අදහන ජූලියා රොබට් කියන නිළිය දෙවඟනක් කියලයි. අහිංසක සිතිවිල්ලක්. කාටවත් කරදරයක් නෑ. බුකෝවික් ගේ ඇඟ පුරා පච්ච කොටලා තියෙන්නේ ජූලියා රොබට්ගේ රූපය. ජූලියා රොබට් රඟපෑ චිත්‍රපටවල විවිධාකාර චරිත හා ඉරියව් බුකෝවික් තම ඇඟේ සිතුවම් කරගෙන ඉන්නේ පුදුම භක්තියකින්.බුකෝවික් ගේ ඇඟේ ජූලියා රොබට්ගේ රූපය 82 වතාවක් පච්ච කොටලා තියෙනවා. ඒකට පවුම් 1300 ක් වැය වුණා කියලත් ඔහු කියනවා. අවුරුදු 56 ක් වෙන බුකෝවික් කියන්නේ ජුලියා රොබට්ව හැබැහින් දකින්න ලැබෙනවානම් ඒක ලොකුම වාසනාවක් කියලයි. හැබැයි මේ ගැන ජුලියා රොබට්නං තවම මොනවත් කියලා තියෙන බවක් අහන්න නෑ..බොහෝ කරදරවලට එක හේතුවක් තමා කැපී පෙනෙන්න දැඟලීම. අරයට වඩා මෙයා බැබළෙන්න ගැනීම. හැමෝගෙම ආකර්ෂණය තමන් දිහාට ගන්න බැලීම. මේ අසනීපයට දැන් පුංචි දැරියන් පවා බිලිබා ගන්න නරුම ව්‍යාපාරයක් ලෝකයේ ක්‍රියාත්මක වෙනවා.අවුරුදු හයේ - හතේ - අටේ දැරියන්ට ලිංගික ආකර්ෂණය ඇති කරන ඇඳුම් විලාසිතා බෝ කිරීම තමා ඒ අමන ව්‍යාපාරය. මේකට අත ගහලා තියෙන්නෙත් ප්‍රකට නම් තියෙන සමාගම්.මෙටලාන් එංගලන්තයේ ක්‍රියාත්මක වෙන එහෙම සමාගමක්. ඔවුන් මේ ළඟදී වයස අවුරුදු හය, හත, අට කියන වයස් කාණ්ඩයේ දැරියන්ට පුළුන් පිරවූ තනපට වර්ගයක් හඳුන්වා දුන්නා. ඒවා ඇන්දම පෙනෙන්නේ ළැම ඉස්සුණු ළමිස්සියන් හැටියටයි.ඒ විතරක් ද අඟ පසඟ කැපී පෙනෙන්න ටී ෂර්ට් එකකුත් හඳුන්වා දුන්නා. ඒ මැද මෙන්න මෙහෙම මුද්‍රණය කරලා තියෙනවා. (Don’t even think about it) ඒ ගැන හිතන්නවත් එපා කියලයි පපුවේ මැද හරියට වෙන්න ලොකු අකුරින් මුද්‍රණය කරලා තියෙන්නේ.පුළුන් පිරවූ තන පටයේ මිල පවුම් 4.50 යි. මේකට කියන්නේ “පොකට් මනි බ්‍රාස්” කියලයි.ඩේවිඩ් කැමරන්, එංගලන්තයේ අගමැති. 2010 දී එයා මෙන්න මෙහෙම කිව්වා.“අඟ පසඟ උළුප්පන බිකිණි වගේ ඇඳුම් ළාබාල දැරියන්ට ඇන්දවීම නින්දිතයි.”එහෙම කියලා ගත වුණේ මාස කිහිපයයි. දැන් බිකිණි විතරක් නෙවෙයි පුංචි දැරියන්ට ළැම ඉස්සෙන තන පටත් ඇවිත්.“තුප්පහි වෙළෙඳාමක්, මේක සදාචාරාත්මකව නින්දිත වැඩක්. පුංචි දැරියන් අනතුරකට හෙළන ජාවාරමක්” - එංගලන්තයේ මාධ්‍ය ඔස්සේ පෙනී සිටිය බොහෝ දෙනෙක් එහෙම කිව්වා.K. C. J.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032015</link>
    <topic>එදා කසළ ශෝධකයා අද සුපිරි නළුවා රජිනි කාන්ත්</topic>
    <author>ටානියා මෝසස්</author>
    <content>එදා කසළ ශෝධකයා අද සුපිරි නළුවා රජිනි කාන්ත්ඉන්දියාවේ සිටින සුපිරි නළුවා කවුදැයි යමෙකු ප්‍රශ්න කළහොත්, ඒ අමිතාබ් බච්චන් නැතහොත් ෂාරුක් ඛාන් යැයි සමහරකු පවසන්නට පුළුවනි. එහෙත් සැබෑම සුපිරිම නළුවා වෙනකෙකි. දශක ගණනක් පුරාවට තමාට ම ආවේණික වූ රංග ශෛලියකින් ඉන්දීය සිනමාවේ ආධිපත්‍ය පතුරාගෙන සිටීමට සමත් ඔහු නළුකම හැරුණු විට ඉන්දියාවේ පමණක් නොව මුළු දකුණු ආසියාවේම තම අණසක පතුරුවාගෙන ප්‍රබල බලපෑමක් කළ හැකි පුද්ගලයන් අතුරෙන් කෙනෙකුද වෙයි. එහෙත් ඔහු ගෙවන්නේ ඉතාමත් සරල දිවි පෙවතකි.සිවාජි රාඕ ගෙයික්වාඩ් යන නාමය බොහෝ දෙනාට නුපුරුදු වූවත් ‘රජිනි කාන්ත්’ යන නාමය දේවත්වයෙන් සලකා පුද පූජා පවත්වන ජනයාගෙන් අඩුවක් නැති තරම්ය.සිවාජි රාඕ ගෙයක්වාඩ් මේ අසහාය නළුවාගේ සැබෑ නමයි. 1949 දෙසැම්බර් මස 12 වැනි දින මහාරාෂ්ට ප්‍රාන්තයේ බැංගලෝරයේදී සහෝදරයන් දෙදෙනකු හා සහෝදරියකුගෙන් යුතු ඉතාමත් අසරණ පවුලක සිව්වැනියා වී උපත ලැබුවේ දුක උපතින්ම උරුම කරගනිමිනි. මව මිය යෑමෙන් පසු ඉතා දුක්බර ජීවිතයක් ගත කළ සිවාජි වරක් කසළ ශෝධකයකු ලෙස ද රැකියාව කළේය. කෙදිනක හෝ තමා සුවහසක් ජනයාගේ ආදරයටත් ගෞරවයටත් පාත්‍ර වෙතැයි ඔහුට එදා නොසිතෙන්නට ඇත. එහෙත් සිවාජි උපතින්ම දුක මෙන්ම වාසනාව ද උරුම කරගත් පුද්ගලයෙක් විය.පාසල් සමයේදී කවට, දඟකාර, වහා කිපෙනසුලු සිවාජි, සිය අණසක පතුරුවා ගත්තේ චණ්ඩිකමෙනි. ඔහුගේ පි‍්‍රයතම විනෝදාංශය වුණේ සිගරට්ටුව උඩ දමා එය පහතට එන විට තම දෙතොලට තද කරගනිමින් දල්වා ගැනීමයි. කුඩා කාලයේදී ඔහුගේ පැවැති මේ විනෝදාංශය පසු කලෙක ‘රජිනි කාන්ත්’ රංගන ශෛලියේ එක් අංගයක් බවට පත් වීමට තරම් රසිකයෝ ඔහුගේ ඒ රංගන විලාසයට වශී වූහ.තරුණ වියේදී වරින් වර නොයෙක් රැකියාවන්හි නිරතව සිටි සිවාජිගේ වාසනාව සැඟවී තිබුණේ ඔහුට බැංගලෝරයේ ගමනාගමන මණ්ඩලයේ ලැබුණු කොන්දොස්තර රැකියාවයි.එකල සිවාජිට සිටි හොඳම හා එකම යහළුවා වූයේ රාජ් බහදුර්ය. ඔහු සිවාජි රාඕගේ සැඟව තිබෙන වාසනාව ඉවෙන් මෙන් දැනගත් නිසාදෝ චෙන්නායි චිත්‍රපට ආයතනය ඇතුළු වී වසර දෙකක පාඨමාලාවක් හැදෑරීමට සිවාජිට ඇවිටිලි කළේය. යහළුවාගේ ඇවැටිල්ලෙන් බේරීමට චිත්‍රපට ආයතනයකට ඇතුළු වූ සිවාජි වරෙක කෑමට මුදල් නොමැති නිසා අනෙක් ශිෂ්‍යයන්ගෙන් සොරකම් කර තම කුසගින්න නිවාගන්නට තරම් අසරණ විය. හරිහැටි ඇඳුමක්වත් නොතිබු මේ සුපිරි නළුවාගේ ශිෂ්‍ය සමයේ එකම ඇඳුම සෝදා තෙත පිටින්ම ඇඳගෙන ගොස් තම පන්තියේ ශිෂ්‍යයන්ගේ උසුළු විසුළුවලට ලක්වූ වාර අනන්තය.මෙතරම් දුක්ඛිත දිවි පෙවතක් ගත කළ තරුණ සිවාජිට 1975 දී ප්‍රවීණ දකුණු ඉන්දීය චිත්‍රපට අධ්‍යක්ෂ කේ. බාලචන්ද්‍රන් හමුව එතෙක් ඔහු ගත කළ දුක්ඛිත ජීවිතයෙන් ඔහු මුදා ගැනීමට පැමිණ දේව දූතයෙක් බඳු විය. මේ හමුව 1975 දී බාලචන්ද්‍රන් අධ්‍යක්ෂණය කළ ‘මෞන රාගංගල්’ චිත්‍රපටයේ දුෂ්ටයාගේ චරිතයට පණ පොවමින් බැංගලෝරයේ දුප්පත් පවුලක ඉපදී දුක්ඛිත ජීවිතයක් ගත කළ සිවාජි නමැති කොන්දොස්තර තරුණයා ‘රජිනි කාන්ත්’ නමින් දකුණු ඉන්දීය සිනමාවට පිවිසීය.එතැන් පටන් අද දක්වා ඔහු රඟපා ඇති චිත්‍රපට ගණන 200 පමණය. බාලචන්ද්‍රන් සිනමාවට හඳුන්වා දුන් මේ තරුණ නළුවාගේ සැඟවුණු තවත් දස්කම් රාශියක් ඉස්මතු කරමින් ඔහු චරිතාංග නළුවකු බවට පත් කළේ තවත් ප්‍රවීණ චිත්‍රපට අධ්‍යක්ෂවරයකු වන ඒ. පී. මුත්තුරාමන් ය. මුත්තුරාමන්ගේ චිත්‍රපට දෙකෙහි රඟපෑමෙන් පසු සුළු කාලෙකට සිනමාවෙන් ඈත් වී සිටි රජිනි කාන්ත් නැවතත් සිනමාවට ප්‍රවිෂ්ට වන්නේ බොලිවුඩ් චිත්‍රපටයක් වූ ‘ඩොන්’ චිත්‍රපටයේ දෙමළ බසට පරිවර්තනය කරමින් නිපදවූ චිත්‍රපටය හරහාය. එය ‘බිල්ලා’ නම් විය.එතැන් පටන් දීර්ඝ කාලීනව සිනමාවේ රැඳී සිටි රජිනිගේ සෑම චිත්‍රපටයක්ම පාහේ සාර්ථකත්වයෙන් සාර්ථකත්වයට පත් විණි. ‘රජිනි’ යන නාමය කොතරම් ප්‍රකට වුණා දැයි කීවොත් 1988 දී Blond Stone නමැති ඇමරිකානු චිත්‍රපටයට ද ඔහු රංගනයෙන් දායක විය.90 දශකයේදී තිරගත වූ ‘තලපති’, ‘මන්නන්’, ‘අන්නා මෙලෙ’, ‘වීර’, ‘බාෂා’ සහ ‘මුත්තු’ ඔහුගේ වඩාත් සාර්ථකත්වයට පත්වූ චිත්‍රපටි විය. මේ අතර ‘මුත්තු’ චිත්‍රපටය ජපානයේ තිරගත වීමත් සමඟම ජපානයේ එතෙක් හදවත් සොරා ගෙන සිටි ලියනාඩෝ ඩිකැප්රියො පරදා ඔහුගේ තැන රජිනි ගැනීමට සමත් වී ඇතැයි එකල ඇමරිකානු ‘නිව්ස් වීක්’ සඟරාව පවා කියා සිටියේය.2005 දී ඔහු රඟපෑ ‘චන්ද්‍ර මූචි’ චිත්‍රපටය බොක්ස් ඔෆිස් වාර්තා බිඳ හෙළමින් වාර්තා පිට වාර්තා තබන්නට සමත් විය. ඉන් පසු 2007 තිරගත වූ ‘සිවාජී’ චිත්‍රපටය ඔහුගේ රංගන දිවියේ වඩාත්ම සාර්ථක වූ චිත්‍රපටය ලෙස සැලකේ. ලොව පුරා ප්‍රදර්ශනය වෙමින් බොලිවුඩ් චිත්‍රපට, හොලිවුඩ් පුරයට ගෙනයන්නට තරම් සමත් වූ ‘සිවාජි’ එකල එංගලන්තයේ හොඳම චිත්‍රපට 10 අතරටද එක්වීමට හැකි විය. මෙය රජිනි කාන්ත් වැඩිම ආදායම උපයාපු චිත්‍රපටය වූ අතර මෙහි සාර්ථකත්වයත් සමඟම ආසියාවේ ඉහළම ආදායමක් ලබන රංගන ශිල්පීන්ගෙන් ජැකී චෑන්ට පසුව ඒ තැන හිමි වන්නේ මේ සුපිරි නළුවාටයි.1984 ෆිල්ම් ෆෙයාර් සම්මාන උලෙළේ පළමු වතාවට හොඳම දෙමළ නළුවාට හිමි සම්මානය දිනා ගැනීමෙන් පසු එදා මෙදා තුර ඔහු ලැබු සම්මාන රාශියකි. ඒ අතරට 2007 දී ඉන්දියාවේ හොඳම ප්‍රාසාංගික නළුවාට හිමි සම්මානයත් 2010 විජය සම්මානයත් ඇතුළත්ය.සාර්ථකත්වයෙන් හිනිපෙත්තටම ළඟා වුණත් ඔහු සතු වූ යහපත් ගුණාංග සහ ඔහුගේ තිබු අසහාය රංගන කෞශල්‍ය ඔහුගේ රංගන දිවියේ සාර්ථකත්වයට මෙන්ම ජනාදරයට ලක්වන්නට හේතු විය. ඉන්දියාවේ වැඩිම මිලක් අය කරන රංගන ශිල්පියා වන රජිනි කාන්ත් ගේ චිත්‍රපට, ශාරුක් රඟපෑ චිත්‍රපට ලොව පුරා ප්‍රදර්ශනය වී ලබන මුළු ආදායම දකුණු ඉන්දියාව තුළ පමණක් තිරගත කර ලබන ආදායමට සමානය.මේ අසහාය නළුවා මේ වන විට 61 වියට පා තබා ඇතත් අදටත් ඔහු රඟපාන්නේ චිත්‍රපටයේ වීරයාගේ චරිතය හෙවත් ප්‍රධාන චරිතයයි. මෙයට විශේෂිත හේතුවක් තිබේ. ඒ අන් කිසිවක් නොව ඉන්දියානුවන් වශී කරගත් ඔහුටම ආවේණික රංගන විලාසයයි. ඔහුගේ රංගන ශෛලිය ’Super Star Rajinikath’s Style’ නමින් අදටත් බොහෝ අය අනුකරණය කරන්නට උත්සාහ දරති.බිරිය සහ දියණියන් දෙදෙනා සමඟ60 වියැති රජිනි තරුණ පෙනුම ලබා දෙමින් තම චිත්‍රපටවලට සම්බන්ධ කරගැනීමට අධ්‍යක්ෂවරු අතර ඇත්තේ උණුසුම් තරගකාරිත්වයකි. ඔහුගේ වයසට වඩා ඉතාමත්ම ළාබාල පෙනුමක් ලබා දෙමින් තරුණ රජිනි කාන්ත් ඉස්මතු කිරීම එතරම් පහසු කාර්යයක් නොවේ. එහෙත් දීර්ඝ කාලීනව ඔහුගේ වේශ නිරූපණ ශිල්පිනිය ලෙස කටයුතු කරන බානුගේ දක්ෂතාව හා කැපවීම රජිනිගේ තරුණ පෙනුමින් මනාව කියා පායි.රජිනි යන නාමය ඉන්දියානුවන් දේවත්වයෙන් සැලකීමට තරම් මේ සුපිරි නළුවා කෙරෙහි ඔවුනට ඇත්තේ විශාල භක්තියක් සහ ආදරයකි. රජිනිගේ ජීවිතය දෙස හැරී බලන කල එය තමන්ගේ ජීවිතය ධනාත්මක පැත්තකට යොමු කරවිය හැකි යන්න බොහෝ දෙනකුගේ අදහසයි. රජිනි කාන්ත් යනු පුදුම උපදවන මතක ශක්තියක් ඇති පුද්ගලයකු බව ඉතා ප්‍රසිද්ධ කරුණකි. සිය කුඩා කාලය, තරුණ අවධිය කිසි දිනෙක අමතක නොකරන ඔහු තම නිවෙස දුප්පත් ජනයා සඳහා ඕනෑම මොහොතක විවෘත කර තබන්නට තරම් කාරුණික හදක් ඇති අයෙකි.ඓශ්වර්යා හා සෞන්දර්යා යන දියණියන් දෙදෙනකුගේ පියකු වන රජිනි සිය බිරිය ලතාට හොඳ ස්වාමිපුරුෂයෙක් ද, දරුවන්ට ආදරණීය පියෙක් වෙමින් තම පවුලට ළැදි නළුවෙකු ලෙස ප්‍රකටය. ඉන්දියාවේ වෙසෙන දිළිඳු ජනයාට ද ඔහු තුළ තිබෙන්නේ එවැනිම ආදරයකි. එම නිසාම ඔහු සමාජ සේවකයකු ලෙස කටයුතු කිරීමට වඩාත් පි‍්‍රය කරයි. 61 වසරක් තුළ රජිනි සිනමාවට හා සමාජයට කළ මෙහෙවර අගයා ඉන්දියානු රජය විසින් පුදනු ලබන දෙවැනි ඉහළම ගරු නාමය වන ‘පද්ම භූෂණ’ නාමයෙන් ද ඔහු පිදුම් ලැබීය.දිළිඳු පවුලක හැදි වැඩී තම හැකියාවෙන් හා යහපත් ගුණාංග කැටි කරගනිමින් ජනාදරයේ හිනිපෙත්තටම නැඟී රජිනි කාන්ත් නමැති සුපිරි නළුවා අද වන විට ඉන්දියාවේ ජාතික සංකේතයක් බවට පත් වී හමාරය.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032016</link>
    <topic>කලාවේ විවිධ ඉසව් සොයා යන ලකී</topic>
    <author>වසන්ත</author>
    <content>කලාවේ විවිධ ඉසව් සොයා යන ලකීපිළියන්දල බටකැත්තර සුමනසාර විද්‍යාලය මර්වින් ලකී රත්නායකගේ කලා ගමන් මගේ ආරම්භයට අඩිතාලම එක්කරන්නක්. පාසල් වේදිකාවෙන් බිහි වූ නිර්මාණ රැසකටම දායක වෙන්නට එකල ලකීට අවකාශය උදා වුණා වගේ ම පසුකාලීනව ඔහු රංගන ශිල්පියෙකු ලෙස බොහෝ දෙනෙක් අතරට යන්නට ද වාසනාව උදා කරගත්තා.ඒ හරහා මේ වනවිටත් ටෙලිනාට්‍ය විසි ගණනකට තම රංගන දායකත්වය එක් කළ ලකී රත්නායක මෙවර නව පරපුරෙන් ඔබ හමුවට කැඳවන්නේ.“පිළියන්දල සුමනසාර විද්‍යාලයේ ඉගෙන ගන්න කාලේ පාසල් වේදිකාවේ නිර්මාණ රැසක් ම කරන්න මට අවකාශ ලැබුණා. ඉන්පසුවයි මට කලාවට එන්න අවස්ථාව උදාවෙන්නේ. 1991 දී මම ‘නිසංසලා’ චිත්‍රපටයේ චරිතයක් කරනවා. ඉන්පසුව ‘දාමිණි’, ‘නෝනාවරුනි මහත්වරුනි’, ‘ස්වර්ණ කිංකිණි’, ‘ගීත තරංග‘, ‘ප්‍රේම පාරමි’, ‘විල්තෙර, ඉස්සරා ගෙදර’ වැනි ටෙලිනාට්‍ය ගණනාවකට දායක වෙන්න මට අවස්ථාව උදා වුණා. මේ වෙනකොට ටෙලිනාට්‍ය 27 ක පමණ මම රංගනයෙන් දායකවෙලා තියෙනවා.මීට අමතරව කලාවට තියෙන කැමැත්ත නිසාම නිෂ්පාදන කළමනාකරුවකු විදිහට වසර ගණනාවක් ම මම රැඳී සිටියා. කලා අධ්‍යක්වරයකු විදිහටත් මම කටයුතු කළා. ඉන් අනතුරුව ප්‍රවීණ කලාකරුවකු වන සංජය ලීලාරත්න හරහායි මට සිනමාවට එන්න අවකාශය උදාවෙන්නේ.‘සෙල්වම්’ චිත්‍රපටයේ ලකීමේ ආරම්භයත් එක්කම පසුගිය දිනවල රූගත කිරීම් අවසන් කළ ‘සෙල්වම්’ සිනමාපටයේ හමුදා නිලධාරියකු ලෙස රංගනයේ යෙදෙන්න අවස්ථාව ලැබුණා. ඇත්තටම එය මම මහත් ආසාවෙන් කළ චරිතයක් කියන එක කියන්න ඕන.ඒ නිසා පසුගිය කාලයේ යාපනය ප්‍රදේශයේ ම නැවතී ඉන්නට සිද්ධ වුණා. ඇත්තටම මේ නිල ඇඳුමට යටින් ඉන්න සුන්දර සංවේදී මිනිසා හඳුනාගන්න ලැබීම විශාල භාග්‍යයක් කියලයි මට හිතෙන්නේ.මගේ දුව ‘ජානකි චමන්කා’ ඇයත් මේ වනවිට කලාවට අවතීර්ණ වෙලා. දුවත් ටෙලිනාට්‍ය කිහිපයකම රංගනයෙන් දායක වුණා. අද මගේ එකම බලාපොරොත්තුව හොඳ රංගන ශිල්පියෙක් වෙන එක. ඉතිං මේ ආ ගමනේ මට ධෛර්යයක් වුණ පිරිස් බොහෝමයි.විශේෂයෙන් සංජය ලීලාරත්න, බර්මින් ලයිලි ඇතුළු සහෘද නළු නිළියන් මම මේ මොහොතේ සිහිපත් කරන්න ඕන. තවමත් මම කලාවේ විවිධ ඉසව් සොයා යන රංගන ශිල්පියෙක්. ඒත් ඉදිරියේදී සිනමා අධ්‍යක්ෂවරයකු ලෙස කලාවට යමක් කරන්නයි මගේ එකම බලාපොරොත්තුව.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032017</link>
    <topic>වයඹ ගුවන් විදුලියට දෙවසරයි</topic>
    <author/>
    <content>වයඹ ගුවන් විදුලියට දෙවසරයිලංකාවේ ප්‍රාදේශීය ගුවන්විදුලි නාලිකා අතරට එක්වූ වයඹ ගුවන්විදුලිය පසුගියදා එහි දෙවන සංවත්සරය සැමරුවේ බොහෝම අභිමානයෙන්. ඉතාම කෙටි කලක් තුළ වයඹ අසන්නන්ගේ හදවතට සමීප වෙමින් විවිධ වැඩසටහන් රැගෙන එන වයඹ ගුවන්විදුලිය ගතවූ දෙවසරින් පසු ඉදිරිය කෙසේ සිදු වේවි ද යන්න එහි අධ්‍යක්ෂ ස්වර්ණ ගුණවර්ධන හා පසුගිය දවසක අප කතා කළා.“ශ්‍රී ලංකා ගුවන්විදුලි සංස්ථාවට පමණයි ප්‍රාදේශීය ගුවන්විදුලි නාලිකා තියෙන්නේ. රජරට, රුහුණු, කඳුරට වැනි ප්‍රජා ගුවන්විදුලි නාලිකා වගේම වයඹට ගුවන්විදුලියක් නිර්මාණය කරන්න විශාල අවශ්‍යතාවයක් තිබුණා. මේ අදහස මුලින්ම ක්‍රියාත්මක වෙන්නේ හිටපු ජනමාධ්‍ය ඇමැති අනුර පි‍්‍රයදර්ශන යාපා මහත්මයා, ඒ වගේම වත්මන් ගුවන්විදුලි සභාපති හඩ්සන් සමරසිංහ හා අධ්‍යක්ෂ සනත් වැලිවේරිය යන අයගේ මූලිකත්වයෙන්.ඇත්තටම වයඹ ගුවන්විදුලියෙන් අපි බලාපොරොත්තු වෙන්නේ කුරුණෑගල කියන්නේ ඉතාම හොඳ ආර්ථික මධ්‍යස්ථානයක් ඇති නගරයක්. ඒ වගේම වයඹ පළාත සශි‍්‍රක පළාතක්. ඒ නිසා ඔවුන්ගේ සංවර්ධන අරමුණ ඉටුකරමින් ඊට මාධ්‍ය නාලිකාවක් විදිහට සහාය දීමයි අපේ අරමුණ වුණේ. එය ඉතාම සාර්ථක කටයුත්තක් කියලා මම කියන්න ඕන.අපේ සියලු මාධ්‍ය සහෘදයින්, සන්නිවේදකයින් පවා වයඹ පළාත කේන්ද්‍ර කරගෙනයි මේ සඳහා දායක කරගත්තේ. ඒ නිසා ඔවුන්ට තම පළාත පිළිබඳ හොඳ දැනීමක්, ස්පන්ධනයක් තියෙනවා. වයඹට අදාළ කලාකරුවන්, දරු දැරියන් සඳහා වෙනම වැඩසටහන් වයඹ ගුවන්විදුලිය හරහා සිදුවන බව මම කියන්න ඕන.හොඳයි මෙවැනි ගුවන් විදුලියක් පවත්වාගෙන යාම තරගකාරී මාධ්‍ය හමුවේ අභියෝගයක් නෙමෙයි ද?මෙහෙමයි. ඔය තරගය තියෙන්නේ මේ අගනුවර කේන්ද්‍ර කරගෙන විතරයි. ඒ තත්ත්වය ප්‍රාදේශීය මට්ටමේ දකින්නට නැහැ. අනෙකුත් තරගකාරී නාලිකාවන්ට හරියාකාරව ප්‍රාදේශීය මට්ටමේ අසන්නන්ගේ හෘද ස්පන්දනයට ළඟාවෙන්න බැහැ. නමුත් ප්‍රාදේශීය මට්ටමෙන් ගුවන්විදුලියක් ක්‍රියාත්මක වෙන්නේ ඒ ජනතාවත් සමඟ හිඳිමින්. උදාහරණයක් විදිහට රජරට සේවය ගත්තම මොනතරම් සේවයක් ඔවුන් එහි අසන්නන් වෙනුවෙන් ඉටු කළා ද? ඉටු කරනවා ද? වයඹ ගුවන්විදුලිය දැනට පටන්ගෙන දෙවසරයි. නමුත් ඉතාම ඉක්මනින් මල්ඵල දරයි කියලයි අපේ බලාපොරොත්තුව.වයඹ ගුවන්විදුලියේ කාර්යය මණ්ඩලයවයඹ ගුවන්විදුලිය මේ දෙවසරක උපන් දිනෙන් පසු ඉදිරිය පිළිබඳ අපි කතා කළොත්.ඔව් ඇත්තටම මේ දෙවසරින් පසු නව වැඩසටහන් කිහිපයක්ම හඳුන්වා දෙන්න සූදානමින් ඉන්නේ. විශේෂයෙන්ම නව පාලකවරියක් ලෙස කුමාරි ගුණරත්න හරහා නිර්මාණාත්මක වැඩසටහන් රැගෙන එන්නට අපේ විශාල බලාපොරොත්තුවක් තියෙනවා. මේ වෙනකොටත් නව සැලැසුම් ලෙස ලොතරැයි මණ්ඩලය හා එක්ව පාසල් මට්ටමින් සුභාවිත ගීතය හා රසවින්දනය නමින් වැඩසටහන් කරන්න වයඹ ගුවන්විදුලිය සූදානම්.ඒ වගේම විශේෂිත වැඩසටහන් පෝදා වැඩසටහන් නව ආකෘතියක් සමඟ කරන්නත් අපි බලාපොරොත්තු වෙනවා. ඇත්තටම වයඹ ගුවන්විදුලියට ඉන්නේ දහයකටත් වඩා අඩු සේවක පිරිසක්. ඒ නිසා මෙතරම් අඩු පිරිසක් යටතේ ගුවන්විදුලියක් විකාශනය කිරීමේ පරීක්ෂණයකුත් අපි කරනවා කියන එක කියන්න ඕන.එෆ්. එම්. තරංග මාලා 99.6 වයඹ සිසාරා ගුවනට මුදා හැරෙන වයඹ ගුවන්විදුලියේ දෙවසරක ගමන්මඟට රසඳුන අපෙන් සුබ පැතුම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032018</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයප්‍රවීණ සිනමා කලා විචාරක ගුණසිරි සිල්වා වෙබ් අඩවි විචාර සඟරාවක් ආරම්භ කරලා. ඔහු එය නම් කරලා තියෙන්නේ SRI LANKAN ARTS.LK යනුවෙන්. ගුණසිරි පසුගිය අවදියේ සිනමා කලා විචාර ලීවේ වෙබ් අඩවිවලටයි. විශේෂයෙන් ලංකා ඊ නිව්ස් වෙබ් අඩවියේ හා ඔහුගේම සංස්කාරකත්වයෙන් බිහිවූ ‘ලංකා ස්ක්‍රීන්’ වෙබ් අඩවියට.ගුණසිරි ලියූ (පසුව පුවත්පත් සංවාදයක් දක්වා දිග්ගැස්සුණු) ‘විදු’ චිත්‍රපට විචාරය පළවුණේත් එවන් වෙබ් අඩවියක. ගුණසිරිගේ වෙබ් අඩවි විචාර සඟරාවේ දොරට වැඩීම මේ මස 30 වැනි දින ජාතික පුස්තකාල සේවා මණ්ඩල ශ්‍රවණාගාරයේදී පැවැත්වෙනවා. එය වෙබ් පිටු 12කින් යුතු සඟරාවක්. එය දෙසතියකට වරක් යාවත්කාලීන වන බවයි ගුණසිරි කියන්නේ.වෙබ් අඩවිවල පළවන සිංහල ප්‍රකාශන අතරින් මා සාමාන්‍යයෙන් බලන්නේ BOONDI.LK පමණයි. එහි නිර්මාණාත්මක වූත් විචාරාත්මක වූත් ලිපි පළවෙනවා. ඒත් සමස්තයක් විදියට ගත්තම අන්තර්ජාලය පරිහරණය කරමින් යම් යම් දේවල් කියවන්න මා ඒ තරම්ම රුචිකරන්නේ නැහැ. ඒක තරමක වෙහෙසකර කටයුත්තක්. ඇඳ විට්ටමට ඔළුව තියාගෙන හරි බස් එකේ කොනකට වෙලා හරි පොතක්, සඟරාවක් කියවනවා වගේ සුඛනම්‍ය වැඩක් නෙවේ ඒක. ඒක බෙහෙවින් යාන්ත්‍රික වැඩක්.කොහොම වුණත් අනාගතයේදී මුද්‍රිත මාධ්‍යය දැඩි අභියෝගයකට මුහුණ දෙන එක ගැන නම් විවාදයක් නැහැ. අපි කැමැති වුණත් නැතත් අපිට ලෝකයත් එක්ක ඉස්සරහට යන්න සිද්ධ වෙනවා.”සිනමාව ඩී.ඩබ්ලිව්.ග්‍රිෆීත්ගෙන් ආරම්භ වෙයි. එය කෙළවර වන්නේ අබ්බාස් කියෙරොස්තාමිගෙනි.”එහෙම කියලා තියෙන්නේ ප්‍රංශ නවරැල්ලේ පුරෝගාමී සිනමාකරු ශොන් ලූක් ගොඩාඩ්.අබ්බාස් කියෙරොස්තාමිගේ චිත්‍රපට කීපයක්ම මම බලල තියෙනවා. ඒ අතරින් දාර්ශනික වශයෙන් වුණත් බොහෝම ගැඹුරු නිර්මාණයක් වන්නේ ‘ටේස්ට් ඔෆ් චෙරි’ කියන චිත්‍රපටයයි. දිවිනසා ගැනීමේ උත්සාහයක නිමග්න වන පුද්ගලයකු වටා ගෙතුණත් එය ඒ තරම්ම සරලව විග්‍රහ කළ හැකි චිත්‍රපටයක් නෙවෙයි. දිවිනසා ගැනීම පිළිබඳ ආත්මීය කතිකාව, ඒ සඳහා ඔහුගේ ක්‍රමවේදය, ඊට සහාය කරගැනීමට එකතු කරගැනෙන සෙසු පුද්ගලයන්ගේ සමාජ විභවය යනාදිය වෙතින් පුළුල් විවරණයක් කියෙරොස්තාමි තම චිත්‍රපටය හරහා ඉදිරිපත් කරනවා.බර්ග්මාන් ඉන්න කාලේ තර්කොව්ස්කිව අගය කළා සේ කුරෝසෝවා හිටපු කාලේ අගය කළේ කියෙරොස්තාමිව. කුරෝසාව ඔහු ගැන අපූර්ව කියමනක් කියලා තියෙනවා. ඒ මෙපරිද්දෙන්.”ඉරාන සිනමාකරු අබ්බාස් කියෙරොස්තාමි ගේ චිත්‍රපට අසාමාන්‍ය ඒවා යැයි මම විශ්වාස කරමි.වචනවලින් මගේ හැඟීම් කියාපෑමට නොහැකියි. ඔබ ඔහුගේ චිත්‍රපට නැරඹිය යුතු යැයි මම යෝජනා කරමි. එවිට මා අදහස් කළ දේ ඔබට වැටහෙනු ඇත. සත්‍යජිත් රායි මියගිය විට මම අතිශයින් කලබලයට පත්වීමි. එහෙත් කියෙරොස්තාමිගේ චිත්‍රපට නැරඹීමෙන් ඉනික්බිති මම දෙවියන්ට ස්තුතිවන්ත වූයෙමි. මන්දයත්; දැන් අපට රායි වෙනුවට ආදේශක පුද්ගලයකු සිටින හෙයිනි.”කුරෝසාවා කියන්නාක් පරිදි මට ද යෝජනා කළ හැක්කේ සිනමා ලෝලයන් වන ඔබ ද කියෙරොස්තාමිගේ චිත්‍රපට නැරඹිය යුතු බවයි. විශේෂයෙන් ඔහුගේ ‘ටේස්ට් ඔෆ් චෙරි’ චිත්‍රපටය නැරඹිය යුතු බවයි.රංජිත් කුරුප්පු මිතුරා ජර්මනියේ ඉඳන් කෙටි නිවාඩුවකට ලංකාවට ඇවිත්. පසුගිය දිනෙක ඔහු මා හොයාගෙන ලේක්හවුස් එකට ආවා. රංජිත් චිත්‍රපට අධ්‍යක්ෂවරයෙක් විතරක් නෙමෙයි. සාහිත්‍ය පරිවර්තකයෙක් විදියටත් අද කීර්තිමත්. ඔහු අධ්‍යක්ෂණය කළ ‘පවන රළු විය’ බොහෝ දෙනකුගේ අවධානයට යොමු වූ චිත්‍රපටයක් බවට පත් වුණා.රංජිත් මෙවර ලංකාවට ඇවිත් තියෙන්නේ ජාත්‍යන්තර මට්ටමෙන් තැනෙන චිත්‍රපට දෙකක මූලික සාකච්ඡා සඳහා. එක චිත්‍රපටයක් ’FOUNTS OF SINHALA’.ඒක කොලින් ද සිල්වාගේ ඒ නමින් යුතු ඉංගි‍්‍රසි නවකතාව. ඉන් කියැවෙන්නේ සිංහලයේ සම්භවය. ඒ නම් විජය – කුවේණි පුරාවෘත්තය. මේ චිත්‍රපටයේ විජයගේ චරිතය රඟපෑම සඳහා රංජිත් තෝරගෙන තියෙන්නේ බොලිවුඩ් සුපිරි නළු ශාරුක් ඛාන්. එය සාර්ථක වුණොත් ශ්‍රී ලාංකේය නිපැයුමක ශාරුක් රඟපාන පළමු අවස්ථාව එය වන්න පුළුවන්.අනික මොහිදින් බෙග්ගේ චරිතාපදානය. මොහිදින් බෙග්ගේ සංගීත දිවිය අළලා ජාතික රූපවාහිනියේ විනීතා කරුණාරත්න අධ්‍යක්ෂණය කළ ‘ආලකමන්දාව‘ වැඩසටහන තමයි මේ චිත්‍රපටයට මුල බීජ වෙලා තිබෙන්නේ. ඉන්දියාවේ සේලම් නුවර සිට මොහිදින් බෙග් ලංකාවට පැමිණීමේ ඉඳන් ඔහු මෙරට ගායන ක්ෂේත්‍රයට එක්වීම, බෞද්ධ ගීත ගායනා කිරීම මෙන්ම අවසානයේ අසරණව මියයෑම දක්වා වූ ඔහුගේ ජීවිතයේ සියලු සිදුවීම් මේ චිත්‍රපට කතාවට ඇතුළත්. රංජිත්, මොහිදින් බෙග්ගේ චරිතයට තෝරගෙන තියෙන්නේ අපේ ප්‍රවීණ සිනමා නළු සනත් ගුණතිලකව.රංජිත්ගේ මේ නිෂ්පාදන දෙකම සර්වප්‍රකාරයෙන්ම යථාර්ථයක් බවට පත්වේවා කියා ඔහු මුණගැසුණු මොහොතේ මා සුහද සිතින් ප්‍රාර්ථනා කර සිටියා.ඔගස්ටස් විනයාගරත්නම් මට මතක් වුණේ ඔහුගේ අනුස්මරණය මේ 25 වැනි දිනට යෙදී තිබෙන බැවින්. මේ දිනවල ‘ගඟ අද්දර’ ටෙලිනාට්‍යය නිසා නැවතත් ජනප්‍රියත්වයට පත්ව ඇති ‘ගඟ අද්දර මා සිහිල් සෙනේ සැනහී’ සින්දුව ලිව්වෙ ඔගස්ටස්. ඒ විතරක් නෙමෙයි ඉතාම ජනප්‍රියතම ගීත රැසක් ඔහු විසින් ප්‍රබන්ධ කරනු ලැබ තිබෙනවා.උදාහරණ විදියට ගත්තොත් ‘නිම් හිම් සෙව්වා මා සසරේ’ (ආචාර්ය පණ්ඩිත් අමරදේව) ‘රන් ටිකිරි සිනා’ (ටී.එම්.ජයරත්න සහ පිරිස) ‘මා එදා දෑසින් සනහා’ (ඇන්ජලින් ගුණතිලක) ‘උපුල් නුවන් විදහා’ (මිල්ටන් මල්ලවආරච්චි) වැනි ගීත.ඔගස්ටස් ‘අපේ කට්ටියෙන්’ බිහිවුණු කවියෙක්, කෙටිකතාකරුවෙක්, ගීත රචකයෙක් හා තිරනාටක රචකයෙක්. ඔහු හැටගණන්වල ලියපු ‘සෙව්වන්දි’ නම් වූ කවිපොත පළව ඇත්තේ ‘අපේ කට්ටියේ’ ප්‍රකාශනයක් විදියටයි. ‘එකොළොස් ගින්න’, ‘පිපාසිතයෝ’ ඔහු ලියූ කෙටිකතා පොත් දෙකක්. ඔගස්ටස් තිරනාටක දෙකක් ද රචනාකර තිබෙනවා. ඒ ‘ඉන්දුට මල් මිටක්’ (ලෙස්ලි බොතේජු සමඟ) හා ‘හිතුවොත් හිතුවමයි’.ඔගස්ටස් රැකියාව කළේ ප්‍රවෘත්ති දෙපාතර්මේන්තුවේ. ඒ ප්‍රවෘත්ති නිලධාරියෙක් වශයෙන්. එකල ප්‍රවෘත්ති දෙපාර්තමේන්තුව පිහිටුවා තිබුණේ ජනාධිපති මන්දිරයට නුදුරින්. ඉතාම අසීරුවෙන් එහි විශාල ලී තරප්පු පෙළ නඟින, බහින ඔගස්ටස්ව මම කීපවිටක් දැකලා තියෙනවා. (ඔහු ඉතාම තරබාරු පුද්ගලයෙක් වුණා.)ඔගස්ටස්ගේ ගීත ටික පොතක් විදියට මෙතෙක් පළවී නොතිබීම කනගාටුවට කරුණක්. ඒ නිසා අනාගතයේදී ඔහු ගේ ප්‍රබන්ධ වෙනත් රචකයන් ගේ නම්වලට වුණත් බැර වෙන්න බැරිකමක් නැහැ.ගීත නිර්මාණක කේන්ද්‍රය වැනි සංවිධානයක් ඔගස්ටස් ගේ ගීත සංග්‍රහයක් සංස්කරණය කොට පළකරන්න ඉදිරිපත් වෙනවා නම් වටිනව කියලා මම හිතනවා.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032019</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නදෙහිඅත්තකණ්ඩියේ ලලිත් මානප්පෙරුම ප්‍රශ්නය – ‘ගෘහස්ථ ප්‍රචණ්ඩත්වය’ පිළිබඳ ඔබේ අදහස් දක්වන්න?පිළිතුර – ගෘහස්ථ ප්‍රචණ්ඩත්වයට ගැහැනු පමණක් නොව මානව හිතවාදී පිරිමින් ද විරුද්ධ විය යුතුය කියා මා හිතනවා. ඒත් අපේ සමහර ගැහැනුන්ට ඔය මාතෘකාව මතක් වෙන්නේ තමන්ගේ සැමියාගෙන් අම්බානට ගුටිකෑවට පස්සේ වීම කනගාටුදායකයි.  හලාවත අනුර ශාන්ත පීරිස් ප්‍රශ්නය - ක්‍රීඩා විස්තර විචාරකයන්ගෙන් ඔබ වඩාත්ම කැමැති විචාරකයා කවුද?පිළිතුර - පේ‍්‍රමසර ඈපාසිංහ හා පාලිත පෙරේරා යන දෙදෙනාට  මොරතිහේ ටී. එම්. තෙන්නකෝන් ප්‍රශ්නය - මානෙල් වානගුරු, ඩඩ්ලි වානගුරුගේත් සනෝජා බිබිලේ, සුමිත් බිබිලේගේ දියණියන් ද?පිළිතුර - ඔව්.  කපුගොඩ මාළිඳ සරත් රණසිංහ ප්‍රශ්නය - ‘කොහිනූර්’ හින්දි චිත්‍රපටය ගැන යමක් කියන්න?පිළිතුර - එස්. යූ. සනී අධ්‍යක්ෂණය කළ මේ චිත්‍රපටයේ දිලිප් කුමාර් හා මීනා කුමාරි ප්‍රධාන චරිතය රඟපෑවා. සංගීතය සැපයුවේ නෞෂාඩ්. මේ චිත්‍රපටය 1960 දී තිරගත වුණා.  උඩුගම්පොළ ක්‍රිශාන්ත කරුණාරත්න ප්‍රශ්නය - ‘සෙනෙහස රන් සිංහාසන’ ගීතය ගැයු ත්‍යාගා එන්. එඩ්වඩ් දැන් කෝ?පිළිතුර - ඇය පහත සඳහන් ලිපිනයේ පදිංචිව සිටිනවා. බී 50 ජී 2, මහල් නිවාස, මාලිගාවත්ත, කොළඹ 10.  මහනුවර නුවන් දිසානායක ප්‍රශ්නය - නව පරපුරේ සංගීත ශිල්පි රංග දසනායක ප්‍රවීණ සංගීතවේදී සරත් දසනායකගේ පුත්‍රයෙක් ද?පිළිතුර - ඔව්.  කුලියපිටියේ කපිල ජයවිලාල් හේරත් ප්‍රශ්නය - දෙමළ සිනමාවේ මෙතෙක් බිහි වූ ජනපි‍්‍රයතම නළුවා කවුද?පිළිතුර - එම්. ජී. රාමචන්ද්‍රන්  බේරුවල චන්ද්‍රසිරි පීරිස් ප්‍රශ්නය - ‘බොඳ මීදුම්’ බොළඳයි නේද?පිළිතුර - ඒක බොළඳ ද නැද්ද කියන්න ඒ නවකතාව මා කියවලත් නැහැ. ටෙලි නාට්‍යය බලලත් නැහැ. හැබැයි හුඟ දෙනෙක් කියනවා මට ඇහෙන්නේ ඒක ‘බොඳ මීදුම්’ නෙමෙයි. ‘බොළඳ මීදුම්’ කියලයි.  කොටුගොඩ යාගොඩමුල්ලේ සුනිල් චන්ද්‍රසේකර ප්‍රශ්නය - ධර්මදාස වල්පොල ගයන ‘කොවුලන් හඬයි - එයින් මිහිරක් නැඟෙයි’ ගීතය ඇතුළත් චිත්‍රපටය කුමක් ද?පිළිතුර - ‘ජීවිතය’. (ඒ චිත්‍රපටය නිෂ්පාදනය වුණේ නැහැ. ගීත ටික පටිගත වුණා විතරයි.)  ජාඇළ සරත් ද සිල්වා ප්‍රශ්නය - ආතර් යූ. අමරසේනගේ ‘සිංහලයේ මහා සිනමා වංශය’ පොත මිලදී ගත හැක්කේ කොහෙන්ද?පිළිතුර - එය අමරසේන මහතාගෙන්ම විමසා බලන්න. මෙන්න දුරකථන අංකය 0112792717.  මත්තෙගොඩ අජිත් ජෝතිය කරසිංහ ප්‍රශ්නය - එච්. ආර්. ජෝතිපාල හා නන්දා මාලිනි යුග ගී ගයා තිබේ ද?පිළිතුර - නැහැ අජිත්.  ඇල්පිටිය කැටපල සමන් ගාල්ලගේ ප්‍රශ්නය - ‘මඩොල්දූව‘ චිත්‍රපටයේ ජින්නාගේ චරිතය රඟපෑ නළුවා කවුද?පිළිතුර - පද්මසේන අතුකෝරලමේ සතියේ පහත නම් සඳහන් අයත් ප්‍රශ්න එවා තිබුණා. යටියන්තොට චම්පිකා මාලිනි, ඇඹිලිපිටියේ සහන් රාජිත, තල්ගම පි‍්‍රයංකා පි‍්‍රයදර්ශනි, වෙල්පල්ල රද්දලානේ ඒ. ඩී. ගුණවර්ධන, මොරොන්තුඩුවේ යසවති පෙරේරා, හෙයියන්තුඩුවේ ඒ. ඒකනායක, මාතලේ රෝහණ විජේසිංහ, ගණේමුල්ලේ මල්ලිකා රූපසිංහ, කන්තලේ උදේෂා මේඛලා, මාතර අමිලා ද සිල්වා, ගැටහැත්තේ කවිසුරි ලවන්තිකා, කටුනායක දයා ෆ්‍රැන්සිස්කු ආරච්චි.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032020</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාකෙළිලොල් සිනහවක් ඇය සතුයි. ඒ, ඇය නිරතුරුවම පී‍්‍රතියෙන් පසුවන නිසයි. ඇය තමයි, පී‍්‍රටි සින්ටා. ජීවිතය දෙසට සැහැල්ලුවෙන් නෙත් යොමුකරන මේ යෞවනිය ඕනෑම අභියෝගයකට මුහුණ දෙන්නත් ලෑස්තියි. අවදානම් වැඩ කටයුතුවලට අත පොවන්නට පී‍්‍රටි කොයි මොහොතේත් කැමැතියි. ඒ නිසයි සිනමා රංගනයට අමතරව වෙනත් ක්ෂේත්‍රවලට ඇයගේ දායකත්වය ලැබෙන්නේ.පී‍්‍රටි, ක්‍රිකට් ක්‍රීඩාව වෙනුවෙන් මුදල් වියදම් කරන බව කවුරුත් දන්නා කාරණයක්. අයි. පී. එල්. තරගාවලියට තරග වදින ‘කිංස් ලෙවන් පන්ජාබ්’ ක්‍රිකට් පිලේ සම අයිතියක් ඇයටත් තිබෙනවා. සිනමාවෙන් ක්‍රිකට් ලොවටත් පිවිසි ඇය, සිනමාවට නෑකම් කියන මාධ්‍යයකට යොමුවන්නට මෙතෙක් හිත යොමු කළේ නැහැ. ඒ, රූපවාහිනී මාධ්‍යයයි. පුංචි තිරයට එක්වී පේ‍්‍රක්ෂකයන්ට තව තවත් සමීප වන්නට ඇය තීරණය කරලා. හැබැයි ටෙලි නාට්‍ය රංගනයට එක්වීමෙන් නම් නොවෙයි.ඉන්දියාවේ විකාශය වන සුප්‍රකට රියැලිටි වැඩ සටහනක නිවේදිකාවක හැටියට එක්වීමෙන්. මේ ජනපි‍්‍රය වැඩ සටහනේ නම, ‘ගිනස් වර්ල්ඩ් රෙකෝඩ්ස් - අබ් ඉන්ඩියා ටොඩේගා’. පේ‍්‍රක්ෂකයන් විස්මයට පත්කරවන ත්‍රාසජනක ක්‍රීඩා සහ වෙනත් ඉදිරිපත් කිරීම් මේ වැඩසටහනට ඇතුළත් වෙනවා. මේවා අතිශය අවදානම් සහගත ඉදිරිපත් කිරීම්. ඇතැම් විට මෙවැනි දර්ශන සංවේදී පේ‍්‍රක්ෂකයන්ට නරඹන්නටත් අසීරුයි. එවැනි වැඩ සටහන් මාලාවක නිවේදිකාවක හැටියට කටයුතු කිරීම හිතන තරම් ලෙහෙසි පහසු කටයුත්තක් නොවෙයි. ඒත්, පී‍්‍රටි ඒ අභියෝගය දැනටමත් භාර අරන්.“මට ඕනැවුණේ මේ අවදානම්සහගත ක්‍රියාකාරකම් ඉදිරිපත් කරන තරගකරුවන් දිරිමත් කරන්නයි. මේ අය හැමෝම කරන්නෙ හරිම අමාරු දේවල්. ඒ නිසා වැඩසටහන ඉදිරිපත් කරද්දි පේ‍්‍රක්ෂකයන්ගෙ අවධානය මා දිහාට වඩා තරගකරුවන්ට යොමු කරන්නයි මම උත්සාහ කරන්නෙ.සමහර වෙලාවට අපේ පේ‍්‍රක්ෂකයන් මේ වැඩ සටහනේදී මගෙන් අවිනීත ප්‍රශ්න පවා අහනවා. ඒවට නම් මම උත්තර දෙන්න යන්නෙ නෑ. ඒ අයට ඕනැම ප්‍රශ්නයක් අහන්න නිදහස තියෙන නිසයි, ඒ වගේ දේවල් අහන්නෙ හැබැයි, ඒ වෙලාවට මගේ මූණෙ සමීප රූප ගන්න එපා කියලයි මම කියල තියෙන්නෙ. මොකද, එතකොට මගේ මූණෙන් මතුවෙන ප්‍රතිචාරය රූපවාහිනිය බලන අයට පෙනෙන නිසා.” පී‍්‍රටි එලෙස පවසද්දී නම් ඇයගේ මුහුණෙන් කෙළිලොල් සිනහවක් ජනිත වුණේ නැහැ.චිත්‍රපට නිෂ්පාදක භාරත් ශා සහ පාතාල සාමාජිකයන් අතර සබඳතාවක් පවතින බවට 2003 දී චෝදනා එල්ල වූ අවස්ථාවේදී කටයුතු කළ එඩිතර විලාසයට සම්මානයකින් පවා පිදුම් ලද පී‍්‍රටිට මෙවැනි වැඩ සටහන් අභියෝග නොවෙයි. චෝදනා ලද භාරත් ශා වෙනුවෙන් බොලිවුඩ් සිනමාවේ කිසිවකු කටක් නොසෙල්වූ මොහොතක ඔහු වෙනුවෙන් කතා කළේ පී‍්‍රටි පමණයි. ඇය ඔහුගේ නිර්දෝශීභාවය කියා පෑවා. අන්තිමේදී සිරගත වී සිටි භාරත් ශා අධිකරණයෙන් නිදහස ලැබුවා.පී‍්‍රටි මේ වැඩ සටහනට කැමැත්තෙන්ම එක්වූයේ එයට සහභාගිවන තරගකරුවන් සාමාන්‍ය පුද්ගලයන් වීම නිසාලු. “දැන් ඉන්දියානු ජාතිකයන් ලෝක වාර්තා තියන්න හරිම උනන්දුයි. මේ වැඩ සටහනේ පරමාර්ථයත් ඒ වගේ ලෝක වාර්තා තබන අය ඉදිරියට ගන්නයි. මේ වගේ දේකට මම මීට කලින් සම්බන්ධ වෙලා හිටියේ නැහැ. ඒ නිසා මම හරිම කැමැත්තෙනුයි මේකට සම්බන්ධ වුණේ. කොහොමත් මම ත්‍රාසජනක අත්දැකීම්වලට කැමැතියි. හිස කෙස්වලින් වාහන අදින හැටි, කඩු ගිලින හැටි, අඩි ගණන් උස තැන් වලින් මිනිස්සු බිමට පනින හැටි බලන්න මම හරිම ආසයි. ඉතින් මම හිතනවා, මේ වැඩසටහනට මට ම ගැළපෙනවා ය කියලා.”“ගිනස් වර්ල්ඩ් රෙකෝඩ්ස් - අබ් ඉන්ඩියා ටොඩේගා” වැඩ සටහන් මාලාව ඉන්දීය රූපවාහිනී චැනල ඔස්සේ විකාශය වන්නේ මාර්තු 18 දා සිටයි. මේ වැඩ සටහනට රූපවාහිනී නළු ශබීර් අහ්ලුවාලියාත් එකතු වෙනවා. ඔහු ද, පී‍්‍රටි සමඟ නිවේදන කටයුතු කරනවා.2011 වසර තුළ තමන්ට කාර්යබහුල කාලයක් ගත කිරීමට සිදුවේවි යැයි ද පී‍්‍රටි පවසනවා. “චිත්‍රපටවල රඟපෑම වගේම ක්‍රිකට්වලට කාලය මිඩංගු කරන්නත් මට සිද්ධ වේවි.අවුරුදු 2 ක් තිස්සේ මම අවධානය යොමුකරගෙන හිටියේ ක්‍රිකට්වලටයි. ඒක මට අලුත්ම අත්දැකීමක් වුණා. මේ ‘ගිනස් වර්ල්ඩ් රෙකෝඩ්ස්...’ වැඩ සටහනට කලින් මට නර්තන අංග ඇතුළත් රියැලිටි වැඩ සටහනක් විනිශ්චය කරන්නත් ආරාධනා ලැබුණා. ඔක්කොටම කලින් මම හොඳට නටන්න දන්න කෙනෙක් වෙන්න එපායැ.ඒ නිසා මම ඒ නොදන්න දේවල්වලට ගියේ නැහැ. කොහොම වෙතත් මේ 2011 දි මට ආයෙමත් චිත්‍රපටවල වැඩියෙන් රඟපාන්න ලැබේවි.” පී‍්‍රටි පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=av11032021</link>
    <topic>ඕනෑම ශෛලියේ චිත්‍රපටයක් මට හදන්න පුළුවන්</topic>
    <author>හේමාලි විජේරත්න</author>
    <content>ඕනෑම ශෛලියේ චිත්‍රපටයක් මට හදන්න පුළුවන්- උදයකාන්ත වර්ණසූරියඋදයකාන්ත වර්ණසූරිය මේ දිනවල කාර්ය බහුල වී ඇත්තේ සිය 17 වැනි සිනමා නිර්මාණය ‘චැලෙන්ජර්ස්’ එළිදැක්වීම වෙනුවෙනි. දැන් සැවෝයි ඇතුළු ඊ.ඒ.පී. මණ්ඩලයේ සිනමා ශාලාවල තිරගතවන ‘චැලෙන්ජර්ස්’ පිළිබඳව කතා බහකට පසුගිය දිනක අපි ඔහු මුණගැසුණෙමු.ඔබ ‘චැලෙන්ජර්ස්’ චිත්‍රපටය හඳුන්වන්නේ කොයි විදියටද?’චැලෙන්ජර්ස්’ මම හඳුන්වන්නේ තාරුණ්‍යයේ චමත්කාරය දක්වන චිත්‍රපටයක් ලෙසින්. මේ චිත්‍රපටයෙන් කියවෙන්නේ සදාතනික පිය පුතු සෙනෙහසක් පිළිබඳව. අද සිනමා කලා ක්‍ෂේත්‍රයේ තිබෙන ප්‍රශ්නකාරී වාතාවරණය මැද මට තවදුරටත් ප්‍රේක්ෂකයින් අතර රැඳී සිටීම අවශ්‍යයි. ඒ නිසා මට හිතුණා පවුල පදනම් කරගත්ත, ප්‍රේක්ෂක ආකර්ෂණය දැඩි ලෙස ඇදගන්නා ආකාරයේ නිර්මාණයක් කරන්න. රූපගත කිරිම කරද්දිත් ඉතාම ආකර්ෂණීය සුන්දර දර්ශන තල උපයෝගී කර ගන්නත් මම උත්සාහ කළා. ඒ වගේම ප්‍රවීණ නළු නිළියන් මෙන්ම නව පරපුරේ නළු නිළියන් රැසක් ද මේ සඳහා දායක කරගන්නට මම උත්සාහ ගත්තා.මෙවර ඔබේ කතා නායකයා ලෙස ඔබ තෝරාගන්නේ ලකී ඩයස්. මීට ප්‍රථම ඔහු ඔබේ නිර්මාණයකින් අප දැක නැහැ. ඔහු වැනි නළුවෙක් ඔබේ නිර්මාණයකට සම්බන්ධ කරගන්නට මෙච්චර ප්‍රමාද වුණේ ඇයි?’ඇත්තටම ලකී මගේ නිර්මාණයකට දායක වෙන්නේ පළවැනි වතාවට තමයි. මේ චිත්‍රපටයේ තිරනාටකයේ හැටියට එහි එන පියාගේ චරිතය ලකීට නියමෙටම ගැළපුණා. ලකීත් ඒ චරිතයට සාධාරණයක් ඉෂ්ට කරලා තිබෙනවා. ලකීව මගේ නිර්මාණයකට සම්බන්ධ කර ගන්න ප්‍රමාද වුණේ වෙනත් කිසි හේතුවක් නිසා නොවෙයි. තිර නාටකය අනුව ගැළපෙන චරිතයක් ආවේ දැන් තමයි.ඔබ මේ චිත්‍රපටයෙනුත් අලුත් නිළියක් සිනමාවට හඳුන්වා දෙනවා. මීට ප්‍රථම ඔබ කළ නිර්මාණවලිනුත් නවක නළු නිළියන් හඳුන්වාදීම සිදුකළා. ඉන් ඔබ බලාපොරොත්තු වෙන්නේ කුමක්ද?’චැලෙන්ජර්ස්’ ඔස්සේ මම හඳුන්වා දෙන්නේ ශේෂාද්‍රීයි. ඇය ප්‍රවීණ චිත්‍රපට අධ්‍යක්ෂවරයෙකු වන දිනේෂ් ප්‍රියසාද්ගේ දියණියක්. අලුත් චරිත හඳුන්වාදීමෙන් මම කාරණා කිහිපයක්ම බලාපොරොත්තු වෙනවා. එකක් මේ ක්‍ෂේත්‍රය ඉදිරියට ගෙනියන්නට අලුත් නළු නිළියන් අවශ්‍යයි. හැමදාමත් අපට එකම නළු නිළි කැලක් පාවිච්චි කරන්න බැහැ. අලුත් මුහුණු සිනමාවට එකතු වෙන්න ඕන.අනිත් පැත්තෙන් අද ශීඝ්‍රයෙන් බිහිවෙන ටෙලි නිර්මාණත් එක්ක අපේ නළු නිළියන් නිතර දැකලා විශේෂත්වයක් නැතිවෙලා. ඒ නිසා මට හිතුණා සිනමාවට එවැනි මුහුණුවලට වඩා අලුත් මුහුණු එකතු කරන එක හොඳයි කියලා. මීට ප්‍රථමත් මම නළුවන් හා නිළියන් රැසක් සිනමාවට හඳුන්වා දී තිබෙනවා. ඔවුන් සමහරුන් අද ඉතාම හොඳට තමන්ගේ දක්ෂතා ඔප මට්ටම් කරගෙන ඉදිරියට ගිහින් තිබෙනවා. අලුත් මුහුණු හඳුන්වාදීමේදී සුන්දරත්වය පිළිබඳ විතරක් මගේ අවධානය යොමු වෙන්නෙත් නෑ. 50%ක් රංගනය පිළිබඳ දක්ෂතාව ගැනත් බලනවා.මේ ඔබ ඉන්නේ ඔබේ 17 වැනි සිනමා නිර්මාණයත් එක්ක. ආපස්සට හැරෙත්දි මොනවද හිතෙන්නේ?ප්‍රේක්ෂක සිතුම් පැතුම් හඳුනාගෙන දැනුමෙන් සන්නද්ධ වෙලා නොවෙයි ඒ කාලේ මම සිනමාවට පය ගැසුවේ. ඒ වුණාට මේ වෙනකොට සිනමාව තුළ දීර්ඝ ගමනක් එන්න මට පුළුවන් වෙලා තිබෙනවා. ඒ ගැන මට සතුටක් දැනෙනවා.අද ගැන හිතද්දී එදාට වඩා සිනමා රසිකත්වය ගැන, ප්‍රේක්ෂකයන් ගැන හොඳ අවබෝධයක් මට තිබෙනවා. ඒ හින්දා තමයි මම හඳුනාගත්තේ අද පවුලේ චිත්‍රපටවලට විශාල ඉල්ලුමක් තිබෙනවා කියලා. සිනමා ක්‍ෂේත්‍රයට පවුලේ චිත්‍රපට විතරක් නොවෙයි වෙනත් විවිධ ආකාරයේ චිත්‍රපට අවශ්‍යයි. ඒක මම පිළිගන්නවා.නමුත් චිත්‍රපට අධ්‍යක්ෂවරයෙක් වශයෙන් මේ ක්‍ෂේත්‍රයේ තවදුරටත් රැෙඳන්න මට අවශ්‍යයි. නිර්මාණකරුවන් විදියට මේ ක්‍ෂේත්‍රයේ අපි විශාල අවදානමකට අර්බුදයකට මුහුණදීලා තිබෙනවා. මම වැඩිදුරටත් පවුලේ චිත්‍රපටවලට නැඹුරු වුණේ ඒ නිසයි. නමුත් මගේ ඉතිහාසය තුළ විවිධ ගණයේ සිනමා නිර්මාණ රැසක් තිබෙනවා. මගේ ඉදිරි නිර්මාණයත් මේ තත්ත්වයෙන් සම්පූර්ණයෙන්ම බැහැර වේවි.ඔබේ සිනමා ගමන් මඟ තුළ ‘මහමෙර උසට’ පටන් ‘ගිනි අවි සහ ගිනිකෙළි’, ‘බහු භාර්යා’, ‘රාජ්‍ය සේවය පිණිසයි’, ‘යකඩ පිහාටු’ වැනි ඉතා ඉහළ ගණයේ නිර්මාණ අපි දුටුවා. එහෙත් වර්තමානයේ බොහෝ දෙනෙක් කියන්නේ ඔබ සරල විනෝදාස්වාදයටම නැඹුරුවෙලා කියලයි. මේ චෝදනාවට ඔබ මොකද කියන්නේ?එහි යම් කිසි සත්‍යතාවයක් තිබෙනවා කියලා මම පිළිගන්නවා. නමුත් ඕනෑම ආකාරයේ චිත්‍රපටයක් කිරීමේ හැකියාව මට තිබෙනවා කියලා මම දන්නවා. මම කලින් කිව්වා වගේ කලාවේ තවදුරටත් රැඳී සිටීමට මට අවශ්‍ය නිසා මේ කලට සුදුසු සහ ඉල්ලුමට සුදුසු නිර්මාණ කරන්නට පසුගිය කාලයේ මම වැඩිපුර පෙලඹුණා. නමුත් ඉදිරියට එහෙම වෙන එකක් නැහැ. මීළඟට එන ‘සෙනසුරු මාරුවත්’ ඉන් මිදුණු මඟක් ගත්තක්.බොහෝ චිත්‍රපට අධ්‍යක්ෂවරුන්ගේ මැසිවිල්ලක් තමයි නිෂ්පාදකවරුන්ගේ හිඟකම පිළිබඳ නඟන මැසිවිල්ල. මේ ප්‍රශ්නය ඔබට අදාළ නැත්ද?මටත් හිතෙන්නේ ඒක මට අදාළ නෑ කියලයි. එහෙම නිෂ්පාදකවරු හිඟ වුණා නම් මෙච්චර චිත්‍රපට කරන්නත් බෑනේ. මට තියෙන්නේ නිෂ්පාදකවරුන්ගේ ප්‍රශ්නයක් නොවෙයි. කාලය පිළිබඳ ප්‍රශ්නයක්. මට නිෂ්පාදකවරුන් ඉන්නවා කියලා දඩි බිඩි ගාලා නිර්මාණ කරන්නෙත් නෑ මම. මේ අවුරුදු 14ටම චිත්‍රපට 17යි මම කළේ. අනික් පැත්තෙන් හැම මොහොතේම නිෂ්පාදකවරයා ආරක්ෂා කිරීමේ වගකීමත් මා තුළ තිබෙනවා. ඒ ගැනත් හිතලා තමයි මම නිර්මාණ කරන්නේ.ඔබේ සිනමා නිර්මාණ විදේශීය සිනමා උළෙල නියෝජනය නොවන්නේ ඇයි?සිනමා උළෙල සම්මාන බලාපොරොත්තුවෙන් මෙතෙක් මම නිර්මාණ කරල නෑ. සිනමාවට අන්තර්ජාතික සම්මාන, ගෞරවය අවශ්‍යයි තමයි. නමුත් ඊට වඩා මම හිතන්නේ අපේ ප්‍රේක්ෂකයන් ගැන. බහ තෝරන කාලේ ඉඳලම සිනමාවට ඇලුම් කරන කෙනෙක් විදියට මා තුළ අපේ සිනමාව ගැන ලොකු භක්තියක්, ආදරයක් තිබෙනවා. අපේ සිනමාවේ පේ‍්‍රක්ෂකයින් සිනමාවෙන් ඈත්වෙන යුගයෙක මට ඕන ඔවුන් සිනමාව තුළට නැවත කැඳවා ගන්න.ඒ නිසා සම්මාන ලබලා පෞද්ගලිකව මම සතුටු වනවාට වඩා කර්මාන්තය පවත්වාගැනීම ගැන වැඩිපුරම හිතන එක මට සතුටක්. ඒකට මට විචාරකයින්ගෙන් බැණුම් අහන්න සිද්ධ වෙයි. නමුත් ප්‍රේක්ෂකයින් වැඩි පිරිසකට චිත්‍රපටයක් හැදීම මට සතුටක් කියලා මම විශ්වාස කරනවා.ඔබ නැවත පුංචි තිරයට එන්නේ නැත්ද?සිනමාවට එන්න කලින් සිනමාවට එන්න අත්දැකීම් එකතු කරගැනීමක් විදියට තමයි මම ටෙලි නිර්මාණ කළේ. බොහෝ දෙනෙක් කිව්වෙ මේ ටෙලි නිර්මාණ තුළිනුත් වැඩිපුර දකින්න ලැබුණේ සිනමාත්මක ලක්ෂණ කියලයි. ටෙලි නාට්‍යයක සහ සිනමා කෘතියක අතර විශාල පරතරයක් තිබෙනවා. මගේ වැඩි කැමැත්ත සහ ආසාව තිබෙන්නේ සිනමාවට. මම කියන්නේ නෑ මම ටෙලි නාට්‍යයෙන් සම්පූර්ණයෙන් ඈත්වෙලා කියලා. නමුත් මගේ වැඩි බලාපොරොත්තුවක් නෑ ටෙලි නාට්‍යය කරන්නට.ඔබේ ඉදිරි නිර්මාණ කටයුතු කොයි වගේද?’සෙනසුරු මාරුව‘ චිත්‍රපටයේ රූගත කිරීම් ඉවරයි. තවත් ත්‍රාසජනක ට්ත්‍රපටයක් කිරීමේ සූදානමක් තිබෙනවා. ඒ එක්කම චිත්‍රපට තිරපිටපත් කිහිපයක්ම ලියලා තිබෙනවා. දැනටත් ඊ.ඒ.පී.චිත්‍රපට සමාගමෙන් නැවතත් ආරාධනයක් ලැබිලා තිබෙනවා. දැන් තිරගතවන ‘චැලෙන්ජර්ස්’ බලල ප්‍රතිචාර දක්වන්න කියලා හැමෝටම ආරාධනා කරනවා. ඒ එක්කම චිත්‍රපටය පිළිබඳ වැඩිදුර විස්තර ජඩචතතඥදඨඥපඵථධමඪඥ.ජධථ වෙබ් අඩවියෙන් බලාගන්නත් පුළුවන්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=am1103201</link>
    <topic>වැරැදි තීරණයක් ගත්තොත් ජීවිතයම වරදිනවා</topic>
    <author>ජාතික රෝහලේ හදිසි අනතුරු අංශයේ සම්බන්ධීකාරක</author>
    <content>වැරැදි තීරණයක් ගත්තොත් ජීවිතයම වරදිනවාවිවාහයක් කියන්නෙ හරියට දෙවැනි උපත වගෙයි. හරි ගියොත් හරි ගියා, වැරදුණොත් වැරදුණාම තමයි.බොහෝ අයට වැරදෙන්නෙ දැක්ක ගමන් හිත ගිහින්, වයස ගැනවත් හිතන්නෙ නැතිව, රැකියාවක් නැතිව, අත්දැකීම් නැතිව විවාහයක් කර ගන්න නිසාද කියලත් හිතෙනවා.මට එහෙම හිතුණේ මේ කාන්තාව දැකපු නිසයි. යන්තම් වයස අවුරුදු 18 පැන්න ගමන් කසාදයක් කරගන්න ඇයට හිතුණේ වයස අවුරුදු 19 ක කොලු ගැටයෙකු මුණගැසුණු පසුයි.මේ දෙන්නා විවාහය ගැන හිතුවේ සිහින ලෝකයක් ලෙසයි. විවාහයෙන් පස්සේ ජීවත් වෙන්නෙ කොහමද, සල්ලි කොහොමද හම්බ කරන්නෙ, කන්නෙ, බොන්නෙ කොහොමද? මේ කිසිවක් ඔවුන් දන්නෙ නැහැ. බැඳපු ගමන් දරු පැටියෙකුත් පිළිසිඳ ගත්තා.ඊට පස්සෙ ඉතිං ජීවිතයට මුහුණ දෙන්නත් එපායැ. දැන් ප්‍රශ්න! ප්‍රශ්න! කෙළවරක් නැති ප්‍රශ්න. ඒවාට විසඳුමක් නැහැ. හැම කෙනාටම අතපාලා කීයක් හරි එකතු කරගෙන යන්තම් ඔවුන් ජීවත් වුණා.ඇයි ඉතින් ඉගෙන ගන්න වයසෙ ඉගෙන ගත්තෙ නැති නිසා කවුද රස්සාවල් දෙන්නේ. ඔහොම හැලහැප්පීම් මැද ඔහොම ටික කලක් ගියා. දරුවා ඉපදිලත් දැන් මාස 5 ක්. අවුරුදු 1 1/2 කට පස්සේ මේ දෙන්නා ළඟ ඉතිරි වූ එකම දේ පිළිකුල සහ කලකිරීම පමණයි. දෙන්නට දෙන්නා පෙන්නන්න බැරිවුණා. ඔවුන්ගේ ජීවිතය ඔවුන්ට ම අපායක් වුණා. යන්තම් අවුරුදු 19 ක් වූ ඇයට මේ ජීවිතය ඇති වුණා.දැඩි කලකිරීම නිසා ඇය ක්‍ෂණිකව වැරැදි තීරණයකට එළඹුණා. ගෙදර ඉතිරිව තිබූ ලාම්පු තෙල් සිරුරේ වත්කරගෙන ඇය ගිනිකූරක් ගසා ගත්තා.මේ චන්ඩිකම ඇය කරගත්තට සිරුර දශමෙන් දශමය පිළිස්සී දැනෙන වේදනාව ඇයට දරාගත නොහැකිව කෑගැසුවා. මවගේ හඬ ඇසූ පොඩිපුතා දණ ගාගෙන විත් අම්මාව බදාගත්තේ ගිනි දැල්වල රස්නයට වඩා මවු සෙනෙහස දැනුණ නිසා වෙන්නට ඇති. තමා කළ මෝඩකම වටහාගන්න කොට ඇය පමා වැඩියි. තම සිරුරේ වෙළුණු දරුවා ඉවතට විසි කළත් දරුවා ඒ වනවිට සෑහෙන දුරට පිලිස්සී තිබුණා.වැරැදි තීරණ නිසා ජීවිතයම වරද්දා ගත් දහස් ගණන් අපට මේ රෝහලේදි මුණ ගැසෙනවා. මේ හැම කෙනාම සමාජයට දෙන්නෙ අලුත් පණිවිඩයක්. ඒ පණිවිඩයෙන් සමාජය හරි පාරේ යවන්නට ලැබෙනවා නම් ඒකත් ලොකු දෙයක්.ජාතික රෝහලේ හදිසි අනතුරු අංශයේ සම්බන්ධීකාරකපුෂ්පා රම්‍යා සොයිසාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=am1103202</link>
    <topic>වකුගඩු සියයට සියයක්ම විනාශ වූ පසුයි රෝග ලක්ෂණ පහළ වෙන්නේ</topic>
    <author>සාගරිකා දිසානායක ජයසිංහ</author>
    <content>වකුගඩු සියයට සියයක්ම විනාශ වූ පසුයි රෝග ලක්ෂණ පහළ වෙන්නේමහනුවර මහ රෝහලේ වකුගඩු ඒකකයේ ප්‍රධානිවිශේෂඥ වෛද්‍යතිලක් අබේසේකරවකුගඩු රෝග නිහඬ මාරයකු හා සමාන යැයි මහනුවර මහ රෝහලේ වකුගඩු ඒකකයේ වකුගඩු රෝග පිළිබඳ විශේෂඥ වෛද්‍ය තිලක් අබේසිංහ මහතා පවසයි. වෛද්‍ය අබේසිංහ එසේ පැවැසූයේ ලෝක වකුගඩු සංවිධානය මඟින් වකුගඩු දිනය ලෙස නම් කරන ලද මාර්තු 10 වැනිදාට යෙදුණු මාධ්‍ය සම්මන්ත්‍රණයේදීය.ශ්‍රී ලංකාවේ උතුරුමැද, වයඹ, ඌව හා නැඟෙනහිර පළාත්වල වර්තමානයෙහි බහුලව ඇතිවන වකුගඩු රෝගය මේ වන විට ඒ පළාත්වල ජනතාව මුහුණපාන බරපතළ සෞඛ්‍ය ගැටලුවක් බවට ද පත්ව තිබේ. පසුගිය දශක කිහිපයක් මුළුල්ලේම එම ප්‍රදේශවලින් බහුල ලෙස වකුගඩු රෝගීන් හඳුනා ගත්ත ද ඒ සඳහා බලපෑ, නිශ්චිත වෛද්‍ය විද්‍යානුකූල හේතු තවමත් හඳුනාගෙන නැත.සෞඛ්‍ය අමාත්‍යාංශය, ලෝක සෞඛ්‍ය සංවිධානය, ප්‍රජා සංවිධාන හා මෙරට විශ්ව විද්‍යාල එක්ව මේ වන විට මෙම රෝගයට බලපාන හේතු හඳුනා ගැනීම සඳහා විවිධ පර්යේෂණ හා අධ්‍යයන රාශියක් ක්‍රියාත්මක කරයි. මෙම පර්යේෂණ අතර සෞඛ්‍ය අමාත්‍යාංශය ලෝක සෞඛ්‍ය සංවිධානය හා එක්ව සිදුකරන ලද පුළුල් පර්යේෂණයෙහි ප්‍රතිඵල බෙල්ජියමේ රසායනාගාරයක් වෙත යවා තිබේ.එම පරීක්ෂණවල ප්‍රතිඵල ලබන ජූනි මාසයේදී ප්‍රකාශයට පත් කැරෙන අතර එතෙක් හේතු හඳුනා නොගත් නිධන්ගත වකුගඩු රෝගය ඇතිවීමට බලපෑ හැකි යැයි ඉදිරිපත් කැරෙන අවදානම් සාධක පිළිබඳ ස්ථිර නිගමනයකට එළැඹිය නොහැකි යැයි ද වෛද්‍ය අබේසේකර පවසයි.ලෝක සෞඛ්‍ය සංවිධානයේ ශ්‍රී ලංකාවේ කාර්යභාර වෛද්‍ය එෆ්. ආර්. මේතා පවසනුයේ ද උක්ත පර්යේෂණයෙහි ප්‍රතිඵල නිකුත් වන තුරු විවිධ සමීක්ෂණයන් වරින්වර ඉදිරිපත් කරන හේතු සාධක පිළිබඳව ජනතාව කලබලයට පත් විය යුතු නැති බවය.වකුගඩු රෝග මාරාන්තික වන්නේ කෙසේ දැයි ජනතාව දැන සිටීම වැදගත්ය. වකුගඩු මිනිස් සිරුරෙහි ඇති වැදගත්ම ඉන්ද්‍රියකි. සිරුරෙහි සංසරණය වන අපිරිසුදු රුධිරය පිරිසුදු කොට යළිත් සිරුර පුරා සංසරණය කරවන්නට උපකාරී වන ඉන්ද්‍රිය වකුගඩු වේ. රුධිරයෙහි පවතින යූරියා වැනි අපද්‍රව්‍ය මුත්‍රා ලෙස පෙරී සිරුරෙන් බැහැර කරවන්නේ වකුගඩු මඟිනි. වකුගඩුවලට හානි සිදු වුවහොත් හෝ ඒවා අක්‍රියාකාරී වුවහොත් ඉහත ක්‍රියාවලීන්ට බාධා සිදුවීමෙන් මිනිසා මරණයට පත් වේ.සාමාන්‍යයෙන් වකුගඩු රෝගයට ගොදුරු වීමට බලපාන හේතු සාධක අතර දියවැඩියාව, අධික රුධිර පීඩනය, එම රෝග සඳහා දිගුකාලීනව ප්‍රතිකාර ලැබීම, අධික දුම් හා මත්පැන් බීම ඇතැම් කල් පවත්නා රෝග සඳහා දිගු කාලීනව ලබා ගන්නා ඖෂධ ප්‍රධාන තැනක් ගනී.එහෙත් අපේ රටේ ඉහත කී පළාත්වල බහුලව හමුවන වකුගඩු රෝගීන් ගේ වකුගඩු රෝගය සඳහා මෙම සාමාන්‍ය සාධක බලපාන්නේ නැති බවත් ඊට හේතු වන නිශ්චිත කරුණු මෙතෙක් විද්‍යානුකූලව සනාථ කොට නැති බවත් කියැවේ.සෞඛ්‍ය අමාත්‍යාංශය මඟින් නිර්දේශ කරන ලද ආකාරයට අනුව හේතු හඳුනා නොගත් වකුගඩු ආබාධ ලෙස වර්ග කිරීමට පහත සඳහන් ලක්ෂණ රෝගියා වෙතින් පළ විය යුතුය.* දියවැඩියාව හෝ ඉතා ඉහළ මට්ටමේ රුධිර පීඩනයෙන් පෙළෙන අයකු නොවීම හෝ එම රෝගයට කලින් ගොදුරු වී නොසිටීම.* දියවැඩියා රෝගයට ප්‍රතිකාර ලබමින් සිටින අයකු නොවීම.* රුධිරයේ ඩ්ඡඒධ්ඛ් අගය සියයට 6.5 ට අඩුවෙන් පැවතීම.* රුධිර පීඩනය සාමාන්‍ය අගයක පවතින හා රුධිර පීඩනය යාමනය කරන බෙහෙත් වර්ග දෙකකට වඩා අඩු සංඛ්‍යාවක් ගන්නා අයකු වීම.මෙම ලක්ෂණ සහිත අයකුට වකුගඩු ආබාධයක් හටගතහොත් එය හේතු හඳුනා නොගත් වකුකඩු රෝග ගණයට වැටෙයි.අපේ රටේ වකුගඩු රෝගය වැඩිපුර හඳුනා ගැනීමට බලපෑ හේතු අතර වැඩිහිටි ජනතාව වැඩි වීම, රෝග රටාවේ වෙනස් වීම, ආර්ථික සංක්‍රාන්තිය මෙන්ම සුපුරුදු ජීවන රටාවේ සිදු වූ වෙනස්වීම ද වේ.සෞඛ්‍ය අමාත්‍යාංශය වාර්ෂිකව ඖෂධ සඳහා වෙන් කරනු ලබන ප්‍රතිපාදනවලින් සියයට 4.6 ක්ම වෙන් කරනු ලබන්නේ වකුගඩු රෝගීන් සඳහාය. අනුරාධපුර, පොලොන්නරුව, පදවි ශ්‍රී පුර, පදවිය, ගිරාඳුරු කෝට්ටේ සහ ඌව පළාතේ ද කුරුණෑගල දිස්ත්‍රික්කයේ නිකවැව වැනි හඳුනාගත් ස්ථාන කිහිපයකින් ද හඳුනා නොගත් හේතු වලින් හටගන්නා වකුගඩු රෝගීන් වැඩි වශයෙන් හමු වී තිබේ.ඒ ප්‍රදේශවල පසෙහි කැඩ්මියම් හා ඇලුමිනියම් වැනි ලෝහ වර්ග අඩංගු වීම, ජලයෙහි ෆ්ලෝරයිඩ් අඩංගු වීම, ඒ ප්‍රදේශවල බහුලව වැවෙන අල වර්ග ජලජ පැළෑටි, හා මසුන් ආහාරයට ගැනීම වැනි පරිසර සාධක මීට බලපා ඇතැයි විවිධ මත පළ වුවද තවමත් ඒ පිළිබඳ ස්ථිර නිගමනයකට එළැඹිය නොහැකි වී ඇතැයි ද වෛද්‍ය අබේසේකර පවසයි.මරණවලට හේතු වන හේතු අතරින් එකොළොස් වන ස්ථානය හිමි වන්නේ හේතු හඳුනා නොගත් වකුගඩු රෝගයටය. රෝගයට වැඩි වශයෙන් ගොදුරු වන්නේ වයස අවුරුදු 15 - 70 අතර පිරිමිය. අනුරාධපුර පොලොන්නරුව, කුරුණෑගල - නිකවැව, බදුල්ල වැනි ප්‍රදේශවල ගොවිතැන ජීවිකාව කරගත් දිළිඳු ජනතාව අතර වකුගඩු රෝගය බහුලව පැතිරී යනු දැකිය හැකිය.පවුලේ ආර්ථිකයට දායක වන පුද්ගලයන් රෝගයට ගොදුරු වීමෙන් ඒ පවුලේ ආර්ථිකය කඩා වැටීම ද සමාජයීය ගැටලුවක් බවට පත්ව තිබේ. කෘෂිකර්මාන්තය සඳහා බහුලව කෘෂි රසායන යොදා ගැනීම, පස්වලට පොහොර යෙදීම වැනි කරුණු ද වකුගඩු රෝගය සඳහා බලපෑමට ඉඩ ඇතැයි ද මත පළ කැරේ.කවර වකුගඩු රෝගයක් වුවත් මාරාන්තික වන්නේ රෝගය හඳුනා ගන්නා විට බොහෝ විට වකුගඩු දෙකම සියයට සියයක්ම අක්‍රියාකාරී තත්ත්වයට පත්වී තිබිය හැකි බැවිනි. රෝගියාට කිසිදු ශාරීරික අපහසුතාවක් නොදැනීම හෝ කිසිදු රෝග ලක්ෂණයක් පහළ නොවීම මෙම අවාසනාවන්ත රෝගයේ ස්වභාවයයි.දියවැඩියාව හෝ අධික රුධිර පීඩනය වැනි රෝග සඳහා දිගුකාලීනව ඖෂධ ලබා ගන්නා රෝගීනට නම් ඒ පිළිබඳ සැකයක් ඇති හෙයින් වරින් වර වකුගඩු පරීක්ෂා කරවා ගැනීමට වෛද්‍ය උපදෙස් ලැබේ. එහෙත් හේතු හඳුනා නොගත් වකුගඩු රෝගයේදී කිසිදු පූර්ව ලක්ෂණයක් පහළ වන්නේ නැත. වකුගඩු නරක් වීමට පටන් ගෙන වසර 15 - 20 ක් යනතුරු කිසිදු අපහසුවක් හෝ රෝග ලක්ෂණයක් රෝගියාට නොදැනේ.වර්තමානයේ උපතේ සිට අවුරුදු 10 - 13 අතර කුඩා වයස්වල ළමයින්ට පවා හඳුනා නොගත් වකුගඩු රෝගය ඇතිවීම ඛේදජනක තත්ත්වයකි. වකුගඩු රෝග බහුලව ඇතිවන ප්‍රදේශවල ජනතාවට ඉන් වැළකීම සඳහා ඇති හොඳම පිළියම නිතර නිතරම වකුගඩු, මුත්‍රා සහ රුධිර පරීක්ෂාවන්ට ලක්වීමෙන් වකුගඩුවලට හානි පැමිණ ඇත්දැයි සොයා බැලීමය.වකුගඩු රෝගයක මූලික ලක්ෂණ සම්පූර්ණ මුත්‍රා පරීක්ෂණයකදී හඳුනාගත හැකිය. එසේ කල්තියා හඳුනාගත් විට හානි වූ වකුගඩුව යළිත් පිළියම් කොට යථා තත්ත්වයට පත්කළ නොහැකි වුවත්, ඒ තත්ත්වය වර්ධනය නොවන පරිදි රෝගය පාලනය කිරීම සඳහා ඖෂධ ලබාදීම සිදු කැරේ. වකුගඩු රෝගයකින් වකුගඩුවලට හානි සිදු වී ඇතැයි හඳුනා ගත් විට ප්‍රතිකාර කළ හැකි දෙවැනි ක්‍රමය වන්නේ ‘රුධිර කාන්දුකරණය’ මඟින් වකුගඩුවලින් සිරුර තුළ සිදු කරන ක්‍රියාවලිය කෘත්‍රිමව යාන්ත්‍රානුසාරයෙන් කරවා ගැනීමය.මෙය ඉතා මිල අධික ප්‍රතිකාරයක් වුවද රෝගියාගේ ජීවිතය පවත්වා ගැනීම සඳහා අනිවාර්යයෙන්ම සිදු කළ යුතු වේ.මෙම ප්‍රතිකාර ක්‍රමයෙන් රෝගියාගේ ආයු කාලය වසර කිහිපයකින් හෝ දීර්ඝ කළ හැකිය. රුධිර කාන්දුකරණය සඳහා වරකට රුපියල් 8000 ක් පමණ ද මසකට රුපියල් ලක්ෂයක් පමණ ද වැය කිරීමට සිදුවේ.අවසාන ප්‍රතිකර්මය වන්නේ වකුගඩු බද්ධ කිරීමය. වකුගඩු බද්ධ කිරීමේදී රෝගී පුද්ගලයාගේ සමීප ඥාතියකුගෙන් හෝ රෝගියාගේ රුධිර කාණ්ඩයට සමාන රුධිර කාණ්ඩයට අයත් නිරෝගී පුද්ගලයකුගේ වකුගඩුවක් සොයා ගැනීම අත්‍යවශ්‍ය වේ.වකුගඩු රෝග හඳුනාගත් විට කවර පිළියමක් කළ ද ඒවා ඉතා දීර්ඝකාලීන පිළියම් නොවන හෙයින් හොඳම ක්‍රමය වකුගඩු ආරක්ෂා කර ගැනීමය. ඒ සඳහා දියවැඩියාව සහ අධික රුධිර පීඩනය පාලනය කිරීම ඉතා වැදගත් වේ. දුප්පත්කම හෝ නොදැනුවත්කම නිසා රෝගය හඳුනා ගැනීමට පමා වීම පසුතැවිල්ලට හේතු වේ. වකුගඩු රෝග සහිත ඉතිහාසයක් ඇති පවුල්වල සාමාජිකයන් රෝහල වෙත ගොස් මුත්‍රා පරීක්ෂණයක් මඟින් තමාට රෝගය ඇතිවීමට ඉඩ තිබේදැයි පරීක්ෂා කරවා ගත යුතුය. ජානමය සාධක ද ඊට බලපෑ හැකි බැවිනි.රෝගය ඇතැයි හඳුනා ගත් පසුව අඛණ්ඩව සායනවලට පැමිණිමත් ලබා දෙන ඖෂධ නියමිත ආකාරයට ලබා ගැනීමත් ඉතා වැදගත්ය. අවදානම් සහිත පළාත්වල සෑම රෝහලකින්ම සරල මුත්‍රා පරීක්ෂණයක් කරවා ගැනීමෙන් රෝගය හඳුනාගත හැකිය. අල්ට්‍රා සවුන්ඩ් ස්කෑන් පරීක්ෂණයකින් ඉතා පහසුවෙන් රෝගය හඳුනා ගන්නට පුළුවන. පටක පරීක්ෂණයෙන් ද මුල් අවස්ථාවේදීම රෝගය හඳුනාගත හැකිය. මුත්‍රා පරීක්ෂණයේදී මුත්‍රාවල ප්‍රෝටීන ඇතැයි හඳුනා ගතහොත් එය විශේෂයෙන් සැලකිලිමත් විය යුතු කරුණකි.වකුගඩු රෝගයෙන් ආරක්ෂා වීම සඳහා රුධිර පීඩනය පාලනය කිරීම, ප්‍රෝටීන සහිත ආහාර පාලනය, පිරිසුදු වතුර වැඩිපුර පානය කිරීම, දුම්වැටි හා මත් වතුර බීමෙන් වැළකීම, අනවශ්‍ය ලෙස වේදනා නාශක ඖෂධ නිතර ගැනීමෙන් වැළකීම සහ උසට සරිලන ශරීර බරක් පවත්වා ගැනීම වැදගත් වේ. නිතර නිතර අධික ක්‍රියාකාරීත්වයෙන් යුතු වේදනා නාශක ගැනීමට හුරු වීමෙන් රෝගී මෙන්ම නිරෝගී වකුගඩුවලට ද හානි සිදු වේ.දැනට මහනුවර මහ රෝහලේ වකුගඩු ඒකකයෙහි සියලුම ආකාරයේ වකුගඩු රෝග සඳහා ඖෂධ, රුධිර කාන්දුකරණ ඒකක සහ වකුගඩු බද්ධ කිරීම් සඳහා අවශ්‍ය අති නවීන ශල්‍යාගාර ඇතුළු සියලුම පහසුකම් නොමිලේ සැපයේ. මීට අමතරව අනුරාධපුර සහ කොළඹ මාලිගාවත්ත වකුගඩු මධ්‍යස්ථානවල රුධිර කාන්දුකරණ ඒකක ඇතුළු වෛද්‍ය සේවා පවත්වාගෙන යනු ලැබේ.අනුරාධපුර, පොලොන්නරුව, බදුල්ල සහ කුරුණෑගල රෝහල්වල වකුගඩු සායන පැවැත්වේ. වකුගඩුවල නිරෝගී භාවය කල්තියා විමසා බැලීම සඳහා පවුලේ වෛද්‍යවරයා හෝ ග්‍රාමීය රෝහලේ වෛද්‍යවරයාගේ අනුමැතිය යටතේ සරල මුත්‍රා පරීක්ෂණ සිදු කරවා ගත හැකිය. කකුල් ඉදිමීම වැනි රෝග ලක්ෂණ පහළ වන්නේ වකුගඩු තරමක් දුරට හෝ නරක් වූ පසුවය.ප්‍රතිකාර සඳහා අධික මිලක් වැය වන එමෙන්ම ස්ථිර සුවයක් නොලැබෙන, පීඩාකාරී මාරාන්තික රෝගයකින් වැළකීමට නම් ඒ පිළිබඳ පූර්ව පරීක්ෂාවන් සිදු කරගෙන අවධානයෙන් කටයුතු කිරීම ඒ සඳහා අනුගමනය කළ යුතු හොඳම පිළියමයි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ay1103201</link>
    <topic>අම්මයි තාත්තයි දෙමළෙන් කතා කරන රහස් අල්ලගන්න</topic>
    <author/>
    <content>මෙවර අපේ කතා නායකයා ප්‍රකට භාෂා ශාස්ත්‍රඥයකු ග්‍රන්ථ කර්තෘවරයකු විචාරකයකු, සන්නිවේදකයකු හා ගීත රචකයකු ද වන මහාචාර්ය චන්ද්‍රසිරි පල්ලියගුරු මහතා. 1995 - 2001 දක්වා කැලණිය විශ්ව විද්‍යාලයෙහි මානව ශාස්ත්‍ර පීඨයේ පීඨාධිපතිවරයා ලෙස කටයුතු කළ මහාචාර්ය පල්ලියගුරු ‘සංස්කෘතියේ සමාජ මුහුණුවර’ සහ ‘යථාර්ථය හා නිර්මාණය’ යන ශාස්ත්‍රීය ග්‍රන්ථද්වය සඳහා රාජ්‍ය සාහිත්‍ය සම්මානයෙන් පිදුම් ලැබී ය.කැලණිය විශ්වවිද්‍යාලයේ සිංහල පිළිබඳ විඥාපක ජ්‍යෙෂ්ඨ මහාචාර්ය ධූරය උසුලන පල්ලියගුරු මහතා සිංහල ඉංග්‍රීසි හින්දි උර්දු භාෂා කිහිපයෙන් ම ශාස්ත්‍රීය කටයුතුවල නියැළෙයි.නවසිය හතලිස් තුනේ අප්‍රේල් මාසෙ පස් වැනිදා ඔහු මෙලොව එළිය දුටුවෙ කොළඹ මරදානේ දී. රෙදි පිළි ව්‍යාපාරයක සුළුවෙන් නිරතවෙලා හිටපු ඔහුගේ පියා ඒ දවස්වල මරදානෙ පදිංචි වෙලා හිටියා. ඔහුගේ පියා අන්ද්‍රයස් පල්ලියගුරුගේ. අම්මා සෝමාවතී විජේසිංහ. පල්ලියගුරුගේ යුවළට දාව කුළුදුලේම උපන් පුතාට ඔවුන් ‘චන්ද්‍රසිරි පල්ලියගුරුගේ’ යන නම තිව්වා. චන්ද්‍රසිරිට බාල මල්ලියකුයි නංගියෙකුයි පවුලට එකතු වුණා.චන්ද්‍රසිරි උපන්නේ කොළඹට ජපන්නු බෝම්බ දාලා හරියටම අවුරුද්දකට පස්සෙ දවසේ. ඒ වෙන විට යුද්ධෙ නිමා වෙලා තිබුණට යුද බිය ජනතාවගේ සිත්වල ඉතිරිවෙලා තිබුණා. කොළඹ පදිංචි වෙලා හිටපු පොඩි පොඩි ව්‍යාපාරිකයො ගම් රටවල් බලා ගියා. චන්ද්‍රසිරි ඉපදිලා මාසයකට විතර පස්සේ තාත්තා සිය පවුලත් සමඟ ම උපන් ගම වූ මාතර පල්ලිමුල්ලෙ පදිංචියට ගියා. පල්ලිමුල්ල කියන්නේ ඕලන්ද ජාතිකයන් ලංකාව පාලනය කළ කාලෙ පල්ලියත්, පල්ලියෙ ඉස්කෝලෙත් පිහිටි තැන.ඒ කාලේ ඕලන්ද පල්ලියයේ ඉගැන්නුව ගුරුවරු චන්ද්‍රසිරිගේ ආත්තාලා මුත්තලා. චන්ද්‍රසිරිලගේ ගේ තිබුණේ මාතර ගංගාතිලක පුරාණ විහාරෙටය මුහුණලා පිහිටි ඉඩමක.නිල්වලා ගඟ, වත්තේ එක පැත්තකින් ගලා ගියා. ගම ගිහින් තාත්තා ගේ ඉදිරිපිට පොඩි හෝටලයක් ඇරියා. චන්ද්‍රසිරිලා පදිංචිව හිටියෙත් මේ හෝටලේ පිටිස්සෙමයි. පුංචි කාලෙ අපිට බොහොම සුන්දර ළමා කාලයක් හිමි වුණේ අපේ තාත්තාත් අම්මාත් අපි තුන් දෙනා සමඟ එකට ම ජීවත් වූ නිසයි. තාත්තා රැකියාවකට පිට ගියේ නෑ. ඔහුට අප සමඟ ගත කරන්න ඕනෑ තරම් වේලාව තිබුණා.අපේ අම්මාගේ අම්මාත් තාත්තාගේ නැන්දාත් පදිංචි වෙලා හිටියේ අපේ ගෙදරමයි. පුංචි මගේ ළමා ලෝකයට වඩාත් විසිතුරු බවක් එක් කළේ මේ ආත්තම්මලා දෙන්නා. ඕනෑම වෙලාවක ලස්සන පුංචි කතාන්දර ඕනෑ තරමක් මට කියා දෙන්න මේ දෙන්නාම සැදී පැහැදී සිටියා.ජාතක කතා, අද්භූත කතා සුරංගනා කතාවලින් මගේ පුංචි සිත ආනන්දයටත් විස්මයටත් පත් කරන්නට මේ ආත්තම්මලා දෙන්නා සමත් වුණා. පුංචි කාලෙ පටන් ම මගේ හිතේ කතන්දර කලාවට, සාහිත්‍යයට සිංහල වගේ ම අනෙක් භාෂා වෙතට ඇදී යන්නට මේ කතන්දර ලොකු උපකාරයක් වුණා.”පසු කාලෙක මහාචාර්ය තුමා පළ කළ පොතක් පිරිනැමුවේ මේ ආත්තම්මලා දෙන්නා නමටයි.අපි ඉස්කෝලෙ ගියේ අවුරුදු තුනෙන්. ඒ කාලෙ ළමයි පාසලට බාර ගත්තේ අවුරුදු තුනේදී. මට අකුරු කියෙව්වෙ මාතර පීක්වැල්ලේ ගංගාතිලක පුරාණ විහාරයේ වැඩසිටි ලේනදූවේ රතනජෝති හාමුදුරුවෝ. ඒ කාලේ ඉස්කෝලෙ යන්ඩ අද වගේ දහසකුත් එකක් නීති නෑ. කල වයස හරි ගියාම ඕනෑම ළමයෙක් පාසලට බාර ගන්නවා. ළදරු පන්තියේදී මා ඇතුළත් කළේ මාතර ශාන්ත මේරි කන්‍යාරාමයට. පළවැනි පන්තියේදී මාතර රෝහණ විද්‍යාලයට ඇතුළු කළා.මට මතකයි පළවැනි දෙවැනි පන්තිවල ඉගෙන ගන්නා කාලේ ඉස්කෝලෙ ඇරිලා ආපු ගමන් මම අම්මාගෙන් කිරි බොනවා. මාතර රෝහණ විද්‍යාලෙට අපේ නිවසේ ඉඳලා හැතැප්ම තුනක් විතර දුරයි. මේ දුර මම ගියේ බස් එකෙන්. බස් එකේ රියැදුරු මාමලා කොන්දොස්තර මාමලා කවුරුත් අපේ කඩේ ළඟ බස් නතර කරලා තේ බොනවා. බත් කනවා. හැමෝ ම අපේ තාත්තා අඳුරනවා.මම පාරේ කොතැනක හිටියත් මා බස් රථයට නංවා ගන්නවා. ඒ කාලෙ මාතර රාහුලේ ආරම්භ කළ කාලෙ. මම වසරක් විතර රාහුලේටත් ගියා. ඒත් රෝහණ විද්‍යාලෙට ඉහළ පිළිගැනීමක් තිබුණා. පසුව මම විශ්ව විද්‍යාල ප්‍රවේශය දක්වා ම රෝහණ විද්‍යාලෙ ඉගෙනුම ලැබුවා.” මහාචාර්ය තුමා කියනවා.පුංචි චන්ද්‍රසිරි වැඩියම කැමැති සිංහල භාෂාවට. ඉතාම අකමැති සහ දුර්වල ගණිතයට. අට වසර දක්වා ම ඉගෙනීම ඉංග්‍රීසි මාධ්‍යයෙන්.. ඉංගී‍්‍රසි උගන්නවාපු සමරසිංහ ගුරුතුමා බොහොම සැරයි. බයටම චන්ද්‍රසිරිලා හොඳට ඉගෙන ගත්තා. කුමාරප්පෙරුම ගුරුතුමී සිංහල ඉගැන්නුවා පුස්තකාලය බාරව සිටි පී.ඒ.ඩී. සිල්වා මහත්තයා චන්ද්‍රසිරි ලවා සතියට එක ගානෙ මුළු පුස්තකාලෙම තිබුණු සේරම පොත් කියෙව්වා.පොතෙන් අහන ප්‍රශ්නවලට හරි පිළිතුරු නොදුන්නොත් ගුටි. බයට ම අනිවාර්යයෙන් ම මුළු පොතම කියෙව්වා. ඒ පුරුද්දට අදටත් ඔහු පොත් කියවනවා. පොත් ලියනවා. හොඳම පොත්පත් ලියා රාජ්‍ය සාහිත්‍ය සම්මාන දිනාගන්නත් පාර කැපුවේ පුංචි කාලෙ පටන් හුරු පුරුදු වූ මේ හොඳ පුරුදු බවයි අද එතුමා කියන්නේ.චන්ද්‍රසිරි පවුලේ වැඩිමලා වගේ ම හොඳ දඟයා. ඒත් තාත්තා ඔහුට බොහෝම ආදරෙයි. සමීපයි. තාත්තා දරුවො ආශ්‍රය කළේ යාළුවෙක් වගේ. අම්මා නම් සැරයි. චන්ද්‍රසිරිගේ උපන් වෙලාවේ වේලාපත්කඩේ බලාපු නැකැත් ගුරුන්නාන්සේ ‘මේ දරුවා කවදාහරි කටෙන් වැඩක් ගන්න ලොක්කෙක් වෙනවාය’ කියා තිබූ නිසා චන්ද්‍රසිරිට හොඳට උගන්නලා ලොක්කෙක් කරන්න අම්මාට ලොකු වුවමනාවක් තිබුණා.අවුරුදු 12 - 13 කාලෙ පටන් ම තාත්තා චන්ද්‍රසිරිට කළ යුතු වැඩ පවරලා තිබුණා. උදේ පාන්දරම අවදි වෙලා කඩේ අතු පතු ගාලා ජනෙල් දොරවල් ඇරලා මල් පහන් පත්තු කරන්න බොයිලේරුවට වතුර දාලා ලිප මොළවලා වතුර රත් කරලා තියන්න ඔහුට බාරයි. සති අන්තෙ තිරික්කලේ නැඟලා කඩ පොළට ගිහින් හෝටලේට සතියකට ඕනෑ කරන එළවළු තුනපහ මස් මාළු කරවල බඩු භාණ්ඩ ටික මිලදී ගේන්න ඕනෑ.මාතර මහ වෙළෙඳ පොළේ මුදලාලිලා තාත්තා හඳුනන නිසා චන්ද්‍රසිරි පුංචි වුණාට බයක් සැකක් නැතුව ගනුදෙනු කරනවා. මේ රාජකාරි කරනවාට තාත්තා චන්ද්‍රසිරිට සුමානයකට ශත 50 ක් ගෙව්වා.මේ මුදල ඉතිරි කරගෙන ඔහු තමාට කැමැති පොතක් පතක් මිලට ගත්තා. තාත්තා චිත්‍රපට ලෝලියා. හොඳ චිත්‍රපටයක් ආවොත් නොවරදවා බලනවා. ඒ කාලෙ වැඩිපුරම ආවේ දෙමළ චිත්‍රපටි. මේ වාගේ දෙමළ චිත්‍රපටි තාත්තා දහ දොළොස්වතාවක් බලාපු වේලාවල් තිබුණා.චන්ද්‍රසිරි මුලින් ම චිත්‍රපටයක් බලනවිට ඔහුගේ වයස අවුරුදු අටක් විතර. තාත්තත් එක්ක ගිහින් මාතර බ්‍රෝඩවේ සිනමා හලේ දී කෝ සිකන් බ්‍රදර්ස්’ චිත්‍රපටිය හැටි තවමත් ඔහුට මතකයි. ටෙන් කමාන්ඩ්මන්ස් චිත්‍රපටය මාතර බ්‍රෝඩ්වේ සිනමා ශාලාව පෙන්වන්න බැරි වුණා. ඒ චිත්‍රපටය ගාල්ලට ආවම “හොඳ චිත්‍රපටයක් ඇවිත් තියෙනව. නේද? වෙලාවක ගිහින් මැට්නි ජෝ එක බලා වරෙන් කියලා රුපියල් 1.50 ක් දුන්නේ තාත්තමයි.අම්මාට හොරෙන් චිත්‍රපට බලන්න චන්ද්‍රසිරිව පිටත් කරලා තාත්තා අම්මගෙන් අහනවා “කෝ මේ ලොකු පුතා” කියලා.“දන්නෙ නෑ ඔය හිටියෙ චිත්‍රපටයක් වත් බලන්න ගියා ද මංදා”“ඔහේ තමයි දරුවා හුරතල් කරලා නරක් කරන්නෙ” තාත්තා අම්මාට දොස් පවරනවා. තාත්තයි පුතයි හොරෙන් එළැඹුණු සම්මුතිය රහසේ ම තියා ගන්නවා.චන්ද්‍රසිරිලාගේ කඩේ ළඟින් උඩහට යන පාරේ ආරියදාස වීරමන් රූපසිංහ මාස්ටර් වැනි ප්‍රකට පුද්ගලයො පදිංචි වෙලා හිටියා. රූපසිංහ මාස්ටර් හමුවෙන්න රුක්මනී දේවි - එඩී ජයමාන්න වගේ ඒ කාලේ ප්‍රමුඛ පෙළේ කලාකරුවො නිතර ම ආවා ගියා.චන්ද්‍රසිරිලාත් මේ නළු නිළියො බලන්න නිතර ඒ පැත්තේ යනවා. හින්දි ද්‍රවිඩ සිංහල චිත්‍රපටවලට ඇල්ම වැඩිවෙන්න ඒකත් හේතු වුණා. චනන්ද්‍රසිරිගේ අම්මා තාත්තා දෙන්නාට ම හොඳට සිංහල දෙමළ ඉංග්‍රීසි භාෂා තුනම කතා කරන්න පුළුවන්. අම්මයි තාත්තයි රහස් කතා වෙන්නෙ දෙමළෙන්.චන්ද්‍රසිරිට මේ වැඩේ ඇල්ලුවෙ නෑ. ඔහු තාත්තාට ඉල්ලීමක් ඉදිරිපත් කළා. “මටත් දෙමළ ඉගෙන ගන්න ඕනෑ!” දෙමළ වුණත් ඉගෙනීමක් නේ. ඒ කාලෙ ඒ පළාතේ දෙමළ ගුරුවරු නෑ.... තාත්තාගේ හෝටලේට සුරුට්ටු සපයාපු දුම්කොළ මුදලාලි ඉන්දියාවේ බී.ඒ. උපාධිය ලබාපු දෙමළ උගතෙක්. තාත්තා චන්ද්‍රසිරිව දෙමළ ඉගෙන ගන්න දුම්කොළ මුදලාලිගේ ගෙදරට පිටත් කළා.දෙමළ භාෂාවෙන් පොතක් ලියන්න තරමට ඔහු දෙමළ ඉගෙන ගත්තා. හින්දි චිත්‍රපටි බලලා සින්දු අහලාම ඔහුට හින්දි භාෂාව ඉගෙන ගන්න ඕනෑ වුණා.ඒ කාලෙ ගමේ පන්සලට වස් වසන්නට වැඩිය පොලතුගොඩ ඥානාලෝක හාමුදුරුවන් ගෙන් හින්දි හෝඩියත්, මුල් පොතත් ඉගෙන ගත්තා. මුලින් මුලින් හින්දි වචන කියවා ගත්තේ ඒ කාලෙ ඉන්දියාවෙන් ගෙන්වාපු මෝල්ටඩ් මිල්ක් බෝතල්වල අලවා තිබූ ලේබල කියවලා. පසුව කොළඹින් පොත්පත් ගෙන්වාගෙන තනියම පාඩම් කරලා විශ්ව විද්‍යාල ප්‍රවේශ විභාගෙට හින්දි විෂයයෙන් ඉහළින් ම සමත් වුණා.චන්ද්‍රසිරි යමක් හිතුවොත් කරනවා. ඔහු හයේ පන්තියේදී තාත්තාගෙන් බයිසිකලයක් ඉල්ලුවා. “උඹ තාම පුංචි වැඩියි. හතට පාස් වුණාම අරන් දෙන්නම් කීවා. චන්ද්‍රසිරි හතට පාස් වුණා. බයිසිකලේ නෑ. ඔහු තාත්තාගෙන් යළිත් ඉල්ලීම කළා. අටේ දි දෙන්නම් කීවා. ඒත් නෑ. ඉවසලා බැරිම තැන චන්ද්‍රසිරි තාත්තාගෙන් තව ඉල්ලීමක් කළා.ඒ අට වසරින් සමත් වුණා ම බයිසිකලයක් අරන් දෙන බවට ලිඛිතව අස්සන් කළ පොරොන්දු පත්‍රයක්. පුංචි වුණාට ඒකේ පොඩි බරක් තිබුණා. තාත්තා පොරොන්දුව ඉෂ්ට කළා. චන්ද්‍රසිරිගේ ඉහේ මලක් පිපුණා. ඒ කාලේ රැලේ ස්පෝර්ට්ස් බයිසිකලයක් කියන්නේ අද කාලේ මෝටර් රියක් වගේ වස්තුවක්.ඔහුට දවසක් හිතුණා කතරගමට බයිසිකලෙන් යන්න. උදේ දහයට විතර හිටපු ගමන් ම පිටත් වුණේ කාටවත් ම නොකියා... සාක්කුවේ රුපියල් පහක් තිබුණා. මගදි යාළුවෙක් හම්බ වුණා. විස්තර ඇහුවා. අයියයාගේ බයිසිකලේ හොරෙන් ම පැදගෙන සගයාත් චන්ද්‍රසිරිට එකතු වුණා. තව ටිකක් දුර යනකොට තව ගමන් සගයෙක් එකතු වුණා. හවස පහට දෙබරවැවට ළඟා වුණා.දෙබරවැව පාසලේ විදුහල්පතිතුමා චන්ද්‍රසිරිගේ මිතුරකුගේ පියා. එදා රෑ ඒ ගෙදර නැවතුණා. උදේ රැයින් ම පිට වෙලා කතරගමට ගියා. දේවාලේ වැඳලා ආපහු පිටත් වුණා. ඒ වෙනවිට අම්මලා කලබල වෙලා පොලිසියට කියලා. හම්බන්තොටට එනවිට පොලිසියෙන් ඇල්ලුවා. හොඳ හැටි තරවටු කළා. පස්සා පැතිවල කරගැට මතුවෙන තුරු බයිසිකල් පැදගෙන ගෙදරට ළඟා වුණා. හොඳ ගුටි පූජාවකින් කාටත් සංග්‍රහ ලැබුණා.දෙවුන්දර වැල්ලේ මාළු අල්ලන ධීවරයන් කඩ පිළේදී හමුවෙලා චන්ද්‍රසිරි ගේ මිතුරන් බවට පත්වෙලා හිටියා. දවසක් මේ ධීවර නඩේ පටලංගල මූදේ මාළු අල්ලන්න යන බව කීවා. චන්ද්‍රසිරිටත් හිතුණා ඒ අත්දැකීම විඳගන්න. ගෙදරට හොරාම උදේ රැයින් මාළු නඩේට එකතු වුණා. සතියක් දෙකක් පුරාම ධීවර නඩේට වැටිලා මාළු අල්ලන හැටි, කරවල වේලන හැටි හොඳ හැටි බලා ගත්තා. සති දෙකක් විතර ගියාම ගෙදර මතක් වුණා. නඩේ ගුරාට කීවා අම්මා තාත්තාට නොකියා ආ බව. ඒ අය කලබල වෙලා චන්ද්‍රසිරි ගෙදරට ඇරලුවා. තාත්තාට නිතර කේන්ති යන්නේ නෑ. කේන්ති ගියදාට හොඳට වේවැල් කසාය ලැබෙනවා. වේවැල් පාර කනවාටත් වඩා චන්ද්‍රසිරිලාට ඉවසන්න බැරි අර තරම් හොඳ යාළු තාත්තා සති ගාණක් මූණවත් නොබලා කතා නොකර ඉන්නා එකයි.චන්ද්‍රසිරි පාසලේ බාලදක්ෂ කණ්ඩායමේ ක්‍රියාකාරී සාමාජිකයෙක්. බාලදක්ෂයකු ලෙස ශිෂ්‍යයකු ලබන පුහුණුව ජීවිතයේ පරිසමාප්ත පුහුණුවක් බවයි අද එතුමා පවසන්නේ. ඒ කාලෙ මාතර පාසල්වල ශිෂ්‍ය භට කණ්ඩායම් එකම දුම්රියක නැගලා දියතලාවෙ පිහිටි කඳවුරු වෙත ගමන් කළ සුන්දර සමය අදත් ඔහුට මෙනෙහි කරන්නේ සතුටින්.ආධුනික ශිෂ්‍යභට කණ්ඩායමේ තුන් වැනි සේනාංකය වශයෙන් දින ගණනාවක් මුළුල්ලේ පැවැති ශිෂ්‍ය භට කඳවුරුවලට සහභාගි වීමෙන් ලත් පුහුණුව ජීවිතයේ හමුවූ බොහෝ අභියෝග ජයගන්නට ඔහුට මහෝපකාරී වුණා.සාමාන්‍ය පෙළ විභාගෙට ලිව්වාට පස්සෙ චන්ද්‍රසිරිව ඉගෙන ගත්තා ඇති කියලා හිතුණා. ඔහුට ඕනෑ වුණේ ඇති තරම් චිත්‍රපටි නරඹන්න පුළුවන් රස්සාවක් කරන්න. ඔහු තාත්තට කීවා රැකියාවක් කරන්න ඕනෑ බව. ඔහුගේ කරදරෙන් බේරෙන්න බැරි තැන තාත්තා මිතුරකුගේ චිත්‍රපට ශාලාවක සිනමා ප්‍රොජෙක්ටරය ක්‍රියා කරවන්නාගේ තනතුර චන්ද්‍රසිරිට ඉල්ලා දුන්නා. ඇති පදං චිත්‍රපට බලන්නත් හිතාගෙන චන්ද්‍රසිරි රස්සාවට ගියා.ඔහුගේ පැතුම ලත් තැනම ලොප් වුණා. ඒ වැඩේ ලේසි නෑ. යම්තම් වත් හිතේ සැනසිල්ලෙ චිත්‍රපටය බලන්න හම්බවෙන රස්සාවක් නොවෙයි ඒක. ඔහු සතියෙන් ගෙදර ගියා. “රස්සාව එපා! මම ආයෙත් ඉස්කෝලෙ යනවා. ඔහු තාත්තාට කිව්වා.“රස්සාව කළා ඇති නම් ඉගෙන ගනින්” කියලා ආයෙත් රෝහණ විද්‍යාලෙට ම ඇතුළු කළා. තාත්තාගේ හැටි එහෙමයි.ඒ වෙනකොට පාසලේ පහළ පන්තියක ඉගෙනුම ලැබූ යුවතියක වෙත චන්ද්‍රසිිරිගේ හිත බැඳිලා. ඈ මාතර තොටමුණ පදිංචිව සිටි රත්නසීලි විමලසූරිය ඇගේ මිතුදම ඔහුගේ ඉගනීමට මහඟු අත්වැලක් වුණා.පොත පත සපයා දෙමින් උසස් පෙළ හොඳින් ලියන්නට අවශ්‍ය සහය ධෛර්යය ඈ ඔහුට නිබඳවම ලබා දුන්නා. විශ්ව විද්‍යාල ප්‍රවේශ පන්තියේ පළමු වන වසර වනවිට විද්‍යොදය හා විද්‍යාලංකාර විශ්ව විද්‍යාල අරඹා ඒවාට පාසල් ශිෂ්‍යයන්ටත් ඇතුළත්වීමේ විභාගයට පෙනී සිටිය හැකි බවට පුවත්පතක දැන්වීමක් පළ වුණා. මේ දුටු චන්ද්‍රසිරිට භාෂා පිළිබඳ වැඩිදුර ඉගෙන ගන්නට විද්‍යාලංකාරෙට ඇතුළු වෙන්න හිතුණා.පාසලෙන් විභාගෙට ලියන්න වයස මදි. ඔහු පෞද්ගලික අපේක්ෂකයකු ලෙස විභාගෙට පෙනී සිටියා. තනිවම උගත් හින්දි භාෂාව , සිංහල, පාලි, ඉන්දීය හා ලංකා ඉතිහාසය විෂයයන්ගෙන් විභාගෙට පෙනී සිටියා. ඉහළින් ම සමත්. විශ්ව විද්‍යාලෙට තේරිලා අවුරුදු දාහතේ දී මුල් වරට ගමෙන් පිටවුණේ 1961 දී.එදා චන්ද්‍රසිරි දුම්රියට නංවලා දෑස් අග මතුවුණු කඳුළු අතරින් තාත්තා ඔහුට සමු දුන්නේ “පුතේ උඹට දුකක් කරදරයක් වුණොත් බේරා ගන්නට ඉන්නා එකම පුද්ගලයා මමයි. උඹේ හොඳම යාළුවා මමයි. ඒ නිසා අදින් පස්සේ උඹත් මාත් අතරේ කිසිම රහසක් තියෙන්න බෑ” කියමින්. ඒ පොරොන්දුව හිතේ දරාගෙන චන්ද්‍රසිරි විද්‍යාලංකාර පිරිවෙනෙහි පිහිටි විශ්ව විද්‍යාලයට පියවර තැබුවා.වෙනත් විශ්ව විද්‍යාලයක පරිසරයට වඩා නිවුණු හික්මුණු පරිසරයක් එහි තිබුණා. චන්ද්‍රසිරිලා විශ්වවිද්‍යාලයට ඇතුළු වූ ප්‍රථම පාසල් ශිෂ්‍ය කණ්ඩායම. එතෙක් එහි අධ්‍යාපනය ලැබුවේ හාමුදුරුවන් සහ ගුරුවරුන් පමණයි. ශිෂ්‍යාවන් ඇත්තේ ම නෑ. වර්තමානයේ කැලණිය විශ්ව විද්‍යාලයේ කුලපති වන වැලමිටියාවේ කුසලධම්ම හාමුදුරුවෝ වගේම ආචාර්ය බෙල්ලන්විල විමලරතන හාමුදුරුවෝ ඔහුගේ සමකාලීන විශ්ව විද්‍යාල සගයන්.කැලණියේ උගන්වාපු ආචාර්ය මහාචාර්යවරුන් වැඩි දෙනෙක් ලෝ ප්‍රකට විද්වත්තු, උපකුලපති කිරිවත්තුඩුවේ ප්‍රඤ්ඤාසාර මහා නායක හාමුදුරුවෝ. මොස්කව් විශ්ව විද්‍යාලයේ හිටපු දර්ශනය පිළිබඳ මහාචාර්ය පණ්ඩිත් රාහුල් සාන් ක්‍රත්‍යායන පඬිතුමා, හින්දි භාෂාව ඉගැන්නුවේ මහාචාර්ය බදන්ත ආනන්ද කෞෂලයන්දායන්, සිංහල ඉගැන්නුවේ මහාචාර්ය කොටහේනේ ප්‍රඤ්ඤාකිත්ති, වැනි පඬිවරුන් ගෙන් අධ්‍යාපනය ලබන්නට චන්ද්‍රසිරි භාග්‍යවත් වුණා.සිංහල විශේෂවේදී උපාධිය ඉහළින් ම සමත් වූ ඔහුට 1965 දී කැලණිය විශ්ව විද්‍යාලයේ හින්දි භාෂාව පිළිබඳ ආධුනික කථිකාචාර්ය තනතුරක් ලැබුණා. 1967 දී ඔහු සිංහල අංශයේ කථිකාචාර්යවරයකු ලෙස සේවයට එක් වුණා. ඒ අතරේ ම ආයුර්වේද වෛද්‍ය විද්‍යාලෙ වෛද්‍යවරුන්ට හින්දි භාෂාව ඉගැන්නුවා. 1970 දී පශ්චාද් උපාධිය සඳහා ශිෂ්‍යත්වයක් ලැබිලා එංගලන්තයේ ලැන්කෙස්ටර් විශ්ව විද්‍යාලයට යන්න අවස්ථාව උදා වුණා.විශ්ව විද්‍යාලෙදි කොමියුනිස්ට් පක්ෂය නියෝජනය කළ ලංකා ජාතික ශිෂ්‍ය සංගමයේ ක්‍රියාකාරිකයකු වූ චන්ද්‍රසිරි 1970 මැයි පළවැනිදා මැයි පෙළපාලියට සහභාගි වුණා. පෙළපාලි ගිහින් හොඳටම තෙමිලා උණ ගත්තා. උණෙන් ගැහි ගැහි තනිවම සයනයේ සැතැපුණු චන්ද්‍රසිරිට එතෙක් පෙමෙන් බැඳී සිටි යුවතිය වහාම කරකාර බැඳගත යුතුය යන සිතිවිල්ල පහළ වුණා.ඒ වනවිට පේරාදෙණිය විශ්ව විද්‍යාලයේ ඉගෙනුම ලබමින් සිටි රත්නසීලිට දුරකථනයෙන් අමතා පසුවදා උදේට විවාහ වීමට සූදානම් වී සිටින ලෙස කීවා. උණ පිටින් ම නුවරට ගිහින් කච්චේරියේදී විවාහ වුණා. එදා සාක්ෂියට අත්සන් කළේ ඔහුගේ මිතුරන් වූ ධර්මසේන පතිරාජා සහ දයා තෙන්නකෝන්. විවාහයෙන් පස්සෙ පියඹ පේරාදෙණියට ඇරලවා ඔහු කැලණියට ආවා.ගමට ඇවිත් අම්මාට විස්තර කීවා. මුලදී පුදුම වුණත් අම්මා විවාහයට එකඟ වුණා. වෛද්‍යවරියක වන දියණිය ජිතාරිත්, නීතිඥවරයකු වන පුත් තාරානාථත් දැන් විවාපත් වෙලා දූ දරුවොත් ලබලා.මානව විද්‍යාව පිළිබඳ පුරා වසර තුනක් ලැන්කැස්ටර් විශ්ව විද්‍යාලයේ හදාරා පශ්චාද් උපාධි නිබන්ධිකාව ලංකා විශ්ව විද්‍යාලයට ඉදිරිපත් කොට ආචාර්ය උපාධිය ලබාගත් චන්ද්‍රසිරි යළිත් කැලණි විශ්ව විද්‍යාලයේ සිංහල අංශයේ ආචාර්යවරයකු ලෙස සේවයට එක් වුණා.සිංහල සාහිත්‍ය විචාර සිනමා විචාර ග්‍රන්ථ, කෙටිකතා සහ නවකතා පරිවර්තන, ළමා කථා ඇතුළු පොත් 36 ක් වරින්වර රචනා කළ ඔහු 1995 දී කැලණිය විශ්ව විද්‍යාලයේ මානව ශාස්ත්‍ර පීඨයේ පීඨාධිපති ධූරයට පත් වුණා. 1998 - 89 වසරවල චීනයේ බෙයිජිං විදේශීය භාෂා විශ්ව විද්‍යාලයේ ආරාධිත මහාචාර්යවරයා ලෙස සේවය කළ මහාචාර්යතුමා 2008 වසරේ දී සේවයෙන් විශ්‍රාම ගියා.1984 1994 වසරවල ඔහු රචනා කළ ‘සංස්කෘතියේ සමාජ මුහුණුවර’ සහ ‘යථාර්ථය හා නිර්මාණය’ කෘති සඳහා ඒ වසරවල රාජ්‍ය සම්මාන හිමි වුණා. එතුමා විසින් පරිවර්තනය කරන ලද ‘බකමුහුණා’ නම් වූ ඉරාණීය නවකතාව 2004 වසරේ විශිෂ්ට කෘතියක් ලෙසත් 2008 දී ලියන ලද ‘එපුර රජ වූ ඇය’ කෘතිය ස්වර්ණ පුස්ථක සම්මානය සඳහාත් නිර්දේශ වුණා.වර්තමානයේ කැලණිය විශ්ව විද්‍යාලයේ සිංහල පිළිබඳ ආරාධිත ජ්‍යෙෂ්ඨ මහාචාර්යවරයකු ලෙසත් සෞන්දර්ය කලා විශ්ව විද්‍යාලයේ ඇතුළු උසස් අධ්‍යාපනික ආයතන රැසක බාහිර කථිකාචාර්යවරයකු ලෙසත් කටයුතු කරන මහාචාර්යතුමා සංස්කෘතික කටයුතු පිළිබඳ දෙපාර්තමේන්තුව, චිත්‍රපට සංස්ථාව, ලංකා කලා මණ්ඩලය, ආයුර්වේද වෛද්‍ය සභාව, ප්‍රසිද්ධ රැඟුම් පාලක මණ්ඩලය වැනි ආයතන රැසක සාමාජිකයකු සහ උපදේශකයකු ලෙස ද කටයුතු කරයි.මාතර ප්‍රදේශයට ඉටු කරන ලද මෙහෙවර උදෙසා ‘රුහුණු පුත්‍ර’ සම්මානයෙන් ද, විශිෂ්ට ජන සන්නිවේදන සම්මානයෙන් ද 2004 ශ්‍රී ලංකා ඡායාරූප කලා සංගමයේ සම්මාන සාමාජිකත්වයෙන් ද පිදුම් ලත් මහාචාර්යතුමා මේ දිනවල සිය නවතම ඓතිහාසික නවකතාව රචනා කරමින් ගත කරන්නේ බොහෝම කාර්ය බහුල දිනචර්යාවක්.සාගරිකා දිසානායක ජයසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ay1103202</link>
    <topic>ග්‍රාමීය ආර්ථිකය ශක්තිමත් කළ හැකි හොඳම විකල්පය ජීවපූර්ණ ගෙවත්තයි</topic>
    <author>විද්‍යාත්මක ගොවිතැන පිළිබඳ</author>
    <content>අපේ ගම්වල නිධන්ගතව ඇති දුප්පත්කම පලවා හරිමින් ග්‍රාමීය ආර්ථිකය ශක්තිමත් කිරීමට ඇති විකල්ප අතරින් වඩාත් යෝග්‍ය සහ ප්‍රායෝගික විසඳුම ගෙවත්ත වේ. ගෙවත්ත ජීවයෙන් පිරි තැනක් විය යුතුය.ජීව පූර්ණ ගෙවත්ත ස්වාභාවිකව පවත්වා ගත හැකි දේශීය ගොවිතැන් ක්‍රමයක් වේ.මෙහිදී කෘතීම මෙන්ම බාහිර රසායනික පොහොර, කෘමි නාශක භාවිත නොකරන අතරම අප අවට පරිසරයේ ඇති දේශීය වර්ග භාවිත කරමින් “ජීව පොහොර” සහ පළිබෝධ පාලනය කිරීම සිදු කරයි. ජීව පූර්ණ ගෙවතු වගාවේදී කිසියම් පැළෑටියකට ඇති වන ස්වාභාවික ආපදාවක් හෝ කෘමි ප්‍රහාරයක් හෝ ඇති වන්නේ නම් එය මර්දනය කිරීමට තැත් කෙරෙනුයේ පැළෑටියට එවැනි ප්‍රහාරවලට ඔරොත්තු දීමට හැකිව සිටීමට අවශ්‍ය තත්ත්වයන් ඇති කිරීම මඟිනි.ජීව පූර්ණ ගෙවත්තේදී පළිබෝධ හානි පැමිණෙනුයේ පිටස්තර හේතුවකට වඩා අභ්‍යන්තරික හේතුවක් නිසා යන නිගමනයට පැමිණෙමින් “ජීව පූර්ණ” ගෙවතු වගා ක්‍රමය තුළ රෝග පීඩා ඇති වන්නේ පිටතින් එන දිලීර, වෛරස් නිසා නොව අභ්‍යන්තරික හේතුවක් නිසා ය යන න්‍යාය මත සිට කටයුතු කරයි.ජීව පූර්ණ ගෙවතු පරිසරයේ මදුරුවන් බෝ වීමට ඉඩක් නැත. මදුරු උවදුර දුරු කිරීමට ඉඩ දෙමින් ගෙවත්ත සුරක්ෂිත අලංකාර ස්ථානයක් ලෙස සංවර්ධනය වේ. ගෙවත්තෙන් වස විෂ වලින් තොර දේශීය නැවුම් ආහාර නිවැසියන්ට ලැබෙයි.පවුලේ සැවොම එක්ව පවුලේ සමගිය සතුට වඩ වඩාත් වැඩි කර ගැනීමට හැකි වන අන්දමින් ක්‍රියාත්මක වීමට හැකි වනු ඇත.ආහාර තමන් වෙත කිසිදු බාධාවකින් තොරව ළඟා කර ගැනීමට ඇති හැකියාව, බාධා කිරීමට කවරෙකුටවත් අයිතියක් නැත. ආහාරයට ඇති අයිතියෙන් අදහස් කරන්නේ පිරිසිදු නැවුම් පෝෂණීය ගුණයෙන් යුක්ත වූ ශරීරයට හිතකර ආහාර ප්‍රමාණවත් තරම් ලබා ගැනීමේ අයිතියයි.අපිරිසුදු කල් පැන ගිය පෝෂ්‍යදායකත්වයෙන් තොර ආහාර ගැනීමෙන් විවිධාකාරී වූ ලෙඩ රෝගයන්ට භාජනය වනු ඇත. වස විසෙන් තොර පෝෂණීය පිරිසුදු නැවුම් ආහාර ලබා ගැනීම මත ජීවිතය නිරෝගීව පවත්වාගැනීමට හැකි වේ.එදා අප අවට පරිසරයන් වගා කර හෝ නොගෙන විශාල ශාක ප්‍රමාණයක් තම ආහාර වේලට ආහාර පිණිස උපයෝගී කර ගත්තේය. අවශ්‍යතා මත තම නිවස අවට වවා ගත් ඔවුහු එදිනෙදා ආහාරයට ගැනීමේදී බෝගයන්හි ගුණ අගුණ මත ආහාරයට ගත්හ. ආයුර්වේදයේ දැක්වෙන අන්දමට මෙම ආහාර බෝගවල ගුණ අගුණ හොඳින් භාවිතාව මඟින් අපේ පැරණි බුද්ධිමත් ගොවිහු දැන සිටියහ. ඒවා ඔවුන් ආහාරයට ගත්තේ එහි ඇති ගුණය, රසායනික නැවුම් බව සුරැකෙන පරිදි සකස් කර ගැනීමට ද සමත් විය. එපමණක් ද නොවෙයි අවාරයේදී ප්‍රයෝජනයට ගැනීම සඳහා කල් තබා ගන්නා ක්‍රම ද ඔවුහු දැන සිටියහ.“ජීව පූර්ණ ගෙවත්ත” සැකසීම මඟින් පවුලේ සාමාජිකයන් අතර සමගිය සතුට අවබෝධය වැඩි වැඩියෙන් වර්ධනය වන අතරම, අපගේ පැරැණි දැනුම් සම්භාරය නැවත නැවත භාවිත කරමින් රැක ගැනීමටත් අනාගත ලෝකය අපෙන් ඉල්ලා සිටින සංරක්ෂණය ද අප වෙතින් සිදුවනු ඇත.අද පාරිභෝගිකයකු වී සිටින අප එයින් මිදී ‘ජීව පූර්ණ ගෙවත්ත’ මඟින් පවුලේ ආහාරවලට අමතරව රුපියල් 750 - 1000 පමණ ආදායමක් සතියකට ලැබිය හැකි අතර, මෙම ආදායම තවත් ඉහළ නංවා ගැනීමට ගෙවතු වගාවත් සමඟ දේශීය කිරි කර්මාන්තය ඉතා හොඳින් ගැළපෙන නිසා සාර්ථකව කළ හැකි වේ. අමු කිරි, මුදවපු කිරි, යෝගට්, කිරි ටොපි සහ කිරි ආශි‍්‍රත ප්‍රාථමික නිෂ්පාදනයන් සඳහා ද හොඳ පසුබිමක් ග්‍රාමීය ප්‍රදේශවල ඇත.ගම් කුකුළු පාලනයට ද ඉතා හොඳ ඉල්ලුමක් සහිත වටපිටාවක් ඇත. එළුවන්, වටුවන් ඇති කිරීම මඟින් ආහාර මෙන්ම ආදායමක් ද ලබාගත හැකිය. “ජීව පූර්ණ ගෙවත්තක” සත්ත්ව පාලනය මඟින් ආදායම 30% කින් පමණ වර්ධනය කර ගත හැකිය.සරු ගොවිතැනකට සත්ත්ව අපද්‍රව්‍ය ද ඉතාම වැදගත් වේ. කිතුල් පැණි, හකුරු ග්‍රාමීය කර්මාන්තයක් ලෙස වර්ධනය කරන්නට ගෙවතු දස ලක්ෂය සමඟම දියුණු කර අව්‍යාජ කිතුල් පැණි හා හකුරු සඳහා දේශීයව ද හොඳ ඉල්ලුමක් හා මිලක් ඇත. එමෙන්ම ගෙවත්ත මඟින් ලබාගන්නා කොස්, දෙල්, මංඤ්ඤොක්කා විවිධ ධාන්‍ය වර්ග, කජු, දෙහි, සියඹලා, පළතුරු, ගොරකා යන මෙවැනි දේශීය හා විදේශීය වෙළෙඳාම ඉලක්ක කරගත් ආහාර නිෂ්පාදනය කිරීමෙන් ද ග්‍රාමීය ආර්ථිකය තුළ නව මානයක් ඇතිකර ගත හැකි වේ.එසේ ඇතිකර ගනිමින් ආහාර නිෂ්පාදනය කරන්නකු බවට පත්වීමත්, තම කුටුම්බයේ ආහාර සුරක්ෂිතභාවය රකින පිරිසක් බවට ඔවුහු පත් වෙති. ආහාරය පිළිබඳ නිවැරැදි නිරවුල් අවබෝධයෙන් යුතුව කටයුතු කරන පිරිසක් බවට පත් වේ. මන්දපෝෂණය, රක්තහීනතාවය, සාගින්න මෙන්ම මැසි මදුරු උවදුරු දුරලීමටත් අති එකම සහ හොඳම විකල්පය ගෙවත්තයි.අප අපේ නිවෙස් අවට ජීවයෙන් පිරි ගෙවත්තක් බවට පත්කර ගන්නේ නම් අපේ දරුවන්ට මවුවරුන්ට පියවරුන්ට නව ලොවක් දකින්නටත්, සාමය, සතුට, සොම්නස කැටි කරගත් නිරෝගී පරපුරක් ඇතිකර ගැනීමට හැකියාවක් ඇත.විද්‍යාත්මක ගොවිතැන පිළිබඳතොරතුරු මධ්‍යස්ථානයේ අධ්‍යක්ෂචින්තක සී. ගුණදාසකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ay1103203</link>
    <topic>කොන්ක්‍රීට් බිමේත් ගෝවා</topic>
    <author>රූපාන්ති බුලත්සිංහල</author>
    <content>ඉඩකඩ ගැන නොසිතා තිබෙන පොඩි හෝ ඉඩේ මිරිස් පැළයක් ගොටුකොළ පාත්තියක් හදාගන්න දැන් කවුරුත් හිතනවා. පෝච්චියක හරි මිරිස් පැළයක් තක්කාලි පැළයක් හිටවාගන්න එකේ වාසිය පොඩි දෙයක් නොවේ.දෙමහල් නිවසක ඉහළ මාලය තම වගා බිම ලෙස තෝරා ගත් ඇය මෙයිමූනා කාතුන් ය. ඇය තම වගා බිමේ තොරතුරු අපට කිව්වේ මෙහෙමයි.“පුංචි කාලේ ඉඳලාම මං වවන්න හරි ආසයි. ඒ කාලේ අපේ ගෙවත්තේ මං අමු මිරිස්, බටු, මෑ වවලා තිබුණා මතකයි. ගෙදර කෑමට ගත්තේ ඒවා තමයි. වවන එක මගේ විනෝදාංශයක්. සමහර විනෝදාංශ තියෙන්නෙ අපිට විනෝද වෙන්න විතරයි. ඒත් මේ විනෝදාංශය ඊටත් වඩා වැඩි යමක් තියෙනවා.මං විවාහ වෙලා ආවට පස්සෙත් වගා කිරීම අත් ඇරියෙ නැහැ. ඉස්සර වගේ ම වගා කරන්න පටන් ගත්තා. මගේ මහත්තය අමීර් අබුබකර්ගේ ඉඩම් වල ගොඩක් ඉඩ තිබුණා. මට ඕනෙ ඕනෙ ජාති මං එහෙ වැව්වා. ඊට පස්සෙ තමයි අපිට මේ අඹගස් හන්දියෙ ගෙදරට එන්න ඕනෙ වුණේ. ඒත් මං වගා කරන පුරුද්ද අත් හරින්න බැරි වුණා. හැබැයි ඉතින් අතපය දිග හැරලා වගා කරන්න නම් මෙහේ ඉඩක් නැහැ.මං වගා කරන්නෙ අපේ උඩුමහලේ පහළ මහලේ ඉන්නෙ මගේ දුව. උඩු මහලේ වගා කරන එක පහසු නැහැ. මේ කොන්ක්‍රීට් එකත් එක්ක හරි අමාරුයි. කොන්ක්‍රීට් එක රත් වුණහම පැළෑටි මලානික වෙනවා. ඒනිසා උදේ හවස වරු දෙකේ ම නොවරදවා වතුර දාන්න ඕනෙ. කොහොම වුණත් උදේ දහය වෙන කොට මං වතුර දාන්න පටන් ගන්නවා.මට ඉඩ නැහැ කියලා මං ප්‍රශ්නයක් කරගන්නේ නැහැ. ඉවත දාන ප්ලාස්ටික් භාජන, බේසම් පොල් කටු තමයි මගේ වගා භාජන වුණේ. මේ තියෙන්නේ ප්ලාස්ටික් භාජනයක හිටෙව්ව කරපිංචා ගහක්. මං මුලින් ම සාමාන්‍ය පස්වලින් භාජනය පුරවා ගත්තා. ඊට පස්සෙ කොම්පෝස්ට් පොහොර දමා කරපිංචා පැළය හිටෙව්වා. බඳුනක හිටෙව්වා කියලා ප්‍රශ්නයක් වුණේ නැහැ. අවශ්‍ය වුණේ හොඳ සාත්තුවක් විතරයි.කුඩා මිරිස් පැළ කොත්තමල්ලි පැළ වලට ලොකු ඉඩ ප්‍රමාණයක් අවශ්‍ය වෙන්නෙ නැහැ. ඒ නිසා තමයි මං කුඩා පැළෑටි වලට මේ පොල් කටු තෝරා ගත්තේ. ජලය පෙරී යන ආකාරයට පොල් කටුවේ කුඩා පිදුරක් හදාගන්න පුළුවන්. ඊට පස්සේ කරන්නේ පස් සමඟ කොම්පෝස් පොහොර කලවම් කරලා දාන එකයි. හැබැයි කොම්පෝස්ට් සාදා ගැනීමේ අපහසුව නිසා මං රසායනික පොහොරත් භාවිතා කරන්න සිදුවුණා.මේ වගාබිම පටන් අරං දැනට අවුරුදු 06 ක් විතර වෙනවා. සමහර මාසවලදී තලන බටු ග්‍රෑම් 250 ක් විතර කඩාගන්න පුළුවන් වෙනවා. කොහොම වුණත් අපේ පවුලට මේ වගා බිම සෑහෙනවා.මේ කියන්නේ පෝච්චිවල වවා ගන්න ගෝවා වගාවක්. මේ කොන්ක්‍රීට් බිමේ ගෝවා වගා කරන්න අමාරුයි. එහෙම හින්දා තමයි මං මේ ආකාරයට වගා කෙළේ.සමහර අය කියන කතාවක් තමයි වවන්න වෙලාවක් නැහැ කියන එක. මං නම් ඒක පිළිගන්නේ නැහැ. වගා කරන්න කියලා අමුතු වෙලාවක් වෙන් කරන්න ඕනෙ නැහැ.පසුගිය දවස්වල මට සැත්කමකුත් කළා. ඒ අපහසුතා මැද වුණත් මං වගාව නැවැත්තුවෙත් නැහැ. මං හිතන්නෙ වගා කරන්න අවශ්‍ය වන්නේ ඕනෙකම විතරයි. අනික් දේවල් එතකොට තමයි අපිට සපයා ගන්න පුළුවන් වෙන්නෙ.මං වගා කරනවා කියලා ආරංචි වෙලා කෘෂිකර්මයෙන් අපේ ගෙදර පවා ආවා. ඒ නෝන මහත්තුරු මට කෘෂිකාර්මික උපදෙස්, ඇට වර්ග වගේ ම වගා රාක්කත් දුන්නා. ඒකෙ තමයි මං පලා වර්ග ඉන්දලා තියෙන්නෙ. වගා රක්කයක ගොටුකොළ මුකුණු වැන්න හොඳින් වගා කරන්න පුළුවන්.මේ තියෙන්නෙ මං කොන්ක්‍රීට් එකේ හිටවපු ගස් ලබු ගහක්. දැන් ඒක සරුවට වැවිලා ගෙඩිත් තියෙනවා.රූපාන්ති බුලත්සිංහලසේයාරූ - සුදම් ගුණසිංහඔබේ ගෙවත්තත් මේ වගේ සරුසාරද පල බරද කරල් පිරිලද එහෙනම් අපට විස්තර එවන්න.අපේ ගෙවත්ත, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ay1103204</link>
    <topic>සියලු අනාවැකි උඩු යටිකුරු වෙයි</topic>
    <author>සුනිල් අභයවර්ධන</author>
    <content>පළමු කඩුල්ට වැඩිම දෙවැනි සබඳතාව - උපුල් තරංග දිල්ෂාන්දහවන ලෝක කුසලාන ක්‍රිකට් තරගාවලියේ පළමු වටයේ සියලුම තරග අදින් අවසන් වෙයි. තරගාවලියේ අර්ධ අවසන් පූර්ව තරග 23 වැනිදා සිට 26 වැනිදා දක්වා පැවැත්වෙන අතර අවසන් පූර්ව තරග 29 සහ 30 යන දිනවලදී ද අවසන් මහා තරගය අපි‍්‍රයෙල් 2 වැනි දින ද පැවැත්වීමට නියමිතය.‘ඒ’ කාණ්ඩයෙන් අර්ධ අවසන් පූර්ව වටයට සුදුසුකම් ලබන රටවල් පිළිබඳ ඉඟියක් පළ වී ඇති නමුත් ‘බී’ කාණ්ඩයෙන් අවසන් පූර්ව වටයට සුදුසුකම් ලබන රටවල පිළිබඳව ස්ථිර නිගමනයක් ගැනීමට අසීරු වී තිබේ.ඒ කාණ්ඩයේ තරගවලදී නවසීලන්තය, පාකිස්තානය, ඕස්ට්‍රේලියාව සහ ශ්‍රී ලංකාව නිශ්චිත වශයෙන් ම අර්ධ අවසන් පූර්ව වටයට තේරී ඇති බව නිගමනය වනුයේ එම කාණ්ඩයේ ඉතිරි රටවල් වූ සිම්බාබ්වේ, කැනඩාව සහ කෙන්යාව ලකුණු සටහනේ තරමක පරතරයක් ඇතිව පහළින්ම සිටින බැවිනි.එසේ වුවද බී කාණ්ඩයේ ඇතුළත් රටවල් අතර, තරගවලදී මෙවර බලාපොරොත්තු නොවූ පෙරැළි රැසක් සිදුවීම නිසා පසුගිය සති අන්තය අවසන් වන තෙක්ම එංගලන්තය සහ බංගලාදේශය අතර ස්ථානය දෝලනය වෙමින් පැවතිණි.මෙවර තරගාවලියට පිවිස සිටින ටෙස්ට් වරම් පවා ලබා ඇති බංගලාදේශය තරගාවලිය තුළ සිදුකළ පෙරැළි කීපයක් නිසා ලකුණු සටහනේ ඉහළට ඒමට එංගලන්තයට, බංගලාදේශය ප්‍රබල තර්ජනයක් වී තිබිණි.ගෙවී ගිය සතියේ පැවැති තරග අනුව ශ්‍රේණිගත ලේඛනය කණපිට හරවමින් බංගලාදේශය, පාකිස්තානය සහ නවසීලන්තය ඉදිරියට පැමිණ තිබීම ක්‍රිකට් ක්‍රීඩාවේ අවිනිශ්චිත බව පසක්කර සිටින ප්‍රබල සලකුණක් වී තිබිණි. මෙම සති අන්තයට එළඹෙන විට ද ඒ කාණ්ඩයේ තරග වදිමින් සිටි ඕස්ට්‍රේලියාව තරගාවලියේ අපරාජිත කණ්ඩායමක් වී සිටි අතර ලකුණු සටහනේ ද පෙරමුණ ගෙන සිටියේය.එසේ වුවද ඒ කාණ්ඩයේ සිවුවැනි තැනට පත්ව සිටි ශ්‍රී ලංකාව, ලකුණු ලැබීමේ දළ වේගය අනුව රටවල් දහ හතරම අතුරින් ඒ කාණ්ඩයෙන් මේ වන විට ඉදිරියෙන් සිටියි.තරගාවලියේ පළමු වටයේ අවසන් තරග දෙක අද ඉරු දින කෙන්යාව සහ සිම්බාබ්වේ අතර ද ඉන්දියාව සහ බටහිර ඉන්දිය කොදෙව් පිල් අතර ද පැවැත්වෙයි.ගෙවී ගිය සතියේ පැවැති තරගවලදී විශේෂ අවස්ථාවක් ලෙස විචාරකයින් සඳහන් කර සිටියේ දකුණු අපි‍්‍රකාව කඩුලු 3 කින් ඉන්දියාව පරාජය කරද්දි ඉන්දිය පිලේ අවසන් කඩුලු 9 ම ලකුණු 29 ක් තුළ දවා ගැනීමය. එසේම එම තරගයේදී ඉන්දීය පිලේ අශිෂ් නේරාගේ අවසන් පන්දු ඕවරයේදී හයේ පහරක් සහ හතරේ පහර දෙකක් සමඟින් දකුණු අපි‍්‍රකානුවන් තරගය ජය ගැනීම ක්‍රීඩා ලෝලයින්ට ඉමහත් ආශ්වාදජනක දසුනක් විය.එසේ අනපේක්ෂිත පරාජයකට ලක්වුවද ලොව සුපිරි පිතිකරු සචින් තෙන්ඩුල්කාර් තම එක්දින තරග දිවියේ 48 වැනි ශතකය ද ලබමින් ලෝක කුසලාන ක්‍රිකට් තරගාවලියේ මේ දක්වා තබා සිටි තම සුවිශේෂ වාර්තාව අලුත් කරමින් ලකුණු 2120 ක් දක්වා තම පෞද්ගලික ලකුණු සංඛ්‍යාව ක්‍රිකට් ඉතිහාසයට එක්කිරීමට සමත් විය.ශ්‍රී ලංකාව සහ සිම්බාබ්වේ සමඟ පැවැති තරගයේදී ශ්‍රී ලංකා පිලේ ආරම්භක පිතිකරුවන් දෙදෙනා ලෙස උපුල් තරංග (133) සහ තිලකරත්න ඩිල්ෂාන් (144) ලබාගත් ලකුණු සංඛ්‍යාවත් ඔවුන් දෙදෙනා විසින් ගොඩ නැඟු ලකුණු 282 සම්බන්ධතාවයත් අගේ කළ යුතු පිතිහරඹයක් විය. එය ලෝක කුසලාන ක්‍රිකට් තරගාවලියේ මේ දක්වා පළමු කඩුල්ල වෙනුවෙන් ගොඩනැඟු වාර්තාගත දෙවැනි සම්බන්ධතාව ද විය. එසේම එම තරගයේදී ලකුණු 4 කට කඩුලු 4 ක් ලබමින් ඩිල්ෂාන් තරගයේ වීරයා වීම ද ඔහුගේ ක්‍රිකට් දිවියේ ලැබු සුවිශේෂතම ජයග්‍රහණයක් සේ සඳහන් කළ හැකිය.වැඩිම ලකුණු වැඩිම ශතක - සචින් තමන්ගේම වාර්තාව අලුත් කරමින්මෙවර ලෝක කුසලාන ක්‍රිකට් තරගාවලියේ දී තහනම් උත්තේජක පිළිබඳව ප්‍රබල අවධානයක් යොමුකර ඇති අතර තරගාවලියට සහභාගිවන කණ්ඩායම් 14 ක ක්‍රීඩකයින් 210 ක් අතුරින් ක්‍රීඩකයින් 100 ගේ තහනම් උත්තේජන පරීක්ෂාවක් කිරීමට නියමිතව ඇති බව ලෝක තහනම් උත්තේජන පරීක්ෂණ කණ්ඩායම සඳහන් කර සිටී. ඒ අතුරින් ශ්‍රී ලංකාවේ තරගවලට සහභාගිවන ක්‍රීඩකයින් තිස් දෙනකුගේ තහනම් උත්තේජන පරීක්ෂා කිරීමට නියමිතව තිබිණි.මේ අතර ලෝක තහනම් උත්තේජන නිවාරණ ආයතනයේ යුනෙස්කෝ ප්‍රඥප්තියට පසුගියදා ශ්‍රී ලංකා කැබිනට් මණ්ඩලයේ අනුමැතිය ලබාදුන් අතර ඒ අනුව ක්‍රිකට් ක්‍රීඩාවේදී පමණක් නොව අනෙකුත් සෑම ක්‍රීඩාවකදීම තහනම් උත්තේජන භාවිත වරදට හසුවන අයට නියමිත දඬුවම් ලබාදීමට පසුබට නොවන බව ක්‍රීඩා අමාත්‍ය මහින්දානන්ද අලුත්ගමගේ මහතා සඳහන් කර සිටී.මේ අතර ශ්‍රී ලංකා කණ්ඩායමේ ඩිල්ෂාන් තිලකරත්නගේ මුත්‍ර නියැදියාවක් පරීක්ෂණයකට භාජන කළ බව ද එහි තහනම් උත්තේජන අන්තර්ගත වී ඇති බවට ද පැතිර ඇති රාවය මුළුමනින්ම සත්‍යයෙන් තොර බව ශ්‍රී ලංකා ක්‍රිකට් ආයතනය නිවේදනයක් නිකුත් කරමින් සඳහන් කර සිටියේය. මේ පිළිබඳව මාධ්‍යයට කරුණු දැක්වූ ඩිල්ෂාන් සඳහන් කර සිටියේ තමාව මේ දක්වාම එවැනි පරීක්ෂණයකට භාජනය නොකළ බවය.මේ ප්‍රචාරය තමාට මඩ ගැසීමේ වෑයමක් ලෙස දකින අතර තමා ඇතුළු කණ්ඩායමේ සියලුම සාමාජිකයන්ගේ ඒකායන බලාපොරොත්තුව තරගයෙන් තරගයට ලෝක කුසලානයේ ඉදිරියට යාම බව ද ඔහු සඳහන් කර සිටියේය. සිම්බාබ්වේ සමඟ තරගයේදී පන්දු 131 ක් තුළදී ලකුණු 144 ක් ලබා ගත් අතර තමා ලෝක කුසලානයේ වාර්තා තැබීමට බලාපොරොත්තුවකින් නොව ශ්‍රී ලංකා පිලේ ලකුණු තත්ත්වය වැඩි කරලීමේ අභිප්‍රායෙන් ක්‍රීඩා කළ බව ද සඳහන් කළේය.ලෝක කුසලායත් සමඟ විවිධ කටකතා පැතිර යන අතර ඉන්දියාවේ පැවැත්වීමට නියමිත ඉදිරි තරගවලදී ත්‍රස්තවාදී ප්‍රහාරයක් එල්ල වීමට ඇති ඉඩක් පිළිබඳව අවදානමක් ගැන ද එරට බුද්ධි අංශ වාර්තා කර තිබේ.ප්‍රබල ආරක්ෂාකාරී වැඩ පිළිවෙළක් යොදා ඇති බව ද ඉන්දිය පුවත් සේවයක් වාර්තා කර තිබුණි. ඉන්දිය බුද්ධි කාර්යාංශය සහ රෝ සංවිධානය අවට රටවල් කීපයක බුද්ධි අංශ සමඟ සම්බන්ධ වෙමින් මෙම විශේෂ ආරක්ෂක වැඩ පිළිවෙළ ක්‍රියාත්මක කරන බව ජාත්‍යන්තර ක්‍රිකට් කවුන්සලය සඳහන් කර තිබේ.ඉකුත් 2007 වසරේ ලෝක කුසලාන ක්‍රිකට් තරගාවලියේ අර්ධ අවසන් පූර්ව වටය වෙනුවට පැවතියේ ‘සුපර් එයිට්’ ලෙසින් සුපිරි කණ්ඩායම් අටක් අතර තරගාවලියකි. එම තරගාවලිය ලීග් ක්‍රමයට පැවැති අතර අවසන් කණ්ඩායම් අතර පිළිමලුන් පිටුදැකීමේ ක්‍රමයට අවසන් පූර්ව තරග පැවැත්විණි. 1996 න් පසු නැවත එසේ පිළිමලුන් පිටුදැකීමේ ක්‍රමයට අර්ධ අවසන් පූර්ව වටයේ තරග 23 දා සිට ආරම්භ වෙයි.පසුගිය වර ලෝක කුසලාන තරගාවලියේදී ඉන්දියාව සහ පාකිස්තානයට මුල් වටයේදීම ඉවත්වීමට සිදුවූ අතර අයර්ලන්තය සහ බංග්ලාදේශය සුපිරි අට ඇතුළට පැමිණියේය. ඒ වෙනුවට මෙවර ඒ කොටසින් නවසීලන්තය, පාකිස්තානය, ඕස්ට්‍රේලියාව සහ ශ්‍රී ලංකාව ද, බී කොටසින් දකුණු අපි‍්‍රකාව, ඉන්දියාව, බටහිර ඉන්දීය කොදෙව් යන කණ්ඩායම් සමඟ එංගලන්තය හෝ බංගලාදේශය මෙවර අර්ධ අවසන් පූර්ව වටයට පිවිසෙනු ඇත.මෙවර ලෝක කුසලාන ක්‍රිකට් තරගාවලියේදී ශ්‍රී ලංකාව මුල් වටයේදී තරග 6 කට සහභාගිවීමට නියමිතව සිටි අතර තරග 5 ක් අවසානයේදී පාකිස්තානය සමඟ පරාජයක් ලබා ඕස්ට්‍රේලියාව සමග තරගයේදී සම ලකුණු ලබා ඒ කොටසින් තෙවැනි ස්ථානයේ පසුවූ අතර නවසීලන්තය තරග 4 ක් ජයගෙන ලකුණු 8 ක් ලබා ඒ කොටසේ මුල් තැනට පත්ව සිටියේය. එබැවින් 18 වැනි දා පැවැති ශ්‍රී ලංකා - නවසීලන්ත අතර තරගයේදී කවුරුඅන්තීම මොහොතේ ඉන්දියාවෙන් ජයග්‍රහණය උදුරාගත් රොබින් පීටර්සන්ජයග්‍රහණය කළ ද රටවල් දෙකම අවසන් පූර්ව වටයට සුදුසුකම් ලැබීමේ දක්ෂතා පසුකර තිබේ.මේ අතර මෙවර ලෝක කුසලාන තරගාවලිය අවසානයත් සමඟින් ලෝකයේ සුපිරිතම පන්දු යවන්නකු ලෙස ක්‍රිකට් වංශකතාවට එක්ව සිටි ශ්‍රී ලංකා ක්‍රීඩක මුත්තයියා මුරලිදරන්ගේ පිටියේ ක්‍රීඩකයෙක් ලෙස සිටි භූමිකාව ද අවසන් වීමට නියමිතය.එසේම කැනඩා කණ්ඩායමේ සිටින වැඩිහිටිම ක්‍රීඩකයා ලෙස මෙවර ලෝක කුසලාන තරගාවලියට සහභාගිවූ ජෝන් ඩෙව්සන් ද ඉකුත් 16 වැනි දින බැංගලෝරයේදී පැවැති කැනඩා ඕස්ට්‍රේලියා තරගයෙන් පසු ක්‍රිකට් පිටියෙන් සමු ගන්නා බව කලින් ප්‍රකාශ කර තිබිණි’ එසේම ලෝක ශූරතා තරගාවලි හයකට සහභාගි වෙමින් සිටින ඉන්දීය සුපිරි පිතිකරු සචින් තෙන්ඩුල්කාර් පිටියෙන් සමු ගැනීමක් ගැන සඳහන් කර නැති වුවද බොහෝ සෙයින් මෙය ඔහුගේ අවසන් ලෝක ශූරතා තරගාවලිය වනු ඇතැයි ක්‍රිකට් විචාරකයෝ සඳහන් කර සිටිති.දහවැනි වරටත් පවත්වනු ලබන මෙවර ලෝක ශූරතා කුසලාන තරගාවලියෙන් හතරෙන් තුනක ක්‍රියාවලියක් මෙසේ ගෙවී ගිය ද තරගාවලියට එක්ව තිබෙන ප්‍රධාන පෙළේ ලෝක වාර්තා කීපයක්ම තවමත් එලෙසින්ම පැවැතීම ද විශේෂත්වයක් වී තිබේ. ලෝක කුසලාන තරගාවලියේ එක ඉනිමක වැඩිම ලකුණු, වැඩි කඩුලු, වැඩි උඩ පන්දු වැනි වාර්තා මේ දක්වාම එලෙසින්ම පවතියි.මෙවර ලෝක කුසලානයේ වැඩිම ලකුණු ලැබු රට ලෙස ඉන්දියාව තවමත් පෙරමුණේ සිටින්නේ බර්මියුඩාවට එරෙහිව ලබාගත් ලකුණු 413 ක් සමඟිනි. ඒ 2007 ලෝක කුසලාන ක්‍රිකට් තරගාවලියේදීය.මෙතෙක් ලෝක කුසලාන තරගාවලියක අඩුවෙන්ම ලකුණු ලැබු රට ලෙසට ඉතිහාස ගතවී ඇත්තේ කැනඩාවය. 2003 ලෝක කුසලාන ක්‍රිකට් තරගාවලියේදී ශ්‍රී ලංකාව සමඟ පැවැති තරගයකදී කැනඩාව ලකුණු 36 කට දැවී ගියේය. ලෝක කුසලාන ක්‍රිකට් තරගාවලියේ හොඳම පන්දු යැවීම වාර්තා වී ඇත්තේ 2003 වසරේදී නැම්බියාවට එරෙහිව තරගයේදී ඕස්ට්‍රේලියාවේ ග්ලෙන් මැග්‍රාත් ලබාගත් ලකුණු 15 ට කඩුලු 7 ක් ලබාගැනීමය. ලෝක කුසලාන තරගාවලිය පුරාම වැඩිම ලකුණු (2120) සහ ඉනිමක වැඩිම ලකුණු (152) ලබා සිටින ක්‍රීඩකයා ලෙස ඉන්දිය සුපිරි ක්‍රීඩක සචින් තෙන්ඩුල්කාර් මේ වන විට සුපිරි සටහනක් සමඟින් ලෝක කුසලාන ක්‍රිකට් වංශ කථාවට ඇතුළත් වී සිටී.සුනිල් අභයවර්ධනලෝක කුසලාන තරගාවලියේ පළමු වටය අවසන් වීමත් සමඟ ප්‍රබලතම රටවල් අතර උණුසුම් තරග රැසක් නැරැඹීමේ අවස්ථාව උදා වී තිබේ.අද මෙන් රූපවාහිනිය නොතිබු යුගයේ ක්‍රීඩා ලෝලීහු පිටියට ගොස් තරග නැරැඹු අතර සෙසු අය ගුවන් විදුලියෙන් විකාශය වූ විස්තර විචාරයට සවන් දුන්හ. එහෙත් රූපවාහිනිය බිහිවීමත් සමඟම ක්‍රිකට් තරග පිටියට ගොස් නරඹනවාටත් වඩා හොඳින් නැරැඹීමට හැකි විය.ක්‍රිකට් ක්‍රීඩාව දිනෙන් දින දියුණු වෙමින් ජනපි‍්‍රයත්ව අතින් ඉහළටම පත්වීමට තාක්ෂණයේ දියුණුව බලපෑ බව නොරහසක්.සාම්ප්‍රදායික සුදු ඇඳුම, රතු පන්දුව වෙනුවට වර්ණවත් ඇඳුම් සුදු පැහැ පන්දුව එක්වෙද්දී නීතිරීති ද වරින් වර වෙනස් වී අලුත් විය. මේ අතරින් නෝ බෝලය (No ball) හෙවත් නිපන්දුව එලෙස අපූරු වෙනසකට බඳුන් වූ එකකි.ක්‍රිකට් ක්‍රීඩාවේදී ඕවරයකට පන්දු හයකි. පන්දු යවන්නා එම පන්දු යැවීමේදී නීතිරීතිවලට අනුකූලව යැවිය යුතුය. එසේ නොවන අවස්ථාවකදී විනිසුරුවරයා විසින් එය නිපන්දුවක් ලෙස සටහන් කරයි. එසේ වූ විට ඊට දඬුවමක් ලෙස වැඩිපුර පන්දුවක් යැවිය යුතු වෙයි.එසේ නිපන්දුවක් වීම සඳහා පන්දු යවන්නා කළ යුතු වැරැදි මේවායි.පළමුවැන්න වන්නේ නිවැරැදි ඉරියව්වෙන් පන්දුව නොයැවීමයි. පන්දුව දමා ගැසීම, වැළමිට නවා පන්දුව යැවූ විට ද එය නිපන්දුවක් වෙයි.එසේම සීමා ඉරට  (Popping Crease) ඉදිරියෙන් පාදය තබා යවන පන්දුව ද නිපන්දුවකි.තණ තීරුවේ පිටත සීමා ඉරෙන්  (Return Crease) පිටත පාදය තබා පන්දුව යැවූ විට එම පන්දුව ද නිපන්දුවක් ලෙස සලකයි.එසේම තණ තීරුවේ මැද කෙටී ඉපිලී පිතිකරුවා ආසන්නයෙන් ඉහළ නඟින ලෙස එල්ල කරන පන්දුවක් (Bownser)  පිතිකරුවාගේ හිසට ඉහළින් එල්ල කළ අවස්ථාවකදී ද එය නිපන්දුවක් ලෙස සටහන් කරන අවස්ථා ද තිබේ.එලෙස නිපන්දුවක් යැවූ අවස්ථාවකදී පන්දු යවන්නාට දඬුවමක් ලෙස යළිත් පන්දුවක් යැවීමට සිදුවෙයි.එසේ යළිත් පන්දුව යවන අවස්ථාවේදී පිටියේ පන්දු රකින්නන් කිසිම අයුරකින් වෙනස් කිරීමකට අවසර නොලැබෙයි.ඕවර 20 පන්දු තරග හඳුන්වාදීමත් සමඟ එක් පන්දුවක් පවා වඩාත් වැදගත්කමක් ගත් නිසා නිපන්දුවකට පසු යවන පන්දුවට පිතිකරුවාට නිදහස් පහරක් (Free Hit) එල්ල කිරීමට අවස්ථාව ලබා දෙන ලදී.එම අවස්ථාව 20 යි 20 තරගවලදී මෙන්ම එක්දින තරග සඳහා ද ක්‍රියාත්මක වෙයි.එසේ නිපන්දුවකට පසු යැවෙන අමතර පන්දුවේදී පිතිකරුවා පහර දීමේදී විකට්ටුවේ වැදීමෙන්, උඩ පන්දුවක් ලෙස රැක ගැනීමෙන්, ස්ටම්ප් කිරීමෙන් හෝ දැවී යාමකට ඉඩක් නැති අතර පිතිකරුවාව දැවී යාමකට හසුකර ගත හැක්කේ දුවද්දී පමණි.මේ අනුව මෙවර ලෝක කුසලාන තරගාවලියේදී මේ නව නීතියට අනුව පිතිකරුවන් නිපන්දුවකට පසු ලැබෙන ෆී‍්‍ර හිට් අවස්ථාවේදී යෝධ පහරවල් කරා යොමු වනු දැකිය හැකිය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=ay1103205</link>
    <topic>විදෙස් ආයෝජකයන්ගේ ඉල්ලුම ඉහළට</topic>
    <author>තාරක වික්‍රමසේකර</author>
    <content>මැතිවරණ උණුසුමත් සමඟ පසුගිය සතිය ආරම්භයේත් කොළඹ කොටස් වෙළෙඳ පොළේ සිදුවූ මන්දගාමී ස්වභාවයන් පහළ යාමත් එලෙසින්ම පැවතුණි.සඳුදාත් අඟහරුවාදාත් කොටස් අලෙවිය දෙස බැලු විට පෙනී ගියේ පෙර සතිවල මෙන් කෝටියකට අධික කොටස් අලෙවි වීමක් සිදු නොවූ බවයි. ඇතැම් සමාගම්වල කොටස් කෝටි 8 ක් පමණ දක්වා අලෙවි වීම් මාසයකට පමණ පෙර දක්නට ලැබුණි. ඉහළ වටිනාකමින් යුත් කොටස් මෙන්ම අඩු වෙළෙඳ අගයකින් යුත් කොටස් ද ශත 10 සිට විවිධ අගයන්ගෙන් පහළ ගියේය.සඳුදා මිල ඉහළ ගියෙ සමාගම් 21 ක පමණි. අඟහරුවාදා දිනයේදී සමාගම් 35 ක පමණ මිල ඉහළ යාම් පෙන්නුම් කළ අතර සෙසු සමාගම් හි කොටස් මිල පහළ ගියේය. කෙසේ වුවත් සඳුදා දින ගුඩ්හෝප් සමාගමේ කොටසක මිල රුපියල් 89.90 කින් ඉහළ යාම විශේෂත්වයකි.එදින අවසානයේදී කොටසක මිල රුපියල් 40 ක් දක්වා ඉහළ නැඟ තිබුණි. අඟහරුවාදා දිනයේදී කොන්වෙන්සන්ස් ෆුඩ් සමාගමේ කොටසක මිල ද රුපියල් 54 කින් ඉහළ යාම කොටස් වෙළෙඳ පොළේ විශේෂ සිදුවීමකි. එදින අවසානයේදී කොටසක මිල රුපියල් 46.50 කින් ඉහළ නැඟ තිබුණි.මිල පහළ යාම් අසාමාන්‍ය ලෙස සිදු නොවූ නමුත් කළම්ඹු ෆාමසි (රුපියල් 100 කින්) මොරිසන්ස් (ඡන්ද බලය රහිත) සමාගමේ කොටසක් රුපියල් 157 කින් පහළ යාම ද විශේෂයෙන් කැපී පෙනුණි. අඟහරුවාදා දිනයේදී ඊ. බී. ක්‍රෙසි සමාගමේ කොටසක් රුපියල් 433 කින් පහළ යාම ද කැපී පෙනුණි.සඳුදා පිරමල් ග්ලාස් කොටස් පනස් නම ලක්ෂ හැත්තෑහතර දහස් හත්සියක් (5974700) ක් අලෙවි වීමත් අඟහරුවාදා එම සමාගමේම කොටස් තිස්හතර ලක්ෂ එකොළොස්දහස් එකසියක් (34,11,100) අලෙවි වීමත් කැපී පෙනුණි.සිකුරාදා දින (11) මිලංකා මිල දර්ශකය පැවතියෙ ඒකක 6822.16 ක් ලෙසින් වන අතර සඳුදා දින එය ඒකක 6718.07 ක් ලෙසින් දැක්වුණි. අඟහරුවාදා එය ඒකක 6608.72 ක් දක්වා ඉහළ ගියේය. එසේම සමස්ත කොටස් මිල දර්ශකය ද සිකුරාදා ඒකක 7313.76 ක් ලෙසින් ද අඟහරුවාදා එය ඒකක 7029.02 ක් ලෙසින් ද දැක්වුණි. එහෙත් ගනුදෙනුවලදී 11 වැනිදා සිකුරාදාට වඩා වැඩි ප්‍රමාණයක් සතිය ආරම්භයේදී සිදුව තිබුණි.සිකුරාදා 11948 ක් වූ ගනුදෙනු සංඛ්‍යාව සඳුදා දින 12593 ක් බවට වර්ධනය විය. අඟහරුවාදා දිනයේදී ගනුදෙනු සංඛ්‍යාව 12152 ක් ලෙස දැක්වුණි.එහෙත් විදෙස් ආයෝජකයන්ගේ ගනුදෙනු වර්ධනයක් දක්නට ලැබීම මෙහිලා විශේෂයෙන් සඳහන් කළ යුතුය. 11 වැනිදා ගනුදෙනු සඳහා දායක වූයේ විදෙස් ආයෝජකයන් 411 කි. එහෙත් සඳුදා දින එම සංඛ්‍යාව 415 ක් ලෙසත් අඟහරුවාදා එම සංඛ්‍යාව 625 ක් දක්වාත් වර්ධනය විය. මේ අතර යුනියන් බැංකුවේ කොටස් ඉල්ලුම් කළ ආයෝජකයන්ට අදාළ අනුපාතිකව කොටස් ලබා දී ඉතිරි මුදල් මේ වන විටත් ආයෝජකයන්ට යවා ඇති අතර යුනියන් බැංකුවේ කොටස් වෙළෙඳ පොළේ ගනුදෙනු සඳහා මේ සතියේදී විවෘත වනු ඇතැයි බලාපොරොත්තු වේ.ඊ චැනලින් පී එල් සී විසින් කොටස් හිමියන්ට සමාගම විසින් 1 : 7 යටතේ කොටස් ලබාදීමට තීරණය කර ඇත. අඟහරුවාදා දිනය නිමා වන විට සමාගම් 43 කට 10% මිල පරාසයන් පනවා තිබුණි.මේ සතිය මැද වන විට කොටස් වෙළෙඳ පොළේ නව නැම්මක් ඇතිවනු ඇති බවත් විශේෂයෙන්ම අඩු මිල කොටස්වලට ඉල්ලුම වැඩි වනු ඇති බවත් වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103201</link>
    <topic>කේෂාලංකරණ සහ රූපලාවණ්‍ය ක්ෂේත්‍රයේ ජාතික සම්මාන උලෙළ එන මස</topic>
    <author/>
    <content>කේෂාලංකරණ සහ රූපලාවණ්‍ය ක්ෂේත්‍රයේ ජාතික සම්මාන උලෙළ එන මසශ්‍රී ලංකා කේෂාලංකරණ සහ රූපලාවණ්‍ය ශිල්පීන්ගේ සංගමයේ (SLAHAB) 14 වන වාර්ෂික ජාතික සම්මාන ප්‍රදානෝත්සවය අපේ‍්‍රල් මස 3 සහ 4 යන දිනයන්හි කොළඹ ගලදාරි හෝටලයේදී පැවැත්වීමට නියමිතය.මෙරට කේෂාලංකරණ සහ රූපලාවණ්‍ය ශිල්පීන් හට සිය කුසලතාවයන් ප්‍රදර්ශනය කිරීම සඳහා ඇති විශාලතම සහ එකම ජාතික මට්ටමෙන් කෙරෙන තරගකාරී වේදිකාවක් වන මෙම සම්මාන උලෙළ ක්ෂේත්‍රයේ නියුතු සියලු වෘත්තියවේදීන්ට විවෘතව පවතියි.“මෙම උලෙළේ අභිමතාර්ථය වූයේ රූපලාවණ්‍ය ක්ෂේත්‍රයේ එකමුතු බව ඇති කරමින් ක්ෂේත්‍රයේ නියුතු සියලු දෙනාටම එක හා සමාන පුහුණුව හා අවස්ථාවන් ලබාදීමයි. තරුණ හෝ වැඩිහිටි හෝ වේවා, පළපුරුදු හෝ පළපුරුද්දක් නැති අය හෝ වේවා, උසස්තම වෘත්තිය මට්ටම්වලින් සන්නද්ධ කිරීම අපේක්ෂාවයි.” යනුවෙන් අදහස් දක්වමින් SLAHAB හි සමාරම්භක සභාපතිනි නයනා කරුණාරත්න මහත්මිය පැවසුවාය.දෙදිනක් පුරා පැවැත්වෙන මම තරගාවලිය සඳහා අංශ 12 ක් ඇතුළත් වෙයි. පිරිමි වයස අවුරුදු 25 ට අඩු තරගකරුවන් සඳහා කනිෂ්ඨ අංශ 3 ක් ද ඇතුළත් වෙයි. ඒ සැඳෑ කාලයට ඔබින කොණ්ඩා මෝස්තර, මනාලියන්ගේ කොණ්ඩා මෝස්තර සහ මනාලියන් හැඩගැන්වීම යන අංශයි. සම්මාන උලෙළ සඳහා ලියාපදිංචි වීම අපේ‍්‍රල් 1 දා අවසන් වේ.සීමාසහිත හොල්සිම් ලංකා සමාගමේ ව්‍යාපාර ඒකකය හා ශ්‍රී ලංකාවේ අන්තරායකාරී අපද්‍රව්‍ය කළමනාකරණයේ පුරෝගාමියා වන ජියෝසයිකල් ආයතනය තම පාර්ශ්වකරුවන් ඇගයීම හා දිරිගැන්වීම අරමුණුකොට ගත් මිහි සුරැකුම් සම්මාන උලෙළ හා ජියෝසයිකල් දිනය මේ 22 අඟහරුවාදා පස්වරු 3.00 සිට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ මිහිලක මැදුරේදී පැවැත්වේ.මෙබඳු සම්මාන උලෙළක් ශ්‍රී ලංකාවේ පැවැත්වෙන ප්‍රථම අවස්ථාව මේ වන අතර ප්‍රධාන ආරාධිතයා ලෙස පාරිසරික අමාත්‍ය අනුර පි‍්‍රයදර්ශන යාපා මහතා සහභාගි වීමට නියමිතය.සම්මාන ලාභීන් තෝරා ගනු ලබන්නේ පරිසරය හා කර්මාන්ත ක්ෂේත්‍රයට සම්බන්ධ ස්වාධීන හා ප්‍රවීණ විනිශ්චය මණ්ඩලයක නිර්දේශ හා ඇගැයීම් මතය. මෙම තාක්ෂණික විනිශ්චය මණ්ඩලයට, පරිසර අමාත්‍යාංශය, මධ්‍යම පරිසර අධිකාරිය, කර්මාන්ත හා වාණිජ අමාත්‍යාංශය, ශ්‍රී ලංකා ආයෝජන මණ්ඩලය, කාර්මික තාක්ෂණික ආයතනය, ජාතික පවිත්‍රතා නිෂ්පාදන ආයතනය හා මොරටුව විශ්ව විද්‍යාලය යන ආයතනවල නියෝජිතයන් ඇතුළත් වේ. වෘත්තීමය ධාරණ අපද්‍රව්‍ය කළමනාකරණය සඳහා කැපවී කටයුතු කරන කර්මාන්තකරුවනට කුසලතා සහතික පත් පිරිනැමේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103202</link>
    <topic>වටවල මාකටින් වෙළෙඳපළ පුළුල් කරයි</topic>
    <author/>
    <content>වටවල මාකටින් වෙළෙඳපළ පුළුල් කරයිවටවල මාකටින් සමූහ කළමනාකරණ අධ්‍යක්ෂ විෂ් ගෝවින්දසාමි මහතා විසින් සෙස්ටා නව ඇසුරුම වැවිලි කර්මාන්ත අමාත්‍ය මහින්ද සමරසිංහ මහතාට පිළිගන්වමින්. සමාගමේ අධ්‍යක්ෂ, දුෂී රත්නසිංහම්, ප්‍රධාන විධායක නිලධාරී විසල් වික්‍රමරත්න මහත්වරු ද මෙහි වෙති.වටවල මාකටින් සමාගම විසින් සෙස්ටා නව ඇසුරුමකින් යළිත් වෙළෙඳපළට හඳුන්වා දුන් අතර එහි පළමු නව ඇසුරුම, වැවිලි කර්මාන්ත අමාත්‍ය මහින්ද සමරසිංහ මහතා වෙත පිළිගන්වනු ලැබීය. පිරිසුදු බී ඕ පී එෆ්, ලංකා තේ කෝප්පයක උසස් රසය මෙරට ජනතාවට විඳීමට අවස්ථාව සලසාදීම සඳහා සමාගම දක්වන කැපවීම ඇමැතිවරයාගේ ඇගයීමට ලක්විණි.“කාලයට අනුව වෙනස් වෙමින් නව දියුණු කළ ඇසුරුමත් සමඟ පැමිණෙන නව සෙස්ටා ඇසුරුම හඳුන්වාදීමත් සමඟ සෙස්ටා ඉතිහාසයේ නව යුගයක් ආරම්භ වන්නක්” යැයි සෙස්ටා යළි හඳුන්වාදීම පිළිබඳ අදහස් දක්වමින් විෂ් ගෝවින්දසාමි මහතා පැවසීය.ප්‍රධාන විධායක නිලධාරී විසල් වික්‍රමරත්න මහතා කීවේ ආර්ථිකය දිනෙන් දින වර්ධනය වන නිසා අපේ ඉලක්කගත පාරිභෝගික ප්‍රජාව තවත් පුළුල් කළ යුතුයි.ඒ සඳහා පාරිභෝගික මනසේ ඇඳුණු වෙළෙඳනාමය යළි ස්ථානගත කළ යුතුයි. මේ නැවත හඳුන්වාදීමේ මූලිකතම අරමුණ වන්නේ තව තවත් පාරිභෝගික සංඛ්‍යාව වර්ධනය කර ගැනීමයි. ඒ නිසා තවදුරටත් මෙය කුඩා වෙළෙඳ පොළක් ඉලක්ක කරගත් නිෂ්පාදනයක් නොවේ” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103203</link>
    <topic>කුසලතාපූර්ණ ශ්‍රම බළකායක් නිර්මාණය කිරීමේදී තොරතුරු තාක්ෂණ ආයතනයේ දායකත්වය වැදගත්</topic>
    <author/>
    <content>කුසලතාපූර්ණ ශ්‍රම බළකායක් නිර්මාණය කිරීමේදී තොරතුරු තාක්ෂණ ආයතනයේ දායකත්වය වැදගත්- උසස් අධ්‍යාපන ඇමැතිවිශ්වවිද්‍යාල සිසුන් අතර තොරතුරු තාක්ෂණ දැනුම සහ ඉංගි‍්‍රසි භාෂා දැනුම වර්ධනය කිරීමේ වැදගත්කම පිළිබඳ උසස් අධ්‍යාපන අමාත්‍ය එස්. බී. දිසානායක මහතා පෙන්වා දෙයි. එහිදී මෙරට තොරතුරු තාක්ෂණ ක්ෂේත්‍රයේ වර්ධනයට ශ්‍රී ලංකා තොරතුරු තාක්ෂණ ආයතනයේ (SLIIT) දායකත්වය ඉතා වැදගත් බවත්, එම ආයතනය ක්‍රියාත්මක කරන උසස් ප්‍රමිතියෙන් යුතු අධ්‍යාපන වැඩ සටහන් ඊට ප්‍රධාන හේතුව බවත්, එස්. බී. දිසානායක ඇමැතිවරයා පවසයි.අමාත්‍යවරයා ඒ බව කියා සිටියේ SLIIT ආයතනයේ වාර්ෂික උපාධි ප්‍රදානෝත්සවයට සහභාගි වෙමිනුයි. එහිදී වැඩිදුරටත් අදහස් දැක්වූ අමාත්‍යවරයා, “අපේ රටේ පස්වැනි විශාලතම අපනයන ආදායම උපයන්නේ තොරතුරු තාක්ෂණ විශේෂඥයින් විසිනුයි.තොරතුරු තාක්ෂණය දැන් ළමා පරපුර අතර ද ඉතා ජනපි‍්‍රයයි. SLIIT ආයතනය විසින් තොරතුරු තාක්ෂණ උපාධිධාරීන් 5000 ක් සහ තොරතුරු තාක්ෂණ ප්‍රවීණයින් 15000 මේ වන විට බිහිකර ඇති අතර එම ප්‍රමාණය මෙරට තොරතුරු තාක්ෂණ ප්‍රවීණයන්ගේ බළකායෙන් සියයට 50 ක් වීම විශේෂත්වයක් යන්නයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103204</link>
    <topic>ඉංගි‍්‍රසියෙන් නිවැරැදිව කියන්න, ලියන්න</topic>
    <author/>
    <content>ඉංගි‍්‍රසියෙන් නිවැරැදිව කියන්න, ලියන්නඩයලොග් ආසිආටා තවත් සුවිශේෂි සේවාවක් සිය පාරිභෝගිකයන්ට හඳුන්වා දෙයි. Say it in English ඩයලොග් විසින් පසුගියදා හඳුන්වා දුන් එම නවතම සේවාවයි.ඉංගි‍්‍රසි භාෂාවෙන් යම් දෙයක් කීමට හෝ ලිවීමට අවශ්‍ය පුද්ගලයකුට එය නිවැරැදිව ඉංගි‍්‍රසියෙන් කියන්නේ කෙසේදැයි දැනගැනීම සඳහා උපකාර වන ක්ෂණික පරිවර්තන සේවාවක් ලෙස ඩයලොග් Say it in English හැඳින්විය හැකිය.ඩයලොග් ජංගම දුරකථනයකින් 550 අමතා එම සේවාව ලබාගත හැක. 550 ට දෙනු ලබන එම ඇමතුම් සඳහා භාෂා පරිවර්ථන සහය ලබාදීම සම්බන්ධීකරණය කිරීම, පාරිභෝගික සේවා නියෝජිතයින් විසින් සිදුකරනු ලබයි. සිංහල භාෂාවෙන් මෙන්ම දෙමළ භාෂාවෙන් කතාබහ කරන අයට ද මේ සේවාව ලබාගත හැකිය.අන්තර්ජාතික කාන්තා දින සමරු උත්සවය පසුගියදා මහජන බැංකු මූලස්ථාන ශාඛාවේදී පැවැත්විණි. අධ්‍යක්ෂිකා විසාකා අමරසේකර මෙණෙවිය උත්සවයේ ප්‍රධාන ආරාධිතයා ලෙස සහභාගි වූ අතර එහිදී ‘වනිතා වාසනා ඉතුරුම් සහතිකපත් හඳුන්වා දුන්නාය. කාන්තා දින උත්සවයේදී රේණුකා බාලසූරිය මහත්මිය ප්‍රධාන දෙසුම පවත්වන අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103205</link>
    <topic>SLIM - නීල්සන් ජනතා සම්මානයට මෙවර උතුරු නැගෙනහිරත්</topic>
    <author/>
    <content>SLIM - නීල්සන් ජනතා සම්මානයට මෙවර උතුරු නැගෙනහිරත්ශ්‍රී ලංකා අලෙවිකරණ ආයතනයේ SLIM - නීල්සන් ජනතා සම්මාන උලෙළේදී මෙවර උතුරු නැගෙනහිරත් සමීක්ෂණයට ඇතුළත් කෙරේ.SLIM  හී සභාපති රොහාන් සෝමවංශ මහතා පවසන්නේ “ජනතා සම්මානයේ අංගයක් ලෙස SLIM  ජනතාවගේ තේරීම සඳහා අවධානය යොමු කරයි. මන්ද යත් අලෙවිකරණ උපාය මාර්ගයක අවසාන තීරණය ගනු ලබන්නේ ජනතාව බැවිනි. වෙළෙඳ නාමයක සාර්ථකත්වය දැකීමට අපේක්ෂා කරන සෑම අලෙවිකරුවෙකුම ජනතාවගේ තේරීම මනාව අවබෝධ කර ගත යුතු ය. අලෙවිකරුවන් සමීක්ෂණ මත පදනම්ව තීරණ ගත යුතු බවSLIM විසින් අවධාරණය කරන කරුණක් වන අතර අපගේ අරමුණු සාක්ෂාත් කර ගැනීමේලා තබන ලද තවත් එක් පියවරකි ජනතා සම්මාන උලෙළ.”ජාතික අලෙවිකරණ ආයතනය වන SLIM  විවිධ වැඩසටහන් හරහා අලෙවිකරණයේ ප්‍රධාන අංග වන සමීක්ෂණ, වෙළෙඳ නාමකරණය, වෙළෙඳ දැන්වීම් සහ විකුණුම් යනාදියේ හොඳ භාවිතයන් සඳහා අනුබල දෙයි. SLIM ආයතනයේ අදහසක් අනුව ශ්‍රී ලංකාවේ විශාලතම සමීක්ෂණ සමාගම වන නීල්සන් සමාගමේ අනුග්‍රාහය යටතේ 2006 වසරේ දී SLIM- නීල්සන් ජනතා සම්මාන උලෙළ ආරම්භ කළ අතර එතැන් පටන් වාර්ෂිකව පවත්වන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103206</link>
    <topic>ශ්‍රී ලංකාවේ ප්‍රථම වෙල්ඩින් විශිෂ්ටතා මධ්‍යස්ථානය කොළඹදී ඇරේ</topic>
    <author>ඡායාරූප සුමනචන්ද්‍ර ආරියවංශ</author>
    <content>ශ්‍රී ලංකාවේ ප්‍රථම වෙල්ඩින් විශිෂ්ටතා මධ්‍යස්ථානය කොළඹදී ඇරේවෙල්ඩින් විශිෂ්ටතා මධ්‍යස්ථානය විවෘත කළ අවස්ථාවේදී යුනයිටඩ් ට්‍රැක්ටර් ඉක්විප්මන්ට් සභාපති පි‍්‍රයත් ප්‍රනාන්දු මහතා වෙල්ඩින් උපාංග කට්ටලයක් පාරිභෝගිකයකුට ලබා දුන් අවස්ථාව.ශ්‍රී ලංකාවේ ප්‍රමුඛතම වෙල්ඩින් නිෂ්පාදන සමාගමක් වන යුනයිටඩ් ට්‍රැක්ටර්ස් ඇන්ඩ් ඉක්විප්මන්ට්ස් සමාගම ප්‍රථම වරට වෙල්ඩින් නිෂ්පාදන අලෙවිය හා වෙල්ඩින් තාක්ෂණය පිළිබඳ දැනුම ලබා දෙන මධ්‍යස්ථානයක් විවෘත කරයි.නො: 406 1/2, ශ්‍රී සංඝරාජ මාවත, කොළඹ 10 යන ස්ථානයේ විවෘත වූ එම මධ්‍යස්ථානයෙන් පාරිභෝගිකයන්ට අවශ්‍ය උසස් තත්ත්වයේ වෙල්ඩින් උපකරණ, ඉලෙක්ට්‍රෝඩ, වයර් සහ අනෙකුත් උපාංග එකම වහලක් යටින් මිලදී ගැනීමේ හැකියාව ඇති අතර අධි තාක්ෂණ උපකරණ හා ක්‍රමවේදයන් පිළිබඳ දැනුම ලබා දීමට බලාපොරොත්තු වේ. ඒ සඳහා විදේශීය විශේෂඥයකුගේ සහාය ලබා ගැනෙයි.වෙල්ඩින් තාක්ෂණය පිළිබඳ උනන්දුවක් දක්වන පාරිභෝගිකයන්ට අදාළ උපදෙස් පත්‍රිකා හා දැනුම ලබා ගැනීමේ හැකියාව මෙම නව ප්‍රදර්ශනාගාරයෙන් හිමි වේ. වෙල්ඩින් කර්මාන්තයේ නව ප්‍රවණතා භාවිත කරන ආකාරය දේශීය පාරිභෝගිකයන්ට ලබා දෙන ශිල්ප කේන්ද්‍රයක් ලෙස ද මේ මධ්‍යස්ථානය ක්‍රියා කරන බව සභාපති හා ප්‍රධාන විධායක නිලධාරී පි‍්‍රයත් ප්‍රනාන්දු මහතා කියයි.එස්. එම්. ලොකු බණ්ඩා මහතා බ්‍රවුන්ස් නියෝජ්‍ය සාමාන්‍යාධිකාරී විශ්ව කුමාරසිංහ මහතා අතින් යතුර බාර ගත් අවස්ථාව.බ්‍රවුන්ස් නිෂ්පාදනයක් වන සී ෆෑන්ග් අත්ට්‍රැක්ටරය මිලදී ගත් ගොවි මහතුන් අතර කුසපත් ඇදීමකින් තෝරා ගත් ජයග්‍රාහකයින් සඳහා ත්‍යාග ලබාදීම පසුගියදා කුරුණෑගල කැන්ඩියන් රීච් හෝටලයේදී සිදු කරන ලදී.ළමු ත්‍යාගය ලෙස ලක්ෂ 11 ක් වටිනා අත්ට්‍රැක්ටරය දිනා ගැනීමට වාසනාවන්තයා බවට පත්වූයේ වාරියපොළ පනාදරගමුව වලලිය පදිංචි එස්. එම්. ලොකු බණ්ඩා මහතාය.2010 වසරේ ආරම්භ කළ මේ තරගය, මේ වසරේදී 2 වන වතාවටත් සාර්ථකව සංවිධානය කිරීමට බ්‍රවුන්ස් ආයතනය සමත්වූ අතර මහ කන්නය වෙනුවෙන් සී ෆෑන්ග් අත්ට්‍රැක්ටර් 2500 ක් අලෙවි කිරීමට ඔවුන් සමත් විය.දෙවන ස්ථානය දිනු ගොවි මහතුන් 10 දෙනකුට මැලේසියාවේ සංචාරයක් ත්‍යාග ලෙස හිමි වූ අතර, තෙවන ස්ථානය දිනු වාසනාවන්තයන් වෙනුවෙන් පරිගණක යන්ත්‍ර සහ මුදල් ත්‍යාග පිරිනැමිණ.ඡායාරූප සුමනචන්ද්‍ර ආරියවංශකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103207</link>
    <topic>ජනශක්ති ආදායම බිලියන 6.8 ඉක්මවයි</topic>
    <author/>
    <content>ජනශක්ති ආදායම බිලියන 6.8 ඉක්මවයිජනශක්ති ඉන්ෂුවරන්ස් පීඑල්සී 2010 මූල්‍ය වර්ෂය තුළදී බදු ගෙවීමෙන් පසු ලාභයේ 17% ක වර්ධනයක් සමග රුපියල් මිලියන 770 ක ශුද්ධ ලාභයක් සහ 13% ක වර්ධනයක් සමග රුපියල් බිලියන 6.8 ආදායමක් උපයා ගනී.සභාපති ඩබ්ලිව්. ටී. එල්ලාවල මහතා ප්‍රකාශ කරන පරිදි “අභියෝග මැඩගෙන නැගී සිටිමින් රුපියල් බිලියන 6.158 ක මුළු දළ වාරික ආදායමක් උපයා ගත් අතර එය 2009 හා සසඳන විට 08% ක වැඩිවීමකි. සාමාන්‍ය රක්ෂණ අංශයේ දායකත්වය රුපියල් බිලියන 4.5 ක් වන අතර සමාගමේ ජීවිත රක්ෂණ ව්‍යාපාරයන්හි ආදායම රුපියල් බිලියන 1.68 කි. අධික තරගකාරිත්වයක් පවතින රක්ෂණ ක්ෂේත්‍රයේ අභියෝග මධ්‍යයේ ලබා ඇති මෙම ප්‍රතිඵල ඉතා ඵලදායි ප්‍රවණතාවක් ලෙස මම දකිමි.”අඒර් අචබඪදඨ ඹ්චදඬච ආයතනය අප සමාගම සතු රක්ෂණ වන්දි හිමිකම් ගෙවීමේ හැකියාව ඕඕඕ+ සිට ඒ- දක්වා ස්ථාවර ශ්‍රේණිගත කිරීමක් ලබා දී ඇත. මෙම උසස් කිරීම සිදුකර ඇත්තේ සමාගම අත්කර ගෙන ඇති ප්‍රබල ව්‍යාපාරික වර්ධනය පදනම් කරගෙනය. එමඟින් පෙන්නුම් කෙරෙන්නේ අනෙකුත් තරගකාරී සමාගම්වලට වඩා හොඳ රක්ෂණ හිමිකම් ගෙවීම් අනුපාතයක් පවත්වා ගෙන යාමේ අප සතු හැකියාව යැයි ද ඒ මහතා කියයි.කොමර්ෂල් බැංකුව සහ මනිග්‍රෑම් ඉන්ටර්නැෂනල් ආයතනය හඳුන්වා දුන් ප්‍රවර්ධන වැඩසටහන මඟින් බැංකුවේ ගනුදෙනුකරුවන්ට ලෝක කුසලානය නැරැඹීම සඳහා නොමිලේ ටිකට්පත් දිනා ගැනීමට අවස්ථාව හිමි විය.එක ජයග්‍රාහිකාවක වන සුරේෂිනී මනෝචන්ද්‍රන් මහත්මිය මනිග්‍රෑම් ඉන්ටර්නැෂනල් හි දකුණු ආසියානු කලාප අධ්‍යක්ෂ හාර්ෂ් ලම්බා මහතා වෙතින් ටිකට්පත් ලබා ගන්නා අයුරු. කොමර්ෂල් බැංකුවේ ජ්‍යෙෂ්ඨ කළමනාකරු ප්‍රදීප් බංදුවංශ, මෙහෙයුම් ප්‍රධානී පාලිත පෙරේරා, වැල්ලවත්ත ශාඛාවේ කළමනාකරු බ්‍රයන් සිල්වා සහ ප්‍රධාන කළමනාකාර සිවදාසන් සිවකුමාර් මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103208</link>
    <topic>ග්ලෝබල් හොස්පිට්ල්ස් සමූහයේ ව්‍යාපාර හවුල්කරු ෆෝර්ටේ ඉන්ටර්නැෂනල්</topic>
    <author/>
    <content>ග්ලෝබල් හොස්පිට්ල්ස් සමූහයේ ව්‍යාපාර හවුල්කරු ෆෝර්ටේ ඉන්ටර්නැෂනල්අති නවීන තාක්ෂණය සහිත රෝහල් නවයකින් හිමි ඉන්දියාවේ ප්‍රමුඛතම රෝහල් සේවා සමාගම වන, ග්ලෝබල් හොස්පිට්ල් ව්‍යාපාර සමූහයේ ශ්‍රී ලංකාවේ හා මාලදිවයිනේ මූලෝපාය හවුල්කරුවා ලෙසින්, ෆෝර්ටේ ඉන්ටර්නැෂනල් සමාගම පත්කර තිබේ.මෙම ග්ලෝබල් හොස්පිට්ල්ස් රෝහල් සමූහය, පිළිකා, ස්නායු හා හෘද රෝගී තත්ත්වයන් කල් ඇතිව හඳුනාගැනීම හා ඒවා වඩාත් නිවැරැදිව විනිශ්චය කිරීම හා රෝගී තත්ත්වය නිවැරැදිව කයෙහි තිබෙන ස්ථානය හඳුනා ගැනීමට ලොව භාවිත කෙරෙන අති නූතන තාක්ෂණික උපකරණ සඳහා ලොව ප්‍රබල කීර්තියක් හිමිවන්නක් වන අතර, එම රෝහල් දාමයෙන් සේවාවන් අපේක්ෂා කරන ශ්‍රී ලාංකිකයන්ට, දැන් ෆෝර්ටේ ඉන්ටර්නැෂනල් සමාගමෙන් වඩාත් විශ්වසනීයව හා වගකීමක් සහිතව තම අවශ්‍යතා ඉටුකර ගත හැකිය.“මෙරට රෝගීන්ට ග්ලෝබල් හොස්පිට්ල් සමාගමේ විශිෂ්ට වෛද්‍ය සේවා අවශ්‍ය මඟ පෙන්වීම් හා උපකාර ලබා දෙන්නේ කිසිදු අමතර ගාස්තු අය කිරීමකින් තොරවයි. රෝගීන් සිදු කළ යුත්තේ තම රෝහල් ගාස්තු ගෙවීම පමණයි.” ෆෝර්ටේ ඉන්ටර්නැෂනල් සමාගමේ සභාපති / විධායක නිලධාරී, එම්. එෆ්. ඒ. රියාස් මහතා පැවසීය.සභාපති ජයන්ත ධර්මදාස මහතා සහ අධ්‍යක්ෂවරුන් වන ගිවන්ත ධර්මදාස සහ ශිරාන් දිසානායක මහත්වරු ටෝට්ල් ඔයිල් බඳුනක් හඳුන්වා දෙමින්. සමාගමේ අධ්‍යක්ෂ ආනන්ද ජයසේකර සහ සාමාන්‍යාධිකාරී සන්ජේ බෙන්ජමින් මහත්වරු ද මෙහි වෙති.නවලෝක ඒ බී සී පෙට්‍රෝලියම් සමාගම, ප්‍රංශයේ ටෝට්ල් ඔයිල් සමාගම සමඟ එක්වී ලිහිසි තෙල් වෙළෙඳපොළට පිවිසියේය.සමාගමේ සභාපති ජයන්ත ධර්මදාස මහතා මාධ්‍ය අමතමින් කියා සිටියේ නවලෝක සමූහ ව්‍යාපාරය තවදුරටත් පුළුල් කිරීමේ ක්‍රියාවලියට මෙය ද අයත් බවය. මෙරට ලිහිසි තෙල් වෙළෙඳපොළේ සුපිරි ලිහිසි තෙල් සඳහා අවස්ථාවක් තිබෙන බව පෙනී ගිය හෙයින් පාරිභෝගිකයාගේ මුදලට වටිනාකමක් ඇති දෙයක් සැපයීම සඳහා ටෝට්ල් සමාගම සමඟ සාමූහිකත්වයකට පැමිණි බව සඳහන් කළේය.මෙරට ලිහිසි තෙල් වෙළෙඳපොළෙහි වටිනාකම රුපියල් බිලියන 11 ක් ඉක්මවා ඇති බවත් සුළු කාලයකට වෙළෙඳපොළ එකතැන තිබුණ ද දැන් එය වර්ධනය වීමට පටන්ගෙන ඇති බවත් ධර්මදාස මහතා සඳහන් කළේය. ලෝකයේ ඛනිජ තෙල් සහ ගෑස් සමාගම් අතර හතරවන ස්ථානය හිමි වන්නේ ටෝට්ල් සමාගමටය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aj1103209</link>
    <topic>බ්‍රැන්ඩික් සාමාජිකාවගේ තෙවැනි පොතත් එළිදකී</topic>
    <author/>
    <content>බ්‍රැන්ඩික් සාමාජිකාවගේ තෙවැනි පොතත් එළිදකීබ්‍රැන්ඩික්ස් සමූහයට ඇඟලුම් නිමැවුම් ශිල්පිනියක් ලෙස එක්වූ රේණුකා බණ්ඩාරගොඩ මහත්මිය සේවයට එක්වී වසර 10 ක් තුළ ආයතනයේ අභ්‍යන්තර සන්නිවේදන සම්බන්ධතා නිලධාරිනියක් ලෙසත්, ශ්‍රී ලංකාවේ වැඩිම පිටපත් ප්‍රමාණයක් මුද්‍රණය වන අභ්‍යන්තර පුවත්පතේ ප්‍රධාන කතුවරිය ලෙසත් ලේඛිකාවක් ලෙසත් විශිෂ්ට ගමනක් සනිටුහන් කර ඇත.වැලිසර පිහිටි බ්‍රැන්ඩික්ස් ඉන්ටිමට් ඇපරල් ආයතනයට 2000 වසරේදී සේවයට බැඳුණු හතළිස් වියැති එක් දරු මවක වන බණ්ඩාරගොඩ මහත්මිය නොබෝදා තම තුන් වන ග්‍රන්ථය ලෙස ‘ගෙයක් ඇතුළේ තවත් ගෙයක්’ නම් ළමා කවි පොත එළි දැක්විය.ඇය ‘නොතින් ආශා’ සහ ‘නෙතුමිණි’ නම් නවකතා පොත්වල ද කතුවරිය වන අතර එම පොත් රචනා කරන ලද්දේ ද ඇය බ්‍රැන්ඩික්ස් ආයතනයේ සේවය කරන අතරතුරයි.සපුගස්කන්ද තෙල් පිරිපහදුවෙන් නිපදවනු ලබන ගෑස්වලින් 72% ක් ලිත්‍රෝ ගෑස් සමාගමට අලෙවි කිරීමට ඛණිජ තෙල් කර්මාන්ත අමාත්‍යාංශය තීරණය කර තිබේ. මේ අනුව, ගෑස් වෙළෙඳපොළ කොටස් ප්‍රමාණයට සමානුපාතිකව රජයට අයත් ලිත්‍රෝ ගෑස් සමාගමට 72% ක්ද, ලාෆ් ගෑස් සමාගමට ඉතිරි 28% ක ප්‍රමාණය ද අලෙවි කිරීම සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>20</day>
    </date>
    <link>http://www.silumina.lk/2011/03/20/_art.asp?fn=aw1103201</link>
    <topic>මෙයා කළ දුෂ්ට වැඩවලට දඬුවම් නොකර බැහැ</topic>
    <author>මතුගම මහින්ද විජේතිලක</author>
    <content>සමාජය කොයි තරම් දියුණු යැයි කීවද තවමත් නැන්දම්මලා ලේලිලාගේ වෛරය ක්‍රියාත්මක වන අවස්ථා නැතුවා නොවේ. උගත්කමත් සමාජ ලැජ්ජාවත් නිසා සමඟිය ආරක්ෂා කර ගන්නා තැනුත් බොහෝ විට දැකගත හැකිය. මවුපිය දෙදෙනා විසින් දුක් මහන්සි වී සාදා ගොඩනඟන ලද නිවසේ අහංකාර ලේලියක් මහ දෙන්නාට නොසලකමින් රජ කරන විට මාමණ්ඩියට කෙසේ නමුත් නැන්දම්මාට නම් ඉවසා සිටින්නට ම නොහැකිය.වැළවහල්ලට කෝඳුරුවෙකු මෙන්, පැණි හැළියට ඇඹලයකු මෙන් පුතණ්ඩියා ද බිරියගේ ම වචන පිළිගෙන ඇයට ම අවනතවීම නිසා නැන්දම්මා ගේ ඉවසීමේ සීමාව ඉක්මවා ගොස් ශබ්ද පූජා පවත්වන අවස්ථා ද ඇත. එහෙත් සමාජ තත්ත්වය රැකගැනීම සඳහා අද බොහෝ දෙනා නිහඬව ඉවසති. එහෙත් තරහ මරහ වෛර සිතේ පැසවීම කෙසේ වළක්වා ලිය හැකිද?නීතා විශ්‍රාමික උපාධි ගුරුවරියකි. ඇගේ ස්වාමිපුරුෂයා 2008 අවුරුද්දේ යතුරු පැදි අනතුරකින් මරණයට පත් විය. එවකට දස හැවිරිදි එක ම පුතාත් නීතාත් ඔහුගේ මරණයෙන් පසු තනි වූහ. එහෙත් මියගිය සැමියාගේ විශ්‍රාම වැටුපත්, නීතා ගේ විශ්‍රාම වැටුපත් කුඹුරු හා ඉඩම්වල ආදායමත් ඔවුන්ට කිසිදු අගහිඟයක් ඇතිවීමට ඉඩ දුන්නේ නැත.1990 වර්ෂයේ නීතාගේ නැන්දම්මා මිය ගියාය. නීතාත් නැන්දම්මාත් අතර විරසකයක් පැවැති බැවින් ඇගේ මරණය පිළිබඳ නීතා යටි සිතින් සතුටු වූවාය. ඇගේ මරණයෙන් පසු මේ ගේ දොර සියලු වැඩ කටයුතු නීතා විසින් ම කර ගත යුතු විය. නීතාගේ ශරීරයට ලෙඩ දුක් වැලඳෙන්නට විය. අධික රුධිර පීඩනයත්, දියවැඩියාවත් නිසා ඇය ශාරීරිකව දුර්වල වූවාය. මේ රෝග දෙක ම වෛද්‍ය ප්‍රතිකාරවලින් නිට්ටාවට සුවයක් නොලැබෙන බැවින් ඇය බෝධි පූජා සහ වෙනත් ආගමික වතාවත්වලින් සහනයක් පැතුවාය. එහෙත් අවාසනාවක මහත! පන්සලට ගිය විටත්, පන්සිල් සමාදන් වන විටත්, පිරිත්වලට සවන් දෙන විටත් ඇගේ දෙකකුල් වෙව්ලන්නට විය. සිටි තැන හිටගෙන ඉන්නට බැරි පරිදි වෙව්ලන්නට විය.අවුරුදු විස්සක් තිස්සේ නීතා ඇදුරන්ට දහස් ගණනින් මුදල් ගෙවමින් ශාන්තිකර්ම ගණනාවක් සිදු කර ගත්තත් කිසිදු සහනයක් නොවීය. දැන් ඇගේ පුතා ද විසි අට හැවිරිදි තරුණයෙකි. රජයේ ගුරුවරයෙකි. මේ ගෙදර පවතින කම්කටොළු මැද ඔහු ද ආතතියෙන් පෙළෙන්නට විය. ශාරීරිකවත්, මානසිකවත් මහත් පීඩාවකින් පෙළුණු නීතා එයට පිළිසරණ පැතුවාය.ගවේෂණයට ලක් වූ සැණින් නීතා දත් සපමින් කෑ ගසන්නට වූවා ය.”හා.. හා... කව්ද මේ කෑගහන්නේ?””මමද? මම මළ යක්ෂණියක්””මළ යක්ෂණියක් බව නම් පේනවා. අපි ඇහුවේ කාගෙ කවුද කියලා.””හීඞ.. හී.. මම ද? මම ගුණවතී””කව්ද ගුණවතී කියන්නේ?””මේකිගෙ නැන්දම්මා””ඇයි මේ ඉස්කෝලෙ හාමිනේට හිරිහැර කරන්නේ?”හාමිනේ.. හාමිනේ.. පරට්ටි””ඇයි මේ බණින්නේ?””බණිනවා නෙමෙයි මේකිව මම අරගෙන යනවා””එච්චර හපන්කම් කරන්නෙ කොහොමද?””හීඞ.. හිඞ.. හී.. හපන්කම්! මගේ හපන්කම් ද! මම තමයි මේකිගෙ මිනිහවත් අරගෙන ගියේ””මේකිගෙ මිනිහයි කියන්නේ තමුන්ගෙ කව්ද?””ඌ ද ඌ ඉස්සර නම් මගේ පුතා තමයි. පස්සෙ පස්සෙ ඌත් මේ වැළවහල්ලට රැවටිලා මට වෙනස්කම් කළා මේකිත් එක්ක. මම අන්තිමේ දුක් විඳල මළේ. ඒවට නම් පළිගන්නවා ගන්නවාමයි””මොනවද තමුන්ට කළ වෙනස්කම්?””මුං මට සැලකුවේ නෑ. මගේ මහත්තයට සැලකුවෙත් නෑ. එයා නම් ඉවසුවා. එයා මට කලින් මැරුණා. එයයි මමයි දුක් මහන්සි වෙලා හදාගත්ත ගේ. ඒ ගෙයින් මුං මාව දොට්ට දැම්මා. මම අඬ අඬා ගෙදරින් පිටවුණේ. අපි දෙන්නා අපිට සන්තෝෂෙන් ඉන්න කියලා හදාගත්ත ගෙයි මට ඉන්න දුන්නේ නෑ. මම ගේට්ටුව ළඟට ගිහින් ගේ දිහා බලාගෙන ඇඬුවා. පොළොවෙ හැපි හැපි ඇඬුවා. ඊට පස්සෙ මම මගේ නෑදෑයින්ගෙ ගෙවල්වල වැඩ පළ කරමින් තමයි තැන තැන ජීවත්වුණේ. අන්තිමේ මහලු නිවාසෙක ඉඳලා අසනීප වෙලා ඉස්පිරිතාලෙ මළේ. මාව වළදැම්මේ ඉස්පිරිතාලේ කම්කරුවෝ. ඉතිං මුංගෙන් පළිනොගෙන පුළුවන්ද? මේකි මගේ පුතාට සැලකුවෙත් නෑ අන්තිමේ. ඌට නම් හොඳ දඬුවම. ඌත් අන්තිමේ බීමට ඇබ්බැහිවුණා. දවසක් ඌ බීලා මෝටර් සයිකලෙන් එනකොට මමත් නැග්ගා ඒකෙ පස්ස සීට් එකට. කන්දක් පල්ලමේදී මම උගේ බෙල්ලෙන් අල්ලලා තල්ලු කරලා මං අහකට පැන්නා.”ඉතින්””ඉතින් ඉස්සරහින් ආපු ලොරියක හැපුණා. ‘දඩාස්’ උන්දෑ එතනමයි. හීඞ.. හිඞ... හී..”යි ඇය සිනාසෙන්නට වූවාය.”අම්මේ! අම්මට මහා අසාධාරණයක් වෙලා තියෙන බව අපටත් පෙනෙනවා. ඒත් අම්මේ බුදු දහමට අනුව ඔය වෛර සිතෙන් අම්මාත් දුක්විඳිනවා. ඔය දුගතියක ඉපදිලානෙ ඉන්නේ””ඔව්; මහත්තයෝ! මට හොඳට තේරෙනවා. ඉස්සර මම හැම පෝයටම පන්සල් ගිහින් සිල් සමාදන් වුණා. මගේ මහත්තයාවත් එක්ක ගෙන අපි දෙන්නාමයි සිල් සමාදන් වෙන්න ගියේ. දාන මාන දුන්නා. අපේ ඉඩකඩම්වල කුඹුරු ගොවිතැන්වල හාල් පොල්වලින් දුප්පතුන්ට සැලකුවා. මේ පරට්ටි ආවාට පස්සෙ ඒවා ඔක්කොම නැතිවුණා. ඒවා ඒකිගෙ පාලනේට ගත්තා. මේකි නිසා තමයි මගේ හිත නරක් වෙලා මං දුගතිගාමී වුණේ. ඉතින් දැන් මම මගේ ගෙදර ඉන්නවා. මුංට ලෙඩ කරනවා. මේකිගෙන් පළිගන්නවා. අරූව අරන් ගියා වගේ මේකිවත් අරගෙන යනවා”නීතා ආවිෂ්ටව කියන දේවල් ඇගේ පුතා ද ලැජ්ජාවෙන් අසාගෙන සිටී. ඇය වරෙක දත් සපා වෛරය පිළිබිඹු කරයි. තවත් වරෙක හඬා වැලපෙයි. නැවත වරෙක පළිගත් සැටි කියමින් සිනාසෙයි.නීතාට බෝධි පූජා විසි එකක් පවත්වා දින විසිඑකකින් නැවත මෙහි පැමිණෙන ලෙස නියම කැරිණි. බෝධි පූජා පවත්වන අතර දුප්පත් අසරණ වයස්ගත කාන්තාවකට ආහාර, ඇඳුම් හා ඖෂධ පරිත්‍යාග කොට නැන්දම්මාට පින් අනුමෝදන් කොට සමාව ඉල්ලන ලෙස ද උපදෙස් දුන්නේය. ඒ කටයුතුවලදී ශරීරය වෙව්ලන අවස්ථාවල පුතාට ඉදිරිපත්ව ඒ පින්දහම් කටයුතුවල යෙදෙන ලෙස ද උපදෙස් දුන්නේය. මේ කාලය තුළ මස් මාළු කරවල බිත්තර හා උම්බලකඩවලින් වළකින ලෙස ද අවවාද කැරිණි.දින විසි එකක් බෝධි පූජා පවත්වා ඇය නැවත ආවාය. එදත් ඇය ප්‍රලය වූවාය. එදා තරම්ම දරුණු වූයේ නැත.”දැන් කොහොමද අම්මේ!””ඔහේ ඉන්නවා. මගේ ගෙදරට වෙලා ඉන්නවා. මේකි උයන පිහන දේවල හොඳ හරිය මං කනවා. මේකි කරපු දුෂ්ට වැඩවලට දඬුවම් නොකරත් බැහැ මහත්තයෝ. දැන් ඉතින් දඬුවම් නොකළත් මෙයාගෙ ශරීරේ තියෙන ලෙඩ නම් ඇඟට ම ජීර්ණ වෙලා. උන්දැ ඕකෙන්ම යාවි.””දැන් ඔය වෛර සිතුවිලිවලින් මිදෙන්න. කලින් සිල් සමාදන් වුණු හැටි, දන් පින් කරපු හැටි නිතර සිහිපත් කරන්න”බැහැ මහත්තයෝ. මම ඉන්නෙ තරමක අඳුරක. පන්සල බෝධීන් වහන්සේ මට දැන් පෙනෙන්නෙ නෑ. එදා මුං මාව ගෙදරින් පන්නා ගත් දවසෙ ගේට්ටුව ළඟ වැටී හඬා වැලපුණු හැටිමයි මතක් වෙන්නේ””දැන් ඉතින් මේ ඉස්කෝලෙ හාමිනේගෙ ශරීරෙන් ඉවත් වෙන්න අදහසක් ඇත්තෙම නැද්ද?””දැන් නම් මගේ හිත කලින් තරම්ම දරුණු නැහැ මහත්තයෝ. හිතේ \;යන ගින්න නිවාගෙන හිත සන්සුන් කරගන්න කියලා මගේ මහත්තයා සමහර වෙලාවට මට කියනවා ඇහෙනවා. ඒත් මට එයාවත් පේන්නෙ නෑ. හඬ විතරයි අඳුරෙම ඇහෙන්නේ.””හොඳයි අපි ඉස්කෝලෙ හාමිනේ ලව්වා තවත් දින දහහතරක් බෝධි පූජා පවත්වලා එන්න කියමුකෝ”යි ඒ උපදෙස් නීතාට දුන්නේය. දැන් මේ වන විට ඇගේ වෙව්ලීම් ගතිය තරමක් දුරට අඩු වී තිබුණි. බෝධි පූජාවනට අමතරව නිවසේ උදේ හවස බුද්ධ වන්දනාවෙන් අනතුරුව පිරිසිදු පැන්කලයක් හා සුවඳ කුඩු ඉදිරියෙන් තබාගෙන සජ්ඣායනා කිරීමට ආරක්ෂක පිරිත් කීපයක් ද නියම කළේය.දැන් නීතා මේ පිළිවෙත් සිදු කරන අතර ම නිතර අතීතය කල්පනා කරයි. තමන් ජීවත්වන නිවස ගොඩ නැඟූ මව්පිය දෙදෙනාට සැලකූ ආකාරය පිළිබඳ පසුතැවෙයි. ගුරුවරියක් වශයෙන් තමන් කළ කී දෑ සිහිපත්ව ලැජ්ජාවට පත්වෙයි. තමන් දැන් භුක්ති විඳින්නේ ඒ වැඩිහිටියන් සතු ඉඩකඩම් දේපළ නොවේදැයි තනිවම සිතන්නට වූවාය.මේ වැඩිහිටියන් දෙදෙනා දුක් මහන්සියෙන් ගොඩනඟා ගත් ගෙයින් නැන්දනිය දොට්ට දැමූ දවසේ තමන් හැසිරුණු ආකාරයත්, තම ස්වාමියාට නැති වැරදි කියා ඔවුන් කෙරෙහි කලකිරවූ බිඳවූ ආකාරයත්, නැන්දම්මා ඇගේ රෙදි පිළි ටික බෑගයක දමාගෙන අඬ අඬා ගෙයින් පිටව ගොස් ගේට්ටුව ළඟ වැටී ගේ දෙස බලාගෙන පොළොවේ හැපෙමින් විලාප තැබූ ආකාරයත් ඇයට චිත්‍රපටයක රූප රාමු සේ මැවි මැවී පෙනෙන්නට විය. දැන් ඇය මේ විඳින්නේ තමන් කළ වැරදි වලට ම දිට්ඨධම්මවේදනීය කර්ම විපාක බව ඇයට වැටහෙන්නට විය. තමන්ගේ ස්වාමි පුරුෂයාට සිදුවූ දෙයත් තමන්ට ද එවැනි ම ඉරණමක් ඇතිවේදැයි මහත් බියක් ද හට ගැනුණි.දින දහ හතරේ බෝධි පූජාවෙන් පසු නීතා නැවත ප්‍රතිකාර සඳහා ගියාය. එහිදී නැවතත් නැන්දම්මා ඇගේ ශරීරයට ආවිෂ්ට වූවාය.”හීඞ... හිඞ.. හී.. මහත්තයෝ දැන් මේකි හොඳටම බයවෙලා. සමහර දාට අපේ මුණුපුරා මේකිගෙ පුතත් දොස් කියනවා. අම්මා ඉගෙන ගත්ත කෙනෙක් වෙලත් ඉස්සර වැරදි වැඩ කරලා දැන් විපාක විඳිනවා නේද? කියලා. තාත්තගෙ මරණයටත් අම්මා තමයි වග කියන්න ඕනෑ කියලා බනිනවා. දැන් මේකිට එදා කරපු වැරදි ගැන මතක් වී මහා ගින්නකින් දැවෙනවා. මරණ බයෙන් පෙළෙනවා. මේකිට වෙන දඬුවමක් ඕනැ නෑ. දැන් හොඳටම විඳෙීනවා.””හොඳයි අම්මට මොනවද මේ අය ලවා කරවා දෙන්න ඕනෑ””මේකි හරි ලෝභයි. කුණු පෙරේති. මේකිව අපි දනට පිනට යොමු කරවමු මහත්තයෝ. මේකිට කියන්න හාමුදුරු විසිපස් නමකට අංග සම්පූර්ණ විදිහට සාංඝික දානයක් දීලා අට පිරිකර විසිපහක් පූජා කරන්න කියලා. එතකොට මම ඉවත් වෙලා යන්නම් කියන්න.”ඒ අනුව රුපියල් ලක්ෂයකටත් වඩා වියපැහැදම් කොට එම දානය ද දුන්නාය. දානය අවසානයේ පින් අනුමෝදන් කරන අවස්ථාවේ ඇය ප්‍රලයව මහ හඩින් සිනාසෙන්නට වූවාය.”හීඞ...හිඞ... හී.... මම යනවා. මම යනවා. මට පන්සල්වලට, බෝධීන් වහන්සේ ළඟට යන්න බෑ. මට වරම් අවසර නෑ. මම මුන්නේශ්වරමට යනවා”යි කියා සිහිසුන්ව ඇද වැටුණාය. එයින් ම සුවපත්වූවාය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103271</link>
    <topic>එන්.ජී.ඕ මුදල් ගැන සොයන්න  රජයට වගකීමක් තියෙනවා - ජනපති</topic>
    <author/>
    <content>පොදු න්‍යාය පත්‍රයකට මිස පෞද්ගලික න්‍යාය පත්‍රවලට ඉඩ දිය යුතු නෑමෙරට ක්‍රියාත්මක වන රාජ්‍ය නොවන සංවිධානවලට විදේශ රටවලින් ලැබෙන මුදල් ප්‍රමාණය සහ ඒවා වැය කරන ආකාරය පිළිබඳව සොයා බැලීමට රජයට අයිතියක් ඇති බැව් මහින්ද රාජපක්ෂ ජනාධිපතිතුමා පවසයි.ජනාධිපතිතුමා මේ බව සඳහන් කෙළේ ජනමාධ්‍ය ආයතන ප්‍රධානීන් සහ පුවත්පත් කතුවරුන් සමඟ අරලියගහ මන්දිරයේ ඉකුත් සිකුරාදා පැවැති සාකච්ඡාවේදී ය.රාජ්‍ය නොවන සංවිධාන ක්‍රියාත්මක විය යුත්තේ මහජන අවශ්‍යතා හඳුනාගෙන ඊට අනුගත වන පරිදි බව පෙන්වා දුන් එතුමා; තවදුරටත් කියා සිටියේ ජනතා න්‍යාය පත්‍රයට මිස එක් එක් අය ගේ පෞද්ගලික න්‍යාය පත්‍රයක් අනුව ක්‍රියාත්මක කැරෙන රාජ්‍ය නොවන N.G.O. සංවිධාන ව්‍යාපෘති පළක් නොවන බවයි. රාජ්‍ය නොවන සංවිධානවල වාර්ෂික ගිණුම් වාර්තා බාර දීම සම්බන්ධයෙන් නියමයක් ඇතත් ඇතැම් සංවිධාන එම වගකීම පැහැර හරිමින් කටයුතු කරන බවටත් පැමිණිලි ඉදිරිපත්ව ඇත.මීට පෙර ජාතික පුවත්පත් කිහිපයක් විසින් වාර්තා කළ ආකාරයට රාජ්‍ය නොවන සංවිධාන කිහිපයකට ඉතා කෙටි කාලයකදී විශාල මූල්‍ය ප්‍රතිපාදන ලැබී ඇතත් එම මුදල් කුමන ආකාරයෙන් වැය කෙළේ ද යන බව අනාවරණය වී නැත.මෙවැනි කාරණා සම්බන්ධයෙන් සොයා බලා මහජනතාවට සැබෑ තොරතුරු අනාවරණය කිරීම රජයේ වගකීම බවත් ජනාධිපතිතුමා පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103273</link>
    <topic>“සජිත් අපව අතරමං කළා”එජාප මන්ත්‍රීවරු</topic>
    <author>විජයානි එදිරිසිංහ</author>
    <content>විජයානි එදිරිසිංහසජිත් පේ‍්‍රමදාස මහතා විසින් තමන් පාවා දෙනු ලැබ තිබේ යැයි ඒ මහතාට මුල දී සහාය පළ කළ එජාප මන්ත්‍රීවරු දැන් චෝදනා නඟමින් සිටිති. එක්සත් ජාතික පක්ෂයේ නායකත්වය ස්ථිර වශයෙන් ම ලබා ගන්නා බව තමන්ට හා පාක්ෂිකයන්ට කී සජිත් පේ‍්‍රමදාස මහතා අවසානයේ දී ඒ සඳහා වූ ඡන්ද විමසීමට පවා ඉදිරිපත් නොවී පැන යෑම නිසා තම කණ්ඩායම අතරමං වී ඇති බවත් ඔවුහු පවසති.“සජිත් කළ වැඩේ නිසා අපි අතරමං වුණා. පක්ෂයේ හිටියොත් රනිල් ගෙන් කැපිල්ල” යැයි සඳහන් කරන ඔවුන් තවදුරටත් බිය කැර ඇත්තේ ඉදිරියේදී රනිල් වික්‍රමසිංහ මහතා තම කණ්ඩායම නොසලකා හරිමින් ක්‍රියා කරනු ඇති බවයි.මේ අතර සජිත් පේ‍්‍රමදාස මහතාට පක්ෂ නායකත්වය ලබා දීමට උදවු කළ රෝසි සේනානායක මහත්මියට සහ තලතා අතුකෝරාල මහත්මියට එදින කෘත්‍යාධිකාරී මණ්ඩල රැස්වීම අවසානයේ රනිල් වික්‍රමසිංහ මහතා; “තෑන්ක් යූ රෝසි, තෑන්ක් යූ තලතා” යනුවෙන් ස්තුතිකර ඇත. රනිල් වික්‍රමසිංහ මහතා රෝසි සේනානායක සහ තලතාට එසේ ස්තුති කෙළේ ඔවුන් අවඥාවට හෑල්ලුවට ලක්කරන අදහසින් බවත් දැනගන්නට ඇත.කෘත්‍යාධිකාරී මණ්ඩල රැස්වීම පැවැති දිනයේ දහවල් එජාප මන්ත්‍රීවරයකුගේ නුගේගොඩ පිහිටි නිවසකදී සජිත් පේ‍්‍රමදාස මහතා සහ එම මන්ත්‍රීවරුන් අතර සාකච්ඡාවක් පවත්වා ඇත. එහිදී සජිත් නායකත්වයට යෝජනා කරන බවට මන්ත්‍රීවරුන් කළ ඉල්ලීමට සජිත් පේ‍්‍රමදාස මහතා එකඟ වී ඇත. ඒ අනුව රංජිත් මද්දුම බණ්ඩාර මන්ත්‍රීවරයා සජිත් පේ‍්‍රමදාස මහතාගේ නම යෝජනා කිරීමත් සමඟම නැඟී සිටි සජිත් පේ‍්‍රමදාස මහතා එජාප නායක ධුරයට තරග නොකරන බව පවසා ඇත. එම ක්‍රියාව නිසා ඔහු වෙනුවෙන් පෙනී සිටි මන්ත්‍රීවරුන් දැඩි අපහසුතාවයකට පත්වූ අතර රනිල් වික්‍රමසිංහ මහතා ඉදිරියේ සජිත් මෙම මන්ත්‍රීවරු පාවා දුන් බවට චෝදනාව එල්ල කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103272</link>
    <topic>එජනිස පළාත් පාලන නියෝජිතයෝ ලබන සතියේ දිවුරුම් දෙති</topic>
    <author>සුනිල් දයා අල්විස්</author>
    <content>සුනිල් දයා අල්විස්එක්සත් ජනතා නිදහස් සන්ධානය ජයගත් පළාත් පාලන ආයතනවල සභාපතිවරු උප සභාපතිවරු හා මන්ත්‍රීවරුන්ගේ දිවුරුම් දීම ලබන සතියේ මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට නියමිතය.පළාත් පාලන ආයතනවලට නව ප්‍රධානීන් පත්කිරීමේදී ශ්‍රී ලංකා නිදහස් පක්ෂය, එක්සත් ජනතා නිදහස් සන්ධානයේ සෙසු සහෝදර පක්ෂ සමඟ ද සාකච්ඡා කර පොදු තීරණයක් ගැනීමට කටයුතු යොදා ඇත.ඡන්ද කොමසාරිස්වරයා වෙත මේ පිළිබඳ ලේඛන යොමුකැර තිබෙන අතර පළාත් පාලන ආයතනවලට අලුතෙන් පත්කරනු ලබන සභාපතිවරු සහ උප සභාපතිවරුන්ගේ නම් ඇතුළත් ගැසට් නිවේදනය ලබන සතියේදී මැතිවරණ කොමසාරිස්වරයා විසින් ප්‍රකාශයට පත් කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103277</link>
    <topic>මනාප පොරය අවසන් අලුත් ඡන්ද ක්‍රමයක් එයි</topic>
    <author>අරුණි මුතුමලි</author>
    <content>අරුණි මුතුමලිකල් දැමූ පළාත් පාලන ආයතනවල ඡන්ද වීමසීමෙන් පසුව මනාප පොරය සම්පූර්ණයෙන් අහෝසි වන බව පාර්ලිමේන්තු මැතිවරණ තේරීම් කාරක සභාවේ සභාපති ඇමති දිනේෂ් ගුණවර්ධන මහතා පවසයි.සර්ව පාක්‍ෂික එකඟතාව මත යෝජනා කරන ලද නව මැතිවරණ ක්‍රමය යටතේ සියයට 70 ක් පමණ නියෝජිතයන් තෝරා ගැනෙන්නේ කේවල හෙවත් කොට්ඨාස ක්‍රමයටය. ඉතිරි සියයට 30 සමානුපාතික ක්‍රමයෙන් තෝරා ගැනීම කෙරෙහි අවධානය යොමු වී ඇති බව ද ඇමතිවරයා පැවසීය.මේ නව මැතිවරණ ක්‍රම පිළිබඳ යෝජනාව ඉදිරි සති දෙක තුන ඇතුළත පාර්ලිමේන්තුවේදී සම්මත වනු ඇති බවට ද ඔහු විශ්වාසය පළ කළේය. පාර්ලිමේන්තුවේ වෘත්තිකයන්ගේ නියෝජනය සඳහා වන අවශ්‍යතාව මත ජාතික ලැයිස්තුව වැනි ලැයිස්තුවක් සමානුපාතික ක්‍රමය යටතේ ඉදිරිපත් කිරීමට ද නියමිතය. එමඟින් වෘත්තිකයන් මෙන්ම කාන්තාවන්ට සුළු පක්‍ෂවලට හා විවිධ ජන කොටස්වල නියෝජනය කිරීමේ අවස්ථාව ලබා ගැනීමට ද හැකියාව ලැබෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103278</link>
    <topic>වැසි ජලයේ විකිරණ නැත</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහජපානයේ ෆුකුෂිමා න්‍යෂ්ටික බලාගාරයේ කාන්දුවීම නිසා පිටවීමට ඉඩ ඇතැයි සලකන විකිරණ මෙරට වැස්ස මගින් පොළොවට ලැබීමට ඉඩක් නැති බවත් ඒ පිළිබඳව තවම බියවීමට හේතුවක් නොමැති බවත් පරමාණුක බලශක්ති අධිකාරියේ සභාපති මහාචාර්ය විමලධර්ම අබේවික්‍රම මහතා පවසයි. මේ අතර බහු දින යාත්‍රාවලින් මෙරටට අල්ලා එන මාළු ආහාරයට ගැනීම පිළිබඳව අවධානය යොමු කළ යුතු බවත් ඒ මාළු සාම්පල පරීක්ෂණයට තම ආයතනය කටයුතු කළ බවත් සභාපතිවරයා පවසයි.ලෝකයේ කාලගුණ වර්තා අනුව මේ දිනවල සුළං හමනු ලබන්නේ පැසිපික් සාගරයේ සිට අත්ලාන්තික් සාගරය දක්වා බවද මේ නිසා අපට හානියක් වීමට ඉඩ නැති බව ද සභාපතිවරයා පවසයි. ජපානයේ ඉකුත් දා සිදු වූ භූමි කම්පාවෙන් පසු එහි න්‍යෂ්ටික බලාගාරවල පිපිරීම හේතු කොට ගෙන සිදුවෙමින් පවතින එහි විකිරණ කාන්දුවීම් ශ්‍රී ලංකාව අවට වායුගෝලයට පැතිර ඒමේ අවදානමක් තවම නැතැයි විමලධර්ම අබේවික්‍රම මහතා පවසයි.ජපානයේ ෆුකුෂිමා ඩායිවි න්‍යෂ්ටික බලාගාරයට සිදු වූ අනතුරින් අහිතකර විකිරණශීලී මූලද්‍රව්‍ය සුළගේ වේගය හා දිශාව අනුව වායුගෝලයට එක් වී තිබේ ද යන්න අවධානය යොමු කරවා පරීක්ෂණ පැවැත්වීම දිගටම සිදු කරගෙන යන බව ද ඒ මහතා කීය. විශේෂයෙන් වැසි ජලය හා විදේශවලින් ගෙන එන ආහාර ද්‍රව්‍ය පරීක්ෂා කරන බව ද සභාපතිවරයා කීය.යම් ද්‍රව්‍යයක් හෝ පුද්ගලයෙක් විකිරණශීලී බලපෑමට ගොදුරු වී ඇද්දැයි සැකහැර දැන ගැනීමට අවශ්‍ය නම් ශ්‍රී ලංකා පරමාණුක ශක්ති අධිකාරියේ කොළඹ බේස්ලයින් පාරේ අංක 60/ 400 දරන ස්ථානයේ පිහිටි එම අධිකාරියට පැමිණ පරීක්ෂා කර ගැනීමට හෝ 011 - 2547332 දුරකතන අංකයට ඇමතීමෙන් වැඩි විස්තර දැන ගැනීමට ද හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103276</link>
    <topic>ඔරුවැල්ල “දිනමිණ” සමඟ</topic>
    <author>සුභද්‍රා දේශපි‍්‍රය</author>
    <content>සුභද්‍රා දේශපි‍්‍රයසීමාසහිත එක්සත් ප්‍රවෘත්ති පත්‍ර සමාගම හා ධීවර සහ ජලජ සම්පත් අමාත්‍යාංශය එක්ව ප්‍රකාශයට පත් කරනු ලබන “ඔරුවැල්ල” මාසික ධීවර සඟරාව එළිදැක්වීම පසුගිය දා ලේක් හවුස් ආයතනයේ දී සිදු කෙරුණි.ලේක් හවුස් සභාපති බන්දුල පද්මකුමාර මහතා විසින් ධීවර සහ ජලජ සම්පත් ඇමැති රාජිත සේනාරත්න මහතා වෙත එහි පළමු පිටපත පිළිගැන්විය.සෑම මසකම දෙවැනි සතියේ සිකුරාදා දින “ඔරුවැල්ල” අතිරේකය දිනමිණ පුවත්පතේ අතිරේකයක් ලෙස පාඨකයා අතට පත්වෙයි. ධීවර ප්‍රජාවගේ අභිවෘද්ධිය සඳහා ගන්නා ලද පියවර හා සංවර්ධන කටයුතු පිළිබඳ ඔරුවැල්ල සඟරාවෙන් පාඨකයා දැනුම්වත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103274</link>
    <topic>ජපන් සුනාමියෙන් විපතට පත් වූවන්ට සෙත් පතා බෝධි පූජා</topic>
    <author>රමණී සුබසිංහ</author>
    <content>රමණී සුබසිංහජපානයේ සුනාමි ව්‍යසනයෙන් මිය ගිය පිරිසට පිං පැමිණවීමට හා විපතට පත් ජනතාවට සෙත් පැතීම සඳහා සංවිධානය කළ බෝධි පූජා හා පිරිත් පිංකම් මාලාවේ ප්‍රධාන උත්සවය මහින්ද රාජපක්‍ෂ ජනාධිපතිතුමා ගේ ප්‍රධානත්වයෙන් අද (27) සවස 6.00 ට අරලියගහ මන්දිරයේ බෝමළුව අබියස දී පැවැත්වේ.මීට සමගාමීව ශ්‍රී ලංකාවේ සියලුම දිසාපති කාර්යාල, ප්‍රාදේශීය ලේකම් කොට්ඨාස මට්ටමින් හා සියලු විහාරස්ථානවල එකම වේලාවට මෙම පිංකම් මාලාව පැවැත්වීමට බුද්ධ ශාසන හා ආගමික කටයුතු අමාත්‍යාංශය විධි විධාන යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103275</link>
    <topic>පාසල් පෙළ පොත් හිරගෙදරට</topic>
    <author>සුභාෂිණී ජයරත්න</author>
    <content>සුභාෂිණී ජයරත්නබන්ධනාගාර රැඳවියන්ගේ නැණ නුවණ දියුණු කිරීම අරමුණු කැරගෙන අධ්‍යාපන ග්‍රන්ථ ප්‍රකාශන දෙපාර්තමේන්තුව හා පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය එක්ව ක්‍රියාත්මක කරන ‘තිමිර තරණ’ වැඩසටහන අප්‍රේල් 4 දා වැළිකඩ බන්ධනාගාරයේදී ආරම්භ වෙයි.මෙහි පළමු අදියර යටතේ පාසල් සිසුන් විසින් මීට පෙර භාවිතා කරන ලද පාසල් පොත් හා විෂය නිර්දේශයෙන් ඉවත් වූ පාසල් පොත් බන්ධනාගාර රැඳවියන්ට ලබාදීමට කටයුතු සූදානම් කර ඇතැයි අධ්‍යාපන ප්‍රකාශන කොමසාරිස් ජනරාල් ඩබ්.එම්.එන්.ජේ. පුෂ්පකුමාර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aa1103279</link>
    <topic>සනීපාරක්ෂාව පිළිබඳව දකුණු ආසියා සමුළුව කොළඹ දී</topic>
    <author>නිහාල් පී.අබේසිංහ</author>
    <content>ඇමති සමුළුව ජනපති ප්‍රධානත්වයෙන්නිහාල් පී.අබේසිංහසනීපාරක්ෂාව පිළිබඳ හතරවැනි දකුණු ආසියානු සමුළුව (SACOSAN) අප්‍රේල් 4 වැනිදා සිට 7 වනිදා දක්වා කොළඹ සිනමන් ග්‍රෑන්ඩ් හෝටලයේ දී පැවත්වේ.අප්‍රේල් 4 වැනිදා සිට 6 වැනිදා දක්වා තාක්ෂණික සැසි පවත්වන අතර දකුණු ආසියාවේ ජලය හා සනීපාරක්ෂාව පිළිබඳ ඇමැති සමුළුව 6 වැනිදා සවස මහින්ද රාජපක්ෂ ජනාධිපතිතුමා ගේ ප්‍රධානත්වයෙන් ඇරඹීමට කටයුතුª යොදා ඇත.මෙම ඇමැති සමුළුවට ශ්‍රී ලංකාව, ඉන්දියාව, පාකිස්ථානය, නේපාලය, ඇෆ්ගනිස්ථානය, බංග්ලාදේශය හා මාලදිවයින රටවල ජලය හා සනීපාරක්ෂාවට සම්බන්ධ ඇමැතිවරු ද එක්වෙති. ඊට අමතරව 4 සිට 7 දක්වා සමුළුවට විදේශීය විද්වතුන් 300ක් ද ලංකාවේ නියෝජිතයන් 150ක් ද එක්වෙන බව ජලසම්පාදන හා ජලාප්‍රවාහන අමාත්‍යාංශයේ ලේකම් ඒ.අබේගුණවර්ධන මහතා පැවැසීය.මීට අමතරව මෙම සමුළුවට අනුබද්ධ සිවිල් සංවිධාන සමුළුව අප්‍රේල් 1 හා 2 දිනවලදී මිනුවන්ගොඩ ගුවන් තොටුපොළ පාරේ ‘ටැමරින් ට්‍රී’ හෝටලයේ දී පැවැත්වේ.පරිසර යුක්ති කේන්ද්‍රය මෙම සමුළුව සංවිධානය කරන අතර මෙයට දකුණු ආසියා කලාපයේ සිවිල් සංවිධාන නායකයෝ ජනමාධ්‍යවේදීහු වෘත්තීයවේදීහු එක්වෙන බව පරිසර යුක්ති කේන්ද්‍රයේ විධායක අධ්‍යක්ෂ පරිසර විද්‍යාඥ හේමන්ත විතානගේ මහතා සිළුමිණට කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103276</link>
    <topic>ගමේ සංවර්ධනය ගැන ගැමියන්ගේ අදහස්වලට මුල් තැන</topic>
    <author>කසුරි</author>
    <content>පුවත්පත් කතුවරු සහ ජනපති හමුව“ඇයි මේ ළඟට එන්නෙ නැත්තෙ?”මහින්ද රාජපක්ෂ ජනාධිපතිතුමා සාකච්ඡා ශාලාවට ඇතුල්වෙමින් මුලින් ම කිව්වේ එහෙමයි. ඒ වනවිට කර්තෘවරු තැනින් තැනට වී ආගිය තොරතුරු කතා කරමින් සිටියේ. ජනාධිපතිතුමාගේ මාසික උදේ ආහාර සහිත සුහද හමුව හරිම ප්‍රමෝදමත් එකක්. කතුවරුන් ද එකිනෙකා හමුවන්නේ එදිනටයි.වාසු ඇමැතිතුමා අප යන විටත් පැමිණ සිටියා. කෙහෙළිය ඇමැතිතුමා ජී.එල්. ඇමැතිතුමා ද ඉන්පසුව විමල් ඇමැතිතුමා ද ආවා. ලලිත් වීරතුංග ලේකම්තුමා ඇතුළුවන විට ම හැමදෙනා ම දන්නවා තවත් විනාඩියක් ඇතුළත ජනාධිපතිතුමා පැමිණෙන බව. එසේ එන ගමන් තමයි අර මුලින් සඳහන් කළ වචන දෙක තුන පිටවුණේ.ලලිත් ලේකම්තුමා අප හැමදෙනාවම පිළිගත්තා. ඒ පිළිගන්නා ගමන් අපූරු වචන ටිකකුත් පිට කළා.“මාධ්‍යවේදීන් සමඟ සාමීචියෙහි යෙදෙන්න ජනාධිපතිතුමා බොහොම කැමැතියි. එතරම් ළබැඳියාවක් තිබෙනවා. විවෘතව සහ නොපැකිළව කරුණු කාරණා ඉදිරිපත් වෙන එකට එතුමා බොහොම කැමැතියි.”ලලිත් ලේකම්තුමාගේ වචන කිහිපය නිම වෙනවාත් සමඟ ම ජනාධිපතිතුමා සිනා සෙමින් කීවේ “දැන් ඉතිං කතා බහට විවෘතයි” කියලා. එතකොටම කර්තෘවරුන් තැනින් තැනින් ප්‍රශ්න මතු කරන්න පටන් ගත්තා.“පළාත් පාලන ආයතන ඡන්දයෙන් දැන් ඔබතුමා ප්‍රධාන රජය ජයග්‍රහණය කළානේ... දැන් මනාප ක්‍රමය පිළිබඳව තීන්දුවක් ගන්නවාද?”“දැන් ඒ පිළිබඳව විවාදය ආරම්භ වෙලා තියෙන්නේ. පනතක් හැටියට ඒක සම්මත වුණා ම කොට්ඨාස ක්‍රමයට යනවා. හැබැයි මේ ඡන්දයේ ඉතිරි කොටස පැවැත්වෙන්නේ පරණ මනාප ක්‍රමයටමයි.පළාත් පාලන පනතක් මගින් කළ යුතු වෙනස්කම් රාශියක් තිබෙනවා. දැන් චෙක් අස්සන් කිරීමේ බලය තියෙන්නෙත් සභාපතිවරයාට. සමහරු මේකට කැමැතියි ඒත් සමහරු හිතන්නේ මේක අනවශ්‍ය බරක් කියලා.ජාත්‍යන්තර හමුදා ලිබියාවට පහරදීම පිළිබඳව ඔබතුමාගේ අදහස් මොකක්ද?“මේ පිළිබඳව රජයක් හැටියට අපි පිළිතුරු සපයා දී තිබෙනවා.ඒ මොහොතේ දී තවදුරටත් කරුණු පැහැදිලි කරන්නට ඉදිරිපත් වූයේ ජී.ඇල්. ඇමැතිතුමා. පාර්ලිමේන්තුවේදී රජයේ පිළිවෙත ප්‍රකාශ කෙළේ එතුමා විසින්.“ජගත් සංවිධානය මැදිහත් විය යුත්තේ එරට වැසියන් ආරක්ෂා කර ගැනීම සඳහා පමණයි. ඊට වඩා එහා ගිය අරමුණු තිබිය නොහැකියි.”ඊට පසු මතු වුණේ කතුවරුන් සෑම දෙනාගේ ම පාහේ මුවඟට මඳ සිනාවක් නැඟෙන ප්‍රශ්නයක්.“ඔබ තුමා තනි වාහනයක නගරයේ වීදි සැරුවාලු. සමහර අයගේ වාහන පේළි දුටුවාද?”ඒ ප්‍රශ්නය ජනාධිපතිතුමා ගේ ද මුවගට මඳ සිනාවක් ගෙනාවා.“පොඩ්ඩෙන් මගෙ කාරෙකෙත් කැබ් එකක් හැපෙනවා. ඉස්සර කරන්ඩ හෝන් ගහගෙන ආවා. අපි අයින් කරගත්තා. නූලෙන් බේරුණා. මං කියන්නෙ එහෙම යන්ඩ ඕනෑ කාලයක් තිබුණා. දැන් ඒක ඉවරයි. ජනතාවට ඕනෑවට වඩා කරදර කරන්න හොඳ නැහැ.ග්‍රාම රාජ්‍ය සංකල්පය ගැනත් ප්‍රශ්නයක් මතු කළා.“ඕක පරණ සංකල්පයක්. ගමට විය යුත්තේ දේශපාලකයන්ගේ අවශ්‍යතා මත සිදුවන සේවයක් නෙමෙයි. ගමේ මිනිසාට අවශ්‍ය වන සේවය. දේශපාලකයන්ගේ අපේක්ෂා සහ ගැමියාගේ අපේක්ෂා සැමවිට ම සමාන වන්නේ නැහැ. දේශපාලකයන් ගමට විදුලිය දෙන්නට සැරසෙන නමුත් ගැමියන්ට අවශ්‍යවන්නේ හොඳ පාරක්.මේ ප්‍රශ්්නයේදී වාසුදේව ඇමැතිතුමාත් සම්බන්ධ වුණා.“ගමේ ප්‍රභූ වරුන්ගෙන් සැදුම් ලත් උපදේශක සභාවක් පත්වෙනවා. ගමේ හාමුදුරුවෝ වෙද මහත්තයා, ඉස්කෝලෙ මහත්තයා, හොඳ ගොවියෙක් ආදි වශයෙන් වූ ගමේ ප්‍රභූ®න්ගෙන් මෙන් ම ප්‍රාදේශීය සභා මන්ත්‍රී ආදි මහජන නියෝජිතයන් ද සමිති සමාගම්වල නියෝජිතයන් ගෙන් ද මෙම උපදේශක සභාව සමන්විත වෙනවා. ඔවුන් තමයි ගමට සිදුවිය යුතු සේවාවේ ප්‍රමුඛතාව ඉදිරිපත් කරන්නේ. ඒ අනුව තමයි රජයේ සේවාවන් පෙළ ගස්වන්නේ.මේ ඡන්ද ක්‍රමය අනුව ප්‍රාදේශීය සභාවක වුණත් සමහර ගම් නියෝජනය වෙන්නේ නැහැ. ග්‍රාම රාජ්‍ය සංකල්පය ඒ අඩුව පිරිමහනවා. විමසුමකට ලක් කළොත් ගම්වලින් සියයට හතළිහකට නියෝජිතයන් නැති බව පෙනී යනවා. ග්‍රාම රාජ්‍ය නිසා ඒ අඩුව සම්පූර්ණ වෙනවා.ඇත්තටම කියනවා නම් සමහර විට දේශපාලකයන්ගේ තීන්දු හින්දා ගම්වලට අසාධාරණකම් වුණු අවස්ථා ද තියෙනවා. ඒක වෙන්නෙත් දේශපාලකයන්ගේ අපේක්ෂා සහ ගැමි ජනතාවගේ අපේක්ෂා එක වගේ නොවීම නිසයි.”දයානන්ද දිශානායක මහතාට මැතිවරණ කොමසාරිස් ධූරයෙන් විශ්‍රාම යාමට අවසර දීම ගැනත් කතුවරු ප්‍රශ්න කළා.“දැන් අවුරුදු නවයක් වැඩිපුර සේවය කරල තියෙනවා. වයස අවුරුදු හැට නමයක්. කොච්චර කාලෙක ඉඳලද විශ්‍රාම යන්නට ඉල්ලන්නෙ. වෙන අය කියන්නේ තව ටිකක් කල් දෙන්ඩ කියලා. එතුමා ඉල්ලුවේ යන්ඩ දෙන්ඩ කියලා.”“කොමිසමක් නැතුව කොහොමද එතුමාට යන්ඩ දුන්නේ?”“18 වැනි සංශෝධනය යටතේ ඒ බලතල තිබෙනවා. අලුත් කෙනෙක් පත් කෙළෙත් ඒ යටතේ තමයි.දෙමළ වෙබ් අඩවිවලින් අපේ සංචාරක ව්‍යාපාරයට තදින් බලපාන අසත්‍ය වාර්තා පළවෙනවා.”කතුවරයෙක් එහෙම ප්‍රශ්නයක් මතු කළා.‘’ඔය වෙබ් අඩවි නවත්තන්ඩ පුළුවන්... එතකොට තමුන්නාන්සේලා ම අසාවි කෝ මාධ්‍ය නිදහස කියලා. අනිත් එක වෙබ් අඩවි වලට උත්තර දිදී ඉන්ඩ ගියොත් වෙන වැඩක් කරන්න වෙලාවක් නැතුව යාවි. දිගටම උත්තර දිදී ඉන්ඩ වේවි.දැන් එක ප්‍රචාරයක් ගියා තරුණියක් සුදු වෑන් එකක් ඇවිත් පැහැරගෙන ගියා කියලා. ඒ ගැන මන්ත්‍රීවරුන් මට කතා කළා. මම ආරක්ෂක ලේකම්තුමාට කිව්වා මේ ගැන සොයා බලා සිදුවුණ දේ ගැන මට වාර්තා කරන්ඩ කියලා.කරුණ සොයාගෙන යද්දී ඒ තරුණිය මාතලේ තම පෙම්වතා සමඟ පෙම්සුව විඳිමින් සිටියා. ආරක්ෂක අංශය තරුණිය කැඳවාගෙන ආවා. ඒ බොරු ආරංචිය නිසා ඒ තරුණ යුවළට පෙම් සුව විඳින්නවත් බැරි වුණා. ඕක තමයි තත්ත්වය. මාධ්‍ය වුණත් මේ වගෙ දේවල් වාර්තා කරද්දී වගකීමක් ඇතුව කරනවා නම් හරි වැදගත්.මේ වගෙ කතා වෙබ් අඩවි වල තියෙනවා.”මේ කතා බහ යන අතරේ ජී.ඇල් ඇමැතිතුමා තවත් වැදගත් අදහසක් ප්‍රකාශ කළා.“බොහොම වැදගත් තානාපතිවරයෙක් මට කිව්වා දැන් ලංකාවේ කාටවත් දේශපාලන රැකවරණය පතා පිටරට යන්ඩ වුවමනාවක් නෑ කියලා.”ඒ ප්‍රකාශයත් එක්කම කතුවරයෙක් මතු කළ ප්‍රශ්නයක් වුණේ ශ්‍රී ලංකාවට අයහපතක් සිදු වෙන ක්‍රියාවල ව්.ට්.ර්‍ණ තවදුරටත් පිටරට දී ක්‍රියාත්මක වෙනවා. අපේ රට පිළිබඳව වැරැදි චිත්‍රයක් මවා පානවා ඒත් ඊට විරුද්ධව රජය පැත්තෙන් ගන්නා ක්‍රියාමාර්ග නැත්නම් පිළිතුරු ශක්තිමත් නැහැ” කියලා.”එහෙම තත්ත්වයක් තියෙනවා. මොකද අපේ ඉන්නේ එක තානාපතිවරයායි. නමුත් කොටි සංවිධානය වෙනුවෙන් මහා පිරිසක් ඉන්නවා. විශාල මුදල් කන්දරාවක් වීසි කරනවා.මට මතකයි වාසු ඇමැතිතුමායි මමයි එක වතාවක් ශ්‍රී ලංකාවේ ප්‍රශ්නය ගැන පිටරට ගිය වෙලාවකදි අපි ඒ සාකච්ඡා ශාලාවට ගියේ හිම මිදෙන මාවතේ පයින්. ඒත් කොටි හිතවතුන් පැමිණියේ බෙන්ස් කාර්වලින්. හැබැයි අපි එහෙම ගිහිල්ලත් කොයි වෙලාවකවත් රට පාවාදෙන විදිහේ කතා කිව්වෙ නෑ.. අපි නිතරම කතා කෙළේ රට වෙනුවෙන්””රජය දැන් එන්.ජී.ඕ. පසුපසින් හඹා යනවද?”කතුවරයෙක් ඒ ප්‍රශ්නය ඇසුවේ එතකොටයි.”එහෙම හඹා යාමක් නෑ. ඒත් එන්.ජී.ඕ.වල ක්‍රියාකාරිත්වය ගැන සොයා බලන්න අපට වගකීමක් තියෙනවා. එන්.ජී.ඕ.වලට මාසෙකට ඩොලර් මිලියන 65ක් විතර ලැබිල තියෙනවා. ඒවයින් මොනවද ජනතාවගේ යහපතට කෙළේ කියන එක සොයා බලන්න ඕනෑ. එන්.ජී.ඕ. එකක් හදාගෙන තමන්ගෙ වැඩපිළිවෙළවල් මේ රටේ ක්‍රියාත්මක කරන්ඩ ඉඩදෙන්ඩ බෑ. පොදු න්‍යාය පත්‍රයකට උදව් කරන්ඩ පුළුවන්. පෞද්ගලික න්‍යාය පත්‍ර තියෙන්න බෑ. යුද්ධෙත් ඉවර නම්.. මේ එන්.ජී.ඕ. සල්ලිවලින් රටට ප්‍රතිලාභයක් තියෙන්ඩ එපායැ. එන්.ජී.ඕ. මර්දනය කරන්ඩ නෙමෙයි. නමුත් ඒවා ගැන දැනගැනීමේ අයිතියක් ජනතාවට තියෙනවා. ඒ අයිතිය වෙනුවෙන් පෙනී සිටීම රජයක වගකීමක්.”රනිල් නැවතත් නායකත්වයට පත්වීම ගැන මොකද හිතන්නේ?”කතුවරයෙක් ඒ ප්‍රශ්නය ඇසුවා. එකම සිනාහඬකින් සාකච්ඡා ශාලාව පිරී ගියා.”මොනව හිතන්ඩද මං සුබ පැතුවා. දහනම වතාවක් පැරදිලත් නායකත්වයේ රැඳී සිටින්නට හැකිවීම දක්ෂකමක් නේ.””බැරිවෙලාවත් සජිත් නායකත්වයට පත්වුණා නම්?””ඒත් සුබ පතනවා.””සජිත් ගේ පැමිණීම ගැන බයක් වගේ හිතුණද?””විහිළු කරනවද...? තංගල්ලත් පරාදයිනේ. පක්ෂ නායකත්වයක් වුණත් වෙනස් කරන ක්‍රමවේදයක් තියෙනවා. හැබැයි මෙතෙන්දි එක දෙයක් මතක්කරල දෙන්ඩ ඕනෑ..ලලිත් ගාමිණි දෙන්නා ප්‍රේමදාසට විරුද්ධව දෝෂාභියෝගය ගෙනා වෙලාවෙ රනිල් හිටියෙ ප්‍රේමදාසත් එක්ක. ඒ දෝෂාභියෝගයෙන් ප්‍රේමදාසට ගැලවෙන්ඩ රනිල් උදව් කළා. දැන් ඒව සමහර අයට අමතකයි. යුතුකම් කියල දේකුත් තියෙනවානේ.ඒ ප්‍රකාශයේ මතුපිට වචන මෙන්ම යටිපෙළ තේරුම ද තේරුම් ගන්ඩ කතුවරුන්ට එතරම් අසීරුතාවක් දැනුණේ නැහැ.ගෙවතු දස ලක්ෂය ගැනත් කතුවරු ප්‍රශ්න කළා.”පටන්ගැන්ම නම් හොඳයි. ඒත් අධීක්ෂණය දිගටම තියේවිද? හුඟාක් වැඩපිළිවෙළ පටන් ගන්නවා.. ඒත් දීර්ඝකාලීන අධීක්ෂණයක් නෑ..?””අධීක්ෂණයක් දිගටම තියෙනවා. ඒ සඳහා අවධානය යොමුකරන නිලධාරීන් තිදෙනෙක් එක ගමකට ඉන්නවා. ඇත්තටම බැලුවොත් දැන් තමන්ගෙ ගෙවත්තේ එළවළුවක් දෙකක් වවාගන්ඩ දැන් හැමදෙනාගෙම වගේ උනන්දුවක් තියෙනවා. අනිත් එක ගෙවතු වගාව ගැන ගැමියන්ට අලුතෙන් කියල දෙන්ඩ ඕනැකමක් නෑනේ”මේ අවස්ථාවේදී වාසු ඇමැතිතුමා ද ඒ ගැන කතා කෙළේය.”තුන් මාසෙන් තුන් මාසෙට ජන සභා රැස්වෙනවා. එතකොට මේවා ගැන සමාලෝචනයක් සිදුකෙරෙනවා””කොහොමත් දැන් මල් පෝච්චිවල එළවළු වැවීම බොහොම ජනප්‍රියයි. ඒකෙ ලස්සනක් වගේම පොඩි ගතියකුත් තියෙනවානේ”ජනාධිපතිතුමා සිනහසෙමින් කතාවට සම්බන්ධ වුණා.”ඔබතුමා කියලා තිබුණා මනාපයට අනුව නෙමෙයි පළාත් පාලන ආයතනවල සභාපතිකම් දෙන්නේ කියලා. නමුත් පුවත්පත්වල පළවුණා මනාපය අනුව තමයි ඒ තනතුරු දෙන්නේ කියලා?””මමත් දැක්කා පත්තරවල තියෙනවා”ජනාධිපතිතුමා සිනහසෙමින් එහෙම කෙටි උත්තරයක් දීලා පස්සෙ විස්තරයක් ඉදිරිපත් කළා.”මනාප ක්‍රමයේදී ඒ වැඩි මනාපයට තනතුරු දීමේ ක්‍රමවේදය අනුගමනය කරන්ඩ වෙනවා. මනාප සටන අඩු කරන්නයි එහෙම දෙයක් කිව්වේ. ඒකෙන් සෑහෙන ප්‍රතිඵලයක් අත්වුණා. නමුත් ජනතා මතය ඒ මනාපය නම් එයට ඉඩදිය යුතුයි. මේ පිළිබඳ යෝජනා රාශියක් ආවා. එක යෝජනාවක් තිබුණා ජයග්‍රාහී අන්තිම මනාපයට පෙර මනාපය ගත් තැනැත්තාට තනතුරු දෙමුද කියලා. එහෙම කරන්ඩ බැහැනේ. අභ්‍යන්තර ගැටුම් ඇතිවෙනවා. කොහොම හරි මනාපය සහ තනතුරු තීරණය කරන්ඩ කොමිටියක් දැම්මා. ඒ කොමිටියෙන් තීරණය වුණා වැඩි මනාපයට සභාපති කම දෙන්ඩ. දැන් මගේ දිස්ත්‍රික්කයේ තිස්සමහාරාමයේ වැඩිම මනාප ගත්තේ ර්.ඡ්.ර්‍ථ. පාක්ෂික බොහොම වයස අඩු තරුණයෙක්. මගෙන් ඇවිත් ඇහුවා. මම කිව්වේ වැඩි මනාපය ගත්තේ ඔහු නම් ඔහුට දෙන්ඩ කියලා.නමුත් මේ මනාප ක්‍රමය තියෙන්නේ අර ඉතිරි ආයතනවල ඡන්දයට විතරයි. ඊට පස්සෙ කොට්ඨාස ක්‍රමය එනවා.”සුපුරුදු පරිදිම උතුරු නැෙඟනහිර දෙන දේශපාලන විසඳුමක් ගැනත් කතුවරු ඇහුවා.ද්‍රවිඩ සන්ධානය සමඟ කරන සාකච්ඡා ගැනත් ප්‍රශ්න කළා.”සාකච්ඡා කරනවා. ඒගොල්ලො විසඳුම් යෝජනා ඉදිරිපත් කරාවි. සාධාරණ යෝජනා ගැන සලකා බලනවා. ඒත් හැමදාමත් මා කියන පරිදි එල්.ටී.ටී.ඊ. යෝජනාවලට නම් ඉඩක් නැහැ”ඒ වනවිට පෙරවරු නමය හමාරත් පහුවෙලා.”උදේ ආහාරය ලෑස්තියි”ජනාධිපතිතුමා කතුවරුන්ට ආරාධනා කරමින් නැඟී සිටියා.ජනාධිපතිතුමාගේ සුහද කතාබහ ගැන මෙන්ම ජනාධිපති මාධ්‍ය අධ්‍යක්ෂ ජනරාල් බන්දුල ජයසේකර මිතුරාගේ සංවිධානය ගැන ද කතුවරු කෑම මේසයේදී ප්‍රශංසාවෙන් කතා කළා.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103277</link>
    <topic>‘මානව හිමිකම්’ බිස්නස් එක කුඩු බිස්නස් එකටත් වඩා ලාභදායකයි</topic>
    <author>කේ.සී.ජේ.රත්නායක</author>
    <content>මේ එන්.ජී.ඕ. සල්ලි ගැනසෙවිය යුතුයිආචාර්ය පාක්‍යසෝති සරවනමුත්තු“කිසියම් කෙනෙකු තේරුම් ගැනීමට අපහසු නම් ඔහුගේ මිතුරන් දෙස බලන්න”මේ මසුරන් කියමනේ නිර්මාතෘවරයා කවරෙක් ද යනු මතක නැත. මෑතකදී එය අපගේ සවනට වැටුණේ රූපවාහිනි වැඩසටහනක් නරඹමින් සිටියදී ය. ඒ කියමන සිහි ගන්වන අපූරු සම්මාන උත්සවයක් ද පසුගියදා පැවැත්විණි. සම්මාන දුන්නේ ජාතික සාම මණ්ඩලය නම් රාජ්‍ය නොවන සංවිධානයයි. සම්මාන ගත්තේ ආචාර්ය පාක්‍යසෝති සරවනමුත්තු මහතා ය. ඔහු විකල්ප ප්‍රතිපත්ති කේන්ද්‍රය නම් රාජ්‍ය නොවන සංවිධානයේ ප්‍රධානියා ය. හෙතෙම පුරවැසි සාම සම්මානයෙන් පිදුම් ලැබුවේ ය. මීට මාස කිහිපයකට පෙර තවත් අපූරු සම්මාන උත්සවයක් පැවැත්විණ. එදා සම්මාන දුන්නේ, ට්‍රාන්ස්පේරන්ෂි ඉන්ටර්නැෂනල් නම් රාජ්‍ය නොවන සංවිධානයයි. විදේශ රටක රැකවරණ ලබමින් සිටින බොරු මාධ්‍ය වීරයකුට එදා සම්මාන දුන්නේ ය. 1999 - 2000 කාලයේදී එක්සත් ජාතීන්ගේ සංවිධානයෙන් ශ්‍රී ලාංකික කාන්තාවකට මානව හිමිකම් රැකීම සම්බන්ධයෙන් සම්මානයක් ලැබිණ.ඇය ද මෙරට ප්‍රධාන පෙළේ එන්.ජී.ඕ. ප්‍රජාවේ බලගතු සාමාජිකාවකි. රටේ මානව හිමිකම් කෙසේ වෙතත් ඇය පවත්වා ගෙන ගිය රාජ්‍ය නොවන සංවිධානයේ සේවක සේවිකාවන්ට ශ්‍රී ලංකා රජය විසින් සහතික කොට දෙනු ලැබූ කම්කරු අයිතීන්වත් ඇගෙන් ලැබුණේ නැත. සම්මාන ගැන කියැවෙන විට කිසියම් තිත්ත හාස්‍යයක් දැනෙන්නේ මෙවැනි සිදුවීම් සිහිපත් වන විට ය. එහෙත් මෙවැනි බොරු සම්මාන පිටුපස ලොකු රහසක් සැඟවී තිබෙන බව ද අමතක නොකළ යුතු ය. ශ්‍රී ලංකාවේ සාමාන්‍ය ජනතාව මේ සම්මාන පයිසෙකටවත් ගණන් නොගන්නා මුත් වෙබ් අඩවි සහ එන්.ජී.ඕ. ප්‍රකාශන මඟින් ඒවා අන්තර්ජාතික ප්‍රජාව වෙත සැරසිලි සහිතව සන්නිවේදනය කෙරේ. ආචාර්ය පාක්‍යසෝති සරවනමුත්තු පුරවැසි සාම සම්මානයෙන් පිදුම් ලත් බව මෙරට මහජනතාවට වත් ජාතික ජනමාධ්‍ය ආයතනවලටත් ප්‍රවෘත්තියක් නොවේ.එහෙත් එය විදේශ රටවල ප්‍රචාරය කෙරෙන්නේ මෙරට මහජනතාව විසින් සරවනමුත්තු මහතා සාම වීරයකු ලෙස පිළිගන්නා බවයි. පුරවැසි සාම සම්මානය කියන්නේ ඉංග්‍රිසියට පෙරළා ගත් විට බර වචන පෙළකි. ජාතික සාම මණ්ඩලය නම් එන්.ජී.ඕ. ව පවත්වාගෙන යන්නේ විදේශ අරමුදල් මත මිස ඇත්ත මහජන සහභාගිත්වයකින් නොවේ. එහෙත් ජාතිත සාම මණ්ඩලය කී විට විදේශ රටවල සිටින්නවුන්ට හැඟෙන්නේ බරසාර ගතියකි. විකල්ප ප්‍රතිපත්ති කේන්ද්‍රය කී විට නැෙඟන්නේ ශ්‍රී ලංකාවේ ජාතික ප්‍රතිපත්ති සම්පාදනයෙහිලා මේ එන්.ජී.ඕ. ව සාධනීය භූමිකාවක් ඉටු කරන බවයි.ජාතික සාම මණ්ඩලය හා විකල්ප ප්‍රතිපත්ති කේන්ද්‍රය නම් එන්.ජී.ඕ දෙකෙහි පෙනී සිටින්නේ එකම පුද්ගල කාණ්ඩයකි. මතවාදීව හා ක්‍රියාකාරීත්වයෙන් ද ඔවුහු එක අත්තේ වැසූ කුරුල්ලෝ වෙති. ඔවුනට මුදල් පොම්ප කරනුයේ ද එකම වර්ගයේ විදේශ ආයතන කිහිපයකි. දැන් ජාතික සාම මණ්ඩලය නම් එන්.ජී.ඕ වෙන් පාක්‍යසෝති සරවනමුත්තු නම් තවත් එන්.ජී.ඕ. ප්‍රධානියකුට සම්මාන දෙන්නේ නම් එය සමාන වන්නේ පවුලේ සාමාජිකයන් එකිනෙකාට නත්තල් තෑගි පිරිනැමීම වැනි සිද්ධියකට ය. එහෙත් මේ වනාහී නත්තල් තෑගි දීම වැනි පරිත්‍යාගශීලීත්වය පෙන්වීමේ අවස්ථාවකට වඩා අතිශයින් ම වෙනත් වංචාවකි. දැන් ඒ කතාව බලමු.විදෙස් මුදල් ලබා ගැනීමඅපි මුලදී එන්.ජී.ඕ තුනක නම් සඳහන් කෙළෙමු. ජාතික සාම මණ්ඩලය (ව්චබඪධදචත ර්‍ථඥචජඥ ඛ්ධභදජඪත) විකල්ප ප්‍රතිපත්ති කේන්ද්‍රය (ඛ්ඥදබපඥ ටධප ර්‍ථධතඪජර ඒතබඥපදචබඪමඥඵ) සහ ට්‍රාන්ස්පේරන්ෂි ඉන්ටර්නැෂනල් යනු ඒ එන්.ජී.ඕ තුන ය. සම්මාන පිරිනැමීම අතින් පමණක් නොව මේ තිදෙනා විදේශ මුදල් ලබා ගැනීම අතින් ද පිහිටුවා ඇත්තේ වාර්තාවකි. “දි අයිලන්ඩ්” පුවත්පත සහ තවත් පිළිගත් ජාතික මාධ්‍ය ආයතන විසින් විටින් විට පෙන්වාදෙනු ලැබූ ඒ මුදල් පිළිබඳ සංඛ්‍යාලේඛන කිහිපයක් මෙසේ ය.ශ්‍රී ලංකාවේ අන්තර්ජාතික සාම මැදිහත්කරුගේ භූමිකාව රඟපෑ නෝර්වේ රාජ්‍යය මේ රාජ්‍ය නොවන සංවිධාන තුනට එක් අවස්ථාවකදී ක්‍රෝන් මිලියන 100 ක් ලබා දුන්නේ ය. රුපියල් වලින් ගත් විට එහි වටිනාකම මිලියන 1900 ඉක්මවයි. සටන් විරාම සමයේදී ලබා ගත් ඒ විශාල මුදල කුමක් සඳහා යොදවා තිබුණේ ද යනු අදටත් අභිරහසකි. මානුෂීය මෙහෙයුම ආරම්භ වූ කාලයේදී මේ රාජ්‍ය නොවන සංවිධාන තුනේ ඉහළ ම පෙළේ නියෝජිතයෝ තිදෙනෙක් ඇමෙරිකාවට ගියහ. ශ්‍රී ලංකාව සම්බන්ධයෙන් අදටත් එදිරිවාදිව ක්‍රියා කරන ඇමෙරිකා එක්සත් ජනපදයේ නිලධාරියකු සමඟ මොවුන් කළ රහස් මන්ත්‍රණය ද මෙතෙක් හරි හැටි අනාවරණය වී නැත.බැංකු වාර්තා අනුව 2008 - 2010 කාලයේ දී ඇමෙරිකා එක්සත් ජනපදයෙන් පමණක් මේ රාජ්‍ය නොවන සංවිධාන තුනට ලබාදී තිබෙන මුළු මුදල රුපියල් බිලියන 618. 33 ක් බැව් අනාවරණය වෙයි. ජාතික සාම මණ්ඩලය රුපියල් මිලියන 174.79 ක් ද, විකල්ප ප්‍රතිපත්ති කේන්ද්‍රය රුපියල් මිලියන 272.31 ක් ද ට්‍රාන්ස් පේරන්ෂි ඉන්ටර් නැෂනල් රුපියල් මිලියන 174.79 ක් ද වශයෙන් ඒ මුදල් බෙදා ගෙන ඇත. අපි නැවත ප්‍රශ්න කරමු. මේ මුදල්වලින් ඉටු කළ කාර්ය භාරය කුමක්ද? ප්‍රජාතන්ත්‍රවාදය, යහ පාලනය, සහ දූෂණ විරෝධී කටයුතුª සම්බන්ධයෙන් අනුන්ට පවා කරුණු උගන්වන හා සම්මාන දෙන මේ සංවිධාන තබන්නේ අරමුදල් පිළිබඳව හෙළි නො කරන්නේ ඇයි?මීටත් අමතරව නෝර්වේ රාජ්‍යයෙන් ජාතික සාම මණ්ඩලයට තවත් අවස්ථාවකදී රුපියල් මිලියන 70.48 ක් ද ට්‍රාන්ස්පේරන්ෂි ඉන්ටර්නැෂනල් වෙත රුපියල් මිලියන 63.28 ක් ද විකල්ප ප්‍රතිපත්ති කේන්ද්‍රයට රුපියල් මිලියන 43.24 ක් ද වශයෙන් ලබාදී තිබිණි.මෑතකදී ‘දි අයිලන්ඩ්’ පුවත්පතේ මාධ්‍යවේදී සී.ඒ. චන්ද්‍රප්‍රේම විසින් එන්.ජී.ඕ මුදල් ගනු දෙනු සම්බන්ධයෙන් කුහුල දනවන තොරතුරු කිහිපයක් අනාවරණය කරන ලදී. ඔහු පෙන්වා දෙන පරිදි ආචාර්ය පාක්‍යසෝති සරවනමුත්තු මහතා ප්‍රධානියා ලෙස ක්‍රියා කරන විකල්ප ප්‍රතිපත්ති කේන්ද්‍රය නම් රාජ්‍ය නොවන සංවිධාන මෙරට මැතිවරණ නිරික්ෂණය සඳහා ලබා ගෙන ඇති මුදල මෙසේ ය.2010 ජනාධිපතිවරණය පැවති කාලයේ දී විකල්ප ප්‍රතිපත්ති කේන්ද්‍රය යටතේ ක්‍රියාත්මක වන ඛ්ර්ඡ්ඍ නම් ඡන්ද නිරීක්ෂණ සංවිධානය නෙදර්ලන්තයෙන් රුපියල් මිලියන 20.6 ක් ලබා ගෙන ඇති අතර 2009.12.01 දින සිට 2010.3.31 දක්වා වූ මාස කිහිපයේදී එකී මුදල් වැය කොට තිබේ.නැඟෙනහිර ඡන්ද නිරීක්ෂණයට මිලියන 3 ක්ඡන්ද නිරීක්ෂණය සඳහා විකල්ප ප්‍රතිපත්ති කේන්ද්‍රය ජර්මනියෙන් ලබාගෙන ඇති මුදල රුපියල් මිලියන 22.4 කි. 2010 ජනවාරි 01 දා සිට 2010 මාර්තු 31 දා වන විට ඒ මුදලත් වැය කොට තිබේ. නැඟෙනහිර පළාතේ ඡන්ද නිරීක්ෂණය සඳහා පමණක් ඔවුන් බ්‍රිතාන්‍යයෙන් ලබාගෙන ඇති මුදල් රුපියල් මිලියන 3 කි. 2009 දෙසැම්බර් 15 දා සිට 2010 ජනවාරි 31 දා වූ කාලයේදී එකී මුදල ද වැය කොට තිබේ. මේ කාලයේදී විකල්ප ප්‍රතිපත්ති කේන්ද්‍රය ඇමෙරිකාවෙන් ඡන්ද නිරීක්ෂණය සඳහා ලබා ගත් මුදල ඩොලර් 90,000 කි. රුපියල්වලින් ගත් විට එහි වටිනාකම මිලියන 10 ඉක්මවයි. සී. ඒ. චන්ද්‍රප්‍රේම අනාවරණය කරන පරිදි ජනාධිපතිවරණය පැවති කාලයේදී විකල්ප ප්‍රතිපත්ති කේන්ද්‍රය සති 08 ක් වැනි කෙටි කාලයකදී රුපියල් මිලියන 51 ක් වැය කොට තිබේ.ඒ මුදල්වලින් ඇත්තටම කෙළේ මොනවාද යනු මෙතෙක් අනාවරණය වී නැත. නැඟෙනහිර පළාතේ ඡන්ද නිරීක්ෂණය සඳහා ලබා ගත් මුදල වැය කොට ඇති ආකාරය දෙස බලන විට ඕනෑම සාමාන්‍ය සිහි බුද්ධිය ඇති අයෙකුට හැඟෙන්නේ එය අමු වංචාවක් බවයි.හෙරොයින් මත්කුඩු ජාවාරම මුදල් මවන උල්පතකි. එහෙත් එය අවදානම්ය. හොර ආයුධ ජාවාරම ද ඊට සමානය. එහෙත් අන්තර්ජාතික මානව හිමිකම් ජාවාරම ද මුදල් මවන යන්ත්‍රයක් වන නමුත් එය ඉතා ගරු කටයුතු, සම්මාන පවා ලබා ගත හැකි ව්‍යාපාරයකි. හෙරොයින් විකිණීමට වඩා මානව හිමිකම් විකිණිම ලෝකයේ වේගයෙන් පෙරට පැමිණෙමින් තිබෙන ජාවාරමක් බැව් ඉකුත් දා බ්‍රිතාන්‍යයේ පුවත්පත් විසින් ද අනාවරණය කර තිබිණි.ජාතික සාම මණ්ඩලය, විකල්ප ප්‍රතිපත්ති කේන්ද්‍රය හා ට්‍රාන්ස්පේරන්ෂි ඉන්ටර්නැෂනල් නම් එන්. ජී. ඕ. ත්‍රිත්වය ලබා ගෙන ඇති විදේශ මුදල් පිළිබඳ ඉතා සුළු තොරතුරු කිහිපයක් පමණක් යට දැක්විණ. ඔවුන් ගේ සමස්ත විදේශ මුදල් ගනු-දෙනු ඊට වඩා සිය ගුණයකින් ඉහළ බැව් වගකීමකින් යුතුව කිව හැකිව තිබේ. මේවා පිළිබඳව සොයා බැලීමට ශ්‍රී‍්‍ර ලංකා රජයට පූර්ණ අයිතිය හා බලය තිබේ.අන්තර්ජාතික ක්ෂමා සංවිධානය (ඒථඪදඥඵබර ධ්දබඥපදචබඪධදචත) එක් අතකින් සුප්‍රකටය. තවත් අතකින් කූප්‍රකටය. මානුෂීය මෙහෙයුම පැවති කාලයේදී ශ්‍රී ලංකා රජයට එරෙහිව දැඩි විරෝධතාවක් පවත්වාගෙන ගිය විදේශ සංවිධාන අතරින් මෙය වඩාත් කැපී පෙනෙයි. අද ශ්‍රී ලංකාවට එරෙහිව යුද අපරාධ චෝදනා ගොනු කිරීමට වෙහෙසෙන කිහිප දෙනා අතරින් ද ප්‍රබලයෙකි. එවකට එහි ප්‍රධානියා ලෙස ක්‍රියා කෙළේ ඛාන් නම් කාන්තාවකි. ඇගේ දෙවැනියා කේට් ගිල්මෝර් ය. මේ දෙදෙනා පිළිවෙළින් පවුම් 533,000 ක් සහ 325,244 ක් අනිසි ලෙස ලබා ගෙන ඇති බැව් බ්‍රිතාන්‍යයේ පුවත්පත් විසින් මොනවට අනාවරණය කැර තිබිණි. ශ්‍රී ලංකාවේ රාජ්‍ය නොවන සංවිධානයක් ද ඇමිනෙෂ්ටි ඉන්ටර්නැෂනල් සමඟ ඉතා සමීපව කටයුතු කරන්නේය. ප්‍රතිපත්තිමය වශයෙන් හා මතවාදීව පමණක් නොව ඔවුන් මුදල් ගනු-දෙනු අතින් ද එක අත්තේ වැසූ කුරුල්ලෝය. පැහැදිලි සිංහලෙන් කිවහොත් ‘මහත්මා චෞරයන් ය’. හොරකම හා වංචාවේ පරිමාණය කුමක් වුවත් එය සැලකෙන්නේ සාමාන්‍ය අපරාධයක් වශයෙනි. එහෙත් මානව හිමිකම් - ප්‍රජාතන්ත්‍රවාදය වැනි තේමාවලට මුවා වී කරන හොර ගනු-දෙනු ඊටත් වඩා භයානකය. මන්ද මොවුන් තම ජාවාරම සඳහා මුළු රටක් ම අනතුරට හෙළන නිසාය.ඒ පිළිබඳ එක් නිදසුනක් මෙසේය. ඇමිනෙෂ්ටි ඉන්ටර්නැෂනල් හි ප්‍රබලව ක්‍රියා කළ ඇතැම් පුද්ගලයන් එල්. ටී. ටී. ඊ. සංවිධානයේ කුළුපග මිතුරන් ලෙස ක්‍රියා කළ බව දැන් අනාවරණය වෙයි.ෆ‍්‍රැන්සිස් වොයිල් ඇමිනෙෂ්ටි ඉන්ටර්නැෂනල් හි ක්‍රියාකාරී වූ ප්‍රබලයෙකි. අද ඔහු ප්‍රසිද්ධියේ එල්. ටී. ටී. ඊ. ක්‍රියාකාරිකයකු ලෙස පෙනී සිටී. එම සංවිධානයේ ක්‍රියාත්මක වන තවත් පුද්ගලයන් ගණනාවක් පී. රුද්‍රකුමාරන් නම් එල්. ටී. ටී. ඊ. ප්‍රබලයා සමඟ ළඟ සබඳතා පවත්වති. එක්සත් ජාතික පෙරමුණ ආණ්ඩු කළ කාලයේදී 2002 ජූනි මාසයේදී ඇමිනෙෂ්ටියේ නියෝජිත කණ්ඩායමක් ශ්‍රී ලංකාවට පැමිණ වන්නියට ගියෝය. කොටි සංවිධානයේ ඉහළ පෙළේ නියෝජිතයන් සමඟ සාකච්ඡා කළ ඔවුන් කියා සිටියේ කොටි පාලන ප්‍රදේශයේ පොලීසිය, නීතිය යන අංශ සම්බන්ධයෙන් විශේෂඥ දැනුමක් ලබා දීමට ආධාර කරන බවයි.මේ ගමනට එදා පහසුකම් සැලසුයේ එක්සත් ජාතික පෙරමුණ ආණ්ඩුවය. තමන්ගේ ආණ්ඩුවට එරෙහිව රටේ තවත් කොටසක වෙනම රටක් හා වෙනම ආණ්ඩුවක් හදන්නට ඉඩ දීමට තරම් රනිල් වික්‍රමසිංහ මහතා ගේ ප්‍රජාතන්ත්‍රවාදය සුපිරි වී තිබිණ. බෙදුම්වාදී රාජ්‍ය නොවන සංවිධාන එදා ඇත්තටම ශ්‍රී ලංකා ආණ්ඩුව පාලනය කළ බව බොහෝ දෙනා නොදන්නා රහසකි. ඒ කෙතරම් ද යත් 17 වැනි ආණ්ඩුක්‍රම ව්‍යවස්ථා සංශෝධනය තනිකරම එන්. ජී. ඕ. ව්‍යාපෘතියක් බවට පත් ව තිබිණ. එ. ජා. පෙ. ආණ්ඩුවේ ජාතික හා අන්තර්ජාතික ප්‍රතිපත්තිය හැඩ ගැසුණේ එන්. ජී. ඕ. කිහිපයක වුවමනාව පරිදිය.බලපෑම් හීන වෙයිකොටි සංවිධානයේ ම්ලේච්ඡ ත්‍රස්තවාදය විමුක්තිවාදී අරගලයක් ලෙස පින්තාරු කළ මේ රාජ්‍ය නොවන සංවිධාන; “ඊළාම් රාජ්‍යය” යන්න ජාතිකව හා අන්තර්ජාතිකව සුජාතභාවයකට පත්කිරීමට ක්‍රියා කළහ. එහෙත් 2005 ජනාධිපතිවරණයෙන් පසුව ඒ බෙදුම්වාදී රාජ්‍ය නොවන සංවිධානවල බලය හා බලපෑම් කිරීමේ හැකියාව හීන වන්නට පටන් ගත්තේ මහින්ද චින්තන වැඩ පිළිවෙළ ඉඳුරා ම වෙනස් ප්‍රතිපත්ති අනුගමනය කිරීමට පටන් ගත් නිසාය. මානුෂීය මෙහෙයුමෙන් කොටි ත්‍රස්තවාදය පරාජය වන මොහොතේ මේ බෙදුම්වාදී රාජ්‍ය නොවන සංවිධානයන්ද අන්ත අසරණභාවයට පත් විය. “සාමය - “ජනවාර්ගික අර්බුදය” යනාදිය තව දුරටත් අලෙවි කළ නොහැකි භාණ්ඩ බවට පත්විය. ඔවුන් වත්මන් රාජ්‍ය පාලනය සමඟ වෛර බැඳ ගැනීම ඔවුන්ගේ පැත්තෙන් ගත් කළ සාධාරණය. මක්නිසාද යත් බඩ රස්සාවට පහර වැදෙන විට ඕනෑම අයෙකු කෝපයට පත්වීම ස්වභාවික වන හෙයිනි. විදේශ රටවලින් කෝටි ප්‍රකෝටි ගණනින් මුදල් ලබා ගත්තේ ශ්‍රී ලංකාවේ යුද්ධය පෙන්වමිනි. යුද්ධය නැති විට අලෙවි කරන්නේ කුමක් ද? බෙදුම්වාදී රාජ්‍ය නොවන සංවිධානවල කාර්යභාරය අවසන් විය. තව දුරටත් මුදල් ගලා නො එන්නේ නම් පැවැත්මක් නැත.“ජනමාධ්‍ය නිදහස” - “මානව හිමිකම්” යනු ද වැඩිකල් අලෙවි කළ හැකි භාණ්ඩ නොවේ. කරුණු මේ අතට පෙරළෙමින් තිබියදී “සුදු කොඩි” කතාව එළියට පැන්නේය. දැන් ඔවුන් උත්සාහ දරන්නේ ශ්‍රී ලංකාවට එරෙහිව යුද අපරාධ චෝදනා ගොනු කිරීමටය. ශ්‍රී ලංකාව පිළිබඳ සාවද්‍ය හා විකෘති තොරතුරු අන්තර්ජාතික සංවිධාන අතට පත්වන්නේ මේ රාජ්‍ය නොවන සංවිධාන ජාලය හරහාය. ඒ පිළිබඳව ඇති පදම් සාක්ෂි සාධක තිබේ. ඒ තොරතුරු සැපයීම වෙනුවෙන් නැවත විදේශ මුදල් ලබාගත හැකි වාතාවරණයක් ද ගොඩනැඟෙමින් තිබේ. දැන් ඔවුන් දුවන්නේ “යුද අපරාධ චෝදනා” නම් ව්‍යාපෘතිය කර තබාගෙනය. මේ ළඟදී බළලා මල්ලෙන් එළියට පැන්නේය. විකල්ප ප්‍රතිපත්ති කේන්ද්‍රයේ විධායක අධ්‍යක්ෂ ආචාර්ය පාක්‍යසෝති සරවනමුත්තු මහතා එක්තරා ඉංග්‍රීසි පුවත්පතකට ලිපියක් සපයා තිබිණ. ”අ2ර්‍ථ: ඉඊධ්ඹ්ඹ් ඒඹ්ධ්ඍඡ් ඒව්ච් ම්ධ්ඛ්ම්ධ්ව්ට්” යන්න එහි සිරස්තලය විය. ඔහු එමඟින් කියා සිටින්නේ එක්සත් ජාතීන්ගේ සංවිධානයේ නිල අනුමැතියෙන් ඇමෙරිකාව - ප්‍රංසය හා නේටෝ හමුදා ලිබියාවට පහර දෙන්නා සේම එක්සත් ජාතීන්ගේ සංවිධානයේ ශ්‍රී ලංකාව පිළිබඳ විශේෂඥ කමිටුවේ නිර්දේශය මත “යුද අපරාධ” සම්බන්ධයෙන් ශ්‍රී ලංකාවට ද අන්තර්ජාතික බලපෑමක් ඇති විය හැකි බවයි.ශ්‍රී ලංකාවේ උගත් පාඩම් හා ප්‍රතිසන්ධාන කොමිසමේ ක්‍රියාකාරකම්වලින් ඒ අන්තර්ජාතික පීඩනය යටපත් කළ නොහැකි බවටත් ආචාර්ය පාක්‍යසෝති ඉඟිකරයි. ශ්‍රී ලංකාවේ මහින්ද රාජපක්ෂ ජනාධිපතිතුමාගේ රජය ප්‍රජාතන්ත්‍රවාදී මහජන මතයෙන් පෙරළිය නොහැකි බව ලිපිය ආරම්භයේදීම පිළිගන්නා හෙතෙම තවදුරටත් පවසන්නේ ඉකුත් පළාත් පාලන මැතිවරණයේ ප්‍රතිඵල මඟින් එය තවදුරටත් තහවුරු වන බවයි. ඊජිප්තුව -ටියුනීසියාව මෙන් ශ්‍රී ලංකාවේ ජනතාව වීදි බැස රජයට එරෙහිව උද්ඝෝෂණ නොකරන බවත් ඔහු පිළිගනී. මහජන මතය රජය සමඟ පවතින තාක් ලොව කිසිම බලවතෙකුට ආණ්ඩුවක් වෙනස් කළ නොහැක. 2005 ජනාධිපතිවරණයේ සිට ඉකුත් පළාත් පාලන මැතිවරණය දක්වා වූ සියලු මැතිවරණවලදී අන්තර්ජාතික බලපෑම් අතුගා දමමින් මහජන මතය ඉතා ප්‍රබලව පිළිබිඹු කෙරිණ.එවැනි ජනප්‍රිය රාජ්‍ය නායකයෙක් හා ආණ්ඩුවක් ඡන්දවලින් හෝ මහජන උද්ඝෝෂණවලින් පෙරළිය නොහැකි බව බටහිර බලවේග මැනැවින් තේරුම් ගෙන සිටී. ආචාර්ය සරවනමුත්තු තම ලිපියෙන් කියන්නේ් ද එයයි. එසේනම් ඉතිරිව තිබෙන්නේ ඊනියා යුද අපරාධ හෝ අ2ර්‍ථ (අඥඵනධදඵඪඡඪතඪබර බධ ර්‍ථපධබඥජබ ආරක්ෂා කිරීමේ වගකීම) වැනි සූත්‍රයකින් ශ්‍රී ලංකා රජය පීඩනයට ලක් කිරීමය. ආචාර්ය පාක්‍යසෝති සරවනමුත්තු මෙරට පුවත්පතක් මඟින් ඒ කුමන්ත්‍රණකාරී ප්‍රයෝගයට සුජාතභාවයක් ලබාදීමට උත්සාහ දරන්නේ නිකමට නොවේ. ඔහු කසකරුවෙකි. පෙරහර ළඟ ළඟම එනු ඇත.වෙනත් කතාවක්ආචාර්ය පාක්‍යසෝති සරවනමුත්තු වැනි එන්.ජී.ඕ. ප්‍රභූවරු මීට පෙර වෙනත් කතාවක් කීහ. ලසන්ත වික්‍රමතුංග සමරු දේශනයට පැමිණි ක්‍රිස්ටෝපර් වොරන්ගේ කතාවෙන් ඒ බව සංකේතවත් විය. ඊජිප්තුව - ටියුනීසියාව මෙන් ශ්‍රී ලංකාවේ ද මහජන උද්ඝෝෂණ මඟින් වෙනසකට මුල පිරිය යුතු බව ඔහු කීවේය. එහෙත් පළාත් පාලන ඡන්දයේ ප්‍රතිඵලයෙන් ලෝකයටම පෙන්නුම් කෙරුණේ ඒ සූත්‍රය ශ්‍රී ලංකාවට ගැලපෙන්නේ නැති බවයි. සරවනමුත්තු මහතා අ2ර්‍ථ සූත්‍රය ඉදිරිපත් කරන්නේ ඊට ආදේශකයක් වශයෙන්ද?සාපේක්ෂ වශයෙන් ලොව කොතැනත් වංචාව පවතින්නේය. වංචාවේ සහ දූෂණයේ ස්වභාවයන් ද විවිධාකාරය. එහෙත් මහජන මතය – උකස් කරන අන්තර්ජාතිත සූත්‍ර මඟින් තවදුරටත් වංචාවේ යෙදීම සාමාන්‍ය අපරාධයක් ලෙස සැලකිය නොහැකිය. එය මහජන මතයට වූ ප්‍රජාතන්ත්‍රවාදයට හා රටක නිදහස් ස්වෛරී පැවැත්ම සමඟ කරන ද්‍රෝහී වැඩ පිළිවෙළකි.ආචාර්ය ජෙහාන් පෙරේරා ජාතික සාම මණ්ඩලයේ ප්‍රධානියාය. ආචාර්ය පාක්‍යසෝති සරවනමුත්තු විකල්ප ප්‍රතිපත්ති කේන්ද්‍රයේ විධායක අධ්‍යක්ෂවරයාය. ට්‍රාන්ස්පේරන්ෂි ඉන්ටර්නැෂනල් නම් රාජ්‍ය නොවන සංවිධානය ඉතා විශාල මුදල් ගනුදෙනුවල යෙදී සිටි කාලයේ එහි ප්‍රධානියාව සිටියේ නීතිඥ ජේ.සී.වැලිඅමුණය. මේ තිදෙනාම වෘත්තිකයෝය. එන්.ජී.ඕ. ප්‍රධානියෝය. වැලිඅමුණ මහතා අනුන්ගේ වංචා දූෂණ අනාවරණය කිරීමට පෙර තම සංවිධානයේ නමටත් ගැලපෙන ලෙස විනිවිදභාවයෙන් යුතුව ගණන් හිලව් පෙන්වීමට සූදානම්ද? පවතින ප්‍රතිපත්තිය අගුණ හෙයින් විකල්ප ප්‍රතිපත්ති ගැනම වෙහෙසෙන විකල්ප ප්‍රතිපත්ති කේන්ද්‍රයේ ආචාර්ය පාක්‍යසෝති සරවනමුත්තු මහතා තමන්ට විදේශ රටවලින් ලැබුණු මුදල් හා ඒවා වැය කළ ආකාරය අනාවරණය කළ යුතු බව ප්‍රතිපත්තියක් වශයෙන් පිළිගන්නවාද? ජාතික සාමය ගැන බරපතළ ලෙස ක්‍රියාකරන බව කියන ජාතික සාම මණ්ඩලයේ උදවිය තමන් විදේශ රටවලින් ලබාගත් මුදල් හා ඒවා වැය කළේ කුමන කාරණා සඳහා ද යන්න හෙළි කිරීම ද මෙරට ජාතික සාමයට හිතකර බව පිළිගන්නේද? විද්වත් මහත්වරුනි, දැන් ඔබේ වාරයයි. ඔබේ සංවිධානවල නාමයන්ටවත් ගැලපෙන ලෙස පිළිතුරක් දෙන්නේද? එකිනෙකාට සම්මාන පුද කිරීමෙන් එකිනෙකා පුම්බා ගැනීමේ ඇස්බැන්දුම් වැඩවලින් ගණන් හිලව් පියවිය හැකිද? සම්මාන දෙන්නෝ හා සම්මාන ලබන්නෝ ඊට සුදුසු අයවලුන් නොවෙත්ද? අවසන් වශයෙන් සඳහන් කළ යුතුව තිබෙන්නේ මුලින් සඳහන් කළ මසුරන් කියමනයි. “මොවුන් තේරුම්ගත නොහැකි නම් ඔවුන්ගේ මිතුරන් දෙස බලන්න”කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103271</link>
    <topic>මැතිවරණ සංශෝධන සඳහා සර්වපාක්ෂික එකඟතාවක්</topic>
    <author>සාකච්ඡාකෙළේ සුභාෂිණී ජයරත්න අරුණි මුතුමලී</author>
    <content>මනාප පොරයට විසඳුමදිගින් දිගටම මැතිවරණවලට මුහුණ දීමට පසුගිය කාලයේ අපට සිදුවිය. තවත් අවස්ථාවක් නිමාවූයේ පළාත් පාලන මැතිවරණය සමඟය. අපේක්ෂකයන් වැඩි සංඛ්‍යාවක් ඉදිරිපත් වන මැතිවරණවල දී අපට දැකිය හැකි වූ ප්‍රධාන ම ප්‍රශ්නය වූයේ මනාප ඡන්ද ලබා ගැනීම සඳහා පක්ෂ අතර මෙන් ම එකම පක්ෂයේ අපේක්ෂකයන් අතර පොරයක් ඇති වීම ය. ඒ පිළිබඳ බොහෝ දෙනාගේ මතය වූයේ අනුපාත ඡන්ද ක්‍රමය වෙනස් විය යුතු බවයි. කඩුල්ලෙන් අද විමසන්නේ මැතිවරණ ක්‍රමය වෙනස් විය යුතුද? එසේ නම් ඒ කෙසේද යන්න පිළිබඳවය.ජල සම්පත් හා ජලාපවහන ඇමැති, මහජන එක්සත් පෙරමුණේ නායක -දිනේෂ් ගුණවර්ධනපාර්ලිමේන්තුවේ මැතිවරණ තේරීම් කාරක සභාවේ සභාපති ලෙස මා කටයුතු කරන නිසා ඉතා පැහැදිලි ව කිව හැකියි. මේ ඡන්ද ක්‍රමය අනිවාර්යයෙන් වෙනස් වෙනවා. මේ වනවිට සැසිවාර දෙකක් සාකච්ඡා කර පළමු වැනි අතුරු වාර්තාව ඉදිරිපත් කර තිබෙන්නේ. ඡන්ද ක්‍රමය වෙනස් කිරීම පිළිබඳ ඒකමතිකව තීරණය කර තිබෙන නිසා මනාප ක්‍රමය සම්පූර්ණයෙන් අහෝසි වෙනවා.ඉන් පසුව ක්‍රියාත්මක වන්නේ අනුපාතික ක්‍රමයේ සුළුතරයකුත් කේවල හෙවත් කොට්ඨාස ක්‍රමයේ බහුතරයකුත් යෙදෙන පරිදි යෝජනා වූ නව මැතිවරණ ක්‍රමයක්. ඒ සඳහා ජනාධිපතිතුමා රජයේ අවධානය යොමු කළා. අමාත්‍ය මණ්ඩල මගින් එය අනුමත කර පාර්ලිමේන්තුවේ සම්මත කිරීම සඳහා විවාදය අරඹා තිබෙනවා. ඉදිරි සති කීපය තුළ දී එය සම්මත වෙනු ඇති.කේවල ක්‍රමය යටතේ ඇතිවන නව ක්‍රමය සකස් කිරීම සඳහා වේලාව අවශ්‍යයි. පත් කරන කොමිසම මගින් කොට්ඨාස ක්‍රමය පිළිබඳ රටපුරා සමීක්ෂණයක් කර ඒ සඳහා ලබාදෙන නිර්දේශ අනුව ක්‍රමය වෙනස් කිරීමට මාස දහයක් වත් ගත වන්නට පුළුවන්.මේ සඳහා සර්වපාක්ෂික එකඟතාවකට පැමිණ තිබෙනවා. අඩුවෙන් ඡන්ද ගන්නා පක්ෂවලට ඉඩදීම සඳහා 30% ක පමණ අනුපාතික ප්‍රමාණයක් ඇති වන නිසා ඒ ඡන්ද ප්‍රමාණයට නියෝජනයක් සැළසෙනවා. ඒ නීතිය සැකසී තිබෙන්නේ ජාතික ලැයිස්තුව වැනි ලැයිස්තුවක් අනුපාතික චන්ද ක්‍රමයට ඉදිරිපත් කරන්න අවස්ථාව ලබාදීම සඳහායි. ඒ අනුපාතික ලැයිස්තුවෙන් වෘත්තිකයන්ට, කාන්තාවන්ට, සුළු පක්ෂවලට, විවිධ ජන කොටස්වලට අවස්ථාව සලසා දෙන්න හැකි වෙනවා. මේ ක්‍රමයේ සුවිශේෂත්වය වන්නේ කොට්ඨාසවල දිනන අය නොවේ, පරාජිතයන්ගේ ඡන්දවල එකතුව ගණනය කර එය අනුපාතිකව නියෝජනය සඳහා අවස්ථාවක් ලෙස ලබාදීමයි.මීට අමතරව ඡන්ද ක්‍රමයෙන් පාලනයේ වෙනස්කම් සිදු වෙනවා. සභාපතිවරයාගේ බලතල, සාමූහිකව පත්වන සියලු දෙනාගේ බැඳියාව නීති මගින් වැඩි කර තිබෙනවා. තනි පාලනයක් මත අන් අය අමතක කර යෑම නිමා කරනවා. නියෝජ්‍ය සභාපතිවරයාටත් අවස්ථාව ලැබෙනවා තම කොට්ඨාසයට සේවය කරන්න. ඒ වගේ ම කොට්ඨාස මට්ටමින් පත්වන මන්ත්‍රීවරුන්ගේ අදහස් පළාත් පාලන ආයතනයේ අයවැය සැකසීමේ දී සංවර්ධන ව්‍යාපෘති ක්‍රියාත්මක වීමේ දී වැදගත් වන අයුරින් මේ නව ක්‍රමය ක්‍රියාත්මක වෙනවා.එක්සත් ජාතික පක්‍ෂයේ නියෝජ්‍ය නායක කරු ජයසූරියමේ වන විට රටේ බොහෝ දෙනෙකු ගේ අදහසක් තියනවා මේ මනාප ක්‍රමය රටට අහිතකර බව. මේ මනාප පොරයෙන් ජයගන්න මුදල් වගේම බලය, මැරකමත් අවශ්‍යයයි. මේ නිසා ගමෙන් ආසනයෙන් බිහිවන සමාජ සේවකයන්ට අවස්ථාවක් ලබා දීම සඳහාත් පවතින මැතිවරණ ක්‍රමයේ අඩුපාඩු අධීක්‍ෂණය සඳහාත් කමිටුවක් පිහිටුවා ගත්තා.මේ වන විට කමිටුවට නිර්දෙශ ඇවිත් තියනවා. මෙය ජර්මන් ක්‍රමයේත් වෙස්මිනිස්ටර් ක්‍රමයේත් සම්මිශ්‍රණයක්. ප්‍රධාන පක්‍ෂ දෙක එකඟතාවකට ඇවිත් තියෙනවා. පොඩි පක්‍ෂවල යම් යම් ගැටලු තිබුණත් පොදුවේ මෙය ක්‍රියාත්මක වීමට ගැටලුවක් නැහැ. මේ අනුව පසුගියදා පැවැති පළාත් පාලන මැතිවරණයේදී කොට්ඨාසයට වගකියන මන්ත්‍රිවරයෙක් තෝරා ගන්නයි සූදානම් වුණේ.නමුත් කියන්න කණගාටුයි රජය විවිධ කරුණු ගෙනහැර පාමින් මේ පනත සම්මත කර ගත්තේ නැහැ. පනත එදා සම්මත කර ගත්තා නම් අද මේ තියන ප්‍රශ්න බොහෝ දුරට විසඳිලා. මෙදා සමහර අපේක්‍ෂකයන්, පාර්ලිමේන්තු මැතිවරණයකට වඩා මුදල් වියදම් කළා. ඒ රුපියල් 5000 වැටුපට. මිනිමැරුම් ඝාතන වුණා. තම පක්‍ෂයේ අය අතර ගැටුම් ඇතිවුණා. මෙයට එකම විසඳුම මේ මැතිවරණ ක්‍රමය වෙනස් කිරීමයි. නමුත් එයින්ම පමණක් මේ ප්‍රශ්නය විසඳන්න බැහැ.අපි දකින ආකාරයට මේ රටට නිදහස් හා සාධාරණ මැතිවරණයක් අවශ්‍යයයි. මැදපෙරදිග ජනතාව කතිර බලය ඉල්ලා සටන් කරන්නේ සර්ව ජන ඡන්ද බලයේ වටිනාකම දන්න නිසා. නමුත් අවාසනාවකට හෘද සාක්‍ෂිය අනුව කෙනෙකු තෝරා ගැනීමේ අපහසුතා තියෙනවා.පූර්ණ බලැති ස්වාධීන මැතිවරණ කොමිසමක් ඉතා ඉක්මනින් අවශ්‍යයයි. ඒ වගේම පොලීසියේ හා රාජ්‍ය සේවයේ ස්වාධීනත්වය අවශ්‍යයයි. අද සමහර ප්‍රදේශවල මේ අය අතකොලු බවට පත්වෙලා. පොදුවේ සැම තැනකම නැති වුනත් මේ තත්ත්වය බොහෝ තැන්වල තියනවා. නිදහස් හා සාධාරණ මැතිවරණයක් සඳහා රජය සම්පූර්ණයෙන්ම නිර්පාක්‍ෂික විය යුතුයි.මැතිවරණ කොමසාරිස්වරයා විසින් සෑම මැතිවරණයකටම පෙර නිර්දේශ නිකුත් කරනවා. රාජ්‍ය සම්පත්, දේපල, මාධ්‍ය භාවිතය මෙන්ම රාජ්‍ය සේවකයන්ගේ මාරු කිරීම් පිළිබඳ නිර්දේශ නිකුත් කරනවා. අද මේවා කි‍්‍රයාත්මක වෙන්නෙ නැහැ.කෙසේ වෙතත් මේ ප්‍රශ්න වලට විසඳුමක් ලැබෙන්නේ යෝජිත නව පාර්ලිමේන්තු මැතිවරණ ක්‍රමයක් හා යෝජිත පළාත් පාලන මැතිවරණ ක්‍රමයක්, නිදහස් හා ස්වාධීන මැතිවරණ ක්‍රමයත් හරහා දේශපාලන නියෝජිතයින් තෝරා පත් කර ගැනීම තුළිනුයි.මැතිවරණ කොමසාරිස්වරයා කියන්නේ් 18 වැනි සංශෝධනය තුළ ඔහුට බලතල නොමැති බවයි. අපි එය විශ්වාස කරන්නැහැ.ඒ වගේම මැතිවරණය තට්ටුමාරු ක්‍රමයට පැවැතීම ඉතාමත් අහිතකරයි. මෙය පවතින රජයට වාසි දායක වුවත් මුළු ජනජීවිතයම අවුල් වුණා. මෙමඟින් රටේ පරිපාලන ව්‍යුහයට බාධා වුණා. අපි ගෞරවයෙන් ඉල්ලන්නේ ඉදිරි මැතිවරණ ඉතා ඉක්මනින් පවත්වා වසර කිහිපයක්වත් මැතිවරණ වලින් තොර සාමකාමි සමාජයක් ඇතිකරන්න ක්‍රියාත්මක වන ලෙසයි.රටේ ජනතාව පාට අනුව බෙදුනහොත් එය සදාකාලයටම අහිතකරයි. අද තිබෙන්නේ එහෙම තත්ත්වයක්. කනගාටුවෙන් වුවත් කියන්න තිබෙන්නේ මේ අවාසනාවන්ත තත්ත්වයට විසඳුමක් යොදන ලෙසයි.විදුලිබල හා බලශක්ති ඇමැති, ජාතික හෙළ උරුමයේ මහලේකම් චම්පික රණවකමේ ඡන්ද ක්‍රමය අනිවාර්යයෙන් වෙනස් විය යුතුයි. මොකද මෙයින් ප්‍රදේශයකට තමන්ගේ ම වූ නියෝජිතයෙකු පත් කර ගැනීමට හැකියාවක් නැහැ. දෙවැනි කාරණය ධනය හා බලය ඇති අයට මෙයින් වැඩි වාසි ගැනීමට හැකියි. මේ හේතු නිසා මොනම මැතිවරණයකදී වුණත් මේ ක්‍රමය සුදුසු නැහැ. විශේෂයෙන් ම පළාත් පාලන මැතිවරණවලදී අනුපාත ඡන්ද ක්‍රමය කිසිසේත් ම සුදුසු නැති ක්‍රමයක්.තර්කයක් තිබෙනවා මේ ක්‍රමය නිසා විසිරී ගිය ජන කණ්ඩායම් දේශපාලන කොටස්වලට වගේ ම බහුතර ඡන්ද ගත්තා වුණත් බලයට එන්නට බැරි අයට මේ ක්‍රමයෙන් යම් සහනයක් තිබෙනවා කියලා.ඒ අයට විධිමත් ආසන ක්‍රමයක් සමඟ යම් ජාතික මට්ටමේ ලැයිස්තුවක්, ජාතික ලැයිස්තුවක් වගේ එකකින් වෘත්තිකයන් වැනි යම් තෝරාගත් පිරිසක් භූගෝලීය නොවන මට්ටමින් තෝරා ගැනීමේ වරදක් නැහැ. එවැනි පිරිස් පාර්ලිමේන්තුවට පැමිණීම ජාතික වශයෙන් අත්‍යාවශ්‍යයි.දැනට ඇති යෝජනාව අනුව සියයට 70 ක් කොට්ඨාස ක්‍රමයටත් ඉතිරිය අනුපාත ක්‍රමයටත් තෝරා ගන්නා නව මැතිවරණ ක්‍රමයක් බිහිවෙන්නේ.රජයේ අදහසක් තිබෙනවා. ජන සභා ක්‍රමය නැවත ගෙනැවිත් කොට්ඨාස ක්‍රමයට වැඩ කරන්න ක්‍රමයක් සකස් කර දෙන්න. කොහොම වුණත් පළාත් පාලන මැතිවරණය සඳහා නම් මනාප ක්‍රමය ඉවත් විය යුතුමයි.එක්සත් ජාතික පක්‍ෂයේ මාධ්‍ය ප්‍රකාශකපාර්ලිමේන්තු මන්ත්‍රි ගයන්ත කරුණාතිලකපසුගිය දවස්වල මෙම මනාප ක්‍රමය ගැනත්, පාර්ලිමේන්තු මැතිවරණ, ඒ වගේම පළාත් සභා මැතිවරණ පිළිබඳවත් විශාල කතාබහක් තිබුණා. විශේෂයෙන්ම ප්‍රාදේශීය සභා පළාත් පාලන ආයතන පිළිබඳ විශේෂ පනතක් පවා ගෙන ඒමේ සූදානමක් තිබුණා. මෙයට සහය දැක්වීමට, එකඟතාව දැක්වීමට සියලු පක්‍ෂ පවා කැමැත්තෙන් හිටියා.කොට්ඨාස ක්‍රමයක් ඇති කර, මනාප ක්‍රමය නැතිකර, හැම කොට්ඨාසයට ම වගකියන කෙනෙක් පත් කරගැනීමේ සූදානමක් තිබුණා.පසුගියදා තිබුණු ප්‍රාදේශීය සභා ඡන්දයේදි තමයි මේ මනාප පොරය උග්‍ර ලෙස අපි දකින්නේ. හැමදාමත් එහෙමයි. එක් අයකුට මනාප තුනම ගහන්න පුළුවන්. අපේක්‍ෂක සංඛ්‍යාව වැඩියි. එකම පක්‍ෂය තුළ තරගයක්. මේ නිසා ගම්වල බෙදීම් ඇතිවුණා. මිනිස්සු කුළල් කා ගත්තා. නෑ හිත මිතුරුකම් මේ ක්‍රමය නිසා නැති කර ගත්තා. පසුගිය දවස්වල අපි දැක්කා එකම පක්‍ෂය තුළ ගහමරා ගන්නා හැටි. වෙඩි තබා ගන්නා හැටි දැක්කා. මේ සියලු දෙනාටම ලැබෙන්නේ රු. 5000 ක දීමනාවක්. නමුත් විශාල ලෙස සමහරු වියදම් කළා. සමහරු සල්ලි පෙන්නලා ජය ගන්නවා. ඒ නිසා සාධාරණයක් වෙන්නෙ නැහැ. ගමට වගකියන කෙනෙක් පත් වෙන්නෙ නැහැ. එම නිසා පළාත් පාලන ඡන්දවලදි ආණ්ඩුව ගෙන එන්න සූදානම් වූ ක්‍රමය ගෙන ආවා නම් කොයි තරම් හොඳද කියලා හැමෝටම තේරුම් ගියා.රජය ඒ පනත හකුළා ගත්තා. මනාප තියෙනවද නැද්ද කියලා කල්පනා කරනවට වඩා අද ජනතාවට තියන ලොකුම ප්‍රශ්නය තමයි ස්වාධීන මැතිවරණ කොමිසමක් නැතිකම. මැතිවරණ කොමසාරිස්වරයා දෙන නියෝග ආණ්ඩුව අමු අමුවේ උල්ලංඝණය කරනවා. 18 වන සංශෝධනයෙන් පසු ඒ සියල්ල හෑල්ලුවට ලක්වෙලා. අද රාජ්‍ය දේපල භාවිතා කරන්න බැහැ කියලා නිවේදන නිකුත් කළත් ඒවා නිවේදන වලට සීමා වෙලා. රාජ්‍ය මාධ්‍ය, රාජ්‍ය සම්පත් ඉතාම පහත් ආකාරයට භාවිතා කරනවා. මේ නිසා අද ස්වාධීන මැතිවරණ කොමිසමක අවශ්‍යතාව ස්වාධීන මැතිවරණයක අවශ්‍යතාව ජනතාවට දැනිලා තියෙන්නේ.මනාප ක්‍රමය යටතේ ඡන්දයක් තිබිය යුතු යැයි කියා රටේ නීතියක් තියෙන විට පක්‍ෂයකට කියන්න බැහැ අපි මනාපවලට යන්නෙ නැහැ කියලා.මේ නිසා රටේ මැතිවරණ ක්‍රමය නියම ආකාරයට සංශෝධනයට ලක්විය යුතුයි. අවසාන කාලයේ පාර්ලිමේන්තුවට ගෙන ඒමට සූදානම් වූ පනතට අනුකූලව මැතිවරණය පැවැත්වුවා නම් ඒ මැතිවරණය බොහෝම හොඳ වෙනවා. අපි එදා එයට සහය දෙන්න බලා හිටියා. අපි රජයට කියන්නේ මෙය නැවත ගෙන එන්න කියා.ආණ්ඩුව හැමදාම කියනවා මේ යටතේ තියන අවසාන මැතිවරණය මෙය බව. නමුත් අවසාන මොහොතේ එය හකුලා ගන්නවා. මම තව දෙයක් කියන්න කැමතියි. ඒ කඩින් කඩ මැතිවරණ පැවැත්වීම. රටේ හැමදාම මැතිවරණ. මේවා එක දවසක තියා අවසන් කළ යුතුයි. රාජ්‍ය බලය භාවිතා කරගෙන සලාක ක්‍රමයට ඡන්දය තිබීමෙන් සැබෑ ජන මතයක් පිළිබිඹු වෙන්නැහැ. අසාධාරණකම් සිදුවෙනවා. රටක් ගැන සිතා නව තීරණවලට යායුතු කාලය අද එළඹ තියනවා. නව ක්‍රමයක් යටතේ වාසි අවාසි වෙන්න පුළුවන්. නමුත් අපි බැලිය යුත්තේ වාසි අවාසි නොවේ. නව ක්‍රමයට යනවා නම් පක්‍ෂවල, ජනතාවගේ් විද්වතුන්ගේ අදහස් ගෙනයි සාකච්ඡාවට යා යුත්තේ. ඔබටම පේනවා මේ මනාප ක්‍රමයේ කොයි තරම් අර්බුද තියනවද කියලා. අද මේවා ගැන නැවත හිතන්න කාලය ඇවිත්.සාකච්ඡාකෙළේ සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103272</link>
    <topic>ජනතාව රැවටිල්ලට නිමාව තැබුවා</topic>
    <author>රංජිත් සියඹලාපිටිය</author>
    <content>ගිය සතියේ පැවැත්වුණේ බොහොම අපූරු මැතිවරණයක්. එ.ජා.ප ය සහ ජ.වි.පෙ පුංචි ඡන්දයට ඉස්සරවෙලා සිහින මැව්වේ ආණ්ඩුව ගෙදර යවන්ඩ. ඒත් ඒ සිහින මාළිගා පොළවටම සමතලා වෙලා ගියා. ඒ විතරක් නෙමෙයි ගිය සතියේ පැවැත්වුණ මැතිවරණය මේ රටේ ඉතිහාසයට අලුත් පිටුවක් එක් කරා කියලා මට හිතෙනවා. එහෙම කියන්නේ හේතුවක් ඇතුවයි.සමහර විට මේ රටේ අනාගතයේදී එ.ජා.ප ය කියලා පක්ෂයක් නැතිව යන්ඩ පුළුවන්. ඒ විතරක්යැ ජනතා විමුක්ති පෙරමුණ කියලා පක්ෂයක් නැතිව යන්ඩත් පුළුවන්. මේ කියන්නේ පුංචි අනාවැකියක් විතරයි.එ.ජා.ප ය පුංචි ඡන්දයෙන් රටෙන් ම තුන්වෙනි තැනට වැටුණා. මේ වැටීම මෙතනින් නවතින්නේ නෑ. ඒක ඉර හඳ වගේ විශ්වාසයි. ඊළඟට ජනතා විමුක්ති පෙරමුණට නම් දේශපාලන සොහොන්පිටියේ සැතපෙන්න කාලය හරි. අළු දූලි මතින් නැඟිටපු ජනතා විමුක්ති පෙරමුණට ආයෙත් නම් අළු දූලි මතින් නැගිටින්ඩ බැරි වෙන එක ෂුවර්.ජ.වි.පෙ හදවත කිව්වේ තිස්ස මහාරාමයට. ඒත් දැන් හදවත කෑලි කෑලිවලට කැඩිලා ගිහින් ඉවරයි. දැන් ජ.වි.පෙත් කෑලිවලට කැඩෙන්ඩ ළඟයි. ඒ දවස ළඟදිම උදා වෙනවා. සමහර විට අනුර කුමාර දිසානායක වගේ ම බිමල් රත්නායක වෙනම දේශපාලන පක්ෂයක් පිහිටුවන්ඩ ඉඩ තියෙනවා.අතීතයට හැරිලා බලන්ඩ. මේ රට එකම මළගෙයක් කළේ කවුද? එහෙම දෙයක් ආයෙත් වෙන්ඩ ඉඩක් නැහැ. මොකද දැන් ජනතාව රැවටිල්ලට නිමාව තියලා ඉවරයි. අපේ රටේ මිනිස්සු ඒ බුද්ධිමත් තීරණය ගත්තේ නැත්නම් ජ.වි.පෙ ආයෙත් රටම ගිනි තියනවා. මේ වෙනකොට මේ රටේ ජනතාවගෙන් ජ.වි.පෙට කැමැති සියයට 3 ක තරම් බොහොම පුංචි පිරිසක්. ඒ අයට තව අවුරුද්දක් දෙකක් යනකොට ජ.වි.පෙ එපා වෙලාම යාවි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103273</link>
    <topic>පතෝල වෙනුවට ඇටිකෙහෙල් කෑම</topic>
    <author/>
    <content>පතෝල කඩේ මැනේජර්කමට හොම්බ දික්කරන්ඩ ගිහිල්ලා සජිත් බබා හොම්බ බිම ඇනගෙනය.”පතෝල.. පතෝල.. දැන් කඩපුවා. මැහිතෙල් නෑ.. පොල් තෙල් නෑ.. භූ®මිතෙල් නෑ.. ගොමපෝර විතරයි.. කෑවනං මෙන්න මස් ගොබ.. එන්ඩ ලාබ නෑ.. ගණං.. එකසිය හැටයි..”රනිල් මැනේජර් මහතත්යා එකසිය ගාණට කියෝනවාය. ඒත් කවුරුවත් එන පාටක් නැත.දයාසිරි මල්ලීත් දැන් බිත්තරයක් දාපු කිකිළියක් වාගේ හෙමින් හෙමින් ගාට ගාටා ඇවිත් පතෝල මැස්සේ පැත්තකට හේත්තු වුණේය.”මල්ලි මොකද මේ පැත්තෙ? මොකද නිකං මූණ පැණි ආප්පයක් වගේ් කළුවෙලා ගිහින්..””ඇවිදින්ඩ අමාරුයි තිස්ස අයියා..”” ඒ මොකද? හොඳ අපූරුවට ඇවිද ඇවිද හිටියෙ.. සිංදු කිව්වනෙ.. සිංදු කිය කියා නැටුවත් එක්කනෙ..””පහුගිය දවස්වල ගෙඩි පිටින් කුම්බලාවො කෑවනේ””ඉතින්””ඇවිදගන්ඩ අමාරුයි.. ඔක්කොම බ්ලොක් වෙලා..””මං හිතුවෙ වැටකොළු කරලක් හිරවෙලා කියල..””තිස්ස අයියා.. ඒව නං ඉතින් හපලනෙ කන්නෙ.. මේක කූරිය පිටිං ගිල්ලනෙ..””මං හිතුව මල්ලිට ඔහොම වෙයි කියලා.. අපි වගේ නිකං පතෝල කෑල්ලක් කාගෙන හිටිය නං මොකක්වත් නෑනෙ.. පාර ක්ලියර්...””ඒ වුණාට හැමදාම පතෝල කන්ඩ බෑනෙ අයියා..””හරි ඉතින් පතෝල කන්ඩ බැරිනං වැටකොළු කාගෙන හිටිය නං ඉවරනෙ..””නිකමට හිතුණ කුම්බලා මාළු කාල බලන්ඩ... මස් ගොබ එහෙම ඇවිල්ල පොරක් වෙයි කියල හිතුවා.. තිස්ස අයියා දන්නවනේ කොහොමටත් මං පොරක් වෙන්ඩ ආසයි කියලා. තිස්ස අයියා බැරිද පොඩි ෂේප්මන්ට් එකක් දාලා ලොක්කගෙන් පතෝල අග්ගිස්සක්වත් ඉල්ලල දෙන්ඩ..””දැනට ඔහොම පැත්තකට වෙලා ඉන්ඩකො..”දයාසිරි කෙඳිරිගාමින් පතෝල මැස්සට හේත්තු වී බකංනිලාගෙන ඉන්ඩ පටන්ගත්තේය.චන්දෙත් ඉවර හින්දා පොල් බෑවලිනුත් වැඩක් නෑ වගේය.එතකොටම වාගේ සජිත් බබා නොන්ඩි ගහමින් පතෝල මැස්ස ළඟටම ඇවිත් බලාගෙන ඉන්නවාය.”සජිත් බබා ඇයි මේ නොන්ඩි ගහන්නෙ?””ඇටි කෙහෙල් කෑවනෙ පහුගිය දවස්වල.. දැන් නොන්ඩි ගහනවා..””ඉතින් ඇටිකෙහෙල් කෑවයි කියල කකුලෙ ආබාධ හැදෙන්නෙ නෑනෙ””කකුලෙමත් නෙමෙයි... ඊට ටිකක් ඉහළට වෙන්ඩ””ඉතින් ඔතන හිටගෙන ඉන්නෙ? තාත්තගෙ පුතානෙ””කතා කරන්ඩ එපා ඕක කියන්ඩ ගිහිල්ල තමයි කෙළවුණේ”කවුදෝ මූණ හංගාගෙන කිව්වේය.”තිස්ස අයියා මට පොඩ්ඩක් ඔළුව දාගන්ඩ දෙන්ඩ බැරිද?””අපොයි මොකද බැරි.. අර බංකුවෙන් ටිකක් ඉඩ ඉල්ලගෙන පශ්චාත් භාගය තියාගන්ඩකො...””රෙද්දක් ඇඳගෙන ද ඉන්නෙ?”දයාසිරි මැස්ස ළඟ හිටගෙනම ඇසුවේය.එතකොට ම කරු මහත්තයා බෝම කරුණාවෙන් පශ්චාත් භාගය ඔසවා එහාට වුණේය.”එන්ඩ බබා... මෙතනින් තියාගන්ඩ”සජිත් බබා වාඩි වුණේය. ඉන්පසු කලිසම් සාක්කුවේ තිබුණ ගිනි අඟුරු ටික පතෝල මැස්ස ළඟ වැල්ලේ සැඟවූවේය. ඒ හදිස්සියකදී ගන්නටය.එතකොටම වාගේ තලතා නෝනා ද සුපුරුදු ඇත් ගමනින් පැමිණියාය. කොහොමටත් ඈ සද්දන්ත කුලේ ඇත් රජාගේ පරපුරේ සාමාජිකාවකි.”ඇන්ටි මොකද හරහට හරහට යන්නෙ...? කුම්බලා මාළු කාලද? ඇටිකෙහෙල් කාලද?”රංජන් මල්ලී පොරක් වෙලා අහනවාය. තලතා ඇන්ටි නහය යටින් රවා බලා පතෝල කරලක් අල්ලන්නට මෙන් ගොස් නැවතුණාය.”කමක් නෑ.. දැන් අල්ලගන්ඩ රනිල් මහත්තයා කින්ඩි හිනාවක් ද දමා කීවේය. එතකොටම වාගේ කන්දෙක ළඟටම පළල් වුණු හිනාවක් ද දමමින් රවි මහත්තයා ආවේය.”මොකද කට්ටිය ඇටිකෙහෙල් කාලා වගේ..”එසේ කියමින් බයක් හැකක් නැතුව දිගම පතෝල කරලක් ගලවා ගෙන කන්ඩ පටන්ගත්තේය.”ණයට බෑ..””මොකක්ද බොස්.. අපි අපිනේ””ඔහොම හිතල තමයි මැස්ස බංකොළොත්වෙලා තියෙන්නෙ”එතකොටම වාගේ බුද්ධික පැංචාත් කෙහෙල් පැළයක් උස්සාගෙන එනවාය.”පැංචෝ ආණ්ඩුවෙ ගෘහආර්ථික ව්‍යාපාරෙට හේත්තුවෙන්ඩ වාගෙ“ජෝන් මහප්පා ඇසුවේය.”නෑ.. මේක අකාලෙ පීදිලා... නිකං රිලා නැටිවාගෙ කෙහෙල් ගෙඩි””අකාලෙ පීදුණාම ඔහොම තමයි පැංචෝ.. ඕව පැත්තකට දාලා කාපංකො පතෝල කරලක්..”පතෝලනෙ.. කොච්චර කෑවත් එකතැන..””උඹට වැරදුණේ එතන... බලපංකො මගෙ දිහා.. උඹ වගේද..? ගිය ආත්මෙ පතෝල කාලා..”ජෝන් බාප්පා, බුද්ධික පැංචා ළඟින්ම හිටගත්තේය.”හරියට උපරිම අවම උෂ්ණත්ව මානය වගේ”අකිල සහෝදරයාට උත්තරයක් දෙන්ඩ ඉස්සෙල්ලා රෝස නෝනා කොර ගසමින් පැමිණෙනු දුටු බුද්ධික පැංචා අත් දෙකින්ම කට වසා ගත්තේය.”රෝස නැන්දෙ ඔයා කුම්බලාවො කාලද? ඇටිකෙහෙල් කාලද?””නෑ.. කටුපිටින් කොහිල අල ගිලල”රෝස නෝනා, බුද්ධික පැංචාට කෙහෙල් පැළේ වඳ පීදෙන උත්තරයක් දුන්නාය.එතකොටම නිල්පාට තඩි කාරෙකක් නැවැත්තුවේය. දොර ඇරගෙන බැස්සේ ඇමතිතුමාය.”ඇමතිතුමා කෝ අද සිකුරිටි ජීප්”පොල් කරත්තය ළඟ සිටි සුබතේරිස් ගොයියා ඇසුවේ පොඩි හිනාවකුත් එක්කය.”බෑනෙ.. ලොක්ක ඇවිදිනව හැමතැනම.. තනි කාරෙකක.. ඉතින් අපි කොහොමද ගාඩ් පිටින් යන්නෙ?””ඇත්තටම ඇමැතිතුමා දැන් ඉතින් යුද්දෙත් ඉවරයිනෙ.. රට සාමකාමී වෙලානෙ.. කවුරුත් බය නැතුව එහෙමෙහෙ යනවනෙ.. ඉතින් මොකටද තමුන්නාන්සෙට ඔච්චර ගාඩ්””පොඩි සෝබනයක් නේ සුබතේරිස් අයියේ. නිකං ගියාම ගතියක් නෑනේ. එහෙමද වාහන තුන හතරක් එහෙන් මෙහෙන් පිඹගෙන.. ලයිට් ගහගෙන පාර පුරා යනකොට මාර ගතිනේ.. කවද කාපු ටකරං ද සුබතේරිස් අයියා..””නෝනත් යන්නෙ එහෙම නේද?””නෝනා නෙමෙයි මැඩම්.. මං ඇමතිකමේ ඉන්න කල් එයාට මැඩම් කියාපං.. නැත්තං මට විසුමක් නෑ ගෙදර.. දන්නෙ නැද්ද සුබතේරිස් අයියා.. ඔන්න කියල දාපං.. ඒ ගොල්ලොත් ආසයිනේ..””කවද කාපු ටකරං ද නේද ඇමතිතුමෝ..”””නැතුව.. නැතුව..””ජහ් .. පුතා.. ජහ්..”සුබතේරිස් අයියා බෝන්ලීයට පැන කරත්තයේ සැලිස්ටාර් එක ඇද්දේය.හොඳ වෙලාවට ගොනා ඉස්සරහට පැන්නේ් නැත. ඌ ගොන් මොළේ පාවිච්චි කොට බ්රේක් ගහගෙනම සිටියේය. බැකප් ද අත්වලට සුදු මේස් දමාගත් පොලිස්කාරයෝ ද පිරිවරාගෙන කඩාගෙන බිඳගෙන වාහන පෙළක් ගියේය.”ඔය ගියේ..”සුබතේරිස් ගොයියා කිරිපල්ලට අනින්ඩ ගිය එසවූ කකුල එහෙමම තියාගෙන කීවේය.”කවුද ඒ ඇමතිතුමා””ඇමතිතුමා නෙමෙයි.. නෝනා මාකට් යනවා””ඒ නෝනගෙ මොළේට වඩා මගෙ ගොනාගෙ මොළේ හොඳ හින්ද පාරට පනින්නෙ නැතුව බ්‍රේක් ගහගත්ත... නැත්තං ඌත් සුං..කරත්තෙත් සුං.. මාත් සුං.. හැබෑට ඇමතිතුමෝ කවදද ඔය මහත්තුරු නෝනලා කාට කාටත් මොළේ පෑදෙන්නෙ””පැරදෙන්ඩම ඕනෑ සුබතේරිස් අයියෙ.. දැන් ඔය පැරදිච්චි අය ඉන්නෙ.. ඇටිකෙහෙල් කාලා වාගෙ“”ඒ පාර නම්.. පාර ක්ලියර්.. ජහ් පුතා ජහ්”කරත්තය ස්ටාට් වීය.ආරච්චිලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103274</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>පරිසර ඇමැති අනුර ප්‍රියදර්ශන යාපා* ආණ්ඩුවේ ජයග්‍රහණය ගැන මොකද හිතන්නෙ?ඇත්තටම ආණ්ඩුවේ ප්‍රතිපත්ති ගැන ජනතාව දැන සිටියා. ඇතැම් මාධ්‍ය ආණ්ඩුව ගැන කුමන විදියට වැරැදි මත වපුරන්න හැදුවත් ජනතාව ඒක පිළිගත්තෙ නැහැ.ජනාධිපතිතුමාගේ ප්‍රතිපත්ති හා වැඩපිළිවෙළ ගැන ජනතාව දැනුවත්. ගමේ මාර්ග හැදුණා. මේ තරම් විශාල මුදලක් කවදාවත් ගමට ගියේ නැහැ.ඒ වගේම ගමේ ආර්ථිකය ගොඩනැඟුණා.බෝග වගාවල මිල ඉහළ ගියා. ඒ නිසා මාධ්‍ය කුමක් කිව්වත් ජනතාව හිටියෙ ආණ්ඩුව ගැන අවබෝධයෙන්.* ඒත් දෙමළ ජනතාව සිටියෙ දෙමළ සන්ධානයත් සමඟ. ඇයි ඔවුන් දිනාගන්න බැරිවුණේ?දෙමළ ජනතාව එල්.ටී.ටී.ඊ. ත්‍රස්තවාදය යටතේ වසර ගණනාවක් පීඩනයට ලක්ව සිටි කොටසක්. දෙමළ පක්ෂ ඔවුන් මංමුලා කරලා.ඒ වගේම විවිධ දේශපාලන මතිමතාන්තර ආණ්ඩුවට සම්බන්ධ දෙමළ පක්ෂ අතරත් තියෙනවා. ඒ සාධකත් බලපෑවා.කොහොම වුණත් මෙය එතරම් ලොකු ප්‍රශ්නයක් නොවේ.ඔවුන් වෙනුවෙන් ඉදිරියේදීත් කෙරෙන සංවර්ධනය දුටුවම මේ මිථ්‍යාවෙන් ගැලවෙන්න දෙමළ ජනතාවට හැකිවෙයි.* කොළඹ අගනාගරික සංස්ථාවක් බවට පත්කිරීමට යෑම ගැන මොකද හිතෙන්නෙ?දේශපාලන වශයෙන් ගත යුතු ප්‍රශ්නයක් නොවෙයි ඔය. මේ ආයතන විශාල වශයෙන් දියුණු වෙනවා. එහිදී ජනතාවට වඩා හොඳ ප්‍රතිඵල ගෙන දීමටයි මේ එකමුතුව අවශ්‍ය වන්නෙ.* එහෙම නැතිව එ.ජා.ප. බලකොටුවල බලය අල්ලා ගැනීම නොවේ?අනාගතයේදී එ.ජා.ප. බලකොටු කියලා දෙයක් ඉතිරි වන්නෙ නැහැ. දැන් එ.ජා.ප. බලකොටු ඇදවැටෙමින් තිබෙන්නෙ. මෙතැනදි කෙරෙන්නෙ ස්වාධීන ආයතනයක් මඟින් නගර සංවර්ධනය කිරීමයි.* ආණ්ඩුව පත්කරන ආණ්ඩුකාරවරයෙක් යටතේ මේ සංස්ථාව ස්වාධීන වේද?ඔය පටු සම්ප්‍රදායික මතවාදවලින් අපි දැන් ඉවත්වෙන්න ඕනෙ. මෙතන පක්ෂ විපක්ෂ එකමුතුවක්, නියෝජනයක් තියෙනවා. ඒ සහයෝගයෙන් කටයුතුª කෙරෙනවා.එ.ජා.ප.යේ උප සභාපති ඉම්තියාස් බාකීර් මාකාර්* එ.ජා.ප.යට මෙවර මැතිවරණයෙන් තිබුණ ආයතනත් නැතිවුණා?ඔය කතාව පුන පුනා කියන්නෙ ආණ්ඩුවට පක්ෂ ආයතනයි. ඒත් ඇත්ත ඒක නොවෙයි.එ.ජා.ප.ය ගැන හදන ඔය විකෘති මත ගැන ජනතාව ඉන්නෙ අවදියෙන්.* මේ මැතිවරණයෙන් එ.ජා.ප. ජයග්‍රහණය කරවා ආණ්ඩුවේ ගමන් මඟ වැරැදි බවට ඉඟි කරන ලෙසට පැවසුවේ ඔබේ නායකත්වයයි. ඒත් ඒක එහෙම වුණේ නැහැනෙ?මේ පැවැත්වුණේ සම්පූර්ණ මැතිවරණය නොවේ. සාමාන්‍යයෙන් නගරබද ආයතනය එ.ජා.ප.යත් ගම්බද ආයතන සන්ධානයත් ජයග්‍රහණය කිරීම තමයි සාමාන්‍යයෙන් අපේක්ෂා කරන තත්ත්වය.පවතින ආණ්ඩුව පළාත් පාලන ඡන්දය ජයග්‍රහණය කිරීම සාමාන්‍ය දෙයක් වීම, ආණ්ඩුවේ ජයග්‍රහණයට තවත් හේතුවක්.හැබැයි ඒ වගේම අපි පෙර ගත් සියයට විසි ගණනෙ ප්‍රතිශතය සියයට තිස් ගණන දක්වා වැඩිවුණේ අපි තනිව තරග කළ තත්ත්වයක් යටතේ.* කොළඹ අගනාගරික සංස්ථාවක් පිහිටුවීමට යෑම ගැන මොකද හිතන්නෙ?ජනතාවගෙ යහපත වෙනුවෙන් කෙරෙන දෙයක් ගැන අපේ විරුද්ධත්වයක් නැහැ. හැබැයි ඉන් රටට අහිතකර අධිපතිවාදයකට යනවා නම් අපි විරුද්ධයි. චේතනාව තමයි ඉතිං වැදගත්.* එ.ජා.ප.ය නායකත්වයේ වෙනසක් බලාපොරොත්තුව සිටියත් එය සිදුවුණේ නැහැ?එ.ජා.ප.ය ගැන ආණ්ඩුව සිතා සිටි දේ නම් වුණේ නැහැ. ආණ්ඩුව තමන්ට ඇති අභියෝග තේරුම් අරගෙන එ.ජා.ප.යේ ඇතැම් කටයුතු අසාර්ථක කරන්න උත්සාහ ගත්තා.ඒත් එහෙම නොවී බලය බෙදී යාම හා පක්ෂ නායකයො එකතුවීම සිදුවුණා.එතැනදී ජ්‍යෙෂ්ඨයන් ගෙ ඉල්ලීම මත සජිත් අඩියක් පස්සට ගත්තා. සාමාජිකයන්ගෙ හඬට ඇහුම්කන් දීලා නායකත්වය සිය බලය තරුණ නායකත්වය සමඟ බෙදා ගැනීමට නම්‍යශීලී වුණා.* පක්ෂයේ නියෝජ්‍ය නායකයො කලිනුත් සිටියා. ඒත් බලය ඒකරාශි වුණේ නායකත්වයට පමණයි?කෘත්‍යාධිකාරි මණ්ඩලයේ දී සජිත් ඔය ගැන ඔය විදියටම ප්‍රශ්න කළා. ඒත් ජ්‍යෙෂ්ඨයො සියලු දෙනා සහතික වුණා මේ බලය බෙදීම නෛතික වාර්තාවක් ලෙසම සකසා ප්‍රායෝගිකව එය ලබා දීමට. එවැනි තත්ත්වයක් යටතේ පක්ෂයේ එකමුතුව තිබුණොත් ඡන්ද දිනන්න අසීරු නැහැ.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ab1103275</link>
    <topic>ජනතාවට හිරිහැර වෙන්ඩ වාහන රංගන දාන්ඩ ඉඩ දෙන්ඩ බෑ</topic>
    <author>චන්දන බණ්ඩාර</author>
    <content>ජනපති කියයිගිය සතියේ ජනාධිපතිතුමා ලක්බිම නිවුස් පුවත්පත බලමින් සිටියේය. එම පුවත්පතේවූ එක්තරා ලිපියක් පිළිබඳව ජනාධිපතිතුමාගේ අවධානය යොමු විය. එම ලිපියෙන් හෙළි කර තිබුණේ ඇතැම් මැති ඇමැතිවරු වාහන පිරිවරාගෙන ගමන් කිරීම සහ ඒ නිසා ජනතාවට සිදු වෙන හිරිහැර පිළිබඳවය. එම ලිපිය දුටු මොහොතේම ජනාධිපතිතුමා ජනාධිපති මාධ්‍ය අධ්‍යක්ෂ ජනරාල් බන්දුල ජයසේකරට කථා කළේය.”බන්දුල මේ ලක්බිම නිව්ස් පත්තරේ තියෙන ලිපිය ෆොටෝ කොෆි කරලා සියළුම ඇමැතිවරුන්ට යවන්ඩ. ඒ සමඟම ඔයත් ලියුමක් හදලා යවන්ඩ.” ජනාධිපතිතුමා උපදෙස් දුන්නේය.බන්දුල ජයසේකර මාධ්‍ය අධ්‍යක්ෂ ජනරාල් අදාළ පුවත්පත් ලිපිය ඇමැතිවරුන්ට යැවූ පසුව මේ බව දැනගත් මාධ්‍යවේදින් ඒ ගැන විමසන්නට පටන් ගෙන තිබිණි. “ඔව් ජනාධිපතිතුමා පත්තරේ ලිපිය දැකලා මට උපදෙස් දුන්නා ඒක ඇමැතිවරුන්ට යවන්ඩ කියලා.” මාධ්‍ය අධ්‍යක්ෂ ජනරාල් මාධ්‍යවේදින්ට කියා සිටියේය.මේ අතර ගිය සතියේ අඟහරුවාදා ජනාධිපතිතුමා තනිවම මෝටර් රථයකින් පාර්ලිමේන්තුවට ගියේය. ඒ මැති ඇමැතිවරු ගමන් කරන ආකාරය ගැන සොයා බැලීමටය. ඒ සමඟම ඇමැතිවරයකුගේ රථයක් ඉතා වේගයෙන් පාර්ලිමේන්තු මාර්ගයේ ගමන් ගත්තේ ජනාධිපතිතුමා ගමන් ගත් රියේ වදින නොවදින ගානටයි.ඒ මොහොතේම ජනාධිපතිතුමා කථා කළේ සභානායක ඇමැති දිනේෂ් ගුණවර්ධනටය. “මේක හරිම අවිනීතයි. සමහර ඇමැතිවරු ගමන් කරන විදිය මිනිස්සුන්ට හිසරදයක්. ඒක අසෝබනයි. ඒ නිසා මේකට පියවරක් ගන්ඩ. ඇමැතිවරු ආරක්ෂාව ගැන සැලකිලිමත් වෙන්ඩ ඕනේ. ඒත් ජනතාවට හිරිහැරවෙන විදියට කාටවත් වාහන රංගන දාන්ඩ ඉඩ දෙන්ඩ බැහැ.” ජනාධිපතිතුමා කියා සිටියේ මැති ඇමැතිවරුන් ඒ ගැන දැනුම්වත් කරන ලෙස කියමිනි.තිස්සමහාරාමය ප්‍රාදේශීය සභාව එක්සත් ජනතා නිදහස් සන්ධානයට ජය ගැනීම සඳහා හිටපු නියෝජ්‍ය ඇමැති කොළඹ දිස්ත්‍රික් ශ්‍රී.ල.නි.ප සංවිධායක චන්දන කත්‍රිආරච්චි හටද වගකීමක් පැවැරී තිබිණි.”තිස්සමහාරාමයේ ජයග්‍රහණයට ඔයා ලොකු වැඩකොටසක් කළා.” පසුගියදා ජනාධිපතිතුමා චන්දන කත්‍රිආරච්චිට කීවේය. “සර් මම කළේ ඒ පැත්තේ මිනිස්සු එක්ක එකතු වෙලා ජ.වි.පෙ වැඩකටයුතු ප්‍රශ්න කිරීමයි. ගුරුවරු, ශිෂ්‍යයෝ, වෛද්‍යවරු රකිනවා කියලා ජ.වි.පෙ ඔවුන් විනාශ කළා. මම ඒක ප්‍රදර්ශනයක් මඟින් තහවුරු කළා. අන්තිමට ජනතාව විසින් ජ.වි.පෙ ප්‍රශ්න කළා.” චන්දන කත්‍රිආරච්චි කියා සිටියේය.”ඒක ඇත්ත අපි මතවාදිව තමයි ජනතාවට කථා කරන්ඩ ඕනේ.” ජනාධිපතිතුමා කියා සිටියේය.”ඔව් සර් අන්තිමට ටිල්වින් සිල්වාටයි සෝමවංශ අමරසිංහටයි තිස්සමහාරාමයේ ගෙයක් ගානේ යන්ඩ වුණා. ඒත් තිස්සමහාරාම ජනතාව ජ.වි.පෙ දෙබිඩි පිළිවෙත තේරුම් ගෙන රැවැටිල්ලට නිමාවක් තිබ්බා.” හිටපු නියෝජ්‍ය ඇමැති චන්දන කත්‍රිආරච්චි කියා සිටියේය.පසුගියදා එක්සත් ජනතා නිදහස් සන්ධානයේ පක්ෂ නායකයන්ගේ විශේෂ රැස්වීමක් පැවැත්විණි. එහිදී පළාත් පාලන ආයතන සඳහා මුල් පුටු තේරීම පිළිබඳ තීරණාත්මක සාකච්ඡාවක් සිදු කෙරිණි. සන්ධාන මහ ලේකම් අමාත්‍ය සුසිල් පේ‍්‍රම්ජයන්ත, ශ්‍රී ලංකා නිදහස් පක්ෂය නියෝජනය කරමින් මෛත්‍රීපාල සිරිසේන, ඩලස් අලහප්පෙරුම, නිමල් සිරිපාල ද සිල්වා යන අමාත්‍යවරු ද ජාතික නිදහස් පෙරමුණේ නායක විමල් වීරවංශ, ශ්‍රී ලංකා කොමියුනිස්ට් පක්ෂයේ නායක ඩිව් ගුණසේකර, මුස්ලිම් කොංග්‍රසයේ රාවුෆ් හකීම්, ජාතික හෙළ උරුමයේ උදය ගම්මන්පිල යන අමාත්‍යවරු සහ අනෙකුත් පක්ෂ නායකයෝ ද මීට එක්ව සිටියහ.“එක් එක් පළාත් පාලන ආයතනයේ වැඩිම මනාප ලැබු පුද්ගලයාට මුල් පුටුව ලබා දීමටත් එසේ කටයුතු කිරීමට නොහැකි තත්ත්වයක් උද්ගත වුවහොත් පමණක් විශේෂිත කමිටුවකට ප්‍රශ්නය යොමු කොට සුදුස්සා තෝරා ගැනීමටත් ශ්‍රී ලංකා නිදහස් පක්ෂයේ මධ්‍යම කාරක සභාව තීරණය කරනු ලැබුවා.” එහිදී ශ්‍රී ලංකා නිදහස් පක්ෂයේ ප්‍රධාන ලේකම් මෛත්‍රීපාල සිරිසේන පෙන්වා දුන්නේය.“මනාප අනුපිළිවෙළට මුල් පුටු තේරීම සුදුසුයි. නමුත් එය ප්‍රතිපත්තිමය තීරණයක් ලෙස ක්‍රියාවට නැඟිය යුතුයි. නිදසුනක් ලෙස මම එක කරුණක් කියන්නම්. කටුනායක - සීදුව නගර සභාවේ නගරාධිපති ධුරය මේ තීරණය අනුව අපේ පක්ෂයට ලැබිය යුතුයි. නමුත් ප්‍රාදේශීය දේශපාලනඥයන්ගේ විරෝධය මැද එම අවස්ථාව අහිමි කිරීමට යන බවක් පෙනෙනවා. එහෙම එක එක තැන වෙනස් විදිහට ප්‍රතිපත්තිමය තීන්දු ක්‍රියාත්මක කරන්න බැහැ. අපට වාසි වුණත්, අවාසි වුණත් මේ තීන්දුව ක්‍රියාත්මක කිරීමට අපි බැඳී සිටිය යුතුයි.” විමල් වීරවංශ අවධාරණය කළේය.“ඒ අයුරින් ගත් තීන්දුව ක්‍රියාත්මක කිරීම සුදුසුයි.” උදය ගම්මන්පිල, වාසුදේව නානායක්කාර, රාවුෆ් හකීම් යන පක්ෂ නායකයෝ ද විමල්ගේ ස්ථාවරය අනුමත කරමින් මෙහිදී අදහස් දැක්වූහ.රැස්වීම අවසන් වී එළියට පැමිණි විමල් ඇතුළු අමාත්‍යවරුන්ට පාර්ලිමේන්තු සභා ගර්භය දෙස සිට පිටතට පැමිණෙන මහින්ද රාජපක්ෂ ජනාධිපතිතුමා දැකගන්නට ලැබිණි. එතුමා එදින පාර්ලිමේන්තුවට පැමිණ සිටියේය.කල් ඇතිව ජනාධිපතිතුමන් පාර්ලිමේන්තුවෙන් පිටව යාමට සූදානම්ව සිටියේ එදින සවස ලක්විජය බලාගාරය විවෘත කිරීමේ කටයුත්ත යෙදී තිබුණු නිසාය.“විමල්ගේ එක්කෙනෙකුත් වැඩිම මනාප අරන් ඉන්නවා නේද?” ජනාධිපතිතුමන් විමල් වීරවංශ අමාත්‍යවරයාගෙන් විමසුවේය.“ඔව්! කටුනායක - සීදුව නගර සභාවේ වැඩිම මනාප අපටයි ජනාධිපතිතුමනි” විමල් පිළිතුරු දුන්නේය.“එහෙනම් එයා නගරාධිපති වේවි!” විමල් වීරවංශට සිනහමුසු මුහුණින් පැවසූ ජනාධිපතිතුමන් ඔහු ඇතුළු අමාත්‍යවරුන්ගෙන් සමුගත්තේය.ඉන්පසු විමල් ඇතුළු පිරිස ගියේ පාර්ලිමේන්තුවේ පිහිටි ජනාධිපති පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේ ගේ කාර්යාලයටය.“ඔන්න විමල්ගේ එක නම් හරි” එක් ඇමැතිවරයකු එහිදී කටුනායක - සීදුව නගරාධිපති ධුරය සම්බන්ධයෙන් ජනාධිපතිතුමන් පැවසූ දේ මතක් කරමින් පැවසුවේය.“එහෙම නම් දැන් ඉතින් කාට කාටත් කටුනායක ගුවන්තොටුපළින් රට යන කොට අපෙන් අවසර ගන්න වේවි” විමල් වීරවංශ, කුමාරසිරි හෙට්ටිගේ ගේ කාර්යාලයේ සිටි සියලු දෙනා සිනහ ගස්වමින් පැවසුවේය.එක්සත් ජාතික පක්ෂ නායක රනිල් වික්‍රමසිංහ 62 වැනි උපන්දිනය යෙදී තිබුණේ පසුගිය බ්‍රහස්පතින්දාය. සාමාන්‍යයෙන් උපන් දිනයට සිදු කරන සුබ පැතුම් දුරකථනය ඔස්සේ සිදු කළත් ඇමැති විමල් වීරවංශ මෙවර උපන් දිනය සඳහා රනිල් වික්‍රමසිංහට ප්‍රසිද්ධියේ සුබ පැතීමට තීරණය කළේය. ඔහු මේ ප්‍රසිද්ධියේ සුබ පැතීම සිදු කළේ එදින ජාතික නිවාස සංවර්ධන අධිකාරිය විසින් සංවිධානය කර තිබු එහි සේවක, සේවිකාවන්ගේ දූ දරුවන්ට ශිෂ්‍යත්ව ලබා දීමේ උත්සවයකදීය.“රනිල් වික්‍රමසිංහට අද ඉතා සුබ දිනයක්. අද ඔහුගේ 62 වැනි උපන් දිනය. එදින වන විට ඔහුට තම නායක පුටුව රැක ගන්න, බේරා ගන්න හැකි වී තිබෙනවා. එතුමාට මම සුබ උපන් දිනයක් පතනවා. නායකත්වය බේරා ගත්තා වගේම තමන්ගේ පක්ෂය, මෙතෙක් අනුගමනය කළ රටට එරෙහි වැරැදි ප්‍රතිපත්ති අත හැරලා නිවැරැදි ප්‍රතිපත්ති අනුගමනය කිරීමට මෙහෙයවා ගැනීමට එතුමාට ධෛර්ය ලැබේවායි ද පතනවා.” විමල් රනිල්ට ප්‍රසිද්ධියේ සුබ පැතුවේ එසේය. ගිය සතියේ ජනාධිපතිතුමා දින 2 ක් පාර්ලිමේන්තුවට පැමිණීම බොහෝ දෙනාට ප්‍රබෝධයක් ගෙන දෙන සිද්ධියක් විය . උපදේශක කාරක සභා රැස්වීම හරියටම වේලාවට පටන් ගත් ජනාධිපතිතුමා අවසන් කළේ ද හැම දෙනාගේම ප්‍රශ්නවලට නිසි පිළිතුරු සපයමිනි. උපදේශක කාරක සභා රැස්වීමෙන් පසු “අද දෙපැත්තෙම මන්ත්‍රීවරුන් හමුවෙන්න පුළුවන්. මන්ත්‍රීවරුන් එක්ක කෑම ගන්න පුළුවන් නම් හොඳයි” ජනාධිපතිතුමා කීය.“සර් අද පාර්ලිමේන්තු රැස්වීම නැති නිසා මන්ත්‍රීවරුන් හැම දෙනා ම නෑ” අමාත්‍යවරයෙක් කියද්දී “එහෙනං අපේ කාමරයෙම දිවා ආහාරය ගමු” කියා ජනාධිපතිතුමා දිවා ආහාරය ගත්තේ පාර්ලිමේන්තුවේ ජනාධිපති කාර්යාලයේ දී ය.නිමල් සිරිපාල ද සිල්වා, සුසිල් ප්‍රේමජයන්ත, විමල් වීරවංශ, ඇමැතිවරුන් ද ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ද දිවා ආහාරය සඳහා ජනාධිපතිතුමා සමඟ එක්ව සිටියහ.අතීත සිදුවීම් ගණනාවක් සිහිපත් කරමින් ජනාධිපතිතුමා කතා කළේ සැම දෙනා ම සිනහ ගන්වමිනි.පළාත් පාලන මැතිවරණයේ සභාපතිවරුන් පත් කිරීම ගැන ද මෙහිදී විශේෂයෙන් කතා බහ විය.“මනාපවලට සභාපතිකම් දෙන්නෙ නෑ කියල මං කිව්වේ නැත්නම් ගොඩක් ප්‍රහ්න ඇති වෙනවා” ජනාධිපතිතුමා කීය.“අපේ ම අය තැන් කීපයක ප්‍රශ්න හදාගෙන” ඇමැති සුසිල් ප්‍රේමජයන්ත කියද්දී හැමදෙනාම කීවේ මේ මනාප සටනට ආවම ඔහොම තමයි, ඉක්මනින් අපි මෙවායෙන් මිදෙන්න ඕනෑ කියා ය.“සර්, මේ අපේ අය ම ගහගන්න තවත් හේතුවක් තමයි විරුද්ධ පක්ෂයේ ගහගන්න කෙනෙක් නැතිවීම. ගහගන්න හිටිය අයත් දැන් ඉන්නෙ අපේ පැත්තෙනේ” හෙට්ටිගේ කියද්දී සියලු දෙනා ම සිනහ වූයේ ඒකත් ඇත්ත තමයි කියා ය.“මැතිවරණය කාලෙ චන්ද්‍රිකා නෝනත් මොකක්ද පදනමක් පිහිටුවල රැස්වීම් කීපයක් තියාගෙන ගිහින්ලු” කීවේ ඇමැති විමල් වීරවංශ ය. ජනාධිපතිවරයා ඊට ප්‍රතිචාර දැක්වූයේ ඔව්! මමත් දැක්කා” කියා සිනහවකින් පමණි.“එතුමිය කරන්න යන්නෙ එසේ මෙසේ වැඩක් නෙවෙයි. නායකයන් පුහුණු කරන්නලු.” ඇමැතිවරයෙක් කියද්දී ඇමැති විමල් වීරවංශ කීවේ “ඔව් ඉස්සෙල්ලම උගන්නාවි වෙලාවට වැඩ කරන හැටි. ඊළඟට එයාගෙ පාලන කාලයේ කරපු වැඩ ගැන”.“උදේ 9 ට එන්න කිව්වොත් හවස 2 ට තමයි එතුමිය හමුවෙන්න පුළුවන්” අමාත්‍ය සුසිල් ප්‍රේමජයන්ත කීවේය.“ඇත්තටම එතුමිය කරලා තියෙන මතක හිටින වැඩේ තමයි ජනාධිපති ධූරයෙන් විශ්‍රාම යාම කියලා” ඇමැති විමල් වීරවංශ කියා සිටියේ ය.එජාපයේ නව නායකයකු තෝරා ගැනීම සඳහා වන කෘත්‍යාධිකාරී මණ්ඩල රැස්වීම පැවැත්වීමට තිබුණේ ගිය සඳුදාය. ඊට පෙර ඉරිදා දිනයේ එජාප මහ ලේකම් තිස්ස අත්තනායකට එජාප නායකයා විසින් දුරකථන ඇමැතුමක් දුන්නේය. “හෙට ව්‍යවස්ථාව අනුව වැඩ කරන්න සම්මුතියෙන් විසඳාගන්ඩ බැරි වුණොත් ඡන්දයකට යන්ඩ” එජාප නායකයා උපදෙස් දුන්නේය.“සර් එහෙම කළොත් බෙදීමක් ඇති වෙනවා. ඒ නිසා මං ඒ ගැන සජිත් එක්ක කථා කරන්න ද” තිස්ස අත්තනායක එජාප නායකයාගෙන් විමසා සිටියේය. “ඔයා දන්නවානේ ලේකම්තුමා මට මහජන සහාය තියෙනවා. ඒ නිසා මාව හෑල්ලු නොවන තනතුරක් මට ඕනේ.” සජිත් පේ‍්‍රමදාස මන්ත්‍රීවරයා කියා සිටියේය. ඒ සමඟම සජිත්ගේ ප්‍රතිචාරය තිස්ස අත්තනායක එජාප නායකයාට දැනුම් දුන්නේය.ඉන් අනතුරුව ගිය සඳුදා උදෙන්ම එජාප මහලේකම්වරයා ගියේ එජාප නායකයා හමුවීමටය. ඉන් අනතුරුව යළිත් වරක් එජාප මහලේකම්වරයා සජිත් පේ‍්‍රමදාස මන්ත්‍රීවරයා හමු වුණේය. මේක එකඟත්වයකින් කරමු. ඔයාට දෙන තනතුර ව්‍යවස්ථා සංශෝධනයෙන් ස්ථාපිත කරමු.” තිස්ස යෝජනා කළේය.ඉන් අනතුරුව ගිය සඳුදා එජාප නායකයාගේ ප්‍රධානත්වයෙන් කෘත්‍යාධිකාරී මණ්ඩල රැස්වීම ආරම්භ විය. ඒ ඉතා උණුසුම් වාතාවරණයක් මැදය. “මම තව දුරටත් එජාප නායකයා වගේම විපක්ෂ නායකයා. තව කවුරුහරි ඉන්නවානම් ඉදිරිපත් වෙන්න.” එජාප නායකයා කටහඬ අවදි කරමින් කියා සිටියේය.“මේක මහ විහිළුවක්. මොන පක්ෂයේද නායකයා ඡන්දයෙන් පත් කරන්නේ. මේ අසමජ්ජාති වැඩේ කරන්න එපා. රනිල් වික්‍රමසිංහට අභියෝග කරනවානම් ඒක මහා කාලකණ්ණි වැඩක්.” හිටපු මන්ත්‍රී වජිර අබේවර්ධන එජාප නායකයාගේ කථාවට පසුව නැඟී සිටිමින් කීවේය.“හොඳයි ඡන්දයක් තියලා ආයෙත් රනිල්ම නායකයා වුණොත් මොකද කරන්නේ.” මන්ත්‍රී දයාසිරි විමසා සිටියේය. ඉන් අනතුරුව තිලක් මාරපන පැහැදිලි කළේ ඡන්දයකට යාමේ නීතිමය ප්‍රතිපාදනය. ඉන් අනතුරුව කෘත්‍යාධිකාරී මණ්ඩලයේ කටයුතු පැය භාගයකට අත්හිටුවන ලදි.ඉන් අනතුරුව එජාප නායකයා, නියෝජ්‍ය නායක කරූ ජයසූරිය, තිස්ස අත්තනායක, සජිත් පේ‍්‍රමදාස, කබිර් හෂීම්, ගාමිණී ජයවික්‍රම පෙරේරා වෙනම කාමරයකට ගොස් සාකච්ඡාවක නිරත විය. ඉන් අනතුරුව තීරණය වූයේ කෘත්‍යාධිකාරී මණ්ඩලය යළිත් පසු දිනයේ යළිත් පැවැත්වීමටය.ඉන් අනතුරුව ගිය අඟහරුවාදා එජාප මහලේකම් තිස්ස සජිත් පේ‍්‍රමදාස හමුවී ඔහුට හිමිවිය යුතු තැන පිළිබඳව දීර්ඝ ලෙස කතා බහ කළේය. දැනට තිබෙන ආකාරයේ නියෝජ්‍ය නායකකමක් තමන්ට අවශ්‍ය නැති බව එහිදී සජිත් පේ‍්‍රමදාස කියා සිටියේය.ඉන් අනතුරුව තිස්ස අත්තනායක ඒ පිළිබඳව එජාප නායකයා හමුවී සාකච්ඡා කළේය.“ඔබතුමාගේ දෙවෙනියා ලෙස පාර්ලිමේන්තු කටයුතුවලට, පක්ෂ නායක රැස්වීම්වලට සහභාගිවීමට සහ එජාපයේ වෘත්තිය සමිති ඔහු යටතට පත් කරලා වැඩ කරන්න දුන්නොත් ප්‍රශ්නය විසඳෙයි.” තිස්ස අත්තනායක එජාප නායකයාට පැහැදිලි කළේය.අනතුරුව ගිය අඟහරුවාදා සවස යළිත් වරක් එ.ජා.ප කෘත්‍යාධිකාරි මණ්ඩලය රැස්විය. එහිදී සජිත් ප්‍රේමදාස මන්ත්‍රිවරයා කියා සිටියේ තමන්ට නියෝජ්‍ය නායක ධුරය බාර ගැනීම ගැන වචනයක් දීමට පැය 48 ක් අවශ්‍ය බවය.ඉන් අනතුරුව පක්ෂයේ නායකයන් තීරණය කළේ ඒ ගැන සාකච්ඡා කිරීමට පැය 24 ක් සජිත්ට දිය හැකි බවය.කෙසේ වෙතත් බදාදා දිනය වෙද්දීද සජිත් මන්ත්‍රිවරයා සිටියේ දෙගිඩියාවෙනි. මේ නිසා සජිත් මන්ත්‍රිවරයා කෘත්‍යාධිකාරි මණ්ඩලයට පැමිණීම ප්‍රමාද විය. ඒ සමඟම තිස්ස අත්තනායක සජිත්ට ඇමැතුමක් දී ඔහු සිටින ස්ථානය සොයා බැලුවේය. “මම අපේ කණ්ඩායම එක්ක ඉන්නේ. තව විනාඩි 10 කින් එනවා.” මන්ත්‍රි සජිත් කියා සිටියේය.ඉන් පසුව කෘත්‍යාධිකාරී මණ්ඩලය ආරම්භ විය. එහිදී එ.ජා.ප මහලේකම්වරයා පැහැදිලි කළේ සජිත් ප්‍රේමදාසට බලතල දෙන ආකාරය ගැනය. ඉන්පසුව රංජිත් මද්දුම බණ්ඩාර සහ කරුණාසේන කොඩිතුවක්කු අදහස් දැක්වූහ. ඉන් අනතුරුව එ.ජා.ප නායකයා කීවේ මම නායකත්වයට තරග කරනවා. ඡන්දයකට යමු කියාය. ඒ සමඟම රංජිත් මද්දුම බණ්ඩාර මන්ත්‍රිවරයා නායකත්වයට සජිත් ප්‍රේමදාස මන්ත්‍රිවරයාගේ නම යෝජනා කළේය.ඉන් පසුව පැවැති වාද විවාදවලින් පසුව මන්ත්‍රි සජිත් නැගී සිට කීවේ තමන්ගේ නම ඉල්ලා අස්කර ගන්නා බවයි. කෘත්‍යාධිකාරී මණ්ඩලය ගැන විශ්වාසය තබා තමන් නව තනතුර බාර ගන්නා බව ඉන් පසුව ප්‍රකාශ කළේය. ඉන් පසුව සජිත් මන්ත්‍රිවරයා ප්‍රධාන මේසය වෙත කැඳවනු ලැබීය. ඉන් පසුව සියළු දෙනා එක්ව මාධ්‍ය හමුවේ කරුණු දැක්වූහ.මේ අතරතුර මේ වන විට සජිත් පේ‍්‍රමදාස මන්ත්‍රී වරයාට එජාප නායකත්වය ලබාගැනීම සඳහා උදව්කළ මනිත්‍රීවරු කළකිරීමට පත්ව ඇති බව වාර්තාවේ. එමෙන්ම එම මනිත්‍රීවරු සජිත් මන්ත්‍රී වරයාට එරෙහිව පෙළගැසෙමින් සිටී. නායකත්වය බාර නොගැනීමෙන් තමා නායකත්වයට සුදුසු නැති බව සජිත් මන්ත්‍රීවරයා විසින්ම මුළු රටටමත් එක්සත් ජාතික පාක්ෂිකයන්ටත් ඔප්පුකර ඇති බව බහුතර එජාප මන්ත්‍රීවරුන්ගේ අදහසයි.මේ අතරතුර රෝසි සේනානායක සහ තලතා අතුකෝරළ යන මන්ත්‍රී වරියන් සජිත් පේ‍්‍රමදාස මන්ත්‍රීවරයාගේ ක්‍රියා කලාපය ගැන දැඩි කළකිරීමට පත්ව ඇති බව වාර්තාවේ.ජනාධිපතිතුමාගේ ප්‍රධාන ආරක්ෂක නිලධාරියෙකුගේ පුත්‍රයකු ගේ විවාහ මංගල උත්සවයක් ගිය සතියේ පැවැත්විණි. එම විවාහ මංගල උත්සවය වෙනුවෙන් ජනාධිපතිතුමා සඳහා වෙනම රාත්‍රි භෝජන සංග්‍රහයක් ඔහුගේ මහනුවර පිහිටි නිවෙසේ සංවිධානය කර තිබිණි. එම භෝජන සංග්‍රහයට ජනාධිපතිතුමා සහ ජනාධිපති ආර්යා ශිරන්ති රාජපක්ෂ මැතිනියට අමතරව තවත් මැති ඇමැතිවරු කීප දෙනකුට ආරාධනා කැර තිබිණි.ඇමැති විමල්වීරවංශ, ඇමැති සී.බී. රත්නායක, මධ්‍යම පළාත් ආණ්ඩුකාර ටිකිරි කොබ්බෑකඩුව සහ දෙහිවල ශ්‍රී.ල.නි.ප ආසන සංවිධායක ධනසිරි අමරතුංග ඊට එක්ව සිටියහ.ජනාධිපතිතුමා රාත්‍රි භෝජන සංග්‍රහය සඳහා පැමිණ විනාඩි 30 ක් පමණ ගත වූ පසුව විශාල ඝෝෂාවක් භෝජන සංග්‍රහය පැවැති නිවෙසෙ ආසන්නයෙන් ඇසෙන්නට විය. ඒ පිළිබඳව ජනාධිපතිතුමාගේ ආරක්ෂක නිලධාරින් විමසා බලද්දී දැක ගන්නට ලැබුණේ විශාල පිරිසක් නිවෙස ඉදිරිපසට පැමිණ සිටින අයුරු ය. ඒ වෙන විට රාත්‍රි 8.30 පසුවී තිබිණි. “අපේ ජනාධිපතිතුමාට ජය වේවා. රට බේරාගත් නායකයාට ජය වේවා... ආදී වශයෙන් ජනතාව කෑගසන අයුරු ජනාධිපතිතුමාට දැක ගන්නට ලැබිණි. ඒ සමඟ ම ජනාධිපතිතුමා නිවෙසේ සඳලුතලයට නැග ජනතාවට ආචාර කළේ ආයුබෝවන් කියමිනි.රැස්ව සිටි ජනතාව ද අත් පොළසන් දෙමින් ජනාධිපතිතුමාට පෙරළා ආචාරය පුද කළේ ය. “අපට මැඩම් බලන්න ආසයි” ජනතාව කියා සිටියහ. ඒ සමඟ ම ජනාධිපතිතුමා ශිරන්ති රාජපක්ෂ මැතිනියව එම ස්ථානයට කැඳවා ගත්තේ ය. අනතුරුව ජනතාවගෙන්. ජනාධිපතිතුමා විමසා සිටියේ ඡන්දය හැමෝ ම දැම්මා ද කියායි. මම මේ රටේ ආර්ථිකය හදනවා. ඔබ හැමෝටම සුබ අනාගතයක් උදා කරනවා” ජනාධිපතිතුමා කියා සිටියේ ය.ඉන් අනතුරුව ජනාධිපතිතුමා ජනතාවගෙන් සමුගෙන රාත්‍රි භෝජන සංග්‍රහයට සහභාගි වුණේ ය.“ආ කොහොම ද සභාපතිතුමා දැන් ද ආවේ ජනාධිපතිතුමා දෙහිවල ශ්‍රී.ල.නි.ප සංවිධායක ධනසිරි අමරතුංගගෙන් විමසා සිටියේ ය. “බොරලැස්ගමුව මෙදා සැරේ හොඳ ජයග්‍රහණයක් ලබලා තියෙනවා. ඒකට ඔයා කැපවෙලා වැඩ කිරීම ගැන සතුටුයි” ජනාධිපතිතුමා කියා සිටියේ ය.රාත්‍රි භෝජන සංග්‍රහය සඳහා ආප්ප, පිට්ටු, ඉදි ආප්ප සහ කුරහන් තලප ඇතුළු කෑම වර්ග පිළියෙළ කැර තිබිණි. ජනාධිපතිතුමා රාත්‍රි ආහාරය සඳහා ගත්තේ කුරහන් කලපය.“සර් කුරහන් තලප විතරක් කන්න පුළුවන් ද මේ අතරතුර එතැන සිටි ඇමැතිවරයෙක් ජනාධිපතිතුමාගෙන් විමසා සිටියේ ය. “මේවා ගිරුවා පත්තුවේ කෑම. මේවා කාලා තමයි අපි අදටත් මේ විදියට ඉන්නේ” ජනාධිපතිතුමා කියා සිටියේ ය.“සර් දෙහිවල ගල්කිස්ස, කෝට්ටේ, කොළඹ නගර සභා එකම අධිකාරියක් යටතට පත් කිරීම ජනතාව ප්‍රශ්නව කරනවා. “දෙහිවල ශ්‍රී.ල.නි.ප සංවිධායක ධනසිරි අමරතුංග කියා සිටියේ ය. “නැහැ ඒ නගර සභාවල ඡන්දය පැවැත්වෙනවා. මන්ත්‍රීවරු පත් වෙනවා. නමුත් නගරාධිපතිවරු පස් දෙනා එක් බලධාරියකු යටතේ පාලනය වෙන්නේ. මේ හැම දෙයක් ම කරන්නේ කොළඹ, දෙහිවල, ගල්කිස්ස, කෝට්ටේ නගර ‘ශීඝ්‍ර’ ලෙස දියුණු කරන්න. ජනතාවට වඩා හොඳ සේවාවක් ලබා දෙන්ඩ” ජනාධිපතිතුමා පැහැදිලි කර දුන්නේ ය.“ඒ වගේ ම තමයි කොළඹට ආසන්න ප්‍රධාන නගර සභා සියල්ලම අපි දිනන්න ඕන. ජනතාවට හොඳ සේවයක් ලබා දෙන්ඩ. දෙහිවල ගල්කිස්ස ජය ගැනීම ඔයාගේ වගකීමක්.” ජනාධිපතිතුමා දෙහිවල ශ්‍රී.ල.නි.ප සංවිධායක ධනසිරි අමරතුංගට කියා සිටියේ ය.මෑතකදී කාදිනල් ධූරයකින් පිදුම් ලද කොළඹ අගරදගුරු මැල්කම් රංජිත් හිමිපාණන් පිළිගැනීම සඳහා සබරගමුවේ කිතුනු ප්‍රජාව කෑගල්ල ශාන්ත මරියා දේවස්ථානයේ විශේෂ දේව පූජාවක් පසුගියදා සංවිධානය කර තිබිණි.සබරගමුව ප්‍රධාන අමාත්‍යවරයා මෙන්ම ශාන්ත මරියා ආදි ශිෂ්‍ය සංගමයේ සභාපතිවරයා ද වන මහීපාල හේරත් පිළිගැනීම් උත්සවය සංවිධානය කර තිබුණේ මෑතකදී එක්සත් ජනතා නිදහස් සන්ධානයට එක් වූ කෑගල්ල එජාප හිටපු ප්‍රධාන සංවිධායක මෙන්ම නගරාධිපතිවරයා ලෙස කටයුතු කළ ජූඩ් රූකාන්ත ගේ ද සහාය ඇතිවය.රංජිත් මැල්කම් අගරදතුමන් උත්සව භූමියට කැඳවා එන රථ පෙරහරට පහසුවෙන් නගරයට ඇතුළුවීම පිණිසත් එතුමන්ට ගෞරව පිණිසත්ය. රථ පෙරහරෙන් ගමන් ගත් අගරදගුරු හිමිපාණන් කෑගල්ල සල්ගාදු හෝටලය අබියසදී මහීපාල හේරත් මහ ඇමැතිවරයාත් දකුණු පළාත් ආණ්ඩුකාර කුමාරි බාලසූරියත් මහත් හරසරින් පිළිගැනීමෙන් අනතුරුව පළමුව දේවස්ථානයටත් අනතුරුව පිළිගැනීමේ උත්සවය පැවැති සාන්ත මරියා විද්‍යාලීය ශාලාවටත් කැඳවාගෙන යනු ලැබූහ.මේ වන විට සබරගමුව පළාත් ආණ්ඩුකාර වි. ජ. මු. ලොකුබණ්ඩාර ජ්‍යෙෂ්ඨ අමාත්‍ය අතාවුද සෙනෙවිරත්න, අමාත්‍ය ජගත් බාලසූරිය, පාර්ලිමේන්තු මන්ත්‍රී වයි. ජී. පද්මසිරි ද උත්සව සභාවට එක්ව සිටියහ.ශාන්ත මරියා විද්‍යාලයේ අකුරු කළ සමයේ එකල තමන්ට සිප් සත දුන් කිතුනු පූජකවරු වේවැල් කසායෙන් ද සංග්‍රහ කරමින් තම ජීවිතය නිසි මඟට ගැනීම සඳහා කටයුතු කළ ආකාරය මහ ඇමැතිවරයා කාදිනල්තුමන්ට සිහිපත් කළේය. මෙහිදී කාදිනල්තුමා සඳහන් කළේ මේ රට ගොඩ නැගී ඇත්තේ බෞද්ධ සමයාන්තර පසුබිමක් මත බවය.මෙරට ඉදිරියට යා යුත්තේත් එම බෞද්ධ පසුබිම ආරක්ෂා කරගනිමින් බව ද උන්වහන්සේ සිහිපත් කළහ.“අද මැදින් පෝ දා මා පිළිගැනීමට බෞද්ධ භික්ෂුන් වහන්සේ මෙහි පැමිණීම සතුටක්. මා මේ කිතුනු මිසමේ කටයුතු කළ අවධියේ පන්සලක් පන්සලක් පාසා ගොසින් භික්ෂුන් වහන්සේ බැහැදුටුවා. උන්වහන්සේට කුඩයක්, නෙස්ටමෝල්ට් පැකට්ටුවක් අරගෙනයි මම ඒ ගමන් ගියේ. සබරගමුවේ දාහත් ලක්ෂයක් ජනතාව අතර කිතුනු ප්‍රජාව විසි දෙදහසක් පමණ සීමිත පිරිසක්. එහෙත් එම සහෝදර බෞද්ධ ජනතාව අප කෙරෙහි දක්වන සහෝදරත්වය මහ ඇමැතිවරයාගේ පටන් සාමාන්‍ය පුරවැසියා දක්වා මා අත්විඳි පෞද්ගලික අත්දැකීමක්.” කාදිනල්තුමන් කීහ.2600 ශ්‍රී සම්බුද්ධත්ව ජයන්තිය නිමිත්තෙන් සෑම කිතුනුවෙකුම සුරා පානය සහ මස් අනුභවයෙන් වැළකී සහෝදර බොදුනුවන්ගේ කරුණා දයාවට ගෞරවයට පාත්‍ර විය යුතු යැයි සඳහන් කළ උන්වහන්සේ ඇතැම් රටවල් අපේ රටේ ප්‍රශ්නවලට ඇඟිලි ගසන බවට චෝදනාවක් ද කළේය. යුද්ධය දැන් අවසන්. යුද්ධය පැවැති වකවානුවේ මිනිසුන් අතින් සිදුවිය හැකි යම් යම් අඩුපාඩු සිදුවන්නට පුළුවන්. ඒත් ඒ පැරැණි කුණු නැවත ඇදීමට ඇතැම් රටවල් දරන උත්සාහය ගැන අප කනගාටු වෙනවා. අපේ අතීත කුණු ඇවිස්සීමට තැත් කරන ඒ සමහර රටවලට ඔවුන්ගේ රටවලට ඇති කුණු පෙනෙන්නේ නැහැ. මේ රටේ ප්‍රශ්න අපට විසඳා ගන්න පුළුවන්. ඔබ ඔබේ රටේ ප්‍රශ්න විසඳගන්න. අගරදතුමාගේ හැඟුම්බර දේශනය මුළු රැස්වීම් ශාලාවම අසා සිටියේ මීයට පිම්බාක් මෙන් නිහඬවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=af1103271</link>
    <topic>‘මගේ පැතුම නිරෝගි සුවයයි’</topic>
    <author>ඉනෝකා සමරවික්‍රම ඡායාරූප - සුදම් ගුණසිංහ</author>
    <content>දානපතිනි හේමලතා මාලනී ආරියරත්නජීවිත කාලය පුරාම දුක් මහන්සියෙන් හරිහම්බ කළ සියලු දේ දන්දෙන්නෝ ඉතා විරල සමාජයක කෝටි ගණනක් වටින තම දේපළ රජයේ රෝහලකට පරිත්‍යාග කළ දානපතිනියකි මහර කඩවත පදිංචි හේමලතා මාලනී මහත්මිය. ඇය තමන් සතු කෝටි හතළිස්හයක දේපළ තෑගි ඔප්පුවකින් රාගම ශික්ෂණ රෝහලට පැවරූ අතර අදාළ ලියකියවිලි සෞඛ්‍ය ඇමැති මෛත්‍රීපාල සිරිසේන මහතාට බාරදීම එම අමාත්‍යාංශයේ දී පසුගියදා සිදුකැරිණි.ඇය වචනයේ පරිසමාප්ත අර්ථයෙන්ම දානපතිනියකි. තත්ත්වය, ජනප්‍රියත්වය පතා නොව සුවහසක් වූ ජනතාවගේ සුවය පතා තමා සතු දේපළ රාගම ශික්ෂණ රෝහලට පරිත්‍යාග කිරීමට තරම් ඇය පරිත්‍යාගශීලී වූවාය. ඊයේ සන්ධ්‍යාවේ අප ඇගේ නිවෙසට ගොඩ වූයේ ඈ පිළිබඳ තොරතුරු විමසන්නටය. ”මම ජනප්‍රිය වෙන්නවත් පත්තරවල පළකරන්නවත් හිතාගෙන මේ දේවල් කළේ නැහැ. මට ඕනෑ වුණේ කාටත් යහපතක් වන දෙයක් කරන්න පමණයි. මේ හැම දේකින්ම මම අවසානයට බලාපොරොත්තු වෙන්නේ පිං පමණයි!”හේමලතා මහත්මිය සිනහමුසු මුහුණින් කාරුණික හ¼ඩින් පවසන්නීය.ඇය මීට වසර තුනකට පමණ පෙර රාගම පුනරුත්ථාපන රෝහලට ප්‍රතිකාර ගැනීමට ගියාය. දින දෙක තුනක්ම එහි ගිය ඇය එම රෝහලින් මහජනතාව සඳහා ලබාදෙන සේවාව පිළිබඳව පැහැදීමට පත්වූවාය. ඇය එවකට එම රෝහලේ නියෝජ්‍ය අධ්‍යක්ෂ ධූරය දැරූ වෛද්‍ය ජී.ජයසුන්දර මහතා හමුවූවාය.මෙවන් සද්කාර්යයක් කිරීමට හේමලතා මහත්මියට පාර පෙන්වූ එවකට එම රෝහලේ නියෝජ්‍ය අධ්‍යක්ෂව සිටි වර්තමානයේ ලය රෝහලේ අධ්‍යක්ෂ ජී.ජයසුන්දර මහතා වසර කිහිපයක අතීතය සිහිපත් කළේය.”මට හේමලතා මහත්මිය මුලින්ම හමුවුණේ රාගම පුනරුත්ථාපන රෝහලේ දී. ඇය මට පැමිණ කිව්වා තමන් සතු ගොඩනැඟිලි ආදිය රෝහලට පරිත්‍යාග කිරීමට කැමැතියි කියා. ඒ වන විට ඇය තමන් සතු දේපළ මහාභාරකාර මණ්ඩලයට පවරා තිබුණේ. පසුව ඇය මා සමඟම ගිහින් අදාළ ලියකියවිලි ගත්තා. මෙම පරිත්‍යාගයේ මුල් අදියර ලෙස තෙමහල් ගොඩනැඟිල්ලක් අපට ලබාදුන්නා. එහි රෝද පුටු සෑදීමේ ව්‍යාපෘතියක් ඉතා සාර්ථක අන්දමින් කරගෙන යනවා. හේමලතා මහත්මිය තම දේපළ සෞඛ්‍ය සේවාවට ලබාදීමට කැමැත්ත පළකළ විට මම ඇය සෞඛ්‍ය ලේකම් හමුවට වගේම සෞඛ්‍ය ඇමැතිතුමා ළ¼ඟට කැඳවාගෙන ගියා. දෙවැනි අදියර හැටියට තමයි කෝටි හතළිස් හයක දේපළවල ලියකියවිලි පසුගිය දා ඇමැතිතුමාට භාරදුන්නේ. බැලූ බැල්මට කෝටි හතළිස් හයක් පමණ කිව්වට මේ දේපළවල වටිනාකම ඊට වඩා වැඩියි.අධ්‍යක්ෂ වෛද්‍ය ජී.ජයසුන්දරවිශේෂයෙන්ම අපි ඇගේ මේ පරිත්‍යාගය අගය කළ යුතුයි. ඇය මේ පරිත්‍යාගය කරනු ලැබුවේ රජයේ සෞඛ්‍ය සේවාව පිළිබඳව ඇති පැහැදීම නිසයි.”හේමලතා මහත්මිය ළමා වියේ සිටම පිනට දහමට ලැදිව කටයුතු කරන්නියකි. වයසින් මුහුකුරා යත්ම ඇගේ ඒ ලැදියාව තව තවත් වැඩිදියුණු විය.”ඉස්සර ඉඳලම පරිත්‍යාගයට කැමතියි. මගෙ මහත්මයා ඩබ්ලිව්.පී.ආරියරත්න. ඔහුත් දනට පිනට කැමතියි. අපිට දරුවෝ නැහැ. මම එදා ඉඳලම හිතපු දෙයක් තමයි කවද හරි මේ හරිහම්බ කර ගත් දේ පරිත්‍යාග කරනවා කියන එක. රාගම රෝහලට ගියාම මම ඇත්තටම එම රෝහලින් කෙරෙන සේවාව ගැන පැහැදුණා. මම ඉතාම දැහැමිව හරිහම්බ කළ දේ තමයි මේ විදිහට පරිත්‍යාග කෙළේ. මම නැති කාලෙක මෙම නිවසත් එම පරිත්‍යාගවලටම අයිතියි. මට හිතුන දෙයක් තමයි මේවා කොටස් කරලා දෙනවට වඩා මේ සියල්ලම රජයේ රෝහලකට වගේ දෙයකට ලබාදෙන එක හොඳයි කියලා. ඉස්සෙල්ලම දුන්නේ ඔය ඉස්සරහ තියෙන තට්ටු තුනේ ගොඩනැඟිල්ල. (ඇය නිවසේ දකුණු පසින් ඇති ගොඩනැඟිල්ල පෙන්වමින් පවසයි) දැනට ඒකේ රෝද පුටු හදනවා. ඒ රෝද පුටු රෝහලේ සිටින අත්‍යාවශ්‍යම අයට නොමිලේ ලබා දෙන්නේ. මම දැන් උදේ සවස පුදුමාකාර සතුටක් විඳිනවා. ඒ ගොඩනැඟිල්ලේ කෙරීගෙන යන කාර්යය සුවිශාලයි. මම ඒ ගැන පැහැදුණා. උදේට අවදි වුණාම මට පේන්නේ ඒ ගොඩනැඟිල්ල. ඇහෙන්නේ එහි වැඩ කරන සද්ද. මම එයින් සතුටක් ලබනවා. ඒ සතුට මිල මුදල්වලින් ගන්න බැහැ. මේ තට්ටු තුනේ ගොඩනැඟිල්ල හැදුවට ඒකාලෙම වැඩ නිමකරගන්න බැරිවුණා. ඒකට මා අතේ මුදල් තිබුණේ නැහැ. අනිත් ව්‍යාපාරවලින් ලැබෙන මුදලින් තමයි බිල්ඩිම හැදුවේ. පසුව මම මෙය කුලියට දුන්නා. ඒ ලැබුණු ආදායමින් තමයි අංගසම්පූර්ණව නිම කළේ.”ව්‍යාපාරික පවුලකින් පැවැත එන හේමලතා මහත්මිය තවමත් ව්‍යාපාර කටයුතුවල නියුතු වන්නීය. කිරිබත්ගොඩ හේමාස් ආයතනය හේමාස් ඉලෙක්ට්‍රිකල්ස් ආයතනය මෙන්ම තවත් බොහෝ ආයතන ඇයට අයත්ය.”අපේ තාත්තා ව්‍යාපාරිකයෙක්. තාත්තා පීරිස් අමරසේකර. අම්මා එමලින් අමරසේකර. ඒ දෙදෙනාම ජීවතුන් අතර නැහැ. මට බාල සහෝදර සහෝදරියන් කිහිප දෙනෙක්ම ඉන්නවා. ඒ අයටත් යුතුකම් ඉටුකර තිබෙන්නේ. ඉස්සර මං හිතාගෙන හිටියේ බැරිවුණ කාලෙක වැඩිහිටි නිවාසයකට යනවා කියලා. දැන් මට හිතෙනවා කවදහරි රෝහල මා බලාගනීයි කියලා”පරිත්‍යාග කළ ගොඩනැඟිලි වලින් කොටසක්ජීවිතේ සැඳෑසමයේදී තමන් දන් දුන් දේ දෙස බලා සැනසෙන්නට පතන ඇය මෙම ගොඩනැඟිලිවල පවත්වාගෙන යන රෝහල් අංශ හේමාස් නමින් පවත්වාගෙන යනු දැකීමට කැමැතිය.ඇය සියල්ල දන් දී හමාරය. එහෙත් එදා මෙදාතුර ඈ කළ පිංකම් බොහෝය. වසර ගණනාවක්ම ඇය වෙසක් පොහෝ දිනට හාල් පොල් ඇතුළු වියළි ආහාර මල්ලක් ප්‍රදේශවාසී නැතිබැරි අයට ලබාදුන්නාය. සෑම වසරකම නොවැම්බර් මාසයේ යෙදෙන තම ජන්ම දිනය වෙනුවෙන් පෑලියගොඩ විද්‍යාලංකාර පිරිවෙනට දානයක් පිරිනමන්නීය.”නැලිගම පන්සලේ නායක හාමුදුරුවෝ මට කිව්වා පන්සලේ පිරිවෙන් යන හාමුදුරුවරුන්ට පාවිච්චි කරන්න පුස්තකාලයක් නැහැ කියලා. මම කිව්වා මම ඒක හදලා දෙන්නම් කියලා. දැන් නම් ඒ කාර්යය කරන්න මගෙ අතේ මුදල් නැහැ. ඒත් මම මගේ රත්රන් බඩු විකුණලා ඒ කටයුත්ත නිමාකරනවා.”ඇයට දේපළ, ඉඩකඩම්, රන් රිදී මුතු මැණික් පිළිබඳ තණ්හාවක් නැත. එහෙත් ඇයට මිය යන්නට පෙර ඉටුකර ගන්නට ආශාවන් ඇත.ඒ ඈ පරිත්‍යාග කළ ගොඩනැඟිල්ලේ රෝහල ඉදිවනු දැකීමය. එම ගොඩනැඟිල්ලේ ආරම්භ කිරීමට නියමිතව ඇත්තේ තැලසීමියා රෝගීන්ට ප්‍රතිකාර කිරීම සඳහා මධ්‍යස්ථානයකි.රෝද පුටු හදන අයුරු”ඇමැතිතුමා මට බොහෝම පිං දුන්නා. එතුමා කිව්වා ඕනෑම අවස්ථාවක මට රජයේ රෝහලේ ගෙවන වාට්ටුවක නැවතී ප්‍රතිකාර ලබාගැනීමට පුළුවන් කියා.”හේමලතා මහත්මිය සිනහමුසු මුහුණින් පවසන්නීය.’ඔබ නීරෝගියි. අපි පැවසුවෙමු.’නැහැ දරුවා මට කොන්දෙ අමාරුවක් තියෙනවා. ඒකට ප්‍රතිකාර ගන්නවා’ ඇය කොන්ද අතගාමින් පැවැසුවාය.”සියල්ල දන් දුන් පිනෙන් නීරෝගී සුවය ලැබේවා”යි සමුගැන්මට පෙර අපි ඇයට සෙත් පැතුවෙමු.”මටත් අවශ්‍ය එච්චරයි. නීරෝගී සුවය පමණයි” සියල්ල දන් දී දෑත් හිස්කරගෙන ඒ කුසලයෙන් හිත පුරාවගෙන සිටින අනේපිඬු සිටු පරපුරේ නූතන විශාඛාවට රටේම ජනතාව වෙනුවෙන් මෙරට සෞඛ්‍ය සේවාවට කළ මෙහෙයට අපි පින් දෙන්නෙමු.ඉනෝකා සමරවික්‍රම ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=af1103276</link>
    <topic>කාන්තාවන්ට ශක්තියක් වූ “ලිය අභිමන්”</topic>
    <author/>
    <content>ශ්‍රීලංකාවේ ආර්ථිකය ශක්තිමත් කිරීම සඳහා කාන්තා පාර්ශ්වයෙන් සුවිශාල පිටුවහලක් ලැබෙන බව සමාජයට සිදුවන මෙහෙවර පිළිබඳ සලකා බැලීමේදී පැහැදිලි වෙයි. ස්වයං රැකියා මඟින් ගම්පහ දිස්ත්‍රික්කයේ කාන්තාවන් සවිබල ගැන්වීමේ ආර්ථික සංවර්ධන අමාත්‍ය බැසිල් රාජපක්ෂයන්ගේ මඟපෙන්වීම යටතේ සහ නීතිඥ පුෂ්පා රාජපක්ෂ ගේ නායකත්වය යටතේ ක්‍රියාත්මක වන ලිය අභිමන් වැඩසටහන දැන් නව මංපෙත් විවර කරගනිමින් ඉදිරියට පැමිණ ඇත. ලිය අභිමන් සභාපතිනිය එම වැඩ සටහනෙන් නිෂ්පාදිත ද්‍රව්‍ය හඳුන්වා දෙමින්.වර්තමාන කාන්තාව මේ සියලු අභියෝගයන්ට සාර්ථකව මුහුණ දී පිරිමින් හා සම සමව කටයුතු කිරීමට සමත්ව තිබේ. රටේ ආර්ථික, සමාජයීය, දේශපාලනික, අධ්‍යාපනික යන සෑම ක්ෂේත්‍රයකින්ම වැදගත් තීරණ ගැනීමේදී හා ක්‍රියාත්මක කිරීමේදී ප්‍රමුඛ අයුරින් කටයුතු කරන කාන්තා නියෝජනයක් අපට හිමිය.එමෙන්ම රජයේ හා පෞද්ගලික අංශයේ රැකියා ක්ෂේත්‍රය තුළ කැපී පෙනෙන කාන්තා නියෝජනයක් දක්නට ලැබෙන අතර ස්ව ශක්තියෙන් හා නිර්මාණශීලීත්වයෙන් උපරීම ප්‍රයෝජනය ගනිමින් ස්වයං රැකියාවල නිරත වන කාන්තා පිරිසක් ද සිටිති. මේ හැරුණු කොට රැකියා විරහිත නමුත් රැකියාවක නිරත වීමට අපේක්ෂා කරන කාන්තා පිරිසක් ද වෙති.ගම්පහ දිස්ත්‍රික්කයේ මුළු ජනගහනය ලක්ෂ 21 කි. එහි පවුල් සංඛ්‍යාව 512,368 කි. මෙයින් 51% ක් එනම් 1,101,173 ක් කාන්තාවෝය. සමස්ත ජනගහනයෙන් 28% ක් 143,925 ක් සමෘද්ධිලාභීහුය. 2007 සංගණනයට අනුව ගම්පහ රැකියා විරහිත අනුපාතය 4.7% කි. මේ දැය සනසන ලිය අභිමන් වැඩ සටහන දොම්පේ ආසනය මුල් කරගෙන ආරම්භ විය. මෙහි පවුල් 34,793 ක් සිටින අතර එයින් 25% ක් සමෘද්ධි ආධාර ලබති. වර්තමානයේදී මෙම වැඩසටහන ගම්පහ දිස්ත්‍රික්කය පුරාම ක්‍රියාත්මක වෙමින් පවතී. ජීවනෝපාය අහිමිව අපේක්ෂා මිලිනව සිටින ගම්පහ කාන්තාවන්ට ආශිර්වාදයක් ලෙස දැය දිනවන ලිය අභිමන් වැඩසටහන යෝධ සවියක් බවට පත්වෙමින් තිබේ.ගම්පහ දිස්ත්‍රික්කයේ රැකියා විරහිත සෑම කාන්තාවක් සඳහා ම ඔවුන්ගේ දක්ෂතා මත ස්වයං රැකියාවක් හඳුන්වා දී ඒ තුළින් ඔවුන් සවිබල ගැන්වීමත්, ඔවුන්ගේ හැකියාවන්, කුසලතාවන් වර්ධනය කරමින් දැනුම, පුහුණුව, තාක්ෂණය ලබාදීමෙන් අනතුරුව ස්වයං රැකියාවකට යොමු ඛ්ලමත් දැය සනසන ලිය අභිමන් වැඩසටහනේ පරමාර්ථයයි.මේ වැඩසටහන ක්‍රියාත්මක වීම තුළ කාන්තාවන් විශාල ප්‍රමාණයකට සහන සැලසෙනු ඇත. ඔවුන්ගේ ආර්ථිකය ශක්තිමත් වී අභිමානයෙන් ජීවත්වීමට සුදුසු පරිසරයක් නිර්මාණය වනු ඇත.මෙවැනි වැඩසටහන් මඟින් කාන්තා දිරිය තවදුරටත් ඔප් නැංවිය හැකි බව ලිය අභිමනේ අදහසයි. එමඟින් ප්‍රතිලාභීන් තවදුරටත් ශක්තිමත් කළ හැකි වෙයි. ස්වෝත්සාහයෙන්ම නැඟී සිටීමට වෙර දරනා මෙවන් දිරිය කතුන් නියෝජනය කරනුයේ නොපසුබස්නා උත්සාහයෙන් යුත් ලාංකීය අනන්‍යතාවයයි.ඔවුනගේ සමාජ ආර්ථික ගැටලු හමුවේ තවදුරටත් ක්‍රියාත්මක වීම මෙහි අරමුණ වී ඇත. ඒ යහපත් හෙට දවසක් සඳහාය. මෙම වැඩසටහන ඉදිරියේදී බස්නාහිර පළාත තුළ ක්‍රියාත්මක කිරීමට අපේක්ෂිතය.ශ්‍රී ලංකා සමෘද්ධි සංවර්ධන අධිකාරිය මඟින් ක්‍රියාත්මක කෙරෙන මෙම වැඩසටහන මඟින් ගම්පහ දිස්ත්‍රික්කයේ සමෘද්ධිලාභී කාන්තාවන්ට ප්‍රතිඵල අත්කර දෙනු ඇතැයි අපේක්ෂා කෙරේ. බිම්මල් වගාව, කිරි ගව පාලනය, විසිතුරු පත්‍ර අපනයනය, ඇන්තුරියම් වගාව, ගෙවතු වගාව, මී මැසි පාලනය ආදි ස්වයං රැකියා කෘෂි අංශය, කර්මාන්ත අංශය, අලෙවි අංශය ආදි වශයෙන් කොටස් හතරකට බෙදා දැය සනසන ලිය අභිමන් වැඩසටහන ක්‍රියාත්මක කරන අතරම ඒ යටතේ අදාළ ප්‍රදේශවල පවුල්වල පෝෂණ තත්ත්වය ඉහළ නැංවීමේ වැඩපිළිවෙළක් ද ක්‍රියාත්මක කිරීමට නියමිතය.පළමු අදියර යටතේ ගම්පහ දිස්ත්‍රික්කයේ ආසන 13 ක රැකියා විරහිත කාන්තාවන් පිළිබඳ සමීක්ෂණයක් සිදු කර තොරතුරු එක් රැස් කර ගන්නා ලදී. එම තොරතුරුවලට අනුව කෘෂි කර්මාන්ත, සත්ත්ව පාලන, කර්මාන්ත සහ අලෙවි යනුවෙන් අංශ හතරක් හඳුනාගෙන ඒ යටතේ ඇඳුම් මැසීම, ඇන්තුරියම් මල් වගාව, බිම් මල් වගාව, ඕකිඩ් වගාව, වෙළෙඳාම, කිරි ගව පාලනය, ගෙවතු වගාව, මී මැසි පාලනය, එළවළු වගාව වශයෙන් වර්ගීකරණය කර එම තෝරාගත් අංශයන්ට අදාළ කාන්තාවන්ට අවශ්‍ය පුහුණුව හා ආධාර ලබාදීමට කටයුතු සම්පාදනය කරන ලදී.ගම්පහ ලිය අභිමන් පුහුණු වැඩසටහනකදී එහි සභාපතිනී නීතීඥ පුෂ්පා රාජපක්ෂ මහත්මිය එම වැඩසටහනට සහභාගීවූවන් සමඟ.ඇන්තූරියම් මල් වගාව සඳහා අවශ්‍ය උපදෙස් ලබාදීමේ වැඩමුළු කිහිපයක්ම දැනට පවත්වා ඇත. මේ එක් වැඩමුළුවකට තෝරා ගන්නා ලද කාන්තාවෝ තිස් පහක් පමණ සහභාගි වූහ. මුහුදු මට්ටමේ සිට අඩි 4000 ක් උසින් යුත් ප්‍රදේශ ඇන්තූරියම් වගාවට වඩාත් සුදුසු වන අතර ගම්පහ ඇතුළු දිස්ත්‍රික් 09 ක වගා කළ හැකිය. මේ වන විට ඇන්තූරියම් මල්වල ප්‍රධාන වෙළෙඳපොළ නෙදර්ලන්තය වන අතර මැලේසියාව, ජපානය, සිංගප්පූරුව, තායිලන්තය යන රටවලට ද අපනයනය කරනු ලබයි. එය ලිය අභිමන වැඩසටහනේ තවත් එක් ව්‍යාපෘතියකි. විදේශ විනිමය සහ රැකියා ජනනය කරන මාධ්‍යයක් ලෙස ඇන්තූරියම් වගාව ලංකාවට වැදගත් වී තිබේ.ගම්පහ දිස්ත්‍රික්කයේ ආසන 13 ක කලාප කිහිපයකට බෙදා කාන්තාවන් කණ්ඩායම් බැගින් සවිබල ගැන්වීම මෙම වැඩ සටහනෙහි අභිමතාර්ථයයි. ඒ අනුව මැහුම් කර්මාන්තය දිරි ගැන්වීම සඳහා එක් කලාපයකට මහන මැෂින් 10 ක් ලබා දී පුහුණු කාන්තාවන් 10 ක්, අර්ධ පුහුණුව ලත් කාන්තාවන් 10 ක් සහ පුහුණුව නොලත් කාන්තාවන් 10 ක් බැගින් තෝරා ගෙන ඔවුන්ට අවශ්‍ය පුහුණුව, ආධාර මෙන්ම වෙළෙඳපොළ සකසා දීමට ලිය අභිමන් වැඩ සටහනෙන් සිදු කරයි.බොහෝ ගැටලුවලට හේතුව දරිද්‍රතාවයයි. මෙම දුප්පත්කම ජයගත හැක්කේ ආර්ථික සංවර්ධනයෙන් පමණි.ශ්‍රී ලංකා ආර්ථිකය ශක්තිමත් කිරීම සඳහා කාන්තාවගේ දායකත්වය ලබා ගැනීමටත් ඔවුන්ගේ ජීවන තත්ත්වය සවිබල ගැන්වීම සඳහාත් බැසිල් රාජපක්ෂයන්ගේ මඟපෙන්වීම යටතේ සහ නීතිඥ පුෂ්පා රාජපක්ෂගේ නායකත්වය යටතේ ගම්පහ දිස්ත්‍රික්කයේ දැන් ක්‍රියාත්මක වන ලිය අභිමන් ඉදිරියේදී පියවර දස දහසක් ඉදිරියට යනු ඇත.ගැහැනිය පුංචි සුළඟටත් නැවෙන බවට කියමනක් ඇත. එහෙත් ඇය විශාල කුනාටුවකින් හෝ නොසැලේ බට පඳුරක් මෙනි. නම්‍යශීලීය. දරා ගැනීමේ හැකියාව ඉහළය. ඕනෑම අභියෝගයකට සූදානම්ය. ඒ සඳහා ගම්පහ දිස්ත්‍රික් කාන්තාවන්ට මඟ පෙන්වන පෙර ගමන්කරුවකු බවට ලිය අභිමන් වැඩසටහන පත්ව තිබේ.ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post></root>