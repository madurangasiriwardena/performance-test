<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107168</link>
    <topic>ගුවන් හමුදා අන්තර් ඒකක පාපැදි තරග හෙට</topic>
    <author/>
    <content>ශ්‍රී ලංකා ගුවන් හමුදාව විසින් වාර්ෂිකව පවත්වනු ලබන අන්තර් ඒකක පාපැදි සූරතාවලිය හෙට (17) විහාරමහා දේවි වටරවුමේදී පැවැත්වේ. ‘මොරිස් කුමාරවේල්’ ක්‍රයිටේරියම් අනුස්මරණ කුසලාන කාන්තා / පිරිමි වශයෙන් තරග දෙකක් ද එදින පැවැත්වේ.1960දී රෝමයේ පැවැති ඔලිම්පික් තරගාවලියට සහභාගී වූ ශ්‍රී ලාංකික පාපැදි සූරයා වූ මොරිස් කුමාරවේල් එවකට ශ්‍රී ලංකා ගුවන් හමුදාව සහ විංග් වීල් පාපැදි ක්‍රීඩා සමාජය නියෝජනය කළ අතර 7වරක් ලංකා සවාරිය දිනු ඔහු අනුස්මරණය කිරීම උදෙසා කුසලානය පිරිනැමෙනු ඇත.අන්තර් ඒකක පාපැදි කණ්ඩායම් කාලය මැනීමේ තරගය කාන්තා/පිරිමි තරග දෙකක් පෙරවරු 8.00 ආරම්භ වන අතර මොරිස් කුමාරවේල් ක්‍රයිටේරියම් අනුස්මරණ කුසලාන කාන්තා තරගය පෙරවරු 11.00ට ආරම්භ වේ. වට 11කින් යුත් මේ කාන්තා තරගයට ශ්‍රි ලංකාවේ ප්‍රවීණ පාපැදි සූරියන්ගේ සහභාගීත්වය සිදුවේ.පිරිමි තරග පස්වරු 2.00 ආරම්භ වන අතර එය වට කින් සමන්විතය. ජ්‍යෙෂ්ඨ හා වයස අවුරුදු 23න් පහළ බලපත්‍රලාභි ක්‍රීඩකයන් 75දෙනෙකු පමණ සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107169</link>
    <topic>ජනපති උපදේශක හේමසිරිආසියා ඔලිම්පික් උප සභාපති වෙයි</topic>
    <author/>
    <content>ජපානයේ ටෝකියෝ නුවර පැවැති ආසියානු ඔලිම්පික් කවුන්සිලයේ මහා සභාවේදී ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා ආසියානු ඔලිම්පික් උප සභාපතිවරයෙකු ලෙස නිතරගයෙන් තේරී පත් විය. එයට අමතරව සම්බන්ධීකරණ කමිටු සාමාජිකයෙකු ලෙසද නම් කර තිබේ.ජනාධිපති උපදේශකවරයෙකු ලෙස කටයුතු කරන හේමසිරි ප්‍රනාන්දු මහතා පොදු රාජ්‍ය මණ්ඩලීය ක්‍රීඩා සම්මේලනයේ දකුණු ආසියානු කලාපයේ උප සභාපතිවරයාද වෙයි.පොදු රාජ්‍ය මණ්ඩලීය ක්‍රීඩා සම්මේලනයේ හා ආසියානු ඔලිම්පික් කමිටුවේ ප්‍රධාන තනතුරු 2 ක් හොබවන හේමසිරි මහතා තැපැල් අමාත්‍යාංශයේ ලේකම්වරයාද වේ.ටෝකියෝ නුවර ඊයේ නිමා වු ආසියානු ඔලිම්පික් කවුන්සිලයේ මහ සභාවෙන් අනතුරුව හේමසිරි මහතා අද ශ්‍රී ලංකාවට පැමිණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s11071610</link>
    <topic>ගම්පහ පිහිනුම් තරග අද සිට</topic>
    <author>මල්වාන සමූහ හා ගම්පහ මධ්‍යම සමූහ</author>
    <content>ගම්පහ රිජන්ට් ජාත්‍යන්තර පාසල මගින් අටවන වරටත් මෙහෙයවනු ලබන ගම්පහ දිස්ත්‍රික් පිහිනුම් තරගාවලිය අද (16) හා හෙට (17) එම පාසල් පිහිනුම් තටාංගණයේදී පැවැත්වේ.මෙහි ප්‍රධාන ආරාධිත අමුත්තා වන්නේ 2010 වසරේ පොදු රාජ්‍ය මණ්ඩලයීය ක්‍රීඩා උළෙල නියෝජනය කළ ශ්‍රී ලංකා පිහිනුම් සූර මැතිව් අබේසිංහ මහතාය.ගම්පහ දිස්ත්‍රික්කයේ පාසල් 40කින් පිහිනුම් ක්‍රීඩක ක්‍රීඩිකාවන් 600 දෙනෙක් මේ පිහිනුම් තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s11071611</link>
    <topic>අන්තර් විශ්වවිද්‍යාල වොලිබෝල් සූරතා රුහුණ හා කැලණිය දිනා ගනිති</topic>
    <author>ප්‍රියාන් ද සිල්වාමාතර ක්‍රීඩාජයා වික්‍රම සුරේන්ද්‍ර මාතර විශේෂ</author>
    <content>රුහුණු විශ්වවිද්‍යාලයේ ශාරිරීක අධ්‍යාපන අංශය සංවිධානය කළ අන්තර් විශ්වවිද්‍යාල වොලිබෝල් පිරිමි හා කාන්තා සූරතා දිනාගැනීමට රුහුණු විශ්වවිද්‍යාලය හා කැලණිය විශ්වවිද්‍යාලය සමත් වූහ.සබරගමුව විශ්වවිද්‍යාලයත් රජරට විශ්වවිද්‍යාලයත් 3-0ක් ලෙස අවසාන තරගවලදී පරාජයට පත් වූ අතර කොළඹ විශ්වවිද්‍යාලයීය කාන්තා හා පිරිමි කණ්ඩායම් තෙවන ස්ථානයට පත්වූහ.ජයග්‍රාහී රුහුණු විශ්වවිද්‍යාල පිරිමි පිල කලිදු ලියනගේ මෙහෙයවූ අතර ආරි සිරිවර්ධන කැලණිය විශ්වවිද්‍යාල කාන්තා පිල මෙහෙයවීය.රුහුණු විශ්වවිද්‍යාලයේ නියෝජ්‍ය උප කුලපති මහාචාර්ය ගාමිණි සේනානායක මහතා ජය සංකේත ප්‍රදානය කිරීමට එක්විය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s11071613</link>
    <topic>පොලිස් අන්තර් කොට්ඨාස වෙඩි තැබීමේසූරතාව විශේෂ කාර්ය බළකායට</topic>
    <author/>
    <content>2011 පොලිස් අන්තර් කොට්ඨාස වෙඩි තැබීමේ තරගාවලියේ සූරතාව විශේෂ කාර්ය බලකාය හිමිකර ගත්තේය. ශ්‍රී ලංකා පොලිස් දෙපාර්තමේන්තුව මෙහෙයවූ මෙම තරගාවලිය විශේෂ කාර්ය බලකාය අණදෙන නිලධාරි ආර්.ඩබ්ලිව්.එම්.සී. රණවන මහතාගේ මූලිකත්වයෙන් විශේෂ කාර්ය බලකා පුහුණු පාසලේ වෙඩිතලාවේදී පසුගිය දා පැවැත්වුණි.පොලිස් කොට්ඨාස 28ක ක්‍රීඩක ක්‍රීඩිකාවන් 288 දෙනෙක් සහභාගී වූ මේ තරගාවලියේ ත්‍යාග ප්‍රදානෝත්සවයට විශේෂ කාර්ය බලකාය පුහුණු මූලස්ථානයේ අධ්‍යක්ෂ ජ්‍යෙෂ්ඨ පොලිස් අධිකාරි ජේ.කේ. නානායක්කාර, පොලිස් අධිකාරි රොහාන් සිල්වා, පොලිස් අධිකාරි වල්ගම, විශ්‍රාමලත් පොලිස් අධිකාරි ගුරුගේ, පොලිස් විද්‍යාලයේ සහකාර පොලිස් අධිකාරි සෝමරත්න, පොලිස් ක්‍රීඩා කොට්ඨාසයේ සහකාර පොලිස් අධිකාරී එච්.එච්. චූලසිරි යන මහත්වරු සහභාගී වූහ.තරගාවලියේදී විශේෂ කාර්ය බලකාය හිමිකරගත් ජයග්‍රහණ මෙසේය.දක්ෂතම පිස්තෝල අවි වෙඩි තබන්නා (පිරිමි)එම්.බී.එම්.ජේ.එස්. බණ්ඩාර (දෙවන ස්ථානය)දක්ෂතම ටී 56 අවි වෙඩි තබන්නා (කාන්තා)නිරෝෂා (ප්‍රථම ස්ථානය) ශ්‍යාමලී (තුන්වන ස්ථානය)දක්ෂතම ටී 56 අවි වෙඩි තබන්නා (පිරිමි)එන්.ඩබ්ලිව්.පී.ටී.අයි.එන්. නානායක්කාර (ප්‍රථම ස්ථානය) ෂියාම් (තුන්වන ස්ථානය)තරගාවලියේ දක්ෂතම ක්‍රීඩිකාවන්ශ්‍යාමලී (දෙවන ස්ථානය) අයේෂා (තුන්වන ස්ථානය)සමස්ත තරගාවලියේ දක්ෂතම ක්‍රීඩකයන්එන්.ඩබ්ලිව්.පී.ටී.අයි.එන්. නානායක්කාර (දෙවන ස්ථානය) එම්.බී.එම්.ජේ.එස්. බණ්ඩාර (තුන්වන ස්ථානය)සමස්ත තරගාවලියේ දක්ෂතම කණ්ඩායම (කාන්තා) –ප්‍රථම මංජුලා, මහගෙදර, ශ්‍යාමලී, අයේෂා, නිරෝෂාසමස්ත තරගාවලියේ දක්ෂතම කණ්ඩායම (පිරිමි) – ප්‍රථම -එම්.බී.එම්.ජේ.එස්. බණ්ඩාර, එන්.ඩබ්ලිව් .පී.ටී.අයි .පී.එන්. නානායක්කාර, විජේසිංහ, කරුණාරත්න, වීරකෝන්සමස්ත තරගාවලියේ දක්ෂතම කණ්ඩායම (පිරිමි) - දෙවන ස්ථානය බී. කණ්ඩායමඩබ්ලිව්.එම්. ආනන්ද, නිහාල්, දිසානායක, ෂියාම්, ප්‍රියන්ත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s11071614</link>
    <topic>විදේශ සේවා නියුක්ති කාර්යාංශ කණ්ඩායමට උපහාර පිරිනැමීම.</topic>
    <author/>
    <content>2011 මන්චී ජාතික වොලිබෝල් තරගාවලියේ සුපර්ලීග් වටයේ කාන්තා ජාතික සූරතාව දිනාගත් ශ්‍රී ලංකා විදේශ සේවා නියුක්ති කාර්යාංශ කණ්ඩායමට උපහාර පිරිනැමීම විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතාගේ ප්‍රධානත්වයෙන් පසුගියදා සිදුකෙරිණි. ඇමැතිවරයා එහිදී ක්‍රීඩිකාවකට මුදල් ත්‍යාගයක් පිරිනැමූ අයුරු. විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා ද මෙහි වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=f1107161</link>
    <topic>ඉන්ධන මිලදී ගන්නබිය වන්න එපා</topic>
    <author>සටහන සුභාෂිණී සේනානායක</author>
    <content>තත්ත්වයෙන් බාල ඉන්ධන තොගයක් ගෙන්වීමෙන් රටේ ඇති වූ ආන්දෝලනය, ඉදිරියේ දී පැවැත්වීමට නියමිත පළාත් පාලන මැතිවරණය හා විපක්‍ෂයේ සටන් පාඨවලට රජය ප්‍රතිචාර දක්වන්නේ කෙසේද? යන්න පිළිබඳ ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා සමඟ කළ සාකච්ඡාවකි.* බාල වර්ගයේ ඉන්ධන තොගයක් මිලදී ගැනීම පිළිබඳ පසුගියදා රටේ විශාල කතා බහක් ඇති වුණා. මේ පිළිබඳ විෂය භාර ඇමැතිවරයා ලෙස ඔබ පවසන්නේ කුමක් ද?ප්‍රමිතියෙන් තොර බවට චෝදනා එල්ල වූ ඉන්ධන ටොන් 20000 ගෙන්වීමේ ක්‍රියාවලිය පිළිබඳ පරීක්‍ෂණ පවත්වන්න අමාත්‍යංශ මට්ටමින් කමිටුවක් පත් කළා.වෙනත් අමාත්‍යංශයක ලේකම්වරයකුගේ ප්‍රධානත්වයෙන්, රසායන විද්‍යාඥයකු වන, හිටපු පිරිපහදු කළමනාකරුවකුගේ සහ අලෙවි ක්‍ෂෙත්‍රයේ ප්‍රවීණයෙකුගෙන් සමන්විත මේ කමිටුව විධිමත් පරීක්‍ෂණයක් සිදු කරනවා.ඒ වගේම මේ වනවිට ගැටලුවට ලක් වූ ඉන්ධන තොග නැවත කොළොන්නාව තෙල් ගබඩා සංකීර්ණයට ගෙන්වා අවසන්. මේ වනවිට වෙළෙඳ පොළට අලුත් ඉන්ධන තොග ලබා දී තිබෙනවා. ඉන්ධන පාරිභෝගිකයන් ඉන්ධන මිලදී ගැනීමේ දී කිසිදු බියක් ඇති කරගත යුතු නැහැ.* මේ ඉන්ධන තොග මිලදී ගැනීම සඳහා අනුමැතිය ලැබී නැති බවත්, විෂය භාර අමාත්‍යවරයා ලෙස ඔබ වගකිව යුතු බවත් විපක්‍ෂය කියනවා. අමාත්‍ය ධුරයෙන් ඔබ ඉවත් විය යුතු බවට ද එ.ජා.ප මහ ලේකම් තිස්ස අත්තනායක මහතා ප්‍රකාශ කළා. මේ පිළිබඳ ඔබේ අදහස මොකක් ද?තෙල් සංස්ථාව ඉන්ධන මිලදී ගැනීම සිදු කරන්නේ ප්‍රසම්පාදන කමිටුව හරහා යි. මේ කමිටුව අමාත්‍යංශයට කිසිදු බලපෑමක් සිදු කරන්නේ නැහැ. කොළොන්නාව තෙල් පිරිපහදුවේ හදිසියේ ඇති වූ කාර්මික දෝෂයක් නිසා ජුනි 18 – 28 දක්වා දින 10 ක් තෙල් නිෂ්පාදනය කිරීමට නොහැකි වුණා.ප්‍රසම්පාදන කමිටුව මඟින් ජුලි මාසයේ දී තෙල් මිලදී ගැනීම සඳහා කළ ටෙන්ඩර් කැඳවීමට ඉදිරිපත් වුණේ එකම ටෙන්ඩර්කරුවකු පමණයි. එහි තිබූ යම් අඩු පාඩුවක් නිසා කමිටුව එම ටෙන්ඩරය ප්‍රතික්ෂේප කළා. කමිටුව මගින් ඉන් පසු කැඳවූ ටෙන්ඩරය ලබාගත් සැපයුම්කරු අපට නිශ්චිත දිනට තෙල් ලබාදීමට නොහැකි බව කිව්වා.ඒ නිසා තමයි වෙනත් සමාගමකින් තෙල් ටොන් 20,000ක් මිලදී ගැනීමට ක්‍රියා කර තිබුණේ. මා මෙරට නොසිටි දින 05 ක් තුළ එම තෙල් මෙට්‍රික් ටොන් 20,000 න් 17000 ක් පමණ නිකුත් වී තිබුණා.තෙල් පිළිබඳ පැමිණිලි ලැබීමත් සමඟ එම තෙල් වෙළෙඳ පොළෙන් ඉවත් කරන ලෙසට මා නියෝග කළා. ජුලි 01 දා සිට වෙළෙඳ පොළේ තිබෙන්නේ අලුතින් ආනයනය කළ තෙල්. මුතුරාජවෙලින් නිකුත් කරන තෙල්වල කිසිදු ප්‍රශ්නයක් නැහැ. ඒ පිළිබඳ අපි පූර්ණ පරීක්‍ෂණ කර තිබෙනවා.තිස්ස අත්තනායක මහතා පවසන පරිදි මා තනතුරින් ඉවත් වන බවට කිසිදු ප්‍රකාශයක් සිදු කළේ නැහැ. එජාපය මොනවා හෝ ප්‍රශ්නයක් හොය හොයා ඉන්නේ. මෙයට පෙරත් බාල වර්ගයේ ඉන්ධන නැවක් අපි හරවා ඇරියා. කිසිදු ගෙවීමක් කළේ නැහැ. මෙවරත් අපි ඔවුන්ට ගෙවීම් කරන්නේ නැහැ.එජාපය කවදත් පොඩි දෙයක් ලොකු කරන් කතා කරන්න හරිම දක්‍ෂයි. මැතිවරණයකින් ජයගන්න බැරි එජාපය මේ වගේ දේකින්වත් වාසි ගන්න සූදානම් වෙන එක පුදුමයක් නොවෙයි. ජනතාව ඒකරාශි කරගන්න බැරි එජාපය රජය කරන හොඳ වැඩ කිසි දෙයක් දකින්නේ නැහැ.* පළාත් පාලන මැතිවරණය ලබන 23 දා පැවැත්වීමට කටයුතු සූදානම් වෙනවා. මේ සඳහා නිදහස් සන්ධානයේ ඉදිරි වැඩපිළිවෙළ කුමක් ද?මේ පළාත් පාලන ආයතන බහුතරයක ජයග්‍රහණය එ.ජ.නි සන්ධානය ලබා ගන්නවා. මෙහි අසීරු තත්ත්වයක් අපට ඇත්තේ නැහැ. මේ රජය පිළිබඳ ජනතාවට පැහැදිලි විශ්වාසයක් තිබෙනවා. මේ නිසා අපි ජයග්‍රහණය කරනවා.* මැතිවරණයට සූදානම් වෙන මොහොතේ එජාපයත්, ජනතා විමුක්ති පෙරමුණත් තැන තැන උද්ඝෝෂණ සූදානම් කරලා ජනතාව පාරට බස්සන්න සූදානම් වෙනවා. මෙය මැතිවරණයට අවාසියක් වේවි ද?මං හිතන්නේ ජනතාව පාරට බස්සනවා කියන්නේ, ඒ අය වටේ හැමදාම ඉන්න අය තමයි. මීට පෙර තිබුණු පළාත් පාලන මැතිවරණවලදීත් ජනතාව පාරට බැස්සවීම ඒ අය කළා. ඒ වෙලාවේ සටන් පාඨය වුණේ බඩු මිල වැඩි වීම. මෙවර සටන් පාඨයට ගෙන තිබෙන්නේ නිදහස් වෙළෙඳ කලාපයේ සිදුවූ උද්ඝෝෂණය සම්බන්ධව සහ ඉන් පසුව ඇති වූ සිද්ධිය සහ ඉන්ධන ජලය සමඟ මිශ්‍ර වී ඇතැයි කියන සිද්ධීන්.මේ තත්ත්වයන් මේ පළාත් පාලන මැතිවරණයට බලපෑමක් වෙයි කියා මම හිතන්නේ නැහැ. මේ ආයතන 67 න් අති බහුතරයක් සන්ධානය ජයග්‍රහණය කරනවා. අපි මෙවරත් පෙන්නනවා ඒ අයගේ සටන් පාඨවලට මේ රටේ ජනතාව රැවටෙන්නේ නැහැයි කියලා.* පෞද්ගලික අංශයට විශ්‍රාම වැටුපක් ලබා දෙන්න ආණ්ඩුව කටයුතු කරද්දී, විපක්‍ෂය එය කඩාකප්පල් කළා කියලා රජය කියනවා. වෙළෙඳ කලාපයේ උද්ඝෝෂණයේ දී පොලිස් වෙඩි පහරින් තරුණයකු මිය ගියා. මේ තත්ත්වය රජයට විශාල අවාසියක් නේද?පෞද්ගලික අංශ විශ්‍රාම වැටුප පිළිබඳ රජය කළ දැනුවත් කිරීම ප්‍රමාණවත් වූයේ නැහැ. එය එක කාරණයක්. අනෙක් කාරණය තමයි පෞද්ගලික අංශයේ වර්ග කීපයක් ඉන්නවා. ඉන් එක් සුවිශේෂී වර්ගයක් තමයි නිදහස් වෙළෙඳ කලාපයේ සේවය කරන සේවකයෝ. මින් අති බහුතරයක් කාන්තා පක්‍ෂය. තිබෙන තොරතුරුවලට අනුව මින් අති බහුතරයක් වසර 5 කට වඩා සේවය කරන්නේ නැහැ. එවිට මෙවැනි විශ්‍රාම වැටුපකට ඒ අය අයිති වෙන්නේ නැහැ. මේ නිසා මෙවැනි විශ්‍රාම වැටුපකට ඒ අය විරුද්ධ වෙන්න පුළුවන්. ඒ වගේමයි විශ්‍රාම වැටුප සම්බන්ධයෙන් ප්‍රචාරය කළ වැරැදි මත නිසාත් ඒ අය විරුද්ධ වෙන්න පුළුවන්. මේ සිද්ධිය තුළින් විශේෂයෙන්ම දේශපාලන වාසි ලබා ගන්න දේශපාලන පක්‍ෂ උත්සාහ කළා. ඒක අපි මුලින් පවා දුටුවා.උදාහරණයක් ලෙස කියනවා නම් අරලියගහ මන්දිරයට ශිෂ්‍ය බල මණ්ඩලයේ භික්‍ෂුන් වහන්සේලා ආවාම, ඒ අයගේ ඉල්ලීම් මොනවා ද? තියෙන ප්‍රශ්න මොනවාද? කියලාවත් සන්නිවේදනය කරගන්න බැරි වුණා.වසර 25 කට වැඩි කාලයක් මේ රටේ පාරක උද්ඝෝෂණයක් තියා සටන් පාඨයක් වත් කියාගන්න බැරි තත්ත්වයක් තිබුණත්, අද උද්ඝෝෂණ කරන්න අවස්ථාව සලසලා දුන්නේ මහින්ද රාජපක්‍ෂ ජනාධිපතිතුමාගේ රජය බව මෙතනදි විපක්‍ෂය මතක තියාගත යුතුයි.දැන් නැවත වතාවක් 88, 89 යුගයකට, නැත්නම් සමහර මැද පෙරදිග රටවල මතුවී ඇති තත්ත්වයන් නැවත මේ රට තුළ නිර්මාණය කිරීමට විදේශ බලවේග බලා සිටිනවා. ඒ අයට අවශ්‍ය පරිසරය මේ රටේ ඇතැම් අය නිකන් කර දෙනවා. ඒ බව මේ රටේ බුද්ධිමත් ජනතාව දැනුවත්ව තමයි ඉන්නේ.* රජය විශ්‍රාම වැටුප් යෝජනාව ඉවත් කර ගත්තේ ජ.වි.පෙ බලපෑම් නිසා බව ජ.වි.පෙ නායකයන් කියනවා. මෙය ඇත්තක් ද?ජ.වි.පෙ එම ප්‍රකාශය හරහා ව්‍යංගයෙන් පිළිගෙන තිබෙනවා කටුනායක සිද්ධිය පිටුපස ඒ අය ඉන්න බව. ජ.වි.පෙ රජයට චෝදනා කරනවා රටේ ප්‍රජාතන්ත්‍රවාදය නැහැ. ජන මතයට ඇහුම්කන් දෙන්නේ නැහැයි කියා. ඔවුන් ගේ කියමන කුමක් වුවත් මේ විශ්‍රාම වැටුප් පනත ජනතා උද්ඝෝෂණ මැද නතර කිරීම තුළ ජනමතයට ඇහුම්කන් දෙන රජයක් ඇති බව ජනතාව ට සන්නිවේදනය වෙනවා. ජ.වි.පෙ සිදුකරන මේ ප්‍රකාශ රජයට වාසියක් මිස අවාසියක් නොවෙයි.* මානුෂීය මෙහෙයුම සමයේ රුසියාව අප රටට විශාල සහායක් දැක්වුවා. ඔබ රුසියානු මිත්‍රත්ව සංගමයේ සභාපතිවරයා ලෙස දෙරට අතර ඉදිරි සම්බන්ධතා පිළිබඳ ගන්නා ක්‍රියා මාර්ග මොනවා ද?ආරක්‍ෂක මණ්ඩලය හා මානව හිමිකම් සමුළුවේ දී රුසියාව කිසිදු පැකිලීමකින් තොරව ඍජුව අප රට වෙනුවෙන් පෙනී සිටියා. දීර්ඝ කාලයක් තිස්සේම රුසියාව අපේ මිත්‍ර රටක්. අප මේ සංගමය හරහා කරන්නේ මේ බැඳීම් තවදුරටත් ශක්තිමත් කිරීම යි.2010 වසරේ ජනාධිපතිතුමාට රුසියාවේ මොස්කව් විශ්වවිද්‍යාලය මගින් ආචාර්ය උපාධියක් පිරිනැමුවා. අප රටේ පාර්ලිමේන්තු කණ්ඩායම පවා දෙරට අතර මිත්‍රත්වය ශක්තිමත් කරවීමට කටයුතු කරනවා.* චැනල් 4 වීඩියෝ පටය සහ ජාත්‍යන්තරය එල්ල කරන චෝදනා පිළිබඳ රජය දක්වන ප්‍රතිචාර මොනවා ද?මේ වනවිටත් චැනල් 4 නාලිකාව ශ්‍රී ලංකාවට හිතා මතා මඩ ගැසීමට මෙම වීඩියෝ පටය නිර්මාණය කළ බව ලෝකයම දැනගෙන ඉවරයි.මේ සිද්ධිය සම්බන්ධයෙන් නඩු පවරා විශාල වන්දි මුදලක් ලබා ගන්නා ලෙස මේ වනවිටත් විදේශ රටවල් රැසකින් ඉල්ලීම් කර තිබෙනවා.ලක්‍ෂ 03 ක් දෙමළ ජනතාව මානුෂීය මෙහෙයුමෙන් මුදාගෙන, 7000 ක් පමණ එල්.ටී.ටී.ඊ කොටි ත්‍රස්තවාදීන් පවා මේ වනවිට පුනරුත්ථාපනය කර සමාජගත කොට අවසන්. මෙතරම් විශාල මුදල් ප්‍රමාණයක් වැය කරමින් විවිධ කටයුතු සිදු කරද්දී, මෙම චෝදනා බොරු බව ඔප්පු කිරීම පවා අවශ්‍ය නැහැ. ඒත් රජයක් ලෙස අවශ්‍ය නීති ක්‍රියාමාර්ග අපි මේ වනවිට ගෙන අවසන්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=f1107162</link>
    <topic>ජනතා හිතවාදී රජරට නායකයා</topic>
    <author>ගාමිණී ජයසිංහ</author>
    <content>දිවංගත මෛත්‍රීපාල සේනානායක මහතාගේ 95 වැනි ජන්ම දින සැමරුම මේ මස 17 වනදාට යෙදී තිබේ. මේ ඒ නිමිත්තෙන් පළවන ලිපියකි.මෙරට පාර්ලිමේන්තු ඉතිහාසයේ මෙතෙක් කිසිදු මැතිවරණයක දී පරාජය නොවී එකම පාර්ලිමේන්තු අසුන (මැදවච්චිය) නොකඩවා වසර 47 ක් නියෝජනය කර ලෝක වාර්තාවකට හිමිකම් කියමින් ‘’රජරට නායක’’ යන ජනතාවගේ හදවත් තුළින්ම මතු වූ විරුදාවලී නාමයෙන් පිදුම් ලැබූ කෘතහස්ත දේශපාලඥයකු වූ මෛත්‍රීපාල සේනානායක මහතා 1916 ජූලි මස 17 වෙනි දින අනුරාධපුර දිස්ත්‍රික්කයේ ඈත පිටිසර කුංචුට්ටු කෝරළයේ කිවුලේකඩ ගම්පියසේ දී මෙලොව එළිය දුටුවේය.ගමේ පාසලෙන් මූලික අධ්‍යාපනය හැදෑරු සේනානායක මහතා ඉන් අනතුරුව අනුරාධපුර ශාන්ත ජෝෂප් විද්‍යාලය, යාපනය ශාන්ත ජෝන් විද්‍යාලය හා කොළඹ නාලන්ද යන විද්‍යාලයන්ගෙන් අධ්‍යාපනය ලැබීය.පසුව කොළඹ කාර්මික විද්‍යාලයෙන් උසස් අධ්‍යාපනයට පිවිසි සේනානායක මහතා 1940 වසරේ ගොවිකම් නිලධාරියකු වශයෙන් කැකිරාවට පත්වීමක් ලැබුවේය. එවකට ගොවිකම් පිළිබඳ අමාත්‍ය ධුරය දැරූ ඩී. එස්. සේනානායක මහතාට මෛත්‍රීගේ ජනපි‍්‍රයත්වය හා වැඩ කිරීමේ හැකියාව පිළිබඳ දැනගන්නට ලැබිණ. එහි ප්‍රතිඵලයක් ලෙස 1943 දී ගොවිකම් දියුණු කිරීම සඳහා අනුරාධපුරය මූලික කරගෙන ගොඩනැඟූ වැඩසටහනේ නායකත්වය එතුමාට හිමිවිය.1940-47 කාලය තුළ රටේ දේශපාලන ව්‍යුහයේ ඇති වූ යම් යම් නොසන්සුන්කාරී වාතාවරණයට අනුව බෙදී වෙන්වුණු මැදවච්චිය ආසනය සඳහා මෛත්‍රීපාල සේනානායක සුදුසු යැයි ඩී. එස්. සේනානායක මහතාගේ මතය විය.ඒ අනුව 1947 අප්‍රේල් මස රජයේ සේවයෙන් ඉල්ලා අස් වූ මෛත්‍රි 1947 සැප්තැම්බර් 13 දින මැදවච්චිය ආසනයේ මන්ත්‍රීවරයා ලෙස තේරී පත් විය.එදා රදළ පැලැන්තියට පමණක් සීමා වී තිබූ දේශපාලන නායකත්වය හා ජනතා නියෝජනය හිමිකරගත් මෙම අසහාය ගොවි පුත්‍රයා 1947 සිට 1977 දක්වා කාලය තුළ පැවැත්වූ මහ මැතිවරණවලදී තමා නියෝජනය කළ මැදවච්චිය ආසනය ජයග්‍රහණය කළේය.හාල් සහ සීනි මිල ඉහළ නැංවීමට 1952 පැවති රජය පියවර ගැනීම හේතුවෙන් තමා දැරූ නියෝජ්‍ය අමාත්‍ය පදවියෙන් හා එක්සත් ජාතික පක්ෂයෙන් ඉල්ලා අස් වූ මෛත්‍රීපාල සේනානායක මහතා 1955 ජූනි මාසයේ දී ශ්‍රී ලංකා නිදහස් පක්ෂයට එක් විය. අනතුරුව 1956 අප්‍රේල් මහ මැතිවරණයෙන් නැවතත් මැදවච්චිය මන්ත්‍රී ධුරය හිමිකර ගත්තේය.එමෙන්ම එස්. ඩබ්ලිව්. ආර්. ඩී. බණ්ඩාරනායක අගමැතිතුමන්ගේ රජයේ ගමනාගමන හා වැඩ පිළිබඳ ඇමැතිවරයා බවට පත්වෙමින් තවත් පියවරක් ඉදිරියට තැබුවේය.බණ්ඩාරනායක අගමැතිතුමාගේ හදිසි අභාවයෙන් පසු අගමැති තනතුරට පත්වූ විජයානන්ද දහනායක මහතා විසින් තවත් ශ්‍රී ලංකා නිදහස් පක්ෂයේ ඇමැතිවරු පස් දෙනෙකු ද සමඟ මෙතුමා ඇමැති මණ්ඩලයෙන් ඉවත් කරනු ලැබීය.1960 ජනවාරි මස ශ්‍රී ලංකා නිදහස් පක්ෂයේ උප සභපති ධුරයෙන් පිදුම් ලැබූ මෛත්‍රී 1960 මාර්තු මැතිවරණයෙන් ශ්‍රී ලනිප පරාජයට පත්වුවද තම මැදවච්චිය ආසනය රැක ගැනීමට සමත් වෙයි. එම වසරේ අප්‍රේල් මස ඒ මහතා විරුද්ධ පක්ෂයේ ප්‍රධාන සංවිධායක ලෙසද තේරී පත් වේ.1960 ජූලි මැතිවරණයෙන් පසු සිරිමාවෝ බණ්ඩාරනායක මැතිණියගේ රජයේ කර්මාන්ත, ස්වදේශ කටයුතු සහ සංස්කෘතික කටයුතු ඇමැතිවරයා ලෙස පත්කරනු ලැබීය.තවද 1963 දී සිරිමාවෝ අගමැතිනියගේ රජයේ සංශෝධිත ඇමැති මණ්ඩලයේ වෙළෙඳ සහ කර්මාන්ත, ඇමැතිවරයා වශයෙන් පත් වී ශ්‍රී ලංකා වානේ සංස්ථාව, ශ්‍රී ලංකා ටයර් සංස්ථාව, ශ්‍රී ලංකා ලෝහ භාණ්ඩ සංස්ථාව, පිටි සංස්ථාව සහ රාජ්‍ය ඉංජිනේරු සංස්ථාව පිහිටුවීමට පුරෝගාමීව කටයුතු කළේය.රජරට ප්‍රදේශය කෘෂිකර්මයෙන් පෝෂණය කිරීම සඳහා සේනානායක මහතාගේ ප්‍රථම ජල යෝජනා ක්‍රමය වූයේ මහකනඳරා ව්‍යාපෘතියයි. වැව් 60 කින් පමණ ගලා එන අතිරික්ත ජලය මහ කනඳරාවැවට යොමු කර ඉන් අක්කර දහසකට වඩා අස්වැදීම ඔහුගේ අරමුණ විය.එමෙන්ම පදවිය යෝජනා ක්‍රමය අරඹා ඉඩම් ලබාදී නව ගොවි පවුල් රාශියක් පදිංචි කරවා ඔවුන්ට අවශ්‍ය අනෙකුත් යටිතල පහසුකම් ලබාදීමට ද කටයුතු කළේය.උතුර, උතුරු මැද හා නැඟෙනහිර ජනතාවගේ ජල පිපාසය සංසිඳවීම එතුමන්ගේ එකම සිහිනය වූ බැවින් 1970 - 77 රජයේ වාරිමාර්ග අමාත්‍යවරයා ලෙස මොරගහකන්ද ජලාශයේ රන් දියවර එම ප්‍රදේශ කරා රැගෙන යාමේ මූලික අදියර ලෙස පොල්ගොල්ල අමුණ, උකුවෙල යෝධ උමඟ හා බෝවතැන්න ජලාශයේ ඉදිකිරීම් කටයුතු ආරම්භ කෙරිණි. එතුමන්ගේ සිහිනය සැබෑ කරමින්, මොරගහකන්ද ජලාශයේ ඉදිකිරීම් කටයුතු ආරම්භ කර තිබීම මෛත්‍රීපාල සේනානායකයන්ට කරනු ලබන ගෞරවණීය උපහාරයකි. රජරට සරු කරන්නට මහවැලිය යොදා ගැනීමේ මහා කර්තව්‍යය ප්‍රථමයෙන්ම දියත් කළේ මෛත්‍රීපාල සේනානායක මහතාගේ අප්‍රතිහත ධෛර්යය හා මහත් කැපවීම හේතුවෙනි. එහි ප්‍රතිඵලයක් ලෙස 1976 වසරේ සිට මහවැලි දියවර රජරටට ගලා එයි.වාහල්කඩ වැව ප්‍රතිසංස්කරණය ඔහු උරදුන් තවත් ශ්‍රේෂ්ඨ කාර්යයකි. ලංකාවේ උතුරු දෙසට ජනතා ව්‍යාප්තිය ඇති කිරීමටද උඩරට පළාත් හා දකුණු පළාත්වල ඇති ජනගහන පීඩනය ලිහිල් කර එම පළාත්වල ගොවි ජනතාව උතුරේ මෙකී යෝජනා ක්‍රම යටතේ ඇති ඉඩම්වල පදිංචි කිරීමේ සත්කාර්යයද සිදු කළේය.එමෙන්ම රජරට පිහිටි රාජාංගණ මහා ව්‍යාපාරයට ද ඔහුගේ ආශිර්වාදය ලද තවත් ජනපද ව්‍යාපාරයකි.1989 පෙබරවාරියේ ශ්‍රී ලංකා නිදහස් පක්ෂ ජාතික ලැයිස්තු මන්ත්‍රීවරයෙකු ලෙස පත්වන මෛත්‍රීපාල සේනානායක මහතා 1996 දී නැවත ශ්‍රීලනිපයේ උප සභාපති පදවියෙන් පිදුම් ලබයි. එමෙන්ම 1994 දී උතුරු මැද පළාත් ආණ්ඩුකාර ධුරයෙන්ද පිඳුම් ලැබූ මේ උදාරතර, අවංක, නිහතමානී ජනතා හිතවාදී රජරට නායකයාණන් 1998 ජූලි මස 12 වෙනි දින දැයෙන් සමුගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=f1107163</link>
    <topic>අඩසියවසක ගමන සපුරනමහජන බැංකුව</topic>
    <author>ආචාර්ය එස්. එල්. තිලකසිරි හිටපු පර්යේෂණ අධ්‍යක්ෂමහජන බැංකුව</author>
    <content>ශ්‍රී ලංකාවේ බැංකු ව්‍යාපාරය ශ්‍රී ලංකා ආර්ථිකයේ මුහුණුවර වෙනස්වීම සමඟ විවිධ සේවාවන් ඔස්සේ නව ආකල්ප බිහිකරමින් නව සහශ්‍රයට පා තබා ඇත. මහජන බැංකුව ද සිය අඩසිය වසරක ගමන් මග සම්පූර්ණ කරනුයේ විවිධ බලවේගයන්ට භාජනය වෙමින් වෙනස්වන සමාජ ආර්ථික හා දේශපාලන ප්‍රවණතාවන්ට ඔරොත්තු දීමට හැකි පරිදි හැඩගැසෙමිනි.මහජන බැංකුව රටේ ආර්ථිකයේ හා සමාජ ක්‍රියාවලියේ වඩාත් ක්‍රියාකාරි කාර්යභාරයන් ඉටුකරමින් සුවිශේෂ මෙහෙවරක් ඉටුකර තිබේ. ඒ ඒ කාලවකවානුවල එල්ල වූ අභියෝගවලට හා ලබාදුන් ඉලක්කවලට සාර්ථකව මුහුණ දුන් මහජන බැංකුව සිය ගමන් මගේ ඊළඟ අඩසිය වසට මුහුණදීමට උචිත ක්‍රමෝපායයන් සකස් කර ගනිමින් සිටී.ඓතිහාසික මෙහෙවරමහජන බැංකුවේ ඓතිහාසික මෙහෙවර පිළිබඳ යථාර්ථවාදී විග්‍රහයකට එළඹීම අඩසිය වසක ගමන්මග විමසා බැලීමේදී වැදගත් වේ. ශ්‍රී ලංකාවේ වාණිජ බැංකු ව්‍යාපාරයේ මුල් අවධියේදී ආනයනය/අපනයනය වෙළෙඳාම ඉලක්ක කරගත් බැංකු සේවා සහිත විදේශ බැංකු ඒකාධිකාරයක් විය. එබැවින් දේශීය ආර්ථික සංවර්ධනය සඳහා තීරණාත්මක ලෙස බලපාන ග්‍රාමීය අංශය මේ වකවානුව තුළ නොසලකා හැර තිබිණ. ඒ අඩුව පිරිමැසීමට එවකට තිබූ රජය මැදිහත් වීමෙන් ඇරඹි මහජන බැංකු ව්‍යාපාරයේ ප්‍රමුඛ ලක්ෂණය වූයේ ග්‍රාමීය කර්මාන්ත, සමුපකාරිකයන් හා සුළු ව්‍යාපාරිකයන් සඳහා බැංකු කටයුතු ව්‍යාප්ත කිරීමය.නොසලකා හැර තිබූ මෙම සමාජ කොටස් ආවරණය වන ලෙස බැංකු සේවා සැපයීමේ උදාර අරමුණින් 1961 වසරේ දී ඇරැඹුණු මහජන බැංකුව, එවකට තිබූ බැංකු පද්ධතියෙන් පිටස්තරව සිටි ගුරු, ලිපිකරු හා කුඩා ව්‍යවසායකයන් ආදී පොදුජන කොටස් ඉතා ඉක්මනින් තමන් වටා ගොනුකරගනු ලැබීය.තමන්ට හුරුපුරුදු ගැමි වටපිටාවක් ඇති, ඉක්මනින් සමීප විය හැකි සුහදශීලී කාර්ය මණ්ඩලයක් සහිත මහජන බැංකු ශාඛා ඕනෑම තරාතිරමක පුද්ගලයන් වෙත බැංකු සේවා ලබාදීම සඳහා කැප විය. මහජන බැංකුව සිය පළමු දශකය තුළම, එතෙක් කල් බැංකු සේවාවක ඵල භුක්ති නොවිඳ බිබිලේ, අක්කරපත්තුව, විල්ගමුව, මුලතිව් බඳු ඈත දුෂ්කර පළාත් කරා ව්‍යාප්ත විය. මෙසේ ගමත් - නගරයත් යාකරමින් පසුගියදා දශක පහ තුළ ශාඛා 678 ක් හා ගනුදෙනුකරුවන් මිලියන 12ක් පමණ ඒකරාශී කරගනිමින් ශ්‍රී ලංකාවේ විශාලතම රාජ්‍ය වාණිජ බැංකුව බවට පත්වීමට මහජන බැංකුව සමත්ව සිටී.මහජන බැංකුව පසුගිය අඩසිය වසර පුරා ඉටුකරන ලද ඓතිහාසික කාර්යභාරය මෙසේ ලඝුකොට දැක්වීමට පුළුවන.මහජන බැංකුව ආරම්භවීමත් සමඟ ශ්‍රී ලංකාවේ බැංකු කටයුතු සෑම ගම් දනව්වකම ව්‍යාප්ත වූවාක් මෙන්ම එතෙක් ඉංග්‍රීසියට සීමා වී තිබූ ගනුදෙනු ක්‍රම සිංහල හා දෙමළ භාෂාව කතාකරන ජනයාට ද පහසුවෙන් ඉටුකරගැනීමට පැවැති පසුබිම සකස් කෙරිණි.දේශීය සංස්කෘතියට හා ආචාර ධර්මවලට අනුව හැඩගැසුණු උගත් ගැමි තරුණ තරුණියන්ට බැංකු සේවයේ දොරටු විවෘත වූ අතර සාමාන්‍ය ජනතාවට බියෙන් සැකෙන් තොරව බැංකු කරා පැමිණීමට මින් රුකුලක් ලැබිණි.මෙරට බැංකු ක්ෂේත්‍රයේ තවත් විප්ලවයක් සනිටුහන් කරමින් 1964 වසරේ දී ග්‍රාමීය බැංකු ක්‍රමය හඳුන්වා දෙනු ලැබීය.වර්තමානයේ සෙසු බැංකුවලට ද සම්බන්ධ කරගත හැකි තරම් පුළුල් ගනුදෙනුකාර භවතුන් ජාලයන් නිර්මාණය කිරීමට මේ ග්‍රාමීය බැංකු ක්‍රමය මහත් පිටිවහලක් විණි.විවිධ නවෝද්පාදක වැඩසටහන් යටතේ ග්‍රාමීය හා කෘෂිකර්ම අංශ යන ණය පහසුකම් ලබාදෙමින් ග්‍රාමීය ආර්ථිකය ගොඩනැඟුවා පමණක් නොව ගමත් – නගරයත් අතර යහපත් ඵලදායි සබඳතා ගොඩනැඟීමට ද දායක විය. මේ ක්‍රියාකාරකම්වල ප්‍රතිඵලයක් වශයෙන් වර්තමානයේ වුවද ග්‍රාමීය ප්‍රදේශයක පොදු ජනතාව බැංකුවක් ලෙස හඳුනාගෙන සිටිනුයේ මහජන බැංකුවයි.කර්මාන්තකරුවනට ශක්තියක්සංවර්ධනය වන රටක් ලෙස කෘෂිකාර්මික සංවර්ධනයට පමණක් නොව දේශීය කාර්මිකකරණ ක්‍රියාමාර්ගවලදී ද, රජයේ සංවර්ධන ප්‍රයත්න සමග එක්වෙමින් දේශීය සුළු කර්මාන්ත හා මධ්‍යම පරිමාණ කර්මාන්ත සංවර්ධනය කිරීමට මහඟු දායකත්වයක් සපයා ඇත. විශාල පරිමාණ කර්මාන්තකරුවන් හා ව්‍යාපාරිකයන් බවට පසු කලෙක පත්වූයේ ද මෙම සුළු පරිමාණ නිෂ්පාදකයන් ය.නූතන බැංකු ක්‍රමය තුළ සම්ප්‍රදායික බැංකු ක්‍රමයෙන් ඉවත්ව, බැංකු කටයුතු විවිධාංගීකරණය කර ඇතත් මහජන බැංකුව සිය මුල් දශක කිහිපය තුළම එවැනි විප්ලවීය පියවර කිහිපයක් තබා ඇත. ග්‍රාමීය බැංකු පිහිටුවීමට අමතරව, ධනයෝජන ඉතුරුම් හා විස්තීරණ ණය ක්‍රමය හඳුන්වාදීම, රන් භාණ්ඩ උකස් සේවය ඇරැඹීම, ධීවර බැංකු පිහිටුවීම හා වගා ණය සැපයීම එබඳු පියවර කිහිපයකි.මහජන බැංකුවේ නව මුහුණුවරමෑත ඉතිහාසය තුළ මහජන බැංකුව එහි සේවාවන් වැඩි වාණිජ නැඹුරුවකින් හා ව්‍යුහාත්මක වෙනස්කම් සහිතව ගොඩනැංවූ බව නොරහසකි. කවුරුත් දන්නා පරිදි 1977 වසරින් පසුව දිවයිනේ ආර්ථික ප්‍රතිපත්තිවල පැහැදිලි වෙනස්කම් සිදු විය. මූල්‍ය වෙළෙඳපොළ ලිහිල්වීමේ ප්‍රතිඵල ලෙස නවීන තාක්ෂණ මෙවලම් හා ආක්‍රමණශීලී අලෙවි උපක්‍රම, නව නිමැවුම් සමූහයක් ඇතිව බැංකු ක්ෂේත්‍රයට අලුතින් ප්‍රවේශ විණි. විදේශ බැංකුවලට ද අසීමිත ලෙස දොරවල් විවර කෙරිණි. මෙසේ වෙළෙඳපොළට පිවිසි දෙස් - විදෙස් බැංකු ගමන දැඩි තරගයකට පිවිසීමට මහජන බැංකුව ප්‍රමුඛ රාජ්‍ය බැංකුවලට සිදු විය. විශේෂයෙන්ම 1980 දශකයේ මහජන බැංකුවේ ආරක්ෂිත වෙළෙඳ පොළට දැඩි තරගයක් එල්ල වූවාක් මෙන්ම, තවත් අංශවලින් ණය අයකරගැනීමේ දුෂ්කරතා ඇතිවීමෙන් පසුබැස්මකට ලක්විය.මහජන බැංකුව 5 වන දශකයට පා තැබුවේ මෙවැනි අභියෝගාත්මක පසුබිමකය. වාණිජ වශයෙන් වඩාත් ලාභදායි ව්‍යාපාරික කටයුතු වෙත යොමුවීමේ අවශ්‍යතා බැංකුවට දැඩිව ඇති විය. එසේම නවීන තාක්ෂණය, ස්වයංක්‍රීය බැංකු ක්‍රම, තියුණු ප්‍රචාරක හා අලෙවිකරණ ක්‍රමෝපායන්, කළමනාකරණ නිපුණතා, නවීකරණය කරන ලද ශාඛා ආදී වශයෙන් තරගකාරිත්වයට මුහුණදීමට අවශ්‍ය අංගෝපාංගවලින් සන්නද්ධවීමට සිදුවිණ. බැංකුවේ මානව සම්පත් ප්‍රතිපත්තිවල ද විශාල වෙනසක් සිදුකෙරිණි.වඩාත් විධිමත් ප්‍රතිව්‍යුහකරණ වැඩපිළිවෙළක් ක්‍රියාවට නැංවීම ඇරඹුණේ 2000 වසරේ සිට ය. ඒ මගින් ආයතනික කළමනාකාරිත්වය ශක්තිමත් කිරීමට හා නව කළමනාකරණ නිපුණතා හා ආකල්ප එක් කිරීමේ අරමුණ ඇතිව පිටතින් විධායකයින් ගණනාවක් බඳවා ගැණිනි.කල් පසු වූ ණය අය කිරීමේ විශේෂ වැඩපිළිවෙළක් ඇරැඹීම, ගුණාත්මක බවින් ඉහළ ණය නිකුත් කිරීම, ණය පාලකයන් පිරිසක් පුහුණු කිරීම, බැංකුවේ හා පුද්ගල කාර්යසාධක ඇගයීම් ක්‍රම නවීකරණය කිරීම ආදී වශයෙන් විවාදාත්මක වෙනස්කම් රැසක් මෙහිදී ක්‍රියාවට නැගිණි.දක්ෂතා සහිත තරුණ තරුණියන් රැසක් බැංකුවට අනුයුක්ත කරගැනීමට එයින් උගත් තරුණ පරපුරේ රැකියා ප්‍රශ්නයට එක්තරා ප්‍රමාණයක විසැඳුමක් ලබාදීමට ද පසුගිය කාලයේ මහජන බැංකුව සමත් විය. එසේම නව බැංකු සේවා හඳුන්වා දෙමින් තරුණ ජනයා හා වැඩිහිටි පරපුර වෙනුවෙන් විශේෂ ගිණුම් දෙකක් ද ආරම්භ කෙරිණි. ගනුදෙනුකරුවන්ට වඩාත් කාර්යක්ෂම සේවාවක් ලබාදීම පිණිස කාර්යමණ්ඩලයේ බලතල පුළුල් කරමින් බලගැන්වීමේ ක්‍රියාවලියක් ද දියත් කෙරුණේය.මෙසේ බලන කළ මහජන බැංකුව පසුගිය දශක පහක කාලය තුළ බැංකු කටයුතු ව්‍යාප්ත නොවූ ප්‍රදේශවලට තවදුරටත් සේවා පහසුකම් සලසමින්, ජාතික සංවර්ධනයේ ප්‍රධාන කොටස්කරුවකු ලෙස රාජ්‍ය වාණිජ බැංකුවක් සතු වගකීම් මැනවින් ඉටුකිරීමට සමත්ව සිටින අයුරු දැකිය හැකි ය.අඩසිය වසක් පුරා පැමිණි ගමන් මඟ දෙස ආපසු හැරී බලන විට මහජන බැංකුව මුහුණ දුන් අභියෝග හා ලබා ඇති අත්දැකීම් ඉදිරි ගමන් මග සකස් කර ගැනීමේදී මහත් සේ ප්‍රයෝජනවත් වනු ඇත. පසුගිය දශක කිහිපයේ බැංකුවට බලපෑ මූලධන ගැටලුවට ද සෑහීමකට පත් විය හැකි ආකාරයේ විසැඳුම් ලැබී ඇති පසුබිමක් තුළ සුබවාදී ආකල්පයකින් ඉදිරි කාලය දෙස බැලීමේ හැකියාවක් බැංකුවට උදාවී තිබීම ද සුබ නිමිත්තකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107181</link>
    <topic>ඇමැති බැසිල්ගෙන් දෙමළ ඩයස්පෝරාවට විවෘත ආරාධනයක්</topic>
    <author/>
    <content>රජය විසින් යාපනයේ සාමකාමී පරිසරයක් නිර්මාණය කර ඇති බැවින් එහි ආයෝජනයට පැමිණෙන ලෙස ආර්ථික සංවර්ධන ඇමැති බැසිල් රාජපක්‍ෂ මහතා ශ්‍රී ලාංකික දෙමළ ඩයස්පෝරාවට විවෘත ආරාධනයක් කරයි.ඒ සඳහා අවශ්‍ය යටිතල පහසුකම් සියල්ල යාපනයේ නිර්මාණය කර ඇතැයි ද රාජපක්‍ෂ මහතා කියා සිටියි.ශ්‍රී ලාංකීය දෙමළ ඩයස්පෝරාව උතුරේ දෙමළ ජනතාවට සේවය කිරීම සම්බන්ධයෙන් උනන්දුව දක්වන්නේ නම් එය දැන් උදාවී ඇතැයි ද රාජපක්‍ෂ මහතා අවධාරණය කරයි.ආයෝජනය සඳහා සියලු යටිතල පහසුකම් සංවර්ධනය කර ඇති උතුරු වසන්තය වැඩසටහන යටතේ ප්‍රදේශයේ ව්‍යාපාර කටයුතු සර්ව සම්පූර්ණ කර ඇත. ඉතිහාසයේ ප්‍රථම වතාවට පැය 24 පුරා යාපනයට විදුලිය සැපයීමට ජාතික විදුලි බල පද්ධතියට සම්බන්ධ කර තිබේ. ෆයිබර් ආවරණය කළ කේබල් යාපනය දක්වා අතුරමින් ඇත. මේ අනුව යාපනයේ තොරතුරු තාක්ෂණ ක්ෂේත්‍රයේ ආයෝජනය සඳහා ආකර්ෂණීය නගරයක් වනු ඇතැයි ද බැසිල් රාජපක්‍ෂ මහතා ප්‍රකාශ කරයි.පහසුකම් සපයන්නා ලෙස රජය ආයෝජනයට අවශ්‍ය සියලු පහසුකම් සම්පූර්ණ කරමින් සිටියි. මේ අවස්ථාවෙන් ප්‍රයෝජනයට ගෙන පෞද්ගලික අංශය යාපනයේ ආයෝජනයට අවස්ථාව උදාකර ගත යුතු බවද රාජපක්‍ෂ මහතා දෙමළ ඩයස්පෝරාවෙන් ඉල්ලා සිටියි.යාපනයේ පස් දින සංචාරයක නියැළී සිටි ආර්ථික සංවර්ධන ඇමැති බැසිල් රාජපක්‍ෂ මහතා යාපනයේ බහු කාර්යය වැඩසටහන් රාශියක් ආරම්භ කිරීමේ අවස්ථාවට සහභාගි විය.උතුරු වසන්තය වැඩසටහන යටතේ ආර්ථික සංවර්ධන අමාත්‍යාංශය යාපනය නගර සභාව සීමාව තුළ මාර්ග 33 ක් කාපට් කිරීම ආරම්භ කර ඇත. මේ සඳහා වැය කරන මුදල රුපියල් මිලියන 237 කි.සංවර්ධන ව්‍යාපෘති රැසක් ආරම්භ කිරීමෙන් පසු රැළියක් ඇමතූ බැසිල් රාජපක්‍ෂ මහතා විපක්‍ෂ දේශපාලනඥයන් ගේ කටකතාවලට රැවටී ඔවුන්ගේ උගුලට හසු නොවන ලෙස උතුරේ ජනතාව ගෙන් ඉල්ලා සිටියේ ය.වලිකාමම් උතුර සහ දකුණේ ව්‍යාපෘති රැසක් පිළිබඳව සියලු තොරතුරු සමඟ එම ප්‍රදේ්ශයේ සංචාරය කළ බැසිල් රාජපක්‍ෂ මහතා, ජනතාවට අවශ්‍ය මහන මැෂින්, පාසල් නිල ඇඳුම්, අධ්‍යාපන උපකරණ, වතුර නළ ඇතුළු විශාල භාණ්ඩ තොගයක් පරිත්‍යාග කළේ ය.අධි ආරක්‍ෂිත කලාපය ඉවත් කිරීමෙන් පසු පවුල් 15,000 ක් පමණ මේ ප්‍රදේශයේ පදිංචිය සඳහා පැමිණ සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107182</link>
    <topic>ජනපති පිළිගන්න උතුර සූදානම්</topic>
    <author>ධනුෂ්ක ගොඩකුඹුර යාපනය සිට</author>
    <content>මවු බිම ත්‍රස්තවාදයෙන් මුදා ගත් අභීත රාජ්‍ය නායකයා පිළිගැනීමට උතුරේ ජනතාව දැඩි උනන්දුවෙන් බලා සිටිති.උතුරේ සංවර්ධන ව්‍යාපෘති රැසක් ජනතා අයිතියට පත් කිරීම සහ ජනහමු කිහිපයකට සහභාගී වීම සඳහා ජනාධිපති මහින්ද රාජපක්ෂ මහතා අද (18) යාපනය වෙත පැමිණීමට නියමිතය. යාපනය, කෝපායි තමිල්ලෙයි විද්‍යාලයේ නව දෙමහල් ගොඩනැඟිල්ල, පුනරීන් රෝහල, කිලිනොච්චිය ආර්ථික මධ්‍යස්ථානය සිය සංචාරයේදී ජනතා අයිතියට පවරා දෙන ජනාධිපතිවරයා කිලිනොච්චිය වෙළෙඳ සංකීර්ණයට මුල් ගල් තබනු ඇත.ත්‍රස්තවාදයෙන් මිදී නිදහසේ ජීවත් වන උතුරේ ජනතාව සිය ඡන්දයෙන් ගමේ ආණ්ඩු පිහිටුවා ගැනීමේ අවස්ථාව උදා වන තුරු දැඩි උනන්දුවෙන් පසු වෙති.වසර තිහක් තිස්සේ අහිමිව තිබූ සංවර්ධනය දැන් යළිත් ලැබෙමින් පවතින බවත් ඒ පිළිබඳව ජනාධිපති මහින්ද රාජපක්ෂ මහතා ප්‍රමුඛ වත්මන් රජයට කෘතඥ වන බවත් ඔවුහු කියති.යාපනය දිස්ත්‍රික්කයේ දැනට සිදු කෙරෙන යටිතල පහසුකම් සංවර්ධනය සම්බන්ධයෙන් අදහස් දක්වමින් යාපනයේ වැසියන් කියා සිටියේ ශීඝ්‍රයෙන් යටිතල පහසුකම් දියුණු වෙමින් පවතින බවයි.ඒ සම්බන්ධයෙන් ජනාධිපතිතුමාට මෙන්ම ආර්ථික සංවර්ධන ඇමැති බැසිල් රාජපක්ෂ මහතාටත් ගෞරවය හිමි විය යුතු බවත් ඔවුහු ප්‍රකාශ කළහ. සංවර්ධනය නිසි ලෙස ඉටු වීමට නම් උදා කළ සාමය ස්ථිරවත් දීර්ඝකාලීනවත් තිබිය යුතු බව පෙන්වා දුන් ඔවුහු තමන්ට දැන් අවශ්‍ය ආපස්සට ගිය ජීවන රටාව යළි ඉදිරියට ගෙන යාම බවත් කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107183</link>
    <topic>ශ්‍රී ලංකා ගෘහ සේවිකාව බේරාගන්න ඉන්දීය සංවිධානයකින් සහාය</topic>
    <author>මහින්ද අලුත්ගෙදර</author>
    <content>සෞදි අරාබියේ සේවය කරමින් සිටියදී බන්ධනාගාර ගත කරන ලද ශ්‍රී ලාංකික ගෘහ සේවිකාවක් නිදහස් කර ගැනීමට සහාය ලබා දීම සඳහා ඉන්දීය සමාජ සේවා සංවිධානයක් ඉදිරිපත්ව ඇත.මේ ගෘහ සේවිකාව සේවය කළ නිවෙසින් පලා යාම හේතුවෙන් එම නිවෙසේ හාම්පුතා පොලීසියට කරන ලද පැමිණිල්ලකට අනුව අත්අඩංගුවට ගෙන අධිකරණය වෙත ඉදිරිපත් කිරීමෙන් පසුව මේ තරුණිය බන්ධනාගාර ගතකරන ලෙස නියෝග කර තිබෙන බව වාර්තා වෙයි.කෙසේ වුවද එම බන්ධනාගාරයේ මාස 3 ක කාලයක් දඬුවම් විඳීමෙන් පසුව නවාස් ඩාවුඩ් සිෆානා නමැති 25 හැවිරිදි ශ්‍රී ලාංකික ගෘහ සේවිකාව රියාද් හි පිහිටි සරණාගත කඳවුරකට මාරුකර යවා තිබේ. මේ තරුණියගේ පියා ?ශ්‍රී ලාංකිකයකු වන බවත්, මව දකුණු ඉන්දියාවේ කේරළ ප්‍රාන්ත කාන්තාවක් වන බවත්, තානාපති ආරංචි මාර්ග සඳහන් කරයි.සෞදි අරාබියාවේදී පීඩාවට පත් මේ ගෘහ සේවිකාව ඉන්දියාවේ මදුරන්කැටිය ප්‍රදේශයේ පදිංචිකාරියක් බව ඇයගේ විදෙස් ගමන් බලපත්‍රයේ සඳහන්ව තිබේ.කෙසේ වෙතත් ඇයට යළි ?ශ්‍රී ලංකාවට පැමිණීම සඳහා ගුවන් ටිකට් පතක් ලබාදීමටත්, ඇයට උපකාර කිරීමටත්, “කේරළ මුස්ලිම් සංස්කෘතික මධ්‍යස්ථානය” නමැති රියාද් හි ක්‍රියාත්මක වන ඉන්දීය සමාජ සේවා සංවිධානය කටයුතු කර ඇති බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107184</link>
    <topic>ශ්‍රී ලාංකික සරණාගතයන් 1,41,000ක් විදේශ රටවල</topic>
    <author>මහින්ද අලුත්ගෙදර</author>
    <content>ශ්‍රී ලාංකික සරණාගතයන් 1,41,000 ක් මේ වන විට විදේශ රටවල රැඳී සිටිති. එයින් බහුතරයක් ඉන්දියාවේ සිටින බව එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය කියයි.තාවකාලිකව ඉන්දියාවේ රැඳී සිටින ශ්‍රී ලාංකික සරණාගතයන් මවු රටට පැමිණීමේ වර්ධනයක් දක්නට ඇතැයි එම කාර්යාලය සිය වාර්තාවකින් කියා සිටී.ඉන්දියාවත්, ශ්‍රී ලංකාවත් අතර මෑතදී ආරම්භ කළ මගී නෞකා සේවය එයට හේතු වී තිබෙන බව මහකොමසාරිස් කාර්යාලයේ ශ්‍රී ලංකා නියෝජිත මයිකල් ෂ්වැක් කියයි. වසර 20 කට පසුව තූත්තුකුඩි සහ කොළඹ වරාය අතර මගී නෞකා සේවය පසුගිය ජූලි මාසයේදී විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107185</link>
    <topic>අවුරුදු පහෙන් නිවාස ගැටලුව විසඳනවා</topic>
    <author>චන්දිමා එදිරිමාන්න</author>
    <content>ඉදිරි වසර පහ තුළ කොළඹ දිස්ත්‍රික්කයේ නිවාස ගැටලුව මුලුමනින්ම විසඳන බවත් ඊට අවශ්‍ය සැලසුම් දැනටමත් සකස් කර ඇති බවත් ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පවසයි.ඊට අවශ්‍ය සැලසුම් දැනටමත් සකස්කර ඇති බවද ඒ මහතා කියයි. ඉඩම් නොමැති ජනතාවට ඉඩම් ලබා දීමටත් පවතින ඉඩම් ගැටලු නිරාකරණය කර දීමටත් තම අමාත්‍යාංශයේ අවධානය යොමු වී ඇතැයි ද ඇමැතිවරයා පැවසීය.පසුගිය කාලය තුළ කොළඹ දිස්ත්‍රික්කයේ ප්‍රදේශ රැසක නව නිවාස ව්‍යාපෘති ආරම්භ කිරීමට ක්‍රියා කළ අතර තවත් නිවාස ව්‍යාපෘති රැසක් කොළඹ දිස්ත්‍රික්කයේ විවිධ ප්‍රදේශවල ලඟදීම ආරම්භ කිරීමට නියමිත බවත් ඇමැතිවරයා ප්‍රකාශ කෙළේ ය.කැස්බෑව ප්‍රාදේශීය ලේකම් කොට්ඨාසයේ අඩු ආදායම් ලාභී පවුල් පනස් එකකට රුපියල් ලක්ෂ හැත්තෑපහක නිවාස මුල්‍යාධාර ලබා දීම වෙනුවෙන් ඊයේ (17) කැස්බෑව ප්‍රාදේශීය ලේකම් කොට්ඨාසයේ පැවැති උත්සවයට සහභාගි වෙමින් ඇමැතිවරයා එසේ පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107186</link>
    <topic>සතොසේ කුකුළු මස් හොරෙන් විකුණලා</topic>
    <author>විජයානී එදිරිසිංහ</author>
    <content>වෙළෙඳ අමාත්‍යංශය මඟින් ලක් සතොස හරහා මෙරටට ආනයනය කර ගබඩා කර තිබූ කුකුළු මස් තොගයක් හොර රහසේ පිටට විකිණීමේ සිද්ධියක් සම්බන්ධයෙන් ඉහළ පෙළේ පරීක්‍ෂණයක් ආරම්භ කර තිබේ. සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ නියෝගය මත මේ පරීක්‍ෂණය සිදු කෙරේ. කුකුළු මස් කිලෝ පන්සීයක් පමණ මෙසේ පිටකර ඇති බව සොයාගෙන තිබේ.එම කුකුළු මස් තොග ලක් සතොස භාරයේ ධීවර සංස්ථා ගබඩාවක ගබඩා කර තිබී ඇත. එම කුකුළු මස් තොග කිලෝව රුපියල් දෙසිය හැටපහ බැගින් යුද හමුදාවට ලබා දීමට කටයුතු යොදා තිබියදී මේ ජාවාරම සිදුවී ඇත.ඒවා පෞද්ගලික අංශවලට අඩු මිලට විකිණූ බිල් පත් ද සොයා ගැනීමට හැකිවී තිබේ.මේ සම්බන්ධයෙන් ඇමැතිවරයා ලක් සතොස සභාපති නලීන් ප්‍රනාන්දු මහතාගෙන් ද කරුණු විමසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107187</link>
    <topic>කිරිබත්කුඹුරේ රිය අනතුරින් 5ක් මරුට 27කට තුවාල</topic>
    <author>අසේල කුරුළුවංශ, ඉන්දික පොල්කොටුව සහ අම්පිටිය සමූහ</author>
    <content>කොළඹ නුවර ප්‍රධාන මාර්ගයේ කිරිබත්කුඹුර ප්‍රදේශයේ දී පෞද්ගලික බස් රථයක් හා ඇඟලුම් ආයතනයක සේවක පිරිසක් ප්‍රවාහනය කරමින් තිබූ වෑන් රථයක් මුහුණට මුහුණලා ගැටීමෙන් පස්දෙනකු මියගොස් තවත් 27 දෙනකු තුවාල ලබා ඇත. මියගිය සිව්දෙනෙකුම ඇඟලුම් ආයතනයේ සේවය කළ තරුණියන් බව පොලිසිය පවසයි.අනතුර පෙරේදා (16) උදෑසන 6.30ට පමණ සිදුව තිබේ. මාතලේ සිට කොළඹ දක්වා ධාවනය වූ පෞද්ගලික බස් රථයක් හා හෙම්මාතගම සිට මහනුවර අනිවත්ත පිහිටි ඇඟලුම් ආයතනයකට සේවක පිරිසක් රැගෙන එමින් තිබූ වෑන් රථයක් ගැටීමෙන් මේ අනතුර සිදුව තිබේ.ඇඟලුම් ආයතන සේවක පිරිස ප්‍රවාහනය කළ වෑන් රථයේ රියැදුරු වන හෙම්මාතගම පදිංචි මහේෂ් පි‍්‍රයංකර නවරත්න හා එහි ගමන්ගත් ඉන්ද්‍රා කුමාරි, නිමාලි කුමුදු කුමාරි, කාංචනා උදේනි කුමාරි නමැති අය හා තවත් අයෙකු අනතුරින් මියගොස් ඇත.තුවාලකරුවන් මහනුවර හා පේරාදෙණිය ශික්ෂණ රෝහල්වලට ඇතුළත් කැර ඇති අතර ඔවුන් අතරින් සිව්දෙනකු දැඩි සත්කාර ඒකකයට ඇතුළත් කැර තිබේ.ඇ¼ඟලුම් ආයතන සේවක පිරිස ප්‍රවාහනය කළ වෑන් රථය වැරදි ලෙස ඉස්සර කරන්නට යෑමෙන් අනතුර සිදුව තිබෙන බව පොලිස් පරීක්ෂණ මඟින් අනාවරණය වී තිබේ. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මධ්‍යම පළාත් නියෝජ්‍ය පොලිස්පති නිහාල් සමරකෝන්, මහනුවර ජ්‍යෙෂ්ඨ පොලිස් අධිකාරී අයි. එච්. කරුණාරත්න යන මහත්වරුන්ගේ උපදෙස් මත පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක ජාලිය හීන්කෙන්ද, රථ වාහන අංශය ස්ථානාධිපති ප්‍රධාන පොලිස් පරීක්ෂක බණ්ඩාර මහත්වරු අනතුර පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107188</link>
    <topic>වසර 21කට පසු ඇමැතිවරයෙක් ඩෙල්ෆ් දූපතට</topic>
    <author>මහින්ද අලුත්ගෙදර</author>
    <content>වර්තමාන තත්ත්වය සහ ප්‍රදේශයේ සංවර්ධන කටයුතු පිළිබඳව සොයා බැලීම සඳහා වසර 21 කට පසුව රජයේ ඇමැතිවරයකු ඩෙල්ෆ් දූපතට යයි.1990 වර්ෂයේදී එවකට ආරක්ෂක ඇමැතිවරයාව සිටි රන්ජන් විජේරත්න මහතා එම දූපතට ගිය පසුව ආර්ථික සංවර්ධන ඇමැති බැසිල් රාජපක්ෂ මහතා එම ඵෙතිහාසික අවස්ථාවට එක් විය.ඩෙල්ෆ් දූපතේ පොදු පහසුකම් සියල්ල නැංවීම සඳහා අවශ්‍ය පියවර ගත් ඇමැතිවරයා මේ වන විට ක්‍රියාත්මක කරන ලද ව්‍යාපෘති කිහිපයක් ජනතා අයිතියට පත් කිරීමට ද පියවර ගත්තේය.යාපනය අර්ධද්වීපයෙන් කිලෝමීටර් 46 ක් පමණ දුරින් පිහිටි ඩෙල්ෆ් දූපතේ අද වන විට වාසය කරන ජනගහනය 5000 ක් පමණ බව ආර්ථික සංවර්ධන අමාත්‍යාංශය පවසයි.මඟී ප්‍රවාහන සේවය සඳහා ලන්දේසි සමයේ ඉදිකළ පැරැණි ජැටිය මීටර් 200 ක් දක්වා පුළුල් කිරීම හා මීටර් දෙකක් ගැඹුරු කර සංවර්ධනය කිරීම ද මෙහිදී ආරම්භ කරන ලද අතර ඊට වෙන් කර තිබෙන මුදල රුපියල් මිලියන 9 කි.මීට අමතරව ප්‍රවාහන පහසුකම් දියුණු කිරීමට ද ඇමැති බැසිල් රාජපක්ෂ මහතා පියවර ගත්තේය.එම දූපතේ වෙසෙන ජනතාව සමඟ සුහද පිළිසඳරක නිරතවූ ආර්ථික සංවර්ධන ඇමතිවරයා ඔවුන්ගේ ගැටලු පිළිබඳව ද පූර්ණ අවධානය යොමු කළේය.මේ දූපතේ වෙසෙන ජනතාවට පැවැති ප්‍රධානතම ගැටලුව ලෙස ප්‍රවාහන පහසුකම හඳුනා ගත් බැසිල් රාජපක්ෂ මහතා ඒ සඳහා ආසන සියයකින් සමන්විත විශාල ප්‍රමාණයේ බෝට්ටුවක් කොළඹ ඩොක්යාඩ් ආයතනයෙන් ලබා ගෙන ඔවුනට භාරදීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n1107189</link>
    <topic>බ්‍රිතාන්‍යයේ වෙසෙන ශ්‍රී ලාංකිකයෝ වීදි බසිති</topic>
    <author>මහින්ද අලුත්ගෙදර</author>
    <content>ශ්‍රී ලංකාවට චෝදනා එල්ල කරමින් බ්‍රිතාන්‍යයේ චැනල් 4 නාලිකාව මඟින් විකාශනය කරන ලද ව්‍යාජ වීඩියෝ පටයට එරෙහිව බ්‍රිතාන්‍යයේ වෙසෙන ශ්‍රී ලාංකිකයෝ චැනල් 4 නාලිකාවේ මූලස්ථානය ඉදිරිපිට ඊයේ (17) දැවැන්ත උද්ඝෝෂණයක් සංවිධානය කෙරිණි.පක්ෂ, පාට, ජාති හා ආගම් භේදයකින් තොරව බ්‍රිතාන්‍යයේ වෙසෙන ශ්‍රී ලාංකිකයෝ 3000 ක් පමණ මේ සඳහා එක්ව ඇති අතර ශ්‍රී ලංකා වේලාවෙන් ඊයේ (17) පස්වරු 1.00 සිට පස්වරු 5.00 දක්වා පැය 4 කට ආසන්න කාලයක් මෙම උද්ඝෝෂණය පැවැති බව සඳහන් වේ.ශ්‍රී ලංකා රජයට හෝ රජයේ හමුදාවට එල්ල කරන අභූත චෝදනා සියල්ල තරයේ හෙළා දකින බවත් පටු කුමන්ත්‍රණ අතහැර දමා සාමකාමී ශ්‍රී ලංකාවේ සංවර්ධන ක්‍රියාදාමය සුරක්ෂිත කිරීම කළයුතු බවත් විරෝධතා කරුවෝ මෙහිදී ප්‍රකාශ කර ඇත.මානුෂීය මෙහෙයුම් පැවැති අවසන් කාල සමයේදී රජයේ හමුදාවන් විසින් අමානුෂික ලෙස එල්.ටී.ටී.ඊ සාමාජිකයන් පිරිසක් ඝාතනය කරන ව්‍යාජ දර්ශන පෙළක් බ්‍රිතාන්‍යයේ චැනල් 4 නාලිකාව මඟින් අවස්ථා කිහිපයකදී විකාශනය කර තිබෙන අතර ඊට විරෝධය දක්වමින් මේ ශ්‍රී ලාංකිකයෝ විරෝධතාවක නිරතව තිබේ. මේ විරෝධතා ව්‍යාපාරය කෙරෙහි බ්‍රිතාන්‍ය මාධ්‍යවේදීන්ගේද විශේෂ අවධානයක් යොමු වී තිබූ බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n11071810</link>
    <topic>ශ්‍රී ලාංකික 40කට ඉන්දියාවේදී විශේෂ පුහුණුවක්</topic>
    <author>මහින්ද අලුත්ගෙදර</author>
    <content>කොළඹ ක්‍රමයේ තාක්ෂණික සහයෝගීතා සැළසුම මඟින් ශ්‍රී ලාංකිකයන් 40 දෙනකුට ඉන්දියාවේදී විශේෂ පුහුණුවක් ලබාදීමට ඉන්දීය රජය පියවර ගෙන ඇත. කොළඹ ක්‍රමයේ සාමාජික රටවලින් පැමිණෙන පුහුණුලාභීන්ට අංග සම්පූර්ණ හා සමෝධානිත පුහුණුවක් මේ මඟින් ලබා දෙන අතර මානව සම්පත සංවර්ධනය කිරීම මඟින් ඔවුන්ගේ පරිපාලනමය හා තාක්ෂණික හැකියාවන් ඉහළ මට්ටමකට ගෙන ඒම මෙමඟින් අපේක්ෂා කරන බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.තොරතුරු තාක්ෂණය, කළමනාකරණය, ජන සන්නිවේදනය, මුදල් පාලනය, ග්‍රාම සංවර්ධනය, දුම්රිය මාර්ග, චන්ද්‍රිකා තාක්ෂණයෙන් තොරතුරු ලබා ගැනීම, පාර්ලිමේන්තු අධ්‍යයනය, රාජ්‍ය පරිපාලනය හා කළමනාකරණය සහ බැංකු කටයුතු ආදී ක්ෂේත්‍රයන් මේ වැඩසටහනට අයත් බවද එම කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=n11071811</link>
    <topic> රජයට බරක් නොවී තැපෑල ගෙන යාමට ඉක්මනින් ගාස්තු සංශෝධනය කළ යුතුයි - තැපැල් වෘත්තීය සමිති එකමුතුව</topic>
    <author>උපාලි කරුණාරත්න</author>
    <content>රජයට බරක් නොවන ආකාරයට තැපෑල ගෙන යාමට නම් තැපැල් ගාස්තු සංශෝධනයක් වහාම සිදුවිය යුතු බව තැපැල් වෘත්තීය සමිති එකමුතුව කියා සිටියි.තැපැල් දෙපාර්තමේන්තුවේ සමහර අංශයන් සඳහා නිවැරැදි ගිණුම් ප්‍රතිපත්තියක් අනුගමනය නොකිරීම ද තැපෑලේ පාඩුව විශාල ලෙස පෙනීමට හේතුවක් බව වෘත්තීය සමිති එකමුතුවේ මාධ්‍ය ප්‍රකාශක චින්තක බණ්ඩාර මහතා ප්‍රකාශ කරයි. තැපැල් දෙපාර්තමේන්තුවට ලැබෙන සමහර මුදල් ඇනවුම් අදාළ පුද්ගලයන් මාරුකර නොගැනීම නිසා තැපැල තුළ වර්ෂයකට මිලියන ගණනක මුදල් ප්‍රමාණයක් ඉතිරිවන බවත් එහෙත් ඒවා නිවැරැදිව ගිණුම් ගත නොවන බවත් චින්තක බණ්ඩාර මහතා පැවසීය.පාඩු ලබන තැපැල් දෙපාර්තමේන්තුව තුළ සිදුවන අනවශ්‍ය වියදම් කපා හැරීම කෙරෙහි ද අදාළ බලධාරීන්ගේ වැඩි අවධානය යොමු විය යුතු බව චින්තක බණ්ඩාර මහතා ප්‍රකාශ කෙළේ ය.තැපැල් වෘත්තීය සමිති එකමුතුවේ ප්‍රකාශකයකු වන එච්. ඩී. ආර්. නිහාල් මහතා තැපෑලේ පාඩුව පිළිබඳව කියා සිටිනුයේ තැපැල් දෙපාර්තමේන්තුවේ පාඩුව දීර්ඝ කාලයක සිට පවතින බවයි. තැපෑලේ පවතින ක්‍රමයේ වෙනසක් සිදු නොවුන හොත් තැපෑලේ පාඩුව තව තවත් වැඩි විය හැකි බව ද ඒ මහතා පැවසීය.තැපැල් දෙපාර්තමේන්තුව ලිපියකට අය කරන ගාස්තුව රුපියල් පහකි. ඒ සඳහා තැපෑල දරන පිරිවැය රුපියල් දාහතකි. ලියා පදිංචි ලිපියක් සඳහා රුපියල් තිහක් අය කළ ද තැපෑලට ඒ සඳහා රුපියල් සීයකට වඩා වැඩි මුදලක් දැරීමට සිදුව ඇත. විදුලි පුවතට ඉතා අඩු මුදලක් අය කළද ඒ සඳහා රුපියල් දෙසිය පනහක් පමණ මුදලක් තැපෑල දරන බව තැපැල් වෘත්තීය සමිති එකමුතුවේ නියෝජිතයෝ පැවසූහ. ජාතික ප්‍රතිපත්තියක් තැපැල් දෙපාර්තමේන්තුවට නොමැති වීම ද තැපැලේ කඩා වැටීමට හේතුවක් වී ඇති බව ප්‍රකාශ කරන, තැපැල් වෘත්තීය සමිති එකමුතුවේ මාධ්‍ය ප්‍රකාශකවරයා තැපෑල පෞද්ගලික අංශය සමඟ කරන කටයුතුවලින් නියමිත මුදල් තැපෑලට නොලැබෙන බවද ප්‍රකාශ කෙළේ ය.තැපැල් දෙපාර්තමේන්තුව පවත්වාගෙන යාම සඳහා රජය යොදවනුයේ රටේ අහිංසක ජනතාවගේ මුදල් බවද ඒ මහතා ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=r1107181</link>
    <topic>මාතරට නව නගර සැලැස්මක්</topic>
    <author/>
    <content>මාතර නව නගර සැලැස්ම අනුව මේ වන විට සංවර්ධන කටයුතු සිදු වෙයි. ඒ යටතේ නූපේ සිට මහානාම පාලම දක්වා ප්‍රදේශයේ මාර්ගය පුළුල් කිරීමේදී ඉඩම් අත්පත් කර ගැනීමේදී වන්දි වශයෙන් රුපියල් මිලියන පන්සියක ආසන්න ප්‍රමාණයක් ලබාදී ඇත. මේ සඳහා නාගරික සංවර්ධන අධිකාරිය යටතේ අවශ්‍ය වන්දි මුදල් ගෙවීම සිදු කර තිබේ.මීට අමතරව මාතර නව නගර සැලැස්ම යටතේ රැස්වීම් ශාලාවක් ඉදි කිරීම මහානාම පාලම ආසන්න ගඟබඩ තීරය අලංකාරවත් උද්‍යානයක් සෑදීම සිදු වෙයි. එසේම මාතර කොළඹ අධිවේගී මාර්ගයට සමගාමීව මාතර ගොඩගම මාර්ගය පුළුල් කිරීම සඳහා ඉඩම් කැබැලි 400ක් අත්පත් කර ගැනීමටත් ඒ සඳහා ද මිලියන 400ක් වන්දි වශයෙන් වෙන් කර තිබේ.මාතර ප්‍රාදේශීය ලේකම් තුසිත පී. වනිගසිංහ මහතා මෙසේ කීවේය.මාතර නගරය වේගයෙන් සංවර්ධනය වෙලා.වසර ගණනාවක් ඇන හිට තිබු බොහෝ සංවර්ධන ව්‍යාපෘති රැසක් අද වන විට ආරම්භ වෙලා.මේ සංවර්ධන ව්‍යාපෘති සියල්ල යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ අධීක්ෂණය යටතේ සිදු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=r1107182</link>
    <topic>හෝමාගම රෝහල දුම්රිය ස්ථානයේ ඉඩ පහසුකම් ප්‍රමාණවත් නෑ</topic>
    <author>හෝමාගම සංචාරක මංජුල හිරිපිටිය</author>
    <content>කැලණිවැලි දුම්රිය මාර්ගයේ පිහිටි හෝමාගම රෝහල දුම්රිය ස්ථානය ආරම්භයේ සිට අඩු පාඩු රැසක් පිරී පවතින දුම්රිය ස්ථානයක් බව දුම්රිය මගීහු පවසති.හෝමාගම සහ කොට්ටාව ප්‍රධාන දුම්රිය ස්ථාන දෙක අතර පවතින මෙම දුම්රිය ස්ථානය 2001 වසරේ දී ඉදි කර ඇති අතර , දිනකට විශාල දුම්රිය මගීන් පිරිසක් පැමිණෙන ස්ථානයකි.ශාන්ත කණ්ඩම්බි මහතා - හෝමාගම රෝහලට ඍජුවම හා පහසුවෙන් පැමිණිය හැකි ප්‍රධාන ප්‍රවාහන සේවාව වන්නේ දුම්රියයි. මේ නිසා එම ප්‍රදේශවල සිට රෝහලට පැමිණෙන පිරිස් දුම්රියෙන් ගමන් කිරීමට හුරු වී සිටිනවා.උදෑසන සහ සවස් කාලයට හා සමාන විශාල මගීන් පිරිසක් දුම්රියෙන් යෑමට ඇතත් කැලණිවැලි දුම්රිය මාර්ගයේ දිවා කාලයට දුම්රිය ධාවනය වන්නේ දෙකක් පමණයි.මගීන්ට දුම්රියක් පැමිණෙනතුරු සැලකිය යුතු වේලාවක් රෝහල දුම්රිය ස්ථානයේ සිටීමට සිදු වෙනවා.මෙම දුම්රිය ස්ථානය ඉතා කුඩා ගොඩනැගැගිල්ලක පවත්වාගෙන යනු ලබන නිසා, මෙහි එකවර මගීන් දහ දොළොස් දෙනකුට වඩා අසුන් ගැනීමට පහසුකම් නෑ. මේ නිසා වර්ෂා වේලාවලට මගීන් දැඩි අපහසුතාවකට පත් වෙනවා.ඒ.එම්.පී.ජයතිස්ස මහතා - මෙම දුම්රිය ස්ථානයේ වේදිකාව දිගින් ඉතාම අඩුයි. දුම්රියක් පැමිණි විට එහි මැදිරි රැසක් පවතින්නේ වේදිකාවෙන් පිටතයි. මෙය මගීන්ට විශාල අපහසුවක් වී තිබෙනවා. රාත්‍රි කාලයට නිසි ලෙස විදුලි ආලෝකයත් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=r1107184</link>
    <topic>කෑගල්ල බස් නැවතුමේ මගීන් රැඳී සිටින ශාලා කඩා ඉවත් කරලා</topic>
    <author>මාවනැල්ල සමූහ පී. සෙනෙවිරත්න</author>
    <content>මහනුවර සිට කොළඹ බලා යන මහා මාර්ගයේ කෑගල්ල නගරයේ ස්ථාපිත බස් නැවතුම් පොළට දිනපතා ඈත දුර ගමන් යාමටත්, ළඟපාත පෙදෙස්වලට යාමටත් දහස් ගණනක ජනතාවක් පැමිණෙති. පාසල් යන දරුවන් ද සේවාවන් සඳහා යන පිරිස් ද ඒ අතර සිටිති.මගීන්ට බස් රථ එනතුරු රැඳී සිටින්නට මෙම බස් නැවතුම්පොළේ රැඳී සිටින ශාලා කිහිපයක් තිබූ නමුත් මීට මාස කීපයකට පෙර එම ශාලාවක් කඩා ඉවත් කෙරිණි. එම තත්ත්වය මත බස් නැවතුම්පොළේ වැසි වේලාවට සහ තද අව්ව පවතින වේලාවන්ට රැඳී සිටීම මගීන්ට බලවත් අසීරුතා පවතී. මෙම තත්ත්වය පිළිබඳව බස් රථ වලින් යන්නට එන මගීහු බලවත් කම්පාවටද පත්වෙති.දොන් පෙරේරා මහතා - අද මම කෑගල්ල බස් නැවතුම්පොළට පැමිණියේ සබරගමුව පළාත් සභාවට යෑම පිණිසයි. මෙහි දැන් රත්නපුර යන බස් රථයක් එනතුරු රැඳී සිටියා මද වැස්සක් ආවා. මම අසල වෙළඳ සලක් ඉදිරියේ රැඳී සිටියා. බස් රථය වේලාවට පිටත් වුණා. මගීන් විශාල පිරිසකට කඩපිල්වල සිට බස් රථය වෙත එන්න අපහසු වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=r1107183</link>
    <topic>මීගමුව පාසල් සිසු සිසුවියන්ගේ අධ්‍යාපන ප්‍රදර්ශනයක්</topic>
    <author>ගම්පහ සංචාරක – නිමල් ජයසිංහ</author>
    <content>‘ගෝලීය උණුසුම - සිසිලන කඩොලාන’ යන මැයෙන් මීගමුව කලාපයේ වෙරළ ආසන්න පාසල් සිසුන්ගේ චිත්‍ර, රචනා හා පෝස්ටර්, ධීවර භාණ්ඩ ප්‍රදර්ශනයක් පසුගියදා, මීගමුව මාරිස්ටෙලා විද්‍යාලයීය ශාලාවේ දී පැවැත්විණි.මෙම ප්‍රදර්ශනය මෙහෙය වූයේ “වර්ල්ඩ් විෂන් (ලංකා) ආයතනය, මීගමුව ප්‍රාදේශීය ලේකම් කාර්යාලය, නාරා ආයතනය, සහ මීගමුව කලාප අධ්‍යාපන කාර්යාලයේ සම්බන්ධීකරණයෙනි.පාසල් සිසුන් 600ක ගේ පමණ චිත්‍ර, රචනා, පෝස්ටර් සහ කඩොලාන ශාඛය ආරක්‍ෂා කිරීමට අදාල ප්‍රදර්ශන භාණ්ඩ ද, ධීවර ආම්පන්න ප්‍රදර්ශනයක් ද විය.කොළඹ විශ්වවිද්‍යාලයේ උද්භිද විද්‍යා අංශයේ මහාචාර්ය මාලා දමයන්ති අමරසිංහ මහත්මිය සහ විවෘත විශ්වවිද්‍යාලයේ ආචාර්ය රොෂාන් ප්‍රනාන්දු මහතා විශේෂ දේශන පැවැත් වූහ. ජයග්‍රාහක සිසු දරු දැරියන්ට තිළිණ ප්‍රදානයක් ද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=r1107185</link>
    <topic>රඹුක්කන ප්‍රජා ශාලාව නවීකරණය කරන්න</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>වසර තිස් හතක් පැරණි රඹුක්කන ප්‍රජා ශාලාව නවීකරණය කරන ලෙස රඹුක්කන ප්‍රාදේශීය සභා මහජන නියෝජිතයෝ ඉල්ලති.ගොඩනැගිල්ලේ ඇතැම් කොටස් දිරාපත්ව පවතී. ප්‍රජා ශාලාවේ පිටත සිවිලිමේ කොටස් ගැලවී එම දැව එහි ගොඩගසා තිබේ. ඇතුළත විදුලි පරිපථ මරුවාට අත වනමින් පවතී.අවස්ථා කීපයකදී සුළු සුළු නවීකරණයන් සිදු කළත් ඒවාද කාලයක් පවතින ලෙස කරපු බවක් දක්නට නොමැත.රඹුක්කන ප්‍රාදේශීය සභා මන්ත්‍රී ඒ. එම්. අනීස් මහතා -බණ්ඩාරනායක ප්‍රජා ශාලාව එදා මෙදා තුර ජනතාවට විශාල සේවාවක් සිදු කළ ආයතනයක්. විශේෂයෙන් මුස්ලිම් ජනතාවගේ මගුල් ගෙවල් සදහා යොදා ගත්තේ ප්‍රජා ශාලාවයි.වසර කීපයක සිට ලොකු සංවර්ධන කටයුත්තක් සිදු නොවූ නිසා එහි වහලය මෙන්ම කුස්සිය ජරාජීර්ණ තත්ත්වයට පත් වෙලා. ඇතුළත සවි කර ඇති විදුලි පංකා ගොඩක් ඉහළින් තිබෙන නිසා එයින් ප්‍රයෝජනයක් වෙන්නේ නෑ.කුස්සියට නිසි ආවරණයක් නෑ. රෑ දවල් එහි බල්ලන් ලගිනවා. මේවා ගැනත් අවධානය යොමු කර අදට ගැලපෙන ආකාරයට ප්‍රජා ශාලාව නවීකරණය වෙනවා නම් හොඳයි.ප්‍රාදේශීය සභා මන්ත්‍රී දිල්රුක් ශ්‍රී ලාල් මහතා - ප්‍රාදේශීය සභාව යටතේ පවතින ප්‍රජා ශාලාව අද ජනතාවගෙන් ඈත් වෙමින් පවතිනවා. ප්‍රජා ශාලාව සඳහා ලොකු නඩත්තුවක් අවශ්‍යයි.විදුලිය සඳහා සවි කර තිබෙන පරිපථ අනාරක්ෂිතයි. තිර රෙදි කාලයකින් හෝදල නෑ. දූවිලි පිරිලා. වහලයේ කපුටු බෝ පැළ වෙලා.පිටුපස ප්‍රදේශ හොඳටම ජරාජීර්ණ වෙලා. අංග සම්පූර්ණ ලෙස හැදුවත් නිසි පාලනයක් නොමැති නම් එයින් පලක් නෑ.සභාපති අතුල හදගම මහතා - ප්‍රජා ශාලාව කාලයක් තිස්සේ ලොකු සංවර්ධනයක් කළේ නෑ. අවස්ථා කීපයකදී සුළු සුළු සංවර්ධනයක් සිදු කළා. දසක හතරකට ආසන්න කාලයක් ගතව ඇති නිසා නව ගොඩනැගිල්ලකට යන්න වෙනවා. හදනවා නම් අඩුම තරමේ මහල් තුනකටවත් හදන්න ඕනෑ. ඒ සඳහා විශාල මුදලක් ඕනෑ. කවුරු හරි මුදල් දෙනවා නම් අංග සම්පූර්ණ ප්‍රජා ශාලාවක් හදන්න පුළුවන් ගැලුවකට ඇත්තේ මුදල්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107181</link>
    <topic>තර්ජනී සිවලිංගම්ට කිළිනොච්චියේ දී ජනපති අතින් ලක්ෂ 5ක තෑග්ගක්</topic>
    <author>පි‍්‍රන්ස් ගුණසේකර</author>
    <content>ලෝක සූරතා නෙට්බෝල් තරගාවලියේ දී සුපිරි දස්කම් පෑ ‘ගෝල් ෂූටර්’ තර්ජනී සිවලිංගම් ක්‍රීඩිකාවට ජනාධිපති මහින්ද රාජපක්ෂ මහතා අතින් රුපියල් ලක්ෂ 5ක විශේෂ මුදල් තෑග්ගක් ලබාදීමට තීරණය කර ඇතැයි ක්‍රීඩා ඇමැති මහින්දාගන්ද අළුත්ගමගේ මහතා පවසයි.එම මුදල් ත්‍යාගය තර්ජනී සිවලිංගම් ක්‍රීඩිකාව ජීවත් වූ කිළිනොච්චියේ දී මේ 20 වැනිදා පරිත්‍යාග කිරීමට කටයුතු යොදා තිබේ.කිළිනොච්චියේ දී රුපියල් මිලියන 325ක වියදමින් අංගසම්පූර්ණ ක්‍රීඩා සංකීර්ණයක් ඉදිකිරීම එදින ආරම්භ කෙරෙන අතර එම උත්සවයේ දී තර්ජනී සිවලිංගම්ගේ දක්ෂතාව ඇගැයීමට රජය පියවරගෙන ඇත.ගොවි මහතෙකුගේ දියණියක් වන තර්ජනී යාපනය වයවිලාන් මධ්‍ය මහා විදුහලෙන් අධ්‍යාපනය හදාරා මඩකලපුව විශ්වවිද්‍යාලයේ උපාධිධාරිණියක් වූවාය. වසර 2002 දී ශ්‍රී ලංකා නෙට්බෝල් සංගමය දක්ෂතා ඇති ක්‍රීඩිකාවන් සෙවීමේ වැඩපිළිවෙළක් ක්‍රියාත්මක කිරීමෙන් තර්ජනී ශ්‍රී ලංකා සංචිතයට සොයා ගැනුණි.එවක ශ්‍රී ලංකා නෙට්බෝල් සංගමයේ සභාපතිනිය වූයේ ජනාධිපති ආර්යා ශිරන්ති රාජපක්ෂ මහත්මියයි. ශ්‍රී ලංකා නෙට්බෝල් පිලට එක්වූ පසුව තර්ජනී සෙලාන් බැංකුවේ සේවයට එක්වූවාය.නිමාවූ ලෝක සූරතා නෙට්බෝල් තරගාවලියේ දී තර්ජනී සිවලිංගම් ශ්‍රී ලංකා පිලේ ගෝල් ෂූටර් ක්‍රීඩිකාව ලෙස විශාල දායකත්වයක් සපයමින් අවස්ථා 298 කදී ලකුණු 293ක් ලබා පෙරමුණට පැමිණියාය.ශ්‍රී ලංකාව තරග 6කට සහභාගි වී ලකුණු 309ක් රැස්කර ගනිද්දී තර්ජනීගේ ලකුණු ලබා ගැනීම විශිෂ්ඨ දායකත්වයක් විය.අඩි 6යි අඟල් 10ක් උසැති මේ ක්‍රීඩිකාව ලෝක සූරතා නෙට්බෝල් තරගාවලියේ උසම ක්‍රීඩිකාව ද වූවාය.ඇයට ආසන්නතම දක්ෂතාවක් දැක්වීමට ඔස්ට්‍රේලියාවේ කේට්ලින් චාසෙට් සමත් වූ අතර උත්සහයන් 155 කින් ලකුණු 151ක් ලබා ගත්තාය.ශ්‍රී ලංකාව සහභාගී වූ තරග හයෙන් සිංගප්පූරුව සමඟ තරගය ජය ගැනීමට සමත් වූ අතර ඉතිරි තරග පහම පරාජයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107182</link>
    <topic> පාසල් රගර් සූරතාව රාජකීය විදුහලට</topic>
    <author/>
    <content>අන්තර් පාසල් රගර් තරගාවලියේ ‘ඒ’ කොටසේ සූරතාව හිමිකර ගැනීමට රාජකීය විදුහල් පිල සමත්විය. ගල්කිස්ස විද්‍යා විද්‍යාලය සමඟ රාජකීය විදුහල් ක්‍රීඩාංගණයේ පැවැති මේ තරගයේදී ලකුණු 18 – 15 ක් ලෙස විද්‍යා විදුහල් පිල පරාජය කිරීමට රාජකීය විදුහල් ක්‍රීඩකයෝ සමත් වූහ.මේ අනුව මෙවර තරගාවලියේ සහභාගි වූ තරග සියල්ලම (තරග 11) ජය ගනිමින් නව වාර්තාවක් පිහිටුවීමට ද රාජකීය විදුහල් පිල සමත් වූහ.රාජකීය – විද්‍යා විදුහල් අතර තරගයේ පළමු භාගය නිමා වන විට ලකුණු 8 – 7 ක් ලෙස උණුසුම් ස්වරූපයක් ගෙන තිබුණ ද දෙවැනි භාගයේදී සටන්කාමී ක්‍රීඩා විලාසයක් පෙන්නුම් කළ රාජකීය විදුහල් ක්‍රීඩකයෝ තරගය සියතට ගත්හ.රාජකීය විදුහල ලැබූ ලකුණු 18 ට ගෝලයක්, උත්සාහක දිනුමක් සහ දඬුවම් පහර 2 ක් ඇතුළත් වූ අතර, විද්‍යා විද්‍යාලය ලැබූ ලකුණු 15 ට ගෝලයක්, උත්සාහක දිනුමක් සහ දඬුවම් පහරක් එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107183</link>
    <topic>ශ්‍රී ලංකා-ඔස්ට්‍රේලියා ක්‍රිකට් තරගාවලියට විනිසුරු තීරණ විමසීමේ ක්‍රමවේදය එයි</topic>
    <author>පි‍්‍රන්ස් ගුණසේකර</author>
    <content>ලබන මාසයේ ශ්‍රී ලංකාව හා ඔස්ට්‍රේලියාව අතර පැවැත්වෙන ක්‍රිකට් තරගාවලියේදී රූපවාහිනී පුනරූපන අනුව දැවීයෑම තීරණය කෙරෙන “විනිසුරු තීරණ විමසුම” (DRS) ක්‍රමවේදය භාවිතා කිරීමට ශ්‍රී ලංකා ක්‍රිකට් ආයතනය තීරණය කර ඇත.මේ සඳහා දිනකට අමෙරිකානු ඩොලර් 5000 ක මුදලක් වැය කිරීමට සිදුවේ. “විනිසුරු තීරණ විමසුම” ක්‍රමවේදය ඔස්ටේ‍්‍රලියාව සමඟ තරගාවලියේ දී භාවිතා නොකිරීමට කලින් තීරණය කළද ජාත්‍යන්තර ක්‍රිකට් කවුන්සිලයේ නීති-රීති අනුව එම තීරණය වෙනස් කිරීමට සිදු වූ බව ශ්‍රී ලංකා ක්‍රිකට් අතුරු කමිටු ප්‍රධානී උපාලි ධර්මදාස මහතා “දිනමිණ” ට පැවැසීය.“විනිසුරු තීරණ විමසුම” වෙනුවෙන් වැයවන මුදල අනුග්‍රාහක ආයතනයකින් පියවා ගැනීමට කටයුතු කරන බව ධර්මදාස මහතා සඳහන් කළේය.ක්‍රිකට් ක්‍රීඩාවේ ජීව ගුණය ආරක්ෂා කිරීමට විනිසුරු තීරණ විමසුම ප්‍රයෝජනවත් වෙනවා. මේ ක්‍රමයෙන් දෙපිලටම එක හා සමාන වාසි හිමිවෙනවා.ජාත්‍යන්තර ක්‍රිකට් කවුන්සිලය පසුගියදා රැස් වී ලබාගත් තීන්දු අනුව මේ ක්‍රමය ක්‍රියාත්මක කළයුතුයි. ධර්මදාස මහතා පැවැසීය.ඔස්ට්‍රේලියාව සමඟ පැවැත්වෙන ක්‍රිකට් තරගාවලියේ දී පෞද්ගලික ආරක්ෂක සේවාවලින් ආරක්ෂකයන් යොදවා නොගැනීමට ද ක්‍රිකට් අතුරු කමිටුව තීරණය කර ඇත. පසුගිය ලෝක කුසලාන තරගාවලියේ දී ක්‍රීඩාංගණවල ආරක්ෂාවට පෞද්ගලික ආරක්ෂක සේවාවලින් ආරක්ෂක භටයන් යොදවා තිබුණි.ඔස්ට්‍රේලියාව සමඟ තරගාවලියේ දී පොලිසිය, සිවිල් ආරක්ෂක බළකාය හා හමුදා සේවා ලබා ගැනීමට කටයුතු කරන බව ශ්‍රී ලංකා ක්‍රිකට් අතුරු කමිටු ප්‍රධානී උපාලි ධර්මදාස මහතා අනාවරණය කළේය.මෙමගින් වියදම් විශාල ලෙස අඩුකර ගැනීමට හැකිවෙනවා. අපේ රට ත්‍රස්තවාදයෙන් නිදහස් සාමකාමී රටක් නිසා වගකීමක් ඇති රජයේ ආරක්ෂක අංශවලින් සේවය ලබා ගැනීමට පහසුයි. ධර්මදාස මහතා වැඩිදුරටත් පැවැසීය.ශ්‍රී ලංකාව හා ඔස්ට්‍රේලියාව අතර විස්සයි–20 තරග 2 ක් එක්දින තරග 5 ක් හා ටෙස්ට් තරග 3 ක් පැවැත්වේ.තරගාවලියේ පළමු විස්සයි-20 තරගය අගෝස්තු 6 පල්ලේකැලේ ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107184</link>
    <topic>‘මුරලි කප්’ අවසන් තරගය අද</topic>
    <author>ජගත් ගුණවර්ධන ගාල්ලේ සිට</author>
    <content>එලිෆන්ට් හවුස් අනුග්‍රහයෙන් පැවැත්වෙන ‘මුරලි කප්’ අවුරුදු 18න් පහළ ක්‍රිකට් තරගාවලියේ අවසන් මහා තරගය අද (18) ගාල්ල ජාත්‍යන්තර ක්‍රිකට් ක්‍රීඩාංගනයේ දී පැවැත්වේ.සීනිගම ගුණ ජය සතුට පදනම කණ්ඩායම සහ එංගලන්තයේ ඩලේජ් පාසල් කණ්ඩායම අතර අවසන් මහා තරගය පැවැත්වේ. මේ තරගාවලිය සඳහා එංගලන්තයේ හා මැලේසියාවේ කණ්ඩායම් 5ක් ද, යාපනයෙන්, මාතලෙන් සහ සීනිගමෙන් කණ්ඩායම් 3ක් ද වශයෙන් කණ්ඩායම් 8ක් තරග වැදුණි. තරගාවලියෙන් ලැබෙන සියළු ආදායම් උතුරු පළාතේ ක්‍රීඩා අධ්‍යයන ආයතන පවත්වා ගනිමින් ඒවා සංවර්ධනය කිරීමේ කටයුතු සඳහා යෙදවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107185</link>
    <topic>මහනුවර රගර් පිල අපරාජිතභාවය රැකගනියි</topic>
    <author>ෆවුස් මොහොමඩ්</author>
    <content>අන්තර් සමාජ කැල්ටෙක්ස් ‘ඒ’ කොටසේ රගර් ලීග් තරගාවලියේ එකම අපරාජිත කණ්ඩායම වන මහනුවර ක්‍රීඩා සමාජය සිය අපරාජිතභාවය රැකගනිමින් තරගාවලියේ අවසන් තරගයෙන් සී. ආර්. පිල ලකුණු 22 – 15 ක් ලෙස පරාජය කිරීමට සමත් විය. කැල්ටෙක්ස් කුසලානය සඳහා වන දෙවැනි වටයට සුදුසුකම් ලැබූ සුපිරි කණ්ඩායම් 4 අතරේ පසුවන මහනුවර පිල සහ සී. ආර්. පිල අතර සී. ආර්. පිටියේ පැවැති මේ තරගයේ පළමු භාගය නිමාවන විට ලකුණු 17 – 10 ක් ලෙස පෙරමුණේ පසුවූයේ ද මහනුවර පිලය.මෙවර තරගාවලියේ කුසලානය සඳහා වන සුපිරි කණ්ඩායම් 4 ට සුදුසුකම් ලබාගැනීමට අසමත් වූ පසුගිය වසරේ සුපිරි කණ්ඩායම් 4 ට පැමිණි ගුවන් හමුදාව සී. එච්. පිලට එරෙහිව ලකුණු 17 – 12 ක ජයක් වාර්තා කිරීමට සමත් විය. ගුවන් හමුදාව රැස්කළ ලකුණු 17 ට ගෝල් 2 ක් සහ දඬුවම් පහරක් ඇතුළත් වූ අතර සී. එච්. පිල ලැබූ ලකුණු 12 ට ගෝලයක් සහ උත්සාහක දිනුමක් ඇතුළත් විය.හැව්ලොක්ස් පිටියේදී පොලිසිය සමඟ තරග වැදුණු යුද හමුදාව ලකුණු 27 – 13 ක් වශයෙන් පොලිසිය පරාජය කරමින් මෙවර ලීග් තරගාවලියේ සිය ප්‍රථම ජය වාර්තා කිරීමට සමත් විය. තරගයේ පළමු භාගය නිමවන විට ලකුණු 15 – 6 ක් ලෙස පෙරමුණ ගත් යුද හමුදා පිල ගෝල් 2 ක්, උත්සාහක දිනුම් 2 ක් සහ දඬුවම් පහරක් ලබා ගත් අතර පොලිසිය ගෝලයක් සහ දඬුවම් පහර දෙකක් එල්ල කරමින් සිය ලකුණු 13 රැස්කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107186</link>
    <topic>මාතර සා. තෝමස් දැවැන්ත ජයක් ලබයි</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර සනත් ජයසූරිය පිටියේදී පසුගියදා මීපාවල අමරසුරිය විද්‍යාලය සමඟ පැවති වයස 15න් පහළ පළමු පෙළ ක්‍රිකට් තරගය ලකුණු 314 කින් ජය ගැනීමට මාතර සාන්ත තෝමස් විදුහල් පිල සමත් විය.සාන්ත තොමස් පිල කඩුළු 4 ක් දැවී ලකුණු 406ක් රැස් කර ගත්හ. නායක ලසිත් ලක්ෂාන් පන්දු 128 කදී හතරේ පහර 22ක් සහ හයේ පහර 12 ක් සමඟ ලකුණු 210ලබා ගත්තේය.ආරම්භක පිතිකරු රසිඳු දිලුශාන් පන්දු 100කදී හතරේ පහර 11ක් සහ එක් හයේ පහරක් සමග ලකුණු 101ක් සටහන් කළේය. තම පන්දු වාර 42 තුළ මීපාවල පිළට ලබාගත හැකි වූයේ කඩුළු අටක් දැවී ලකුණු 92ක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=s1107187</link>
    <topic>යොවුන් ක්‍රීඩා උළෙලේ එල්ලේ කාන්තා සූරතාව අනුරාධපුරයට</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාව හා තරුණ කටයුතු හා නිපුණතා සංවර්ධන අමාත්‍යාංශයේ මෙහෙයුම යටතේ පැවැත්වෙන 23 වන ජාතික යෞවන ක්‍රීඩා උළෙලේ එල්ලේ තරගාවලියේ පිරිමි සූරතාව නාගරික තරුණයා හිමිකර ගත් අතර කාන්තා සූරියන් වූයේ අනුරාධපුර දිස්ත්‍රික් කණ්ඩායමයි.කාන්තා කණ්ඩායම් 24 ක් සහ පිරිමි කණ්ඩායම් 24 ක් තරගාවලියට ඉදිරිපත් වූහ. උතුර නැගෙනහිර සෑම දිස්ත්‍රික්කයක්ම මෙම තරගාවලියට එක්වීම විශේෂයකි.තරගාවලිය ඉකුත් දා ත්‍රිකුණාමලේ මැක්හෙයිසර් ක්‍රීඩාංගණයේ දී පැවැත්විණ. අවසන් මහා තරග දෙක සඳහා කාන්තා අංශයේ අනුරාධපුර දිස්ත්‍රික් කණ්ඩායම සහ රත්නපුර දිස්ත්‍රික් කණ්ඩායම සුදුසුකම් ලැබූ අතර අනුරාධපුර කණ්ඩායම් සූරතාව හිමිකර ගත්තේය. පිරිමි අංශයෙන් අවසන් මහා තරගයට සුදුසුකම් ලැබූයේ කොළඹ නාගරික තරුණයා කණ්ඩායම සහ ගම්පහ දිස්ත්‍රික් කණ්ඩායමයි එම තරගයේ දී කොළඹ නාගරික තරුණයා සූරතාව හිමිකර ගත්තේ ය.කාන්තා තරගාවලියේ තෙවන ස්ථානය මොණරාගල දිස්ත්‍රික් කණ්ඩායම හිමිකර ගත් අතර පිරිමි තෙවන ස්ථානය හිමිකර ගත්තේ බුත්තල කණ්ඩායමයි. මාතර උයන්වත්ත ක්‍රීඩාංගණයේදී පැවැත්වෙන ජාතික යෞවන ක්‍රීඩා උළෙලේදී ජය සංකේත හා ත්‍යාග පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=f1107181</link>
    <topic>විසඳුමකට යා හැකි හොඳම මඟ පාර්ලිමේන්තු කමිටුවයි</topic>
    <author/>
    <content>විදේශ ගතව සිටින දෙමළ ජනතාව මේ වෙද්දි කොටස් කිහිපයකටයි බෙදී සිටින්නේ පැරැණි එල්.ටී.ටී.ඊ යට හිතවත් පිරිස් හා මධ්‍යස්ථ මතධාරීන් විදිහටයි. මේ අතර අන්තර්ජාතික ඊළාම් රාජ්‍යයක් ගොඩ නැංවීමට අන්තවාදී පිරිසක් උත්සාහ කරනවා.ඔවුන්ගේ එකම අරමුණ බවට පත්වෙලා තිබෙන්නේ අන්තර් ජාතික වශයෙන් මෙරට කීර්ති නාමය විනාශ කිරීම සහ මෙරට ජාත්‍යන්තරය ඉදිරියේ හෑල්ලුවට ලක් කිරීමයි. මා සිතන විදිහට චැනල් - 4 වීඩියෝ පටය මෙන්ම දරුස්මාන් ගේ වාර්තාවත් මේ කුමන්ත්‍රණයේම ප්‍රතිඵලයක් විදිහට හඳුන්වන්න පුළුවන්. ඒත් මේ දේවල්වලට යුරෝපය පුරා විසිර සිටින සමස්ත දෙමළ ජනතාවම සම්බන්ධ යැයි සිතෙනවා නම් එය වැරැදියි.එල්.ටී.ටී.ඊ සංවිධානය විනාශ වීම තුළ තමයි මේ විදිහේ බෙදීමක් ඇති වුණේ. අද මධ්‍යස්ථ මතධාරීන් විදියට සිටින දෙමළ ජාතිකයන් දිනා ගැනීමට කටයුතු කළ යුතුයි. අපට එය වාචිකව පමණක් සිදුකළ හැකි දෙයක් නොවෙයි ක්‍රියාවෙන්ම එය තහවුරු කොට පෙන්වා දිය යුතුයි.ඒ සඳහා ඉතාමත් කාලෝචිත වූ පියවරක් රජය විසින් ගනු ලැබුවා.මෙතෙක් කල් උතුරේ දෙමළ ජාතිකයන්ට විදේශයන් හි සිට මෙරටට පැමිණ සිය ගම් රටවලට යාමට ආරක්‍ෂක අමාත්‍යාංශයේ බලපත්‍රයක් ලබා ගත යුතුව තිබුණා. ඒත් ඒ නීතිය දැන් අහෝසි කර තිබෙන්නේ. මෙය හොඳ හිත ප්‍රදර්ශනය සඳහා අවස්ථාවක් විදියට පෙන්වා දිය හැකියි.අපි දෙමළ ජනතාවට තහවුරු කර පෙන්වා දිය යුතුයි අප සූදානම් ඔවුන්ව සහෝදරත්වයෙන් හා සමානාත්මතාවයෙන් යුතුව පිළිගන්නා බව. යුරෝපය තුළ සිටින දෙමළ ප්‍රජාවටත් අප එය පෙන්වා දිය යුතුයි. එමඟින් පමණයි දෙමළ ජනතාව දිනා ගැනීමට අපට හැකියාව ලැබෙන්නේ.භාෂා සමානාත්මතාවයක් ඇති වීම රටේ ජාතික සමගියට හොඳ අවස්ථාවක් විදිහටයි මා සලකන්නේ. ජාතීන් අතර දුරස්වීමක් ඇතිවන්නේ භාෂා ප්‍රශ්නය මතුවීම නිසයි. ඒ නිසා අප මූලික වශයෙන් මේ පරතරය වෙන් කර ගත යුතුයි. ඒ සඳහා අවශ්‍ය කරන වැඩපිළිවෙළ රාජ්‍ය භාෂා අමාත්‍යාංශය මගින් ඇතිකර තිබෙනවා.මා දැනටමත් මහජනයා ප්‍රයෝජනයට ගන්නා සියලුම ප්‍රසිද්ධ ස්්ථානවල සිංහල, දෙමළ සහ ඉංගි‍්‍රසි තුන් භාෂාවම ජනතාවට ප්‍රයෝජනයක් වන විදිහට යොදා ගැනීමට කටයුතු කර තිබෙනවා.එමෙන්ම අප සැලැසුම් කර තිබෙනවා, රාජ්‍ය ආයතනවල ත්‍රිත්ව භාෂාවෙන්ම රාජකාරි කටයුතු සිදු කිරීමටත් මහජනතාවට අවශ්‍ය සේවා සැපයීමටත් කටයුතු කිරීමට. ඒත් මෙතෙක් අපට ඒ ඉලක්කය සපුරා ගැනීමට නොහැකිවයි තිබෙන්නේ. මෙය කනගාටුදායක කරුණක්.මා එයට තවත් එක් උදාහරණයක් පෙන්වා දෙන්නම්. රත්නපුර ප්‍රදේශයේ එක් දෙමළ පාසලක් තිබෙනවා. එහි දෙමළ භාෂාවෙන් පුවරුවක් නැහැ. සිංහල පමණයි පුවරුවේ තිබුණේ. ඒ නිසා මා අමාත්‍යාංශය හරහා නියෝග කළා මේ පුවරුවට දෙමළ භාෂාවත් එකතු කරන්න කියලා. දැන් මාස තුනක් පමණ වෙනවා ඒත් තාමත් මේ පුවරුව වෙනස් කර නැහැ. අප මුලින්ම වෙනස් කර ගත යුත්තේ මේ දේයි.ඒත් ජාතීන් අතර සමගිය තහවුරු කර ගැනීමට රාජ්‍ය භාෂා අමාත්‍යාංශයක් ඇති කිරීමට ජනාධිපති රාජපක්‍ෂ මහතා ගත් ක්‍රියාමාර්ගය අගය කළ යුතුයි. දැන් සිදුකළ යුත්තේ මේ සංකල්පය ඉදිරියට රැගෙන යාම හා ඒ සඳහා අවශ්‍ය කරන ක්‍රියාපටිපාටිය අනුගමනය කිරීමයි.දහතුන් වෙනි සංශෝධනය කියන්නේ විසඳුමකට හොඳ ආරම්භයක් විදිහට හඳුන්වන්න පුළුවන්. මෙය අවසන් විසඳුමක් සඳහා වර්ධනය කර ගත හැකි සංශෝධනයක්. ඒ නිසා 13 වෙනි සංශෝධනය ක්‍රියාත්මක කිරීමට කටයුතු කිරීම ;හාඳ දෙයක්.ඒ වගේම සමහරු දක්වන විදිහට 13 වෙනි සංශෝධනය බියවිය යුතු හෝ භයානක සංශෝධනයක් නොවෙයි. ඒත් සමහරු මෙම සංශෝධනය භයානක දෙයක් විදිහට හඳුන්වා දීමට උත්සාහ කරනවා.මේ කමිටුව සාර්ථක විදිහට ක්‍රියාත්මක කිරීමට නම් දෙමළ දේශපාලන පක්‍ෂත් මේ කමිටුව වෙත අනිවාර්යයෙන්ම සහභාගි විය යුතුයි. එමඟින් පමණයි ජාතික විසඳුමකට අවශ්‍ය පසුබිමක් සකස් කර ගත හැක්කේ. සෙසු ප්‍රධාන දේශපාලන පක්‍ෂත් සහභාගි විය යුතුයි.වැඩි පිරිසකගේ අදහස් මේ කමිටුව නියෝජනය වෙනවා නම් තමයි අනාගත විසඳුම වඩාත් සාර්ථක විසඳුමක් බවට පත් කර ගැනීමට පුළුවන්කම ලැබෙන්නේ.ඒ වගේම විපක්‍ෂයට අවංකවම රට පිළිබඳව හැඟීමක් ආදරයක් තිබෙනවා නම් ඔවුන් මේ අවස්ථාව මඟ නොහැර එකම අරමුණක් ඇතිව මේ කමිටුවට එක් විය යුතුයි.මෙවැනි කමිටුවක අසුන් නොගෙන බාහිරව සිට විවේචනය කිරීමෙන් පමණක් ප්‍රතිඵලයක් හෝ විසඳුමක් සොයා ගැනීමට බැහැ. ඇතුළත සිට ධනාත්මක විවේචනයකට යාමට හැකියාව තිබෙනවා නම් පමණයි අවසන් විසඳුම් සියල්ල පිළිගන්න ස්ථිරසාර සාමයකට යොමුවිය හැකි විසැඳුමක් බවට පත් වෙන්නේ.ඒත් විපක්‍ෂය ඔවුන්ගේ යුතුකම කිසි විදියට ඉටු කිරීමට නොහැකි වුණොත් සහභාගි වන පිරිස සමඟ හෝ සංවාදයකට ගොස් අවසන් විසඳුම සොයා ගත යුතුයි.13 වෙනි සංශෝධනය බල ගැන්වීම වැනි විසඳුම් ක්‍රියාත්මක කිරීම මඟින් මෙරටට එල්ල වූ ජාත්‍යන්තර බලපෑම් ආදිය සමනය කර ගැනීමට පුළුවන්කම තිබෙනවා. ඒ මඟින් අප රටට එල්ල වන ජාත්‍යන්තර බලපෑම් සමනය කර ගැනීමට හැකියාව ලැබෙනවා.ඒත් ඒ දේ පමණක් ක්‍රියාත්මක කිරීම මඟින් ජාත්‍යන්තර අභියෝග සමනය කර ගැනීමට පුළුවන් වෙන්නේ නැහැ. එයට ශක්තිමත් තානාපති සේවයක් දක්‍ෂ නිලධාරීන් පිරිසක් පමණක් නොවෙයි ඔවුන්ට අවශ්‍ය පහසුකම් ආදිය ද ලබාදිය යුතුයි.රටට එරෙහිව කටයුතු කරන දෙමළ ඩයස්පෝරාවේ අසත්‍ය ප්‍රචාර නැවැත්වීමටත් ජාත්‍යන්තරයට ඇත්ත නැත්ත පහදා දීමටත් තානාපති සේවයට විශාල වගකීමක් තිබෙනවා.දෙමළ ඩයස්පෝරාවේ ඇතැම් කොටස් මෙරට දෙමළ ජනතාවට අසාධාරණයක් සිදුවන බවට ඔවුන්ව සමාන පිරිසක් ලෙස නොසලකන බවට ජාත්‍යන්තරය ඉදිරියට ගොස් ප්‍රකාශ කරනවා. තානාපති සේවය ශක්තිමත්ව තිබෙනවා නම් මේ බොරු ප්‍රචාර බිඳ දැමීමට පුළුවන්කම ලැබෙනවා.රටේ සමඟියට බාධාවක් වුණේ බහුතරයක් වු මධ්‍යස්ථ මතධාරීන් නොවෙයි අන්තවාදී කොටස්. මේ විදිහේ පිරිස් දෙපාර්ශවය තුළ ම සිටියා. අදත් සිටිනවා. ඒ නිසා මේ යුගයේ දී අප කළ යුත්තේ මධ්‍යස්ථ මතධාරීන් සියල්ල එක්වීමයි. ඒ නිසා මධ්‍යස්ථ අදහස් ඇති අය සැවොම එක්ව සිටීම මඟින් රටට ස්ථිරසාර සාමයක් ඇති කර ගැනීමට පුළුවන්කම ලැබේවි.දේශපාලන භේද, ආගම් භේද, ජාති භේද අත හැර ශ්‍රී ලාංකේය ජාතියක් විදියට සැවොම එක්විය යුතුයි අද පුරවැසියන්ගේ ප්‍රමුඛ වගකීම විය යුත්තේ එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=f1107182</link>
    <topic/>
    <author/>
    <content>ගමක් සංවර්ධනය වීම යනු පාරවල් ටික සෑදීම පමණක් නොවේ. මිනිසාට අවශ්‍ය භෞතික සම්පත් සේම, ඔහු සතු අධ්‍යාත්මික අංශයද මනා ලෙස වර්ධනය කළ යුතු යැයි එය සිදුවිය යුත්තේ ප්‍රමාණාත්මකව සහ ගුණාත්මකවය. එවිට සැබෑ සංවර්ධනයක් සිදුවූවා යැයි කිව හැකිය.දකුණු ලකට කවදත් ශ්‍රී ලාංකීය වංශ කතාව තුළ හිමිවන්නේ වෙසෙස් තැනකි. ඒ අතර සුන්දරත්වයෙන්ද මේ පුරවරය අගතැන්ය. ගැමියන්ගේ ගැමිකමේ සුවඳ රැඳුණු, පරිසමාප්ත අර්ථයෙන්ම සාමය, සහයෝගීතාවය තුළ දියුණුවේ හිනිපෙතට ළඟාවන්නට පෙරුම් පුරන ආදරණීය වැසියන්ගෙන් සුසැදි මේ පුරවරය වූ කලී ඇල්පිටියයි.1987 අංක 15 දරන ප්‍රාදේශීය සභා ස්ථාපනය කිරීමේ පනත් ප්‍රකාරව ඇරැඹුණු ඇල්පිටිය ප්‍රාදේශීය සභාවේ ස්වර්ණමය යුගයක, යුග පෙරළියක ඇරඹුම සනිටුහන් වන්නේ දෙවරක් සභාපති කිරුළෙන් පිදුම් ලැබූ රංජිත් ජයසිංහ හිටපු සභාපතිතුමන්ගේ පාලන කාලය තුළදීය. ඒ යුගය තුළදී සෞඛ්‍ය, යටිතල පහසුකම්, අධ්‍යාපන ආදී වූ ක්ෂේත්‍රයන් සංවර්ධනාත්මක ගමන් මඟක යෙදුණු ආකාරය පිළිබඳව විවරණයකි මේ.ඇල්පිටිය ප්‍රාදේශීය සභා බල ප්‍රදේශය තුළ ආයුර්වේද තුනක් පවතින අතර එහි සාර්ථකත්වය උදෙසා ප්‍රාදේශීය සභා නායකත්වයේ නොමඳ සහයක් ලැබේ. එම්. ඩී. එම්. කාර්යාංශය සමඟ මනා සහයෝගීතාවයක් පවත්වාගෙන යමින් සියලු සෞඛ්‍ය අංශයේ කාර්යයන් ක්‍රියාත්මක කරනු ලබන අතර සෞඛ්‍ය අංශයේ ගුණාත්මක වර්ධනයක් නිරතුරු අපේක්ෂා කෙරිණි.1998 වසරේදී ලංකාවේ ප්‍රථම වරට “නර්ඩ්’ ආයතනයක් ආරම්භ වන්නේ මෙහිය. ලක්ෂ 55 කට ගණනය කළ ඇස්තමේන්තුව ලක්ෂ 43 ක වැය ශීර්ෂයක් යටතේ ශේෂයක්ද පවත්වා ගනිමින් කාර්ය නිම කළ අතර මුලික සම්පත වූයේ මානව සම්පත ඵලදායි ලෙස යොදා ගැනීමයි.අධ්‍යාපනික අංශය පිළිබඳව අවධානය යොමු කිරීමේදී ගුණයෙන් සහ නැණ බලයෙන් යුතු දරුවකු අනාගතයට දායාද කරනු වස් ක්‍රියාකාරකම් රැසක් සභා නායකත්වයේ මෙහෙයවීමෙන් සිදුකරනු ලැබේ. පුස්තකාල ත්‍රිත්වයක් ඉදිවන්නේද එකී පරමාර්ථය පෙරදැරිවමය.කෙසේ වූවද, ඇල්පිටිය ප්‍රාදේශීය සභාව යනු අනෙකුත් ප්‍රාදේශීය සභාවන්ට සාපේක්ෂව ආර්ථික මට්ටමින් පහළ පළාත් පාලන ඒකකයකි. එනමුත් ආර්ථික බාධාව, අභියෝගයක් කර නොගත් ඔවුහු හැකි හැමවිටම විවිධ අංශයන්ගේ ආධාර උපකාර ලබාගනිමින් සංවර්ධනයට පියමං කළහ.ව.කි.මී. 133 ක් භූමි භාගයක් ආවරණය වන ඇල්පිටිය ප්‍රාදේශීය සභා බල ප්‍රදේශයට තවමත් පහසුකම්වලින් සමන්විත ක්‍රීඩාංගණයක් නැත. නාට්‍ය, චිත්‍රපටි දර්ශන සඳහා සුදුසු රංගශාලාවක් නැත. එනමුත් එම අවශ්‍යතා සපුරාලන්නට හැකි තරමින් සභා නායකත්වය උත්සාහ දරනු ලබයි.අනෙකුත් ප්‍රාදේශීය සභා බල ප්‍රදේශයන්ට සාපේක්ෂව සංස්කෘතික විවිධත්වයක් දක්නට ලැබෙන්නේ ඇල්පිටිය ප්‍රාදේශීය සභාවෙහිය. එබැවින් එම විවිධත්වයට මූල්තැනක් ලබාදෙමින් විවිධ විශේෂ උත්සව සංවිධානය කරනු ලබයි.පැරණි ගොඩනැගිලි නවීකරණය කරමින්, නවීනත්වයක් ලබාදෙමින්, පිවිතුරු පරිසරයක් තුළ සකලවිධ කාර්යයන් ඉටුකරන්නට අවැසි පරිසරයක් සම්පාදනය කරන්නට සභා නායකත්වයට හැකිවීම ප්‍රශංසනීය වේ.පූර්ව ළමාවිය සංවර්ධනය කෙරෙහි විශේෂ අවධානයක් යොමු කළ අතර, හැකි සෑම අවස්ථාවකදීම ක්‍රියාශීලී දරු පිරිසක් බිහිකරවීමෙහිලා ස්වකීය දායකත්වය නොමඳව සපයා දී තිබේ. ප්‍රාදේශීය සභාව මගින් සැපයිය හැකි සියලු පහසුකම් සලසා දෙමින් ඉගෙනුම් සහ ඉගැන්වීමේ ක්‍රියාවලියට අවශ්‍ය පරිසරයක්, මානසික ඒකාග්‍රතාවයක් පවත්වා ගනු වස් අවැසි පරිසරයක් නිර්මාණය කරදීම දරුවන්ගේ අනාගතයට සුබවාදී ආයෝජනයකි.පළාත් පාලන අමාත්‍යාංශය හා සම්බන්ධ වෙමින්, ආසියානු සංවර්ධන බැංකුවේ ණය ආධාර යටතේ සභාවට බැකෝ යන්ත්‍රයක් මිලදී ගත් අතර එය වර්තමානයේ ප්‍රධාන වත්කම බවට පත්ව තිබේ. එහි වටිනාකම ලක්ෂ 93 කි.ප්‍රදේශයට බලපාන ප්‍රධාන ගැටලුවක් වන්නේ සමහර කාලවලදී මුහුණදීමට සිදුවන ගංවතුර උවදුරයි. එවැනි මොහොතකදී ජනතා හිත සුව පිණිස ක්ෂණික ක්‍රියාමාර්ගයන්හී නියැලෙන්නට ද සිදුවේ. එවැනි අවදානම් සහ උදව් අවැසි මොහොතකදී, බෝට්ටු හා පාරු ලබාදෙන්නට අවශ්‍ය ඉහළ පෙළේ සහයෝගය ලබාගන්නටද නායකත්වයේ දෑස් යොමුවේ. ඒ අනුව බෝට්ටු හා පාරු මගින් ආරක්ෂිත ස්ථානයන්ට ඔවුන්ව රැගෙන යමින්, පිසූ ආහාර ලබාදීමටද මැදිහත් විණි. එපමණක් ද නොවේ. නැවත පදිංචි කිරීමේ කටයුතුවලදීත්, අවශ්‍ය ආධාර ලබාදීමේදීත්, අදාළ අංශයන් සමඟ සුහද සාකච්ඡාවන්හී නිරත වෙමින්, අදාළ කාර්යයන් සාධාරණව ඉටුකිරීම ප්‍රශංසනීය වේ.ඕනෑම ප්‍ර‍්‍රාදේශීය සභාවක් මුහුණදෙන ලබන ප්‍රධාන ගැටලුවක් වන්නේ ක්‍රමානුකූල කුණු කසළ ඉවත්කිරීමේ ගැටලුවයි. එහිදී 2010 වසරේ සිට ක්‍රමානුකූල කුණුකසළ ඉවත් කිරීමකට සභාව යොමුවිණි. එතුළින් ජනතා අපේක්ෂා මල්ඵල ගැන්වූ බැව් සඳහන් කළ යුතුය.විවිධ ආදායම් මාර්ග සකසා ගනිමින් දියුණුවීම අපේක්ෂා කරන ප්‍රාදේශීය සභාවක් වන ඇල්පිටිය ප්‍රාදේශීය සභාව ඒ වෙනුවෙන් විවිධ ක්‍රියාමාර්ගයන් සැලසුම් කරමින් හිදී. එහි එක් ප්‍රධාන කර්තව්‍යයක් වන්නේ අංගසම්පූර්ණ ආදාහනාගාරයක් ඉදිකිරීමයි.ඇල්පිටිය ප්‍රාදේශීය සභා බල ප්‍රදේශයට අයත් බොහෝ නිවාස ඉදිවී තිබෙන්නේ කඳු ගැටයන් සහ කුඩා අඩු පහසුකම්වලින් යුත් බිම්කඩකය. ඒ නිසාවෙන් උත්තරීතර අවසානයක් ලබාදෙනු වස් හා ප්‍රාදේශීය සභාවට ආදායම් උත්පාදන මාර්ගයක් ලෙසින් එවැනි වූ අංගසම්පූර්ණ ආදාහනාගාරයක අවශ්‍යතාවය තදින්ම මතුවේ. එවන් මොහොතකදී ජපන් මිතුරෙකුගේ ධන පරිත්‍යාගයෙන් ලක්ෂ 40 ක් වටිනා අවමංගල රථයක් සහ ලක්ෂ 60 ක් වටිනා ගිලන් රථයක් ලැබී තිබේ. ඒ හිටපු සභාපතිතුමන්ගේ දැඩි ප්‍රයත්නයක සාර්ථක ප්‍රතිඵල ලෙසිනි. 1998 වසරේ සිට ප්‍රදේශයේ ජනතා අවශ්‍යතා වෙනුවෙන් ආදාහන සේවය සඳහා ලබාගෙන තිබුණේ සෘජු ශ්‍රමික දායකත්වයකි.ප්‍රාදේශීය සභාව සතුව දැනට පවතින ප්‍රධාන වත්කම වන බැකෝ යන්ත්‍රය පාරිභෝගික අවශ්‍යතා වෙනුවෙන් ලබාදීමෙන් බලාපොරොත්තු වන්නේ තවත් ආදායම් උත්පාදන මාර්ගයක් විවර කර ගැනීමකි. එනම්, ආදායමක් ඉපයිය හැකි පරිදි අංගසම්පූර්ණ රඟහලක් ඉදිකිරීමයි.විශේෂයන්ම අධ්‍යාත්මික අංශයේ ප්‍රමාණාත්මක සේම ගුණාත්මක වර්ධනයක් උදෙසාද සභා නායකත්වය නිරතුරුවම කැපවේ. ආගමික අංශයේ උපදේශක්තවය හා මඟ පෙන්වීම ලබා ගනිමින් ජනතා හිත සුව පිණිස විවිධ වැඩසටහන් සංවිධානය කරනු ලබන්නේද සභාව මගින් ලබාදිය යුතු නොමසුරු සහයෝගය ලබාදෙන්නේද ඉහත කී උදාරතර අරමුණු සාක්ෂාත් කර ගන්නටය.යටිතල පහසුකම් සංවර්ධනය පිළිබඳව සාකච්ඡා කිරීමේදී, මාර්ග සංවර්ධනය කිරීමෙහිලා අවශ්‍ය උපරිම සහය අදාළ ක්‍රියාත්මක කරන අංශයන්ට ලබා දුනි. සෑමවිටම නායකත්වයේ අරමුණ වූයේ ජනතා සුබසෙතයි.බාධක, අභියෝග හමුවේ නොසැලෙමින් ආර්ථික මට්ටම ශක්තිමත් කර ගැනීමේ ක්‍රමෝපායන් නිර්මාණය කරගනිමින්, ජනතා සුබසිද්ධිය නංවාලනු වස්, විවිධ ක්‍රියාමාර්ගයන් හී නිරතවෙමින් සංවර්ධන දිශානතිය කරා පියමනින ඇල්පිටිය ප්‍රාදේශීය සභාව සැබවින්ම ලක් මවට ආඩම්බරයකි, ආදර්ශයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>18</day>
    </date>
    <link>http://www.dinamina.lk/2011/07/18/_art.asp?fn=f1107183</link>
    <topic/>
    <author/>
    <content>ශ්‍රී ලංකාවේ සමාජ සංස්කෘතිය නිර්මාණය වෙලා තියෙන්නේ බෞද්ධ පරිසරයක් සමඟයි. අපිට සදාචාරයක් තියෙනවා. ඒ වගේම අපි නිතරම සභ්‍යත්වය ගැන කතා කරනවා. නමුත්, අපි බෞද්ධ පරිසරයක් තුළ කොතරම් දුරට හැදී වැඩුණත්, මව්පියන්ට දරුවන්ට එකට හිඳ නරඹන්නට පුළුවන් වෙළෙඳ දැන්වීම්, ටෙලිනාට්‍ය නිර්මාණය වන්නේ අල්පවයි. විශේෂයෙන්ම, වෙළෙඳ දැන්වීම් සකසන ආයතනවල ප්‍රධානම අරමුණ වන්නේ මුදල් සහ ලාභයයි. මේ පුද්ගලයින්, නිෂ්පාදන ආයතන සතුවන්නේ තමන්ගේ නිෂ්පාදන පාරිභෝගිකයා අතරට ගෙන යෑමේ අරමුණක් විතරයි. අළෙවිකර ගැනීමේ මූඛ්‍ය පරමාර්ථය පමණයි. ඒ නිසා වෙනත් පොදු සමාජ අරමුණු ඉටුකර ගැනීම කෙරෙහි ඔවුන්ගේ විශේෂ අවධානය යොමුවන්නේ නැහැ.ඔව්, විශේෂයෙන්ම අද නිෂ්පාදනය වන බොහෝ වෙළෙඳ දැන්වීම්, ටෙලිනාට්‍ය තුළ තියෙන්නේ කෙලෙස් වර්ධනය වන දේවල්. මෙය බරපතල අකුසලයක්. ඒත්, මේක අකුසලයක් කියලා කෙනෙකුට එකපාරටම තේරෙන්නේ නැහැ. මිනිසුන්ගේ කෙලෙස් ඇතිකරවන විදිහේ රඟපෑම්වල නිරතවන නළු නිළියන් අනාගාමී වෙනවා කියලා බුද්ධ දේශනාවෙන් දක්වනවා. වේදිකාවක් මත හිඳ පේ‍්‍රක්ෂකයන් සතුටු කරලා එතනින් සුගතිගාමී වෙන්න පුළුවන් කියලා සමහරු හිතනවා. නමුත්, වෙළෙඳ දැන්වීම්, ටෙලිනාට්‍ය, චිත්‍රපට තුළ කෙලෙස් ඉස්මතු වන රඟපෑම් කළාම අගතිගාමී වීමක් තමයි සිදුවන්නේ.වෙළෙඳ දැන්වීමක් තුළ රාගික දර්ශන තියෙනවා නම් ඒ දර්ශනය නරඹන පේ‍්‍රක්ෂකයෝ තුළ නූපන් අකුසල් උපදිනවා. උපන් අකුසල් සිතිවිලි තව තවත් වර්ධනය වෙනවා. ඊට දායකවීමත් මහා පාපකර්මයක්.පුද්ගලයෙක් සමහර වෙලාවට ඒ චරිත තුළයි ජීවත් වන්නේ. නිළියක් හෝ නළුවෙක් රඟපාද්දී ද්වේශ මොහොතකට ද්වේශය හිතේ ආරෝපණය කර ගන්නවා. මේ දිහා බලන පේ‍්‍රක්ෂකයෝ ඒ චරිතය සැබෑ චරිතයක් විදිහට දැකලා දුක් වෙනවා, තරහ ගන්නවා. පේ‍්‍රක්ෂකයෝ නිදාගන්න යන්නෙත් ඒ චරිත පිළිබඳව හිතාගෙන. හැම ක්‍රියාවක්ම සිදුකරද්දී චරිත තුළ තිබෙන ද්වේශය, රාගය ආදී අකුසල් හැඟීම් යළි යළිත් සිහිපත් වෙනවා. එතනදී සිදුවන්නෙත් අකුසල් රැස්කර ගැනීමක් විතරයි.එතකොට හිතේ ඇතිවෙන්නේ අවිඥානයක්. සාමාන්‍ය සම්ප්‍රදාය තුළ ඇදී යන ටෙලිනාට්‍ය, චිත්‍රපට, වෙළෙඳ දැන්වීම්වලින් රාගය, ද්වේශය, මෝහය අවුස්සමින් භාණ්ඩ අලෙවි කර ගන්නටයි උත්සාහ දරන්නේ. එතනදී නිෂ්පාදකවරයා මේ තුළින් පුද්ගලයාට සිදුවන හානිය ගැන හිතන්නේ නැහැ. ඒක තමයි ඔහු කර ගන්නා ලොකුම පාපය සහ හානිය.බුදුදහම තුළින් නිරතුරුවම සාකච්ඡා කරන්නේ, රාග, ද්වේශ, මෝහ නැති කරන්නේ කොහොමද කියලයි. ජනමාධ්‍ය තුළ උදේ ඉඳන් රෑ වෙනකම් හාමුදුරුවරු බණ කියනවා. ශ්‍රාවකයෝ බණ අහනවා. පෝය දවසට ධර්ම සාකච්ඡා පවත්වනවා. රාත්‍රිය පුරා පිරිත් විකාශය කරනවා. ඒ නිසා නිතරම, බණ ශ්‍රවණය කරන පිරිසක් ඉන්නවා. බුද්ධාගම තුළින් නිතරම කෙලෙස් සංසිඳවා ගන්නා ආකාරය ගැන කතා කළාට, බණ ඉවර වුණාට පස්සේ ආයෙත් ජනමාධ්‍ය තුළින් පෙන්වන්නේ කෙලෙස් වැඩෙන දර්ශන.බණක් ඉවරවුණු ගමන්ම ටෙලිනාට්‍ය, වෙළෙඳ දැන්වීම් ප්‍රචාරය කරන්නේ අපේ සදාචාරයට නොගැලපෙන දේවල් එක්කයි. උදේ ඉඳන් රෑ වෙනකම් බණ අහපු අපි ඊළඟට කරන්නේ හෝද හෝද මඩේ දානවා වගේ වැඩක්. සමහර වෙලාවට ධර්ම දේශනාවලට යමින් තිරයේ දිස්වන දැන්වීම් තීරුවේ වශී ගුරුකම් ගැන, කුකුල් මස් දැන්වීම්, මඳුරු දඟර දැන්වීම් ප්‍රචාරය කරනවා. ප්‍රාණ ඝාතකයන්ට අනුබල දෙනවා. නමුත් ප්‍රචාරක ආයතන හිතන්නෙත් නැහැ පෝය දවසේ මේ වගේ අකුසල උපදවන දර්ශන දැමීම සුදුසුද කියලා.අද වෙනකොට සමාජයේ බුද්ධාගම කෙරෙහි ලොකු නැඹුරුවීමක් දක්නට ලැබෙනවා. ඒ සම්බුද්ධත්ව ජයන්තියත් සමඟයි. ගොඩක් වෙලාවට අද සමීක්ෂණ වාර්තාවල ඉහළම ස්ථානයේ රැඳී සිටින්නේ ධර්ම දේශනා නිතරම ප්‍රචාරය කළ නාලිකායි. හැම මාධ්‍යයක් අතරේම සමීක්ෂණ වාර්තාවලින් ඉහළ තලයට එන්න ලොකු තරගයක් තියෙනවා. මාධ්‍යයට අවශ්‍ය නිතරම ජනතාව කැමති දේ දෙන්නයි. එතනදී, ඉහළම ජනප්‍රියත්වයක් ගන්න නම් කෙලෙස් ඇතිකරන දේවල් පෙන්නන එකයි හොඳ කියලා පාලනාධිකාරියට හිතෙනවා නම් ඔවුන් පෙන්වන්නේ ඒ දර්ශන.මාධ්‍යවලත් අද අපේක්ෂාව වෙන්නේ ජනප්‍රියත්වය, වෙළෙඳ ආදායම්, ලාභය පමණයි. සදාචාරය ගැන හෝ සදාචාරයට අනුව කළ යුතු නිවැරැදි දේ මොකක්ද කියලා තේරුම් ගැනීම නෙමෙයි ඔවුන්ට හිතෙනවා නම් වැඩි ප්‍රචාරයක් ලැබෙන්නේ මේ මොහොතටයි කියලා ඔවුන් දැන්වීම් ප්‍රචාරය කරන්නේ ඒ වෙලාවලයි. එතනදි, ඒ වෙළෙඳ දැන්වීම් හෝ, ටෙලි නාට්‍යය පවුලේ අයට එකට ඉඳලා බලන්න සුදුසුද කියලා හිතන්නේ නැහැ.වාණිජමය පැත්තෙන් බලනකොට ඔවුන්ගේ අරමුණු වෙන්නේ ප්‍රචාරණයත්, මුදලත්, අලෙවියත් පමණයි. ඒත් අපේ රටේ මාධ්‍ය සදාචාරයක් කියලා දෙයක් තාමත් තියෙනවා. රජය නිරතුරු ඒ වෙනුවෙන් බැඳී ඉන්නවා. පුද්ගලයන් ආරක්ෂා කරන්න මුල්වීම එහි වගකීමක්. අපේ රටේ විශාල වශයෙන් පිරිස් අදහන්නේ බුද්ධාගමයි. ඒ නිසා බෞද්ධයන් වන අපට උරුම සදාචාරයකුත් තියෙනවා. නමුත්, වෙළෙඳ අරමුණු ඊට වෙනස් ආකාරයටයි අද ගමන් කරන්නේ. ඒක පරිහානියේ ලක්ෂණයක්.ජනමාධ්‍යයක් තුළින් හොඳ දේවල් ප්‍රචාරය කරන්න ඕනේ. පෝය දවසට විතරක් බෞද්ධ වැඩසටහන් සීමා කළ යුතු නැහැ. ටෙලි නාට්‍යයක්, චිත්‍රපටියක්, වෙළෙඳ දැන්වීමක් නිර්මාණය කරද්දී ඒ තුළ සමාජයට ආදර්ශයක් සපයන්න ඔවුන්ට පුළුවන්. උදාහරණයක් විදිහට, නරක පුද්ගලයෙක් ධර්මානුකූල මාවතකට යොමුවන ආකාරය පෙන්වීම කුසලයක්.විදේශ රටවල අපරාධ ඇතිවන්නට පෙළඹවීමක් ඇතිවේයැයි සිතෙන දර්ශන ප්‍රචාරය කරන්න අවසර ලබා දෙන්නේ නැහැ. මනෝ විද්‍යාත්මක ප්‍රවේශය පිළිබඳව සලකා බලද්දී, නරක දේවල් නිතරම පෙන්නද්දී මනෝ විද්‍යාත්මකව ඔහු හෝ ඇය ඊට පෙළඹෙනවා.කෝටි දෙකක් තුනක් ඉන්න රටක වරදක් කරන එක්කෙනෙක් හරි දෙන්නෙක් හරි ඉන්නවා. හැමෝම සීලවන්තයෝ නෙමෙයි. නමුත් අපට අපරාධ අඩුකර ගන්න නම් මාධ්‍ය තුළින් සදාචාරයට ගැලපෙන දේ ප්‍රචාරය කළ යුතුයි.අපේ විඥානයේ ස්වභාවය එකිනෙකාගෙන් එකිනෙකාට වෙනස්. කෙනෙක් මෛත්‍රී සිතින් සෑම දෙයක් ගැනම හිතනවා නම්, ඔහු මෛත්‍රී සිත් ඇත්තෙකු වෙනවා. ද්වේෂය හිතේ තියෙනවා නම්, අපි ඒ දේට නැඹුරු වෙනවා. සමහර දේට අපි බයයි.සංස්කෘතියක විදිහට වෙන්නේ සදාචාරවත් සමාජයක්. චිත්‍රපටයක්, වෙළෙඳ දැන්වීමක් ටෙලි නාට්‍යයක් නිර්මාණය කරද්දී ඊට ආගමික වශයෙන් අනුශාසනාවක් ලබාගත යුතුයි. ආගමික පාලනයක් තිබිය යුතුයි.ධර්ම දේශකයෙකුට පුළුවන් පිරිසක් යහමඟ යවන්න. ඒ වගේම තමයි නළුවෙකුට හෝ නිළියකට පුළුවන් සමාජයක් කෙලෙස්වලින් පිරි සමාජයක් බවට පත්කරන්නටත්. කෙනෙක් ජනප්‍රිය වන්නට ඕනේ. ඒත්, ජනප්‍රියතාවය පමණක් නම් ඉලක්කය, එතනදී සිදුවන්නේ අකුසලයක්.නළුවෙක් හෝ නිළියක් තේරුම් ගන්න ඕනේ මේ චරිතය තුළින් සමාජයට සිදුවන බලපෑම කුමක්ද කියලා. යහපත් චරිත පමණක් තෝරාගත යුතුයි. දැන්වීමක් පෙන්නලා එතුළින් යහපත් දෙයක් සිදුවනවා නම් ඒක හොඳයි. නමුත්, දැන්වීමක් තුළින් කෙලෙස් වර්ධනය වීමක් සිදුවනවා නම් ඒක පාපකර්මයකට උදව් කිරීමක් වෙනවා.ඔව්. දැන්වීම් කිහිපයක් ඒ ආකාරයට තහනම් වුණා මත්පැන්, දුම්වැටි සම්බන්ධ දැන්වීම් තහනම් කළාට, ඒ වෙලාවේ, ඒ දර්ශනය ඉවත් කරන්නේ කොටුදැලකින්. නමුත් ඒ වෙද්දී එක්කෝ අදාළ චරිතය මත්පැන් බෝතලය අතට අරන්. නැත්නම් සිගරුට්ටුවක් අරන්. ඊට පසු සිදුවන දේ දර්ශනය නොවුනාට පුද්ගලයෙක් තුළ කුතුහලයක් ඇති වෙනවා. එතුළත් යම් පෙළඹවීමක් දක්නට ලැබෙනවා.ගොඩක් වෙලාවට පුවත් විකාශ අතර තුවා වෙළෙඳ දැන්වීම් ප්‍රචාරය වනවා. වෙසක් පෝය දවසකට දින කිහිපයකට කලින් හෝ පෝය දිනයට දින දෙක තුනකට කලින් ජනමාධ්‍යයේ ප්‍රචාරය කරනවා සුරා සැල් පෝය දවසේ වහලා කියලා. එතනදි වක්‍රව පෙළඹවීමක් ඇති වනවා පෝයකට කලින් මත්පැන් ගෙදරට ගේන්න. ඒ නිසයි මම දකින්නේ දැන්වීම් සමහරක් තහනම් වුණාට, ඒ ප්‍රචාරයන් සම්පූර්ණයෙන්ම නැවතිලා නැහැ කියලා.ඕනෙම ආයතනයක් ප්‍රතිපත්ති රකින්න ඕනේ. නමුත් අද වනවිට ලෝකයේ හැම තැනම උඩු යටිකුරු වෙලා. ඒ නිසා සිදුවන්නේ සිදුනොවිය යුතු දේයි. ඒ නිසා මාධ්‍ය තුළ පවතින මාධ්‍ය සදාචාරය රැකිය යුතුයි. හොඳ දේ පමණක් නිෂ්පාදනය කරන්නට, නිෂ්පාදකවරු පෙළඹෙන්නේ එවිටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107191</link>
    <topic>ඩෙංගු මඬින්නට ක්‍රමවේද 4ක්</topic>
    <author>සන්ධ්‍යා කරුණාරත්න</author>
    <content>ඩෙංගු මර්දනය සඳහා වූ ආරක්ෂිත ක්‍රමවේද හතරක් ප්‍රකාශයට පත් කෙරේ. මදුරුවන් සොයා විනාශ කිරීම, ස්වයං ආරක්ෂාව, සුදුසු ඉක්මන් ප්‍රතිකාර, සීමාවක් ඇතිව දූමායනය කිරීම නම් වූ ක්‍රමවේද හතර අනුගමනය කිරීමෙන් ඩෙංගු රෝගයට ගොදුරු වන්නන්ගේ සංඛ්‍යාව අඩු කර ගත හැකි බව මේ ක්‍රමවේදයන් ඉදිරිපත් කළ ශ්‍රී ජයවර්ධනපුර රෝහලේ අධ්‍යක්‍ෂ වෛද්‍ය එස්. ගමගේ මහතා පවසයි.අවට පරිසරයේ ජලය රැඳෙන ස්ථාන සොයා විනාශ කිරීම, සතියකට වරක්වත් අවට පරිසරය පිරිසුදු කිරීම, ජලය එක්රැස් කරන ටැංකි හා භාජන තදින් අතුල්ලා සතියකට වරක්වත් සේදීම යන කරුණු “සොයා විනාශ කිරීම” යන ක්‍රමවේදය යටතේත්, උදේ හා සවස කාලයේ දී වඩාත් පරිස්සම් වීම, නිවස තුළ මදුරුවන් බෝ වීමට ඉඩ නොතැබීම, රෝගයෙන් වැළකීම පිළිබඳ නිවසේදී නිතර කතාබහ කිරීම යනාදි කරුණු “ස්වයං ආරක්ෂාව“ යටතේ සඳහන් වේ. “සුදුසු ඉක්මන් ප්‍රතිකාර” යටතේ උණ ඇතුළු ඩෙංගු රෝගයට සමාන රෝග ලක්ෂණ පහළ වුවහොත් සුදුසුකම් ලත් වෛද්‍යවරයෙක්ගෙන් ඉක්මන් ප්‍රතිකාර ලබාගැනීම, ප්‍රතිකාර ලබා ගැනීමට පවුලේ වැඩිහිටියන් ද උනන්දු වීම, උණ ගත් විට හැකි තරම් විවේක ගැනීම හා වැඩිපුර පාන වර්ග පානය කිරීම සඳහන් ය.මීට අමතරව “සීමාවක් ඇතිව දූමායනය සිදු කරන්න” යන කාරණාව යටතේ දූමානය සිදුකිරීමේ දී මදුරුවන් පමණක් නොව අනෙකුත් කුඩා සතුන්ට ද හානි වන බැවින් අවශ්‍යම විට පමණක් දූමායනය කිරීම, දූමායනය සිදු කළ යුත්තේ මදුරුවා ක්‍රියාශීලි වන උදය හා සවස් කාලයේ දී ය, දූමායනය සිදු කරන නිවෙස්වල ජනෙල් දොරවල් විවෘතව තබා නිවස තුළ ඇති මදුරුවන් ද විනාශ කිරීමට කටයුතු කිරීම යනාදිය ඇතුළත් වේ.ඉහත සඳහන් ක්‍රමවේදය අනුගමනය කිරීමෙන් ඩෙංගු රෝගය වළක්වා ගත හැකි යැයි ද වෛද්‍ය ගමගේ මහතා පැවසීය.මේ වන විට ඩෙංගු රෝගීන් 11,901 ක් ද, මරණ 93 ක් ද වාර්තා වී ඇති බව වසංගත රෝග විද්‍යා අංශය පවසයි. පසුගිය සතියේ දී මේ වසර පුරා සිදු වූ වැඩිම මරණ සංඛ්‍යාව වන එකොළොස් දෙනෙක්ගේ මරණ වාර්තා වී තිබේ. ඩෙංගු රෝගීන්ගේ වාර්තා වීම වැඩිම ප්‍රදේශ වන්නේ කොළඹ ඛ්ා ගම්පහ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107192</link>
    <topic>රතු කුරුසෙන් උතුරටනිවාස 2000ක්</topic>
    <author/>
    <content>ශ්‍රී ලංකා රතු කුරුස සමාජය උතුර ප්‍රදේශයේ නිවාස 2000 ක් ඉදිකිරීමට පියවර ගෙන ඇත.මේ සඳහා වැය කරන මුදල රුපියල් මිලියන 1000 කි. එමෙන්ම සෑම නිවාසලාභී පවුලකටම ජීවනෝපාය සඳහා රුපියල් 35000 ක මුදලක් ද ජල හා සනීපාරක්‍ෂක කටයුතු සඳහා රුපියල් 30000 ක් ද ලබා දේ. මෙම ව්‍යාපෘතියේ කටයුතු සොයා බැලීමට ජනාධිපතිතුමාගේ උපදෙස් මත පාර්ලිමේන්තු කටයුතු ලේකම් කුමාරසිරි හෙට්ටිගේ, ශ්‍රී ලංකා රතු කුරුස සමාජයේ සභාපති ජගත් අබේසිංහ යන මහත්වරු අද (19) එම ප්‍රදේශයේ සංචාරය කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107193</link>
    <topic>දෙවැනි යුද අධිකරණයට එරෙහිව ෆොන්සේකාගේ පෙත්සම ඉවතට</topic>
    <author>රෝෂන් තුෂාර</author>
    <content>දෙවැනි යුද අධිකරණයට එරෙහිව සරත් ෆොන්සේකා මහතා ගොනුකර තිබූ අභියාචන පෙත්සම ශ්‍රේෂ්ඨාධිකරණය ඊයේ (18) නිෂ්ප්‍රභ කළේය.අදාල පෙත්සම ඉල්ලා අස්කර ගන්නා බවට ෆොන්සේකා මහතා වෙනුවෙන් පෙනී සිටින ජනාධිපති නීතිඥ රෝමේෂ් ද සිල්වා මහතා ශ්‍රේෂ්ඨාධිකරණයට දැනුම් දීමෙන් පසුව පෙත්සම නිෂ්ප්‍රභ කෙරිණි.අගවිනිසුරු ශිරාණි බන්ඩාරනායක කේ. ශ්‍රී පවන් හා එස්. අයි. ඉමාම් ත්‍රි පුද්ගල ශ්‍රේෂ්ඨාධිකරණ විනිසුරු මඩුල්ල මේ නියෝගය නිකුත් කළහ.දෙවැනි යුද අධිකරණයට එරෙහිව ගොනුකළ නඩුවක් අභියාචනයේ විභාග වන බැවින් ඒ හා සමාන ශ්‍රේෂ්ඨාධිකරණ පෙත්සම ඉල්ලා අස්කර ගන්නා බව නීතිඥවරයා කරුණු දැක්වීය.දෙවැනි යුද අධිකරණය හා එහි විනිසුරුවරුන් පත් කිරීමට විරුද්ධව සරත් ෆොන්සේකා මහතා අභියාචනාධිකරණය හමුවේ පෙත්සමක් ගොනු කළේය. එම පෙත්සම අභියාචනාධිකරණය මගින් නිෂ්ප්‍රභ කර ලබා දුන් තීන්දුවට එරෙහිව මෙම ශ්‍රේෂ්ඨාධිකරණ පෙත්සම ගොනු කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107194</link>
    <topic>ඡන්දය පැවැත්වෙන ප්‍රදේශවල සුරා සැල් 23දා වැසෙයි</topic>
    <author>නිමල් රාජපක්ෂ</author>
    <content>පළාත් පාලන ඡන්ද විමසීම පැවැත්වෙන ප්‍රදේශවල පමණක් මේ මස 23 දින සුරාසැල් වසා තැබීමට සුරාබදු දෙපාර්තමේන්තුව තීරණය කොට ඇත. අදාළ ප්‍රදේශවල බලපත්‍ර කොන්දෙසි උල්ලංඝනය කරමින් මත්පැන් අලෙවි කරන්නන් අසු වූවොත් තරාතිරම නොබලා බලපත්‍රලාභීන්ට දඬුවම් පමුණුවන බව නියෝජ්‍ය සුරාබදු කොමසාරිස් (ආදායම්) ඒ බෝදරගම මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107195</link>
    <topic>සෞඛ්‍ය සේවා ආයතන 91ක් යළි විවෘත කිරීමට පියවර</topic>
    <author>සිතාරා සේනානි</author>
    <content>වෛද්‍යවරුන්ගේ හිඟය හේතුවෙන් දශක කිහිපයක් තිස්සේ වසා දමා තිබූ රෝහල් ඇතුළු සෞඛ්‍ය සේවා සපයන ආයතන 97න් 91ක්, ලබන මාසය වන විට නැවතත් මහජන සේවය සඳහා විවෘත කිරීමට පියවර ගන්නා බව සෞඛ්‍ය අමාත්‍යාංශය පවසයි.විවෘත කිරීමට නියමිත ආයතන සඳහා මේ වන විට වෛද්‍යවරුන් අනුයුක්ත කැර අවසන්ව තිබේ. රට පුරා සෞඛ්‍ය සේවා සපයන ආයතන 97ක් වැසී ගොස් ඇති බව මීට මාස දෙකකට පමණ පෙර අනාවරණය විය. අම්පාර දිස්ත්‍රික්කයේ 1ක්, මඩකළපුව දිස්ත්‍රික්කයේ 9ක්, ත්‍රිකුණාමල දිස්ත්‍රික්කයේ 3ක්, වව්නියාව දිස්ත්‍රික්කයේ 5ක්, මන්නාරම දිස්ත්‍රික්කයේ 9ක්, යාපනය දිස්ත්‍රික්කයේ 11ක්, කිළිනොච්චිය දිස්ත්‍රික්කයේ 12ක්, මුලතිව් දිස්ත්‍රික්කයේ 15ක්, බදුල්ල දිස්ත්‍රික්කයේ 3ක්, අනුරාධපුර දිස්ත්‍රික්කයේ 6ක්, මහනුවර දිස්ත්‍රික්කයේ 3ක්, නුවරඑළිය දිස්ත්‍රික්කයේ 4ක්, ගාල්ල දිස්ත්‍රික්කයේ 2ක්, මාතර දිස්ත්‍රික්කයේ 1ක්, කුරුණෑගල දිස්ත්‍රික්කයේ 6ක් වශයෙන් වැසී ගොස් තිබූ සෞඛ්‍ය සේවා ආයතන 91ක් මෙලෙස නැවත විවෘත කැරෙනු ඇත.මධ්‍යම බෙහෙත් ශාලා 26ක්, දිස්ත්‍රික් රෝහල් 26ක්, ප්‍රාථමික වෛද්‍ය ආයතන 20ක්, සෞඛ්‍ය වෛද්‍ය නිලධාරි කාර්යාල 16ක්, ප්‍රාදේශීය සෞඛ්‍ය සේවා කාර්යාල 2ක් හා ප්‍රදේශීය රෝහලක් මීට ඇතුළත් ය.මෙලෙස වැසී ගොස් තිබූ රෝහල් හා සෞඛ්‍ය සේවා සපයන ආයතන වලින් වැඩිම ප්‍රමාණයක් උතුරු නැඟෙනහිර ප්‍රදේශවල පිහිටා තිබේ. ඒවා බොහොමයක් වැසී ගොස් ඇත්තේ එම ප්‍රදේශවල පැවැති ත්‍රස්තවාදී ක්‍රියාකාරකම් හේතුවෙනි.සෞඛ්‍ය සේවා සැපැයූ ආයතන 97ක් වැසී ගොස් ඇති බව දැන ගත් මොහොතේ පටන් ඒවාට අවශ්‍ය සම්පත් ලබා දී යළි විවෘත කොට මහජනතාවට සේවා සපයන ආයතන බවට පත් කිරීම සඳහා සෞඛ්‍ය ඇමැති මෛත්‍රීපාල සිරිසේන මහතා දැඩි උත්සාහයක් ගත් බව එම අමාත්‍යාංශයේ නිලධාරියෙක් දිනමිණට පැවැසීය. යුද්ධය අවසන්ව ඇති බැවින් ඕනෑම රජයේ සේවකයකුට රටේ ඕනෑම ස්ථානයක සේවය කළ හැකි නමුත් දුෂ්කර පළාත්වල රෝහල් සඳහා මානව සම්පත් ලබා දීමේ සම්පූර්ණ බලතල සෞඛ්‍ය අමාත්‍යාංශයට හෝ විෂය භාර ඇමැතිවරයා ලෙස තමන්ට නොමැති බවත්, එම බලය ඇත්තේ වෙනත් පාර්ශ්වයකට බවත් ඇමැතිවරයා පවසයි.ඇතැම් රෝහල්වල උතුරා යන තරම් මානව සම්පත් තිබුණද පිට පළාත්වලට මානව සම්පත් බෙදා දීමේ බලතල තමාට නැති බවද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107196</link>
    <topic>කොස්ගොඩ මහජන බැංකු ශාඛාව මංකොල්ල කාලා</topic>
    <author>අම්බලන්ගොඩ සමූහ කොස්ගොඩ මූහ සහ ඉඳුරුව සමූහ</author>
    <content>ගණුදෙනුකරුවන් විශාල පිරිසක් බලා සිටියදී ඊයේ (18) උදෑසන 9.30 ට පමණ කොස්ගොඩ මහජන බැංකු ශාඛාවට කඩා වැදුණ කොල්ලකරුවකු රන් භාණ්ඩ තොගයක් මංකොල්ලකා පලාගොස් ඇතැයි කොස්ගොඩ පොලිසිය කියයි.යතුරු පැදියකින් පැමිණ ඇති කොල්ලකරුවන් එක් අයකු බැංකුව ඉදිරිපිට යතුරු පැදිය නතර කොට ඒ අසල රැඳී සිටියදී අනෙක් කොල්ලකරු බැංකුව තුළට ඇතුළු වී තිබේ. මොහු ඇතුළට ගොස් ඇත්තේ ගණුදෙනු කරුවෙකු ලෙසිනි.ඒ අවස්ථාවේ බැංකුව වෙත රන් භාණ්ඩ උගස්කරන ලද උගස්කරුවන් සිය රන් භාණ්ඩ නිදහස් කර ගැනීමට පැමිණ සිටි නිසා බැංකුවේ තිබූ රන් භාණ්ඩ සේප්පුවලින් ඉවතට ගෙන තිබී ඇත. එම ස්ථානයට පැමිණ ඇති කොල්ලකරු එහි සිටි ආරක්ෂකයාට පහර දී ඔහු අත තිබූ ගිනි අවිය උදුරා ගැනීමෙන් පසු බැංකු කළමනාකරුගේ මේස ලාච්චුවේ තිබූ රන් භාණ්ඩ රැගෙන පලාගොස් ඇතැයි මහජන බැංකුවේ ගාල්ල දිස්ත්‍රික් නියෝජ්‍ය ආරක්ෂක කළමනාකරු ඔස්මන් කිත්සිරි මහතා පැවසුවේය. තුවාල ලැබූ ආරක්ෂක නිලධාරියා බලපිටිය රෝහලට ඇතුළු කොට තිබුණි.බැංකුª කළමනාකරු අනතුරු හඟවන හදිසි නලාව ක්‍රියාත්මක නොකළේ නම් කොල්ලකරුවන් මුදල් පවා කොල්ලකෑමට ඉඩ තිබූ බවද කිත්සිරි මහතා වැඩිදුරටත් පැවසුවේය.පැහැරගෙන ගිය රන් භාණ්ඩවල වටිනාකම මෙතෙක් ගණන් බලා නැත. කොල්ලකරුවන් යතුරු පැදියේ නැග පලායමින් සිටියදී මොවුන් අහසට වෙඩි තැබූ බව එහි සිටි අයකු අප සමග පැවසුවේය.ඇල්පිටිය ජ්‍යෙෂ්ඨ පොලිස් අධිකාරී සිසිර කුමාර මහතාගේ උපදෙස් මත කොස්ගොඩ පොලිස් ස්ථානාධිපති පොලිස් පරීක්ෂක පද්මලාල් මහතා ප්‍රධාන පොලිස් කණ්ඩායමක් සිද්ධිය පිළිබඳව පරීක්ෂණ කටයුතු ආරම්භ කොට තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107197</link>
    <topic>වලාන දූෂණ මර්දන ඒකකයවැටලීම්වලින් ලැබූ ආදායමරුපියල් කෝටි 27ක්</topic>
    <author>විජයානි එදිරිසිංහ</author>
    <content>වලාන දූෂණ මර්දන ඒකකය පසුගිය වසර පහ ඇතුලත සිදු කළ වැටලීම් වලින් ලැබූ ආදායම රුපියල් කෝටි විසිහතක් පමණ වෙයි.මෙම ආදායමෙන් වැඩි ප්‍රමාණයක් නීති විරෝධි මත්පැන් ජාවාරම්කරුවන් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව නියම වූ දඩ මුදල් ය. මෙහිදී අත්අඩංගුවට පත්වූ සැකකරුවන් ප්‍රමාණය තිස් දෙදහසක් පමණ වෙයි. පසුගිය මාස හය පුරා කළ වැටලීම්වලින් අත්අඩංගුවට පත්වූ සැකකරුවන් ප්‍රමාණය දහස ඉක්මවයි. ඔවුන්ට නියම වූ දඩ මුදල්වලින් ලැබුණ ආදායම එක් කෝටි දස ලක්‍ෂයකි. තවද සිදු කළ වැටලීම්වලින් මේ වන විට නඩු විසිදහසක් පමණ විසඳා අවසන් කර තිබේ.තවත් හත්දහසක් පමණ විභාග වෙමින් පවතී.මත් උවදුර මෙරටින් සම්පූර්ණයෙන්ම තුරන් කිරීම සඳහා ආරක්ෂක ලේකම් ගෝඨාභය රාජපක්‍ෂ මහතා ලබා දුන් උපදෙස් මත දීප ව්‍යාප්තව සිදු කරන මෙහෙයුම් වැඩි කිරීම නිසා නීති විරෝධී ජාවාරම් කරුවන් මෙතරම් විශාල ප්‍රමාණයක් කොටුකර ගැනීමට හැකිවී ඇත.නීති විරෝධි මත් පැන් ජාවාරමට අමතරව නීති විරෝධි ගව ඝාතනය, ගණිකා ව්‍යාපාර සූදු පොළවල් වැටලීම දූෂණ වැටලීම් විශාල ප්‍රමාණයක් ද වලාන දූෂණ මර්දන ඒකකය මඟින් සිදුකර තිබේ. පොලිස්පතිවරයා යටතේ සෘජුවම ක්‍රියාත්මක වෙන වලාන දූෂණ මර්දන ඒකකයේ සිටින්නේ නිලධාරීන් සියයක පමණ පිරිසකි. ඔවුන් කණ්ඩායම් වශයෙන් සැදී රටපුරා යමින් දිවා රෑ නොබලා කැපවීමෙන් වැටලීම් සිදු කරති.නියෝජ්‍ය පොලිස්පති මහේෂ් සමරදිවාකර, සහකාර පොලිස් අධිකාරී පාලිත ප්‍රනාන්දු සහකාර පොලිස් අධිකාරී මාසිංහ, ස්ථානාධිපති ප්‍රධාන පොලිස්, පරීක්‍ෂක බාලසූරිය, මහත්වරුන්ගේ අධීක්‍ෂණය යටතේ සියලු වැටලීම් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107198</link>
    <topic>වැඩබලන ඇමැතිලක්‍ෂමන් යාපා</topic>
    <author/>
    <content>ආර්ථික සංවර්ධන නියෝජ්‍ය ඇමැති ලක්ෂමන් යාපා අබේවර්ධන මහතා වැඩ බලන තොරතුරු හා ජනමාධ්‍ය අමාත්‍යවරයා ලෙස පත්කර තිබේ. ඇමැති කෙහෙළිය රඹුක්වැල්ල මහතා මේ දිනවල දිවයිනෙන් බැහැරව සිටින නිසා මෙම පත් කිරීම සිදු කර ඇත.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n1107199</link>
    <topic>අයිස්ක්‍රීම් කන්නේ බලාගෙනයි</topic>
    <author>ජීවනී පතිරණ</author>
    <content>කොළඹ නගරයේ සියලුම අයිස් ක්‍රීම් වෙළඳසැල් ඉදිරි සතිය ඇතුළත පරීක්ෂාවට ලක්කිරීමට කොළඹ මහා නගර සභාවේ ජන සෞඛ්‍ය දෙපාර්තමේන්තුව පියවර ගෙන තිබේ.ඊකොලයි විෂබීජය අඩංගු අයිස් ක්‍රීම් සාම්පලයක් කොළඹ නගරයේ ප්‍රධාන පාසලකින් හමුවීමෙන් අනතුරුව මේ පියවර ගත් බව කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පවසයි.එම පාසලේ ආපනශාලාවේ අළෙවි කළ අයිස් ක්‍රීම් සාම්පලයක මේ විෂබීජය අඩංගුව තිබූ බව රසායනාගාර පරීක්ෂණ මගින් සනාථ වී ඇත.දැනටමත් අයිස් ක්‍රීම් ආහාරයට ගත් බොහෝ දෙනෙක් පාචනය, උගුරේ අමාරුව වැනි රෝග තත්ත්වයන්ට මුහුණපා ඇති බවද වාර්තා වේ.මේ සම්බන්ධයෙන් ජන සෞඛ්‍ය දෙපාර්තමේන්තුවට මහජනතාව පැමිණිලි කිරීමට පවා පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n11071910</link>
    <topic>ලෝකයේ විශාලතම පරපෝෂිතයාශ්‍රී ලාංකික රෝගියෙකුගේ සිරුරේ</topic>
    <author>සන්ධ්‍යා කරුණාරත්න</author>
    <content>මිනිස් සිරුරට ඇතුළුවී සිටි ලෝකයේ විශාලතම පරපෝෂිතයා ශ්‍රී ලංකාවේ රෝගියෙකුගේ සිරුරින් සොයාගෙන ඇත.ජාතික රෝහලේ ප්‍රතිකාර සඳහා පැමිණි රෝගියකුගේ මලපහ පරීක්ෂා කරද්දී මෙම පරපෝෂිතයා හඳුනාගෙන තිබේ.මෙම පරපෝෂිතයා දැනට ලෝකයේ සිටින විශාලම පරපෝෂිතයා බව වෛද්‍ය පර්යේෂණ ආයතනයේ පරපෝෂිත අංශ ප්‍රධානී විශේෂඥ වෛද්‍ය සාගරිකා සමරසිංහ මහත්මිය පවසයි. මෙසේ සොයා ගත් පරපෝෂිතයා ප්‍රොටසෝවා වංශයට අයත් බව කියති. බැලන්ටීඩියම් කොලයි නමින් හැඳින්වෙන මෙම පරපෝෂිතයා ඌරන්ගේ මහා අන්ත්‍රයේ වාසය කරන බව කියති.ඌරන්ගේ මලපහ සමඟ මෙම පරපෝෂිතයා පිටවෙයි. එම මලපහ ජලයට මුසුවූ විට මිනිස් සිරුරට ඇතුළු වෙයි. මෙවැනි පරපෝෂිතයන් සිය ගණනක් ඉහත රෝගියාගේ උදරයේ සිට සොයා ගෙන ඇත. මෙවැනි පරපෝෂිතයන් නිසා සමේ දද, කුෂ්ඨ, පාචනය, ලේ අතීසාරය හටගන්නා බව කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n11071911</link>
    <topic>සුදු හඳුන් කිලෝ 5100ක්ගෙන ගිය 11ක් කොටුවෙති</topic>
    <author>වැලිමඩ සමූහ ආර්. රාජමන්ත්‍රී සොරණාතොට සමූහ සී. ගමගේ සහ ඌව පළාත් සමූහ මාපා බණ්ඩාර</author>
    <content>රුපියල් ලක්ෂ 75 කට අධික වටිනාකමින් යුත් සුදුහඳුන් කිලෝ 5100 ක් සමඟ සැකපිට ව්‍යාපාරිකයින් ඇතුළු පුද්ගලයින් 11 දෙනෙක් වැලිමඩ බෝගහකුඹුර ගුරුතලාව ප්‍රදේශයේදී වැලිමඩ පොලිසිය මඟින් අත්අඩංගුවට ගෙන තිබේ.සුදුහඳුන් තෙල් සිඳීමට යොදාගත් උදුන් හතරක් ද මොවුන් ළඟ තිබී අත්අඩංගුවට ගනු ලැබිනැයි පොලිසිය කීය.මේ සුදුහඳුන් ජාවාරම පස්පංගු කසාය පැකට් නිෂ්පාදනය කරන මුවාවෙන් කාලයක් තිස්සේ හොර රහසේ මහ පරිමාණයෙන් පවත්වාගෙන ගොස් ඇතැයි ද උසස් පොලිස් නිලධාරියකු පැවසීය.ගුරුතලාව බෝගහකුඹුර ප්‍රදේශයේ නිවසක ගබඩාවක සඟවා තිබියදී මේ සුදුහඳුන් තොගය අත්අඩංගුවට ගෙන ඇති අතර, පිට පළාත්වල සිට විවිධ පුද්ගලයින්ගෙන් රුපියල් 1500 – 1600 වැනි මුදලකට සුදුහඳුන් කිලෝවක් මිලදී ගෙන ඇතැයි පොලිසිය සඳහන් කළේය.වැලිමඩ ගුරුතලාව, කඳුරුදෙක, බෝගහකුඹුර, අලුගොල්ල ප්‍රදේශවල පදිංචි මේ සැකකරුවන් වැලිමඩ අධිකරණයට ඉදිරිපත් කිරීමට නියමිතය.වැලිමඩ පොලිස් ස්ථානාධිපති පොලිස් පරීක්ෂක බුද්ධික ඒකනායක මහතාගේ මෙහෙයවීම මත පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n11071912</link>
    <topic>නීතිඥවරුන්ගේ ජංගම දුරකථනසොරා ගත් අයෙක් කොටු වෙයි</topic>
    <author>කුමුදු හෙට්ටිආරච්චි</author>
    <content>ආධාර එකතු කරන මුවාවෙන් පැමිණ මහාධිකරණ හා මහේස්ත්‍රාත් අධිකරණවල නීතීඥවරුන්ගේ ඉතා වටිනා ජංගම දුරකථන සොරාගත් සැකකරුවෙක් ලබන මස 01 වැනිදා තෙක් රක්ෂිත බන්ධනාගාරගත කිරීමට කොළඹ ප්‍රධාන මහේස්ත්‍රාත් රශ්මි සිංගප්පුලි මහතා නියෝග කෙළේය.නීතිඥවරයෙක් කළ පැමිණිල්ලක් අනුව කෙසෙල්වත්ත පොලිසිය විසින් මෙම සැකකරු අත්අඩංගුවට ගෙන අධිකරණයට ඉදිරිපත් කැර තිබුණි.සැකකරු සන්තකයේ තිබී සොරාගත් ජංගම දුරකථන 06 ක් අත්අඩංගුවට ගත් බව කෙසෙල්වත්ත පොලිසිය අධිකරණයට දැන්වීය.ග්‍රෑන්ඩ්පාස් හි පදිංචි ඉන්ට්‍රන් ග්‍රෙගරි නමැති සැකකරු එසේ රක්ෂිත බන්ධනාගාරගත කෙරුණි. සැකකරු නීතීඥ සංකීර්ණයේදී නීතීඥවරයෙකුගේ ජංගම දුරකථනයක් සොරා ගන්නා අවස්ථාවේ අත්අඩංගුවට ගත් බවද කෙසෙල්වත්ත පොලිසිය පවසයි.සිද්ධිය සම්බන්ධයෙන් කෙසෙල්වත්ත පොලිසිය වැඩිදුරටත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=n11071914</link>
    <topic>කෝටි 2ක් ගැරූ පූජක වෙස් ගත් දෙදෙනා රිමාන්ඩ්</topic>
    <author>ගම්පොළ සමූහ</author>
    <content>කතෝලිකපූජකවරු දෙදෙනකු ලෙස පෙනී සිටිමින් යාපනය, කිලිනොච්චිය ඇතුළු දිවයිනේ ප්‍රදේශ ගණනාවක පුද්ගලයන් රාශියක් අමෙරිකා එක්සත් ජනපදය වෙත යවනවා යැයි රුපියල් කෝටි දෙකකට අධික මුදලක් වංචා කළ පූජකවරු දෙදෙනා ගම්පොළ විශේෂ අපරාධ විමර්ශන කාර්යාංශය මගින් අත්අඩංගුවට ගෙන ඇත.මේ දෙදෙනා ජූලි 27 දක්වා රක්ෂිත බන්ධනාගාර ගතකරන ලෙස ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා නියෝග කළේ ය.මෙසේ රක්ෂිත බන්ධනාගාර ගතවූයේ ගම්පොළ හෝටලයක තාවකාලිකව නවාතැන් ගෙන සිටි වික්‍රමආරච්චිලාගේ රන්දුල වීරසිංහ, නැමති අය හා ගම්පොළ හීල් වීදියේ පදිංචි තෝමස් දොරේසාමි රාජයියා ජෝන් අධිෂමනී දෙදෙනාය. කොළඹ වැල්ලම්පිටියේ පදිංචි එස්.පී.සනිෂ් නැමති අය ගම්පොළ විශේෂ අපරාධ විමර්ශන කාර්යාංශය වෙත පැමිණිලි කරමින් ඔහුගේ සහෝදරයන් දෙදෙනකු අමෙරිකාවට යැවීම සඳහා මේ මුදල ලබා ගත් බවට සඳහන් කොට තිබුණි.මීට අමතරව මොවුන් ගම්පොළ ප්‍රදේශයේ පදිංචි තවත් දෙදෙනකු අමෙරිකාවට යැවීම සඳහා රුපියල් ලක්ෂ දොළහක් වංචාකර ඇති බවට ද පැමිණිලි දෙකක් ලැබීම පිළිබඳව විමර්ශන ආරම්භ කර තිබේ. යුද්ධය නිමවීමත් සමඟ ක්‍රිස්තියානි පූජකවරු ලෙස යාපනය හා කිලිනොච්චිය ඇතුළු ප්‍රදේශ වෙත නිතර නිතර ගොස් ඇති මොවුන් එහි පදිංචිකරුවන් අමෙරිකාවට යැවීම සඳහා විශාල ලෙස මුදල් ගෙන ඇත.ඒ ලෙස ම හලාවත,කුරුණෑගල, හැටන් , ගම්පොළ , නුවරඑළිය, ආදී ප්‍රදේශවල පුද්ගලයන්ගෙන් මෙසේ මුදල් රැගෙන වංචා කොට ඇති බව පරීක්ෂණවලින් අනාවරණය වී ඇත.සමාජයේ උසස් පුද්ගලයන් ඇසුරු කරමින් ආගමට මුවා වී සිදුකර ඇති මේ වංචාවන්ට මෙලෙස බොහෝ පුද්ගලයන් හසු වී ඇත.දිවයිනේ විවිධ ප්‍රදේශවල සම්බන්ධීකරණ නිලධාරීන් පත් කරමින් ඔවුන් හරහා මොවුන්ගේ ගිණුම් වලට මුදල් ලබා ගෙන ඇත. කලින් කලට විවිධ ප්‍රදේශවලට ගොස් මේ වංචා සිදුකර ඇත.මේ පුද්ගලයන් සම්බන්ධ පැමිණිලි කිරීම සඳහා දිවයිනේ විවිධ ප්‍රදේශවල පුද්ගලයෝ ගම්පොළ පොලිසිය වෙත පැමිණෙමින් සිටිති.ගම්පොල කොට්ඨාස භාර ජේෂ්ඨ පොලිස් අධිකාරී රොෂාන් ප්‍රනාන්දු, සහකාර පොලිස් අධිකාරි චූලනී වීරරත්න මහත්වරුන්ගේ උපදෙස් මත විශේෂ අපරාධ විමර්ශන කාර්යාංශයේ පො.ප. එස්.බී.ගුරුනායක, පොලිස් සැරයන් වරු වන සොයිසා, වික්‍රමසිංහ, දසනායක, පොලිස් කොස්තාපල් වරු වන බණ්ඩාර , පුෂ්පකුමාර, දිසානායක නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=r1107191</link>
    <topic>දොම්පේ ප්‍රධාන මාර්ග හයක්‘කාපට්’ කිරීමට පියවර</topic>
    <author>මල්වාන සමූහ මහානාම විතානගේ</author>
    <content>දොම්පේ මැතිවරණ කොට්ඨාසයේ පැරැණි මාර්ග හයක් කාපට් අතුරා සංවර්ධනය කිරීමට රජය පියවර ගෙන ඇත.මේ අනුව කටුලන්ද - දෙමළගම, දෙකටන – රදාවාන, දොම්පේ - මාපිටිගම, මැද්දේගම - හිස්වැල්ල, වල්පොල - මණ්ඩාවල හා ඉද්දමල්දෙණිය - තෙල්කැකුණ යන මාර්ග හය මෙසේ සංවර්ධනය කරයි.දොම්පේ ශ්‍රී.ල.නි.පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ යෝජනාවක් අනුව මේ මාර්ග සංවර්ධනය කිරීම සඳහා ආර්ථික සංවර්ධන අමාත්‍යාංශය මඟින් රුපියල් මිලියන 172.3 ක මුදලක් වෙන් කැර තිබේ.මේ ව්‍යාපෘතියට ඇතුළත් වූ කටුලන්ද දෙමළගම මාර්ගය කාපට් අතුරා සංවර්ධනය කිරීමේ කටයුතු පසුගියදා ආරම්භ කෙරිණි.දොම්පේ ශ්‍රී.ල.නි.පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතා. ජනපතිතුමා ක්‍රියාත්මක කර තිබෙන සංවර්ධන වැඩපිළිවෙළ සාර්ථකනව රට පුරා ක්‍රියාත්මක වෙනවා. ඒ මඟින් ගම් දනව්වල මේ වනවිට කැපී පෙනෙන සංවර්ධනයක් ඇති වී තිබෙනවා. එය තවත් ඉදිරියට ගෙන යෑම රජයේ අරමුණයි.මේ අවස්ථාවට කිරිඳිවැල පළාත්බද මාර්ග සංවර්ධන අධිකාරි කාර්යාලයේ විධායක ඉංජිනේරු දීපානි වනිගසුන්දර මහත්මිය ද දොම්පේ ප්‍රාදේශීය සභා මන්ත්‍රී ජේ. ඒ. සනී ජයවර්ධන හා හිටපු පළාත් සභා මන්ත්‍රී ඩී. ඒ. පී. වීරරත්න මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=r1107192</link>
    <topic>ප්‍රදේශයේ සිංහල දමිළ ජනතාවටආගමික - සමාජයීය මෙහෙවරක් සිදුකරන</topic>
    <author/>
    <content>අවිස්සාවේල්ල නගරයේ කර්මාන්තපුරයට මායිම්ව පිහිටා ඇති මානික්කවත්ත ශ්‍රී විජයාරාම විහාරස්ථානය ප්‍රදේශයේ සිංහල, දමිළ ජාතිකයන්ට ආගමික, සමාජයීය සේවාවන් සපයන මධ්‍යස්ථානයකි.1948 දී පොල්අතු මඩුවකින් ආරම්භ කළ මෙම විහාරස්ථානය අද වන විට විශාල දියුණුවක් ලබා ප්‍රදේශයට දහම් සුවඳ පතුරවමින් සිටියි.විශේෂයෙන්ම විහාරස්ථානය අවට පදිංචිව සිටින දමිළ හින්දු භක්තිකයන්ට ද බෞද්ධයන්ට මෙන්ම උදව් උපකාර කිරීම සිංහල දෙමළ සමඟිය විදහා පාන්නකි.එසේම දමිළ වැසියන්ගෙන් එම පාසලේ වැඩවසන ස්වාමීන්වහන්සේට දානය පිරිනැමීම ද සිදු කෙරෙයි.එවකට අවිස්සාවේල්ල නගරයේ බුලත්විට වෙළෙඳාමේ යෙදී සිටි අගෝනිස් අප්පු නම් වූ සැදැහැවත් බෞද්ධයා විසින් පරිත්‍යාග කරන ලද අක්කරයක පමණ භූමිභාගයක මෙම විහාරස්ථානය ඉදිකර ඇත. යෝගියානේ ජිනවංශ ස්ථිවිරයන් වහන්සේ පොල්අතු වලින් ලැගුම් ගෙයක් තනා කුප්පි ලාම්පු එළියෙන් වන සිව්පාවුන් මැද ඉතා කටුක ජීවිතයක් ගතකරමින් එදා ආරම්භ කළ මෙම විහාරස්ථානය අද ප්‍රදේශ ගණනාවක දස දහස් ජනතාවකට සැනසුම සතුට ලබාදෙන මධ්‍යස්ථානයකි.1988 දී උන්වහන්සේගේ අපවත්වීමෙන් පසු ජ්‍යෙෂ්ඨ ශිෂ්‍ය කොස්ගම මහානාම හාමුදුරුවන් වහන්සේ විහාරාධිපති වශයෙන් පත්වීමෙන් පසු, තෙමහල් ධර්මශාලාවක් ආරම්භ කිරීම, ශිෂ්‍ය භික්ෂූන් වහන්සේ පිරිසක් ඇතිකිරීම ආදී ශාසන සේවාවන් රැසක් ඉටු කළහ.2004 වර්ෂයේ උන්වහන්සේගේ අපවත්වීමෙන් පසු වර්තමාන විහාරාධිපති ගෝනගල ජිනරතන හිමියන් විහාරස්ථානය නඟා සිටුවීමට මහත් වෙහෙසක් ගනිමින් සිටිති. දැනට විහාර මන්දිරයේ වැඩ කටයුතු අවසන් වී ඇති අතර උඩමළුවේ සංවර්ධන කටයුතු අවසන් වෙමින් පවතියි. ගෝල හය නමක් ශාසන කටයුතු සඳහා එක්කර ඇති උන්වහන්සේ දමිළ ජනතාවට ද විහාරස්ථානයෙන් දිය හැකි සියලුම උපකාර ලබා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=r1107193</link>
    <topic>මිල පාලන නීති කැඩූ වෙළෙඳුන් 503කට දඩ</topic>
    <author>කෑගල්ල සමූහ</author>
    <content>මෙම වසරේ ගතවූ මාස 6 ඇතුළතදී පාරිභෝගික කටයුතු අධිකාරියේ කෑගල්ල දිස්ත්‍රික් කාර්යාලයේ නිලධාරීන් විසින් කරන ලද වැටලීම්වලදී කෑගල්ල දිස්ත්‍රික්කයේ මිල පාලන නීති රීති උල්ලංඝනය කරමින් කටයුතු කළ වෙළෙඳුන් 503 දෙනෙක් අල්ලාගෙන ඇත.මෙසේ අල්ලා ගත් වෙළඳුන්ගෙන් දිස්ත්‍රික්කයේ මහේස්ත්‍රාත් අධිකරණවල නඩු පැවරීමෙන් පසුව දඩ ගසා ඇති දඩ මුදල රුපියල් විසිලක්‍ෂ විසිදෙදහක් පමණ වෙයි.මේ වෙළෙඳුන් සහල්, සිසිල් බීම වැඩි මිලට විකිණීම, කල් ගතවූ ආහාර අලෙවි කිරීම යන චෝදනාවලට ලක්වූ අය වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=r1107194</link>
    <topic>බුලත්සිංහල රැකියා සල්පිලෙන්තරුණ තරුණියන්ට රැකියා වරම්</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>මහින්ද චින්තන සංකල්පය යටතේ යෞවන කටයුතු හා නිපුණතා සංවර්ධන ඇමැති ජගත් පුෂ්පකුමාර මහතාගේ මෙහෙයවීම යටතේ බුලත්සිංහල ප්‍රාදේශීය ලේකම් කාර්යාලයේ නිපුණතා සංවර්ධන අංශය මගින් ප්‍රදේශයේ තරුණ තරුණියන්ගේ ආර්ථික සංවර්ධනය සඳහා රැකියා සල්පිලක් බුලත්සිංහල ප්‍රාදේශීය ලේකම් කාර්යාලයීය පරිශ්‍රයේදී පසුගියදා පැවැත්විණි.බුලත්සිංහල ප්‍රාදේශීය ලේකම් අයිරාංගනී වීරසිංහ, නිපුණතා සංවර්ධන සහකාර නන්දන මාධව අමරසිංහ මහත්ම මහත්මීන්ගේ අධීක්‍ෂණය යටතේ මේ වැඩසටහන දවස පුරා ක්‍රියාත්මක කෙරිණි. බුලත්සිංහල ප්‍රාදේශීය ලේකම් කොට්ඨාසයේ මෙන්ම අවට ප්‍රදේශවල රැකියා විරහිත තරුණ තරුණියන් දහසකට ආසන්න සංඛ්‍යාවක් මේ රැකියා සල්පිලට සහභාගි වූහ.රැකියා ලබාදීම සඳහා පෞද්ගලික සමාගම් හා රජයේ ආයතන රැසක නියෝජිතයන් පැමිණ සිටියහ. බොහෝ තරුණ තරුණියන් බැංකු ක්ෂේත්‍රයේ හා මූල්‍ය සමාගම් අංශය සඳහා විශේෂ අවධානයක් යොමුකර තිබූ බව දක්නට ලැබුණි. මේ රැකියා සල්පිල අවසානයේ දී රැකියා ක්ෂේත්‍රය සඳහා අදාළ සුදුසුකම් සපුරා තිබූ තරුණ තරුණියන් 78 ක් තෝරාගෙන ඔවුන්ට අවශ්‍ය පුහුණුව ලබා දී රැකියා ලබා දෙන අතර විවිධ වෘත්තීය පුහුණු ක්ෂේත්‍ර සඳහා තරුණ තරුණියන් 70 ක් තෝරාගෙන තිබූ බව බුලත්සිංහල ප්‍රාදේශීය ලේකම් අයිරාංගනී වීරසිංහ මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=r1107195</link>
    <topic>මිල්ලනිය අසරණ පවුලකටගම්වාසීන්ගෙන් නව නිවෙසක්</topic>
    <author>හොරණ මධ්‍යම විශේෂ – චන්ද්‍රා ශ්‍රී පෙරේරා</author>
    <content>මිල්ලනිය ප්‍රාදේශීය ලේකම් කොට්ඨාසයේ 647 හල්තොට ග්‍රාම නිලධාරි වසමේ ජීවත්වන දිළිඳු පවුලකට වසම භාර ග්‍රාම නිලධාරී රෝහිත ජයදේව මහතාගේ මූලිකත්වය හා ගම්වාසීන්ගේ ආධාරයෙන් රුපියල් ලක්‍ෂ 5 ක් වැය කර නිවෙසක් තනාදීම පසුගියදා සිදුවිය.මැණිකුලන් කන්දේ පැල්පතක ජීවත්වූ පී. කේ. පොඩිමැණිකේ මහත්මිය (65) සහ පුතණුවන් වන නිමල් චන්ද්‍රසිරි සහ මුණුපුරා වන චන්දන කුමාර යන අයට මෙසේ නිවෙසක් තනා පරිත්‍යාග කිරීම සිදුවිය.මුණුපුරා හල්තොට කනිටු විදුහලේ අධ්‍යාපනය ලබන අතර පොඩිමැණිකේ බීඩි එතීම රැකියාව ලෙස කරයි.පොඩිමැණිකේගේ පුතු අසනීප තත්ත්වයෙන් පසුවන නිසාවෙන් මේ පවුල නඩත්තු කිරීමට පොඩිමැණිකේට සිදුවී ඇත. මොවුන් රජයෙන් දෙන සමෘද්ධි සහනාධාර හා මහජන ආධාරවලින් ජීවත් වෙති.නිවෙස ප්‍රදානය කිරීමට සහභාගි වූ මිල්ලනිය ප්‍රාදේශීය ලේකම් විමල් ගුණතුංග මහතා පැවැසුවේ මේ සත්ක්‍රියාව ආදර්ශයට ගෙන දිවයින පුරා මෙවන් උතුම් කාර්යයන්ට සියලු දෙනාම යොමුවිය යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107191</link>
    <topic>කිලිනොච්චි ක්‍රීඩා සංවර්ධනයට මිලියන 500ක්</topic>
    <author>පි‍්‍රන්ස් ගුණසේකර</author>
    <content>කිලිනොච්චි දිස්ත්‍රික්කයේ ක්‍රීඩා සංවර්ධනයට රුපියල් මිලියන 500 ක් වෙන්කිරීමට ක්‍රීඩා අමාත්‍යාංශය කටයුතු යොදා ඇත.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් රුපියල් මිලියන 325 ක වියදමින් ක්‍රීඩා සංකීර්ණයේ ඉදිකිරීම් හෙට (20 දා) ආරම්භ කෙරෙන අතර, එයට අමතරව කිලිනොච්චියේ ක්‍රීඩා සංවර්ධනයට තවත් රුපියල් මිලියන 175 ක් පමණ වැය කරන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.කිලිනොච්චි දිස්ත්‍රික්කයේ පාසල් 10 ක ක්‍රීඩාංගණ සංවර්ධනය පාසල් 15 කට ක්‍රීඩා භාණ්ඩ බෙදාදීම, ක්‍රීඩා සමාජ 95 කට ක්‍රීඩා උපකරණ ලබාදීම හා ක්‍රීඩක ක්‍රීඩිකාවන් 2000 කට ක්‍රීඩා ඇඳුම්, සපත්තු ඇතුළු අවශ්‍යතා සම්පූර්ණ කිරීමට මේ මුදල් වැය වේ.වසර 30 ක කුරිරු ත්‍රස්තවාදී ක්‍රියා හේතුවෙන් කිලිනොච්චි දිස්ත්‍රික්කයේ කිසිදු ක්‍රීඩා කටයුත්තක් සිදු නොවූ හෙයින් ක්‍රීඩා සංවර්ධනය මුල සිටම ආරම්භ කළ යුතු බව ක්‍රීඩා ඇමැති මහින්දානන්ද අලුත්ගමගේ මහතා “දිනමිණ” ට පැවැසීය.”ඉතිහාසයේ වැඩිම මුදල් ප්‍රමාණයක් කිලිනොච්චි දිස්ත්‍රික්කයේ ක්‍රීඩා සංවර්ධනය වෙනුවෙන් වෙන්කළා. ජනතාවගේ විශාල උනන්දුවක් තිබෙනවා ක්‍රීඩාවට. පහසුකම් ලබාදීමෙන් කිලිනොච්චි දිස්ත්‍රික්කයෙන් දක්‍ෂ දරුවන් බිහිකළ හැකියි. අපේ ඉලක්කය දුෂ්කරතා ඉවත් කොට ක්‍රීඩාවට වැඩි නැඹුරුවක් ඇතිකිරීමයි” අලුත්ගමගේ මහතා පැවැසීය.කිලිනොච්චි දිස්ත්‍රික්කයේ සිටින කී‍්‍රඩක ක්‍රීඩිකාවන්ගේ ක්‍රීඩා කුසලතා හඳුනාගැනීමේ පරීක්‍ෂණයක් පසුගියදා සිදුකෙරුණු අතර එයට විශාල ප්‍රතිචාරයක් ලැබුණි.ක්‍රීඩා ශක්ති වැඩසටහන යටතේ හඳුනා ගැනුණු දක්‍ෂ ක්‍රීඩක ක්‍රීඩිකාවන් ජාතික සංචිත දක්වා රැගෙන මාසික දීමනාවක් සමඟ ක්‍රීඩා පුහුණුව ලබාදීම මෙමඟින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107192</link>
    <topic>යාපනය රෝහලේ ළමා පිළිකා වාට්ටුව ඉදිකිරීමට ආධාර පතා</topic>
    <author/>
    <content>යාපනය රෝහලේ ළමා පිළිකා වාට්ටුව ඉදිකිරීමට ආධාර පතා (MAS) හෝල්ඩිංග්ස් ආයතන සමූහය සංවිධානය කළ තරණය (trail) පාගමනෙහි 18 වන දිනය ඊයේ (18) අනුරාධපුරයෙන් ආරම්භ කර මැදවච්චියෙන් අවසන් කෙරිණි. මෙම පාගමනට එක් වූ ශ්‍රී ලංකා ක්‍රිකට් නායක තිලකරත්න දිල්ශාන් සහ ක්‍රීඩක දිල්හාර ප්‍රනාන්දු ඇතුළු පිරිස පිළිගත් අනුරාධපුර රඹෑව මහ විද්‍යාලයේ විදුහල්පතිනි එස්.කේ. කරුණාවතී මහත්මිය සහ සිසුන් තම පාසලෙන් එක් රැස් කළ ආධාර මුදල් පරිත්‍යාග කළ අවස්ථාව. තරණය (trail) පාගමනේදී මේ වන විට රුපියල් කෝටි 11.07 ක් ඉක්මවූ මුදලක් එක් රැස්කර ගැනීමට සංවිධායකයින් සමත් වී තිබේ. ඡායාරූපය - සමන් ශ්‍රී වෙදගේ.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107193</link>
    <topic>තරග දෙදහසක් සපිරෙනජගත් ටෙස්ට් ක්‍රිකට් පිටිය</topic>
    <author>වර්නන් ගුණසේකර</author>
    <content>‘ක්‍රිකට් නිවහන’ ලෙසින් හැඳින්වෙන ලන්ඩනයේ ලෝඩ්ස් ක්‍රීඩාංගණයේදී එංගලන්තය හා ඉන්දියාව අතර ලබන බ්‍රහස්පතින්දා ඇරැඹෙන ටෙස්ට් තරගයත් සමග ජගත් ටෙස්ට් ක්‍රිකට් ක්‍රීඩාවේ 2,000 වැනි තරගය වාර්තා පොතට එක්වෙයි. ටෙස්ට් තරග හතරකින් සමන්විත ඉන්දියා පිලේ මෙවර එංගලන්ත සංචාරයේ පළමු තරගය වන මෙය දෙරට අතර පැවැත්වෙන 100 වැනි ටෙස්ට් තරගයද වෙයි.ඉන්දියා සුපිරි පිතිකරු සචින් ටෙන්ඩුල්කාර් ට මේ තරගය සුවිශේෂී එකකි. ඒ, ජාත්‍යන්තර ශතක 100 ක් ලබාගත් පළමු පිතිකරුවා බවට පත්වීමට ඔහුට උදාවන අලුත් ම අවස්ථාව මෙය වන නිසාවෙනි.ජගත් ක්‍රිකට් කවුන්සලයේ ටෙස්ට් ශ්‍රේණිගත කිරීම් අතින්ද මේ තරගමාලාව දෙපිළට ම වැදගත් වෙයි. ඉන්දියාවට හා දකුණු අප්‍රිකාවට පිටුපසින් ශ්‍රේණිගත කිරීම්වල තෙවැනි ස්ථානයේ පසුවන සත්කාරක එංගලන්තය තරග හතරක මේ ටෙස්ට් තරගමාලාව 2 – 0 හෝ 3 – 1 කින් හෝ ඊටත් වඩා හොඳින් ජයග්‍රහණය කළහොත් ඔවුන් මහේන්ද්‍ර සිං දෝනිගේ කණ්ඩායම අභිබවා ශ්‍රේණිගත කිරීම්වල ඉහළටම පිවිසීමට හැකිවනු ඇත. කෙසේ වෙතත්, ඇන්ඩෲ ස්ට්‍රාවුස්ගේ කණ්ඩායමට මේ තරගමාලාවේ ලබාගත හැකි වන්නේ ජයග්‍රහණ 1 – 0 හෝ 2 – 1ක සාර්ථකත්වයක් පමණක් වුවහොත් ඉන්දියාව එංගලන්තයට වඩා පෙරට එනු ඇත.ලොව ටෙස්ට් ක්‍රිකට් ක්‍රීඩාවේ ආරම්භය 1877 වසර දක්වා අතීතයට දිව යයි. එම වසරේ මෙල්බර්න් හි ඔස්ට්‍රේලියාව හා එංගලන්තය අතර පැවැති තරගය ලොව ප්‍රථම ටෙස්ට් තරගය ලෙස සැලකේ. එහෙත් මෑත අතීතයේ සිට ටෙස්ට් ක්‍රිකට් ක්‍රීඩාවේ අනාගතය පිළිබඳව බියක් මතුවෙමින් තිබේ. ඒ, ක්‍රිකට් ක්‍රීඩාවේ අලුත් ම අංගය වන විස්සයි/20 තරග ඉතාමත් සීඝ්‍රයෙන් ජනප්‍රිය වෙමින් තිබෙන හෙයිනි.මෙම බ්‍රහස්පතින්දා ලෝඩ්ස් හි දී ඇරැඹෙන එංගලන්ත – ඉන්දියා ටෙස්ට් තරගයේ සියළුම ප්‍රවේශ පත් දැනටමත් විකිණී අවසන්ව තිබුනත් ලොව අනෙක් බොහෝ තැන්වල පැවැත්වෙන ටෙස්ට් තරග නැරඹීම සඳහා පැමිණෙන ක්‍රීඩා ;ලීලීන්ගේ සංඛ්‍යාව, පිලකට ඕවර 50 බැගින් සීමිත එක්දින හා ඊටත් වඩා අඩු විස්සයි20 ජාත්‍යන්තර තරග සඳහා පැමිණෙන සෙනඟ හා සංසන්දනය කරන විට ඉතා අඩු බව තහවුරු වී තිබේ.ටෙස්ට් ක්‍රිකට් ක්‍රීඩාවට තරග 2,000 ක අතීතයක් තිබුණද පළමු වසර 100 තුළ පවත්වා ඇත්තේ තරග 803ක් පමණි. ටෙස්ට් තරග 1,197ක් ම ක්‍රීඩා කර ඇත්තේ පසුගිය වසර 34 ඇතුළතය.දින පහක් තිස්සේ පවත්වා බොහෝ විට කිසිම පිලකට හෝ ජයග්‍රහණයක් අත්නොවන ටෙස්ට් ක්‍රිකට් තරග මේ 21 වැනි ශතවර්ෂයට නොගැලපෙන එකක් ලෙස දිස්වුවද ලොව ටෙස්ට් තරග බිමේ ඉදිරියෙන්ම සිටින කණ්ඩායම් අතර 2013 වසරේ ප්‍රථම වතාවට එංගලන්තයේදී පැවැත්වීමට කටයුතු යොදමින් සිටින ලෝක ටෙස්ට් ක්‍රිකට් සූරතාවලිය, පස්දින ටෙස්ට් ක්‍රීඩාව යළි ප්‍රාණවත් කරන එන්නතක් වනු ඇතැයි ජගත් ක්‍රිකට් බළධාරීන්ගේ අපේක්ෂාව වී තිබේ.ක්‍රිකට් ක්‍රීඩාවේ තුන් ආකාරයේ තරගවලින් ටෙස්ට් ක්‍රීඩාවට තරමේ අමතක නොවන හා අර්ථවත් අවස්ථා නිර්මාණය කිරීමට අනෙක් ක්‍රිකට් තරගවලට නොහැකි බව ඉතිහාසය විසින් ඔප්පු කර තිබේ.1877 – ඔස්ට්‍රේලියාව හා එංගලන්තය මෙල්බර්න් ක්‍රිකට් ක්‍රීඩාංගණයේදී තරග වැදුනු අතර එය පළමු ටෙස්ට් තරගය ලෙස පසුව නම් කරයි. ඔස්ට්‍රේලියාව ලකුණු 45 කින් ජයගත් මේ තරගයේ චාල්ස් බැනර්මන් පළමු ටෙස්ට් ශතකය වාර්තා කරයි.1920/21 – වෝවික් ආම්ස්ට්‍රෝංගේ නායකත්වයෙන් යුත් ඔස්ට්‍රේලියාව ‘අළු බඳුන’ තරගාවලියේදී 5 – 0කින් එංගලන්තය පරදවයි. තරග පහකින් සමන්විත ටෙස්ට් තරගමාලාවක තරග පහෙන්ම ජය වාර්තා වූ ප්‍රථම අවස්ථාව මෙයයි.1928 – ඩොන් බ්‍රැඩ්මන් ඔහුගේ මංගල ටෙස්ට් තරගයට සහභාගි වෙයි. එහෙත්, බ්‍රිස්බේන් හි දී එංගලන්තය වෙතින් ලකුණු 675ක පරාජය වළක්වා ගැනීමට ඔහුට ශක්තියක් නැති වෙයි. බ්‍රැඩ්මන් කණ්ඩායමෙන් ඉවත් කෙරෙයි.1930 – තරග පහකින් සමන්විත ටෙස්ට් තරගමාලාවක ලකුණු 974ක් – (මෙය තවමත් වාර්තාවකි) ලබා ගනිමින් බ්‍රැඩ්මන් වාර්තා පොත් නැවත ලියයි. ඔස්ට්‍රේලියා කණ්ඩායම එංගලන්තයේදී 2 – 1ක තරගමාලා ජයක් වාර්තා කරයි.1932/33 – මෙතෙක් වාර්තා වී ඇති වඩාත්ම මතභේදාත්මක තරගමාලාවකදී, පිටියේ පා ඉන්න පෙදෙස පන්දු රකින්නන්ගෙන් පිරවූ එංගලන්ත නායක ඩග්ලස් ජාඩයින්, පා ඉන්නට පිටතින් ඔස්ට්‍රේලියානුවන්ට ළඟ කෙටී ඉහළ නගින පන්දු යවන ලෙසට ඔහුගේ වේග පන්දු යවන්නන් වන හැරල්ඩ් ලාවුඩ් හා බිල් වොසි ට උපදෙස් දෙයි.එම පන්දු උපකාරයෙන් එංගලන්තය ‘අළු බඳුන’ ජය ගනී. එහෙත් එම ක්‍රියාව දෙරට අතර තානාපති වාද විවාදයකට මුල පුරයි.1938 – එංගලන්තයේ ලෙන් හට්න් වාර්තාගත ලකුණු 364ක් ලබා ගනිද්දී , 903ක අතිවිශාල මුළු ලකුණු සංඛ්‍යාවක් හමුවේ ඔස්ට්‍රේලියාව ඉනිමක හා ලකුණු 579ක දැවැන්ත පරාජයක් ලබයි. ලොකුම පරාජය ලෙසින් මෙය තවමත් වාර්තාවක්ව පවතී.1948 – බ්‍රැඩ්මන්, එංගලන්තයේ ‘අළු බඳුන’ සංචාරයේදී ඔස්ට්‍රේලියාව 4 – 0 ක අපරාජිත විජයග්‍රහණයක් කරා මෙහෙයවයි.ලකුණු 100ක සාමාන්‍යයක් සඳහා සිය අවසන් ටෙස්ට් ඉනිමේදී ලකුණු 4ක් අවශ්‍යව සිටි බ්‍රැඩ්මන් ‘බින්දුව‘කට දැවී යමින් 99.94 කදී නතර වෙයි.1955 – ඕක්ලන්ඩ් හි දී, එංගලන්තය විසින් නවසිලන්තය මුළු ලකුණු 26 කට දවාලනු ලබයි. මෙය අඩුම ටෙස්ට් මුළු ලකුණු ප්‍රමාණය වෙයි.1956 – එංගලන්තයේ පිට දඟ පන්දු යවන ජිම් ලේකර්, ඔස්ට්‍රේලියාවට එරෙහිව ඕල්ඩ් ට්‍රැෆර්ඩ් හි දී අති විශිෂ්ට දස්කම් පාමින් ටෙස්ට් ඉනිමක මුළු කඩුලු 10 ම ලබා ගත් පළමු පන්දු යවන්නා බවට පත්වෙයි.1958 – බටහිර ඉන්දීය කොදෙව් පිලේ තුන් ඉරියව්වෙන්ම කැපී පෙනෙන ක්‍රීඩක ගැරී සෝබර්ස්, පාකිස්තානයට එරෙහිව ජැමෙයිකාවේදී ලකුණු 365ක් ලබා ගනිමින් හට්න් ගේ වාර්තාව බිඳ දමයි.1960 – බ්‍රිස්බේන් හි දී, ඔස්ට්‍රේලියාව හා බටහිර ඉන්දීය කොදෙව් කණ්ඩායම් ටෙස්ට් ක්‍රිකට් ඉතිහාසයේ ප්‍රථම දෙපිල ම සම තරගය වාර්තා පොතට එක්කරති.1964 – ඔස්ට්‍රේලියාවට එරෙහිව ඕවල් හි දී, එංගලන්තයේ වේග පන්දු යවන ක්‍රීඩක ෆ්‍රෙඩ් ටෲමන් ටෙස්ට් කඩුලු 300ක් ලබා ගත් පළමු පන්දු යවන්නා බවට පත්වෙයි.1970 – වර්ණභේදවාදය නිසා දකුණු අප්‍රිකාව ජාත්‍යන්තර ටෙස්ට් ක්‍රීඩාවෙන් නෙරපා දැමෙයි.1977 – ලොව පළමු ටෙස්ට් තරගයේ ප්‍රතිඵලය ම වාර්තා වෙමින්, මෙල්බර්න් හි පැවැති සියවැනි තරගයේදී ඔස්ට්‍රේලියාව ලකුණු 45 කින් එංගලන්තය පරදවයි.1977 – ‘වර්ල්ඩ් ක්‍රිකට් සීරීස්’ පිවිසීමත් සමග ක්‍රිකට් ක්‍රීඩාවේ ඉහළම පෙලේ ක්‍රීඩකයන් ඔස්ට්‍රේලියානු ව්‍යාපාරික කෙරී පැකර් සමග ගිවිසුම් අස්සන් කරති.ටෙස්ට් ක්‍රීඩාවට මෙයින් තර්ජනයක් එල්ල වෙයි. එහෙත්, ඔස්ට්‍රේලියා සත්කාරක තරග විකාශය කිරීම සඳහා රූපවාහිනී කොන්ත්‍රාත්තුව පැකර් ට ලැබීමත් සමග දෙවසරකින් පසුව ‘වර්ල්ඩ් ක්‍රිකට් සීරීස්’ අවසන් වෙයි.1986 – ඉන්දියාව හා ඔස්ට්‍රේලියාව අතර මදුරාසියේදී පැවැති තරගයේ අවසන් ඕවරයේදී පිට දඟ පන්දු යවන ග්‍රෙග් මැතිව්ස් ගේ පන්දුවකට මනින්දර් සිං කඩුල්ල මුවා කිරීමත් සමග දෙපිල ම සම දෙවැනි ටෙස්ට් තරගය වාර්තා පොතට එක්වෙයි.1990 – නවසිලන්තයේ රිචඩ් හැඩ්ලි ටෙස්ට් කඩුලු 400ක් ලබා ගත් පළමු පන්දු යවන්නා බවට පත්වෙයි.1992 – බටහිර ඉන්දීය කොදෙව් පිලට පරාජය වෙමින් දකුණු අප්‍රිකාව යළි ජාත්‍යන්තර ටෙස්ට් තරග බිමට පිවිසෙයි.1994 – බ්‍රයන් ලාරා එංගලන්තයට එරෙහිව ඇන්ටිගුවා හි දී ලකුණු 375 ක් ලබා ගනිමින් සෝබර්ස් ගේ වාර්තාව බිඳ හෙලයි.1995 – වසර 15 ක් හා තරගමාලා 29 කින් පසුව, බටහිර ඉන්දීය කොදෙව්වන්ගේ ජයග්‍රාහී ටෙස්ට් ගමන අවසන් වෙමින් ඔවූහු ඔවුන්ගේ භූමියේදී ම ඔස්ට්‍රේලියානුවන්ට 2 – 1 කින් පරදිති.1997 – ශ්‍රී ලංකාව කොළඹදී ඉන්දියාවට එරෙහිව කඩුලු 6 කට මුළු ලකුණු 952 ක් රැස් කරති. මෙය ජගත් ටෙස්ට් ක්‍රිකට් පිටියේ මෙතෙක් වාර්තා වූ වැඩිම ටෙස්ට් මුළු ලකුණු සංඛ්‍යාව වෙයි.2004 – ලාරා, එංගලන්තයට එරෙහිව ඇන්ටිගුවා හි දී, ටෙස්ට් ක්‍රීඩාවේ ප්‍රථම ලකුණු 400 වාර්තා කරමින් ඔස්ට්‍රේලියාවේ මැතිව් හේඩ්න් තමන්ගෙන් උදුරාගත් ලෝක වාර්තාව යළි හිමිකර ගනී.2006 – ඉතිහාසයේ ටෙස්ට් තරගයක් අහිමිකර ගත් ප්‍රථම කණ්ඩායම බවට පාකිස්තානය පත්වෙයි. එංගලන්තයට එරෙහිව ඕවල් හි පැවැති තරගයේදී පන්දුව පළුදු කිරීම හේතුවෙන් ඔස්ට්‍රේලියානු තරග විනිසුරු ඩැරල් හෙයාර් විසින් ලකුණු 5ක් දඩ ගැසීමෙන් පසුව තරගයේ සිවුවැනි දිනයේ සවස තේ පානයෙන් පසුව පිටියට පිවිසීම ප්‍රතික්ෂේප කිරීම නිසා පාකිස්තානයට මේ අලාභය විඳීමට සිදුවිය.2010 – ශ්‍රී ලංකා පිට දඟ පන්දු යවන ක්‍රීඩක මුත්තයියා මුරලිදරන් ඔහුගේ අවසාන ටෙස්ට් තරගයේ අවසාන පන්දුවේදී (ඉන්දියාවට එරෙහිව) කඩුල්ලක් ලබා ගනිමින් ටෙස්ට් කඩුලු 800ක් ලබා ගත් ලොව පළමු පන්දු යවන්නා බවට පත්වෙයි.2010 – පාකිස්තාන නායක සල්මන් බට්, මොහමඩ් ආමීර් හා මොහමඩ් අසිෆ්, තරග පාවාදීමේ එක් පියවරක් ලෙසින්, ලෝඩ්ස් හි එංගලන්තයට එරෙහි ටෙස්ට් තරගයකදී හිතාමතා ම ‘නෝ - බෝල්ස්’ (නිපන්දු) යැවූ බවට අනාවරණය වෙයි. ඒ අනුව මේ ක්‍රීඩකයන් තිදෙනා ජගත් ක්‍රිකට් කවුන්සලයේ තරග තහනමකට ලක්වෙති.2010 – ඉන්දියාවේ සචින් ටෙන්ඩුල්කාර් සෙන්චූරියන් හි දී දකුණු අප්‍රිකාවට එරෙහිව වාර්තාගත 50 වැනි ටෙස්ට් ශතකය වාර්තා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107194</link>
    <topic>හැව්ලොක්ස් ජය ගනියි</topic>
    <author>ෆවුස් මොහොමඩ්</author>
    <content>හැව්ලොක්ස් පිලේ අම්ජාඩ් බක්ෂි තරගයේ අවසන් මොහොතේ එල්ල කළ විශිෂ්ට දඬුවම් පහර හේතුවෙන් නාවික හමුදාවට එරෙහිව ලකුණු 23 – 20 ක ජයක් ලබාගනිමින් තරගාවලියේ පෙරළිකාර කණ්ඩායම බවට පත්වීමට හැව්ලොක්ස් පිල සමත් විය. අන්තර් සමාජ කැල්ටෙක්ස් ‘ඒ’ කොටසේ ලීග් තරග වටයේ අවසන් තරගය වූ මේ තරගයේ නිමාවට මිනිත්තු කීපයක් ඉතිරිව තිබියදී දෙපිලම ලකුණු 20 – 20 බැගින් රැස්කොට සම තත්ත්වයේ පසුවිය.හැව්ලොක්ස් පිල ලැබූ මේ විස්මිත ජයග්‍රහණයත් සමඟ ප්‍රසාද ලකුණු සටහනේ දෙවැනි ස්ථානය ඔවුනට හිමිවිය.තරගයේ පළමු භාගය නිමාවන විට ලකුණු 3 – 7 ක් ලෙස පෙරමුණේ පසුවූවද නාවික හමුදා පිලට තරගයේ දෙවැනි භාගයේදී හැව්ලොක්ස් පිල අභිබවා යාමට නොහැකි විය.හැව්ලොක්ස් පිල ලැබූ ලකුණු 23 ට ගෝලයක්, උත්සාහක දිනුම් 2 ක් සහ දඬුවම් පහර 2 ක් ඇතුළත් වූ අතර නාවික හමුදාව රැස්කළ ලකුණු 20 ට ගෝල් 2 ක්, දඬුවම් පහරක් සහ ඩ්‍රොප් ගෝලයක් එක්විය.ලීග් තරග වටය නිමාවට පත්වන විට තරග 7 කට සහභාගි වූ මහනුවර පිල තරග 7 ම ජයග්‍රහණය කරමින් ප්‍රසාද ලකුණු සටහනේ පෙරමුණේ පසුවන අතර හැව්ලොක්ස් පිල තරග 7 කදී ජයග්‍රහණ 5 ක් වාර්තා කරමින් දෙවැනි ස්ථානය හිමිකර ගත්තේය. තරග 7 කදී ජයග්‍රහණ 4 බැගින් වාර්තා කළ සී. ආර්. පිල සහ නාවික හමුදාව තුන්වැනි හා සිවුවැනි ස්ථාන ලබා ගත්හ.මේ අනුව කැල්ටෙක්ස් කුසලානය සඳහා වන දෙවැනි වටයට සුදුසුකම් ලබාගැනීමට මහනුවර පිල, හැව්ලොක්ස්, සී. ආර්. සහ නාවික හමුදා පිල සමත්ව සිටින අතර දෙවැනි වටයේ පළිහ සූරතාව සඳහා ගුවන් හමුදා පිල, පොලිසිය, සී. එච්. සහ යුද හමුදා පිල සුදුසුකම් ලබා සිටියි. දෙවැනි වටයේ තරග මේ මස 29 දා ඇරැඹේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107195</link>
    <topic>කාන්තා පාපන්දුලෝක සූරතාවජපානයට</topic>
    <author/>
    <content>අමෙරිකාව සහ ජපානය අතර පැවැති ලෝක කුසලාන කාන්තා පාපන්දු තරගාවලියේ සූරතාව අත්කර ගැනීමට ප්‍රථම වරට ජපානය සමත් විය.තරගයේ පළමු භාගයේ ගෝල රැස්කිරීමට දෙපිලම අපොහොසත් වූ අතර දෙවැනි භාගයේ දී දෙපිලම ගෝලය බැගින් රැස්කළේය. අතිරේක කාලයේදී ගෝල 2 – 2 ක් ලෙස සම තත්ත්වයේ පසුවූ බැවින් දඬුවම් පහර මගින් ජයග්‍රහණ තීරණය කෙරිණි.මේ අනුව දඬුවම් පහර මගින් ගෝල් 3 – 1 ක් ලෙස ජය වාර්තා කරමින් ජපානය ලෝක කුසලාන කාන්තා පාපන්දු කිරුළ දිනාගත් ප්‍රථම ආසියාතික රට බවට පත්විය.තරගාවලිය පුරා ගෝල් 5 ක් රැස්කළ ජපාන කණ්ඩායමේ නායිකා හොමාරේ සාවා තරගාවලියේ විශිෂ්ටතම ක්‍රීඩිකාව බවට පත්වෙමින් ‘රන් සපත්තුව‘ දිනා ගත්තාය.”මේ ජයග්‍රහණය මට අදහාගන්නත් බැහැ. අවසන් මිනිත්තුව වනතුරුම අපි සටන අතහැරියේ නැහැ” ලෝක කුසලාන තරගාවලි 5 කට ක්‍රීඩා කළ 32 හැවිරිදි ජපාන පිලේ නායිකාව ප්‍රකාශ කළේය. ජපාන ක්‍රීඩිකාවෝ විසින් එල්ල කරනු ලැබූ දඬුවම් පහර 3 සාර්ථක වූ අතර අමෙරිකානු ක්‍රීඩිකාවෝ එල්ල කළ දඬුවම් පහර 3 න් 2 ක් ම රැකගැනීමට ජපාන ගෝල රකින්නිය වන අයුමි කයිහොරි සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107196</link>
    <topic>කරාතේ දෝ මුල් පුටුව අජිත් අබේසේකරට</topic>
    <author/>
    <content>ශ්‍රී ලංකා කරාතේ දෝ සංගමයේ සභාපති ලෙස අජිත් අබේසේකර මහතා තේරී පත්විය. පසුගියදා ක්‍රීඩා සංවර්ධන දෙපාර්තමේන්තුවේ පැවැති වාර්ෂික නිලවරණයේදී අබේසේකර මහතා වැඩි ඡන්දයෙන් තේරී පත්විය.කරාතේ දෝ සංගමයේ ඇති වූ අර්බුද හේතුවෙන් කලක් වාර්ෂික නිලවරණය අත්හිටුවීමට ක්‍රීඩා අමාත්‍යංශය පියවර ගෙන තිබුණි.කරාතේ දෝ සංගමයේ නිලධාරී මණ්ඩලය මෙසේ යසභාපති:- අජිත් අබේසේකර,ලේකම් :- කොන්ස්ටන් පෙරේරා,භාණ්ඩාගාරික :- ගාමිණී රුපුනායකඋප භාණ්ඩාගාරික :– උපාලි මොහිදින්උප ලේකම් :- එම්.එච්.නසාර්උප සභාපතිවරු :- ඒ.ජේ.ඇලෙක්සැන්ඩර්, ආනන්ද කුමාර,ඩබ්ලිව්.ජයසුන්දර.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=s1107197</link>
    <topic>ගිනි නිවීමේ සේවාවෙන් වොලිබෝල් තරගාවලියක්</topic>
    <author>නිමල් රාජපක්ෂ</author>
    <content>කොළඹ මහ නගර සභාවේ ගිනිනිවීමේ සේවා දෙපාර්තමේන්තුව වොලිබෝල් තරගාවලියක් මේ මස 20 දින (හෙට ) පස්වරු 1.00 ට ගිනිනිවීමේ මූලස්ථානයේදී පැවැත්වේ.ගිනිනිවීමේ සේවා දෙපාර්තමේන්තුවේ සියළුම උපසේවා ස්ථානවල නිලධාරීන්ගේ සහභාගිත්වයෙන් පැවැත්වෙන මෙම තරගාවලිය සඳහා එක් කණ්ඩායමකට ක්‍රීඩකයින් අට දෙනකුගෙන් සමන්විත වේ.තරගාවලියේ සූරතාවය හා අනුසූරතාවය දිනාගන්නා කණ්ඩායම් සඳහා කුසලාන හා මුදල් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=f1107191</link>
    <topic>යාපනේ දියුණුව දැක්කම විපක්‍ෂය හොල්මං!</topic>
    <author>සාකච්ඡාව -පණ්ඩුක සමරසේකර ජායාරූප -නිශ්ශංක විජේරත්න</author>
    <content>* උතුරු ප්‍රදේශයේ මැතිවරණ කටයුතු මෙහෙය වන්න දේශපාලන නායකයින් කඳවුරු බැඳගෙන ඉන්නවා. එක්සත් ජනතා නිදහස් සංධානයෙන් යාපනය දිස්ත්‍රික්කය සඳහා පක්ෂය විසින් ඔබයි තෝරාගෙන තියෙන්නෙ. ඒකට හේතුව මොකක් ද?යාපනය දිස්ත්‍රික්කයේ ජනතාවගේ ප්‍රධාන ජීවනෝපාය මාර්ගය ගොවිතැන. විෂය භාර ඇමැතිවරයා ලෙස ඔවුන්ගේ වගකීම දරන්නෙ මම යි. ඒ අනුව ගොවීන්ගේ ප්‍රශ්න ගැටලු හඳුනාගෙන එයට විසඳුම් ලබාදීමේ අරමුණින් ජනාධිපතිතුමා යාපනය දිස්ත්‍රික්කයේ මැතිවරණ කටයුතු මෙහෙයවීම මට භාර කළා.* දැනට ඔබ හඳුනාගෙන තියෙන ගැටලු සහ ඒවාට ලබාදුන් විසඳුම් මොනවා ද?විශේෂයෙන්ම යාපනය ගොවීන්ගේ මූලිකම අවශ්‍යතාව ජල සම්පාදනයයි’ ඒ සඳහා වැව් 69 ක් නැවත ප්‍රතිසංස්කරණය කර ජලය ලබා දීමට කටයුතු කළා. ඉන් ගොවි ජනතාව විශාල වශයෙන් තම නිෂ්පාදන වැඩිකර ගත්තා. ඒවා අලෙවිකර ගැනීමේ ගැටලු තිබුණා.ඒ සඳහා අලුතින් වෙළෙඳ සැල් ආරම්භ කර තරගකාරී ලෙස ඔවුන් ගේ නිෂ්පාදන අලෙවිකර ගැනීමට පහසුකම් හැදුවා. නිවාස ප්‍රශ්න ගොවීන්ට තිබුණා. ඒවාත් උතුරු වසන්තය සංවර්ධන වැඩපිළිවෙළ යටතේ දැන් ක්‍රියාත්මක වෙමින් තිබෙනවා. ඉන් යාපනයේ ජනතාවගේ ජන ජීවිතය සීග්‍රයෙන් ඉහළ නැංවෙනවා.* විපක්‍ෂය කියන්නෙ යාපනයේ සංවර්ධනය 23 වෙනිදා වෙනකම් විතරයි කියලා.විපක්ෂයට දැක්මක් වැඩපිළිවෙළක් නැහැනෙ. පක්ෂයක් වුණාම මැතිවරණයක දී ජනතාව වෙනුවෙන් කරන කාර්ය භාරයේ නිශ්චිත වැඩපිළිවෙළක් තියෙන්න ඕනෑ. ඒ නිසා විපක්ෂයට පරාජය හමුවේ වියරුවෙන් ඔවැනි ප්‍රකාශ කරනවා. මැතිවරණය අතරතුරදී සංවර්ධනය කරනවා නොවෙයි. සංවර්ධනය කරන ගමන් පවත්වන මැතිවරණයක් මේක.අවුරුදු 6කට අපේ රටේ මැතිවරණ 4ක් තියෙනවා. ජනාධිපතිවරණය, පාර්ලිමේන්තු මැතිවරණය, පළාත් සභා ප්‍රාදේ්ශීය සභා කියල.සංවර්ධනයක් නොකර මැතිවරණම තියනවා නම් කොහොම ද ජනතාවගේ විශ්වාසය දිනාගන්නේ. විපක්ෂය මොනවා කීවත් ජනතා සහාය සංධාන රජයට තියෙනවා.* ඔබ මොන පදනමකින් ද එහෙම කියන්නෙ?දැනට මම ප්‍රචාරක රැස්වීම් 30 කට සහභාගී වුණා. ගමේ ගොවියාගේ ගොවිපළට ගියා “ඩෙල්ෆ්ට්” දූපතට ගිය ලංකාවේ පළමු ඇමතිවරයා මම. ජනතාව ළඟටම ගිහින් ඔවුන්ගේ ගැටලුවලට විසඳුම් ලබා දුන්නම අහිංසක මිනිසුන්ගෙ හිත්වල පුදුම සතුටක් ඇතිවෙන්නෙ. ඔවුන් දරාගන්න බැරි සතුටකින් කදුළු සලනවා. ගොවිපළවල් වල සශ්‍රීකත්වය දැක්කම මේ අපේ රට නේද කියල ආඩම්බරයක් අපට ඇතිවෙනවා. යුද්ධයෙන් පීඩා විඳපු ජනතාව අද ඉන්නෙ මොන තරම් සැනසීමකින් ද?* යාපනයට පමණක් සීමා වූ ලූණු, වියළි මිරිස් වෙනුවට නුවරඑළියෙ වැවෙන ලීක්ස්, බීට්රූට්, ගෝවා වැනි එළවළුත් වගා කරන දක්ෂ ගොවියන් පිරිසක් අපට හමු වුණා. හිතෙන්නේ නැද්ද විෂය භාර ඇමතිවරයා හැටියට ඔවුන්ට ලබාදෙන පහසුකම් මදී කියල?ඇත්තටම ඔවුන්ට ලබාදෙන පහසුකම් තවත් වැඩිකළොත් බොහෝ ඵල නෙළන්න හැකියාව තියෙන බව දැනගත් නිසා තමයි එළවළු ගොවියාටත් පොහොර සහනාධාරය ලබාදෙන්න ජනාධිපතිතුමා තීරණය කළේ. ඒ අනුව ඔවුන්ගේ නිෂ්පාදනය වැඩි වෙනවා. යාපනයෙන් පිටතට එළවළු ගෙනියන්න ඒ 9 මාර්ගය හරහා පුළුවන්. ඒවා සුරක්ෂිතව ප්‍රවාහනය කරන්න අවශ්‍ය ප්ලාස්ටික් පෙට්ටි හඳුන්වා දී තිබෙනවා. ගොවි උපකරණ, ජල පොම්ප, වගා ළිං ලබාදී තිබෙනවා. මෙයින් ජනතාව ගේ ප්‍රසාදය රජයට ලැබී තිබෙනවා.* විපක්ෂයක් හැටියට යාපනය දිස්ත්‍රික්කය තුළ මැතිවරණ පිබිදීමක් දකින්න නැහැ. ඇයි ඒ.විජාතික බලවේගත් එක්ක එකතු වෙලා රටේ අන්‍යතාව නැති කරන්න හදන විපක්ෂයට කොහොමද ජනතා කැමැත්තක් ඇති වෙන්නෙ. ඒ බව විපක්ෂයේ දේශපාලනයට සම්බන්ධ අය දන්නවා. ඒ නිසා නිසි වැඩපිළිවෙළක් නැති විපක්ෂයේ අපේක්ෂකයන් වත් ප්‍රචාරණ කටයුතු කරන්නේ නැහැ.* කිලිනොච්චි දිස්ත්‍රික්කයේ දැවැන්ත කටවුට් පෝස්ටර් එළිමහන් වේදිකාවල් ජ.වි.පෙ ඉදිකර තිබුණා. සැබෑ ජනතාවගේ ප්‍රතිචාරය කෙබඳු ද?ජේ.වී.පී ය හැමදාම ජනතා ආකර්ශනය දිනාගන්න හැදුවේ ලෝකෙට විච්චූර්ණ පෙන්නලානෙ. ඉතින් ඒවාට රැවටෙන මිනිස්සු දැන් නැහැ. ආසන 40 ක් තිබ්බ පාර්ලිමේන්තුවේ ආසන 3 ට බැස්සා. පළාත් සභාත් එහෙමයි. ප්‍රාදේශීය සභාත් එහෙමයි. ජනතා විමුක්ති පෙරමුණ දිය වෙලා අවශේෂ පක්ෂයක් විතරයි ජුලි 23 වෙනිදා එය ඔප්පුවෙයි.* ඉදිරි ජයග්‍රහණය ගැන ඔබට විශ්වාසයක් තියෙනව ද?මැතිවරණය සඳහා සංධානයෙන් ඉදිරිපත් වෙලා ඉන්නෙ වැඩකරන්න පුළුවන් ජනතා ආකර්ෂණය ඇති උගත් බුද්්ධිමත් පිරිසක්.යාපනය දිස්ත්‍රික්කයෙන් ඉදිරිපත් වෙලා ඉන්න අපේක්ෂකයෝ 65 දෙනාම මේ ඡන්දයෙන් ජයග්‍රහණය කරනවා. ඒ තරමටම ජනතාව රජය කෙරෙහි පැහැදිලයි ඉන්නෙ.* නාමල් රාජපක්ෂ මන්ත්‍රීවරයාට කිලිනොච්චිය දිස්ත්‍රික්කයේ සංවිධාන කටයුතු භාර දීලයි තියෙන්නෙ. අත්දැකීම් අඩු ලාබාල තරුණ මන්ත්‍රීවරයෙක් ඒ සඳහා පත් කර තියෙන්නෙ කුමන අරමුණකින් කියලද ඔබ හිතන්නෙ.කිලිනොච්චිය දිස්ත්‍රික්කයේ තමයි පුනරුත්ථාපනය ලැබූ වැඩිම තරුණ පිරිසක් ඉන්න දිස්ත්‍රික්කය. ඔවුන්ගේ සිතුම් පැතුම් අනාගත අවශ්‍යතා රැකියා ආදි ප්‍රශ්න ගැඹුරින් වටහා ගන්නට හැක්කේත් එවැනිම වූ තරුණ නායකයකුට.ඒ නිසා ඔවුන්ට ලබාදිය හැකි උපරිම පහසුකම් හා පැහැදිලි අනාගතයකට මාවත හෙළි කිරීම තරුණ නායකයකුට කරන්න පුළුවන්. පැහැදිලිවම තරුණයන්ගේ හිත් දිනා ගැනීමේ අරමුණින් තමයි ජනාධිපතිතුමා නාමල් රාජපක්ෂ තරුණ මන්ත්‍රීතුමා කිලිනොච්චිය දිස්ත්‍රික්කයේ මැතිවරණ මෙහෙයුම් කටයුතු සඳහා යොදවා තිබෙන්නෙ.* අවසාන වශයෙන් පළාත් සභා මැතිවරණය සම්බන්ධයෙන් ජනතාවට කිවයුතු යමක් තියනවද?1982 ජනාධිපති වරණයේ දී රටේ සියලුම ආසන පරාජය ලබද්දී ශ්‍රීලනිපයෙන් ඉදිරිපත් කරපු හෙක්ටර් කොබ්බෑකඩුව මහතා යාපනය දිස්ත්‍රික්කයේ මුල් තැනට තේරී පත් වුනා. ඒ ජනතා විශ්වාසය ශ්‍රීලනිපය ප්‍රමුඛ සංධාන රජය කෙරෙහි අදත් ද්‍රවිඩ ජනතාව තුළ තිබෙනවා.ගොවියාට සියලු පහසුකම් සපයන රජයක් හැටියට යාපනයේ ජනතාව ඉහළින් මෙවර මැතිවරණයෙන් සන්ධාන රජය දිනවනවා. අප ඒ නිසා අවසාන මොහොතේත් යම් කෙනෙක් වෙනත් මත දරනවා නම් අප සමඟ එක් වී ලබන්නා වූ ජයග්‍රහණය සුවිශේෂී විජයග්‍රහණයක් කරන්නට එක්වන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>19</day>
    </date>
    <link>http://www.dinamina.lk/2011/07/19/_art.asp?fn=f1107192</link>
    <topic>යාපනයෙන් හමා එනනිදහසේ අලුත් සුවඳ</topic>
    <author>යාපනේ සංචාරයකින් පසු.. සුභාෂිනි සේනානායක ඡායාරූප විමල් කරුණාතිලක</author>
    <content>මානුෂීය මෙහෙයුම නිම වී වසර දෙකක් ගත වී ඇත. රුදුරු ත්‍රස්තවාදයට තිත තැබූ ජනාධිපති මහින්ද රාජපක්‍ෂ මහතා ප්‍රමුඛ රජය සංවර්ධන යුද්ධය ජය ගැනීමට කටයුතු කරමින් සිටී.රට ත්‍රස්තවාදයෙන් මුදාගත් වීරෝදාර රණවිරුවෝ ආර්ථික යුද්ධය ජය ගැනීම සඳහා පූර්ණ සහාය ලබා දෙති.වසර 30 ක් පුරා සංවර්ධනය අහිමි වූ උතුරේ ජනතාව අවතැන් කඳවුරුවල සිට යළි ගම්බිම් බලා ඇදෙති. ඔවුන් නිදහසේ සුසුම් පොද වාතලයට මුසු කරන්නේ මර බිය නැති කළ ජනාධිපතිවරයාට පිං දෙමිනි.තම කුඩා දරුවා ඇකයේ තුරුළු කර මවු කිරි ටිකක් දෙන්නට එදා මවකට නිදහසක් තිබුණේ නැත. තමා ගේ වයසක පියා හෝ මව නිවසේ තබා ඔවුනට උපස්ථාන කරන්නට කෑම ටිකක් උයා කන්නට දෙන්නට උතුරේ ජනතාවට ඉඩ හසරක් තිබුණේ නැත. ඒ අන් දෙයක් නිසා නොව ලොවම පිළිගත් අංක එකේ ත්‍රස්ත නායකයා ගේ අණට කීකරු වන්නට ඔවුනට සිදු වූ නිසා ය.දරුවකු උස් මහත් වෙද්දී මවුපියන් උත්සාහ දරන්නේ දරුවාට සිප් සතර ලැබ දෙන්නට ය. උතුරේ දරුවන්ට පාසලකට යන්නට තබා නිදහසේ හුස්මක් ගන්නට වත් මිනීමරු ත්‍රස්තවාදය ඔවුනට ඉඩක් තැබුවේ නැත.රටේ භෞමික අඛණ්ඩතාවය රැක ගැනීමට පෙරට ගිය වීරෝදාර රණවිරුවන් පමණක් නොව ත්‍රස්ත අණට කීකරු නොවූ ද්‍රවිඩ ජාතිකයන් ද ත්‍රස්තවාදීන් අමු අමුවේ මරා දැමුවේ ය.කුඩා දරුවාට පැන්සල, පොත වෙනුවට සයනයිඩ් කරල සහ තුවක්කුව අතට ලැබිණ. ලද අණට කීකරු වූ දමිළ මවුවරුන්, දරුවන් භාර දී කඳුළු බිවූ වාර අනන්ත ය. එදා භාර දුන් තම දරුවන් අදටත් දැක නැති මවුවරු උතුරේ සිටිති.මේ ව්‍යසනයට පත් දමිළ ජනතාවට ගම්බිම් බලා ඒමට උතුරේ ජනතාවට අවැසි පරිසරය සකස් කර දෙමින් ත්‍රිවිධ හමුදාවේ විරුවන් අමිල සේවාවක් ඉටු කරති.මේ උතුම් සේවාවට උර දී ඇත්තේ උතුරු වසන්තය වැඩසටහන කරට ගෙන ක්‍රියා කරන ආර්ථික සංවර්ධන අමාත්‍ය බැසිල් රාජපක්‍ෂ මහතා විසිනි.ජනාධිපති මහින්ද රාජපක්‍ෂ මහතාගේ උපදෙස් මත උතුරු වසන්තය වැඩසටහන ඇරඹුණේ උතුරේ ජනතාවට තිරසාර සංවර්ධනයක් උදාකර දීමේ අරමුණිනි. අද වන විට සංවර්ධනයේ ප්‍රතිලාභ උතුරු ප්‍රදේශයේ ජනතාව අත්විඳිති.උතුරේ ජනතාව එම ප්‍රදේශවල පදිංචි වනතුරු යුද හමුදා රණවිරුවෝ කුඹුරු අස්වද්දති. අබලන් වූ මහාමාර්ග ප්‍රතිසංස්කරණය කරළමින් යටිතල පහසුකම් නැංවීමේ ව්‍යාපෘති දැනට ක්‍රියාත්මක වෙමින් පවතී.ත්‍රස්තවාදයට යට වී දුක් විඳි ජනතාවට ගොවිතැන් කර ගැනීමට ජල, විදුලි ව්‍යාපෘති මෙන් ම ඉන්ධන පිරවුම්හල් ඉදිකර අවසන් ය. පාසල්, රෝහල් යළි ඉදිවෙමින් පවතී.ලබන 23 දා උතුරේ පැවැත්වෙන මැතිවරණයට ද උතුරු පළාතේ ජනතාව තුළ විශාල උද්යෝගයක් ඇති වී තිබේ.එදා ඔවුන් සිටියේ උණ්ඩයට, සයනයිඩ් කරලට බියෙනි. අද ඔවුන්ට බිය විය යුතු දෙයක් නැත. රටේ නායකයා ප්‍රජාතන්ත්‍රවාදයට ගරු කරන අයෙක් බව ඔවුන් අවබෝධ කොට හමාර ය.උතුරු පළාතේ සංවර්ධනය පිළිබඳ සියැසින් දැකගැනීමට උතුරට ගිය අප සමඟ යළි පදිංචි වූ ජනතාව මෙසේ පැවසූහ.මුලතිව් පදිංචි අලහන්මෝහන මාරි මෙනවිය (22) - මට රජයට අනුබද්ධ දෙපාර්තමේන්තුවක රැකියාවක් ලැබුණා. අවසන් මෙහෙයුමෙන් අපි අවතැන් කඳවුරුවල සිට නැවත පදිංචියට ආවා. මම අ. පො. ස. උසස් පෙළ සමත්. මගේ සහෝදරයෝ 08 දෙනෙක් හිටියා. ඉන් තුන්දෙනෙක් අතුරුදහන් වුණා. අදත් අපි එයාලව හොයනවා. මම පාසල් ගියේ මුලතිව් මුල්ලියවල විද්‍යානන්දා පාසලට.රජය ගෙනියන මේ වැඩපිළිවෙළට අපි කැමතියි.විශ්වමඩු පදිංචි රාමනාදන් කන්දයියා (69)1957 වසරේ විශ්ව මඩු පදිංචියට ආවේ. යුද්ධය නිසා ගොඩක් පීඩාවට පත් වුණා. ඒ වගේ තත්ත්වයක් ඇස් දෙකටවත් දකින්න එපා කියලයි හිතන්නේ. රජය ජනතාවට උදව් කරනවා. අපි කඩිනම් සංවර්ධනයක් බලාපොරොත්තු වෙනවා.විශ්වමඩු සමූපකාර සංගමයේ සභාපති වෛද්‍ය වී. පද්මනාදන්(66)මගේ උපන්ගම යාපනය. පුදුමාතලන් සටන් පවතින අවස්ථාවේ මගේ දකුණු අතට වෙඩි වැදුනා. එම අවස්ථාවේ වෛද්‍යවරුන් මට හොඳින් ප්‍රතිකාර කළා. රජය පැත්තෙන් විශාල සහයක් ලැබුණා. මම දේශීය ආයුර්වේද වෛද්‍යවරයෙක්. සාමකාමි තත්ත්වයක් රටේ ඇති වෙනවා අපි කැමති යි.විශ්වමඩු වල්ලිවර්පුරම් පදිංචිශක්තියනාදන් පුෂ්පරාණි මහත්මිය (46)මට දරුවන් 04 දෙනෙකු සිටිනවා. මගේ දෙවැනි දරුවා 2009.03.02 දා එල්.ටී.ටී.ඊ. එක අරගෙන ගියා. මම අදටත් දරුවාව දැක්කේ නැහැ. භයක් නැතිව දැන් ජීවත් වෙන්න පුළුවන්. අපට ගෙවල් හදලා දෙන්න පුළුවන්නම් හොඳයි. අපි ජනාධිපතිතුමාට ගරු කරන්නේ අපට සාමය උදාකර දුන් නිසා.ගාල්ල, මාගාල්ල පදිංචි ගුරුවරියක වූ අනූජා ද සිල්වාඅපි යාපනයට ආවේ ලැබූ නිදහස සමරන්න. ඇත්තට ම මේ ප්‍රදේශයේ සුවිශාල සංවර්ධනයක් සිදු වෙනවා. ජනාධිපතිතුමා මේ ජනතාවට සහන දීමෙන් හා සංවර්ධනය උදාකරදීමෙන් සිදුකරන්නේ සුවිශාල සේවයක්. මේ අයත් අපේ රටේ සහෝදර ජනතාවක්.උඩුප්පිඩි පදිංචි එස්.සින්නමනි මහතා(77)අපි දැන් කරදරයක් නැතිව ජීවත් වෙනවා. මේ ප්‍රදේශ සංවර්ධනය වීම සතුටක්.මේ සංවර්ධනයේ දී අප සමඟ අදහස් දැක් වූ බ්‍රිගේඩියර් නිශ්ශංක රණවන මහතා මෙසේ පැවසී ය.මේ පළාත් සියල්ල කඩිනමින් සංවර්ධනය කිරීම සඳහා රජය කැප වී ක්‍රියා කරනවා. මේ සාමය ස්ථාපිත කිරීමට හැකි වුණේ දිවි පිදූ රණවිරුවන් මෙන් ම ක්‍රියාන්විතයේ සිටි රණවිරුවන් නිසයි. ඒ සඳහා අභීත නායකත්වයක් ජනාධිපති මහින්ද රාජපක්ෂ මහතාගෙන් ලැබුනා. ආරක්ෂක ලේකම් ගෝඨාභය රාජපක්ෂ මහතා ඇතුළු ත්‍රිවිධ හමුදාව මෙන් ම සමස්ත ශ්‍රී ලාංකීය ජනතාවගේ ම සහාය ලැබුනා.ඉදිරි සංවර්ධනය සඳහා ද ත්‍රිවිධ හමුදාව සුවිශාල සහයක් ලබා දෙනවා. අපට අවශ්‍ය උතුරේ ජනතාව දකුණේ ජනතාව මෙන් ජීවත් වනවා බලන්නයි.මඩුකන්ද ශ්‍රී දළදා විහාරාධිපතිමුංඇටදෙනියේ ආනන්ද නාහිමියෝමේ රට ත්‍රස්තවාදයෙන් මුදාගත් ජනාධිපතිතුමා කළේ සුවිශාල පිංකමක්. දැන් මේ ජනතාවට සංවර්ධන ප්‍රතිලාභ ලැබෙනවා. මේ පළාතේ ජනතාව අපමණ දුක්වින්දා. දකුණත් උතුරත් එක ලෙස සංවර්ධන කිරීමට රජය ගත් පියවරට අපි ආශිර්වාද කරනවා.ඕමන්ත කෝවිලේ ගනේෂ කුරුක්කල් තුමාඋතුරේ ජනතාව විශාල ලෙස යුද්ධය නිසා පීඩාවට පත් වුණා. මේ නිදහස ලබා දීම රජය කළ හොඳ වැඩක්. ඒ වගේ ම සංවර්ධන කටයුතු කඩිනම් කර ජනතාවට සහන සැලසීම හොඳ දෙයක්. විශ්වමඩු දකුණු ඉන්දියානු පල්ලියේපූජක පීටර් පියතුමාඅපි යුද්ධය නිසා බොහෝ දුක් වින්දා. අද සාමය ස්ථාපිත වෙලා. හෙට දවසට මේ තත්ත්වයට සුබදායකයි.රටේ සංවර්ධනයේ ප්‍රතිඵල උතුරේ ජනතාවට ලබාදීමට ජනාධිපති මහින්ද රාජපක්ෂ මහතා ප්‍රමුඛ රජය කැප වී කටයුතු කරනවා. ඒ සඳහා මහා පරිමාණයෙන් මෙන් ම සුළු පරිමාණයේ ව්‍යාපෘති ද අපට මේ සංවර්ධනයේ දී සියැසින් දැක ගැනීමට හැකි වුණා.මාර්ග, විදුලිය , ජලය, වරාය, ගුවන් තොටුපළවල් සංවර්ධනය කිරීමට ජනාධිපතිතුමා ක්‍රියාකරද්දී රුපියල් කෝටි ගණන් වැය කරමින් උතුරේ යළි පදිංචි කළ ජනතාවට සංවර්ධන මංපෙත් උදා කර දීමට ක්‍රියා කර ඇති බව අප දුටුවා.මේ සුවිශාල සංවර්ධනයේ ප්‍රතිඵල අද අත්විඳින උතුරේ ජනතාව දකුණේ ජනතාව දෙස සහෝදරත්වයේ දෑත් දිගු කර අවසන් බව දැකීම රට ජාතිය වෙනුවෙන් දිවි පිදූ වීරෝදාර සෙබළුන් ගේ නාමයට අභිමානයක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107201</link>
    <topic>පරිගණක අපරාධකරුවන් කොටු කරන්නරහස් පොලිසියෙන් දැවැන්ත මෙහෙයුමක්</topic>
    <author>විජයානි එදිරිසිංහ</author>
    <content>පරිගණක අපරාධකරුවන් කොටුකර ගැනීම සඳහා රහස් පොලිසිය මහා පරිමාණ මෙහෙයුමක් ආරම්භ කර තිබේ. රහස් පොලිසියේ ස්ථාපිත කරන ලද විශේෂ පරිගණක අපරාධ විමර්ශන මෙහෙයුම් ඒකකයක් සහ රසායනාගාරයක් ඔස්සේ එම මෙහෙයුම සිදු කෙරේ.මහා පරිමාණ මූල්‍ය වංචා, ක්‍රෙඩිට් කාඩ් වංචා, කප්පම් ලබාගැනීම ,චරිත ඝාතන, ව්‍යාජ තොරතුරු පළ කිරීම, බ්ලැක්මේල් කිරීම ඇතුළු පරිගණක සහ අන්තර් ජාලය හරහා සිදුකෙරෙන අපරාධ දිනෙන් දින වැඩිවෙමින් පවතී.රහස් පොලිසිය මේ වන විට ඒ හා සම්බන්‍ධ පැමිණිලි සියයකට වැඩි ප්‍රමාණයක් පිළිබඳ පරීක්‍ෂණ පවත්වයි. කෝටි ගණනක මූල්‍ය වංචා, විශ්වවිද්‍යාලයක ලකුණු වෙනස් කිරීම්, චරිත ඝාතන, විදේශ මුදල් (NRFC) සොරකම් කිරීම් ඇතුළු පරිගණක අපරාධ ගණනාවක් එම පරීක්‍ෂණවලට අදාළ වෙයි.මෙම අපරාධවලට සම්බන්ධ සැකකරුවන් විශාල පිරිසක්ද කොටුකරගෙන ඇත.මෙම විශේෂ පරිගණක මෙහෙයුම් ඒකකයට පැමිණිල්ලක් ලැබුණ වහාම ඒ පිළිබඳ ක්‍ෂණිකව ක්‍රියාත්මක වී අපරාධකරුවන් කොටුකර ගැනීමට විශේෂ තාක්‍ෂණික ක්‍රම යොදා තිබේ.තවද අපරාධකරුවන් ලක්‍ෂ පහකගේ ඇඟිලි සළකුණු මෙම විශේෂ පරිගණක මෙහෙයුම් පද්ධතියට ඇතුළත් කර තිබේ.අපරාධකරුවකු කොටුකරගෙන විනාඩි කිහිපයකින් ඔහු පිළිබඳ තොරතුරු හෙළිකරගැනීමට මෙම පද්ධතිය ඔස්සේ හැකිවෙයි. මෙවැනි අපරාධවලට ලක්වූ පුද්ගලයන්ට ඒ හා සම්බන්‍ධ පැමිණිලි වහාම රහස් පොලිසිය වෙත ඉදිරිපත් කරන ලෙස දන්වා සිටී.එම පැමිණිලි ඉදිරිපත් කිරීම සඳහා දුරකථන අංක සහ ඊමේල් ලිපින හඳුන්වා දී තිබේ.ඒ අනුව 011-2380380, 011-2422176 යන දුරකථන අංකවලටත් oic&gt;cid com at Police.lk සහ dig, cid at police.lk යන ඊමේල් ලිපිනවලටත් පැමිණිලි ඉදිරිපත් කළ හැකිය.යම් පරිගණක අපරාධයක් සිදුකර ඊට අදාළ පරිගණක විස්තර විනාශ කර තිබුණත් එම සියලු තොරතුරු සොයා ගැනීමට එම මෙහෙයුම යටතේ පහසුකම් සළසා ඇති බව රහස් පොලිසිය පවසයි.ජනාධිපති මහින්ද රාජපක්ෂ මහතාගේ සහ ආරක්‍ෂක ලේකම් ගෝඨාභය රාජපක්ෂ මහතාගේ උපදෙස් මත එම විශේෂ පරිගණක මෙහෙයුම් ඒකකය සහ රසායනාගාරය පිහිටුවා ඇත.ජනාධිපතිවරයා 2005 වර්ෂයේදී මෙම මෙහෙයුම් ඒකකය පිළිබඳ යෝජනා කර තිබිණි.2007 ජුලි මාසයේ විශේෂ කැබිනට් පත්‍රිකාවක් මගින් එම මෙහෙයුම් ඒකකය රහස් පොලිසිය තුළම ස්ථාපිත කළයුතු බවට තීරණය විය. ඒ අනුව මෙය ආරම්භ කර තිබේ.පොලිස්පතිවරයාගේ උපදෙස් මත රහස් පොලිසියේ නියෝජ්‍ය පොලිස්පතිවරයා සහ එහි අධ්‍යක්‍ෂකවරයා යටතේ මෙම පරිගණක මෙහෙයුම් ඒකකය ක්‍රියාත්මක වෙයි.විශේෂයෙන් පුහුණු කරන ලද පොලිස් නිලධාරීන් සහ නිලධාරිනියන් දාහතර දෙනෙක් එහි මෙහෙයුම් කටයුතු සිදු කරති.රුපියල් කෝටි ගණනක වියදමින් ආරම්භ කරන ලද එම මෙහෙයුම් ඒකකයට මූල්‍ය ආධාර ලෝක බැංකුවෙන් ලැබී තිබේ. සෙසු තාක්‍ෂණික කටයුතු තොරතුරු තාක්ෂණ සන්නිවේදන ආයතනය (ICT) සහ කොළඹ විශ්ව විද්‍යාලය මගින් ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107202</link>
    <topic>බාල පෙට්රල් ගෙනා අයට උපරිම දඬුවම්</topic>
    <author>සිතාරා සේනානි</author>
    <content>ප්‍රමිතියෙන් බාල පෙට්රල් ගෙන්වීමේ සිද්ධිය සම්බන්ධයෙන් වරදකරුවන් බවට පත් වන පුද්ගලයන්ට එරෙහිව තරාතිරම නොබලා දඬුවම් ලබා දිය යුතු බව ශ්‍රී ලංකා නිදහස් පක්ෂයේ හා රජයේ ස්ථාවරය බව එම පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.මේ සිද්ධිය සම්බන්ධයෙන් දැනටමත් පරීක්ෂණයක් පැවැත්වෙන බවත්, එම පරීක්ෂණය ඉතා සාර්ථකව ඉදිරියට යා යුතු බවත් ඒ මහතා සඳහන් කෙළේය.ශ්‍රී ලංකා නිදහස් පක්ෂයේ මහ ලේකම්වරයා මේ බව පැවැසුවේ එම පක්ෂය මහවැලි කේන්ද්‍රයේ ඊයේ (19) පැවැත්වූ මාධ්‍ය හමුවේදී මාධ්‍යවේදියකු මතු කළ ප්‍රශ්නයකට පිළිතුරු දෙමිනි. පෙට්රල් ප්‍රශ්නය කිසිසේත් අනුමත කළ නොහැකි හා නිවැරැදි කළ නොහැකි අසම්මත ක්‍රියාවක් බව රජයේ ස්ථාවරය බවත්, එම නිසා එය එක්සත් ජාතික පක්ෂය අතට ගත යුතු හෝ කුලියට ගත යුතු සටන් පාඨයක් නොවන බවත් ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා මෙහිදී පැවැසීය.හදිසි මිල දී ගැනීම් ලෙස සිංගප්පූරු විවෘත වෙළෙඳපොළෙන් මිලට ගත් පෙට්රල් ටොන් විසිදහසක තොගයක් සම්බන්ධයෙන් මේ ප්‍රශ්නය පැන නැඟී තිබිණි. එම තොගයෙන් ටොන් දාහත් දහසක් බෙදාහැරීමට ලංකා ඛනිජ තෙල් නීතිගත සංස්ථාව පියවර ගෙන තිබේ. මේ සිද්ධියෙන් පසු ඛනිජ තෙල් කර්මාන්ත අමාත්‍යංශයේ ලේකම් ටයිටස් ජයවර්ධන මහතා තමන්ට විශ්‍රාම ලැබීමට අවශ්‍යව ඇති බැවින් රාජ්‍ය පරිපාලන අමාත්‍යංශය සංචිතය වෙත ස්ථාන මාරුවක් ද ලබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107208</link>
    <topic>ජනතාව වෙනුවෙන් කෙරෙන ඕනෑම ඉල්ලීමකට කන් දෙනවා</topic>
    <author>ධනුෂ්ක ගොඩකුඹුර යාපනය, කෝපායි සිට</author>
    <content>පටු දේශපාලන අරමුණු ඉටු කර ගැනීමට උත්සාහ ගන්නා ඇතැමුන්ට අවශ්‍ය ජනතාවගේ ගැටලු විසැඳීමට වඩා දහතුන් වැනි සංශෝධනය ක්‍රියාත්මක කරවා ගැනීමට බව ජනාධිපති මහින්ද රාජපක්ෂ මහතා පැවැසීය.ජනතා අවශ්‍යතා වෙනුවෙන් කෙරෙන ඕනෑම ඉල්ලීමකට ඇහුම්කන් දීමට තමා නිතරම සූදානම් නමුත් අවාසනාවකට මෙන් ඇතැමුන් තමාට කරුණු කියන්නට සූදානම් නොමැති බවත් ජනාධිපතිවරයා සඳහන් කළේය.පටු ආකාරයට සිතා පටු දේශපාලන අරමුණු ඉටු කර ගැනීමට රට නැවතත් කෑලිවලට කැඩීමට ඉඩ තිබෙන බව සඳහන් කළ ජනාධිපතිවරයා ඔවුන් පිළිබඳව තමන් දැඩි ලෙස කනගාටු වන බවත් කීවේය.ජනාධිපතිවරයා මේ අදහස් පළ කළේ යාපනය, කෝපායි ප්‍රදේශයේ ඊයේ (19) පැවැති ජන හමුවකට එක් වෙමිනි. ඌව පළාත් සභාව කෝපායිහි නාවලර් දෙමළ විද්‍යාලයේ ඉදි කළ නව ගොඩනැගිල්ලද ජනාධිපතිවරයාගේ අතින් විවෘත කෙරිණ.නිදහස් සටනේ දමිළ නායකයකු වූ ආරුමුගම් නාවලර් මහතා ආරම්භ කළ මේ විදුහල වසර 125ක ඉතිහාසයක් සහිත ප්‍රධානතම පාසලකි. ආරම්භයේ දී පළමු ශ්‍රේණියේ සිට 05 ශ්‍රේණිය දක්වා පන්ති පැවැති මෙම විදුහලේ මේ වන විට 09 වන ශ්‍රේණිය දක්වා පන්ති පැවැත්වේ. ගුරු භවතුන් 08 දෙනෙකුගෙන් ඇරැඹි මේ පාසලේ අද වන විට ගුරුවරුන් 35 දෙනකු සේවය කරන අතර සිසු සිසුවියෝ 543 දෙනෙක් එහි අධ්‍යාපනය ලබති.මේ පාසලේ ගොඩනැගිලි අවශ්‍යතාවය හඳුනා ගැනීමෙන් පසු ඌව පළාත් ප්‍රධාන අමාත්‍ය ශෂීන්ද්‍ර රාජපක්?ෂ මහතා 2010 නොවැම්බර් 10 වන දින මේ ගොඩනැගිල්ලේ ඉදි කිරීම් කටයුතු සඳහා මුල්ගල තැබුණි.යාපනයේ ආඥාපති මේජර් ජනරාල් මහින්ද හතුරුසිංහ මහතාගේ අධීක්?ෂණය යටතේ මාස 08ක් වැනි කෙටි කාලයක් තුළ 511වැනි බලසේනාව මේ ගොඩනැගිල්ල ඉදි කරන ලදී. විදුහල්පති කාර්යාලය ඇතුළු සියලු පහසුකම් සහිත පන්ති කාමර 07 කින් මේ ගොඩනැගිල්ල සමන්විත ය.විද්‍යාලය වෙත ගිය මහින්ද රාජපක්ෂ ජනාධිපතිතුමාව විදුහල්පතිනී එස්. වාකීසන් මහත්මිය ඇතුළු ගුරු මණ්ඩලය සහ පාසල් දරු දැරියෝ මහත් හරසරින් පිළිගත්හ. අනතුරුව පාසල් භූමියේ කෝවිල වෙත ගිය ජනාධිපතිතුමා ආශිර්වාද ලබා ගැනීමෙන් අනතුරුව ගොඩනැගිල්ලේ සමරු ඵලකය නිරාවරණය කළේ ය.විද්‍යාලයීය ශාලාවේ පැවති සිසු දරු දැරියන් ඉදිරිපත් කළ සංස්කෘතික අංගයන් නැරඹීමට ද ජනාධිපතිතුමා ඇතුළු පිරිස එක් වූහ.ත්‍රස්තවාදයෙන් නිදහස් කර ගත් උතුර දැන් වේගයෙන් සංවර්ධනය කරා ගමන් කරන බව සඳහන් කළ ජනාධිපතිවරයා වසර තිහක් තිස්සේ දුක් විඳි මේ ජනතාවට සංවර්ධනය උදා කර දීම සිය යුතුකම බව සිහිපත් කළේය.ඡන්දය නොදෙන අයට සේවය කරන්නේ කුමටදැයි ඇතැමුන් ප්‍රකාශ කළත් රටේ සියලු ජනතාවගේ ජනාධිපතිවරයා තමා වන බැවින් සියලු දෙනාටම සේවය කිරීමේ වගකීමක් තමා සතු බව කීවේය.අගමැති දි. මු ජයරත්න, ඇමැති ඩග්ලස් දේවානන්ද, පාර්ලිමේන්තු මන්ත්‍රී ප්‍රභා ගනේෂන් මහත්වරුද මෙහිදී අදහස් දැක්වූහ. නියෝජ්‍ය කතානායක චන්දිම වීරක්කොඩි, ඇමැතිවරුන් වන එස්. එම් චන්ද්‍රසේන, පවිත්‍රා වන්නිආරච්චි, ගුණරත්න වීරකෝන්, ඌව පළාත් මහ ඇමැති ශෂීන්ද්‍ර රාජපක්ෂ මහත්ම මහත්මීහුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107203</link>
    <topic>හජ් වන්දනාකරුවන්ටඅවශ්‍ය පහසුකම් සලසන්න</topic>
    <author/>
    <content>හජ් වන්දනාව ව්‍යාපාරයක් නොව සමාජ සද්කාරයක් ලෙස සළකා කටයුතු කළ යුතු බව අගමැති දි. මු. ජයරත්න මහතා පවසයි.එම වන්දනාවේ නිරතවන ඉස්ලාමීය බැතිමතුන්ගේ යටිතල පහසුකම් සුරක්ෂිත කිරීම රජයේ ප්‍රමුඛ අරමුණ බවද ඒ මහතා සඳහන් කරයි.අගමැතිවරයා මේ බව සඳහන් කළේ හජ් වන්දනා නියෝජිතයන් පිරිසක් සමඟ අගමැති නිල නිවෙසේ දී පැවැති සාකච්ඡාවක දීය.හජ් වන්දනාව සඳහා සෞදි අරාබියාවේ මක්කම වෙත යන බැතිමතුන්ට අවශ්‍ය පහසුකම් සලසා දෙන ලෙස අදාළ නිලධාරීන්ට උපදෙස් දුන් අගමැති දි. මු. ජයරත්න මහතා, හජ් වන්දනාව ඉස්ලාමීය ජනතාවගේ උතුම් අවස්ථාවක් බවත් ඊට ශක්තිය ලබා දීම සෙසු පාර්ශවයන්ගේ වගකීම හා යුතුකම බවත් කීවේය.මෙවර හජ් වන්දනාව ලබන ඔක්තෝබර් මාසයේ දී ආරම්භ වීමට නියමිත අතර ඒ සඳහා ශ්‍රී ලංකාවෙන් බැතිමතුන් 6000කට පමණ අවස්ථාව උදාවනු ඇත.වන්දනාකරුවන්ගෙන් අධික ලෙස මුදල් අය නොකරන ලෙස ඉල්ලීමක් කළ අගමැතිවරයා, මේ සම්බන්ධයෙන් රජයේ අවධානය යොමු වී තිබෙන බවද කීවේය. හජ් වන්දනාව සඳහා බැතිමතුන් රැගෙන යාම වෙනුවෙන් නියෝජිත ආයතන 99ක් ලියාපදිංචි වී තිබේ.ජ්‍යෙෂ්ඨ ඇමැති ඒ. එච්. එම්. ෆවුසි, බස්නාහිර පළාත් ආණ්ඩුකාර අලෙවි මවුලානා මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107204</link>
    <topic>ජාතික භාෂා ප්‍රතිපත්තිය කඩන රාජ්‍ය ආයතනවලට එරෙහිව නීතිය අකුරට</topic>
    <author>අනූෂා ගුරුසිංහ</author>
    <content>රාජ්‍ය භාෂා ප්‍රතිපත්තිය උල්ලංඝනය කරන රාජ්‍ය ආයතනවලට විරුද්ධව නීතිමය පියවර ගන්නා බව ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා පවසයි.රාජ්‍ය ආයතන සඳහා නිකුත් කරන සියලු චක්‍ර ලේඛ සිංහල භාෂාවෙන් පමණක් නොව දෙමළ භාෂාවෙන්ද නිකුත් කරන ලෙස උපදෙස් දී තිබුණද බොහෝ රාජ්‍ය ආයතන එය ක්‍රියාත්මක නොකරන බව තම අමාත්‍යාංශයට වාර්තා වී ඇතැයි ද ඇමැතිවරයා කීය.යුද්ධයෙන් පසු සියලු ශ්‍රී ලාංකිකයන් හට ස්වභාෂාවෙන් කටයුතු කිරීමේ වාතාවරණයක් සලසාදීම ජනාධිපති මහින්ද රාජපක්ෂ මහතාගේ පරමාර්ථය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107205</link>
    <topic>කිලිනොච්චියේ ගුවන් පථයටමංගල යානය ගොඩ බසී</topic>
    <author>භක්ති ධර්මපි‍්‍රය මෙන්ඩිස් සහ චන්ද්‍රිකා පෙරේරා</author>
    <content>කිලිනොච්චිය ආසන්නයේ ගුවන් හමුදාව ඉදි කළ ගුවන් පථයට ප්‍රථම ගුවන් යානය ඊයේ (19) සාර්ථක ලෙස ගොඩ බැස්ස විය.මේ ගුවන් පථය ඊයේ විවෘත වීමත් සමඟ ශ්‍රී ලංකාවේ අභ්‍යන්තර ගුවන් සේවය තවත් පුළුල් වන බව ගුවන් හමුදාව කියයි.නව ගුවන් පථයේ දිග කිලෝ මීටරයකි. නව ගුවන් පථයට ඊයේ ගොඩ බැස්ස වූයේ වයි 12 ගුවන් යානයකි. මේ අවස්ථාවට ගුවන් හමුදාපති එයාර් මාර්ෂල් හර්ෂ අබේවික්‍රම මහතා ද සහභාගී වූයේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107209</link>
    <topic>හෙජින් ගිවිසුම ගැන ප්‍රකාශයක් කිරීමකතානායක තීන්දුව අද හෝ හෙට</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>එතෙර අධිකරණයක නඩු දෙකක් පවතින බැවින් හෙජින් ගිවිසුම පිළිබඳ පාර්ලිමේන්තුවේදී විශේෂ ප්‍රකාශයක් කළහැකි දැයි ආණ්ඩු පක්ෂයේ හා විපක්ෂයේ කරුණු සළකා බලා අද (20) හෝ හෙට (21) තීරණයක් ලබාදෙන බව කතානායක චමල් රාජපක්ෂ මහතා පාර්ලිමේන්තුවට ඊයේ (19) දැනුම් දුන්නේය.පත් කළ මන්ත්‍රී අනුර කුමාර දිසානායක මහතා ඊයේ පාර්ලිමේන්තුවේ දිනට නියමිත කටයුතුවලට පෙර ස්ථාවර නියෝග 23-2 යටතේ විශේෂ ප්‍රකාශයක් ඉදිරිපත් කිරීමට සූදානම් වූ අවස්ථාවේ සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා මතු කළ රීති ප්‍රශ්නය සම්බන්ධයෙන් කතානායකවරයා එම තීන්දුව ප්‍රකාශ කෙළේය.හෙජින් ගිවිසුමට අදාළව අනුර කුමාර දිසානායක මහතා විශේෂ ප්‍රකාශයක් ඉදිරිපත් කිරීමට යන නමුත් බ්‍රිතාන්‍ය අධිකරණයක හා සිංගප්පූරුවේ අධිකරණයක නඩු පවතින බැවින් අධිකරණයක් හමුවේ පවතින කරුණක් සම්බන්ධයෙන් පාර්ලිමේන්තු ස්ථාවර නියෝග අනුව ප්‍රකාශ ඉදිරිපත් කළ නොහැකි නිසා මන්ත්‍රීවරයාට එම ප්‍රකාශය ඉදිරිපත් කිරීමට ඉඩ නොදෙන ලෙස සභානායකවරයා සිය රීති ප්‍රශ්නය මතු කරමින් පැවැසීය.හෙජින් ගිවිසුමට අදාළව අධිකරණ ක්‍රියාමාර්ග පවතින්නේ විදේශ රටවල මිස ශ්‍රී ලංකාව තුළ නොවන බවත් පාර්ලිමේන්තුවේ ස්ථාවර නියෝග බලපවත් වන්නේ මෙරට අධිකරණ හමුවේ පවතින කරුණුවලට අදාළව බවත් පැවසූ අනුර කුමාර දිසානායක මහතා සිය ප්‍රකාශය ඉදිරිපත් කිරීමට අවස්ථාව ඉල්ලීය.පත් කළ මන්ත්‍රී ඒ. එච්. එම්. අස්වර් මහතා එම නඩුවල පාර්ශවකරුවන් ශ්‍රී ලංකාවේ සිටින බව පැවැසීය.විපක්ෂ නායක රනිල් වික්‍රමසිංහ මහතා පාර්ලිමේන්තුවට සාකච්ඡා කළ නොහැක්කේ මෙරට අධිකරණයක විනිශ්චයට භාජනය වෙමින් පවතින කරුණු ගැන පමණක් බවත් විදේශ අධිකරණයක පවතින කරුණු ගැන විවාද කළ හැකි බවත් මීට පෙර හෙජින් ගිවිසුම ගැන සභාවේ සාකච්ඡා කළ බවත් පැවැසීය.රවී කරුණානායක සහ අජිත් පෙරේරා යන මන්ත්‍රීවරුන්ද කරුණු දැක්වූහ.සියලු කරුණු අධ්‍යයනය කර හැකි නම් අද (20) හෝ හෙට (21) සිය ඝන්දුව දැනුම් දෙන බව කතානායකවරයා දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072010</link>
    <topic>මතභේදාත්මක ‘නිව්ස් ඔෆ්ද වර්ල්ඩ්’ මාධ්‍යවේදී ෂෝන් හොරේ මියයයි</topic>
    <author/>
    <content>මහත් ආන්දෝලනයට තුඩු දුන් හා ඉන්පසු වසා දැමුණ බ්‍රිතාන්‍යයේ නිව්ස් ඔෆ් ද වර්ල්ඩ් පුවත්පත් ආයතනයේ සේවය කළ මාධ්‍යවේදී ෂෝන් හොරේ පෙරේදා (18) මියගොස් ඇත.තම නිවසේ දී මියගොස් ඇති මාධ්‍යවේදියාගේ මරණය සම්බන්ධයෙන් පොලිසිය පරීක්ෂණ ආරම්භ කර ඇති අතර ඔහුගේ මරණය සැකසහිත නොවන බවට මුලික පරීක්ෂණවලින් අනාවරණය වී තිබේ. පසුගිය 2003 – 2007 කාලයේ දී එම පුවත්පතේ කතුවරයාට පිටස්තර පුද්ගලයන්ගේ දුරකථන ඇමතුම් සඳහා සවන් දෙමින් ප්‍රවෘත්ති වාර්තා කිරීම සම්බන්ධයෙන් චෝදනා එල්ල වූ මුල්ම මාධ්‍යවේදියා ෂෝන් ය.එවකට පුවත්පතේ කතුවරයා වශයෙන් කටයුතු කර ඇති කොල්සන් නැමැත්තා පසුකලෙක බ්‍රිතාන්‍ය අගමැති ඩේවිඩ් කැමරන්ගේ සන්නිවේදන අංශයේ ප්‍රධානියා බවට පත්ව තිබේ.මරණයට පත් වූ මේ මාධ්‍යවේදියාගේ පශ්චාත් මරණ පරීක්ෂණය ඊයේ (19) පැවැත්වීමට නියමිතව තිබිණි. ෂෝන් හොරේ අධික ලෙස මත්පැනට ඇබ්බැහි වී සිට ඇති බවද පොලිසියට වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072011</link>
    <topic>චැනල් 4 සැකකරු යුද සමයේ මෙහේ ඇවිත්</topic>
    <author>කුමුදු හෙට්ටිආරච්චි</author>
    <content>ශ්‍රී ලංකා යුද හමුදාව යුද අපරාධ සිදුකළ බවට චැනල් 4 නාලිකාව ව්‍යාජ දර්ශන ප්‍රදර්ශනය කොට ශ්‍රී ලංකා රජය අපකීර්තියට පත්වන අයුරින් කටයුතු කිරීම සඳහා ආධාර අනුබලදීම සම්බන්ධයෙන් අත්අඩංගුවට ගත් සැකකරු යුද සමයේ ශ්‍රී ලංකාවට පැමිණ ඇති බවට පරීක්ෂණවලින් හෙළි වූ බව රහස් පොලිසිය කොළඹ මහේස්ත්‍රාත් අධිකරණයට දැන්වීය.කන්දවනම් පේදිස්වරම් නමැති මේ සැකකරු එසේ ලංකාවට පැමිණියේ කුමන කරුණකටද යන්න අනාවරණය වී නොමැති බවත් ඒ සම්බන්ධව පරීක්ෂණ සිදුකරන බවත් රහස් පොලිසිය පවසයි. වසර 21 කට පෙර ලංකාවෙන් එංගලන්තයට ගොස් ඇති සැකකරු එංගලන්තයේ පුරවැසියකු බවද රහස් පොලිසිය කියයි.සැකකරුගේ බ්‍රිත්‍යාන්‍ය ගමන් බලපත්‍රය සම්බන්ධව රහස් පොලිසිය වැඩිදුරටත් පරීක්ෂණ පවත්වයි.කොළඹ මල්පාරේ ව්‍යාපාරිකයෙක් කළ පැමිණිල්ලක් මත සිදුකළ පරීක්ෂණවලින් අනතුරුව ශ්‍රී ලංකාවට පැමිණ සිටින බව හෙළි වූ මේ සැකකරු රහස් පොලිසියේ විශේෂ විමර්ශන ඒකකයේ නිලධාරීන් විසින් මහනුවරදී අත් අඩංගුවට ගෙන තිබුණි. රහස් පොලිසියේ ඉල්ලීම මත රැඳවුම් නියෝග මත සැකකරු රඳවා තබා වැඩිදුරටත් පරීක්ෂණ පැවැත්වීමට කොළඹ අතිරේක මහේස්ත්‍රාත් ටිකිරි කේ. ජයතිලක මහතා රහස් පොලිසියට අවසර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072023</link>
    <topic>රජයේ සේවකයෝනිදහස් බස් ගමන් බලපත්‍ර ඉල්ලති</topic>
    <author/>
    <content>රජයේ සේවකයන් සඳහා බස්වලටද නිදහස් ගමන් බලපත්‍රයක් නිකුත් කරන ලෙස සමස්ත ලංකා ඉංග්‍රීසි ගුරු සංගමය ප්‍රවාහන ඇමැති කුමාර වෙල්ගම මහතාට යෝජනා කරයි.ශ්‍රී ලංකාවේ සෑම කොට්ඨාසයකම දුම්රිය මාර්ග නැති නිසා ගුරුවරුන් ඇතුළු රජයේ සේවකයන්ට නිදහස් ගමන් බලපත්‍රයෙන් නිසි ප්‍රයෝජන ගත නොහැකි වී ඇතැයි එම සංගමය ප්‍රවාහන ඇමැතිට දන්වා සිටී. සෑම ගුරුවරයකුටම වැටුප් භේදය නොතකා දුම්රියේ උසස් පන්තිවල ගමන් කිරීමට ඉඩ ලබාදෙන ලෙසද සමස්ත ලංකා ඉංග්‍රීසි ගුරු සංගමයේ මහලේකම් ස්ටැන්ලි පෙරේරා මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072024</link>
    <topic>මහනුවරට කෝටි 100කපිළිකා රෝහලක්</topic>
    <author>රවි ලද්දුවහෙට්ටි</author>
    <content>රුපියල් කෝටි 100ක වියදමින් මහනුවරට අංග සම්පූර්ණ පිළිකා රෝහලක් ළඟදීම ඉදිකෙරේ.දකුණු ආසියාවේ විශාලම පිළිකා රෝහල ලෙස ඉදිකෙරෙන මෙය තට්ටු පහකින් සමන්විත වෙයි. රෝගීන් 300කට ඉඩ පහසුකම් ලැබේ. උතුර - නැඟෙනහිර, උතුරු මැද, වයඹ, සබරගමුව ආදී ප්‍රදේශවල රෝගීන්ට මෙම රෝහලේ ප්‍රතිකාර ගැනීමට පහසුකම් සැලසේ.මහනුවර ජාතික රෝහලට යාබදව මෙය ඉදිකෙරෙන අතර ගොඩනැගිලිවලට සහ යටිතල පහසුකම් සඳහා රුපියල් මිලියන 700ක් වැය වනු ඇත.තවත් රුපියල් මිලියන 300 රෝහල් උපකරණ මිලට ගැනීමට වැය වෙයි. මහනුවර පළාතේප්‍රසිද්ධ වාහන ව්‍යාපාරිකයකු රුපියල් මිලියන 150 ක් ලබාදීමට පොරොන්දු වී ඇත. ඉතිරි මිලියන 500 රජයෙන් ලබාදීමට ජනාධිපති මහින්ද රාජපක්ෂ මහතා කැමැත්ත පළ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107206</link>
    <topic>ඡන්දය ඇති ප්‍රදේශවලපාසල්වලට මේ 22 නිවාඩු</topic>
    <author/>
    <content>පළාත් පාලන මැතිවරණය පැවැත්වෙන ප්‍රදේශවල පාසල් මේ මස 22 වෙනි දින වසා තබන බව අධ්‍යාපන අමාත්‍යාංශය පවසයි.ගණන් කිරීමේ මධ්‍යස්ථාන ලෙස ගැනෙනකොළඹ ඉසිපතන විද්‍යාලය, පුත්තලම සෙන්ට් ඇන්ඩෘස්, ගම්පහ තක්ෂිලා, කෑගල්ල බාලිකා යන පාසල් මේ මස 21 හා 22 යන දෙදිනම වසා තබන බව අධ්‍යාපන ලේකම්වරයා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n1107207</link>
    <topic>රේගුවේකාර්යාලයක්යාපනයට</topic>
    <author>මහින්ද අලුත්ගෙදර</author>
    <content>ශ්‍රී ලංකා රේගු දෙපාර්තමේන්තුවේ කටයුතු වඩාත් පුළුල් කරමින් නව කාර්යාලයක් යාපනයේ ආරම්භ කිරීමට මුදල් හා ක්‍රම සම්පාදන අමාත්‍යාංශය පියවර ගෙන ඇත.වසර 200ක ඉතිහාසයක් ඇති ශ්‍රී ලංකා රේගු දෙපාර්තමේන්තුවේ කටයුතු 1983 වර්ෂය දක්වාම යාපනය නගරය කේන්ද්‍ර කරගනිමින් පැවතියද ත්‍රස්ත ක්‍රියාකාරකම් හේතුවෙන් එහි කටයුතු අඩාළව තිබූ අතර නව කාර්යාලය විවෘත කිරීමත් සමඟ එම කටයුතු උතුරු පළාතටද ව්‍යාප්ත කිරීමට හැකිවන බව මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන මහතා පවසයි.මෙය උතුරු පළාතේ ජනතාව ලැබූ ජයග්‍රහණයක් බව පෙන්වා දෙන නියෝජ්‍ය ඇමැතිවරයා එමඟින් සිදු කෙරෙන සේවාව මඟින් විශාල පිරිසක් ප්‍රතිලාභ ලබන බවද සඳහන් කරයි. නව කාර්යාලයේ කටයුතු නිරීක්ෂණය කිරීමේ අවස්ථාවට එක් වෙමින් ඒ මහතා මේ බව කීවේය.ත්‍රස්තවාදී ක්‍රියාකාරකම් හේතුවෙන් මෙහි කටයුතු කොළඹ සිට ක්‍රියාත්මක කිරීමට සිදුවූ බව සිහිපත් කළ ගීතාංජන ගුණවර්ධන මහතා ජනාධිපති මහින්ද රාජපක්ෂ මහතාගේ නායකත්වයෙන් හා වීරෝදාර රණවිරුවන්ගේ කැපවීම මත ත්‍රස්තවාදයෙන් ජයගත් බවත් අද වනවිට රටට තිරසාර සාමයක් උදාවී තිබෙන බවත් සඳහන් කළේය.අද අපේ රටේ දේශපාලන ස්ථාවරත්වය හේතුවෙන් ආර්ථිකය සීග්‍ර සංවර්ධනයක් කරා ගමන් කරන බව පෙන්වා දුන් මුදල් හා ක්‍රම සම්පාදන නියෝජ්‍ය ඇමැතිවරයා ජනාධිපති මහින්ද රාජපක්ෂ මහතාගේ උපදෙස් පරිදි ශ්‍රී ලංකා රේගු දෙපාර්තමේන්තුවේ නව කාර්යාලයක් යාපනයේ ආරම්භ කිරීමට හැකිවී තිබෙන බවද පැවසීය.මේ මඟින් යාපනය, කිලිනොච්චිය, මන්නාරම, වවුනියාව හා මුලතිවු දිස්ත්‍රික්කයන්හි ජනතාවට විදේශ රටවලින් තැපැල් මඟින් ලැබෙන පාර්සල් යාපනයේදීම ලබා ගැනීමේ හැකියාව තිබෙන බවද ඒ මඟින් ජනතාවට කාලයත් මුදලත් ඉතිරි වන බවද හෙතෙම ප්‍රකාශ කළේය.ඉදිරියේ දී කන්කසන්තුරේ වරාය හා තලෙයිමන්නාරම වරාය මෙහෙයුම් කටයුතු ආරම්භ කිරීමත් සමඟ ආනයන අපනයන ක්‍රියාවලිය කාර්්‍යක්ෂම කිරීමට හා නීති විරෝධී භාණ්ඩ ප්‍රවාහනය වැළැක්වීමට මේ කාර්යාලයේ දායකත්වය ලබා ගැනීම සඳහා සැලසුම් කර තිබෙන බවද නියෝජ්‍ය ඇමැතිවරයා කීවේය.උතුරු ප්‍රදේශය භාර නියෝජ්‍ය රේගු අධ්‍යක්ෂ අනුරතිස්ස වලවලගේ හා රේගු අධිකාරී අචල චන්ද්‍රසේකර මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072012</link>
    <topic>සෝමාවතී රක්ෂිතයේ දැව ජාවාරම් ජයටම</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>කුඩා කණ්ඩායම් වශයෙන් සෝමාවතී රක්ෂිතයට ඇතුළු වී දැව ජාවාරම්වල යෙදෙමින් රක්ෂිතයේ විවිධ ස්ථානවල වන විනාශයන් සිදු කරගෙන යන කණ්ඩායම් පිළිබඳ තොරතුරු රැසක් අනාවරණය වෙමින් පවතින බව වන ජීවී සංරක්ෂණ දෙපාර්තමේන්තුවේ කන්තලේ අලි පාලන ඒකකය කියයි.දැව ජාවාරම්වල යෙදෙන මෙම පිරිස් උගුල් අටවා සතුන් දඩයම් කිරීම ද ජයටම කරගෙන ගොස් ඇතැයි ඒ සම්බන්ධයෙන් අත්අඩංගුවට පත් වූ කුඩා කණ්ඩායමක සිටි දෙදෙනෙකුගෙන් අනාවරණය වූ බව අලි පාලන ඒකකයේ වන ජීවි අඩවි සහකාර ජේ.ඒ.පී. විජේකුමාර මහතා පැවැසීය.මැදිරිගිරිය ප්‍රදේශයෙන් පාපැදිවලින් රක්ෂිතයට ඇතුළුවන මෙම කණ්ඩායම් දින ගණනාවක් රක්ෂිත තුළ සිටිමින් ඉතා වටිනා දැව කපා පට්ටල් සාදා ඉරා පාපැදි වලින් රැගෙන එන බව මෙම සැකකරුවන් ප්‍රකාශ කර ඇත.මහා පරිමාණයෙන් දැව ජාවාරම් සිදු කිරීමේදී පිරිස් බලය වැඩි වශයෙන් යොදා ගැනීමට සිදුවීම නිසා තොරතුරු පිටතට යෑමේ ප්‍රවනතාවක් ඇති බැවින් කුඩා කණ්ඩායම් වශයෙන් සැදුම්ලත් පිරිස් අත් කියත්, බණ්ඩි කියත් භාවිතා කරමින් මෙම වන විනාශයන් සිදු කර ඇතැයි වන ජීවි අඩවි සහකාරවරයා පෙන්වා දුන්නේ ය. ඉතා වටිනා බුරුත පලු ගස් කපා ලෑලිවලට ඉරා ඇති අයුරු එහි දමා ගොස් ඇති පිට පලු වලින් ඔප්පු වී ඇතැයිද හෙතෙම පෙන්වා දුන්නේ ය.වන විනාශ කරන මෙම දැව ජාවාරම්කරුවන් ගල් උගුල් අටවා සතුන් දඩයම් කර ඇති අයුරුද මෙහිදී දැක ගැනීමට හැකිවී තිබේ.කන්තලේ, පේරමඩුව ප්‍රදේශයෙන් රක්ෂිතයට ඇතුළු වූ වන ජීවි නිලධාරින්ට රාත්‍රි කිහිපයක් පහන්කර මෙම තොරතුරු අනාවරණය කර මේවාට සම්බන්ධ දෙදෙනෙකු අත්අඩංගුවට ගැනීමටත් දැඩි ආයාසයක් ගැනීමට සිදු වූ බව වනජීවි අඩවි සහකාරවරයා පෙන්වා දුන්නේ ය. මෙහිදී අදහස් දැක්වූ වන ජීවි අඩවි සහකාරවරයා 1986 සැප්තැම්බර් 02 දා ජාතික උද්‍යානයක් බවට ගැසට් මගින්ද ප්‍රකාශයට පත්කර ඇති මෙම රක්ෂිතය වර්ග කිලෝමීටර් 377.62 ක් පුරා විසිරී පැතිරී තිබෙනවා. මේ වනවිට රක්ෂිතය තුළ ඉතා වටිනා දැව කපා ඇති අයුරු අප දුටුවා.දිගින් දිගටම පසුගිය දින කිහිපය පුරාම රක්ෂිතයට රහසිගතව ඇතුළු වී මෙම දැව ජාවාරම්කරුවන් දෙදෙනා අත්අඩංගුවට ගත්තේ. මොවුන් පවසන ආකාරයට රක්ෂිතය තුළ ඉතා වටිනා දැව කපාගෙන ගොස් තිබෙනවා. විශාල වන විනාශයක් සිදු වී ඇති බව අපට නිරීක්ෂණය වුණා. වනජීවි සංරක්ෂණ දෙපාර්තමේන්තුවේ සහකාර අධ්‍යක්ෂ (මහවැලි) සිසිර කුමාර ද සිල්වා මහතාගේ උපදෙස් මත කන්තලේ අලි පාලන ඒකකයේ වන ජීවි අඩවි සහකාර ජේ.ඒ.පී.විජේකුමාර මහතාගේ මෙහෙයවීමෙන් වනජීවි නියාමකවරුන් වන සී.එම්. සෙනෙවිරත්න , අයේෂ් රසික පූර්ණ නවරත්න, රියදුරු කේ එම්.පත්මසිරි සිවිල් ආරක්ෂක භටයන් වන ජයතිස්ස, සංජය, පුලස්ති , සමන් යන නිලධාරිහු මෙම වැටලීම සිදුකර තොරතුරු අනාවරණය කර ගැනීමට සමත් වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072013</link>
    <topic>වැලිකඩ බන්ධනාගාරයේතාප්පයට උඩින් ගෝදම්බ රොටි</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ කාන්තා අංශයේ තාප්පයට උඩින් පෙරේදා (18) සවස දමා තිබූ ගෝදම්බරොටි පාර්සලයක් සොයා ගැනීමට එහි නිලධාරිනියන් සමත් වී ඇත.ගෝදම්බරොටි 100 කින් සමන්විත එම පාර්සලය වනාතමුල්ල සීවලී පටුමග දෙසින් බන්ධනාගාර පරිශ්‍රයට වැටී ඇති අතර එම පාර්සලය තුළ සැකකටයුතු කිසිවක් තිබී හමුවී නැත.බන්ධනාගාරයේ බත් රස විඳීමෙන් සෑහීමකට පත් නොවූ රැඳවියන් පිරිසක් මෙම ගෝදම්බරොටි පාර්සලය කෙසේ හෝ පිටතින් ලබාගන්නට ඇතැයි සැක පහළ කරන බව වැලිකඩ බන්ධනාගාරයේ උසස් නිලධාරියෙක් ‘දිනමිණ’ ට කීය.මේ අතර මෙදින උදේ සීවලී පටුමග දෙසින්ම වැලිකඩ කාන්තා අංශයට වැටුණු රුපියල් 4000කට වැඩි සල්ලි මල්ල සිරකරු සුබසාධන අරමුදලට බැරකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072014</link>
    <topic>දුම්රිය මඟීන් පරීක්ෂාකර170ක් අත්අඩංගුවට</topic>
    <author>නිමල් රාජපක්ෂ</author>
    <content>රුහුණු කුමාරි දුම්රියේ හා වේයන්ගොඩ දෙමටගොඩ යන දුම්රිය ස්ථානවල කළ ප්‍රවේශ පත්‍ර පරීක්ෂාවකදී ප්‍රවේශ පත්‍ර නොමැතිව හා පහළ පන්තියේ ටිකට් වලින් ඉහළ පන්තියේ ගමන් කළ මගීන් 170 දෙනකු දුම්රිය ආරක්ෂක හමුදාව මගින් අත්අඩංගුවට ගෙන ඇත.රුහුණු කුමාරි දුම්රියේ පෙරේදා (18) උදේ 8ට කළුතර දුම්රිය ස්ථානයේ සිට කොටුව දක්වා කළ පරීක්ෂණයේදී මගීන් 68 දෙනකු කොටුවී ඇති අතර එයින් තුන්වන පන්තියේ ප්‍රවේශපත්‍ර රැගෙන දෙවන පන්තියේ ගමන් කළ කාන්තාවන් 20 දෙනකු දුම්රිය ආරක්ෂක හමුදාව මගින් අත්අඩංගුවට ගෙන ඇත.දෙමටගොඩ දුම්රිය ස්ථානයේ ඊයේ (19) පෙරවරු 6.00 සිට 9.00 දක්වා පැය තුනක කාලයක් ප්‍රවේශ පත්‍ර පරීක්ෂා කොට ප්‍රවේශපත්‍ර නොමැති මගින් 41 කු කොටුකරගෙන ඇති අතර කාන්තාවන් දස දෙනෙකු (10) බව දුම්රිය ආරක්ෂක හමුදාව පවසයි. අත්අඩංගුවට ගත් මගීන්ගෙන් එකසිය විසි එක දෙනෙකුගෙන් රුපියල් එක් ලක්ෂ විසිහත්දාස් තුන්සියයක (1,27,300/-) දඩ මුදලක් අයකරගෙන ඇත.ප්‍රවාහන ඇමැති කුමාර වෙල්ගම, දුම්රිය සාමාන්‍යාධිකාරි බී. ඒ. පී. ආරියරත්න යන මහත්වරුන්ගේ උපදෙස් මත සහකාර දුම්රිය අධිකාරි අනුර ප්‍රේමරත්න, පරීක්ෂකවරුන් වන එස්. ඒ. එන්. කරුණාරත්න, කේ. එස්. චන්ද්‍රපාල මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072015</link>
    <topic>හොර රියැදුරු බලපත්‍රයකින් වසර 19ක් රිය පදවා දැලේ</topic>
    <author>බණ්ඩාරගම විමල් එස්. ජයසිංහ</author>
    <content>වසර දහ නවයක් ව්‍යාජ රියදුරු බලපත්‍රයකින් වෑන් රථයක් පැද වූ ව්‍යාපාරිකයකු පිළියන්දල නගරයේදී අත්අඩංගුවට ගත් බව පිලියන්දල පොලිසිය කියයි.මෙසේ අත්අඩංගුවට ගෙන ඇත්තේ පොල්ගස්ඕවිට දෙල්ගස්ලන්දවත්ත පදිංචි හැට හැවිරිදි අයෙකි.පිළියන්දල පොලිසියේ රථ වාහන අංශයේ නිලධාරීන් පසුගිය සෙනසුරාදා (16) රාත්‍රී වැරදි කරන රියදුරන් අත්අඩංගුවට ගැනීමේ මෙහෙයුමේදී සැකකාර රියදුරා වෙනත් වාහනයකට වැරැදි ලෙස ඉස්සර කිරීම සම්බන්ධයෙන් ඔහුගේ රියදුරු බලපත්‍රය පොලිසිය බාරයට ගෙන තාවකාලික අවසර පතක් ලබාදීමට පොලිස් නිලධාරියකු කටයුතු කිරීමෙන් පසු එම රියදුරු බලපත්‍රය පරීක්ෂා කර තිබේ.එහිදී එය ව්‍යාජ එකක් බවට සැක සිතී මෝටර් රථ ප්‍රවාහන කොමසාරිස් දෙපාර්තමේන්තුවට යවා පරීක්ෂා කිරීමේදී ව්‍යාජ එකක් බවට හෙලි වූ බව පොලිසිය කියයි.ව්‍යාජව සාදන ලද රියදුරු බලපත්‍ර අංකය පරිගණක ගත කළ විට කොබෙයිගනේ පුද්ගලයකුගේ නම සහ අනෙකුත් විස්තර සඳහන් වන බව පොලිසිය කියයි.අත්අඩංගුවට ගත් ව්‍යාපාරික රියදුරාගෙන් මේ පිළිබඳ ප්‍රශ්න කිරීමේදී මිතුරෙකු මගින් රුපියල් හයදහස් පන්සියයකට මෙම රියදුරු බලපත්‍රය ලබා ගත් බව ප්‍රකාශ කළ බව පොලිසිය කියයි.සැකකාර ව්‍යාපාරික රියදුරා ඊයේ (17) කැස්බෑව අධිකරණයට ඉදිරිපත් කිරීමට නියමිතව තිබිණ.පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර මහතාගේ උපදෙස් මත රථ වාහන අංශයේ ස්ථානාධිපති උප පොලිස් පරීක්ෂක සී. මාදුගොඩ, උප පොලිස් පරීක්ෂක තුෂාර කරුණාතිලක පොලිස් කොස්තාපල් (7935) වික්‍රමසිංහ (3131) බණ්ඩාර මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072016</link>
    <topic>අයාලේ යන සුනඛයින්ගෙන්කැලණියේ ජනයාට කරදර</topic>
    <author>ලයනල් පී. පෙරේරා කැලණිය විශේෂ</author>
    <content>කැලණිය, ගෝනවල, ගල්ඒදණ්ඩ, පමුණුවිල සහ තවත් අවට ගම්කීපයක රාත්‍රි කාලයේ මහා මාර්ගයන්හි සැරිසරන දඩාවතේ යන සුනඛයින් සහ ඇතැම් අය සිය නිවෙස්වල ඇති දැඩි කරනා සුනඛයින් ද නිසා මහා මාර්ගයේ ගමන් කරනා ජනතාව දැඩි බියකින් පසුවෙති.විශේෂයෙන් මේ සුනඛයින් රාත්‍රි කාලයේ ගමන් කරනා යතුරුපැදි කරුවන් පසු පස හඹායාම නිසා බරපතල අනතුරුවලට ලක්වූවන් බොහෝ දෙනෙකු මේ පෙදෙස්වල සිටිති. මෙසේ අයාලේ ගමන් කරනා මේ සුනඛයින් ඇතැම් නිවැසියන් විසින් මහ මග ගෙනැවිත් දැමුවන් බව අනාවරණය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072017</link>
    <topic>ගල්කිස්සෙන් පැහැරගත් කැබ්රියමාවනැල්ලේ ගරාජයක</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>ගල්කිස්ස දහම් මාවතෙන් පැහැර ගන්නා ලද ඩබල් කැබ් රථයක් මාවනැල්ල ගරාජයක තිබියදී ගල්කිස්ස පොලිසිය මගින් අත්අඩංගුවට ගන්නා ලදී.ාහනය පැහැරගන්නා ලද සැකකරු පොලිසියට ලැබුණ ඔත්තුවක් මත අත්අඩංගුවට ගෙන ඇත.මෙම සොරකමට සම්බන්ධ ත්‍රීවිලර් රථයක්ද පොලිසිය මගින් අත්අඩංගුවට ගෙන ඇත.ගල්කිස්ස පොලිසිය මගින් මෙම සැකකරු ගල්කිස්ස මහේස්ත්‍රාත් ඉදිරියට පමුණුවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072018</link>
    <topic>මහ පාරේ සූර් වුණුපස් දෙනකුට 7500ක් දඩ</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ පොලිස්බල ප්‍රදේශයේ ප්‍රසිද්ධ මාවනකදී මත්පැන් පානය කිරීමේ චෝදනාව මත පුද්ගලයින් පස්දෙනෙකු අධිකරණයට ඉදිරිපත් කොට තිබුණි.චෝදනාවට වරද පිළිගත් පුද්ගලයින් පස්දෙනාට එක් අයෙකුට රුපියල් 1500/- බැගින් පස් දෙනාටම රුපියල් 7500/-ක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය. පැමිණිල්ල ගම්පහ පොලිසියෙනි. දඩ නියමවුවෝ රත්නසිරි, පී. රංගා, අජිත්, ලයනල් , ඒ. රණතුංග යන අයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072019</link>
    <topic>සෝමාලියා මුහුදු කොල්ලකරුවන්ගේ අත්අඩංගුවේ සිටින නාවිකයා ගැන සෙවිල්ලෙන්</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන් විසින් අත්අඩංගුවට ගන්නා ලද තෙල් නෞකාවේ සිටින ශ්‍රී ලාංකික නාවිකයා සම්බන්ධයෙන් කඩිනමින් සොයා බලා අවශ්‍ය ක්‍රියාමාර්ග ගන්නා ලෙස විදේශ කටයුතු අමාත්‍යාංශය කෙන්යාවේ නයිරෝබි නුවර පිහිටි ශ්‍රී ලංකා මහ කොමසාරිස් කාර්යාලයට දැනුම් දී තිබේ.එක්සත් අරාබි එමීර් රාජ්‍යයට අයත් 4831 ඩී.ඩබ්ලිව්.ටී.එම්.ජුබා නැමති මෙම තෙල් නෞකාව උතුරු සෝමාලියාව බලා ගමන් කරමින් සිටි අතර එම නෞකාව කාර්ය මණ්ඩලය 16 දෙනෙකුගෙන් සමන්විත බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072020</link>
    <topic>ලෙබනනයේදී ගෘහසේවිකාවකට ඇණ ගිල්වා වධ හිංසා කිරීම ගැන පරීක්ෂණ</topic>
    <author>මහින්ද අලුත්ගෙදර</author>
    <content>ශ්‍රී ලාංකික ගෘහ සේවිකාවකට ලෙබනනයේදී ඇණ ගිල්වූ ජලය පානය කිරීමට ලබාදීම සම්බන්ධයෙන් තවදුරටත් පරීක්ෂණ ක්‍රියාත්මක බව විදේශ කටයුතු අමාත්‍යාංශය පවසයි. බෙන්තර ප්‍රදේශයේ පදිංචි ඉන්දිරා මල්කාන්ති නැමැති තරුණියට මෙලෙස බලහත්කාරයෙන් ඇණගිල්ල වූ ජලය පානය සඳහා ලබාදී තිබෙන අතර ඒ සම්බන්ධයෙන් ලෙබනනයේ ශ්‍රී ලංකා තානාපති කාර්යාලය හරහා පරීක්ෂණ ආරම්භ කර ඇත.මේ ශ්‍රී ලාංකික කාන්තාව මුල්වරට සේවය කළ නිවසේදී නොව දෙවැනි වරට සේවය කළ නිවසේදී ඇණ ශරීරගතව තිබෙන බවට පරීක්ෂණවලින් අනාවරණය වී තිබෙන බවත් ශ්‍රී ලංකා විදේශ සේවා නියුක්ති කාර්යාංශයේ මැදිහත්වීමෙන් පරීක්ෂණ සඳහා වෛද්‍ය කණ්ඩායමක් ලෙබනනය බලා පිටත්ව ගිය බවත් විදේශ කටයුතු අමාත්‍යාංශය කියයි.මේ කාන්තාවට සියදිවි නසා ගැනීම හෝ වෙනත් දරුණු පියවරක් ගැනීමේ කිසිදු අවශ්‍යතාවක් නොතිබු බවත් බලහත්කාරයෙන් ඇණ ශරීරගත කළ බවට නඟන චෝදනා අදාළ ගෙහිමි කාන්තාව ප්‍රතික්ෂේප කරන බවත් එම අමාත්‍යාංශය සඳහන් කරයි.දැනට මේ කාන්තාව එරට ශ්‍රී ලංකා තානාපති කාර්යාලයේ තාවකාලිකව රඳවාගෙන සිටින අතර ඇයව ශ්‍රී ලංකාවට ගෙන්වා ගැනීම සඳහා විදේශ සේවා නියුක්ති කාර්යාංශය මගින් ගුවන් ටිකට්පතක්ද ලබාදී තිබේ. ඊට අමතරව ඇය වෙත වන්දි මුදලක් ලබාගැනීමටද විදේශ අමාත්‍යාංශය කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072021</link>
    <topic>දංකොටුවේ ගණිකා මඩමක්වටලා කාන්තාවන් 7ක් සහකළමනාකරු අත්අඩංගුවට</topic>
    <author>විජයානි එදිරිසිංහ</author>
    <content>නීති විරෝධි ලෙස කාන්තාවන් ගණිකා ව්‍යාපාරයේ යොදවන හෝටලයක් මීගමුව දංකොටුව ප්‍රදේශයෙන් වැටලූ වලාන දූෂණ මර්දන ඒකකය කාන්තාවන් හත්දෙනකු සමග එය පවත්වාගෙන ගිය පුද්ගලයා අත්අඩංගුවට ගෙන තිබේ.ඊයේ (19) පස්වරුවේ එම වැටලීම සිදුවිය. මීගමුව දංකොටුව ප්‍රදේශයේ ප්‍රසිද්ධ හෝටලයක එම ගණිකා ව්‍යාපාරය කාලයක සිට කරගෙන ගොස් තිබේ.ගණිකා ඇසුරට එන පුද්ගලයකුගෙන් රුපියල් පන්දහසක් පමණ අයකරන එහි කළමනාකරු කාන්තාවකට ගෙවා ඇත්තේ රුපියල් දහසකි.මෙම කාන්තාවෝ පන්නල, වෙන්නප්පුව, මීගමුව, කොස්ගම, පානදුර, වැල්ලවත්ත සහ ජාඇළ යන ප්‍රදේශවල පදිංචි අය බව වලාන දූෂණ මර්දන ඒකකය පවසයි.අත්අඩංගුවට ගත් පිරිස අද (20) මාරවිල මහේස්ත්‍රාත් අධිකරණය වෙත ඉදිරිපත් කිරීමට නියමිතව ඇත.වලාන දූෂණ මර්දන ඒකකයේ අධ්‍යක්‍ෂ පොලිස් අධිකාරි පාලිත ප්‍රනාන්දු, නියෝජ්‍ය අධ්‍යක්‍ෂ සහකාර පොලිස් අධිකාරි සුදත් මාසිංහ මහත්වරුන්ගේ උපදෙස් මත පොලිස් පරීක්‍ෂක මහගෙදර ඇතුළු කණ්ඩායමක් වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=n11072022</link>
    <topic>කොළඹ – රඹුක්කන විශේෂ දුම්රිය නිසා මගීන්ට ප්‍රමාද</topic>
    <author>නිමල් රාජපක්‍ෂ</author>
    <content>කොළඹ කොටුව සිට රඹුක්කන දක්වා ධාවනයට එක්කළ විශේෂ දුම්රිය නිසා ගණේමුල්ල සිට කොළඹට පැමිණෙන සවසට ආපසු යන මගීන්ට පැය භාගයකට ආසන්න කාලයක් ප්‍රමාද වී ගමන් කිරීමට සිදුවී තිබේ. අදාළ බලධාරීන් සවස 4.50 ට රඹුක්කන බලා ධාවනයට එක්කළ විශේෂ දුම්රිය සවස 4.40 ට කොළඹ කොටුවෙන් ධාවනය කරන්නේ නම් මගීන් මෙසේ දුම්රිය තුළ කල්මරන්නේ නැත.උදයට ද විනාඩි දහයක් කලින් විශේෂ දුම්රිය ධාවනය කරන්නේ නම් ගණේමුල්ල දුම්රිය ස්ථානයෙන් කොළඹට පැමිණෙන දහස් ගණනක් මගීන් හට සිදුවන ප්‍රමාදය වළකා ගත හැකි වෙයි.ප්‍රධාන මාර්ගයේ වල්පොල, බටුවත්ත, බුළුගහගොඩ, ගණේමුල්ල, යාගොඩ, දාරළුව, බෙම්මුල්ල, මගලෙගොඩ, හීන්දෙනිය, පට්ටිගොඩ බලා ගමන් ගන්නා මගීන් හට පහසුවෙන් ගමන් කිරීමට ඇත්තේ දුම්රියයි.මුහුදුබඩ හා පුත්තලම් දුම්රිය මාර්ගයට සාපේක්‍ෂව බස් රථ ධාවනය සිදුවෙන බැවින් එම මාර්ගවල ජනතාවට දුම්රියක් නොමැති නම් බස් රථවලින් පවා ගමන් කිරීමේ පහසුකම් ද ඇත. සවස 4.50 ට විශේෂ දුම්රිය ධාවනය කිරීමට පටන් ගත් දින සිට 4.55 ට ධාවනය වන අර්ධ ශීඝ්‍රගාමී රඹුක්කන දුම්රිය දිනපතා ප්‍රමාද කොට ධාවනය කෙරේ. ප්‍රධාන මාර්ගයේ ලක්‍ෂ සංඛ්‍යාත මගීන් පිරිසක් ගණේමුල්ල, ගම්පහ දුම්රිය ස්ථානවලින් ගමන් ගන්නා බැවින් සවස 4.30 ට රාජකාරී නිමවන මගීන් හට ප්‍රමාදයකින් තොරව ගමන් කිරීමට බලධාරීන් කටයුතු කරන්නේ නම් අගේකොට සලකනු ඇතැයි ද මගීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107204</link>
    <topic>දඹුල්ල දෙහිප්පාව රජමහා විහාරයේඉපැරැණි චෛත්‍යය රැක ගනිමු</topic>
    <author>සටහන හා ඡායාරූපය මාතලේ දිස්ත්‍රික් සමූහ</author>
    <content>රංගිරි ඓතිහාසික දඹුලු ලෙන් විහාරයට සැතපුම් දහයක් පමණ නුදුරින් පිහිටි දෙහිප්පාව රජමහ විහාරය මෙතෙක් පුරාවිදු අවධානයට නිසි ලෙස යොමු නොවීම නිසා මෙහි විශාල ඓතිහාසික තොරතුරු රැසක් දිගු කලක සිට විනාශ වෙමින් පවතී.දේවානම් පියතිස්ස රජු විසින් මෙය කරවන ලදැයි කියැවේ. මෙහි ඇති චෛත්‍යය අවස්ථා කිහිපයක දීම නිධන් හොරුන්ගේ ග්‍රහණයට ලක්වී තිබේ. එය දැන් ගරා වැටෙමින් තිබේ. නමුත් මෙය සංරක්‍ෂණය කිරීමට පුරාවිද්‍යා දෙපාර්තමේන්තුවේ අවධානය මෙතෙක් යොමුවී නැත.දෙහිප්පාව රජමහ විහාරාධිපති කදානේ සද්ධානන්ද හිමියෝ මෙසේ කීහ. මෙය අතීතයේ සිට පැවතෙන පින් බිමක්. මෙම චෛත්‍යය රැක ගැනීමට එම ගමේ දායකයන් සමඟ එක්ව ඒ සඳහා අවශ්‍ය මුදල් සෙවීමේ වැඩපිළිවෙළක් යෙදුවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107201</link>
    <topic>නොච්චියාගම ඔලු පඳුරු වැව යළි ගොඩනගන්නලක්‍ෂ 20ක්</topic>
    <author>තෙන්නකෝන් කුලසේකර</author>
    <content>නොච්චියාගම රනෝරාවේ “ඔලු පඳුරු වැව“ ප්‍රතිසංස්කරණය කිරීමේ කටයුතු පසුගියදා ඇරැඹිණි. මීට වසර 48 කට පමණ පෙර වැව් බැම්ම කැඩී යෑමෙන් මේ වැව විනාශ වූ පුරන් කුඹුරු අස්වැද්දීමේ වැඩසටහන යටතේ ගොවිජන සේවා හා වන ජීවි ඇමැති එස්. එම්. චන්ද්‍රසේන මහතා මේ වැව ප්‍රතිසංස්කරණය කිරීම සඳහා රුපියල් විසි ලක්‍ෂයක් ලබා දී තිබේ.එකමුතු ගොවි සංවිධානයේ නන්දන වන්නිනායක මහතා මෙසේ කීවේය. අක්කර පනහක් මේ වැව විශාලයි. කුඹුරු හෙක්ටයාර් හතළිහක් පුරන් වුණා. ගොවියකුට කැඳ උගුරක් බොන්නවත් වී මල්ලක් වපුරා ගන්න බැරි වුණා. වැවේ එක වතුර බිංදුවක් වත් රැඳුනේ නෑ.අපේ ජනාධිපතිතුමා ගොවිජන සේවා ඇමැතිවරයා ලෙස අනුරාධපුරේ ගොවියෙක් පත් කළා. ඒ ගොවි ඇමැතිතුමාට අපි කිව්වා අපේ වැව හදලා දෙන්න කියලා.ඒ මහතා කරුණු හොයල බලල අපේ වැව හදන්න සල්ලි දුන්නා. ජනාධිපතිතුමාටත් ගොවිජන සේවා හා වන ජීවි ඇමැති එස්. එම්. චන්ද්‍රසේන මහතාටත් අපි අනේක වාරයක් ස්තුතිවන්ත වෙනවා.රනෝරාවේ කේ. බී. ඩබ්ලිව්. නායක - අපේ වැවයි කුඹුරයි අවුරුදු පනහක් විතර අලි ඇතුන්ටයි වන සතුන්ටයි උරුම වෙලා තිබුණේ. වැව කැඩුනා හැදුවේ නෑ.     කුඹුරු පුරන් වෙලා මහා කැළෑවක් වුණා. දෙකන්නයේ කුඹුරු වගා කළ ගොවි පවුල් ගණනාවක් වී වවන්න කුඹුරක් නැතිව කුළී වැඩට ගියා. දැන් අපේ දරු මුණුපුරන්ට කුඹුරු වපුරා ගෙන බත් කටක් කන්න ලැබේවි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107202</link>
    <topic>වත්තේගම දුම්රිය පොළසංවර්ධනය කරන්න</topic>
    <author>සටහන හා ඡායාරූප මහනුවර සංචාරක ගාමිණී සමරනායක  </author>
    <content>පාතදුම්බර – වත්තේගම දුම්රිය ස්ථානයේ මෙතෙක් නොවිසඳුණු අඩු පාඩු රැසකි. මේ නිසා මෙහි කාර්ය මණ්ඩලය හා දුම්රිය මගීහු ද විවිධ දුෂ්කරතාවලට මුහුණ පා සිටිති.මෙහි නිසි පරිදි ජල පහසුකම් නැත. ඒ නිසා මෙහි වැසිකිළි හා කැසිකිළි ආදිය පවිත්‍රව තබා ගැනීමට ද අසීරු වී තිබේ. දුම්රිය අංගණය මාස ගණනාවකින් සුද්ධ පවිත්‍ර කර නැත. අවට කැලයෙන් වැසී තිබේ.වත්තේගම සිට මහනුවර දෙසටත් මහනුවර සිට මාතලේ දෙසටත් දුම්රිය මාර්ගය දෙපස ගණ කැලෑවෙන් වැසී පවතී.දුම්රිය පොළ ඉදිරිපිට දුරකථන කුටියක් ඉදිකර ඇතත්, එහි දුරකථනයක් නොමැත.දුම්රිය ස්ථානයට විවේකාගාරයක් ඇතත් එය කාන්තා පක්‍ෂයට පමණක් සීමා වී තිබේ. එහි ඇතැම් අවස්ථාවල ගමන් බඩු ගොඩ ගසා තිබේ. සේවක නිවාස කිහිපයක් ද දුම්රිය ස්ථානයට යාබදව හා එම ආසන්න ස්ථානවල ඇතත්, ඒවාද නිසි නඩත්තුවක් නැතිව ජරාවාස වෙමින් තිබේ.දුම්රිය අංගණයට නුදුරුව ආරක්‍ෂක කුටි කිහිපයක් ඇතත්, ඒවාද කිසිදු ප්‍රයෝජනයකට නොගෙන අත්හැර දමා තිබේ. ඒවා අවට ගණ කැලෑවෙන් වැසී පවතී. දුම්රිය ස්ථානයට නුදුරුව, අටලහගොඩ මාර්ගය අසල දුම්රිය හරස් මාර්ගයේ ආරක්‍ෂක කුටියක් ඇතත් දුම්රිය ගේට්ටුවක් නොමැති නිසා දැඩි අවදානම් තත්ත්වයක් මතු වී තිබේ. මේ දුම්රිය ස්ථානය හා මාර්ගය පිළිසකර කිරීම සඳහා බලධාරීන්ගේ අවධානය යොමුවිය යුතු යැයි මගීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107203</link>
    <topic>ගල්නෑව සිරිමාගම ජනඋදාන ගමටපානීය ජලය ඕනෑ</topic>
    <author>සටහන හා ඡායාරූප ගල්නෑව සංචාරක බණ්ඩාර රාජකරුණා</author>
    <content>ගල්නෑව සිරිමාගම ජන උදාන ගම්වැසියෝ උග්‍ර පානීය ජල හිඟයකට මුහුණ පා සිටිති.මේ ගම්මානයේ ඇති ප්‍රධාන ළිං දෙකේ ඇති ජලය පානය කිරීමට නුසුදුසු බවට මහජන සෞඛ්‍ය පරීක්ෂක නිලධාරීන් එම වැසියන්ට උපදෙස් දී ඇත.කලාඔයේ ජලය පානය කිරීමෙන් විවිධ රෝගාබාධ වැළඳුණු බවත්, ඒ නිසා නළ ජලය හෝ ලබා දීමට පියවර ගන්නා ලෙසත් ඔව්හු බලධාරීන්ගෙන් ඉල්ලා සිටිති.ගම්වැසියෝ මෙසේ කීහවිජිතා නන්දනී - පවුල් අසූවක් පමණ වෙසෙන අපේ ගමේ අයට බොන්ට වතුර නැහැ. අපි හැමෝම පානය කරන්නෙ කලාඔයේ වතුර.අපේ ගමේ පානීය ජල ප්‍රශ්නයට තවමත් පිළියමක් නැහැ.එච්.ජී.චන්ද්‍රපාල - ජලය ගේන්න කිලෝ මීටරයකට වැඩි දුරක් යනවා. අපේ ගමට වතුර ලබාදෙනවා නම් ඒක ලොකු පිනක්.ටී.බී.සෝමරත්න මහතා - මේ ගම පිහිටුවපුදා ඉඳලා බොන්න වතුර නැහැ. මේ ගැන අදාළ අංශවලට කීවත් වැඩක් වුණේ නැහැ.ඡන්ද කාලෙට ඇවිත් වතුර දෙනවා පාර හදනවා කියල බොරු කියලා අසරණ අපි රවට්ටලා යනවා.උතුරුමැද පළාත් සභා මන්ත්‍රී (එ.ජ.නි.ස.) ආර්.බී. ඥානතිලක මහතා මෙසේ කීය. ජන උදාන ගම්මානයේ වැසියන්ට ජලය නෑ කියන කතාව සම්පූර්ණ ඇත්ත. මේ ගැන පළාත් ප්‍රධාන ඇමැතිවරයා දැනුවත් කර තිබෙනවා. ළඟදීම විසඳුමක් ලැබේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107205</link>
    <topic>කඩවත නව අධිකරණයක්</topic>
    <author>කැලණිය සමුහ එඩ්වඩ් වීරසිංහ</author>
    <content>ගම්පහ මහේස්ත්‍රාත් අධිකරණයේ පවතින අධික තදබදය ලිහිල් කිරීම සඳහා කඩවත නගරයට නව අධිකරණ පද්ධතියක් ලබාදීමට අධිකරණ අමාත්‍යාංශය පියවර ගෙන තිබේ.මේ සඳහා අවශ්‍ය ගොඩනැඟිලි කඩවත නව නගර සංවර්ධන භූමියේ ඉදිවෙමින් පවතී. මහර. බියගම, කැලණිය ප්‍රාදේශීය ලේකම් කොට්ඨාසවල පදිංචිකරුවන්ගේ නඩු මෙහිදී විභාග කෙරේ.ලසන්ත අලගියවන්න නියෝජ්‍ය අමාත්‍යවරයාගේ යෝජනාවක් අනුව මෙය ඉදි කැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107206</link>
    <topic>කෑගල්ල පීදෙන ගොයමටමීයන්ගෙන් හානි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ මෙවර යල කන්නයේ වගා කර ඇති කුඹුරුවල දැනට පීදීමට ආසන්නව ඇති ගොයම් මීයන් විසින් කා දමමින් විනාශ කිරීමට පටන් ගෙන ඇති බව ගොවීහු පවසති.මේ වනවිට දීවෙල, පරගම්මන, මිණුවන්ගමුව, හෙට්ටිමුල්ල, ඇමුණුගල්ල ආදී ප්‍රදේශ ගණනාවකම මීයන් කෑම ඉතාමත් සීඝ්‍රයෙන් සිදු වී ගෙන යයි. මීයන්ගෙන් තම කුඹුරු ආරක්‍ෂා කර ගැනීම සඳහා ගොවීන් විවිධ උපක්‍රම භාවිත කරන නමුත් මේ දක්වා කිසිම ඵලක් වී නැති නැති බව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107207</link>
    <topic>මාවනැල්ල බස්පොළ නවීකරණය කරන්න කාලය ඇවිත්  </topic>
    <author>අලුත්නුවර සමූහ ඒ. ඇම්. ටිකිරි බණ්ඩාර</author>
    <content>මාවනැල්ල නගර මධ්‍යයේ පිහිටා ඇති මාවනැල්ල ප්‍රධාන බස් නැවතුම්පළ දිනෙන් දිනම පිරිහෙමින් පවතී. මගී ආවරණ රැසක් කලක සිට කැඩී බිඳී තිබේ.බස් රථ නැවතුම්පළට දිනපතා පැමිණෙන පාසල් සිසුන් ඇතුළු දහස් ගණන් මගී ජනතාවට බස් රථ එන තුරු අව්වට වේලෙමින් වැස්ස තෙමෙමින් කාලය ගත කිරීමට සිදු වී ඇත. සනීපාරක්ෂක පහසුකම් නැත.අබලන් නොවූ මගී වේදිකා යාචකයෝ දිවාරාත්‍රී දෙකෙහිම ලැගුම් ගෙන සිටිති. මෙය මගී ජනතාවට මහත් හිරිහැරයකි. තවද මගී වේදිකා අසල වෙළෙඳාම් කිරීමෙන් බස් නැවතුම් පොළ ඉඩකඩ ඇහිරී තිබේ.මගී තදබදය වැඩි අවස්ථාවල බස් රථයක් හරවා ගැනීමටවත් රියදුරන්ට නොහැකි බව ඔවුහු පවසති. දිනකට ලංගම සහ පෞද්ගලික බස් රථ 200ක් පමණ මෙම බස් රථ ගාලෙන් ධාවනය වේ.මගීන්ගේ පිපාසයට බීමට දිය බිඳක් නොමැත. ජල කරාමයක් නොමැත. වැසි වේලාවට නොතෙමී සිටින්නට හරිහැරි මගී වේදිකාවක් නොමැත. ප්‍රධාන වේදිකාවේ වහලය කැඩී බිඳී ගොස් ඇත.රාත්‍රියට බස් නැවතුම් පළේ විදුලි ලාම්පුවක් නැත.මෙහි අඩුපාඩු ගැන මාවනැල්ල ඩිපෝ බලධාරීන්ට දැන්වූ විට ඔවුන් පවසන්නේ සබරගමුව පළාත් සභාවෙන් මෙය පාලනය වන වගයි. ප්‍රාදේශීය සභාවෙන් ඇසුවත් ලැබෙන පිළිතුර මෙහි පාලනය පළාත් සභාව බවයි.මේ බස් නැවතුම් පොළ අලංකාරවත් ආරක්ෂා සහිතවත් ඉදිකර දෙන ලෙස ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107208</link>
    <topic>බොරලැස්ගමුව මාර්ග 4ක් පළාත් මාර්ගසංවර්ධන අධිකාරියට</topic>
    <author>කැස්බෑව සංචාරක ධර්මසිරි සුරවීර</author>
    <content>බොරලැස්ගමුව නගර සභාවට අයත් මාර්ග 4ක් බස්නාහිර පළාත් මාර්ග සංවර්ධන අධිකාරිය වෙත පවරාදීමට බොරලැස්ගමුව නගර සභාව පියවර ගෙන ඇත.ඒ අනුව බෙල්ලන්විල විහාර මාවත, සෝමරතන මාවත, මාලනී බුලත්සිංහල මාවත සහ අබේරත්න මාවත පළාත් මාර්ග සංවර්ධන අධිකාරිය වෙත පවරාදීමට නියමිතය.මේ සම්බන්ධයෙන් බොරලැස්ගමුව නගරාධිපති දේශබන්දු අරුණ පි‍්‍රයශාන්ත මහතා පසුගියදා පැවැති මාසික සභා රැස්වීමට ඉදිරිපත් කළ යෝජනාවකට ද සභාවේ අනුමැතිය හිමිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r1107209</link>
    <topic>ඉංගිරිය මහජන ක්‍රීඩාංගණයේ ඉදිකිරීම් මුල්ගලට සීමා වෙලා</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>ඉංගිරිය නව නගරය ඉදිකරලීමේ නගර සංවර්ධන සැලැස්ම යටතේ ඉදි කරලීමට සැලසුම් සකස් කොට මුල්ගල් තැබූ ඉංගිරිය මහජන ක්‍රීඩාංගණ භූමියේ ඉදිකිරීම් වැඩ තවම අරඹා නැත.මෙතෙක් කිසිදු සංවර්ධනයකට ලක් නොකරන ලද එම ක්‍රීඩාංගණය ඉදිකිරීමට යෝජිත භූමිය කිසිදු සංවර්ධන පියවරකින් තොරව වල්බිහිවී ගිය හිස් භූමියක් බවට පත්ව තිබේ.මේ මුල්ගල 1999 වර්ෂයේ නොවැම්බර් මස 15 වැනි දින තබා ඇත. අද වන විට සංවර්ධනයේ හතරමායිම් දැක නැති මේ හිස් බිමේ තබන ලද එම මුල්ගලද මේ වන විට විනාශ වී ගොස් අසල වන රොදක දමා තිබේ.   .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=r11072010</link>
    <topic>පාසලේ කුණු රොඩුගෙදර ගෙනියන්න වෙලා</topic>
    <author>හොරණ මධ්‍යම සමූහ සුනන්දා ගොරොග්ගොඩ</author>
    <content>හොරණ නගරයේ ප්‍රසිද්ධ පාසල් කීපයකම වාගේ උදේට පන්ති කාමරය අතුගාන පාසල් සිසුවා එකතුවන අපද්‍රව්‍ය සියල්ලම බෑගයක දමාගෙන නිවසට ගෙන යා යුතු බවත්, ඒ සඳහා අවශ්‍ය වන බෑගය නිවසින් ගෙන ආ යුතු බවත්, එම බෑගය නොගෙනාවොත් පාසල් බලධාරීන් දරුවාට තරවටු කරන බවත් දැනගන්ට ලැබී ඇත.මේ පිළිබඳව මවුපියන් ඉතාමත් නොසන්සුන් තත්ත්වයකට පත්ව කියා සිටියේ අප පාසලට දරුවන් යවන්නේ අධ්‍යාපනය ලබා බුද්ධිය රැගෙන ඒමට මිස පාසලේ ඇති කුණු කන්දල් ගෙන ඒමට නොවන බවත්ය.ඇතැම් දරුවන් අපද්‍රව්‍ය එකතු කර ගත් බෑග් එක මඟ දමා යන අවස්ථා ද තිබේ. ඇතැම් මවුපියන් මේවා නොදන්නා බව පවසයි. මෙය ළමයාගේ සෞඛ්‍යයට ද බෙහෙවින් බලපාන අතර, ඇතැම් දරුවන් මේ නිසා පාසලට ඒමට මැලිකමක් දක්වන බව ඔවුහු පැවසූහ.මේ පිළිබඳව අධ්‍යාපන ක්ෂේත්‍රයේ උසස් නිලධාරිවරයෙකු පැවැසුවේ හොරණ පමණක් නොව මෙය දිවයිනේ සෑම ප්‍රදේශයකම වාගේ සිදුවෙමින් පවතින බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107201</link>
    <topic>සුපර් ස්පෝර්ට්ස් වොලිබෝල් තරගාවලියේධම්මිස්සර-සේනානායක සටන මෙවරත්</topic>
    <author>ප්‍රින්ස් ගුණසේකර</author>
    <content>ඩී.එස්.අයි. සුපර් ස්පෝර්ස්ට් පාසල් වොලිබෝල් තරගාවලියේ 18න් පහළ පිරිමි අවසන් තරගයට නාත්තන්ඩිය ධම්මිස්සර විදුහල හා මාදම්පේ සේනානායක විදුහල මෙවරත් සුදුසුකම් ලබා ගත්හ. පසුගිය වසරේදී ද මේ තරග අංශයෙන් ධම්මිස්සර - සේනානායක විදුහල් අතර තියුණු සටනක් පැවැති අතර එහිදී තරග වට 3-2කින් නාත්තන්ඩිය ධම්මිස්සර විදුහල ජය වාර්තා කළේය.පසුගිය වසරේ 18න් පහළ පිරිමි අංශයෙන් තෙවැනි ස්ථානයට පත්වූ සීදුව දවිසමර විදුහල මෙවරත් එම ස්ථානයටම පත්ව තිබේ. අවසන් තරගයට පිවිසි ධම්මිස්සර විදුහල වෙතින් රුවන්වැල්ල රාජසිංහ විදුහල 3-0කින් පරාජය වූ අතර මාදම්පේ සේනානායක විදුහල වෙතින් දවිසමර විදුහල පරාජයට පත්විය.තෙවැනි ස්ථානය තේරීම සඳහා පැවැති තරගයේදී රුවන්වැල්ල රාජසිංහ විදුහල පරදවා දවිසමර විදුහල ජය වාර්තා කළේය. 18න් පහළ කාන්තා අංශයෙන් අනුරාධපුර මධ්‍ය මහා විදුහල හා ආනමඩුව මධ්‍ය මහා විදුහල අවසන් තරගයට සුදුසුකම් ලැබූහ. ආනමඩුව විදුහල වෙතින් 3- 0කින් තෝලංගමුව මධ්‍ය මහා විදුහල පරාජය වූ අතර අනුරාධපුර මධ්‍ය මහා විදුහල වෙතින් 3-2කින් ඉබ්බාගමුව ආදර්ශ විදුහල පරාජය විය. එහි තෙවැනි ස්ථානය සඳහා තරගයේදී ඉබ්බාගමුව ආදර්ශ විදුහලට ජය හිමිවිය.16න් පහළ පිරිමි අවසන් තරගයට සීදුව දවිසමර හා මාදම්පේ සේනානායක සුදුසුකම් ලබා ගත්හ. මාදම්පේ සේනානායක විදුහල පසුගිය වසරේදී මේ වයස් කාණ්ඩයේ සූරතාව දිනා ගැනීමට සමත්විය. පසුගිය වසරේ තෙවැනි අනුසූරයන් වූ රුවන්වැල්ල රාජසිංහ මධ්‍ය මහා විදුහල මෙවර තෙවැනි ස්ථානය සඳහා පැවැති තරගයේදී මීගමුව මාරිස්ටෙලා විදුහල වෙතින් පරාජයට පත්විය.මෙහි කාන්තා අවසන් තරගයට තොඩුවාව සාන්ත අන්තෝනි හා සාන්ත මැතිව් බාලිකා යන කණ්ඩායම් සුදුසුකම් ලබා ගත්හ.තෙවැනි ස්ථානය රුවන්වැල්ල රාජසිංහ මධ්‍ය මහා විදුහල දිනාගත්තේ අනුරාධපුර මධ්‍ය මහා විදුහල පරාජය කරමිනි.14න් පහළ පිරිමි අවසන් තරගයට නාත්තන්ඩිය ධම්මිස්සර මධ්‍ය මහා විදුහල හා රුවන්වැල්ල රාජසිංහ මධ්‍ය මහා විදුහල සුදුසකම් ලබා ගත්හ. පසුගිය වසරේ සූරතාව දිනාගත් දවිසමර විදුහල මෙහි තෙවැනි ස්ථානයට මෙවර පත්වීම කැපී පෙනුණි.ඔවුන් වෙතින් මිගමුව මාරිස්ටෙලා විදුහල පරාජයට පත්විය.14න් පහළ කාන්තා අවසන් තරගයට කුමාරිගම විදුහල හා රක්වාන කැන්දෙපොල විදුහල සුදුසුකම් ලබා සිටිති. පසුගිය වසරේ සූරතාව දිනාගත් ඇහැලියගොඩ ධර්මපාල විදුහල මෙවර තෙවැනි ස්ථානයට පත්වූයේ ආනමඩුව මධ්‍ය මහා විදුහල පරාජය කරමිනි.සුපර් කිඩ්ස් ෆියෙස්ටා 12න් පහළ පිරිමි අංශයෙන් හුංගම ජාතික පාසල හා ගාමිණිවැව මහා විද්‍යාලය අවසන් තරගයට සුදුසුකම් ලබා ගත්හ. කරුවලගස්වැව මහා විදුහල මෙහි තෙවැනි ස්ථානයට පත්වූයේ නායකකන්ද බිෂොප් විදුහල පරදවමිනි. කාන්තා අංශයෙන් නාත්තන්ඩිය ධම්මිස්සර මධ්‍ය මහා විදුහල හා කැන්දෙපොල විදුහල සුදුසුකම් ලබා ගත්හ. තෙවැනි ස්ථානය මහගමසේකර මහා විදුහලට හිමිවූයේ ඇල්පිටිය මහා විදුහල පරාජයට පත් කරමිනි.පාසල් වොලිබෝල් තරගාවලියේ අවසන් මහා තරග ලබන මස 19 හා 20 දිනවල කොළඹදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107202</link>
    <topic>ජයග්‍රහණය තීන්දුවනතුරුදින සීමාවකින් තොර ටෙස්ට් තරගයක්</topic>
    <author>ලන්ඩනය (ඒ.එෆ්.පී)</author>
    <content>වසර 70කට අධික කාලයකට පසු පළමුවරට ජයග්‍රාහි කණ්ඩායම තීරණය වනතුරු පැවැත්වෙන ටෙස්ට් තරගයක අත්දැකීම් ක්‍රිකට් ලෝලීන්ට එළැඹෙන ලෝක ටෙස්ට් සූරතාවලියේදී ලැබෙනු ඇතැයි ජාත්‍යන්තර ක්‍රිකට් කවුන්සිලයේ ප්‍රධාන විධායක හරූන් ලොගාට් සඳහන් කළේය.2013 වසරේ එංගලන්තයේ දී ලොව ප්‍රබලතම රටවල් 4ක සහභාගිත්වයෙන් පැවැත්වීමට නියමිත ලෝක සූරතා ටෙස්ට් තරගාවලියේ අවසන් මහා තරගය මෙසේ ජයග්‍රහණය තීරණය කෙරෙනතුරු පැවැත්වීමට අදහස් කරන බව ලොගාට් වැඩි දුරටත් සඳහන් කළේය.වර්තමානයේ දිනකට පැය 6 බැගින් දින 5කට සීමා වූ ටෙස්ට් තරග අයහපත් කාලගුණය හේතුවෙන් හෝ එක් කණ්ඩායමකට අනෙක් කණ්ඩායම දෙවරක් ම දවා ගැනීමට නොහැකි වීමෙන් බොහෝවිට ජයපරාජයෙන් තොරව නිමාවට පත්වේ.“2013 වසරේදී ලොව ඉහළම ස්ථානයේ පසුවන ටෙස්ට් රටවල් 4ක් අතර අවසන් පූර්ව තරග 2ක් ද අවසන් මහා තරගයක් ද පවත්වනවා. අවසන් මහා තරගය බොහෝ විට ජයග්‍රාහකයා තීරණය වනතුරු පැවැත්වෙනු ඇත. ඒ පිළිබඳව අප දැනට සොයා බලමින් සිටිනවා” ලොගාට් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107203</link>
    <topic>දෝනිගේ පිත්තට පවුම් ලක්ෂයක්</topic>
    <author>නවදිල්ලිය (ඒ.එෆ්.පී)</author>
    <content>ලෝක කුසලාන ක්‍රිකට් තරගාවලියේ අවසන් මහා තරගයේදී ඉන්දියාවට ජය ගෙනදුන් හයේ පහර එල්ල කළ ඉන්දීය පිලේ නායක මහේන්ද්‍ර සිං දෝනිගේ ක්‍රිකට් පිත්ත එංගලන්තයේ ලන්ඩනයේ පැවැති වෙන්දේසියකදී ස්ටර්ලිං පවුම් ලක්ෂයක මුදලකට (රුපියල් ලක්ෂ 183) අලෙවි වූ බව වාර්තා වේ.පසුගිය වසරේ ඇරැඹි දෝනිගේ සුබසාධන පදනමට ආධාර එකතු කිරීම පිණිස මේ වෙන්දේසිය පැවැත් වූ බව ‘ද ප්‍රෙස් ට්‍රස්ට් ඔෆ් ඉන්ඩියා’ පුවත් ඒජන්සිය වාර්තා කළේය.ශ්‍රී ලංකාව සමග පැවැති ලෝක කුසලාන අවසන් මහා තරගයේදී පන්දු 79කදී නොදැවී ලකුණු 91ක් රැස් කළ දෝනි නුවන් කුලසේකරගේ පන්දුවකට හයේ පහරක් එල්ල කරමින් කඩුලු 6ක ජයක් ඉන්දියාවට අත් කර දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107204</link>
    <topic>ලොව විශිෂ්ටතම ක්‍රිකට් පිල නම් වෙයි</topic>
    <author>ලන්ඩන් (ඒ.එෆ්.පී)</author>
    <content>එංගලන්තය සහ ඉන්දියාව අතර 21වැනිදා ලෝඩ්ස් පිටියේ ඇරැඹෙන ලොව 2000වැනි ටෙස්ට් තරගය නිමිත්තෙන් ජාත්‍යන්තර ක්‍රිකට් කවුන්සිලය මගින් අන්තර්ජාලය හරහා ක්‍රීඩා ලෝලීන්ගේ ඡන්ද විමසීමෙන් තෝරා ගන්නා ලැබූ ලොව විශිෂ්ටතම ටෙස්ට් කණ්ඩායමට කිසිදු එංගලන්ත ක්‍රීඩකයෙක් ඇතුළත් වී නොමැත.එමෙන්ම ටෙස්ට් ක්‍රීඩාවේ නිරත රටවල් 10න් දකුණු අප්‍රිකාව, ශ්‍රී ලංකාව, නවසීලන්තය, බංග්ලාදේශය සහ සිම්බාබ්වේ කණ්ඩායම් අතරින් ද කිසිදු ක්‍රීඩකයකු මේ කණ්ඩායමට ඇතුළත් නොවීම විශේෂ සිදුවීමකි.11 දෙනෙකුගෙන් යුත් මේ කණ්ඩායමට ඉන්දීය හා ඔස්ට්‍රේලියානු ක්‍රීඩකයන් සිව්දෙනා බැගින් තෝරා ඇති අතර බටහිර ඉන්දීය කොදෙව් ක්‍රීඩකයන් දෙදෙනෙකු හා පාකිස්තාන ක්‍රීඩකයකු ද ඇතුළත්වේ.තෝරාගත් කණ්ඩායමවිරේන්ද්‍ර ෂෙවාග්, සචින් තෙන්ඩුල්කාර්, සුනිල් ගවස්කාර්, කපිල් දේව් (ඉන්දියාව) ශ්‍රීමත් ඩොනල්ඩ් බ්‍රැඩ්මන්, ශේන් වෝන්, ග්ලෙන් මැග්‍රාත්, ඇඩම් ගිල්ක්‍රිස්ට් (ඔස්ට්‍රේලියාව) කර්ට්ලි ඇම්බ්‍රොස්, බ්‍රයන් ලාරා (බටහිර ඉන්දීය කොදෙව්) වසීම් අක්රම් (පාකිස්තානය).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107205</link>
    <topic>මොරිස් කුමාරවේල් අනුස්මරණ කුසලානපාපැදි තරගයේ ජය ජීවන් ජයසිංහට</topic>
    <author>ෆවුස් මොහොමඩ්</author>
    <content>මොරිස් කුමාරවේල් අනුස්මරණ කුසලාන විවෘත රේසිං පාපැදි තරගයේ පිරිමි අංශයේ සූරතාව අත්කර ගැනීමට ගුවන් හමුදාවේ ජීවන් ජයසිංහ සමත් වූ අතර කාන්තා අංශයේ සූරතාව දිනා ගැනීමට සාම පාපැදි සමාජයේ නිලුකා ශ්‍යාමලී සමත්වූවාය.ශ්‍රී ලංකා ගුවන් හමුදාවේ අන්තර් ඒකක පාපැදි සූරතාවලියට සමගාමීව ගුවන් හමුදාව සහ විංග් වීල් පාපැදි ක්‍රීඩා සමාජය එක්ව සංවිධානය කරනු ලැබූ මොරිස් කුමාරවේල් අනුස්මරණ තරගාවලියේ පිරිමි අංශයේ දෙවැනි ස්ථානය පොලීසියේ සුදීර නිලංගට හිමි වූ අතර ගුවන් හමුදාවේ නවීන් රුචිර තුන්වැනි ස්ථානය අත්කර ගත්තේය.මේ තරගයේ කාන්තා ඉසව්වේ දෙවැනි ස්ථානය ගුවන් හමුදාවේ නිරෝෂනී පෙරේරාට හිමි වූ අතර තුන්වැනි ස්ථානය ළිහිණි පාපැදි සමාජයේ මනෝමි කුමාරිට හිමිවිය. මේ අතර ගුවන් හමුදා අන්තර් රෙජිමේන්තු සූරතාවලියේ විවෘත ස්ටෑන්ටර්ඩ් තරගයේ පිරිමි අංශයේ ප්‍රථම ස්ථානය දිනා ගැනීමට කොළඹ ගුවන් හමුදා කඳවුරේ එන්.ජී.එස් කුමාර සමත් විය. එහි කාන්තා තරග අංශයේ ප්‍රථම ස්ථානය ඒකළ ගුවන් හමුදා කඳවුරේ ඩබ්ලිව්.එස්.ආර්. ප්‍රනාන්දුට හිමිවිය.පිරිමි තරග අංශයේ දෙවැනි ස්ථානය කටුනායක ගුවන් හමුදා කාර්මික පක්ෂාංගයේ පී.වී.ජී.ජී. රත්නසේනට හිමිවූ අතර තෙවැනි ස්ථානය අත්කර ගනු ලැබුවේ කටුනායක ගුවන්තොටුපලේ ගුවන් හමුදා ඒකකයේ එච්.ඒ.ඩී. තරිඳුය. කාන්තා තරග අංශයේ දෙවැනි ස්ථානය කටුනායක ගුවන්තොටුපලේ ගුවන් හමුදා ඒකකයේ එච්.එච්.ආර්.පී. හේරත්ට සහ තෙවැනි ස්ථානය ඩී.එම්.අයි.එස්. දිසානායකට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107206</link>
    <topic>කැවෙන්ඩිෂ්ට ජය</topic>
    <author/>
    <content>බ්‍රිතාන්‍ය පාපැදි සූර මාර්ක් කැවෙන්ඩිෂ් ප්‍රංශ සවාරියේ සිය ආධිපත්‍ය පතුරමින් 15වැනි අදියරේ ජය වාර්තා කිරීමට සමත්විය. මේ ජයග්‍රහණයත් සමග මෙවර ප්‍රංශ සවාරියේදී කැවෙන්ඩිෂ් ලැබූ ජයග්‍රහණ සංඛ්‍යාව 4ක් දක්වා වැඩිවිය.කිලෝ මීටර් 192.5ක දුරින් යුත් 15වැනි අදියර නිමා කිරීමට ඔහුට ගතවූ කාලය පැය 4කුත් මිනිත්තු 20ක් හා තත්පර 24ක් විය.දෙවැනි ස්ථානය හිමිකරගත්තේ අමෙරිකාවේ ටයිලර් ෆෙරර්ය. තුන්වැනි ස්ථානය ඉතාලියේ ඇලෙක්සැන්ඩ්‍රෝ පිතාචි විසින් හිමිකරගනු ලැබීය.සමස්ත තරගාවලියේ පෙරමුණේ පසුවන ප්‍රංශයේ තෝමස් වෝක්ලර්ට හිමි ව තිබුණේ 71වැනි ස්ථානයයි. පසුගිය ප්‍රංශ සවාරියේ කිරුළ දිනූ ස්පාඤ්ඤයේ ඇල්බර්ටෝ කොන්ටඩෝර් 43වැනි ස්ථානය පත්විය.මේ වන විට සමස්ත තරගාවලියේ දෙවැනි ස්ථානයේ පසුවන්නේ ලක්සම්බර්ග් හී ෆ්‍රෑන්ක් ෂෙලෙක්ය. ඔහුගේ සොයුරු ඇන්ඩි ෂෙලෙක් සිවුවැනි ස්ථානයේ පසුවෙයි. ඔස්ට්‍රේලියාවේ කැඩෙල් ඉවාන්ස් තුන්වැනි ස්ථානයේ පසුවන අතර කොන්ටර්ඩෝර් ට හිමිවී ඇත්තේ 7වැනි ස්ථානයයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107207</link>
    <topic>විශ්වවිද්‍යාල වොලිබෝල්පිරිමි සූරතාව රුහුණට</topic>
    <author>බන්ධුල ගුණසේකර සහ ධම්මික වෙලේගොඩ</author>
    <content>රුහුණු විශ්වවිද්‍යාලයේ ශාරීරික අධ්‍යාපන අංශය වාර්ෂිකව සංවිධානය කරන අන්තර් විශ්වවිද්‍යාල වොලිබෝල් තරගාවලියේ පිරිමි සූරතාව දෙවන වරටත් රුහුණු විශ්වවිද්‍යාලයට හිමිවූ අතර කාන්තා සූරතාව සිව්වන වතාවටත් කැළණිය විශ්වවිද්‍යාලය හිමිකරගන්නා ලදී. කාන්තා තරගාවලියේදී රජරට විශ්වවිද්‍යාලය තරග 3.0 කින් පරදවා කැළණිය විශ්වවිද්‍යාලය සූරතාවයට හිමිකම් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107208</link>
    <topic>එල්.වී. ජයවීර බොක්සිං සූරතාවහොරණ විද්‍යාරත්න පිරිවෙනට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>එල්. වී. ජයවීර කුසලාන බොක්සිං තරගාවලියේ කණ්ඩායම් සූරතාව ලකුණු 24ක් ලැබූ හොරණ විද්‍යාරත්න පිරිවෙනට හිමි වූ අතර රත්නපුර සීවලී විදුහල ලකුණු 21ක් ලබා අනුසූරතාව දිනාගත්තේය. පානදුර ශ්‍රී සුමංගල විදුහල ලකුණු 19ක් ලබා තුන්වැනි ස්ථානය දිනාගත්තේය.දක්ෂතම බොක්සිං ක්‍රීඩකයා ලෙස ගන්නෝරුව රණබිම විදුහලේ අතපත්තු සම්මාන දිනාගත්තේය. දක්ෂතම පරාජිතයා වූයේ නුගේගොඩ සාන්ත ජෝන්ස් විදුහලේ එස්. එල්. අබේරත්නයි.එල්. වී. ජයවීර කුසලාන බොක්සිං තරගාවලිය 39වැනි වරට රණබිම රාජකීය විදුහල් ශාලාවේදී පසුගියදා ක්‍රීඩකයන් 236ක් විවිධ බරපංති යටතේ තරග වැදුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s1107209</link>
    <topic>සහිරා විද්‍යාලයීය 20න් පහළ රගර් තරගාවලිය 24දා</topic>
    <author>රුසෙයික් ෆාරුක්</author>
    <content>කොළඹ සහිරා විද්‍යාලයීය 60 කණ්ඩායම සංවිධානය කරන අවුරුදු 20න් පහළ රගර් තරගාවලිය මේ මස 24වැනිදා කොළඹ රාජකීය විද්‍යාලයීය ක්‍රීඩා සංකීර්ණයේදී පැවැත්වේ.මේ තරගාවලියට කොළඹ ආනන්ද, මහනුවර ධර්මරාජ, ඉසිපතන, වේල්ස් කුමර, කොළඹ රාජකීය, පානදුර රාජකීය, විද්‍යා විද්‍යාලය, සාන්ත ජෝසප්, තර්ස්ටන්, සී. ඩබ්ලිව්. ඩබ්ලිව්. කන්නන්ගර සහ කොළඹ සහීරා යන විදුහල් තරග වදිති.එලයිඩ් ට්‍රේඩින් ඉන්ටනැෂනල් සමාගම අනුග්‍රාහකත්වය දක්වන මේ තරගාවලියේ කුසලාන සූරයන්ට රුපියල් 50000ක් ද අනු සූරයන්ට රුපියල් 25000ක් ද ප්ලේට් සූරයන්ට රුපියල් 20000 ක් ද අනු සූරයන්ට රුපියල් 10000ක් ද ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s11072010</link>
    <topic>ජාත්‍යන්තර හොකී තරගාවලියටශ්‍රී ලංකා පිල හෙට පිටත්ව යයි</topic>
    <author>අසෝක හිඳගොඩ මාතලේ දිසා විශේෂ</author>
    <content>ආසියානු හොකී සම්මේලනය තෙවැනි වරටත් සංවිධානය කරන ආසියානු හොකී සම්මේලන කුසලාන අවුරුදු 21න් පහළ පිරිමි ජාත්‍යන්තර හොකී තරගාවලිය සඳහා සහභාගී වන ශ්‍රී ලංකා අවුරුදු 21න් පහළ පිරිමි හොකී පිල හෙට (21) හොංකොං බලා පිටත්ව යාමට නියමිතය.මේ තරගාවලිය මේ මස 23-31දක්වා හොංකොංහි දී පැවැත්වේ. රටවල් නවයක සහභාගීත්වයෙන් පැවැත්වෙන මේ තරගාවලියේදී ශ්‍රී ලංකාව, ඉරානය, හොංකොං, චීන තායිපේ, ඕමානය, උස්බෙකිස්තානය, සිංගප්පූරුව, තායිලන්තය හා චීනය යන රටවල් තරග වදිති.මේ සංචාරයට එක්වෙන 21න් පහළ පිරිමි ශ්‍රී ලංකා හොකී කණ්ඩායමේ නායකත්වය මාතලේ හොකී සංගමය නියෝජනය කරමින් කණ්ඩායමට එක්වී සිටින මුදිත බණ්ඩාර මාරපනට හිමිවී තිබේ. මාතලේ සාන්ත තෝමස් විද්‍යාලයීය ආදි ශිෂ්‍යයෙකු වන මුදිත කණ්ඩායමේ ඉදිරිපෙළ ආක්‍රමණික ක්‍රීඩකයෙකි.කණ්ඩායමට එක්වී සිටින ගිමාල් සංදීප ඩයස් කණ්ඩායමේ උප නායකයායි.කොළඹ ආනන්ද විදුහලේ ආදි ශිෂ්‍යයෙකුවන ගිමාල් මෙවර කණ්ඩායමට එක්ව සිටින දක්ෂ මැද පෙළ ආරක්ෂක ක්‍රීඩකයෙකි.ශ්‍රී ලංකා 21න් පහළ පිරිමි හොකී පිලේ පුහුණුකරු ලීලානන්ද ඉත්තෑපාන මහතායි. ජී.ජී. ධර්මරත්න මහතා සහාය පුහුණුකරු ලෙස කටයුතු කරයි.දහඅට දෙනෙකුගෙන් සමන්විත වයස අවුරුදු 21න් පහළ ශ්‍රී ලංකා හොකී පිලමුදිත බණ්ඩාර මාරපන (නායක), ගීමාල් සංදීප ඩයස් (උප නායක) නදුන් ලක්ෂිත වීරක්කොඩි, දමිත් මධුශංඛ බණ්ඩාර, රාජිත කුලතුංග, ශානක රත්නපාලගේ, කුසල් ප්‍රියනාත් සේනානායක, ජනිත් ඉසුරු විතාරණගේ, අමිල රත්නසිරි, ගැමුණු පි‍්‍රයදර්ශණ බොකරගොඩ, හේෂාන් තිළිණ ප්‍රනාන්දු, චාමිකර නිලවීර, සංජය අලස්, සුපුන් ඉරුගල් බණ්ඩාර, නුවන් දර්ශන ප්‍රේමතිලක, කසුන් දුනුවීර, මධුරංග විජේසිංහ සහ පුෂ්පකුමාර හේන්දෙණිය,කණ්ඩායම් ප්‍රධානී කේ. ජයරත්නම් මහතා, කළමනාකරු දර්ශන විජේසිංහ මහතා, උප කළමනාකරු ගයා පෙරේරා, ප්‍රධාන පුහුණුකරු ලීලානන්ද ඉත්තෑපාන මහතා සහ සහාය පුහුණුකරු ජී.ජී. ධර්මරත්න මහතා, ආසියානු හොකී සම්මේලනයේ ආරාධනයෙන් මේ තරගාවලියේ විනිසුරුවරයෙකු ලෙස චන්දන හේරත් බණ්ඩාර මහතා සහ තරග තීරකවරයෙකු ලෙස එම්.එෆ්. ලාහීර් මහතා ද සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=s11072011</link>
    <topic>පාපන්දු තරගාවලියේ ජය ග්ලෝබල් ට්‍රැවලර් කණ්ඩායමට</topic>
    <author/>
    <content>ද ට්‍රැවලර් ග්ලෝබල් සමාගමේ අනුග්‍රහයෙන් ට්‍රැවල් ට්‍රේඩ් ක්‍රීඩා සමාජය 15වැනි වරටත් සංවිධානය කළ සත් සාමාජික පාපන්දු තරගාවලියේ ජය හිමි කර ගැනීමට ද ට්‍රැවලර් ග්ලෝබල් කණ්ඩායම සමත්විය.පසුගියදා පැවැති මේ තරගාවලියේදී මර් ඩේව් හෝටල් කණ්ඩායම 6-0ක් වශයෙන් ද ට්‍රැවලර් ග්ලෝබල් කණ්ඩායම අතින් පරාජයට පත්විය. කණ්ඩායම් 24ක් සහභාගී වූ මේ තරගාවලිය පසුගියදා සී.සී.සී. පිටියේදී පැවැත්විණි.තරගාවලියේ වීරයා ලෙස ද ට්‍රැවලර් ග්ලෝබල් කණ්ඩායමේ මොහොමඩ් අක්රම් සහ වැඩිම ගෝල් ලාභියා ලෙස රෝහණ රුවන්තිලක ද සම්මාන ලැබීය.      .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=f1107201</link>
    <topic>උතුරේ ශ්‍රීලනිප යුගයක් යළිත් ඇති කරනවා</topic>
    <author>සාකච්ඡා කළේ චන්දන ජයවීර</author>
    <content>ශ්‍රී ලංකා නිදහස් පක්‍ෂය ප්‍රමුඛ රජයක් බලයට පත් වූ සෑම අවස්ථාවකම යාපනයේ ගොවියා ආර්ථිකව ශක්තිමත් කිරීමට කටයුතු කළ බව පවසන නිමල් සිරිපාල ද සිල්වා අමාත්‍යවරයා ඒ මත ගොඩනැඟුණු හොඳ හිත තහවුරු වන යුගයක් මහින්ද රාජපක්‍ෂ ජනාධිපතිවරයා යටතේ බිහිවී ඇති බව පවසයි. රජය දේශපාලන විසඳුමක් ලබා දීමට ක්‍රියා කරන්නේ කිසිදු බලපෑමක් නිසා නොවන බව පවසන ඔහු මෑතකදී තමා ඉන්දියාවේ කළ සංචාරයේ දී ඒ ගැන නැවත වරක් තහවුරු කළ බව ප්‍රකාශ කර සිටියේ මෙසේ ය.* වසර තිහකට ආසන්න කාලයක් අක්‍රීයව පැවති උතුරේ පළාත් පාලන ආයතන සඳහා ඡන්දය පැවැත්වීමේ ප්‍රකාශිත අරමුණ තුළ ආණ්ඩුවේ දේශපාලන බලය එම ප්‍රදේශවල ව්‍යාප්ත කිරීමේ දෙවෙනි අරමුණක් තිබේ ද?උතුරේ පළාත් පාලන ඡන්දය පැවැත්වීමෙන් ආණ්ඩුව බලාපොරොත්තු වෙන්නේ ඒ ප්‍රදේශවල බලය ලබා ගැනීම පමණක් නෙවෙයි.එහි ජීවත් වන ජනතාවගේ නියෝජිතයන් තෝරා ගෙන පළාත් පාලන ආයතන පවත්වාගෙන යාමේ අයිතිය එල්ටීටීඊ ත්‍රස්තවාදීන් අහිමි කර තිබුණි. නමුත් ජනාධිපතිතුමා ප්‍රමුඛ අපේ රජයේ ක්‍රියා කලාපය තුළින් නැවත ප්‍රජාතන්ත්‍රවාදය උතුරට හා නැඟෙනහිරට ලැබුණා. ඒ ඇති වූ සාමය තුළින් අපේ යුතුකම හා වගකීම වෙන්නේ ජනතාවගේ ඡන්දය දීමේ අයිතිය තහවුරු කිරීමයි. ආණ්ඩුව උතුරේ ඡන්දය පැවැත්වීමෙන් එම ප්‍රදේශවල ප්‍රජාතන්ත්‍රවාදය ශක්තිමත් වෙනවා.* යුද්ධය නිමවීමෙන් පසු උතුරේ හා නැඟෙනහිර ප්‍රාදේශීය ලේකම් කාර්යාල මූලික කරගෙන ක්‍රියාත්මක කරන ලද රාජ්‍ය යාන්ත්‍රණය විධිමත් කිරීමට පළාත් පාලන ආයතන සක්‍රිය කිරීම වැදගත් වන්නේ කෙසේ ද?උතුරේ ජනතාවට පාර්ලිමේන්තු, ප්‍රාදේශීය සභා, නගර සභා සහ පළාත් සභා යන සෑම තලයකම පරිපාලනය සඳහා තමන්ට රුචි දේශපාලන නායකයන් හා නියෝජිතයන් පත් කරදීම ආණ්ඩුවේ වගකීමක්. අපිට අවශ්‍ය කරන්නේ උතුර හෝ නැඟෙනහිර පළාත මිලිටරිකරණය කිරීමට නොවෙයි. ඒ ප්‍රදේශවල ජනතාවගේ ස්වාධීන තීරණ අනුව ඔවුන් විසින් තෝරා පත් කර ගනු ලබන නියෝජිතයන්ගෙන් සමන්විත පළාත් පාලන ආයතන පද්ධතියක් ඇති කිරීමටයි.සමහරු හිතනවා අපි උතුරේ ඡන්දය තියන්නේ ශ්‍රීලනිපයට එහෙම නැත්නම් එක්සත් ජනතා නිදහස් සන්ධානයට උතුරේ බලය අල්ලා ගැනීමට යි කියලා. එවැනි පරමාර්ථයක් අපිට නැහැ. කවුරු බලය ගත්තත් අපිට කමක් නැහැ. අපි ජනතා තීන්දුව පිළිගැනීමට කැමතියි. ඒ වගේම සාධාරණ ඡන්දයක් උතුරේ වගේම අනෙක් ප්‍රදේ්ශවලටත් තියන්න අපි කැප වෙනවා. ප්‍රජාතන්ත්‍රවාදය ජයග්‍රහණය කරවීමයි මහින්ද රාජපක්ෂ ජනාධිපතිතුමාගේ රජයේ අරමුණ.* ද්‍රවිඩ ජාතික සන්ධානය ඔවුන්ගේ ඉල්ලීම් සඳහා අනුකූලතාව දක්වන මැතිවරණයක් බවට මේ ඡන්දය පත් කරගෙන තිබෙනවා. ඒ පසුබිම තුළ රජය උතුරේ ජනතාවගෙන් ඡන්දය ඉල්ලන්නේ කුමන පදනමක් මත ද?උතුර – දකුණ කියලා බෙදීමක් අවශ්‍ය නැහැ. උතුරේ ජනතාව වෙනුවෙන් වැඩියෙන්ම කැප කිරීම් කළේ දකුණේ ජනතාව. දකුණේ නායකයන් හා දකුණේ රණවිරුවන්. ජනාධිපතිතුමාගේ විශිෂ්ඨ නායකත්වය හා රණවිරුවන්ගේ ජීවිත පරිත්‍යාගය නොතිබුණා නම් උතුරු හා නැඟෙනහිර ප්‍රදේශවලින් ත්‍රස්තවාදය අතුගා නොදැම්මා නම් දමිළ ජනතාවට සිදුවන්නේ ප්‍රභාකරන්ගේ දැඩි ඒකාධිපති වාදයට නතුවීමටයි.ඒ නිසා අපිට විශාල අයිතියක් තිබෙනවා, උතුරේ ජනතාව වෙනුවෙන් පෙනී සිටින්න. ඔවුන් වෙනුවෙන් කතා කරන්න හා ඔවුන්ගෙන් ඡන්දය ඉල්ලන්න.ඒ විතරක් ද යුද්ධයෙන් පස්සේ දකුණට වැඩිය වේගයෙන් උතුර සංවර්ධනය කළා. රැකියා අවස්ථා ලබා දුන්නා. යටිතල පහසුකම් ලබා දුන්නා. ඔවුන්ගේ අනාගත දියුණුව වෙනුවෙන් ළමයින්ගේ අධ්‍යාපනය දියුණු කරන්න, සෞඛ්‍ය පහසුකම් වැඩි කරන්න, මංමාවත් වැඩි දියුණු කිරීමට හා කෘෂි කාර්මික කටයුතු සඳහා පහසුකම් සැලසුවා. විදුලිය දුන්නා. පාලම්, ඇළ වේලි ඉදිකෙරුවා. ධීවර ගම්මාන ඇති කළා. එල්.ටී.ටී.ඊ සංවිධානය විනාශ කරපු සන්නිවේදන පහසුකම් නැවත ලබා දුන්නා. මේ නිසා වෙන කාටවත් වඩා උතුරේ ජනතාවගෙන් ඡන්දයක් ඉල්ලන්න අයිතියක් තිබෙන්නේ ආණ්ඩුවට යි.* රජය ඡන්දය ඉලක්ක කරගෙන කඩිනමින් සංවර්ධන යෝජනා ක්‍රම ක්‍රියාත්මක කරන බවත් සහනාධාර බෙදන බවත් විපක්‍ෂය පවසනවා.රජය උතුරේ ජනතාවට සහනාධාර දුන්නේ කඩිමුඩියේ නෙවෙයි. යුද්ධෙන් පස්සෙ නැවත පදිංචි වෙන්න වගේම රැකියාවක් ආරම්භ කරන්නත් රුපියල් කෝටි ගණනින් උදව් කළා. කාටවත් මේවා නැහැයි කියන්න බෑ.එහෙම කියන විපක්‍ෂයෙන් මම අහන්න කැමතියි ඒ-9 පාර හදන කොට ඡන්දයක් තිබුණ ද කියලා. සංගුපිටි පාලම හදන කොට එහෙ ඡන්දයක් තිබුණ ද? විදුලිය ලබා දීමේ වැඩපිළිවෙළ කරන කොට පුනරුත්ථාපන වැඩ කටයුතු කරන කොට ඡන්දයක් තිබුණ ද?අපි කාලයක් තිස්සේ උතුර හා නැඟෙනහිර සංවර්ධනය කිරීමේ වැඩපිළිවෙළක් කරගෙන යනවා. එය අපගේ වගකීමක් හා යුතුකමක්. මෙමඟින් උතුරේ ජනතාවට අපේ තිබෙන ඇල්ම ප්‍රකාශයට පත් කෙරෙනවා.මේක අද ඊයේ පටන්ගත්ත දෙයක් නෙවෙයි. සිරිමාවෝ මැතිනියගේ කාලයේ සිටම උතුරේ ආර්ථිකය ශක්තිමත් කිරීමට ශ්‍රීලනිපය ප්‍රමුඛ රජයන් ගෙන් විශාල රුකුලක් ලැබුණා. අපේ ආණ්ඩු බලයට පත්වූ සෑම අවස්ථාවකම යාපනයේ ගොවියන්ගේ අතමිට සරු වුණා. මහින්ද රාජපක්‍ෂ මහතා උතුරේ ජනතාවගේ අතමිට සරු කළා විතරක් නෙවෙයි ජීවත්වීමේ අයිතියත් තහවුරු කළා.අපේ ප්‍රතිපත්තිවලට ගරු කරලා උතුරේ ජනතාව ශ්‍රී ලංකා නිදහස් පක්‍ෂය වටා ගොඩනැඟුණු යුගයක් තිබුණා. අපි මේ ඡන්දයෙන් උත්සාහ කරන්නේ යළිත් එවැනි යුගයක් බිහි කරන්න යි.* ආණ්ඩුව උතුරු - නැඟෙනහිර ප්‍රශ්නයට විසඳුමක් තේරීම් කාරක සභාවක් හරහා ගෙන ඒමට උත්සාහ කරන්නේ ඇයි?පාර්ලිමේන්තු තේරීම් කාරක සභාවක් පත් කිරීම මගින් රජය බලාපොරොත්තු වන්නේ සියලුම දේශපාලන පක්‍ෂ එකම මණ්ඩපයකට ගෙනැවිත් මේ ප්‍රශ්නය සාකච්ඡා කර විසඳුමක් ලබා ගැනීමටයි. සමහර දෙනෙක් කියන්න පුළුවන් මෙයට පෙර පැවති තේරීම් කාරක සභාවලින් ප්‍රයෝජනයක් වුණේ නැහැ නේද කියලා.එහෙම වෙන්න බලපාපු හේතු තිබුණා. කලින් තිබුණු හැම කමිටුවකටම වැඩ කිරීමට සිදු වුණේ උතුරේ යුද්ධයක් කෙරෙන තත්ත්වයක් තුළයි. ඒ නිසා උතුරේ ද්‍රවිඩ නායකයන්ට එල්ටීටීඊ යට තිබුණ බය නිසා නිදහසේ අදහසක් ප්‍රකාශ කිරීමට අවස්ථාවක් තිබුණේ නැහැ.දැන් ඒ පසුබිම වෙනස් වෙලා. සියලුම දේශපාලන පක්‍ෂවලට මේ ප්‍රශ්නය ගැඹුරින් සාකච්ඡා කර විසඳුමක් ලබා දිය හැකි තත්ත්වයක් නිර්මාණය වෙලා තිබෙනවා. නමුත් තවම අපි ඒ කාරක සභාව පත් කිරීමේ ක්‍රියාවලිය ආරම්භ කර නැහැ. ඒ පිළිබඳ තවදුරටත් කල්පනා කරමින් සියලුම දේශපාලන පක්‍ෂ ඒකාබද්ධ කරමින් යන ගමනකට සූදානම් වෙනවා.* ආණ්ඩුව දේ්ශපාලන විසඳුමකට යොමු වන්නේ ඉන්දියාවෙන් එන බලපෑම නිසා බව ජ.වි.පෙ පවසනවා. ඔබ මෑතක දී ඉන්දියාවේ සංචාරයක යෙදුණු නිසා ඒ ගැන ඔවුන්ගේ ස්ථාවර හෙළි කළ හැකි ද?ඉන්දියාව මේ ගැන අපිට කිසිම බලපෑමක් කරන්නේ නැහැ. ඔවුන් ඒ බව පැහැදිලිව ප්‍රකාශ කළා. මේ ගැන ඔවුන්ගේ ස්ථාවර වන්නේ දේශීය වශයෙන් සියලුම පක්‍ෂ අතර ඇති වන සාකච්ඡාවක් තුළින් ඇති වන විසඳුම ඔවුන් පිළිගන්නා බවයි.* මේ ප්‍රශ්නයට මැදිහත් වෙන ලෙස දකුණු ඉන්දියාවෙන් මධ්‍යම රජයට විශාල බලපෑමක් එල්ල වනවා නේද?තමිල්නාඩුවෙන් එවැනි තෙරපුමක් ආවත් අපේ ප්‍රශ්නයට මැදිහත් වන්නට ඉන්දියාවේ කිසිදු අදහසක් නැහැ. ඒ නිසා අපි අනියත බියක් ඇති කර ගත යුතු නැහැ. ඒ වගේම කවර මත ප්‍රකාශ වුවත් මොන බලපෑම් ආවත් මේ රජය ඒවාට හිස නොමන බව අපි වුවමනාවටත් වඩා හොඳින් තහවුරු කර තිබෙනවා.* කල් දමන ලද අනෙකුත් පළාත් පාලන මැතිවරණ පැවැත්වීමට අදහස් කරන්නේ කවදා ද?ඉදිරි පළාත් පාලන ආයතනවලත් ඡන්ද මේ වසර අවසන් කිරීමට පෙර පවත්වනවා. රජයට අවශ්‍යව තිබෙන්නේ ඉතිරි ප්‍රදේශවලත් ඡන්ද තියලා ඒ ආයතනත් ස්ථාපිත කරන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=f1107202</link>
    <topic/>
    <author>සංවාදය චන්දන ජයවීර ඡායාරූප - රොෂාන් පිටිපන</author>
    <content>නවකතාව යෞවන පාඨකයන් අතර ප්‍රචලිත කිරීම සඳහා ප්‍රමුඛ වූ සාහිත්‍යධරයන් අතරින් නිව්ටන් ගුණසේකර 70’ දශකයේ සිට එකලෙස ජනප්‍රියත්වය රඳවා ගත්තෙකි. ඇඩ්ලිස් විතාරණ ඝාතනය ආශ්‍රයෙන් ඔහු රචනා කළ ‘දඩකෙළිය’ ගැන වූ නඩු විභාගය අවසන් වූයේ ලේඛක නිදහස තහවුරු කෙරෙන ඓතිහාසික නඩු තීන්දුවකිනි. මේ ඔහුගේ නවතම කෘතිය වූ ‘සිරිලක සිරි විසිතුරු’ ගැන ඔහු සමඟ කරන ලද සාකච්ඡාවකි.* ශ්‍රී ලංකාව සුන්දර දිවයිනක් හැටියට අතීතයේ සිටම නම් දරා තිබුණත් සංචාරක සාහිත්‍යයක් වර්ධනය නොවූයේ ඇයි ?සංචාරක සාහිත්‍යයත් නිර්මාණාත්මක සාහිත්‍යයේ එක ප්‍රවර්ගයක්. නමුත් සංචාරය එහෙම නැත්නම් දේශාටනය ගැන ප්‍රමාණවත් ලෙස සාහිත්‍යයක් ගොඩනොනැගීම ගැටලුවක් තමයි.ෆාහියන්, ඉබන් බතූතා වැනි අය දේශගවේෂකයන් විදිහටම රොබට් නොක්ස් සිරකරුවෙක් හැටියටත් ලංකාව ගැන ලිව්වා. ලංකාවේ සුන්දරත්වය ගැන ස්වදේශිකයන්ට වැඩිය විදේශිකයෝ තමයි ලියලා තියෙන්නේ.අපේම කියලා සංචාරක සාහිත්‍යයක් වර්ධනය කිරීමට සුදුසු පරිසරයක් මේ වන විට ගොඩනැඟිලා තිබෙනවා.. යුද්ධය නිමාවීමත් සමඟම රටතොට බලන්න යන්න උනන්දුවක් ජනතාව අතර ඇතිවෙලා. ඒ වගේම විදේශීය සංචාරකයන්ගේ වර්ධනයක් ද සිදුවෙලා තිබෙනවා.* සංචාරක සාහිත්‍යය අරමුණු කරගත් කෘතියක අරමුණ විය යුත්තේ කුමක්ද ?සංචාරක සාහිත්‍යය කෘතියකින් නවකතාවක් කියවා ලබන වින්දනය වැනිම රසයක් ලබාගත හැකියි. නමුත් ඒ සඳහා හුරුකරගත් මනසක් අවශ්‍යයයි. සංචාරයේ අරමුණ විනෝදය පමණක් නෙවෙයි. එයින් සංස්කෘතිය, ජෛව විවිධත්වය, භූගෝලීය ලක්ෂණ, මානව චර්යා යනාදිය ගැනත් අවබෝධයක් ලබා ගන්න පුළුවන්. ඒ සඳහා සංචාරයෙහි යෙදෙන්නා දැනුම්වත් කිරීම සංචාරක සාහිත්‍යයෙන් සිදුවිය යුතුයි. මෙයට අමතරව සොබා සෞන්දර්ය ආරක්ෂා කිරීම ගැනත් පාඨකයෙන් දැනුම්වත් කිරීමක් සිදුවිය යුතුයි.මේ පොත දත්ත එකතු කරපු වාර්තාවක් නෙවෙයි. රමණීය බස් වහරක් යොදාගෙන සංචාරක සාහිත්‍යය ගැන විස්තර කිරීමක් කරන අතරම අධ්‍යාපන චාරිකාවක් සංවිධානය කිරීම, කොළඹ - බදුලු දුම්රිය ගමන ගැන, දිය ඇළි ගැන , නවාතැන් ගත හැකි ස්ථාන ගැන මඟ පෙන්වීමක් මේ පොතින් සිදුවෙනවා.* මෙවැනි පොතක් ලිවීමට ඔබ පෙළඹවූ හේතුව කුමක්ද?මම 1973 සිට 1978 දක්වා සංචාරක මණ්ඩලයේ ප්‍රචාරක නිලධාරියෙක් හැටියට කටයුතු කළා. ඒ අවදියේදී ලංකාව වටේම වගේ ගියා. විදේශිකයන්ට දිවයිනේ තිබෙන වැදගත් හා සුන්දර ස්ථාන ගැන මඟ පෙන්වූවා. ඊට අමතරව මණ්ඩලය මඟින් ප්‍රකාශ කළ “සංචාරිකා” කියන සඟරාවක් සංස්කරණය කළා. ඒ කාලේ හිතුණා ඇයි මේ රටේ මිනිස්සුන්ට අපේ රට ගැන විස්තර වර්ණනාවක් නොලියන්නේ කියලා.ඉන් පස්සේ ගුවන් විදුලියේ කටයුතු කළ විසි අවුරුද්ද තුළදීත් ඒ වුවමනාව වරින් වර මෝදුවුණත් පරිපූර්ණ කෘතියක් ලෙස රචනාවීමට කාලයක් ගියා.* ඔබ මෙයට පෙර රචනා කළ “දඩ කෙළිය” පොතට නඩු පැවරුණු නිසාද නවකතා පොතක් ලියන්නේ නැතිව සංචාරක සාහිත්‍යය ගැන කෘතියක් ලිව්වේ ?නඩුව නිසා මම අකර්මන්‍ය වුණේ නැහැ. ඒ නිසා මානසිකව වැටුණෙත් නැහැ. අපි දැනුවත්ව වරදක් කළේ නැහැ. “දඩකෙළිය” පොතේ පෙරවදනෙත් මම ඒ ගැන පැහැදිලිව ලිව්වා.* මේ නඩු තීන්දුව ලේඛකයන්ට හා ප්‍රකාශකයන්ට බලපාන්නේ කොහොමද ?මේ නඩු තීන්දුව ලංකාවේ ප්‍රකාශන ක්ෂේත්‍රයට වගේම අධිකරණ ක්ෂේත්‍රයේ සන්ධිස්ථානයක්. හිතා මතා අපහාස කරන චේතනාවක් නොතිබුණ නිසා අතරමැද සමාදානයකට නොගිහින් නඩුවට පෙනී සිටියා. අපි බැලුවෙ ලේඛකයාගේ නිදහස ආරක්ෂා කරන්නයි. මේ අවස්ථාවේදී ප්‍රකාශක දයාවංශ ජයකොඩි මහතාත් ලේඛකයා වෙනුවෙන් පෙනී සිටීම විශේෂත්වයක්.මේ නඩු තීන්දුව නිසා අනිකුත් ලේඛකයන්ටත් ශක්තියක් ලැබුණා. සත්‍ය සිද්ධියක් සැබෑ නම්ගම්වලින් අපහාසයකින් තොරව ලියන්න පුළුවන් බව අධිකරණය පිළිගත්තා. මේක පරාමදර්ශී නඩුවක් වෙන්නේ ඒ නිසයි.* මෙම ඓතිහාසික නඩු තීන්දුව ඒ ගැන උනන්දුවක් දක්වන්නන්ට භාවිතා කිරීමට සමාජගත කිරීමට අදහසක් නැද්ද ?අනෙකුත් ලේඛකයන් තුළ මෙන්ම නීති ශිෂ්‍යයන්ගෙනුත් සවිස්තරාත්මකව මෙය අධිකරණයේ සාකච්ඡාවූ ආකාරය ගැන දැන ගන්න කැමැත්තක් තිබෙනවා. ඒ අනුව නඩුවට අදාළ විශේෂඥ සාක්ෂි, ලිඛිත සාක්ෂි හා හරස් ප්‍රශ්න විත්ති පක්ෂයේ හා පැමිණිලි පක්ෂයේ සියලුම දේශන ඇතුළත්ව නඩු තීන්දුව ප්‍රකාශයට පත් කිරීමට අදහසක් තිබෙනවා. ඒ වගේම මගේ අලුත්ම නවකතා පොත ‘කුමට නැටුම් කෙලි’ පොතක් ප්‍රකාශයට පත් කරනවා.* ඔබගේ මූලිකත්වයෙන් නවක ලේඛක ලේඛිකාවන් වෙනුවෙන් ආරම්භ කළ “” සහෘද නිර්මාණකේන්ද්‍රයේ’ ඉදිරි කටයුතු සිදුවන්නේ කොහොමද ?නිර්මාණාත්මක ලේඛකකරණයේ යෙදෙන නවකයන් වෙනුවෙන් පවත්වාගෙන යන තැපැල් මාර්ගික පාඨමාලාවට අමතරව ඉදිරියෙදි ඒ ගැන උනන්දුවක් දක්වන්නන් වෙනුවෙන් ග්‍රන්ථයක් නිකුත් කිරීමටත් කටයුතු යොදාගෙන යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=f1107203</link>
    <topic>විචාරය අවිචාරයද ?</topic>
    <author>අනෝමා ජනාදරී</author>
    <content>උත්පත්තියෙන්ම ස්ත්‍රිය කායික ස්වභාවයෙන් මෘදු ය. පිරිමියා දැඩි ය. එහෙත් දෙදෙනාව ම බිහි කරන්නේ ස්ත්‍රිය යි. ඒ නිසාම ස්ත්‍රිය ගැනත් පිරිමියාගේ සකළ විධ දැඩි කම් ගැනත් ස්ත්‍රිය හොඳ හැටි දනී. එහෙත් පිරිමියා තමුන්ට උත්පත්තිය දෙන ස්ත්‍රිය ගැන දන්නේ මොනවා ද?මේ අදහස මට පහළ වුණේ රන්ජන් අමරරත්න නමැත්තා විසින් ගාමිණි ජයලත්ගේ සංස්කරණය යටතේ දිනමිණ ලිවිසැරිය විශේෂාංගයට ලියා ඇති මගේ පුනරුක්ති පොත ගැන ලිපිය කියවන විටදී ය.“අනෝමා ජනාදරීගේ වැල් පාලමේ සිංදුව“ යන අවිචාරවත් ශීර්ෂ පාඨය සහිතව රන්ජන් අමරරත්න ලියන ලිපිය ඵල වුණේ 2011 ජුනි මස 29 වැනි බදාදාවක යි. එහි ඔහුගේ චිත්තාවේශයන් මෙලෙස මම වර්ග කර ගනිමි.i පුනරුක්ති පොත අත්ලෙහි තබාගෙන අනෝමා ජනාදරී නමැති මට පුද්ගල අවමානයක් එල්ල කිරීම.ii පුනරුක්ති පොතට හෝ එයින් කියැවෙන කරුණු වලට හෝ සම්බන්ධයක් නැතිව අශෝක හඳගම මහතා තම ලිපියට ඇතුළත් කර ගැනීම.iii මගේ අම්මාගේත් තාත්තාගේත් නීත්‍යානුකූල අඹුසැමි විවාහයට මැදිහත් වන බාප්පාගේ හොරා කෑමට, ඉන් පීඩා විඳින මගේ මූලික ප්‍රස්තූතය “එකගෙයි කෑම” හා සන්සන්දනය කිරීම.iv පුනරුක්ති මගේ කතාව නො වටිනා කැලෑ පත්තරයක් බඳු යැයි කියමින් එය තම කන්තෝරුවේ සතියක් දෙකක් පුරා සංවාදයට බඳුන් වූවා යැයි පැවසීය.v මගේ පුනරුක්ති පොත අවැදගත් වුවත් ඊට විවිධ ඔසවා තැබීම් මෙන්ම සම්මාන දෙන්නට විවිධ සංවිධාන ඉදිරිපත් විය හැකි බව අනුමාන කිරීම.vi මේ සියල්ල අතරතුර මගේ නිර්මාණ ජීවිතයේ මා අවසානය කරා ළඟා වී ඇති බව නිර්දිෂ්ට කිරීම.පුරුෂ දැඩිකම් කේන්ද්‍රකරගත් සමාජයක ජීවත්වන ස්ත්‍රීන් වන අප මුහුණ දෙන ප්‍රධාන අභියෝගය වන්නේ මුලින්ම මා සඳහන් කළ ස්ත්‍රිය පිළිබඳව වූ නො දැනීමම නො වේද? දැන් මම මගේ කරුණු එකිනෙක පිළිවෙලින් විග්‍රහ කරමි.මගේ කතාවේ මා කිසිදු තැනෙක මගේ දරුවන්ගේ චරිත පිළිබඳව ලියා නැත්තෙමි. ඊට හේතුව මගේ කතාවේ තවමත් විස්තර වන්නේ මගේ ජීවිතයේ කුඩා අවදිය (පාසල් කාලය) තරුණ අවදිය (උසස් අධ්‍යාපන කාලය) පිළිබඳව පමණක් වීම යි. එහෙත් රන්ජන් අමරරත්න මගේ දරුවන් ඔහුගේ අවිචාරවත් ලිපියට ඈඳාගෙන ඔවුන් වෙන් කර ඔවුනට අවමන් කරයි. එය මට ද කරනු ලබන අවමනකි. රන්ජන් අමරරත්නට දුවා දරුවන් සිටිත් නම් ඒ දුවා දරුවනට ද කිසිවකු අවමන් කරත් නම් ඔහු මගේ දරුවන්ට කරනු ලබන අවමන හා එය ද සමාන වේ.දෙවනුව ඔහු තම අවිචාරය සඳහා අශෝක හඳගම මහතාත් තමාගේ රසිකත්වයත් ඈඳා ගනී. මගේ පොතේ අශෝක හඳගම මහතා පිළිබඳව කිසිත් දක්වා නැති අතර හේතු ප්‍රත්‍යව අශෝක හඳගම මහතාව සම්බන්ධ කර එය ලිවීමට ද නො හැකිය.එහෙත් හේතු ප්‍රත්‍යයකින් තොරව රන්ජන් අමරරත්න අශෝක හඳගම මහතා මගේ පොතට සම්බන්ධ කරන්නේ මේ ලිපිය අශෝක හඳගම මහතාගේ කීර්තිනාමයට මගෙන් හානියක් වේය යන සිතුවිල්ලෙන් නම් (පැහැදිලිවම ඔහුගේ ලිපියේ එක් තැනක අමරරත්න එසේ ඉඟි කොට තිබිණ.එය මෙසේය. මම උපුටමි;”... එය ඇත්තක් වන වා පමණක් නොව කතුවරියගේ ඊළඟ ගොදුර අශෝක හඳගම වෙන්නටත් පුළුවන.)මට රන්ජන් අමරරත්නගෙන් දැන් මෙසේ ඇසීමට සිදුවේ.අමරයෝ කෝ උත්තර මේ පැනයට:උඹත් උඹේ ගුරාත් හොරාට කලින් කෙහෙල්කැන වැට පැන්නේ ඇයි ද බොල...?රන්ජන් අමරරත්න කිසිවකුගේ කුනු රෙදි අපුල්ලනවා වන්නට පුළුවන. එසේ නම් ඔහු දැනගත යුතු සත්‍ය මම ඔහුට රහසක් හැටියට හෙළිදරව් කරන්නේ ඔහු පමණක් නොදන්නා එහෙත් කලා ක්‍ෂේත්‍රයම දන්නා නිසාවෙනි.මට හඳගම හමුවීමත් අප දෙදෙනා විවාහ වීමත් දරුමල්ලන් හැදීමත් කොළඹ නගරය තරණය කිරීමත් මට සොඳුරු අත්දැකීම් ය. ඕනෑම පවුලක තිබිය හැකි රණ්ඩු සරුවල් අප දෙදෙනා අතර තිබුණේ නැත. සිදුවුවා නම් වරදක් ඒ මගෙන් මිස හඳගමගෙන් නොවේ. එහෙත් අමරරත්නට තම ගුරා වෙනුවෙන් වැට පැන ගැනීමට සිදුවන්නේ කොළඹ තරණයේ දී ගුරුතුමා තම පැවැත්ම සඳහා නිෂ්පාදන කළමනාකාරිණියක් සමඟ ඇති කරගන්නා අනියම් ඇසුර සම්බන්ධව යි.එපමණක් ඒ ගැන කිවහැකි අතර අමරරත්නට ඉතිරිය ගුරුතුමාගෙන් අසා දැනගත හැකි ය.  එමෙන්ම එදවස මෙන්ම අද ද එකගෙයි කෑම ගැහැනුන් කිහිපදෙනෙකු තබාගෙන නම් කළ නො හැකි බව අමරරත්න හොඳින් දනිතැයි සිතමි. (හැකි නම් ගෙදර ගොස් එය තම බිරියගෙන් අසා දැන ගත හැකිය.)සිව්වැනුව පුනරුක්ති මගේ කතාව නො වටින්නේ නම්, එය කැළෑ පත්තරයක් බඳු නම් සතියක් දෙකක් කල් මරණ සංවාදයක් ඔහු තම කාර්යාලයේ පවත්වන්නේ කෙසේ ද....? මෙතරම් මුග්ධ ලේඛකයෙක් මගේ දැනුමේ ප්‍රමාණයට නම් මම කියවා නැත්තෙමි. එමෙන්ම පස්වැනුව මේ ලෝකේ කොයිම සංවිධානයක් හෝ කිසියම් කෘතියක් අගයන්නේ අමරරත්න වැනි මුග්ධයින් විනිශ්චයාසනවල හිඳුවා නොවේ.මෙවැනි අයුරින් මේ ලිපිය ලිවීම හැර අමරරත්න වැන්නවුන්ට වෙනත් විධි තිබේදැයි මට සිතාගත නොහැක. පුරුෂ දැඩිකම් කේන්ද්‍ර කරගත් සමාජයක ජීවත් වන අප ස්ත්‍රීන් හැටියට මුහුණ දෙන ප්‍රධාන ගැටළුව හා අභියෝගය වන්නේ ගෙදරදීත් බස්රියේදීත් රන්ජන් අමරරත්න වැන්නන්ගේ ලිංගික ප්‍රචණ්ඩත්වයට මුහුණ දීමට සිදුවීම යි. ඔහු ලියූ අවිචාරවත් ලිපියම ඊට දෙස් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>20</day>
    </date>
    <link>http://www.dinamina.lk/2011/07/20/_art.asp?fn=f1107204</link>
    <topic/>
    <author>ශ්‍යාමා</author>
    <content>සෑම මොහොතක ම නිදි වර්ජ්තව දිවා රෑ අවදියෙන් සිටින කොළඹ නගරය යක්ෂ වෙස් ගෙන සිටී. ඇතමුන්ට රජ දහනක් සපයමින්, ඇතමුන්ට රංගන වේදිකාවක් සැපයූ නොනිදන නගරය සම්පූර්ණයෙන් ම කණ පිට පෙරැළී ඇත. මෙය නම් යකුන්ගේ රජ දහනක්. ‘යකුන්ගේ රඟ මඩලක් මැයි.”පුස්තකයේ පිටු අතරින් දුටු දෙයින් මම බිරාන්ත වූවෙමි. “ජනාධිපති ජේ. ආර්ගේ ප්‍රතාපවත්, ගාම්භීර රූපකාය මා ඉදිරියේ මැවී පෙනෙයි. විටෙක ඔහු දැඩි තීරණයක් සහිත කෝපාවිෂ්ට මුහුණකින් යුක්ත ය. තවත් විටෙක කුමක් කරම්දෝ හෝයි කිසිවෙකු සමඟ දුරකථන සංවාදයක ය. තවත් විටෙක හුදෙකලාව හාන්සි පුටුවකට වී කල්පනාවක ය. තවත් විටෙක මේ සියල්ලම අමතක කොට මංගල පි‍්‍රය සම්භාෂණයක ය. තවත් විටෙක තම බිරිය සමඟ සංවාදයක ය. විටෙක ඔහුගේ මුහුණෙහි ඉරියව් බැරෑරුම් ය.තවත් විටෙක නළලේ රැළි නංවා කිසිවකුට අණ තබයි.” කොහොම හරි මෙල්ල කරපල්ලා.ඔහු අඩිය හප්පා රැස්ව සිටි පිරිසට අණ කළේ ය. නිරායුධ මිනිසුන්, ගැහැනුන් සහ දරුවන් ලෙහි අත් ගසා බොරැල්ල කනත්තෙහි ය. එන්න එන්නම බොරැල්ල කනත්ත දෙසට මහා ජන ගංගාවක් ගලා එයි. මුළු මහත් ජාතියේ ම මළ ගමේ දෝංකාරය ලොවට ම නැඟෙන්නාක් බඳුය.ඉන්දියන් සාගරයේ මුතු ඇටය වන් වූ අප රට ගිල ගත් රටම ගිනි ගත් ජූලි කලබලයේ සේයා රූ ම’සිත දෝංකාරය දුන් අයුරුයි ඒ.“සීතල පිනි ඉහිරෙද්දිම, හිරු නැඟෙන්නට වූයෙන් උදෑසනම ගිනියම දැනෙන්නට විය. 1983 ජූලි 24 වැනි ඉරු දිනය මූසල බව රජ කරමින් දවස උදා වූයේ ඒ වන විටත් සිදු වී තිබූ කිසිවක් දැනගෙන නොවේ.“83 ජූලි” නැමැති ග්‍රන්ථය රචනා කරන හේම ශ්‍රී අමරසිංහ එවන් ආරම්භයක් පාඨකයාට ලබා දෙයි.මෙය ඔහු සත්‍යයේ සටහන වශයෙන් පෙන්වා දෙන්නේ මෙහි ඇති සියලු දේම සිය දෑසින් දැක හා අසා ඇති ඒවා බව පසක් කරමින් ය. “ලංකාවේ වර්ගවාදී යුද්ධය ඇති කරන්න පළමු වැනි සිදුවීම තමයි 1983 ජුලි 23 වැනිදා හමුදා සෙබළු 13 දෙනෙක් යාපනේ තින්නවේලිහි දී කොටි ත්‍රස්තවාදීන් විසින් මරා දැමීම. ඒ 13 දෙනාගෙන් එක් අයෙක් තමයි මගේ මල්ලි. මට මේක පාරාවළල්ලක් විදිහට වද දෙනවා. මේ පොත ලියන්න මා පෙළඹ වූ ප්‍රබලම හේතුව තමයි ඒ.” අපි යුද මානසිකත්වයෙන්, බියෙන් ගෙවපු යුගය දැන් ඉවරයි. යුද්ධය අවසන් රටේ ජාතිවාදී අරගලය ඇරඹුණු හැටි පාඨකයන්ට හෙළි කරන්න නියම කාලය එනකම් හිටියා. ඒකේ ප්‍රතිඵලය තමයි මේ විදිහට දැන් ඔබ අතට පත්වෙලා තියෙන්නේ.රට වෙනුවෙන් ජීවිත පූජා කළ ලුතිනන් වාස් ගුණවර්ධන ඇතුළු සෙබළුන් 13 දෙනා පිළිබඳවත් ඔවුන් මරණයට ලක් වූ අයුරුත් ඔවුන්ගේ මළ සිරුරු බොරැල්ල කනත්ත වෙත රහසින් ගෙන්වා භූමිදානය කරන්නට එවකට හිටි පාලකයන් කටයුතු කළ අයුරුත් ඥාතීන්ගේ දුක, ශෝකය ආවේගය මුසු හැඟීම් සහ ඔවුන් තම ඥාතියා වෙනුවෙන් කටයුතු කළ ආකාරයත්, කොළඹ නගරය බලා ඉද්දිම මහා කළබැගෑනියක් වූ අයුරුත් විවිධ තරාතිරමේ නිලධාරීන් හා පාලකයන් හැසිරුණු ආදියත් යනාදිය පිළිබඳව ඇසින් දුටු, කණින් ඇසූ කතා හා ඡායාරූප ද සමඟින් 83 කළු ජූලිය ගොඩ නැගුණු අයුරු කතුවරයා සියුම් ඉවසීමකින් හා සංයමයකින් යුක්තව රචනා කර තිබේ.මෙහි සිත් ගන්නා සුළු එකවර කියවාගෙන යාහැකි ආකාරයේ නිර්මාණාත්මක භාෂාවක් යොදා තිබීම පාඨක රුචිය ලබා ගැනීමට සමත් වී ඇත. “යාපනය වටේට හැම පාරක් ම මං දන්නවා. හැම දිය අඟලක්ම හැම හන්දියක්ම මං හොඳට දන්නවා.ඒ හින්ද මට ගැටළුවක් නොවී සැතපුම් දෙකක් දුර කොණ්ඩාවිල් ඩිපෝවට ගිහින් දොරට තට්ටු කළාට දොර ඇරියේ නෑ.  පස්සෙ මං මුරකාරයාව බය කළා. එතකොටයි දොර ඇරියෙ.”තම සගයන් මිය ගොස් සමහරු පණ අදිද්දී ලුතිනන් උපාලි මුහුණ දුන් බිහිසුණු අද්දැකීම් මේ ආකාරයට දිග හැර ඇත.චිත්තරූප මැවෙන ආකාරයේ සහ ඇඟ කිලිපොලා යන ආකාරයේ සත්‍ය සිදුවීම් රැසක් ඔහු එසේ සංයමයෙන් පාඨකයා වෙත දිග හරියි.‘කළු ජුලිය’ යනු කුමක් දැයි යන්න ගැනත්, වඩාත් පැහැදිලිව එය නිර්මාණය වූ ආකාරයත් එය කළු පැල්ලමක් ලෙසින් ඉතිහාසයට එක් වූ අයුරුත් ග්‍රන්ථයේ කතුවරයා විසින් සරල බස් වහරකින් ඔබ හමුවේ තබයි. ලංකා ඉතිහාසය විප්ලවයන් සහ ජන නැඟිටීම් යනාදිය ගැන අධ්‍යයනය කරන්නන්ට සහ දැනුම සොයා යන ගවේෂකයන්ට, මාධ්‍යවේදීන්ට මෙය මහඟු රත්නයක් වනු නො අනුමාන ය.ගනේමුල්ල සුරේන්ද්‍ර ප්‍රකාශනයක් වන ‘83 ජුලි’ ග්‍රන්ථයෙහි මිල රු. 175 කි.හේම ශ්‍රී අමරසිංහ මහතා චිත්‍ර ශිල්පියෙකි. පිටු සැලසුම් ශිල්පියෙකි. ගායකයෙකි. මූර්ති ශිල්පියෙකි. එමෙන්ම වසර 30 ක් තිස්සේ මුද්‍රිත හා විද්‍යුත් මාධ්‍ය ක්‍ෂෙත්‍රයේ කටයුතු කළ ප්‍රවීණයෙකි. ඔහු අද ‘ග්‍රහ තරු’ නැමැති ඡ්‍යොතිශය සඟරාවේ ප්‍රධාන කර්තෘවරයා ය. තවද මුළු දිවයිනටම සාම විනිසුරු, දේශ බන්ධු, දේශ ශක්ති, දේශ කීර්ති සහ කලා ශූරී යන නම්බු නාමයන්ගෙන් ද පිදුම් ලබා ඇති අතර ග්‍රන්ථ කතුවරයෙක් ද වෙයි. අපොස සා. පෙළ සඳහා ‘චිත්‍ර කලාව’ ග්‍රන්ථයේ ද කතුවරයා ඔහු ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107211</link>
    <topic>මවුබිමට එරෙහිව වැය කරන මුදල්උතුරේ ජනතා සුබසෙතට යොදන්න</topic>
    <author>ධනුෂ්ක ගොඩකුඹුර පුනරීන් සිට</author>
    <content>මවු බිමට එරෙහි අසත්‍ය ප්‍රචාරවලට වැය කරන කෝටි ගණන් මුදල් උතුරේ අහිංසක ජනතාවගේ සුබසෙත සඳහා හැකි නම් යොදවන ලෙස ජනාධිපති මහින්ද රාජපක්ෂ මහතා විදේශගත දෙමළ ප්‍රජාවගෙන් ඉල්ලා සිටියි.සැබෑ තත්ත්වය නොදැන විදේශවල සිට අප රට පිළිබඳ වැරැදි මත පතුරවන්නේ නැතිව මෙහි පැමිණ සියැසින් සත්‍ය දැක බලා ගන්නා ලෙස ජනාධිපතිවරයා ඔවුන්ට ආරාධනා කළේය.වසර තිහක් ආපස්සට ගිය රට යළිත් ඉදිරියට ගෙන යන අවස්ථාවේ මෙවැනි ප්‍රචාර හානිදායක බව ජනාධිපතිවරයා සඳහන් කළේය. ජනාධිපතිවරයා මේ අදහස් පළ කළේ ත්‍රස්තවාදීන් විසින් විනාශ කරන ලද පුනරීන් රෝහල නැවත ගොඩනැගීමේ අවස්ථාවට ඊයේ (20) එක්වෙමිනි. අක්කර පහළොවක භූමිභාගයක මේ රෝහල ඉදි කෙරේ.ත්‍රස්තවාදීන් විසින් විනාශ කරන ලද රෝහල් රුපියල් මිලියන දහස් ගණනක් වියදම් කරමින් නැවත ගොඩනැගීමට වත්මන් රජය කටයුතු කරන බව ජනාධිපතිවරයා සඳහන් කෙළේය.වසර තිහක් ත්‍රස්තවාදයෙන් බැට කෑ ජනතාවකට නිදහස මෙන්ම ප්‍රජාතන්ත්‍රවාදය උදා කරන්නට ලැබීම පිළිබඳව නිහතමානීව සතුටු වන බවත් ජනාධිපතිවරයා පැවැසීය.අගමැති දි. මු. ජයරත්න, ඇමැතිවරුන් වන ඩග්ලස් දේවානන්දා, ෆීලික්ස් පෙරේරා, පාර්ලිමේන්තු මන්ත්‍රීවරුන් වන නාමල් රාජපක්ෂ, දිලුම් අමුණුගම මහත්වරු ඇතුළු පිරිසක් ද මේ අවස්ථාවට එක් වූහ.මේ අතර රටේ ඇතැම් ප්‍රදේශවල ඉතිරිව ඇති අධිආරක්ෂක කලාප කඩිනමින් ඉවත් කරන බව ජනාධිපති මහින්ද රාජපක්ෂ මහතා ප්‍රකාශ කෙළේ ය.ජනාධිපතිවරයා මේ අදහස් පළ කෙළේ යාපනය චාවකච්චේරි ප්‍රදේශයේ පෙරේදා (19) පැවැති ජන හමුවකට එක් වෙමිනි.යුද්ධය පැවැති සමයේ ස්ථාපිත කළ අධිආරක්ෂක කලාපවලින් බහුතරයක් දැන් ඉවත් කර තිබෙන බවත් ජනාධිපතිවරයා සඳහන් කළේ ය.එසේම පුනරුත්ථාපනය කෙරුණු එල්.ටී.ටී.ඊ. සාමාජිකයන්ට යුක්තියේ සාධාරණත්වය ඉටු කරන බවත් ජනාධිපතිවරයා කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107218</link>
    <topic>ප්‍රථම ප්‍රතිඵලය රාත්‍රි දහයට කලින්</topic>
    <author>ප්‍රාර්ථනා වීරසිංහ සහ චින්තා රණසිංහ</author>
    <content>පළාත් පාලන ආයතන හැට පහක ඡන්ද විමසීමේ පළමු නිල ඡන්ද ප්‍රතිඵලය සෙනසුරාදා (23) රාත්‍රී දහයට ප්‍රථම ලබාදීමට බලාපොරොත්තු වන බව, මැතිවරණ කොමසාරිස් මහින්ද දේශප්‍රිය මහතා පවසයි.සියලුම ඡන්ද ප්‍රතිඵල අළුයමට පෙර ලබාදීමටද හැකිවන බවද හෙතෙම ප්‍රකාශ කළේය.මෙවර තැපැල් ඡන්ද ප්‍රතිඵල වෙනම නිකුත් නොකරනු ඇත.ඒ ඒ ප්‍රදේශවල ඡන්ද පරිගණක අනුසාරයෙන් සහ අතින් ගණන් කිරීමෙන් අනතුරුව අදාළ තේරීම්භාර නිලධාරියා මැතිවරණ කොමසාරිස් කාර්යාලය වෙත එවනු ලබයි.එම ප්‍රතිඵලය එහි නිලධාරින් විසින් නැවත පරිගණකයෙන් සහ අතින් ගණන් කිරීමෙන් අනතුරුව අවසාන ප්‍රතිඵලය නිකුත් කෙරෙන බවද ඔහු පැවැසීය.මැතිවරණ මහලේකම් කාර්යාලයේදී ඊයේ (20) පැවැති මාධ්‍ය හමුවකදී කොමසාරිස්වරයා මේ අදහස් පළ කළේය.ඉහත සඳහන් කළ ක්‍රමවේදය යටතේ ගණන් කළ අවසන් ඡන්ද ප්‍රතිඵලය මැතිවරණ කොමසාරිස්වරයාගේ අස්සනින් පසුව දිස්ත්‍රික්කවලට සහ මාධ්‍ය වෙත නිකුත් කෙරේ.මෙවර ප්‍රවෘත්ති අධ්‍යක්ෂ හරහා මැතිවරන ප්‍රතිඵල නිකුත් නොකෙරෙන බවද හෙතෙම පැහැදිලි කළේය.මින් පෙර පැවැති මැතිවරණවලදී ප්‍රතිඵල ගණනය කිරීමේ කටයුතු කොළඹ විශ්වවිද්‍යාලයේ පරිගණක අංශයෙන් සිදුකළද මෙවර එය මැතිවරණ කොමසාරිස් කාර්යාලයෙන් පමණක් සිදුකෙරෙන බව ද ඔහු පැවැසීය.උදේ හත වනවිට ඡන්ද පොළට ගොස් සිය ඡන්දය පාවිච්චි කොට එහි නිලධාරින්ට සහාය වන මෙන්ද ඡන්ද පොළට පැමිණීමට නොහැකි ආබාධිත පුද්ගලයන්ට වෛද්‍ය සහතිකය, ග්‍රාම නිලධාරිගේ සහතිකය ලබාගෙන ආධාරකරුවකු සමඟ ඡන්ද පොළට ඇතුල්විය හැකි බව දේශප්‍රිය මහතා සඳහන් කළේය.මැතිවරණය නිදහස් හා සාමකාමීව පැවැත්වීමේදී ඡන්ද අක්‍රමිකතා දූෂණ වැළැක්වීම සඳහා පුර්ව ක්‍රමවේද අනුගමනය කෙරෙන බවත්, යම් ස්ථානයක එවැනි අක්‍රමිකතාවක් සිදුවුවහොත් ඒ පිළිබඳ පිළිගත හැකි සාක්ෂි සමඟ පැමිණිලි ඉදිරිපත් කිරීමට ඕනෑම අයෙකුට හැකි බවද ඒ මහතා කීය.දේශපාලන නායකයන් ඇතුළු කිසිදු ඡන්ද දායකයකු ඡන්දය භාවිතා කිරීමේ වීඩියෝ පට සහ ඡායාරූප පුවත්පත්වල හෝ රූපවාහිනි නාලිකා හරහා ප්‍රචාරය කිරීම මැතිවරණ නීතියට පටහැණි බවත්, ඡන්ද පොළ තුළ එවැනි කටයුත්තකට අවසර ලබාදී ඇති බව වාර්තා වුවහොත් අදාළ ඡන්ද පොළ නිලධාරියාගේ දීමනා සහ නැවත මැතිවරණ රාජකාරිවලට යොදවා ගැනීම සිදුනොකරන බවද හෙතෙම අවධාරණය කළේය.එවැනි ඡායාරූප හෝ වීඩියෝ පට මාධ්‍ය මඟින් පළ නොකරන ලෙසද ඒ මහතා මාධ්‍ය මඟින් ඉල්ලීමක් කළේය.ඡන්දය පාවිච්චි කිරීම සඳහා ජාතික හැඳුනුම්පත අනිවාර්ය බවත් එසේ හැඳුනුම්පත් නොමැති අයට තාවකාලික හැඳුනුම්පත් ලබාගත යුතු බවත් කිලිනොච්චි, තුනුක්කායි ප්‍රදේශවල ජනතාවට අද (21) සවස 6.00 වනතෙක් කාලය දීර්ඝ කළ බවත් ඔහු කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107212</link>
    <topic>මැතිසබේ නැරඹීමට එනසිසුන් දැනුවත් කිරීමේවැඩපිළිවෙළක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>පාර්ලිමේන්තුව නැරඹීමට පැමිණෙන පාසල් ශිෂ්‍ය ශිෂ්‍යාවන්ට වීඩියෝ දර්ශන ආධාරයෙන් පාර්ලිමේන්තුව පිළිබඳ දැනුම්වත් කිරීමේ වැඩසටහනක් අද (21) සිට ආරම්භ කෙරේ.පස්වැනි ශ්‍රේණියෙන් පහළ පාසල් ශිෂ්‍ය ශිෂ්‍යාවන් මේ දැනුම්වත් කිරීමේ වැඩසටහනට සහභාගී කර ගැනේ. පාර්ලිමේන්තුවේ මහජන ගැලරියට ඇතුල් වීමට පෙර ශිෂ්‍ය ශිෂ්‍යාවන්ට පාර්ලිමේන්තු පිවිසුම අසලදී මේ දැනුම්වත් කිරීමේ වැඩසටහන පැවැත්වේ.සෑම වැඩකරන දිනකම පෙ.ව.9.30 සිට ප.ව. 3.30 දක්වා ද පාර්ලිමේන්තු දිනවල ප.ව.5.00 දක්වා ද මේ වැඩසටහන ක්‍රියාත්මක කරන අතර පාර්ලිමේන්තුවේ වේත්‍රධාරී දෙපාර්තමේන්තුව මගින් මෙම වැඩසටහන මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107213</link>
    <topic>ශ්‍රී ලාංකික ගෘහ සේවිකාවටරියාල් 50,000 වන්දියක්</topic>
    <author>මහින්ද අලුත්ගෙදර</author>
    <content>සෞදි අරාබියේ සේවය කරමින් සිටිය දී ඝාතනයට ලක් වූ ශ්‍රී ලාංකික ගෘහ සේවිකාවකගේ මරණය වෙනුවෙන් ලේ වන්දියක් පිරිනැමීමට ඇයගේ හාම්පුතා තීරණය කර ඇත.ඒ අනුව ඇගේ මරණයට වන්දි වශයෙන් සෞදි රියාල් 50,000ක මුදලක් සහ වසර දෙකක කාලයක් ඇයට නොලැබූ බව පවසන වැටුප් ලෙස සෞදි රියාල් 16,245ක මුදලක්ද ශ්‍රී ලංකාවේ විදේශ කටයුතු අමාත්‍යාංශය හරහා ලබාදීම සඳහා එරට ශ්‍රී ලංකා තානාපති කාර්යාලයට ලබාදෙනු ඇතැයි වාර්තා වෙයි. මස්කෙළිය ප්‍රදේශයේ පදිංචි පවනි දේවි සින්නයියා නමැති 36 හැවිරිදි ශ්‍රී ලාංකික කාන්තාව ගෘහ සේවය සඳහා සෞදි අරාබියාවට ගොස් ඇත්තේ පසුගිය 2008 වසරේදීය.අල් - ජවුෆ් පළාතේ ක්වරායාත් ප්‍රදේශයේ නිවසක සේවය කරමින් සිටියදී ඇයගේ මළ සිරුර හමුවීමෙන් පසු කරන ලද පශ්චාත් මරණ පරීක්ෂණයේදී එය මිනී මැරුමක් බවට පොලීසිය විසින් තහවුරු කරන ගන්නා ලද අතර ඉන් පසුව අදාළ ගෙහිමියා අත්අඩංගුවට ගත්තේය.මෙය නිරාකරණය කර ගැනීමෙන් අනතුරුව පවනි දේවි සින්නයියාගේ පවුලේ ඥාතීන් වෙත අදාළ වන්දි මුදල ගෙවීමට ඝාතකයාගේ පියා එකඟ වූ බව රියාද් නුවර පිහිටි ශ්‍රී ලංකා තානාපති කාර්යාලය පවසයි.දෙපාර්ශවය අතර ගිවිසුමකට එළඹිමෙන් පසු අදාළ වන්දි මුදල ඊයේ (20) දිනයේදී සෞදි අරාබියේ ශ්‍රී ලංකා තානාපති කාර්යාලයට ලබාදීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107214</link>
    <topic>රට අභ්‍යන්තරයේගුවන්තොටුපොළ 6ක්</topic>
    <author>සුභාෂිනි සේනානායක</author>
    <content>රට අභ්‍යන්තරයේ නාගරික ගුවන්තොටුපළවල් 6ක් ආරම්භ කිරීමට සිවිල් ගුවන් සේවා අමාත්‍යාංශය පියවර ගනී.දේශීය විදේශීය ගුවන් මගීන්ගේ පහසුව තකා අභ්‍යන්තර ගුවන් ගමන් ආරම්භ කිරීම උදෙසා මේ පියවර ගන්නා බව සිවිල් ගුවන්සේවා අමාත්‍ය පියංකර ජයරත්න මහතා පැවසීය. විදේශ රටවල සිටින මගීන්හට ශ්‍රී ලංකාව තුළ කඩිනමින් සංචාරය කිරීමටද පහසු කිරීම උදෙසා මේ පියවර ගෙන තිබේ.ගුවන් මගීන්ට තම ගුවන් ටිකට් පත තමන් යායුතු නගරය වෙත මිලදී ගත හැකි අතර කටුනායක බණ්ඩාරනායක ජාත්‍යන්තර ගුවන්තොටුපළ වෙත පැමිණෙන මගීන්ට කුඩා ගුවන් යානා මගින් තම ගමන් පහසුව සලසා ගත හැකි වේ.මේ අනුව රත්මලාන ගුවන්තොටුපොළ ගුවන්පථය සංවර්ධනය කිරීමටත් වීරවිල, පලාලි වැනි නගරාන්ත 06ක ගුවන් තොටුපලවල් ස්ථාපිත කිරීමට ගුවන්සේවා අමාත්‍යාංශය පියවර ගනී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107215</link>
    <topic>ෂෝන් හොරේමිය ගියේ ස්වභාවිකවයි</topic>
    <author/>
    <content>බ්‍රිතාන්‍යයේ මහත් ආන්දෝලනාත්මක රහසේ දුරකථන සාකච්ඡාවලට සවන් දීමේ චෝදනාවට ලක්වී සිටි නිවුස් ඔෆ් ද වර්ල්ඩ් මාධ්‍යවේදී ෂෝන් හොරේ සඳුදා සිය නිවෙසේදී මරා දමා තිබිණි.මේ මරණය සම්බන්ධයෙන් පැවැති පශ්චාත් මරණ පරීක්ෂණයේ දී එය ස්වභාවික මරණයක් බවට තහවුරු වූ බව පොලීසිය පවසයි.47 හැවිරිදි හොආරිගේ මළ සිරුර සොයාගෙන තිබුණේ ලන්ඩන් නගරයට උතුරින් පිහිටි වටිෆෝඩ්හී ඔහුගේ නිවසේදීයි.එක්තරා වකවානුවකදී නිවුස් ඔෆ් ද වර්ල්ඩ් මාධ්‍ය ආයතනයේ සංස්කාරකවරයා වශයෙන් කටයුතු කළ ඇන්ඩි කවුල්සන් රහසේ දුරකථන සංවාදවලට සවන් දුන් බව දැන සිටි බව මීට වසරකට පමණ පෙර හෙළිකළේ මියගිය හොආරිය. මාධ්‍යෙවීදී හොආරි මත්පැන් පානයට සහ මත්ද්‍රව්‍ය ගැනීමට ප්‍රබල ලෙස ඇබ්බැහි වී සිටි අයෙක් බව වාර්තා වේ.මීට වසරකට පමණ පෙර නිවියෝක් ටයිම්ස් පුවත්පත සහ බී. බී. සී. සමඟ පැවත්වූ සම්මුඛ සාකච්ඡාවකදී 2003 - 2007 දක්වා නිවුස් ඔෆ් ද වර්ල්ඩ් සංස්කාරක වශයෙන් කටයුතු කළ කවුල්සන් මේ ආන්දෝලනාත්මක සිද්ධිය පිළිබඳව දැන සිටි බව අනාවරණය කර තිබේ. බ්‍රිතාන්‍ය අගමැති ඩේවිඩ් කැමරන්ගේ සන්නිවේදන කටයුතු පිළිබඳ ප්‍රධානියා වශයෙන් කටයුතු කළේ ද ඔහුයි.බ්‍රිතාන්‍යයේ මහත් ආන්දෝලනයට ලක්වී ඇති මේ සිද්ධිය නිසා අගමැති කැමරන්ටද දැඩි බලපෑමක් ඇතිවී තිබේ.මේ නිසා දකුණු අප්‍රිකාවේ සංචාරයක නියැළී සිටි කැමරන්ට සිය සංචාරය අතරමඟ නතර කර ආපසු සිය රට බලා පැමිණීමට සිදුවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107216</link>
    <topic>මුන්නේශ්වරම් නළ ළිඳකින්ස්වභාවික ගෑස් මතුවේ</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>හලාවත මුන්නේශ්වරම ඓතිහාසික රජමහා විහාරස්ථාන භූමියෙන් ගෑස් මතුවීමේ සිද්ධියක් වාර්තාවේ. ගිනිකූරක් දැල් වූ සැනින් එම ගෑස් ගිනි ගැනීමට ලක්වේ.මුල්වරට මෙයට වසර දෙකකට පෙර මේ භූමියේ ගෑස් තිබූ බවට වාර්තා වූ අතර පසුව එය මීතෙන් වායුව ලෙස අනාවරණය විණි.මෙවර ගෑස් හමු වී ඇත්තේ ජලය ලබා ගැනීම සඳහා නළ ළිඳක් ඉදිකිරීමේදීය. ඊයේ (20) පෙරවරුවේ දී නළ ළිඳේ නළය තුළින් ගෑස් පැමිණි පසු මීටර් 200 ක පමණ දුරට වෙනත් නළයක් ඔස්සේ ගෑස් ගෙනයාමට මේ වන විට හැකිව ඇත. මේ වන විට තවත් නළ දෙකක් සඳහා කැනීම් සිදු කැරේ. මේ සඳහා විශේෂඥ සහයද ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107217</link>
    <topic>නළයේ ඇබ ගසා නෑතෙල් සභාපති</topic>
    <author>සුභාෂිනි සේනානායක</author>
    <content>කොළඹ වරායේ සිට කොලොන්නාව දක්වා දිවෙන තෙල් නළ මාර්ගයේ අධි පීඩනයෙන් යුක්තව තෙල් ගමන් කරන බැවින් ලී ඇබ හා රබර් සෙරෙප්පු ගසා එම නළය තාවකාලිකව අලුත්වැඩියා කළ නොහැකි බව ලංකා ඛණිජ තෙල් තොග ගබඩා පර්යන්ත සමාගමේ සභාපති එච්. ආර්. ඩබ්ලිව්. සොයිසා මහතා පවසයි.එම නළ මාර්ගය වසර 40කට වඩා පැරණි බව පවසන ඒ මහතා විටින් විට ඇතිවන තෙල් කාන්දුවීම් නවතාලීම සඳහා සම්මත පිළිවෙළකට අනුව කලම්ප කර පිළිසකර කරන බවද කීය.මේ නළ මාර්ගය කිලෝ මීටර 5ට වඩා දිගින් යුත් අඟල් 10ක් පමණ විශ්කම්භයෙන් යුත් නළ මාර්ගයකි.අධි පීඩනයෙන් ගලා එන තෙල් එකේ ලී ඇබ හෝ රබර් සෙරෙප්පු කෑලි ගසා නවතාලිය නොහැකි බවද කීය.පසුගියදා මේ තෙල් නළ මාර්ගයේ තෙල් කාන්දු වීම් සිදුවන මීටර 300ක් යුත් කොටසක් අලුත්වැඩියා කළ බවද දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n1107219</link>
    <topic>වැලිකඩ රුදවියන් 2ක්ඩෙංගු වැළදි මරුට</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>ඩෙංගු උණ රෝගය වැළදීම නිසා වැලිකඩ බන්ධනාගාරයේ රැදවියන් දෙදෙනකු මියගොස් ඇතැයි බන්ධනාගාර ආරංචි මාර්ග කියයි.මෙසේ මියගොස් ඇත්තේ මරණ දඬුවම් නියම වීමෙන්, පසු වැලිකඩ බන්ධනාගාරයේ චැපල් වාට්ටුවේ රඳවා සිටි තලංගම - කේ. කේ. ජී. සෝමරත්න සහ අවුරුදු 15ක සිරදඬුවම් නියම වූ ගාල්ල ප්‍රදේශයේ රැඳවියකු වන ‘අබේ’ නැමැත්තකුය.තවත් එක් රැඳවියකු ඩෙංගු උණ රෝගය වැළදි අසාධ්‍ය තත්ත්වයේ පසුවන අතර තවත් රැඳවියන් 05 දෙනකු ඊයේ (20) වනවිට ඩෙංගු රෝගය යැයි සැක පහළ කර බන්ධනාකගාර රෝහලට ඇතුළත් කර ඇත.වැලිකඩ බන්ධනාගාරයේ පැතිර යන මේ ‘ ඩෙංගු’ අවදානම පිළිබඳව පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශයේ ලේකම් ඒ. දිසානායක මහතාගේ ‘දිනමිණ’ කළ විමසිමකදි කියා සිටියේ ඩෙංගු රෝගීන් රැඳවියන් 05 දෙනකු බන්ධනාකගාර රෝහලට ඇතුලත් කර ඇති බව වැලිකඩ බන්ධනාගාර අධිකාරිවරයා තමන්ව දැනුවත් කර ඇති බවයි.ඩෙංගු රෝගයෙන් එක් රැඳවියකු මිය ගිය බවට තමන්ට තොරතුරු ලැබී ඇති බවත් පැවැසු දිසානායක මහතා කරුණු කෙසේ වෙතත් වැලිකඩ බන්ධනාගාර පරිශ්‍රය සහ ඒ අවට පිරිසිදු කර සුරක්ෂිත කිරීම වහාම සිදු කරන ලෙසට තමා වැලිකඩ බන්ධනාගාර අධිකාරිවරයාට දැනුම් දුන් බවත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n11072110</link>
    <topic>කල් ඉකුත් වූ කුකුළු මස්-සෝයා කිලෝ දෙලක්‍ෂ අනුදහසක් විනාශ කරයි</topic>
    <author>සන්ධ්‍යා කරුණාරත්න</author>
    <content>සොසේජස් නිෂ්පාදනය කිරීම සඳහා මෙරටට ගෙනා කල් ඉකුත් වූ කුකුළු මස් හා සෝයා ප්‍රෝටීන් කිලෝ ග්රෑම් දෙලක්ෂ අනුහයදහසක තොගයක් විනාශ කිරීමට පන්නල මහජන සෞඛ්‍ය පරීක්‍ෂකවරු පියවර ගෙන ඇත.කන්ටේනර් හතරක බහා තිබූ මේ කුකුළු මස් හා සෝයා ප්‍රෝටීන් ප්‍රමාණය බෙල්ජියම රටෙන් ගෙන්වා ඇති බවත් මෙරට ඉතිහාසයේ මෙතරම් ආහාර තොගයක් එක්වර විනාශ කළ ප්‍රථම අවස්ථාව මෙය බවත් ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පැවැසුවේය.මේ කල් ඉකුත් වූ ආහාර තොගය දින දෙකක් පුරා විනාශ කළ බව ද හෙතෙම කීය.පන්නල මහජන සෞඛ්‍ය පරීක්ෂකවරුන්ට ලැබුණු තොරතුරක් මත මේ වැටලීම පන්නල මාකඳුර කර්මාන්තපුරයේ නිෂ්පාදන ඇසුරුම් ආයතනයේදී ම සිදුකර තිබේ.පිටරටින් ආහාර ගෙන්වා ඒවා වරායෙන් හෝ ගබඩාවලින් මුදා හැරීමේදී අදාළ නිලධාරීන් ඒවා පරීක්ෂා කර බලා නිදහස් කළ යුතු යැයි ද සෙනරත් මහතා පැවැසීය.මෙම කල් ඉකුත් වූ ආහාර පරිභෝජනයට ගැනීමෙන් උදරාබාධ පමණක් නොව පිළිකා කාරක බවට පත්වීමේ අවදානමක් පවතින බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n11072111</link>
    <topic>මහනුවර නුගවෙල හොර කච්චේරිය වටලයි</topic>
    <author>අසේල කුරුළුවංශ</author>
    <content>පළමු වසරට පාසල් ළමයින් ඇතළත් කිරීම සඳහා ව්‍යාජ ලිපි ලේඛණ සකස් කැර එම එක් ලේඛන කට්ටලයක් රුපියල් 40,000/- ක මුදලකට මවුපියන්ට ලබාදුන් බව කියන පුද්ගලයකු මහනුවර කොට්ඨාස බුද්ධි අංශය මඟින් පෙරේදා (19) කටුගස්තොට නුගවෙල ප්‍රදේශයේදී අත්අඩංගුවට ගෙන ඇත.සැකකරු ඔහුගේ නිවස තුළ දීර්ඝ කාලයක් තිස්සේ මෙම ව්‍යාජ කච්චේරිය පවත්වාගෙන ගොස් ඇති අතර එහි තිබී ප්‍රාදේශීය ලේකම්වරුන්ගේ, නීතිඥයින්ගේ, සමාගම් රෙජිස්ට්‍රාර්වරයාගේ හා ග්‍රාම නිලධාරින්ගේ ව්‍යාජ නිල මුද්‍රා 13 ක් පොලිසිය සොයාගෙන තිබේ. මහනුවර මහ නගර සභාවේ ඇතැම් නිලධාරීන්ගේ සහායද ව්‍යාජ ලිපි ලේඛන සකස් කිරීම සඳහා තමන්ට හිමි වූ බව සැකකරු පොලිසියට පවසා ඇත.මහනුවර නගර සීමාවේ පිහිටි ප්‍රධාන පෙළේ පාසල් අවට ග්‍රාම නිලධාරින් ඇතුළු රාජ්‍ය නිලධාරින්ගේ ව්‍යාජ නිල මුද්‍රා රැසක් සැකකරු සතුව තිබූ බව පොලීසිය පවසයි. ව්‍යාජ ලෙස සකස් කළ ජල බිල්පත්, විදුලි බිල්පත්, ඉඩම් ඔප්පු, ජාතික හැඳුනුම්පත් හා රියදුරු බලපත් රැසක් සැකකරුගේ නිවසේ තිබී සොයාගෙන ඇති අතර මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල, මධ්‍යම පළාත් නියෝජ්‍ය පොලිස්පති නිහාල් සමරකෝන්, මහනුවර ජ්‍යෙෂ්ඨ පොලිස් අධිකාරි අයි.එම්.කරුණාරත්න යන මහත්වරුන්ගේ උපදෙස් මත සිද්ධිය පිළිබඳ වැඩිදුර පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n11072112</link>
    <topic>රාජ්‍ය ආයතනවල සේවය කළපරිගණක අපරාධකරුවන් රැසකගේ තොරතුරු හෙළි වෙයි</topic>
    <author>විජයානි එදිරිසිංහ</author>
    <content>රජයේ දෙපාර්තමේන්තු, ආයතන සහ පෞද්ගලික බැංකු රැසක නිලධාරීන්ට රාජකාරී කටයුතු සඳහා ලබාදී තිබූ පරිගණක රහස්‍ය අංක (පාස්වර්ඩ්) අයථා ලෙස යොදාගනිමින් භයානක පරිගණක අපරාධවල යෙදී තිබේ.ඒ සම්බන්ධව රහස් පොලිසිය පුළුල් ලෙස පරීක්‍ෂණ සිදුකරගෙන යයි. මහජන කටයුතුවලට වැඩිවශයෙන් සම්බන්ධ වෙන දෙපාර්තමේන්තු, ආයතන, විශ්වවිද්‍යාල, බැංකු ඇතුළු වගකිවයුතු ස්ථාන රැසක නිලධාරීන් එම පරිගණක වංචාවලට හසුවී තිබේ.මූල්‍ය ආයතන කිහිපයකම නිලධාරීන් එම රහස්‍ය අංකයට ඇති සීමා ඉක්මවා කටයුතු කරමින් වෙනත් ගිණුම්වල ඇති මුදල් සොරාගෙන තිබේ.මේ හරහා විදේශ රටවලින් එවන මුදල් බිලියන දෙකකට වැඩි ප්‍රමාණයක් වෙනත් ගිණුම්වලට යොදාගෙන තිබේ. එම මූල්‍ය ආයතනයක සේවකයකු එම පරිගණක අපරාධයට සම්බන්ධව සිටියි.මෝටර් රථ ප්‍රවාහන දෙපාර්තමේන්තුවේ පරිගණක අංශයේ ඇතැම් නිලධාරීන්ද ඉහළ නිලධාරීන්ගේ ඇස් වසා මහා පරිමාණයෙන් වාහන ජාවාරම්වල යෙදී තිබේ.රහස් පොලිසිය ඊට අදාළ තොරතුරු රැසක් හෙළිකර ගෙන තිබේ.මේ අතර විශ්ව විද්‍යාලයක සිසුන්ගේ ලකුණු වෙනස් කිරීමක් ද පරිගණකය හරහා සිදුකර තිබී හසුවී ඇත. එහිදී විභාගය අසමත් අයට පවා ඉහළ ලකුණු ලැබී තිබේ.ඇතැම් ව්‍යාපාර ආයතනවලට අදාළ වෙබ් අඩවිවල තොරතුරු සොරකම් කර එම ව්‍යාපාර ආයතනවලටද මූල්‍ය වංචා රැසක් සිදු කර තිබේ.තානාපති කාර්යාලයකට අදාළ තොරතුරු සොරකම් කර භයානක අපරාධයක යෙදුන පුද්ගලයකු අනුරාධපුර ප්‍රදේශයේදී රහස් පොලිසිය මඟින් අත්අඩංගුවට ගෙන තිබේ.බොහෝ ආයතනවලට අදාළ වෙබ් අඩවිවලට අනවසරයෙන් ඇතුලුවී සිදුකරන අපරාධ රැසක තොරතුරු රහස් පොලිසියට වාර්තාවී තිබේ.ඇතැම් ආයතන විසින් සකස් කරන ලද පරිගණක වැඩසටහන් පවා පරිගණක අපරාධකරුවන් විසින් සොරකම් කර විකුණා තිබේ. මෙවැනි අපරාධ වැඩි ප්‍රමාණයක් සිදුවී තිබෙන්නේ අන්තර් ජාලය හරහා සිදුවෙන ව්‍යාපාර ගණුදෙනු (ර්‍ණදතඪදඥ භඵඪදඥඵඵ) හරහා බවද හෙළිවී ඇත.රහස් පොලිසිය හෙළිකරගෙන ඇති තොරතුරුවලට අදාළව මෙවැනි වංචාවල වැඩි වශයෙන් යෙදී සිටින්නේ පරිගණක පද්ධතිය පිළිබඳ වැඩි දැනුවත් ලබා ඇති උගත් පිරිසකි.මොවුන් විසින් සිදුකර ඇති පරිගණක දත්ත සාවාද්‍ය පරිහරණයට එරෙහිව ඉදිරියේදී නඩු පැවරේ.තවද (ඡ් ඕචදඬඪදඨ) ඊ. බෑන්කින් ගිණුම් හරහා ගනුදෙනු කරන පිරිස් විශේෂයෙන් සුපරීක්‍ෂාකාරී විය යුතු බව රහස් පොලිසිය දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n11072113</link>
    <topic>පැලවත්ත වතුයායෙන් නැති වූඩෝසර් යන්ත්‍රය සොයා ගැනේ</topic>
    <author>බණ්ඩාරගම බිමල් ශ්‍යාමන් ජයසිංහ</author>
    <content>පැලවත්ත රාජ්‍ය වතුයායේ නවතා තිබූ රුපියල් ලක්ෂ දහ අටක් වටිනා පස් කපන යන්ත්‍රය සොරාගෙන ගිය සැකකරුවන් තිදෙනකු එම (ඩෝසර්) පස් කපන යන්ත්‍රය හා ලොරි රථයක් සමඟ ඊයේ (20) අත්අඩංගුවට ගත් බව තිනියාවල පොලිසිය කියයි.මීට දින හතකට පමණ පෙර අතුරුදන් වූ බව කියන එම පස් කපන යන්ත්‍රය පිළියන්දල නිවසක් පිටුපස තිබියදී පොලිසිය මගින් සොයා ගෙන ඇත.පැලවත්ත රාජ්‍ය වතුයායේ සංවර්ධන කටයුතු කිහිපයක් කිරීම සඳහා පැලවත්ත ප්‍රදේශයේ ව්‍යාපාරිකයකුගෙන් කුලියට ලබාගත් මෙම පස් කපන යන්ත්‍රය පසුගිය පොහෝ දිනට පෙර දින එම වතුයායේ ම නවතා තිබියදී මෙම සැකකරුවන් ලොරි රථයක පටවා සොරාගෙන ගොස් තිබූ බව පොලිසිය කියයි.මෙම සොරකම ලංකාවේ දෙවැනි පස් කපන යන්ත්‍ර සොරකම බව පොලිසිය කියයි.අත්අඩංගුවට ගත් සැකකරුවන් පිළියන්දල හා අලුත්ගම පදිංචිකරුවන් බව පොලිසිය කියයි.තිනියාවල පොලිසියේ ස්ථානාධිපති පොලිස් පරීක්ෂක චන්දන ප්‍රේමලාල්, පොලිස් සැරයන් 18219, පොලිස් කොස්තාපල් 77855 රුවන්, (81915) කරුණාරත්න මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=n11072114</link>
    <topic>ග්‍රෑන්ඩ්පාස් පොලිසියේහදිසි ගින්නක්</topic>
    <author>භක්ති ධර්මප්‍රිය මෙන්ඩිස්</author>
    <content>ග්‍රෑන්ඩ්පාස් පොලිසියේ මුලුතැන්ගෙයි ඊයේ (20) උදෑසන හදිසි ගින්නක් හටගෙන තිබේ.මෙම ගින්නෙන් පොලිස් කොස්තාපල්වරයකු පිළිස්සුම් තුවාල ලබා ඇති අතර ඔහු රෝහල්ගත කර ඇත.ගෑස් කාන්දුවකින් මෙම ගින්න හටගෙන ඇති බවට තොරතුරු ලැබී ඇතැයි පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවැසීය.ගින්න පැතිරී යෑම වහාම වළක්වාලීමට පොලිස් නිලධාරින් කටයුතු කර ඇති අතර සෙවිලි තහඩු කිහිපයක් ගින්නෙන් විනාශ වී ගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=r1107211</link>
    <topic>කනිටු විදුහලේ ගොඩනැඟිලි කැලෑවට</topic>
    <author>අලුත්නුවර සමූහඒ. ඇම්. ටිකිරිබණ්ඩාර</author>
    <content>මාවනැල්ල අධ්‍යාපන කලාපයේ බලවත්ගම රුක්මලේ කනිෂ්ට විදුහල වසා දමා වසර තුනක් පමණ කල් ගතවී ඇත. එහි ගොඩනැඟලි කිසිදු ප්‍රයෝජනයකට නොගැනීම නිසා විනාශ වෙමින් පවතී.පාසල පවත්වාගෙන යාමට ප්‍රමාණවත් සිසුන් සංඛ්‍යාවක් නොමැතිවීමෙන් මාවනැල්ල කලාප අධ්‍යාපන කාර්යාලය මගින් මේ පාසල වසා දමන ලදී. මෙහි භූමි ප්‍රමාණය අක්කර 2 1/2 ක් පමණ වේ.පාසල් ගොඩනැඟිල්ල වසාගෙන යන තරමට කැලය වැවී ඇත. ඇතුළත වේ හුඹස් බැඳ දොර ජනෙල් පවා වේයන්ගේ ග්‍රහණයට පත්ව විනාශ වී ඇත. පාසලේ බුදු මැදුර, ක්‍රීඩා පිටිය, වැසිකිළි කැසිකිළි සියල්ල මේ වන විට විනාශ වී ඇත.මේ විනාශකාරී තත්ත්වය දෙස බලධාරීන්ගේ අවධානය යොමු නොවීම ගැන ප්‍රදේශවාසීහු කනගාටුව පළකර සිටිති.මේ පිළිබඳව විශ්‍රාමලත් ග්‍රාම සේවා නිලධාරි ඩබ්ලිව්. ඇම්. ඒ. වීරකෝන් බණ්ඩාර මහතා මෙසේ කීවේය. බලවත්ගම, පිටවෙල, මාගම, රුක්මලේ, මීපිටිය, අඹදෙණිය ඇතුළු ගම් කීපයකම දරුවන් අධ්‍යාපනය ලැබීමට මේ පාසලට පැමිණියා.පාසල්වත්තේ භූමිය අක්කර 2 1/2 කට වැඩිය තියනවා. ක්‍රීඩා පිටියක් තියනවා බුදු මැදුරක් තිබෙනවා. සිසුන්ට මාර්ග පහසුකම් තිබෙනවා. එසේම ආරක්‍ෂාවත් තිබෙනවා. මෙතරම් පහසුකම් ඇති පාසලක් වැසී යාම කනගාටුවට කරුණක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=r1107212</link>
    <topic>වකුගඩු රෝගීන්ගේ යහපතටසමස්ත ලංකා සංගමයක්</topic>
    <author>බියගම විශේෂ- රංජිත් අම්පිටියාවත්ත</author>
    <content>වකුගඩු රෝගීන්ගේ සුබසාධනය සඳහා සමස්ත ලංකා සංගමයක් පිහිටුවා ගැනීම පසුගියදා සිදුකෙරිණි.වකුගඩු රෝග පිළිබඳ විශේෂඥ වෛද්‍ය මහාචාර්ය චන්දික විජේරත්න මහතාගේ විශේෂ සහභාගිත්වයෙන් පැවැති එම ආරම්භක රැස්වීමට රෝගීහු විශාල සංඛ්‍යාවක් සහභාගි වී සිටියහ.මූලික සාකච්ඡාවේ කැඳවුම්කරු ලෙස කටයුතු කළේ චිත්‍රකලා උපදේශක ආර්. ඒ. නිමල් මහතාය.මහාචාර්ය චන්දික විජේරත්න මහතා මෙහිදී මෙසේ කීවේය.වකුගඩු රෝගියකු සුවපත් කිරීමේදී සුවිශාල වෛද්‍ය කර්මයක් කළ යුතුයි. පෞද්ගලික රෝහලකදී වකුගඩුවක් බද්ධ කළොත් ඒ සඳහා රුපියල් ලක්ෂ 13 ක පමණ වියදමක් දැරීමට රෝගියාට සිදුවනවා. මේ රෝගීන් වෙනුවෙන් රජය විශාල මුදලක් වැය කරනවා. නමුත් සියල්ලම රජයෙන් ලබාදෙන්න අමාරුයි. ඒ නිසා මෙවැනි සංවිධාන මගින් සහය වීම වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=r1107213</link>
    <topic>ජාතික උරුම සංකල්පය ප්‍රචලිත කරන්න නව වැඩසටහනක්</topic>
    <author>මහරගම විශේෂ - වේහැල්ලේ පියතිලක</author>
    <content>ළමා පරපුර තුළ දේශපේ‍්‍රමය, ජාතික උරුමයන් ඇගැයීම, පරිසර සංරක්‍ෂණය ආදී ආකල්පයන් ප්‍රවර්ධනය කිරීම සඳහා ජාතික උරුමයන් පිළිබඳ අමාත්‍යාංශය නව වැඩසටහනක් ක්‍රියාත්මක කරයි.පුරාවිද්‍යා දෙපාර්තමේන්තුව හා පුරාවිද්‍යා පශ්චාත් උපාධි ආයතනය ඒකාබද්ධව මෑතදී සිදුකරන ලද පුරාවිද්‍යා ගවේෂණ හා කැණීම්වලින් ශ්‍රී ලාංකේය ප්‍රාග් ඓතිහාසික යුග පිළිබඳව වැදගත් තොරතුරු රැසක් අනාවරණය වී ඇත.ඒ පිළිබඳව අධ්‍යාපන පද්ධතිය හා අනාගත සිසු පරපුර දැනුවත් කිරීමේ ජාතික උරුම සංකල්පය හා ජාතික උරුම කළමනාකරණ සංකල්ප ප්‍රචලිත කිරීමේ අරමුණින් අමාත්‍යාංශය පියවර ගනිමින් සිටී. මේ සඳහා අමාත්‍යාංශ පහක වැඩසටහන් පාසල් පද්ධතියට හඳුන්වාදීමට නියමිතය.මේ සඳහා පොත් පෙළක් සම්පාදනය කෙරේ. එමගින් දරුවන් තුළ ජාතික උරුමයන් ආරක්‍ෂාකිරීමේ හා සංරක්‍ෂණය කිරීමේ ජාතික වැදගත්කම අවබෝධ කරදීමට අපේක්‍ෂා කෙරේ.දෙවන පියවර ලෙස මෑතදී ගවේෂණ හා කැණීම්වලින් අනාවරණයවූ තොරතුරු හා සාධක පාසල් පොත් පෙළට ඇතුළත් කෙරේ.පාසල් සිසුන් සඳහා මෙන්ම සාමාන්‍ය ප්‍රජාව සහ සංචාරකයන් තුළ ශ්‍රී ලංකාව පිළිබඳ සාධනීය සිතුවිලි ඇතිකිරීමට පුරාවිද්‍යා ප්‍රදර්ශන මාලාවක් සංවිධානය කිරීමට අදහස් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=r1107214</link>
    <topic>යටිනුවර – බලන මාතෘ සායනගොඩනැඟිල්ලේ ඉදිකිරීම් අතරමඟ</topic>
    <author>එල්. එස්. එගොඩවිට</author>
    <content>යටිනුවර බලන අවට ගම්මාන ගණනාවක් කේන්ද්‍රස්ථ කොට ගෙන රුපියල් ලක්‍ෂ ගණනක් වියදම් කර ආරම්භ කිරීමට සැලසුම් කර තිබූ මාතෘ හා ළමා සායන මධ්‍යස්ථානයේ වැඩ අතරමග නවතා දමා තිබේ.ගැමි පවුල් 5000 කට ආසන්න පිරිසක් ජීවත් වන මොටන, මොරගොල්ල, මහ කන්ද, වෙරලුගොල්ල, දෙකිඳ ගම් වාසීන්ගේ පහසුව සඳහා මේ මධ්‍යස්ථානය ඉදිකිරීමට පියවර ගෙන තිබුණි.මේ තත්ත්වය නිසා ගැබිනි මවුවරුන්ට සහ කුඩා දරුවන්ගේ සායන කටයුතු වෙනුවෙන් ඔවුනට කඩුගන්නාව පොත්තපිටිය මාර්ගයේ 3 කනුව අසල ඇති ග්‍රාමීය රෝහල වෙත යාමට සිදුවී ඇත.ඇතැම් දිනවල දී එම මාර්ගයේ බස්රථ ධාවනය ඇනහිටී. එවැනි දිනවලට සායනවලට යන එම කාන්තාවෝ දැඩි අසීරුවට පත් වෙති. මේ ගැන ප්‍රදේශවාසීහු කඩුගන්නාව ප්‍රාදේශීය සෞඛ්‍ය වෛද්‍ය නිලධාරිවරුන්ට සහ යටිනුවර සම්බන්ධීකරණ කමිටුවට ද විටින් විට කරුණු පැහැදිලි කර ඇත.මධ්‍යම පළාත් සෞඛ්‍ය අමාත්‍යාංශයට මේ ගොඩනැඟිල්ල පිහිටි බිම් කොටස පවරා දීමට සැලසුම් කර තිබුණ ද එම වැඩපිළිවෙළඳ තවමත් ක්‍රියාත්මක වී නැතැයි ද අවට වැසියෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=r1107215</link>
    <topic>අවිස්සාවේල්ල – කරඳනමාර්ග පද්ධතිය අබලන්</topic>
    <author>ලබුගම සමුහ – නිරෝෂා ශ්‍යාමලී විදාන</author>
    <content>අවිස්සාවේල්ල කරඳන, මඬල කරදන හා පාදුක්ක කරඳන යන මාර්ග පද්ධතිය දැඩි ලෙස අබලන්වීම නිසා ප්‍රදේශයේ ජනතාව දුෂ්කරතා රැසකට මුහුණපා සිටිති.මේ මාර්ගයන්ගෙන් ආවරණය වන ප්‍රදේශ වැඩි වශයෙන්ම කඳු සහිත ප්‍රදේශ වේ. එමෙන්ම නිරන්තරයෙන් අධික වැසි වැටෙන ප්‍රදේශයක්ද වේ. අධික වර්ෂාවලට හසුවීම හේතුවෙන් මාර්ග පද්ධතිය සෝදාපාළුවට ලක්වී ගමනා ගමන කටයුතුවලට බාධා පැමිණේ.මේ හේතුව නිසා කරඳන, උතුරු කරඳන, දකුණු කරඳන, කලටුවාව, ගේට්ටු කඩේ, දම්මුල්ල, ගැටහැත්ත, හතරේ කණුව, ඉලුක්පිටිය, මාරඹේ, හුලද්දුව, උඩුවක, පනාවල, මරුකන්ද, මහදෙනිය, නුගදණ්ඩ, කීනගහවිල උඩගමු හා වෑවිල යන ගම්මානවල ජනතාව පීඩාවට පත්ව සිටිති.මේ කිසිම ගම්මානයකට ආසන්නව ප්‍රධාන නගරයක් පිහිටා නැත. සෞඛ්‍ය ඇතුළු තම සියලු අවශ්‍යතා සපුරා ගැනීම සඳහා ජනතාව හොරණ, ඉංගිරිය අවිස්සාවේල්ල හෝ පාදුක්ක නගර වෙත අධික දුරක් ගමන් කළ යුතුව තිබේ.අපහසුතා මධ්‍යයේ වූවද රියදුරන්ගේ දැඩි කැපවීම මත අවදානම් සහිතව අවිස්සාවේල්ල හා හොරණ ශ්‍රී ලංගම බස් රථ ධාවනය වේ.කරඳන අවිස්සාවේල්ල මාර්ගයේ මරුකන්ද ප්‍රදේශය වාහන ගමනාගමනය කළ නොහැකි තරම්ම අබලන් තත්ත්වයට පත්ව ඇත. මාර්ගයේ අතුරා ඇති තාර හා කලුගල් සියල්ල ගැලවී ගොස් ඇත.පාදුක්ක කරදන මාර්ගයේ වෑවිල මිල්ලන වංගුව මාර්ගය කැඩී යාම හේතුවෙන් එම මාර්ගයේ ගමනා ගමනය සම්පූර්ණයෙන්ම නැවතී ඇත. මේ ප්‍රදේශයේ සිට පාදුක්ක හරහා කොළඹට ගමන් ගන්නා මගී ජනතාව දැඩි පීඩාවකට පත්ව සිටිති.මඩල කරඳන මාර්ගයේ සමහර ස්ථාන පමණක් ප්‍රතිසංස්කරණය කර ඇතත් දැඩි ලෙස අබලන්ව ඇති ස්ථාන ප්‍රතිසංස්කරණය කිරීමක් සිදුව නැත.බස්නාහිර පළාතේ කළුතර දිස්ත්‍රික්කයටත්, සබරගමුව පළාතේ රත්නපුර දිස්ත්‍රික්කයටත් මේ මාර්ග පද්ධතිය අයත්වීම මෙහි සංවර්ධන කටයුතු අඩාලවීමට හේතුවක් වී ඇතැයි ජනතාව පෙන්වා දෙති.මාර්ග පද්ධතිය සංවර්ධනය කර දෙන ලෙස ප්‍රදේශවාසීහු බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=r1107216</link>
    <topic>පින්නවලට එන සංචාරකයන්ටඅලි ඇතුන් නෑවීමේ අවස්ථාව</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරය නැරඹීමට පැමිණෙන දේශීය හා විදේශීය සංචාරකයන් සඳහා අලි ඇතුන් නෑවීමේ අවස්ථාව ලබාදීමට තීරණය කළ බව ජාතික සත්වෝද්‍යානයේ අධ්‍යක්ෂ ජෙනරාල් භාෂ්වර සේනාංක ගුණරත්න මහතා “දිනමිණ”ට පැවැසීය.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත මාඔයේ අලි ඇතුන් දියනෑවීමට දේශීය හා විදේශීය සංචාරකයන්ට සක්‍රීයව දායකවීමේ අවස්ථාව උදාකරමින් මෙම වැඩසටහන ක්‍රියාත්මක කෙරෙන අතර, ඒ සඳහා විදේශීය සංචාරකයකුගෙන් රුපියල් පන්සියයක්ද, දේශීය සංචාරකයකුගෙන් රුපියල් එකසිය පනහක්ද අය කිරීමට නියමිතය.දේශීය හා විදේශීය සංචාරකයන් අතර පින්නවල අලි අනාථාගාරය ජනප්‍රිය සංචාරක ස්ථානයක් බවට පත්වී තිබේ. දැනට දිවයිනට පැමිණෙන විදේශීය සංචාරකයන්ගෙන් සියයට අනුපහක් පමණ පින්නවල අලි අනාථාගාරය නැරඹීමට පැමිණෙති.සංචාරකයන් සඳහා අලි ඇතුන්ගේ චර්යාවන් ඡායාරූප හා වීඩියෝගත කිරීමටද, අලි පැටවුන් සඳහා කිරි පෙවීමටද අවස්ථාව ලබාදී ඇති අතර ඒ සඳහා ප්‍රවේශ ගාස්තුවට අමතරව වෙනම ගාස්තු අය කෙරේ.අලි අනාථාගාරය නැරඹීමට පැමිණෙන සංචාරකයන් අතරින් විශාල පිරිසක් අලි ඇතුන් මාඔයේ දිය නාන අයුරු නැරඹීමට පැමිණෙන අතර, අලි නෑවීම සඳහා ඉදිරිපත් වන සංචාරකයන්ට අලි අනාථාගාරය මගින් විශේෂ ඇඳුමක් සැපයෙන බවද අධ්‍යක්ෂ ජනරාල්වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107211</link>
    <topic>අන්තර් පළාත් විස්සයි 20 තරගාවලිය අද ඇරැඹේ</topic>
    <author>වර්නන් ගුණසේකර</author>
    <content>වයඹ හා බස්නාහිර පළාත් කණ්ඩායම් අතර තරගයෙන් 2011 අන්තර් පළාත් විස්සයි20 ක්‍රිකට් තරගාවලිය අද ඇරැඹේ.වයඹ, බස්නාහිර, රුහුණ, කඳුරට හා ඒකාබද්ධ පළාත් යන කණ්ඩායම් පහකගේ සහභාගිත්වයෙන් අද සිට ලබන 31 වැනිදා දක්වා පැවැත්වෙන තරගාවලියේ සියළුම තරග ආර්.ප්‍රේමදාස ක්‍රීඩාංගණයේදී පැවැත්වෙන අතර දිනකට මූලික තරග 2 බැගින් ක්‍රීඩා කිරීමට නියමිතය. පළමු තරගය පෙරවරු 10.30ටත් දෙවැනි තරගය පස්වරු 2.30ටත් ආරම්භ වනු ඇත.තරගාවලියේ අද ආරම්භක දිනයේ වයඹ – බස්නාහිර පළමු තරගය පෙරවරු 10.30ට ආරම්භ වන අතර අදට නියමිත දෙවැනි තරගය රුහුණ හා කඳුරට අතර පස්වරු 2.30ට ආරම්භ වෙයි.ජූලි 31 තරගාවලිය අවසන් වීමෙන් පසුව අගෝස්තු 6 වැනි දින ශ්‍රී ලංකා – ඔස්ට්‍රේලියා ක්‍රිකට් තරගමාලාව ආරම්භ වීමට නියමිතය. මේ තරගමාලාවට සූදානම් වීම පිණිස ශ්‍රී ලංකා සුපිරි ක්‍රීඩකයන් පස් දෙනෙකු විවේක ගන්වා තිබේ. නායක තිලකරත්න ඩිල්ෂාන්, කුමාර් සංගක්කාර, මහේල ජයවර්ධන, ඇන්ජලෝ මැතිව්ස් හා ලසිත් මාලිංග යන මේ ක්‍රීඩකයන්ට ඔවුන්ගේ අභිමතය පරිදි අන්තර් පළාත් විස්සයි/20 තරගවලට සහභාගි වීමට අවසර දී තිබේ.තරගාවලියේ මූලික වටයේ තරග ජූලි 27 වනදායින් අවසන් වන අතර අවසන් පූර්ව තරග ජූලි 30 වැනිදාත් අවසාන තරගය ජූලි 31 වැනිදාත් (පස්වරු 2.30ට) පැවැත්වෙනු ඇත.තරග සටහන මෙසේය.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107212</link>
    <topic>‘ශ්‍රීලංකන් එයාර්ලයින්ස් ප්‍රෝ සර්ෆ්’</topic>
    <author>වර්නන් ගුණසේකර</author>
    <content>ලොව නන් දෙසින් තරගකරුවන් සියයකට අධික පිරිසක් සහභාගි වන ‘ශ්‍රීලංකන් එයාර්ලයින්ස් ප්‍රෝ සර්ෆ් – 2011 රළ පැදීමේ තරගය අගෝස්තු 30 සිට සැප්තැම්බර් 4 දක්වා නැගෙනහිර අරුගම්බේ හි පැවැත්වේ.අරුගම්බේ වෙරළ නිකේතනය පිට පිට දෙවැනි වසරටත් ආගන්තුක සත්කාර සපයන මේ තරගාවලියේ ප්‍රධාන අනුග්‍රාහකයා වශයෙන් ශ්‍රීලංකන් එයාර්ලයින්ස් ආයතනය ක්‍රියා කරන අතර ශ්‍රී ලංකා සංචාරක ප්‍රවර්ධන කාර්යාංශය සම අනුග්‍රාහකයා ලෙස කටයුතු කරයි. මේ තරගය, ලෝකයේ ඉහළ ම ශ්‍රේණිගත රළ පැදීමේ ඉසව්වක් බවට පත්කිරීමේ හා ශ්‍රී ලංකාව සංචාරක සහ ක්‍රීඩා ගමනාන්තයක් වශයෙන් ලෝකයේ වැදගත් ම ආකර්ෂණීය ස්ථානයක් බවට පත්කිරීමේ අභිලාෂයෙන් ශ්‍රී ලංකන් එයාර්ලයින්ස් විසින් ආරම්භ කර ඇති බහුවිධ උපායමාර්ගවලින් එකකි.දිවයිනේ ගිනිකොණ දිග පිහිටි, ලොව අතිදර්ශනීය වෙරළවලින් එකක් වන අරුගම්බේ වෙරළ තීරයේ පැවැත්වෙන මේ තරගාවලියේ දිග පුවරු පිරිමි ලෝක සවාරිය හා කාන්තා තරු හයේ ලෝක සවාරිය සඳහා ලෝකයේ රළ පැදීමේ ක්‍රීඩාවේ නියුතු විශිෂ්ට ක්‍රීඩක ක්‍රීඩිකාවන් සහභාගි වීමට නියමිතය.කාන්තා ඉසව්ව තරු හයේ ලෝක සූරතාව සඳහා සුදුසුකම් ලබා ගැනීමේ මූලික තරගයක් වන අතර එය ශ්‍රී ලංකාවේ පැවැත්වෙන්නේ ප්‍රථම වතාවටය. මේ තරගය සඳහා ඔස්ට්‍රේලියාව, නවසිලන්තය, ස්පාඤ්ඤය, හවායි, දකුණු අප්‍රිකාව, පෘතුගාලය, කොස්ටාරිකා, අයර්ලන්තය, පියෝටෝ රිකෝ, ඉතාලිය, බ්‍රසීලය, ජපානය, එක්සත් රාජධානිය, ඉන්දුනීසියාව සහ තහිති යන රටවලින් තරගකාරියන් 60 දෙනෙකු පමණ සහභාගි වනු ඇතැයි අපේක්ෂා කෙරේ.වෘත්තීය රළ පදින්නන් සඳහා වැදගත් තරගාවලියක් වන ‘ශ්‍රීලංකන් එයාර්ලයින්ස් ප්‍රෝ සර්ෆ්’ තරගාවලිය ඔස්ට්‍රේලියාවේ රළ පැදීමේ වෘත්තිකයන්ගේ ආයතනය වන ඒ.එස්.පී. විසින් සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107213</link>
    <topic>2000 වැනි ටෙස්ට් තරගය අද ලෝඩ්ස් හි දී ඇරැඹේ</topic>
    <author>ලන්ඩනය (ඒ.එෆ්.පී)</author>
    <content>ජාත්‍යන්තර ටෙස්ට් ක්‍රිකට් වංශ කතාවේ නව පිටුවක් පෙරළමින් 200 වැනි ටෙස්ට් තරගය අද එංගලන්තය සහ ඉන්දියාව අතර ලෝඩ්ස් පිටියේදී ඇරැඹේ.දෙරට අතර පැවැත්වෙන 100 වැනි ටෙස්ට් තරගය ලෙසද මේ තරගය ඉතිහාසයට එක්වනු ඇත.අද ඇරැඹෙන මේ ඓතිහාසික ටෙස්ට් තරගයේදී ජාත්‍යන්තර ක්‍රිකට් ලෝලීන්ගේ දෑස් යොමුවනු ඇත්තේ ඉන්දීය පිලේ සුපිරි පිතිකරු සචින් තෙන්ඩුල්කාර් කෙරෙහිය. ඒ තම ජාත්‍යන්තර ක්‍රිකට් දිවියේ මේ වනවිට ශතක 99ක් ලබා සිටින තෙන්ඩුල්කාර් මේ තරගයේදී ශතක 100 වාර්තාව කරා ළඟා වනු ඇති බැවිනි.තෙන්ඩුල්කාර් මේ වනවිට ටෙස්ට් ශතක 51ක් එක්දින ශතක 48ක් ද රැස් කර ගැනීමට සමත්ව සිටියි.දෙපිල අතර පැවැත්වෙන ටෙස්ට් තරගාවලිය සඳහා පිටියේ තරග විනිසුරුට අභියෝග කෙරෙන රෙෆරල් විනිසුරු ක්‍රමවේදය භාවිත කෙරෙන නමුත් කඩුල්ල මුවා කිරීමේ තීරණවලට පමණක් මේ ක්‍රමවේදය භාවිත නොකිරීමට දෙපිලම එකඟවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107214</link>
    <topic>සෙරීනාට ජය</topic>
    <author>නිවියෝර්ක් (ඒ.එෆ්.පී)</author>
    <content>කලක් ජාත්‍යන්තර ටෙනිස් පිටියේ ශ්‍රේණිගත කිරීම්වල අංක 1 ස්ථානයේ පසුවූ ප්‍රබල ක්‍රීඩිකා සෙරීනා විලියම්ස් සහාය ක්‍රීඩිකා රෙනී ස්ටබ්ස් සමඟ එක්ව වර්ල්ඩ් ටීම් ටෙනිස් තරගාවලියේ කාන්තා යුගල සූරතාව අත්කර ගැනීමට සමත් වූවාය.වොෂිංටන් කාසල්ස් කණ්ඩායම ලෙස තරගාවලියට අවතීර්ණ වූ සෙරීනා - රෙනී දෙපොළ වට 5-2ක් ලෙස පරාජයට පත්කරනු ලැබුවේ මාර්ටිනා හින්ගිස් සහ කැටී ඕබ්‍රියන්ය.විවිධ ආබාධ හේතුවෙන් දිගු කාලයක් පිටියෙන් ඈත්වී සිටි සෙරීනා විලියම්ස් යළි ටෙනිස් පිටියට අවතීර්ණ වූයේ පසුගියදා නිමාවට පත්වූ විම්බල්ඩන් ටෙනිස් තරගාවලියෙනි.කාන්තා යුගල ඉසව්වට අමතරව ඇය මේ තරගාවලියේ මිශ්‍ර යුගල සහ ඒකල ඉසව්ව නියෝජනය කිරීමට නියමිතය. ග්‍රෑන්ඩ් ස්ලෑම් ටෙනිස් සූරතා 13කට හිමිකම් කියන සෙරීනා වෘත්තීය ටෙනිස් දිවියේ සූරතා 37කට හිමිකම් කියන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107215</link>
    <topic>ගම්පහ දිස්ත්‍රික් පිහිනුම් සූරතාවරිජන්ට් ජාත්‍යන්තර පාසලට</topic>
    <author>මල්වාන සමූහ මහානාම විතානගේ</author>
    <content>ගම්පහ රිජන්ට් ජාත්‍යන්තර පාසල මගින් අටවැනි වරටත් සංවිධානය කළ ගම්පහ දිස්ත්‍රික් පිහිනුම් තරගාවලියේ සූරතාව ගම්පහ රිජන්ට් ජාත්‍යන්තර පාසල විසින් දිනා ගනු ලැබීය. එහි අනුසූරතාව මීගමුව ගේට්වේ පාසලට හිමිවිය.පාසල් බාලක සූරතාව ගම්පහ රිජන්ට් ජාත්‍යන්තර පාසලටත් බාලිකා සූරතාව මීගමුව ගේට්වේ පාසලටත් හිමිවූ අතර තරගාවලියේ දක්ෂතම පිහිනුම් ක්‍රීඩිකාව ලෙස මීගමුව ගේට්වේ පාසලේ ටෂියා ඩයස් පිදුම් ලැබුවාය. 2010 වසරේ පොදු රාජ්‍ය මණ්ඩලීය ක්‍රීඩා උළෙල නියෝජනය කළ ශ්‍රී ලංකා පිහිනුම් සූර මැතිව් අබේසිංහ මහතා මෙහි ප්‍රධාන ආරාධිතයා විය. ගම්පහ රිජන්ට් පිහිනුම් තටාංගනයේ පැවැති මේ තරගාවලියට ගම්පහ දිස්ත්‍රික්කයේ පාසල් 36කින් ක්‍රීඩක ක්‍රීඩිකාවන් 600ක් සහභාගී වුහ.මේ තරගාවලියේදී සූරතා දිනු ක්‍රීඩක ක්‍රීඩිකාවන් මෙසේය.10න් පහළ බාලක - රසිදු ජයතිලක (සපුගස්කන්ද යොෂිඩා ෂෝකන්ජි ජාත්‍යන්තර පාසල) බාලිකා - චිහිරෝ ප්‍රනාන්දු (මීගමුව ගේට්වේ) 12න් පහළ බාලක - තාරක නදුන් සිරිමාන්න (ගම්පහ සුනේත්‍රා ප්‍රාථමික විද්‍යාලය) බාලිකා - හිරුණි පෙරේරා (මිගමුව හරිශ්චන්ද්‍ර ජාතික පාසල) 14න් පහළ බාලක - පසිදු දිල්ශාන් සිරිමාන්න (ගම්පහ බණ්ඩාරනායක විද්‍යාලය) බාලිකා - එල්. මෙලනි ප්‍රනාන්දු (මීගමුව ආවේ මරියා කන්‍යාරාමය) 16න් පහළ බාලක – මදුර වීරසිංහ (ගම්පහ රිජන්ට් ජාත්‍යන්තර පාසල) බාලිකා - වරුණි මුතුකුට්ටි (ගම්පහ රිජන්ට් ජාත්‍යන්තර පාසල) 19න් පහළ බාලක - සුලංජන නදීර පෙරේරා (ගලහිටියාව මධ්‍ය මහා විද්‍යාලය) බාලිකා - ටෂියා ඩයස් (මීගමුව ගේට්වේ).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107216</link>
    <topic>විද්‍යාර්ථ විදුහලට ලකුණු 72ක ජයක්</topic>
    <author>මහනුවර ක්‍රීඩා විශේෂ</author>
    <content>මහනුවර පොලිස් පිටියේදී පසුගියදා නිමාවට පත්වූ වයස අවුරුදු 17න් පහළ ‘ඒ’ කොටසේ ක්‍රිකට් තරගයකදී මහනුවර විද්‍යාර්ථ විදුහල විසින් මහනුවර කිංග්ස්වුඩ් විදුහල පරදවා ලකුණු 72ක ජයක් වාර්තා කරනලදී.විද්‍යාර්ථ විදුහල කඩුලු 9කට (ඕවර 50) 227කනිෂ්ඨ හේරත් 75, එස්. රණවීර 41 (එන්. නවුෆර් 49/3, එන්. සෙනෙවිරත්න 27/3)කිංග්ස්වුඩ් විදුහල සියලු දෙනා දැවී (ඕවර 35.1) 155එස්. මාරසිංහ 56, එන්. නවුෆර් 26 (එන්. අමරසිංහ 43/3, එස් බුද්ධික 33/4, චාමර පෙරේරා 0/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107217</link>
    <topic>ශ්‍රී ධර්මාලෝක විදුහලට කඩුලු 3ක ජය</topic>
    <author>කැලණිය සමූහ එඩ්වඩ් වීරසිංහ</author>
    <content>අන්තර් පාසැල් අවුරුදු 17න් පහළ ක්‍රිකට් තරගාවලිය යටතේ ගම්පහ බණ්ඩාරනායක විදුහලට එරෙහිව කඩුලු 3ක ජයක් වාර්තා කිරීමට කැලණිය ශ්‍රී ධර්මාලෝක කණ්ඩායම සමත්විය.බණ්ඩාරනායක විදුහල සියලුදෙනා දැවී (ඕවර 39) 171ඩී. සමෝදන 34, පී.එම්. ජයසිංහ 35, එස්. විමලචන්ද්‍ර 29(සී. කනිෂ්ක 45/5)ශ්‍රී ධර්මාලෝක විදුහල කඩුලු 7ක් දැවී (ඕවර 43.5) 173ප්‍රබුද් හර්ෂික 60, ජනිත් මධුශාන් 37 (එල්. රවින්ද්‍රනාත් 33/2, ඩී. සමෝදන 37/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107218</link>
    <topic>මාරිස්ටෙලා-මලියදේවබාලක බාලිකා සූරතා දිනති</topic>
    <author>මාතර මධ්‍යම ඒ. ඩබ්ලිව්. ගුණවර්ධන</author>
    <content>අවුරුදු 13න් පහළ පාසල් පාපන්දු තරගාවලියේ බාලක සූරතාව මීගමුව මාරිස්ටෙලා විදුහලත් බාලිකා සූරතාව කුරුණෑගල මලියදේව බාලිකා විදුහලත් දිනා ගැනීමට සමත් වූහ.බාලක අනුසූරතාව හැටන් දික්ඔය පෝඩයිස් දමිළ විදුහලත් බාලිකා අනුසූරතාව හලාවත මාදම්පේ සාන්ත සෙබස්තියන් විදුහලත් දිනාගත්හ. බාලක තෙවන ස්ථාන කදාන මැසිනෝද් විදුහලද බාලිකා කුරුණෑගල කවිසිගමුව මහා විදුහලද දිනාගත්හ.දිනතුනක් තිස්සේ මාතර උයන්වත්ත පිටියේදී හා ජර්මන් ශ්‍රී ලංකා මිත්‍රත්ව පාපන්දු ක්‍රීඩා පිටියේදී පැවැති මේ තරගාවලිය අධ්‍යාපන අමාත්‍යාංශයේ ක්‍රීඩා ඒකකයේ උපදෙස් මත ශ්‍රී ලංකා පාපන්දු සම්මේනය හා ශ්‍රී ලංකා පාසල් පාපන්දු සම්මේලනය ඒකාබද්ධව සමපෝෂ අනුග්‍රහයෙන් පැවැත්විණි.බාලක විදුහල් 500ක් ද බාලිකා විදුහල් 100කින්ද සමන්විතව මෙහි මූලික තරග ඒ ඒ අධ්‍යාපන කලාපයන්හිදී පැවැත්විණි. එම පූර්ව තරගවලින් තේරුණු බාලක කණ්ඩායම් 25ක් ද බාලිකා කණ්ඩායම් 23ක් ද අවසන් තරගාවලියට සහභාගී වූහ.තරගාවලියේ දක්ෂතම ක්‍රීඩිකාව මහීෂා ශකිලාංකි (කුරුණෑගල කවිසිගමුව මහ විදුහල) දක්ෂතම ක්‍රීඩකයා රවිදු සුහර්ෂණ (මීගමුව මාරිස්ටෙලා) දක්ෂතම දැල් රකින්නිය ලෙස පී. ගීතාංජලි (මාදම්පේ සාන්ත සෙබස්තියන්) දක්ෂතම දැල් රකින්නා ලෙස ක්‍රිෂාල් ප්‍රනාන්දු (මීගමුව මාරිස්ටෙලා) සම්මාන ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s1107219</link>
    <topic>ගම්පහ එල්ලේ අවසන් පූර්ව තරගය 24දා</topic>
    <author/>
    <content>ශ්‍රී ලංකා එල්ලේ සම්මේලනය මෙහෙයවූ ගම්පහ දිස්ත්‍රික් එල්ලේ සූරයින් තේරීමේ තරගාවලියේ අවසන් පූර්ව තරග මේ මස 24දා වැලිසර නවලෝක පිටියේදී පැවැත්වේ.කණ්ඩායම් 40ක් සහභාගිවූ මේ තරගාවලියේ අවසන් පූර්ව තරග සඳහා හැදල එක්සත් සහ මුදුන්ගොඩ හංස පිලත්, කෙරවලපිටිය මුදිත සහ ගම්පහ කොස්ඕවිට පුංචිතරු පිලත් මෙදින පෙරවරුවේ තරග වදිති. මේ ගම්පහ දිස්ත්‍රික් එල්ලේ තරගාවලියේ අවසාන මහා තරගය අගෝස්තු මස 7වැනි දින කැලණිය කැලණිතිලක නවලෝක ක්‍රීඩාංගණයේදී පැවැත්වීමට කටයුතු යොදා ඇති අතර, 2011 ජාතික මහා එල්ලේ තරගාවලියට කුසපත් ඇදීම එදිනම සිදු කිරීමට නියමිත බව එල්ලේ සංගමයේ සභාපති රන්දීර් රුද්‍රිගු මහතා සඳහන් කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=s11072110</link>
    <topic>මධ්‍යම පළාත් කබඩි කාන්තා සහ පිරිමි සූරතා නුවරඑළියට</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අන්තර් දිස්ත්‍රික් කබඩි තරගාවලියේදී කාන්තා හා පිරිමි සූරතාවන් දිනා ගැනීමට නුවරඑළිය දිස්ත්‍රික් කණ්ඩායම් සමත් විය.පිරිමි කබඩි අනුසූරතාව මාතලේ දිසා කණ්ඩායම විසින් ද කාන්තා කබඩි අනුසූරතාව මහනුවර දිස්ත්‍රික් කණ්ඩායම විසින් ද දිනාගනු ලැබීය.2011 ජාතික මහා ක්‍රීඩා උළෙලේ තෙවැනි අදියර යටතේ මධ්‍යම පළාතේ ක්‍රීඩා දෙපාර්තමේන්තුව මගින් සංවිධානය කළ මේ තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.පිරිමි සූරතාව දිනූ නුවරඑළිය දිස්ත්‍රික් පිල අරුණ ප්‍රමෝද් ගමගේ විසින් ද කාන්තා සූරතාව දිනු නුවරඑළිය දිස්ත්‍රික් පිල දිලිනි පවිත්‍රා ජයසුන්දර විසින් ද මෙහෙයවූහ. දෙපිලේම පුහුණුකරු වූයේ නුවරඑළිය දිස්ත්‍රික් කබඩි පුහුණුකරු රවීන්ද්‍ර බණ්ඩාර මහතාය.පිරිමි සූරතාව දිනු නුවරඑළිය දිස්ත්‍රික් පිල- අරුණ ප්‍රමෝද් ගමගේ (නායක) ප්‍රදීප් විතානගේ, ධනුෂ්ක ප්‍රදීප්, නිලංක සම්පත්, සජිත් හෙට්ටිආරච්චි, කේ.පී.එම්. ඩයස්, මිහිරංග දසනායක, නේරංජන බණ්ඩාර, ධනුෂ්ක දේශප්‍රිය, ආර්.එම්.එස්.බී. බණ්ඩාර, මොහොමඩ් සෆ්රාස් සහ උදාර චානක බණ්ඩාර, පුහුණුකරු රවීන්ද්‍ර බණ්ඩාර මහතා.කාන්තා සූරතාව දිනූ නුවරඑළිය දිස්ත්‍රික් පිල – දිලිනි පවිත්‍රා ජයසුන්දර (නායිකාව) ප්‍රජාපති මහාආරච්චිගේ, පුෂ්පා මොරගම්මන, නදීකා ප්‍රියදර්ශනි, චතුරිකා ලක්මාලි, ගිම්හානි තෙන්නකෝන්, දිල්මි තරංගා, කුමුදුනි සඳුන් කුමාරි, අනුරාධා වත්සලා, ගයාෂාණි තෂ්මිලා, ශාලිකා උදයාංගනි, සුදර්ශනී තරංගා, මධුමී කෞෂිකා සහ චලනි ලංකා පුහුණුකරු රවීන්ද්‍ර බණ්ඩාර මහතා.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=f1107211</link>
    <topic>ශ්‍රී ලංකාව සුඩානයක්වෙන එක නැවැත්තුවේජනාධිපතිතුමා</topic>
    <author>සංවාදය ගාමිණී ජයලත්</author>
    <content>* පස්වන පළාත් සභාවේ වර්තමාන මහ ඇමැතිවරයා වන ඔබ පැමිණි කාලය දෙස බැලීමේදී කළ වැඩ ගැන තෘප්තියක් තියෙනවද....?“බස්නාහිර පළාත් සභාව තුළ මා දැනට අවුරුදු 20 කට අධික කාලයක් කටයුතු කර තිබෙනවා. ඒ කාලය තුළ මම එහි මන්ත්‍රීවරයෙක් ලෙස, ඇමැතිවරයෙක් ලෙස කටයුතු කර තිබෙනවා. මේ මහ ඇමැති ධූරයට මා පත් වී දැනට අවුරුදු 1 1/2 ක් පමණ වෙනවා. ගත වූ කාලය තුළ ලැබූ අත්දැකීම් පළාත් සභාව තුළ වර්තමානයේ කටයුතු කරන්න මා උපයෝගීකොට ගත්තා. ඒ අනුව පසුගිය කාලවලට වඩා අර්ථවත් වැඩ කොටසක්, මන්ත්‍රිවරුන්ගේ විශ්වාස පවා ලැබීමට හැකිවන අයුරින් කිරීමට මට හැකිවුණා. ඒක මගේ දක්ෂතාවය පමණක් නෙමෙයි. හිටපු මහ ඇමැතිවරු ගත් යම් යම් ක්‍රියාවන්ද එයට හේතු වුණා. මම හොඳ දේවල් හඳුනාගෙන ඒවා දියුණු කරන්නත්, අලුත් දේවල් හඳුනාගෙන අපේ ඉලක්ක කරා ගෙන යන්නත් මම කටයුතු කළා.මේ මහ ඇමැති ධූරයත් සමඟ ඇති මුදල් අමාත්‍ය ධූරය තමයි වැදගත්ම ධූරය. අපි ඒ තුළ ලොකුම අභියෝගයකට මුහුණ දුන්නේ ඕඊඊ අහෝසි කළ විටයි. අපි හිතුවා අපිට ලොකු අභියෝගයකට මුහුණ දෙන්න වෙයි කියලා. නමුත් ජනාධිපතිතුමාට, ආර්ථික සංවර්ධන ඇමැතිතුමාට පින්සිදු වෙන්න ඕඊඊ මුදලට වැඩි ප්‍රමාණක් මට ලබා ගන්න පුළුවන් වුණා. එය අහෝසි වුණා කියලා බස්නාහිර ජනතාවට අවාසියක් වෙන්න මම ඉඩ දුන්නේ නෑ....* මහ ආණ්ඩුවෙන් ගමට ගලා යන මුදල් ගලා යන්නේ පළාත් සභාව හරහා. ඒ මුදල් නිසිලෙස පළාත් සභාව හරහා ගලා ගියා කියා ඔබට විශ්වාස ද....?“පළාත් පාලන ආයතන සමඟ අපි වැඩ කරනකොට ගැටළු ඇති වෙනවා. මොකද අපි මේ යන්නේ රෝසමල් යහනාවක් මතින් යන ගමනක් නෙමෙයි වන නිසා. නමුත් ජනතාව අපෙන් බලාපොරොත්තු වෙන්නේ රටට වැඩ කරන්න පුළුවන්, රට ගොඩගන්න පුළුවන් පිරිසක් පළාත් සභාවට පත් කරන්න. එතැනදී මහ ආණ්ඩුවද, පළාත් සභාවද, ප්‍රාදේශීය සභාව ද කියා බෙදීමක් කරන්න අවශ්‍යය නෑ. බස්නාහිර පළාත නඟා සිටුවන්න මධ්‍යම රජයෙන්ද, අමාත්‍යංශයෙන්ද යම් වැඩක් කරන්නේ ඒ කාර්යය කර ගැනීම තමයි මගේ අරමුණ. අපි මේ පරිහරණය කරන මුදල් ජනතාවගේ මුදල්. ඒ නිසා අපි කරන දෙයින් ජනතාවට උපරිම වරප්‍රසාද ලබා දීමටයි මගේ අරමුණ.* ජ.වි.පෙ.පළාත් සභාවට කිව්වේ මේක ‘සුදු අලියෙක්’ කියා. ඇත්තටම පළාත් සභාව ‘සුදු අලියෙක්’ ද.....?“මම නම් කවදාවත් කියන්නේ නෑ පළාත් සභාව ‘සුදු අලියෙක්’ කියලා. මනුෂ්‍යය ජීවිත කාලයක අවුරුදු 25ක් කියන්නේ ජීවිත කාලයෙන් බාගයක්. නමුත් ව්‍යවස්ථාදායකයකට අවුරුදු 25 ක් කියන්නේ ඉතා සුළු, සීයයෙන් එකක්වත් නැති තරමේ ප්‍රමාණයක්. එදා මෙදා තුර පළාත් සභාවල කටයුතු කරපු මන්ත්‍රිවරු, නිලධාරි කටයුතු කෙළේ විවිධ අභියෝග එක්ක. ඔය කියන ජනතා විමුක්ති පෙරමුණ පළාත් සභා මන්ත්‍රීවරු එදා මරා දැම්මා. නිලධාරීන්ට වැඩ කරන්න දුන්නේ නෑ. ඒ වගේ අභියෝග එක්ක තමයි අද මේ තත්ත්වයට පැමිණ ඇත්තේ. ඉතින් මම හිතනවා එදා ආරම්භයට වඩා හොඳ තැනක මේ පළාත් සභාව තියෙනවා කියා”ඒ වගේම බලන්න පසුගිය මහ මැතිවරණවලදී වැඩිහරියක්ම ජයග්‍රහණය කළේ පළාත් සභා මන්ත්‍රීවරු. ඒකෙන් පේනවා ජනතාවට කිට්ටුම ආයතනයක් ලෙස පළාත් සභාව පාර්ලිමේන්තුවේ සිටි ප්‍රබලයන් පහළට දාලා පළාත් සභා මන්තී‍්‍රවරුට පාර්ලිමේන්තු යන්න හැකි වුණා. ඒකෙන් පැහැදිලි වෙන්නේ පළාත් සභාව ජනතාව අතර ජනපි‍්‍රය ආයතනයක් බව නෙමෙයිද? ‘සුදු අලියෙක්’ කියා ජවිපෙ මෙයට කිව්වත් ඒ අයට තවම මේක විනාශ කර ගන්න පුළුවන් වෙලා නෑ. අනෙක රජයේ නිලධාරින්ට පඩි ගෙවන්නේ පළාත් සභාවෙන්. ඒ පඩි රජයෙන් ගෙවනවා නම් ලොකු මුදලක් අපිට ඉතිරි වෙනවා සංවර්ධන වැඩවලට. සැබැවින් ම අද පළාත් සභාව හරහා විශාල වැඩ කොටසක් කරනවා. ජනාධිපතිතුමා පවා ප්‍රකාශ කෙළේ මේ 13 වැනි ආණ්ඩු ක්‍රම ව්‍යවස්ථාව ශක්තිමත් කරනවා කියා. ඔය ‘සුදු අලියෙක්’ කියන අයත් අද ඒකට තරග කර මන්ත්‍රීවරු වෙලා වැටුප් ලබනවා. එහෙමනම් ඒ අය තරග නොකර ඉන්න එපැයෑ. අපි සතුටු වෙනවා ඒ අය ආයුධ අතට ගන්නේ නැතුව මේ ක්‍රමයට අනුගත වෙලා කටයුතු කරන එක ගැන. සෑම දෙයකම අවසාන ඉලක්කය ජනතාවට සේවය කිරීමයි...”* නිකන් දෙන දෙය ගැනීම එහෙමත් නැත්නම් නොමිලේ දෙන දෙය ගැනීම අපේ රටේ මුල් බැසගත් දෙයක් වෙලා. මෙන්න මේ හිඟන මානසිකත්වය වෙනස් කිරීමට ශ්‍රී ලංකාවටත් දැන් කාලය පැමිණිලා නේද...?“ඕක පාසලේ පන්තිකාමරවල කියා දීලා කරන්න පුළුවන් දෙයක් නෙමෙයි. ක්‍රියාවෙන් ඇඟටම දෙන්න ඕන දෙයක්. තමන්ගේ කම ඇති කරගන්න, ස්ව උත්සාහයෙන් නැගී සිටින්න කිව්වට ඕක කරන්නේ නෑ. අපේ මිනිස්සු නිකං දෙන පත්තරේත් අරන් ගිහිල්ලා විසි කරලා දාලා යනවා. ඒ නිසා මගේ අදහස නිකං දෙන්න හොඳ නෑ කිසි දෙයක්. රෝහලට ලෙඩෙක් ප්‍රතිකාර ගන්න ගියහම ඒ රෝගියාට බිලක් දිය යුතුයි. පුද්ගලික රෝහලකට ගොස් දොස්තර කෙනෙක් චැනල් කරන්න රුපියල් 1500 යි 2000 යි. බෙහෙත්වලට මෙච්චරයි. අපේ අය ඒ ඔක්කෝම ගෙවලා ගෙදර එනවා. රජයේ රෝහලට ගිහිල්ලා නොමිළේ දෙන බේත් ටික අරගෙන ඒක විවේචනයන් අඩු පාඩු කියනවා. කරනවා. මේ රටේ ජනතාව දැනුවත් වෙන්න ඕන. මේ රටේ පුරවැසියෙක් වෙනුවෙන් රජය කීයක් වැය කරනවාද කියලා. එතකොට රටේ පුරවැසියෙකුට රජය කොපමණ සහනාධාර දෙනවද කියලා රටේ ජනතාව දැනගන්න ඕනා.* මේ ආණ්ඩුව ඡන්දවලට බයද? නැද්ද?“ආණ්ඩුව ඡන්දවලට බය නම් මෙහෙම එක දිගට ඡන්ද පවත්වන්නේ නෑනේ. ආණ්ඩුව දන්නවා ජනතාවගේ හදගැස්ම. ජනාධිපතිතුමා දන්නවා රටේ ජනතාවට අවශ්‍යය මොනවද කියලා. පසුගිය පළාත් පාලන මැතිවරණයේදී ලැබූ විශිෂ්ට ජයග්‍රහණය ඒ බවට හොඳම සාක්ෂියයි. පරම්පරාගත වත්තල වැනි පළාත් පාලන ආයතනත් සන්ධානය දිනා ගත්තා. ඔය විපක්ෂයේ අය මොනවා කිව්වත් ජනතාව රජය ගෙනයන වැඩපිළිවෙල අනුමත කර තිබෙනවා. 23 වැනිදා පැවැත්වෙන මැතිවරණයේ ප්‍රතිඵලය මේ තමයි...”* ඔබේ ආසනය මිනුවන්ගොඩ තත්ත්වය කොහොම වේවිද...?මිනුවන්ගොඩ නගර සභාව අවුරුදු 10 ක් පාලනය කෙළේ එජාපය. අද නගර සභාවේ සේවකයන්ට පඩි ගෙවා ගන්නත් බැරිවී තිබෙනවා. ආයේ කතා දෙකක් නෑ. මෙවර මිනුවන්ගොඩ ජනතාව මිනුවන්ගොඩ නගර සභාව සන්ධානයට ඉහළින්ම දිනා දෙනවා...”* උතුරේ ජනතාවට අද වසර 30කටත් අධික කාලයකට පසු යළි සර්වජන ඡන්ද බලය ලැබී තිබෙනවා. ඒ ගැන ඔබ මොකද කියන්නේ..?“ඔබ කී පරිදි වසර 30 කට අධික කාලයකට පසු තමයි මේ ඡන්ද බලය ඔවුන්ට ලැබී තියෙන්නේ. එතෙක් ඔවුන් මිරිකී හිටියේ උණ්ඩයේ බලයට. වසර 35 ට පසු තමයි මේ රටේ දේශපාලන නායකයන්ට උතුරට ගිහිල්ලා යළි ඡන්දයක් ඉල්ලන්න පුළුවන් වී ඇත්තේ. ඒකට අපේ ජනාධිපතිතුමාට, ආරක්ෂක ලේකම්තුමාට , රණවිරුවන්ට අප සදා ණයගැතියි.යුද්ධයෙන් පස්සේ අද උතුරු නැඟෙනහිර විශාල සංවර්ධන ව්‍යාපෘති ක්‍රියාත්මක වන කාලයක් මේක. කවුරු මොනවා කීවත් අමෙරිකාව, ඉරාකය එක්ක හැප්පිලා අදටත් ප්‍රශ්නය විසඳා ගන්න බැරි වී තියෙනවා. ලිබියාවේ ප්‍රශ්න පටන්ගෙන තියෙනවා. නමුත් අපි යුද්ධයක් කරලා, වසර 30 ක යුද්ධ නිමා කරලා, අද සංවර්ධන වැඩ පටන්ගෙන ජන ජීවිතය සාමකාමී තත්ත්වයට ගෙන තිබෙනවා. ආණ්ඩුව අද උතුරේ ජනතාවගේ සිත තුළ පොඩි ධනාත්මක සිතුවිල්ලක් ඇති කර තියෙනවා. නමුත් ඒ අයගේ කොටසක් මියගිය තරහ තවම නිවී නැතුව ඇති. නමුත් මෙවැනි වැඩපිළිවෙල තුළින් ඔවුන්ගේ සිත තුළ ඇති ඒ සිතුවිලිවල පරිවර්තනයක් ඉදිරියේදී සිදුවේවි...”* ඔබ හිතනවද එල්.ටී.ටී.ඊ. විෂ බීජය ශ්‍රී ලංකාවෙන් තුරන් වෙලා කියලා...?“නෑ.... මම විශ්වාස කරන්නේ නෑ. මේ පළාත් සභාවලට පොලිස් බලතල ඉල්ලනකොට මම කියන දෙයක් තමයි මේ පොලිස් බලතල ගැන අපි දැන්ම කතා කරන්න හොඳ නෑ කියන එක. අවුරුදු 30 ක යුද්ධය සමනය වුණත් ඒ විෂබීජ තවම තියෙනවා. මහින්ද රාජපක්ෂ ජනාධිපතිතුමා මේ රටේ ජනාධිපති නූනානම් ශ්‍රී ලංකාවත් සුඩානයක් වෙනවා. ශ්‍රී ලංකාව සුඩානයක් වෙන එක නැවැත්තුවේ ජනාධිපතිතුමා. සුඩානය අද දෙකට බෙදිලා. ඒ මට්ටමට ශ්‍රී ලංකාව ගියා. මතකනේ රනිල් මහත්තයා අගමැති වෙලා රට දෙකට බෙදා කොටින්ට ලියාදුන් හැටි. එහෙම ගියා නම් අද ශ්‍රී ලංකාවක් නෑ. මේ වේලාවේදී උතුරු නැඟෙනහිර ක්‍රියාත්මක වන වැඩ පිළිවෙල තුළින් යහපත් හෙටක් අපට නිර්මාණය කරගන්න හැකිවේවි..”* ජනාධිපතිතුමා රට නිදහස් කරගැනීමේදී එතුමාට පැමිණි බලපෑම් අභියෝග අපමණයි. ඒ බලපෑම්වලට එතුමා මුහුණ දුන් අයුරු ඔබ දකින්නේ..?“අපි ආසියාවේ කුඩා රටක් හැටියට මේ තරම්ම ශක්තිමත්ව ඉන්න ලැබුණේ ජනාධිපතිතුමා ගෙනියන විනිවිද වැඩපිළිවෙල නිසා. කවුරු කිව්වත් ජාත්‍යන්තරයත් එක්කත් හොඳ හිත පවත්වාගෙන, ඒ අය දැනුම්වත් කරමින්, ජනාධිපතිතුමා ශක්තිමත්ව ඉදිරියට යනවා. ඒ පිළිබඳව රට වැසියන් ලෙස අපි සතුටු විය යුතුයි. ජාත්‍යන්තරය මොන පදනමකින් කටයුතු කළත් ජනාධිපතිතුමාට මේ රටේ ජනතාව විශ්වාසයි. ඒකට හොඳම උදාහරණය පසුගිය පළාත් පාලන මැතිවරණය. ඒ ජයග්‍රහණය ජනතාව ජනාධිපතිතුමාට දුන් ශක්තියක්. සහතිකයක්. ජනාධිපතිතුමා මුළු ජීවිත කාලයේම බලයේ සිටිය යුතුයි කියන බහුතර ජනතාවක් මේ රටේ ඉන්නවා. මොකද ජනාධිපතිතුමාට ජනතාවගේ තියෙන ආදරය වැඩිවුණා මිස අඩුවුණේ නෑ. ඒක ජනාධිපතිතුමා ජනතාව අතරට ගියහම හරි අපූරුවට පේනවා. ජනාධිපතිතුමා බොරුවට ජනතාවට ආදරය පෙන්වන නායකයෙක් නෙමෙයි. එතුමා අපේ රටට පහළ වුණු ප්‍රායෝගික නායකයෙක්. සැබෑ ලෙස ජනතාවට ආදරය කරන, ලෙන්ගතු නායකයෙක්. ඒ නායකත්වය මම වෙන නායකයන්ගෙන් දැක නෑ...”.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=f1107212</link>
    <topic>අත් ඔරලෝසුව විකුණාසිතාරයක් ගත්තා</topic>
    <author>සටහන හා ඡායාරූප නිලුකා ඩී. තිලකරත්න</author>
    <content>ගිං ගඟ දෑලේ සීතල සුළං කැටි හා මුසුව පාව ගිය බාප්පාගේ වයලින් වාදනය අදත් ඈත මෑත ඇසෙන්නාසේ ය. නයින මඩම හා බැඳි ඒ සොඳුරු අතීතය සිහිපත් කරන්නට ලැබීම පවා වාසනාවකි. වයලීනය හා එක්ව බාප්පාගේ ගැඹුරු හඬින් ගැයෙන බිලාවල් රාගයේ අලංකාරවත් බව සංගීතයට අත්පොත් තැබීමෙහිලා මා පොළඹවන්නට සමත් ය. රාත්‍රියට මූදු යන තාත්තා ගෙට ගොඩවන නිමේෂයේ දී නිවස පුරා උතුරා යන්නේ ස්නේහයයි.ඔහු නාඩගම්වල රඟපෑ බව අම්මා නිතර පවසන්නේ ආඩම්බරය මුසු හැඟීමෙනි. තාත්තා වැලන්ටයින් නෝනිස්ට හා මව පිලමිනා කුරේරාට දාව උපන් එකම දරුවා මම වීමි. මවගේ ගායන කුසලතාවත් තාත්තාගේ කලා හැකියාවත් මා උපතින් ලද දායාදයන් ය.ශාන්ත මරියා කුමර විදුහලින් ‘අ’ යනු ‘ආ’ යනු කිවූ මා ජේ්‍යෂ්ඨය දක්වාම උගත්තේ එහි ය. එහෙත් එස් එස් සී විභාගයට ඉදිරිපත් වන්නට නොහැකි වූයේ සංගීත විෂය එහි නොවූ බැවිනි. එනිසා සාමාන්‍ය පෙළ විභාගයට මා ඉදිරිපත් වූයේ බාහිර අයදුම්කරුවකු ලෙසිනි.වැඩිදුර අධ්‍යාපනය සඳහා මීගමුවේ ලොයෙලා විද්‍යාලයට ගියත් මාස කීපයකින් ඒ පාසල් ගමනට නැවතීම තැබුවේ සංගීතයට ළැදි වීමයි. ඒ වන විට වයලිනයක් හැරුණු කොට සිතාරයක් මා කිසිදා දැක නොතිබුණි. මට මතකයි, ග්‍රේෂන් තමෙල් ගමේ හිටිය තවත් සංගීත උගතෙකි. එතුමා එඩ්වින් සමරදිවාකර මහත්තය ළ¼ඟට මා එක්ක ගියේ සංගීතයට මගේ පැවැති ළෙංගතුකම නිසාය. එතුමා ගුවන් විදුලි වාදක කණ්ඩායමේ හිටපු අධ්‍යක්ෂවරයෙකි. බණ්ඩාරනායක අගමැතිතුමාගේ අභාවය අවස්ථාවේ ශෝකාලාපය නිර්මාණය කළේ එඩ්වින් සමරදිවාකර මහත්තයායි.කාමරය පුරා තැන තැන නේක විධ සංගීත භාණ්ඩ. මගේ ඇස් අදහාගත නොහී නොඉවසිල්ලෙන් බලාගත්වනම සිටියෙමි. පළවෙනි දවසෙදිම සමරදිවාකර මහත්තය එතුමාගේ සංගීත කාමරේ පෙන්නුවේය.‘ඔබට ඉගෙන ගන්න ආස මොන සංගීත භාණ්ඩය ද? සරෝද්, වයලීන්, ශුර්භාර්, බටනලා ආදිය අතුරින් එක්වනම මගේ සිත් ගත්තේ සිතාරයයි.‘මම කැමතියි මේ වාද්‍ය භාණ්ඩය ඉගෙන ගන්න.’‘ආ.. සිතාරය’ ඔහු පැවැසීය. පර්දා ගණන් කළේය.හත්වෙනි පර්දාවෙ තමයි ‘ස’ තියෙන්නෙ’ කියමින් සිතාරයේ මගේ මුල්ගුරුතුමා එය වාදනය කරමින් පෙන්වුයේ ය. මිශ්‍රාබ් එක ඇඟිල්ලේ ලා ගත් දිනය කිසිදා මතකයෙන් ගිලිහී නොයන දිනයකි. ඒ එතරම් උණුසුම් හැඟීමක් ජනිත කරන්නට සමත් ය. එක් දෛවයේ හාස්කමකින් දෝ ඔහු මෙලොවින් සමුගෙන ගියේ ය. මා ශාන්ති දිසානායකයන් කෙරේ යොමුවූයේ ඉන් අනතුරුවයි. පුරා වසර දෙක තුනක් එතුමන් යටතේ ඉගෙනීමෙහි යෙදුණෙමි. එවැනි ගුරුවරයකු ලැබීම මා ලද තවත් එක් භාග්‍යයෙකි. එතුමාත් ගුවන් විදුලියේ වාදක මණ්ඩල අධ්‍යක්ෂවරයෙකි.උගැන්මට සිතාරයක් මා ලැබුවේ ද බාප්පාගෙනි. මේ අතරතුර රජයේ සංගීත විද්‍යාලයට ඇතුළු වීමේ භාග්‍යය ද ලදිමි. අවුරුද්දකුත් මාස ගණනක් එහි අධ්‍යයන කටයුතුවල නිරත වීමුත් සතුටට පත් නොවූයේ මා අපේක්ෂිත දැනුම නොලැබීම නිසා ය. එනිසාම ඉන්දියාවට ගොස් වැඩිදුර අධ්‍යාපනයෙහි නිරතවීමේ ආසාවෙන් මම පෙළුණෙමි.1962 වර්ෂය මගේ සිහිනයට පණ පෙවූ වසර යැයි කීවොත් මා නිවැරදියි. ලක්නව් භාත්ඛණ්ඩේ සංගීත විද්‍යාලයට හා හපුරා පය තැබීමේ මහඟු වාසනාව මා කරා ආයේ මේ වසරේදීයි. සංගීත විද්‍යාලයේ එම වසරේ ඩිප්ලෝමා විභාගය පැවැතියේ මා එහි ගොස් ඊළ¼ඟ මාසයේදී ය. පෞද්ගලික අයදුම්කරුවකු ලෙස එම විභාගයට ඉදිරිපත් ව සමත් වීමේ භාග්‍යය ලදින් භාත්ඛණ්ඩේ සංගීත විද්‍යාලයේ අධ්‍යයන කටයුතු සඳහා තුන්වෙනි වසරේ සිට සම්බන්ධ වීමේ අවස්ථාව ලැබීමි.ඔස්තාද් ජුසුප් අලිඛාන් ගුරුතුමා යටතේ උගත් වසරක කාලය මගේ සංගීත දිවියට ආලෝකයක් ගෙන ආයේ ය. අවාසනාවකටදෝ ඒ වසරේ නිමාව සමඟ ගුරුතුමාගේ අභාවය සිදුවීය. භාත්ඛණ්ඩේ විශ්වවිද්‍යාලයේ කථක් ඉගැන්වූ සිංහල ගුරුවරයෙක් සිටියේ ය. ගාල්ලෙ උපන් ඔහු නමින් ජිනදාස වික්‍රමසිංහ. එතුමාගේ මඟ පෙන්වීම පණ්ඩිත් නෙවිල් චන්ද්‍රපණ්ඩිත් ගේ ගුරු ගෙදරට පාර කිව්වේ ය. ශාස්ත්‍රයේ ගුරුමුෂ්ඨි නොතබා සිය සංගීත දැනුම ප්‍රදානය කරන්නට එතුමා කාරුණික වූයේ ෂ;ද්ශිකයෙක් ලෙස කිසිදාක මා ඔහුට අභියෝගයක් වනැඟී නොසිටින හෙයිනි. ඉන්දියාවේ ගත කළ කාලසීමාව පුරා සංදර්ශනවලට සහභාගිවීමේ ආරාධනා නොඅඩු වීය. ඒ සෑම අවස්ථාවකදීම මා සම¼ඟ මගේ සහය වාදකයා ලෙස ගියේ සනත් නන්දසිරි මහතාය. වාර්ෂිකව පැවැත්වෙන බාත් ඛණ්ඩේ සංගීත ප්‍රසංගය ශිෂ්‍යයන් උණුුසුම් හැ¼ඟීමෙන් සහභාගි වන අවස්ථාවකි. එහි දී ජ්‍යෙෂ්ඨ ශිෂ්‍යයන් වෙනුවෙන් වෙන්වන අවකාශය තුළ මා උදෙසා ද ඉඩක් පැවතිණි.පාන්දර පහට අවදිව පුරා හෝරා දෙක තුනක් තිස්සේ සතතා අභ්‍යාසවල යෙදීම දෛනික පුරුද්දකි. සවස් කාලය වෙන් කෙරුණේ විශ්වවිද්‍යාලයේ අධ්‍යයන කාර්යයන් උදෙසා ය. කිසිදා පොත පතක සඳහන් නොකර උගත් විෂය දැනුමින් මා සිතාරය පුහුණු කළෙමි. අදත් ඒ විෂය දැනුම නොඅඩුව මගේ මතකයේ ඇත.පී. වී. නන්දසිරි, බී. වික්ටර් පෙරේරා එක්ව මෙහෙය වූ ශාස්ත්‍රීය සංගීතය පිළිබඳ වැඩසටහනේ දෙවැනි අදියරට මා සම්බන්ධ වීමි. ඒ ඉන්දියාවේ සිට මෙරටට පැමිණ මා සම්බන්ධ වූ වටිනා ශාස්ත්‍රීය මෙහෙවරයි. 1967 වර්ෂය වන විට ගුවන් විදුලි වාදක මඩුල්ලේ සහන වාදකයෙක් ලෙස මා පත්වීම ලදිමි. ඒ වනවිටත් එහි අධ්‍යක්ෂවරයාව සිටියේ ශාන්ති දිසානායක ගුරුතුමායි.සංගීතය හා බැඳුණු ජීවිතයට ගීතයක් වී නම් ඒ ඇයයි. ඈ නමින් ජයන්ති. ඇවැස්ස නෑනා. 1967 වසරේ මැයි මාසෙ දවසක ඒ ආදරයට ආශිර්වාද ලැබිණි. දූවරු දෙදෙනාත්, පුතාත් අපේ ජීවිතයේ සොඳුරු ආලෝකයයි. මුළු නිවස පුරා සංගීතමය ආශ්වාදයකින් පිරී පැවතිණි. මම ගුවන් විදුලියට සමුදුන්නේ මේ අතරතුර කලකදීය. ඒ 1964 වර්ෂයේ දෙසැම්බර් මාසයේ දිනයක රජයේ සංගීත විද්‍යාලයේ සිතාර් ආචාර්යවරයකු ලෙස මා පත්වීම ලැබීමත් සමඟ ය. රජයේ සංගීත විද්‍යාලය විශ්වවිද්‍යාලයක් කරන තුරු මා එහි සේවය කළේ තෘප්තියෙනි. එහෙත් ඉල්ලා අස්වීමේ ලිපියකින් ගුරුකමට සමුදෙන්න සිදුවීම අවාසනාවකි. දේශපාලන පලිගැනීම් හරහා පෙළුණු ලැබූ මා නැවත පත්වීම ලද්දේ 1996 වර්ෂයේ දී ය. ජනාධිපති කාර්යාලය පවා ඊට මැදිහත් ව කටයුතු කිරීම මහත් ශක්තියක් වූ බව සඳහන් කළ යුතුය.2006 වර්ෂයේ විශ්‍රාම යනතුරු සංගීතය උගන්නා සිසුන්ට දැනුම බෙදා දෙමින් ලැබූ තෘප්තිය අසීමිතය. ඒ කාලසීමාව තුළ සංගීත විද්‍යාලයේ ශිෂ්‍යයන් නිවසට ආයේ සංගීතය පිළිබඳ තවදුරටත් හැදැරීමේ කැමැත්තෙනි. අදත් ශිෂ්‍යයන් වෙනුවෙන් කැපවන්නට මා බෙහෙවින් කැමැත්තෙමි. රෝහණ වීරසිංහ, අභාවප්‍රාප්ත මාලනි බුලත්සිංහල වැනි අය මගේ ගෝලයන් වීම මට ආඩම්බරයෙන් සිහි කළ හැකිය. වජිරා චිත්‍රසේනත් ඒ ගෝල පිරිස අතර වේ. චිත්‍රසේන, වජිරාගේ ඇතැම් මුද්‍රානාට්‍යවලට මා සහයවූයේ සංගීතය සැපයීමෙනි.සැදෑ සමය හා එක්ව මගේ විෂය දැනුම ගබඩා කිරීම අද එක් සමාජ සත්කාරයක් ව ඇත. උගත් රාග සංරක්ෂණය කොට සංයුක්ත තැටියක් හරහා හෙට පරපුරට දයාද කිරීමේ කාර්යයට මගේ ශිෂ්‍යයෝ මා උනන්දු කරති. මා ඊට උරදිය යුත්තේ ශාස්ත්‍රය මා සම¼ඟ වියපත් ව ගිලිහෙන්නට නොදී රැකගත යුතු නිසාමය.මගේ මතකයේ හැටියට 1965 වර්ෂයේ දී දවසක මා මගේ අත්ඔරලෝසුව විකුණා දැමුවෙමි. ඒ රු. 150ක් වැනි මුදලකටය. තවත් රුපියල් 150ක් එක්කොට රුපියල් 300ක් සාදා අලුත් සිතාරයක් මිල දී ගත්තේ හද පිරි ප්‍රීතියෙනි.එදා මෙදා තුර දුකත් සතුටත් බෙදා ගත් සිතාරයේ හඬ අදත් එදා මෙන් ම මිහිරිය. එහෙත් ආදරණීය ජයන්ති මා හැර ගියේ මීට වසර ගණනාවකට පෙරදීය. මේ සැදෑ සමයේත් ඒ සොඳුරු මතකයන් මා වටා විසිරෙයි. සමුගන්නා මොහොතකදීත් සිතාරය, ඒ දුක ආදරය කියවූ මගේ හදවතේ ස්වරය බව මගේ හැඟීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=f1107213</link>
    <topic>ඔබෙන් අවසර</topic>
    <author>මහානාම ගලහිටියාව මහනුවර උතුර විශේෂ</author>
    <content>ශ්‍රී ලංකාවට නිදහස ලැබීමෙන් පසු පිහිටුවන ලද එක්සත් ජාතික පක්ෂ රජයේ සෞඛ්‍ය සහ පළාත් පාලන ඇමැති පදවිය දැරූ දිවංගත එස්. ඩබ්ලිව්. ආර්. ඩී. බණ්ඩාරනායක මහතා එම තනතුරින් ඉල්ලා අස්වී ජූලි මස 12 වෙනි දිනට පුරා වසර 60කි. එතුමා 1951 වසර ජූලි මස 12 වෙනි දින එම ඇමැති පදවියෙන් ඉල්ලා අස්වී නියෝජිත මන්ත්‍රී මණ්ඩලයේ විරුද්ධ පක්ෂයේ අසුන් ගත්තේ ය. එදින විරුද්ධ පාර්ශ්වයේ සිට අත්තනගල්ලේ මන්ත්‍රීවරයා වශයෙන් මන්ත්‍රී මණ්ඩලය ඇමතූ කතාවයි මේ.ගරු කථානායක තුමනි, මට ගන්නට සිදු වූ පියවර ගැනීමට හේතු වූ කරුණු විස්තර කරමින් ප්‍රකාශයක් කිරීමට මෙවැනි අවස්ථාවල දී සිරිත් පරිදි දෙන අවසරය මට ලබාදීම ගැන ඔබට කෘතඥ වෙමි. සෞඛ්‍ය සහ පළාත් පාලනය පිළිබඳ ඇමැති තනතුරින් අද මම ඉල්ලා අස්වූයෙමි. මා සිතන හැටියට මේ අවස්ථාව මෙම සභාවට මෙන් ම රටට ද එක්තරා සුළු වැදගත් කමක් ඇති එකක් නිසා මා ගත් බැරෑරුම් පියවර ගැනීමට මා යොමු කළ හේතූන් තරමක් සම්පූර්ණ ලෙස විස්තර කිරීමට අවසර දෙන ලෙස ඔබෙනුත් මේ සභාවෙනුත් ඉල්ලා සිටිමි.මට හැකි ඉහළම මිම්මෙන් මගේ රට වැසියාට සේවය කිරීමේ ආශාවක් ඉතා කුඩා කාලයේ සිට ම මා තුළ තිබුණා. මේ වනාහි ඇප කැපවීමේ චේතනාවක් තරමට ම ප්‍රබල වූ ආශාවක් වූයේ ය. මා සිතැගි පරිදි මේ උසස් සේවය ඉටු කිරීමෙහි ලා වරින්වර මට බාධාවන්ට මුහුණ පාන්නට සිදුවිය. මා පොදු කටයුතුවලට බැස්ස මුලදී ම අප්‍රසන්න කිරීමට කිසිසේත් මා නොකැමැති පුද්ගලයන් හා මා හා අතර ඇති පෞද්ගලික සම්බන්ධතාවට හානිවන්නා වූ පමණක් නොව, මටම එක්තරා පරිත්‍යාග වගයක් කිරීමට ද, කරදර හිරිහැර විඳීමට ද හේතු වූ මහත් දුෂ්කර තත්ත්වයකට මුහුණපාන්නට සිදුවිය. දැන් යළිත් එබඳුම තීරණයකට පැමිණීමේ ප්‍රශ්නයට මා මුහුණ දී සිටින බැව් පෙනී යයි.රොස් පරොස් බස් බිණීමට හෝ පෞද්ගලික අවලාද කීමට හෝ මේ අවස්ථාවේ දී මම අදහස් නොකරමි. මීට අදාළ වී ඇති කාරණය එවැන්නක් සඳහා බෙහෙවින් වැදගත් වැඩි හෙයිනි. එක්සත් ජාතික පක්ෂය මුලින් පිහිටුවීමට මා සහාය වූ විට හා ඊට බැඳීමට සිංහල මහා සභාව පෙළඹ වූ මටත්, මේ කැබිනට් මණ්ඩලයේ සේවය කිරීමට මා එකඟ වූ විටත් විශේෂයෙන් ම නිදහස පිළිබඳ නවයුගය ආරම්භයේ දී අවශ්‍ය වන ආණ්ඩුවේ ස්ථාවරත්වය ලබාදීම සඳහා මා එසේ කළෙමි. එසේ ම කල්යත් යත් ම ප්‍රගතිශීලි ප්‍රතිපත්ති ක්‍රියාවේ යෙදීම එන්ට එන්ටම වැඩි වෙතැයි ද අප රටට මුහුණ පාන්නට වී ඇති වැදගත් ප්‍රශ්න සාර්ථක ලෙස විසඳීම සඳහා ඇති උනන්දුව දියුණු වෙතැයි ද මම සිතුවෙමි.ස්ථිරත්වය පිළිබඳ පළමුවන පරමාර්ථය ඉටු වූ නමුත්, දෙවැනි බලාපොරොත්තුව නම් අඩුවෙ වී ගොස් දැන් සම්පූර්ණයෙන් ම මැකී ගොස් ඇති බව කීමට කනගාටුවෙමි. ප්‍රතිපත්ති සහ වැඩපිළිවෙළවල් සම්බන්ධ මතභේද නිසි ලෙසිනුත් අවංකවත් ඇතිවිය හැකි බව මම එකහෙළා පිළිගතිමි. මගේ පුද්ගලික අදහසේ හැටියට මේ රටේ සිදුවෙමින් පැවැතියේ ඛේදවාචකයකට අඩු දෙයක් නොවේ. අග්නිදිග ආසියාවේ අන් සෑම රටක් ම මෑත දී නිදහස ලබාගත් තත්ත්වයනට වඩා වාසිකර තත්ත්වයන් යටතේ අපි අපේ නිදහස ලබාගත්තෙමු. අභ්‍යන්තර ආරාවුල්වලින් අප රට තොරව පැවැති අතර, අපේ භාණ්ඩාගාරය පිරී ඉතිරෙමින් තිබුණි.අපගේ නිදහස් රට මුහුණ දී තිබුණු බැරෑරුම් ආර්ථික සාමාජික සහ සංස්කෘතික ප්‍රශ්නවලින් බොහොමයක් විසඳීම සඳහා එය ස්වර්ණමය අවස්ථාවක් විය. මගේ අදහසේ හැටියට මේ අවස්ථාව පැහැර හැර ඇති අතර, කල්යත් යත්ම මේ ප්‍රශ්න විසඳීම වඩ වඩා දුෂ්කර වනු ඇත. සංචාරකයන් පිළිබඳ පක්ෂයෙන් බලන විට ලංකාව අග්නිදිග ආසියාවේ වෙනත් බොහෝ රටවලට වඩා ප්‍රසන්නකර රටක් වන බව සැබෑවිය හැකිය.එහෙත් රටේ ජනතාව පක්ෂයෙන් නම් මෙහි ඇත්තේ දිනෙන් දින වැඩිවන ප්‍රාර්ථනා ශුන්‍යත්වය සහ අදහස් ව්‍යර්ථවීම පිළිබඳ හැඟීමකි. යටත් විජිත පාලනය යටතේ පසුගිය අවුරුදු 25 තුළ අනුගමනය කළාට වඩා වැඩි කුමන වැදගත් වෙනසක් හෝ මූලික සිතුම් පැතුම් සම්බන්ධයෙන් හෝ වේවයි, ක්‍රියා කලාපය සම්බන්ධයෙන් හෝ වේවායි ඇති වී තිබෙන බවක් මට නොපෙනේ.නිදහස් රටක අද ලෝක තත්ත්වය දෙස බලන විට, මේ තත්ත්වය ඇතිවීම මගේ හැඟීමේ හැටියට ඉතා අසතුටුදායක වූද, ඉතා ශෝචනීය වූ ද කරුණකි. සෙසු ඇතැම් මැති ඇමැතිවරුන්ගේ අදහසුත්, මගේ අදහසුත් මගේ රටේ උසස්ම සුබ සිද්ධියට හේතුවන පරිදිත්, අගෞරවයක් නොවන පරිදිත් සමථයකට පත්කර ගත හැකි වෙතැයි බලාපොරොත්තුවෙන් මම බොහෝ කලක් බලා උනිමි. එහෙත් එම අදහස් විෂමතාවන් නම්බුකාර ලෙස සමථයකට පත්කරගත නොහැකිය යන නිගමනයට දැන් මා එළඹ ඇති බවත්, ඇත්ත වශයෙන් ම මගේ අදහස් සහ තව සමහරුන්ගේ අදහස් අතර වැදගත් වූ පමණක් නොව, මූලික වූ පවා අසමානකම් පවතින බවත් කීමට කනගාටුවෙමි.ඉදිරියට මට සැලකිය යුතුතරම් දුෂ්කරතා සහ කරදරවලට මුහුණ පාන්නට සිදුවන බව මම සම්පූර්ණයෙන් ම වටහාගෙන සිටිමි. එහෙත් මගේ හෘදය සාක්ෂියට අනුව මගේ රට වැසියා වෙනුවෙන් මගෙන් කෙරෙන්නට ඇති යුතුකම කරමි යැයි යන හැඟීම මට සැනසීමට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>21</day>
    </date>
    <link>http://www.dinamina.lk/2011/07/21/_art.asp?fn=f1107214</link>
    <topic>ජනපතිගේ උතුරේ සංචාරය...</topic>
    <author/>
    <content>යුද ගැටුම් වලින් පීඩාවට පත් උතුරේ ජන ජීවිතය අර්ථාන්විත හා කල්පවත්නා ආකාරයට වැඩි දියුණු කිරීම වෙනුවෙන් සියලු පහසුකම් ලබා දීම ජනාධිපති මහින්ද රාජපක්‍ෂ මහතාගේ නායකත්වයෙන් යුතු වර්තමාන රජයේ ප්‍රධාන අරමුණ වී තිබේ. මේ අරමුණ පෙරදැරිව ක්‍රියාත්මක කර ඇති දැවැන්ත සංවර්ධන ව්‍යාපෘති රාශියකි. එයින් සංවර්ධන ව්‍යාපෘති කිහිපයක් ජනතා අයිතියට පත් කිරීම වෙනුවෙන් උතුරේ සංචාරයක නිරත වූ ජනාධිපති මහින්ද රාජපක්ෂ හා ආර්ථික සංවර්ධන ඇමැති බැසිල් රාජපක්ෂ මහත්වරු ජන හමු කිහිපයකට ද සහභාගි වූහ. මේ එහි විශේෂ අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n11072213</link>
    <topic>සරසවි ඇදුරෝ වර්ජනය අත්හරිති</topic>
    <author/>
    <content>වැටුප් වැඩි කරන ලෙස ඉල්ලමින් මාස කිහිපයක සිට ගෙන ගිය වෘත්තීය ක්‍රියාමාර්ගය අත්හිටුවීමට විශ්වවිද්‍යාල ආචාර්යවරුන්ගේ සමිති සම්මේලනය ඊයේ (21) රාත්‍රියේ තීරණය කෙළේය.විශ්වවිද්‍යාලවල ආචාර්ය සංගම්වලට යොමු කර අනුමැතිය ලබාගත් වහාම මෙම තීරණය ක්‍රියාත්මක කරන බව එම සම්මේලනයේ සභාපති ආචාර්ය නිර්මාල් රංජිත් දේවසිරි මහතා ‘දිනමිණ’ ට පැවැසීය.රජය තමන්ගේ ගැටලුවට පිළිගත හැකි විසඳුමක් ඉදිරිපත් කිරීම නිසා තම සම්මේලනය මගින් වෘත්තීය අරගලය නතර කිරීමට තීරණය කළ බවද දේවසිරි මහතා කීය.රජය ආචාර්යවරුන්ගේ වැටුප් වැඩි නොකිරීමට විරෝධය පළ කරමින් ආචාර්යවරු විශ්ව විද්‍යාලවල දැරූ ස්වෙච්ඡා තනතුරු සියල්ල අත්හැර දමා තිබූ අතර මේ නිසා විශ්වවිද්‍යාලවල අංශ ප්‍රධාන පීඨාධිපති, විනය පාලක, ඇතුළු සියලු තනතුරු හිස්ව තිබිණි. රජය සමඟ පැවැති සාකච්ඡාවේදී ඒ. ඒ. ආචාර්යවරු දැරූ ස්වෙච්ඡා තනතුරු එම ආචාර්යවරුන්ටම ලබා දෙන ලෙස තම සංගමය ඉල්ලීමක් කළ බවද එයට එකඟත්වය පළ වූ බවද හෙතෙම පැවසීය.මීට අමතරව විශ්වවිද්‍යාල ආචාර්යවරුන්ගේ වැටුප් ප්‍රශ්නය ගැන වැඩිදුර සලකා බැලීමට කමිටුවක් පත් කිරීමට තම සම්මේලනය යෝජනා කළ බවද රජය එම යෝජනාවටද එකඟ වූ බව පැවසූ ඒ මහතා එම කමිටුවට තම සම්මේලනයේ නියෝජිතවරු 4 දෙනෙක් පත් කිරීමට එකඟ වූ බවද පැවසීය. විශ්වවිද්‍යාල ආචාර්යවරු තනතුරු අත් හැරීමේදී ඒ බව මාස 03 කට පෙර උප කුලපතිවරයාට දැනුම් දිය යුතු බවද විශ්වවිද්‍යාල ප්‍රතිපාදන කොමිෂන් සභාව නිකුත් කළ චක්‍රලේඛය අහෝසි කරන ලෙස තම සම්මේලනය ඉල්ලා සිටි බවද ඊට ද එකඟ වූ බවද දේවසිරි මහතා ප්‍රකාශ කෙළේය.ආචාර්යවරුන් සියලු දෙනාටම පර්යේෂණ දීමනාව එක ලෙස ලබාදෙන ලෙස කරන ලද ඉල්ලීමට එකඟතාව පළ නොවුණද ආචාර්ය සමිති සම්මේලනය ඉදිරිපත් කළ සමස්ත යෝජනාවලියට රජය යහපත් ප්‍රතිචාරය පළ කළ නිසා වෘත්තීය ක්‍රියාමාර්ගය නතර කිරීමට තීරණය කළ බවද නිර්මාල් රංජිත් දේවසිරි මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n11072214</link>
    <topic>පොදු රාජ්‍ය මණ්ඩලීය 2018 ක්‍රීඩා උළෙලට සත් අවුරුදු සැලැස්මක්</topic>
    <author>දයා පෙරේරා, ස්වර්ණා විජේකෝන් සහ චමීර ඇල්ලදෙණිය</author>
    <content>ශ්‍රීලංකාව 2018 වර්ෂයේ පොදු රාජ්‍ය මණ්ඩලීය ක්‍රීඩා උත්සවය සඳහා සත්කාරක රට ලෙස ක්‍රියා කිරීමට සත් අවුරුදු ක්‍රමෝපායන සැලැස්මක් සකස් කර ඇති බව ආණ්ඩු පක්‍ෂයේ ප්‍රධාන සංවිධායක, ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (21) පැවැසීය.එම ක්‍රීඩා උළෙලේ සත්කාරක රට වශයෙන් ක්‍රියා කිරීමට අයදුම් කිරීමේදී අනුමැතිය ලැබීම සඳහා වන මූලික වියදමට දැනට රජයෙන් රුපියල් මිලියන 110 ක් ලබා දී ඇතැයි ද ඇමැතිවරයා කීවේය. හම්බන්තොට දිස්ත්‍රික්කය හා හම්බන්තොට නගරය අවට එම ක්‍රීඩා උළෙල පැවැත්වීමට අපේක්‍ෂිත බවත්, සත්කාරකත්වයට අවස්ථාව ලැබුණහොත් අදාළ පිරිවැය සැලසුම් සකස් කිරීමට කටයුතු යොදා ඇති බවත් ඇමැතිවරයා වැඩිදුරටත් කීවේය.ඇමැතිවරයා එසේ පැවැසුවේ වාචික පිළිතුරු අපේක්‍ෂාවෙන් කොළඹ දිස්ත්‍රික් මන්ත්‍රී රවි කරුණානායක මහතා අසන ලද ප්‍රශ්නයකට පිළිතුරු වශයෙනි. 2018 පොදු රාජ්‍ය මණ්ඩලීය ක්‍රීඩා උළෙල පැවැත්වීම සඳහා තරග වදින අනෙක් රට ඕස්ට්‍රේලියාව බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n11072215</link>
    <topic>ශ්‍රී ලංකාවට බාල බෙහෙත් ගෙනා සමාගම් 74ක් හඳුනාගෙන</topic>
    <author>දයා පෙරේරා, ස්වර්ණා විජේකෝන් සහ චමීර ඇල්ලදෙණිය</author>
    <content>ශ්‍රී ලංකාවට පසුගිය හය අවුරුද්දක කාලය තුළ බාල වර්ගයේ ඖෂධ ගෙන්වූ සමාගම් හැත්තෑ හතරක් හඳුනාගෙන ඇති බවත් ඒවායින් පහක් මේ වනවිට අසාධු ලේඛන ගත කර (Black list) ඇති බවත් සෞඛ්‍ය නියෝජ්‍ය ඇමැති ලලිත් දිසානායක මහතා පාර්ලිමේන්තුවේ දී ඊයේ (21) පැවැසීය.සමාගම් විස්සකින් රුපියල් 31,693,117.63 ක මුදලක් ආපසු රජයට මේ වනවිට ගෙවා ඇති බවත් සමාගම් විසි දෙකකින් රුපියල් 46643,863.42ක මුදලක් අයකර ගැනීමට ඇති බවත් නියෝජ්‍ය ඇමැතිවරයා කීවේය. මුදල් අයකර ගැනීම සඳහා කරුණු අධ්‍යයනය කරමින් තිබෙන සමාගම් ගණන 27 කි.අසාධු ලේඛනගත කරන ලද සමාගම්වලින් එසේ කිරීමට හේතු වූ අයිතම හැර අනෙක් අයිතම ප්‍රතික්ෂේප කිරීමට ප්‍රසම්පාදන මාර්ගෝපදේශ අනුව හැකියාවක් නොමැති හෙයින් ඇතැම් අවස්ථාවල වෙනත් අයිතම එම සමාගම් වලින් මිලදී ගෙන ඇති බවද නියෝජ්‍ය ඇමැතිවරයා පැවසීය.කුරුණෑගල දිස්ත්‍රික් මන්ත්‍රී දයාසිරි ජයසේකර මහතා - වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු වශයෙන් නියෝජ්‍ය ඇමැතිවරයා එසේ සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107221</link>
    <topic>උතුරේ සංවර්ධනයට මේ වසරේ දී මිලියන 15,215ක්</topic>
    <author>මහින්ද අලුත්ගෙදර</author>
    <content>උතුරු පළාතේ සංවර්ධන කටයුතු වෙනුවෙන් මේ වසර සඳහා රුපියල් මිලියන 15,215 ක් වෙන් කර තිබෙන බව ආර්ථික සංවර්ධන අමාත්‍යාංශය පවසයි.ක්ෂේත්‍ර රැසක සංවර්ධන කටයුතු වෙනුවෙන් ආර්ථික සංවර්ධන අමාත්‍යාංශයේ ප්‍රතිපාදන මත මේ මුදල වෙන් කර තිබෙන බව එම අමාත්‍යාංශයේ අතිරේක ලේකම් (ප්‍රාදේශීය සංවර්ධන) නිහාල් සෝමවීර මහතා සඳහන් කරයි.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පරිදි සහ ආර්ථික සංවර්ධන ඇමති බැසිල් රාජපක්ෂ මහතාගේ පූර්ණ අධීක්ෂණය යටතේ මේ ව්‍යාපෘති ක්‍රියාත්මක කෙරෙන බවත් මේ වසර අවසන් වන විට උතුරු පළාතේ ශීඝ්‍ර සංවර්ධනයක් ළඟා කර ගැනීම අපේක්ෂාව බවත් හෙතෙම කියා සිටී.අභ්‍යන්තර වශයෙන් අවතැන්වූවන් සඳහා නිවාස ඉදිකිරීම, සුළු වාර්මාර්ග හා ජීවනෝපාය සංවර්ධනය, විශාල ප්‍රමාණයේ වාරිමාර්ග ව්‍යාපෘති ක්‍රියාත්මක කිරීම හා බිම් බෝම්බ ඉවත් කිරීම මේ යටතේ සිදු කිරීමට නියමිතය.ඊට අමතරව සමාජ ආර්ථික සංවර්ධනය, ජීවනෝපාය සංවර්ධනය, ආහාර වැඩසටහන්, රජයේ හා අනෙකුත් ආයතන දියුණු කිරීම හා මූලික යටිතල පහසුකම් දියුණු කිරීම ආදියද ඒ අතර වෙයි.අභ්‍යන්තර වශයෙන් අවතැන්වූවන් සඳහා නිවාස ඉදි කිරීම වෙනුවෙන් රුපියල් මිලියන 2304 ක් වෙන් කර තිබෙන අතර සුළු වාර්මාර්ග හා ජීවනෝපාය සංවර්ධනය වෙනුවෙන් වෙන් කර ඇති මුදල රුපියල් මිලියන 1187 කි.විශාල ප්‍රමාණයේ වාරිමාර්ග ව්‍යාපෘති ක්‍රියාත්මක කිරීම සඳහා රුපියල් මිලියන 443 ක්ද බිම් බෝම්බ ඉවත් කිරීම සඳහා රුපියල් මිලියන 60 ක්ද සමාජ ආර්ථික සංවර්ධනය වෙනුවෙන් රුපියල් මිලියන 561 ක්ද වෙන් කර තිබෙන අතර ජීවනෝපාය සංවර්ධන ව්‍යාපෘති ක්‍රියාත්මක කිරීම වෙනුවෙන් වෙන්කර තිබෙන මුදල රුපියල් මිලියන 588 කි.ඊට අමතරව ආහාර වැඩසටහන් ක්‍රියාත්මක කිරීම සඳහා රුපියල් මිලියන 5233 ක්ද මූලික යටිතල පහසුකම් දියුණු කිරීම වෙනුවෙන් රුපියල් මිලියන 4777 ක්ද රජයේ හා අනෙකුත් ආයතන දියුණු කිරීම වෙනුවෙන් රුපියල් මිලියන 62 ක්ද ආර්ථික සංවර්ධන අමාත්‍යාංශය මඟින් වෙන් කර තිබේ.මේ සංවර්ධන ව්‍යාපෘතිවලට අමතරව උතුරු පළාත් ජනතාවගේ අවශ්‍යතා වෙනුවෙන් ලෝක බැංකු ආධාර යටතේ රජය ක්‍රියාත්මක කරන නිවාස 50000 ක් සඳහා ඇස්තමේන්තුගත කර ඇති මුදල රුපියල් බිලියන 2.3 (මිලියන 2300) කි.මේ සඳහා ඒ ඒ ප්‍රදේශයන්හි ජනතාවගේ ශ්‍රම දායකත්වය ලබා ගන්නා බවද සෝමවීර මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107222</link>
    <topic>පාරිභෝජනයට නුසුදුසු ආහාර පරීක්‍ෂා කිරීමේ බලය ආහාර පරීක්‍ෂකවරුන්ට</topic>
    <author>සන්ධ්‍යා කරුණාරත්න</author>
    <content>මහජන පරිභෝජනයට නුසුදුසු ආහාර ද්‍රව්‍ය පරීක්ෂා කිරීමේ පූර්ණ බලතල ආහාර පරීක්ෂකවරුන්ට ලබාදීමට සෞඛ්‍ය අමාත්‍යාංශය තීරණය කරයි.දීප ව්‍යාප්ත මට්ටමින් බලය ක්‍රියාත්මක කිරීමට අවශ්‍ය පහසුකම් ආහාර පරීක්ෂකවරුන්ට ලබාදෙන පරිදි චක්‍රලේඛයක් සකස් කර නිකුත් කරන ලෙස සෞඛ්‍ය ඇමැති මෛත්‍රීපාල සිරිසේන මහතා අමාත්‍යාංශයේ නිලධාරින්ට උපදෙස් ලබා දී ඇත.ඒ අනුව ආහාර පරීක්ෂකවරුන්ට රටේ ඕනෑම ස්ථානයක තිබෙන ආහාර ද්‍රව්‍ය හා මිනිස් පරිභෝජනය සඳහා අලෙවි කරන ඕනෑම ද්‍රව්‍යයක් පරීක්ෂා කිරීමේ බලය ලැබේ.මිනිස් පරිභෝජනය සඳහා අලෙවි කරන ආහාරවල ස්වාභාවික තත්ත්වය කෘත්‍රීමව වෙනස් කර මහජන පරිභෝජනයට නුසුදුසු ආකාරයට සකස් කර අලෙවි කිරීමට ඇතැම් කූට වෙළෙන්ඳුන් කටයුතු කරන බවට සෞඛ්‍ය අමාත්‍යාංශයට පැමිණිලි ලැබී තිබේ.ආහාර විසවීම්, කල් ඉකුත් වූ ආහාර හා බීම වර්ග මිනිස් පරිභෝජනය සඳහා අලෙවි කළ අවස්ථා පසුගිය කාලයේ දී විශාල වශයෙන් වාර්තා විය.ඒ අනුව සුදු කැකුළු සහල්වලට කෘත්‍රීම වර්ණක යොදා ඒවා රතු කැකුළු ලෙස විකුණූ ජාවාරමක් හෙළි වී තිබේ. රෝස සම්බා නමින් ආරූඪ නම්වලින් හඳුන්වමින් මේ සහල් අලෙවිය සිදු කරන බව ද අනාවරණය වී ඇත.සෞඛ්‍ය අමාත්‍යාංශය කළ වැටලීමක දී මේ ජාවාරම හෙළි කර ගැනීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107223</link>
    <topic>කන්කසන්තුරේ වරාය නංවන්න ගිවිසුමට අස්සන්</topic>
    <author>සුභාෂිණි සේනානායක සහ ප්‍රාර්ථනා වීරසිංහ</author>
    <content>කන්කසන්තුරේ වරාය සංවර්ධන ව්‍යාපෘතියේ පළමු පියවරට අදාළ ගිවිසුම ඊයේ (21) අස්සන් තැබිණි.වරාය හා මහාමාර්ග අමාත්‍යාංශය හා ඉන්දිය, රජය මේ ව්‍යාපෘතිය ක්‍රියාත්මක කරයි. ගිවිසුම් අස්සන් කිරීම වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන සහ ඉන්දීය මහ කොමසාරිස් අශෝක් ශ්‍රී කාන්ත් මහත්වරුන්ගේ ප්‍රධානත්වයෙන් වරාය හා මහාමාර්ග අමාත්‍යාංශයේදී ඊයේ (21) සිදු කෙරිණි.දේශීය වරායක් ලෙස සංවර්ධනය වන කන්කසන්තුරය වරාය පරිශ්‍රය තුළ මේ වන විට නෞකා 6ක් පමණ මුහුදු බත් වී තිබේ.මේ ව්‍යාපෘතියෙහි පළමු අදියර ලෙස එම නෞකාවන් ඉවත් කර ගැනීමට සැලසුම් කර ඇත.මේ ව්‍යාපෘතිය වෙනුවෙන් ඩොලර් මිලියන 90ක් වැය වන බව පැවසු ඉන්දියානු මහ කොමසාරිස්වරයා, වරාය සංවර්ධන වැඩවලට ඉන්දියානු රජයේ ප්‍රදානයක් ලෙස මිලියන 20ක් ලබා දෙන බවද ප්‍රකාශ කළේය.යුද්ධයෙන් විනාශ වූ උතුරු ප්‍රදේශය සංවර්ධනය විය යුතු බව, ඉන්දියානු රජයේ අදහස බැවින් මේ සඳහා කටයුතු කරන බැව් ද අශෝක් මහතා කීය.මේ වරාය මධ්‍යම ප්‍රමාණයේ නැව් පමණක් හැසිරවිය හැකිය.ඉන්දියානු රජය හා ශ්‍රී ලංකා රජය අතර පවත්නා රාජතාන්ත්‍රික ද්විපාර්ශවීය සබඳතා ශක්තිමත් කරමින් යුද්ධයෙන් විනාශ වූ උතුරු ප්‍රදේශය සංවර්ධනය කිරීමේ මෙහෙවරට දායක වීම ඉන්දියානු රජයේ අරමුණයි.මේ ව්‍යාපෘතිය අදියර දෙකක් යටතේ සිදු කරයි. දැනට යාපනය හා කොළඹ අතර ගොඩබිමින් සිදුවන භාණ්ඩ ප්‍රවාහනය වෙනුවට නෞකා මගින් යාපනය ප්‍රමුඛ උතුරු ප්‍රදේශය වෙත භාණ්ඩ ප්‍රවාහනය කිරීමට නියමිතය.අමාත්‍යාංශ ලේකම් සුජාතා කුරේ මහත්මිය ඇතුළු නිලධාරීහු පිරිසක්ද මේ අවස්ථථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107224</link>
    <topic>ඇල්පිටිය ජාතික පාසල ද්විතීයික පාසලක් කරනවාමයි</topic>
    <author/>
    <content>ඇල්පිටිය ආනන්ද ජාතික පාසල ද්විතීයික පාසලක් බවට පත්කිරීමට ගත් තීරණය වෙනස් කර නැතැයි ඇල්පිටිය ශ්‍රීලනිප සංවිධායිකා ගීතා කුමාරසිංහ මහත්මිය ප්‍රකාශ කරයි. ඒ පිළිබඳව මවුපියන් සහ සිසු සිසුවියන් සැකයක් ඇතිකර ගත යුතු නැතැයි ඇය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107225</link>
    <topic>පොදුරද මඩුලු පාර්ලිමේන්තු සංගම් 57 වැනි සැසිය අද ලන්ඩනයේ දී</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය පාර්ලිමේන්තු සංගමයේ 57 වැනි සැසිවාරය බ්‍රිතාන්‍යයේ ලන්ඩන් නුවරදී අද (22) ආරම්භ වේ.පොදු රාජ්‍ය මණ්ඩලය නියෝජනය කරන රටවල් 53 ක ජ්‍යෙෂ්ඨ දේශපාලඥයන් රැසක් මේ සඳහා සහභාගී වීමට නියමිත අතර ශ්‍රී ලංකාව නියෝජනය කරමින් ඊට සහභාගි වන කතානායක චමල් රාජපක්ෂ මහතා ඇතුළු නියෝජිත කණ්ඩායම ලන්ඩන් නුවර බලා ඊයේ (20) පිටත්ව ගියහ.“ප්‍රජාතන්ත්‍රවාදය සවි ගන්වමු” යන්න තේමාව කරගත් මේ සැසිවාරය දෙවන එලිසබෙත් මහ රැජනගේ ප්‍රධානත්වයෙන් අද ආරම්භ කෙරෙන අතර ලබන 28 දා තෙක් සැසිවාරය පැවැත්වේ.කතානායකවරයාට අමතරව ශ්‍රී ලංකාව නියෝජනය කරමින් වාරිමාර්ග හා ජල සම්පත් කළමනාකරණ ඇමති නිමල් සිරිපාල ද සිල්වා, වැවිලි කර්මාන්ත ඇමති මහින්ද සමරසිංහ, විපක්ෂ නායක රනිල් වික්‍රමසිංහ, පාර්ලිමේන්තු මන්ත්‍රීවරුන් වන සුදර්ශනී ප්‍රනාන්දුපුල්ලේ සහ එම්.ඒ සුමන්දිරන් මහත්ම මහත්මීහු සහභාගී වෙති.ඊට අමතරව පාර්ලිමේන්තු මහලේකම් ධම්මික කිතුල්ගොඩ හා ආසියානු කලාප ලේකම්වරයා ලෙස පාර්ලිමේන්තුවේ නියෝජ්‍ය මහ ලේකම් ඩබ්ලිව්. බී. ඩී.දසනායක මහත්වරුද අයත් වෙති.කතානායක චමල් රාජපක්ෂ මහතා පොදු රාජ්‍ය මණ්ඩලීය පාර්ලිමේන්තු සංගමයේ මීළඟ සභාපතිවරයා ලෙස පත්වීමට නියමිත අතර දෙවන එලිසබත් මහ රැජිණිය අනුශාසකත්වය දරන එහි මීළඟ නියෝජ්‍ය අනුශාසකත්වය ජනාධිපති මහින්ද රාජපක්ෂ මහතාට හිමිවනු ඇත.මේ සමුළුවේ මීළඟ සැසිවාරය ලබන 2012 සැප්තැම්බර් මාසයේදී ශ්‍රී ලංකාවේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107226</link>
    <topic>මුතුහෙට්ටි යකඩ වැට කපයි; ගාලු බස් වර්ජනය නිමයි</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>අලුතින් ඉදිකළ ගාල්ල බස් නැවතුම්පළේ හික්කඩුව - අම්බලන්ගොඩ බස්රථවලට ප්‍රවේශ වීමේ වේදිකා පිළිබඳව ඇතිවූ ගැටලුවක් සම්බන්ධයෙන් විරෝධය දැක්වීම සඳහා බස් ධාවකයන් අරඹා තිබූ වර්ජනය ගාල්ල දිසා පාර්ලිමේන්තු මන්ත්‍රී නිශාන්ත මුතුහෙට්ටිගම මහතාගේ මැදිහත් වීමෙන් ඊයේ (21) උදේ නිමාවට පත්විය.හික්කඩුව වේදිකාවේ තිබූ සුළු ඉඩකඩකින් අම්බලන්ගොඩ බස් මගීන් ප්‍රවේශ වීම මේ වර්ජනයට හේතු විය. වර්ජනය පවතිද්දී මුතුහෙට්ටිගම මන්ත්‍රීවරයා තවත් පිරිසක් ද කැටුව පැමිණ එම වේදිකා දෙක වෙන්ව තිබූ යකඩ වැට යකඩ කියතකින් කපා දැමීමෙන් පසුව වර්ජනය නිමවිය.හික්කඩුව පෞද්ගලික බස් ප්‍රවේශ මාර්ගයේ ඇති සුළු ඉඩකින් අම්බලන්ගොඩ බස් පෝලිමේ මගීන් ඇතුළුවීමට විරුද්ධව හික්කඩුව බස් ධාවකයන් පෙරේදා (20) උදේ සිට මේ වර්ජනය අරඹා තිබිණි.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107227</link>
    <topic>කටුකිතුල-වෑගල කඳු මුදුනේ අක්:100ක් ගිනිගනී</topic>
    <author>ඉන්දික පොල්කොටුව</author>
    <content>නකල්ස් රක්ෂිතයට ආසන්න කටකිතුල හා වෑගල කඳුමුදුනේ අක්කර සියයක පමණ භූමි ප්‍රමාණයක් ඊයේ (21) ගිනිගෙන ඇත.පයිනස් හා වෙනත් වගාවන් ගින්නෙන් විශාල ලෙස විනාශයට පත්ව තිබේ.ගින්න පැතිරයාම වැළැක්වීමට පොලිසිය යුද හමුදාව හා ප්‍රදේශවාසීහු එක්ව ක්‍රියාකරමින් සිටිති.රංගල හා තෙල්දෙණිය පොලිස් බල ප්‍රදේශයන්හි පිහිටි මෙම ප්‍රදේශය අවට පදිංචිකරුවන් අවදානම් තත්ත්වය හේතුවෙන් තාවකාලිකව එම ස්ථානයන්ගෙන් ඉවත් කිරීමට පොලිසිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107228</link>
    <topic>බොරු ප්‍රචාරවලට නොරැවටී සියලු දෙනාම රට ගොඩනැඟීමට අත්වැල් බැඳ ගත යුතුයි</topic>
    <author>ධනුෂ්ක ගොඩකුඹුර,</author>
    <content>ත්‍රස්තවාදයෙන් මුදා ගත් උතුර තවදුරටත් දුෂ්කර, අඩු පහසුකම්වලින් යුතු ප්‍රදේශයක් වීමට ඉඩ නොතබන බව ජනාධිපති මහින්ද රාජපක්ෂ මහතා අවධාරණය කළේය.අපේ රටේ ප්‍රශ්න විසඳන්න යුරෝපයෙන් හෝ වෙනත් රටකින් එන තුරු බලා හිඳිමේ තේරුමක් නැති බව කී ජනාධිපතිවරයා වැරැදි ප්‍රචාරවලට නොරැවටී රට ගොඩනැගීමට එක් වන්නයැයි සියලු දෙනාගෙන් ඉල්ලා සිටියේය.ජනාධිපතිවරයා මේ අදහස් පළ කළේ යාපනය චාවකච්චේරි, පුනරීන්, කිලිනොච්චි ප්‍රදේශවල ජනතාව අමතමිණි.තමුන්නාන්සේලාට ප්‍රජාතන්ත්‍රවාදීව තමන්ගේ ගමේ නියෝජිතයන් පත් කර ගන්න අද අවස්ථාව උදා වෙලා තියෙනවා. අවුරුදු 30 ක් මේ රටේ ජනතාව දුක් විඳපු බව මම අමුතුවෙන් කියන්න ඕන නෑ. ඒ අවුරුදු 30 අවසන් කරලා, මේ ප්‍රදේශයේ ජනතාව අවුරුදු 30ක් ආපස්සට ගිහිල්ලා දැන් ඒ ආපස්සට ගිය රට නැවත ඉදිරියට ගෙන යන්නට අපිට විශාල වගකීමක් තියෙනවාතමුන්නාන්සේලා දන්නවා පසුගිය ජනාධිපතිවරණයේ දීත් මා ජයග්‍රහණය කළා. පාර්ලිමේන්තු මැතිවරණයේ දීත් අපේ පක්ෂය, සන්ධානය ජයග්‍රහණය කළා. අපිට මන්ත්‍රීවරු 161 දෙනෙක් ඉන්නවා. මේ මන්ත්‍රීවරු අතර දෙමළ කථා කරන මන්ත්‍රීවරු වගේම නොයෙක් ආගම්වලට අයිති මන්ත්‍රීවරු අපි සමඟ සිටිනවා. බෞද්ධ, කතෝලික, හින්දු ඒ වගේම ඉස්ලාම් ආගමික උදවියත් අපි අතර ඉන්නවා.අපි සියලු දෙනාම බැඳීලා ඉන්නේ පොදුවේ මේ රට ගොඩනඟන්න. අපි මොන පළාතේ මන්ත්‍රීවරු, ඇමැතිවරු වුනත් අපිට වගකීමක් තිබෙනවා ඒ තමයි මුළු රටටම සේවය ලබා දෙන එක. ඩග්ලස් දේවානන්ද ඇමැතිතුමා මේ ප්‍රදේශය නියෝජනය කළත් එතුමාට භාර දීලා තියෙන්නෙ මුළු ලංකාවමයි. තමුන්නාන්සේලා මෙහෙ ඉපදුනා වගේ මම ඉපදුනේ දකුණේ ඈත ගිරුවායේ. එතුමා මෙහේ උතුරේ ඉපදිලා ඉන්නවා වගේ මම ඉපදුනේ දකුණේ එහා කොනේ. ඉතින් එතනත් ඇමැතිතුමා ඩග්ලස් දේවානන්ද. එතුමන්ලා අපි එක සහෝදරයො වගේ තමයි වැඩ කරන්නේ. ඒ නිසා අපේ වගකීමක් තමයි අවුරුදු 30 ක් ආපස්සට ගිය මේ රට නැවත ගොඩනගන එක.අපේ ප්‍රශ්න විසඳන්න යුරෝපයේ එහෙම නැත්නම් වෙනත් රටකින් හෝ එනවා කියලා බලාගෙන හිටියොත් අපේ ප්‍රශ්න කවදාවත් විසඳගන්න වෙන්නේ නෑ. අපි අපේ ප්‍රශ්න එකතු වෙලා, සුහදව විසඳගන්න ඕන.මට අද මේ වගේ තරුණ පිරිසක් ඉන්න ප්‍රදේශයට ඇවිල්ලා අමතන්න ලැබීම ගැන සතුටට පත් වෙනවා. මම දැක්කා මේ තරුණයෝ 2018 හම්බන්තොට පවත්වනු ලබන පොදු රාජ්‍ය මණ්ඩලයීය ක්‍රීඩා උළෙලේ ලාංඡනය සහිත ටී. ෂර්ට් ඇඳ ගෙන ඉන්නවා. මට විශ්වාසයක් තියෙනවා මේ තරුණ තරුණියන් දිහා බැලුවම අනිවාර්යයෙන් ම අපට රන් පදක්කම්, රිදී පදක්කම් ජයග්‍රහණය කරන එක එතරම් කාර්යයක් නොවන බව.මම ඔබ ඉදිරියේ දමිළ භාෂාවෙනුත් කථා කරන්න කැමතියි. අවුරුදු 30 ක කාලයක් තිස්සේ ඔබලා විඳපු දුක, අභියෝග හැම එකක් ම මම දන්නවා. දැන් ඔබ හැමෝම නැවත වරක් අලුත් ජීවිතයක් ආරම්භ කරපු ජනතාව හැටියටයි ඉන්නේ. අලුත් බලාපොරොත්තුවක්, අලුත් ජීවිතයක්, අලුත් අනාගතයක් ඒ ගැන ඔබටත් සතුටුයි.අපටත් සතුටුයි. අද සමහර අය තමන්ගේ වාසිය සඳහාත් දේශපාලන වාසි ලබා ගැනීම සඳහාත් උත්සාහ කරමින් සිටිනවා. ඔබලාව වැරැදි මාර්ගයේ ගෙන යන්නට ඒ අය සැලසුම් කරනවා. නමුත් අහිංසක ජනතාව හරි මාර්ගය තෝරා ගනීවි කියා මම විශ්වාස කරනවා.විදෙස් රටවල ජීවත් වන සමහර අය, අපේම සමහර ජනතාව, සුඛෝපභෝගී ජීවිත ගත කරනවා. ඔබලාව උසි ගන්වන්නට උත්සාහ කරනවා. කරුණු කාරණා දන්නේ නැතිව අපේ රට ගැන වැරදි විදියට කථා කරනවා. වැරදි ප්‍රචාර ගෙන යනවා. ඒ අයගෙන් සමහර අය මෙහෙ ඇවිල්ලත් නැහැ. මේ හැමෝම මේ රටට එන්න ඕනෑ. ඇවිත් බලන්න ඕනෑ. ඊට පස්සේ කථා කරන්න ඕනෑ.මේ රටේ සංවර්ධන කටයුතු සඳහා වැඩිම මුදලක් වියදම් කරන්නේ ඔබේ උතුරු පළාතට යි. උතුරේ වසන්තය තුළින් ඔබේ ප්‍රදේශය ඉතා වේගයෙන් දියුණු වෙමින් පවතිනවා. ඔබේ උතුරු පළාත අවුරුදු 30 ක් තිස්සේ පස්සට ගිය පළාතක්. අවුරුදු 02 ක කාලයක් තුළ හැම ක්ෂේත්‍රයකම අපි සංවර්ධන කටයුතු කර තිබෙනවා. මෙය කාටවත් නැහැ කියන්න බැහැ. පුනරුත්ථාපනය කළ තරුණ තරුණියන් කිහිප දෙනෙක් ම අලුත් ජීවිත ගත කරනවා. සමහර අයට රැකියා ලබා දී විදෙස් රටවලට අපි යවා තිබෙනවා. තවත් සමහර අය පුනරුත්ථාපනය වී ඉතා ඉක්මණින් ඒවි. සමහරුන්ට සානුකම්පිත යුක්තිය ලබා දෙන්න බලාපොරොත්තු වෙනවා.නැවත පදිංචි කිරීමේ කටයුතු සෑහෙන දුරට අපි කර තිබෙනවා. එසේ කරද්දී ඒ අයට මුදල්, භාණ්ඩ හා උපකරණ ලබා දී තිබෙනවා. දැනට ලක්ෂ 03ක් පමණ නැවත පදිංචි කර තිබෙනවා. අවුරුදු 2කදී අපි කළේ විශාල වැඩ කොටසක්.උතුරු පළාතේ රෝහල් කිහිපයකට ම නවීන පහසුකම් ලබා දී තිබෙනවා. සෞඛ්‍ය ඉතාමත් ම වැදගත් වෙනවා. නීරෝගී ජීවිතය තමයි ලොකුම සම්පත. උතුරු පළාතට එන හැම පාරක් ම දැන් විවෘත කර තිබෙනවා. ඉතිරිව ඇති ආරක්ෂක කලාපයන්ගෙන් සමහරක් කඩිනමින් ම විවෘත කරනවා. ප්‍රජාතාන්ත්‍රික ලෙස ජනතා පාලනය සිදු විය යුතුයි. ඒක ඉතාමත් ම වැදගත් වෙනවා.බුද්ධිමතුන් හැම දෙනාම මේ රටට එන්න ඕනෑ. තමන්ගේ ජනතාව වෙනුවෙන් මේ පොළොවේ සේවය කරන්න ඕනෑ. හැමදාම පැරණි සිද්ධීන් ගැන කථා කිරීමෙන් තේරුමක් නැහැ. එසේ කිරීමෙන් ක්‍රෝධය, තරහව, වෛරය නැවත නැවත ඇති වෙනවා.අපි හැමෝම එකම මවකගේ දරුවෝ. මේ රට අපි හැමෝට ම අයිති අපේම මව් රට. ඔබේ දරුවන්ට අයිති රට. මේ රටේ හැමෝම සම අයිතිවාසිකම් ඇතිව ජීවත් වෙන්නට ඕනෑ. ආත්ම ගරුත්වයෙන් ජීවත් වෙන්නට ඕනෑ.මම කියන දේ කරනවා. කරන දේ කියනවා. ඔබට මාව විශ්වාස කරන්න පුළුවන්. මම ඔබව විශ්වාස කරනවා.බුලත් කොළයේ ලකුණ අමතක කරන්න එපා. සංවර්ධන කටයුතු තව තවත් ඉක්මණින් කර ගනිමු. ඔබ හැමෝටම සුබ අනාගතයක් අනිවාර්යයෙන් ම උදා වෙනවා.බුලත් කොළයේ ජයග්‍රහණය ඔබේ ජයග්‍රහණය යි. ඔබේ දරුවන්ගේ ජයග්‍රහණය යි. ඔබේ ප්‍රදේශයේ ජයග්‍රහණය යි.උතුරු වසන්තයේ ඔබේ ප්‍රදේශයේ සංවර්ධන කටයුතු රාශියක් කර තිබෙනවා. තව තවත් කරනවා. අපි වැඩිම මුදලක් වියදම් කරන පළාත ඔබේ උතුරු පළාත යි.ඔබේ ප්‍රදේශයේ පීඩාවට පත් වූ වැන්දඹු කාන්තාවන් සම්බන්ධයෙන් සහය ලබා දීමට විශේෂ ව්‍යාපෘතියක් ක්‍රියාත්මක කරනවා. ඒ තුළින් ඒ අයට ගෞරවනීය ජීවිතයක් ගත කරන්න පුළුවන්.ඔබේ දරුවන්ගෙන් කිහිප දෙනෙක් තවම ඇතුලේ ඉන්නවා. රඳවා ගෙන සිටින කිහිප දෙනකුට ම අපි සානුකම්පිත යුක්තිය ලබා දෙනවා.පෙර පාසල් හා පාසල්වල කටයුතු ඔබේ ප්‍රදේශයේ දැන් හොඳීන් සිදු වෙමින් පවතිනවා. ගුරුවරුන් කිහිප දෙනෙකුගේ සේවය අපි දැන් ස්ථිර කර තිබෙනවා. උපාධිධාරී පත්වීම් තවත් ලබා දෙනවා. අහිංසක වයෝවෘද්ධ අය ගැන අනිවාර්යයෙන් ම අපි සළකා බලනවා. නවීන රෝහල් පහසුකම් තව තවත් ලබා දෙනවා.නැවත පදිංචි කිරීමේ කටයුතු සෑහෙන දුරට අපි කර තිබෙනවා. ඔබේ ප්‍රදේශය අවුරුදු 30ක් තිස්සේ පස්සට ගිය ප්‍රදේශයක්. අවුරුදු 02ක කාලයක් තුළ හැම අංශයක ම සංවර්ධන කටයුතු කර තිබෙනවා. මෙය කාටවත් නැහැ කියන්න බැහැ.ගිය මාසයේ කොකාවිල් කුලුන අපි විවෘත කළා. ඒ තුළින් ඔබ හැමෝටම පිටස්තර ලෝකයත් සමඟ සම්බන්ධ වෙන්න පුළුවනි. අවශ්‍ය තැන්වල කාර්මික, පරිගණක හා විද්‍යාගාර පහසුකම් ලබා දී තිබෙනවා. තව තවත් ලබා දෙනවා. ළඟදී කිලිනොච්චියේ ප්‍රාදේශීය සභා කොට්ඨාස 16 ක තිබෙන පාසල්වලට පරිගණක යන්ත්‍ර 1001 ක් ලබා දුන්නා. ඔබේ ප්‍රදේශය ක්‍රීඩා ක්ෂේත්‍රයෙන් වේගයෙන් දියුණු වෙන්න ඕන. අපේ ක්‍රිකට් කණ්ඩායමට මුත්තයියා මුරලිදරන් වගේ ඔබේ ප්‍රදේශයෙන් ධර්මලිංගම්ලා, රාජලිංගම්ලා, ඉදයරාජ්ලා, දේවරාජ්ලා වගේ දෙමළ තරුණයින් ක්‍රීඩා කරන්න ඕන.ඒ සිහිනය සැබෑ වෙන්න ඕන. නාගලිංගම් එදිර්වීරසිංහම් වැනි ක්‍රීඩකයින් නැවතත් ඔබේ ප්‍රදේශයෙන් බිහි වෙන්න ඕන. ඒකයි මගේ අපේක්ෂාව. ඔප්පු නැති ඉඩම් පිළිබඳ ප්‍රශ්නය මම දන්නවා. ඒ සම්බන්ධයෙන් ඉක්මණින් ම අනිවාර්යයෙන් ම හොඳ විසදුමක් ලබා දෙනවා. ඔබේ ප්‍රදේශයේ අධ්‍යාපන, කෘෂිකාර්මික, ධීවර, සෞඛ්‍ය, මහා මාර්ග, ස්වයං රැකියා, විදුලිය වැනි සෑම පහසුකමක් ම අපි ලබා දී තිබෙනවා. තවත් පහසුකම් ඉදිරියේදීත් ලබා දෙනවා.ඒ-9 වැනි ප්‍රධාන පාරවල් හරහා දැන් කාටත් යන්න එන්න පුළුවනි. මීට පස්සේ ඔබේ ප්‍රදේශය දුෂ්කර ප්‍රදේශයක් වෙන්න බෑ. ඔබේ ප්‍රදේශය අඩු පහසුකම් ඇති ප්‍රදේශයක් වෙන්නත් බෑ. ඒකයි අපේ අවශ්‍යතාවය. ඒකයි අපේ බලාපොරොත්තුව.මේ කාලය තමුන්නාන්සේලා සමඟ ගත කරන්න ලැබීමත් සතුටක්. මේ ප්‍රදේශයේ දෙමළ ජනතාව සමඟ අපගේ ආශ්‍රය අඩුයි. මේ වගේ සමීපව ආශ්‍රය කර අදහස් උදහස් හුවමාරු කර ගත්තොත් අපිට මීට වඩා හිතවත් වෙන්න පුළුවන්. මගේ ආසනයේ ජනතාවගෙන් සියයට 21ක් දෙමළ. සියයට 23ක් මුස්ලිම්. ඒත් ඔවුන් පරම්පරා හතරක් තිස්සේ මට ඡන්දය දෙනවා.අපගේ ආශ්‍රය අඩු වීම නිසා භාෂාව දැනීමේ මඳකම නිසා අප ඈත් වී සිටිනවා. එදා ඉතිහාසයේ සිංහල රජවරු යටතේ හින්දු යුද නායකයන් සිටියා. ඔවුන් බෞද්ධ සිද්ධස්ථාන දියුණු කළා. නොයෙක් පළාත්වල කෝවිල් පල්ලි හදන්න ඉඩම් ලබා දුන්නේ සිංහල රජවරු. ඒ වගේම ජනාධිපතිතුමා සියලු ආගම්වලට ජාතීන්ට සමානව සළකනවා. ශ්‍රී ලංකාවේ අනෙකුත් ප්‍රදේශවලට වඩා වැඩි මුදලක් උතුර සංවර්ධනයට යොදවනවා. මාර්ග, පාසල් ඉදි කරනවා. අපි බලය ගන්න කටයුතු කරන්නේ ජනාධිපතිතුමාට මේ සංවර්ධනය ඉදිරියට ගෙන යන්නයි.ජනාධිපතිතුමා මෙහි පැමිණියේ තුන්වන වරටයි. එසේ පැමිණීමේ අරමුණ මේ ජනතාවගේ අවශ්‍යතාවන් හඳුනා ගැනීමයි. අපේ ජනතාවට අවශ්‍ය දේශපාලන විසඳුම ලබා දීමටත් ජනාධිපතිතුමා කටයුතු කරමින් ඉන්නවා. දෙමළ ජනතාව ඇති කියනකම් අපි දෙනවා කියලා එතුමා කිව්වා. එය දේශපාලන වාසි බලාගෙන කරන එකක් නොවෙයි.ලැබෙන සෑම අවස්ථාවකින්ම ප්‍රයෝජන ගත යුතු බව මා මීට පෙරත් අපේ ජනතාවට කීවා. දැන් අපිට යළිත් අවස්ථාවක් උදා වී තිබෙනවා. මෙහිදී අප නිවැරැදි තීරණයක් ගත යුතු බව මා විශ්වාස කරනවා. අපගේ සියලු අවශ්‍යතා ඉටු කරලීමට කටයුතු කෙරෙමින් පවතිනවා. නැවත පදිංචි කරවීම් දැන් අවසන් අදියරට පැමිණ තිබෙනවා. දකුණ, උතුර භේදයක් නැතිව ජනාධිපතිතුමා අපිට සළකනවා. එය සියලු දෙනාටම ආදර්ශයක්.ඇමැති ෆීලික්ස් පෙරේරා, පාර්ලිමේන්තු මන්ත්‍රීවරුන් වන නාමල් රාජපක්ෂ, දිලුම් අමුණුගම මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n1107229</link>
    <topic>පෞද්ගලික බස්රථ සේවක අයිතීන් දිනවීමට වැඩ පිළිවෙළක් සැකසිය යුතුයි</topic>
    <author>අනුර ප්‍රේමලාල්</author>
    <content>පෞද්ගලික බස්රථවල සේවය කරන කොන්දොස්තරවරුන්ගේ හා රියදුරන්ගේ වෘත්තීය අයිතීන් දිනාදීමට හා ඔවුන්ගේ පවුල්වල සාමාජිකයන්ගේ රැකවරණයට විශේෂ වැඩපිළිවෙළක් සකස් කර ගත යුතු බව ස්වයංරැකියා නියුක්තිකයන්ගේ සම්ම්ලනයේ සභාපති මහින්ද කහඳගම මහතා අවධාරණය කරයි.ඒ මහතා මේ බව සඳහන් කළේ ඉකුත්දා (19) පිටකොටුව බැස්ටියන් මාවතේ දුම්රිය ජාතික සේවක සංගම් ශාලාවේ පැවැති පෞද්ගලික බස්රථවල සේවය කරන කොන්දොස්තරවරුන් හා රියදුරන් පිරිසක් අමතමින්ය.මේ අවස්ථාවට ලංකා පෞද්ගලික බස් සේවක සංගමයේ විධායක නිලධාරීන් හා සාමාජිකයෝ රැසක්ද එක්ව සිටියහ.වැඩිදුරටත් අදහස් දැක් වූ මහින්ද කහඳගම මහතා මෙසේ ද පැවසීය.මේ රටේ මගී ප්‍රවාහන සේවයෙන් 80% ක් පමණ ආවරණය කරන පෞද්ගලික බස්රථවල සේවය කරන කොන්දොස්තර රියදුරු මහත්වරුන්ට තමන් කවුද කරන කාර්ය කුමක්ද පැවරී තිබෙන රාජකාරිය කවරේද ? තමන්ට තිබෙන රැකවරණය කුමක්ද යන්න ස්වයංව අධ්‍යනය කිරීමට දැන් කාලය එළඹි තිබෙනවා.රටක ආර්ථික සංවර්ධනයෙහිලා වැදගත් වන වරාය, ජලය, විදුලිය, ගුවන්සේවා වගේම මගී ප්‍රවාහන සේවයද ඉතා වැදගත් වන අතර රටක් ඉදිරියට ගමන් කරන යාන්ත්‍රණය සම්පූර්ණයෙන් නැවැත්වීමට ඔබලාගේ මගී ප්‍රවාහන සේවයට හැකියි.තී‍්‍රරෝද රථ රියදුරන්ගේ බඩේ පහර ගහන්න කැබ්රථ සේවයක් ආරම්භ කිරීමට විවිධ බලසම්පන්න පුද්ගලයන් ක්‍රියා කළා. ඔවුන්ගේ වරදාන ලැබූ කුඩා ත්‍රීරෝද රථ සංගම් කියාගත් පිරිස් ද ඒ පසුපස ගමන් කෙරුවා. විවිධ කුමන්ත්‍රණ කළා නමුත් ස්වයංරැකියා නියුක්තිකයන්ගේ සම්මේලනය සැබෑ ලෙසම ත්‍රීරෝද රථ රියදුරන් වෙනුවෙන් පෙනී සිටිමින් පාරට බැහැලා උද්ඝෝෂණ අරගල පටන් ගත්තා.මේ වසර තිහට ඔබලා දිනාගෙන තිබෙන්නේ බලෙන් අන්දවපු නිල ඇඳුම විතරයි. ඒකත් සෝදගන්න වේලාවක් නැහැ. ඔබලාගේ මේ දුක් අඳෙීනාවලට ඇහුම් කන් දෙන සංවේදී නායකයෙක් අපට ඉන්නවා. ඒ ජනාධිපති මහින්ද රාජපක්ෂ මැතිතුමා. ඒ මහතා බලයට එන්නේ ධනපති පන්තිය තුළින් නොවේ. සැතපුම් ගණන් පෙළපාළි ගිහිල්ලා පාද යාත්‍රා රෝද යාත්‍රා ගිහිල්ලා මාර්ගවලට බැහලා උදඝෝෂණය කරලා ඔබ අප වැනි අහිංසක දුප්පත් ජනතාවගේ කර මතින්.එතුමා අපගේ ගැටලුවලට ඇහුම්කන් දෙනවා.එබැවින් ඔබ සියලුදෙනා වහාම ක්‍රියත්මක වී පළාත්, දිස්ත්‍රික්ක හා ප්‍රාදේශීය මට්ටමින් ඔබලාගේ සාමාජිකයින් දැනුම්වත් කොට ළඟදීම දැවැන්ත සමුළුවක් කැඳවමු. ඊට අවශ්‍ය අවංක හා ශක්තිමත් නායකත්වය දීමට සූදානම්.පාවා දෙන්නන්ට හා ප්‍රෝඩාකාරී දේශපාලනඥයින්ට හා ඔවුන්ගේ ව්‍යාපාරවලට අසුවෙන්න එපා.පිළිගැනීමේ කතාව ලංකා පුද්ගලික බස් සේවක සංගමයේ ලේකම් සුමින්ද්‍ර කුමාරදාස සිදුකළ අතර මේ අවස්ථාවට ඒ සංගමයේ සභාපති බී. එන්. පෙරේරා මහතා ඇතුළු විධායක සභිකයෝ එක්ව සිටියහ.ස්වයං රැකියා නියුක්තිකයන්ගේ සම්මේලනයට අනුබද්ධිතව ලංකා පෞද්ගලික බස් සේවක සංගමය මින් ඉදිරියට ක්‍රියා කිරීමට මෙහිදී තීරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n11072210</link>
    <topic>මහනුවර මහ රෝහලේ වාට්ටු කිහිපයක් ප්‍රතිසංස්කරණයට පළාත් සභාවෙන් ලක්‍ෂ 43ක්</topic>
    <author/>
    <content>මහනුවර මහ රෝහලේ වාට්ටු කිහිපයක් ප්‍රතිසංස්කරණය කිරීම සඳහා ප්‍රධාන අමාත්‍ය අරමුදලින් රුපියල් ලක්ෂ 43ක් ලබා දීමට මධ්‍යම පළාත් ප්‍රධාන ඇමැති සරත් ඒකනායක මහතා පියවර ගෙන ඇත.මීට අදාළ චෙක්පත ප්‍රධාන ඇමැතිවරයා මහනුවර මහ රෝහලේ අධ්‍යක්ෂ වෛද්‍ය ඩී. ඒ. ආර්. දිසානායක මහතා වෙත ප්‍රදානය කළේය. මහ ලේකම් කාර්යාල පරිශ්‍රයේ පසුගියදා පැවැති උත්සවයකදී මෙය සිදු කැරිණි.මධ්‍යම පළාත් ප්‍රධාන ඇමැති සරත් ඒකනායක මහතා එහිදී මෙසේ පැවැසීය.මහනුවර රෝහල රජයට අයත් වුවත් එයින් ප්‍රතිකාර ලබා ගැනීමට පැමිණෙන්නේ අපේම ජනතාවයි. ඒ නිසා බේදයක් තබාගෙන වැඩ කරන්න අපේ හෘදය සාක්ෂිය ඉඩ දෙන්නේ නෑ. ප්‍රධාන ඇමැති අරමුදල කියන්නේ පළාත් සභාවේ මුදල් නොවෙයි. රාජ්‍ය සේවකයන්, ව්‍යාපාරික මහත්වරුන් හා පරිත්‍යාගශීලීන් ලබා දෙන මුදල්වලින් මේ අරමුදල සමන්විත වෙනවා.මාසයකට වරක් අප හෘද සැත්කම් සඳහා දසදෙනකුට මුදල් පරිත්‍යාග කරනවා. ඒ අතරතුර ස්වයං රැකියා සඳහාත් මුදල් පරිත්‍යාග කරනවා. දිළිඳු පවුල් සඳහා නිවාස ඉදි කැර දීම ද සිදු කරනවා. ශිෂ්‍යයන්ට මුදල් පරිත්‍යාග කිරීම සතුටට කරුණක්. ක්‍රීඩා කුසලතා දැක්වූ දරුවකුට අප ශිෂ්‍යත්ව ලබා දී තිබෙනවා. ඔහු දැනට කොළඹ ආනන්ද විදුහලේ ඉගෙනුම ලබනවා. ප්‍රධාන ඇමැතිවරයා තනතුරෙන් ඉවත්ව ගියත් ප්‍රධාන ඇමැති අරමුදල නිසි පරිදි ක්‍රියාත්මක වෙනවා.ප්‍රධාන ලේකම් පී.ජී. අමරකෝන්, අරමුදලේ නියෝජ්‍ය ප්‍රධාන ලේකම් ගාමිණී රාජරත්න මහත්වරු ඇතුළු පිරිසක්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n11072211</link>
    <topic>යාබද නිවාස අපිරිසුදු නිසා වැලිකඩ බන්ධනාගාරයට ඩෙංගු බෝවනවා</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාර ඇතුළත පරිසරය කෙතරම් පිරිසිදුව තබාගත්තද බන්ධනාගාර තාප්පයෙන් පිටත නිවාස හා ඒ ආශ්‍රිත පරිසරවල අපිරිසිදු තත්ත්වයන් නිසා ඩෙංගු පැතිරයාමේ අවදානමක් වැලිකඩ බන්ධනාගාරය තුළ පැන නැගී ඇතැයි බන්ධනාගාර කොමසාරිස් ජනරාල්, මේජර් ජනරාල් වී. ආර්. සිල්වා මහතා කියයි.මෙම බන්ධනාගාරය සහ ඇතුළත භූමිය නිතිපතා රැඳවියන් පිරිසිදුව තබාගැනීම සිදුකරන බවත් මේ වන විට ඩෙංගු මදුරුවන් මර්දනයට දුම්ගැසීම සිදුකර ඇති බවත් ඒ පිළිබඳව තමන් අධීක්ෂණය කරන බවත් පවසන කොමසාරිස් ජනරාල්වරයා, ඩෙංගු මර්දන වැඩපිළිවෙළ ක්‍රියාත්මක කරන අනෙකුත් රජයේ ආයතන, සිවිල් ජනතාව වෙසෙන අවට පරිසරය පිරිසිදු කිරීම පිළිබඳව විධිමත් ක්‍රියාමාර්ගයක් ගත යුතු බවත් පෙන්වා දෙයි. වැලිකඩ බන්ධනාගාරයේ මීඋණ වැළඳුණු රැඳවියකු සිටි බවට පළවන තොරතුරු අසත්‍ය බවත් ඩෙංගු රෝගය වැළඳුණු රැඳවියන් කිහිප දෙනකුම බන්ධනාගාර රෝහලේ ප්‍රතිකාර ලබන බවත් කොමසාරිස් ජනරාල්වරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=n11072212</link>
    <topic>ලේක්හවුස් සභාපති බන්දුල පද්මකුමාර මහතාගේ පෞද්ගලික පොත් රාශියක් ලේක්හවුස් පුස්තකාලයට</topic>
    <author>ඡායාරූපය - සමන් මෙන්ඩිස්</author>
    <content>ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ පෞද්ගලික පොත් රාශියක් ලේක්හවුස් පුස්තකාලය වෙත ඊයේ (21) පිරිනමන ලදී. මෙහිදී ලේක්හවුස් පුස්තකාලයාධිපති කේ. පී. ජී. කුමාරසිරි මහතාට සභාපතිතුමා පොත් ප්‍රදානය කළ අවස්ථාවයි මේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=r1107221</link>
    <topic>යොවුන් හුවමාරු කඳවුර මදුරාවල ඉළිඹ ගම්මානයේ දී</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>ශ්‍රී ලංකා ජාතික තරුණසේවා සභාවේ ජාතික සමඟිය සඳහා වන තරුණ හුවමාරු වැඩසටහන යටතේ කොළඹ කළුතර සහ ගම්පහ දිස්ත්‍රික්කවල හා මුලතිව් දිස්ත්‍රික්කයේ යෞවන සමාජයන්හි යොවුන් හුවමාරු කදවුරක් පසුගියදා අඟුරුවාතොට , මදුරාවල ප්‍රාදේශීය ලේකම් කොට්ඨාසයේ ඉළිඹ ගම්මානයේ දී පැවැත්වේ.මෙය කළුතර දිස්ත්‍රික් තරුණ සේවා සභා කාර්යාලයේ උපදෙස් පරිදි මදුරාවල ප්‍රාදේශීය ලේකම් මේනකා අබේරත්න මහත්මිය හා තරුණ සේවා නිලධාරි එල්. ජී. ඩබ්ලිව්. ගාමිණී මහතා විසින් සංවිධානය කරනු ලැබිණි.තරුණ හුවමාරු වැඩසටහන සඳහා බස්නාහිර පළාතේ යෞවන සමාජ සාමාජික සාමාජිකාවෝ 100 ක්ද මුලතිව් දිස්ත්‍රික්කයේ දමිළ හා මුස්ලිම් යෞවන සමාජවල සාමාජික සාමාජිකාවෝ 100ක් ද එක්ව සිටියහ.මුලතිව් දිස්ත්‍රික්කයෙන් පැමිණි සියලුම දෙමළ හා මුස්ලිම් තරුණ තරුණියන් සාදරයෙන් පිළිගෙන ඔවුන්ට නවාතැන් පහසුකම් සලසා දීමට ඉළිඹ යොවුන් සමාජය ප්‍රදේශවාසීන් සමඟ උනන්දුවී කටයුත කළහ. තිස් අවුරුදු යුද්ධයෙන් අඩකටත් වඩා කාලයක් ජීවිතයත් මරණයත් අතර යුද බියෙන් ජීවත්ව මුලතිව් තරුණ තරුණියන්ට මේ වැඩසටහන නැවුම් අත්දැකීමක් විය. මීට සහභාගී වූ සියලුම දෙනා ඉළිඹ පාසලේ හා ගම් ප්‍රදේශයේ ශ්‍රමදාන හා සංවර්ධන කටයුතු, ගවේෂණ චාරිකා, විනෝද ක්‍රීඩා හා ගිනිමැල සංදර්ශන සංගීත වැඩසටහන් වලට සහභාගි වූහ. ගවේෂණ චාරිකාව සඳහා ඔවුහු බුලත්සිංහල පාහියන්ගල විහාර භූමිය තෝරාගෙන තිබුණි. කොළඹ නගරයේ සංචාරයකටද ඔවුහු එක්වූහ.මේ වැඩසටහනට මහාමාර්ග නියෝජ්‍ය ඇමැති නිර්මල කොතලාවල, බස්නාහිර පළාත් සභා මන්ත්‍රී ලලිත් වර්ණසූරිය මදුරාවල ප්‍රාදේශීය සභාවේ මන්ත්‍රීවරු, ශ්‍රී ලංකා ජාතික තරුණ සේවා සභා අධ්‍යක්‍ෂ අජිත් නාරගල, මුලතිව් දිස්ත්‍රික් තරුණ සේවා නිලධාරී සිසිර සේනාරත්න, කළුතර දිස්ත්‍රික් තරුණ සේවා නිලධාරී මහේෂ් චÁද්‍රසේකර, තරුණ සේවා සභාවේ අධ්‍යක්‍ෂ සුනිල් කරුණාරත්න මහත්වරුද ඉළිඹ සත්සර යොවුන් සමාජයේ සාමාජික සාමාජිකාවෝ ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=r1107222</link>
    <topic>දුරු රටක දුක් විඳිමින් සැමියා ඉපයූ මුදලින් බිරිය සවාරි ගිහින්</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>සෝමදාස සහ නන්දාවතී විවාහ වූයේ ප්‍රේම සම්බන්ධතාවකිනි. කලක් ගත වන විට මේ දෙදෙනා දරු දෙදෙනකුගේ මවුපියෝ වූහ. හතර දෙනෙකුට ජීවත් වෙන්න තරම් තමා කරන සුළු රැකියාවෙන් අමාරු නිසා සෝමදාස යහළුවකුගේ මාර්ගයෙන් විදේශ ගත විය. වසර 4 ක් පමණ සෝමදාස විදේශ ගතව සිටියේ ය. නොකා නොබී වගේ සෝමදාස හරි හම්බ කළ රුපියල් ලක්‍ෂ 50ක විශාල මුදලක් නන්දාවතීට එව්වේ දරු දෙදෙනා සමඟ සැප සම්පන්න ජීවිතයක් ගත කිරීමේ පරම අභිලාසයෙනි.මේ අතර සෝමදාසගේ යහළුවෙක් හිතවත් කමට වගේ නන්දාවතී ගේ ගෙදරට නිතර, නිතර, යාම් ඊම් කිරීම නිසා දෙදෙනා අතර කිට්ටු සම්බන්ධයක් ඇතිවුණි. මෙය ප්‍රේම සම්බන්ධයක් බවට පෙරළුණි. සෝමදාස දහ දුක් විඳ එවන මුදල් සෝමදාසගේ යහළුවා වන පියදාස සමග විනෝද සවාරි යන්න නන්දාවතී වියදම් කළේ කිසිම ලෝබකමක් නැතිව ය.දිනක් හදිසියේම සෝමදාස ලංකාවට පැමිණියේ ය.මෙච්චර කාලයක් තමා දුක් විඳ හම්බ කළ මුදල් පමණක් නොව බිරිය සතුව තිබූ කන කර රත්තරං අබරණ පවා සිය බිරිය අනියම් සැමියා සමග නොහොබිනා ගමන් බිමන් යාමට නැති නාස්ති කර ඇති බැව් සෝමදාස තේරුම් ගැනීමෙන් අනතුරුව දෙදෙනා ගේ ආරවුල බේරා ගැනීමට ඔවුනට පොලීසි යාමට සිදු විය.දෙදෙනාම ජා-ඇළ පොලීසියේ සුළු පැමිණිලි අංශයේ ස්ථානාධිපති උප පොලිස් පරීක්ෂක ඒ. එම්. එස්. අධිකාරි මහතා වෙත සෝමදාස කරුණු කාරනා කියා සිටියහ.නන්දාවතී ඇඬූ කඳුලින් තමා ලොකු වරදක් කර ඇති බව පිළිගත්තාය. තමන්ට මවුපිය උරුමයෙන් ලැබුණු ඉඩමක් විකුණා සෝමදාසට තමන් අනියම් සැමියා සමඟ නැති නාස්ති කළ සියලුම මුදල් දීමට පොරොන්දු වූවා ය.පොලිස් ස්ථානාධිපතිගේ අවවාද කෙරෙහි පැහැදුණු නන්දාවතීගේ නීත්‍යානුකූල සැමියා වන සෝමදාස ඇය වරද පිළිගත් නිසා සියල්ලම අමතක කර අලුත් ජීවිතයක් ගත කිරීමට කැමැති විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=r1107223</link>
    <topic>ආයුර්වේද වෛද්‍ය ක්‍රමයෙන් දියවැඩියාවට සාර්ථක ප්‍රතිකාර</topic>
    <author>මහරගම විශේෂ වේහැල්ලේ පියතිලක</author>
    <content>රෝගියාට අවශ්‍ය වන්නේ කුමන වෛද්‍ය ක්‍රමයකින් හෝ සුවය ලබා ගැනීම මිස තමන්ට සුවවූයේ කුමන වෛද්‍ය ක්‍රමයෙන් දැයි දැනගැනීම නොවේ. වෛද්‍යවරයාගේ වගකීම කුමන වෛද්‍ය ක්‍රමයෙන් - හෝ රෝගියා සුවපත් කිරීමය. එම නිසා තමන්ගේ වෛද්‍ය ක්‍රම ගැන තර්ක නොකර සියලුම වෛද්‍ය ක්‍රම එකතුකර හෝ රෝගින් සුව කිරීම සියලුම වෛද්‍යවරුන්ගේ වගකීමය යැයි දේශීය වෛද්‍ය ඇමැති සාලින්ද දිසානායක මහතා කීවේය.ඉකුත්දා රාජගිරිය ආයුර්වේද රෝහලේ පැවැති ආයුර්වේද යුනානි සිද්ධ සහ දේශීය වෛද්‍යවරුන්ගේ සාකච්ඡාවකට සහභාගි වෙමින් ඇමැතිවරයා මේ බව කීය.දියවැඩියා විශේෂඥ ආයුර්වේද හා දේශීය වෛද්‍ය බී.ඒ. රත්නපාල මහතා ඒ පිළිබඳව කරනලද පර්යේෂණවල තොරතුරු දේශිය වෛද්‍යවරුන්ට හා ඇමැතිවරයා දැනුවත් කිරීමේ අරමුණ ඇතිව මේ සම්මන්ත්‍රණය පැවැත්විණි.මුළු ජීවිතය ඉන්සියුලින්වලට කැපකර සිටි රෝගීන් ආයුර්වේද වෛද්‍ය ක්‍රමය යටතේ පවා සුවපත්කළ ආකාරය ගැන මෙහිදී වෛද්‍ය රත්නපාල මහතා විස්තර කළේය. පෙරදිග ආයුර්වේද, සිද්ධ, යුනානි, හෝමියෝපති, චීන ආදී වෛද්‍ය ක්‍රම සහ බටහිර වෛද්‍ය ක්‍රමය ආදී සියලුම වෛද්‍ය ක්‍රම ඝනයෝජනය වන පරිදි සමායෝජිත වෛද්‍ය ක්‍රමය ගැනධ්දබඥපඨපචබඥඤ ථඥඤඪජඪදඥ 1978 දී ජිනීවාහිදී පැවැති ලෝක සෞඛ්‍ය සම්මේළනයේදී පිළිගෙන ඇති බව වෛද්‍ය රත්නපාල මහතා ඇමැතිවරයාට පෙන්නා දුන්නේය.දිවයිනේ සෑම ආයුර්වේද රෝහලකට සමායෝජිත වෛද්‍ය ක්‍රමය ක්‍රියාත්මක කිරීම සඳහා වාට්ටුවක් බැගින් වෙන් කිරීම යෝග්‍ය බව මේ වෛද්‍ය සම්මේලනයේදී එකඟ වුණි.නුදුරේදී එම පහසුකම රාජගිරිය ආයුර්වේද රෝහලින් ලබාදීමට ඇමැතිවරයා මෙහිදී එකඟ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=r1107224</link>
    <topic>බණ්ඩාරගම, මහබෙල්ලන තොටුපළට කුණු කාණු හරවලා</topic>
    <author>හල්තොට සමූහ – විනීතා මානෙල් ගමගේ</author>
    <content>දිනකට විශාල පිරිසක් විනෝද වීමට පැමිණෙන බණ්ඩාරගම මහබෙල්ලන තොටුපළේ ජලය අද නෑමට පවා නුසුදුසු තත්ත්වයට දූෂණය වී ඇතැයි මහබෙල්ලන වැසියෝ පවසති.පිටත ප්‍රදේශවලින් වැලනොකැඩී පැමිණෙන කණ්ඩායම් මේ තොටුපළේ දිය නාමින් විනෝද වුවත් තොටුපළ අවට කිසිවකුත් මෙහි නෑමෙන් වැලකී සිටින්නේ තොටුපළට පිවිසුම් මාර්ගයේ බෝක්කුව දෙපස කාණු දෙක තොටුපළට හරවා ඇති බැවිනි.වැසි දිනවලට සෝදා එන අපද්‍රව්‍ය සහිත ජල කඳ මේ කාණු මගින් තොටුපලට එකතුවීමෙන් එහි ජලය අපිරිසුදු වී තිබෙන බව ඔවුහු පවසති. මීට අමතරව පිටතින් පැමිණෙන පිරිස් ගෙනෙන ලද කෑම දවටන, බෝතල්, තැඹිලි කෝම්බ, යෝගට් කෝප්ප, මත්පැන් බෝතල ආදිය ඒ අවට සෑම තැනම බැහැර කරන අතර අවට පරිසරයද අපිරිසුදු තත්ත්වයට පත්ව ඇත.මැසි මදුරුවන් බෝවන ස්ථානයක් බවටද මේ ස්ථානය පත්ව ඇත.පී. ඩී. උපාලි ගුණතිලක මහතා - බොල්ගොඩ ඇළ මාර්ගයේ මහබෙල්ලන තොටුපළ ඉතාම සුන්දර පරිසරයක් නිර්මාණය කර දෙන තැනක්. බණ්ඩාරගම ප්‍රදේශයටම මේ තොටුපළ සම්පතක්. ඒත්... අද මේ ගමේ කවුරුවත් මේ තොටුපලෙන් නාන්න තියා රෙදි සෝදන එකත් නතර කරලා තියෙන්නේ. වතුර නිතරම මඩ පාටයි. පාර දෙපැත්තේ කාණුවලට ගෙවල්වල අපද්‍රව්‍ය ගලාඑනවා. ඒ කාණු වැහි දවස්වලට උතුරල පිටාර ගලල බෝක්කු දෙකක් දමා තොටුපළට හරවල තියෙනවා. වැහි දවස්වලට වතුර ඉතාම අපිරිසුදුයි. කාණුවෙ වතුර ගලන්න තිබූ ඇළ මාර්ගය අද වහල දැම්මා. ඒ වගේම පිටතින් එන පිරිස් පරිසරය විනාශ කරනවා. මේ තොටුපළ ආරක්‍ෂා කර ගැනීම කාගේත් යුතුකමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=r1107225</link>
    <topic>බිම්මල් වගාවෙන් දිවි ජයගත් දිරිය කත ආදර්ශයක්</topic>
    <author>ඉංගිරිය සමූහ කුමාරි ගමගේ</author>
    <content>හොරණ කනන්විල දිස්ත්‍රික් කෘෂිකර්ම පුහුණු මධ්‍යස්ථානයෙන් මූලික පුහුණුව ලබා බිම්මල් වගාව හා ඒ ආශ්‍රිත නිෂ්පාදන සාර්ථකව කරමින් ජීවිතය ජය ගත් දිරිය කතක් හොරණ කනන්විල දිස්ත්‍රික් කෘෂිකර්ම පුහුණු මධ්‍යස්ථානයේ පැවති කෘෂි ව්‍යවසායක නිෂ්පාදන අලෙවිය හා ප්‍රදර්ශනයේදී හමු විය.ඇය පාණදුර මොරවින්න පදිංචි මේධා නිරෝධනී පීරිස් මහත්මියයි.නාරාහේන්පිට විශේෂිත ආර්ථික මධ්‍යස්ථානයේ අමිල නිෂ්පාදන නමින් අලෙවි සලක් පවත්වාගෙන යන ඇය තම ස්වාමිපුරුෂයා වන ටී. සී. එස්. පෙරේරා සහ පවුලේ ඥාාතීන්ගේ සහයෝගයෙන් ජීවිතය සාර්ථකත්වය කරා ගමන් කරමින් සිටී.මේධා නිරෝධනී මහත්මියමම නිවසේ ආරම්භ කළ බිම්මල් වගාව ටික ටික සාර්ථක වුණා. නිවස ආසන්නයේ කඩවලට දැම්මා. පත්තරේ තිබුණු දැන්වීමක් දැකලා නාරාහේන්පිට විශේෂිත ආර්ථික මධ්‍යස්ථානයේ වෙළෙඳ කුටියක් ඉල්ලුම් කළා. එය ලබා ගැනීමට හැකි වුණා. දැන් අලෙවිය සඳහා අමෙරිකන් ටයිස්ටර් ඇබලෝන් බොත්තම් බිම්මල් වියලි බිම්මල් ආදිය පමණක් නොවෙයි හතු යොදා සකස් කර ගත් කෑම වර්ග තියෙනවා.අච්චාරු හතු සීනි සම්බල් කට්ලට් රෝල්ස් වර්ග අලෙවිය සඳහා තබා තිබෙනවා. ඒ අතරම තව කෑම වර්ග අත්හදා බලනවා. අලෙවිය හොඳයි. මා ළඟ තුන් දෙනෙක් සේවය කරනවා.මේ ව්‍යාපාරය කරගෙන යන්න රජයෙන් කිසිම සහයෝගයක් ලැබෙන්නේ නැහැ. අඩු තරමින් බැරල් දැල් ටිකක් ලබා දෙනවා නම් තව 20 – 25 කට වගේ රැකියා අවස්ථා ලබා දෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=s1107221</link>
    <topic>ශ්‍රී ලංකා ක්‍රිකට් සංචිතය නම් කරයි</topic>
    <author>පි‍්‍රන්ස් ගුණසේකර</author>
    <content>ඔස්ට්‍රේලියාව සමග පැවැත්වෙන එක්දින හා විස්සයි20 ක්‍රිකට් තරගාවලියට ශ්‍රී ලංකා සංචිතය නම් කරයි.විසිදෙනෙකුගෙන් සමන්විත මේ සංචිතයේ නායකත්වය ටී. එම්. ඩිල්ෂාන්ට පවරා ඇති අතර කලකට පසුව මාලිංග බණ්ඩාර කැඳවා තිබේ.නිමාවූ එංගලන්ත සංචාරයේදි විස්සයි 20 ශ්‍රී ලංකා නායකයා ලෙස හා එක්දින ක්‍රිකට් පිලේ උපනායකයා ලෙස ක්‍රීඩා කළ තිළිණ කණ්ඩම්බි ඔස්ට්‍රේලියාවට එරෙහි තරගාවලියට නම් කර නැත.එමෙන්ම ලෝක කුසලාන තරගාවලියට එක්වූ තිලාන් සමරවීර හා දිල්හාර ප්‍රනාන්දු ඉවත් කොට තිබේ.මේ දිනවල එංගලන්තයේ සංචාරය කරන ශ්‍රී ලංකා ‘ඒ’ පිලේ සචිත්‍ර සේනානායක පළමුවරට ජාතික ක්‍රිකට් සංචිතයට කැඳවීම විශේෂත්වයකි. තුන් ඉරියව් දක්ෂතා ඇති ඔහු පසුගිය වසරේ අන්තර් පළාත් විස්සයි20 ක්‍රිකට් තරගාවලියේ හොඳම පන්දු යවන්නාට හිමි සම්මානය දිනා ගත්තේය.සචිත්‍ර සේනානායක කොළඹ ආනන්ද විදුහලේ ආදි ශිෂ්‍යයකු වන අතර එස්. එස්. සී පිලට ක්‍රීඩා කරයි. ඔහු පළමු පෙළ තරගවලදී ලකුණු 915 ක් ලබා ගත් අතර කඩුලු 282 ක් බිඳ හෙලා ගත්තේය.ශ්‍රී ලංකා සංචිතයට කැඳවූ මාලිංග බණ්ඩාර පසුගිය වසරේ ජනවාරියේ පැවැති බංග්ලාදේශය සමග තරගාවලියට අවසන්වරට ක්‍රීඩා කළේය. ඔහු ශ්‍රී ලංකාව වෙනුවෙන් ටෙස්ට් තරග 8ක් එක්දින තරග 31ක් හා විස්සයි 20 තරග 4ක් ක්‍රීඩා කර ඇත.එංගලන්තය සමග පැවැති එක්දින තරගාවලියට ක්‍රීඩා කළ දිනේෂ් චන්දිමාල්, දිමුත් කරුණාරත්න, ධම්මික ප්‍රසාද්, සුරංග ලක්මාල් මෙවරද කැඳවා තිබේ.වසර 2009දී පැවැති ලෝක කුසලාන විස්සයි20 ක්‍රිකට් තරගාවලියේදී ශ්‍රී ලංකාව නියෝජනය කළ ඉසුරු උදාන මේ සංචිතයේ වේගපන්දු යවන්නකු ලෙස ක්‍රීඩා කරනු ඇත.ඔස්ට්‍රේලියාවට එරෙහි ශ්‍රී ලංකා එක්දින හා විස්සයි 20 අවසන් කණ්ඩායම් දෙක මේ මස අවසානයේදී ප්‍රකාශ කරන බව ශ්‍රී ලංකා ක්‍රිකට් තේරීම් කමිටු සභාපති දුලිප් මෙන්ඩිස් මහතා ‘දිනමිණ’ට පැවැසීය.අගෝස්තු මස 6 වැනිදා ශ්‍රී ලංකා - ඔස්ට්‍රේලියා පළමු විස්සයි20 තරගය පල්ලේකැලේ ක්‍රීඩාංගණයේදී පැවැත්වේ.ශ්‍රී ලංකා එක්දින හා විස්සයි20 ක්‍රිකට් සංචිතය මෙසේය.ටී. එම්. ඩිල්ෂාන් (නායක), මහේල ජයවර්ධන, කුමාර් සංගක්කාර, ඇන්ජලෝ මැතිව්ස්, චාමර කපුගෙදර, ජීවන් මෙන්ඩිස්, චාමර සිල්වා, දිනේෂ් චන්දිමාල්, දිමුත් කරුණාරත්න, තිසර පෙරේරා, ලසිත් මාලිංග, සුරංග ලක්මාල්, ධම්මික ප්‍රසාද්, නුවන් කුලසේකර, ඉසුරු උදාන, සුරාජ් රන්දීව්, අජන්ත මෙන්ඩිස්, රංගන හේරත්, මාලිංග බණ්ඩාර, සචිත්‍ර සේනානායක.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=s1107222</link>
    <topic>රුහුණු පිල කඳුරට පරදවයි</topic>
    <author>ප්‍රින්ස් ගුණසේකර</author>
    <content>අන්තර් පළාත් විස්සයි 20 ක්‍රිකට් තරගාවලියේ රුහුණු හා කඳුරට පළාත් කණ්ඩායම් අතර ඊයේ කොළඹ ආර්. පේ‍්‍රමදාස ක්‍රීඩාංගණයේ පැවැති තරගයෙන් රුහුණු පළාත් පිලට ලකුණු 40 ක ජයක් අත්විය.පළමුව පන්දුවට පහරදුන් රුහුණු පිල කඩුලු 7 කට ලකුණු 154 ක් ලබාගත් අතර කඳුරට පිල ඕවර් 20 කදී කඩුලු 7 කට ලකුණු 114 ක් ලබා ගත්තේය.පිළිතුරු ඉනිම හඹාගිය කඳුරට පිලේ කඩුලු 6 ක් ලකුණු 30 කට දැවී අසීරුතාවට ලක්ව සිිටියදී හසන්ත ප්‍රනාන්දු හා ෆර්විස් මහරූෆ් එක්ව ලකුණු 50 ක සම්බන්ධතාවක් ගොඩනගා දරුණු පරාජයෙන් තම පිල ගලවා ගත්හ. රුහුණු පිල වෙනුවෙන් සනත් ජයසූරිය පන්දු 12 කදී හතරේ පහර 2 ක් හා හයේ පහරක් සමඟ ලකුණු 20 ක් ලබාගත් අතර දිනේෂ් චන්දිමාල් හතරේ පහර 6 ක් හා හයේ පහරක් සමඟ ලකුණු 63 ක් ලබා ගත්තේය.මේ තරගයේදී කඳුරට පිල නියෝජනය කළ ශ්‍රී ලංකා හිටපු ක්‍රිකට් නායක කුමාර් සංගක්කාර ආරම්භක පිතිකරු තරංග පරණවිතාන හා චාමර කපුගෙදර ලකුණු නොලබාම දැවී ගියහ.කඳුරට පිලට ප්‍රබල තර්ජනයක් ගෙනදෙමින් රුහුණු පිලේ ආරම්භක පන්දු යවන්නා වූ ජනක ගුණරත්න කඩුලු 2 ක් බිඳ හෙලීය.රුහුණු පිල කඩුලු 7 කට ලකුණු 154 (20) සනත් ජයසූරිය 20, දිනේෂ් චන්දිමාල් 63, ටී. එන්. සම්පත් 20 (මුරලිදරන් 30/2, මහරූෆ් 34/2)කඳුරට පිල කඩුලු 7 කට ලකුණු 114 (20) මුබාරක් 17, හසන්ත ප්‍රනාන්දු 27, මහරූෆ් නොදැවී 55 (ජනක ගුණරත්න 1/2, ජයසූරිය 24/1, රන්දිව් 14/2)වයඹට ජයඊයේ පෙරවරුවේ පැවැති බස්නාහිර හා වයඹ අතර තරගයෙන් බස්නාහිර පිලට ජය අත්විය. නියමිත කාලයේ දී ක්‍රීඩාංගණයේ තෙත බරිත තත්ත්වය හේතුවෙන් ජයග්‍රහණය පිණිස කඩුල්ලට පන්දු යවා 4 – 1 ක් ලෙස වයඹ පිල ජය වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=s1107223</link>
    <topic>‘මොන්ටි’ මෝඩයා</topic>
    <author/>
    <content>ග්‍රෑම් ස්වෝන් ට පසුව එංගලන්ත අංක 2 දඟ පන්දු යවන්නා වන මොන්ටි පනීසාර් 2,000 වැනි ඓතිහාසික ටෙස්ට් තරගයට සූදානම් වීම සඳහා ඉන්දියාවේ සචින් ටෙන්ඩුල්කාර් ට උපකාර කොට ඇති බව දැනගැනීමෙන් එංගලන්ත නායක ඇන්ඩෲ ස්ට්‍රාවුස් අන්දමන්ද වී සිටී.දෙරට අතර 100 වැනි ටෙස්ට් තරගයද වන, ඉන්දියා කණ්ඩායමේ 2011 එංගලන්ත සංචාරයේ පළමු ටෙස්ට් තරගය ලෝඩ්ස් හි දී ඊයේ ආරම්භ වූ අතර පනීසාර්ගේ මේ ක්‍රියාව ස්ට්‍රාවුස් දැනගෙන ඇත්තේ පෙරේදා රාත්‍රියේදීය.සිය ජාත්‍යන්තර 100 වැනි ශතකය වාර්තා කිරීමට සැරසෙමින් සිටින ටෙන්ඩුල්කාර් ට පනීසාර් පසුගිය සතියේ ලෝඩ්ස් ක්‍රීඩාංගණයේදී දිගු වේලාවක් පන්දු යවා තිබේ. මේ පෙෘද්ගලික පුහුණු සැසිය එංගලන්තය හෝ පනීසාර් නියෝජනය කරන සසෙක්ස් ප්‍රාන්තය විසින් හෝ පිළියෙළ නොකළ එකකි.මේ පිළිබඳව තමා කිසිවක් නොදන්නා බව ස්ට්‍රාවුස් පිළිගෙන ඇති අතර එංගලන්ත ක්‍රිකට් පාලක මණ්ඩලයේ ප්‍රකාශකයෙක් මෙසේ පවසයි. “සචින් ටෙන්ඩුල්කාර් එක්ක මොන්ටි නෙට් පුහුණුවක් පැවැත්වූවා නම් එය අප විසින් පිළියෙල කළ එකක් නෙවෙයි. ඒ වගක් අප දැන සිටියේත් නැහැ. එය, මොන්ටි ඔහුගේ පෞද්ගලික සම්බන්ධකම් උඩ පිළියෙල කළ දෙයක් වෙන්න පුළුවනි.”2006 වසරේ නාග්පූර් හි දී පනීසාර්ගේ මංගල ටෙස්ට් තරගයේ ඔහුගේ පළමු ටෙස්ට් කඩුල්ල වූයේ ටෙන්ඩුල්කාර් ය. එදා පටන් මේ දෙදෙන ‘ගජ මිතුරෝ’ බවට පත්ව සිටිති.ගෘහස්ථ ‘නෙට්’ ක්‍රීඩාගාරයේදී ටෙන්ඩුල්කාර් වෙත පන්දු යැවීම පිණිස පසුගිය ජූලි 10 වැනි ඉරිදා පනීසාර් ඔහුගේ බ්‍රයිට්න් හි පිහිටි නිවසේ සිට ලෝඩ්ස් ක්‍රීඩාංගණයට ඔහුගේ මෝටර් රථයෙන් ගොස් තිබේ. ලෝඩ්ස් ක්‍රීඩාංගණය අසල නිවසක හිමිකාරයකු වන ටෙන්ඩුල්කාර් ඉන්දියා කණ්ඩායමේ සෙසු ක්‍රීඩකයන් පැමිණීමට දින දෙකකට පෙර එංගලන්තයට පැමිණ තිබේ.“එය ඔවුනොවුන් අතර පිළියෙල කරගත් දෙයක්. මොන්ටි ඒ ගැන පසු දිනයේදී මට කීවා” යැයි සසෙක්ස් ක්‍රිකට් අධ්‍යක්ෂ මාක් රොබින්සන් පවසයි. “එය මොන්ටිගේ ක්‍රීඩා දිවියට ඉතා හොඳයි. ටෙන්ඩුල්කාර් වැන්නෙකුට පන්දු යැවීමෙන් කෙනෙකුට ගොඩක් දේවල් ඉගෙන ගත හැකියි.”“එංගලන්තයට මෙය ප්‍රශ්නයක් වේවි කියා මා හිතන්නේ නැහැ – මොකද, මේ තරගමාලාවේදී ඔවුන් වමතින් දඟ පන්දු යවන්නකු යොදවා ගන්න එකක් නැහැ” රොබින්සන් වැඩි දුරටත් කියයි.- වර්නන් ගුණසේකර.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=s1107224</link>
    <topic>ශ්‍රී ලංකා සංචාරයට එංගලන්ත ක්‍රිකට් ලෝලීන් දැන් සිටම සූදානම්</topic>
    <author>වර්නන් ගුණසේකර</author>
    <content>එංගලන්ත ක්‍රිකට් කණ්ඩායමේ මීළඟ ශ්‍රී ලංකා සංචාරයේ දින වකවානු දැන් ප්‍රකාශයට පත්කර ඇති බැවින් එංගලන්තයේ සංචාරක ආයතන එරට ක්‍රිකට් ක්‍රීඩා ලෝලීන් වෙනුවෙන් ශ්‍රී ලංකා නිවාඩු සංචාරක ‘පැකේජ’ අලෙවි කිරීම දැනටමත් ආරම්භ කර තිබේ.ශ්‍රී ලංකාවේ සුන්දරත්වය වර්ණනා කරමින් මේ සංචාරක ආයතන තරග නැරඹීමත් රටේ රමණීය ස්ථාන නැරඹීමත් එක් කෙරෙන සිත් ඇදගන්නා සුළු ‘පැකේජ’ සඳහා පුද්ගලයන් ලියාපදිංචි කිරීම මේ දිනවල සිදුකර ගෙන යයි.මේ, එංගලන්ත පිලේ ශ්‍රී ලංකා සංචාරයට තවත් මාස අටක කාලයක් ඉතිරිව තිබියදී ය. ටෙස්ට් තරග දෙකක් සඳහා එංගලන්ත කණ්ඩායම මෙරටට පැමිණීමට නියමිතව තිබෙන්නේ ලබන වසරේ මාර්තු මස අග භාගයේදීය. පළමු තරගය 2012 මාර්තු 26 සිට 30 දක්වා ගාල්ලේදීත්, දෙවැනි තරගය අප්‍රේල් 3 සිට 7 දක්වා කොළඹදීත් පැවැත්වීමට නියමිතය. එංගලන්ත ක්‍රිකට් කණ්ඩායම තරග සඳහා සංචාරය කරන ලොව සෑම රටකටම ඔවුන් දිරි ගැන්වීම පිණිස යන එංගලන්ත ක්‍රිකට් ලෝලීන්ගෙන් සමන්විත ‘බාමි ආමි’ කණ්ඩායමද ශ්‍රී ලංකා සංචාරයට එක් වීමට කැමැති ඔවුන්ගේ සාමාජිකයන් ලියාපදිංචි කිරීම දැනටමත් ආරම්භ කොට තිබේ.ඒ සඳහා වන අයැදුම් පත් ඔවුන්ගේ වෙබ් අඩවියේ පළකර ඇති ‘බාමි ආමි’, සිය සාමාජිකයන් සංචාරය කිරීමට ලොව වඩාත්ම කැමැති හා ජනපි‍්‍රය ම රට ශ්‍රී ලංකාව ලෙසින් හඳුන්වා දී තිබේ. එංගලන්තයේ එක් ප්‍රධාන සංචාරක ආයතනයක් වන ‘ඉන්ස්පයර් ට්‍රැවල්ස්’ මේ දිනවල ඊ-මේල් පණිවුඩ යවමින් ඔවුන්ගේ ශ්‍රී ලංකා සංචාරයට එක්වන ලෙසට ක්‍රිකට් ලෝලීන්ට ආරාධනය කරමින් සිටිති.ගාල්ල ජාත්‍යන්තර ක්‍රිකට් ක්‍රීඩාංගණයේත් දිවයිනේ සුන්දර වෙරළ තීරයේත් අලංකාර ඡායාරූප එම ආයතනය විසින් දැන් ප්‍රදර්ශනය කරමින් සිටී.එංගලන්ත ක්‍රිකට් කණ්ඩායමක් අවසන් වතාවට මෙරටට පැමිණියේ සිවිල් යුද්ධය පැවැති 2007–08 වකවානුවේදී ය.එවැනි වාතාවරණයක් යටතේ පවා එදා අති විශාල එංගලන්ත ක්‍රීඩා ලෝලීන් පිරිසක් ශ්‍රී ලංකාවට පැමිණියහ.ඒ කුරිරු යුද්ධය දැන් නිමාවී තිබේ. එබැවින්, පෙර වතාවට වඩා වැඩි එංගලන්ත සංචාරකයන් පිරිසක් ලබන මාර්තුවේදී මෙහි පැමිණෙනු නොඅනුමානය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=s1107225</link>
    <topic>මධ්‍යම පළාතේ මාර්ග ධාවන තරගය අද</topic>
    <author>අසෝක හිඳගොඩ මාතලේ දිසා විශේෂ</author>
    <content>යූ.ජී. මුතුබණ්ඩා අභියෝගතා කුසලානය සඳහා මුල් වරට පැවැත්වෙන මධ්‍යම පළාත් පාසල් මාර්ග ධාවන තරගය අද (22) පෙරවරුවේ මහනුවරදී ආරම්භ වේ. පාසල් කණ්ඩායම් තරගයක් ලෙස පැවැත්වෙන මේ තරගය මහනුවරින් ආරම්භවී රජවැල්ල, උයන්වත්ත, පොල්ගොල්ල හා කටුගස්තොට දක්වා පැවැත්වීමට නියමිතය.බාලක තරගයේ දුර කිලෝ මීටර් 16කි. බාලිකා තරග කිලෝ මීටර් 10ක් පැවැත්වේ. තරගයේ ප්‍රථම, දෙවන හා තෙවන ස්ථාන දිනා ගන්නා ක්‍රීඩක ක්‍රීඩිකාවන්ට සහ කණ්ඩායම් සූරතා හා අනු සූරතා හිමිකරගන්නා පාසල් සඳහා වටිනා ත්‍යාග හා ජය සංකේත පිරිනැමීමට පියවර ගෙන ඇතැයි තරග සංවිධායක ප්‍රවීණ මැරතන් සූර ක්‍රීඩා උපදේශක බන්දුල සමරසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=s1107226</link>
    <topic>අනුරාධපුර ශක්ති කාන්තා ක්‍රිකට් පිලට ජය</topic>
    <author>හබරණ සමූහ</author>
    <content>ශ්‍රී ලංකා ක්‍රිකට් ආයතනයේ සංවිධායකත්වයෙන් පැවැති කාන්තා ක්‍රිකට් තරඟාවලියේ බී කාණ්ඩයේ තරඟයෙන් අනුරාධපුර ශක්ති ක්‍රීඩා සමාජ කණ්ඩායම විශිෂ්ට ජයක් ප්‍රථමවරට ලබා ඇත. රත්නපුර ලියෝපීල්ඩ් ක්‍රීඩා සමාජය සමග එප්පාවල ?ශ්‍රී සිද්ධාර්ථ ක්‍රීඩා පිටියේ දී පසුගියදා මේ තරඟය පැවැත්විණි. මෙහිදී පළමුව පන්දුවට පහර දුන් ශක්ති කණ්ඩායම ඕවර් තිහකදී විකට් නවයකට ලකුණු 325 ක් ලබාගත් අතර ඊට පිළිතුරු වශයෙන් ලියෝපීල්ඩ් කණ්ඩායමට සියලු දෙනාම දැවී ඕවර් 12කට ලබාගතහැකි වූයේ ලකුණු 36කි.ශක්ති කණ්ඩායමේ අචිනි සචින්තා ලකුණු 60ක් ද ගයානි වික්‍රමසිංහ ලකුණු 56 ක් හා ලකුණු 13කට විකට් 4ක් ද රෂ්මිකා චමෝදනී ලකුණු 53ක් ද ශෂිකා එරන්දි ලකුණු 13කට විකට් 3ක් ද චතුරිකා ලක්ෂානි ලකුණු 6කට විකට් 2ක් ද ලබාගත්හ. ලියෝපීල්ඩ් කණ්ඩායමේ එම්. බානු ලකුණු 5කට විකට් දෙකක් ලබාගත් අතර ඉසංකා ලකුණු 8ක් ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=f1107221</link>
    <topic>තල් අරඹට රන් එළියක් !</topic>
    <author/>
    <content>තල් අරඹ සිසාරා නැඟුණු වෙඩි හඬ දැන් නැත. තැන තැන කලබල කළ කොටි රැළ නැත. වෙඩි හඬ වෙනුවට නල්ලූර් කෝවිලේ මේලම් හඬත් නාගදීප විහාරයේ ඝණ්ඨා නාදයත් ශාන්ත මරියා පල්ලියේ සීනු හඬත් යාපනය සිසාරා නැෙඟයි. ත්‍රස්තවාදීන්ට බියෙන් අවි අතට ගත් දරුවෝ දැන් පාසල් යති. නිදහස රජයන තල් අරඹ දැන් සැරසෙන්නේ ප්‍රජාතන්ත්‍රවාදයේ කිරුළු පළඳින්නටය.දශක තුනක් තිස්සේ පැවැති අඳුර මකාලූ තල් අරඹ මේ සතියේ ආලෝකමත් වුණේ රාජ්‍ය නායකයාගේ සම්ප්‍රාප්තියත් සමඟය. උතුර දැන් කොතරම් නිදහස් දැයි ලොවට හඬ ගා කියන්නට සමත් වූ මේ සුවිශේෂ සංචාරය දෙමළ ජනතාවත් රාජ්‍ය නායකයාත් අතර බැඳීම විදහා දැක්වීය.කිසිදු රාජ්‍ය නායකයකු මෙතෙක් කාලයකට රැයක් ගත කරන්නට තබා පයක් තබන්නට බිය වූ කිලිනොච්චිය, පුනරීන්, කයිට්ස් වැනි ප්‍රදේශවල නිදහසේ ඇවිද ගිය ජනාධිපතිතුමාගේ හඬ උතුරේ ජනතාවගේ දෙසවන් පුරා දෝංකාර දෙනු නිසැකය.මේ දින කිහිපයේදී යාපනය සහ කිලිනොච්චි දිස්ත්‍රික්කවල ජනාධිපතිතුමාගේ අතින් ඇරැඹණු සංවර්ධන ව්‍යාපෘතිවල වටිනාකම රුපියල් මිලියන දහසකට අධිකය. සිංහල දෙමළ සහෝදරත්වය ගොඩනැගුණේ මිල කළ නොහැකි අන්දමිනි.වසර තිහක් තිස්සේම රාජ්‍ය නායකයකුගේ සුහදත්වය නොවිඳි ජනතාව ජනාධිපතිතුමා වටා එක් රොක් වුණේ පියකු වටා රොක්වන දරුවන් පිරිසක් මෙනි.තමන් මුලදී ජනාධිපතිවරයා කෙරෙහි සැක පළ කළත් දැන් ඔහු ගැන පැහැදී සිටින බව යාපනයේ ජනතාව පවසති. මෙතෙක් ඔහුගෙන් යහපත් සේවයක් ඉටු වී ඇති බව පවසන ඔවුහු ඉදිරි කාලයේ දී වෙනස්වීම් සහිතව ප්‍රගතිය කරා යන ගමනක් බලාපොරොත්තු වෙති.යාපනය විශ්වවිද්‍යාලයේ ඉංජිනේරු අධ්‍යයන කේන්ද්‍රයක් පිහිටුවීමේ රජයේ සැලසුම් යාපනයේ තරුණ තරුණියන්ගේ ප්‍රසාදයට ලක් වී තිබේ. රු. 3,60,00,000ක වියදමින් කිලිනොච්චියේ ජාත්‍යන්තර ක්‍රීඩා සංකීර්ණයක් ඉදිකිරීම සම්බන්ධයෙන් ද ඔවූහු ඉමහත් සතුටට පත්ව සිටිති. ‘ජනාධිපතිතුමා කටයුතු කරන්නේ අපක්ෂපාතීව ය, අපට අවශ්‍ය වන්නේ එයයි” ඔවුහු කියති.යාපනයේ ප්‍රධාන වෙළෙඳපොළේ ව්‍යාපාරිකයෙකු වන 29 වියැති රූබන් පැවසුවේ යාපනයේ නිෂ්පාදන ද්‍රව්‍ය විශාල ප්‍රමාණයක් ප්‍රදේශයේ ගැනුම්කරුවන්ට මෙන්ම, දකුණෙන් පැමිණෙන ජනතාවට අලෙවි කෙරෙන අතර, තම ව්‍යාපාරික කටයුතු සාර්ථක වී ඇති බවය.‘මට හොඳ කාලයක් ලැබිලා තියෙනවා. යුද්ධය නැවතුණාට පස්සේ ව්‍යාපාර කටයුතු සාර්ථක වී තිබෙනවා. දැන් අපට සාහසිකයින්ගෙන් තර්ජන එල්ල වෙන්නේ නෑ,” ඔහු කීය.කෙසේ නමුත්, කයිට්ස් දූපතට ආසන්නව ඇති දිවයිනේ ගම්මාන හතෙන් එකක් වන වේරානි ගමේ තරුණයෙක් නම් සතුටක් පළ කළේ නැත.” අපට සාමය පමණක්ම සෑහෙන්නේ නෑ. ජනාධිපතිතුමාගේ වැඩසටහන් ඉතාමත් හොඳයි. අපි ජනාධිපතිතුමන්ගෙන් ඉල්ලා සිටින්නේ මේ වැඩ සටහන්වලින් ලැබෙන වාසිඅප වාගේ බිම් මට්ටමේ සිටින ගැමියන්ට ද ලැබෙන්නට සලස්වන ලෙසයි. අපේ පාර සාදා දෙන්ට ඕනෑ. විදුලිය නිතරම ලැබෙන්නේ නෑ. අපට බොන වතුර ඕනෑ. මේ පළාත සංවර්ධනය කරන්නට විශාල සැලසුම් රජය විසින් සකස් කොට ඇති බව අපි දන්නවා. ජනාධිපතිතුමා හොඳ කෙනෙක්. එතුමා අප ළඟගටම එනවා. එතුමාගේ උත්සාහයන් ඵලදායක වේ යැයි අපි බලාපොරොත්තු වෙනවා.”ධීවර කර්මාන්තය යාපනයේ ආර්ථිකයේ හා ජනතාවගේ ජීවිකාවේ වැදගත් අංශයකි. පෝර්ක් සමුද්‍රසන්ධිය විවෘත කොට වෙරළබඬ මූහුදු තීරයේ ධීවර සම්පත් ලබා ගැනීමට උතුරේ ධීවරයින්ට අවස්ථාව සලසාදීමෙන් පසුව ඔවුන්ට ලැබෙන වාසි වැඩි වී ඇති නිසා අර්ධද්වීපයේ ධීවර කටයුතු දියුණු වී තිබේ. තමන් ‘මාළු මුදලාලි කෙනෙක් බව කියා සිටි ආර්. අර්ලපුනොබන් මහතා පැවසුවේ සැමදාම මාළු විශාල ප්‍රමාණයක් ගොඩබාන බව ය.” මම හැමදාම මාළු ගොඩක් විකුණනවා. මා වගේ මාළු මුදලාලිලා හැමදාම මාළු ලොරි පහක් හයක් හතක් කොළඹට පටවනවා. අපට තොග මාළු වෙළෙඳපොළවල් දෙකක් තියෙනවා. එකක් සින්නකඩ්ඩෙයිවල, අනික ප්‍රධාන බස් නැවතුම්පොළ ළඟයි. මගේ වයස තාමත් අවුරුදු 30යි. මේක මගේ පවුලේ ව්‍යාපාරය. දෙමළ ධීවරයින් ද දියුණු වෙනවා දකින්නට ජනාධිපතිතුමා බලාපොරොත්තුවෙන් සිටින එක ගැන මම සතුටු වෙනවා. අපට උදව් කරන්ට එතුමා දරන උත්සාහය සම්බන්ධයෙන් අප ඔහුට ණය ගැතියි. ඔහු එසේ පැවසුවේ ස්තුති පූර්වකව ය.‘ධීවර කටයුතු සඳහා මුහුදු යාමට අවස්ථාව සලසාදීම පමණක් ප්‍රමාණවත් වන්නේ නෑ. තරුණ ධීවරයින්ට ධීවර කටයුතු සාර්ථකව කරන්නට බෝට්ටු, මාදැල්, අයිස්, ලුණු ආදී දේවල් අවශ්‍යයි. දියුණු වෙන්ට අපට අවශ්‍ය වන්නේ රජයේ සහායයි. සාමයෙන් අප බලාපොරොත්තු වෙන්නේ මෙයයි”. ඒ ධීවර ප්‍රජාවගේ සාමාජිකයෙකු වූ තරුණ ව්‍යවසායකයෙක් දැක් වූ අදහසයි. රජය ඔවුන් කෙරෙහි ධනාත්මක ආකල්පයක් දරනු ඇතැයි ඔහු බලාපොරොත්තු වෙයි.‘අයිස් පෙට්ටිවල දමලා මාළු කොළඹට යවනවා. අර්ධද්වීපයේ ප්‍රචණ්ඩ ක්‍රියා නැවැතුණාට පස්සේ යාපනේ - කොළඹ පාරේ මුහමලෙයිවල වාහන තදබදය බොහොම වැඩියි. ප්‍රවාහන පහසුකම් දියුණු කර දුන්නොත් තවත් වැඩියෙන් මාළු දකුණට යවන්ට අපට හැකිවෙයි”. මෙසේ පැවසුවේ පළාතේ මාළු වෙළෙන්දෙකි.කොළඹ, කුරුණෑගල, ත්‍රිකුණාමලය හා මඩකළපුව බලා යන යාපනේ සාමාන්‍ය වැසියන්ට, ව්‍යාපාරික කටයුතු සඳහා ගමන්වල යෙදෙන්නට මෙන්ම, නෑදෑයන් හමුවීම සඳහා යන අයට හා තම උපන් ගම් බලා පැමිණෙන පවුලේ සාමාජිකයන් ගුවන් තොටුපළේ දී හමුවීමට යන අයට සහාය ලබාදීමට ජනාධිපතිතුමාට කළ හැක්කේ කුමක්දැයි අදහස් පළ කිරීමට යාපනේ ප්‍රධාන බස් නැවැතුම්පොළේ වේලාසටහන්කරු ?ශ්‍රීවර්ධන් මහතා ද ඉදිරිපත් විය.රාත්‍රියේ දී ලංගම බස් හතරක් ද උදේ එක් බස් රථයක් ද කොළඹ බලා පිටත් වන්නේ යැයි ?ශ්‍රීවර්ධන් මහතා පැවසී ය.‘එක බස් රථයක 40 දෙනෙක් ගෙනියනවා. නමුත් කොළඹ යාම සඳහා තවත් බොහෝ පිරිසක් පෝලින්වල ඉන්නවා. යාපනේ සාමාන්‍ය මිනිසාට, පෞද්ගලික බස්වල පහසුකම් ලැබෙන්නේ නෑ. ගාස්තු ඉතාමත්ම අධිකයි. ඒ අයට එය දැරීමට නොහැකියි. මේ බව ලංගමයට වටහා දිය යුතුයි” ඔහු පැවසී ය.මාර්ග සංවර්ධනය, මහා මාර්ග ඉදිකිරීම සහ ගුවන් තොටුපොළවල් තැනීම ආදී වශයෙන් සෑම තැනම සිදු කෙරෙන සංවර්ධන කටයුතු පිළිබඳ දැනුම්වත්ව සිටින යාපනේ මිනිසුන් විශාල සංඛ්‍යාවක් අපට හමු වූහ. ‘යාපනයේ් මිනිසුන්ට හොඳ බස් සේවයක් ලබාදීමත්, සංවර්ධනයේ කොටසක්. යාපනයේ මිනිසුන්ට අවශ්‍ය වන්නේ සංවර්ධනයයි. අපි සංවර්ධනයට සහයෝගය ලබා දෙනවා. ජනාධිපතිතුමා අපට වැඩියෙන් බස් ලබා දිය යුතුයි” ඔවූහු පැවසූහ.යාපනයේ පළාත් පාලන ආයතනවල මැතිවරණවලට අමතරව, කලක් ත්‍රස්තවාදීන්ගේ බලකොටුවක්ව පැවතුනත් දැන් ප්‍රබෝධමත් ජනතාවගේ වාස භූමිය බවට පත් වී තිබෙන කිලිනොච්චියේ ප්‍රාදේශීය සභා තුනක ද මැතිවරණ පැවැත් වේ.‘කඩ සාප්පුවල හොඳ වෙළෙඳාමක් කෙරෙනවා. සංවර්ධන වැඩසටහන්වල ප්‍රතිඵල ලැබෙන්නේ ටිකින් ටික. නමුත් ස්ථාවර ප්‍රතිඵල ලැබෙනවා. ‘මෙලෙස අදහස් දැක් වූයේ නැෙඟනහිර විවිධ සේවා සමූපකාර සංගමය මගින් කිලිනොච්චිය කච්චේරියේ පවත්වනු ලබන ආපන ශාලාවේ කළමනාකරු එස්. සෙල්වම් මහතායි. උතුරේ සමූපකාර කටයුතු දියුණු කිරීම සඳහා රජය මගින් දියත් කරනු ලැබ ඇති වැඩසටහන ඔහුගේ ප්‍රශංසාවට ලක්විය. සමූපකාරය තරුණයන්ට රැකියා අවස්ථා සලසාදීමේ මාර්ගයක් වෙයි. මහින්ද රාජපක්ෂ ජනාධිපතිතුමාගේ මෙම ප්‍රවේශය උතුරේ ජනතාවගේ ප්‍රසාදයට ලක්වනු ඇතැයි ඔහු විශ්වාසය පළ කරයි.විදේශවල සිට පැමිණි උතුරු ප්‍රදේශයේ උද්යෝගී දමිළ තරුණ පිරිසක් දකුණේ සිට පැමිණි පිරිසක් සමඟ මිත්‍ර වී වෙළෙඳ කටයුතු කරන බව ඔහු පෙන්වා දුන්නේ ය. තමා ජර්මනියේ පදිංචිව සිටි ?ශ්‍රී ලාංකිකයෙක් යැයි සබින්ස් ජෙයසේකර මහතා පැවසී ය.ජර්මනියේ ගුවන් තොටුපළේ දී ස්වේච්ඡාවෙන් දමිළ සරණාගතයින්ට උදව් කළ, පරිගණක ඉංජිනේරුවරයෙකු හා විශේෂඥ තොරතුරු තාක්ෂණිකයෙකු වන ඔහු පැවසුවේ උතුරු ප්‍රදේශය විශේෂයෙන්ම යාපනයේ සංවර්ධනය කිරීමෙහිලා විදේශ රටවල වාසය කරන දෙමළ ?ශ්‍රී ලාංකිකයින්ට බොහෝ දේ කළ හැකි බව ය.‘?ශ්‍රී ලංකාව මගේ රටයි. මා ඉපදී හැදී වැඩුණේ යාපනයේ. එහි මට නෑදෑයින් විශාල පිරිසක් ඉන්නවා. ඒ වගේම රැකියා විරහිත තරුණයන් විශාල පිරිසක් එහෙ ඉන්නවා. මා මගෙන්ම අහන ප්‍රශ්නය වන්නේ ඔවුන්ට සහාය වීම සඳහා මට කළ හැක්කේ කුමක් ද යන්නයි. උතුර ඇතුළුව මුළු රටම සංවර්ධනය කිරීමට මහින්ද රාජපක්ෂ ජනාධිපතිතුමා උත්සාහ දරන බව දැනගත්තාට පසුව මා තීරණය කළා ඔහුට සහාය සලසා දෙන්න.”‘කාමර 150 ක අලුත් තරුපහේ හෝටලයක් යාපනේට ලැබෙනවා. එහි ඉදිකිරීම් කටයුතු දැන් ඉදිවෙමින් පවතිනවා. මෙම ව්‍යාපෘතියට මා ඇමරිකන් ඩොලර් මිලියන පහක් ආයෝජනය කර තිබෙනවා. යාපනේ වෙසෙන ?ශ්‍රී ලාංකික තරුණ පිරිස අතර මගේ මිත්‍රයන් විශාල ප්‍රමාණයක් ඉන්නවා. ඒ අය වෘත්තීය හා ශාස්ත්‍රීය ප්‍රජාවට අයත් පිරිස්. ඒ අය මෙම ව්‍යාපෘතියේ කොටස් කරුවෝ. මෙය ආයෝජන මණ්ඩලයෙන් අනුමත වී ඇති ව්‍යාපෘතියක්. මෙයින් මා උපන් නගරයට නවීන පන්නයේ සුවිසල් හෝටලයක් ලැබෙනවා. මෙයට අමතර අප විසින් දැනටමත් කුකුළු ගොවිපළ දෙකක් ආරම්භ කර තියෙනවා. ඒවායේ කුකුළන් 5,000ක් සඳහා ඉඩකඩ පහසුකම් තියෙනවා.”අපේම ජනතාව දියුණු කිරීම සඳහා සහාය වන්නට යුරෝපයේ සහ උතුරු ඇමෙරිකාවේ පදිංචිව සිටින ?ශ්‍රී ලාංකිකයින්ට පුළුවන්. ජනාධිපතිවරයාට උදව් උපකාර කරන්නට අපට පුළුවන් නම් එතුමාගේ උදව් උපකාර අපට ද ලැබෙන බව මට විශ්වාසයි.” ඔහු මෙසේ පැවසුවේ විශ්වාසයෙන් යුතුව ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=f1107222</link>
    <topic/>
    <author/>
    <content>නීතිය පසිඳලීමට තිබෙන උත්තරීතර ආයතනය ලෙස අප අධිකරණය හඳුන්වා දෙනවා. නීතීඥ මහත්වරු නීතියේ අත්පොතේ පරතෙරටම ගොස් එය ජනතා හිතසුව පිණිස යොදා ගනිමින් වාග් හරඹ, ලිඛිත හරඹ පානවා. මේ සදහා සොච්චම් මුදලක් ඒ මහතුන් අය කර ගන්නේ ජනතාවට තිබෙන ළබැඳි සෙනෙහස නිසාමයි. විනිසුරුවරු සාක්කි විමසා බලා රටේ නීතිය ක්‍රියාවට නංවනවා. පුංචි දරුවකුට හෝඩිපොත කියවනවා සේ මේවා ඇන ඇන කිවයුතු දේවල් නෙවෙයි. මේ සියල්ල එකට බැඳුණු එකම දම්වැලක්. මේ සියලු පුද්ගලයන් ඒ දම්වැලේ පුරුක් ලෙස අපට හඳුන්වන්න පුළුවන්. ඉතින් මෙන්න මේ සිදුවීම සිහි බුද්ධියෙන් කියවා ඔබත් අලුතින් හිතන පුද්ගලයකු වුවහොත් ඇත්තෙන්ම ෂෙල්ටන් මහතාගේ ඒ අරමුණ සැබවින්ම ඉටුවූවායැයි අපටද සතුටු විය හැකියි.ෂෙල්ටන් මහතා සිය අත්දැකීම අප හමුවේ දිග හැරියේ මේ අයුරින්.මහත්තයෝ මගේ නෝනට හා එයාලගේ පවුලේ අයට තිබුණු ඉඩමක ප්‍රශ්නයක් මේක. නෝනගේ පවුලේ අයට ඉඩම බෙදීමේදී ප්‍රශ්නයක් වෙලා 1989 වසරේදී බූදල් නඩුවක් දාන්න තීරණය කළා. ඒ අනුව හොරණ දිසා අධිකරණයේ 3794 නඩු අංකය යටතේ බූදල් නඩුවක් පැවරුවා. නෝනගේ මල්ලි තමයි මේ නඩුවේ විත්තිකරු වුණේ. එයා බැඳලා නෑ. නඩුව යන අතර වාරයේදී මල්ලි නැතිවුණා.ඊට පස්සේ නඩුව ගෙනියන්න අද්මිනිස්ත්‍රාසි බලය පැවරුවේ නෝනගේ අයියා කෙනකුටයි. ටික දවසක් යනකොට එයත් මියගියා.ඊටපස්සෙ තමයි නඩුව ඉදිරියට ගෙන යාමට නෝනගේ නංගි වන තිලකා චිත්‍රාංගනී පෙරේරාට අද්මිනිස්ත්‍රාසි බලය උසාවියෙන් පැවරුවේ. නඩුව යන අතරතුරේ තිලකා පෙරේරා දේපළවලට හානි පැනවූ නිසා උසාවිය අද්මිනිස්ත්‍රාසි බලයෙන් අයින් කිරිමට පියවර ගත්තා.ඒ වෙනුවට මගේ නෝනා අද්මිනිස්ත්‍රාසි බලයට පත් කිරිමට උසාවිය තීන්දු කළා. ඒ අනුව නඩුව දිගටම කරගෙන ආවා. 2001 වසරේදී හොරණ දිසා අධිකරණය විසින් නියෝගයක් ලබා දුන්නා පවුලේ සියලුදෙනාටම සම සමසේ සියලු දේපළ බෙදෙන ලෙසට. උසාවි තීන්දුව අනුව අපට කුඹුක කැකුණගහ කනත්ත 1950 දරන පිඹුරේ අංක 04 දරන ඉඩම් කොටසයි රේරුකානේ පිහිටි 2021 පිඹුරේ අංක 01 දරන හාලියාකැලේයි අපට ලැබුණා. ඒ තීන්දුවට අනුව අපි ඉඩම බෙදා ඔප්පු සකස් කිරීමට පියවර ගත්තා. ඔප්පු සකස් කිරීමට යාමේ දී අප දැන ගත්තා අපට මේ උසාවි නියෝගයෙන් ලැබුණු ඉඩම 1997 වසරේදී ඒ කියන්නේ නඩුව යන අතරවාරයේදීම පිට කෙනකුට විකුණා ඇති බව. මහත්තයෝ මේ ඉඩමට ඔප්පු සකස් කරලා තිබුණේ විත්තිය වෙනුවෙන් පෙනී සිටී නීතීඥ හා නොතාරිස් සීතා රෝහිණී ඇල්බට් මහත්මියයි. මේ නීතීඥ මහත්මිය නඩුව යන අතරවාරයේදීම වංචනික ලෙස ඔප්පුවක් සකස් කරලා ඒ ඉඩම් විකුණලා.1997 සැප්තැම්බර් 27 වැනි දින අයිතිවාසිකම් ප්‍රකාශික ඔප්පුවක් මඟිනුයි මේ ඉඩම ලියාදී තියෙන්නේ. ඒ සියල්ල සකස් කරලා තියෙන්නේ නීතීඥ සීතා රෝහිණී මහත්මිය යි.මට කරන්න දෙයක් නැති නිසා මම හොරණ හිටපු නීතීඥවරුන්ගෙන් උපදෙස් ගත්තා. ඔවුන් කිව්වා සීතා මහත්මිය කරලා තියෙන්නේ බරපතළ වැරැද්දක් කියලා. මම ඔවුන්ගෙන් ඇහුවා නඩුවක් දාන්න ඉදිරිපත් වෙන්න පුළුවන්ද කියලා. ඒත් මහත්තයෝ ඒ කිසිම නීතිඥ මහත්තයෙක්වත් මේ නඩුවට පෙනී සිටින්න කැමැති වුණේ නෑ. ඊට පස්සේ මම පාණදුර උසාවියේ නීතීඥවරයෙක් මුණ ගැහෙන්න ගියා. එතුමාට මගේ කතාවම කිව්වහම එතුමාත් කිව්වේ සීතා නෝනා කරලා තියෙන්නේ බරපතළ වැරැද්දක් කියලයි. ඒත් මගේ මේ නඩුවට පෙනී සිටියහොත් ජ්‍යේෂ්ඨ නීතීඥවරුන්ගෙන් බලපෑම් එල්ලවිය හැකි නිසා එතුමාත් ඒක ප්‍රතික්ෂේප කළා. කොළඹින් නීතීඥවරයෙක් අල්ලා ගන්න කියලා මට කිව්වා.මට මොනවා කරන්නද කියලා හිතාගන්න බැරිවුණා මහත්තයෝ. අන්තිමේට මම තීරණය කළා අගවිනිසුරුට මට වූ අසාධාරණය ලියන්න ඕන කියලා. 2011 ජනවාරි 31වැනි දින හිටපු අගවිනිසුරු අශෝක ද සිල්වා මහත්තයාට මට වුණු අසාධාරණය ලියා යැව්වා. ඊට පිළිතුරු වශයෙන් නීතීඥ සංගමය 2011 ජුනී 09 වැනි දින අපට ලියුමක් එවා තිබුණා. එහි සටහන් වෙලා තිබුණේ සීතා රෝහිණී මහත්මිය සම්බන්ධයෙන් කළ පැමිණිල්ල සාකච්ඡා කිරිමට ජූලි මස 02 වැනි දින නොම්මර 153, මිහිඳු මාවත, කොළඹ 12 ලිපිනයට පැමිණෙන ලෙසයි. ඒත් එතනට ගියාමයි දැනගත්තේ සාකච්ඡාවක් නෙවෙයි එතන වෙන්නේ පරීක්‍ෂණයක් කියා.නීතීඥවරුන් තුන්දෙනෙක් ඉදිරියේ මේ පැමිණිල්ල විභාගයට ගත්තා. මගේ නෝනට කතා කරන්න අමාරු නිසා එතනදී කතා කරන්න මා බාර ගත්තා. මම ඔවුන්ට කිව්වා අපට සිදුවී තිබෙන අසාධාරණය. ඊට පස්සේ අර නීතීඥවරුන් සීතා රෝහිණී මහත්මියගෙන් ඒ ගැන කරුණු ඇසුවා. එතනදී නීතීඥ සීතා රෝහිණී මහත්මිය කිව්වා මෙයාලගේ නඩු ව ගැන කිසිදෙයක් දන්නේ නෑ කියලා. ඒ දේ නොදැනයි කළේ කියලා එතුමිය කිව්වා. මම එතකොට කිව්වා විත්තිය වෙනුවෙන් සීතා මහත්මිය කිහිප වතාවක්ම පෙනී ඉඳලා තියෙනවා. ඒ නිසා ඒ ගැන දන්නෙ නෑ කියන්න එයාට බෑ කියලා.ඊටපසුව සීතා මහත්මියට කියන්න තියෙන්නේ මොනවද කියලා අර නීතීඥවරුන් ඇහුවා. ඇය කිව්වා මේ සම්බන්ධයෙන් නඩුවක් තවත් යනවා. ඒ නිසා ඒකෙන් මේක විසඳ ගන්න පුළුවන් කියලා. ඒත් නඩුව තියෙන්නේ ඉඩමේ නිසි අයිතිය අපට ලබා ගැනීමටයි. ඒත් අපි ඉල්ලා හිටියේ නීතිඥ ආචාරධර්මවලට පටහැනිව කටයුතු කරපු සීතා රෝහිනී මහත්මියට එරෙහිව විනය ක්‍රියාමාර්ග ගන්නා ලෙසයි. ඒත් ඒ කිසිදෙයක් වුණේ නෑ. ඒ වෙනුවට නීතිඥ සංගමයේ මහත්වරුන් කළේ සාකච්ඡාව එතනින් අවසන් කරපු එකයි.මහත්තයෝ ඒ සාකච්ඡාව ඉවරවෙලා දවස් දාහතරකට වඩා දැන් ගිහින් තියෙන්නේ. ඒත් ඒ සාකච්ඡාවල ප්‍රතිඵල මොනවද කියලා මට තවමත් දැනුම් දුන්නේ නෑ.අපේ නඩුව යන අතරවාරයේදීම නඩුව වෙනුවන් පෙනීසිටි නීතීඥවරියක්ම වංචනික ලෙස ඔප්පු සකස් කර නීතී අචාර ධර්ම පවා බිඳහෙලමින් කටයුතු කරලත් අපට තවම සාධාරණයක් වුණේ නෑ මහත්තයෝ. අපි කියන්නේ අසරණ අපිට ඉක්මනින් සාධාරණය ඉටු කර දෙන්න කියලායි. ෂෙල්ටන් මහතාගේ මේ කතිකාවෙන් අපට ඇත්තෙන්ම ඇතිවූයේ සැබෑ කනගාටුවක්. ජීවිතයේ සැඳෑ සමය ගෙවන ෂෙල්ටන් මහතාට වී ඇති ඒ අසාධාරණයට කිසිම පිළියමක් තවමත් ලැබී නෑ. ඇත්තෙන්ම සීතා රෝහිණී වැනි ඇත්තන් රටේ නීතියට යටින් රිංගා ගොස් කරන මෙවැනි පහත් ක්‍රියා නිසා අසරණ ජනතාවට සිදුවන්නේ කබලෙන් ලිපට වැටීම වැනි දෙයක් නොවේද?වෘත්තීය ආචාරධර්මවලට පටහැනිව ක්‍රියා කර ඇති ඇයට එරෙහිව මේ නීතිඥ සංගමයේ උතුම් මහතුන් ගෙන ඇති පියවර මොනවාදැයි අප අසන්නට කැමැත්තෙමු. තවදුරටත් එවැන්නියන් ආරක්‍ෂා කිරීමට කටයුතු කරනවා නම් අප එයද පිළිකුලෙන් හෙළා දකින්නේ රටේ නීතිය වල්වැද්දවීමට මේ කිසිම උගතකුට ඉඩදිය යුතු නැති බවද සිහි ගන්වමින්.මීට පෙරද මෙවැනිම හෙළිදරව්වක් දිනමිණ ‘අකුණ’ විශේෂාංගය යටතේ පළ වුව ද මේ නීතිඥ සංගමය කිසිවක් කර ඇත්දැයි අප ඇසීමට කැමැත්තෙමු. එම සිද්ධි මාලාවේ ප්‍රධාන චරිතය වූ නීතිඥ හපුහෙට්ටි මහතාට එරෙහිව වෘත්තීය ආචාරධර්මවලට පටහැනිව කටයුතු කිරීමේ වරදට තවමත් පියවරක් ගෙන ඇති බවක් නම් නොපෙනේ.එහෙත් ඒ ලිපිය පලවූ දිනම එම ලිපියේ තිබෙන කරුණු සාවද්‍ය බව පවසමින් මේ නීතිඥ සංගමයේ ලොකු මහත්තුරු කළේ අකුණට එරෙහිව පුවත්පත් මණ්ඩලය හමුවේ පැමිණිලි කිරීමයි. එහෙත් ඇත්තෙන්ම මෙවැනි දෙයක් සිදුවී ඇත්දැයි ඒ උතුම් මහතුන් සොයා බැලුවාදැයි අප අසන්නට කැමැත්තෙමු. වැරැදි කරන නීතියේ පුත්‍රයන් ආරක්‍ෂා කිරීම නොව ඔවුන්ට එරෙහිව මනා විනය ක්‍රියාමාර්ග ගෙන අහිංසක ජනතාව බිල්ලට හසුවීම වැළැක්වීමට කඩිනමින් පියවර ගැනීම නීතිඥ සංගමයේ වගකීම නොවේද?මේ සියල්ල ලියන්නේ ඉතා වගකීමෙනි. කිසිදු සාක්කියක් නොමැතිව ආවාට ගියාට ‘අකුණ’ කවදාවත් ලිපි පළ කර නැති බවත් ඉදිරියට ද පළ නොකරන බවත් අප ඉතා වගකීමෙන් ප්‍රකාශ කර සිටින්නෙමු.ඉතින් අපට තවදුරටත් කිසිවක් පැවසීමට නැත. ලීලාවතීලා, ෂෙල්ටන්ලා මේ පුංචි දිවයිනේ තවත් කොතෙකුත් නම් ඇත්ද? මේ අසරණයන්ගේම මුදලින් ඒ තැන්වලට ගොස් ඔවුන්ගේම මුදලින් පඩිනඩි ලබාගන්නා මේ උතුම් මහතුන් ඒ අසරණයන් ගැනත් හිතනවානම් මේ ලක්පොළව කොතරම් සුන්දර එකක් වේදැයි අපට සිතුණූ වාර අනන්තය. අප්‍රමාණය.තීන්දුව කුමක්ද? ජූරිය ඔබය.දිනමිණ අකුණ විශේෂාංගයේ පළවූ 2011. 07. 08 හා 2011. 07. 15 දින ලිපි දෙක සම්බන්ධයෙන් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා විශේෂ ප්‍රකාශයක් අපහට එවා තිබිණි.එමඟින් ඔහු කියා තිබුණේ ජූලි 08 වැනි දින ගිරිඋල්ල පොලිසියේ හා ජූලි 15 පාණදුර කෙසෙල්වත්ත පොලිසි ගැන පළවූ සිදුවීම් ගැන සාවද්‍ය හා අතිශයෝක්තියෙන් යුතුව අප කරුණු වාර්තා කර ඇති බවයි. එසේම එම ලිපිවල සමහර තැන්වල පොලිස් දඩබල්ලන්, අමනයින්, කටුකන බල්ලන් ලෙස පොලිස් නිලධාරීන් හැඳින්වීම කිසිසේත්ම නුසුදුසු බව ඔහු ප්‍රකාශ කර තිබිණි.එසේම එක් පාර්ශ්වයකින් පමණක් කරුණු විමසා ප්‍රකාශ සටහන් කිරීම යෝග්‍ය නොවන බවත් පොලිසිය පැත්තෙන්ද ඒ ගැන අදහස් විමසා සොයා ලිපිය සමබර කරන ලෙසත් එතුමා ඉල්ලා ඇත. එතුමාගේ එම ඉල්ලීම ගැන අප සතුටු වෙමු. එහෙත් අපට පොලිස් මාධ්‍ය ප්‍රකාශක තුමාගෙන් අසන්නට දෙයක් ඇත. මේතාක් පොලිසියේ එවැනි පහරදීම් ඇතුළු සිද්ධීන් 12ක් පිළිබඳව අප හෙළිදරව් කළෙමු.ඒ සෑම සිද්ධියක් සම්බන්ධයෙන්ම මානව හිමිකම් නඩු විභාග වෙමින් පවතින බවද අප වගකීමෙන් යුතුව ප්‍රකාශ කරන්නෙමු. එහෙත් ඒ කිසිදු නිලධාරියකුට එරෙහිව තවමත් විනය ක්‍රියාමාර්ග පොලිසිය විසින් අරගෙන තිබේද? වගකිව යුතු මාධ්‍ය මෙහෙවරක් කරන මාධ්‍යවේදීන් වශයෙන් අප සිටින්නේ ජනතාවගේ පැත්තේ බවද එතුමාට සිහිකරන්නේ පොලිසිය කිසිවිටෙකත් පහරදී ඇතිවිටෙක එය එසේ කළා යැයි පිළිගැනීමට යුක්ති යුක්ත වෙනවා නම් පොලිසිය දෙසින්ද කරුණු ඉදිරිපත් කිරීමට අප කිසිම විටක මැලි නොවන බව සිහිපත් කරමිනි. පොලිසිය හැඳින්වීමේදී යොදා තිබුණ වචන ගැන අප කනගාටු වෙමු. ඒ, මේ පොලිසියේම උතුම් වූ නිලධාරීන් ද සිටින බැවිනි.එම ලිපි සම්බන්ධව පොලිසිය පැත්තෙන් කිවයුතු දේ අපට එවිය හැක. එවිට අප එයද පළකිරීමට සූදානම්ය. එහෙත් මෙතෙක් ඔවුන් කර ඇත්තේ මේ සෑම සංසිද්ධියකදීම මුනිවත රැකීම පමණි.අප ලියූ දේවල් සෑම එකක්ම ඉතා වගකීමෙන් හා සියලු සාක්කි අප සතුව තබාගෙන සකසන ලිපි විනා ආවාට ගියාට ගසාදැමූ හුදු ප්‍රලාපයන් නොවන බවද අප මාධ්‍ය ප්‍රකාශකවරයාට පැවසීමට කැමැත්තෙමු.එසේම එතුමා ජූලි 08 වැනි දින පළවූ ලිපිය සාවද්‍ය බව පවසද්දී පොලිස්පතිවරයා වහාම ක්‍රියාත්මක වී ඒ පිළිබඳව මේ වන විට පරීක්‍ෂණ අරඹා ඇත. එයද එතුමා දැනගත්තේ අප පැවසූවිටය. එය සාවද්‍ය නම් පරීක්‍ෂණ අරඹන්නේ කුමටදැයි අප ඇසීමට කැමැත්තෙමු. අපට කිසිවකුගේ පැත්තක් ගත යුතු නැත. අපගේ ලිපියකින් අවංක නිලධරයකුගේ කීර්තිනාමය පළුදුවී ඇත්නම් ඔහුට අපට එරෙහිව නීතිමය පියවර ගත හැකිය. රටේ නීතියක් ඇත්තේ ඒ සඳහා ය.අපි කිසිවිටෙකත් සාවද්‍ය තොරතුරු ‘අකුණ’ විශේෂාංගය හරහා කිසිම විටෙකවත් පළ නොකරනබවත්, පාට, පක්‍ෂ, පන්ති, ආගම්, කුල හා වාසි තකා මේ අකුණ හරවා නොගන්නා බවත් නැවත වතාවක් වගකීමෙන් යුතුව ප්‍රකාශ කර සිටින්නෙමු.ඇතැම් අවස්ථාවලදී සැකකරුවන්ට පහරදීමට සිදුවන බවට ඔබතුමා අප සමඟ කළ දුරකථන සංවාදයේදී කී බව අපට සිහිපත් වූයේ මොන නීතිපොතේ එවැන්නක් සඳහා අවසර දී ඇත්දැයි යන්න ගැන අප නොදන්නා නිසාවෙනි. අප දන්නා දෙයක් ඇත. එනම් අපත් එක්සත් ජාතීන්ගේ මානවහිමිකම් ප්‍රඥප්තියට අත්සන් තබා ඇති රටක් බවය. රටට ආදරේ ඇති දිනමිණ කිසි දිනෙක හොරාගේ අම්මාගෙන් පේන බලන්නේ නම් නැත.ඉතින් මාධ්‍ය ප්‍රකාශකතුමනි, හිත රිදුනානම් සමාවන්න. ඔබ පැවසූ පරිදිම අප ඔබගේ පැත්තෙන්ද ලීවෙමු. ඔබ කළ ප්‍රකාශද ඒ අයුරින්ම සටහන් කළෙමු. ඔබ එදා දුරකථන සංවාදයේදී පැවැසූ පරිදිම මෙය ‘අකුණක්’ම බව අප අවසාන වශයෙන් සිහිපත් කරන්නෙමු.පසුගිය 08 වෙනි දින ‘ගිරිඋල්ල පොලිසියේ කැකිල්ලේ තීන්දුවක්’ හිසින් අකුණ හෙළිදරව් කළ ගිරිඋල්ල පොලිසියේ සිද්ධිය සම්බන්ධයෙන් වහාම ක්‍රියාත්මක වී ඒ පිළිබඳ පරීක්ෂණයක් පැවැත්වීමට පොලිස්පතිතුමා කටයුතු කර තිබේ. ඒ අනුව වින්දික මනෝජ් සිරිවර්ධන මහතාට හා ගිරිඋල්ල පොලිසියේ ස්ථානාධිපති කුමාර ගමගේ මහතාට සිව්දෙනකුගෙන් යුත් විමර්ශන කමිටුවක් ඉදිරියේ පෙනී සිටින ලෙස දන්වා ඇතැයි දිනමිණට වාර්තා විය. මෙය සැබැවින්ම සුබවාදී ලක්ෂණයක් ලෙස අපි දකින්නෙමු. ඉතින් පොලිස්පතිතුමනි ඔබේ මේ අභීත පෙරගමනට හදවතින්ම දිනමිණේ අපි සුබ පතන්නෙමු.මේ පරීක්ෂණය විනිවිද භාවයෙන් යුත් සාධාරණ එකක් වුවහොත් සැබවින්ම ඔබ පොලිසියේ නොමැකෙන නමක් තැබූ උතුම් මිනිසකු ලෙස ඉතිහාස ගතවනවා නොඅනුමානය.එසේම අප තවත් දෙයක් මතක් කළයුතුව ඇත. අකුණේ පළ වූයේ වින්දිකගේ සිද්ධිය පමණක් නෙවේ. එවැනිම පොලිස් ආයතන 12 ක නිලධරයන්ගේ පැටිකිරිය ගැන අප හෙළිදරව් කළෙමු. ඔවුන්ටද එරෙහිව ඔබතුමන්ගේ මේ නව වෙඩිමුරය පත්තු වනවා දැයි අප අවධානයෙන් සිටින්නේ ඔබතුමන් කියන දේ ක්‍රියාවෙන්ම ඔප්පු කිරීමට සමත් පොලිස්පතිවරයකු විය හැකැයි අප තුළ දැල්වුණු ඒ බලාපොරොත්තුව නිසාම පමණි. අඳුරට එරෙහි ඔබේ මේ දෝංකාරය මුළු මහත් පොලිසියටම සැබෑ ආශිර්වාදයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=f1107223</link>
    <topic>ප්‍රවීණ ගායිකා රූපා ඉන්දුමතීගේ ගායන දිවියට වසර 50යි</topic>
    <author/>
    <content>ප්‍රවීණ ගායක ශිල්පිනී රූපා ඉන්දුමතීගේ වසර 50ක කලා දිවිය ඇගයීමේ ඒකපුද්ගල ගීත ප්‍රසංගයක් සංස්කෘතික කටයුතු අමාත්‍යාංශයේ සහ ටවර්හෝල් රඟහල පදනමේ සංවිධායකත්වයෙන් හෙට (23) සවස 6.00ට ටවර් රඟහලේදී පැවැත්වේ. ජනාධිපති ආර්යා ශිරන්ති රාජපක්‍ෂ මැතිනිය හා ඇමැති ටී. බී. ඒකනායකගේ ප්‍රධානත්වයෙන් පැවැත්වෙන මෙම ප්‍රසංගය කලා ලෝලීන් සියලු දෙනාටම විවෘතය. මේ සටහන පළවන්නේ ඒ නිමිත්තෙනි.රැලි පෙරැළිවලට හසුවන සංදර්ශන වේදිකාවේ ප්‍රේමයේ විරහව හා චමත්කාරය රැගෙන හුදෙකලාව යාත්‍රා කරන්නිය රූපා ඉන්දුමතීය.දසක පහකට පෙර සිට ඇසෙන්නට පටන්ගත් ඇගේ හඬ තවමත් වේදිකාවේ එක ලෙස ඇසේ. අප සවන්පත් වැකෙන එම මිහිරි නාදය අතීතියේ නින්නාදයකි. ගෙවී ගිය කාලය කෙතරම් දිගු වුවද සිදුවූ පෙරළිය කෙතරම් කටුක වුවද රූපාගේ මධුර නාදය වියකා දමන්නට ඒවා සමත් නොවීය.මේ කාලය තුළදී ඇගේ ගී ප්‍රිය කරන යුග තුනක ප්‍රේක්ෂකයන් රූපා වටා ගොඩනැඟී ඇත. නව පරපුර අභාග්‍යයකට මෙන් නමින් නොදනිතත් ඔවුන් ප්‍රිය කරන ගීත රැසකද ගායිකාව ඇය ය. ඒවා අතර රෝස නෝන නේදෝ ජැංඩි සිංඤ්ඤො නේදෝ, දේශයෙන් දේශේ බලා, විදුලි දුම්රියේ චංචල නාදය, එක කුඩේ යටින් සරසවි පාරේ, සෙඳ් එන්නම්, එක ගඟක ඉවුරු දෙක ආදි ගීත වේ.මේ නොදැනීමේ ප්‍රතිවිපාකය කෙතරම් දැයි පෙනෙන්නේ ඇගේ ජනප්‍රියම ගීතයක් වූ “රුවන් අඹර සෙමෙර සලන’ ගීතය මෑතකදී ගායනා කිරීමේදී අනුන්ගේ ගීතයක් ගායනා කළේය යන චෝදනාවට මුහුණ දීමට සිදුවීම නිසාය.‘රුවන් අඹර’ ගීතය ඇගේ මුල්ම ගීත තුන අතරින් එකකි. 1965 දී ගුවන්විදුලියේ සරල ගී වැඩසටහනක් සඳහා ඇය මේ ගීය සංගීතඥ ජයතිස්ස හෙට්ටිආරච්චි සමඟ ගායනා කර ඇත. පසු කලෙක තවත් ප්‍රසිද්ධ ගායක ගායිකාවන් කිහිප පොළක් විසින්ම ගායනා කිරීම නිසා එහි මුල් ගායන හිමිකම නොදැන එක් පාර්ශ්වයක් වෙනත් ගායකයෙක් හට මෙම ගීතයේ අයිතිය පැවරීම මේ අවුල නිර්මාණය වීමට හේතුව ඇත.අපරාධ විමර්ශන අංශය දක්වා විහිදී ගිය මෙම ගැටලුවේදී රූපා ගීත රචකයාගෙන් ලබාගත් විධිමත් අවසරය, ගුවන් විදුලියේ මුලින් තැටිගත කළ පටය හා එදින ඔවුන් ගත් ඡායාරූපයක් ඉදිරිපත් කර නැවත අයිතිය තහවුරු කර ගැනීමට සමත්ව ඇත.රූපා ඇගේ පනස් වසරක ගීතාවලිය ස්මරණය කෙරෙන ‘රූපා ගී සරණිය’ වැඩසටහනේදී ඇගේ මුල්ම ගීතය ද ගායනා කිරීමට අදහස් කරයි. ඒ විමලධර්ම ජයවීර රචනා කළ ‘ගිරි කඳු දුදුලු සැඳැල්ලේ’ එම ගීතය වූ අතර එය සංගීතයෙන් රසවත් කොට ඇය හා ගායනා කරනු ලබන්නේ මහාචාර්ය සනත් නන්දසිරිය.මහාචාර්ය නන්දසිරි තම ගීතය පමණක් නොව ඇගේ මුල්ම ගීත තුනේම තනු රචකයාය. ඉන් එක් ගීයක් වූ ‘මගේ හද පුදසුනේ” ගීතය තවත් අතකින් වැදගත් වෙයි. එනම් ප්‍රතිභාපූර්ණ ගීත රචක ප්‍රේමකීර්ති ද අල්විස් ගීත රචකයාගේ ප්‍රථම ගී රචනාව බවට එය පත්වීම නිසාය. ප්‍රේමකීර්ති නම් කෘතහස්ත මාධ්‍යවේදියා ගීත රචකයෙක් ලෙස බෞතීස්ම කළ ‘මගෙ හද පුදසුනේ’ ශ්‍රවණය කිරීමට 23 වෙනිදා ප.ව. 6.00ට ටවර් රඟහලට ගොඩවිය යුතුමය.“රූපා ගී සරණිය” ගීතවත් කරන්නට තවත් තිදෙනෙක් ඇයට ගායනයෙන් සහය වෙයි. ඔවුන්ට ඇය හා යාවජීව බැඳීමක් ඇත.“ලක්ෂ්මන්ටත් ගායන හැකියාවක් තිබුණා. අපි දෙන්නා 1967 දී විවාහ වුණායින් පස්සේ අපි දෙන්නම එකතුවෙලා ගීත ගායනා කළා. ඔහුත් මමත් මුලින්ම කිව්වෙ ‘සුවඳමල්’ ගීතය (1969) ඉන් පස්සෙ විදුලි දුම්රියේ, වසන්ත දූතය, ප්‍රිය හිමියනි වැනි ගීත රාශියක් ගායනා කළා. ඒ හැම එකක්ම වගේ ජනප්‍රියත් වුණා.”රූපාගේ ප්‍රිය සැමියාවන ලක්ෂ්මන් රුද්‍රිගුට අමතරව ඇගේ සහයට නුවන් අකිල හා රුවන් යන පුතුන් දෙදෙනාද එක් වෙයි.‘මුවන් පැලැස්ස’ , ‘ගජමුතු’ , ‘විශ්ව සාහිත්‍යයෙන්’ හා තවත් ගුවන්විදුලි නාට්‍යය සිය ගණනකට ඇය හඬ මුසු කර ඇත. ඊට අමතරව ඇය විරිදු ගායිකාවක්, ජන ගී හා නූර්ති ගායිකාවක් ලෙසද කටයුතු කරයි. මේ සියල්ලම ආක්‍රමණය කරමින් ඇය මතුව ඇත්තේ ගායිකාවක් ලෙසය.රූපා ඉන්දුමතී ගේ ගායන දිවිය ස්වර්ණමය කෙරෙන මේ මොහොතේ ඒ සඳහා මූලිකව ක්‍රියා කළ සංස්කෘතික හා කලා කටයුතු ඇමැති ටී.බී. ඒකනායක මහතාටත්, සංවිධාන කටයුතු කළ සමන් දිසානායක හා චන්දන විජේසුන්දර බණ්ඩාර මහතුන්ට සමුගන්නා මොහොතේ තුති පුදන්නට ඇය අමතක නොකළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>22</day>
    </date>
    <link>http://www.dinamina.lk/2011/07/22/_art.asp?fn=f1107224</link>
    <topic>සාඩම්බර ශ්‍රී ලංකා රේගුව</topic>
    <author/>
    <content>ශ්‍රී ලංකාවේ රේගු ඉතිහාසය ගජබා රජ දවස දක්වා දිව යයි. මාගම්පුර වරාය අසල ඇති ගොඩවාය වරාය එකල පෙර – අපර දෙදිග යා කළ වෙළෙඳ මධ්‍යස්ථානය බව පුරා විද්‍යා කැනීම්වලින් තහවුරු වී තිබේ. ඊට ප්‍රධාන සාක්ෂිය වන්නේ ගොඩවාය සෙල් ලිපියයි. එහි ලියා ඇත්තේ ගජබා රජු විසින් ගොඩවාය වරායෙන් එකතු කරනු ලැබූ රේගු බදු ඒ අසල දැනටත් නශ්ඨාවශේෂ සහිත නවීන විහාරස්ථානයක් වන ගෝඨපබ්බත විහාරයට බැර කෙරෙන ලෙස ගජබා රජු විසින් අණ කරන ලද බවයි.ශ්‍රීී ලංකා රේගු දෙපාර්තමේන්තුව ඇරඹෙන්නේ ක්‍රි. ව. 1909 දී ශ්‍රී ලංකා රේගු පාලක ලෙස ඇන්තනී බර්ටෝලස්කි මහතා එවකට සිටි සුදු අධිරාජ්‍යවාදීන් විසින් පත් කිරීමෙනි.ශ්‍රී ලංකා රේගුවේ 200 වැනි සංවත්සරය 2009 දී අතිගරු ජනාධිපතිතුමා ගේ ප්‍රධානත්වයෙන් සමරනු ලැබීය. ශ්‍රී ලංකා රේගුව විසින් ක්‍රියාත්මක කරන රේගු ආඥා පනත 1869 දී පැනවූවකි. ඉන් අනතුරුව 51 වතාවක් කරන ලද සංශෝධන ද සහිතව අදත් ක්‍රියාත්මක වන්නේ වසර 142ක් පමණ පැරැණි ඉතා සාර්ථක, බොහෝ ම බලගතු පණතකි. ශ්‍රී ලංකා රේගුවේ කාර්යභාරය ප්‍රධාන වශයෙන් තුනකට බෙදිය හැක. ඒවා නම්, රාජ්‍ය බදු ආදායම එකතු කිරීම, ජාත්‍යන්තර වෙළඳාමට (ආනයන – අපනයනවලට) පහසුකම් සැලසීම සහ සමාජ සංරක්‍ෂණයයි.වසර 200ක් තිස්සේ මෙම කාර්යභාරයට උර දී සිටි රේගු නිලධාරීන්ට පසුගිය අවුරුදු තිහ තුළ තවත් කාර්යයක් පැවරුණි.ඒ රටේ ජාතික ආරක්‍ෂාවට තර්ජනයක් වන දේවල් හා පුද්ගලයන් සම්බන්ධව විමසිල්ලෙන් සිටීමයි.කෙසේ වෙතත් ඒ තිස් අවුරුදු යුද්ධය ජයග්‍රහණයෙන් අවසන් කළ ජාතිය දැන් ශීඝ්‍ර හා තාක්‍ෂණික සංවර්ධනයක් අත්පත් කර ගනිමින් සිටී.ඕස්ට්‍රේලියාවේ කැන්බරා විශ්වවිද්‍යාලයත් ශ්‍රී ජයවර්ධනපුර විශ්විද්‍යාලයේ කළමනාකරණය පිළිබඳ පශ්චාත් උපාධි අධ්‍යයනායතනයත් (PIM) එක්ව රේගු කළමණාකරණය සම්බන්ධ පශ්චාත් උපාධියක් හඳුන්වා දී ඇත.2009 වසරේදී ශ්‍රී ලංකා රේගුවේ නිලධාරීන් 55ක් මාලදිවයින් රේගුවේ නිලධාරීන් 5ක් හා පෞද්ගලික අංශයේ තිදෙනෙකු විසින් මේ පාඨමාලාව හැදෑරීම ඇරඹුවේය. මේ පාඨමාලාව මගින් රේගු ක්‍ෂේත්‍රයේ නියැලී සිටින රේගු නිලධාරීන් ගේ දැනුම, කුසලතා හා ආකල්ප නවීන ලෝකයට ගැලපෙන පරිදි දියුණු කරනු ලබයි. රේගු කළමණාකරණ පශ්චාත් උපාධි පාඨමාලාවේ ප්‍රථම කණ්ඩායමේ ප්‍රථම උපාධි ප්‍රදානෝත්සවය 2011 ජූලි 23 සෙනසුරාදා බත්තරමුල්ල වෝටර්ස් එජ්හි දී පැවැත්වේ. මෙහි ප්‍රධාන ආරාධිතයා ලෙස ලෝක රේගු සංවිධානයේ මහ ලේකම් කුනියෝ මුකරියා මහතා සහභාගි වේ.ලෝකයේ ජාත්‍යන්තර විශ්වවිද්‍යාල හා ජාත්‍යන්තර සංවිධාන විවිධ රටවල තම ව්‍යාපෘති අරඹන්නේ ඒවා පාඩු නොලබන බවට තහවුරු කර ගැනීමෙන් පසුවයි. එනිසා අපේ රට ආසියාවේ දැනුමේ කේන්ද්‍රස්ථානය බවට පත් කිරීමේ ප්‍රධානතම සංධිස්ථානයක් ලෙස රේගු කළමනාකරණ උපාධි පාඨමාලාව හඳුන්වා දිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107232</link>
    <topic>නිල ඡන්ද කාඩ්අදත් ගන්න පුළුවන්</topic>
    <author>උපාලි කරුණාරත්න</author>
    <content>නිල ඡන්ද දැන්වීම් පත්‍රිකා නොලැබුණු ඡන්ද දායකයන්ට අද (23) දින ද අදාළ තැපැල් කාර්යාලය වෙත ගොස් තම අනන්‍යතාව ඔප්පු කර ඒවා ලබා ගත හැකි බව තැපැල් දෙපාර්තමේන්තුව පවසයි.අද (23) පස්වරු 4.00 දක්වා මේ පත්‍රිකා ලබා ගත හැකි බව පවසන නියෝජ්‍ය තැපැල්පති (මෙහෙයුම් ) ආර්. ඩී. බී. ගාමිණී මහතා තැපැල් දෙපාර්තමේන්තුවට අද ලැබෙන තැපැල් ඡන්ද දිස්ත්‍රික් තේරීම් බාර නිලධාරීන් වෙත කඩිනමින් ලබා දීමට විශේෂ වැඩපිළිවෙළ යොදා ඇතැයි පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107236</link>
    <topic>ආරක්ෂාව තහවුරුයිබිය සැක නැතිව ඡන්දය දෙන්න</topic>
    <author/>
    <content>අවශ්‍ය සියලුම ආරක්ෂිත ක්‍රියාමාර්ග රජය මගින් ගෙන ඇති බැවින් කිසිදු බියකින් සැකයකින් තොරව සිය ඡන්දය පාවිච්චි කර ප්‍රජාතන්ත්‍රවාදය ස්ථාපිත කරන ලෙස රජය උතුරේ ජනතාවගෙන් ඉල්ලා සිටියි.ඡන්දය වර්ජනය කරන ලෙස කිසියම් පිරිසක් උතුරේ ජනතාවට එස්.එම්.එස්. පණිවුඩ නිකුත් කරන බවට තොරතුරු ලැබී ඇතැයිද ප්‍රවෘත්ති දෙපාර්තමේන්තුව නිකුත් කළ නිවේදනයක දැක්වේ.රජය මේ වනවිට උතුරේ සාමකාමී වාතාවරණයක් හා සංවර්ධනයක් කර ඇති අතර මෙම වටිනා අවස්ථාව ප්‍රයෝජනයට ගෙන ඡන්දය පාවිච්චි කරන ලෙස රජය උතුරේ ජනතාවගෙන් වැඩිදුරටත් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107237</link>
    <topic>ජගත් ක්‍රිකට් කවුන්සලයෙන්අපේ කිසිම ක්‍රීඩකයකුටපැමිණිල්ලක් නෑ</topic>
    <author>දයාපෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>ශ්‍රී ලංකා ක්‍රිකට් ක්‍රීඩකයකුට එරෙහිව තරග පාවාදුන් බවට, ජාත්‍යන්තර ක්‍රිකට් කවුන්සලය කිසිදු පැමිණිල්ලක් සිදුකර නැතැයි ආණ්ඩු පක්ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (22) ප්‍රකාශ කළේය. අතීතයේ දී හා වර්තමානයේ දී ඇතැම් ක්‍රිකට් ක්‍රීඩකයන්ගේ පදනම් විරහිත චරිත ඝාතනවලට ලක්වීමේ හේතු කවරේදැයි කොළඹ දිස්ත්‍රික් මන්ත්‍රී රවී කරුණානායක මහතා යොමුකර තිබූ ප්‍රශ්නයකට පිළිතුරු දෙමින් අමාත්‍යවරයා මේ බව ප්‍රකාශ කළේය.ශ්‍රී ලංකා ක්‍රිකට් ආයතනයට, ක්‍රිකට් ක්‍රීඩකයින්ගේ චරිත ඝාතන සම්බන්ධ චෝදනා හිටපු හෝ දැනට සිටින ක්‍රීඩකයින්ගෙන් කිසිදු දැනුම්දීමක් සිදුකර නැතැයිද ඇමැතිවරයා කීය.අයි.සී.සී. නීති රෙගුලාසි වලට අනුකූලව ශ්‍රී ලංකා ක්‍රිකට් ආයතනය තරගාවලියක් පවත්වන හා නොපවත්වන අවස්ථාවල දී ක්‍රීඩකයන්ගේ ආරක්ෂාව හා අයිතීන් සෑම අවස්ථාවකම තහවුරු කර ඇති බවත් අයි.සී.සී. ආයතනය ලබා දී ඇති නීති පද්ධතිය සහ ක්‍රියාමාර්ග වලට අනුකූලව ආරක්ෂක විධිවිධාන යොදන බවත් ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107238</link>
    <topic>උතුරේ ජනතාව තමන් කැමැතිගමේ නායකයා තෝරන දින අදයි</topic>
    <author>ඉන්දික පොල්කොටුව</author>
    <content>සැබෑ ප්‍රජාතන්ත්‍රවාදය හරහා උතුරේ ජනතාවට තමන් කැමති ප්‍රාදේශීය නියෝජිතයන් තෝරා ගැනීමට අද (23) පැවැත්වෙන මැතිවරණයන් හැකිවීම සමස්ත ජාත්‍යන්තරයටම ලබා දිය හැකි ඉහළම පණිවිඩයක් යැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.මානව හිමිකම් පිළිබඳව ව්‍යාජ තොරතුරු ඔස්සේ අසත්‍ය ප්‍රචාර ගෙන යන ජාත්‍යන්තරයේ ඇතැමුන්ට එදා උතුරේ ජනතාවගේ ඡන්ද අයිතිය ප්‍රභාකරන් අහිමි කැර තිබීම නොපෙනුනු බවත් ඔවුන් ඒ පිළිබඳව කතා නොකළ බවත් ඇමැති රඹුක්වැල්ල මහතා පෙන්වා දෙයි.ප්‍රභාකරන් උතුරේ ජනතාවට අහිමි කළ නිදහස පමණක් නොව ප්‍රජාතන්ත්‍රවාදයද යළි උරුම කැර දෙමින් තමන් කැමති නියෝජිතයන් තෝරා පත් කැර ගැනීමට අවස්ථාව උදා කැර දීම ලොවටම ආදර්ශයක් බවද ඇමැතිවරයා කීය.දැනට ක්‍රියාත්මක උතුරේ සංවර්ධනය සඳහා පළාත් පාලන ආයතන පිහිටුවීම ඉමහත් ශක්තියක් බවද එමගින් එම ප්‍රදේශයන්හි ග්‍රාමීය සංවර්ධන වඩාත් ඵලදායී ආකාරයට ගොඩනැංවිය හැකි යැයිද හෙතෙම කීය.ප්‍රාදේශීය වශයෙන් තමන් කැමති නියෝජිතයන් තෝරා ගැනීමට උතුරේ ජනතාවට මේ ලැබී ඇති අවස්ථාව සුළුපටු නොවන බවත් එය ඓතිහාසික අවස්ථාවක් බවත් රඹුක්වැල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107233</link>
    <topic>නිල වාහනය නිවසේ දමාඇමැති බසයෙන් එයි</topic>
    <author>සන්ධ්‍යා කරුණාරත්න</author>
    <content>සාමකාමී වාතාවරණය තුළ ඕනෑම ප්‍රභූවරයෙකුට නිදහසේ එහා මෙහා යාමේ හැකියාව පවතින බව ඒත්තු ගැන්වීම සඳහා ශ්‍රීලනිප මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පොළොන්නරුවේ පිහිටි ඔහුගේ නිවසේ සිට පොළොන්නරුව නව නගරයේ මැතිවරණ කාර්යාලය දක්වා ලංගම බස් රථයකින් ගමන් ගෙන තිබේ.නිල වාහනය නොමැතිව වේලාසනින්ම නිවෙසින් පිටත්ව බස් රථයේ ගමන් ගන්නා ඇමැතිවරයා දුටු ප්‍රදේශවාසීන් පුදුම වී බලා හිඳ ඇත.ආරක්ෂකයෙක් නොමැතිව ඇමැතිවරයා බස් රථයෙන් බැස මැතිවරණ කාර්යාලයට පැමිණෙන අයුරු බලා සිටි නිලධාරින් ඇමැතිවරයාගෙන් විමසා සිටියේ බස් රථයෙන් පැමිණියේ ඇයි කියා ය. ඊට පිළිතුරු ලෙස ඇමැතිවරයා කියා ඇත්තේ බස් රථයේ ගමන් ගොස් තමාට හොඳට හුරු පුරුදු බවත් පවතින නිදහස් වාතාවරණය යටතේ ඕනෑම ප්‍රභූවරයෙකුට නිදහසේ ඔබනොබ යාමේ හැකියාව පවතින බවත් ය.පොළොන්නරුව දිස්ත්‍රික්කයේ පැවැත්වෙන මැතිවරණ කටයුතුවලට සහභාගි වීම සඳහා ඇමැතිවරයා මේ දිනවල එහි ගොස් ඇත.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107234</link>
    <topic>මුතුහෙට්ටි කැපූ යකඩ වැටයළි සවි කිරීමට යයි</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ගාල්ල බස් නැවතුම්පළේ කපා දමන ලද යකඩ වැට යළි සවි කිරීමට දකුණු පළාත් මාර්ගස්ථ මගී ප්‍රවාහන අධිකාරිය තීරණය කොට තිබේ.එම බස් නැවතුම් පළේ ආරක්ෂාව සඳහා ඊයේ (22) සිට පොලිස් විශේෂ කාර්ය බළකායද යොදවා තිබිණි.බස් නැවතුම් පළේ හික්කඩුව අම්බලන්ගොඩ බස් රථවලට ප්‍රවේශවීමේ පෝලිම් සම්බන්ධයෙන් ඇතිවූ ගැටලුවකට පිළියමක් ලෙස ගාල්ල දිසා පාර්ලිමේන්තු මන්ත්‍රී නිශාන්ත මුතුහෙට්ටිගම එහි යකඩ වැට බලයෙන් කපා දැමීය. මේ නිසා එවෙලේ තත්ත්වය සමථයකට පත්වුවද මගී වේදිකා බෙදීම පිළිබඳව බරපතළ ගැටලු මතුවී තිබිණි. වේදිකා සකස් කිරීමේදී ශ්‍රී ලංගම සමග කිසිදු සාකච්ඡාවක් නොපැවැත්වූ බවද කියති.දුර ගමන් බස් රථ සඳහා ස්ථානයක් නොතිබීම අනුමත නොවූ මාර්ග සඳහා වේදිකා ලබා දීම ආදි කරුණු නිසා මෙම ගැටලු සහගත තත්ත්වය මතුවී ඇති අතර මේ නිසා මගීන්ද අපහසුතාවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107235</link>
    <topic>බස්පොළට හානි කළාටනීතිමය පියවර</topic>
    <author>ගාල්ල දිසා සමූහ - නන්දසිරි වැලිගමගේ</author>
    <content>ගාල්ල ප්‍රධාන බස් නැවතුම් පොළේ හික්කඩුව මගී වේදිකාවට අලාභ හානි කිරීම සම්බන්ධයෙන් නෛතික ක්‍රියාමාර්ග ගෙන ඇතැයි ගාල්ල පොලිසියේ නිලධාරියෙක් පැවසීය.මේ සිද්ධිය සම්බන්ධයෙන් බස් නැවතුම්පොළ භාර අධිකාරින් විසින් පොලිසියට පැමිණිලිකොට ඇතැයි අනාවරණය කළ ඒ මහතා රජයේ උසස් ආයතනවලටද සිද්ධිය සම්බන්ධයෙන් තවත් පැමිණිලි ඉදිරිපත් කොට ඇතැයි ද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072320</link>
    <topic>විදේශ රැකියා ආයතන 44කබලපත්‍ර අවලංගු කෙරේ</topic>
    <author>දයා පෙරේරා, ස්වර්ණා විජේකෝන්, චමීර ඇල්ලදෙණිය</author>
    <content>විවිධ අක්‍රමිකතාවලට සම්බන්ධ විදේශ රැකියා නියෝජිත ආයතන 44ක බලපත්‍ර 2005, 2010 කාල සීමාවේදී අවලංගු කර ඇත.අදාළ කාලයේ තවත් විදේශ රැකියා නියෝජිත ආයතන 233 ක අනුමත භාවය තාවකාලිකව අත්හිටුවීමටද පියවර ගෙන තිබේ.ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේදී ඊයේ (22) සභාගත කරන ලද පිළිතුරක මේ බව සඳහන් වේ.මීට අමතරව විවිධ වංචනික ක්‍රියාවලට සම්බන්ධ වූ විදේශ රැකියා නියෝජිත ආයතන පනස් දෙකක බැංකු ඇපකරද අවලංගු කිරීමට පියවර ගෙන තිබේ.එමෙන්ම රැකියා ලබා දෙන බවට පොරෙන්දු වී මුදල් ලබාගෙන රැකියා ලබා නොදුන් රැකියා නියෝජිත ආයතනවලට එරෙහිව නඩු 959ක් ද මේ කාල සීමාවේ ගොනුකර තිබේ.ආයතන අනූහතකට රැකියා ගිවිසුම් කඩකිරීමට එරෙහිව නඩු පවරා ඇති බවද එම පිළිතුරෙහි සඳහන් වේ.ගාල්ල දිස්ත්‍රික් මන්ත්‍රී අජිත් කුමාර මහතා යොමු කළ ප්‍රශ්නයකට පිළිතුර ලෙස මෙය සභාගත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072321</link>
    <topic>දුම්රියක මැදිරි දෙකක්ගිනිගෙන විනාශ වෙයි</topic>
    <author>ඉන්දික පොල්කොටුව</author>
    <content>මහනුවර දුම්රිය ස්ථානයේ දුම්රිය නැවතුම් අංගනයේ නවතා තිබූ පොල්ගහවෙල දක්වා ධාවනයට නියමිතව තිබුණු දුම්රිය ඊයේ (22) සවස ඇතිවූ හදිසි ගින්නකින් දුම්රිය මැදිරි දෙකක් මුලුමනින්ම ගිනිගෙන විනාශයට පත්ව දුම්රිය ආපදා රථයක්ද විනාශයට පත්ව ඇත. ඊයේ (22) සවස 6.10ට පොල්ගහවෙල දක්වා ධාවනය වීමට නියමිතව තිබූ දුම්රියේ මෙලෙස ඊයේ (22) සවස 2.45ට පමණ හදිසි ගින්නක් ඇතිව තිබෙන අතර ගින්නෙන් කිසිදු ජීවිත හානියක් සිදුව නොමැත.ගින්නට හේතුව මෙතෙක් අනාවරණයවී නොමැති අතර එහෙත් රුපියල් කෝටි 6 – 7 කට අධික විශාල හානියක් ඉන් සිදුව ඇතැයි දුම්රිය දෙපාර්තමේන්තු ආරංචිමාර්ග පවසයි. නාවලපිටිය සිට මහනුවරට ඊයේ (22) දහවල් ධාවනය වූ දුම්රිය, දුම්රිය අංගනයේ නවතා තිබියදී මේ ගින්න සිදුවී ඇතැයි මහනුවර දුම්රිය ස්ථානය පවසයි.තුන්වෙනි පංතියේ මැදිරි දෙකක් හා දුම්රිය නඩත්තු කටයුතු සිදු කරන ආපදා රථයක් මෙලෙස ගින්නට හසුව ඇති අතර ආපදා රථයේ තිබූ භාණ්ඩ තොගයක්ද ගිනි ගෙන ඇත. මෙය කිසියම් කඩාකප්පල්කාරි ක්‍රියාවක්ද නැතිනම් හදිසියේ වෙනත් ආකාරයකින් ඇතිවූ ගින්නක්දැයි සොයා මහනුවර මූලස්ථාන පොලිසිය පුළුල් පරීක්‍ෂණ ආරම්භ කැර ඇති අතර රජයේ රස පරීක්‍ෂක වෙත මෙය යොමු කරන බැව් මහනුවර මූලස්ථාන ප්‍රධාන පොලිස් පරීක්‍ෂක එම්. ඩී. පලිහවඩන මහතා පැවසීය. සිද්ධිය සම්බන්ධයෙන් දුම්රිය දෙපාර්තමේන්තුව විශේෂ පරීක්ෂණයක් පවත්වන බැව් මහනුවර දුම්රිය ස්ථානාධිපති එස්. ගුණතිලක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n1107239</link>
    <topic>ඔස්ලෝ නුවරට බෝම්බ ප්‍රහාරයක්</topic>
    <author/>
    <content>නෝර්වේ හි ඔස්ලෝ අගනුවර ඊයේ (22) සිදුවූ ප්‍රබල බෝම්බ පිපිරීම් කිහිපයකින් රජයේ ගොඩනැඟිලි කීපයකට දැඩි අලාභහානි සිදුවී නගරය කළු දුමාරයකින් වැසී ගොස් ඇත. මෙම බෝම්බ පිපිරීමෙන් පුද්ගලයින් රැසක් තුවාල ලබා ඇති අතර කීප දෙනකු මියගොස් ඇති බවත් වාර්තා වේ.අගමැති කාර්යාලය අසලදී මෙම බෝම්බ පිපිරීම සිදුව ඇති අතර ඉන් නෝර්වේ අගමැති ජෙන්ස් ස්ටොල්මෙන්බර්ග් මහතාට ද තුවාල සිදුව ඇති බව මාධ්‍ය වාර්තා කර ඇතත් එය නිල වශයෙන් තහවුරු කර නැත.මෙම බෝම්බ පිපිරීමෙන් නෝර්වේජියානු මුදල් අමාත්‍යාංශය, මාධ්‍ය ගොඩනැගිල්ලක් ඇතුළුව රජයේ ගොඩනැගිලි රැසකට දැඩි අලාභහානි සිදුවී ඇති බවත් වාර්තාවේ.මේ අතර ශ්‍රී ලංකාවේ එල්.ටී.ටී.ඊ. ත්‍රස්තවාදීන් රැසක් යුද සමයේත් පසුවත් නෝර්වේ රාජ්‍යයේ වාසය කළ අතර ජාත්‍යන්තර එල්.ටී.ටී.ඊ. ජාලය එරට සිට මෙහෙයවීමටත් ඔවුන් හවුල් වූ බවට කලින් කළ වාර්තා විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072319</link>
    <topic>සැමියාගෙන් ලක්ෂ 5ක කප්පමක් ගන්න</topic>
    <author>මතුගම සංචාරක</author>
    <content>තම විවාහක සැමියාගෙන් රුපියල් ලක්ෂ පහක කප්පම් මුදලක් ලබා ගැනීමට ඉතාමත් සූක්ෂම ලෙස සැලසුම්කළ බිරිඳ හා ඇගේ අනියම් සැමියා හා සහය දුන් පුද්ගලයන් දෙදෙනෙකු මතුගම පොලිසිය මඟින් අත්අඩංගුවට ගෙන ඇත.ඉකුත් දින මතුගම නගරයේ උපකාරක පන්තියක ඉගෙනුම ලබන දස හැවිරිදි බුද්ධික දිල්ෂාන් සිසුවා කැඳවාගෙන යාමට පැමිණි අවස්ථාවේ ඇය හා පුතාව කිසියම් පිරිසක් ත්‍රිරෝද රථයකින් පැහැර ගෙන ගොස් මව හා පුතා මුදාහැරීමට රුපියල් ලක්ෂ පහක මුදලක් ඉල්ලන බවට ඇය. හා කප්පම් කරුවන් විසින් සැමියාට දුරකතන පණිවුඩ ලබා දී ඇත.ගුවන් හමුදා කෝප්‍රල් වරයෙකු වන සැමියා වහාම මීගහතැන්න හා මතුගම පොලිසිවලට පැමිණිලි කළ පසු පොලිස් පරීක්ෂණ ආරම්භ කර තිබේ.පොලිසිය ඉතාමත් සූක්ෂම ලෙස තාක්ෂණය උපයෝගී කරගෙන කාල පරිමාණ අනුව කාන්තාව හා දරුවා සිටින ස්ථානයේ තොරතුරු සොයාගෙන අත්අඩංගුවට ගැනීමට මීගහතැන්න පොලිසියේ උප පොලිස් පරීක්ෂක ගාමිණී රණවීර මහතා ඇතුළු පොලිස් කණ්ඩායමක් මහියංගනය ප්‍රදේශයට පිටත්ව තිබේ.මේ පිළිබඳව සැකයක් ඇති වූ ප්‍රධාන සැකකරු කාන්තාවට හා දරුවාට මහියංගන පොලිසියට භාරවන ලෙස දැනුම් දී පලා ගියේය.ප්‍රධාන සැකකරු දින තුනක් තිස්සේ රත්නපුර මහියංගනය ප්‍රදේශවල ලැගුම්හල්වල සිටිමින් අඹුසැමියන් ලෙස ළමයාගේ මව හැසිරෙමින් මෙම රුපියල් ලක්ෂ පහක කප්පම් මුදල ලබාගැනීමට සැලසුම් කර තිබුණි.මීගහතැන්න පොලිස් නිලධාරීන් කණ්ඩායම කාන්තාව හා දරුවා අත්අඩංගුවට ගෙන මීගහතැන්නට රැගෙන එන අතරේ මෙම සිද්ධියේ තොරතුරු විමසා ඇත.ඇයගේ පළමුවර ලබාදුන් තොරතුරු අනුව විස්තර කළේ මතුගමදී ළමයා සමඟ එනවිට වර්ෂා සහිත අවස්ථාවේ අත ඉස්සුවිට නතර කළ ත්‍රීවිල් රථයකට නැග ගමන් කරන අවස්ථාවේ පැහැරගෙන පැමිණ හොරණ ලැගුම්හලක නවතාගෙන එහි සිටි පුද්ගලයන් නිදහස් කිරීමට රුපියල් ලක්ෂ පහක මුදලක් ඉල්ලා ඇයට හා දරුවාට මරණීය තර්ජන කළ බවයි.ඒ මොහොතේ සැමියාට දුරකතන පනිවිඩ දී බේරාගන්නට දැනුම්දුන් බවයි.මෙම කටඋත්තර ලබාදෙන මොහොතේ කාන්තාවගේ දුරකතනයට තවත් දුරකතන ඇමතුමක් ලැබුණි. එම පණිවිඩයෙන් සැකයට තුඩුදුන් කරුණක් පොලිස් නිලධාරීන්ට යොමුවිය.පොලිස් නිලධාරීන් එම තොරතුරු අනුව පරීක්ෂණ නැවතත් වෙනත් අතකට යොමුකර කාන්තාවගෙන් ප්‍රශ්න කළේය. එහිදී උප පොලිස් පරීක්ෂකවරයා කීවේ ඔබව නිදහස් කිරීමට සියලු සත්‍ය තොරතුරු හෙලිකරන ලෙසයි.අවසානයේ සැලසුම් කළ කප්පමේ තොරතුරු අනාවරණය කර ගැනීමට පොලිසිය සමත්විය.මෙම කාන්තාව පදිංචිව සිටින මීගහතැන්න වැල්විගොඩ ප්‍රදේශයේ ආගමික ආයතනයක සිටින චීවරධාරියෙකුගේ ඥාතියෙකු වන රත්නපුර ප්‍රදේශයේ පදිංචි පුද්ගලයෙකු සමඟ අනියම් සම්බන්ධයක් පවත්වාගෙන ගොස් ඔහු සමඟ මෙම කප්පම්මුදල ලබා ගැනීමට සැලසුම් කරන ලද තොරතුරු අනාවරණය කර ගත්තේය.අත්අඩංගුවට ගත් කාන්තාව වැඩිදුර පරීක්ෂණ සඳහා මතුගම පොලිසියට භාරදුන් අතර ඔවුන් සැකකරුවන් අත්අඩංගුවට ගැනීමට පුළුල් පරීක්ෂණ ආරම්භ කළේය.උප පොලිස් පරීක්ෂක එස්.සෙනෙවිරත්න මහතා මෙම කාන්තාව සමඟ ඉතාමත් කුලුපග වී සුහදත්වයක් මවා පා ඇයව නිදහස් කරන බවට පොරොන්දුවක් දී සැකකරුවන් අත්අඩංගුවට ගැනීමට උපාය මාර්ගයක් යෙදුවේය.ඇය පොලිස් නිලධාරියාගේ කතාබහට රැවටී පොලිස් පරීක්ෂකවරයා ලබාදුන් දුරකතනයෙන් ප්‍රධාන සැකකරුට දුරකතන ඇමතුමක් ලබා දී මගේ සැමියා මට දැඩිලෙස පහරදී මම දැන් ඉන්නේ මතුගම. මම රුපියල් 50000/= සොයා ගත්තා මාව බේරා ගන්න එන්නැයි සඳහන් කළේය. අනියම් බිරිඳගේ අදහසට අවනත වූ ඔහු බස්රථයකින් මතුගමට පැමිණියේය. ඒ එන අතරේ කාන්තාව හා පොලිස් නිලධාරීන් බදුරලිය නගරයට ගොස් කාන්තාව ලවා නැවතත් දුරකතන ඇමතුම් දී ඔහුව බස්සවා ගෙන පොලිස් නිලධාරීන් විසින් අත්අඩංගුවට ගත්තේය.කාන්තාවගේ අනියම් සැමියා තවත් දෙදෙනෙකුගේ සහය ඇතුව ඩිමෝ බට්ටා රථයක් ත්‍රිරීද රථයක් හා යතුරු පැදියක් යොදාගෙන මෙම කප්පම් සිද්ධිය සැලසුම් කරන ලදී.මෙම කාන්තාව සමඟ ලැගුම්හල් වල සිටින අවස්ථාවේදී මේ පාසල් ශිෂ්‍යාගේ වතුර බෝතලයට නිදි පෙති දමා දී ඇති බවද කියයි. දරුවා සිහිමද ගතියෙන්ද පසුවේ.අනියම් සැමියා ණය බරින් මිරිකී සිටින නිසා ඔහුට මුදල් ලබාදීමේ අරමුණින් මෙය සැලසුම් කරන ලද බව පොලිස් පරීක්ෂණ වලින් අනාවරණය වේ.සිද්ධිය ට සම්බන්ධ වාහන මතුගම පොලිසිය අත්අඩංගුවට ගෙන ඇත.සැකකාරිය හා සැකකරුවන් තිදෙනා මෙම ජූලි 28 තෙක් රිමාන්ඩ්භාරයේ තබා ඇත.කළුතර පොලිස් අධිකාරී ලලිත් පතිනායක මහතා සහ නිලධාරීහු ඒකාබද්ධව පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072310</link>
    <topic>ජාතික රෝහලේ දැඩිසත්කාර ඒකකයටඅඩු ප්‍රමිතියෙන් යුතු අයි.වී.සෙට් බෙදලා</topic>
    <author>සන්ධ්‍යා කරුණාරත්න</author>
    <content>දියරමය ඖෂධ ශරීරගත කිරීමට භාවිතා කරන ප්‍රමිතියෙන් බාල අයි පී සෙට් තොගයක් කොළඹ ජාතික රෝහලේ දැඩිසත්කාර ඒකකවලට බෙදා හැර ඇතැයි රෝහල් ආරංචිමාර්ග සඳහන් කරයි.සාමාන්‍යයෙන් මේ මෙවලම ජීවානුහරණය කර බෙදාහරින්නක් වූවත් මේ අයි. වී. සෙට්වල ඇසුරුම්හි ප්ලාස්ටරයක් අලවා තිබූ බවත් ප්ලාස්ටරය ගලවා බැලූ පසු ඇසුරුම සිදුරු වී ඇති බවත් එම රෝහල් ආරංචි මාර්ග පවසයි.මේ ඇසුරුම්වල රාජ්‍ය ලාංඡනයක් පවා නොමැති අතර ප්‍රමිතියෙන් බාල අයි. වී. සෙට් වහාම භාවිතයෙන් ඉවත් කිරීමට ජාතික රෝහලේ විශේෂඥ වෛද්‍යවරු තීරණය කරති.ප්‍රමිතියෙන් බාල මෙවැනි උපකරණ රෝගීන්ගේ ප්‍රතිකාර කටයුතුවලට භාවිතා කිරීමෙන් රෝගීන්ගේ ශරීරයට විෂබීජ ඇතුළු විය හැකි බවත් එය රෝගීන්ගේ ජීවිතවලට අවදානම් බවත් වෛද්‍යවරු පවසති.මේ පිළිබඳව වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ මහතාගෙන් විමසූ විට කියා සිටියේ මේ සම්බන්ධයෙන් පැමිණිලි ලැබුණු වහාම පරීක්ෂණයක් පැවැත්වීමට ආරම්භ කළ බවත් අදාළ සැපයුම්කරුවන්ට දඬුවම් ලබාදීමට කටයුතු කරන බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072311</link>
    <topic>මන්ත්‍රී පියසේන නෙරපීම අත්හිටුවන්නැයි ඉලංගෙයි තමිල් අරසුකච්චි පක්ෂයට වාරණයක්</topic>
    <author>රෝෂන් තුෂාර</author>
    <content>දහඅටවන ආණ්ඩුක්‍රම ව්‍යවස්ථාවට පක්ෂව ඡන්දය ප්‍රකාශ කළ පාර්ලිමේන්තු මන්ත්‍රී පෙරුම්පුල්ලි හේවගේ පියසේන මහතාව ඉලංගෙයිතමිල් අරසු කච්චි පක්ෂයෙන් නෙරපීම හෝ විනයානුකූල පියවර ගැනීම වළක්වමින් පක්ෂ නායකවරයාට හා මහ ලේකම්වරයාට වාරණ නියෝගයක් කොළඹ දිසා අධිකරණය ඊයේ (22) නිකුත් කළේය.පක්ෂ නායක ආර්. සම්බන්ධන් හා මහ ලේකම් එස්. සේනාධිරාජා මහත්වරුන්ට මෙම වාරණ නිකුත් කෙරිණි.පක්ෂයෙන් නෙරපීමට හෝ විනයානුකූල පියවර ගැනීමට පක්ෂ නායකත්වයට සහ මහ ලේකම්වරයාට බලයක් නොමැති බවට ශ්‍රේෂ්ඨාධිකරණය මගින් තීන්දුවක් ලබාදී තිබියදී එසේ කටයුතු කිරීම නීති විරෝධී බව පවසමින් පියසේන මන්ත්‍රීවරයා පැවරූ නඩුවක් සලකා බැලීමෙන් පසුව කොළඹ ප්‍රධාන දිසා විනිසුරු රංජිත් එන් වතුපොළ මහතා මෙම වාරණ නියෝගය ලබන 04 දින දක්වා නිකුත් කළේය.විත්තිකරුවන්ට අතුරු තහනම් දැන්වීම් හා නොතිසි නිකුත් කළ විනිසුරුවරයා ලබන 04 දින අධිකරණයේ කරුණු දක්වන ලෙසද නියෝග කළේය.නීතිඥ සංජීව කළුආරච්චි මහතා ගොනු කළ පැමිණිල්ල වෙනුවෙන් නීතිඥ ෆයිසර් මුස්තාපා මහතා අධිකරණයේ කරුණු දැක්වීය.මහජන ඡන්දයෙන් තේරී පත්වූ මන්ත්‍රීවරයකු ලෙස හෘද සාක්ෂියට එකඟව, රටේ යහපත උදෙසා රටේ ජනතාවගේ පරමාධිපත්‍යය ක්‍රියාත්මක කරමින් 2010 සැප්තැම්බර් 08 දින පැවති ව්‍යවස්ථා සංශෝධනයට ඡන්දය පාවිච්චි කළ බවත් ඒ අනුව පක්ෂයෙන් නෙරපීම නීති විරෝධී බවත් පැමිණිල්ල වෙනුවෙන් කරුණු ඉදිරිපත් කෙරිණි.පියසේන මන්ත්‍රීවරයා ගොනුකළ පැමිණිල්ලේ මෙසේද සඳහන්වේ.දහඅටවන ආණ්ඩුක්‍රම ව්‍යවස්ථාවට ඡන්දය ප්‍රකාශ කිරීම පාර්ලිමේන්තු මන්ත්‍රී කණ්ඩායමේදී ඇතිකරගත් සම්මුතීන් උල්ලංඝනය කිරීමක් බව පවසමින් පක්ෂ මහ ලේකම් වරයා විසින් සැප්තැම්බර් 30 දින ලිපියක් පැමිණිලිකාර පියසේන මහතාට නිකුත් කළේය.එම ලිපිය අනුව ඡන්දය ප්‍රකාශ කිරීම සම්බන්ධයෙන් දින හතක් ඇතුළත නිදහසට කරුණු ඉදිරිපත් කරන ලෙස සඳහන් කර තිබිණි.විත්තිකාර පක්ෂ නායකයාගේ හා මහ ලේකම්වරයාගේ මෙම ක්‍රියාකලාපයට විරුද්ධව පියසේන මහතා යාපනය දිසා අධිකරණයේ නඩුවක් පවරමින් පක්ෂයට විරුද්ධව තහනම් නියෝගයක් ලබා ගත්තේය.පැමිණිලිකාර පියසේන මන්ත්‍රීවරයා 2010 දෙසැම්බර් 10 දින ශ්‍රේෂ්ඨාධිකරණය හමුවේ ආණ්ඩුක්‍රම ව්‍යවස්ථාවේ 99 (13) (අ) වගන්තිය යටතේ පෙත්සමක් ගොනු කළ අතර 2011 පෙබරවාරි 08 දින එහි තීන්දුව ප්‍රකාශයට පත් කළ ශ්‍රේෂ්ඨාධිකරණය පක්ෂයෙන් නෙරපීම වලංගු නොවන බවට තීරණය කළේය.ඉලංගෙයිතමිල් අරසුකච්චි පක්ෂ ව්‍යවස්ථාවට අනුකූලව පක්ෂ සාමාජිකත්වය පිළිබඳ හෝ විනයානුකූල පියවර ගැනීමේ බලය පක්ෂ මධ්‍යම කාරක සභාවට හිමි බවත් විත්තිකරුවන් විසින් නීත්‍යානුකූල නොවන පරිදි ක්‍රියාකිරීම තහනම් කරන ලෙසත් පැමිණිල්ල මගින් ඉල්ලා තිබිණි.නඩුවේ වැඩිදුර විභාගය අගෝස්තු 04 දින සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072312</link>
    <topic>කාන්තාවකට අතවර කළ අයට මාස හයක සිරදඬුවම්</topic>
    <author>ගම්පහ සංචාරක</author>
    <content>වැලිවේරිය පොලිස් බල ප්‍රදේශයේ ජුබිලි මාවත ආසන්නයේදී පාරේ ගමන් කරමින් සිටි කාන්තාවකගේ මුහුණ බලෙන් සිප ලිංගික අතවරයක් කළ පුද්ගලයෙකු චෝදනාවට වරද පිළිගත් හෙයින් රුපියල් 1500/- ක දඩයක් නියමකළ ගම්පහ ප්‍රධාන මහේස්ත්‍රාත් මැකි මොහොමඩ් මහතා මාස 06 ක සිරදඬුවමක්ද නියම කර එය වසර 10 කට අත්හිටුවීමටද නියෝග කළේය.පැමිණිල්ල වැලිවේරිය පොලිසියේ උ. පො. ප. නන්දසිරි මහතා ගෙනු කර තිබුණි. දඬුවම් නියමවූවේ එස්. මොහොමඩ් නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072313</link>
    <topic>අපිරිසුදු බේකරියට දඩ</topic>
    <author>කොළඹ දකුණ සමූහ ගාමිණී රූපානන්ද</author>
    <content>රත්මලාන පරණ ගුවන්තොටුපළ පාරේ සෞඛ්‍යයට අහිතකර අන්දමින් පාන් බේකරියක් පවත්වාගෙන යාමේ චෝදනාවට ලක්වූ ව්‍යාපාරිකයකු ගල්කිස්ස මහේස්ත්‍රාත් අධිකරණය හමුවට පමුණුවාලීමට දෙහිවල ගල්කිසස ප්‍රධාන මහජන සෞඛ්‍ය පරීක්ෂක ඩබ්ලිව්. පුෂ්පකුමාර මහතා සමත් විය.එහිදී චෝදනාවට වරද පිළිගත් රත්මලාන පරණ ගුවන්තොටුපළ පාරේ පිහිටි බේකරියක හිමිකරුට රුපියල් 3000/- දඩ මුදලක් ගල්කිස්ස ප්‍රධාන මහේස්ත්‍රාත් රුචිර වැලිවත්ත මහතා විසින් නියම කරන ලදී.මෙම පැමිණිල්ල දෙහිවල ගල්කිස්ස මහ නගර සභාවේ මහජන සෞඛ්‍ය පරීක්ෂක ඩබ්ලිව්. පුෂ්පකුමාර මහතා විසින් ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072314</link>
    <topic>රන් බඩු උකසට ගිය කතපැය 8ක් බැංකු අඩස්සියේ</topic>
    <author>පාණදුර සමූහ</author>
    <content>රුපියල් ලක්ෂ අටක් පමණ වටිනා රන් ආභරණ උකස් කර මුදල් ලබා ගැනීමට පාණදුරේ බාලිකා පාසල අසල තිබෙන පෞද්ගලික බැංකුවට පැමිණි කාන්තාවක් රාත්‍රී අටවන තුරු බැංකුවේ කාමරයක සිරකර ගෙන ඇයව අපහසුතාවයට පත් කිරීමේ සිද්ධිය ගැන දැඩි පරීක්ෂණයක් පවත්වා අදාළ සිද්ධියට සම්බන්ධ බැංකුවේ නිලධාරීන් අත්අඩංගුවට ගෙන අධිකරණයට ඉදිරිපත් කරන්නැයි පාණදුර මහේස්ත්‍රාත් ආර්. එස්. ඒ. දිසානායක මහතා පාණදුර පොලිසියේ අපරාධ අංශයේ ස්ථානාධිපති පොලිස් පරීක්ෂක අබේකෝන් මහතාට 18 දා උපදෙස් දුන්නේය.සිද්ධිය ගැන රූමත් කාන්තාවක් පාණදුර පොලිසියට කර තිබෙන බවට වාර්තාවක් පොලිස් ස්ථානාධිපතිවරයා අධිකරණයට ඉදිරිපත් කෙළේය. එම කාන්තාව වෙනුවෙන් නීතිඥ දිලූක ද සිල්වා මහතා අධිකරණය හමුවේ මෙසේ කීවේය.මේ පෞද්ගලික බැංකුවට තම සේවාදායකයා රන් ආභරණ උගස් කර රුපියල් ලක්ෂ අටක් ලබා ගැනීමට පැමිණි දින අද්භූත සිද්ධියක් වී තිබෙනවා. අදාළ බැංකුවේ ආරක්ෂාව නැතැයි පවසා බැංකු කළමනාකරු පාණදුර ඔරලෝසු කණුව අසල තිබෙන රාජ්‍ය බැංකුවට සේවකයින් දෙදෙනා සහ කාන්තාවද යවා රන් බඩු උකස් කර මුදල් ලබාදී තිබෙනවා.මුදල් පාණදුර බාලිකා පාසල ළඟ ඇති පෞද්ගලික බැංකුවට ගෙනාවේ එම බැංකුවේ සේවකයින් දෙදෙනෙකි. මුදල් කාන්තාවට ලබා දුන්නාට පසු රුපියල් එක්ලක්ෂ විසිදෙදහසක අඩුවක් තිබෙන බව කළමනාකරු පවසා තිබෙනවා. මේ මුදල කාන්තාව ලබා ගත්තේ යැයි පවසමින් ඇයව කළමනාකරු සහ සේවකයින් සේවිකාවක් සමඟ කාමරයකට ගෙන ගොස් ඇගේ ඇඳුම් ගලවා පරීක්ෂණයක් කර ඇයව අපහසුතාවයකට පත්කර රාත්‍රී 8 වන තුරු බැංකුවේ කාමරයක රඳවා ගෙන තබා පසුව නිදහස් කර තිබෙනවා.අඬ අඬා ඇය පාණදුර පොලිසියට ගොස් පැමිණිල්ලක් කර තිබෙනවා. ඇය රන් බඩු උකස් කළ සම්පූර්ණ මුදල ලැබුණේ නැහැ. සිද්ධිය ගැන පොලිසිය නිහඬ වී තිබෙනවා. මෙම අද්භූත සිද්ධිය ගැන දැඩි පරීක්ෂණයක් කරන ලෙසට පොලිසියට නියෝග කළයුතු යැයි නීතිඥවරයා අධිකරණයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072315</link>
    <topic>සුපිරි තේ යැයි කියා කසළ තේ විකිණූ අයෙක් අත්අඩංගුවට</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>උසස් මට්ටමේ තේ කොළ බව පවසමින් කසළ තේ වෙළෙඳ පොළට නිකුත්කළ පුද්ගලයෙකු කසළ තේ කිලෝ ග්‍රෑම් දහ අට දහසක් සමග ඊයේ (22) කෙසෙල්වත්ත පොලිසිය මගින් අත්අඩංගුවට ගෙන ඇත.සැකකරු තවත් පිරිසක් සමග එක්වී දිවයිනේ ප්‍රදේශ රැසකට මෙම කසළ තේ නොයෙක් ක්‍රම මගින් බෙදා හැර ඇති බව මේ වනවිට අනාවරණය වී ඇතැයි කෙසෙල්වත්ත පොලිස් ස්ථානාධිපති ප්‍රධාන පොලිස් පරීක්ෂක ලලිත් රෝහණ මහතා දිනමිණට පැවසීය.කොළඹ පරණ යොන් වීදියේ පිහිටි ගබඩාවක ඉතා රහසිගත අයුරින් මෙම කසළ තේ තොගය සඟවා තිබියදී පොලිසිය විසින් සොයාගෙන තිබේ. සිද්ධිය සම්බන්ධයෙන් තවත් සැකකරුවන් කිහිපදෙනෙකු අත්අඩංගුවට ගැනීමට පොලීසිය පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072316</link>
    <topic>පිංපෙට්ටිය සමඟකැමරාව අතුරුදන්</topic>
    <author>බණ්ඩාරගම සමූහ – බිමල් ශ්‍යාමන් ජයසිංහ</author>
    <content>වාද්දුව හල්පිටිය බෝධිරාජ මහා විහාරයේ බුදු ගෙයි සවිකර තිබූ රුපියල් පනස් දහසක් වටිනා ස්වයංක්‍රීය කැමරාවක් හා පිංපෙට්ටියේ තිබූ රුපියල් විසි දහසකට ආසන්න මුදලක් සොරාගෙන ගොස් ඇතැයි වාද්දුව පොලිසිය කියයි.පසුගිය 20 වැනි දින රාත්‍රී නවයට පමණ බුදු ගෙයි දොරටුව වසා පසුදින පෙරවරුවේ එය ඇරීමට පෙර බෝ මළුව අතුගාමින් සිටියදී බුදු ගෙයි දොර ඇර තිබෙනු දැක පරීක්ෂා කිරීමේදී පිං පෙට්ටියේ ලෑලි දෙකක් ඉවත් කර තිබීම පිළිබඳ විමසිලිමත් වීමේදී එහි තිබූ මුදල්, බිත්තියේ සවිකර තිබූ ස්වයංක්‍රීය කැමරාව හා බුද්ධ ප්‍රතිමා වහන්සේ පිටුපස තිබූ කැමරා පරිපථය සොරාගෙන ගොස් තිබූ බව විහාරාධිකාරී නියාරේ ඥානතිලක හිමියන් පොලිසියට කළ පැමිණිල්ලේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072317</link>
    <topic>කොටුව දුම්රිය පොළ ත්‍රිරෝද රථගාලට බාහිරින් තර්ජන</topic>
    <author>ශීලා උඩුවර</author>
    <content>කොළඹ කොටුව දුම්රිය ස්ථානය අසල නතර කර ඇති ත්‍රිරෝද රථ රියැදුරන්ට බාහිර පුද්ගලයන්ගේ තර්ජන එල්ල වන බව කොළඹ කොටුව ත්‍රිරෝද සංගමයේ සභාපති ගාමිණි රණවක ආරච්චි මහතා කියයි.තම සංගමයේ සාමාජික සංඛ්‍යාව 40 ක් බව ඒ මහතා කියයි.එක් සාමාජිකයකුගේ අයහපත් ක්‍රියාකලාපය නිසා ඔහුගේ බලපත්‍රය දුම්රිය ආරක්ෂක නිලධාරින් අවලංගු කර තිබේ.තර්ජන එල්ල වන්නේ ඉන්පසුව බව රණවක ආරච්චි මහතා කියයි.ඉතිරි 39 දෙනාට ත්‍රිරෝද නතර කර තැබීමේ බලපත්‍ර හිමිව ඇතත් තර්ජන එල්ලවීම ගැටලුවක් බවද ඒ මහතා කියයි.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=n11072318</link>
    <topic>ආයුර්වේද ලේබලයට මුවා වී ගණිකා ජාවාරමේ යෙදිලා</topic>
    <author>සමන්ති වීරසේකර</author>
    <content>ආයුර්වේද සම්භාහන මධ්‍යස්ථානයක් මුවාවෙන් මහනුවර මුල්ගම්පොළ ප්‍රදේශයේ පවත්වාගෙන ගිය ගණිකා නිවාසයක් වැටලූ කොට්ඨාස බුද්ධි තොරතුරු ඒකකය මගින් කාන්තාවන් හය දෙනෙකු සමග එය පවත්වාගෙන ගිය පුද්ගලයකු ද සමඟ අත්අඩංගුවට ගෙන ඇත.මධ්‍යම පළාත් ආයුර්වේද කොමසාරිස් ඇතුළු කණ්ඩායම සමග පොලිසිය අදාළ ස්ථානය වටලා තිබේ.ආයුර්වේද සම්භාහන මධ්‍යස්ථානයක් පවත්වාගෙන යාම සඳහා ආයුර්වේද දෙපාර්තමේන්තුව මඟින් නිකුත් කරන බලපත්‍රයට සමාන ව්‍යාජ බලපත්‍රයක් සකස් කර මෙම ස්ථානය තුළ ගණිකා ස්ථානයක් පවත්වාගෙන ගොස් ඇති බව පොලිසිය පවසයි. මෙම ස්ථානයේ සිටි කාන්තාවන් හය දෙනාගෙන් හතර දෙනෙකු විවාහක අය බවද අනාවරණය වී ඇත.මෙම කාන්තාවන් වැලිගල්ල බූවැලිකඩ අම්පිටිය හා උඩුදුම්බර පදිංචි අය වන අතර කාන්තාවක් රුපියල් 3000/- කට අලෙවි කර ඇති බවද අනාවරණය වී තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අබන්වල, මධ්‍යම පළාත් නියෝජ්‍ය පොලිස්පති නිහාල් සමරකෝන්, ජ්‍යෙෂ්ඨ පොලිස් අධිකාරී අයි. එම්. කරුණාරත්න මහත්වරුන්ගේ මෙහෙයවීමෙන් වැටලීම සිදු කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107231</link>
    <topic>අලුත්ගම පතිරාජගොඩ විදුහලවැසී යෑමට නොදී රැකගනිමු</topic>
    <author>බෙන්තොට විශේෂ – ඩී. එච්. හෙන්රි කළුතර දිස්ත්‍රික් සංචාරක</author>
    <content>සිසුන් හා අවශ්‍ය පහසුකම් නොමැති නිසා බේරුවල අධ්‍යාපන කලාපයේ අලුත්ගම දර්ගා නගරයේ පතිරාජගොඩ කණිෂ්ඨ විද්‍යාලය වැසී යාමේ අවදානමකට ලක් වී තිබේ.මේ පාසලේ අද වන විට පන්ති පැවැත්වෙන්නේ පස්වැනි ශ්‍රේණිය දක්වා පමණි. පාසලටම සිටින සිසු සිසුවියන්ගේ ගණන 17කි. විදුහල්පතිනිය ඇතුළු ගුරු මණ්ඩලය තුන්දෙනෙකි. එක් ගුරුවරියක් ඉංගී‍්‍රසි විෂය සඳහාය.80 x 20 පමණ ගොඩනැඟිලි දෙකක් ඇත. මේ පාසල් භූමිය පිහිටා ඇත්තේ සාමාන්‍යයෙන් පහත් බිමකය. වැසි දිනයන්හිදී අවටින් ගලා එන වැසි ජලය පාසල් වත්තට එකතු වීම නිසා පාසල් ගොඩනැගිලි පවා වැසි ජලයෙන් යටවෙයි. ජලය බැස යාමේ කාණුවක් පාසල් මායිමේ ඇතත් එය පිළිසකර කිරීමට කිසිවකු ඉදිරිපත් නොවන නිසා මේ තත්ත්වය උදා වී ඇත.වසර කීපයකට පෙර රාජ්‍ය නොවන සංවිධානයක් විසින් පාසලට ජලය සැපයීම සඳහා ජල ටැංකියක් හා සිසු දරුවන් වෙනුවෙන් යකඩ ඔන්චිල්ලා, ක්‍රීඩා උපකරණ ඉදිකරවා දී ඇතත් මේ වන විට ඒවා අබලන් වී කැඩී බිඳී ගොස් ය. කිසිවෙකුගේ අවධානයක් යොමුනොවීම නිසා පාසල් වත්ත ද කැලෑ වැවී ඇත.පතිරාජගොඩ විවේකාරාමාධිපති බඩල්කුඹුරේ ආරියවංශ හිමියෝ මෙසේ කීහ. මේ පාසලේ මීට පෙර යම් දියුණුවක් තිබුණා. නමුත් මේ තත්ත්වයට පත්වුණේ මීට කලින් හිටපු විදුහල්පති නිසා එයා පාසල ගැන උනන්දුවක් දැක්වූයේ නැහැ. කලාප කාර්යාලයට කිව්වත් වැඩක් වුණේ නැහැ. දැන් ඉන්න මුල් ගුරුතුමියයි – අනිත් මිස්ලා දෙන්නයි උනන්දුවෙන් වැඩ කරනවා. නමුත් ගමේ දරුවෝ මේ පාසලට එන්නේ නෑ. පිට විදුහල්වලට යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107232</link>
    <topic>ගම්පහ කෝටි ගණනකවරිපනම් ගෙවා නෑ</topic>
    <author>ගලහිටියාව සමූහ</author>
    <content>ගම්පහ ප්‍රාදේශීය සභා බල ප්‍රදේශයේ සංවර්ධන කටයුතු ප්‍රදේ්ශවාසීන්ගේ අවශ්‍යතා මත නොපිරිහෙළා ඉටුකරදී ඇතත් එම කාර්යන් ඉටුකිරීමේ දී යම් කිසි සුළු අඩුපාඩුවක් ඇතිවුවහොත් ප්‍රදේශයේ වරිපනම් බදුකරුවන් නැගී සිටින බවත් වරිපනම් බදු මුදල් ගෙවීම පැහැර හැරීමෙන් මේ වන විට ගම්පහ ප්‍රාදේශීය සභාවට රුපියල් කෝටි තුනක හිඟ වරිපනම් බදු මුදල් ප්‍රමාණයක් අයවිය යුතුව ඇතැයි ගම්පහ ප්‍රාදේශීය සභාවේ සභාපති රංජිත් ගුණවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107233</link>
    <topic>නාගොඩ රජයේ රෝහලෙන්සවසට බෙහෙත් නෑ</topic>
    <author>කටුකුරුන්ද සමූහ</author>
    <content>කළුතර නාගොඩ රජයේ රෝහලට සවස 3.00 පසු වී පැමිණෙන රෝගීන්ට ප්‍රතිකාර ගැනීම ගැටලු සහගත බව රෝගීහු පවසති.එක් වෛද්‍යවරයකු සිටින බවත් එනිසා තුණ්ඩු නිකුත් නොකරන බවත් රෝගීහු පවසති.රෝගීන් පරීක්‍ෂා කර අවසන් වන තුරු සෙසු රෝගීන්ට තුණ්ඩු නොදෙන බව ද නිලධාරීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107234</link>
    <topic>ගම්පහ ඇරඹරලුව මහ විදුහලට ‘හලෝ’ නෑ</topic>
    <author>කැලණිය විශේෂ</author>
    <content>ගම්පහ දිස්ත්‍රික්කයේ ඇඹරලුව මහා විද්‍යාලයට මෙතෙක් දුරකථන පහසුකම් ලබාදී නැත. ගම්පහ කලාප අධ්‍යාපන කාර්යාලය හෝ කොට්ඨාස කාර්යාලය සමඟ පාසල සම්බන්ධ රාජකාරි කටයුතු සිදුකර ගැනීමට පවා මේ නිසා අසීරුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107235</link>
    <topic>කුරුණෑගල දුම්රිය ගේට්ටුසවිකරන්නැයි ඉල්ලීම්</topic>
    <author>කුරුණෑගල දකුණ සමූහ</author>
    <content>කුරුණෑගල දුම්රිය ස්ථානයේ සිට වැල්ලව දුම්රිය ස්ථානය දක්වා දුම්රිය හරස් මාර්ගයේ අනාරක්‍ෂිත ගේට්ටුවලට ස්ථිර දුම්රිය ගේට්ටු සවිකර දෙන ලෙසට ප්‍රදේශවාසීහු ඉල්ලති.මැද්දේගම, අටමුනේ, තුරුලියගම, හදිවෙලාන, වැල්ලව යන ස්ථානවල මේ අනාරක්‍ෂිත ගේට්ටු පිහිටා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107236</link>
    <topic>ජා ඇළ නිවෙස්වලට රාත්‍රි කාලයේඑබිකම් කරන කල්ලිය තවමත් නිදැල්ලේ</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජා ඇළ බල ප්‍රදේශයේ කඳාන, රිලවුල්ල, කළඑලිය, කුඩහකපොළ, වෑවල ආදි ප්‍රදේශවල රාත්‍රී කාලයේ නිවෙස් වලට පැමිණ මිනිසුන් බිය වද්දවන අද්භූත පුද්ගලයන් නිසා මෙම ප්‍රදේශයේ ජනතාවට රාත්‍රියේ නින්දක් නොමැත.උස තාප්ප වලින් පැන වහල වලින් ගෙතුළට බසින ඉතාමත් ලාබාල පෙනුමකින් යුත් මෙම තරුණ කල්ලිය ගැන සෙවීමට පසුගියදා කඳාන පොලිසිය මහත් පරිශ්‍රමයක් දරා ඇත.කළු පැහැති කමිස හැඳගෙන බූල් සහිත කලිසම් වලින් සැරසී තොප්පි පැළඳ ගෙන එන මෙම පිරිස් වැඩි හරියක්ම පැමිණෙන්නේ කාන්තාවන් සිටින නිවෙස්වලට බැව් අනාවරණය වෙයි.අතේ පිහියක් ඇතිව පැමිනෙන මෙම භූතයන් මේ වනතෙක් කිසිවකුට අනතුරක් කර නොමැති බවද අනාවරණය වෙයි.මිනිසුන් හඹා ගිය විට ඉතා වේගයෙන් දිව ගොස් අඳුරු අහුමලු වල සහ වෙල්යාය වලට පැන සැඟවීමට දක්ෂ මේ පුද්ගලයන් ඇල්ලීමට ගම් දනම් වල තරුණ පිරිස් රාත්‍රි කාලයේ මොන තරම් රැකවල්දා සිටියත් ඉතාමත් සූක්ෂ්ම ලෙස නිවෙස්වලට ඇතුළු වී නිවැසියන් බියවද්දති.කුඩහක පොළ ප්‍රදේශයේ පසුගියදා රාත්‍රියේ නිවෙස්වලට ගල් ගසා ඇති බවත් ඉන් ඉක්බිති නිවැසියන් බිය වැද්දීමට නිවෙස් වලට වහලයෙන් බැස ඇති බැව් පැවසේ.මේ නිසා මේ ප්‍රදේශවල වැසියෝ දැන් සති දෙකක් තිස්සේ නිවෙස්වල විදුලි පහන් දල්වා නිදි වර්ජිතව පසු වෙමින් සිටීම නිසා පසු දින පාසල් යන දරුවනටද බලවත් ප්‍රශ්නයක් වී ඇති අතර එළිවෙනතුරු විදුලි එළිය දැමීමට සිදුව ඇති හෙයින් විදුලි ගාස්තුද ඉහළ නගිමින් පවතී.මේ කිසියම් සංවිධානයක් යැයි ඇතැම් පිරිස් පවසති. මෝටර් සයිකල් වලින් ගෙනවිත් බස්සවා රාත්‍රියේ ජනතාව බිය වද්දා පසුව ඔවුන් යතුරු පැදිවලින් රැගෙන යන බැව්ද පැවසේ.මේ පිටි පස කිසියම් භයානක සොර මුලක සංවිධානයක් විය හැකි බවට සමහරු අර්ථ කථන ගෙනෙති. තවත් සමහරු පවසන්නේ ඇතැම් ප්‍රදේශවලට පැමිණෙන මේ පුද්ගලයන් ඇග පුරා තෙල් ගල්වා නිරුවතින් පැමිණෙන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=r1107237</link>
    <topic>යක්කල ඉහළගම ප්‍රධාන මාර්ගයපිළිසකර කරන්න</topic>
    <author>යක්කල විශේෂ</author>
    <content>ගම්පහ – යක්කල ප්‍රධාන මාර්ගයේ සිට ඉහළගම ග්‍රාමයට ගමන් කිරීමට ඇති ප්‍රධාන මාර්ගය සුළු වර්ෂාවකටත් යටවන නිසා එම මාර්ගය භාවිතා කරන්නෝ දැඩි අපහසුතාවකට පත්ව සිටිති.මාර්ගය දෙපස පිහිටි කුඹුරු යායවල වල්බිහිවී තිබීම නිසා වැසි දිනවලදී ජලය නිසි පරිදි බැස නොයෑම හේතුවෙන් ජලය මාර්ගය තුළ රැඳී පවතින නිසා වැසි දිනවලදී වාහනයකින් තබා පයින්වත් ගමන් කිරීමට නොහැකි බව පවසන ප්‍රදේශවාසීහු මෙම මාර්ගය අලුත්වැඩියා කර දෙන ලෙස ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107234</link>
    <topic>ට්‍රොට් එංගලන්තය ගොඩ ගනී</topic>
    <author>ලන්ඩන් (ඒ.එෆ්.පී.)</author>
    <content>සංචාරක ඉන්දියා පිල හා එංගලන්තය අතර ලන්ඩනයේ ලෝඩ්ස් හි පැවැත්වෙන පළමු ටෙස්ට් ක්‍රිකට් තරගයේ වර්ෂාවෙන් බාධා පැමිණුනු පළමු දිනය අවසානයේ එංගලන්තය කඩුලු 2කට ලකුණු 127ක් රැස්කර ගෙන සිටියේය.එංගලන්ත ආරම්භක පිතිකරු යුගලය මුළු ලකුණු 62 වන විට දැවී ගිය අතර ඉන්පසුව ඉනිම ගොඩගත්තේ අංක 3 පිතිකරු ජොනතන් ට්‍රොට් ය. දෙපිල අතර 100 වැනි ටෙස්ට් තරගය මෙන්ම ඉතිහාසයේ 2,000 වැනි ටෙස්ට් තරගයද වන මෙහි පළමු දිනය අවසන් වන විට ට්‍රොට් නොදැවී ලකුණු 58ක්ද කෙවින් පීටර්සන් නොදැවී ලකුණු 22ක්ද ලබා ගෙන සිටි අතර මේ දෙදෙන තෙවැනි කඩුල්ල වෙනුවෙන් ලකුණු 65ක සබඳතාවක් ගොඩනගා සිටියහ.එංගලන්ත මුල් කඩුලු දෙක ම ලබා ගත්තේ වේග පන්දු යවන සහීර් ඛාන් ය. සුවිශේෂී පන්දු යැවීමක නිරත වූ ඛාන් ඕවර 13.3ක් ඇතුළත ලකුණු 18ක් පමණක් ලබා දෙමින් මේ කඩුලු 2 ලබා ගෙන සිටියදී හටගත් පාදයේ ආබාධයක් හේතුවෙන් පිටියෙන් ඉවත්ව ගියේය. ඒ වන විට එංගලන්තය කඩුලු 2කට ලකුණු 107ක් ලබා ගෙන සිටියේය.දැවී යාමෙන් දෙවතාවක් ම බේරීමට තරම් ජොනතන් ට්‍රොට් වාසනාවන්තයකු විය. දිවා ආහාරයට පෙර ඔහු ලකුණු 8ක් පමණක් ලබා ගෙන සිටියදී හර්බජන් සිං මේ තරගයේ එවූ ඔහුගේ පළමු පන්දුවට දුන් උඩ පන්දුව රැක ගැනීමට ‘ස්ලිප්’හි පන්දු රකිමින් සිටි රාහුල් ඩ්‍රාවිඩ් අසමත් විය.තරගයේ දෙවැනි වරුවේදී ට්‍රොට් ලකුණු 32දී දැවී යා යුතුව තිබිණි. සහීර් ඛාන්ගේ පන්දුවකට ඔහුගේ පිත්තේ අග දැවටී ගිය උඩ පන්දුව රැක ගැනීමට ඉන්දියා නායක හා කඩුලු රකින්නා වන මහේන්ද්‍ර සිං දෝනි ට නොහැකි විය. ට්‍රොට් හතරේ පහර 7ක් සමග පන්දු 89කින් අගනා අර්ධ ශතකයක් වාර්තා කළේය. ලකුණු අතරේ සිටින ආරම්භක පිතිකරු ඇලස්ටෙයාර් කුක් ට මෙවර ලබා ගත හැකි වූයේ ලකුණු 12ක් පමණි. ඔහු ඛාන්ගේ පන්දුවකට කඩුල්ල මුවා කරමින් දැවී ගියේය. අර්ධ ශතකයක් ලබා ගැනීමට ට්‍රොට් අසමත් වූයේ ටෙස්ට් ඉනිම 7කින් පසුව ප්‍රථම වතාවටය. දිවා ආහාරයෙන් පසුව එංගලන්ත දෙවැනි කඩුල්ල ලෙසින් නායක ඇන්ඩෲ ස්ට්‍රාවුස් මුළු ලකුණු 62දී දැවී ගියේය.ඛාන්ගේ ‘බවුන්සර්’ පන්දුවකට ස්ට්‍රාවුස් කෙලින් ම ‘ලෝන්ග් ලෙග්’හි පන්දු රකිමින් සිටි ඉෂාන්ට් ෂර්මා වෙත උඩ පන්දුවක් ලබා දුන්නේය. ඔහු ලකුණු 22කට දැවී ගියේය.සවස තේ පානය සඳහා තරගය නතර කරන විට එංගලන්තය කඩුලු 2කට ලකුණු 127ක් රැස්කර ගෙන සිටියේය. වර්ෂාව හරස්වීම හේතුවෙන් තේ පානයෙන් පසුව තරගය නොපැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107236</link>
    <topic>සමස්ත ලංකා සවි එසවීමේ තරගය 30-31</topic>
    <author/>
    <content>වාද්දුව ශක්ති ක්‍රීඩා සමාජය හා ශ්‍රී ලංකා බර ඉසිලීමේ සංගමය මෙහෙයවන සමස්ත ලංකා සවි එසවීමේ තරගය මේ මස 30 – 31 දිනවලදී බණ්ඩාරගම මෛත්‍රී ශාලාවේදී පැවැත්වේ. ආබාධ රහිත වූවන් හා ආබාධ සහිත වූවන් වෙනුවෙන් අංශ දෙකක් යටතේ තරග පැවැත්වේ.ආබාධ රහිත තරගකරුවන් සඳහා කිලෝ ග්‍රෑම් 59, 66,74,83,93,105,120 හා 120ට වැඩි වශයෙන් තරග පැවැත්වෙන අතර ආබාධ සහිත තරගකරුවන් සඳහා කිලෝ ග්‍රෑම් 48, 52, 56, 60,67.5,75, 82.5, 90, 100 හා 100ට වැඩි වශයෙන් තරග පැවැත්වේ.ජයග්‍රාහකයනට කුසලාන සමග සහතික පත් ප්‍රදානය කෙරෙන අතර ආබාධිත සහිත තරගයේ ජයග්‍රාහකයන් වෙනුවෙන් විශේෂ ත්‍යාග පිරිනැමේ.අයදුම්පත් සහ තරග විස්තර ලබා ගැනීම පිණිස වැඩි විස්තර ලබාගැනීමට තරග සංවිධායක 42, මොරොන්තුඩුව පාර, මැලෑගම, වාද්දුව යන ලිපිනයෙන් හා දුරකතන අංක 0723467041 විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107231</link>
    <topic>ජාතික කාන්තා මලල ක්‍රීඩා සූරතාවලියඅද-හෙට දියගම මහින්ද රාජපක්ෂ පිටියේදී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමය මෙහෙයවන 29 වැනි ජාතික කාන්තා මලල ක්‍රීඩා සූරතාවලිය අද (23) දියගම මහින්ද රාජපක්ෂ ජාත්‍යන්තර ක්‍රීඩා පිටියේදී ආරම්භ කෙරේ.ටොරින්ටන් පෙදෙස මලල ක්‍රීඩා සංගම් මූලස්ථානයේ පසුගියදා මේ පිළිබඳ ප්‍රවෘත්ති සාකච්ඡාවක් පැවැති අතර එම ගොඩනැගිල්ලේ අවසන් ප්‍රවෘත්ති සාකච්ඡාවද එය විය. නාගරික සංවර්ධන අධිකාරියට මලල ක්‍රීඩා සංගමය පිහිටි ටොරින්ටන් ඉඩම මේ මාසයේදී භාරදීම සිදුවන අතර මලල ක්‍රීඩා සංගම් මූලස්ථානය මාලිගාවත්ත පෙදෙසට ගෙන යෑමට තීරණය වී ඇත.අද ආරම්භවන කාන්තා මලල ක්‍රීඩා සූරතාවලිය හෙට පස්වරු 4.15ට අවසන්වීමට නියමිතය. ඒ සඳහා ක්‍රීඩිකාවෝ දහසකට අධික පිරිසක් සහභාගීවෙති. වයස් සීමා 5ක් හා විවෘත අංශයෙන් තරග ඉසව් 70කට අධික ප්‍රමාණයක් මේ දින දෙකේ පැවැත්වේ. 12න්, 14න්, 16න්, 18න් හා 20න් පහළ එම වයස් සීමාවන් වේ.ඉදිරියේදී පැවැත්වෙන ජාත්‍යන්තර මට්ටමේ කාන්තා මලල ක්‍රීඩා තරගවලට ක්‍රීඩිකාවන් තෝරා ගැනීමට මේ ජාතික සූරතාවලිය ඉතා වැදගත් වේ.ජාතික කාන්තා මලල ක්‍රීඩා සූරතාවලියට වසර 6ක් තිස්සේ ශ්‍රී ලංකා ටෙලිකොම් ආයතනය අනුග්‍රහය ලබාදේ.මේ පිළිබඳව පැවැති ප්‍රවෘත්ති සාකච්ඡාවේදී අදහස් දැක්වූ ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසුවේ පසුගියදා නිමාවූ ආසියානු මලල ක්‍රීඩා සූරතාවලියේදී ශ්‍රී ලංකා මලල ක්‍රීඩා සංවර්ධනයට හොඳ අඩිතාලමක් ලැබුණු බවය. “වෙනදා දක්ෂතා දක්වන අංශවලට වඩා මෙවර වෙනසකින් යුතුව ක්‍රීඩක ක්‍රීඩිකාවන් ඉදිරියට ආවා. කාන්තා අංශයෙන් චන්ද්‍රිකා සුභාෂිනී හා ක්‍රිස්ටීන් මෙරිල් ක්‍රීඩිකාවන් දෙදෙනා ලෝක මට්ටමට දියුණු කරගත හැකි බව පෙණුනා” ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107232</link>
    <topic>රොදර්හැම් මෝටර් රථ සහ යතුරු පැදිධාවන තරගාවලිය අගෝස්තු 7දා</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාව සහ ශ්‍රී ලංකා මෝටර් රථ ධාවකයන්ගේ හා යතුරුපැදි ධාවකයන්ගේ සංගමය ඒකාබද්ධව 5වැනි වරටත් සංවිධානය කරනු ලබන ‘රොදර්හැම් සර්කිට් මීට්’ මෝටර් රථ සහ යතුරු පැදි ධාවන තරගාවලිය අගෝස්තු මස 7 වැනිදා කටුකුරුන්ද ගුවන් හමුදා ධාවන පථයේදී පැවැත්වේ.මෝටර් රථ තරග ඉසව් 12ක් සහ යතුරු පැදි තරග ඉසව් 10ක් ඇතුළත් මේ තරගාවලිය සඳහා ශ්‍රී ලංකාවේ ප්‍රබල ධාවකයන් සහ විදේශීය ධාවන සූරයන් රැසක් තරග වදිති.දෙවැනි ලෝක යුද සමයේ එවකට කටුකුරුන්ද රාජකීය නාවික ගුවන් හමුදා කඳවුරෙහි ප්‍රථම අණදෙන නිලධාරි ලෙස කටයුතු කළ කපිතාන් හැන්ක් රොදර්හැම් අනුස්මරණ කිරීම සඳහා 2007 වසරේදී ප්‍රථම වරට රොදර්හැම් සර්කිට් මීට් මෝටර් රථ සහ යතුරු පැදි ධාවන තරගාවලිය ආරම්භ කෙරිණි.තරගාවලිය සඳහා ප්‍රධාන අනුග්‍රාහකත්වය දරනු ලබන්නේ ලංකා බැංකුව විසිනි. මහජන බැංකුව, බ්‍රවුන්ස් සහ සමාගම, ඩග්ලස් සහ පුත්‍රයෝ සහ සියැට් ආයතන සම අනුග්‍රාහකයන් ලෙස කටයුතු කරති.මුද්‍රිත මාධ්‍ය අනුග්‍රහය දරනු ලබන්නේ සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) විසිනි.තරගාවලියේ ලැබෙන සියලු ආදායම් ගුවන් හමුදා සේවා වනිතා ඒකකය හරහා ගුවන් හමුදා සේවා පුද්ගලයන්ගේ සුබ සාධන කටයුතු සඳහා යෙදෙවේ.මේ තරගාවලිය සම්බන්ධව මාධ්‍ය දැනුවත් කිරීමේ හමුවක් පසුගියදා ගුවන් හමුදා මූලස්ථානයේදී ගුවන් හමුදාපති එයාර් මාෂල් හර්ෂ අබේවික්‍රම මහතාගේ ප්‍රධානත්වයෙන් පැවැත්විණි.ශ්‍රී ලංකා මෝටර් රථ ධාවකයන්ගේ සහ යතුරු පැදි ධාවකයන්ගේ සංගමයේ සභාපති යෝගා පෙරේරා, ලංකා බැංකුවේ සහකාර සාමාන්‍යාධිකාරි පී.ජේ. ජයසිංහ, බ්‍රවුන්ස් සහ සමාගමේ සාමාන්‍යාධිකාරි පණ්ඩුක වීරසිංහ, සියැට් ආයතනයේ වෙළෙඳ හා අලෙවි උප සභාපති රවී ඩුඩ්ලානි, මහජන බැංකුවේ කෝපරේට් ඉන්ටර්නැෂනල් මාර්කටිං නියෝජ්‍ය සාමාන්‍යාධිකාරි චාන්දනී වීරපිටිය යන මහත්ම මහත්මීහු ද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107233</link>
    <topic>ශ්‍රී ලංකා ටෙස්ට් තරගමාලාව ජය ගැනීමට නම්අපේ ක්‍රම වෙනස් කළ යුතුයි</topic>
    <author>සිඩ්නි (ඒ.එෆ්.පී.)</author>
    <content>ලබන මාසයේ ශ්‍රී ලංකාවේදී, පිට පිට තෙවැනි වතාවටත් ටෙස්ට් තරගමාලා පරාජයක් වළක්වා ගැනීමට නම් ඔස්ට්‍රේලියාව ඔවුන්ගේ ක්‍රම වෙනස් කළ යුතුව ඇතැයි කඩුලු රකින ක්‍රීඩක බ්‍රැඩ් හැඩින් ඊයේ පැවසීය. ඔස්ට්‍රේලියානුවන් ශ්‍රී ලංකාවට පරාජය වුවහොත්, ජගත් ක්‍රිකට් කවුන්සලයේ මංගල ලෝක ටෙස්ට් සූරතාවලියට සුදුසුකම් ලබා ගැනීමේ ඔස්ට්‍රේලියාවේ අවස්ථාව තව තවත් අඩුවනු ඇත.ශ්‍රී ලංකාවට ලකුණු 8ක් පිටුපසින් ලොව ටෙස්ට් ශ්‍රේණිගත කිරීම්වල 5 වැනි ස්ථානයේ සිටින ඔස්ට්‍රේලියාව, ශ්‍රී ලංකාවට එරෙහි ත්‍රිත්ව ටෙස්ට් තරගමාලාවෙන් පරාජය වුවහොත් ලොව ඉහළම ටෙස්ට් කණ්ඩායම් 4 තත්ත්වයෙන් ඔවුන් තවත් ලකුණු 5ක් පසුපසට තල්ලු වනු ඇත.එහෙත් ඔවුන් මේ තරගමාලාව ජයග්‍රහණය කළහොත්, ඔස්ට්‍රේලියාව ශ්‍රී ලංකාව අභිබවා ශ්‍රේණිගත කිරීම්වල සිවුවැනි ස්ථානයට පිවිසෙනු ඇත. ලෝක ටෙස්ට් සූරතාවලියට සුදුසුකම් ලබා ගැනීමට නම් ඔස්ට්‍රේලියාව, එම සූරතාවලියට කණ්ඩායම් 4 තෝරා ගැනෙන අවසාන දිනය වන 2013 ජනවාරි අග වන විට ලොව ටෙස්ට් ශ්‍රේණිගත කිරීම්වල ඉහළම කණ්ඩායම් 4ට ඇතුළත්ව සිටිය යුතුය.පසුගිය ග්‍රීෂ්ම සෘතුවේදී ඔස්ට්‍රේලියාව ඔවුන්ගේ භූමියේදීම එංගලන්තය හමුවේ ලත් අප්‍රසන්න ‘අළු බඳුන’ ටෙස්ට් තරගමාලා පරාජයෙන් හා පසුගිය වසර අගදී ඉන්දියාවේදී ලත් ටෙස්ට් පරාජයෙන් පසුව ඔස්ට්‍රේලියා ක්‍රිකට් ක්ෂේත්‍රයේ තත්ත්වය වෙනස් වී තිබේ.එම පරාජයන්ගෙන් පසුව ඔස්ට්‍රේලියාව සැළකිය යුතු තරමේ වෙනස්කම් සිදුකොට තිබේ. නව නායකයා ලෙස මයිකල් ක්ලාක් පත්කළ ඔවුන් පන්දු යැවීමේ හා පන්දු රැකීමේ පුහුණුකරුවන් වශයෙන් පිළිවෙලින් ක්‍රෙග් මැක්ඩර්මොට් හා ස්ටීව් රික්සන් පත්කොට ඇත.“පසුගිය දොළොස් මාසය තිස්සේ අපි කරගෙන එන දේවල් ආයෙත් නොකරන බවට අප තහවුරු කර ගත යුතුයි. ඒවායින් අපට ප්‍රතිඵල නොලැබීම ඊට හේතුවයි” හැඩින් පවසයි. “ශ්‍රී ලංකා සංචාරය තනි තනිව එතරම් වැදගත් එකක් කියා මා සිතන්නේ නැහැ. එය අපේ කණ්ඩායමට වැදගත් සංචාරයකි.”“අප බොහෝ කාලයක් ටෙස්ට් ක්‍රිකට් තරග බිමෙන් ඈත්ව සිටියා.ඒ නිසා සියළු දෙනාම යළිත් ටෙස්ට් ක්‍රීඩා කිරීමට පුල පුලා බලා සිටිනවා.” “අපි ශ්‍රී ලංකාවට ගිහින්, පළමු ටෙස්ට් තරගය පිවිසෙන විට එය ක්‍රීඩා කිරීමට අප හොඳ සූදානමින් සිටින බවට වගබලා ගත යුතුයි.”“ලොව ටෙස්ට් ශ්‍රේණිගත කිරීම්වල අප දැන් සිටින තත්ත්වය අපට මහත් අපහසුවකි. අප මීට වඩා හොඳ ක්‍රිකට් ක්‍රීඩාවක් කළ යුතුයි.”ජාත්‍යන්තර එක්දින හා විස්සයි20 තරගවලින් සමන්විත ශ්‍රී ලංකා සංචාරයේ පළමු අදියර සඳහා ඔස්ට්‍රේලියානුවන් ලබන සතියේ පිටත්ව යනු ඇත. ලබන මස අගදී ටෙස්ට් තරගමාලාව ආරම්භ වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107235</link>
    <topic>ලෝක ආරක්ෂක ක්‍රීඩා උළෙලේදී ශ්‍රී ලංකාවට ලෝකඩ පදක්කමක්</topic>
    <author/>
    <content>බ්‍රසීලයේ මේ දිනවල පැවැත්වෙන ලෝක ආරක්ෂක ක්‍රීඩා උළෙලේදී ශ්‍රී ලංකාවට මීටර් 400ය4 කාන්තා ඉසව්වෙන් ලෝකඩ පදක්කමක් හිමිවිය. මෙහි රන්පදක්කම බ්‍රසීලය (විනාඩි 3:32.42) රිදී පදක්කම ඩොමිනික් රාජ්‍යය (විනාඩි 3:38.75) දිනා ගත්හ.ශ්‍රී ලංකා ක්‍රීඩිකාවෝ මේ තරගය විනාඩි 3:44.52 කින් නිම කළහ. ශ්‍රී ලංකා පිලට මේනකා වික්‍රමසිංහ, චන්ද්‍රිකා සුභාෂිනි, එස්.වී.ඒ. කුසුමාවති හා චම්පිකා දිල්රුක්ෂි යන සිව්දෙනා ඇතුළත් වූහ.ලෝක ආරක්ෂක ක්‍රීඩා උළෙලේ වේගවත්ම ක්‍රීඩකයා ලෙස මීටර් 100 තත්පර 10.07කින් ජයගත් කටාරයේ ඔගුන්ඩේ ෆෙමී හා වේගවත්ම ක්‍රීඩිකාව ලෙස තත්පර 11.34කින් තරගය නිමකළ යුක්රේනයේ මරීයා ක්‍රීඩිකාව ද සම්මාන දිනාගත්හ.ඊයේ රාත්‍රියේදී මීටර් 400 අවසන් තරගයට චන්ද්‍රිකා සුභාෂිනි සහභාගීවීමට නියමිතව තිබුණි. ඇය එම ඉසව්වේ මූලික වටයේදී තත්පර 52.93 කින් දෙවැනි ස්ථානය ලබා අවසන් තරගයට සුදුසුකම් ලැබුවාය.එයට අමතරව බීච් වොලිබෝල් අවසන් පූර්ව තරගයට වසන්ත රත්නපාල හා මහේෂ් පෙරේරා සුදුසුකම් ලබාගෙන චීනය සමග ඊයේ රාත්‍රියේ තරග වැදීමට නියමිතය තිබුණි.ලොව ප්‍රබල පෙළේ රටවල් 100කට අධික ප්‍රමාණයකින් ක්‍රීඩක ක්‍රීඩිකාවෝ දහස් ගණනින් ලෝක ආරක්ෂක ක්‍රීඩා උළෙලට සහභාගී වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=s1107237</link>
    <topic>උල්හිටියේ සහැල්ලු පන්දු ක්‍රිකට් තරගය හෙට</topic>
    <author>මහවැලි කලාපීය</author>
    <content>උල්හිටියේ ‘සුමිතුරු’ ළමා සමාජය මෙහෙයවන සැහැල්ලු පන්දු සය සාමාජික ක්‍රිකට් තරගාවලිය හෙට (24) උල්හිටිය විද්‍යාලයීය ක්‍රීඩාංගණයේදී පැවැත්වේ. වැඩි විස්තර 0725259930 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=f1107231</link>
    <topic>නවෝදයේ හිරු කිරණින් පිබිදුණු යාපනය</topic>
    <author>පණ්ඩුක සමරසේකර යාපනය සංචාරයෙන් පසු ඡායාරූප නිශ්ශංක විජේරත්න</author>
    <content>විමුක්තිය උදෙසා වසර 30 ක් සටන් වැදුණු විමුක්තිකාමීන් සිය ජාතිය පරිහානියට ළඟා කළා මිස උදා කළ විමුක්තියක් නැත. එය උදා කරන්නට පෙළ ගැසුණේ සිය ජාතියේ සතුරන් ලෙස එදා ඔවුන් හංවඩු ගැසූ මහා ජාතියම ය. මේ, වසන්තය අබියස සිටින උතුරු ප්‍රදේශ සංවර්ධනයේ වත්මන් කතාවයි.වසර 30 ක කුරිරු ත්‍රස්තවාදයෙන් මුළු රටම භීතියට පත්ව සිටිද්දී එහි රුදුරු බව වැඩියෙන්ම අත් වින්දේ උතුරේ ජනතාවය. ඒ ත්‍රස්තවාදයේ කේන්ද්‍රස්ථානය උතුරුකරය වූ බැවිනි’ දකුණේ ජනතාව අත් විඳින සොබාදහමේ සුවය පවා ඔවුන්ට අහිමිය. ඇළ, දොළ, ගංගා, කඳුහෙල්, දිය ඇළි තබා නිසි කලට ඇද හැලෙන වැසි දිය පොදක්ද උතුරට නැත. එනිසා බීමට සුදුසු ජලය ද එහි නැත. ගිනිගහන අව්වෙන් පවා පීඩා විඳින ඔවුන් යම් සුවයක් ලද්දේ හීයක වේගයෙන් හමන දැඩි සුළඟිනි. එය ද වැලි දූලි මුසු වූ පීඩාකාරී එකකි.සොබා දහමින් මෙවන් වූ පීඩා විඳින උතුරේ ජනයාට ඇති එක ම ආර්ථික සම්පත සරු පසක් සහිත මහ පොළොව සහ ඒ වටා ඇති මහා සාගරයයි. මහපොළොවේ අඩි 7 – 8 ක් පමණ ගැඹුරින් ජල උල්පත් තිබේ.මේවා මතුකරගෙන සාරවත් පොළොවේ මිදි, කෙසෙල්, පැපොල් වැනි පලතුරු ද, ලුනු, මිරිස්, අර්තාපල් මෙන්ම සීතල කඳුකරයට පමණක් ආවේණිකව තිබූ ලීක්ස්, බීට්රූට්, ගෝවා ආදි එළවළු ද වගා කර අද සරු අස්වැන්නක් ලබති. සරු පස නිසා කෘෂිකර්මාන්තයෙන්ද මහා සාගරය නිසා ධීවර කර්මාන්තයෙන්ද උතුරේ ජනතාව තම ජීවනෝපාය සරි කර ගනිති. ඔවුන් අලසකමින් කඩපිල් ගානේ කාලය කා දමන ජනතාවක් නම් නොවේ.මෙවන් වූ ජනයාට විමුක්තිය උදා කර දෙන්නට යැයි පවසමින් වසර 30 ක් පුරා බිම් කඩකට වලි කෑ එල්ටීටීඊ ය කරනු ලැබුවේ ඔවුන්ගේ ජීවිත ක්‍රමයෙන් අඳුරු යුගයකට ඇද දැමීමය. මේ නිසා ඊනියා විමුක්තිදායකයන්ගෙන් උතුරුකරය මුදා ගන්නට සැබෑ විමුක්තිකාමියාට සිදු විය. උතුර මුදාගත් ජන නායකයා උතුරේ ජනතාවට වසන්තය උදා කරන්නට කඩිනම් සංවර්ධනය ඇරැඹීය. එය උතුරු වසන්තයයි.උතුරු වසන්තය යටතේ උතුරේ ගොවි ජනතාවගේ යටිතල පහසුකම් දියුණු කර ජීවන තත්ත්වය උසස් කිරීමට කඩිනම් වැඩසටහන් දියත් කෙරිණි.පානීය ජල ව්‍යාපෘති, මංමාවත්, විදුලිබල පද්ධති අලුතින් ආරම්භ කෙරිණි. මාර්ග පහසුකම් නැංවීම නිසා ගොවිපළේ සිට වෙළෙඳ පොළට සිය නිෂ්පාදන ප්‍රවාහනය කරන්නට හැකි විය. මේ නිසා සීමිත පිරිසකට අඩු මුදලට අලෙවි කළ සිය නිෂ්පාදන, පුළුල් වෙළෙඳ පොළ මගින් තරගකාරීව වැඩි මුදලකට අලෙවි කර ගැනීමට හැකි විය. මෙයින් ගොවියාගේ අතමිට සරු වුණි.යුද සමයේ රුපියල් 6 කට අලෙවි කළ කෙසෙල් කිලෝවක අදමිල රුපියල් 40 කි. රුපියල් 80 ට අලෙවි කළ මිදි කිලෝවක අද මිල රුපියල් 400 කි. එසේ කියන්නේ යාපනයේ පලතුරු වෙළෙඳ පොළේ සිය පලතුරු නිෂ්පාදන අලෙවි කරන ශෂිකරන් ය.ශෂිකරන් දිනකට උපයන ශුද්ධ ආදායම රුපියල් 2000 කි. ඉන් රුපියල් 1500 ක් සිය ඉතිරි කිරීමේ ගිණුමේ තැන්පත් කරයි.ශෂිකරන් කියන්නේ මෙතෙක් රටේ බිහි වූ හොඳම නායකයා වත්මන් ජනපති මහින්ද රාජපක්ෂ මහතා බවයි. එසේම යාපනයේ බහුතර ජනතාව කැමැතිම දේශපාලන නායකයා ආර්ථික සංවර්ධන ඇමැති බැසිල් රාජපක්ෂ මහතාය. මේ නායකයන් දෙපළ නිසා තමා අලුතින් උපන් බව ඔවුන් පවසයි.පේදුරුතුඩුවේ තොණ්ඩමනාරු පිහිටි සංගුපිට්ටි වෙළෙඳසල් සංකීර්ණයට මුල්ගල තැබුවේ පසුගිය 17 වැනිදා ය. වව්නියාව සිට චුන්නාකම් දක්වා විදුලි පද්ධතියක්ද බැසිල් රාජපක්ෂ ඇමැතිවරයා අතින් විවෘත කෙරිණි. මෙහිදී ජනතාව ඇමැතිවරයාට පැවසුවේ සිය උත්සාහයෙන් ජීවත්වූ තමාට මේ පහසුකම් ලැබීම නිසා ජීවන තත්ත්වය උසස් වූ බවයි. තවත් වසරක කාලයකින් තම ජීවන තත්ත්වය ඉහළ තලයකට පමුණුවා ගන්නා බව ඔවුහු පවසති.යාපනයේ තිරිප්පලි ප්‍රදේශයේ දින 22 ක් තුළ මාර්ග 14 ක් ඉදි කෙරිණි. විදුලි යෝජනා ක්‍රම 21 ක වැඩ නිම කෙරිණි.මරදන් කර්නි හි ආර්ථික සංවර්ධන අමාත්‍යංශය මගින් ක්‍රියාත්මක ගොවිජන සේවා මධ්‍යස්ථානය විවෘත කිරීමද මෙහිදී සිදු විය. මේ යෝජනා ක්‍රම සඳහා රුපියල් මිලියන 24 ක් වැය කෙරිණි.මණ්ඩතිව් ප්‍රදේශයේ ග්‍රාම සේවා වසම් 3 ක ජීවත් වන 1050 ක් වූ ජනතාව සඳහා මෙතෙක් පානීය ජලය බෙදා හැරියේ ජල බවුසර් මගිනි. ඒ අනුව දිනකට එක් පවුලකට ජලය ලීටර් 40 ක් ලැබිණි. ඊට අමතරව ලීටර් 20 ක් සඳහා රුපියල් 10 ක මුදලක් වැය කෙරිණි.දැන් එම ප්‍රදේශයේ ජනතාවට පානීය ජල ව්‍යාපෘතියක් ලැබී තිබේ. එයට වැය කළ මුදල රුපියල් මිලියන 13 කි.උතුරු වසන්තය සංවර්ධන යෝජනා ක්‍රමය යටතේ කරෙයිනගර් මුරුගන්කෝවිල් පාර ප්‍රතිසංස්කරණය ඇරැඹුවේ ආර්ථික සංවර්ධන අමාත්‍ය බැසිල් රාජපක්ෂ මහතාය. එහි ඇස්තමේන්තුගත මුදල රුපියල් මිලියන 9 කි. කයිට්ස් දූපත්තෙහි තොටුපළේ බෑවුම් මඟ සංවර්ධනය ද දැන් අරඹා ඇත.එහි ප්‍රතිලාභ නුදුරේම භුක්ති විඳීමට ජනතාවට අවස්ථාව ලැබේ.වල්ලිපුරම් කුරුච්චි ප්‍රදේශයේ නිවාස 61 කින් යුත් නිවාස යෝජනා ක්‍රමයද ජනතාව අතට පත් කෙරිණි. ඒ සුනාමි ව්‍යසනයෙන් අවතැන් වූ ජනයා සඳහාය. එහි මිලියන 20 කට ඇස්තමේන්තු කළ විදුලි ව්‍යාපෘතියක්ද ආරම්භ කළේ බැසිල් රාජපක්ෂ අමාත්‍යවරයා විසිනි. මේ ප්‍රදේශයේ මිලියන 117 ක වියදමින් නව මංමාවත් පද්ධතියක් ඉදිවෙමින් පවතී.ගැටුම් පැවැති ප්‍රදේශ සඳහා වූ කඩිනම් ව්‍යාපෘතිය යටතේ පේදුරුතුඩුව ජල සම්පාදන ව්‍යාපෘතිය ජනතා අයිතියට පත් කිරීමද මෙහිදී සිදු විය.යාපනය මංගානි ප්‍රදේශයේ පිහිටුවා ඇති ස්වයංරැකියා පුහුණු මධ්‍යස්ථානය මගින් සාරි අලංකරණය සඳහා වරකට කාන්තාවන් 300 ක් පුහුණු කෙරේ. ඉන්දියානු ක්‍රමයට හැඩ කරන එම සාරියක වටිනාකම රුපියල් 5000 සිට ලක්ෂය දක්වා වේ.එහි පුහුණුවෙන් පසු එක් තරුණියකට සිය දක්ෂතාමත රු. 3000 /- ක් දක්වා දිනකට උපයාගත හැකි බව එහි හිමිකාරිය වූ ඉෂාරා පවසන්නීය. රජය මේ සඳහා රුපියල් 20 ලක්ෂයක් හා පෞද්ගලික අංශය රුපියල් ලක්ෂ 60 ක වියදමින් මේ නව ව්‍යාපෘතිය අරඹා ඇති එය විදේශීය වෙළෙඳ පොළ ඉලක්ක කරමින් ආරම්භ කළ නවතම ව්‍යාපෘතියකි.උතුරේ ගොවි ජනතාවට සිය ජීවනෝපාය කරගෙන යාමට තිබූ තවත් බාධාවක් ලෙස මුහුදු ජලය සිය වගාබිම්වලට ගොඩගැලීම දැක්විය හැකිය. මුහුදු ජලය ගොඩගැලීම වළකාලීමට කළපු හරහා බැමි ඉදි කිරීමේ යෝධ වැඩපිළිවෙළක්ද ක්‍රියාත්මක වෙමින් පවතී. දැනටත් වැඩ නිමවී ඇති එවැනි වගා භූමිවල එළවළු පලතුරු සරුවට වගා කිරීම ආරම්භ වී ඇත.එසේ වගා කළ එක් බිමක සිය රතුළූණු වගාව කළ ඥානසිංහම්, ඒ සඳහා දැරූ වියදම රුපියල් 50000 කි. ඉන් මාස තුනකට පසු රුපියල් ලක්ෂ දෙකක ආදායමක් ඉපැයීය.චාවාකච්චේරියේ මිදි වගාව කරන සිවලිංගම් පැවැසුවේ ඔහුගේ සරුසාර මිදි වගාව අක්කර දෙකක් පුරා පැතිර ඇති බවයි.මිදි වගාව ආරම්භ කර වසර දෙකක් ගත වූ තැන බයිසිකලයක්වත් නොතිබුණු සිවලිංගම් වාහන හිමිකරුවකු බවට පත් විය. උතුරුකරය මුදාගත් පසු සිය නිෂ්පාදන කොළඹ වෙළෙඳ පොළට සැපැයීමෙන් ඔහු ක්‍රමයෙන් ධනවතකු බවට පත් වෙමින් සිටී.වැව් සහ ජල පොකුණු වැසීයාම උතුරේ ජනයාට බලපෑ තවත් ගැටලුවකි. වසර 30 ක් පුරා නඩත්තුවක් නොතිබූ වැව් හා ජල පොකුණු 69 ක් නැවත ප්‍රතිසංස්කරණය කිරීමද පසුගිය කාලයේදී සිදු විය. එමගින් පෝෂණය ලබන ගොවි බිම් ප්‍රමාණය අක්කර දහස් ගණනකි. ගොවිජන සේවා මධ්‍යස්ථාන 16 ක් දිස්ත්‍රික්කය පුරා ක්‍රියාත්මකව පවතී.උතුරු ප්‍රදේශයේ ජනයාට ඇති ප්‍රධානම ගැටලුව පානය සඳහා සුදුසු ජලය නොතිබීමයි. හුණු ගල් දිගේ ගලා එන දිය උල්පත් නිසා ජලයෙහි කැල්සියම් ප්‍රතිශතය අධිකය. මෙයට විසඳුමක් ලෙස ඉරණමඩු සිට යාපනය දක්වා පානීය ජල යෝජනා ක්‍රමයක් ක්‍රියාත්මක කිරීමටට රජය තීරණය කර තිබේ. එය දෙවැනි වන්නේ කොළඹට පමණි. එසේ වූ කළ යටිතල පහසුකම් නැංවීමට යාපනය ජනතාවට තවත් ඉතිරිව ඇත්තේ කුමක් දැයි ඔවුන්ම ප්‍රශ්න කරනු ඇත.මංතීරු හයක් ඔස්සේ දිවෙන යාපනය කොළඹ ඒ 9 මාර්ගය වැඩ බිම් 4 ක් ලෙස කඩිනමින් ඉදිවෙමින් පවතී. මේ සා විශාල යෝධ සංවර්ධන ව්‍යාපෘති මගින් යාපනය යනු තවත් දුෂ්කර පළාතක් නොවනු ඇත. අනාගත සුඛ විහරණ උදෙසා ඇති යාපනය ප්‍රදේශයේ ඉඩම් කට්ටියක වටිනාකම රුපියල් ලක්ෂ 40 කි. එහි ඉඩම් අලෙවි කරනුයේ පර්චස් 10 යේ ඉඩම් කට්ටි ලෙසිනි. දැනටමත් දකුණේ ජනයා උතුරට ගොස් එහි ව්‍යාපාර කටයුතු ආරම්භ කර ඇති සැටි දැකිය හැකිය. පාසල් අධ්‍යාපනය නැංවීම සඳහා අලුතින් ආරම්භ කළ විද්‍යාගාර, පුස්තකාල, රැස්වීම් ශාලා, 36 ක් සිසු අයිතියට පැවැරීම එක් දිනක් තුළ සිදු විය. ඒ රජයේ මැති ඇමැතිවරුන් 15 දෙනෙකුගේ සහභාගීත්වයෙනි.දුෂ්කරතා මධ්‍යයේ වුවත් ශිල්ප හදාරන, දිවයිනේ වැඩිම ප්‍රතිශතයක් විශ්වවිද්‍යාල වරම් ලබන්නේ යාපනය දිස්ත්‍රික්කයෙනි. මේ වන විට ආසියාවේ විශාලතම පුස්තකාලය ලෙස සැලකෙන යාපනය පුස්තකාලය පෙ. ව. 8 සිට පස්වරු 6.30 දක්වා විවෘතව පවතී. ඉන් වැඩිම ප්‍රයෝජනය ලබන්නේ පාසල් සිසුන්ය. එහි ගිය අපටහ දැක ගතහැකි වූයේ පුස්තකාලය තුළ තනිවම සිය අධ්‍යාපන කටයුතු කරන පාසල් සිසු සිසුවියන්ය.අමුඩ කෙටියෙන් සැරසුණු ධීවර ජනතාවගේ සිට, ටයි කෝට් ඇදගත් වෛද්‍ය ඉංජිනේරු වෘත්තිකයන් දක්වා බයිසිකලයෙන් ගමන් බිමන් ගිය කාල වකවානුවක් යාපනයේ තිබුණි.ඒ කාලය ගෙවී ගොස් වසර දෙකක් වූවා පමණි. අද යාපනයේ ධීවර කාර්මිකයා ගොවියා මෙන්ම වෛද්‍ය, ඉංජිනේරු වෘත්තිකයන් ද සිය ගමන් බිමන් යන්නේ තම වාහනයෙනි. එසේම පැල්පත් වෙනුවට ඉදිවන නව මන්දිර බොහෝ ය. යටිතල පහසුකම් නැංවීමේ උතුරු වසන්තය කඩිනම් සංවර්ධන වැඩසටහනේ ඵල ලබන උතුරේ ජනයා, අදින් වසර පහකට පසු සියලු සුඛ විහරණ ලබන, රටේ ඉහළම ජීවන තලයකට හිමිකම් කියන ධනවත්ම හා ඉහළම වෘත්තිකයන් වන බවට මේ සටහන සපථ කරයි. ඉදින්, මෙය දකුණු ආසියාවේ ආශ්චර්යය නොවන්නේද ? එහි කේන්ද්‍රස්ථානය යාපනය යි කීම අතිශයෝක්තියක් නොවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=f1107232</link>
    <topic>ශ්‍රී ලංකාවේ සුන්දර අසිරියශ්‍රී ලංකන් එයාර් ටැක්සියෙන්</topic>
    <author>පුෂ්පා රොවෙල් ඡායාරූප - සුලෝචන ගමගේ</author>
    <content>ජල මත පාවෙන ගුවන් යානා සේවය නැතහොත් ශ්‍රී ලංකන් එයාර් ටැක්සි සේවය යළිත් ශ්‍රී ලංකාවේ ක්‍රියාත්මක කිරීමට ශ්‍රී ලංකන් සමත්ව සිටී. මෙම ව්‍යාපෘතිය ප්‍රථමයෙන් 2004 වසරේ සිට 2007 දක්වා ක්‍රියාත්මක වුවද එවකට රට තුළ පැවැති අනාරක්‍ෂිත තත්ත්වය මත නවතා දැමීමට සිදුවිය.ත්‍රස්තවාදීන් මුළුමනින්ම මර්දනය කර ජනපති මහින්ද රාජපක්‍ෂ මහතා රට පුරාම සාමය ස්ථාපිත කිරීමත් සමඟ 2010 ජූනි මස සිට යළි එයාර් ටැකිසි සේවාව අරඹන්නැයි රජයෙන්ලද ඇරයුම මත ගිය වසරේ දෙසැම්බර් මස 18 වැනිදා ප්‍රථම වානිජ ගමන ඇරඹූ බව ශ්‍රී ලංකන් ගුවන් සමාගමේ යානා මෙහෙයුම් පරිපාලන හා තාක්ෂණ ව්‍යාපෘති කළමනාකාර පුලස්ති ජයසිංහ මහතා පවසයි.මේ සේවාව සඳහා මගීන් 15 කට පහසුවෙන් යා හැකි එන්ජින් දෙකේ ට්වින් ඔටර් ගුවන් යානා දෙකක් යොදවා ඇත.කැනඩාවෙන් ගෙන්වා ඇති මෙම යානා මෙහෙයවනු ලබන්නේ කැනේඩියානු ජාතික කපිතාන්වරු හයදෙනෙකි. ශ්‍රී ලාංකික සිවුදෙනෙකු ද මේ සඳහා දැන් පුහුණුව ලබති.මේ නුහුරු එහෙත් අපූරු අත්දැකීම විඳගැනීමට පසුගියදා මුද්‍රිත හා විද්‍යුත් මාධ්‍යවේදීන් විසිපස්දෙනෙකුට ශ්‍රී ලංකන් ගුවන් සේවය අවස්ථාව උදාකර දුන්නේය.සැබැවින්ම එය අපූරු සුන්දර අත්දැකීමක් විය. අපේ මවුබිම කොතරම් සුන්දරදැයි සොබාදම් මෑණියගේ කෙතරම් අපූරු දායාදයක්දැයි පියවි ඇසින්ම දැකබලා ගැනීමට ශ්‍රී ලංකන් එයාර් ටැක්සි සේවාව මහාර්ඝ වරමකි.පසුගියදා හරියටම උදේ 10.30 ට මේ මාධ්‍යවේදීන් පිරිස රැගත් කැලණි ගඟේ පෑළියගොඩ කුඩා ජැටියක නවතා තිබූ මේ හුරුබුහුටි ගුවන් යානය ගඟ හරහා අඩි 4000 ක දුරක් ගමන් කර ගුවනට එසැවිණි. අඩි 1500 ක තරම් උසකින් ගුවන හරහා ගුවන් යානය ඇදුනේ බෙන්තොට මරිනා හෝටලය අබියස කුඩා ජැටිය වෙතටයි.ශ්‍රී ලංකාවේ ගොඩබිමේ අහස සිසාරා මාධ්‍යවේදී පිරිස ගෙන ගියේ එයාර් ටැක්සි සෙවාවේ අරමුණ සාක්ෂාත් කරවීමටයි. කැලණිය හරහා බෙන්තොට දක්වා කටුනායක, ගාලු අධිවේගී මාර්ග, ගංඟා ඇළ දොළ, ක්‍රීඩා පිටි, කෙත්වතු, නිවාස, මහල් ගොඩනැගිලි, පාර්ලිමේන්තුව, හෝමාගම ක්‍රීඩාංගණය, කළුතර චෛත්‍ය, බේරුවල ප්‍රදීපාගාරය, කෙරවළපිටිය බලාගාර අහස් කුස සිට මාධ්‍යවේදීහු නැරඹුවේ කුතුහලයත්, සතුටත් පොදි බැඳගෙනයි. හරියටම විනාඩි විසිපහකින් බෙන්තොටට ළඟා වූ යානය යළිත් ගඟ හරහා දිව විත් මෙරිනා හෝටලය අබියස කුඩා ජැටියේ නතර කෙරිණි. මේ වන විට මාධ්‍යවේදීන් පිරිසක් රැගත් අනෙක් ගුවන් යානය ද එතැනට ළඟා වී තිබිණි.මේ එයාර් ටැක්සි සේවාවට අනුබද්ධිතව සංචාරක සේවාව සපයනු ලබන්නේ වෝටර් ස්පෝට්ස්රේසන් වෙතිනි.මාධ්‍ය හමුවෙන් පසු යළි ගුවන් යානා දෙක ශ්‍රී ලංකාවේ වෙරළ තීරයේ සුන්දරත්වය දැකබලා ගැනීමට අවස්ථාව සලසමින් බෙන්තොට සිට කොළඹ වරාය හරයා පෑලියගොඩ ජැටිය වෙත ළඟාවිය.සියැසින්ම දුටු මේ සුන්දරත්වය ශ්‍රී ලංකාවාසී ඔබට පමණක් නොව ශ්‍රී ලංකාවේ සංචාරක ව්‍යාපාරයේ උච්චතම අවස්ථාවට ළඟාවීම අපේක්‍ෂා කරමින් එතෙර සංචාරකයන්ගේ නෙත් සිත ඇද බැඳ ගැනීමට සමත් වන බව නොඅනුමානය.ගංඟා ජලාශ ඇළ දොළවලින් පෝෂිත මේ කුඩා දිවයිනට මෙවැනි ව්‍යාපාරයකට තවත් පහසුකමක් ළඟාකර දෙති. ජලතර ගුවන් යානය සඳහා අඩි 4 ක් ගැඹුරැති අඩි 4000 ක් දිවෙන ජල මාර්ගයක් අවශ්‍ය වන බැවින් ශ්‍රී ලංකාවේ එම පහසුව අප්‍රමාණය. මාර්ග ජාලය සීඝ්‍රයෙන් සංවර්ධනය වන ඕනෑම රටකට දේශීය ගුවන් සේවය අත්‍යාවශ්‍ය වෙයි.පැය පහකට වඩා ගතවන මහාමාර්ග ගමන උපරිම වශයෙන් මිනිත්තු 45 කින් නිමකිරීමේ අවස්ථාව උදාකර දෙන කිසියම් ප්‍රවාහන සේවාවක් ඇත්නම් එය රටක ප්‍රගතියට කවරාකාරයකින් බලපාවිද? ශ්‍රී ලංකන් එයාර් ටැක්සි සේවාව ඉටුකරනු ලබන ප්‍රධානම ප්‍රතිලාභයයි. ශ්‍රී ලංකන් එයාර් ටැක්සි සේවාව කැලණි නදිය, තිස්සමහාරාම වැව, මහනුවර, අම්පාර, නුවරඑළිය, බෙන්තොට, කොග්ගල, දික්වැල්ල, දඹුල්ල, කාසල්රි, වික්ටෝරියා ගමනාන්ත දක්වා ක්‍රියාත්මක වේ.නුදුරු අනාගතයේදීම මේ ගමනාන්තයන් උතුරු නැඟෙනහිර ආවරණය කරමින් යාපනය, ත්‍රිකුණාමලය, ආරුගම්බේ, පාසිකුඩා දක්වා ද ව්‍යාප්ත කිරීමට ශ්‍රී ලංකන් සූදානම් වෙයි.සුන්දරත්වය, ඉතා සුළු කාලසීමාව, ගමන් පහසුව ප්‍රධාන අරමුණු කරගන්නා මෙම ජලතර ගුවන් සේවාව විදෙස් සංචාරකයන්ට අත්පත් කර දෙනුයේ මහත්ම ප්‍රතිලාභයකි. විදෙස් රටක සිට ශ්‍රී ලංකාවේ කිසියම් නිශ්චිත ස්ථානයකට පැමිණිය යුතු යැයි සිතන පතන සංචාරකයන්ට, ව්‍යාපාරිකයන්ට, පවුල්වලට සිය ගුවන් ටිකට් පත් මෙම ගමනාන්තයන් දක්වාම වෙන්කර ගැනීමෙන් ශ්‍රී ලංකාවට පැමිණීමෙන් පසු එයාර් ටැක්සි සේවාවෙන් කාලයත් ඉතිරි කරගෙන වෙහෙස මහන්සියත් අවම කරගෙන සිය ඉලක්ක ස්ථානය කරා ලබාදීම මෙම සේවාවේ ඉහළම ප්‍රතිලාභයයි.මහාමාර්ග තදබදයෙන් පිරී කවර රටකට වුවද මේ ව්‍යාපෘතිය ඉමහත් සහනයකි.අඩපැයකින් නිමවන මෙම සෞන්දර්යාත්මක චාරිකාව, දරුවන් සමඟ ගමන් යන පවුලේ අයට මෙන් ම, ශ්‍රී ලංකාවට සම්ප්‍රාප්ත වන සංචාරකයන්ට ද, ගුවන් යානයක ගමන් කරමින් වළාකුළු අතරින් පියාසර කරමින් රටේ දැකුම්කළු තැන් නැරඹිය හැකි කදිම අවස්ථාවකි. දර්ශනීය ගුවන් මාර්ගයක් ඔස්සේ කෙරෙන මෙම ගුවන් ගමන, සශ්‍රීක නිල්වන් කෙත්යායවල් හා ගංඟාවලින් ගහන බටහිර තැනිතලා පසු කරමින් නැවත පැමිණෙන්නේ, බටහිර වෙරළේ වත්තල හා මීගමුව ආශි‍්‍රත වෙරළ තීරයන් ද පසුකරමිනි. බෙන්තොටින් හෝ කොග්ගලින් ගුවන්ගත වන එයාර් ටැක්සිය, බටහිර තැනිතලා ඔස්සේ ගමන් කරමින්, ශ්‍රී ලංකාවේ දකුණුදිග වෙරළ තීරය පසුකර ආපසු ගමන් ආරම්භක ස්ථානයට පැමිණෙනු ඇත.දිදුලන ධවල චෛත්‍යරාජයාගේ පහස ලත් කැලණි විහාරයේ මහේශාක්‍ය පෙනුම ඇසුරු කරන කැලණි නදියෙන් ගමන් ආරම්භ කරන්නේ නම්, ඔබ කොළඹ නගරයට ඉහළින් පියාසර කරමින්, වත්තල හා මීගමුව ඇසුරුකොට පිහිටි බටහිර වෙරළ තීරය සිසාරා ගොස් ආපසු කැලණි නදියට සම්ප්‍රාප්ත වනු ඇත. මෙහි ආකර්ශණීයත්වය වන්නේ, මෙම දැකුම්කළු දසුන් නෙත ගැටෙන මාර්ගය ඔස්සේ ගමන සඳහා ගතවන්නේ පැය භාගයක් තරම් කෙටි කාලයක් වීමයි. අප විසින් මූලික වශයෙන් දෙආකාරයක ගමන් පිළියෙළ කරනු ලැබේ. එක් ගමනක් සැලසුම් කර ඇත්තේ සංචාරකයන් බණ්ඩාරනායක ජාත්‍යන්තර ගුවන් තොටුපළේ සිට ඔවුනොවුන් තෝරාගන්නා ගමනාන්තවලට රැගෙන යාමයි. මිනිත්තු 30 ක් ගතවන අනෙක් ගුවන් ගමන පිළියෙළ කර ඇත්තේ රටේ සුන්දරත්වය හෙළිකරන හා පිළිබිඹු කරන ආකාරයෙනි.කොළඹින් පිටත්වන මෙම මනස්කාන්ත ගුවන් ගමන සඳහා එක් අයෙකුගෙන් සියල්ල ඇතුළත් රුපියල් 5000/- ක් අයකෙරෙන අතර, බෙන්තොටින් හා කොග්ගලින් පිටත්වන ගමන් සඳහා එක් අයෙකුගෙන් රුපියල් 7000/- ක් අය කෙරේ. එසේම ශ්‍රී ලංකාවේ මධ්‍ය කඳුකරය සිසාරා යා හැකි වන පරිදි මිනිත්තු 45 සිට පැයක් දක්වා වූ ගමන් ද වැඩි ගාස්තුවකට පිළියෙළ කළ ගත හැකි වේ.මෙම දිවයිනේ විසිතුරු නරඹන ගුවන් ගමන්, කොළඹ දී, සෑම සති අන්තයකදීම පැවැත්වෙන අතර, බෙන්තොටින් මුළු සතිය පුරා ම ගමන් සංවිධානය කෙරෙයි. එසේ ම, තනි තනි කණ්ඩායම් සඳහා අවශ්‍යතාව පරිදි විශේෂ ගමන් වාර ද සංවිධානය කළ හැකිය.බෙන්තොට මෙරිනා හෝටලයේ පැවැති මාධ්‍ය හමුවේදී මාධ්‍යවේදීන් දැනුවත් කිරීමට වානිජ ගමන් පිළිබඳ ප්‍රධාන විධායක නිලධාරි සංජීව ජයතිලක මහතා ද එක්විය. වත්මන් ක්‍රියාකාරීත්වය මෙන්ම අනාගත සැලසුම් පිළිබඳ ජයතිලක මහතා මෙහිදී අදහස් දැක්වීය. එයාර් ටැක්සි සේවාවට සංචාරක ගමන් සේවා සපයන මෝටර් ස්පෝර්ට්රේසින් සමාගමේ ප්‍රධානි ධර්මපාල මහතා ද එක්වෙමින් සිය කාර්ය භාරය පිළිබඳ දැනුවත් කළේය. මෙරිනා හෝටල් පාලක මෙන්ම කාර්ය මණ්ඩලය ද මෙම මාධ්‍ය හමුව සුහදශීලී සාර්ථක හමුවක් කිරීමට සිය උපරිම දායකත්වය ලබා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>23</day>
    </date>
    <link>http://www.dinamina.lk/2011/07/23/_art.asp?fn=f1107233</link>
    <topic>මූර්තියෙන් කීර්තියක් ගෙනානිර්මාණ ශිල්පියා</topic>
    <author>චතුරිකා ගමගේ</author>
    <content>මයිකල් ආන්ජලෝ නැමැති නිර්මාණශිල්පියා අප හදුනා ගත්තේ ලොව ප්‍රකට චිත්‍ර හා මූර්ති ශිල්පියෙකු ලෙසිනි. ඔහුගේ නිර්මාණයන්හි තිබූ අපූර්වත්වය නිසාම ලොව පුරා කලාකාමී ජනතාව ඔහුගේ නිර්මාණයන්ට බොහෝ ඇළුම් කළහ. මෙම සටහන මෙසේ ආරම්භ කළද මේ උත්සාහය මයිකල් ආන්ජලෝ ගැන නැවත වරක් ඔබට සිහිපත් කරන්නට නොව මයිකල් ආන්ජලෝගේ මූර්ති කලාව අධ්‍යනයෙන් තමන්ටම ආවේනික ක්‍රමවේදයක් සකස් කරගෙන අපූරු නිර්මාණකරණයක යෙදෙන මෙරට සිටින දක්ෂ නිර්මාණශිල්පියෙකු හඳුන්වා දීමටය. මතුගම පාන්තිය ප්‍රදේශයේ පදිංචි සනත් වික්‍රමාරච්චි නැමැති මෙම මූර්ති නිර්මාණ ශිල්පියාට ඊයේ සුවිශේෂී දිනයකි.ඒ ඔහුට ඊයේ දිනයේදී, මතුගම පාන්තිය ආසිරි උත්සවශාලා භූමියේ දී අඩුම වේලාවකින් ජීවමාන ප්‍රමාණයේ මූර්තියක් නිර්මාණය කොට ගිනස් වාර්තාවක් තැබීමට හැකි වූ නිසාය.මෙතෙක් නොයෙක් ක්ෂේත්‍ර ඔස්සේ ගිනස් වාර්තා පිහිටුවා තිබුණද මූර්ති ශිල්පය පිළිබඳ කිසිවකුගේ අවධානය යොමු වී තිබුණේ නැත. දහසය වසරක පමණ කාලයක සිට මූර්ති නිර්මාණකරණයේ නිරත වන සනත් මෙවැනි ලෝක වාර්තාවක් පිහිටුවා තම මාතෘභූමියට කීර්තියක් අත්කර දීමට අදහස් කළේ ඒ නිසාය. ඔහු ලෝක වාර්තාව සඳහා තෝරා ගත්තේ ග්‍රීක සොල්දාදුවෙකුගේ ප්‍රතිමාවකි. අඩි පහකට වඩා උසැති කලින් සකස් කරගත් ප්‍රතිමා අනුරුව මූර්තියක් ලෙස නිර්මාණය කිරීම සඳහා ඔහු භාවිතා කළේ හැන්දක්, පින්සලක්, ඇණ කිහිපයක් ස්පොන්ච් කැබැල්ලක් සහ කුඩා ලී කූරු කිහිපයකුත් පමණි. දීර්ඝ කාලයක් පුරා මූර්ති නිර්මාණ ක්ෂේත්‍රයේ නිරත වීම නිසා හැන්ද වේගයෙන් හැසිරවීමේ අපූරු හැකියාවක් ඔහු තුළ තිබේ. එය ඔහුගේ නිර්මාණය සාර්ථක කර ගැනීමට මහඟු ශක්තියක් විය.මතුගම සී.ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලය, දොන් ප්‍රේදික් විද්‍යාලය සහ පාන්තිය ශ්‍රී සුමංගල පිරිවෙනෙන් අධ්‍යාපනය හැදෑරූ සනත් පාසල් අවධියේ පටන් චිත්‍ර ඇදීම පිළිබඳ සුවිශේෂී දක්ෂතාවයන් පෙන්නුම් කළ අතරම විශේෂ උනන්දුවක්ද දැක්වීය. ඒ නිසා ඔහු එදා කිසිදු චිත්‍ර ප්‍රදර්ශනයක් මඟ නොහැර නැරඹීමට පුරුදුව සිටියේය. දෙහිවල සත්වෝද්‍යානයට යන සනත් එහි සිටින සතුන් දෙස බොහෝ වේලාවක් බලාසිට ඔවුන් නොදින් අධ්‍යනයකර එම සතුන් අපූරුවට චිත්‍රයට නැගුවේය. පසුව ඔහු ආරියපාල ගමගේ මහතා යටතේ චිත්‍ර කලාව විෂයයක් ලෙස අධ්‍යනය කළේද චිත්‍ර විෂයයට තිබූ සුවිශේෂී ඇල්ම නිසාය.ඒ අතරතුර ජාතික කලාභවනට සම්බන්ධව චිත්‍ර කලාව වැඩිදුරටත් ප්‍රගුණ කිරීමේ අවස්ථාවද ඔහුට උදාවිය. පසුව චිත්‍ර කලාවට අමතරව උද්‍යාන අලංකරණය පිළිබඳ ඩිප්ලෝමා පාඨමාලාවක් හැදෑරූ ඔහු “භාවනාවක ශාන්තිය” නමින් සිය කුළුදුල් බිතු කැටයම් ප්‍රදර්ශනය කොළඹ ක්‍රෙස්කැට්හිදී පැවැත්වීය. එහිදී ඔහුට විශාල පිරිසකගේ ආශිර්වාදය ලැබුණු අතර එය ඔහුගේ නිර්මාණ දිවියට මහත් ශක්තියක් විය. මේවනවිට ඔහු අතින් නිර්මාණය වී තිබෙන බිතුකැටයම් ප්‍රමාණය 400කට අධිකය. දිනකට වර්ග අඩි100ක පමණ ප්‍රමාණයක් නිර්මාණ කිරීමට ඔහුට හැකියාව ඇත.ජීවිතයේ විවිධ කාලවකාවනුවලදී විවිධ ස්ථානවල සේවය කිරීමෙන් ලබාගත් දැනුම ඔහුගේ නිර්මාණාත්මක හැකියාව වර්ධනය වීමට මනා පිටිවහලක් විය. බිතුකැටයම් කලාව සිය වෘත්තීය කරගෙන සිටි සනත් මීට අවුරුදු දාසයකට පමණ පෙර මූර්ති ශිල්පය ප්‍රගුණ කිරීමට පෙළඹුණු අතර ඔහුගේ අවධානය යොමු වූයේ මයිකල් ආන්ජලෝගේ නිර්මාණ පිළිබඳවය වැඩිදුරටත් ඒ පිළිබඳ අධ්‍යනයක නිරතවුණු ඔහු ඒ තුළින් තමන්ම ආවේනික ක්‍රමයක් සකස් කර ගත්තේය.සනත් පවසන ආකාරයට මෙම නිර්මාණ කලාව භාවනාවක් වැනිය. ආගම දහමට නැඹුරුව මානසික නිදහසකින් යුතුව සිදුකරන නිර්මාණය ඉතාමත් සාර්ථක බවද ඔහු පැවසුවේය.මේවනවිට කලාව ඔහුගේ ජීවිතයට බද්ධ වී පවතී. ඔහු සිය කාලයෙන් වැඩිකාලයක් ගතකරන්නේ සිය නිර්මාණ කාර්ය සඳහාය. විවිධ බාධක කම්කටොළු මධ්‍යයේ වුවද උපරිම ආත්ම ශක්තියකින් කටයුතු කළ නිසා සනත්ට ශ්‍රී ලාංකේය නාමය ජාත්‍යන්තරයට ගෙනගොස් රටට කීර්තියක් අත්කර දීමට හැකි විය. මූර්තියක් නිර්මාණය කිරීමේ සාම්ප්‍රදායික ක්‍රමයෙන් බැහැරව තම නිරමාණාත්මක හැකියාව තුළින් මෙවන් විස්කම් දක්වන නිර්මාණ ශිල්පීන් රටට ආඩම්බරයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=n1107251</link>
    <topic>ත්‍රස්තවාදය තුරන් කරන්න නෝර්වේ රජයට පූර්ණ සහයෝගය ලබා දෙනවා</topic>
    <author/>
    <content>ද්විපාර්ශ්වීය වශයෙන් මෙන්ම ජාත්‍යන්තර වශයෙන් ද ත්‍රස්තවාදය තුරන් කිරීම සඳහා නෝර්වේ රාජ්‍යය වෙත පූර්ණ සහයෝගය ලබා දීමට සූදානම් බව ජනාධිපති මහින්ද රාජපක්‍ෂ මහතා අවධාරණය කරයි. ජනාධිපතිවරයා මේ බව සඳහන් කළේ පසුගිය (22 දා) නෝර්වේ, ඔස්ලෝ අගනුවරදී සිදුවූ ද්විත්ව ප්‍රහාරයන් සම්බන්ධයෙන් කනගාටුව පළකරමිනි. මේ ප්‍රහාරය පිළිබඳව තම රජයේ මෙන්ම රටේ ජනතාවගේ ද කනගාටුව පළකරන බවට අදාළ සිද්ධිය සිදුවූ දිනයේම දුරකථන මාර්ගයෙන් ශ්‍රී ලංකාවේ නෝර්වේජියානු තානාපති හිල්ඩා හැරල්ඩ්ස්ටැඩ් වෙත ප්‍රකාශ කළේය.දශක තුනක කාලයක් ශ්‍රී ලංකාව අත්විඳි ත්‍රස්තවාදී උවදුර සම්බන්ධයෙන් සිහිපත් කළ ජනාධිපති මහින්ද රාජපක්‍ෂ මහතා මෙවැනි ත්‍රස්ත ක්‍රියාවන් පිළිබඳව නෝර්වේ රාජ්‍යයට සාර්ථක පිළිවෙත් අනුගමනය කිරීමට හැකි වෙතැයි විශ්වාසය පළකළේය.නෝර්වේ, ඔස්ලෝ අගනුවර සිදුවූ මේ ද්විත්ව ප්‍රහාරයන් හා වෙඩි ප්‍රහාරයෙන් මියගිය පිරිස 91 ක් වන අතර ප්‍රහාර වෙනුවෙන් ක්‍රිස්තියානි මූලධර්මවාදියෙක් වගකීම බාරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=n11072515</link>
    <topic>හික්කඩුව කොරල්පර මුහුදු සීමාව රක්‍ෂිත ප්‍රදේශයක් ලෙස නම් කරනවා</topic>
    <author/>
    <content>දකුණේ හික්කඩුව කොරල්පර සහිත මුහුදු සීමාව සුවිශේෂී රක්ෂිත ප්‍රදේශයක් ලෙස නම් කොට සංරක්ෂණය කිරීමේ නව වැඩ පිළිවෙළක් ක්‍රියාවට නංවන බව වැඩබලන තොරතුරු හා ජනමාධ්‍ය ඇමැති සහ ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා පවසයි.මේ අතර මෙම කොරල්පරය ආශි‍්‍රත ප්‍රදේශය කොටස් දෙකකට වෙන්කොට සංචාරකයන්ට කිමිදීම සඳහා එක් කොටසකුත් සෙසු ප්‍රදේශය කොරල්පර නැරඹීමේ බෝට්ටු චාරිකාවක් සඳහා වෙන් කිරීමටත් නියමිත බව ඇමැතිවරයා පෙන්වා දෙයි. මෙමගින් කිමිදුම්වල නියැලෙන සංචාරකයන්ට එල්ලවන චෝදනා අවම කිරීමට ඉඩකඩ සැලසේ. කොරල්පර නැරඹීම සඳහා යොමුකර ඇති යාත්‍රා සියල්ල ලියාපදිංචි කිරීමටද තීරණය කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=n11072516</link>
    <topic>ඔස්ලෝ නුවර බෝම්බ ප්‍රහාරයෙන් කිසිම ශ්‍රී ලාංකිකයකුට අනතුරක් නෑ</topic>
    <author>මහින්ද අලුත්ගෙදර</author>
    <content>නෝර්වේ, ඔස්ලෝ අගනුවර සිදුවූ බෝම්බ ප්‍රහාරයෙන් හා වෙඩි තැබීමෙන් ශ්‍රී ලාංකික කිසිවකුටත් අනතුරක් නැතැයි විදේශ කටයුතු අමාත්‍යාංශය පවසයි.මේ බෝම්බ ප්‍රහාරය හේතුවෙන් ශ්‍රී ලාංකික කිසිවකුටත් අනතුරක් සිදුවූ බවට ඔස්ලෝ නුවර පිහිටි ශ්‍රී ලංකා තානාපති කාර්යාලයට මේ දක්වා වාර්තා වී නැති බවත්, ඒ සම්බන්ධව නිරන්තරයෙන් සොයා බලන බවත් එම අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා ‘දිනමිණ’ට පැවැසීය.නෝර්වේ, ඔස්ලෝ අගනුවර අගමැති කාර්යාලය ඉදිරිපිටදී පසුගියදා (22) බෝම්බ පිපිරීම සිදුව තිබෙන අතර එරට දූපත් ප්‍රදේශයකදී වෙඩි තැබීම සිදුව තිබේ.බෝම්බ ප්‍රහාරයෙන් අගමැති කාර්යාලයීය ගොඩනැඟිල්ලට බරපතළ හානි සිදුව තිබෙන අතර පුද්ගලයන් හත් දෙනකු මිය ගොස් තවත් කිහිප දෙනකු තුවාල ලබා තිබෙන බවත් නෝර්වේ දූපත් ප්‍රදේශයකදී සිදුවූ වෙඩි තැබීමෙන් පුද්ගලයන් 85 දෙනකු මියගිය බවත් වාර්තා වෙයි.නෝර්වේ ශ්‍රී ලංකා තානාපති රොඩ්නි පෙරේරා මහතා ඇතුළු කාර්ය මණ්ඩලය මේ සම්බන්ධයෙන් කඩිනමින් ක්‍රියාත්මක වූ බව සඳහන් කළ ඒ මහතා ශ්‍රී ලාංකික කිසිවකුට හෝ අනතුරක් සිදුවීද යන්න පිළිබඳව සොයා බැලීමට පියවර ගෙන තිබෙන බවද කීවේය.අදාළ ප්‍රහාරයන් සම්බන්ධයෙන් පුද්ගලයකු සැකපිට නෝර්වේ පොලිසිය මඟින් අත්අඩංගුවට ගෙන තිබෙන අතර එම සැකකාර පුද්ගලයා ප්‍රහාරයන්ගේ වගකීම බාර ගෙන තිබේ.මේ ප්‍රහාරයත් සමඟ ත්‍රස්තවාදයේ ආදීනව පිළිබඳව අවබෝධයක් ලබා ගැනීමට ඔවුන්ට හැකිවන බවත්, ත්‍රස්තවාදයෙන් පීඩාවිඳි රටවල් මුහුණ දෙන තත්ත්වයන් පිළිබඳව නෝර්වේ රජය නිරන්තරයෙන් දැනුවත් කිරීමට තමා පියවර ගෙන තිබෙන බවත් නෝර්වේහි ශ්‍රී ලංකා තානාපති රොඩ්නි පෙරේරා මහතා ප්‍රකාශ කර ඇත.කෙසේ වුවද එල්.ටී.ටී.ඊ සංවිධානයේ නායකයකු වශයෙන් ක්‍රියා කළ ;නදියවන් නැමැත්තා පසුගිය මැයි මාසයේදී අත්අඩංගුවට ගැනීමට නෝර්වේජියානු පොලිසිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=n11072517</link>
    <topic>ලුණුගම් වෙහෙර දිවි නැගුමට වර්ල්ඩ් විෂන් අතහිත</topic>
    <author/>
    <content>වර්තමානයේ ඉතා ශීඝ්‍රයෙන් දියුණුවන දිස්ත්‍රික්කය හම්බන්තොට බව නොරහසකි. අතිවිශාල යටිතල පහසුකම් රාශියක් මේ වන විට හම්බන්තොට ඉදිවෙමින් පවතී. විශේෂයෙන්ම ජාත්‍යන්තර වරාය, ශ්‍රී ලංකාවේ දෙවන ජාත්‍යන්තර ගුවන් තොටුපල, ජාත්‍යන්තර ක්‍රීඩාංගන, සම්මන්ත්‍රණ ශාලා, උද්භිත උද්‍යාන, සංචාරක හෝටල් මෙන්ම කර්මාන්තශාලා ද ලහි ලහියේ වැඩ නිමවෙමින් පවතී. එයට සමගාමීව මහා මාර්ග පද්ධතිය, පානීය ජලය, විදුලිය සහ සන්නිවේදන පහසුකම් ද වැඩි දියුණු වෙයි. මෙම සුවිශාල ආර්ථික සංවර්ධනය නිසා ඉදිරි වසර කිහිපය තුළ පුහුණු මෙන්ම නොපුහුණු ශ්‍රමිකයන් රැසක් සහ විවිධ වූ සේවා සඳහා ද හොඳ ඉල්ලුමක් හම්බන්තොට දිස්ත්‍රික්කය මුල්කරගෙන බිහිවීමට නියමිතය. මෙම සෘජු ප්‍රතිලාභ නිසැකවම හම්බන්තොට දිස්ත්‍රික්කයේ තරුණ තරුණියන්ට ලැබෙනු ඇත. එහෙත් ඒ සඳහා ඔවුන් සූදානම් විය යුතුයි.විශේෂයෙන්ම මෙකී සුවිශාල රැකියා ඉල්ලුමට සරිලන වෘත්තීය නිපුණතාවයකින් යුතු ශ්‍රමිකයින් බිහි කිරීම සඳහා හොඳ සැලැස්මක් අප සතුවිය යුතුය. ආර්ථික පිබිදීමේ අතුරු රැකියා සහ සේවා සඳහාද ශ්‍රමිකයින්ගේ අවශ්‍යතාව නිතැතින්ම ඇතිවෙයි. කෘෂිකාර්මික පරිසරයක් වූ ගොවිතැන මුල්කරගත් ජීවන රටාවකට හුරු වී ඇති සංස්කෘතියක් වෘත්තීය නිපුණතා මෙන්ම සේවා සපයන ප්‍රජාවක් බවට පත් නොවූව හොත් හම්බන්තොට ආර්ථික සංවර්ධනයේ සෘජු ප්‍රතිලාභ ඔවුනට නොලැබී යනු ඇත. එබැවින්ම වර්ල්ඩ් විෂන් ලංකා ලුණුගම්වෙහෙර කලාප සංවර්ධන වැඩ සටහන මෙකී අවශ්‍යතා හඳුනා ගනිමින් අනාගත ආර්ථික සංවර්ධන වඩසටහන් සැලසුම් කරමින් පවතී.මේ වන විට මුළු ප්‍රාදේශීය ලේකම් කොට්ඨාසයම ආවරණය වන පරිදි ශ්‍රම බලකාය පිළිබඳව සමීක්‍ෂණයක් සිදුකරමින් සිටියි. මෙහිදී වැඩ කළහැකි වයස් කාණ්ඩය වන අවුරුදු 18 - 55 ත් අතර කාන්තා පිරිමි දෙපාර්ශ්වයම රැකියා වියුක්තිය සහ නියුක්තිය ඔවුන්ගේ අධ්‍යාපනික සුදුසුකම්, වෘත්තීය සුදුසුකම්, වෘත්තීය පුහුණු ස්වයං රැකියා අවශ්‍යතා සහ අභිලාශයන් ද විශ්ලේෂණය කළ හැකිය. එසේම පවතින සම්පත් සහ ණය පහසුකම් ලබාගත හැකි ආයතනද හඳුනාගත හැකිය. මෙවැනි දත්තයන් විශ්ලේෂණය කොට ඉතා හොඳ පදනමක සිට ආර්ථික සංවර්ධන වැඩ සටහන පෙළගස්වා ගත හැකිය.වැඩි විරැකියා ප්‍රතිශතයක් ඇති කෘෂි කාර්මික ජීවන රටාවකට හුරු වූ ජනතාවක් ජීවත් වන ලුණුගම්වෙහෙරට නව ස්වයං රැකියා අවස්ථා ගණනාවක් හඳුන්වා දීමට පසුගිය මාස කිහිපය තුළ වර්ල්ඩ් විෂන් ආයතනයට හැකිවිය. එහි සාර්ථක ප්‍රතිඵල එම ජනතාව දැන් නෙළා ගනිමින් සිටියි. විශේෂයෙන්ම වර්තමාන රජයේ ප්‍රමුඛ වැඩ පිළිවෙළක් වන “ දිවි නැගුම “ වැඩ සටහනට සමගාමීව මෙය ක්‍රියාත්මක කරනු ලබයි. වර්ල්ඩ් විෂන් ලංකා ලුණුගම්වෙහෙර කලාප සංවර්ධන වැඩ සටහන මෙම වසර තුළ පමණක් පවුල් දහසක් ඉලක්ක කර ගනිමින් ඔවුනට ආදායම් මාර්ගයක් සකස් කර දීමේ ප්‍රයත්නයක නියැලී සිටියි. එහි බොහෝ සාධනීය ප්‍රතිඵල මේ වන විට දැකගත හැකිය.මේ යටතේ ගෙවතු වගා 500ක් ආරම්භ කිරීමට කටයුතු යොදා ඇත. ඒ සඳහා ප්‍රදේශයෙන් පවුල් 500 ක් තෝරා ගෙන ඒ අය සඳහා විධිමත් පුහුණුවක් කෘෂි උපදේශකවරු මාර්ගයෙන් ලබා දීමට අමතරව කොම්පෝස්ට් පොහොර නිෂ්පාදනය, සාම්ප්‍රදායික කෘමි මර්ධන ක්‍රම මෙන්ම නවීන තාක්‍ෂණික ක්‍රමවේදයන්ද ගෙවතු වගා වැඩ පිළිවෙළ හා මුහුකිරීමට වර්ල්ඩ් විෂන් ආයතනය ක්‍රියා කරගෙන යනු ලබයි. තෝරා ගත් සෑම පවුලක් සඳහාම දෙමුහුන් බීජ වර්ග මෙන්ම සාම්ප්‍රදායික බීජ වර්ගද ලබා දෙමින් එදිනෙදා පාරිභෝජනයට අවශ්‍ය එළවළු තම ගෙවත්තෙන්ම ලබා ගැනීමට මග පෑදීම තුළින් ඒ අයගේ ආර්ථිකයට යම් සහනයක් ලැබෙනවා සේම එයින් ලැබෙන මානසික තෘප්තියද අති විශාලය. එසේම අපතේ යන කාලය ඵලදායි කාර්යයකට ලැබීම තුළින් අමතරවාසි රැසක් එම ජනසමාජයට නිතැතින්ම උරුමවෙයි.දකුණු පළාතේ පොල් වගාවට පසුගියදා ඇති වූ හානිය නිසා පොල්ගස් විශාල ප්‍රමාණයක් කපා දැමීමට සිදුවූවා ඔබට මතකය. එම අඩුපාඩුව යම් තරමින් හෝ මඟහරවා ගැනීමට මෙම මාසය තුළ පොල්පැළ 3500 ක් ජනතාව අතර බෙදා දීමට ආයතනය කටයුතු කරන ලදී. එපමණක්ද නොව සෑම පොල් පැළයක් සමගම කොම්පෝස්ට් කිලෝග්‍රෑම් දහයක පැකට්ටුවක් ලබාදෙන ලදී. එසේම නියමිත පරිදි පොල්ගස සිටුවීමට අවශ්‍ය උපදෙස් සහ එය රැකබලා ගැනීමට අවශ්‍ය උපදෙස්ද කෘෂි උපදේශකවරු මාර්ගයෙන් ලබාදීම නිසා ජනතාව පොල්වගාව සඳහා විශේෂ උනන්දුවක් ගෙන ඇත.වී වගාව සහ එළවළු වගාවට අමතරව සම්ප්‍රදායික හේන් වගාවට හුරු වූ ප්‍රජාවක් ජීවත් වන ලුණුගම්වෙහෙර වැනි කෘෂිකාර්මික ප්‍රදේශයක වෙනත් කර්මාන්ත, ස්වයං රැකියා හෝ සුළු ව්‍යාපාර සඳහා ජනතාව යොමු කරවා ගැනීම තරමක අභියෝගයකි. එම ආකල්පමය වෙනස ඇති කිරීමටද වර්ල්ඩ් විෂන් ආයතනය කටයුතු කරමින් සිටියි. ඉලක්කගත පිරිස් සඳහා ව්‍යවසායකÀව පුහුණු මෙන්ම ප්‍රාථමික මට්ටමෙහි කළමණාකරණය, වෙළඳ පොළ දිනාගැනීම සහ ගිණුම් තැබීම වැනි පුහුණු වැඩසටහන් සංවිධානය කරනු ලබයි. ශ්‍රී ලංකවේ ප්‍රසිද්ධ ධනාත්මක චින්තන දේශකයින් සහභාගීකර ගනිමින් ප්‍රජාව අභිප්‍රේරණය කිරීමේ , දැනුවත් කිරීමේ වැඩසටහන්ද ජනතාවගේ ආකල්පමය වෙසක් ඇති කිරීමට අත්‍යවශ්‍ය අංගයක් ලෙසින් ක්‍රියාවට නැගී ඇත. ඉතාම කුඩාවට ආරම්භකර ඉතාමත් දියුණුවට පත් සාර්ථක ව්‍යාපාරිකයින් හා එවැනි ව්‍යාපාර නැරඹීමට යාම සහ සාර්ථකÀවයට පත්වූ කණ්ඩායම් සහ සමාගම් සමඟ අත්දැකීම් හුවමාරු කර ගැනීමද හොඳ ප්‍රතිඵල අත්කර දීමට සමත් වී ඇත.ස්වයං රැකියා හෝ කුඩා ව්‍යාපාර ආරම්භ කිරීමට අවශ්‍ය මූල්‍ය පහසුකම් ලබා ගැනීමට අවශ්‍ය ආයතන හඳුන්වා දීමද වැඩ සටහනේ එක් අංගයකි. එවැනි ක්‍ෂෙත්‍ර මූල්‍යආයතන රැසක්මමේ වන විට ලුණුගම්වෙහෙර ප්‍රාදේශීය ලේකම් කොට්ඨාසය ආශි‍්‍රතව ක්‍රියාත්මක වීම ද අපගේ ඉලක්කයන් සපුරා ගැනීමට එක් ධනාත්මක සාධකයක් වී ඇත. වෙසෙසින්ම රාජ්‍ය සහ පෞද්ගලික බැංකු මගින් ද විවිධ වූ ණය ක්‍රමයන් යටතේ සහනදායී පොලී අනුපාතිකයන්ට යටත්ව මූල්‍ය අනුග්‍රහය ලබාදීම පැසසිය යුතුය.මේ වන විට පවුල් 500 ක් පමණ විවිධ වූ වෘත්තීය පුහුණු රාශියක් නිමකොට එහි සාධනීය ප්‍රතිඵල අත්කර ගනිමින් සිටී. මේ අතර බතික් කර්මාන්තය, කොහු ආශි‍්‍රත නිෂ්පාදන, කාන්තා අත් බෑග් නිෂ්පාදනය, පාවහන් නිෂ්පාදනය, කේක් වර්ග සහ රසකැවිලි නිෂ්පාදනය, මැහුම් ගෙතුම් සහ විශේෂයෙන්ම සහල් පිටි ආශි‍්‍රත ආහාර නිෂ්පාදන ඒ අතර වෙයි. වර්ල්ඩ් විෂන් ආයතනය මගින් නොමිලයේ ලබා දුන් පුහුණුවෙන් පසුව විශාල පිරිසක් තම ජීවන වෘත්තිය ලෙස තෝරාගත් ක්ෂේත්‍රයන් හි ව්‍යාපාර ආරම්භ කිරීමට පෙළඹී ඇත. තවද කිරි ගොවි ගම්මාන වශයෙන් ගම්මාන දෙකක් තෝරාගෙන පහසුකම් සැපයීමට ද කටයුතු යොදා ඇත. ඒ අනුව කිරි ගවයින් ලබාදීම, කිරි එකතු කිරීමේ මධ්‍යස්ථාන ඇතිකිරීම සහ අවශ්‍ය පශු වෛද්‍ය ආධාර ලබා දෙමින් කිරි ගොවිතැන නඟාසිටුවීමට පියවර ගෙන ඇත. එහි දෙවන අදියරක් වශයෙන් කිරි ආශි‍්‍රත නිෂ්පාදන ඇතිකිරීමට අවශ්‍ය පුහුණුවත් සහ වෙළඳපොළ පිළිබඳව අවබෝධයක් ලබාගැනීමේ සැලසුම් මේ වන විට ඉටුකරමින් සිටියි. එමඟින් යෝගට්, කිරිටොෆි, රසකැවිලි වැනි කිරි ආශි‍්‍රත අතුරු නිෂ්පාදන ඇතිකිරීමට අවශ්‍ය පසුබිම නිර්මාණය වී ඇත. ඒ මගින් කිරි ගොවියාට තම නිෂ්පාදනයට වඩා වැඩි ලාභයක් ලබාගැනීමට හැකියාව ඇතිවනු ඇත.කිසිඳු අයුරක ව්‍යාපාරයක්, අමතර ආදායම් මාර්ගයක් පිළිබඳව සිතීමටවත් නොහැකි දරිද්‍රතාවයේ පතුලේ සිටින පිරිසක් ඕනෑම සමාජයක දැකගත හැකිය. ලුණුගම්වෙහෙර ප්‍රාදේශීය ලේකම් කොට්ඨාසයේ ද එවැනි පවුල් ගණනාවක් අපට හමුවිය. මුළු ප්‍රාදේශීය ලේකම් කොට්ඨාසයම ආවරණය වන පරිදි සිදුකරන ලද “ආදායම් වර්ගීකරණය” නම් ක්‍රියාකාරකම තුළින් පසුගිය වසර අවසානයේදී පවුල් 286 ක් අන්ත දුගී බවින් පෙළෙන බව සොයාගන්නා ලදී. ඒ සියලු පවුල් මුල්කර ගෙන එක් එක් පවුල සමඟ වාඩි වී හැම පවුලකටම ගැළපෙන පවුල් සංවර්ධන සැලැස්මක් සකස් කර ආදායම් මාර්ගයක් ලැබෙන වැඩපිළිවෙළකට පෙළගස්වමින් සිටියි.එසේම අතරමැදි කන්නයක් වී ගොවිබිම්වල ප්‍රචලිත කිරීමට ද, වර්ල්ඩ් විෂන් ආයතනය කටයුතු කරමින් සිටී. පසුගිය මහ කන්නයේදී අතුරු භෝගයක් ලෙස මුං ඇට වගාවට අතහිත දෙමින් පුරන් වී ගිය කුඹුරු අක්කර සිය ගණනක් සරුසාර කරන්නට අපට හැකි විය. එමඟින් එම ගොවි මහතුන් විශාල අමතර ආදායමක් ලැබීය.ලුණුගම්වෙහෙර ජලාශය ආශි‍්‍රතව ධීවර කර්මාන්තය මුල්කරගෙන ජීවිතය ගෙන යන පවුල් සංඛ්‍යාව ද සුළුපටු නොවෙයි. විශේෂයෙන්ම ඉදිවර ගම්මානය ආශි‍්‍රතව දැල්පන්න සහ ඔරු ලබා දීමෙන් වර්ල්ඩ් විෂන් ආයතනය එම ධීවර ප්‍රජාවන් සඳහා ද ඔවුනගේ දිවි නැ¼ගුමට හවුල් වී ඇත.අපගේ අත්දැකීම් අනුව බොහෝ ස්වයං රැකියා සහ කුඩා ව්‍යාපාරවලට කණකොකා හඬලනුයේ ඔවුනගේ වෙළඳපොළ පිළිබඳ ගැටලු නිසාවෙනි. එම ගැටලුවට දිය හැකි සාර්ථක විසඳුමක් නම් නිරන්තරයෙන් ම අනෙකුත් රාජ්‍ය සහ පෞද්ගලික ආයතන සමඟ ජාලගත වී තම ව්‍යාපාර කරගෙන යාමට අවශ්‍ය පරිසරය නිර්මාණය කර ගැනීමය. වර්තමානයේ කිසිවක් තනිවම කළ නොහැක. සියල්ල එකිනෙක හා බැඳී පවතින සංකීර්ණයකි. තනිව ව්‍යාපාර සිදුකිරීම දුෂ්කර කාර්යයකි. හවුල්කරුවන්, පාර්ශ්වකරුවන් නිරන්තරයෙන්ම සිටිය යුතුය. එවිට වෙළඳපොළ පිළිබඳ ගැටලු, අමුද්‍රව්‍ය පිළිබඳ ගැටලු මෙන්ම මූල්‍ය ප්‍රතිපාදන සඳහා ඇති ගැටලු සඳහා ද පිළිතුරු නිතැතින්ම ලැබෙනු ඇත. එය ව්‍යාපාරික ජාලයක් බවට පත් වෙයි. එම සම්බන්ධකම් ඇතිකිරීමට ද වර්ල්ඩ් විෂන් ආයතනය විවිධ වූ ක්‍රියාමාර්ගයන් ගනිමින් සිටියි. ශ්‍රී ලංකාවේ අති දැවැන්ත බහුජාතික සමාගම් මෙන්ම සාර්ථක ව්‍යාපාර ගම් මට්ටමේ සිටින සුළු හා මධ්‍ය පරිමාණ ව්‍යාපාරික ප්‍රජාව හා ජාලගත කිරීම මගින් විශාල සහන රැසක් දෙපාර්ශ්වයටම හිමිවෙයි. එමඟින් ව්‍යාපාරික ලෝකයේ තිරසර බව ආධුනික ව්‍යාපාරිකයාට ලැබෙනු ඇත.දැනට සුළු පරිමාණයෙන් ආරම්භ කරගෙන පවත්වා ගෙන යනු ලබන නිෂ්පාදන අලෙවි කිරීමට අලෙවි මධ්‍යස්ථානයක් ඇතිකිරීමට අවශ්‍ය මූලික කටයුතු මේ වන විට ඉටුකර හමාරය. වීරවිලට යාබදව රජයෙන් ලැබෙන ඉඩම් කොටසක මෙම පුංචි කඩමණ්ඩිය ඉදිකිරීමට යෝජිතය. එවිට ප්‍රජාවගේ නිෂ්පාදන තමන්ගේම ස්ථානයක තබා පාරිභෝගිකයන්ට ලබා දීමට ඔවුනට හැකියාව ලැබෙනු ඇත.මේ ආකාරයෙන් ලුණුගම්වෙහෙර ජනතාවගේ “දිවි නැ¼ගුම” ට වර්ල්ඩ් විෂන් ලංකා කලාප සංවර්ධන වැඩසටහන නන් අයුරින් පියවර තබා එහි සාර්ථක ප්‍රතිඵල ද අත්පත් කර දී ඇත. එයින් ප්‍රදේශයේ ජන ජීවිතය නඟාසිටුවීමට සුවිශාල පිටුවහලක් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=r1107251</link>
    <topic>කොට්ටව කැලෑවේ වන අසිරිය රැක ගනිමු</topic>
    <author>අක්මීමන සමූහ - තමරදාස ලියනගමගේ</author>
    <content>පරිසරවේදීන්, පළාත් වාසීන් මහත්සේ ඇළුම් කළ අගේ කළ විවිධ පක්ෂීන්ගේ මිහිරි නාදයෙන් දෙසවන් සැනසූ අක්කර සියගණනකින් යුතු කොට්ටව කැලෑවේ වන සිරියාව එන්ට එන්ටම අඩුවී යන බැවින් එය රැක ගැනීමේ වැඩපිළිවෙළක අවශ්‍යතාව ඔවුහු පෙන්වා දෙති.සදාහරිත තෙත්වනාන්තරයක් ලෙස හඳුනාගෙන ඇති වන සංරක්ෂණ දෙපාර්තමේන්තුවේ වන සමූහයට අයත් කොට්ටව - කෝඩල රක්ෂිත වන උද්‍යානය හමුවන්නේ ගාල්ල - උඩුගම ප්‍රධාන මාර්ගයේ තල්ගම්පල ගල්ගොඩ වංගුවත් කොට්ටව හන්දියත් අතරතුරේදීය. කැලේ මැද පාර අයිනේ ගිමන් හලක්ද ඉදි කරවා ඇත. එයද දැන් පහසුකම් අඩුවී යන තත්ත්වයට පත්ව ඇත. කොට්ටව වනඋද්‍යානය ඊරිය, දොරණ, මදාරා, වෙල්වැල්, දුනුකේ, හා පිණිබරු, මල්පෙද්ද, ඌරුගොඩ හා කොකුම් වැනි දුර්ලබ ශාඛ විශේෂ 100 ක් පමණ තිබූ බව සඳහන්වේ. එසේ වුවද දැන් එම පැලෑටි ක්‍රමයෙන් වඳවී යන බව සඳහන්වේ. කැලෑ කොටා එළි පෙහෙළිකර වගාවට යොදා ගැනීමත්, ගස් කපා විකිණීමත් එයට හේතුවී ඇත. කැලෑව එළිපෙහෙළි වීමත් සමග කැලේ හරහා ගලාගිය සුන්දර සීතල දිය පාරවල් වියළි ගොස් ඇති අතර එහි ජීවත්වූ විවිධ පක්ෂි වර්ගද හීනවී යාමටත් පටන් ගෙන අත.එහා මෙහා යන වාහන වලින් කුණු කසළ බෑග් කැලේට විසි කර දමා ඇත. ප්‍රාදේශීය සභාවට ආදායම් මාර්ගයක්වූ කලක් අංග සම්පූර්ණව තිබුණු කොට්ටව නාන තටාකයද මේ වන විට පිළිසකරක් නැතිව අබලන්ව පවතී.මේ ගැන අදහස් දැක්වූ ගාලු පළාතේ ප්‍රධාන සංඝනායක තල්ගම්පල ශ්‍රී ශ්වේත බිම්බාරාමාධිපති වේපත ඉර සුමන නාහිමි.වටිනා තුරු ලතාවන්ගෙන් ශෝබමාන වූ සීතල ඇළ දොළින් හෙබි විවිධ මත්ස්‍ය වර්ගවලින් ගහන කොට්ටව කැලේ ජාතික සම්පතක්. පරිසරවේදීන්ට මෙම කැළේ තම තමන්ගේ පරීක්ෂණ නිරීක්ෂණ වලට මෙම ස්ථානය බෙහෙවින් ප්‍රයෝජනවත්. එන විට කලින් නම් අහස පෙනුනේ නැහැ. දැන් එන්ට එන්ටම ගස්වැල් අඩු වෙලා. දැන් කළ යුතු වන්නේ තිබෙන ටිකවත් රැකගෙන කොට්ටව කැලේ අනාගතයට රැක දීමයි.හිටපු ප්‍රාදේශීය සභා මන්ත්‍රීවරයකු වන කේ. පී. ප්‍රේමසිරි මහතා.වන සිරියාවෙන් පරිපූර්ණ කොට්ටව වන උද්‍යානය සියලු දෙනාගේම අගැයීමට ඇළුම්කිරීමට ලක්වුණා. අද වන විට ගහ කොළ අඩුවී යාමක් සිදුවෙලා. මේ ගැන සොයා බලා නැතිව යන වනසිරියාව ආරක්ෂාකර ගැනීම අප කාගෙත් වගකීමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=r1107252</link>
    <topic>වාරියපොළ-මිරිහානේගම ඇසළ පොහොය දා අමුතුම දන්සලක්</topic>
    <author>පඬුවස්නුවර මධ්‍යම සමූහ – යූ.ඒ. ප්‍රේමදාස</author>
    <content>වාරියපොළ මිරිහානේගම මංසන්ධියේදී ඇසළ පොහොය වෙනුවෙන් කොණ්ඩකැපීම සහ රැවුල කැපීමේ දන්සලක් පැවැත්වීය.ප්‍රධාන ශිල්පී නිමල් කරුණාරත්න මහතා සම¼ඟ තවත් ශිල්පීන් පස්දෙනකු දවස පුරාම නොමිලේ හිසකෙස් කැපීම, සහ රැවුල කැපීම සිදු කරන ලදී. මෙහිදී බාල, ළමා, තරුණ, මහලු අය විශාල සංඛ්‍යාවක් හිසකෙස් කපාගැනීමටත් රැවුල කපා ගැනීමටත් දිගුවේලාවක් පෙළගැසී බලා සිටිනු දක්නට ලැබුණි.හිසකෙස් කැපීමටත්, රැවුල කැපීමටත් පැමිණි සියලු දෙනාටම තේපැන් සංග්‍රහයක්ද සිදුකරන ලදී. කොබෙයිගනේ ශාසනාරක්ෂක බලමණ්ඩලයේ ලේඛකාධිකාරී ශාස්ත්‍රපති තිබිරිවැවේ සුමනවංශ හිමියන් විසින් මෙය සංවිධානය කරනු ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=r1107253</link>
    <topic>දානපති යුවළකගෙන් ගමට නව විහාරස්ථානයක්</topic>
    <author/>
    <content>පිටබැද්දර සියඹලාගොඩ මහපොතුවිල ගම්මානයට පන්සලක් නොමැති අඩුව සපුරාලමින් ප්‍රදේශයේ දානපති යුවළක් තමන් සතු අක්කරයක භූමි ප්‍රමාණයක තම පෞද්ගලික ධනයෙන් රුපියල් ලක්ෂ (30) ට අධික මුදලක් වැයකර විහාරස්ථානයක් ඉදිකර සඟසතුකර පූජා කළහ.එම ප්‍රදේශයේ පදිංචි ඉඩම් හිමි ව්‍යාපාරිකයකුවූ සෝමපාල ජයසිංහ මහතා සහ එම මැතිණිය මීට වසරකට පෙර අකාලයේ මිය ගිය තම එකම පුතු අසෝක ගාමිණී ජයසිංහ මහතාට පිං පතා මේ පන්සල ඉදිකර ඇත.අනෙකුත් විහාරාංග සම්පූර්ණ කර ඇති අතර, ඉදිකිරීම්ද ආරම්භ කර ඇත.විහාරස්ථානය සඟසතුකර පූජා කිරීමේ පුණ්‍යෙීත්සවයට සහභාගිවූ ප්‍රදේශවාසීහු අදහස් දැක්වූහ.තිලක් නන්දන මහතා සියඹලාගොඩමේ ගමේ ඉතිහාසයටම විහාරස්ථානයක් තිබුණේ නැහැ. මේ පළාතේ ජනතාවට පන්සලකට යන්ට කිලෝමීටර් හයකට වඩා දුර යන්න ඕනෑ.පාංසුකූලයකටත් ස්වාමීන් වහන්සේලා දෙතුන් නමක්වත් වඩම්මවා ගන්න බැරි තත්වයකුයි තිබුණේ. ඒ හාමුදුරුවරුන්ට රැයක් ගත කරන්න නවාතැන් ගන්න සුදුසු තැනක් නොතිබූ නිසා.ජී.පී. සුමනදාස මහතාපාසළොස්වක පෝය දාට බෝරුක ළඟට රේඩියෝ එකක් ගෙනල්ලා ඒකෙන් අහගෙන අපි සිල් සමාදන් වූයේ. එහෙව් අපට මේ විහාරස්ථානය ලැබිච්ච එක අපට ලොකු පිහිටක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=r1107254</link>
    <topic>දැදිගම නෙළුන්දෙනිය පවුල් 25කට පානීය ජලය සහ මාර්ග පහසුකම්</topic>
    <author>නිට්ටඹුව සමූහ - ජෙනට් ජයසිංහ</author>
    <content>දැදිගම මැතිවරණ බල ප්‍රදේශයේ නෙළුන්දෙණිය ඉහළගම පවුල් රැසකට ජල පහසුකම් නෑ යන සිරස්තලය යටතේ දිනමිණ පුවත්පතේ පළවූ ප්‍රවෘත්තිය අනුව පවුල් 25 ට ජල පහසුකම් ලබාදීම සඳහා බලධාරීන්ගේ අවධානය යොමුවී ඒ සඳහා අවශ්‍ය මූලික වැඩකටයුතු ක්‍රියාත්මක වෙමින් පවතී.එයට අමතරව එම ප්‍රවෘත්තියෙහි සදහන්ව තිබූ පරිදි එම පවුල් විසි පහක ජනතාවට ගමනා ගමනය සඳහා අතිදුෂ්කර පටු අඩිපාර, වරකාපොළ හිටපු ප්‍රාදේශීය සභා මන්ත්‍රී උදයකුමාර සේනාධීර මහතා සිය ප්‍රතිපාදන මුදල් රුපියල් ලක්‍ෂ දෙකක් පමණ වැයකොට සංවර්ධනය කිරීමෙන් පසුව ගම්වාසීන්ට පවරාදීම පසුගියදා සිදු කැරිණි.එම අවස්ථාවට සහභාගි වූ හිටපු ප්‍රාදේශීය සභා මන්ත්‍රී උදයකුමාර සේනාධීර මහතා පාර ගම්වැසියන්ට පවරා දීමෙන් පසුව පැවති ජනහමුවේ දී නෙපන්දෙණිය ඉහළගම ශ්‍රී සීලරතන විද්‍යාලයට අනුබද්ධිතව පවත්වාගෙන යන සණස මිණිමුතු පෙර පාසලට රුපියල් 25000 ක මුදල් ආධාරයක් සහ පොත්පත් ඇතුළු අධ්‍යාපන උපකරණ ලබාදිම ද, එම ගමේ මෙතෙක් සනීපාරක්ෂක පහසුකම් නොතිබූ පවුල් හතකට සනීපාරක්ෂක උපකරණ බෙදා දීමද සිදු කළේ ය. මේ සත්කාරයන් සඳහා මිණිමුතු සණස පෙර පාසලේ ප්‍රධාන පාලිකා ඩබ්ලිව්. ජී. අශිතා නිශාන්ති, සහාය පාලිකා ඒ. ආර්. සුරම්‍යා සුභාෂිණී ගුණසිංහ මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=r1107255</link>
    <topic>අලුත්නුවර ඓතිහාසික දැඩිමුණ්ඩ දේවාලය</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>කෑගල්ල දිස්ත්‍රික්කයට අයත් මාවනැල්ල ඓතිහාසික අලුත්නුවර දැඩිමුණ්ඩ දේවතා බණ්ඩාර මහා දේවාලයේ වසරක් පාසා පැවැත්වෙන ඇසළ පෙරහර සඳහා කප් සිටුවීම පසුගියදා සුබ නැකතින් සිදු කෙරිණි.මේ පුදබිම පිහිටා ඇත්තේ මහනුවර කොළඹ මහා මාර්ගයේ හිඟුල නගරයෙන් අලුත්නුවර මාර්ගයට හැරී කිලෝමීටර් 05 ක් පමණ ගිය විටය.සතර කෝරළයට අයත් මෙම දේවාලයේ ඉතිහාසය දඹදෙණි යුගයටත් පෙර දක්වා විහිදී ඇත. මුල් කාලවල අලුත්නුවර දේවාලය ප්‍රකට වී ඇත්තේ උපුල්වන් දේවාලය නිසාය. ලක්දිව අස්සක් මුල්ලක් නෑර අද ප්‍රකට වී ඇත්තේ අලුත්නුවර ඓතිහාසික දැඩිමුණ්ඩ දේවාලයයි.විදේශීය පාලන සමයේ මෙම උපුල්වන් දේවාලය මහනුවර ශ්‍රී දළදා මාලිගාව අසලට ගෙන ගොස් ඇත. එකල ඇතිවූ දමිළ බලපෑම් නිසා එම දේවාලය මහනුවර මහා විෂ්ණු දේවාලය බවට පත්වී ඇත. අලුත්නුවර උපුල්වන් දේවාලය පිහිටා තිබු තැන අද විශාල මාරගසක් සහ එම දේවාලයේ නටබුන් පමණක් දැක ගත හැක. එකල කුඩාවට පිහිටුවා තිබූ දේවාලය වඩ වඩාත් දිනෙන් දින ජනතාවගේ පුද පූජා වලට පාත්‍ර විය.දැඩිමුණ්ඩ දේවතා බණ්ඩාර දෙවියන්ගේ උපත පිළිබඳව ප්‍රධාන ජනප්‍රවාද දෙකක් වෙති. පූර්ණ නම් යක්ෂ සේනාධිපතියාට දාව එරන්දතී නම් නාග කන්‍යාවකගේ කුසයේ උපන් බව එක් ජනප්‍රවාදයකි. අනෙක් ජනප්‍රවාදය උඩරට බණ්ඩාර කෙනෙකු දේවත්වයට පත්වී දේවතා බණ්ඩාර වශයෙන් ප්‍රකට වී ඇති බවයි.අලුත්නුවර දේවාලය මහනුවර ශ්‍රී විෂ්ණු මහා දේවාලයට අනුබද්ධිතව පාලනය වෙයි. එම නිසා අලුත්නුවර දේවාලයේ ප්‍රධාන පාලකයා මහනුවර විෂ්ණු දේවාලයේ බස්නායක නිලමේ වන මොහාන් පානබොක්කේ මහතාය.යක්ෂ ප්‍රේත දෝස වලින් පීඩා ලබන අය මුදා ගැනීමටත්, සොර සතුරු උපද්‍රව වලින් මිදීමටත් රෝග පීඩා ආදිය සුවවීම සඳහාත් දරුඵල නොමැති කාන්තාවන්ට දරු ඵල ලබා ගැනීමටත් දෙවි පිහිට ලබා ගැනීමට ලක්දිව නොයෙකුත් පළාත් වලින් බැතිමතුන් විශාල පිරිස් මෙහි පැමිණෙති.වසරක් පාසා පැවැත්වෙන අලුත්නුවර පෙරහර වීදි සංචාරය කිරීම පසුගියදා සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=r1107256</link>
    <topic>කටාන අතමාරු සමිතිවල කතුන්ට අඩු පොලියට ණය</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ජෙයරාජ් ප්‍රනාන්දුපුල්ලේ පදනම හා මීගමු කලාප අධ්‍යාපන කාර්යාලයේ නොවිධිමත් අධ්‍යාපන ඒකකය මෙහෙයවීමෙන් ක්‍රියාත්මක වන ජය සුදර්ශී ප්‍රජා ඉගෙනුම් මධ්‍යස්ථානවල ශිෂ්‍යාවන්ගේ නිර්මාණ දැක්ම ප්‍රදර්ශනය මනාලියන් දැක්ම හා සහතික ප්‍රදාන පසුගියදා මීගමුව මහ නගර සභා රැස්වීම් ශාලාවේදී පාර්ලිමේන්තු මන්ත්‍රීනි මාලනී ෆොන්සේකා මහත්මියගේ ප්‍රධානත්වයෙන් පැවැත්විණි. ගම්පහ දිස්ත්‍රික් පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මියගේ උපදෙස් පිට මේ උත්සවය සංවිධානය කර තිබුණි.ප්‍රනාන්දුපුල්ලේ මහත්මියගේ විමධ්‍යගත අරමුදල් වලින් ආසනයේ කාන්තාවන්ට ස්වයංරැකියා ආරම්භ කිරීම සඳහා ස්වයංරැකියා උපකරණ බෙදාදීමද මෙහිදී සිදු කැරිණි. කටාන ආසනයේ අතමාරු සමිතිවල සාමාජික කාන්තාවන් වෙත අඩු පොලියක් යටතේ ලක්ෂ 50 ක මුදලක් බෙදාදීමද මෙහිදී සිදුවූ තවත් සමාජ සත්කාරයකි. පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ මහත්මිය, පළාත් සභා මන්ත්‍රී ලලිත් වනිගරත්න, මීගමු කළාප අධ්‍යාපන කාර්යාලයේ සහකාර අධ්‍යාපන අධ්‍යක්ෂ උපාලි මදුරප්පෙරුම, හා එහි නොවිධිමත් අධ්‍යාපන ඒකකයේ නිලධාරීහුද වනිතා කටයුතු අමාත්‍යාංශයේ නිලධාරීහුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107251</link>
    <topic>ලෝක ආරක්ෂක ක්‍රීඩා උළෙලේදී ශ්‍රී ලංකාවට ලෝකඩ පදක්කම් 2ක්</topic>
    <author>ප්‍රින්ස් ගුණසේකර</author>
    <content>ලෝක ආරක්ෂක ක්‍රීඩා උළෙලේදී ශ්‍රී ලංකාවට සහාය දිවීමේ ඉසව්වලින් ලෝකඩ පදක්කම් 2ක් හිමිවී ඇත.බ්‍රසීලයේදී ඊයේ නිමාව දුටු මේ ක්‍රීඩා උළෙලේදී රටවල් 101ක් අතුරින් ශ්‍රී ලංකාවට 49වැනි ස්ථානය හිමිවිය. පළමු වන ස්ථානය බ්‍රසීලය (රන් 42, රිදී 29, ලෝකඩ 34) දෙවැනි ස්ථානය චීනය (රන් 37, රිදී 27, ලෝකඩ 33) හා තෙවැනි ස්ථානය ඉතාලිය (රන් 14, රිදී 13 හා ලෝකඩ 22) හිමි කරගත්හ.ශ්‍රී ලංකාවට මීටර් 100ය4 සහාය දිවීමේ ලෝකඩ පදක්කම ෂෙහාන් අඹේපිටිය, ගිහාන් චාමර, එස්. සෆ්රාස් හා රනිල් ජයවර්ධන තත්පර 40.02කින් අත්කර දුන්හ. මීටර් 400ය4 කාන්තා ලෝකඩ පදක්කම චන්ද්‍රිකා සුභාෂිනි, මේනකා වික්‍රමසිංහ, එස්.වී.ඒ. කුසුමාවතී හා චම්පිකා දිල්රුක්ෂි විනාඩි 3:44.52 ක කාලයකින් අත්කර දුන්හ.මේ තරගාවලියේදී ශ්‍රී ලංකා කෙටි දුර ක්‍රීඩක ක්‍රීඩිකාවන් අවසන් වටය වනවිට තරගවලින් ඉවත්වීම කැපී පෙනුණි. චන්ද්‍රිකා සුභාෂිණි මීටර් 400 අවසන් තරගයේදී 5වැනි ස්ථානයට පත්වූයේ තත්පර 52.52කිනි. බීච් වොලිබෝල් කණ්ඩායමට එක්ව සිටි වසන්ත රත්නපාල හා මහේෂ් පෙරේරා චීනයට පරාජය වී සිවුවැනි ස්ථානයට පත්විය.ලෝක තරගාවලියකදී බීච් වොලිබෝල් ක්‍රීඩාවෙන් ඉහළ දක්ෂතා මෙවර ශ්‍රී ලංකාවෙන් ප්‍රදර්ශනය විය. ගීතිකා ගුණවර්ධන හා නිරෝෂා ගුණසිංහ තරගාවලියේ 6වැනි ස්ථානය දිනාගත්හ. මිටර් 1500 ඉසව්වේදී චමින්ද විජේකෝන් විනාඩි 3:47.33කින් 8වැනි ස්ථානයට පත් වූ අතර එහි කාන්තා තරගයේදී ශානිකා සමන්මලී 9වැනි ස්ථානයට (විනාඩි 4:25.57) හා චම්පිකා දිල්රුක්ෂි (විනාඩි 4:35.40) 13 වැනි ස්ථානයට පත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107252</link>
    <topic>ඩ්‍රාවිඩ්ගෙන් 33 වැනි ටෙස්ට් ශතකය</topic>
    <author/>
    <content>ක්‍රිකට් ප්‍රජාවගේ අවධානය සචින් තෙන්ඩුල්කාර් කෙරෙහි යොමුවීම තමාට කිසිදු ගැටලුවක් නොවන බව සනාථ කළ රාහුල් ඩ්‍රාවිඩ් එංගලන්තය සමග ලෝඩ්ස් පිටියේ පැවැති ඓතිහාසික 2000 වැනි ටෙස්ට් තරගයේදී සිය 33 වැනි ශතකය වාර්තා කිරීමට සමත් විය. ඔහුගේ ශතකය හේතුවෙන් ඉනිමක පරාජයෙන් ගැලවීම සඳහා දෙවැනි වර පිටියට පිවිසීමට තිබූ අවාදානමෙන් බේරීමට ද ඉන්දීය පිලට හැකිවිය.ජාත්‍යන්තර ශතක 100ක් රැස් කළ මුල්ම පිතිකරු වීමේ අරමුණින් පිටියට පිවිසි තෙන්ඩුල්කාර් ලකුණු 34කට දවා ගැනීමට එංගලන්ත පන්දු යවන්නෝ සමත්වූහ. ටෙස්ට් ශතක 51ක් හා එක්දින ශතක 48ක් රැස් කරගෙන සිටින තෙන්ඩුල්කාර්ට 100 වැනි ශතකය සඳහා අවශ්‍යවී ඇත්තේ තවත් එක් ශතකයක් පමණි.1996 වසරේදී ලෝඩ්ස් පිටියේදීම ටෙස්ට් වරම් ලබා එහිදී ලකුණු 95ක් රැස් කළ ඩ්‍රාවිඩ් මේ තරගයේදී නොදැවී ලකුණු 103ක් ලබා ගැනීමට සමත්විය. එය ඔහුගේ 154ක ටෙස්ට් තරග දිවියේ 33වැනි ශතකය විය. ඩ්‍රාවිඩ් ගේ ටෙස්ට් තරග දිවියේ සාමාන්‍ය 52.00කි. ඔහු ටෙස්ට් ලකුණු සංඛ්‍යාව 12000 ද ඉක්මවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107253</link>
    <topic>සංගක්කාර පන්දු 46කදී ලකුණු 85යි</topic>
    <author/>
    <content>ශ්‍රී ලංකා හිටපු ක්‍රිකට් නායක කුමාර් සංගක්කාර පන්දු 46කදී ලකුණු 85ක් ලබා ගැනීමේ වාසිය මත අන්තර් පළාත් ඕවර් විස්සයි20 තරගාවලියේදී වයඹ පිල ලකුණු 11කින් පරාජය කිරීමට කඳුරට පිලට හැකිවිය.කොළඹ ආර්. ප්‍රේමදාස ක්‍රීඩාංගණයේදී ඊයේ පැවැති කඳුරට – වයඹ තරගයේ ප්‍රතිඵලය සමග කඳුරට පිල තරග 3කට සහභාගීවී තරග 2ක් ජයගෙන අන්තර් පළාත් විස්සයි20 තරගාවලියේ ඉදිරියෙන්ම සිටී.කාසියේ වාසිය දිනාගත් වයඹ පිල මුලින් පන්දුවට පහරදීමට කඳුරට පිලට ආරාධනා කළ අතර ඕවර් 20කදී කඩුලු 5කට ලකුණු 186ක් වාර්තා කළේය.තරංග පරණවිතාන හා කුමාර් සංගක්කාර ඉනිම ආරම්භ කරමින් ලකුණු 47ක සම්බන්ධතාවක් ගොඩනැංවූහ. සංගක්කාර හතරේ පහර 8ක් හා හයේ පහර 4ක් එල්ල කරමින් ජෙහාන් මුබාරක් සමග තෙවැනි කඩුල්ලට ලකුණු 91ක සම්බන්ධතාවක් ගොඩනැංවීය.පිළිතුරු ඉනිම ක්‍රීඩා කළ වයඹ පිලේ මුල් කඩුලු 5ක් ඕවර් 7කදී ලකුණු 52කට දවා ගැනීමට කඳුරට පිල සමත් විය.ඉන්දික ද සේරම් හතරේ 4ක් හා හයේ 3ක් සමග ලකුණු 46ක් ලබා ගත් අතර තිසර පෙරේරා පන්දු 17කදී හතරේ 2ක් හා හයේ 2ක් සමග නොදැවී ලකුණු 30ක් ලබා ගත්තේය.කඳුරට පිල කඩුලු 5කට ලකුණු 186 (ඕවර 20)සංගක්කාර 85, මුබාරක් 30, ඇන්ජලෝ පෙරේරා නොදැවී 36 (රුෂාන් ජලීල් 18/2)වයඹ පිල ලකුණු 175 (ඕවර 20)තිලාන් සමරවීර 34, සේරම් 46, කෞෂල්‍ය වීරරත්න 32, තිසර පෙරේරා නොදැවී 30 (මුරලිදරන් 29/2, මහරූෆ් 42/2)අන්තර් පළාත් තරගාවලියේ පිට පිට ලබා ගත් දෙවැනි අර්ධ ශතකය වාර්තා කළ රුහුණු කණ්ඩායමේ දිනේෂ් චන්දිමාල් පෙරේදා පැවැති තරගයේදී වයඹ පිලට එරෙහිව දස්කම් දැක්වූවේය.ඔහු පන්දු 57 කදී හතරේ පහර 9ක් හා හයේ පහර 2ක් එල්ල කළේය.කෙසේ වුවද මේ තරගයෙන් වයඹ පිල කඩුලු 7ක ජයක් වාර්තා කළේය.මුලින් පන්දුවට පහරදුන් රුහුණු පිල ඕවර් 20කදී කඩුලු 7කට ලකුණු 150ක් ලැබූ අතර වයඹ පිල ඕවර් 17.2කදී කඩුලු 3කට ලකුණු 151ක් ලබා ගත්තේය.තිලාන් සමරවීර හා රුමේෂ් බුද්ධික ලකුණු 57 බැගින් ලබා ගත්හ.පෙරේදා පැවැති කඳුරට හා ඒකාබද්ධ පළාත් අතර තරගයෙන් කඳුරට පිල කඩුලු 10ක පහසු ජයක් වාර්තා කළේය. ඕවර් 9කට සීමාවූ මේ තරගයේදී ඒකාබද්ධ පිල කඩුලු 8කට ලකුණු 61ක් ලබා ගත් අතර ජෙහාන් මුබාරක් ලකුණු 7කට කඩුලු 4ක් බිද හෙලීය.කඳුරට පිල ඕවර් 6.4කදී කිසිවෙකු නොදැවී ලකුණු 63ක් ලබා ජය වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107254</link>
    <topic>ඔස්ටේ‍්‍රලියාවේ ඉවාන්ස්ගෙන් ප්‍රංශ සවාරියේ පෙරළියක්</topic>
    <author>ප්‍රංශය ඒ.එෆ්.පී</author>
    <content>ප්‍රංශ සවාරියේ 20වැනි අදියර නිමාවට පත්වන විට සමස්ත තරග කාල ගණනයේ පෙරමුණ ගත් ඔස්ට්‍රේලියාවේ කාඩෙල් ඉවාන්ස් ප්‍රංශ සවාරිය ජයගන්නා මුල්ම ඔස්ට්‍රේලියානු පාපැදි සූරයා බවට පත්වීමට ආසන්නව සිටියි.කිලෝ මීටර් 42.5 ක දුරකින් යුත් 20වැනි අදියර නිමාවන විට සමස්ත තරග ප්‍රතිඵල අනුව පැය 83කුත් මිනිත්තු 45ක් සහ තත්පර 20ක් ඇතුළත තරගයේ අදියර 20 නිමා කොට පෙරමුණ ගැනීමට ඉවාන්ස් සමත්විය.දෙවැනි ස්ථානයේ පසුවන්නේ ලක්සම්බර්ග් හි ඇන්ඩි ශෙලෙක්ය. ඔහු ඉවාන්ස්ට වඩා මිනිත්තුවක් සහ තත්පර 34ක් පසුපසින් සිටින අතර තෙවැනි ස්ථානයේ පසුවන ඔහුගේ සොහොයුරු ෆ්‍රෑන්ක් ශෙලෙක් මිනිත්තු 2ක් සහ තත්පර 30ක් ඉවාන්ස්ට පසුපසින් සිටින්නේය. මුල් අදියර ගණනාවකදීම පෙරමුණ ගත් ප්‍රංශයේ තෝමස් වෝක්ලර්ට හිමිවී ඇත්තේ සිවුවැනි ස්ථානයයි.මේ අතර පසුගිය වසරේ ප්‍රංශ සවාරිය දිනූ ස්පාඤ්ඤයේ ඇල්බර්ටෝ කොන්ටඩෝර් 5වැනි ස්ථානය අත්කරගැනීමට සමත්වී ඇත.මේ වනවිට ප්‍රංශ සවාරියේ සමස්ත තරග සටහනේ පෙරමුණ ගත් පළමු ක්‍රීඩයකන් 10දෙනා මෙසේය.1. කාඩෙල් ඉවාන්ස් (ඔස්ට්‍රේලියාව) 2. ඇන්ඩි ශෙලෙක් (ලක්සම්බර්ග්) 3. ෆ්‍රෑන්ස් ශෙලෙක් (ලක්සම්බර්ග්) 4. තෝමස් වෝක්ලර් (ප්‍රංශය) 5. ඇල්බර්ටෝ කොන්ටොඩෝර් (ලක්සම්බර්ග්) 6. සැමුවෙල් සැන්චස් (ස්පාඤ්ඤය) 7. ඩේමියානෝ කුගේගෝ (ඉතාලිය) 8. ඉවාන් බැසෝ (ඉතාලිය) 9. ටොම් ඩැනියෙල්සන් (අමෙරිකාව) 10. ජින් ක්‍රිස්ටෝපර් පෙරවුඩ් (ප්‍රංශය).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107255</link>
    <topic>දූෂිත ආසියානු පාපන්දු ලොක්කාට ජීවිතාන්ත තහනමක්</topic>
    <author/>
    <content>ආසියානු පාපන්දු ප්‍රධානී මොහොමඩ් බීන් හම්මාම් ට ජීවිතාන්තය දක්වා පාපන්දු ක්‍රීඩාව තහනම් කිරීමට ජාත්‍යන්තර පාපන්දු සම්මේලනයේ විනය කමිටුව තීරණය කළේය. ඒ ඔහුට එරෙහිව නැගුණු දූෂණ වංචා චෝදනාවට ඔහු වරදකරු වීමේ හේතුවෙන්ය. මේ සම්බන්ධ පරීක්ෂණ කටයුතු දින 2ක් පුරා සූරිච් නුවරදී පැවැත්විණි.කැරිබියානු පාපන්දු බලධාරීන්ට අමෙරිකානු ඩොලර් 40000ක් බැගින් ත්‍යාග පිරිනමා ජාත්‍යන්තර පාපන්දු සම්මේලනයේ සභාපතිධුරය සඳහා පැවැති ඡන්ද විමසීමේදී ඔවුනගේ ඡන්ද ලබා ගැනීමට ආසියානු පාපන්දු සංගමයේ සභාපති 62 හැවිරිදි කටාර් ජාතික බින් හම්මාම් උත්සාහ කොට තිබිණි.ජාතික හෝ ජාත්‍යන්තර මට්ටමේ පාපන්දු ක්‍රියාකාරකම් සියල්ලට බලපාන පරිදි බින් හම්මාම්ට ජීවිතාන්තය දක්වා තහනමක් පැනවූ බව විනය කමිටු නියෝජ්‍ය සභාපති පීට්රස් ඩමාසෙබ් නිවේදනයක් නිකුත් කරමින් ප්‍රකාශ කළේය.සූරිච් නුවර ජාත්‍යන්තර පාපන්දු සම්මේලනයේ මූලස්ථානයේ පැවැති මේ විනය කමිටු විභාගය සඳහා හම්මාම් සහභාගී නොවූ අතර තීන්දුව ප්‍රකාශයට පත් කිරීමෙන් අනතුරුව පවසා සිටියේ තහනමට එරෙහිව අභියාචනාවක් ඉදිරිපත් කරන බවය.මේ අතර බින් හම්මාම්ට ජීවිතාන්තය දක්වා පාපන්දු ක්‍රීඩාව තහනම් කළ පසුගිය සෙනසුරාදා පාපන්දු ක්‍රීඩාවේ කනගාටුදායක දිනයක් බව ආසියානු පාපන්දු සංගමයේ වැඩ බලන සභාපති ෂැං ජිලෝං ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107256</link>
    <topic>සචින් එක්ක පුහුණුවුණේ මගේ යහපතටයි</topic>
    <author>වර්නන් ගුණසේකර</author>
    <content>ඉන්දියා සුපිරි පිතිකරු සචින් ටෙන්ඩුල්කාර් සමග තමා ‘නෙට්’ පුහුණුවක් පැවැත්වූයේ තමාගේ යහපතට මිස ටෙන්ඩුල්කාර්ගේ වාසියට නොවන බව එංගලන්ත දඟ පන්දු යවන ක්‍රීඩක මොන්ටි පනීසාර් අවධාරණය කරයි.ටෙන්ඩුල්කාර් එංගලන්තයට එරෙහි පළමු ටෙස්ට් තරගය සඳහා මීට සති දෙකකට පෙර සූදානම් වෙමින් සිටියදී ඔහුට පනීසාර් පන්දු යවා තිබේ.එහෙත් එම ක්‍රියාවෙන් තමා තමාගේ රටට එරෙහිව ඉන්දියාවට උපකාර කළ බවක් එංගලන්ත අංක 2 දඟ පන්දු යවන්නා වන පනීසාර් නොසිතයි. “එවැනි ශ්‍රේෂ්ඨ ක්‍රීඩකයකුගෙන් මම උපදෙස් ලබා ගත්තා” යැයි ඔහු කියයි.“මා ඔහුගෙන් ඉගෙන ගනිමින් සිටියා. ඇත්තම කියනවා නම්, ඔහුට පන්දු යවන ගමන් ඔහුගෙන් ඉගෙන ගනිමින් වටිනා උපදෙස් ලබා ගැනීමට අවස්ථාවක් ලැබීම මට සිදුවූ ලොකු යහපතක්. මා වැනි තරුණ ක්‍රීඩකයෙකුට එය ඉතාමත් අනගි දෙයක්.”“මෙවැනි අවස්ථාවක් කෙනෙකුට ලැබෙන්නේ කලාතුරකිනුයි. එමගින් මට මගේ ක්‍රීඩාව දියුණු කර ගත හැකියි.”“මම ඔස්ට්‍රේලියාවේ සිටි කාලයේදී ෂේන් වෝන් සමග කාලයක් ගත කරන්න මට අවස්ථාවක් ලැබුණා. එයින් එංගලන්තයට යහපතක් වේ යැයි මා බලාපොරොත්තු වෙනවා.”ඉන්දියා කණ්ඩායමේ බටහිර ඉන්දීය කොවේද සංචාරයේ ක්‍රීඩා නොකළ ටෙන්ඩුල්කාර් තනිවම එංගලන්තයට පැමිණ ලොව අංක 1 ටෙස්ට් කණ්ඩායම තීරණය කෙරෙන එංගලන්තයට එරෙහි ටෙස්ට් තරගමාලාව සඳහා විවේක ගත්තේය.“මෙය සිදුවුනේ සති දෙකකට පමණ පෙරයි” 29 හැවිරිදි පනීසාර් පවසයි.“මම ඉන්දියාවට උදව් කරන්න උත්සාහ කළේ නැහැ. මා එය දුටුවේ ශ්‍රේෂ්ඨ පිතිකරුවෙකුට පන්දු යවා මගේ ක්‍රීඩාව දියුණු කර ගැනීමට මට ලැබුණුු අවස්ථාවක් ලෙසිනුයි.”මොන්ටි පනීසාර් හා එංගලන්තය අතර කොන්ත්‍රාත් ගිවිසුමක් නැත. එබැවින් ඔහු එංගලන්ත ක්‍රිකට් පාලනය යටතට පත්වන්නේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=s1107257</link>
    <topic>ආසියා අයෝමය පුරුෂයා තරගයට ප්‍රසන්න-හේවගේ යති</topic>
    <author>ජගත් ගුණවර්ධන</author>
    <content>ජගත් කායවර්ධන සම්මේලනය හා ආසියාතික කායවර්ධන සම්මේලනය ඒකාබද්ධව සංවිධානය කරන 45වන ආසියානු අයෝමය පුරුෂයා තේරීමේ තරගය අද (25) මොංගෝලියාවේ උලන්බමා නගරයේදී පැවැත්වේ.තරගාවලිය නියෝජනය කිරීම සඳහා ලෝක අයෝමය පුරුෂයා මෙන්ම ආසියානු අයෝමය පුරුෂයා තේරීමේ තරගයේදී පසුගිය වසරේ රිදී පදක්කම්ලාභී අයි.ජී. ප්‍රසන්න පීරිස් කිලෝ ග්‍රෑම් 65 බර පංතියෙන්ද ඒ. එච්. එස්. හේවගේ කිලෝ ග්‍රෑම් 55 බර පංතියෙන් ද සහභාගී වෙති.ක්‍රීඩකයන් දෙදෙනෙකු හා නිලධාරීන් දෙදෙනෙකු සහභාගීවන මේ තරග සංචාරය වෙනුවෙන් පුහුණුකරු ලෙස කොළඹ මහ නගර සභාවේ ක්‍රීඩා භූමි උපදේශක කේ.එච්. ලයනල් හා කළමනාකරු ලෙස දෙහිවල ගල්කිස්ස නගර සභාවේ ක්‍රීඩා නිලධාරී කපිල කුමාර යන මහත්වරු සහභාගී වෙති. තරගාවලිය මේ මස 29 වැනිදා දක්වා පැවැත්වේ. ක්‍රීඩකයන් දෙදෙනා ඇතුළු නිලධාරීහු ඊයේ (24) දිවයිනෙන් පිටත්ව ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=f1107251</link>
    <topic>ජනතාව තවමත් ආණ්ඩුව සමඟයි</topic>
    <author/>
    <content>පළමුවෙන්ම මේ මැතිවරණයේ දී ශ්‍රී ලංකා නිදහස් පක්‍ෂය ප්‍රමුඛ එක්සත් ජනතා නිදහස් සන්ධානයට විශිෂ්ට ජයක් ලබාදුන් ජනතාවක් ඇතුළුව ඡන්දය ප්‍රකාශ කළ ජනතාවට අපගේ ස්තුතිය පිරිනමනවා.පළාත් පාලන ආයතන 65 ක් සඳහා පැවැති මේ ඡන්ද විමසීමෙන් ශ්‍රී ලංකා නිදහස් පක්‍ෂය ප්‍රමුඛ එක්සත් ජනතා නිදහස් සන්ධානය අති විශිෂ්ට ලෙස ජයග්‍රහණය කළා.අප මේ ජයග්‍රහණය දකින්නේ පසුගිය ජනාධිපතිවරණයේත්, මහ මැතිවරණයේත්, පළාත් පාලන මැතිවරණයේත් ඡන්ද ප්‍රතිඵල පසුබිමින් තබාගනිමිනුයි. මේ මැතිවරණ ප්‍රතිඵලය තුළ ප්‍රධාන කාරණා දෙකක් කැපී පෙනෙනවා. පළමුවැන්න, උතුරේ ප්‍රජාතන්ත්‍රවාදය තහවුරුව ඇති අයුරු මේ මැතිවරණයෙන් පිළිබිඹුවීම යි. එම ජනතාවට තුවක්කුව හුරු කළ අය අද නෑ. ඒ නිසා දීර්ඝ කාලයකට පසු නිදහසේ ඡන්දය ප්‍රකාශ කරන්න ඔවුන්ට අවස්ථාව ලැබුණා. මේ මැතිවරණයේ දී මහින්ද රාජපක්‍ෂ ජනාධිපතිතුමාගේ ප්‍රධාන අරමුණක් වුණෙත් මෙය යි. ඒ අරමුණ 100% ක්ම ඉටුවී තිබෙනවා.දෙවැන්න ශ්‍රී ලංකා නිදහස් පක්‍ෂය ප්‍රමුඛ සන්ධානය මේ ජයග්‍රහණය ලැබුවේ රට වශයෙනුයි. මෙය විශිෂ්ට ජයග්‍රහණයක් වීමටත් එය බලපානවා. ඒ වගේම එමඟිනුත් මහින්ද රාජපක්‍ෂ ජනාධිපතිතුමාගේ අරමුණ ඉටුවුණා.මේ මැතිවරණ ප්‍රතිඵලය මඟිනුත් පැහැදිළිවම පෙනෙන්නේ අපේ රටේ ජනතාව එතුමාගේ වැඩපිළිවෙළ යළිත් ඉහළින්ම අනුමත කර ඇති බවයි. එය රට ගොඩනැඟීමේ ක්‍රියාවලියට විශාල ශක්තියක්.අපි මේක දකින්නෙ අලුත් තත්ත්වයක් විදිහට නෙවෙයි. මේ මැතිවරණයේ දී අපට තනි සටනක් තිබුණේ. අපට අභියෝගයක් විය හැකි විපක්‍ෂ බලවේගයක් තිබුණේ නෑ. පක්‍ෂයේ ජයග්‍රහණය, අපේක්‍ෂකයන්ගේ ජයග්‍රහණය වගේ කාරණා තමයි මේ නිසා අපට දකින්න තිබුණේ. විපක්‍ෂයට මෙවැනි ඉරණමක් අත්වීම ගැන අප පුදුම වියයුතු නෑ. මේ තමයි දේශපාලන යථාර්ථය.දුර්වල විපක්‍ෂයක් තිබීම ප්‍රජාතන්ත්‍රවාදයට හිතකර ලක්‍ෂණයක් නෙවෙයි. නමුත් විපක්‍ෂයේ ක්‍රියාමාර්ගයන් වැරදි බව ජනතාව දිගින් දිගටම පෙන්නුම් කර දෙමින් සිටියදීත් ඔවුන් නිවැරදි වන බවක් පෙනෙන්නේ නෑ.දැන් විපක්‍ෂයක් නැති තරම්. ඔවුන්ට වැඩපිළිවෙළකුත් නෑ. එජාපය නායකත්වයට කුළල් කා ගන්නවා, ජාතික සංවිධායක ධුරය බේරගන්න බැරිව නඩු කියා ගන්නවා.ඔවුන් ඉන්නෙ නායකත්ව අරගලයක. මේ නිසා එජාපයට පාක්‍ෂිකයන්වත් නෑ. ඔවුන් කළකිරිල, කුණු ගොඩට වැටෙන්න මිනිස්සු කැමැති නෑ.ජවිපෙට අත්වී ඇති ඉරණම මේ ප්‍රතිඵලවලිනුත් පෙනෙනවා. ජනතා විමුක්ති පෙරමුණක් නැතිවී ගානයි. බොරුවට කෑ ගහල වැඩක් නෑ. රූපවාහිනියක හරි ගුවන් විදුලියක හරි කෑගැහුවයි කියල ඡන්ද වැටෙන්නෙ නෑ. අද විපක්‍ෂය බලන්න නම් හවසට ටී.වී. එක දාන්න ඕන. එතකොට නම් ලොකුවට පේනවා.පොදුවේ ගත්තාම මෙය විශාල උණුසුමක් ඇති මැතිවරණයක් නෙවෙයි. ඡන්දය ප්‍රකාශ කිරීමේ ප්‍රතිශතය ගත්තාම යම් යම් ප්‍රදේශවල අඩු - වැඩි වීම් තිබෙනවා. හැබැයි සමස්තයක් ලෙස ගත්තාම ඡන්දය ප්‍රකාශ වීමේ ප්‍රතිශතය සතුටුදායකයි. සමහර ප්‍රදේශවල එය ඉතා ඉහළ ප්‍රතිශතයක්. 65% - 70 විතරක් තිබුණා. පොළොන්නරුව ගත්තොත් හිඟුරක්ගොඩ 65% යි. වැලිකන්දෙ එජාප ලැයිස්තුවක්වත් තිබුණේ නෑ.ඒ උනන්දුව සතුටුදායක යි. එවැනි තත්ත්වයක් අපි අපේක්‍ෂා කළා. ඒ සමහර ප්‍රදේශවල මැතිවරණයක් පැවැත් වුණේ වසර 25 කට විතර පස්සෙ. කළින් ඡන්ද පෙට්ටියක්, ඡන්ද පත්‍රිකාවක් දැකලාවත් තිබුණේ නැති අයත් මෙවර ඡන්දය දුන්නා.එය විශාල කාරණයක්. ඔවුන්ට මේ වෙනස පුදුමයක් වෙන්නත් පුලුවන්. මේ ප්‍රදේශවල සිදුවෙමින් ඇති පරිවර්තනය මෙයින් පැහැදිළි වෙනවා.උතුරේ ප්‍රජාතන්ත්‍රවාදය තහවුරු කිරීම සඳහා ජනාධිපතිතුමාත් රජයත් දුටු සිහිනය සැබෑ වී තිබෙනවා. එය අපට විශාල සතුටක්. මේ ප්‍රදේශවල ඡන්දය ප්‍රකශ කළ ප්‍රතිශතයත් සතුටුදායක යි.ආණ්ඩුව මේ සංවර්ධන වැඩ කරමින් ඉන්නේ ඡන්ද ගන්නට නෙවෙයි. යුද්ධයෙන් විනාශ වූ උතුර යළි ගොඩනැඟීම තමයි අපේ අරමුණ.ඊව්ඒ එක වගේ ජාතිවාදය අවුස්සලා දේශපාලනය කරන්න අපට කිසිම අදහසක්වත් අවශ්‍යතාවත් නෑ. ජාතිවාදය, ආගම්වාදය ඡන්ද ගන්න හොඳ තුරුම්පු විය හැකි වුණත් අප ඒවා පාවිච්චි කරන්නේ නෑ. ජාතිවාදය හා ආගම්වාදය වෙනුවට අප ඉදිරිපත් කරන්නේ සංවර්ධනය හා ප්‍රජාතන්ත්‍රවාදය යි. ඒ නිසා අපට කනගාටුවෙන්න දෙයක් නෑ. කොහොම වුණත් උතුර නිවැරදි පීල්ලට එන්න තවත් කාලයක් ගත වෙයි.මේ මැතිවරණයේ දී ජාත්‍යන්තරයට ලබා දුන් ප්‍රධාන පණිවුඩය තමයි උතුරේ ප්‍රජාතන්ත්‍රවාදය තහවුරු කර ඇති බව පෙන්නුම් කිරීම. එය ඉතාම වැදගත් කාරණයක්. ඒ සමඟම ගරු ජනාධිපතිතුමා ගෙන යන වැඩපිළිවෙළට මුළු රටේම සහයෝගය ඇති බවත්, රටම එතුමා සහ ආණ්ඩුව සමඟ සිටින බවත් මේ ප්‍රතිඵලය මඟිනුත් යළිත් ලෝකයටම දැනුම් දී තිබෙනවා. එයත් ඉතාමත් වැදගත්.කළින් පැහැදිළි කළා වගේ අවුරුදු 25 – 30 කට පස්සෙ මේ ඇතැම් ප්‍රදේශවල මැතිවරණයක් පැවැත්වුණේ. පළාත් පාලන ආයතනවල වැඩ කරද්දි ඒවාට පත්වූ නියෝජිතයන් ට අත්දැකීම් ලැබෙනවා. මේ අත්දැකීම් ඔස්සේ පළාත් සභාවලට යාමට පුලුවන්.පළමු ශ්‍රේණියෙ ඉඳන් කෙළින්ම උපාධිය ගන්න බෑ. සාමාන්‍ය පෙළ, උසස් පෙළ ආදී පියවර පසුකර යායුතු යි. මේකත් ඒ වගේ තමයි. පියවරෙන් පියවර ඉදිරියට යා යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=f1107254</link>
    <topic/>
    <author/>
    <content>අපේ රටේ එදා සිට පැවති උරුමය තමයි වැවයි, දැගැබයි, වනයයි කියන්නේ. මේ සංකල්පය යටතේ තමයි එදා අපේ සංස්කෘතිය ගොඩනැගුණේ. වැව කියලා අපි අදහස් කළේ කෘෂි ආර්ථිකයට අවශ්‍ය වාරිමාර්ග පද්ධතියයි. දාගැබ අධ්‍යාත්මික පැතිකඩයි. එතුළින් අපි ආගමික ස්ථාවර වූ බෞද්ධ සංස්කෘතියක ජීවත්වුණා. ඒ තුළ ආචාර සමාචාර, වත් පිළිවෙත්, ආකල්ප, හැදියාව, ගති පැවතුම් ආදී වූ අපේ ජීවන රටාව සහ මානසික ශක්තිය සංවර්ධනය සහ ආරක්‍ෂා වුණා. ජලය රැකගන්න බැහැ වනය නැතුව. ඒ නිසා වන සම්පත ඉතාමත් උතුම් විදිහට ආරක්‍ෂා කර ගත්තා. පරිසරය සංරක්‍ෂණය කිරීම මිනිසාගේ සෞඛ්‍ය තත්ත්වය ආරක්‍ෂා කර ගන්න, සමාජයේ යහපතට අවශ්‍ය සමාජ වටපිටාවක් නිර්මාණය කර ගැනීමට, ස්ථාවර වූ භූ තලයක් බිහිවන්නට අතිශය වැදගත්. මිනිසාට ස්ථාවර වූ භූ තලයක් අවශ්‍ය වන්නේ පවිත්‍රව සිටින්නටයි. එහෙම නැතුව භූ තලය අපවිත්‍ර වුණාම මිනිසුන් නිතරම ලෙඩ රෝගවලට ගොදුරු වනවා.පැරැණි සමාජය මේ විද්‍යාත්මක කරුණු දැනහිටියේ නැහැ. නමුත්, ඒ අය ඉතාමත් ප්‍රශස්ත සමාජ තලයක් නිර්මාණය කරගෙන තිබුණ. ඒ නිසා ඔවුන් නිරෝගී සහ ශක්ති සම්පන්න පිරිසක් බවට පත්වෙලා හිටියා. නිරෝගී බව කායිකව වගේම මානසිකවත් තිබිය යුතුයි. අද අපට අසන්නට ලැබෙන ආතතිය වැනි මානසික ප්‍රශ්න එදා මිනිසුන්ට තිබුණේ නැහැ.එදාට වඩා අද සමාජය සංකීර්ණය කියලා කෙනෙකුට කියන්න පුළුවන්. නමුත්, සංකීර්ණ වන තරමටම මානසික ශක්තියක් අපට තියෙනවා නම්, ආත්ම ශක්තියක් නිර්මාණය වෙනවා නම් ඊට මුහුණ දෙන්නට වර්තමානයේ ජීවත්වන පුද්ගලයන්ටත් පුළුවන්. ඒත්, තත්ත්වය හාත්පසින්ම වෙනස්. බොහොම සුළු දේකින් යුරෝපයේ පුද්ගලයන් කම්පනයට පත්වෙනවා. මානසිකව කඩාගන වැටෙනවා. අපේ රටේදී අපි ගණන් ගන්නේවත් නැති බොහොම සුළු ප්‍රශ්නවලට, ඔවුන් ජීවිතය අඩපණ කරගෙන. නමුත්, අපේ රටේ තාමත් ඒ වගේ තත්ත්වයක් නැහැ. සමාජය ගලාගෙන යන ආකාරයට එවැනි දෙයක් ඉදිරියේදී සිදු වන්නටත් පුළුවන්. අපි හැමදාමත් වැවයි – දාගැබයි – වනයයි කියන සංකල්පය තුළ රැඳී සිටියානම්, අපිට මානසික ආතති සහ සමාජ කඩාවැටීම් සිදුවන්නේ නැහැ.වාණිජ රැල්ලට අද මුළු ලෝකයම යටත්වෙලා, ගෝලීයකරණය තුළ මුළු ලෝකයම එක්තැන් වෙලා. ඒ ක්‍රියාවලිය තුළදී සිදුවන ක්‍රියාකාරකම් තනි රටකට පාලනය කරන්න බැහැ. ඒ මිදිය නොහැකි ආර්ථික රටාවක් පවතින නිසයි. ඒ වුණාට අපේ සංස්කෘතිය හරි ආකාරයකට පැවැතියානම් අපි කාගෙවත් අතකොළුවක් වෙන්නේ නැහැ.කාර්මිකරණයෙන් අනතුරුව යුරෝපය සැලසුම්සහගත වුණා. ආර්ථිකය, සංස්කෘතිය, ආදී සියලුම අංගයන් මැනවින් සැලසුම් කළා. එතනදී ස්වීඩනය වගේ රටවල අවුරුදු සියයක් අනාගතය දෙස බලලයි වර්තමානය සැලසුම් කරන්නේ. අනාගතයේදී ඒ සැලසුම් නිසා මුහුණ දෙන්නට සිදුවිය හැකි ප්‍රශ්න කවරේද කියලා සිතා බලනවා. විශේෂයෙන්ම ජනගහණය වර්ධනය වුණෙත්, මහා මාර්ග පද්ධතිය යළි දියුණු වුණොත්, ඇතිවන ප්‍රශ්න සහ ඒවාට විසඳුම් කලින්ම සැලසුම් කරනවා. ගණනය කරනවා.ආසියාවේ ජනගහණ වර්ධන වේගය අතිශයින්ම බහුලයි. එතනිනුත් ශ්‍රී ලංකාවේ ජනගහණ වර්ධන වේගය වේගවත් නමුත්, මේ පිළිබඳව අපේ අනාගත සැලසුමක් හරියාකාරව නැහැ. ස්වීඩනය වගේ අපිත් අපේ රටේ අනාගත වසර සියය පිළිබඳ සැලසුම් සකසාගත්තා නම්, සියල්ල මැනවින් තුලනාත්මක කළ හැකිවෙනවා. එතුළින් තීරණාත්මක සංවර්ධනයක් කරා යා හැකි බව මගේ මතයයි.ඔව්. නමුත්, ශ්‍රී ලංකාව කියන්නේ ආර්ථික අර්බුදයකට මුහුණ නොදිය යුතු රටක්. ඒ අප සතුව ස්වභාවික ආහාර රැස්වී තිබෙන හින්දයි. නිෂ්පාදනයට අවශ්‍ය ස්වභාවික සහ ජීවිතයට ඵලදායි ආහාර ලෝකේ කොයි රටටත් වඩා අපිට තියෙනවා. ඒ ගැන අපි සතුටු වෙන්න ඕනේ. ලෙඩ රෝග හැදෙන්නේ නැතුව නිරෝගීව ඉන්න තරම් අවශ්‍ය පරිසරයක් අප සතු වෙනවා. එතැනදී අපි සම්පූර්ණයෙන්ම විෂ කෘමිනාශක භාවිතයෙන් ඉවත්විය යුතුයි. නොයෙක් ආකාරයේ අක්‍රමවත් බෝග නිෂ්පාදනය සහ අක්‍රමවත් පරිපාලනයෙන් මිදෙන්න ඕනේ. එවිට අපේ යම් ආකාරයක ක්‍රමවත් භාවයක් නිතරගයෙන්ම නිර්මාණය වෙනවා.උදාහරණයක් විදිහට අපේ රටේ ජනමාධ්‍ය තුළ ආහාර පාන සම්බන්ධ වෙළඳ දැන්වීම් රැසක් ප්‍රචාරය වෙනවා. රසවත් කෑම ගැන වර්ණනා කරනවා. ඒ වෙලාවෙදී ප්‍රචාරය වන වෙළෙඳ දැන්වීමට අනුව ආහාර මිලදී ගන්නට කොයි කවුරුත් නිරායාසයෙන්ම පෙළඹෙනවා. පුංචි ළමයින්ට ගෙදර සම්ප්‍රදායික විදිහට හදන කෑම වට්ටෝරුවට වඩා ඕනේ වෙන්නේ රූපවාහිනියේ දර්ශනය වුණු කෑම වට්ටෝරුවයි. නමුත්, ඒ ආහාරවල ප්‍රමිතිය ගැන අපිට එකවරම නිශ්චය කරන්න බැහැ.නමුත්, යුරෝපීය රටවල ප්‍රමිතිකරණ අධිකාරිය තමන්ගේ කටයුතු අකුරටම ඉටුකරනවා. ඒ නිසා සෑම ආහාර වර්ගයක් පිළිබඳවම ඒ ඒ රටවල ජනතාවගේ විශ්වාසය ඉහළයි. ගුණ සහ අගුණ හොඳින් අඳුනනවා. අපතේ යැවීමක් සිදුකරන්නේ නැහැ. එක් අයෙක් ආහාර ටිකක් අපතේ ඇරියොත්, සමස්ත සමාජයේම ඒ ක්‍රියාවලිය සිදුවුණොත්, අපතේ යෑම තවත් ගැටලුවක් නිර්මාණය කරනවා.බුදුරජාණන් වහන්සේ දක්වන්නේ ආහාර ගැනීමේදී තමාගේ සෞඛ්‍යයට, වයසට, වෘත්තියට ආදිය පිළිබඳව සලකමින් තමා පිළිබඳව මනා අවබෝධයකින් යුක්තව, ආහාර ගත යුතුයි කියලා. එතනදී තමා තුළ සංවරයක් ඇතිවනවා වගේම ආහාර අපතේ යාමක් සිදුවන්නේ නැහැ.නමුත්, අපේ රටේ ජනතාවගේ මම දකින එක් අඩුපාඩුවක් තමයි සාංඝික දානයකදී සිදුකරන අපතේ යැවීම්, අපේ ස්වාමින් වහන්සේලාට ආහාර එපා කියද්දීත් පෙරැත්ත කරලා ආහාර පිළිගන්වනවා. නමුත්, එතනදී, අවසානයේදී අපතේ යාමක් සිදුවනවා. එතැන දහනමක් වළඳන දෙයින්, අනවශ්‍ය ආකාරයේ පෙරැත්ත කිරීම් නිසා පනස්දෙනෙකුගේ විතර ප්‍රමාණයක ආහාර අපතේ යනවා. ශ්‍රද්ධාව බෞද්ධයෙකු තුළ තිබිය යුතුයි. නමුත්, එය සැලසුම් සහගතවීම අනිවාර්යයි. එවිට වැරැදි සිදුවන්නේ නැහැ.එහෙම කරනවා නම් ආහාර අර්බුදයකට අපට මුහුණ දෙන්න සිදුවන්නේ නැහැ.මෙය ඉතාමත්ම සුබදායි පියවරක්. අද ලෝකයේ හැමතැනකම පිළිගත් සිද්ධාන්තයක් තමයි එය. යුරෝපාකරයේ “එකොලොගි” කියලා ක්‍රමවේදයක් තියෙනවා. ඒ කියන්නේ ශරීරයට අහිතකර කිසි ද්‍රව්‍යයක් අඩංගු නොවී, රසායනික ද්‍රව්‍ය අඩංගු නොවන ආකාරයට ආහාර ද්‍රව්‍ය නිපදවීමේ ක්‍රියාවලියයි. එතනදී ඒ ක්‍රියාවලිය මිල අධිකයි. නමුත්, බුද්ධිමත් ජනතාව වේගයෙන් ඒ ක්‍රමයට ඇදී යනවා. එතුළින් බලාපොරොත්තු වෙන්නේ, ආහාර අර්බුදයට මුහුණදීම විතරක් නෙමෙයි. ප්‍රධාන පරමාර්ථය වෙන්නේ මිනිසුන් නිරෝගී වීමයි.නිරෝගී පිරිසක් බිහිවීම තුළින් රටේ ආර්ථිකයට සුවිශාල මෙහෙවරක් ඉටුවෙනවා. එතකොට ඒ අයගේ ක්‍රය ශක්තිය ඉහළ යනවා. සෞඛ්‍ය පහසුකම්වලදී රජය දැරිය යුතු පිරිවැය අඩුවෙනවා. ඒ වගේම නව නිෂ්පාදන ආරම්භ කරන්නට නිවැරැදි බුද්ධියක් ජනතාව තුළ ඇතිවෙනවා. හොඳ ප්‍රතිඵල රැසක් සමාජයට අත්වෙනවා. ඒ ප්‍රතිඵලය අත්කර ගන්නට නම්, සමාජය සැලසුම් සහගත අරමුණුවලට සහ බෞද්ධ මූලධර්මයන්ට අනුගතව කටයුතු කළ යුතුයි.ඒ නිසා ‘දිවි නැඟුම’ වැඩසටහන ඉතාමත් හොඳ වැඩසටහනක්. මේක අනිවාර්යයෙන්ම සාර්ථක වෙනවා. සාර්ථක වීමට නම් එක පාර්ශවයක සහය විතරක් ප්‍රමාණවත් වන්නේ නැහැ. රාජ්‍ය අංශයේ වගේම ප්‍රජාවගේත් පූර්ණ දායකත්වය මේ සඳහා තිබිය යුතුයි. මේ වෙනුවෙන් රජයේ මැදිහත් වීම ප්‍රශංසනීයයි. ජනතාවත් ඊට ප්‍රශස්ත මට්ටමින් තමන්ගේ සහයෝගය රජයට ලබාදෙනවා නම් මේ වැඩසටහන අතිශය සාර්ථක වනවා. මේ ක්‍රියාවලිය පිළිබඳව පුද්ගලයින් තුළ තියෙන පටු ආකල්ප අනිවාර්යයෙන්ම දුරු වෙන්න ඕනේ. මෙය රජයේ ක්‍රියාවලියක්. එහෙම නැතුව කිසියම් පක්‍ෂයක ක්‍රියාවලියක් විදිහට හිතනවා නම් වැරැදියි.යුරෝපාතික බොහෝ රටවල හොඳ ප්‍රතිපත්ති ඉදිරියට ගෙන යන්න ජනතාවගෙන් ලැබෙන සහය සුළුපටු නැහැ. ඒ ඒ හැමදෙනාම තුළ තිබෙන “අපේ රට” කියන සංකල්පයයි. රට දියුණු වුණොත් අපට හොඳයි කියලා නිතරම ඔවුන් සිතනවා. ඒක ඉතාමත් හොඳ ආකල්පයක්. ඒ වගේ දියුණු ආකල්පයක් අපේ රටෙන් ඇති කර ගන්න ඕනේ.තමාගේ ගෙවත්ත තුළ තමා යම් දෙයක්, ආහාර භෝගයක් වගා කර ගැනීම තුළ තමාට අත්දැකීමක් ලැබෙනවා. අපිට ලැබෙන අත්දැකීම් අවශ්‍යනම් අනාගතයේදී සංශෝධනය කර ගනිමින් වඩාත් යහපත් වූ ක්‍රියාවලියකට යන්න පුළුවන්. ඕනෑම දෙයක් අපි ක්‍රියාත්මක කරද්දි, අපිට අඩුපාඩු හමුවෙනවා. නමුත් ඒ අඩුපාඩු අත්දැකීම් විදිහට පිළිගෙන, ඒ අඩුපාඩු යළි සංශෝධනය කරමින් ඉදිරියට යෑමයි ඉතා වැදගත් වෙන්නේ. දියුණුව කරා ගමන්කරන්නට ඕනෑම රටකට හැකි වන්නේ එවිටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=f1107252</link>
    <topic/>
    <author/>
    <content>දශක තුනක කාලයක් පුරා ජනතාව බියෙන් ඇළලූ යුද්ධයත් දැන් අවසන් ය. ‘ආසියාවේ ආශ්චර්යය’ කරා ලක් දෙරණ ගෙන යන්නට නායකත්වයේ අත් ශක්තිමත් ය. අතීත රජ දවස සහලින් රට පෝෂණය කර, මහ වැව් බන්දවා, සෞභාග්‍ය කරා රට ගෙනයමින්, එක ධජයක් සෙවනට සියලු ජාතින් එක් කළහ. කාලයක් ඇවෑමෙන් ලාංකේය රාජවංශ කතාවට නව පරිච්ඡේදයක් එක් කරමින්, රුහුණු රටෙන් අභිමානවත් නායකත්වයක් බිහි විණි.දෙස් විදෙස් ජන ප්‍රසාදය දිනා ගනිමින්, සරිලක් මවගේ ආභරණයක් බඳු වූ ඔහු අන් කවරෙකුවත් නොව වර්තමාන ජනපති මහින්ද රාජපක්ෂ මහතා ය.ගමේ ගැමි සුවඳ හඳුනා ගනිමින්, අව්‍යාජ සිනහවකින් යුතු මේ යුග පුරුෂයාණෝ ගමත්, නගරයත් සංවර්ධනය කරන්නට එකසේ පියවර ගත්තේ “කොළඹට කිරි - ගමට කැකිරි” සංකල්පයට තිත තබමිනි. එදා කම්කරු සටන් වලදී කම්කරුවන් වෙනුවෙන් නොබියව ඉදිරියට යමින්, ඔවුනගේ ප්‍රශ්නවලට විසඳුම් සපයා දුන්නේ සැබෑ ජනතාවාදී නායකයකු ලෙසිනි.සිය දරුවන් අහිමිව මව්වරුන් කඳුළු සලද්දී, පියා අහිමි වූ දරුවන් හිස් අහස් කුස දෙස බලා හිඳිද්දී ඔවුනගේ දුක වේදනාව සැබෑ ලෙසට ඔහුට දැනිණ. විශ්වීය ගම්මාන සංකල්පය තුළ විශ්වයම එක්තැන් වෙද්දී, සංවර්ධනය වෙමින් පවතින රටක් වන ශ්‍රී ලංකාවද ඉලක්කය කරා ගෙන යා යුතු බැව් පසක් කර ගති.නව චින්තන ක්‍රමවේදයක් ලෙසින් ‘මහින්ද චින්තන’ ප්‍රතිපත්ති ප්‍රකාශය ජනතාවට ඉදිරිපත් කරමින්, නව සංවර්ධනාත්මක මාවතක දොරගුළු විවෘත කළේ ය. ඒ 2005 වසරේදී ය. ඒ වකවානුව වන විට ජනතාවගේ අවශ්‍යතා මැනවින් හඳුනාගත් නායකත්වයක් රටට අවශ්‍ය වී තිබිණි. එපමණක් ද නොවේ. ආර්ථික, සමාජයීය, සංස්කෘතික අංශයන්ගෙන් පැන නැගෙමින් ආ විවිධ ගැටලුවලට විසඳුම් අවශ්‍ය වූ යුගයක් විය. කෙසේ හෝ යුද්ධය නිමා කරන බවට 2005 වසරේ ජනාධිපතිවරයා මැතිවරණයේදී අපේක්ෂකයකු ලෙසින් ජනතාව ඉදිරියේ ප්‍රතිඥා දුන් ඔහු පිළිබඳව ජනතාව තුළ වූයේ දැඩි විශ්වාසයකි. පැවැති නායකත්වයේ වෙනසක් සමගින් සුබ අනාගතයක් උදා කරන්නට ඔහුට අතිවිශාල බලයක් ලැබිණ. ඒ අනුව ශ්‍රී ලාංකේය වංශ කතාවෙහි නව පරිච්ඡේදයක ඇරැඹුම, ශ්‍රී ලංකා ප්‍රජාතාන්ත්‍රික සමාජවාදී ජනජයේ ජනාධිපතිතුන් ලෙසින් මහින්ද රාජපක්ෂ මහතා පත් වූ දා සිට සනිටුහන් විය.‘මහින්ද චින්තනයේ’ ලබා දුන් පොරොන්දු එකිනෙක ඉටු කරමින් වේගවත් ආර්ථික, සමාජයීය, සංස්කෘතික සංවර්ධනයක් උදා කර දුණි. 2005 වසරේදී වූ පොරොන්දු යථාර්ථයක් බවට පත් කරමින්, ජාත්‍යන්තර බලවේග හමුවේ නොසැලී, දශක තුනක් පුරා ඇදී ගිය යුද්ධය ජයග්‍රහණය කරවන්නට අවශ්‍ය නායකත්වය ලබා දුන්නේ ය. බොහෝ රටවල් ආර්ථික පීඩාවන්ට ගොදුරු වෙද්දී, යුදවාදී පසුබිමක් තුළ වුවද රට ක්‍රමයෙන් සංවර්ධනාත්මක ඉලක්කයකට ගෙන යන්නට නායකත්වයට හැකිවිණි. ජනතා බලාපොරොත්තු මල්ඵල ගැන්විණ.යළිත් 2010 වසරේදී ඉදිරි වසර කිහිපය තුළ ‘ ආසියාවේ ආශ්චර්යය කරා රට ගෙන යන්නට ජනතා මනාපය බලාපොරොත්තු විණි. අන් කවර යුගයකටත් වඩා සංවර්ධනය වේගවත් වූ නිසාත්, විසඳුම් ලබාදීමට අසීරු ගැටලුවකට විසඳුම් ලබාදීමත්, ගෙන යන වැඩපිළිවෙළෙහි සාර්ථකත්වයත් නිසාවෙන් ප්‍රතිවාදී අපේක්ෂකයා හමුවේ සුවිශේෂී ජන වරමක් දිනා ගනිමින් යළිත් මහින්ද රාජපක්ෂ මැතිඳුන් නායකත්වයට පත් වේ.ගත වූ වසර හයක කාලය තුළදී පැවැති පළාත් සභා, ප්‍රාදේශීය සභා මැතිවරණ සියල්ල ජයගන්නට එක්සත් ජනතා නිදහස් සන්ධානයට හැකිවිණි. ඒ වසරින් වසර ලබාගත් මනාප සංඛ්‍යාව එකිනෙක පරයමින් වර්ධනය කර ගනිමිනි. ඡන්ද ප්‍රතිශතය ඉහළ මට්ටමක රඳවා ගනිමිනි. ඒ තුළ ජනතාව අපේක්ෂා කළ සුබ අනාගතයක පැතුම් ඉටු වී තිබේ.පෙර එක්සත් ජාතික පක්ෂයේ බලකොටුවක්ව පැවැති ආසනයන්, වර්තමාන නායකත්වය යටතේ ජනපතිඳුන්ගේ ගමනට අත්වැලක් සපයමින් ජයග්‍රහණය වන්නේ යෝධ ගමනක යෝධ ශක්තියක් වෙමිනි. විශ්ලේෂණාත්මකව සංසන්දනයේදී 2005 මැතිවරණයට සාපේක්ෂව, 2010 පැවැති ජනාධිපතිවරණයේදී වැඩි ඡන්ද ප්‍රමාණයක් ලබා ගත්තේ ද මැතිවරණ පැවැති පළාත් සභා සියල්ලෙහිම බලය අත්පත් කර ගත්තේ ද වාර්තා පිට වාර්තා පිහිටුවමිනි.මේ අප භුක්ති විඳින්නේ එහි සාඩම්බර ප්‍රතිඵලයි. අධිවේගි මාර්ගයන් නිර්මාණය කරමින් මහාමාර්ග පද්ධතිය සංවර්ධනය වන්නේ ද, නව ආයෝජකයන්ට ආයෝජන මාවත් දිගු වන්නේ ද ආර්ථිකයේ ශක්තිමත් පසුබිමක් සමගිනි. දිනෙන් දින ආසියාවේ ආශ්චර්යය කරා ළඟා වෙන්නට ශක්තිමත් පදනමක් නිර්මාණය වී තිබෙද්දී ශ්‍රී ලාංකේය වංශ කතාවෙහි ස්වර්ණමය යුගයක් උදාවෙමින් පවතින බැව් සිහිනයක් නොව යථාර්ථයකි.මේ එහි මිහිරි ඵල අප අත්විඳින කාලයයි.පළාත් පාලන ආයතන හැට පහේ ඡන්ද ප්‍රතිඵලය කියා ඇත්තේ ගමත් නගරයත් ආණ්ඩු පක්ෂය සමඟ සිටින බවයි. විපක්‍ෂය ගෙන ගිය අසත්‍ය ප්‍රචාර කිසිවක් ගණනකට නොගත් ජනතාව සන්ධානයට අතිවිශිෂ්ට ජයක් ලබාදී තිබේ. දේශපාලන ඉතිහාසයේ පැවැති ඡන්ද ප්‍රතිඵල සම්පූර්ණයෙන්ම වෙනස් කොට බලයේ සිටින ආණ්ඩුව කෙරෙහි ජනතාව පූර්ණ විශ්වාසය තබා තිබේ.එමෙන්ම ආණ්ඩුවට එරෙහි ව බටහිර බලවේග ගෙන ගිය සියලු කුමන්ත්‍රණත් චැනල් - 4 ව්‍යාජ චිත්‍රපටයත් මුළුමනින්ම ප්‍රතික්ෂේප කළ ජනතාව මෙතෙක් තබා තිබූ විශ්වාසය යළිත් වතාවක් තහවුරු කර තිබේ.උතුරු පළාතේ ජනතාවද එක්සත් ජාතික පක්ෂය ප්‍රතික්ෂේප කොට වැඩි ඡන්ද ප්‍රමාණයක් ආණ්ඩුවට ලබාදී තිබේ. මෙතෙක් කරගෙන ආ සේවය දිගටම කරගෙන යාමට මේ රටේ ජනතාව ආණ්ඩුවට ශක්තියක් වී තිබේ.මේ රජය පමණයි යුද්ධයක් කරන අතරතුර සංවර්ධනය යන දේත් සමබර ලෙස ඉදිරියට ගෙන ගියේ. ඒ නිසා තමයි යුද්ධය නිමා කළ මොහොතේ පටන් රට සංවර්ධනය කිරීමේ කාර්යභාරය ඉදිරියට රැගෙන යාමට ආණ්ඩු පක්ෂය කටයුතු කළේ. ඒ සඳහා ස්ථිරසාර ප්‍රතිපත්ති තීරණයක් ගත්තේ මේ ආණ්ඩුව. ගමේ මිනිහා කොන්ද කෙළින් තියාගෙන සෘජු ලෙසත් සාඩම්බර ලෙසත් සිටින්නේ මේ ආණ්ඩුව නිසයි. ගමට සංවර්ධනයේ ප්‍රතිලාභ ගලා යාමට සැලැස්වුවේ එක්සත් ජනතා නිදහස් සන්ධානයයි. මේ හැමදෙයක් නිසාම තමයි ආණ්ඩුවේ ජනප්‍රියත්වය ස්ථාවර මට්ටමක රැඳී තිබෙන්නේ.ගම ගැන සිිතන වැඩ කරන මිනිසා ගැන සිතන ඔවුන්ගේ යහපත ගැන සිතන තාක් කල් මේ ආණ්ඩුවේ ජනප්‍රියත්වය අඩු වන්නේ නැහැ. ජනතාව සමඟ මේ ආණ්ඩුවේ සබඳතාවය ඉතාමත් ඉහළ මට්ටමක තිබෙන බව වර්තමාන තත්ත්වය විශ්ලේෂණය කරද්දී දැක ගැනීමට පුළුවන්කම තිබෙනවා.සාමාන්‍යයෙන් ආණ්ඩුවක් බලයට පත් වු පසු දිනෙන් දින සිදුවන්නේ ඡන්ද ප්‍රමාණය අඩුවීම මිසක් ඡන්ද ප්‍රමාණය ඡන්ද ප්‍රතිශතය පහළ යාම මිසක් ඉහළ යාමක් නෙවෙයි. ඒත් එක්සත් ජනතා නිදහස් සන්ධානය බලයට පත් වූ දිනයේ සිට සිදුවුණේ ඡන්ද ප්‍රතිශතයේ ඉහළ යාමක්.2005 දී ජනාධිපති රාජපක්ෂ මහතා බලයට පත්වන්නේ ඉතාමත් සුළු ඡන්ද ප්‍රමාණයකින්. රාජපක්ෂ මහතා 51% ගනිද්දි රනිල් වික්‍රමසිංහ මහතා 48% ගත්තා. වැඩි ඡන්ද පරතරය ඡන්ද සීයට දෙකක් වුණේ නැහැ. ඒත් 2010 ජනාධිපතිවරණය වෙද්දි ජනපති හා විපක්ෂ අපේක්ෂකයා අතර වැඩි ඡන්ද පරතරය ලක්ෂ විස්සකට ආසන්න වුණා. ඡන්ද ප්‍රතිශතය ඉහළ ගියා. මෙය ප්‍රජාතන්ත්‍රවාදී ක්‍රමය තුළ හාස්කමක් විදිහට හඳුන්වන්න පුළුවන්. මෙය ඉබේම සිදුවුදෙයක් නොවෙයි ආණ්ඩුව සිදුකළ විශේෂ කාර්යභාරය ඇගැයීමට ජනතාව ලබාදුන් වරමක් විදිහට හඳුන්වන්න පුළුවන්.එක්සත් ජනතා නිදහස් සන්ධානය වැඩකරන ජනතාව ආරම්භ කළ රජයක්. කම්කරු පක්ෂය ආරම්භ කළ රජයක්. ජාතික සම්පත් ආරක්ෂා කළ රජයක් ඒ නිසා වැඩ කරන ජනතාව තුළ වගේම රටේ පොදු මහත් ජනතාව තුළත් රජය ගැන විශාල විශ්වාසයක් තියෙනවා. ඒ විශ්වාසය තමයි අද වෙද්දි අපට පැහැදිලි ලෙසම දක්නට ඇත්තේ. පසුගිය මැතිවරණ ප්‍රතිඵල සළකා බලද්දි ජනතාව තුළ ආණ්ඩුව ගැන ඇති ලෙංගතුකම පැහැදිලි කරගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>25</day>
    </date>
    <link>http://www.dinamina.lk/2011/07/25/_art.asp?fn=f1107253</link>
    <topic>‘මාස් ලංකා’ සම්මාන උළෙල හෙට ගාලු මුවදොර හෝටලයේ දී</topic>
    <author/>
    <content>තිස් වසරක් පුරා අඛණ්ඩ පැවැති බිහිසුණු ත්‍රස්තවාදයෙන් වැනසුනු දේශය යළි ගොඩනඟාගෙන ආර්ථික හා සංවර්ධනාත්මක සමෘද්ධිය උදාකර දෙමින් ආසියාවේ ආශ්චර්ය බවට පත් කිරීම පිණිස ජනාධිපතිතුමා ප්‍රමුඛ රජය ආරම්භ කොට ඇති දැවැන්ත සංවර්ධන වැඩපිළිවෙළ ඍජුව හා වක්‍රව විවිධ ක්ෂේත්‍රයන් හරහා ජාතික මෙහෙවරක යෙදී සිටින්නන් නිසි ඇගයීමට ලක්කොට ඔවුන් තව තවත් දිරි ගැන්වීම සඳහා අප සංගමය වාර්ෂිකව පවත්වන මාස් ලංකා සම්මාන උළෙල මෙවර ශ්‍රී ලංකා අග්‍රාමාත්‍ය දි. මු. ජයරත්න මැතිතුමාගේ ප්‍රධානත්වයෙන් මෙම ජූලි මස 26 දා එනම් හෙට සවස 4.00 ට කොළඹ ගාලු මුවදොර හෝටලයේ දී මහත් අභිමානයෙන් යුතුව පැවැත්වේ.ශාසනික හා ආගමික සේවාවන්හි නියුතු පූජ්‍ය පක්ෂය, විද්‍යුත් හා මුද්‍රිත මාධ්‍යවල ප්‍රවීන ජනමාධ්‍යවේදීන් හා ජනමාධ්‍යවේදිනියන්, කෘතහස්ත සාහිත්‍යධරයින්, කලාකරුවන්, අධ්‍යාපනවේදීන්, කෘෂිකර්මය, විද්‍යා හා තාක්ෂණයේ වෘත්තිකයින්, දේශීය කර්මාන්ත හා වාණිජ ක්ෂේත්‍රවල සුවිශේෂි පුද්ගලයන්, වෛද්‍යවරුන්, ඉදිකිරීම්, බලශක්ති, සංචාරක හෝටල්, බැංකු, ඇඟළුම් ක්ෂේත්‍රය, ආනයන හා අපනයන කරුවන්, මැණික් හා ස්වර්ණාභරණ ව්‍යාපාරිකයින් ආදීහු ජාතික ආර්ථිකයේ දැවැන්ත මෙහෙවරක නිරතව සිටින මෙම වකවානුවේ නිසි ඇගයුමකට ලක්කොට අග්‍රාමාත්‍යතුමා වෙතින් ප්‍රණාම දැක්වේ. මෙම උළෙලට ජනමාධ්‍ය හා තොරතුරු අමාත්‍ය ආචාර්ය කෙහෙළිය රඹුක්වැල්ල, රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න යන මහත්වරුන් ඇතුළු මැති ඇමැතිවරුන් පිරිසක් සහ තානාපතිවරුන්, සම්භාවනීය අමුත්තන් සහභාගි වෙති.ජනමාධ්‍ය ක්ෂේත්‍රය විවිධ ඉසව් කරා මෙහෙයවමින් දේශයේ ජනතාවට වින්දනය සහ අවබෝධය ලබාදෙනු පිණිස මුද්‍රිත හා විද්‍යුත් මාධ්‍ය ඔස්සේ චිරාත් කාලයක් සිය පන්හිඳෙන් සුවිශේෂී මෙහෙවරක් කරමින් ජනාදරය දිනා සිටින මාධ්‍යවේදීන් සහ මාධ්‍යවේදිනියන්ට අග්‍රාමාත්‍යතුමා වෙතින් මාස් ලංකා ගෞරව සම්මානය පිරිනැමේ.මුද්‍රිත මාධ්‍යයට මහඟු මෙහෙවරක් සිදු කරන එක් ආයතනයකට වාර්ෂිකව මෙම සම්මානය පිරිනැමේ. ඒ අනුව මෙම වර්ෂයට තෝරාගෙන ඇති සීමාසහිත එක්සත් ප්‍රවෘත්ති පත්‍ර සමාගමට මාස් ලංකා විශේෂ සම්මානය පිරිනැමෙන අතර, එය අග්‍රාමාත්‍යතුමා වෙතින් එම ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා වෙත පිරිනැමේ.මාධ්‍ය ක්ෂේත්‍රයට නව පරපුරක් බිහිකිරීමේ සංකල්පයට දායකත්වය දෙන අප සංගමය, මෙවර සම්මානලාභීන් වශයෙන් තරුණ පිරිස් තෝරාගෙන ඇත. අප මෙම ක්ෂේත්‍රයට තුන්වැනි පරපුරක් දැන් සිටම පුරුදු පුහුණු නොකළහොත් එය අනාගත වශයෙන් විශාල හෝදාපාලුවකට ලක්වන බැවින් ඊට ඉඩ නොතබා ඔවුන්ට ලැබිය යුතු නිසි තැන ලබා ගැනීමට දිරි ගැන්වීමක් වශයෙන් මාස් ලංකා සම්මාන උළෙල සංවිධානය කිරීමට අපට සිදු විය. අප එය ශක්ති ප්‍රමාණයෙන් ඉටු කරනු ලැබ ඇත.‘ලක්බිම’ කර්තෘ මාණ්ඩලික, ගත්කතුවර නිහාල් ජගත්චන්ද්‍ර, කෘතහස්ත පුවත්පත් කතුවරයෙකු වූ ප්‍රේමකුමාර රාජපක්‍ෂ, ‘දිවයින’ ප්‍රවෘත්ති කර්තෘ චතුර පමුණුව, ‘දිනමිණ’ විශේෂාංග කර්තෘ අයන්ති විතාන, ‘ඉරුරැස’ විශේෂාංග කර්තෘ ෂාරංග නානායක්කාර, ටෙරාන් කරන්නාගොඩ (ටී.එන්.එල්. සහ ඉසිර ගුවන්විදුලිය) අනුරුද්ධ රත්නායක (සිරස ලයිව් ඇට් 8) ඉන්දික ගමගේ (යූත් රේඩියෝ) දයාරත්න රටගෙදර (රූපවාහිනි ජාතික නාලිකාව) ප්‍රගීත් පෙරේරා (ස්වර්ණවාහිණිය) කීර්ති දුනුවිල (රාජ්‍ය මාධ්‍යවේදී) යන මහත්ම මහත්මීහු ‘මාස් ලංකා’ සම්මානලාභීහු වෙති.ජ්‍යෙෂ්ඨතම මාධ්‍යවේදියෙකු වන, රාජ්‍ය සම්මානලාභී වේහැල්ලේ පියතිලක ශූරින් විශේෂිත සම්මානයකින් මෙදින අග්‍රාමාත්‍යතුමන් වෙතින් උපහාර ලබනු ඇත.සර්වාගමික අංශයෙන් පූජ්‍ය පක්ෂයේ සිව්දෙනෙකු අග්‍රාමාත්‍යතුමා වෙතින් මාස් ලංකා ගෞරව ප්‍රණාම සම්මානයෙන් පිදුම් ලබනු ඇත.කොළඹ දිසාවේ ප්‍රධාන සංඝනායක ත්‍රිපිටකාචාර්ය බොරැල්ල ශ්‍රී ඥානාලංකාර භික්ෂු ගිලන් බෞද්ධ මධ්‍යස්ථානය සහ අතුල දස්සන මධ්‍යස්ථානය යන උභය විහාරාධිපති බොරැල්ලේ අතුල නාහිමි, රාජගිරියේ ශ්‍රී මහා වීර භද්‍රකාලි අම්මන් හින්දු දේවස්ථානයේ සහ ශ්‍රී රාහු භගවන් පූජා ස්ථානයේ වාස්තු විද්‍යාඥ ස්වාමි කාලි කනගරත්තිනම් ප්‍රධාන පූජකතුමා, ජනාධිපතිතුමාගේ ආගමික කටයුතු පිළිබඳ සම්බන්ධීකාරක දේවධර්මාචාර්ය සරත් හෙට්ටිආරච්චි, දවටගහ ඉස්ලාම් පල්ලියේ පාලන භාරකාර රියාස් එම්. සලේ යන පූජ්‍ය පක්ෂ අග්‍රාමාත්‍යතුමා වෙතින් මැස් ලංකා ප්‍රණාම පූජා විශේෂිත සම්මානයෙන් පිදුම් ලබනු ඇත.ජාති ආගම් භේදාදියෙන් තොරව මානව වර්ගයාට සිය ධන පරිත්‍යාගයෙන් විවිධ සමාජ කටයුතු රැසක් ඉටු කරනු ලබන, අජ්මාල් ට්‍රේඩර්ස් ලිමිටඩ් අධිපති (ශ්‍රීලනිප කොළඹ දිස්ත්‍රික් සංවිධායක) කොළඹ දිස්ත්‍රික් පළාත් සභා මන්ත්‍රී ආචාර්ය එම්. අජ්මාල් මවුජුඩ් (සා.වි) මහතා මෙදින අග්‍රාමාත්‍යතුමා වෙතින් මැස් ලංකා සුවිශේෂිත සම්මානයෙන් පිදුම් ලබයි.ව්‍යාපාරික ක්ෂේත්‍රයෙන් ජාතික ආර්ථිකය සවිබල ගන්වන ප්‍රකට ව්‍යාපාරිකයන් වන සේන එදිරිසූරිය, එල්. කේ. ප්‍රැන්සිස් ගාමිණී, කෝකිල ෆොන්සේකා, ජී. ජී. ඒ. ගුණසේන, ජයසත් පෙරේරා, ශාන් බණ්ඩාර, රුවන් විදානගේ, නිරෝෂා විදානගේ, තුෂාන් ජයසුන්දර, මොහොමඩ් ආරිෆ් හජ් අබ්දුල් අසීස්, ලංකා ඉලෙක්ට්‍රිසිටි කම්පැනි (ප්‍රයිවට්) ලිමිටඩ්’හි (ලෙකෝ) සභාපති, එස්. ඒ. ද සිල්වා, ලක්සිරි පීරිස්, සපුමල් බණ්ඩාර සමරතුංග, නිමල් කාරියප්පෙරුම, චමිලා ජයසිංහ, සුනිල් රත්නායක, ඇමල්ඩ් හිල්මර් ෆෙන්, බී. එම්. ඒ. පී. බාලසූරිය, හර්ෂ ප්‍රනාන්දු, ටී. එන්. ඩෝල්, ඩබ්ලිව්. එම්. යූ. බී. වීරකෝන්, සමන් ප්‍රනාන්දු, අනුජ කාමන් වික්‍රමසිංහ, සේනක බණ්ඩාර, ශාන්ත ජයසේන, පණ්ඩුක වීරසිංහ, පියනන්ද ඕපලිලගේ, ජයන්ත උඩුකල, ආචාර්ය එන්. සුරේන්ද්‍රන්, දයන්ත ද සොයිසා, සංජීව් ගාඩිනියර්, ලක්ෂ්මන් සමරසිංහ, ඩෙන්සිල් එන්. ගුණසේකර, මෙවන් ප්‍රනාන්දු, ඒ. එම්. සී. කුලසේකර, ඉන්ද්‍රානි සෝලංගආරච්චි, සන්ටෙල් ලිමිටඩ් ආයතනය, හරෙන්ද්‍ර කුරුප්පු, යාමිකා ගුණවර්ධන, රෝහිණී කොමසාරු, වින්ටේජ් ටීස් ලංකා (පුද්ගලික) සමාගම, සිංහ රෝහිණී කොඩිතුªවක්කු, වෛද්‍ය කේ. ඩී. සුගතපාල (සා. වි.) ආචාර්ය නිමල් රුවන්පතිරණ, කිත්සිරි රතුවිතාන යන මහත්ම මහත්මීහු සහ ආයතන මාස් ලංකා අග්‍රාමාත්‍ය සම්මානයෙන් පිදුම් ලබති.අප සංගමය මෙවර පවත්වන සම්මාන උළෙලේ දී සම්මාන ලබන්නෝ තෝරාගනු ලැබුවේ සුවිශේෂි පදනමක් මත කරුණු විශ්ලේෂණය කිරීමෙනි. විවිධ ක්ෂේත්‍රවල සේවය කරන දක්ෂයන් මෙන්ම දේශීය හා විදේශීය වශයෙන් ඇගයුම් ලබා මාතෘභූමියට නිහඬව සේවය කරන පිරිස් ජාතික වශයෙන් මෙවැනි ඇගයුමකට ලක් නොවූ බැවින් මාස් ලංකා ගෞරව සම්මාන ප්‍රදාන වැඩපිළිවෙළ අප සංගමය මීට තෙවසරකට පෙර ආරම්භ කළේ එම අඩුව සපුරාලීමටය. අග්‍රාමාත්‍යතුමා එම අදහසට ගරු කරමින් මෙවර සම්මාන පිරිනැමීමට ඉදිරිපත් වීම අප සංගමයේ සුවිශේෂි ජයග්‍රහණයකි.වාර්ෂිකව මෙම සම්මාන උළෙල සංවිධානය කිරීමේ දී විවිධ ආකාරයෙන් අප සංගමයට දිරිය ලබා දුන් සියලු ආයතන හා පුද්ගලයින්ට මෙම අවස්ථාවේ බෙහෙවින් කෘතඥ වන අතර ඉදිරියටත් එම සහයෝගය ගෞරවයෙන් ප්‍රාර්ථනා කරන්නෙමු.මෙවර මාස් ලංකා ගෞරව සම්මාන උළෙල තුළින් තව තවත් දිරිමත් වන සමස්ත සම්මානලාභීන්ගේ ඉදිරි ජීවන ගමන තව තවත් ශක්තිමත් වේවායි අප සංගමය ඉත සිතින් ප්‍රාර්ථනා කරමින් අග්‍රාමාත්‍යතුමා අප සංගමය හා එක්වෙමින් ඉටු කරනු ලබන උදාරතම මෙහෙවර ඉදිරියටත් අපේක්ෂා කරමින් එතුමාණන්ට දීඝායු ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107261</link>
    <topic>ලක්ෂ 50ක කප්පම් ඉල්ලාපාසල් සිසුවා පැහැර ගනී</topic>
    <author>නුවන් කොඩිකාර, සුරංජිත් පෙරේරා, පණ්ඩුක සමරසේකර</author>
    <content>රුපියල් ලක්ෂ 50 ක කප්පම් මුදලක් ඉල්ලා ගල්කිස්ස ටෙම්පලර් පාරේ නිවසකට ඊයේ (25) සවස කඩා වැදී ඇති ආයුධ සන්නද්ධ සැකකරුවන් දෙදෙනකු විසින් 15 හැවිරිදි පාසල් ශිෂ්‍යයකු පැහැරගෙන ගොස් තිබේ.එම ශිෂ්‍යයාගේ මවගේ කටේ ප්ලාස්ටර් අලවා අතපය ගැට ගසා පුටුවකට බැඳ පැහැර ගැනීම සිදුකර ඇත.පැහැර ගැනීමට ලක් වූ දරුවා කොළඹ ප්‍රධානතම ජාතික පාසලක 15 න් පහළ ක්‍රිකට් කණ්ඩායමේ සාමාජිකයෙක් වේ.කප්පම්කරුවන් සවස 3.30 ත් 4.00 ත් අතර වේලාවේදී වෑන් රථයකින් පැමිණ මෙසේ දරුවා පැහැරගෙන ගොස් තිබේ. මේ දරුවාගේ මව වෛද්‍යවරියක් වන අතර පියා වෙළෙඳ විධායක අධ්‍යක්ෂවරයෙක් ලෙස සේවය කරයි.තමන් යුද හමුදාවෙන් නිවස පරීක්ෂා කළයුතු බවත් පවසා කප්පම්කරුවන් දෙදෙනා නිවසට ඇතුළු වී දරුවාගේ මවට තර්ජනය කර ඇයව පුටුවකට තබා අතපය ගැට ගසා දරුවා පැහැර ගැනීම කර ඇති බවත් පොලිස් පරීක්ෂණවලදී අනාවරණය වී ඇත. ලක්ෂ 50 ක මුදලක් ලබා දෙන්නේ නම් දරුවා නිදහස් කරන බවත් කප්පම්කරුවන් විසින් පවසා ඇත. කප්පම්කරුවන් දුරකතන පණිවිඩ මගින්ද කප්පම් මුදල ඉල්ලා ඇති බවත් වාර්තාවේ.කප්පම්කරුවන් දරුවාගේ මවට පිහියක් සහ ගිනිඅවියක් පෙන්වා තර්ජනය කිරීම කර ඇති බවත් නිවසේ දුරකථන ද විසන්ධි කර ඇති බවත් වාර්තාවේ.මෙම සිද්ධිය සම්බන්ධයෙන් ඊයේ රාත්‍රි වන විටත් ගල්කිස්ස පොලිස් අපරාධ විමර්ශන අංශයේ ස්ථානාධිපති තිස්ස සුගතපාල මහතා ඇතුළු නිලධාරීහු පුළුල් පරීක්ෂණ මෙහෙයවමින් සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107262</link>
    <topic>අපරාධ වැළැක්වීම හා නීති ආධාර සම්බන්ධයෙන්ශ්‍රී ලංකා-රුසියා ගිවිසුමක්</topic>
    <author>මහින්ද අලුත්ගෙදර</author>
    <content>අපරාධ වැළැක්වීම හා නීති ආධාර සම්බන්ධයෙන් ක්‍රියාත්මක වීම සඳහා ශ්‍රී ලංකාව හා රුසියාව අතර නව ගිවිසුමකට එළඹෙයි.දෙරටේ ඉහළ පෙළේ නියෝජිතයන් අතර පැවැති සාකච්ඡාවක ප්‍රතිඵලයක් ලෙස මේ ගිවිසුම ඇතිකර ගැනීමට හැකිවී තිබෙන අතර එය දෙරටටම ඉතා වැදගත් බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා පවසයි.අපරාධ මැඬ පැවැත්වීම හා ඊට අදාළ නෛතික ගැටළු අවම කරගැනීම සම්බන්ධයෙන් මෙහිදී වැඩි අවධානයක් යොමු කෙරෙන බවත් ආසියානු කලාපයට මෙන්ම රුසියාවටද බලපාන විවිධ නෛතික කරුණු පිළිබඳ සාකච්ඡා කළ බවත් ඒ මහතා කියා සිටී.අපරාධ වලට සම්බන්ධ දෙරටේ පුද්ගලයන් සම්බන්ධයෙන් ක්‍රියාත්මක වන ආකාරය සහ යම්කිසි වරදකට වරදකරු වුවහොත් රටවල් දෙක අතර සාමුහිකව ක්‍රියාත්මක වීම මෙහිදී සිදුවන බවද අධ්‍යක්ෂ ජනරාල්වරයා පෙන්වා දෙයි.යම් හෙයකින් වරදක් සම්බන්ධයෙන් ශ්‍රී ලාංකිකයෙකු රුසියාවේදී වරදකරුවෙකු වුවහොත් ඔහුට හෝ ඇයට එරටදී නීති උපදෙස් ලබා ගැනීමේ හැකියාවද මේ යටතේ පවතින බව සඳහන් කළ සරත් දිසානායක මහතා ඒ හරහා ශ්‍රී ලංකාව හා රුසියාව අතර නීති උපදෙස් හුවමාරුකර ගැනීම හා අවශ්‍ය අවස්ථාවන්හිදී මඟ පෙන්වීම් ලබා ගැනීමටද හැකි බව හෙතෙම අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107263</link>
    <topic>මවු කුසේදීම දරුවාටරුධිරය ලබා දෙයි</topic>
    <author>සන්ධ්‍යා කරුණාරත්න</author>
    <content>මවගේ කුස තුළදීම දරුවාට රුධිරය ලබා දී නිරෝගිමත් දරුවෙක් බිහි කළ සිදුවීමක් කොළඹ ද සොයිසා කාන්තා රෝහලෙන් වාර්තා වේ.කුස තුළ වැඩෙන දරුවෙකුට බාහිරින් රුධිරය ලබාදී නිරෝගිමත් දරුවෙක් රජයේ රෝහලක බිහි කළ ප්‍රථම අවස්ථාව මෙය බව කොළඹ විශ්ව විද්‍යාලයේ වෛද්‍ය පීඨයේ ප්‍රසව හා නාරිවේද දෙපාර්තමේන්තුවේ ජ්‍යෙෂ්ඨ කථිකාචාර්ය ටිරාන් ඩයස් මහතා පැවැසුවේය. කුස තුළ වැඩෙන දරුවා රක්තහීනතාවෙන් ( රුධිරය හිඟකමෙන් ) පෙළෙන බව දැනගත් පසු සති විසිපහේදී ( මාස පහකදී ) මෙම දරුවාට බාහිරින් රුධිරය ලබාදීම ආරම්භ කළ බව වෛද්‍යවරයා පවසයි.ඒ අනුව මාස හත සහ මාස අට සම්පූර්ණ වූ විටදී ද රුධිරය ලබාදී දරුවා ඉපදෙන තුරු තෙවරක් රුධිරය ලබාදීමෙන් නිරෝගිමත් දරුවෙක් බිහිකර තිබේ. මවගේ හා දරුවාගේ රුධිරය වෙනස්වීම නිසා දරුවා රක්තහීනතාවට ගොදුරු වී ඇත.දරුවාට රුධිරය ලබාදීම ආරම්භ කළ මාස පහේදී බර කිලෝග්රෑම් එකකටත් වඩා අඩුව පැවැති බවත් ඉපදෙන විට බර කිලෝග්රෑම් දෙකයි ග්රෑම් දෙසීයයක් පැවැති බවත් වෛද්‍ය ටිරාන් මහතා ප්‍රකාශ කළේය.මේ මව මහියංගණය ප්‍රදේශයේ පදිංචි අයෙකි. මවගේ කුස තුළ වැඩෙන දරුවාට රුධිර පාරවිලයනය සිදුකිරීම පිළිබඳ එංගලන්තයේ විශේෂ පුහුණුවක් ලබා ඇති වෛද්‍යවරයා මෙම දරු උපත සම්බන්ධයෙන් කටයුතු කර තිබේ. ජාතික රුධිර පාරවිලයනය මධ්‍යස්ථානයෙන් මේ සඳහා අවශ්‍ය වෛද්‍ය උපකරණ හා විශේෂ ආකාරයෙන් සකස් කළ රුධිරය ලබාදී ඇත. මෙම දරු උපත ද සොයිසා කාන්තා රෝහලේ සිදු කිරීමට අවශ්‍ය පහසුකම් රෝහලේ අධ්‍යක්ෂ වෛද්‍ය මහින්ද රාජපක්ෂ මහතා ලබාදී තිබේ.කුස තුළ වැඩෙන දරුවා රක්තහීනතාවෙන් පෙළෙන්නේ නම් ඉපදෙන්නේ මියගිය දරුවෙක් හෝ අසාත්මිකතාවලින් පෙළෙන දරුවෙක් බව වෛද්‍ය ටිරාන් මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107264</link>
    <topic>කන්කසන්තුරේ වරාය සංවර්ධනයටකෝටි 220ක ඉන්දීය ආධාර</topic>
    <author>මහින්ද අලුත්ගෙදර</author>
    <content>කන්කසන්තුරේ වරාය සංවර්ධන ව්‍යාපෘතිය සඳහා අමෙරිකානු ඩොලර් මිලියන 20ක් (රුපියල් කෝටි 220) ලබා දීමට ඉන්දීය රජය කැමැත්ත පළ කර ඇත.මීට අදාළ අවබෝධතා ගිවිසුමට අස්්සන් කිරීම පසුගියදා සිදු කෙරුණු අතර ශ්‍රී ලංකා රජය වෙනුවෙන් වරාය හා මහාමාර්ග අමාත්‍යාංශයේ ලේකම් සුජාතා කුරේ මහත්මියද ඉන්දීය රජය වෙනුවෙන් ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහතා ඊට අත්සන් කළ බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.මේ මුදල කන්කසන්තුරේ වරාය සංවර්ධන ව්‍යාපෘතියේ මූලික අංගයන් තුනක් වෙනුවෙන් ලබා දෙන බවත් මූලික ජලමාන සමීක්ෂණය, භූතාක්ෂණ පරීක්ෂණ හා විස්තරාත්මක ව්‍යාපෘති වාර්තා සකස් කිරීම සහ වරායේ සුන්බුන් ඉවත් කිරීම හා ඒවා ගොඩනැඟීම ඊට අයත්වන බවත් එම මහ කොමසාරිස් කාර්යාලය සඳහන් කරයි.ජනාධිපති මහින්ද රාජපක්ෂ මහතා පසුගිය (2010) වසරේදී ඉන්දියාවේ කළ සංචාරය අතරතුර එරට රජයේ ජ්‍යෙෂ්ඨ නිලධාරීන් සමඟ සිදුකළ සාකච්ඡාවල ප්‍රතිඵලයක් ලෙස මේ සහයෝගය ශ්‍රී ලංකාවට ලබා ගැනීමට හැකි වී තිබෙන අතර අදාළ මුදල ප්‍රදාන හා සහනදායී ණය අරමුදල් යටතේ ලබාදීමට ඉන්දීය රජය කැමැත්ත පළ කර තිබෙන බවද ශ්‍රී ලංකාවේ ඉන්දීය මහ කොමසාරිස් කාර්යාලය කියා සිටී.මෙහිදී උතුරු පළාතේ යටිතල පහසුකම් සංවර්ධනය වෙනුවෙන් ඉන්දීය සහයෝගය ලබා දෙන බවට එකඟවී තිබෙන අතර ඒ යටතේ කන්කසන්තුරේ වරාය සංවර්ධන ව්‍යාපෘතිය ක්‍රියාත්මක කෙරේ.ඉන්දියානු රජය මඟින් වරාය හෑරීම සඳහා අතිරේක ප්‍රදාන අරමුදල්ද ජලකඩනය ප්‍රතිසංස්කරණය, නව ජටියක් තැනීම සහ අනෙකුත් වරාය පහසුකම් ඉදි කිරීම සඳහාද අතිරේක සහනශීලී ණය ලබා දීමට එකඟවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107265</link>
    <topic>නව විෂය නිර්දේශය යටතේඋ/පෙළ ප්‍රශ්න පත්‍ර ව්‍යූහය වෙනස්වේ</topic>
    <author>චමීර ඇල්ලදෙණිය සහ පණ්ඩුක සමරසේකර</author>
    <content>උසස්පෙළ ප්‍රශ්න පත්‍ර ව්‍යූහය වෙනස් කිරීමට රජය පියවර ගෙන තිබේ.මෙවර නව විෂය නිර්දේශය යටතේ ප්‍රශ්න පත්‍ර ශිෂ්‍ය හිතකාමී අයුරින් සාදා ඇති බව විභාග කොමසාරිස් අනුර එදිරිසිංහ මහතා පවසයි.පරණ විෂය නිර්දේශයට අනුව ඇතැම් විෂයන් සඳහා තිබූ ප්‍රශ්න පත්‍ර 03, නව විෂය නිර්දේශය අනුව ප්‍රශ්න පත්‍ර 02 දක්වා අඩු කර තිබෙන බවද එදිරිසිංහ මහතා අනාවරණය කෙළේය. බහුවරණ ප්‍රශ්න පත්‍රය සෑම විෂයක් සඳහා ප්‍රශ්න පනහකට සීමා කර ඇති අතර, රචනා ප්‍රශ්න අර්ධ රචනා අයුරින් සකසා ඇති බවද කොමසාරිස්වරයා හෙළි කෙළේය.මේ සියලු දේ පරණ නිර්දේශය යටතේ විභාගයට සහභාගිවන සිසුන් සඳහා අදාළ නොවන බවද අනුර එදිරිසිංහ මහතා කීවේය.මේ වසරේ උසස් පෙළ සඳහා සිසුහු 295,000ක් සහභාගිවීමට නියමිත අතර, එය උසස්පෙළ විභාගයට පෙනී සිටින වැඩිම සිසු පිරිස ද වේ.උසස් පෙළ විභාගය අගෝස්තු මස 08 වෙනි දින පැවැත්වීමට සියලු කටයුතු සූදානම් බවත් අනුර එදිරිසිංහ මහතා සඳහන් කෙළේය.මේ වසරේදී උතුරු, නැඟෙනහිර පළාත්වල සිසුහු ද පෙනී සිටින බවද විභාග කොමසාරිස්වරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107266</link>
    <topic>අය වැයෙන් වැටුප් වැඩිවනතුරු සරසවි ඇදුරෝ අවධානයෙන්</topic>
    <author>සමන්මලී පි‍්‍රයශාන්ති</author>
    <content>රජය පොරොන්දු වූ පරිදි විශ්වවිද්‍යාල ආචාර්යවරුන්ගේ වැටුප් ප්‍රශ්නයට විසඳුම් ලබා දීම සඳහා ලබන වසර අයවැය දක්වා කාලය වනතුරු දැඩි අවධානයෙන් සිටින බව විශ්වවිද්‍යාල ආචාර්යවරුන්ගේ සමිති සම්මේලනය පවසයි.එම සම්මේලනයේ සභාපති නිර්මාල් රංජිත් දේවසිරි මහතා ප්‍රකාශ කළේ රජය පොරොන්දු වූ පරිදි ආචාර්යවරුන්ගේ වැටුප් ප්‍රශ්නයට විසඳුම් ලබා නොදෙන්නේ නම් දැනට තාවකාලිකව අත්හිටුවා ඇති වෘත්තීය ක්‍රියාමාර්ගය නැවතත් ආරම්භ කරන බවයි . මේ ගැටලුව විසඳීමට රජය යම් කාලරාමුවක් ඉල්ලා සිටි හෙයින් අදියර 4ක් යටතේ අන්තර්කාලීන විසඳුම් මාලාවක් තම සම්මේලනය රජයට ඉදිරිපත් කළ බව ද ඒ මහතා පැවසීය.ම සම්මේලනය වෘත්තීය ක්‍රියාමාර්ගය නවතා දමා තිබෙන හෙයින් සුපුරුදු පරිදි උසස් පෙළ පිළිතුරුපත් ඇගයීමේ කටයුතුවලට සහභාගී වන බවද දේවසිරි මහතා ඊයේ (25) නාවල විවෘත විශ්වවිද්‍යාලයේ පැවැති මාධ්‍ය හමුවකදී කියා සිටියේය.ජ්‍යෙෂ්ඨ මහාචාර්යවරයකුගේ වැටුප 115000ක් දක්වා වැඩි කිරීමේ යෝජනාව වෙනස් නොකරන බවට වූ කොන්දේසියට ද රජය එකඟ වූ බවත් පැවසු දේවසිරි මහතා විශ්වවිද්‍යාල ආචාර්යවරුන්ගේ වැටුප් පිළිබඳ සොයා බැලීමට පත් කළ කමිටුව රජයේ අනෙකුත් කමිටු මෙන් නොවිය යුතු බවත් කීවේය.ආධුනික පරිවාස මට්ටමේ කථිකාචාර්යවරයකුගේ වැටුප සියයට 10 කින් වැඩි කිරීමට යෝජනා කළත් රජය එකඟ වුණේ සියයට 6.25ක් පමණක් වැඩි කිරීමට බවත් ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107267</link>
    <topic>හේමකුමාරට පේරාදෙණියෙන් ආචාර්ය උපාධියක්</topic>
    <author>අනුෂා ගුරුසිංහ</author>
    <content>ජනාධිපති උපදේශක හිටපු කෘෂිකර්ම අමාත්‍ය හේමකුමාර නානායක්කාර මහතාට පේරාදෙණිය විශ්ව විද්‍යාලයෙන් ආචාර්ය උපාධියක් පිරිනමා ඇත.කාබනික කෘෂි කර්මාන්තය සඳහා ආචාර්ය උපාධියක් ලැබූ එකම සහ ප්‍රථම ශ්‍රී ලාංකිකයා හේමකුමාර නානායක්කාර මහතා ය. කාබනික කෘෂි කර්මාන්තය මෙරට තිරසාර කෘෂි කාර්මික සංවර්ධනයට යොදා ගන්නා ආකාරය පිළිබඳ කරන ලද පර්යේෂණය හා නිබන්ධන ඇසුරින් මෙම ආචාර්ය උපාධිය පේරාදෙණිය විශ්ව විද්‍යාලයේ පශ්චාත් උපාධි ආයතනය මගින් පිරිනමා ඇත.මහාචාර්ය සරත් බණ්ඩාර මහතාගේ අධීක්‍ෂණයෙන් මහාචාර්ය එච්. පී. එම්. ගුණසේන හා ආචාර්ය සාලිය සිල්වා යන විද්වතුන් මේ සඳහා මාර්ගෝපදේශකත්වය ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107268</link>
    <topic>හෙරොයින් වික්කාටමරණ දඬුවම</topic>
    <author>ශිරෝමි අබයසිංහ</author>
    <content>හෙරොයින් ග්‍රැම් 523.5ක් ජාවාරම් කිරීම සහ ළඟ තබා ගැනීමට වරදකරු වූ විත්තිකරුවකුට කොළඹ මහාධිකරණ විනිසුරු පි‍්‍රති පද්මන් සූරසේන මහතා ඊයේ (25) මරණීය දණ්ඩනය නියම කළේය. මරණ දඬුවම ලැබුවේ ගංගොඩ ලියනගේ පද්මසිරි නමැති අංගොඩ කොටිකාවත්තේ පදිංචිකරුවකු වන හතළිස් අට හැවිරිදි විවාහක පුද්ගලයෙකි. විත්තිකරුට නියම වූ මරණ දඬුවම ජිවිතාන්තය දක්වා සිර දඬුවමකට පරිවර්තනය කෙරේ නම්, විත්තිකරුට චෝදනා දෙකට වෙන් වෙන් වශයෙන් සිර දඬුවම ක්‍රියාත්මක විය යුතු බවටද විනිසුරුවරයා නියම කළේය.හෙරොයින් ග්‍රෑම් 523.5ක් 2003.09.28දා ජාවාරම් කිරීම සහ ළඟ තබා ගැනීම යන අධිචෝදනා නීතිපතිවරයා විසින් මෙම විත්තිකරුට සහ රෝයි රත්නම් සමාදානන් විත්තිකරුවන්ට එරෙහිව ඉදිරිපත්ව තිබිණි.පද්මසිරිට එරෙහිව අධිචෝදනා පැමිණිල්ල විසින් සාධාරණ සැකයකින් තොරව ඔප්පු කර ඇතැයි තීරණය කළ විනිසුරුවරයා විත්තිකරු අධිචෝදනා දෙකටම වරදකරු කළේය. සමාදානන් නමැති විත්තිකරු අධිචෝදනාවලින් නිදොස් කර නිදහස් කෙරිණි.රජයේ අධිනීතිඥ ෂානක ද සිල්වා මහතා පැමිණිල්ල මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072616</link>
    <topic>ගාල්ල බස් නැවතුමේ යකඩ වැට කපා දැමීමේ අලාභය ගෙවලා</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ගාල්ල මධ්‍යම බස් නැවතුම්පොළේ හිකක්ඩුව වේදිකාවේ යකඩ වැට කපා දැමීමෙන් සිදුවූ අලාභය ලෙස රුපියල් 18000 ක මුදලක් නගර සභාවට පුද්ගලයකු විසින් ගෙවා ඇත. මෙම සිද්ධිය සම්බන්ධයෙන් වැඩ බලන නාගරික කොමසාරිස්තුමිය විසින් ගාල්ල පොලිසියට පැමිණිල්ලක් ද කොට තිබුණ අතර සිද්ධිය සම්බන්ධයෙන් පාර්ලිමේන්තු මන්ත්‍රී නිශාන්ත මුතුහෙට්ටිගම මහතාට ද චෝදනා එල්ලවී තිබිණි. පසුගිය සිකුරාදා මෙම මුදල නගර සභාවට ගෙවා ඇති අතර, කපා දමනු ලැබූ කොටස බස්නැවතුම ඉදිකළ සමාගම විසින් නැවත සකස් කරනු ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072617</link>
    <topic>මිහින්තලේ ‘පෝය ගේ’ ඉදිකරන්නලේක්හවුස් සභාපතිට ජනපතිගෙන් උපදෙස්</topic>
    <author/>
    <content>මිහින්තලේ ‘පෝය ගේ’ දැයට කිරුළ ප්‍රදර්ශනය පැවැත්වෙන කාලසීමාවට පෙර සාදා අවසන් කරන ලෙස ජනාධිපති මහින්ද රාජපක්‍ෂ මහතා උපදෙස් දී තිබේ. මිහින්තලේ සිට ලේක්හවුස් සභාපති බන්දුල පද්මකුමාර මහතාට දුරකථනයෙන් කතා කළ ජනාධිපතිතුමා එම උපදෙස් දී තිබේ.මිහින්තලේ ‘පෝය ගේ’ ඉදිකිරීම ලේක්හවුස් ආයතනයේ අනුග්‍රහයෙන් සහ මැලිබන් බිස්කට් සමාගමේ සාදර දායකත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n1107269</link>
    <topic>සෞන්දර්ය ගුරුපත්වීම් ලිපි ප්‍රදානය29දා නොව 28දා</topic>
    <author/>
    <content>සෞන්දර්ය ගුරුවරුන් 3174 දෙනකුට පත්වීම් ලිපි ප්‍රදානය කිරීම සඳහා 29 වැනිදා සිකුරාදා පැවැත්වීමට නියමිතව තිබූ උත්සවය බ්‍රහස්පතින්දා (28දා) පෙරවරු 10.00 ට අරලියගහමන්දිරයේ දී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වෙන බව අධ්‍යාපන අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072610</link>
    <topic>ත්‍රිරෝද රථය අඩි 250ක ප්‍රපාතයට</topic>
    <author>සොරණාතොට සමූහ - සී. ගමගේ</author>
    <content>බදුල්ල - තෙල්බැද්ද මාර්ගයේ මොරගොල්ල වංගුව අසළදී තිදරු මවක් මරණයට පත් කර හය දෙනෙකුට බරපතළ තුවාල සිදුකරමින් අඩි 250 ක පමණ ප්‍රපාතයකට පෙරළී අනතුරට ලක්වූ ත්‍රිරෝද රථය පැදවූ රියැදුරු, බදුල්ල මහේස්ත්‍රාත් වයි. ආර්. ඩී. නෙලුම්දෙනිය මහතා විසින් අගෝස්තු මස 5 දින දක්වා රිමාන්ඩ් බන්ධනාගාර ගත කළේ ය.තෙල්බැද්දවත්ත උඩකොටසේ ආර්. එම්. රංජිත් (23) නමැති ත්‍රිරෝද රථ රියැදුරු රිමාන්ඩ් භාරයට පත් විය.තෙල්බැද්දවත්තේ තේ කර්මාන්ත ශාලා කොටසේ පදිංචිව සිටි සෙබස්තියන් ජෝයියස් මේරි නමැති 43 හැවිරිදි තිදරු මවක් මේ අනතුරින් මිය ගියාය.එම ත්‍රිරෝද රථයේ ගමන් ගත් තවත් කාන්තාවන් සිව්දෙනෙකු සමඟ පුද්ගලයින් දෙදෙනෙකු බරපතළ තුවාල ලබා බදුල්ල මහ රෝහලේ ප්‍රතිකාර ලබති. තෙල්බැද්ද මොරගොල්ලවත්තේ දේවස්ථානයේ පැවති දේව මෙහෙයකට සහභාගි වී ආපසු නිවෙස් කරා යමින් සිටි පිරිසක් රැගත් ත්‍රීරෝද රථයක් මෙසේ අනතුරට පත්ව තිබිණි.බදුල්ල පොලිසියේ රථ වාහන අංශයේ නිලධාරීහු පරීක්ෂණ පැවැත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072611</link>
    <topic>පාණදුරේ අතුරුදන් දැරියගෙන්මවුපියන්ට දුරකතන ඇමතුම්</topic>
    <author>බණ්ඩාරගම සමූහ - විමල් ශ්‍යාමන් ජයසිංහ</author>
    <content>මීට දින දෙකකට පෙර අමතර පන්තියකට සහභාගිවීමට ගොස් අතුරුදන් වූ බාල වයස්කාර දැරිය මව්පියන්ට හා ඥාතීන්ට දුරකථන ඇමතුම් ලබාදෙන බව පාණදුර පොලිසිය කියයි.මෙසේ අතුරුදන්ව ඇත්තේ පාණදුර ප්‍රසිද්ධ බාලිකාවක ඉගෙනුම ලබන පාණදුර නගරයේ පදිංචි 15 හැවිරිදි දැරියකි.පසුගිය සෙනසුරාදා (23) පාණදුර නගරයේ අමතර පන්තියේ සම්මන්ත්‍රණයක් තිබෙන බවට දෙමව්පියන්ට පවසා නිවසින් පිට වී ඇති දැරිය එදින සවස් වනතෙක් නිවසට නොආ බව මවුපියන් පාණදුර පොලිසියට කළ පැමිණිල්ලේ සඳහන් වේ.දැරිය නිවසින් පිටවූ දිනට පසුදින සිට දෙමව්පියන්ට හා ඥාතීන්ට දුරකථන ඇමතුම් දෙමින් ඇය පැමිණෙන බව ප්‍රකාශ කර තිබෙන බව පොලිසිය කියයි.වරෙක අම්පාරේ සිටින බවත් තවත් වරෙක නුවර සිටින බවත් දැරිය මව්පියන්ට හා ඥාතීන්ට පවසා ඇති බව පොලිසිය කියයි. අතුරුදන් වූ බව කියන දැරිය කාගේ හෝ බලපෑමකට යටත්ව සිටින බව පොලිසිය සැක කරයි.පාණදුර කොට්ඨාස භාර පොලිස් අධිකාරී එච්. එම්. ධර්මසේන මහතාගේ උපදෙස් මත පාණදුර මූලස්ථාන ප්‍රධාන පොලිස් පරීක්ෂක කුමාරදාස හෙට්ටිආරච්චි, අපරාධ අංශයේ ස්ථානාධිපති පොලිස් පරීක්ෂක අබේකෝන්, උප පොලිස් පරීක්ෂක ඉන්දුල ගිනිගේ, රූපරත්න මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072612</link>
    <topic>දිය නෑමට අල්ගම ඇල්ලට ගියසිසුන් පිරිසකගෙන් 2ක් ඇල්ලට බිලි</topic>
    <author>සබරගමුව සමූහ</author>
    <content>වරකාපොළ අල්ගම ඇල්ලේ දියනෑමට ගිය පාසල් සිසුන් පිරිසකගෙන් දෙදෙනෙකු දියේ ගිලී මිය යාමේ දුක්මුසු පුවතක් (24) දා පස්වරුවේ වරකාපොළ පොලිස් වසමෙන් වාර්තාවිය.දියේ ගිලුණු සිසුන් දෙදෙනාගේ මළ සිරුරු අවට ගම්වාසීන් විසින් 24 දා සවස් වරුවේ සොයාගන ඇති අතර ඔවුන් දෙදෙනා තෝලන්ගමුව මධ්‍ය මහා විද්‍යාලයේ උසස් පෙළ පන්තිවල ඉගෙනුම ලබන 19 හැවිරිදි ආර්. ඩී. චතුර මධුසංඛ ජයතිලක සහ ආර්. ජී. මහේෂ් වික්‍රමනන්ද යන අය බවට හඳුනාගෙන ඇත. මියගිය සිසුන් දෙදෙනා පස්යාල හා තෝලංගමුව ප්‍රදේශවල පදිංචිකරුවන් බවද ඔවුන් ගම්පහ ප්‍රදේශයේ උපකාරක පන්තිවලට යාමට නිවෙස්වලින් පිටත්ව පැමිණ ඇති බවද අනාවරණය වේ.වරකාපොළ පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072613</link>
    <topic>පොලිස් නිල ඇඳුමෙන්තේක්ක ලෑලි ඇද කොටු වෙයි</topic>
    <author>අසේල කුරුළුවංශ හා හසලක සමූහ</author>
    <content>මහියංගණ පොලිසියේ පොලිස් කොස්තාපල්වරයකු නිල ඇඳුමින් යුතුව බලපත්‍ර නොමැතිව තේක්ක ලෑලි 278ක් ලොරි රථයක පටවා රැගෙන එමින් සිටියදී තෙල්දෙණිය පොලිසිය ඊයේ (25) අත්අඩංගුවට ගෙන ඇත.එම පොලිස් නිලධාරියා මහියංගණ ප්‍රදේශයෙන් අදාළ දැව තොගය පටවා කටුගස්තොට ප්‍රදේශයට රැගෙන විත් තිබෙන බව පොලිස් පරීක්‍ෂණ මගින් අනාවරණයවී තිබේ.මහනුවර ජ්‍යෙෂ්ඨ පොලිස් අධිකාරී අයි. එම්. කරුණාරත්න තෙල්දෙණිය සහකාර පොලිස් අධිකාරී තෙන්නකෝන් යන මහත්වරුන්ගේ උපදෙස් මත තෙල්දෙණිය පොලිස් ස්ථානාධිපති ප්‍රධාන පොලිස් පරීක්‍ෂක ඩී. ඩබ්ලිව්. සී. ධර්මරත්න මහතා ඇතුළු කණ්ඩායමක් සිද්ධිය පිළිබඳ පරීක්‍ෂණ පවත්වයි.අදාළ පොලිස් නිලධාරියා නීතිවිරෝධී ලෙස මෙම දැව තොගය රැගෙනඑමින් සිටියදී වාහනය පරීක්‍ෂා කළහොත් ඉදිරිපත්වීම සඳහා නිල ඇඳුමින් පැමිණ ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072614</link>
    <topic>හොරෙන් විදුලිය අරගෙනරු. 1,35,631ක් ගෙවන්න වෙලා</topic>
    <author>ගම්පහ සංචාරක</author>
    <content>බියගම පොලිස් බල ප්‍රදේශයේ ඡායාරූප ශාලාවකට වංචනිකව විදුලිය ලබාගැනීමෙන් විදුලිබල මණ්ඩලයට රුපියල් 1,35,631/- ක මුදලක් වංචා කිරීම සම්බන්ධව පුද්ගලයෙකු ගම්පහ අධිකරණයට ඉදිරිපත් කර තිබුණි. චෝදනාවට වරද පිළිගත් පුද්ගලයාට රුපියල් 10000/- (දසදහසක) දඩයක් ද, විදුලිබල මණ්ඩලයට ගෙවිය යුතු අලාභය වූ රුපියල් 1,35,631/- ක් ද ගෙවන ලෙස නියෝග කළේය.අලාභය වාරිකව ගෙවීමට කළ ඉල්ලීම ද ප්‍රතික්‍ෂේප විය. පැමිණිල්ල විදුලිබල මණ්ඩලයේ මූලස්ථානයේ විමර්ශන නිලධාරී ඒ. ජී. ඒකනායක මහතාගේ උපදෙස් පරිදි විමර්ශන නිලධාරී පී. චන්ද්‍රසිරි මහතා ඉදිරිපත් කළේය. දඩ නියම වූයේ පී. ජී. සේනාරත්න නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=n11072615</link>
    <topic>ධාරානිපාත වර්ෂාවෙන් වතු නිවාස24ක් යටවෙලා: 103ක් අවතැන්</topic>
    <author>අසේල කුරුළුවංශ</author>
    <content>නුවරඑළිය දිස්ත්‍රික්කයේ දිඹුල ප්‍රදේශයට ඊයේ (25) පෙරවරුවේ පැය දෙකක් පුරා ඇදහැළුණු ධාරානිපාත වර්ෂාව හේතුවෙන් ක්වින්ස්ඩෙරි වත්තේ වතු නිවාස 24ක් ජලයට යටවීමෙන් පුද්ගලයින් 103කු අවතැන්ව ඇත.අවතැන්වූවන් ක්වින්ස්ඩෙරි දෙමළ මහා විදුහලේ තාවකාලිකව නවාතැන් ගෙන තිබේ. ජලයට යටවීමෙන් වතු නිවාස තුනකට හානි සිදුව තිබෙන බව පොලීසිය පවසයි.අධික වර්ෂාවෙන් කොටගල හැරින්ටන් වතුයායේ නිවාස තුනකටද හානි සිදුව තිබේ. වගා බිම් රැසක්ද ජලයෙන් යටවී ඇති අතර නුවරඑළිය දිස්ත්‍රික් ලේකම් ඩී. පී. ජි. කුමාරසිරි මහතාගේ උපදෙස් මත කොත්මලේ ප්‍රාදේශීය ලේකම් කාර්යාලය මගින් අවතැන්වූවන්ට වියළි ආහාර සෙසු පහසුකම් සපයා ඇත.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=r1107261</link>
    <topic>මීරිගම අතුරුමාර්ගසංවර්ධනය කරයි</topic>
    <author>වතුරුගම සමූහ ගම්පහ මධ්‍යම සමූහ</author>
    <content>වසර ගණනාවක් තිස්සේ කිසිදු මාර්ග සංවර්ධනයක් සිදු නොවුණ ප්‍රදේශ ගණනාවක ග්‍රාමීය අතුරු මාර්ග රැසක් කඩිනම් සංවර්ධනයකට ලක් කිරීමටත්, මීරිගම කොට්ඨාසයේ අත්තනගල්ල හා මිනුවන්ගොඩ කොට්ඨාස වලට මායිම් වන ගම්මාන ගණනාවක්ම පුළුල් කර සංවර්ධනය කිරීමට මීරිගම ප්‍රාදේශීය සභා සභාපති ආනන්ද ප්‍රේමචන්ද්‍ර රණවීර මහතා පියවර ගෙන ඇත.උඩුගම ජේතවනවත්ත මාර්ග සංවර්ධනය, උඩුගම වෙන්දේසිවත්ත, අතුරු මාර්ග මුද්දරගම, හකුරුකුඹුර, රේන්දපොළ ප්‍රදේශය ඇතුළු ග්‍රාමීය මාර්ග රැසක් මෙසේ සංවර්ධනය කිරීම ආරම්භ කර ඇත.මෙයට අමතරව මීරිගම මහල් වෙළෙඳ සංකීර්ණය, කොට්ඨාසයේ සති පොළ අඩක් නිම කර ඇති ව්‍යාපෘති කිහිපයක්ම කඩිනමින් සංවර්ධනයකට යොමු කිරීම අරමුණු බවත් ප්‍රාදේශීය සභාවේ පවතින මුදල් හිඟකම ණය බර ඇතුළු ගැටලු රැසක්ම බාධකයක්ව ඇතැයිද රණවීර මහතා පැවසීය.මීරිගම ප්‍රාදේශීය සභාපති ආනන්ද පේ‍්‍රමචන්ද්‍ර රණවීර මහතාප්‍රාදේශීය සභාව නිකම් ආදායම් නැති හිස් මල්ලක්. හොර මැර දූෂණ ක්‍රමයෙන් කපා හැර ආදායම් තත්ත්වය ගොඩනගමින් සංවර්ධන ව්‍යාපෘති ආරම්භ කිරීම කරගෙන යනවා.ප්‍රාදේශීය සභාවේ මුදල් නැහැයි කියා සංවර්ධනය නවත්වන්න බැහැ. මීරිගම මහල් වෙළෙඳ සංකීර්ණය, ග්‍රාමීය මාර්ග සංවර්ධනය, ඇතුළු සංවර්ධන ව්‍යාපෘති සඳහා ආර්ථික සංවර්ධන අමාත්‍යාංශයේ ආධාරය ලැබෙමින් පවතිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=r1107262</link>
    <topic>මාවනැල්ලෙන් ඩෙංගු මඩින්නවැඩසටහන් රැසක්</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල ප්‍රාදේ්ශීය සභා බල ප්‍රදේශයේ ඩෙංගු මර්දන වැඩසටහන් රැසක් ක්‍රියාත්මක කරගෙන යන බව සෞඛ්‍ය වෛද්‍ය නිලධාරිහු පවසති.එම වැඩසටහන සඳහා කලාප අධ්‍යාපන අධ්‍යක්ෂ දේ. අනොමදස්සි හිමියෝ ද මාවනැල්ල පොලිස් ස්ථානාධිපති මුතුබණ්ඩාර ඒකනායක මහතා ද සහයෝගයක් ලබා දෙති.අළුත්නුවර සෞඛ්‍ය වෛද්‍ය කොට්ඨාසයේ රුකුලගම මැදගොඩ උයන්වත්ත ගම්මානයන්හි මේ ඩෙංගු මර්දන වැඩසටහන දියත්කැර ඇති අතර, ඉදිරි දිනවලදී සියලු ගම්මානයන් වෙතට මේ වැඩසටහන ගෙන යෑමට නියමිතය.මාවනැල්ල බස් නැවතුම්පොළ අසල ක්‍රියාත්මක කළ ඩෙංගු මර්දන වැඩසටහන නැරඹීමට පාසල් දරුවන් ගම්බද ජනතාව හා වෙනත් පිරිස් දහස් ගණනක් දෙනා මාවනැල්ල ප්‍රධාන බස් නැවතුම්පොළට රැස්ව සිටියහ. මේ වැඩසටහන කලාප අධ්‍යාපන කාර්යාලය, මාවනැල්ල පොලිසිය හා තවත් ජන සංවිධාන කිහිපයක් සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=r1107263</link>
    <topic>පහළ කඩුගන්නාවේස්මාරකයක්</topic>
    <author>මධ්‍යම පළාත් සංචාරක කඩුගන්නාව සමූහ</author>
    <content>යටිනුවර කොට්ඨාසයේ රට වෙනුවෙන් ජීවිත පූජා කළ හා ආබාධිත තත්ත්වයේ පසුවන විරුවන් සිහිපත් කිරීමේ රණවිරු ස්මාරකයක් පසුගියදා විවෘත කෙරිණි.මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාතේ 11 සේනාංකාධිපති මේජර් ජෙනරාල් මහෝ පෙරේරා, මහනුවර පොලිස් අධිකාරී එම්. එච්. කේ. බී. මහගෙදර, යටිනුවර ප්‍රාදේශීය ලේකම් සුජාතා විජේසිංහ යන අයගේ ප්‍රධානත්වයෙන් මෙය විවෘත කෙරිණි.මධ්‍යම පළාත් ආණ්ඩුකාර ටිකිරි කොබ්බෑකඩුව මහතා.පරාජය කළ නොහැකි යැයි කියූ ත්‍රස්තවාදය පරාජය කරමින් මේ රටට යළි නිදහස ලබා දුන් අපේ රට වෙනුවෙන් ජීවිත පූජා කළ විරුවන් මෙන්ම ආබාධිත විරුවන් කාලයෙන් කාලයට අපි සිහිපත් කළ යුතු වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=r1107264</link>
    <topic>දැදිගම නෙළුන්දෙනිය පවුල් 25කටපානීය ජලය සහ මාර්ග පහසුකම්</topic>
    <author>නිට්ටඹුව සමූහ - ජෙනට් ජයසිංහ</author>
    <content>දැදිගම මැතිවරණ බල ප්‍රදේශයේ නෙළුන්දෙණිය ඉහළගම පවුල් රැසකට ජල පහසුකම් නෑ යන සිරස්තලය යටතේ දිනමිණ පුවත්පතේ පළවූ ප්‍රවෘත්තිය අනුව පවුල් 25 ට ජල පහසුකම් ලබාදීම සඳහා බලධාරීන්ගේ අවධානය යොමුවී ඒ සඳහා අවශ්‍ය මූලික වැඩකටයුතු ක්‍රියාත්මක වෙමින් පවතී.එයට අමතරව එම ප්‍රවෘත්තියෙහි සදහන්ව තිබූ පරිදි එම පවුල් විසි පහක ජනතාවට ගමනා ගමනය සඳහා අතිදුෂ්කර පටු අඩිපාර, වරකාපොළ හිටපු ප්‍රාදේශීය සභා මන්ත්‍රී උදයකුමාර සේනාධීර මහතා සිය ප්‍රතිපාදන මුදල් රුපියල් ලක්‍ෂ දෙකක් පමණ වැයකොට සංවර්ධනය කිරීමෙන් පසුව ගම්වාසීන්ට පවරාදීම පසුගියදා සිදු කැරිණි.එම අවස්ථාවට සහභාගි වූ හිටපු ප්‍රාදේශීය සභා මන්ත්‍රී උදයකුමාර සේනාධීර මහතා පාර ගම්වැසියන්ට පවරා දීමෙන් පසුව පැවති ජනහමුවේ දී නෙපන්දෙණිය ඉහළගම ශ්‍රී සීලරතන විද්‍යාලයට අනුබද්ධිතව පවත්වාගෙන යන සණස මිණිමුතු පෙර පාසලට රුපියල් 25000 ක මුදල් ආධාරයක් සහ පොත්පත් ඇතුළු අධ්‍යාපන උපකරණ ලබාදිම ද, එම ගමේ මෙතෙක් සනීපාරක්ෂක පහසුකම් නොතිබූ පවුල් හතකට සනීපාරක්ෂක උපකරණ බෙදා දීමද සිදු කළේ ය. මේ සත්කාරයන් සඳහා මිණිමුතු සණස පෙර පාසලේ ප්‍රධාන පාලිකා ඩබ්ලිව්. ජී. අශිතා නිශාන්ති, සහාය පාලිකා ඒ. ආර්. සුරම්‍යා සුභාෂිණී ගුණසිංහ මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=r1107265</link>
    <topic>අලුත්නුවර ඓතිහාසික දැඩිමුණ්ඩ දේවාලය</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>කෑගල්ල දිස්ත්‍රික්කයට අයත් මාවනැල්ල ඓතිහාසික අලුත්නුවර දැඩිමුණ්ඩ දේවතා බණ්ඩාර මහා දේවාලයේ වසරක් පාසා පැවැත්වෙන ඇසළ පෙරහර සඳහා කප් සිටුවීම පසුගියදා සුබ නැකතින් සිදු කෙරිණි.මේ පුදබිම පිහිටා ඇත්තේ මහනුවර කොළඹ මහා මාර්ගයේ හිඟුල නගරයෙන් අලුත්නුවර මාර්ගයට හැරී කිලෝමීටර් 05 ක් පමණ ගිය විටය.සතර කෝරළයට අයත් මෙම දේවාලයේ ඉතිහාසය දඹදෙණි යුගයටත් පෙර දක්වා විහිදී ඇත. මුල් කාලවල අලුත්නුවර දේවාලය ප්‍රකට වී ඇත්තේ උපුල්වන් දේවාලය නිසාය. ලක්දිව අස්සක් මුල්ලක් නෑර අද ප්‍රකට වී ඇත්තේ අලුත්නුවර ඓතිහාසික දැඩිමුණ්ඩ දේවාලයයි.විදේශීය පාලන සමයේ මෙම උපුල්වන් දේවාලය මහනුවර ශ්‍රී දළදා මාලිගාව අසලට ගෙන ගොස් ඇත. එකල ඇතිවූ දමිළ බලපෑම් නිසා එම දේවාලය මහනුවර මහා විෂ්ණු දේවාලය බවට පත්වී ඇත. අලුත්නුවර උපුල්වන් දේවාලය පිහිටා තිබු තැන අද විශාල මාරගසක් සහ එම දේවාලයේ නටබුන් පමණක් දැක ගත හැක. එකල කුඩාවට පිහිටුවා තිබූ දේවාලය වඩ වඩාත් දිනෙන් දින ජනතාවගේ පුද පූජා වලට පාත්‍ර විය.දැඩිමුණ්ඩ දේවතා බණ්ඩාර දෙවියන්ගේ උපත පිළිබඳව ප්‍රධාන ජනප්‍රවාද දෙකක් වෙති. පූර්ණ නම් යක්ෂ සේනාධිපතියාට දාව එරන්දතී නම් නාග කන්‍යාවකගේ කුසයේ උපන් බව එක් ජනප්‍රවාදයකි. අනෙක් ජනප්‍රවාදය උඩරට බණ්ඩාර කෙනෙකු දේවත්වයට පත්වී දේවතා බණ්ඩාර වශයෙන් ප්‍රකට වී ඇති බවයි.අලුත්නුවර දේවාලය මහනුවර ශ්‍රී විෂ්ණු මහා දේවාලයට අනුබද්ධිතව පාලනය වෙයි. එම නිසා අලුත්නුවර දේවාලයේ ප්‍රධාන පාලකයා මහනුවර විෂ්ණු දේවාලයේ බස්නායක නිලමේ වන මොහාන් පානබොක්කේ මහතාය.යක්ෂ ප්‍රේත දෝස වලින් පීඩා ලබන අය මුදා ගැනීමටත්, සොර සතුරු උපද්‍රව වලින් මිදීමටත් රෝග පීඩා ආදිය සුවවීම සඳහාත් දරුඵල නොමැති කාන්තාවන්ට දරු ඵල ලබා ගැනීමටත් දෙවි පිහිට ලබා ගැනීමට ලක්දිව නොයෙකුත් පළාත් වලින් බැතිමතුන් විශාල පිරිස් මෙහි පැමිණෙති.වසරක් පාසා පැවැත්වෙන අලුත්නුවර පෙරහර වීදි සංචාරය කිරීම පසුගියදා සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=r1107266</link>
    <topic>ජල නළ එලන්නකැඩූ පාරවල් නැවත හදා නෑ</topic>
    <author>මධ්‍යම පළාත් සංචාරකඑල්. එස්. එගොඩවිට</author>
    <content>උඩුනුවර ප්‍රාදේශීය ලේකම් කොට්ඨාසයේ මාර්ග ගණනාවක් ජල නළ එළීම සඳහා කඩා දමා ඇතත් එම මාර්ග යථා තත්ත්වයට පත් කිරීමට කටයුතු නොකිරීමෙන් මෙම මාර්ග අවට පිරිස් දැඩි අපහසුතාවයකට පත්ව සිටිති.මහනුවර දකුණ ජල යෝජනාව ක්‍රියාත්මක කිරීමේදී උඩුනුවර හා යටිනුවර ගඟපළාත ආවරණය වන අන්දමින් මෙම ජල යෝජනාව ක්‍රියාත්මක වෙමින් පවතී.මේ අනුව පිළිමතලාව දවුලගල අවට අතුරු මාර්ගද කඩුගන්නාව කුරුකුත්තල ඉල්ලගොල්ල මාර්ගද වෙලම්බඩ ඇතුළමාර්ග ගණනාවක් මෙසේ කඩා දමා ඇති අතර ඇතැම් මාර්ගවල මේ වන තෙක් ජල නළ එලා නොමැති බවත් පෙන්වා දෙති.ජල නල එළා ජල සැපයුම්කර ඇති මාර්ග මේ වන තෙක් පිළිසකර කිරීමට කටයුතු කර නොමැති වීමෙන් මෙම දුෂ්කරතාවන් හටගෙන තිබේ.මේ මාර්ග කැඩීමට පෙර අදාළ පිළිසකර කිරීම්වලට ඒ සඳහා වැය වන මුදල් පළාත් මාර්ග සංවර්ධන අධිකාරිය වෙත ලබාදී ඇති බවත් මේ පිළිබඳව කරුණු දන්වමින් මහනුවර ගැටඹේ ජල සම්පාදන මණ්ඩලයේ නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107261</link>
    <topic>ජාතික කාන්තා මලල ක්‍රීඩා සූරතාවලියේදක්ෂතම ක්‍රීඩිකාව ගුවන් හමුදාවේ නිමාලී</topic>
    <author>පි‍්‍රන්ස් ගුණසේකර</author>
    <content>දියගම මහින්ද රාජපක්ෂ ක්‍රීඩාංගණයේ දී නිමාව දුටු 29 වැනි කාන්තා මලල ක්‍රීඩා සූරතාවලියේ දී දක්ෂතම ක්‍රීඩිකාවට හිමි සම්මානය ගුවන් හමුදාවේ කේ. ඒ. නිමාලී දිනා ගත්තාය.දින දෙකක් පුරා පැවැති මේ තරගාවලිය පෙරේදා නිමාව දුටු අතර එහිදී කේ. ඒ. නිමාලි මීටර් 3000 බාධක දිවීමේ ඉසව්ව විනාඩි 10:31.26 කින් නිමාකර නව ශ්‍රී ලංකා වාර්තාවක් බිහි කළාය. එහි පැරණි වාර්තාව පසුගිය වසරේදී විනාඩි 10:49.15 කින් එරංගා දුලක්ෂි පිහිටුවා තිබුණි.මේ ක්‍රීඩා උළෙලේදී මිටිය විසි කිරීමේ ඉසව්වෙන් නව ශ්‍රී ලංකා වාර්තාවක් යුද හමුදාවේ ජී. ජේ. ඒ. ගල්හේන ක්‍රීඩිකාව බිහි කළාය. ඇය මීටර් 38.15 ක දක්ෂතාවක් දැක් වූ අතර, එය පසුගිය වසරේ ඇයගේම මීටර් 33.53 ක වාර්තාව මකා දැමීමකි.මේ තරගාවලියේ දී නව තරග වාර්තා 5 ක් බිහි වූ අතර වාර්තාවක් සම විය. 18 න් පහළ කවපෙත්ත විසිකිරීමේ ඉසව්වේදී සාන්ත බ්‍රිජට් කන්‍යාරාමයේ අමන්ති සිල්වා මීටර් 37.56 කින් හා යගුලිය විසි කිරීමේ ඉසව්වෙන් මීටර් 11.60 ක දක්ෂතාවකින් නව තරග වාර්තා 2 ක් බිහි කළාය.14 න් පහළ දුර පැනීමේ ඉසව්වේදී කොච්චිකඩේ ලොයලා විදුහලේ පූර්ණිමා කල්පනී මීටර් 4.82 කින්, 20 න් පහළ මීටර් 400 කඩුලු පැනීමේ ඉසව්වේදී රත්නපුර සුමන බාලිකා විදුහලේ නයෝමී ගිම්හානි විනාඩි 1:03.89 කින් 16 න් පහළ මීටර් 100 ඉසව්වේදී මාතලේ ක්‍රිස්තුදේව විදුහලේ ආර්. ජී. එන්. පී. එස්. රඹුක්වැල්ල තත්පර 12.70 කින් නව තරග වාර්තා බිහි කළහ.පමුණුගම ගොන්සාල්වේස් විදුහලේ ඉසුරිකා කල්‍යානී 20 න් පහළ රිටි පැනීමේ ඉසව්වේදී මීටර් 2.90 ක දක්ෂතාවකින් පැරණි තරග වාර්තාවක් සම කළාය.කාන්තා මලල ක්‍රීඩා සූරතාවලියේ දී දක්ෂතම ක්‍රීඩිකාව12 න් පහළ - නතාලි මල්පහන (ගේට්වේ රාජගිරිය - දක්ෂතාව මීටර් 100 තප්පර 14.11) 14 න් පහළ- උත්තරා විජේසූරිය (ශුද්ධ වූ පවුලේ කන්‍යාරාමය - දක්ෂතාව මීටර් 100 තප්පර 13.31) 16 න් පහළ - ආර්. ජී.පී. එන්. එස්. රඹුක්වැල්ල (මාතලේ ක්‍රිස්තුරාජ - දක්ෂතාව මීටර් 200 තත්පර 26.11) 18 න් පහළ - කුමාරී රත්නායක (කෑගල්ල සා. ;ජීෂප් - දක්ෂතාව මීටර් 100 තත්පර 12.44) 20 න් පහළ – පබසරා සේනානායක (කෑගල්ල සා.ජෝෂප් - දක්ෂතාව මීටර් 100 තත්පර 12.44) විවෘත අංශය - ඩබ්ලිව්. කේ. එල්. ඒ. නිමාලී (ගුවන් හමුදාව- දක්ෂතාව මීටර් 3000 බාධක දිවීම විනාඩි 10:31.26).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107262</link>
    <topic>අන්තර් සමාජ ‘බී’ කොටසේරගර් තරග හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ ‘බී’ කොටසේ රගර් ලීග් තරගාවලිය හෙට (27) ආරම්භ වේ. හිටපු පොලිස්පතිවරයකු වූ අභාවප්‍රාප්ත රුද්‍රා රාජසිංහම් මහතා අනුස්මරණය කරමින් පැවැත්වෙන මේ තරගාවලියේ සූරයන්ට රුද්‍රා රාජසිංහම් අනුස්මරණ සූරතාව හිමිවනු ඇත.තරග 21 ක් ඇතුළත් වන ‘බී’ කොටසේ ලීග් රගර් තරගාවලියට කණ්ඩායම් 7 ක් සහභාගි වෙති. නාවික හමුදාවේ ඩ්‍රෙඩ්නෝට්ස්, යුද හමුදාවේ කෝල්ට්ස්, ගුවන් හමුදාවේ චිප්මන්ක්ස්, පොලිසියේ ගි‍්‍රෆින්ස්, හැව්ලොක්ස් ක්‍රීඩා සමාජයේ බමරාස්, සී.එච්.හී කබරගොයාස් සහ ගාල්ල රගර් කණ්ඩායම මේ තරගාවලියට සහභාගි වෙති.තරගාවලිය ආරම්භ කරමින් ගාල්ල කණ්ඩායම සහ නාවික හමුදාවේ ඩ්‍රෙඩ්නෝට්ස් පිල හෙට ගාල්ලේදී තරග වදින අතර ගුවන් හමුදාවේ චිප්මන්ක්ස් පිල සහ පොලිසියේ ගි‍්‍රෆින්ස් පිල කටුනායක දී තරග වැදීමට නියමිතය. හැව්ලොක්ස් බමරාස් කණ්ඩායම සහ සී.එච්.කබරගොයාස් පිල අතර තරගය අනිද්දා (28) හැව්ලොක්ස් පිටියේදී පැවැත්වේ.සැප්තැම්බර් මස 9 වැනිදා දක්වා පැවැත්වෙන මේ තරගාවලියට අනුග්‍රාහය දක්වනු ලබන්නේ චෙව්රෝන් ලුබ්රිකන්ට්(කැල්ටෙක්ස්) සමාගම විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107263</link>
    <topic>ඉවන්ස් ඔස්ට්‍රේලියාවට ප්‍රථම ‘ප්‍රංශ සවාරිය’ජය ගෙන දෙයි</topic>
    <author/>
    <content>ලොව ජනප්‍රිය ම මෙන්ම වඩාත් ම දුෂ්කර ක්‍රීඩා ඉසව්ව වන ‘ප්‍රංශ සවාරිය’ මහා පාපැදි තරගයේ ප්‍රථම ජයග්‍රහණය සිය උපන් දේශය වන ඔස්ට්‍රේලියාවට ලබා දුන් මහා වීරයා ලෙසින් ඉතිහාසගත වීමට කැඩෙල් ඉවන්ස් පෙරේදා සමත් විය.ලුසෙම්බර්ග් හි ඇන්ඩි ස්කෙලෙක් ට වඩා ලබා ගෙන තිබූ මිනිත්තු 1යි තත්පර 34ක පෙරමුණ තරගයේ 21 වැනි හා අවසන් අදියරේදීද එලෙසින්ම තබා ගැනීමට ඉවන්ස් ට හැකි විය.ඇන්ඩි ට මිනිත්තු 2යි තත්පර 30ක් පිටුපසින් ඔහුගේ සොහොයුරු ෆ්‍රෑන්ක් ස්කෙලෙක් තෙවැනි ස්ථානයට පත් වෙමින් ප්‍රංශ සවාරිය සමස්ත ජයග්‍රාහී වේදිකාවට පිවිසි ඉතිහාසයේ පළමු සහෝදරයන් ලෙසින් ඉතිහාසයට එක්වූහ. මෙවර ‘ප්‍රංශ සවාරිය’ අවසාන අදියර ජය ගත්තේ බ්‍රිතාන්‍යයේ මාක් කැවෙන්ඩිශ් ය.එය ඔහු මේ තරගයේ පිට පිට ලබා ගත් තෙවැනි අදියර ජයග්‍රහණය විය. මේ ජයග්‍රහණ ත්‍රිත්වයත් සමග කැවෙන්ඩිශ්, ප්‍රංශ සවාරියේ ලකුණු තරගයේ ජයග්‍රාහකයාට පිරිනැමෙන ‘කොළ ජර්සිය’ හිමිකර ගත් ප්‍රථම බ්‍රිතාන්‍ය ජාතිකයා බවට පත්විය.කැවෙන්ඩිශ් දැනට මේ වසර තුළ තරග අදියර 5ක් ජයගෙන සිටින අතර ඒ අනුව ඔහු මෙතෙක් වාර්තා කොට ඇති අදියර ජයග්‍රහණ ගණන 20කි.‘අයිල් ඔෆ් මෑන්’ රටේ පාපැදි ධාවකයකු වන කැවෙන්ඩිශ්, 1984 වසරේ ප්‍රංශ සවාරියේ සිවුවැනි ස්ථානය කරා යන ගමනේදී ස්කොට්ලන්තයේ රොබට් මිලර් ‘කඳු රජා’ ට හිමි සම්මානය දිනා ගැනීමෙන් පසුව ප්‍රංශ සවාරිය අවසානයේ ජයග්‍රාහී වේදිකාවට නැග ගත් ප්‍රථම බ්‍රිතාන්‍ය ජාතිකයා බවට පත්විය. ජයග්‍රාහී කැඩෙල් ඉවන්ස් 2007 හා 2008 වසරවලදී දෙවැනි ස්ථාන හිමිකර ගනිමින් ලෝක ප්‍රධාන පාපැදි ඉසව් ක්ෂේත්‍රයේ ඔස්ට්‍රේලියාවේ වඩාත් ම සාර්ථක පාපැදි ධාවකයා බවට පත්ව සිටී.“මට වයස අවුරුදු 14 පටන්, පසුගිය අවුරුදු 20 තිස්සේම මම ප්‍රංශ සවාරිය ජය ගැනීමට සිහින මැව්වා” යැයි ජයග්‍රාහී වේදිකාවෙන් බිමට බට වහාම ඉවන්ස් කියා සිටියේය.ප්‍රංශ සවාරියක ජයග්‍රහණය කරා තමන්ව පෙළඹවූ චරිතය වූයේ ස්පාඤ්ඤයේ ශ්‍රේෂ්ට ක්‍රීඩක මිගුවල් ඉන්ඩුරේන් බව ඉවන්ස් පිළිගත්තේය. “කුඩා ළමයකු ලෙසින් අපි ජීවිතයේ ගොඩක් දේවල් බලාපොරොත්තු වුණා.1991 වසරේ ප්‍රංශ සවාරිය නරඹමින් සිටියදී (මිගුවල්) ඉන්ඩුරේන් අනෙක් සියළුම තරගකරුවන් අභිබවමින් තරග කරනු දැකීමෙන් මගේ හිසේ කුඩා බීජයක් රෝපණය වුණා. එය ක්‍රමක්‍රමයෙන් වැඩෙන්නට වුණා” ඉවන්ස් කීවේය.ඉවන්ස්ගේ විජයග්‍රහණයට ගෞරවයක් ලෙසින් ඔස්ට්‍රේලියාවේ ජාතික නිවාඩු දිනයක් ප්‍රකාශයට පත් කරන ලෙසට එරට ජනතාව ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107264</link>
    <topic>ඉංජිනේරු බළකායේමෝටර් රථ තරගය අගෝ :14දා</topic>
    <author>ජගත් ගුණවර්ධන</author>
    <content>ශ්‍රී ලංකා යුද හමුදාවේ ඉංජිනේරු බළකාය සංවිධානය කරනු ලබන සැපර්ස් 4x4 ජිමිපෝ මෝටර් රථ ධාවන තරගය අගෝස්තු මස 14දා ඇඹිලිපිටියේ තුංකම ඉංජිනේරු හමුදා පාසල් භූමියේදී පැවැත්වේ.ඇඹිලිපිටිය තුංකම ග්‍රාමය ආශ්‍රිතව චන්ද්‍රිකා වැව පසුබිම් කොටගත් දර්ශනීය බිම් කඩක ඉදිවී ඇති 4x4 ධාවනපථයේදී පැවැත්වෙන මේ තරගාවලිය තරග කාණ්ඩ තුනක් යටතේ පැවැත්වේ.SUV Class, Standard Class හා Extreme Class යටතේ තරග පැවැත්වේ.ස්ටෑන්ඩඩ් යුටිලිටි පංතියේ තරග ප්‍රධාන මංතීරු 8ට සීමාකොට ඇත. බන්ච් විරහිත 4x4 විශේෂ අවස්ථා ss තරගය මේ තරගයේ උච්චතම අවස්ථාව වනුයේ සීමාන්තික ලෙස යෙදා ගන්නා වාහන මගින් කරනු ලබන විශේෂ අවස්ථා 6 තරණය කිරීමයි. එමෙන්ම සාමාන්‍යයෙන් 4x4 වාහනයක් කෙරෙහි මෙතරම් දුෂ්කර තත්ත්වයකට බදුන්වීමත් අවසානයේ දුෂ්කර මංතීරු 5ක් තරණය කිරීමත් කාණ්ඩ තුනේම අදාළ අවස්ථා එකවර පවත්වනු ලැබේ. එමගින් උද්වේගකාරි තරගයක් නැරඹීමේ අවස්ථාව ක්‍රීඩාලෝලීන්ට උදාවේ.මේ තරගාවලිය පැවැත්වීමෙන් ලැබෙන ආදායම ශ්‍රී ලංකා යුද හමුදාවේ ඉංජිනේරු බළකායේ රණබිමේදී මිය ගිය රණවරුවන්ගේ නිවාස අහිමි පවුල්වලට නිවාස තනාදීමටත් එම පවුල්වල සුබ සාධන කටයුතු වෙනුවෙනුත් පාසල් යන දරුවන්ගේ අධ්‍යාපන කටයුතු හා උසස් අධ්‍යාපනය වෙනුවෙන් ශිෂ්‍යත්ව ලබා දීමටත් යුද්ධයේදී ආබාධිත තත්ත්වයට පත්වූ රණවිරුවන්ගේ හා එම පවුල්වල සුබසාධන කටයුතු වෙනුවෙන් ද දැනට සේවයේ නියුතු සාමාන්‍ය සෙබළුන්ගේ ජීවන් තත්ත්වය ඉහළ නැංවීමට අවශ්‍ය සුබ සාධන කටයුතු වෙනුවෙන් ද යෙදවේ.මේ තරගාවලිය සඳහා ප්‍රධාන අනුග්‍රහය ස්ව්ඩීස් ට්‍රේඩින් සමාගම ලබා දෙන අතර සම අනුග්‍රාහකයන් ලෙස සිංගර් ශ්‍රී ලංකා, එලිෆන්ට් හවුස්, වී.වී.කේ. එන්ටර්ප්‍රයිසස්, ශ්‍රී ලංකා ඒසියා පැසිපික්, බෲවර්ස්, සිලෝන් ඇග්‍රො ඉන්ඩස්ට්‍රීස්, සියැට් හා ලංකා බැංකුව කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107265</link>
    <topic>වයඹ මලල ක්‍රීඩා උළෙල 30දා</topic>
    <author>වයඹ පළාත් සංචාරක</author>
    <content>වයඹ පළාත් මලල ක්‍රීඩා උළෙල 30 වැනිදා කුරුණෑගල වෙලගෙදර ක්‍රීඩාංගණයේදී පැවැත්වේ.කුරුණෑගල හා පුත්තලම දිස්ත්‍රික්කවල ක්‍රීඩක ක්‍රීඩිකාවන් 300 ක් පමණ මෙම ක්‍රීඩා උළෙලට සහභාගි වීමට සුදුසුකම් ලබා ඇත. දිස්ත්‍රික් මට්ටමින් සුදුසුකම් ලත් ක්‍රීඩක ක්‍රීඩිකාවන් මෙම ක්‍රීඩා උළෙලට සහභාගි වන අතර ක්‍රීඩා උළෙලින් එක් එක් ඉසව්වෙන් ජය ලබාගන්නා ක්‍රීඩක ක්‍රීඩිකාවන් ජාතික මහා ක්‍රීඩා උළෙලට සහභාගි වීමට සුදුසුකම් ලබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107266</link>
    <topic>යුද හමුදා පොලිස් අන්තර් ඒකක පිහිනුම් සූරතාව තුන්වන හේවා බළකායට</topic>
    <author>හෝමාගම සංචාරක මංජුල හිරිපිටිය</author>
    <content>ශ්‍රී ලංකා යුද හමුදා පොලිස් අන්තර් ඒකක පිහිනුම් සූරතාවලියේදී ලකුණු 85ක් ලබා ගත් තුන්වන යුද හමුදා පොලිස් හේවා බළකාය සූරතාව දිනාගත් අතර ලකුණු 57ක් ලබා ගත් පස්වන යුද හමුදා පොලිස් හේවා බළකාය දෙවන ස්ථානයත් ලකුණු 47ක් ලබා ගත් හතරවන යුද හමුදා පොලිස් හේවා බළකායත් දිනා ගත්හ.යුද හමුදා පොලිසියේ පළමුවන හේවා බළකාය ප්‍රථම වරට සංවිධානය කළ මේ තරගාවලිය පසුගියදා හෝමාගම පනාගොඩ යුද හමුදා ශාරිරික අභ්‍යාස පුහුණු මධ්‍යස්ථානයට අයත් පිහිනුම් තටාකාංගණයේදී පැවැත්විණි.තරගාවලියේ දක්ෂතම පිහිනුම් ක්‍රීඩකයන් ලෙස උප ලුතිනන් කේ.ඒ.ඩී.ඕ.වී.කේ. කුරුවිටආරච්චි, සාමාන්‍ය සෙබළ ඒ.එම්.කේ.අයි. අතපත්තු සම්මාන ලැබූහ.ත්‍යාග ප්‍රදානෝත්සවය වෙනුවෙන් යුද හමුදා විනයාරක්ෂාධිපති සහ යුද හමුදා පොලිස් රෙජිමේන්තු අධිපති මේජර් ජෙනරාල් ජගත් විජයසිරි, කර්නල්වරුන්වන කමල් ෆොන්සේකා, සනත් පොඩිරාළහාමි, චන්න ඇටිපොළ, වසන්ත මාදොල, ලුතිනන් කර්නල් ජේ.එච්.ජේ. නිශාන්ත යන මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107267</link>
    <topic>එල්ලේ තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා එල්ලේ සම්මේලනය සංවිධානය කරන 2011 අන්තර් ආයතන ලීග් එල්ලේ තරගාවලිය සඳහා අයදුම්පත් කැඳවා ඇත. අයැදුම්පත් භාරගැනීම මේ මස 31 දායින් අවසන් වේ.සංස්ථා හා ආයතනවල කාන්තා සහ පිරිමි කණ්ඩායම්වලට සහභාගිවිය හැකි මෙවර තරගාවලිය ලබන අගෝස්තු මස 23 - 26 දිනවලදී මුලතිව්හිදී පැවැත්වීමට කටයුතු යොදා ඇති බව ශ්‍රී ලංකා එල්ලේ සම්මේලනය පවසයි.අයදුම්පත් දැනට සංස්ථා හා ආයතනවල ක්‍රීඩා සංගම්වලට යවා ඇති අතර අයදුම්පත් මේ මස 31 දිනට පෙර තරග සංවිධායක සුසන්ත සිල්වා, අංක 18, මීගමුපාර, වැලිසර , රාගම ලිපිනයෙන් හා දුරකථන අංක 0777685891 විමසිය හැකි බව සංවිධායකයන් පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=s1107268</link>
    <topic>කෝපා අමෙරිකා පාපන්දු කිරුළඋරුගුවේ පිලට</topic>
    <author>බුවනෝස් අයර්ස් (ඒ.එෆ්.පී.)</author>
    <content>ප්‍රහාරාත්මක ක්‍රීඩක ඩියාගෝ ෆෝර්ලෑන්ගේ විශිෂ්ට දස්කම් හේතුවෙන් ගෝල් 3 - 0 කින් පැරගුවේ පරාජයට පත් කරමින් 15 වැනි වරටත් ‘කෝපා අමෙරිකා’ පාපන්දු සූරතාව අත් කර ගැනීමට උරුගුවේ පිල සමත් විය.දෙපිල අතර පැවැති අවසන් මහා තරගයේදී ෆෝර්ලෑන් විශිෂ්ට ගෝල් 2ක් ම එල්ල කළ අතර සිය ජාත්‍යන්තර ගෝල් සංඛ්‍යාව 31 දක්වා වැඩි කර ගැනීමට ද සමත් විය.තරගාවලිය පුරා දස්කම් දැක්වූ ලුයිස් සුවාරිස් තරගාවලියේ වීරයාට හිමි සම්මානය දිනා ගත්තේ ය.කෝපා අමෙරිකා පාපන්දු සූරතා 14 බැගින් ජයගෙන ආජෙන්ටිනාව සමඟ වැඩිම කෝපා අමෙරිකා සූරතා දිනූ එම කණ්ඩායම් බවට පත් ව සිටි උරුගුවේ 15 වැනි කිරුලත් සමඟ එම වාර්තාවට තනිව හිමිකම් කීමට ද සමත්ව සිටියි. ෆෝර්ලෑන්ට මේ සූරතාව ඉතා සංවේදී හැඟීම්බර එකක් වී ඇත. ඊට හේතුව මීට පෙර මේ සූරතාව දිනූ උරුගුවේ කණ්ඩායමට ඔහුගේ පියා සහ සීයා ක්‍රීඩා කර තිබිණි.“වරක් මගේ සීයා කෝපා අමෙරිකා සූරතාව දිනූ උරුගුවේ පාපන්දු පිලේ සාමාජිකයකුව සිටියා. ඊළඟට මගේ පියා ද ඒ වාර්තාවට හිමිකම් කීවා. දැන් මටත් වාර්තා පොතට ඇතුළ්වීමට වාසනාව අත්වුනා. “ජයග්‍රහණයෙන් අනතුරුව ෆෝර්ලෑන් පැවැසී ය. ඒ අනුව උරුගුවේ පිල වෙනුවෙන් පරම්පරා 3 ක ක්‍රීඩකයන් කෝපා අමෙරිකා සූරතාව අත්කර ගැනීමට සමත්වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=f1107261</link>
    <topic>සුනාමියක් ආවත්විපක්‍ෂය එතැනමයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* පළාත් පාලන ආයන 65 ක් සඳහා පැවැති මැතිවරණයේ ප්‍රතිඵලය පිළිබඳ ඔබේ විග්‍රහය කෙබඳු ද?පළාත් පාලන ආයතන 65 ක් සඳහා පැවැති පුංචි මැතිවරණයේදී දැකිය හැකි වූ ප්‍රධාන ලක්‍ෂණය නම් දකුණේ බලය එක්සත් ජනතා නිදහස් සන්ධානයටත් උතුරේ බලය දෙමළ සන්ධානයටත් ඊව්ඒ ලැබීමයි. මේ මැතිවරණය විශාල උණුසුමක් දක්නට තිබූ මැතිවරණයක් නෙවෙයි. අනිවාර්යයෙන් බලාපොරොත්තුවූ පරාජයට එජාපය මුහුණ පෑවා. ඛේදවාචකය නම් ඔවුන් පසුබෑමේ විශාල ඡන්ද සංඛ්‍යාවන්ගෙන් වීමයි.සන්ධානය ලැබූ වැඩි ඡන්ද සංඛ්‍යාව ඉහළයි. මේ තත්ත්වය තුළ එජාපයට යළි බලයට එන්න නම් රැල්ලක් නොව සුනාමියක් ආ යුතුයි. වර්ෂ 23 ක් බලයේ සිටි නිසාත් පළාත් පාලන ආයතන රාශියකම බලයත් රජයටම තිබූ නිසාත් යම් ආකාරයක ජනතා අප්‍රසාදයක් අපේක්‍ෂා කළ හැකියි.නමුත් එවැනි පසුබෑමක් රජයට ඇති නොවූණේ ජනතාව විපක්‍ෂය කෙරෙහි වඩාත් කළකිරීමෙන් පසුව නිසයි. එජාප අභ්‍යන්තර ප්‍රශ්නත් ඊට අනිවාර්යයෙන්ම බලපෑවා. ඒ වගේම ගම් මට්ටමෙන් තවමත් විශාල සහයෝගයක් මේ රජය කෙරෙහි තිබෙනවා.යුද්ධය නිමා කිරීම පිළිබඳ ජනාධිපතිතුමා හා රජය කෙරෙහි ඇති කෘතඥතාව තවමත් එලෙසම ජනතාව තුළ තිබෙන බවත් මෙයින් පෙනෙනවා . අනාගතයේ පැවැත්වෙන ජනාධිපතිවරණ හෝ මහ මැතිවරණවලදී ද ඒ තත්ත්වය පවතින බව අපේක්‍ෂා කළ හැකියි. යුද අපරාධ චෝදනාවන්ට රජය ලක්කිරීමට ප්‍රයත්න දරමින් ඇති අවස්ථාවක ජනාධිපතිතුමාගේ නායකත්වය හා රජය වටා ජනතාව රොක්ව සිටින බවත් මේ ප්‍රතිඵලය මඟින් ඔවුන් ජාත්‍යන්තරයට දැනුම් දී තිබෙනවා.යුද අපරාධ චෝදනා නඟන්නන් සමඟ එජාපය තවදුරටත් එකට නැඟී සිටීමේ ප්‍රතිඵලය ලෙස ඔවුන්ට තවත් දීර්ඝ කාලයක් විපක්‍ෂයේම සිටීමට සිදුවනු ඇති කියන පණිවිඩයක් මේ ප්‍රතිඵලයෙන් ලැබෙනවා. මේ සමඟ ම අපි මතක තබාගත යුතු කාරණයක් තමයි ප්‍රජාතන්ත්‍රවාදය හා මානව හිමිකම් ගැන කතාකරන්න එන විජාතික බලවේග ප්‍රජාතන්ත්‍රවාදී පිළිතුරක් භාරගැනීමට ලෑස්ති නැතිවිය හැකි බවයි.* මේ මැතිවරණයේ දී ජවිපෙට අත් වූ ඉරණම ඔබ කොහොමද දකින්නේ?ජවිපෙට අත්වූ ඉරණම එක් වාක්‍යයකින් කියනවා නම් ඔවුන් ජනතාවගේ දෘෂ්ටි කෝණයෙන් ඈත්ව සිටින පක්‍ෂයක් බව මේ ප්‍රතිඵලයෙන් මනාව පැහැදිලි වෙනවා. ෆොන්සේකා මහතාගේ ප්‍රජාතන්ත්‍රවාදී ජාතික සන්ධානය මහ මැතිවරණයේදී කොළඹ දිස්ත්‍රික්කයේ කැස්බෑව, හෝමාගම, කඩුවෙල, වැනි ආසන වලින් සෑහෙන ඡන්ද ප්‍රමාණයක් ලබාගෙන මන්ත්‍රී ආසන කිහිපයකුත් දිනාගත්තා. එම ඡන්ද දායකයන් ද දැන් ජවිපෙන් ඈත් වී ඇති බව මෙවර ඉතා හොඳින් පෙනෙනවා. නිදසුනක් ලෙස කැස්බෑව ආසනය සඳහා ප්‍ර. ජා. සං. 14% ඡන්ද ගත්තත් මේ මැතිවරණයේ දී ජවිපෙට ලැබුණේ 4% යි. ඒ ඡන්ද එජාපයට හා එ. ජ. නි. සන්ධානයට ගොස් ඇති බව පෙනෙනවා. කැස්බෑවදී එජාප ඡන්ද 23% සිට 42% ට වැඩිවී ඇති බවත් එජනිස ඡන්ද 63% සිට 54% ට යම් අඩුවීමකුත් පෙනෙනවා.* කොළඹ අනෙක් ආසන කිහිපයේදීත් එජාප හා ජවිපෙ පසුබෑම කැපී පෙනෙනවා?කඩුවෙලින් මහමැතිවරණයේදී ප්‍රජාතන්ත්‍රවාදී ජාතික සන්ධානයට ලැබුණු ඡන්ද මේ මැතිවරණයේදී එජනිසට ලැබී ඇති බව පැහැදිලියි. ප්‍රජාසං ඒ ඡන්දයේදී 15% ගත්තත් මෙවර ජවිපෙට ලැබුණේ 4% යි. එජනිස ඡන්ද ප්‍රතිශතය 59% සිට 67% දක්වා වැඩිවී තිබෙනවා. එජාප වර්ධනය 3%යි. හෝමාගමදී එජාපය තරග බිමේ නොසිටි පසුබිමක තරගය තිබුණේ එජනිස සහ ජවිපෙ අතරයි. එහිදී එජනිස ඡන්ද ප්‍රමාණය18% ක වර්ධනයක් පෙන්නුම් කරනවා. එජාපය තරග නොකළ අවස්ථාවක් වුණත් ජවිපෙ වර්ධනය 2% යි.සමස්තයක් ලෙස මෙයින් පැහැදිලි වෙන්නෙ ෆොන්සේකා මහතාගේ ඡන්ද ජවිපෙත් ගිලිහී ඒ ඒ ආසනවලදී එජනිසට හා එජාපයට ලැබී ඇති බවයි. මේ නිසා සරත් ෆොන්සේකා මහතා තවදුරටත් දේශපාලන භූමියේ චරිතයක් ලෙස සැලකීමට නොහැකි බවත් පැහැදිලියි. දැන් ඔහු උසාවියට රැගෙන එන විට ජනතාව නොසිටියත් රූපවාහිනී කැමරාවකට අතවනන කෙනෙක් බවට පත්වෙලා.* උතුරේ මැතිවරණ ප්‍රතිඵලය මඟින් පිළිබිඹු වෙන්නෙ කුමක්ද?උතුරේ ප්‍රතිඵලයෙන් පෙනෙන්නේ උතුරේ බලය, දකුණේදී රජයට ලැබුණාක් මෙන් ස්ථාවර පදනමකින් දෙමළ සන්ධානයට ලැබී ඇති බව. විශාල සංවර්ධනයක් ඒ ප්‍රදේශවල රජය සිදුකරතත් තවමත් දෙමළ ජනයාගේ හොඳ හිත මුළුමනින් දිනාගැනීමට රජයට නොහැකි වී ඇති බව එයින් පෙනෙනවා. ඊට හේතුව සංවර්ධනය හැරුණු විට එම ජනයාගේ සාධාරණ දුක්ගැනවිලි විසැඳීමට තවමත් රජය මුළුමනින් මනස යොමුකර නැතිවීමයි. නමුත් රජයටත් 20% ක් තරම් ඡන්ද ලැබී තිබෙනවා. දෙමළ සන්ධානයේ ප්‍රධාන ප්‍රතිවාදියා ලෙස පෙනී සිටීමට එජනිසට හැකිවී තිබෙනවා. එම අවස්ථාව යොදා ගනිමින් දෙමළ ජනයාගේ සාධාරණ අපේක්‍ෂාවන් ඉටු කිරීමට එයට හැකිවුණෙත් මීට වඩා සාර්ථක මට්ටමකට එජනිසට පත්විය හැකියි. මාර්තු මැතිවරණයේදී වවුනියාව, මන්නාරම දිස්ත්‍රික්කවලදී යාපනයට වඩා එජනිස ඡන්ද ලබාගත්තා. බහුතර දෙමළ ජනයා නොමැති ආසනවල හා නැගෙනහිර මුස්ලිම් ජනයා වැඩි වශයෙන් සිටින ආසනවලත් එජනිසට ඡන්ද වැඩියෙන් ලැබී තිබුණා. ඒ නිසා මෙවර යාපනය ප්‍රතිඵලය පිළිබඳ රජය වඩා සංවේදී විය යුතු බව අපගේ අදහසයි.* උතුරේ ජනතාව ඡන්දය ප්‍රකාශ කළ ප්‍රතිශතය ඉහළ ගොස් තිබීම පිළිබඳ කාරණය ඔබ විග්‍රහ කරන්නෙ මොන විදියටද?මහ මැතිවරණයේදී උතුරේ ඡන්ද ප්‍රකාශ වුණේ 15% ක් විතර. නමුත් මෙවර එය 50% -60% දක්වා වර්ධනය වී තිබෙනවා. උතුරේ ජනතාව ප්‍රජාතන්ත්‍රවාදී මාර්ගයට පා තබමින් ඇති බව මෙයින් පැහැදිලියි. එය ඉතා හොඳ ප්‍රවණතාවක්.වැඩියෙන් ඡන්ද ප්‍රකාශ වූ නිසා දෙමළ සන්ධානයට ලැබුණු ඡන්ද සංඛ්‍යාවත් වැඩි වුණත් ඉහළ ප්‍රතිශතයකින් ඡන්ද ප්‍රකාශවීම ගැන සතුටු විය යුතුයි. මේ ප්‍රතිඵලය නවදිල්ලියේ විග්‍රහයට ලක්වනු ඇතැයි සිතිය හැකියි.තවත් කාරණයක් නම් උගත් පාඩම් හා ප්‍රතිසන්ධානය පිළිබඳ කොමිසමේ ඹ්ඹ්අඛ් නිර්දේශ ඉදිරිපත්වූ පසු ඊට අනුව ක්‍රියාකිරීමට වගබලා ගැනීමෙන් උතුරේ නිරීක්‍ෂණය වන සුබවාදී තත්ත්වය තවදුරටත් වර්ධනය කළ හැකි බවයි.* මේ ප්‍රතිඵලයේ ඇති වෙනත් පණිවිඩ පිළිබඳ ඔබට යමක් කිව හැකි ද?ශ්‍රී ලංකා මුස්ලිම් කොන්ග්‍රසය, ජවිපෙ වගේ දේශපාලන පක්‍ෂ අතීත දේශපාලන පක්‍ෂ බවට පත්වෙලා තියෙනවා. මුස්ලිම් කොන්ග්‍රසය තම පැවැත්ම තහවරු කරගන්නේ බලයේ සිටින රජය සමඟ එක්ව ඇමැතිධුර ලබාගැනීමෙන්. පළාත් පාලන මැතිවරණයක සාමාන්‍ය ස්වභාවය ඡන්ද දායකයන් පවතින රජයට සහාය දැක්වීමයි. එහි වෙනසක් වෙනවා නම් වෙන්නෙ ජනාධිපතිවරණය, මහමැතිවරණය වැනි ප්‍රධාන මැතිවරණයක් ආසන්නයේ, ඊට පෙර මේ මැතිවරණය පැවැත්වෙනවා නම් පමණයි.* මේ ප්‍රතිඵලය ඔස්සේ අනාගත දේශපාලන ක්‍රියාවලිය පිළිබඳ යම් පෙර දැක්මක් කරන්න ඔබ කැමැති ද?මේ ප්‍රතිඵලයෙන් පෙනෙන්නේ දකුණේ දී එජනිස බලකොටුවලට සහ උතුරේ දී දෙමළ සන්ධාන බලකොටුවලට අභියෝගයක් එල්ල කරන්න සෙසු පක්ෂවලට හැකියාවක් නැති බවයි. මේ ප්‍රතිඵලය ඔස්සේ අනාගතය ගැන යමක් කියනවා නම්, එජාපය සංකේතාත්මක විපක්ෂයක ස්වභාවයෙන් මැතිවරණවලට තරග කරන අතර ඔවුන්ට සැලකිය යුතු ආසන ගණනක් පාර්ලිමේන්තුව තුළ ලැබෙන්නේ සමානුපාතික නියෝජන ක්‍රමය නිසයි. ජවිපෙ ස්වාධීන කණ්ඩායමක තත්ත්වයට පත්ව ඇති බවත් මේ ප්‍රතිඵලය ඔස්සේ ම දකින්න පුළුවනි. මෙහි දී සඳහන් කළ යුතු අවාසනාවන්ත තත්ත්වය නම් ජාතිවාදී කණ්ඩායමක් උතුරේ බලය දරණ අතර ඒ වෙනුවට ජාතික ධාරාවේ ප්‍රධාන දේශපාලන පක්ෂ වන එජනිස හා එජාපයෙන් ප්‍රමාණවත් අභියෝගයක් එල්ල නොවීමයි. මුළු රටේ ම දේශපාලන බලය තහවුරු කර ගැනීමේ දී ජාතිවාදී දේශපාලනයත් දේශපාලන සිතියමෙන් දුරස්ථ විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=f1107262</link>
    <topic>විද්‍යා පීඨ බිහි කරන ගුරුවරයාපංති කාමරයට සීමා වෙලා නෑ</topic>
    <author>සටහන හා ඡායාරූපය නිලුකා ඩී. තිලකරත්න</author>
    <content>* ආරම්භක විද්‍යා පීඨ සන්දර්භය සහ අද විද්‍යා පීඨ සන්දර්භයේ වෙනස පිළිබඳ විග්‍රහයක් කළ හැකි ද?විද්‍යා පීඨ ඇති කළේ 1985 වර්ෂයේ දී යි. විද්‍යා පීඨ පහකින් ඇරඹි ඒ ගමන අද ඉතා වර්ධනීය ලක්‍ෂයක් කරා ඔසවා තිබෙනවා. එය විද්‍යා පීඨ දහ හතක් දක්වා ඉහළ ගොස් තිබීමත් පාඨමාලා සංඛ්‍යාවෙන් 25 දක්වා ඉහළ ගොස් තිබීමත් ඊට සාක්‍ෂි වශයෙන් මූලිකව දැක්විය හැකි යි. ගණිතය, ඉංගී‍්‍රසි, ව්‍යාපාර ගිණුම්කරණය, භාෂා, විද්‍යාව සහ තොරතුරු තාක්‍ෂණය යන විෂයන් ඒ අතුරින් කිහිපයක්.ආරම්භක ශිෂ්‍ය සංඛ්‍යාවට වඩා බෙහෙවින් වැඩි ශිෂ්‍ය සංඛ්‍යාවක් අද විද්‍යා පීඨ තුළ අධ්‍යාපනය ලබනවා. පාඨමාලා සංඛ්‍යාව වෙනස් කිරීමේ දී, විශේෂයෙන් තාක්‍ෂණික විෂයන් කෙරේ අවධානය යොමු කළා. රුවන්පුර විද්‍යා පීඨය එම විෂය වෙනුවෙන් ම වෙන් කොට තිබෙනවා. ඒ වගේ ම මාධ්‍ය වශයෙන් සිංහල, ඉංගි‍්‍රසි, දෙමළ ලෙස වර්ග කිරීමක් පවා සිදු කොට තිබෙනවා. ස්වාධීන මුදල් පරිහණයකට යටත්ව පීඨාධිපතිවරයා ගේ පරිපාලනමය කාර්යයන් යටතේ ක්‍රියාත්මක කෙරෙන ආයතනයක් ලෙසත් විද්‍යා පීඨ හඳුන්වා දිය හැකියි.* විශ්වවිද්‍යාලය තරම් කතා බහට ලක් නොවුණත් ගුරුවරුන් බිහිකරන මෙම ආයතනයේ සුවිශේෂිතාවන් පිළිබඳ සඳහනක් කළොත්?විශ්වවිද්‍යාලයකට ලැබෙන ප්‍රධාන දෙයක් ලෙස ප්‍රසිද්ධිය දක්වන්න පුළුවන්. එහෙම වුණත් විශ්වවිද්‍යාලයට තේරුණු ඇතැම් සිසුන් විද්‍යා පීඨ තෝරාගෙන තිබෙනු දක්නට හැකියි. ඔවුන් විද්‍යාපීඨ තුළ ඉතා දක්ෂ ලෙස සිය අධ්‍යාපන කාර්යයන් සිදු කරනවා.එහි ඇති සුවිශේෂත්වය ඔවුන් සිය අනාගත රැකියාව ලෙස ගුරු වෘත්තිය තෝරාගෙන තිබීම යි. විද්‍යා පීඨ තුළින් ගුරුවරු බිහි කිරීමේ දී ප්‍රධාන අරමුණක් තිබෙනවා. විද්‍යා පීඨ හරහා බිහිවිය යුත්තේ කුමනාකාරයේ ගුරුවරයෙක් ද යන්න එහි දී සලකා බැලෙනවා. එනම් විවිධ ශිෂ්‍යයන් තුළ ඒ ඒ ශිෂ්‍යයාට අනන්‍ය හැකියාවන්, කුසලතාවන් තිබෙනවා. ඇතැම් විට ඒ ශක්‍යතාවක් ඔවුන් විසින් හඳුනාගෙන නොතිබෙන්නට පුළුවන්. මෙ නිසා විද්‍යා පීඨ තුළ මේ වන විට උපදේශන සේවයක් පවා ආරම්භ කොට තිබෙනවා.විද්‍යා පීඨ තුළ පවතින තවත් සුවිශේෂී කාරණයක් ලෙස අවස්ථා කලමනාකරණය [Event management]  හඳුන්වන්න පුළුවන්. උදාහරණයක් ලෙස දක්වතොත් අවුරුදු උත්සව ආදිය සංවිධානය කිරීමේ හැකියාව, ආත්ම ශක්තිය වර්ධනය කිරීම ආදිය විෂය මාලාවන්ට පරිබාහිරව විද්‍යා පීඨ තුළ දී සිදු කෙරෙනවා.විද්‍යා පීඨය තුළින් බිහි කරන ගුරුවරයා හුදු පංතිකාමරයට සීමා වූ අයෙක් නොවෙයි. පොදු ආයතනයක කටයුතු කරන ආකාරය, පාසලේ දී ගුරුවරයාට අවශ්‍ය කරන ඉගැන්වීම් ක්‍රම විධි, සහ පංති කාමරය තුළ ඉතා සිත් ගන්නා සුළු ආකාරයට කාර්යක්‍ෂම ව කටයුතු කරනා ආකාරය ළමා මනෝ විද්‍යාව ආදිය පිළිබඳ න්‍යායාත්මක හා ප්‍රායෝගික දැනුම ලබා දෙනවා. එහෙයින් මෙය පොතට පතට පමණක් සීමා නොවූ ක්‍රමවේදයක් ලෙස හඳුනාගත හැකි යි.එසේ ම උසස් අධ්‍යාපන අමාත්‍යාංශය යටතේ පවත්වා ගෙන යනු ලබන ආයතනයක් ලෙස විද්‍යා පීඨය මඟින් ලබා දෙන්නේ “ජාතික ඉගැන්වීම් පිළිබඳ ශික්‍ෂණවේදී ඩිප්ලෝමාවක්.”* විද්‍යා පීඨ මඟින් ලබා දෙන ඩිප්ලෝමාව උපාධි මට්ටම දක්වා ඉහළ දැමීම පිළිබඳ කතිකාව කෙබඳු ද?එය විෂයභාර අමාත්‍යතුමාගේ උපදෙස් මත 2016 දී ක්‍රියාත්මක වීමට නියමිතයි. ඒ සඳහා අවශ්‍ය පූර්ව පසුබිම සැකසීම එළඹෙන වසරේ සිට ආරම්භ කෙරෙනවා. එහි දී මූලික වශයෙන්, මානව සම්පත් සංවර්ධනය සිදු කෙරෙනවා. ඒ යටතේ කථිකාචාර්යවරුන් ගේ ගුණාත්මක සංවර්ධනයක් ඇති කිරීමට අපේක්‍ෂා කරනවා. දැනට සිටින කථිකාචාර්යවරු සඳහා ශිෂ්‍යත්ව ලබා දීම තුළින් ඔවුන් ගේ වැඩිදුර අධ්‍යාපන කාර්යයන් ඔසවා තැබීමක් එහි දී සිදු කිරීමට අපේක්‍ෂිත යි.දවනුව භෞතික සම්පත් සංවර්ධනය පර්යේෂණාගාර ඇති කරමින් ඒ ඔස්සේ පුස්තකාල, ආදී පහසුකම් ලබා දෙනවා. තුන්වෙනුව විෂය මාලා සංවර්ධනය කෙරෙනවා. එහි දී ජාතික අධ්‍යාපන ආයතනය සමඟ එක්ව විෂය මාලා සංවර්ධනය කිරීමට කටයුතු යොදා තිබෙනවා.මේ උපාධි පාඨමාලාව අදියර දෙකක් ඔස්සේ ක්‍රියාත්මක කිරීමට නියමිතයි. ඒ අනුව දැනටමත් විද්‍යා පීඨ ඩිප්ලෝමාධාරියකු වී සිටින අයට තවත් එක් අවුරුද්දක පාඨමාලාවක් හැදෑරීමෙන් මේ උපාධිය ලබා ගත හැකි යි. 2016 න් පසු නව අයදුම්කරුවන් උපාධිය සඳහාම බඳවා ගැනීම සිදු කරනවා. මෙහි දී ඔවුන්ට හිමි වන්නේ ඉගැන්වීම පිළිබඳ අධ්‍යාපනවේදී උපාධියක්.ඉදිරියේ දී හඳුන්වා දීමට නියමිත පාසල් 1000 හේ ව්‍යාපෘතිය සඳහා බඳවා ගනු ලබන්නේ උපාධිධාරී ගුරුවරුන් පමණයි. ඒ අනුව මේ පාසල්වලට ගුරුවරුන් ලබා දෙන ආයතනයක් ලෙසටත් විද්‍යා පීඨ කටයුතු කිරීමට බලාපොරොත්තු වෙනවා.* විද්‍යා පීඨ ශිෂ්‍යයන් දැඩි නීති රීති පද්ධතියක් තුළට නතු කොට තිබීම පිළිබඳ විවිධ මත පළවෙනවා. ඒ පිළිබඳ ඔබේ අදහස?එවැනි නීති පද්ධතියක් විද්‍යා පීඨ තුළ තිබෙනවා. එහෙත් ඊට සුවිශේෂී හේතුවක් තිබෙනවා. මෙය නේවාසික පාඨමාලාවක්. විශේෂයෙන් ගුරුවරයෙක් ලෙස එළියට යද්දී ඔහු හෝ ඇය තුළ දැඩි චර්යාමය හා විනයේ වෙනසක් ඇති කළ යුතුයි. උදේ 5ට නැඟිටල ශාරීරික අභ්‍යාස කිරීමෙන් පසු දේශනවලට සහභාගි විය යුතුයි. සවස් කාලයේ දී සෞන්දර්යය පුහුණුවක් ඔවුන්ට ලැබෙනවා. එම නිසා එම පරිසරය හුදු ගුරුවරයෙක් බිහි කිරීමේ අවශ්‍යතාව මත සැකසුවක්. කැමති කැමති වේලාවට පිටව යෑමට සහ පිට අයට ඇතුළට ඒමට අවස්ථාව ලබා දීමෙන් පාඨමාලාවේ අරමුණ සාර්ථක කර ගැනීමේ අපහසුතාවක් ඇතිවනවා.මුල් අවුරුදු දෙකක කාලයක් අදාළ පීඨය තුළත් අවසාන වසර ප්‍රායෝගික පුහුණුවටත් මේ ශිෂ්‍යයන් යොමු කරනවා. එම ප්‍රායෝගික පුහුණුව සිදු කෙරෙන්නේ හුදෙක් කථිකාචාර්යවරුන් ගේ අධීක්‍ෂණය යටතේ යි. අධ්‍යයන කාල සීමාවේ මුල් වසර දෙක සඳහා රු. 2500 ක ශිෂ්‍යාධාරයක් ලැබෙන අතර අවසාන වසරේ දී එය රු. 3000 දක්වා ඉහළ යනවා. මේ දීමනාව ඉදිරියේ දී වැඩි කිරීමට අවශ්‍ය කටයුතු යොදා තිබෙනවා. සෑම වසරක දී ම විද්‍යාපීඨ සඳහා සිසුන් 3000ක් දෙනා බඳවා ගනු ලබනවා.* විද්‍යා පීඨ මඟින් පුහුණු කෙරෙන ගුරුවරුන් නැවත ගුරු විද්‍යා පීඨ මඟින් පුහුණු කිරීමක් සිදු කරන්නේ කුමන පදනමකින් ද?විද්‍යා පීඨ මඟින් බඳවා ගන්නා ගුරුවරුන් වසර පහක් පමණ සේවයේ නියුතු වීමෙන් පසු ඔවුන් නැවත පුහුණුවකට යොමු කළ යුතු යි. එනම් කාලයට උචිත ආකාරයට හැඩ ගැස්වීම සඳහා ඔවුන් නැවත කැදවිය යුතුයි. ගුරු විද්‍යාල තුළින් ලබා දෙන්නේ මාස තුනක පමණ පුහුණුවක්. මේ වන විට උපාධිධාරීන් නොවන නුපුහුණු ගුරුවරු, (ස්වේච්ඡා ගුරුවරු) රජය මඟින් ස්ථිර පත්වීම් ලබා දුන් ගුරුවරුන් 7000 සඳහා මේ පුහුණුව ලබා දෙනවා.* බොහෝ විට ගුරු පත්වීම් ලැබෙද්දී විද්‍යා පීඨ තුළින් පිට වූ ගුරුවරුන් ප්‍රාථමික අංශ වෙතට යොමු වීමේ ප්‍රවණතාවක් තියෙනවා නේද?ඇත්තට ම ප්‍රාථමික අංශයේ ගුරු පුරප්පාඩු බොහොමයක් තිබෙනවා. බොහෝ විට විද්‍යා පීඨ සිසුන්ට තමන් ගේ විෂය ධාරාවට අමතරව අනු විෂයකුත් ඉගැන්වීමේ හැකියාව තිබෙනවා. උදාහරණයක් ලෙස ගණිතය උගන්වන කෙනාට විද්‍යාව ඉගැන්වීමේ දැනුමක් තිබෙනවා. විද්‍යා පීඨ පාඨමාලාවන් සකසා තිබෙන්නේත් ඒ ආකාරයට යි. එනිසා බොහොමයක් පාසල්වල තිබෙන ප්‍රාථමික අංශයේ පුරප්පාඩු පිරවීම සඳහා මේ ගුරුවරුන් යොදවා ගන්නවා.විද්‍යා පීඨවලට සිසුන් ඇතුළත් කර ගැනීමේ ගැසට් නිවේදනය නිකුත් කිරීමට ප්‍රථම අධ්‍යාපන අමාත්‍යාංශයේ සැලසුම් අංශයෙන් අප විමසීම් කරනවා. එහි දී ඉදිරි වසර තුන, හතර තුළ දී අවශ්‍ය කරන ගුරු වර්ගය හා අවශ්‍ය ප්‍රමාණය සැලකිල්ලට ගැනෙනවා. පාඨමාලාවන්ට බඳවා ගැනීම් සිදු කරන්නේත් ඒ අවශ්‍යතාව අනුවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=f1107263</link>
    <topic>අනාගත ඉලක්කයන්ටඊතල විදින සිසු පරපුර</topic>
    <author/>
    <content>ඕනෑ ම පුද්ගලයෙකුට ජීවත් වන්නට නම් යම් බලාපොරොත්තුවක්, අරමුණක් තිබිය යුතු ය. ඒ ඔහු ගේ හෝ ඇය ගේ ජීවිතය යහපත්ව පවත්වා ගැනීමටය. ඉලක්කයක් ජයග්‍රහණය කරන්නට ය. බහ තෝරන වියේ දරුවෙකුගෙන් ඔහුගේ අනාගත වෘත්තිය පිළිබඳ අප ප්‍රශ්න කළහොත් ඒ පිළිතුරෙහි ඇත්තේ වෛද්‍යවරයෙකු, ඉංජිනේරුවරයෙකු, ගුරුවරයෙකු වීමේ අදිටනයි. ඒ ඒ මොහොතේ ඔවුන් සතුව පවතින සිහින ලෝකය එය වන බැවිණි. ඉන් ඉක්බිති, යමක් තේරුම්ගත හැකි අවධිය වන විට ඔහුගේ සිතුම් පැතුම් ද වර්ධනය වේ.හෝඩියේ මුලකුරු කියා පාසල් බිමට ඇතුළු වූ දා සිතේ තවත් බලාපොරොත්තු රැසක් ඇති වේ. ඒ පාසල තුළින් තම ඉලක්කයට යන්නට අවැසි පරිසරය නිර්මාණය කර ගත යුතු හෙයිනි. අධ්‍යාපනයේ මූලික එක් පරමාර්ථය වන්නේ දරුවෙකු ගේ දැනුම, කුසලතා හා ආකල්ප සංවර්ධනය කිරීමයි. ඒ පරමාර්ථය පෙරදැරි වූ අධ්‍යාපන රටාව තුළ අපේක්ෂිත ඉලක්කය කරා යන්නට සැලසුම් සකස් වේ.ශිෂ්‍යත්වය, සේම අ.පො.ස. (සා. පෙළ) ද කඩ ඉමකි. එය ජීවිතයේ ද කඩඉමකි. ශිෂ්‍යත්ව විභාගයෙන් දරුවෙකු ගේ දැනුම සංවර්ධනය කරද් දී, නව මාවත් ඔහුට සකසා දෙද් දී, සා. පෙළ විභාගය ඊටත්වඩා විශේෂ ය. ඒ තම වෘත්තිමය අරමුණු විසැදෙන්නේ ඒ සමඟින් වන බැවිණි.කාලයත් සමඟ දරුවෙකු ගේ කුඩා කල පැවැති සිතුම් පැතුම් වෙනස් වේ. ඒ නිසාවෙන් ඔවුන් ගේ අනාගත ඉලක්කයන් ද වෙනස් වේ. වසර එකොළහක පාසල් දිවියේ දැනුමත්, ප්‍රායෝගිකත්වයත් උරගා බලමින් සාර්ථකව පිළිතුරු සැපයූ ඔහු ඉන් ඉක්බිති එක්වන්නේ තෝරා ගැනීමේ ප්‍රවාහයකට ය. සමහරක් ඒ කඩ ඉමේ දී හැළෙයි. තවත් සමහරෙකු උසස් ප්‍රතිඵලය ජීවිතයේ ඉරණම තීරණාත්මක ය.“ඒ” හතක් හෝ අටක් ගත් පමණින් ද සිසුවාට අවශ්‍ය විද්‍යා විෂයන් තෝරා ගන්නට ය. සාමාන්‍ය පිළිගැනීම නම් යන්තම් සාමාන්‍ය පෙළ සමත් අය කරන්නේ කලා විෂ්‍ය ධාරාව බව ය. උසස් ප්‍රතිඵළ ගත් අය සදහා විෂය ධාරාවන් කළයුතු බව ය. එය මේ වන විට සාම්ප්‍රදායක සමාජ ක්‍රමවේදය තුළ මුල් බැසගත්තකි. මවකට පියෙකුට අවශ්‍ය තම දරුවා වෛද්‍යවරයෙකු, ඉංජිනේරුවෙකු, නීතිඥයෙකු කරන්නට මිස ඊටත් වෙනස් වෘත්තියකට යොමු කිරීම නොවේ. ඒ නිසාවෙන් සමාජ බලපෑමත්, නිවසේ බලපෑමත් නිසා ඔහු සිය ඉලක්කය වෙනස්කර ගනියි. විද්‍යා විෂයන් සාමාන්‍යයෙන් අවබෝධ කරගන්නට නම්, ඒ පිළිබඳ වූ දැනුමක් තිබිය යුතු ය. විද්‍යා ඥානය සෑම අයෙකුට ම නොපිහිටයි. එහෙත් සා.පෙළ කඩඉමෙන් පසු බොහෝ දෙනෙකු කරන්නන් වාලේ ‘විද්‍යා’ විෂයන්ම කරන්නේ, අරමුණු පටු කරගනිමිනි.පුද්ගලයකුගේ ජීවිතය වෙනස් කළ හැකි සාධක අතරින් ප්‍රබල ම සාධකයක් වන්නේ ඉගෙනීමයි. ඒ නිසාවෙන් එහි දී ගන්නා තීරණ සමස්ත ජීවිතයට ම ප්‍රබල ලෙස බලපායි. සා.පෙළ කඩඉම පළමු වරට අසමත් වන්නෝ වරක්, දෙවරක් යළිඳු උත්සාහ කර ප්‍රතිඵලය අසාර්ථක නම්, වෘත්තීය පුහුණුවකට යොමු වේ. එතැනින් පියවරෙන් පියවර ඔහු ජීවිතය සකසා ගනියි.මේ වනවිට උසස් පෙළ කඩඉමත් ආසන්න ය. කටහඬත් ගිරවුන් සංස්කෘතිය සහ අවබෝධාත්මක සංස්කෘතිය අතර සරසවි වරම් දිනා ගන්නට තරගයකි. සෑම සිසුවෙකුට ම සරසවි වරම් නොලැබේ. සරසවි වරම් ලබා ගන්නේ ඉතා සුළු පිරිසක් පමණි. එවිට සරසවි වරම් නොලැබන සිසුන්ට තමා කළ විෂය ධාරාවෙන් යා යුතු මාර්ගයක් සිතිය යුතු ය. සමහරෙක් එතැන දී යා යුතු මාර්ගය තෝරා ගත නොහැකිව ළතැවෙති. සා. පෙළ කඩඉම විශිෂ්ට ලෙස සමත් වූ දරුවන්ගෙන් සමහරෙක්, සමහර විෂය ධාරා උසස් පෙළට හදාරන්නට ගොස් කතරක අතරමං වෙති. මවුපියන් දෙගුරුන් ඔවුන්ගෙන් එදා බලාපොරොත්තු වූ විශිෂ්ටත්වය උසස්පෙළ ප්‍රතිඵළ තුළ නැත හඬා වැළපීම් මැද සියල්ල පිළිබඳ දුක් වන්නේ එතැනින් ඔබ්බට තමාට ද යා යුතු මාර්ගයක් නැතැයි සිතා ගෙන ය. එහෙත් එය සත්‍යයක් නොවේ. යා හැකි මාර්ග රාශියකි. කළ යුත්තේ අවබෝධාත්මකව උචිත ප්‍රවේශය තෝරා ගැනීමකි.විශ්වවිද්‍යාල වරම් ලබන සිසුන්ගෙන් සමහරෙක් විශ්වවිද්‍යාල තෝරා බේරා ගැනීමක් කර, තමාගේ සිතට එකඟ නැත්නම් එය ප්‍රතික්ෂේප කරයි. විද්‍යා කළ සිසුවෙකු වෛද්‍යවරයෙකු ඉංජිනේරුවරයෙකු ගේ සීමාව හැර ඊට අඩු සීමාවකට බොහෝ විට අකැමැති ය. එහෙත් වාණිජ හෝ කලා කළ පිරිසකට තවත් වවිධ අරමුණු මත තෝරා ගැනීම් සිදු කළ හැකි ය. එහෙත්, විද්‍යා විෂය ධාරාව තුළ ද එවැනි තොරා ගැනීම් කළ හැකි බැව් නොසිතෙන්නේ මන්ද ?අද විශ්ව ගම්මාන සංකල්පය තුළ ඉගෙනීමේ සම්ප්‍රදායක රටාවෙන් යම් ආකාරයක මිදීමක් දක්නට ලැබීම සුබදායී අනාගතයක පෙරනිමිති ය. සමහර විටෙක සා.පෙළ කඩඉම අසමත් දරුවාට වෘත්තීය පුහුණු පාඨමාලා තුළ යහපත් ඉලක්කයක් ඒ හරහා නවීන ලෝකය හා මුසුවිය හැකි වෘත්තීමය නිපුණතාවයක් බිහි වී තිබේ. විවිධ සහජ දක්ෂතා තුළින් ඔහුට ද යා හැකි මාවතක් විවර වී තිබේ. උසස් පෙළ විෂය ධාරාවන්ට නවතාවයන් අන්තර්ගත වී ඇත. තොරතුරු තාක්ෂණය, යාන්ත්‍රික තාක්ෂණය, ප්‍රායෝගික තාක්ෂණික විෂයන්, සෞන්දර්යාත්මක විෂයන්, ඒ තුළටද එක් විණි. විශේෂ දක්ෂතාවන්ට අනුව සරසවියේ දී තෝරා ගත හැකි විෂය ධාරා ද නවීකරණය වෙමින් විෂය පද්ධතියට එක්ව තිබේ. ඒ නිසාවෙන් එදාට වඩා අද වන විට ඉලක්කයන් පරිවර්තනයකට ලක්විණි. එය සුබදායී ය.එහා ගෙදර දරුවා දොස්තරවරයෙකු, ඉංජිනේරුවරයෙකු වූ පළියට හෝ, තම දරුවාගේ පංතියේ දක්ෂතම සිසුවා විද්‍යා විෂයක් තෝරාගත් නිසාවෙන්, තම දරුවාට ද ඒ මාවතේ යන්නට බල කිරීම නොකළ යුත්තකි. එක් එක් පුද්ගලයින් ගේ බුද්ධි මට්ටම් විවිධ ය. කුඩා කළ සිට ගවේෂණයට , පර්යේෂණයට ඇල්මක් දැක්වූවෝ ගණනයට ඇල්මක් දැක්වූවෝ විද්‍යා විෂය ධාරාව ජය ගති. වාණිජ විෂය ජයගනී. එහෙත් කුඩා කළ සිට නැටුමට, ගැයුමට, නිර්මාණයට දක්ෂ දරුවෙකුට කලා විෂය තෝරා ගන්නට ඉඩ නොදී ඔහුව විද්‍යා හෝ වාණිජ විෂය ධාරාවකට යොමුකරවීම ඔහුගේ අනාගතය අඳුරු කරවීමකි.’දුවන්නන් වාලේ නොදුවන්නැයි’ පැරණි කියමනක් ද තිබේ. ලෝකය නවීන තාක්ෂණය හා මුසුව වේගවත් සංවර්ධනාත්මක ගමනක යෙදෙන විට එක තැන පල්වෙන්නට අපද නොකැමැති ය. දුෂ්කර ගමනක් නිමා කරන්නට හොඳ ම ඔසුව අධ්‍යාපනයයි. සමාජයේ පිළිගැනීමකට ලක්වන්නට අවිය ද අධ්‍යාපනයයි. ඒ නිසාවෙන් එකළොස් වසරක අධ්‍යාපනය තීරණාත්මක ය. අ.පො. ස. උසස් පෙළ ද ඊට එක් කළ විට පාසැල් අධ්‍යාපනය වසර දහතුනකි.බොහෝ විට අතීතයට ගමන් කරන්නට අපට පුළුවන. අනාගතය මෙසේ වේ යැයි උපකල්පනය කරන්නට ද පුළුවන. එහෙත් අප මේ රැඳී සිටින්නේ වර්තමානයේ ය. වැරදීම් නිවැරැදි කරගතහැකි නමුදු, අධ්‍යාපනයේ සිදුවන වරැදීම් යළි නිවැරැදි කර ගැනීම අසීරු ය. ඒ සත්‍ය අවබෝධ වන විට පෙරහර ගොස් අවසාන වන හෙයිනි. දරුවෙකු ගේ දක්ෂතා නිවැරැදිව තේරුම් ගැණීම මවුපියන් ගේ වගකීමකි. යා යුතු මාර්ගය නිවැරැදිව අවබෝධ කරදීම ගුරුවරුන් ගේ වගකීමකි. අනාගතය රැඳී ඇත්තේ අධ්‍යාපනය මත ය. ඒ නිසාවෙන් තමා යා යුතු විෂය ක්ෂේත්‍රය මනාව තේරුම් ගනිමින් අනාගතය මෙසේ විය හැකි යැයි උපකල්පනය කරමින් ඉගෙනුම් මාවතේ පියමං කළයුතුය.සෑම සිසුවෙකුට ම වෛද්‍යවරයෙකු ඉංජිනේරුවරයෙකු නීතිඥවරයෙකු විය නොහැකිය. එහෙත් හැම සිසුවෙකු තුළ ම යම් දක්ෂතාවක් සැඟ වී තිබේ. මැණිකක් ඔප මට්ටම් කරනවා සේ දක්ෂතාවය ඔපමට්ටම් කරවමින් සමාජයට වැඩදායී, ඵලදායී පුද්ගලයෙකු බිහිකරවීමට උරදීම සියල්ලන්ගේ ම යුතුකම හා වගකීම බව සිතා ගත යුතු ය. එසේ නොමැතිව කතරක අතරමං කරන්නට මාර්ගය කියා දීම හෝ සමාජ තත්ත්වය රැක ගන්නට අනාගත ජීවනාලිය බිලි දිය යුතු නොවේ. විභාගයක් අසමත් වූ පමණින් ජීවිත අසමත් වන්නේ නැත. යා යුතු මාර්ග ජාලයක් සේ එකිනෙක බැඳී පවතී. අවැසි වන්නේ අවබෝධාත්මක මානසික තත්ත්වයක් පමණකි. එවිට විරැකියාවෙන් තොර, දක්ෂතා, කුසලතාවලින් පිරිපුන් අනාගත ජීවනාලියක් ලක් දෙරණට දායාද වනු නිසැක ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>26</day>
    </date>
    <link>http://www.dinamina.lk/2011/07/26/_art.asp?fn=f1107264</link>
    <topic>මහාමාර්ග රකින්නපසු විපරම් සංස්කෘතියක්</topic>
    <author/>
    <content>ශ්‍රී ලංකාවේ සියලු ම පළාත් පාලන ආයතන මඟින් සංවර්ධනය කළ සංවර්ධනය වෙමින් පවත්නා සංවර්ධනය නොවූ සියලු ම මාර්ග සම්බන්ධව දත්ත සමීක්‍ෂණයක් ලබා ගැනීමේ සැළසුමක් ලෝක බැංකුව මගින් ක්‍රියාත්මක කර ඇත. අදාළ සියලු දත්තයන් මේ ජූලි මස 17 වැනි දිනට පෙර සැපයිය යුතු බැව් පළාත් පාලන ආයතනයන්හි සභාපතිවරුන් වෙත දැනුම් දී ඇත. තාර දැමූ මාර්ග, කොන්ක්‍රීට් කළ මාර්ග ගුරු පාරවල් මේ සමීක්‍ෂණයට අයත් වේ.ලෝක බැංකුව, ආසියානු සංවර්ධන බැංකුව, අපේ රටේ මාර්ග පද්ධතියේ සංවර්ධනය උදෙසා ණය සහ ආධාර ලබා දෙයි. මඟ නැඟුම නමින් විශේෂ සංවර්ධන ව්‍යාපෘතියක් ජනාධිපති මහින්ද රාජපක්‍ෂ මහතාගේ හා ආර්ථික සංවර්ධන අමාත්‍ය බැසිල් රාජපක්‍ෂ මහතාගේ උපදෙස් මත ක්‍රියාත්මක වේ. මහා මාර්ග අමාත්‍යාංශය මාර්ග සංවර්ධන අධිකාරිය මගින් මාර්ග සංවර්ධන ව්‍යෘපෘති ක්‍රියාත්මක වේ. ඒ සමඟම පළාත් සභා නගර සභා මඟින් වාර්ෂිකව මාර්ග සංවර්ධනය සඳහා ම පමණක් වැය කරන මුදල් ප්‍රමාණය ද අසීමිත ය. රජයේ මැති ඇමැතිවරු පළාත් පාලන ආයතන සඳහා අමාත්‍ය ප්‍රතිපාදන රාශියක් ලබා දෙති. මෙබඳු ක්‍රියාවලියක් තුළ පළාත් පාලන ආයතන සමූහයකට අයත් මාර්ග ජාලයක් අබලන්වීම සංකීර්ණ ගැටලුවක් නොවන්නේ ද? මාර්ග නඩත්තු කිරීම සැලසුමකින් තොරව කිරීම නිසා මාර්ග ජාලයම අබලන් වන අවස්ථා ද පවතී.වර්ෂා කාලයක් පැමිණි වහාම මාර්ග, වාරිමාර්ග බවට පත්වීම දැන් සාමාන්‍ය සිද්ධියක් බවට පත්ව ඇත. ගම් පුළුල් කිරීමේ පදනම යටතේ නව මාර්ග පද්ධතියක් ම අපේ මාර්ග ජාලයට එක්වූ බව ද අප අමතක නොකළ යුතු ය. වෙන්දේසි සමාගම් මඟින් නව ජනාවාස පිහිටුවීමින් පසු ඒ මාර්ග ද සංවර්ධනය කිරීමේ බරට කර ගහන්නේ නගර සභාව හෝ ප්‍රාදේශීය සභාවයි.අපට පෙනෙන දුර්වලතාවන් රාශියක් මේ ගැටලුව තීව්‍ර කරන්නට හේතු සාධක වී ඇත. පළාත් සභාවෙන් හෝ පළාත් පාලන ආයතනවලින් හෝ මාර්ග සංවර්ධනය සඳහා මූල්‍ය ප්‍රතිපාදන ද භෞතික සම්පත් ද ලබා දේ. ප්‍රදේශයේ දේශපාලන අධිකාරිය මාර්ග සංවර්ධන උත්සවයට ද සහභාගි වේ. මාධ්‍ය මගින් ප්‍රචාරයක් ද ලබා දෙයි. ලක්‍ෂ ගණන් මුදල් වැය කර මාර්ග සංවර්ධනයට අදාළ සඳහන් විස්තර දර්ශනීය පුවරු මගින් ප්‍රදර්ශනය කෙරේ. ආයතනයෙන් හෝ සමෘද්ධි බලකායෙන් හෝ උප කොන්ත්‍රාත් පදනමෙන් හෝ මාර්ග සංවර්ධන කටයුතු සිදුවේ.එහෙත් අවම වශයෙන් ප්‍රාදේශීය සභාවේ හෝ නගර සභාවේ මන්ත්‍රීවරයෙකු විසින් අදාළ සංවර්ධනයේ පසු විපරම් කාර්යය සිදු කරන්නේ නැත. ගමේ දේශපාලන සමිතියවත් මේ සම්බන්ධව පසු විපරමක් කරන්නේ නැත. කොන්ක්‍රීට් දමා සති තුනක් ගත වන තෙක් ඒ මාර්ගයේ වාහන ගමනා ගමනය සම්පූර්ණයෙන් තහනම් බවට නිවේදනය කර තිබියදීත් සමහර අබුද්ධිමත් රියැදුරෝ ඒ මාර්ගයෙහි ගමන් කරති. මෙයට එරෙහිව ක්‍රියාත්මකවන නීතිමය අංශයක් නැත.ප්‍රාදේශීය සභාවකට අයත් කි. මි. තුනක් පමණ දිග මාර්ගයක් සංවර්ධනයෙහි ලා එක් පක්‍ෂ නියෝජිතයෙකු සිය ප්‍රතිපාදන යොදනු ලබන්නේ තමන්ට දේශපාලන වශයෙන් හිතවත් පාක්‍ෂිකයන් පදිංචි කොටසට පමණි. ඉතිරි කොටසට ප්‍රතිපාදන යොදන්නට කෙනෙකු නැත. මාර්ගයේ සංවර්ධන ක්‍රියාවලිය අතරමග නතර වේ. ඊළඟ කොටස සංවර්ධනය කෙරෙන්නේ වසර කීපයකට පසුව ය. එවිට සංවර්ධන වූ කොටස අබලන් ය. දේශපාලන මතවාදයන් ඉවත දමා එම මාර්ගය සම්පූර්ණයෙන් සංවර්ධනය වන ක්‍රමවේදයක් ගොඩ නඟන්නට හැකි පසුබිමක් මතුවන තෙක් අපේ මාර්ග ගැටලු විදෙන්නේ නැත.කොන්ත්‍රාත්කරු නිතර ම මහන්සි ගන්නේ වැඩි ලාභයක් ඉපයීම උදෙසාය. කාපට් කර වසරක් ගතවන්නට පළමු සමහර මාර්ග මැද වලවල් සෑදී පාර අබලන් තත්ත්වයට පත් වේ. මාර්ගයක් සංවර්ධනය කර වසර කීපයක් සහතික කාලයක් ලෙස නියම කිරීමේ ක්‍රමවේදයක් ද හදුන්වා දී නැත. ටිපර් රථ මගින් වැලි, කළු ගල්, ප්‍රවාහනය ගම්බද මාර්ගයන්හි නිතර සිදු වේ. පාලම්, බෝක්කු, අබලන් වේ. මේ බර වාහනවලින් මාර්ග ආරක්ෂා කර ගැනීමේ නීතිමය ක්‍රියා මාර්ගයක් ද දක්නට නැත.මාර්ගය දෙපස කාණු පද්ධතිය ශුද්ධ පවිත්‍ර කිරීමේ නිශ්චිත කාල සටහනක් නැත. සමහර ස්ථානයන් හි පෞද්ගලික වෙළෙඳ සැල් හිමියෝ කාණු පද්ධතිය කොන්ක්‍රීට් තහඩු දමා වසා ගෙන සිටිති. අපවිත්‍ර ජලය වර්ෂා ජලය ගලා යන්නේ මාර්ගය උඩින් ය. ඉතා ඉක්මනින් මාර්ග පද්ධතිය කැඩි බිදී යන තත්ත්වයට පත් වේ. එබඳු පෞද්ගලික නිවාස හිමියන්ට වෙළෙඳ සැල් අයිති ව්‍යාපාරිකයන්ට එරෙහිව නීතිය ක්‍රියාත්මක වන්නේ ‘ඩෙංගු මදුරු සතිය පැවැත්වෙන අවස්ථාවක දී පමණි. වර්ෂා ජලයෙන් මාර්ගය යට වූ අවස්ථාවක දී එකී ව්‍යාපාරිකයා චෝදනා නගන්නේ අදාළ ප්‍රදේශය භාර සභාවටය. නැත්නම් රජයට ය. සමානුපාතික ඡන්ද ක්‍රමයක් ඒ හරහා මතුවන මනාප පොරයක් නිසා බොහෝ ස්ථානයන් හි කාණු පද්ධතිය ඡන්ද තුරුම්පුවක් බවට පත්ව ඇත.ඉහත කරුණු කාරණා කෙරෙහි රජයේත් අදාළ බලධාරින්ගේත් දැඩි අවධානය යොමුවන තෙක් මේ රටේ මාර්ග පද්ධතිය ම විධිමත් ආකාරයෙන් සංවර්ධන කරන්නට කොතරම් කාලයක් ගත වේදැයි කිව නොහැකිය. මේ ගැටලුවට නිශ්චිත විසඳුමක් ලැබෙන තෙක් අපිත් මහ මඟ දිගේ ඉදිරියට ගමන් කරමු.බන්ධුල ආර්. ගුලවත්ත.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107271</link>
    <topic>සුදුසුකම් නැතිරට වෙද්දු ගැනසොයන්න කමිටුවක්</topic>
    <author>සිතාරා සේනානි</author>
    <content>මෙරට පෞද්ගලික රෝහල්වල සේවය කරන සුදුසුකම් නොළත් විදේශීය වෛද්‍යවරුන් පිළිබඳ පරීක්ෂණ පැවැත්වීම සඳහා සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාගේ සභාපතිත්වයෙන් කමිටුවක් පත් කිරීමට සෞඛ්‍ය ලේකම් වෛද්‍ය රවීන්ද්‍ර රුබේරු මහතා පියවර ගෙන තිබේ.සති දෙකක් ඇතුළත මේ කමිටුවේ වාර්තාව ලබා ගන්නා ලෙස සෞඛ්‍ය ඇමති මෛත්‍රීපාල සිරිසේන මහතා සෞඛ්‍ය ලේකම්වරයා වෙත උපදෙස් දී තිබේ. එතෙක් විදේශීය වෛද්‍යවරුන් අලුතින් ලියාපදිංචි කිරීම අත්හිටුවීමට වෛද්‍ය සභාව පියවර ගෙන ඇත.රජයේ වෛද්‍ය නිලධාරීන්ගේ සංගමය සමඟ පෙරේදා (25) පැවැති සාකච්ඡාවේදී අමාත්‍යාංශයේ ලේකම්වරයා මේ බව ප්‍රකාශ කැර තිබේ. ලේකම්වරයාගේ ප්‍රධානත්වයෙන් සාකච්ඡාව පැවැත්විණි.සුදුසුකම් නොළත් විදේශීය වෛද්‍යවරුන් විශාල පිරිසක් මෙරට පෞද්ගලික රෝහල්වල සේවය කරන බව රජයේ වෛද්‍ය නිලධාරීන්ගේ සංගමයේ නියෝජිතයෝ මෙහිදී සෞඛ්‍ය ලේකම්වරයා වෙත දැනුම් දුන්හ. මෙවැනි වෛද්‍යවරුන් පෞද්ගලික රෝහල්වල දී සිදුකළ විවෘත හදවත් සැත්කම් හේතුවෙන් අසාධ්‍ය තත්ත්වයට පත්ව සිටින රෝගීන් ගණනාවක් ජාතික රෝහල ඇතුළු රජයේ රෝහල් රැසක ප්‍රතිකාර ලබමින් සිටින බවද රජයේ වෛද්‍ය නිලධාරීන්ගේ සංගමය සෞඛ්‍ය ලේකම්වරයාට දැනුම් දුන්හ. එසේම මෙවැනි විසිපස්දෙනකුගේ තොරතුරුද ලේකම්වරයා වෙත භාර දී තිබේ.ඇතැම් විදේශීය වෛද්‍යවරුන් මුලින්ම ජ්‍යෙෂ්ඨ විශේෂඥ ශල්‍ය වෛද්‍යවරුන් ලෙස ලියාපදිංචිවීම සඳහා ඉල්ලීම් කරන බවත්, ඒ සඳහා සුදුසුකම් නොමැති බව ප්‍රකාශ වූ විට කනිෂ්ට ශල්‍ය වෛද්‍යවරුන් ලෙසද, ඒ සඳහා ද සුදුසුකම් නොමැති විට සාමාන්‍ය වෛද්‍ය නිලධාරීන් ලෙසද ලියාපදිංචි කරගන්නැයි වෛද්‍ය සභාවෙන් ඉල්ලා සිටින බවත් මෙහිදී අනාවරණය කැරිණි. කෙසේ හෝ වෛද්‍ය නිලධාරීන් ලෙස ලියාපදිංචි වන මේ පිරිස පසුව පෞද්ගලික රෝහල්වල ශල්‍ය වෛද්‍යවරුන් ලෙස සේවය කරන බවත්, සැත්කම් වැරදුණු පසු ඒ වරද භාර ගැනීමට අදාළ රෝහල ඉදිරිපත් නොවීම නිසා රෝගියා අවසානයේ දී රජයේ රෝහලකට ඇතුළත් කිරීමට සිදුවන බවත් මෙහිදී අනාවරණය කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107272</link>
    <topic>රණවිරු සුව මැදුර ‘අභිමන්සල’ජනපති අතින් විවෘත වෙයි</topic>
    <author>ධනුෂ්ක ගොඩකුඹුර සහ ගාමිණී ජයසිංහ, අමිල ප්‍රභාත් වනසිංහ අනුරාධපුරය සිට</author>
    <content>දේශයත් ජාතියත් රැක ගන්නට දිවි පරදුවට තබා සටන් වැද පූර්ණ වශයෙන් ආබාධිත තත්ත්වයට පත් වූ රණවිරුවන් ජීවිත කාලය පුරාම රැක බලා ගැනීසට ඉදිකළ අභිමන්සල සුව මධ්‍යස්ථානය ජනාධිපති මහින්ද රාජපක්ෂ මහතාගේ අතින් සුබමොහොතින් ඊයේ (26) විවෘත කෙරිණි.අනුරාධපුරයේ නුවර වැව සමීපයේ අක්කර දහයක දර්ශනීය භූමි භාගයක ඉදි කෙරුණු මේ මධ්‍යස්ථානයේ රණවිරුවන් 52 දෙදෙනකුට නේවාසික පහසුකම් සැලසේ. පූර්ණ වශයෙන් ආබාධිත තත්ත්වයට පත් වූ රණවිරුවන් දිවි ඇති තුරු සියලු පහසුකම් සහිතව නේවාසිකව රැක බලා ගන්නා අතරතුර සිය මාපිය ඥාති හිතමිත්‍රාදීන් සමඟ ගත කිරීමේ අවස්ථාවත් මෙහිදී හිමි වේ.යුද හමුදාපති ලුතිනන් ජෙනරාල් ජගත් ජයසූරිය මහතාගේ සංකල්පයක් අනුව ඉදි කෙරුණු මේ මධ්‍යස්ථානය සඳහා රුපියල් මිලියන දෙසියයක් පමණ වටිනා ඉඩම ජනාධිපතිවරයාගේ මැදිහත්වීමෙන් පරිත්‍යාග කෙරිණ.මධ්‍යස්ථානයේ ඉදි කිරීම් සඳහා රුපියල් මිලියන දෙසිය තිහක මුදලක් වැය කෙරිණි. අභිමංසල පරිපාලන මධ්‍යස්ථානයකින්, එක්තැන් වූ රණවිරුවන් සඳහා ම වූ සයනාගාර අටකින්, මොළයට හානි වූ රණවිරුවන් සඳහා වූ නිවාස පහකින්, භෞත චිකිත්සක, ආයුර්වේද වෛද්‍ය, පරීක්ෂණාගාර, පුස්තකාල, ආගමික ස්ථාන, ක්‍රීඩා මධ්‍යස්ථාන, සංගීත කාමර, උපදේශන මධ්‍යස්ථාන හා පිහිනුම් තටාක යනාදී සියලු පහසුකම් වලින් සමන්විතය.රණවිරුවන් දැක බලා ගන්නට එන මාපිය හිතවතුන්ට නවාතැන් පහසුකම් සලසන නිවාස දහයකින් ද සමන්විත මේ මධ්‍යස්ථානය යුද හමුදා ඉංජිනේරු බළකාය වසරක් වැනි කෙටි කාලයක දී ඉදි කළේය.මධ්‍යස්ථානය ඉදිරිපස වූ නාමපුවරුව විවෘත කළ ජනාධිපතිතුමා මහා සංඝරත්නයේ සෙත් පිරිත් සජ්ඣායනය මධ්‍යයේ කිරි ඉතිර වීමේ චාරිත්‍රයට එක් විය.අනතුරුව ජනාධිපතිවරයා නේවාසික රණවිරුවන් නිල වශයෙන් මධ්‍යස්ථානයට ඇතුළු කර ගැනීමේ කටයුතු සිදු කළේය. මවු බිම වෙනුවෙන් සිය ඇස් ඉස් මස් ලේ දන් දුන් වීරෝදාර රණවිරුවන් සියලු දෙනාම අසළට ගිය ජනාධිපතිවරයා පෞද්ගලිකව ඔවුන්ගේ සුව දුුක් විචාරීම හැඟුම්බර මොහොතකි.වැදූ මවටත් උපන් බිමටත් ණය නැති රණවිරුවන්ගේ හිස අත ගාමින් සුව දුක් විමසූ ජනාධිපතිවරයා මධ්‍යස්ථානයේ නිරීක්ෂණ චාරිකාවකට එක් විණි. විලා යනුවෙන් හැඳින්වෙන නිවාස, ආපන ශාලාව, මුළුතැන්ගෙය, පුස්තකාලය, වාට්ටුව ජනාධිපතිවරයාගේ නිරීක්ෂණයට ලක් විය.එකකට රුපියල් මිලියන පහක් බැගින් වැය කර ඉදි කර ඇති මේ විලා සඳහා පරිත්‍යාගශීලීන්ගේ ආධාර ලැබී ඇත. කොටේජ් සඳහා වැය කෙරුණු මුදල රුපියල් මිලියන 3.5 කි. මීළඟ අභිමන්සල වයඹ පළාතේ ඉදි කිරීමට නියමිත අතර රත්නපුර මැණික් ව්‍යාපාරිකයන්ගේ සංගමය ආධාර කිරීමට එකඟතාව පළ කර ඇත.අටමස්ථානාධිපති ආචාර්ය පල්ලේගම සිරිනිවාස නාහිමියන් ප්‍රධාන මහා සංඝරත්නයත් ෆිලික්ස් පෙරේරා, එස්. එම්. චන්ද්‍රසේන, තිස්ස කරල්ලියද්ද, නියෝජ්‍ය ඇමැතිවරුන් වන දුමින්ද දිසානායක, ඩබ්ලිව්. බී. ඒකනායක, උතුරු මැද පළාත් ආණ්ඩුකාර කරුණාරත්න දිවුල්ගනේ, මහ ඇමැති බර්ටි ප්‍රේමලාල් දිසානායක, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, ගුවන් හමුදාපති එයාර් වයිස් මාෂල් හර්ෂ අබේවික්‍රම, නාවික හමුදාපති වයිස් අද්මිරාල් සෝමතිලක දිසානායක මහත්වරු ඇතුළු පිරිසක් ද මේ අවස්ථාවට එක් වූහ.         .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107273</link>
    <topic>හෙල්ත් ටීවීදියතලාවෙන් ඇරැඹේ</topic>
    <author>සන්ධ්‍යා කරුණාරත්න සහ ප්‍රාර්ථනා වීරසිංහ</author>
    <content>මෙරට ප්‍රථම වරට රෝහල් පරිශ්‍රයක රූපවාහිනි නාලිකාවක් ආරම්භ කිරීමට පියවරගෙන ඇත. HEALTH TV නමින් නම්කර ඇති මේ රූපවාහිනි නාලිකාව දියතලාව මූලික රෝහල් පරිශ්‍රයේදී ලබන 30 වැනිදා සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් විවෘත කිරීමට නියමිතය.ප්‍රදේශයේ ජනතාවගේ සෞඛ්‍ය දැනුම ප්‍රවර්ධනය, නිර්මාණාත්මක සෞඛ්‍ය විශේෂාංග, කාලීන සෞඛ්‍ය ගැටලු කෙරෙහි ජනතා අවබෝධය පුළුල් කිරීම සහ පළාතේ සෞඛ්‍ය ප්‍රවර්ධන වැඩසටහන්වලට සක්‍රීය දායකත්වයක් ලබාදීම මෙහි ප්‍රධාන අරමුණ බව වෛද්‍ය අධිකාරී රංජිත් අමරකෝන් මහතා පැවැසීය.ඌව පළාත් සභාවේ සෞඛ්‍ය ඇමැති ඒ. එම්. බුද්ධදාස මහතාගේ මඟපෙන්වීම මත ඌව පළාත් සෞඛ්‍ය අමාත්‍යාංශය HEALTH TV සඳහා අනුග්‍රාහකත්වය දක්වයි. ඌව පළාත් සෞඛ්‍ය සේවා අධ්‍යක්ෂ කාර්යාලය සහ බදුල්ල දිස්ත්‍රික් සෞඛ්‍ය සේවක අධ්‍යක්ෂ කාර්යාල මේ සඳහා තාක්ෂණික පහසුකම් සලසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107274</link>
    <topic>දුටුගැමුණු රජුගේභෂ්මාවශේෂ ප්‍රදර්ශනය කොත්මලේ දී</topic>
    <author/>
    <content>දුටුගැමුණු රජතුමාගේ භෂ්මාවශේෂ ප්‍රදර්ශනය සහ පුරාවිද්‍යා අධ්‍යාපනික ප්‍රදර්ශනය අනිද්දා (29) සිට 31 දක්වා කොත්මලේ නව නගරයේ ගාමිණී දිසානායක ජාතික පාසලේ දී පැවැත්වේ.අගමැති දි. මු. ජයරත්න මහතා එදින පෙරවරු 9 ට ප්‍රදර්ශනය විවෘත කරයි. දුටු ගැමුණු රජතුමාගේ භෂ්මාවශේෂ රැගත් රිය හෙට (28) උදේ 8.30 ට ගාමිණි දිසානායක ජාතික පාසලේ ප්‍රදර්ශනය සඳහා තැන්පත් කර තබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107275</link>
    <topic>බාල පෙට්රල් ගැටලුලිඛිතව දෙන්න</topic>
    <author>සුභාෂිනි සේනානායක</author>
    <content>අර්බුදයකට හේතු වූ බාල පෙට්‍රල් භාවිතා කිරීම සම්බන්ධයෙන් දුරකථනය මගින් ලැබී ඇති පැමිණිලිවල ප්‍රමාණවත් තරම් තොරතුරු නොමැති බැවින් දුරකථන පැමිණිල්ල සඳහා ලබාදුන් යොමු අංකය සමඟ වාහනයට සිදුවූ හානිය, වාහන අලුත්වැඩියා කිරීම සම්බන්ධ බිල්පත් ආදිය ලංකා ඛනිජ තෙල් සංස්ථාවේ අලෙවි අංශයට ලිඛිතව ලබාදෙන ලෙස සංස්ථාව ඉල්ලා සිටී.දුරකථනය මගින් පැමිණිලි 4500ක් පමණ ලැබී ඇති බව පවසන අලෙවි අංශය එම පැමිණිලි විධිමත් ක්‍රියාමාර්ගයක් ගැනීම සඳහා ප්‍රමාණවත් නොවන බවද කියා සිටී.ඇතැම් පැමිණිලි දුරකථනය මගින් කිහිප වාරයක් ඉදිරිපත් කර ඇති බව පවසන සංස්ථාව කිහිප වාරයක් සිදුකර ඇති පැමිණිලි ඉවත් කර සකස් කරමින් සිටින බව ද ප්‍රකාශ කරයි.ප්‍රශ්නගත පෙට්‍රල් සම්බන්ධව ලිඛිත පැමිණිලි 2500ක් පමණ පැමිණ තිබෙන බවද සංස්ථාවේ අලෙවි අංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107276</link>
    <topic>‘ඔන් ලයින්’වලට බිය නොවීවිභාගයට පෙනී සිටින්න</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවලට සුදුසුකම් ලැබූ නවක සිසුන් වෙනුවෙන් ක්‍රියාත්මක කරන පූර්ව නම්නීකරණ වැඩසටහනේ ඇතුළත් ඉංග්‍රීසි හා තොරතුරු තාක්ෂණ පාඨමාලාවට මෙතෙක් සම්බන්ධ නොවූ සිසුන්ට හෙට (28) දක්වා ඒ සඳහා සම්බන්ධවීමට අවස්ථාව තිබෙන බව එම වැඩසටහනේ ජාතික සංවිධායක ආචාර්ය නිහාල් දයාවංශ මහතා පවසයි.මේ පාඨමාලාව සඳහා දින හා කාලය වෙන් කර ගත යුතු වන්නේ ඔන් ලයින් ඔස්සේ බැවින් ළඟම ඇති නෝඩ්ස් මධ්‍යස්ථානය වෙත යන ලෙස ද ඒ මහතා සිසුන්ගෙන් ඉල්ලීමක් කරයි.ඉංග්‍රීසි භාෂාව පිළිබඳ බියෙන් මෙම විභාගයට ඉදිරිපත් නොවී සිටින සිසුන් බොහෝ පිරිසක් සිටින බව පෙනී යන බවත් මේ විභාගය පිළිබඳ ව කිසිඳු බියක් ඇති කර නොගෙන නෝඩ්ස් මධ්‍යස්ථානයට ගොස් එහි සිටින උපදේශකවරුන්ගේ සහයෝගය ඇතිව සිසුන්ට විභාගයට මුහුණ දීමට අවස්ථාව තිබෙන බවත් හෙතෙම පවසයි.වව්නියාව, යාපනය, ත්‍රිකුණාමලය, අනුරාධපුරය, පුත්තලම, පොළොන්නරුව, මඩකලපුව, කුරුණෑගල, කටුනායක, නුවර, පේරාදෙණිය, කෑගල්ල, ගම්පහ, මොනරාගල, අම්බලන්ගොඩ, අම්බලන්තොට, ගාල්ල, මාතර, වැලිගත්ත, බදුල්ල, අම්පාර, නාවල, කොළඹ, කළුතර, රත්නපුර යන ප්‍රදේශවල නෝඩ්ස් මධ්‍යස්ථාන පිහිටා තිබෙන බවත් උදේ 8 සිට සවස 5 දක්වා එම මධ්‍යස්ථාන සිසුන් වෙනුවෙන් විවෘතව තිබෙන බවත් දයාවංශ මහතා කියයි.නායකත්ව පුහුණුව නිම කළ පළමු සිසුන් කණ්ඩායම මේ වන විට නෝඩ්ස් මධ්‍යස්ථානවලට පැමිණ විභාගයට ඉදිරිපත් වී තමන්ගේ ලකුණු මට්ටම් අනුව පාඨමාලාවන් හදාරමින් සිටින බවද ඒ මහතා සඳහන් කරයි. නායකත්ව පුහුණුවේ දෙවැනි කණ්ඩායමේ සිසුන් ද මේ වන විට නෝඩ්ස් මධ්‍යස්ථානවලට පැමිණ ඔන් ලයින් විභාගයට ඉදිරිපත් වෙමින් සිටින බවද ඉදිරියේ දී ඔවුන්ගේ ලකුණු මට්ටමද ඔන් ලයින් ඔස්සේ නිකුත් කළ පසු www.pop.mohe.gov.lk  ඔස්සේ ඔවුන්ට තමන්ට පාඨමාලාව හැදෑරීමට ලැබී ඇති මධ්‍යස්ථානය දැන ගත හැකි බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107277</link>
    <topic>ගල්කිස්සෙන් පැහැරගත් සිසුවායක්කල දී පියාට භාර දීලා</topic>
    <author>සෙනෙවිරත්න කහටපිටිය බොරලැස්ගමුව සමූහ සහ සුරන්ජිත් පෙරේරා</author>
    <content>රුපියල් ලක්ෂ 50 ක කප්පම් මුදලක් ඉල්ලා පැහැර ගෙන ගිය ගල්කිස්සේ පාසල් ශිෂ්‍යයා රුපියල් 280000 ක් ගෙවීමෙන් පසු පියාට භාර දුන් බව පොලිසිය කියයි.දරුවා පියාට භාරදී ඇත්තේ ඊයේ (26) අලුයම යක්කල ප්‍රදේශයේදීය.කොළඹ ප්‍රධාන පාසලක ඉගෙනුම ලබන මේ සිසුවා ගල්කිස්ස ටෙම්ප්ලර්ස් පටු මගේ අංක 89 දරන නිවසින් පැහැර ගෙන ගියේ පෙරේදාය. මෙසේ පැහැර ගෙන ගොස් ඇත්තේ ආරක්ෂක සේවා ඇදුමෙන් සැරසුන කීප දෙනෙකි. මොවුන් පැමිණ ඇත්තේ වෑන් රථයකිනි.එදින රාත්‍රි පියා නිවසට පැමිණි අවස්ථාවේ සිට රුපියල් ලක්ෂ පනහක් ඉල්ලමින් දුරකථන පණිවුඩ දී කප්පම්කරුවන් ඒ ගැන පොලිසියට නොදන්වන ලෙස ද පවසා තිබේ.එම දුරකථන පණිවුඩ අනුව පෙරේදා රාත්‍රියේම ශිෂ්‍යයාගේ පියා ද මිතුරකු සමඟ කුලියට ගත් වෑන් රථයකින් යක්කල ප්‍රදේශයේ පාළු ස්ථානයකට ගොස් තිබේ.එතැන නවතා තිබූ වෑන් රථයක සිටි කොට කලිසමක් ඇඳ සිටි පුද්ගලයකු පැමිණ පියාගෙන් රුපියල් 280000 ක් ලබා ගෙන තිබේ. එම මුදල ලබාගත් පුද්ගලයා වෑන් රථයේ සිටි ශිෂ්‍යයා පියාට භාරදී තිබේ.එම වෑන් රියේ පුද්ගලයන් පස් දෙනකු පමණ සිට ඇත.සිසුවා නිවසට පැමිණ ඇති අතර සිද්ධිය පිළිබඳ කොළඹ දිසාව භාර නියෝජ්‍ය පොලිස්පති අනුර සේනානායක මහතාගේ අධීක්ෂණයෙන් ගල්කිස්ස කොට්ඨාස භාර ජ්‍යෙෂ්ඨ පොලිස් අධිකාරී හේමන්ත අධිකාරී ගල්කිස්ස සහකාර පොලිස් අධිකාරී ජේ. එම්. පී. ජයලත්, යන මහතුන්ගේ උපදෙස් පිට ගල්කිස්ස මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක මහේෂ් පෙරේරා අපරාධ අංශ ස්ථානාධිපති උප පොලිස් පරීක්ෂක තිස්ස සුගතපාල යන මහත්වරුන්ගේ මෙහෙයවීමෙන් පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107278</link>
    <topic>වැලි හොරු 10ක්ට්‍රැක්ටර් 10ක් සමඟ කොටුවෙති</topic>
    <author>චන්ද්‍රිකා පෙරේරා</author>
    <content>කන්තලේ හා කලවංචිකුඩි ප්‍රදේශවල වැලි ජාවාරමේ යෙදුණු පුද්ගලයන් 10 ක් වැලි පිරවූ ට්‍රැක්ටර් 10 ක් සමඟ විශේෂ කාර්ය බළකාය මගින් පෙරේදා අත්අඩංගුවට ගෙන තිබේ.කලවංචිකුඩි නාගකෝවිල අසල මුහුදු තීරයේ මුහුදු වැලි වසර දෙකකට අධික කාලයක් තිස්සේ හොර රහසේ රැගෙන ගොස් විකුණූ අයෙක් ද මුහුදු වැලි ප්‍රවාහනය කරමින් තිබූ ට්‍රැක්ටරයක් සමඟ එදින අත්අඩංගුවට ගෙන තිබිණි.කන්තලේ සිත්තාර් සුන්නාන්කාඩු ප්‍රදේශයේ දී අනෙක් සැක නවදෙනා ගඟේ වැලි පිරවූ ට්‍රැක්ටර් රථ 09 සමඟ අත්අඩංගුවට පත්ව තිබේ. මොවුන් අත්අඩංගුවට ගත් අවස්ථාවේ වැලි පටවමින් සිටි තවත් කීපදෙනෙක් පලා ගිය බව විශේෂ කාර්ය බළකාය පැවසීය. වැඩිදුර පරීක්ෂණ සඳහා සැකකරුවන් කන්තලේ හා කලවංචිකුඩි පොලිස් ස්ථාන වෙත බාර දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n1107279</link>
    <topic>නොරොච්චෝලේ විදුලි උත්පාදනයපරිපාලන කටයුතු මණ්ඩලයට</topic>
    <author>චමීර ඇල්ලදෙනිය සහ පණ්ඩුක සමරසේකර</author>
    <content>නොරොච්චෝල ගල් අඟුරු බලාගාරයේ විදුලි උත්පාදනය හා පරිපාලනය ලංකා විදුලි බල මණ්ඩලයට පවරා ඇත.මේ බලාගාරය ඉදිකළ එම සමාගමේ ගිවිසුමට අනුව ලංකා විදුලි බල මණ්ඩලයේ ඉංජිනේරුවන්ට විදුලි උත්පාදන කටයුතු සිදු කිරීමට පවරා ඇති බව ලංකා විදුලි බල මණ්ඩලයේ සභාපති මහාචාර්ය විමලධර්ම අබේවික්‍රම මහතා පවසයි.ඉදිරි සති 4ක කාලයක් චීන සමාගමේ ඉංජිනේරුවන් සහ ලංකා විදුලි බල මණ්ඩලයේ ඉංජිනේරුවන් සාමුහිකව වැඩ කරන අතර ඉන් පසුව සම්පූර්ණයෙන්ම ලංකා විදුලි බල මණ්ඩලයේ ඉංජිනේරුවන් යටතට ගෙන එන බවද සභාපතිවරයා සඳහන් කරයි.ඒ මහතා මේ බව සඳහන් කළේ චීන සමාගම ලංකා විදුලි බල මණ්ඩලයට නොරොච්චෝල විදුලි බලාගාරයේ උත්පාදන සහ පරිපාලන කටයුතු නිල වශයෙන් බාර දීම වෙනුවෙන් ඊයේ (26) පැවැති මාධ්‍ය හමුවට සහභාගි වෙමිනි. මෙය නොරොච්චෝල බලාගාරයේ දී පැවැත්විණි. මේ අතර නොරොච්චෝල විදුලි බලාගාරයේ විදුලි ජනන කටයුතු කිසිදු බාධාවකින් තොරව සිදු කෙරෙන බව ලංකා විදුලිබල මණ්ඩලයේ සභාපති මහාචාර්ය විමලධර්ම අබේවික්‍රම මහතා පැවසීය.කාර්මික දෝෂයක් හේතුවෙන් නොරොච්චෝලේ විදුලි බලාගාරය මාසයක පමණ කාලයක් වසා දමා තිබූ අතර අළුත්වැඩියාවෙන් පසු බලාගාරය මුළුමනින්ම යථා තත්ත්වයට පත් කර ඇති බවද සභාපතිවරයා කීය.දෛනිකව මෙගාවොට් 285 ක විදුලි ධාරිතාවක් ජාතික විදුලි බල පද්ධතියට එකතුකරන මෙම විදුලි බලාගාරයේ දෛනිත විදුලි උත්පාදනය මෙගාවොට් 300 කි. ඉන් මෙගාවොට් 15ක විදුලි ධාරිතාවක් බලාගාරයේ අභ්‍යන්තර කටයුතු සඳහා වැයවේ. මෙම විදුලි බලාගාරයේ දෙවන අදියරේ කටයුතු ළඟදීම අරඹන අතර ඒ සඳහා රුපියල් මිලියන 8000ක් වැය වේ. නොරොච්චෝලේ සිට අනුරාධපුරය දක්වා කි.මී. 100ක සම්ප්‍රේෂණ මාර්ගයක්ද ඉදිකෙරේ. ඒ සඳහා ඇ: ඩොලර් මිලියන 800 ක් වැය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072710</link>
    <topic>වසර හතළිහක් පැරණි</topic>
    <author>සමන්මලී ප්‍රියශාන්ති</author>
    <content>පළිබෝධ නාශක පාලනය පිළිබඳ පනත වහාම සංශෝධනය කිරීමට රජය තීරණය කර තිබේ.1971 දී සම්මත වූ මේ පනත අවුරුදු හතළිහක් පැරණිය.නව වගන්ති ඇතුළත් පනත කඩිනමින් සකස් කර ඉදිරි මාස කිහිපයේ පාර්ලිමේන්තුවට ඉදිරිපත් කිරීමට නියමිත බව කෘෂිකර්ම ඇමැති මහින්ද යාපා අබේවර්ධන මහතා පැවසීය.එකල පැවැති ක්‍රමයන්ට අනුකූලව සකස් කරන ලද මේ පනතේ වර්තමානයට නොගැලපෙන වගන්ති රැසක් තිබෙන බැවින් මේ තීරණය ගත් බව අබේවර්ධන මහතා පැවසීය.මේ අනුව අද තිබෙන අවශ්‍යතාවයන්ට අනුකූලව මේ පනත සංශෝධනය කිරීමට නියමිත අතර ඒ සඳහා පළිබෝධ නාශක ආනයනකරුවන් 150 දෙනකුගෙන් යෝජනා හා අදහස් ලබා ගෙන ඇත.පැරණි පනත අනුව ආනයනික පළිබෝධ නාශකවල තිබෙන ශරීරයට අහිතකර දෑ පරීක්ෂා කිරීමේ ප්‍රතිශතය පැවැතියේ එකට මිලියනයක් වන අනුපාතයටය.මේ පනත වර්තමානයට අනුව නවීන තාක්ෂණයට අනුකූලව සකස් කිරීමෙන් ආනයනික පළිබෝධ නාශකවල ඇති අහිතකර දෑ එකට බිලියනයක් දක්වා පරීක්ෂා කිරීමට අවකාශ ලැබෙන බව ද ඇමැතිවරයා කීවේය.මේ සංශෝධනයත් සමග පළිබෝධ නාශකවල ඇති ආසනික් ඇතුළු සියලු අහිතකර දෑ හඳුනා ගැනීමට අවස්ථාව ලැබෙන බව ද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072712</link>
    <topic>උතුරේ නැවත පදිංචි කළ ජනතාවටසිමෙන්ති කොට්ට 400,000ක් බෙදා දෙයි</topic>
    <author>මහින්ද අලුත්ගෙදර</author>
    <content>උතුරේ නැවත පදිංචි කළ පවුල්වල අවශ්‍යතා වෙනුවෙන් සිමෙන්ති කොට්ට 400000ක් බෙදා දී තිබෙන බව ආර්ථික සංවර්ධන අමාත්‍යාංශය පවසයි.පසුගිය 2009 – 2011 කාලයේ මේ ප්‍රමාණය බෙදා දී තිබෙන බවත්, ඉදිරියේ දී තවත් සිමෙන්ති කොට්ට ලක්‍ෂ 4ක් ශ්‍රී ලංකාවට ලබාදීම සඳහා ඉන්දීය රජය එකඟ වී සිටින බවත්, ආර්ථික සංවර්ධන අමාත්‍යාංශයේ අතිරේක ලේකම් (ප්‍රාදේශීය සංවර්ධන අංශය) නිහාල් සෝමවීර මහතා සඳහන් කරයි.මෙලෙස බෙදා දෙන ලද සිමෙන්ති කොට්ට පසුගිය 2009 දී ඉන්දීය රජයෙන් ලැබුණු පරිත්‍යාගයක් බව සඳහන් කරන ඒ මහතා එක් පවුලක් වෙනුවෙන් සිමෙන්ති කොට්ට 8 බැගින් බෙදා දී තිබෙන බව ද කියා සිටී. යාපනය දිස්ත්‍රික්කයේ පවුල් 18475 ක් වෙනුවෙන් සිමෙන්ති කොට්ට 147800 ක් ද, කිලිනොච්චිය දිස්ත්‍රික්කයේ පවුල් 9120 ක් වෙනුවෙන් සිමෙන්ති කොට්ට 72960 ක් ද, බෙදා දී තිබෙන අතර මුලතිව් දිස්ත්‍රික්කයේ පවුල් 6405 ක් වෙනුවෙන් බෙදා දී ඇති සිමෙන්ති ප්‍රමාණය 51240 කි.ඊට අමතරව වවුනියාව දිස්ත්‍රික්කයේ පවුල් 8000 ක් සහ මන්නාරම දිස්ත්‍රික්කයේ පවුල් 8000 ක් වෙනුවෙන් සිමෙන්ති කොට්ට 128000 ක් බෙදා දී තිබෙන බව ද ආර්ථික සංවර්ධන අමාත්‍යාංශය සඳහන් කරයි. ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් පරිදි මේ වැඩසටහන ක්‍රියාත්මක කර තිබෙන අතර, ඒ මගින් නැවත පදිංචි කළ පවුල්වල සංවර්ධනයක් අපේක්‍ෂා කරන බව ද නිහාල් සෝමවීර මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072713</link>
    <topic>ශ්‍රී ලංකාවේ සංවර්ධනයටරුපියල් කෝටි 94,600ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ඉදිරි සංවර්ධන කටයුතු වෙනුවෙන් අමෙරිකානු ඩොලර් බිලියන 8.6 ක (රුපියල් කෝටි 94600) මුදලක් ලබාදීම සඳහා ශ්‍රී ලංකාවට ණයදෙන ආයතන හා රටවල් එකඟත්වය පළකර තිබෙන බව මුදල් හා ක්‍රම සම්පාදන අමාත්‍යාංශය පවසයි.චීනය, ජපානය,ඉන්දියාව වැනි රටවල් හා ලෝක බැංකුව, ආසියානු සංවර්ධන බැංකුව වැනි ණය දෙන ආයතන සමඟ මේ සඳහා ගිවිසුම් ඇති කරගෙන තිබෙන බවත් ශ්‍රී ලංකාවට අවශ්‍ය ඕනෑම අවස්ථාවක එම ආධාර මුදල් ලබා ගැනීමේ හැකියාව තිබෙන බවත් මුදල් හා ක්‍රම සම්පාදන අමාත්‍යාංශය නිකුත් කළ වසර මැද රාජ්‍ය මූල්‍ය තත්ත්ව වාර්තාවේ සඳහන් වෙයි.ශ්‍රී ලංකාවේ සංවර්ධන කටයුතු වෙනුවෙන් වැඩිම ආධාර ප්‍රමාණයක් ලබාදෙන රටක් ලෙස චීනය මේ වසරේ ජනවාරි – අප්‍රේල් කාලයේ ඇමෙරිකානු ඩොලර් මිලියන 759.8 ක (රුපියල් කෝටි 8358) මුදලක් ලබා දී තිබෙන බවද එම වාර්තාව මඟින් පෙන්වා දෙයි. එය මේ වසරේ විදේශ රටකින් ලද ඉහළම අධාර ප්‍රමාණය වන අතර ප්‍රතිශතයක් ලෙස ගත්කළ සියයට 55 ක් බවද මුදල් හා ක්‍රම සම්පාදන අමාත්‍යාංශය නිකුත් කළ වසර මැද රාජ්‍ය මූල්‍ය තත්ත්ව වාර්තා සඳහන් කරයි. චීනයට අමතරව ජපානයද ශ්‍රී ලංකාවේ සංවර්ධන කටයුතු වෙනුවෙන් ආධාර ලබා දී තිබෙන බවත් එම අගය සියයට 30ක් බවත් එම වාර්තාව කියා සිටී.මීට අමතරව ආසියානු සංවර්ධන බැංකුව හා ලෝක බැංකුවද ශ්‍රී ලංකාවේ සංවර්ධන කටයුතු සඳහා ඇමෙරිකානු ඩොලර් මිලියන 413.1 (රුපියල් කෝටි 4544.1) ක ආධාර මුදලක් ලබා දීමට ඉදිරිපත්ව ඇතැයිද මුදල් හා ක්‍රම සම්පාදන අමාත්‍යාංශය සඳහන් කරයි. මෙලෙස ලබා දෙන ආධාර මුදලින් වැඩි ප්‍රමාණයක් ශ්‍රී ලංකාවේ පුනරුත්ථාපන කටයුතු හා මංමාවත් සංවර්ධනය වෙනුවෙන් වැය කිරීමට රජය බලාපොරොත්තු වන අතර ඒ වෙනුවෙන් වෙන් කෙරෙන මුදල ඇමෙරිකානු ඩොලර් මිලියන 500 (රුපියල් කෝටි 5500) කි. ඊට අමතරව දකුණු අධිවේගී මාර්ගය පින්නදූව සිට ගොඩගම දක්වා ඉදි කිරීමට ඇමෙරිකානු ඩොලර් මිලියන 138.2/- ක මුදලක් වෙන් කෙරෙන බවද වසර මැද රාජ්‍ය මූල්‍ය තත්ත්ව වාර්තාවේ දැක්වේ.ශ්‍රී ලංකාවට ණය දෙන හා ප්‍රදානයන් ලබා දෙන නියෝජිතායතන මඟින් රටේ සංවර්ධන කටයුතු වෙනුවෙන් අමෙරිකානු ඩොලර් බිලියන 1.385 ක (රුපියල් කෝටි 15235) ආධාරයක් ලබා දීමටද ඉදිරිපත්ව සිටී.දැනට බෙදාදී නොමැති මේ අරමුදල් වලින් අමෙරිකානු ඩොලර් බිලියන 3.1 ක මුදලක් මංමාවත් හා ප්‍රවාහන කටයුතු වෙනුවෙන්ද අමෙරිකානු ඩොලර් බිලියන 1.09 ක මුදලක් බලශක්තිය වෙනුවෙන්ද වැය කිරීමට බලාපොරොත්තු වෙයි.ඊට අමතරව ජල සම්පාදන හා සනීපාරක්ෂක කටයුතු වෙනුවෙන් අමෙරිකානු ඩොලර් මිලියන 922ක් ද ධීවර කර්මාන්තය, කෘෂිකර්මය, වාරිමාර්ග හා ඉඩම් සංවර්ධනය සඳහා අමෙරිකානු ඩොලර් මිලියන 722ක් ද වරාය සංවර්ධනය සඳහා අමෙරිකානු ඩොලර් මිලියන 388 ක් ද වෙන් කෙරෙන අතර යුද ගැටුම් පැවති ප්‍රදේශවල පුනරුත්ථාපන කටයුතු වෙනුවෙන් වෙන් කෙරෙන මුදල අමෙරිකානු ඩොලර් මිලියන 338 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072711</link>
    <topic>දෙහිවල සුපිරි වෙළෙඳ සලකපාරිභෝජනයට නුසුදුසු මස් හා මාළු තොගයක්</topic>
    <author>රාවතාවත්ත සමූහ රෝහන ද සිල්වා</author>
    <content>දෙහිවල ගාලු පාරේ පිහිටි සුපිරි වෙළෙඳ සලක් වැටලූ, දෙහිවල ගල්කිස්ස මහ නගර සභාවේ මහජන සෞඛ්‍ය පරීක්‍ෂකවරු එහි තිබූ පාරිභෝජනයට නුසුදුසු මස් සහ මාළු කිලෝ ග්‍රෑම් 250 කට අධික ප්‍රමාණයක් සමග එම සුපිරි වෙළෙඳසලේ කළමනාකරු ඇතුළු පුද්ගලයන් දෙදෙනකු අත්අඩංගුවට ගත්හ.මෙම වැටලීමේ දී අදාළ වෙළෙඳ සලේ වෙළෙඳාම සඳහා ගබඩා කර තිබූ මස් වර්ගයන් හා මාළු නියමිත ප්‍රමිතියන්ට අනුව ගබඩා කර නොතිබුණි.මස් රඳවා තිබූ වීදුරු ආවරණ සහිත ප්‍රදර්ශන ශීතකරණයන් හි නියමිත උෂ්ණත්වය රඳවා නොතිබීම හේතුවෙන් මස් වර්ගවල බැක්ටීරියා වර්ධනය වී ආහාරයට ගැනීමට නුසුදුසු තත්ත්යකට පත්වී ඇති බව දෙහිවල – ගල්කිස්ස මහ නගර සභාවේ ප්‍රධාන සෞඛ්‍ය නිලධාරිනී වෛද්‍ය ඩී. එස්. ඩබ්ලිව්. මැන්දිස් මහත්මිය ප්‍රකාශ කළාය. මෙහි ප්‍රධාන ගබඩා කාමරය තුළ මාස ගණන් පැරැණි මස් වර්ග තොග සමග අලුත් මස් වර්ග තැන්පත් කිරීම හේතුවෙන් මස් සහ මාළු මේ තත්ත්වයට පැමිණ ඇති බවත්, දිගින් දිගටම ලැබුණ මහජන පැමිණිලි මත මෙම වැටලීම සිදු කළ බවත් ප්‍රධාන සෞඛ්‍ය වෛද්‍ය නිලධාරිනිය වැඩිදුරටත් කියා සිටියාය.සැකකරුවන් හා වැටලීමේ දි අත්අඩංගුවට පත් මස් හා මාළු තොග ගල්කිස්ස මහේස්ත්‍රාත් අධිකරණයට ඉදිරිපත් කිරීමෙන් අනතුරුව පරිභෝජනයට නුසුදුසු එම මස් හා මාළු තොගය විනාශ කිරීමට කටයුතු කළ අතර වෙළෙඳසලේ කළමණාකරු ලෙස සැලකෙන පුද්ගලයා හට රුපියල් පන්දහසක දඩයක් නියම කොට මාස හයක සිරදඬුවමක් පනවා එය වසර දහයකට අත්හිටුවීමට නියෝග කෙරුණි.ගල්කිස්ස මහ නගර සභාවේ ප්‍රධාන සෞඛ්‍ය වෛද්‍ය නිලධාරිනි වෛද්‍ය ඩී. එස්. ඩබ්ලිව්. මැන්දිස් මහත්මියගේ උපදෙස් අනුව ජීවන් විජේසිංහ, වසන්ත පුෂ්පකුමාර, අනිල් කුමාර, සුමිත් කල්දේරා යන මහජන සෞඛ්‍ය පරීක්‍ෂකවරු මෙම වැටලිම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072714</link>
    <topic>කොට කලිසමක් ඇඳි තරුණයෙක්කතාබහක් නැතිව මුදල් රැගෙන ගියා</topic>
    <author>සුරන්ජිත් පෙරේරා සහ සෙනවිරත්න කහටපිටිය බොරලැස්ගමුව සමූහ</author>
    <content>මගේ දරුවා පැහැරගෙන ගිය අයගෙන් දුරකථන පණිවුඩයක් ආවා. එහා පැත්තෙන් කතා කළේ මගේ පුතා අප්පච්චි මම හොඳින් ඉන්නවා කිව්වා. ඔවුන් මට කතා කළ ජංගම දුරකථනය පුතාගේ. පැහැරගත් අයට මම ආයචනා කළා පුතාව නිදහස් කරන්න කියා. පොලිසියට කියන්න එපා අපි ඉල්ලන සල්ලි දුන්නොත් පුතා නිදහස් කරනවා එයාට කිසිම කරදරයක් නැති බව ඔවුන් පැවසුවා.පෙරේදා ජුලි 25 දින සවස 4.30 ට පමණ ගල්කිස්ස ටෙම්පලර් පාරේ පළමු පටුමගේ පදිංචිව සිටින 15 හැවිරිදි පාසල් ශිෂ්‍යයකු පැහැරගෙන යාමේ සිද්ධිය සම්බන්ධයෙන් පසුව එදිනම රාත්‍රියේ කප්පම්කරුවන්ට රුපියල් දෙලක්ෂ අසූදහසක මුදලක් ගෙවා පැහැරගෙන ගිය සිය පුතාව බේරාගත් පැහැරගැනීමට ලක්වූ දරුවාගේ පියා වන පරාක්‍රම හේරත් මහතා තමන්ට අත්දැකීමට ලැබුණු සිද්ධිය මෙසේ පැවසීය.මම නුවර සිටියේ සවස 5 ට පමණ මට ගෙදරින් පණිවුඩයක් ලැබුණ නොහඳුනන කණ්ඩායමක් ඇවිත් පුතාව පැහැරගත් බව.මගේ බිරිදව ගැට ගහලා තමයි දරුවව පැහැරගෙන ගොස් තිබුණෙ. ඔවුන් පවසා තිබුණේ මේ බව පොලිසියට නොපවසන ලෙසයි.අපි හොඳටම බය වුණා. මා මිතුරත් සමග කුලියට ගත් වෑන් රථයකින් ඒ වේලාවේම කොළඹ එන්න පිටත් වුණා. ඒ වෙලාවේ තමයි කප්පම් කරුවන්ගෙන් මට දුරකථන පණිවුඩයක් ලැබුණේ. ඔවුන් මා සමග කතා කළා. බිරිදව ගැටගහලා ඉන්නේ කියලා ඔවුන් පැවසුවා. මුලින් මට මුදලක් සඳහන් කළේ නැහැ.ළමයා ඕන නම් ඉල්ලපු සල්ලි රැගෙන එන ලෙස පැවසුවා. මට නැවත ගෙදරින් කතා කළා.මගේ බිරිද මට කතා කරලා දරුවා පැහැරගත් ආකාරය පැවසුවා. ඔවුන් රුපියල් ලක්ෂ 50 ක මුදලක් ඉල්ලු බව පැවසුවා. ඒ විස්තරයත් සමග මම ඔවුන් සතු කර ගෙන තිබූ දරුවාගේජංගම දුරකථනයට කතා කළා. මම අපගේ තත්වය ඔවුනට පැහැදිලි කළා. මට ඒ තරම් මුදලක් නොමැති බව ඔවුනට පැහැදිලි කළා. පසුව ඔවුන් ඇසුවා මගෙන් මුදල් කීයක් තියෙනවාද කියා මම කිව්වා ලක්ෂ එකහමාරක් ළඟ තිබෙන බව. ඔවුන් මුලින් එයට කැමති වුණේ නෑ.ඒ වෙලාවේ තමයි මගේ පුතාත් කතා කළේ එයාට කන්න බොන්න දුන්නා කිච්වා. පසුව ඔවුන් නැවත එම දුරකථනයෙන්ම මට කිව්වා, මුදල් අරගෙන හැකි ඉක්මනට එන්න. එවිට දරුවාට නිදහස් කරන්නම් එතෙක් දරුවට කිසිම කරදරයක් නොමැති බවත් මේ සම්බන්ධයෙන් කිසිම දෙයක් පොලිසියට නොකියන ලෙසත්මම දිගින් දිගටම කප්පම්කරුවන් සමග කතා කර කර ආවේ.අපි වෑන් රථයෙන් කඩවතට ඇවිත් තිබුණේ. එවිට මට ඔවුන්ගේ දුරකථන පණිවුඩයක් ආවා වෑන් එක හරවගෙන බුලත්කොහුපිටිය ප්‍රදේශයට එන ලෙස. අපි ඒ වේලාවේම හරවා ගත්තා. මගේ ළඟ තිබුණු මුදල් බැංකුවෙන් ණය කාඩ් පත් හරහා ලබාගත් මුදල්ද සමග එකතු කරලා යම් කිසි ගාණක් ළඟ තිබුණා. අපි ඒ මුදලත් අරගෙන බුලත්කොහුපිටියට ආවා. වෑන් රථයේ රියදුරා ඒ මාර්ගයේ එන්න බය වුණා. පාලු පැත්තක් කියලා. නමුත් අපගේ ඇවිටිල්ලට ඔහු ආවා. බුලත්කොහුපිටිය මංසන්ධියේදී කප්පම්කරුවන් අපට නැවත කතා කරලා වෑන් එක නවත්වලා තනියෙන් මුදල් රැගෙන ඔරරෝසු කණුව අසලට එන ලෙස පැවසුවා. මම අතේ තිබෙන මුදලුත් රැගෙන එතනට ගියා. කොට කලිසමක් ඇදපු තරුණයෙක් තනිවම පැමිණ කිසි කතාවක් නොමැතිව මුදල් ටික ගත්තා. ආපු පැත්තටම ගියා. මම එතන ඉන්න විට පුතා ඒ පැත්තේ ඉදලා ඇවිදගෙන ආවා. පුතාට කරදරයක් වී තිබුණේ නැහැ.කප්පම්කරුවන්ව මතක් වෙන්න කියලා පුතා ටී ෂර්ට් එකතුත් දීලා තිබුණා. මම පුතාවත් අරගෙන ඒ වේලාවෙම කොළඹ එන්න පිටත් වූ බවද ඒ මහතා පැවසීය.ඒ මහතාගේ බිරිද ඇතුළු සියලු දෙනාම පවසන්නේ පොලිසියට මේ බව නොපවසා කටයුතු කිරීමට බලාපොරොත්තු වූ බවයි.සිද්ධිය සම්බන්ධයෙන් පරීක්ෂණ සිදු කරන පොලිසිය පැවසුවේ මෙම සිද්ධිය සම්බන්ධයෙන් මුල සිටම දරුවාගේ මවුපියන් පොලිසියට ප්‍රකාශ කිරීමට අකමැති වූ බවයි.සිද්ධිය සම්බන්ධයෙන් ලැබුණු තොරතුරු අනුව සිදුවීම වූ දින රාත්‍රියේම අප පරීක්ෂණ ආරම්භ කළා. දරුවාගේ පියා සමග දුපකථනයෙන් අප සම්බන්ධ වෙලා ඔවුන් ඉන්න ස්ථානයට යන විට කප්පම්කරුවන් රුපියල් දෙලක්ෂ අසුදහසක මුදලක් ගෙවලා බුලත්කොහුපිටිය ප්‍රදේශයෙන් දරුවාව නැවත රැගෙන එන බව පැවසුවා. අප මෙහෙන් පිටත් වෙලා යන විට රාත්‍රි 11 ත් පසුවෙලා. රාත්‍රි 11 ට පමණ තමයි ඔවුන් දරුවාව කප්පම්කරුවන්ගෙන් නැවත රැගෙන තියෙන්නේ.ගල්කිස්ස පොලිසියේ අපරාධ විමර්ශන අංශයේ ස්ථානාධිපති තිස්ස සුගතපාල, සහ දුමින්ද පෙරේරා යන උප පොලිස් පරීක්ෂක මහත්වරු වැඩිදුර පරීක්ෂණ පවත්වති. ඒ සඳහා ගල්කිස්ස කොට්ඨාස අපරාධ විමර්ශන අංශයේ ස්ථානාධිපති උ. පො. ප. කුමාර තලවංශ මහතා ඇතුළු නිලධාරීන් පිරිසක්ද ගල්කිස්ස කොට්ඨාස ජ්‍යෙෂ්ඨ පොලිස් අධිකාරී හේමන්ත අධිකාරී මහතා විසින් පත් කරනු ලැබ ඇත.පොලිසිය පැවසුවේ මෙම සිද්ධියට සම්බන්ධ යැයි කියන කප්පම් කල්ලිය අත්අඩංගුවට ගැනීමට කටයුතු කරන බවත් පැහැර ගැනීම මුදල් ලබා ගැනීමටද නැතහොත් වෙනත් කාරණාවකටද යන්න වැඩිදුරටත් විමර්ශනය කරන බවත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072715</link>
    <topic>කොළඹ නගරයේ තරුපහේ හෝටල් රැසක් වෙළෙඳ බලපත් අරන් නැහැ</topic>
    <author>ජීවනී පතිරණ</author>
    <content>කොළඹ නගරයේ තරු පහේ හෝටල් ඇතුළු හෝටල් ගණනාවක් තවමත් වෙළඳ බලපත්‍රය ලබා ගැනීමට පියවර ගෙන නැතැයි කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පවසයි.වෙළඳ බලපත්‍රය ලබාගෙන ඇත්තේ කොළඹ නගරයේ හෝටල් 550න් 210ක ප්‍රමාණයක් බවද හෙතෙම සඳහන් කරයි.පසුගිය ජූනි 30 වැනි දිනෙන් පසු මෙම බලපත්‍ර ලබා දීමේ කාලසීමාවද ඉක්මවා ගොස් ඇතැයි වෛද්‍ය කාරියවසම් මහතා පවසයි.නගර සභා ආඥාපනත යටතේ හෝටල්වල සේවය කරන සියලුම සේවකයින් බෝ වෙන රෝග නොමැති බවට තම ප්‍රදේශයේ සෞඛ්‍ය වෛද්‍ය නිලධාරීවරයාගේ සහතිකයක් ලබා ගත යුතු යැයි පෙන්වාදෙන කාරියවසම් මහතා, නමුත් බොහෝ හෝටල් සේවකයින් මෙම සහතික ලබාගෙන ඇත්තේ පෞද්ගලික වෛද්‍යවරුන්ගෙන් බවද හඳුනාගෙන තිබේ.නමුත් ආහාර පනත යටතේ සෞඛ්‍ය අමාත්‍යාංශ්‍ය විසින් ගැසට් කර ඇත්තේ නගර සභා රසායනාගාරවලින් පමණක් අවශ්‍ය වෛද්‍ය පරීක්ෂණ සිදු කර ගන්නා ලෙසය.දැනට සිදු කළ පරීක්ෂණවලදී ඇතැම් හෝටල් සේවකයින් බෝවන රෝග, සමේ රෝග පමණක් නොව ලිංගාශ්‍රිත රෝගවලින් පෙළෙන බවද කොළඹ මහා නගර සභාවේ ජන සෞඛ්‍ය දෙපාර්තමේන්තුවට වාර්තා වී තිබේ.ඉතා කනගාටුවට කරුණක් වන්නේ මෙතෙක් කල් පෞද්ගලික වෛද්‍ය රසායනාගාරවලින් මෙවැනි රෝග තිබෙන බවට නීත්‍යානුකූලව තම දෙපාර්තමේන්තුවට දැනුම් දී නොමැති බව පෙන්වා දුන් වෛද්‍ය කාරියවසම් මහතා, ඉදිරියේදී මේ සියලු කාරණා සම්බන්ධයෙන් නීතිය දැඩි ලෙස ක්‍රියාත්මක කිරීමට සිදුවන බවද වැඩිදුරටත් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072716</link>
    <topic>නොසැලකිල්ලෙන් රිය පදවාරු. 20,000ක් දඩ කයි</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ පොලිස් බල ප්‍රදේශයට අයත් දාරළුව ප්‍රදේ්ශයේ දී, රියැදුරු බලපත්‍රයක් නැති පුද්ගලයෙක් අඹු සැමි දෙදෙනෙකු යටකර පළා යෑම, නොසැලකිලි ධාවනය, අනතුරක් වළකා නොගැනීම, තුවාල සිදු කිරීම, තුවාලකරුවන් රෝහලට ගෙන නොයාම ආදී චෝදනා 06 ක් යටතේ, යතුරුපැදිකරුවකු ගම්පහ අධිකරණයට ඉදිරිපත් කර තිබුණි.චෝදනාවලට වරද පිළිගත් පුද්ගලයාට රුපියල් 20000/= දඩයක් නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා, තුවාලලත් අඹු සැමි දෙදෙනා වෙනුවෙන් රුපියල් 25000/= වන්දි මුදලක් ද ගෙවන ලෙසට නියෝග කළේය. පැමිණිල්ල ගම්පහ පොලිසියේ රථවාහන අංශය ඉදිරිපත් කළේය. දඩ නියම වූවේ ගයාන් පි‍්‍රයශාන්ත නැමැත්තෙකුට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072717</link>
    <topic>මහ පාරේ සූර් වුණාට දඩ</topic>
    <author>ගම්පහ සංචාරක</author>
    <content>ගම්පහ පොලිස් බල ප්‍රදේශයේ තරුණයින් සිවු දෙනකු, ගම්පහ නගර සීමාවේ ජනතාව ගැවසෙන පොදු මාවතක දී මත්පැන් බීමේ චෝදනාව මත, ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් අයට එක් පුද්ගලයෙකුට රුපියල් 1500/= බැගින් දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය. දඩ නියම වූවේ, සුනිල් සාන්ත, සරත් ප්‍රේමලාල්, ජයමහ, තරංග යන අයට ය. පැමිණිල්ල ගම්පහ පොලිසියේ දූෂණ මර්දන අංශයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=n11072718</link>
    <topic>පාසලකට බල්ලෙක් කඩා වැදීසිසුන් දෙදෙනකු සපා කාලා</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>පාදුක්ක නගරයේ පාසලකට කඩා වැදුනු බල්ලෙක් එම පාසලේ ඉගෙනුම ලබන කුඩා දරුවන් දෙදෙනකු සපා කා ඇත.ඊයේ (25 දින) මේ බල්ලාගේ සපාකෑමට ලක්වුණු පාදුක්ක සිරිපියරතන කඬඵෂ්ඨ විද්‍යාලයේ පළමු සහ හතරවැනි වසරවල ඉගෙනුම ලබන දරුවන් දෙදෙනා හෝමාගම රෝහලට ගෙනයෑමෙන් පසු එක් දරුවෙකු කොළඹ ළමා රෝහලට වැඩිදුර ප්‍රතිකාර ලබාදීම සඳහා යොමුකර ශල්‍යකර්මයකින් පසු නේවාසිකව සිටියි.තවද මෙම බල්ලා එදිනම නගරය මැදින් ගමන් කරමින් සිටි උසස්පෙළ උපකාරක පංතියකට සහභාගි වීමට යමින් සිටි සිසුවියක් සහ තම අක්කා සමඟ ගමන් කරමින් සිටි කුඩා දරුවෙකුගේ නාසයද සපා කා ඇත. ප්‍රදේශවාසීන් විසින් මහත් පරිශ්‍රමයක් දරා බල්ලා මරා දමා හිස වෛද්‍ය පරීක්ෂණය සඳහා යොමු කර තිබේ. මේ දිනවල බල්ලන් දඩාවතේ යන නිසා විමසිල්ලෙන් සිටින ලෙස මහජනතාව දැනුවත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107271</link>
    <topic>වාරියපොළ කරගස්වැවප්‍රදේශයට හැමූ දැඩි සුළඟකින් නිවාස හතකට හානි</topic>
    <author> </author>
    <content>වාරියපොළ කරගස්වැව ප්‍රදේශය හරහා පසුගියදා හමා ගිය දැඩි සුළඟක් නිසා නිවාස 07 කට සහ කරගස්වැව ශ්‍රී පුෂ්පාරාම විහාරස්ථානයේ බණ මඩුවට සහ එම භූමියේ තිබූ නා, පොල් සහ තේක්ක ගස්වලට අලාභ හානි සිදු වී ඇත.හානි වූ එම නිවාස අතර වෙළෙඳ සලක් හා වී මෝලක් පවත්වාගෙන ගිය එක් ගොඩනැඟිලි දෙකකට හානි සිදු වී තිබේ.කරගස්වැව ශ්‍රී පුෂ්පාරාම විහාරස්ථානයේ විහාරාධිපති සුමනරතන හිමියෝ මෙසේ කීහ.මඳ වැහි පොදක් සමග පාන්දර 4.30ට පමණ සුළඟ සමඟ විශාල ශබ්දයක් ඇසුණා.ඒ සුළඟ හමායන හඬ ඇහෙන විටම මම සංඝාවාසයේ සිට දොර ඇරගෙන මිදුලට එන විට ධර්ම ශාලාවට විශාල වශයෙන් හානි සිදුවී තිබුණා. උළු කැට ගැල වී තිබුණා.ප්‍රදේශවාසියකු වන ආර්. එම්. ධර්මදාස - මගේ ඉඩමේ කෙසෙල් ගස් සහ පොල් ගස් කීපයකට හානි සිදුවී තිබෙනවා.කරගස්වැව පදිංචි එච්. එම්. රංමැණිකේ - සිද්ධිය වෙන අවස්ථාවේදී මමයි මගේ පුතා අබේරත්නයි මගේ මල්ලී නිවසේ සිටියා. මහ හඬකින් සුළඟ හමා ගියා. ඒ අවස්ථාවේදී අපේ නිවසේ උළු කැට බිම වැටෙන හඬක් ඇසුණා. ඒ උලුකැට බිමට වැටෙද්දී මගේ පුතාගේ හිසට හා මුහුණට වැටී සුළු සීරීම් සිදුවුණා.වාරියපොළ කරගස්වැව ප්‍රදේශයේ සිදු වූ මේ සිදුවීම් දැක බලා ගැනීමට එහි පැමිණි පාරිභෝගික හා සුබසාධන කටයුතු පිළිබඳ ජ්‍යෙෂ්ඨ ඇමැති එස්. බී. නාවින්න මහතා මෙසේ පැවැසීය. කරගස්වැව ප්‍රදේශයට ස්වාභාවික ආපදාවක් සිදුවූවා. අපි දැනටමත් අදාළ අංශ දැනුවත් කරලා තියෙනවා. විශාල වශයෙන් අලාභ හානි සිදුවෙලා තිබෙනවා ඒ අයට වන්දි ගෙවීමේ කටයුතු කඩිනම් කරනවා.වයඹ පළාත් කෘෂිකර්ම හා ගොවිජන සේවා ඇමැති එච්. එම්. ඩී. බී. හේරත් - වාරියපොළ ප්‍රාදේශීය සභාවේ සභාපති ආනන්ද ප්‍රේමතිලක ජයලත් වාරියපොළ ප්‍රාදේශීය ලේකම් ඒ. එච්. අරම්පත් යන මහත්වරුද මේ ප්‍රදේශයට පැමිණ විපතට පත්වූ ජනතාවගේ සුවදුක් සොයා බැලූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107272</link>
    <topic>වීදුරු බෝතල් ඇතුලෙ විස්මිත නිමැවුම් මවන කලාකරුවා</topic>
    <author>සටහන හා ඡායාරූප ඉඳුරුව සමූහ ඇම්. පී. මුනිදාස</author>
    <content>විවිධ විසිතුරු නිර්මාණය කිරීමට දක්ෂ එම්. ආර්. එම්. නයිම් බේරුවල පදිංචිකරුවෙකි. මුස්ලිම් ජාතිකයකු වන ඔහු කළ එම නිර්මාණ අතුරින් වැඩි හරියක් බුදු දහමට අයත් ඒවාය. හෙතෙම මෙසේ කීවේය. දවසක් මම පත්තරයකින් දුටුවා කුඩා කටක් සහිත බෝතලයක් ඇතුලේ චීන ගෙයක් සාදා ඇති සිද්ධියක විස්තරයක්. මේක දැකපු මම මිතුරකුට කිව්වා, මටත් පුළුවන් මේ චීන ගේ බෝතලයක් ඇතුලේ හදන්න කියලා.එහෙම හැදුවොත් ඔලුවෙන් හිට ගන්නා බව මගේ මිතුරා මට කිව්වා. පස්සෙ මම හදලා පෙන්නුවා. මගේ යාළුවා සතුටු වෙලා මට තෑගිත් දුන්නා.බෝතල් ඇතුළේ විවිධාකාර නිර්මාණ කිරීමට ඔහු පටන් ගෙන ඇත්තේ ඒ ආකාරයටයි. බෞද්ධ සිද්ධස්ථාන, බුද්ධ රූප, දළදා මාලිගාව, රුවන්වැලිසෑය, සමාධි පිළිමය අනුරූ රැසක්ම ඔහු මෙසේ නිර්මාණය කර ඇත. මල් පෝච්චි, මක්කම, ටජ්මහල, මදීනා ආදී නිර්මාණ රැසක්ද ඔහු අතින් දැනට නිම වී ඇත.මේ නිර්මාණ කිරීමට කිසිවකුගෙන් ඉගෙන ගැනීමක් හෝ ගුරුහරුකමක් ලබා නොගත් බවත්, විවිධ වර්ණ ස්ටිකර් කුඩා කැබලිවලට කපා මෙම නිර්මාණ කරන බවත්, ඕනෑම රූපයක් ඉදිරිපත් කළ විට, ඒ ආකාරයෙන්ම බෝතලයක් තුළ නිර්මාණය කළ හැකි බවත් නයිම් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107273</link>
    <topic>වත්තේගම පොදු වෙළෙඳ පොළේවසා දැමූ කඩකාමර ප්‍රයෝජනයට ගන්න  </topic>
    <author>සටහන හා ඡායාරූපය මහනුවර සංචාරක ගාමිණී සමරනායක</author>
    <content>පාතදුම්බර මැතිවරණ කොට්ඨාසයේ ප්‍රධානතම නගරය වන වත්තේගම නගර සභාවට අයත් පොදු වෙළෙඳපොළේ කඩ කාමර 52ක් තිබුණත් දැනට එයින් ප්‍රයෝජනයට ගෙන ඇත්තේ කාමර 28 ක් පමණී. අධික කුලී හා බදු මුදල් අය කිරීම නිසා මේවා බදු ගැනීමට කවුරුත් ඉදිරිපත් වෙන්නේ නැත.නගරයට මඳක් ඈතින් ඇති මේ පොදු වෙළෙඳපොළ ගැන නොතකා , සති පොළක්ද පවත්වාගෙන යයි. මේ හේතුවෙන්ද පාරිභෝගිකයන්ගේ පැමිණීමේ අඩුවක් දක්නට ඇත.මේ තත්ත්වය මත පොදු වෙළෙඳ පොළේ ව්‍යාපාරිකයන්ගේ වෙළඳාම් කටයුතුවලටද තරමක අවාසියක් සිදුවන බවත්, කියති.වාහන හැසිරවීමේ පහසුකම්ද අල්පය.වෙළඳපොළ භූමිය වැසි දිනට එකම මඩ වගුරකි. මාර්ගයද කලකින් නිසි පිළිසකර කර නැත. එය සෝදා පාළුවට ලක්වෙමින් පවතී.මෙය නිසි පරිදි සංවර්ධනය කොට අඩුපාඩු සකසන්නේ නම් පාරිභෝගිකයන්ගේ වර්ධනයක් දැකිය හැකි බව ව්‍යාපාරිකයෝ කියති. මෙහි ඇති පොදු වැසිකිළියද කැලයෙන් වැසී තිබේ.පාළුවට ඇති කඩ කාමර අසල දඩාවතේ යන සුනඛයෝ ලැගුම් ගෙන සිටිති. එබැවින්, මේ පාළුවට ගොස් ඇති කඩ කාමර ආදායමක් ලැබිය හැකි පරිදි ඒවා බදු දීමට කටයුතු කරන ලෙස නගර වැසියෝ බලධාරීන්ගෙන් ඉල්ලා සිටිති. මේ අඩුපාඩු සකසා, පාරිභෝගිකයන්ට වඩාත් පහසු සේවාවක් සැලසීමට නගර සභාවේ අවධානය යොමුවනු ඇතැයි ජනතාව බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107274</link>
    <topic>වයඹ පාසල් 11කට පරිගණක</topic>
    <author>අලව්ව විශේෂ ඒ. කීර්තිසිංහ</author>
    <content>වයඹ පළාත් සභාවේ පාසල් 11 කට පරිගණක ලබාදීමට වයඹ පළාත් අධ්‍යාපන අමාත්‍යාංශය පියවර ගෙන තිබේ. මේ සඳහා වැය වන මුදල රුපියල් ලක්ෂ 85 කි.කුරුණෑගල මලියදේව බාලිකා විදුහල, දොරටියාව විදුහල, ගිරිඋල්ල මැද්දෙපොළ විදුහල, නිකවැරටිය මහසෙන් මැදිමහ විදුහල, මහව තිස්පොළගම විදුහල, ගල්පාත කනිටු විදුහල, නිකවැරටිය මහසෙන් මධ්‍ය මහා විද්‍යාලය, මාගල්ලේගම කනිටු විදුහල, ඉබ්බාගමුව කඳුපලාත විදුහල, ධම්මිස්සර මැදි විදුහල, දුම්මලදෙණිය මහ විදුහල සහ පුත්තලම තප්පලාඩි මුස්ලිම් විදුහල මෙසේ පරිගණක ලබා දෙන පාසල්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107275</link>
    <topic>කෑගල්ලේ මාර්ග 72ක් කාපට් කරයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ලේ වසර ගණනාවකින් ප්‍රතිසංස්කරණය කර නොමැති මාර්ග 72 ක් කාපට් කිරීමට රජය පියවර ගෙන ඇත.කෑගල්ල මැතිවරණ කොට්ඨාසයේ මාර්ග 11 ක්ද, මාවනැල්ල මැතිවරණ කොට්ඨාසයේ මාර්ග 9 ක්ද, ගලිගමුව මැතිවරණ කොට්ඨාසයේ මාර්ග 8 ක්ද, යටියන්තොට සහ රුවන්වැල්ල මැතිවරණ කොට්ඨාසවල 10 ක්ද, දැරණියගල මැතිවරණ කොට්ඨාසයේ මාර්ග 8 ක්ද මෙසේ කාපට් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107276</link>
    <topic>කොච්චිකඩේ කාණු පද්ධතියප්‍රතිසංස්කරණය කරයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කොච්චිකඩේ නගර මධ්‍යයේ තිබෙන වතුර බැස යන ඇතැම් කාණු අබලන්ව තිබීම නිසා ව්‍යාපාරික ප්‍රජාව මෙන්ම ප්‍රදේශයේ ජනතාවද මහත් දුෂ්කරතාවලට මුහුණ දුන්හ. ප්‍රදේශය නියෝජනය කරන මීගමු මහ නගර සභාවේ නාගරික මන්ත්‍රී බන්දුල නාඹටුන්න මහතා තමාගේ ප්‍රතිපාදනවලින් කාණු පද්ධතිය ප්‍රතිසංස්කරණය කිරීම ආරම්භ කළේය.මන්ත්‍රීවරයා ප්‍රතිසංස්කරණ කටයුතු අධීක්ෂණය කරමින්.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107277</link>
    <topic>හොරණ බෝගහයටකිරි අම්මා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ නගරයේ සහ අවට ප්‍රදේශවල වෙසෙන ජනතාව අතර, හොරණ බෝගහයට මීකිරි පිළිබඳව නොදන්නා අයෙක් නැත.එයට ප්‍රධානතම හේතුව වන්නේ අවුරුදු 50කටත් පෙර සිට මෙම බෝසමිඳුන් අසළ පදික වේදිකාවේ මීකිරි වෙළෙදාම පැවතුණු බැවින් හා එම කිරි යම්කිසි ප්‍රමිතියකට ලක්වී තිබීම ය.එදා හොරණ වැරැල්ලහේන ග්‍රාමයේ පදිංචි වී සිටි ජී. කරුණාවතී මහත්මිය විසින් මෙය ස්වයං රැකියාවක් වශයෙන් ආරම්භ කර ඇති අතර එය කල්යත්ම හොරණ නගරයේ ප්‍රධානතම පදික වෙළෙඳ ව්‍යාපාරයක් බවට පත් වී ඇත.එසේම එදා ව්‍යාපාරයේ දියුණුවත් සමගම කරුණාවතී මහත්මියට “ බෝගහයට කිරි අම්මා” යන නාමය ද සමු බැඳුණු එකක් විය.ඇය මිය යෑමත් සමඟ එම ව්‍යාපාරයේ ආධිපත්‍යයට හිමිකම් ලැබුවේ ඇයගේ එකම දියණිය වන ජෙස්මින් කුසුම් සිරි මෙනෙවියයි.මැය 1993 වර්ෂයේදී ව්‍යාපාරයට සම්බන්ධතාවත් සමගම මව ලබා තිබූ “කිරි අම්මා” නම් වූ අනුවර්තන නාමය කෙමෙන් මැයට පරිවර්තනය වූයේ තාරුණ්‍යයත් සමගය.දැන් හොරණ කවුරුත් දන්නා හඳුනන නූතන යුගයේ බෝගහ යට කිරි අම්මා ජෙස්මින් කුසුම්සිරි මෙනවිය යි.කුසුම්සිරි මෙනෙවිය මෙසේ පැවැසුවාය. අම්මා මීකිරි ව්‍යාපාරය කරපු කාලේ අපේ පවුල නඩත්තු කිරීම, ඉඩකඩම් ගැනීම නව නිවෙසක් තැනීම ආදී කටයුතු ඉටුකර ගන්න අම්මට හැකි වුණා.අපි හරක් හැදුවේ නැහැ. අදත් නැහැ. හොඳ කිරි මිලයට ගෙන ඒවාට අවශ්‍ය මාත්තු දමා පිරිසිදුව කිරි මිදවීම තමයි අම්මා කළේ. ඒවා කිසි දිනක දුගඳ හමන හා නරක්වීම් වලට භාජනය වුණේ නැහැ.අද වගේ නොවේ ඒ කාලේ නිවෙස්වල ශීතකරණ තිබුණේ නැහැ. නමුත් අම්මා හදපු මීකිරි දිනක් දෙකක් කල්ගත වුණත් එහි ඇඹුලක්, අමිරහක් වෙන්නේ නැහැ. එහි ප්‍රධාන රහස තමා නැවුම් මුට්ටිවල ඉතාමත් පිරිසිදුවට ඒවා සිදුකිරීම. ඒ රහස අදත් මම අකුරටම අනුගමනය කරනවා. ඒනිසා හොරණ හා අවට අය අපව විශ්වාස කරගෙන දානමාන උත්සව සඳහා පාන්දරින්ම හොරණ බෝසමිදු යාබද පදික වේදිකාවට අපව සොයාගෙන එනවා.අව්ව, වැස්ස දෙකටම අපිට මූණ දේන සිද්ධ වෙනවා. එය මහත්වූ අපහසුතාවයක් වුණත් දැන් අපි ඒවාට පුරුදු වෙලා ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107278</link>
    <topic>පේරාදෙණිය විදුහල මැදින් පාර කැපීමටවිරෝධය පළකරති</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණිය මධ්‍ය මහා විද්‍යාල භූමිය මැදින් පාරක් කැපීමට විරෝධය පළ කරමින් එම විද්‍යාලයේ සිසු සහ ගුරු දෙගුරුහු විරෝධතාවක නියැලුණහ. පේරාදෙණිය මධ්‍ය මහා විදුහල පිහිටි භූමිය මැදින් යෝජිත පාර කැපීමෙන් එය විවෘත භූමියක් වනවා පමණක් නොව පාසල් දූ දරුවන් අනාරක්ෂිත තත්ත්වයට පත්වීමත්, පාසල් භූමිය නායයෑම් තර්ජනයන්ට ගොදුරුවීමත් කිසිසේත් වැළකිය නොහැකි බවත්, එසේම මේ නිසා ඇතිවන පරිසර හානිය ඉමහත් බවත්, විදුහල සුරැකීමේ සංවිධානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r1107279</link>
    <topic>ප්‍රජා ශාලාවේ ඉදිකිරීම් අතරමඟ</topic>
    <author>යක්කල විශේෂ – රුවන් සමන්ත</author>
    <content>ගම්පහ, ඉහළගම ප්‍රදේශවාසීන්ට ඉමහත් අඩුපාඩුවක්ව පැවති ප්‍රජාශාලාවක් ඉදිකිරීම සඳහා ප්‍රදේශයේ තරුණ පිරිස විවිධ පුද්ගලයන්ගේ ආධාර උපකාර මත ඇරැඹූ ප්‍රජාශාලාවේ ඉදිකිරීම් අතරමග ඇනහිට තිබේ.ප්‍රදේශවාසී පාසල් ශිෂ්‍යයිනට පුස්තකාලයක් සමිති ශාලාවක්, මෙන්ම මහජන සේවය සලසන ග්‍රාම සේවා සමෘද්ධි සංවර්ධන පවුල් සෞඛ්‍ය සේවිකාවටද රාජකාරි කිරීමට හැකිවන ලෙස සැලසුම් කර ඇති මේ ගොඩනැගිල්ලේ ඉදිකිරීම් කටයුතු සිදුකිරීමට ඔව්හු දානපතියන්ගේ ආධාර බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=r11072710</link>
    <topic>පාලමේ ඇඳි නෑ</topic>
    <author>ඡායාරූපය – ගම්පහ සංචාරක නිමල් ජයසිංහ</author>
    <content>මාකේවිට ගෝනාගහ ප්‍රදේශයේ ඇති පාලමකි මේ. පාලමේ දෙපැත්තේ ඇඳි නොමැතිකම නිසා අනතුරුදායක තත්ත්වයක් පවතී. බලධාරීන්ගෙන් ප්‍රදේශවාසීන් ඉල්ලා සිටින්නේ මෙම ගෝනාගහ ඇඳි නැති පාලමට දෙපැත්තේ ඇඳි සවිකර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107271</link>
    <topic>රණවිරුවන්ට ශ්‍රී ලාංකිකයන් සදා ණය ගැතියි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ දීප්තිමත් අනාගතය ගොඩනැගීම වෙනුවෙන් සන්නද්ධ හමුදාවල රණවිරුවෝ කැපවීමෙන් කටයුතු කළ බව හිටපු ක්‍රිකට් නායක කුමාර් සංගක්කාර පෙරේදා යාපනයේදී පැවැසීය.දිවි පරදුවට තබා මවුබිම වෙනුවෙන් කැප වූ රණවිරුවන්ට ශ්‍රී ලාංකිකයන් සදා ණය ගැති යැයි එය නිතර නිතර සිහිපත් කළයුතු යැයිද සංගක්කාර අවධාරණය කළේය.ගුවන් හමුදා නිල වෙබ් අඩවිය සඳහන් කරන්නේ කුමාර් සංගක්කාර ඇන්ටර්නොව් 32 යානයකින් කටුනායක සිට යාපනයට ලඟා වූ බවය. එහිදී ළමා පිළිකා රෝහලක් තැනීම උදෙසා අරමුදල් රැස්කිරීමේ පාගමනක් වන “ ට්‍රේල් “ ව්‍යාපෘතියට කුමාර් සංගක්කාර එක්විය.එම පාගමනට සහභාගිවීමට කලින් කුමාර් සංගක්කාර පැවැසුවේ මේ ව්‍යාපෘතියට පුර්ණ සහයෝගය ලබාදීමට කැමැත්තෙන් සිටින බවය.“ ළමා කාලයේ මගේ සිහිනය වී තිබුණේ ගුවන් නියමුවෙකු වෙන්නයි. ගුවන් හමුදාවේ ගුවන් සේවා කටයුතු ඉදිරියේදී ජාත්‍යන්තර තත්ත්වයට ගෙන ඒමට හැකියාවක් තිබෙනවා. ගුවන් හමුදාව ක්‍රිකට් ක්‍රිඩාවට විශාල සේවයක් කිරීම ගැන මා සතුටු වෙනවා. මෑතකදී කාන්තා ක්‍රිකට් ක්‍රිඩාව ගුවන් හමුදාව ආරම්භ කිරීම ඉතා යහපත් එකක්. “ සංගක්කාර වැඩිදුරටත් පැවැසීය.කුමාර් සංගක්කාර එංගලන්තයේ පැවැත්වූ දේශනයකදී ක්‍රිකට් සහ රට ගැන කළ ප්‍රකාශ ජනාධිපති මහින්ද රාජපක්‍ෂ මහතාගේ ඇගැයීමට ලක්වූ බව ද හින්දු පුවත්පත පසුගියදා වාර්තා කර තිබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107272</link>
    <topic>ඩිල්ෂාන්ගෙන් තුන්ඉරියව් දස්කම්</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් නායක තිලකරත්න ඩිල්ෂාන්ගේ විශිෂ්ට තුන්ඉරියව් දස්කම් හේතුවෙන් අන්තර් පළාත් ඕවර් විස්සයි 20 තරගාවලියේ කඳුරට කණ්ඩායම සමඟ ඊයේ (26) ආර්. ප්‍රේමදාස පිටියේ පැවැති තරගයෙන් කඩුලු 10 ක පහසු ජයක් වාර්තා කිරීමට බස්නාහිර කණ්ඩායම සමත් විය.කඳුරට පිලේ ඉනිමේදී පන්දු යැවීමෙන් දස්කම් දක්වමින් ලකුණු 23 කට කඩුලු 3 ක් දවාලූ ඩිල්ෂාන් බස්නාහිර පිලේ ඉනිම ආරම්භ කරමින් පන්දු 34 කදී හතරේ පහර 7 ක් සහ හයේ පහර 2 ක් සමඟ නොදැවී ලකුණු 56 ක් රැස් කිරීමට සමත් විය. ඔහුට අනගි සහයක් ලබා දුන් ඩිල්ෂාන් මුණවීර පන්දු 51 කදී හතරේ පහර 6 ක් සහ හයේ පහරක් සමඟ නොදැවී ලකුණු 57 ක් වාර්තා කළේ ය. ඩිල්ෂාන් යුගලය අතර පළමු වැනි කඩුල්ල සඳහා නොබිඳුනු සම්බන්ධතාවය ලකුණු 121 කි.මුලින්ම පන්දුවට පහර දුන් කඳුරට කණ්ඩායම ඕවර 19.4 ක දී ලකුණු 120 කට දැවී ගියේ ය. චානක විජේසිංහ ලකුණු 42 ක් රැස් කළේ ය. ෆර්විස් මහරූෆ් ලබාගත් ලකුණු සංඛ්‍යාව 23 කි.පෙර තරගයේදී කඳුරට පිලේ ජයග්‍රහණයේ නියමුවා වූ කුමාර් සංගක්කාර ඊයේ තරගයට ක්‍රීඩා කළේ නැත.පන්දු යැවීමේදී තිලකරත්න ඩිල්ෂාන්ට අමතරව ඉෂාර අමරසිංහ ලකුණු 18 කට කඩුලු 4 ක් බිඳ දැමුවේ ය.තරගයේ ජයග්‍රහණය අත්කර ගැනීමට බස්නාහිර කණ්ඩායමට වැය වූයේ ඕවර 14.1 ක් පමණි.කඳුරට පිල - 120 - සියළුදෙනා දැවී (ඕවර 19.4)චානක විජේසිංහ 42, ෆර්වීස් මහරූෆ් 23 (ඉෂාර අමරසිංහ 18/4 , තිලකරත්න ඩිල්ෂාන් 23/3, දිල්රුවන් පෙරේරා 22/2)බස්නාහිර පිල - 121 කඩුලු නොදැවී (ඕවර 14.1)ඩිල්ෂාන් මුණවීර නොදැවී 57,තිලකරත්න ඩිල්ෂාන් නොදැවී 56.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107273</link>
    <topic>දින 50ක දීර්ඝ ක්‍රිකට් සංචාරයකට ඔස්ට්‍රේලියානු පිල 30දා ශ්‍රී ලංකාවට</topic>
    <author>පි‍්‍රන්ස් ගුණසේකර</author>
    <content>දින 50කට අධික දීර්ඝ තරග සංචාරයකට සහභාගි වීම උදෙසා ඔස්ට්‍රේලියානු ක්‍රිකට් පිල මේ 30 වැනිදා ශ්‍රී ලංකාවට පැමිණීමට නියමිත ය.ටෙස්ට් තරග 3 ක් එක්දින තරග 5ක් හා විස්සයි 20 තරග 2 කට එක්වන ඔස්ට්‍රේලියානු ක්‍රිකට් පිල අදියර තුනකින් ශ්‍රී ලංකාවට ළඟාවේ.පළමු අදියරට විස්සයි 20 කණ්ඩායම පැමිණෙන අතර අගෝස්තු මස 4 වැනිදා එක් දින කණ්ඩායම වෙනුවෙන් ක්‍රීඩකයන් පිරිසක් හා අගෝස්තු 16 දා ටෙස්ට් කණ්ඩායම වෙනුවෙන් ක්‍රීඩකයන් පිරිසක් ශ්‍රී ලංකාවට පැමිණේ.ඔස්ට්‍රේලියානු විස්සයි – 20 ක්‍රිකට් පිල කැමරුන් වයිට් ගේ නායකත්වයෙන් ද ටෙස්ට් හා එක් දින පිල මයිකල් ක්ලාක් ගේ නායකත්වයෙන් ශ්‍රී ලංකාවට එරෙහි සටනට පිවිසෙති.ඔස්ට්‍රේලියානු ක්‍රිකට් කණ්ඩායමක් අවසන් වරට ශ්‍රී ලංකාවට පැමිණියේ 2004 පෙබරවාරි මාසයේ දී වන අතර එහිදී එක්දින හා ටෙස්ට් තරගාවලි දෙකේම ජය ඔස්ට්‍රේලියාවට හිමි විය. සිවුවතාවක් ඔස්ට්‍රේලියානු පිල ශ්‍රී ලංකාවට පැමිණ සියලු තරගාවලි ජය ලැබීම විශේෂත්වයකි.ශ්‍රී ලංකාව හා ඔස්ට්‍රේලියාව අතර මෙතෙක් ටෙස්ට් තරග 20 ක් පවත්වා ඇති අතර එයින් 13 ක ජය ඔස්ට්‍රේලියාව ද තරගයක ජය ශ්‍රී ලංකාව ද සතු කරගත් අතර තරග 6 ක් ජය පරාජයෙන් තොරව නිමා විය.දෙරට අතර එක්දින තරග ඉතිහාසයේ දී ද ඔස්ට්‍රේලියාව ඉදිරියෙන් සිටිමින් තරග 72 කින් තරග 47 ක ජය වාර්තා කළේ ය. ශ්‍රී ලංකාව තරග 22 ක ජය ලැබූ අතර තරග 3ක් විසඳුමකින් තොරව නිමාවට පත් විය.විස්සයි – 20 තරගවලදී දෙපිලම සම තත්ත්වයකට පත්ව ඇත්තේ තරග දෙක බැගින්ජය වාර්තා කරමිණි.තරග කාල සටහනඅගෝ. 6දා පළමු විස්සයි – 20 තරගය පල්ලෙකැලේ දී,අගෝ. 8දා - දෙවැනි විස්සයි – 20 තරගය පල්ලෙකැලේ දී, අගෝ. 10 දා – පළමු එක්දින තරගය පල්ලෙකැලේ දී (දිවා - රාත්‍රී),අගෝ. 14 දා - දෙවැනි එක්දින තරගය සූරියවැව මහින්ද රාජපක්‍ෂ ක්‍රීඩාංගණයේ දී (දිවා - රාත්‍රි),අගෝ. 16දා - තෙවැනි එක්දින තරගය සූරියවැව මහින්ද රාජපක්‍ෂ ක්‍රීඩාංගණයේ දී (දිවා - රාත්‍රි).අගෝ. 20 දා - සිවු වැනි එක්දින තරගය ආර්. ප්‍රේමදාස පිටියේ දී (දිවා - රාත්‍රි),අගෝ. 22දා පස්වැනි එක් දින තරගය ආර්. ප්‍රේමදාස පිටියේ දී (දිවා /රාත්‍රි),අගෝ. 25දා - තෙදින තරගය ආරම්භය පී. සරා පිටියේ දී. අගෝ. 31දා – පළමු ටෙස්ට් තරගය ආරම්භය ගාල්ලේ දී.සැප්. 8දා - දෙවැනි ටෙස්ට් තරගය ආරම්භය පල්ලෙකැලේ දී. සැප්. 16දා - තෙවැනි ටෙස්ට් තරගය එස්.එස්.සී පිටියේ දී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107274</link>
    <topic>එංගලන්තය ලකුණු 196කින්ඉන්දියාව පරදවයි</topic>
    <author/>
    <content>වේග පන්දු යවන ක්‍රීඩක ජේම්ස් ඇන්ඩර්සන් කඩුලු 5 ක් දවාලමින් ඉන්දියාව සමඟ ලෝඩ්ස් පිටියේ පැවැති පළමු ටෙස්ට් තරගයෙන් ලකුණු 196 ක ජයක් එංගලන්තයට හිමි කර දුන්නේය.මේ තරගයේ ජයග්‍රහණය සඳහා ලකුණු 458 ක ඉලක්කයක් හඹා ගිය ඉන්දියාව ලකුණු 261 කට දැවී ගියේය. ඉන්දීය ඉනිමේ වැඩිම ලකුණු සංඛ්‍යාව ලෙස ලකුණු 78 ක් වාර්තා කිරීමට සුරේෂ් රයිනා සමත්වූ අතර ඇන්ඩර්සන් ලකුණු 65 කට කඩුලු 5 ක් දවාලීය.එංගලන්ත පළමු ඉනිමේදී නොදැවී ලකුණු 202 ක් රැස් කළ කෙවින් පීටර්සන් තරගයේ වීරයා ලෙස නම් කෙරිණි.දෙපිල අතර පැවැති මේ ටෙස්ට් තරගය ජාත්‍යන්තර ටෙස්ට් පිටියේ 2000 වැනි ටෙස්ට් තරගය ලෙස වාර්තා පොතට එක්විය. සිය 100 වැනි ජාත්‍යන්තර ශතකය ලබා ගැනීමේ අරමුණින් සිටි තෙන්ඩුල්කාර් ලකුණු 34 කට හා ලකුණු 12 කට දැවී ගියේය.එංගලන්ත පළමු ඉනිම – 474 / 8 (ඉනිම අත්හිටුවන ලදී)කෙවින් පීටර්සන් නොදැවී 202, මැට් ප්‍රියර් 71, ජොනතන් ට්‍රොට් 70 (ප්‍රවීන් කුමාර් 106 / 5)දෙවැනි ඉනිම – 269 / 6 (ඉනිම අත්හිටුවන ලදී)මැට් ප්‍රියර් නොදැවී 103, ස්ටුවර්ට් බ්‍රෝඩ් නොදැවී 74 (ඉෂාන්ත් ෂර්මා 59 / 4)ඉන්දියාව පළමු ඉනිම – 286රාහුල් ඩ්‍රාවිඩ් නොදැවී 103, (ස්ටුවර්ට් බ්‍රෝඩ් 37 / 4, ක්‍රිස් ටෙ‍්‍රම්ලට් 80 / 3)දෙවැනි ඉනිම – 261 -සුරේෂ් රයිනා 78, වී. ලක්‍ෂ්මන් 56 (ජේම්ස් ඇන්ඩර්සන් 65 / 5, ස්ටුවර්ට් බ්‍රෝඩ් 57 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107275</link>
    <topic>ජලීල් තර්ස්ටන් විදුහලට ජය ගෙනේ</topic>
    <author/>
    <content>මින්හාජ් ජලීල්ගේ තුන් ඉරියව් දස්කම් හේතුවෙන් කෝට්ටේ සාන්ත තෝමස් විද්‍යාලය සමග පැවති 17 න් පහළ පළමු කොටසේ ක්‍රිකට් තරගයෙන් කඩුලු 7 ක පහසු ජයක් අත් කර ගැනීමට තර්ස්ටන් විදුහල සමත් විය. මින්හාජ් ජලීල් ලකුණු 11 කට කඩුලු හයක් දවාලමින් පන්දුවෙන් දස්කම් දැක්වූ අතර පන්දු 20 ක් තුළදී වේගවත් ලකුණු 43 ක් ලබා පිත්තෙන්ද දස්කම් දැක්වීමට සමත් විය.කෝට්ටේ සාන්ත තෝමස් පිල (ඕවර 29) සියලු දෙනා දැවී – 95ජෙ. ෂෙහාන් 25, ටී. කලණ 27, මින්හාජ් ජලීල් 11 / 6, අනෝජ් මෙන්ඩිස් 23 / 2තර්ස්ටන් පිල (ඕවර 12) 96 / 3මින්හාජ් ජලීල් 43, කවිඳු කුලසේකර නොදැවී 21, මදුක වැදිසිංහ 21.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107276</link>
    <topic>වොලිබෝල් ප්‍රවීණයන්ගේ එකමුතුවක්</topic>
    <author>සුනිල් අභයවර්ධන</author>
    <content>ශ්‍රී ලංකා වොලිබෝල් ක්‍රීඩා ක්ෂේත්‍රයේ සිටි ප්‍රවීණයින් නැවත එක් තැන් වූ අවස්ථාවක් පසුගියදා ක්‍රීඩා අමාත්‍යාංශ ශ්‍රවනාගාරයේදී දක්නට ලැබිණ. 1950 දශකයේ සිට වොලිබෝල් ක්‍රීඩාවට සමීප වොලිබෝල් පිටියේ නම රැන්දූ පැරණි ප්‍රවීණ ක්‍රීඩක ක්‍රීඩිකාවන් කීප දෙනෙක්ම එහිදී පැමිණ සිටියහ.කාලයක් තිස්සේ අක්‍රියව තිබූ ප්‍රවීණයින්ගේ වොලිබෝල් සංගමය නැවත ප්‍රතිසංස්කරණය කිරීම සඳහා මේ පිරිස එදා රැස්ව සිටියහ.ශ්‍රී ලංකාවේ ජාතික කණ්ඩායම්වලට ක්‍රීඩා කළ ක්‍රීඩක ක්‍රීඩිකාවන් රැසක්ම ඒ අවස්ථාවට එක්වී සිටි අතර එවකට ශ්‍රී ලංකාවේ පැවැති වොලිබෝල් තරග පිළිබඳව සූරතා පිළිබඳව ඔවුන් ගෙන ආ අතීත මතකයන් ඇත්තෙන්ම ඉතාමත්ම සංවේදී තොරතුරු විය.එහිදී ඉදිරි කටයුතු සඳහා නව නිලධාරි මණ්ඩලයක් ද පත් කර ගත් අතර මේ වසරේදී ප්‍රවීණයින්ගේ වොලිබෝල් තරගාවලියක් පැවැත්වීමට ද තීරණය කරන ලදී. ඒ අනුව අවුරුදු 35 ට වැඩි කාන්තා, 40 – 49 සහ 50 ට වැඩි පිරිමි වශයෙන් ප්‍රවීණයින්ගේ සූරතා තුනක් පැවැත්වීමට මෙහිදී තීරණය විය.සභාපති – මර්වින් ප්‍රනාන්දුපුල්ලේ, ජ්‍යෙෂ්ඨ උප සභාපති – ඩබ්. පරණගම, උප සභාපතිවරු - ජෝ ජයවර්ධන, සී. වයි. ප්‍රනාන්දුපුල්ලේ, ජැක්සන් කරුණාරත්න, ප්‍රධාන ලේකම් - කේ. එස්. පීරිස්, උප ලේකම් – රංජිත් ප්‍රේමරත්න, භාණ්ඩාගාරික - ෆ්‍රෑන්ක් ප්‍රනාන්දු, උප භාණ්ඩාගාරික - සුනේත්‍රා කුලතුංග, ප්‍රධාන සංවිධායක - සුනිල් ප්‍රේමසිරි, තරග ලේකම් - ඒ. ඒ. ජයතිස්ස, ගණන් පරීක්ෂක – මර්වින් පෙරේරා.කමිටු සාමාජිකවරු - ලලිත් ජිනසේන, ආර්. ඩී. පියදාස, ඩබ්. ඒ. ඥානරත්න ධර්මපාල, ආරියදාස ලියනගේ, ඊ. එන්. කරුණාරත්න, එන්. ඩී. ගුණසේන, සරත් විජේතුංග, නිමල් දාබරේ, සරත් සිල්වා, එල්. එල්. දයාරත්න, මධුකා කිරිඇල්ල විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107277</link>
    <topic>ප්‍රවීණයන්ගේ පාපන්දු ජය නාවලපිටියට  </topic>
    <author/>
    <content>ශ්‍රී ලංකා ප්‍රවීණයන් ගේ පාපන්දු සංගමය සංවිධානය කළ සත් සාමාජික පාපන්දු තරගාවලියේ සූරතාව නාවලපිටිය ප්‍රවීණයන් ගේ පාපන්දු පිල දිනා ගත්තේ ය.කොළඹ රීඩ් මාවත ක්‍රීඩා පිටියේ පැවැති අවසන් තරගයේ දී ඕල්ඩ් බෙන්ස් හා නාවලපිටිය කණ්ඩායම් 1-1 ක් ලෙස සම තත්ත්වයේ සිටි හෙයින් දඩුවම් පහර පිරිනැමුණු අතර එය ද සමවීම හේතුවෙන් කාසියේ වාසිය අනුව ජයග්‍රහණය තීරණය කෙරුණි.කණ්ඩායම් 24 ක් සහභාගී වූ මේ තරගාවලියේ දී සූරයන්ට රුපියල් 25000 ක් හා අනූ සූරයන්ට රුපියල් 15000 ක් ද විශේෂ දක්‍ෂතා දැක්වූ ක්‍රීඩකයන්ට මුදල් තෑගි පිරිනැමුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=s1107278</link>
    <topic>මයිලෝ වර්ණ ප්‍රදානෝත්සවය....</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=f1107271</link>
    <topic>තාවකාලික ජය පතා ජාතිවාදය වපුරන්න එපා</topic>
    <author>සාකච්ඡා කළේ ජයසිරි මුණසිංහ</author>
    <content>පසුගිය පළාත් පාලන මැතිවරණයෙන් සමාජය වෙත යොමුව ඇති සංඥාා, ආණ්ඩුවේ වැඩපිළිවෙළ බහුතර ජන සමාජය විසින් පිළිගෙන ඇත්තේ කෙසේද? සහ උතුරේ ඡන්ද ප්‍රතිඵලය පිළිබඳ ආර්ථික සංවර්ධන ඇමැති බැසිල් රාජපක්ෂ මහතා සමඟ සිදු කළ සාකච්ඡාවකි මේ.* පළාත් පාලන ආයතන 65 ක පුංචි ඡන්දය නිමාවට පත් වුණා. එහි ජයග්‍රාහණයන් පිළිබඳ ඔබේ අදහස කුමක්ද ?ඇත්තටම මේ මාසේ 23 වැනිදා පළාත්පාලන ආයතන 65 ක ඡන්දය පැවැත්තුණා. ඒ මැතිවරණය පැවැත්වීමට අධිකරණයට ගොස් තීන්දුවක් ගැනීමට සිදුවූ නිසායි. කෙසේ නමුත් මෙවර ආයතන 65 ක ඡන්දය පැවැත්තුණා. ඉන් එක්සත් ජනතා නිදහස් සන්ධානයට ආයතන 45 ක බලය හිමි වුණා. මෙහිදී මම විශේෂයෙන් අපේ ආණ්ඩුවට සන්ධානයට ඡන්දය ලබා දුන් මහජනතාවට ජනාධිපතිතුමාගේත් ආණ්ඩුවේ අපේත් ගෞරවය සුබ පැතුම් පිරිනමන්න කැමැතියි.ඉතාම ඉහළ ජනතා කැමැත්තක් අතිබහුතර ජනතා ශක්තියක් ආණ්ඩුවට ලැබී තිබෙනවා. මෙය ආණ්ඩුවේ වැඩපිළිවෙළ වාගේම ජනාධිපතිතුමාගේ නායකත්වයෙන් ක්‍රියාත්මක සංවර්ධන වැඩසටහන් බහුතර ජනතාවක් අනුමත කිරීමක් ලෙස මම දකිනවා.* පුංචි ඡන්දයේදී බහුතර ජනතාවක් යළිත් අනුමත කළ ආණ්ඩුවේ වැඩපිළිවෙළ පිළිබඳ ඔබ දක්වන විග්‍රහය කෙබඳුද ?එය මම මඳක් සවිස්තරව පැහැදිලි කරන්නම්. වසර 2005 නොවැම්බර් මාසේ 17 වැනිදා පැවැති ජනාධිපතිවරණයෙන් ජනාධිපතිතුමා මුල් වරට මේ රටේ පස්වැනි විධායක ජනාධිපතිවරයා ලෙස ජනතා කැමැත්තෙන් තේරී පත් වුණා. එතුමා ඡන්දයට පෙර සිටම අපේ රට නංවන ජාතික, ආර්ථික, සාමාජයීය, ආගමික මේ සියලු අංශවල දියුණුවක් ඇති කරන වැඩපිළිවෙළක් එළිදැක්කුවා. එය තමයි ‘මහින්ද චින්තන’ වැඩපිළිවෙළ. ‘මහින්ද චින්තන’ වැඩපිළිවෙළේ මූලිකම බලාපොරොත්තුව පුද්ගලයා හදා පවුල සෑදීමත් පවුල නගා සිටුවා ගම දියුණු කිරීමත් ගම දියුණු කොට රට දියුණ කිරීමත්, රට නංවා ලොව දිනීමත් වුණා. එතෙක් කලක් අපේ රටේ පොදුවේ සංවර්ධනයේ ප්‍රතිලාභ ඈත පිටිසර ගම්මානවලට ඒවායේ ජීවත්වෙන සාමාන්‍ය ජනතාවට ලැබී තිබුණේ නෑ.ප්‍රාදේශීය සංවර්ධනය සිදු වුණේ අසමතුලිත ලෙසයි. මේ වරද නිවැරදි කිරීම අපේ වැඩපිළිවෙළේ මූලිකම ඉලක්කය වුණා.ඒ අනුවයි අපි ගමේ ජනතාවට උපරිම පහසුකම් හිමිවන ආකාරයේ සංවර්ධන සැලැස්මක් ක්‍රියාත්මක කළේ. අපි මුලින්ම ‘මඟ නැගුම’ ‘ගම නැගුම’ ක්‍රියාත්මක කළා. මේ වැඩසටහන් යටතේ ගමේ ජනතාව භුක්ති විඳින පාරවල්, වැව් අමුණු, ජලය, විදුලිය වාගේ පොදු යටිතල පහසුකම් දියුණු කළා. පොදු පහසුකම් දියුණු කිරීමෙන් පමණක් පවුලක්, ගමක්, රටක් දියුණු කරන්න බෑ. ඒ නිසා අපි ගමේ ජීවත්වෙන ජනතාවගේ ආර්ථික අභිවෘද්ධිය ඇති කිරීමට ඉවහල් වන ‘දිවි නැගුම’ ජීවනෝපාය දියුණු කිරීම ඉලක්ක කළ වැඩපිළිවෙළ මේ අවුරුද්දේ මාර්තු 12 වැනිදා ජාතික ව්‍යාපාරයක් ලෙස ආරම්භ කළා.මේ වැඩපිළිවෙළට අමතරව රටේ ඉතා විශාල යටිතල පහසුකම් ජාලයක් ඇති කළා.අලුතින් ජාත්‍යන්තර මට්ටමේ වරායන් හැදුවා. ගුවන්තොටුපලක් හදනවා. ක්‍රීඩා පිටි සංකීර්ණ ඉදි කළා.ඒවාගේම අධිවේගී මාර්ග, යෝධ ජලාශ, විදුලි බලාගාර, සන්නිවේදන, නිවාස, අධ්‍යාපන, පහසුකම් දියුණු කළා. මේවාගේ වැඩපිළිවෙළ ක්‍රියාත්මක කිරීම නිසා මහජනතාවට පහසුකම් ලැබුණා. ඔවුන් ඒ නිසා දියුණු වුණා. තවත් ගමේ පළාත්වල දියුණු කිරීම අවශ්‍යයයි. ඒ සඳහා ඇති එකම වැඩපිළිවෙළ තිබෙන්නේ ආණ්ඩුවේයි. ඒ නිසායි විශ්වාසයෙන් අපිට ඡන්දය ලබා දුන්නේ.අපි මෙතැනදී අමතක නොකළ යුතු තවත් අපේ රටට ඉතාම වැදගත් අංශ ගණනාවක් ආණ්ඩුව දියුණු කළා. වසර 2006 ඉඳලා 2010 වන කාලසීමාවේදී ගම දියුණු කරන්න විතරක් අපි රුපියල් මිලියන තිස් පන්දහසකට වැඩි මුදලක් ආයෝජනය කරලා තිබෙනවා. ඒ මම මුලින් මහා පරිමාණ සංවර්ධන ව්‍යාපෘති වලට වියදම් කළ මුදල්වල වටිනාකම නැතිවයි. ඉතිං මේ රටේ මහජනතාව අපේ සමාජ ආර්ථික සංවර්ධන වැඩපිළිවෙළ අනුමත කිරීම අරුමයක් නොවෙයි.* ‘ගම නැගුම’, ‘මඟ නැගුම’ වාගේ ග්‍රාමීය ප්‍රදේශවල යටිතල පහසුකම් නැංවීමට අමතරව තවත් විශාල මුදලක් ආණ්ඩුව වැය කළ අංශ ගැනත් ඔබ කිව්වා. මොනවාද ඒ අංශ ?ඒ අංශ අතුරින් වැදගත්ම අංශය තමයි කෘෂිකාර්මික අංශය. අපි රුපියල් 350 ට කිලෝ පනහේ පොහොර මිටියක් එක දිගට අඛණ්ඩව වගා කන්න 13 කට දීලා ලෝක වාර්තාවක් පිහිටුවලා තිබෙනවා. වසර 2006 සිට මේ දක්වා වී වලට පොහොර සහනාධාරය දුන්නා. දැන් තේ, පොල්, රබර්, අනෙකුත් එළවළු, පළතුරු බෝග සඳහාත් ආණ්ඩුව පොහොර සහනාධාරය ලබා දෙනවා. වී වලට විතරක් පොහොර සහනාධාරය ලබා දෙන්න අවුරුද්දකට රුපියල් මිලියන තිස් හතර දහස් පන්සීයකට වඩා මුදලක් ආණ්ඩුව වියදම් කරනවා. මේ නිසා පොහොරවලට ගොවියාට ගෙවන්න වෙන්නේ සියයට 10 යි. ඉතිරි සියයට 90 ගෙවන්නේ ආණ්ඩුවයි.අලුතින් පොහොර සහනාධාරය දෙන බෝග වර්ග වැඩි කල නිසා අමතරව අවුරුද්දකට රුපියල් මිලියන දහඅට දහසක් වැය කරන්න සිදු වෙනවා. එළවළු, පළතුරු, විසිතුරු මල් ආදිය වගා කළ ගොවියන්ට මේ සහනාධාරය නිසා සියයට 65 ක වියදමක් ඉතිරි වෙනවා. ගොවියාට පොහොර මිලෙන් සියයට 35 යි ගෙවන්න වෙන්නේ.ඉතිරි ටික ආණ්ඩුව ලබා දෙනවා. මේ නිසා කෘෂිකාර්මික අංශයේ නවෝදයක් ඇතිවී තිබෙනවා.ගොවියාට අඩු මිලට පොහොර සාධාරණ හා ස්ථාවර මිලකට අස්වැන්න විකුණා ගැනීමට හැකිවී තිබෙනවා. ඒ නිසා මෙවර පුංචි ඡන්දය පැවැති අනුරාධපුරය, පොළොන්නරුව ඒවාගේම මොනරාගල දිස්ත්‍රික්කවල අපිට අති බහුතර ජනතා කැමැත්තක් ලැබී තිබෙනවා.ඒ වාගේම අපි ආණ්ඩුව රාජ්‍ය සේවකයන්ගේ සුබ සාධනයට විශාල සේවාවක් ඉටු කළා. මේ ඡන්ද ප්‍රතිඵලය දිහා බැලු විටත් වෙනදා වාගේම රාජ්‍ය සේවකයෝ අති බහුතරයක් අපි සමඟ සිටීම ඉතාම වැදගත් දෙයක් ලෙස අපි සලකනවා. ඔවුන්ට ජනාධිපතිතුමාගේ වැඩපිළිවෙළ පිළිබඳ මනා වැටහීමක් විශ්වාසයක් ඇතිවී තිබෙනවා. එය ආණ්ඩුවට ඉදිරි කටයුතු කරගෙන යෑමට ලැබුණු විශාල ශක්තියක් ලෙසයි අපි සලකන්නේ.* අපි උතුරේ පැවැති පුංචි ඡන්දයේ ප්‍රතිඵල පිළිබඳ කථා කරමු. උතුරේදී ආණ්ඩුවට ලැබුණු ජනවරම පිළිබඳ ඔබේ විග්‍රහය කුමක්ද ?උතුරේ ජනතාව අපි කෙරෙහි තැබූ විශ්වාසයට අපිට ලබා දුන් ජනවරමට අපි හිස නමා ගෞරවයත් ආචාරයත් පුද කර එය නිහතමානීව පිළිගන්න කැමතියි. ඒ සමඟ පුංචි කණගාටුවකුත් තිබෙනවා. ඒ තමයි ජනාධිපතිතුමා බොහෝම විවෘතව ජාති, ආගම්, දේශපාලන, කුල මළ බේදයකින් තොරව උතුරු පළාත සංවර්ධනය කිරීමේ වැඩපිළිවෙළ ආරම්භ කර තිබෙන වෙලාවක ඊට දායක කරගත යුතු පිරිස වෙත දිගු කළ සහයෝගීතාවයේ දෑත ඔවුන් අතහැර තිබීම. මේ නිසා අපි අධෛර්යමත් වන්නේ නෑ. නමුත් ඔවුන් දිනා ගැනීම අපේ ප්‍රමුඛ ඉලක්කය බවට පත්වී තිබෙනවා. එයයි අප ලද පණිවුඩය.* උතුරු පළාත සංවර්ධනයට අති විශාල මුදලක් වැය කොට ආණ්ඩුව ක්‍රියා කරද්දීත් එහි ජනතාව ආණ්ඩුවට බහුතර ප්‍රසාදයක් ලබා නොදීමට බලපෑ හේතුව කුමක්ද ?ඇත්තටම කියන්න කණගාටුයි එදා ඡන්දය දාට පෙර දින පවා දෙමළ ජාතික සන්ධානයේ එක්තරා මන්ත්‍රීවරයෙක් එතුමාගේ එහේ තිබෙන පුවත්පතින් ’83 කළු ජූලියේ’ පින්තුර පවා දමා, නැවත රටේ ජාතිවාදයක් ඇති වන ආකාරයේ ප්‍රචාරක වැඩපිළිවෙළක් ක්‍රියාත්මක කළා. එහි ජනතාවට යළිත් බියකරු චිත්‍රයක් මවා පෙන්වා ඔවුන් තාවකාලිකව දිනා ගැනීමට ක්‍රියා කළා. එපමණක් නොවෙයි චැනල් 4 නාලිකාවේ විකාශනය කළ සිද්ධියේ සී. ඩී. තැටි ගෙවල්වලට බෙදා හැර ජනතාවට බලන්න දුන්නා. පිටරට සිටින අය එස්. එම්. එස්. පණිවුඩ, ඊ මේල්, අන්තර්ජාල පණිවුඩ පවා එවමින් ආණ්ඩුවට ඡන්දය ලබා දෙන්න එපා කිව්වා. මේවාට එහි ජනතාව තාවකාලිකව රවටා ගන්න හැකි වුණා.ඔවුන් මැතිවරණ ව්‍යාපාරය ගෙන ගියේ ජතීන් අතර දළු ලා වැඩෙමින් පවතින මිත්‍රත්වය විශ්වාසය බිඳ දැමීමේ වැඩපිළිවෙළක් ආකාරයෙනුයි. එය අනාගතයේදී ඉතාම භයානක ප්‍රතිඵල ඇතිවීමට හේතුවන එකක්.මේ අන්දමට සමාජයට විසකුරු මත බෙදා හරින අය දැනගත යුතු එක් දෙයක් තිබෙනවා. ඒ තමයි එදා වඩුක්කුඩේයිවල සමුළුවේදී මුල්වරට ඊළාම් බීජය වපුරපු අයත් අන්තිමට ප්‍රභාකරන් අතින් ඝාතනය වුණා. මේ වාගේ කොඩිවිනයක් කරන යකදුරන්ටවත් ඉන් පස්සේ එය කපා දමන්න බැරි වෙනවා. එය අවසානයේ රටට, ජාතියට, අති විශාල ව්‍යවසනයක් උරුම කරනවා. අපි මේ තත්ත්වයට යළි රට පත්නොවීමට වග බලා ගත යුතුයි. එයයි වගකිව යුතු දේශපාලනඥයින්ගේ වගකීම, යුතුකම. මේ දේ හරි හැටි උතුරේ සමහර දේශපාලනඥයෝ අවබෝධ කර ගෙන නෑ. එය ඇත්තටම කණගාටුවට කරුණක්.එදා ඊළාම් විෂබීජය දැමූ අමීර්තලිංගම්, තීරුචෙල්වම් වාගේ අයටත් සිදුවූදේ අපට අමතක නෑ. ඒ නිසා මම බොහොම වගකීමෙන් අවංකවම උතුරේ දේශපාලනඥයින්ගෙන් ඉල්ලා සිටින්නේ රටට වින කරන කොඩිවින කරන්නට එපා කියලායි. ඒවාට මැදිහත්වෙන්න එපා.* යළිත් කළු ජුලියක් ඇති වන ආකාරයේ ප්‍රචාරයක් ගෙන ගොස් උතුරේ ජනමතය දිනා ගත් පිරිසක් සිටියා. නමුත් ආණ්ඩුවේ මතය හරි හැටි ජනතාව අතරට නොගියේ මන්ද ?අපිත් අපේ වැඩපිළිවෙළ මතය උතුරේ ජනතාව වෙත ගෙන ගියා. එය සාර්ථකව අපි ඉටු කළා. අපි කයිට්ස්, ඩෙල්ෆ්, දුපත්වල ජනතාව දිනා ගත්තා. ඒ ඔවුන් සමාන සමීප ප්‍රාදේශීය මට්ටමේ දේශපාලන නායකයන් පිරිසක් අපේ කණ්ඩායමේ සිටි නිසයි. නමුත් මුළු යාපනය අර්ධද්වීපයේම අපේ මතය විශ්වාසනීය ලෙස රැගෙන යාමට අපට පහසු වුණේ නෑ. අපේ ඇමැති ඩග්ලස් දේවානන්දා මැතිතුමා හැකි උපරිමයෙන් ඒ දේ ඉටු කරනවා. නමුත් අද අපේ රටේ මුස්ලිම් ජන සමාජයේ ආණ්ඩුවේ මතය ගෙන යෑමට ජාතික මට්ටමේ නායකයෝ ගොඩාක් ඉන්නවා. ජ්‍යෙෂ්ඨ ඇමැති පවුසි මැතිතුමා, රිෂාක් බදුර්දීන්, අතාවුල්ලා, හකීම් මැතිතුමා, අලවි මව්ලානා, අස්වර්, අබ්දුල් කාදර් මැතිතුමාලා ඉන්නවා. නමුත් දෙමළ ජන සමාජයේ විශ්වාසය දිනා ගැනීමට හැකි අපේ මතය තිබෙන නායකත්වයේ සිටින්නේ ටික දෙනායි. අපි උතුරේත් නැගෙනහිරින් තවත් ප්‍රාදේශීය නායකයින් ඉදිරියට ගෙන ආ යුතුයි.ඒ හරහා ඉතා ඉක්මනින් යළි උතුරේ ජනතාව නොමඟ යැවීමට බැරි වන තැනට වැඩ කිරීමට හැකි වෙනවා. අප නව ප්‍රාදේශීය නායකයින් සමඟ උතුරේ ජනතාව දිනා ගන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=f1107272</link>
    <topic/>
    <author>සංවාදය චන්දන ජයවීර</author>
    <content>පසුගිය දශක හතර තුළ සිංහල ගීත සාහිත්‍ය පෝෂණය කිරීමෙහි ලා සුනිල් සරත් පෙරේරා කිවියාණන් දක්වා ඇති දායකත්වය විශිෂ්ටය. ධ්වනි පූර්ණ කාව්‍යමය භාෂාවකින් ගීත සංග්‍රහ කිහිපයක් නිර්මාණය කළ ඔහුගේ ප්‍රථම කාව්‍ය සංග්‍රහය වන “මඩලේ බිසවු” ය. අධ්‍යයතන ගීත සාහිත්‍යයේ වැදගත් පියවරක් ලෙස සැළකිය හැකි මෙම කාව්‍ය ග්‍රන්ථය ගැන හා සිංහල කවියේ ඉදිරිමඟ ගැන ඔහු පළකළ අදහස් මෙසේ ය.* පුවත් පත් හරහා හා සයිබර් අවකාශය තුළ තරුණ කවීන් බොහොමයක් බිහිවන බවක් පෙනෙන්නට තිබුණත් වර්තමාන කවිය ආත්මීය වශයෙන් පිරිපුන් ආකර්ශණීය නොවන සාහිත්‍යය ව්‍යාපාරයක් බවට පත්ව ඇත්තේ ඇයි?නූතන කවිය, නව ආවර්තනයකට ලක් කළ යුතුයි. ඒ සඳහා කාව්‍ය විරිත්, තාල, රිද්ම වගේම කාව්‍යයට මධුරත්වයක් ආරෝපණය කළ හැකි, ශබ්දාලංකාර හා රූපක භාවිතා කොට නව අත්හදා බැලීම් සිදුකළ යුතුයි. භාෂාත්මක වශයෙන් මෙන්ම වස්තු විෂය හා සංකේත භාවිතයෙහි ඇති කරන වෙනසක් තුළින් නව කවිමඟක් සකස් කර ගත හැකියි.අන්වය හා කවිය අතර වෙනස වටහා ගත නොහැකි වීම නිසා බොහෝ කවීන් අද අතරමංවී තිබෙනවා. අන්වය කවියක මූලික බීජය පමණයි. වැදගත් වෙන්නේ එම මූලික බීජය පරිණත කවියක් දක්වා වර්ධනය කර ගැනීමයි. එලෙස කලල අවස්ථාවේ රැඳී සිටින බොහෝ නිර්මාණ කවි ලෙස පෙනී සිටින ගද්‍ය අධ්‍යයන ලෙස හැඳින්වීම වඩාත් සුදුසුයි.* සිංහල කවි මඟ දියුණු කළ යුත්තේ කවර කාව්‍ය විධි ක්‍රමයක් ඔස්සේද?කවියක ආකෘතිගත රිද්ම රටාව මෙන්ම භාෂාවක් තීරණය වන්නේ වස්තු විෂයට අනුවයි. පූර්ව නිශ්චිත ආකෘති මත පිහිටා කවි නිර්මාණය කරන්න බැහැ. මගේ කවි අතරින් ඇතැම් ඒවා නිසදැස්. තවත් සමහර ඒවා සදැස් ය. සමහර අවස්ථාවලම සම්භාව්‍යය කාව්‍ය ලක්‍ෂණ වෙත මෙන්ම ජන කාව්‍ය වෙතත් ගමන් කර තිබෙනවා.සිංහල කවිය දියුණු කිරීමට අප දාර්ශනික කවිතාව වෙත යොමු විය යුතුයි.* ඒ සඳහා සම්ප්‍රදාය අදාළ කරගත යුත්තේ කෙසේද?සෑම සාහිත්‍යකරුවෙක්ම සිය නිර්මාණ මඟින් කරන්නේ එක්තරා ආකාරයක ප්‍රති නිර්මාණයක් එහිදී පෙර කවීන්ගේ නිර්මාණ පරිශීලනය කළ යුතුයි. ඒ නිසා සම්ප්‍රදාය අධ්‍යයනය කිරීම වගේම එය ගුරු කොට ගැනීමත් සිදුවිය යුත්තක්. මුලින් කියූ ලෙස අප හැකි සෑම කෂේත්‍රයකින්ම අනුභාවය හා ආස්වාදය ලැබීම කළ යුතුයි.කවියේ අභිප්‍රාය වන්නේ තම අත්හදා බැලීම් සිදු කිරීම හා අපූර්ව වස්තු ගොඩනැංවීමයි. කවියා එලෙස පෙර නොවූ විරූ දෙයක් නිර්මාණය කිරීමෙන් පසු පරණ විචාර කෝවෙහිලා කවිය විනිශ්චය කිරීම යෝග්‍ය නැහැ. ඒ සඳහා නව විචාර සිද්ධාන්තවල ඇසුර ලබා ගත යුතුයි.* ඔබ දාර්ශනික කවිතාව පිළිබඳ අදහස් ඉදිරිපත් කරන්නේ කුමන සන්දර්භයක් මතද?කොළඹ යුගයේ කවීන් රොමැන්ටික් කවීන් ලෙස හැඳින්වුවත් ඔවුන්ගේ කවිය ප්‍රධාන වශයෙන් ලඝු වෙලා තිබුණේ සොබා සෞන්දර්යවර්ණනා කිරීම වෙත පමණයි. සොබා දහම ගැන කෙරුණු මෙම මතුපිට සාකච්ඡාව තුළ වුවත් ගත යුත්තක් නැහැයි කියන්න බැහැ. මෙලෙස වර්තමාන කවියාට අදාළ කර ගත හැකි යම් යම් ලක්‍ෂණ පේරාදෙණි කවිය තුළ හා හෙළ හවුලේ කාව්‍ය නිර්මාණ තුළ දක්නට ලැබෙනවා.සොබා දහමේ සංසිද්ධීන් , වස්තූන් සංකේත බවට හුවා ගැඹුරු පණිවුඩයක් රසිකයනට ලබා දිය හැකි නම් අපිට කවියේ දාර්ශනික කවිතාවක් ගොඩනඟන්න පුළුවන්.* දාර්ශනික කවිතාවයේ ආභාෂය ලබාගෙන වර්ධනය වූ වෙනත් කාව්‍ය සම්ප්‍රදායන් මොනවාද?එලෙස වර්ධනය වූ කාව්‍යය සම්ප්‍රදායකට නිදර්ශනයක් ලෙස ඉරාන කවිය හැඳින්විය හැකියි. අපිට හුරු පුරුදු ඉරාන කවිය ගැන කතා කරනවා නම් ‘රුබයියාට්’ ලියූ ඕමාර් ඛයියාම්ගේ නිර්මාණ තුළ දාර්ශනික කවිතාව මැනවින් දකින්නට ලැබෙනවා. ඔහුගේ නිර්මාණවල අනුභාවය සරච්චන්ද්‍රයන්ගේ නිර්මාණ තුළ මෙන්ම සේකරගේ ගීත තුළත් දකින්නට පුළුවන්.ඕමාර් ඛයියාම් පමණක් නොවෙයි. ඉරානයේ සෑම කවියෙක්ම වගේ දාර්ශනික කවිතාව ගැන අවධානයක් යොමු කර තිබෙනවා. මේ ලක්‍ෂණය පුරාණ කවීන්ට මෙන්ම නූතන කවීන්ටත් අදාළයි. ඔවුන්ගේ කලාව සාහිත්‍යත් සංගීතයත ගොඩනැඟී ඇත්තේ මේ මතයි.* ඔබට බලපෑමක් ඇති කළ කවීන් ගැන කිව්වොත්?මට ගුරු කුලයක් නැහැ. කුඩා කාලයේදීම මට කුමාරතුංගයන්ගේ ‘විරිත් වැකිය’ කියවන්න ලැබුණා. ඊට පස්සේ අරිසෙන් අහුබුදු වැනි කවීන්ගේ නිර්මාණ කෙරෙහි අප තුළ ආකර්ශණයක් තිබුණා. ගීතයට අවශ්‍ය කරන ආකෘතියක් හා භාෂාවක් අහුබුදුණුවන්ගේ නිර්මාණ තුළ දක්නට ලැබෙනවා.කුමාරතුංගයන් ජන කවියේ ආභාෂය ලබාගෙන ගොඩනැඟූ කවිය අලුත් භාෂාවක් බිහිකිරීමට ගත් උත්සාහයක් විදිහට වැදගත්.හෙළ හවුලේ කවීන් එක්ක වගේම නිසදැස් කවීන් එක්කත් ඇසුරක් තිබුණා. තරුණ කාලයේ දී වඩාත්ම ආස්වාදයක් ලැබුවේ පේරාදෙණි කවීන්ගෙන්. ඔවුන්ගේ කවියේ ඇති විශේෂතාවයක් ලෙස බටහිර ආභාෂය ලබාගෙන නාම පද හා ක්‍රියා පද එකතුව රූපක බිහි කිරීමේ ශිල්ප ක්‍රමය ගත හැකියි.“සැන්දැ කළුවර ගලා හැලෙන විට” ගීතය නිර්මාණය කිරීමේදී මම පේරාදෙණිය කවියෙන් ආභාෂය ලැබුවා.* ගීතයක රස ජනනනය ශබ්දය පාදක කරගෙන සිදුවීම නිසා අර්ථ ධ්වනිය නොසලකා හැර ගීත රචනා කරන්නට තරුණ පරම්පරාව පෙළඹී තිබෙනවා නේද?ගීත සාහිත්‍යයක් ගොඩ නොනැගීම හේතු කිහිපයක් බලපානවා. විචාරක කලාවක් නොතිබීම එයින් ප්‍රධානයි. ඊට අතිරේකව රූපවාහිනි මාධ්‍ය ප්‍රචලිතවීම තුළ ඇති වූ ඝෝෂාකාරී සංගීතයත් බලපෑවා.ශබ්දය හා අර්ථය අතර ඉතා කිට්ටු සම්බන්ධයක් තිබෙනවා. ශබ්දය අර්ථයෙන් ඈත් කර හිතන්න බෑ. ඒ දෙක අතර අවියෝජනිය සම්බන්ධයක් තිබිය යුතුයි. අර්ථයත් සමඟ මතුවන ශබ්දයක් තිබෙනවා. අපි අර්ථය තිබියදී ආයාසයෙන් ශබ්දය මතු කරන්න ගියොත් ගීත සාහිත්‍යයක් බිහි වෙන්නේ නැහැ.ගීපද රචනය, ගී පද බැදුම වගේ වචන තිබෙද්දී සමහරු ගීතය හඳුන්වන්න ගේය කාව්‍යය කියලා වචනයක් භාවිතා කළා. මේක කිසි තේරුමක් නැති වචනයක්.* ක්‍රියාරූප මූලික කරගත් නිසදැස් හා හයිකු කවිය ගුරුකොට ගෙන බිහිවූ කෙටි පද්‍ය පුවත්පත් මඟින් ජනපි‍්‍රය කිරීම තරුණ කවීන් නොමඟ යැවීමට හේතු වූවා ද?පේරාදෙණි කවියේ ගතයුත්තක් තිබුණා. නමුත් පුවත්පත් මඟින් මේ කවිය ජනපි‍්‍රය කිරීම නිසා හැමෝම හිතන්න පටන් ගත්තා ගද්‍ය කඩලා ලිව්වම පද්‍ය වෙනවයි කියලා. අද කවිය පවතින තැනින් ඉදිරියට ගෙන යාමේ හැකියාව තිබෙන්නෙත් පුවත්පත්වලටම තමයි.හයිකු කවියේ තිබෙන මූලික ලක්ෂණය මුක්තක ලක්ෂණ අඩංගු වීමයි. ඉරාන කවියෙත් මේ කෙටි බව තිබෙනවා. ගැටලුව තිබෙන්නේ එතැන නෙමෙයි. හුඟක් දෙනෙක් හයිකු කවිවලට ආවර්තනය වුණැයි සිතාගෙන ලියන කවිවල අපූර්වත්වයක් නැහැ. කවි ආයාසයෙන් ලියන්න බැහැ. ඒවා ඉබේ ලියැවිය යුතුයි.සීගිරි කවියෙත් මුක්ත ලක්ෂණ තිබෙනවා. ඒ නිසා මුක්තක ලක්ෂණ තිබූ පමණින් කවිය බැහැර කරන්න බැහැ. අද කවිය කිහිප දෙනෙකුගේ ව්‍යාපාරයක් බවට පත්ව තිබෙනවා. එය බිඳ දමන්න පුළුවන් තරුණ කවීන්ටයි.මම දාර්ශනික කවිතාවට ලඟාවෙන්න උත්සාහ කරන්නේ සොබා දහම ආශ්‍රය කරගෙනයි. කෙලෙස් මඩ දියේ පිපුණ නෙළුම් මලක් ගැන බෞද්ධ සාහිත්‍යයේ සඳහන් වෙනවා. මම එය මුක්ත ගුණය තිබෙන කවියක් හැටියට “විල් නෙළුම හා මීහරකා” පද්‍ය පන්තියේ ගොඩනැඟුවා.* විද්‍යුත් මාධ්‍යයේ හා සාහිත්‍ය යන දෙඅංශයේම කටයුතු කරන්නෙක් ලෙස මාධ්‍ය භාවිතය තුළ සිදුවන සංස්කෘතික භාෂාත්මක පරිහානිය වැළැක්වීමට යෝජනා කරන්නේ කුමක්ද?විද්‍යුත් මාධ්‍යය ගැන නිරන්තරයෙන් පර්යේෂණ සිදුවන ආයතනයක් අවශ්‍යයයි. ජපානය වගේ රටටවල වැඩසටහන් සඳහා නිර්මාණ කිරීමට යොදනවා වැනිම මුදලක් පර්යේෂණ සඳහාත් යොදනවා. ඔවුන් සංස්කෘතික හා භාෂාත්මක පරිහානිය වළක්වා ගැනීමට මේ පර්යේෂණ උපකාරි කර ගන්නවා.දිනෙන් දිනම තාක්ෂණය වර්ධනය වෙනවා. අපි නවීකරණය වැළඳගත යුත්තේ සංස්කෘතික මුලයන් ගැන අවබෝධයකින් යුක්තවයි. අපිට අවශ්‍යය සංස්කෘතික නවීනත්වයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>27</day>
    </date>
    <link>http://www.dinamina.lk/2011/07/27/_art.asp?fn=f1107273</link>
    <topic/>
    <author>- ශ්‍යාමා</author>
    <content>සඳයායට මල්වරවුණු තරුගොන්නේ එළිය දිගේ කණාමැදිරි රෑන් රෑන් ආයෙමත් ඇවිදිල්ලා කාදම්බරී මට තාමත් පාළු දැනෙනවාකාදම්බරී ඔබ නොමැති මේ පරිසරය දැන් හුදෙකලා වෙලා. මගෙ හිත ගොඩක් පාළුයි. ඒ දවස්වල අපි ගත කළ සුන්දර අතීතයේ නටඹුන් මට හැමදාමත් මතකයට එනවා. අපි වෙන් කළ කළු ජූලිය මතක් කරන්නත් මම ආස නෑ. ඒත් කාදම්බරී අපි දෙන්නා රේල් පීලි දෙකක් නොවී කවදාක හෝ හමුවේවි යැයි මගේ යටි හිත තාමත් මට මුමුණනවා.නන්දි අලුත්ගේ රත්නවීර කිවිදිය රචනා කළ ‘අවසන් හැන්දෑවේ’ ‘යාල් දේවි’ පද ගැලපුම එහෙමයි ආරම්භ වෙලා තියෙන්නේ.අවසන් හැන්දෑවට පෙරවදන සපයන මහාචාර්ය බී. ඒ. ටෙනිසන් පෙරේරා කාව්‍ය නිර්මාණය ගැන මෙසේ ගොනු කරන්නේය.‘කාව්‍ය නිර්මාණය සෑම අයෙකුටම කළ හැකි දෙයක් නොවේ. මානව හිතවාදී හදවතක් ඇති ප්‍රතිභාපූර්ණ හැකියාවක් ඇති කෙනෙකුට රසවත් හා අර්ථවත් පද්‍ය නිර්මාණයක් කිරීමට පුළුවන’හොරණට නුදුරු පලන්ඔරුව නැමැති සුන්දර සශ්‍රීක ගම්මානයේ උපත ලැබූ නන්දි අලුත්ගේ රත්නවීරගේ කවි සිත මෝදු වීමට ගමේ පරිසරය වගේම තවත් බොහෝ දේ බලපාන්නට ඇත.‘ගමේ වැඩිහිටියෝ එදා අපට හරි ආදරෙයි. සශ්‍රික වෙල් යායේ සුන්දරත්වය අපි හොඳට වින්දා. ගමේ වැඩිහිටියන්ගේ සමාගම අපට හරි ආශ්වාදයක් වුණා. මිනිසුන්ගේ ළෙන්ගතුකම් මිශ්‍ර වූ ග්‍රාමීය ජීවිත සමග පරිසරය හොදාකාරව වින්දා. මේ සියලු පසුබිම් මගේ කවි හිත මෝදු වීමට හොඳ අඩිතාලමක් වුණා’හොරණ පලන්ඔරුව මධ්‍යමහා විද්‍යාලයෙන් හා හොරණ ශ්‍රීපාලි විද්‍යාලයෙන් සිප් සතර හැදෑරූ ඇයට සිය නිසඟ හැකියාවන් ඔප් නංවාලීමට ඉඩ කඩ නිරායාසයෙන්ම ලැබිණි. ඒ එම පාසල් කලාවට මහත් අත්වැලක් සැපයූ බැවිනි.‘මිහිර පුවත්පත එනකම් එදා මම මඟ බලාගෙන ඉන්නවා. ඉස්කොලෙන් ගෙදර දුවගෙන එන්නේ ‘මිහිර’ බලන්න. මිහිර පුවත්පතේ කවි පිටුව නොවරදවාම කියවනවා. ඊට පස්සේ මමත් ඒ විදියට ලියන්න උත්සාහ කළා. මගේ කාව්‍ය නිර්මාණ මිහිර පුවත්පතේ පළ වුණා. මම මුලින්ම ‘ගම’ ගැන ලියපු පුංචි කවිය මිහිර පුවත්පතේ පළ වුණා. ඊට පස්සේ මට දිගටම පුවත්පත්වලට ලිව්වා. මගේ නිර්මාණ ඒ වගේම පළ වුණා. ඒවාට ඇගයීම් ලැබුණා. රත්න ශ්‍රී විජේසිංහ, දයා අමරසුරිය, සරත් විජේසුරිය වැනි අයගේ ඇගයීම මට ලැබුණා. මේවා මගේ නිර්මාණ ලෝකයට මහත් ආලෝකයක් වුණා.ඉස්කෝලේ බිත්ති පුවත්පතෙන් මගේ නිර්මාණ පළ වුණා. ඒවායින් මට ත්‍යාග පවා හිමි වුණා. 2007 ලෝක පරිසර දිනයට හොඳම ගීත නිර්මාණයට හිමි ත්‍යාගය ලැබුණා. 2008 විජය කුමාරතුංග සමරු උළෙලේදී හොඳම කාව්‍ය නිර්මාණයක් ලෙස ත්‍යාගයක් සහ සම්මානයක් හිමි කර ගත්තා’ පාසල් අධ්‍යාපනයට සමු දුන් පසු ඈ රැජිණ, සුපිපි වැනි පුවත්පත්වලට තම නිර්මාණ දායකත්වය සැපයුවාය.‘අවසන් හැන්දෑව‘ නන්දි අලුත්ගේ රත්නවීරගේ කාව්‍ය සංග්‍රහයක් ලෙසට දොරට වඩින පළමු ග්‍රන්ථයයි. ඇස්. ගොඩගේ ප්‍රකාශනයක් වන මෙහි මුද්‍රණය වැල්ලම්පිටිය චතුර මුද්‍රණාලයෙනි.යාල් දේවි, බුදු අසිරිය, මවුනි, වැනි කඳුළකට, සුසුමක රාවය, අනාථයෝ, මල්, අභිනික්මන, මිනිසා සුවඳය, නිවීගිය තරු එළිය, ඇතොවුරු ළඳක කී කව, පුරවරට ගිය නැගණියට, සිහින, වැලිකතරේ ගිය අම්මාට, පුනර්ජීවය, මල්ලියේ, ඔබෙන් තොර වූ ලෝකයක්, පුලස්ති යනාදී වශයෙන් කාව්‍ය නිර්මාණ 42 කින් මෙය සමන්විතය.කෙනෙකුගේ දුකකදී වේදනාවකදී කඳුළක් උණන හිතක් හදවතක් ඇත්නම් ඒ විදීමේ ස්වභාවය තුළ කෙනෙකුට යම් නිර්මාණයක් කරන්න පුළුවන්. මේ ආකාරයට සංවේදී සිතක් ඇත්නම් මටසිළුටු සිතක් ඇත්නම් සමාජයක් නපුරු වෙන්නේ නෑ. මේ රටේ මෙතරම් අප්‍රසන්න සිදුවීම් වෙන්නේ නෑ. සංවේදී මට සිළුටු සිත් ඇති අයට කාව්‍යයන්, ගීතයන් හොඳට රස විඳින්න පුළුවන්. දුකක් වේදනාවක්හෝ කිසියම් සංතාපයක් දැනුණු ඕනෑම විටකදී මම තෝරා ගන්නේ කාව්‍ය නිර්මාණයක් කිරීමයි. එසේ කාලයක් තිස්සේ මා කුරුටු ගෑ අකුරු පොඩි එකතු කර ලියූ මේ නිර්මාණය තමයි අද ඔබේ අතට මා ‘අවසන් හැන්දෑව‘ නමින් ඉදිරිපත් කරන්නේ.තල් කරටි බිඳ වැටෙන මහා යුද්ධය තුළ ප්‍රේමය අසරණයි. එහිදී ප්‍රේමයට කළ හැකි දෙයක් නෑ. ඒ නිසා මරු වැල් ගහණ අඩවියෙන් නික්මෙලා යන්නයි ප්‍රේමයේ ගැඹුරුතම හෘදයාංගම බැඳීමේදී ප්‍රේමවන්තිය සිය පෙම්බරයාට ආයාචනා කරයි. එය අවසන් හැන්දෑවට කතුවරිය ගොනු කරන්නේ මෙසේයි.‘ඔබේ ළය මත මගෙ කඳුළු බිඳු ඔබ ගන්න මරු වැල් ගහණ වූ අඩවියෙන් නික්මෙන්න හෙටත් හිරු පායයි නිලා වැලි වෙරළට එහෙත් අප හමු නොවෙයි අදින් පසු කිසි දිනෙකසංගීත විශාරද පළමු කොටස සමත් වූ ඇය ගුවන්විදුලි සරල ගී වැඩසටහන් කිහිපයකටද ගීත රචනයෙන් දායක වූවාය. ජයවර්ධනපුර සරසවියේ ලේඛකත්ව හා සන්නිවේදන ඩිප්ලෝමාව හැදෑරූ දැන් ඈ ලේක්හවුස් ආයතනයේ මාධ්‍යවේදිනියක ලෙස කටයුතු කරන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107281</link>
    <topic>‘තරණය’ අවසන්රුපියල් කෝටි 14ක් එකතු වෙයි</topic>
    <author>ජගත් ගුණවර්ධන යාපනයේ සිට</author>
    <content>යාපනය රෝහලේ ඉදි කෙරෙන ළමා පිළිකා රෝග ඒකකයට අරමුදල් රැස් කිරීම සඳහා සංවිධානය කළ තරණය [trail]  පාගමනේ සමාප්ති උළෙල ඊයේ (27) යාපනය - පේදුරුතුඩුවේදී පැවැත්විණි.පසුගිය ජුලි 01 දා දෙවුන්දර තුඩුවේ දී පාර්ලිමේන්තු මන්ත්‍රී තාරුණ්‍යයට හෙටක් සංවිධානයේ සභාපති නාමල් රාජපක්‍ෂ මහතාගේ ප්‍රධානත්වයෙන් ආරම්භ වූ “තරණය” පා ගමනේ සමාප්ති උත්සවය පැවැත්වූයේ ද නාමල් රාජපක්‍ෂ මහතාගේ ප්‍රධානත්වයෙනි.රුපියල් දශලක්ෂ 140ක මුදලක් මේ සඳහා මුදල් ආධාර ඊයේ (27) වන විට ලැබී තිබිණි. පාගමනින් පසු යාපනය දොරේඅප්පා ක්‍රීඩාංණනයේ දී පැවැති ජන හමුවක දී අදහස් දැක්වූ පාර්ලිමේන්තු මන්ත්‍රී නාමල් රාජපක්ෂ මහතා, “දිනු මව් බිම අපේ මව් බිමයි - මේ බිමේ අපි හැම සමයි” යනුවෙන් තේමා කරගත් මේ තරණය පා ගමන උතුරේ සහෝදර ජනතාවට දකුණේ ජනතාව දක්වන ආදරය මනාව පැහැදිලි කරන අවස්ථාවක්. ජීවත් වෙන්න වෙර දරන, ලෝකය පිළිබඳ අවබෝධයක් ලබා ගන්න සිටින නංගිලා, මල්ලිලා ගේ ජීවිත වැනසී යන පිළිකා මාරයාට වැට බඳීන්න යාපනය රෝහලේ ඉදිකරන ළමා පිළිකා ඒකකය මේ සැමගේ ජීවිත වලට නව බලාපොරොත්තුවක්. එයින් ඔවුන් සැමට රැකවරණයක් ලබා දීම අපේ උත්සාහයයි. ඒකට එකතු වූ සැම දෙනාට ස්තුතියි.කලර්ස් ඔෆ් කරේජ් ට්‍රස්ට් පදනම [Colours of Courage trust]  මාස් හෝල්ඩින් සමූහ ව්‍යාපාරයට මේ සද් කාර්යය එකතුවීම පිළිබඳ ස්තුතියි.තරණය පාද යාත්‍රාව අවසන් වීමත් සමග උතුරේ ජනතාවට අද විශාල වරප්‍රසාදයක් හිමි වෙනවා. ඒ වරප්‍රසාද ලබා දීමට සැතපුම් 670ක් ගෙවාගෙන පැමිණි මේ සැමගේ දහඩිය මහන්සිය හෙට ඉදිවන පිළිකා ඒකකයට ආලෝකයක් වේ යැයි වැඩි දුරටත් නාමල් රාජපක්‍ෂ මහතා පැවැසීය.මේ අවස්ථාවට හිටපු ක්‍රිකට් නායක මහේල ජයවර්ධන, ඇන්ජලෝ මැතිව්ස්, ලේක් හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත්, එම්. ඒ. එස්. හෝල්ඩිංග්ස් සභාපති මහේෂ් අමලියන්, එම්. ඒ. එස්. හෝල්ඩිංග්ස් හි කළමනාකාර අධ්‍යක්‍ෂ ඩයන් ගෝමිස් මහත්වරු ඇතුළු සම්භාවනීය අමුත්තන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107282</link>
    <topic>උසස් පෙළ විභාගයට යන්නටිකට් ඕනෙ නෑ</topic>
    <author>ශීලා උඩුවර</author>
    <content>අ. පො. ස. උසස් පෙළ විභාගයට පෙනී සිටින සිසුන්ට පෞද්ගලික බස්රථවලින් නොමිලේ විභාගය සඳහා යාමට ඉඩ සලසා තිබේ. අගෝස්තු මස 8 වැනිදා සිට සැප්තැම්බර් මස 3 වැනිදා දක්වා කාලය තුළ නොමිලේ පෞද්ගලික බස්රථවල යාමට හැකිය.අධ්‍යාපන ඇමැති බන්දුල ගුණවර්ධන මහතා හා සමස්ත ලංකා පෞද්ගලික බස් හිමියන්ගේ සමිති සම්මේලනයේ සභාපති ස්ටැන්ලි ප්‍රනාන්දු, ලේකම් අංජන ප්‍රියන්ජිත් මහත්වරුන් අතර පැවැති සාකච්ඡාවකින් පසු මේ තීරණයට එළඹ තිබේ.මේ සඳහා පාසැල් සිසුන් නිල ඇඳුමින් සැරසී සිටිය යුතු අතර විභාග ප්‍රවේශ පත්‍රය ඔවුන් සතුව තිබිය යුතු බවද බස්නාහිර මාර්ගස්ථ මගී ප්‍රවාහන අධිකාරියේ සභාපති පියසේන දිසානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107283</link>
    <topic>සරසවි ඇදුරන්ට රාජකාරි කරන්නකිසිදු නීතිමය බාධාවක් නෑ</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ගේ ඉල්ලා අස් වීමේ ලිපි කිසිම උපකුලපතිවරයකු විසින් හෝ බාර ගෙන නැති බැවින් තමන් දැරූ තනතුරේ කටයුතු කරන්නට ආචාර්යවරුන්ට කිසිදු නීතිමය බාධාවක් නැතැයි විශ්වවිද්‍යාල ප්‍රතිපාදන කොමිසන් සභාව පවසයි.අලුතින් පත් කිරීම් අදාළ වන්නේ උපකුලපතිවරුන් ආචාර්යවරුන්ගේ ඉල්ලා අස්වීමේ ලිපි බාර ගෙන ඇත්නම් පමණක් බවත්, එය ද සිදු කළ යුතු වන්නේ ආචාර්යවරුන්ට අවශ්‍ය අයුරින් නොව තනතුරු පත් කිරීම සඳහා වූ පනතේ විධිවිධානවලට අනුව බවත් කොමිසන් සභාවේ උප සභාපති මහාචාර්ය රංජිත් සේනාරත්න මහතා ‘දිනමිණ’ට ප්‍රකාශ කළේය. ආචාර්යවරුන්ගේ ඉල්ලා අස්වීමේ ලිපි උපකුලපතිවරුන් බාර ගෙන නොමැති නිසා නව පත් කිරීම් සිදු කිරීම අවශ්‍ය නැතැයි ද ඒ මහතා පැවැසීය.විශ්වවිද්‍යාලයක අංශාධිපති ඇතුළු වගකිව යුතු තනතුරු පත් කිරීම සිදු කරන්නේ පනතට අනුව අවුරුදු තුනකට වරකි. ඉල්ලා අස්වන ලිපි බාර දී ඇති බව පවසන අංශාධිපති තනතුරු දැරූ ආචාර්යවරු මේ වන විට තමන්ගේ තනතුරේ නියුක්තව සිටින බව පැවැසූ ඒ මහතා සමහරු අවුරුදු තුනක කාලය නිම කිරීමට සති කිහිපයක් පමණක් ඇති අය බවත් කීවේය.මේ අයගේ අස්වීමේ ලිපි උපකුලපතිවරුන් බාර ගෙන නැති බැවින් තනතුරුවල සේවා කාලය අවසන් කිරීමට ඔවුන්ට බාධාවක් නොමැති බවත් ඔවුන්ගේ සේවා කාලය නිම වූ පසු තනතුරු සඳහා අලුතින් පත් කිරීම සිදු කරන බවත් හෙතෙම පැවැසීය.ආචාර්යවරයකු අස් වන්නේ නම් ඒ බව මාස තුනකට පෙර උපකුලපතිවරයාට දැනුම් දිය යුතු බවට කොමිසන් සභාව නිකුත් කළ චක්‍රලේඛය ඉවත් කර ගැනීමට අවශ්‍ය පියවර කොමිසන් සභාව මඟින් ගෙන තිබෙන බැවින් එය ඉවත් කර ගන්නා ලෙස සියලු ම උපකුලපතිවරුන්ට දන්වා තිබෙන බව ද සේනාරත්න මහතා ප්‍රකාශ කළේය.මේ අතර විශ්වවිද්‍යාල ආචාර්යවරුන්ගේ සමිති සම්මේලනයේ සභාපති ආචාර්ය නිර්මාල් රංජිත් දේවසිරි මහතා ප්‍රකාශ කළේ ආචාර්යවරු තනතුරු අත් හළ බවට ලිපි බාර දී තිබෙන බැවින් නැවත පත් කිරීමක් අවශ්‍ය බවයි. ඉල්ලා අස්වීමේ ලිපි බාර දීමට ආචාර්යවරුන්ට කිසිදු නීතිමය බාධාවක් නොමැති බැවින් ආචාර්යවරු වෘත්තීය අරගලයේදී තනතුරු අත්හැරීමේ ලිපි බාර දුන් බවත් එසේ ඉල්ලා අස් වූයේ පෞද්ගලික හේතූන් මත නොවන නිසා ආචාර්යවරු නැවත එම තනතුරු සඳහා පත් කළ යුතු බවත් දේවසිරි මහතා ප්‍රකාශ කෙළේය.රජය පොරොන්දු වූ පරිදි තම ගැටලුවලට විසඳුම් නොදෙන්නේ නම් හෙට(29) රැස් වෙන විධායක සමිතියේ දී ඒ පිළිබඳ තීරණයක් ගන්නා බවත් හෙතෙම වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107284</link>
    <topic>සෞන්දර්ය උපාධිධාරීන්3174කට ගුරු පත්වීම්</topic>
    <author>ධනුෂ්ක ගොඩකුඹුර</author>
    <content>සෞන්දර්ය උපාධිධාරීන් 3174 දෙනකුට ජනාධිපති මහින්ද රාජපක්ෂ මහතාගේ අතින් අරලියගහ මන්දිරයේදී අද (28) ගුරුපත්වීම් ප්‍රදානය කෙරේ.රට පුරා සියලු පාසල්වල සෞන්දර්ය ගුරු පුරප්පාඩු පිරවීමේ අරමුණෙන් අධ්‍යාපන අමාත්‍යාංශය මේ පත්වීම් ප්‍රදානය කරයි.දෙමළ මාධ්‍ය ගුරුවරුන් සඳහා ද මෙහිදී පත්වීම් ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107285</link>
    <topic>ශිෂ්‍යත්ව විභාගයඅගෝස්තු 21දා</topic>
    <author>දයාපෙරේරා</author>
    <content>පහ ශ්‍රේණිය ශිෂ්‍යත්ව විභාගයේ වේලාව හෝ ප්‍රශ්නපත්‍ර ආකෘතියේ හෝ කිසිදු වෙනසක් නොමැතිව පෙර පරිදිම අගෝස්තු 21 වැනිදා පැවැත්වෙන බව අධ්‍යාපන ඇමැති බන්දුල ගුණවර්ධන මහතා කියයි.පෙළ පොතේ හා විෂය නිර්දේශයේ අඩංගු නොවන කිසිවක් ශිෂ්‍යත්ව විභාගයේ දෙවැනි ප්‍රශ්න පත්‍රයට ඇතුළත් නොකරන බවත් 3, 4 හා 5 ශ්‍රේණිවල විෂයනිර්දේශ හොඳින් පරිශීලනය කළ හොත්ධ්ධ් ප්‍රශ්න පත්‍රයට ඉහළම ලකුණු ලබා ගත හැකිවන බවත් විභාග කොමසාරිස් ජනරාල් අනුර එදිරිසිංහ මහතා සඳහන් කරයි.මෙවර ශිෂ්‍යත්ව විභාගයට සිසුන් 321,000ක් පෙනී සිටීමට නියමිතය.අධ්‍යාපන අමාත්‍යාංශයේ දී ඊයේ (27) පැවැති මාධ්‍ය හමුවේදී එම තොරතුරු අවධාරණය කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107286</link>
    <topic>අට හැවිරිදි දරු පැටියායදමින් බැඳ ඉබ්බෙක් දාලා</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>යකඩ දම්වැලකින් බැඳ, ඉබ්බෙක් ද දමා රඳවාගෙන සිටි 8 හැවිරිදි පාසල් ශිෂ්‍යයකු එම හිංසනයෙන් මුදාගත් පුත්තලම පොලිසිය, සිද්ධියට වගකිව යුතු ශිෂ්‍යයාගේ ලොකු අම්මාද (26 දා) අත්අඩංගුවට ගෙන ඇත.පොලිස් හදිසි ඇමතුම් අංශයට ලැබී ඇති තොරතුරක් මත පුත්තලම පොලිසිය මේ දරුවා මුදාගෙන තිබේ. මෙසේ අත්අඩංගුවට ගෙන ඇත්තේ පාලාවියේ කරඹ ප්‍රදේශයේ පදිංචි 42 හැවිරිදි කාන්තාවකි.පොලිස් අත්අඩංගුවට පත්ව සිටින කාන්තාවගේ සොහොයුරියකගේ පුත්‍රයෙක් බව කියන මේ ශිෂ්‍යයා පාසල් නොගොස් මඟහැරීම නිසා ඔහු බිය කිරීමට මෙසේ කළ බව සැකකාරිය පොලිසියට පවසා ඇත.එම පාසල් ශිෂ්‍යයාත්, සැකකාරියත් මේ 27 දා පුත්තලම දිසා විනිසුරු වෙත ඉදිරිපත් කිරීමට කටයුතු කර තිබූ අතර, පුත්තලම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107287</link>
    <topic>අනුන්ගේ දුරකථනත් එක්කමින් පසු සෙල්ලම් බෑ</topic>
    <author>චන්ද්‍රිකා පෙරේරා</author>
    <content>සොරකම් කළ හා අන්සතු ජංගම දුරකථන පාවිච්චි කරන්නන් අත්අඩංගුවට ගෙන එම දුරකථන මුල් හිමිකරුවන්ට ලබාදීමේ වැඩපිළිවෙළක් නුගේගොඩ හදිසි ඇමතුම් අංශය මඟින් අරඹා තිබේ.නැතිවූ ජංගම දුරකථන පිළිබඳ හිමිකරුවන් විසින් පොලිසියට කරන ලද පැමිණිලි අනුව නවීන තාක්ෂණය යොදා ගනිමින් ඒවා සොයාගන්නා බව නුගේගොඩ හදිසි ඇමතුම් අංශය පවසයි. අදාළ දුරකථන සමාගම්වලින් ද මේ සඳහා සහාය ලබා ගනී.නවීන තාක්ෂණය අනුව සොරකම් කළ දුරකථනයකට ඕනෑම සිම් කාඩ්පතක් දමා කුමන ප්‍රදේශයක සිට ඇමැතුම් ලබාගත්තද තරංග හරහා එය හඳුනා ගැනීමට හැකි වේ. මෙසේ විමර්ශනය කර නුගේගොඩ හා අවට ප්‍රදේශයෙන් පමණක් සොරකම් කළ ජංගම දුරකථන විස්සකට අධික ප්‍රමාණයක් අත්අඩංගුවට ගෙන අදාළ හිමිකරුවන්ට ලබා දුන් බව නුගේගොඩ හදිසි ඇමතුම් අංශයේ ස්ථානාධිපති පොලිස් පරීක්‍ෂක භාතිය ජයසිංහ මහතා කීය.තවත් එවැනි පැමිණිලි තිහකට අධික සංඛ්‍යාවක් පිළිබඳ පරීක්‍ෂණ අරඹා තිබේ. ඒ අනුව අන්සතු දුරකථන සන්තකයේ තබාගෙන සිටින්නන් හඳුනාගැනීමෙන් පසු ඔවුන් අත්අඩංගුවට ගෙන අධිකරණය හෝ පොලිසිය මගින් මුල් හිමිකරුවන් වෙත එම දුරකථන බාරදීමට පියවර ගැනේ.මේ අනුව අන්‍යයන් පාවිච්චි කළ ජංගම දුරකථන මිලදී ගැනීමේදී ප්‍රවේසම් වන ලෙස නුගේගොඩ හදිසි ඇමතුම් අංශයේ ස්ථානාධිපති පොලිස් පරීක්‍ෂක භාතිය ජයසිංහ මහතා සඳහන් කරයි.නුගේගොඩ පොලිස් අධිකාරි දේශබන්දු තෙන්නකෝන් මහතාගේ උපදෙස් මත පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107288</link>
    <topic>මත් ජාවාරම්කරුවකුගෙන් අල්ලස් ගත්තැයිහංවැල්ල OIC ගේ වැඩ තහනම්</topic>
    <author>නුවන් කොඩිකාර සහ පණ්ඩුක සමරසේකර</author>
    <content>මත්ද්‍රව්‍ය ජාවාරම්කරුවකුගෙන් අල්ලස් ලබා ගත්තේ යැයි කියන චෝදනාවක් මත හංවැල්ල පොලිසියේ ස්ථානාධිපතිවරයා ගේ සේවය අත්හිටුවා ඇතැයි නුගේගොඩ කොට්ඨාස භාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතා කීය.ස්ථානාධිපතිවරයා දෙමටගොඩ ප්‍රදේශයේ මත්ද්‍රව්‍ය ජාවාරම්කරුවකු ගෙන් මෙසේ අල්ලස් ලබාගෙන ඇතැයි පොලිස් ආරංචි මාර්ග කියයි. දැනට මේ මත්ද්‍රව්‍ය ජාවාරම්කරු වෙඩි ප්‍රහාරයකින් මිය ගොස් ඇති අතර ඔහුගෙන් අල්ලස් ලබාගත් බවට සාක්කි ද ඇති නිසා පොලිස් මූලස්්ථානයේ විශේෂ විමර්ශන ඒකකය මගින් මේ පිළිබඳව පරීක්ෂණ සිදු කරයි. ඒ අනුව හංවැල්ල පොලිසියේ ස්ථානාධිපතිවරයාගේ සේවය අත්හිටුවා ඇතැයි දේශබන්දු තෙන්නකෝන් මහතා දිනමිණ කළ විමසීමක දී පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n1107289</link>
    <topic>සිසුවාගේ පියාගෙන්කටඋත්තර ගනී</topic>
    <author>විජයානි එදිරිසිංහ</author>
    <content>ගල්කිස්සේ පාසල් සිසුවකු පැහැරගෙන ගොස් කප්පම් ඉල්ලීමේ සිද්ධිය සම්බන්ධයෙන් පරීක්ෂණ පවත්වන පොලිසිය සිසුවාගේ පියාගෙන්ද කටඋත්තර ගෙන සිද්්ධියට සම්බන්ධ සැකකරුවන් සොයා ගැනීමේ විශේෂ මෙහෙයුමක යෙදුනි.කප්පම්කරුවන් සිසුවාගේ පියාගෙන් කප්පම් ලබාගෙන සිසුවා නිදහස් කළ ස්ථානය ඇතුළු සැක කටයුතු ස්ථාන රැසක් ඊයේ (27) නිරීක්ෂණයට ලක් කළේ ය.මෙම කප්පම් සිද්ධියට සම්බන්ධ යැයි සැකකරන සැකකරුවන් සම්බන්ධයෙන් පොලිසිය වැදගත් තොරතුරු රැසක් කෙරෙහි අවධානය යොමුකර තිබේ.සිද්ධිය සම්බන්ධයෙන් සිසුවාගේ පියා ඇතුළු ඥාතීන් සත්‍ය තොරතුරු හෙළි නොකළත් පොලිසිය සිද්්ධියට අදාළ සියලුම තොරතුරු අනාවරණය කරගෙන ඊට සම්බන්ධ පුද්ගලයන් අත්අඩංගුවට ගැනීම එතරම් අපහසු නොවන බව කොළඹ දිසාව භාර නියෝජ්‍ය පොලිස්පති අනුර සේනානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072810</link>
    <topic>සැකකරුවන් තිදෙනා මාතරමහේස්ත්‍රාත් අධිකරණයට</topic>
    <author>ගම්පහ සංචාරක</author>
    <content>ඉතාලියේ රැකියා ලබාදෙන බව පවසා පුද්ගලයින් 50ක ගෙන් පමණ රුපියල් කෝටියකට ආසන්න මුදලක් වංචා කිරීම පිළිබඳ සැකපිට අධිකරණයට ඉදිරිපත් කර තිබූ මාකොල ප්‍රදේ්ශයේ එකම පවුලේ පියා දුව සහ බෑණා පැමිණිල්ල කැඳවූ අවස්ථාවේ බන්ධනාගාර නිලධාරීන් විසින් මාතර මහේස්ත්‍රාත් අධිකරණයට ඉදිරිපත් කර ඇත.ඒ අනුව මෙම සැකකරුවන් තිදෙනා අගෝස්තු 02 දින ගම්පහ අධිකරණයට ඉදිරිපත් කරන ලෙස ගම්පහ ප්‍රධාන මහේස්ත්‍රාත් මැකී මොහොමඩ් මහතා බන්ධනාගාර නිලධාරීන්ට නියෝග කෙළේ ය.කුරුණෑගල, කඩුවෙල, මාකොල, දෙනියාය, අකුරැස්ස, මාතර, ගණේමුල්ල, අතුරුගිරිය, රත්මලාන, කොලොන්න, ආදී ප්‍රදේ්ශවල පුද්ගලයින් විසින් බියගම පොලිසියට කරන ලද පැමිණිල්ලක් මත සැකකරුවන් තිදෙනා අධිකරණයට ඉදිරිපත් කර රක්‍ෂිත බන්ධනාගාර ගතකොට තිබුණි.පළමු චෝදනාවට බරපතළ වැඩ ඇතිව වසරක සිර දඬුවමක් ද, දෙවන චෝදනාවට වසරක සිරදඬුවමක් ද රුපියල් 78000/= දඩයක් ද චූදිත දෙදෙනාට නියම විය.රජයේ නීතිඥ චතුරංගි මහවඩුගේ මහත්මිය පැමිණිල්ල මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072811</link>
    <topic>අසැබි දසුන් දුරකතනයේ තබා ගත්පොලිස් කොස්තාපල් අත්අඩංගුවට</topic>
    <author>සුරන්ජිත් පෙරේරා</author>
    <content>ජංගම දුරකතනයේ අසැබි විඩියෝ සහ ඡායාරූප ගබඩාකරගෙන සිටි ආධුනික පොලිස් කොස්තාපල්වරයකු ගල්කිස්ස පොලිසිය මගින් එම දුරකථනයද සමග ඊයේ අත්අඩංගුවට ගෙන ඇත.ජ්‍යෙෂ්ඨ නියෝජ්‍ය පොලිස්පතිවරයෙකුගේ නිවසේ රාජකාරි සඳහා යොදවා සිටි මෙම ආධුනික පොලිස් කොස්තාපල්වරයා ගල්කිස්ස පොලිසියට අනුයුක්තව රාජකාරියේ යොදවා තිබුණු බව පොලිසිය පැවැසීය.ගල්කිස්ස පොලිසියේ උසස් නිලධාරියකු විසින් මෙම සැකකාර පොලිස් කොස්තාපල්වරයා අත්අඩංගුවට ගෙන ඇති අතර එම නිලධාරියා රාත්‍රි ආරක්ෂක කටයුතු විමර්ශනය කිරීම සඳහා මෙම කොස්තාපල්වරයා ආරක්ෂාවට සිටි. ස්ථානය පරීක්ෂා කිරීමට ගිය අවස්ථාවේ.ඔහු ළඟ තිබු ජංගම දුරකථනය පරික්ෂා කිරීමේදී මෙම අසභ්‍ය විඩියෝ දර්ශන 3ක් සහ නිරුවත් ඡායාරූප විශාල ප්‍රමාණයක් එහි තිබි සොයාගත් බවත් සැකකාර පොලිස් කොස්තාපල්වරයා සහ ජංගම දුරකථනය සමග අධිකරණයට ඉදිරිපත් කිරීමට පියවරගන්නා බවද පොලිසිය කීය.ගල්කිස්ස මූලස්ථාන පොලිසියේ මූලස්ථාන පොලිස් පරීක්ෂක මහෙෂ් පෙරේරා මහතාගේ උපදෙස් මත සැකකාර ආධුනික කොස්තාපල්වරයා අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072812</link>
    <topic>මවටත් පුතාටත් ඇසිඩ් ගැසූඑක්දරු කතක් 3දා තෙක් රිමාන්ඩ්</topic>
    <author>මල්වාන සමූහ මහානාම විතානගේ</author>
    <content>මණ්ඩාවල පිරිවෙන් පාරේදී මවට හා පුතාට ඇසිඩ් ගැසීමේ සිද්ධිය සම්බන්ධව සැකපිට අත්අඩංගුවට ගන්නා ලද එක්දරු කාන්තාවක් ලබන මස 03 වැනිදා දක්වා රක්ෂිත බන්ධනාගාරගත කර තැබීමට පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා පෙරේදා (26 වැනිදා ) නියම කෙළේය.ඇය මණ්ඩාවල ප්‍රදේශයේ පදිංචිකාරියක වන අතර මේ ඉරණමට ලක් වූ මව හා පුතා ද එම ප්‍රදේශයේම පදිංචිකරුවෝ වෙති.දැනට දින කීපයකට ඉහත දී පාසල් ඇරීමෙන් පසුව දස හැවිරිදි එම පුතා මව සමග යතුරු පැදියෙන් නිවෙස් බලා එන අතරතුරදි පිටුපසින් යතුරු පැදියකින් පැමිණි දෙදෙනෙකු විසින් ඔවුනට ඇසිඩ් ගසා පලා ගොස් තිබිණි.ඇසිඩ් ගැසීමෙන් පුතාගේ ඇස් හා මවගේ මුහුණ හා පපුව පෙදෙස තදබල ලෙස පිළිස්සුණු අතර එම දෙදෙනා ගම්පහ රෝහලේ නේවාසිකව ප්‍රතිකාර ලබති.පූගොඩ පොලිසියේ අපරාධ විමර්ශන අංශයේ ස්ථානාධිපති වන්නිආරච්චි මහතා විසින් එම එක් දරු මව පූගොඩ මහේස්ත්‍රාත් අධිකරණයට ඉදිරිපත් කළ අතර එම සැකකාරිය වෙනුවෙන් අධිනීතිඥ සරත් සේනාරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072813</link>
    <topic>පරිභෝජනයට නුසුදුසු පළතුරු බීම බෙදාහැරි සැක පුද්ගලයෙක්ට ඇප</topic>
    <author>ගම්පහ සංචාරක</author>
    <content>බියගම පොලිස්බල ප්‍රදේශයේ පුද්ගලයකු තම වෙළෙඳ ආයතනයේ මනුෂ්‍ය පරිභෝජනයට නුසුදුසු පළතුරු යුෂ බෝතල් බෙදාහැරීමට කටයුතු කිරීමේ චෝදනාව මත ගම්පහ අධිකරණයට ඉදිරිපත් කර තිබුණි.චෝදනාව සම්බන්‍ධයෙන් ඔහු පවසා සිටියේ, තමා නිපදවන අය නොවන බවත්, බෙදාහරින්නා බවත්ය. චෝදනාවට නිවැරැදිකරු බව පැවසීම මත රුපියල් ලක්‍ෂයක පුද්ගල ඇපයක් නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා ඇපකරු චූදිතගේ පවුලේ ළඟම ඥාතියකු බවටද ග්‍රාමසේවා නිලධාරි මඟින් සනාථ කළ යුතු බවටද නියෝග කෙළේය. පැමිණිල්ල බියගම මහජන සෞඛ්‍ය පරීක්‍ෂකවරුවන ගාමිණි අබේනායක සහ නිරෝෂන් ඩයස් මහත්වරු ඉදිරිපත් කළහ. ඇප නියමවූවේ යු. විජේසූරිය නමැත්තෙකුටය. විභාගය ඔක්තෝම්බර් 10 දිනට කල් තැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072814</link>
    <topic>පුද්ගලයන් බිය ගන්වා කප්පම් ඉල්ලූ 2ක් දැලේ</topic>
    <author>කළුතර මධ්‍යම සමූහ</author>
    <content>මීගහතැන්න පොලිස් වසමේ පුද්ගලයින් බිය ගන්වා කප්පම් ඉල්ලු බව කියන යුද හමුදාවෙන් පැන ආ සෙබළුන් දෙදෙනකු මතුගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව අගෝස්තු මස 03 දින දක්වා රක්‍ෂිත බන්ධනාගාර ගත කොට ඇත. මෙසේ රක්‍ෂිත බන්ධනාගාර ගත කොට ඇත්තේ යුද හමුදා පුරෝගාමී බලකායේ සේවය කළ බව කියන පාණදුර නල්ලුරුවේ පදිංචි ජී. ජී. පැතුම් ප්‍රනාන්දු සහ බලංගොඩ පදිංචි චින්තන ගමගේ යන දෙදෙනායි.මොවුන් තමන්ට තර්ජනය කර කප්පම් ඉල්ලු බව කියමින් පුද්ගලයින් මීගහතැන්න පොලිසියට කළ පැමිණිලි අනුව ටී 56 ජීව උණ්ඩ දෙකක් හා පිහි දෙකක් සමඟ සැකකරුවන් දෙදෙනා අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072815</link>
    <topic>බස් නැවතුම් පොළේසූර්වී සිටි සුරූපිනියන්පොලිස් අත්අඩංගුවට</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>රත්නපුර ප්‍රධාන බස් නැවතුම්පොළේ බීමතින් සිටි තරුණියන් තිදෙනකු එහි පොලිස් මුර පොළේ නිලධාරීන් විසින් අත්අඩංගුවට ගත්හ.වයස අවුරුදු දාහතක් පමණ වන තරුණියන් තිදෙනා ඊයේ (27) දහවල් මත් ගතියකින් පෞද්ගලික බස්රථයක නැඟ සිටි බව කියති.කුරුවිට දක්වා ගමන් කරන එම බස්රථයේ මගීන් බස්රථ පරීක්ෂකවරයකුට ඒ ගැන දැනුම් දී තිබුණි. බස් නැවතුම්පොළේ පොලිස් මුරපොළ වෙත තරුණියන් තිදෙනා කැඳවා ගෙන ගොස් ප්‍රශ්න කර පසුව ඔවුන් රත්නපුර පොලිසියට බාර දී තිබේ. තරුණියන් තිදෙනා වෛද්‍ය පරීක්ෂණයට ඉදිරිපත් කිරීමට නියමිතය.රූමත් තරුණියන් තිදෙනා දියඇල්ලක් නැරැඹීමට ගොස් ඇතැයිද පරීක්ෂණවලදී හෙළි වූ බව පොලිසිය කියයි. මේ තරුණියන්ට මත් වතුර කිසියම් උපක්‍රමයකින් ලබා දුන්නාද නැතිනම් සිය කැමැත්තෙන් පානය කළාද යන්න ගැන සොයා බලන බව පොලිසිය කියයි.බීමත් ගතියෙන් හැසිරුණු තරුණියන්ගේ ස්වභාවය ගැන බස්රථයේ සිටි මගීන්ට සැක සිතී තිබේ. එක් තරුණියක් වමනය දමා ඇතැයිද බස්රථ පරීක්ෂකවරයකු කීවේය.ලාබාල තරුණියන් ගැන මවුපියන් මීට වඩා සැලකිලිමත්ව සිටිය යුතු බවට මේ අවාසනාවන්ත සිද්ධියෙන් අවධාරණය කරගත යුතු බව පොලිසිය කියයි. රත්නපුර ප්‍රධාන බස් නැවතුම්පොළේ පොලිස් මුරපොළ නිලධාරීන් පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072816</link>
    <topic>නීතිය අපට විතරද ?</topic>
    <author>ඡායාරූපයගාමිණී බී. දිසානායක හාරිස්පත්තුව මධ්‍යම විශේෂ</author>
    <content>මෙම ඡායාරූපයේ දැක්වෙන්නේ මහනුවර නගරයේ ප්‍රසිද්ධ ස්ථානයක් වන දළදා වීදියේ වෙළෙඳ සංකීර්ණයක් ඉදිරිපිට පදික වේදිකාවේ දුම්පානය කරමින් සිටිනා විදේශික කාන්තාවන් තිදෙනෙකි. මෙම දසුන දකිනා ජනතාවට ප්‍රශ්නයකි. ප්‍රසිද්ධ ස්ථානවල දුම්පානය තහනම් යන නීතිය ක්‍රියාත්මක වන්නේ ශ්‍රී ලාංකිකයන්ට පමණ ද? යන්න එම ප්‍රශ්නය යි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=n11072817</link>
    <topic>බෙල්ලන්විල ඇසළ පින්කමඅගෝස්තු 11-28</topic>
    <author>සුරන්ජිත් පෙරේරා</author>
    <content>බෙල්ලන්විල රජ මහා විහාරයේ වාර්ෂික ඇසළ මහා පුණ්‍යෙීත්සවය 61 වෙනි වතාවටත් අගෝස්තු 11 වැනිදා සිට 28 වැනිදා දක්වා අති උත්කර්ෂවත් ව පැවැත්වේ.අගෝස්තු 11 දින බෙල්ලන්විල විහාරයේ ඇසළ උත්සවය ආරම්භ වේ. එදින සිට 13 දක්වා අපවත් වී වදාළ බෙල්ලන්විල සෝමරතන ස්ථිරවිරයාණන් වහන්සේගේ ගුණ සමරා ධර්ම දේශන පැවැත්වේ. 14 සිට 20 දක්වා සති පිරිත් සජ්ඣායනාවක් ද චාරිත්‍රානුකූලව පැවැත්වෙන අතර එය අවසාන දින දොරකඩ අස්න අනුශාසනාව සහ දේවදූත පෙරහැර පවත්වයි. එදිනම රාත්‍රියේ කුඹල් පෙරහැර පැවැත්වේ. 21 අලුයම සති පිරිත් සජ්ඣායනය නිමාවට පත්වේ. 21 රාත්‍රියේ සිට 24 දින දක්වා මල් පෙරහර පැවැත්වේ. 25 දින මෙම පෙරහරද වීදි සංචාරය කෙරේ. 26 දින රාත්‍රියේ රංසිවිලි පෙරහර වීදි සංචාරය කරන අතර එය බෙල්ලන්විල පන්සලෙන් ආරම්භ වී දෙහිවල පාර ඔස්සේ සෝමරතන පාරට පිවිස පන්සල පාර ඔස්සේ බෙල්ලන්විල රජමහා විහාරයට පැමිණේ. 27 දින රන්දෝලි මහා පෙරහර වීදි සංචාරය කෙරේ. 28 දින චාරිත්‍රානුකූලව දිය කැපීමේ උත්සවයෙන් පසු දේවදානය ලබාදේ. ඉන්පසුව උත්සව කටයුතු නිමාවට පත්වේ.මේ සම්බන්ධයෙන් වූ මාධ්‍ය හමුවක් ඊයේ බෙල්ලන්විල රාජමහා විහාරස්ථානයේදී පැවැති අවස්ථාවේදී මේ තොරතුරු අනාවරණය විය. බෙල්ලන්විල විහාරාධිකාරී මහාචාර්ය බෙල්ලන්විල විමලරතන නාහිමියන්ගේ ප්‍රධානත්වයෙන් මෙම මාධ්‍ය හමුව පැවැත්විණි. මෙම අවස්ථාවට කම්කරු ඇමැති ගාමිණී ලොකුගේ, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, දයා සමූහ ව්‍යාපාරයේ අධිපති දයා ගමගේ, පාර්ලිමේන්තු සභානායක ලේකම් සුමිත් විජේසිංහ, පෙරහර කමිටුවේ සභාපති එච්. ඩී. ප්‍රේමසිරි, ලේකම් කේසරලාල් ගුණසේකර යන මහත්වරුන් ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=r1107281</link>
    <topic>අගලවත්ත ගොවීන්ටනොමිලේ පොහොර - බීජ</topic>
    <author>අගලවත්ත විශේෂගාමිණී ආනන්ද</author>
    <content>දිවි නැගුම ජාතික පුනර්ජීවන වැඩ සටහනට අනුව ගෙවතු වගා දසලක්‍ෂයේ වැඩසටහනින් අගලවත්ත ප්‍රාදේශීය ලේකම් බලප්‍රදේශයේ ගොවීන්ට පොහොර, බීජ සහ පොල්පැළ බෙදාදීමේ හා ආබාධිත අය සඳහා මාසික ජීවන සහනාධාර ලබාදීමේ උත්සවයක් පසුගියදා අගලවත්ත ශ්‍රවණාගාරයේදී පැවැත්විණි.එම අවස්ථාවට සහභාගිවූ වැවිලි කර්මාන්ත ඇමැති මහින්ද සමරසිංහ මහතා මෙසේ කීවේය.ජනාධිපතිතුමාගේ අදහසකට අනුව මේ ගෙවතු වගා වැඩසටහන ආරම්භ කළේ ජනතාවගේ ජීවන ගැටලු විසඳීමටයි. මුළු ලෝකයේම ආර්ථික පසුබෑමක් තිබූ පසුගිය කාලයේ අපි තරමක් හෝ ශක්තිමත්ව ආහාර හිඟයකින් තොරව හිටියේ රට ගැන හිතන ජනතාව පැත්තේ ඉන්න නායකයකු රටේ සිටින නිසායි.ජනාධිපතිතුමා ජනතාවගේ සහ රටේ ආර්ථිකය ශක්තිමත් කිරීමට නිෂ්පාදනය වැඩි කළයුතු බව කීවා. ඒ අනුව පැරැණි වගාබිම් සහ අලුත් වගාබිම් ඇතිකර පොහොර සහනාධාර දීම පුළුල් කළා.ගෙවතු වගාවන් නිසා අධිකව තිබූ එළවළු මිල පහත වැටුණා. අතිරික්ත එළවළු විකුණා මුදල් වැඩි කරගත්තා. පිරිසුදු ආරක්‍ෂාකාරී ආහාර පරිභෝජනයට ලැබුණා. ඒක තමයි රටේ දියුණුව කියන්නෙ.අම්පාර , මහඔය, මොනරාගල අලුතින් රබර් වගාව ආරම්භ කළා. උතුරෙත් වැවීමට හැකිදැයි පර්යේෂණ කරනවා. ආසියාවේ දියුණුව විශේෂයෙන්ම චීනය, ඉන්දියාව දියුණුවන විට අපේ රබර්වලට විශාල ඉල්ලුමක් ඇති වෙනවා. ඒ ඉල්ලුම සපුරන්න අපි රබර් නිෂ්පාදනය කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=r1107282</link>
    <topic>අනවසර වැලි ගොඩදැමීමෙන් සීදූවඅම්බලන්මුල්ල විහාර භූමිය ඛාදනයට</topic>
    <author>ජා ඇළ මධ්‍යම - ලෙස්ලි පෙරේරා</author>
    <content>අනවසර වැලිගොඩ දැමීම් නිසා සීදූව අම්බලන්මුල්ල විහාර භූමිය ඛාදනයකට අසුවී පන්සලට මහත් විනාශයක් සිදුවෙමින් පවතින බව විහාරස්ථානාධිපති බොරලැස්සේ රතනසිරි හිමියෝ පවසති.දඬුගං ඔයේ වැලි හෑරීම පටන්ගෙන තිබීම හේතුකොට ගෙන පන්සල් භූමියේ තාප්පය පෙරළීයෑමට පටන් ගෙන ඇති බවත් ඔයේ වැලි හෑරීම නිසා ඛාදනය උග්‍ර අතට හැරී ඇති බවත් විහාරාධිපති හිමියෝ පැවසූහ.රතනසිරි හිමියෝ මෙසේද කීවේය.වැලිගොඩ දැමීමේ ප්‍රශ්නය ඇරුණුකොට ගංවතුර උවදුරෙන් අපි නොසෑහෙන්න බැට කෑවා. 2010 පසුගිය ගංවතුරට අපට ලැබුණු දේ පවා නැතිව ගියා. මුළු පන්සල් භූමියම ජලයෙන් යටවුණා. අපේ අවාසගෙයත් යටවෙලා සෑහෙන අලාභයක් සිදු වුණා.එහෙත් වගකිව යුතු අයගේ උදව් උපකාර මොකවත් අපට ලැබුණේ නැහැ. ආවාසගෙය ගංවතුර උවදුරට ගොඳුරු වෙලා දැන් අබලන් වෙලයි තියෙන්නෙ.පන්සල් භූමියේ ඉඩකඩ මදි නිසා දහම් පාසල් දරු දැරියන් එළිමහනේ 400 ක් පමණ පන්සල් භූමියේ ගස් යට සහ තැන් තැන් වල අව්වට වැස්සට පීඩා විඳිමින් ඉගෙනීම් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=r1107283</link>
    <topic>ශ්‍රද්ධාව වැඩිවෙලා අරක්කු බාගය ඉනෙන් වැටිලා</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>එක්තරා විහාරස්ථානයක මහා පින්කමකි. උත්සව කමිටුව විසින් උත්සව සංවිධානය කිරීම පිණිස රුපියල් ලක්‍ෂ ගණනින් මුදල් වියදම් කොට ඇත. විහාරස්ථානය දෙපස කොඩිවැල් සරසා තිබුණේ බුද්ධාලම්භන පී‍්‍රතිය වැඩිවන ආකාරයටය.උත්සව දිනය හා වේලාව ළංවිණි. සංවිධායක මණ්ඩලය ආරාධිත හිමියන් හන්දියේ සිට පෙරහරකින් විහාරස්ථානයට වැඩම කරවීමට සංවිධානය කර තිබිණි. වේලාව ළංවිය. සංඝනායක ස්වාමීන් වහන්සේ හන්දිය වෙත වැඩම කළහ. සංවිධායකයෝ පාවඩ පිට නායක හිමියන් විහාරස්ථානය වෙත වැඩම කරවීය. සන්සුන්ව නායක ස්වාමින් වහන්සේ වියන යටින් වැඩම කරති. වියන ඔසවා ගෙන යන ලද්දේ මැදිවියේ පිරිමි කිහිපදෙනෙකි.වියන අල්ලාගෙන යන එක් සැදැහැවතකුට අපහසුවක් දැනිණ. නායක හිමි හැරී ඒ දෙස බලන විට ම ඩකස් ගා යමක් බිම වැටෙන හඬ ඇසිණ. කවුරුත් ඒ දෙස බැලුවේ විමතියෙනි.පුදුමයකි. සැදැහැවන්තයාගේ ඉනේ සඟවාගෙන ගිය අරක්කු භාගයක බෝතලය බිම වැටී කුඩු වී තිබිණි. නායක හිමි ඒ පුද්ගලයා දෙස බලා “ඈ උපාසක මහත්තයෝ මෙවැනි අවස්ථාවකවත් ශීලයෙන් යුක්තව ගමන් කිරීමට නොහැකිද? මේ උත්සවය කොයි තරම් හොඳට සංවිධානය කර තිබුණත් දැන් සිදුවූයේ කුමක්දැයි” කියමින් වෙනත් පුද්ගලයකුගේ සහාය ඇතුව ගමන් කෙළේය.එම පුද්ගලයාට ලැජ්ජාව දරාගැනීමට නොහැකිව බෝතල් කටු ටික ඉවතට විසිකොට නොබලාම යන්නට විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=r1107284</link>
    <topic>වෙළෙන්දකු සිහිසුන් කර රන් භාණ්ඩ සොරාගත් තරුණ යුවළට වැඩ වරදී</topic>
    <author>පොල්ගස්ඕවිට සමූහ එස්. පන්නිල</author>
    <content>කොළඹ සිට හොරණ දක්වා ධාවනය වූ ලංගම බස් රථයක ගමන් ගත් කරපිංචා වෙළෙන්දකුගේ අත බැඳි රත්රන් බ්‍රෙස්ලටයක් හා ඇඟිල්ලේ තිබූ මුදුවක් උපක්‍රමශීලීව පැහැර ගත් තරුණ යුවළක් පසුගියදා සැකපිට අත්අඩංගුවට ගැනීමට කහතුඩුව පොලිස් නිලධාරීහු පිරිසක් සමත් වූහ.සැකකරුවන් පසුගිය දා කැස්බෑව මහේස්ත්‍රාත් චමත් දිසානායක මහතා හමුවට පමුණුවන ලදුව රක්ෂිත බන්ධනාගාර ගතකැරිණ.වාර්තාවන අන්දමට සිද්ධිය මෙසේය.කහතුඩුව පදිංචි වෙළෙන්දෙක් හොරණ වෙළෙඳපොළේ අලෙවිය සඳහා කොළඹ මැනිං වෙළෙඳපොළෙන් කරපිංචා තොගයක් ද, බස් රියේ පටවාගෙන බස් රියේ ගමන් ගත්තේය. අසළ වාඩි වී සිටි තරුණ යුවළක් බිස්කට් පෙට්ටියකින් බිස්කට් කිහිපයක් ගෙන කෑමට පටන් ගති.අසළ සිටි වෙළෙන්දා දෙසට ද හැරුණු අයෙක් තෝරාගත් බිස්කට්ටුවක් ඔහුට ද ලබා දී ඇත.බිස්කට් එකේ කොටසක් කන විටම වෙළෙන්දාට සිහිය නැති වී ක්ලාන්තව ගියේය. ඔහුගේ අතැඟිල්ලේ දමා තිබූ රත්රන් මුදුව කාන්තාවගේ ඇඟිලි තුඩුවලට හසුකර ගත් අයුරු ඔහුට යම්තමට මතකය. ටික දුරක් යන විට අත බැඳි බ්‍රේස්ලට් එක ද නැත.මඳ සිහිය ලැබ ගත් වෙළෙන්දා කහතුඩුව පොලිසිය අසලදී බස් රිය නවතාගෙන පොලිසියට දැනුම් දීමෙන් පසු ක්ෂණයෙන් පරීක්‍ෂණ ඇරඹිණි. තරුණ යුවළ අත්අඩංගුවට ගැනිණි.සැකකරුවන් හඳුනාගැනීමේ පෙරෙට්ටුවක් පැවැත්වීමටත්, දැනට රෝහල්ගතව සිටින වෙළෙන්දා එදිනට උසාවියට ඉදිරිපත් කිරීමටත් පොලිසියට නියෝග කැරිණ.කහතුඩුව පොලිසියේ අපරාධ අංශ ප්‍රධානි උ. පො. ප. සිරිපාල මහතා ඇතුළු කණ්ඩායමක් තවදුරටත් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=r1107285</link>
    <topic>ජනසෙවණ වැඩසටහනේ පළමු නිවෙසප්‍රදානය හෝමාගම දියගම දී</topic>
    <author>හෝමාගම සංචාරක මංජුල හිරිපිටිය</author>
    <content>‘ජන සෙවණ’ කැපකරු නිවාස වැඩසටහන යටතේ ප්‍රථමයෙන් ඉදිකළ නව නිවෙස ප්‍රදානය කිරීමේ උත්සවය ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් හෝමාගම දියගම තේකොටුව ගම්මානයේ දී සිදු කෙරෙණි.මෙරට නිවෙසක් නොමැති සෑම පවුලකටම නිවෙසක් ලබාදීම මහින්ද චින්තන ඉදිරි දැක්ම අනුව ජන සෙවණ නිවාස දසලක්ෂය වැඩසටහන ක්‍රියාත්මක වේ.මේ යටතේ ඇමැති විමල් වීරවංශ මහතාගේ උපදෙස් මත ක්‍රියාත්මක කැපකරු නිවාස ක්‍රමය යනු නිවෙසක් ඉදිකර ගැනීමට කිසිසේත් නොහැකි දිළිඳු අසරණ පවුල් වෙනුවෙන් ඉදිකර දෙනු ලබන නිවාස වැඩසටහනකි. මෙම වැඩසටහන යටතේ 2011 වසර සඳහා කොළඹ දිස්ත්‍රික්කයේ දිළිඳු පවුල් දහයකට නව නිවාස ඉදිකිරීම සිදුකෙරේ.හෝමාගම දියගම තේකොටු ගම්මානයේ ඉදිකළ නිවස ජයතුංගගේ විමලසේන මහතාගේ පවුලට ප්‍රදානය කිරීම සිදු කෙරෙණි. නිවස ඉදිකිරීම සඳහා රුපියල් ලක්ෂ පහළොවක මුදලක් වැය කර නිවසට මුල්ගල් තබා දින පනස් අටක් ඇතුළත ඉදිකිරීම නිමකර ඇත.නව නිවස ප්‍රදානය කළ අවස්ථාවේ දී අදහස් දැක්වූ ඇමැති විමල් වීරවංශ මහතා මෙසේ පැවසීය.සන්ධාන ආණ්ඩුව රටේ පොදු ජනතාවගේ මූලික අවශ්‍යතාව හඳුනාගෙන කටයුතු කරන ආණ්ඩුවක් ජන සෙවණ නිවාස දසලක්ෂය වැඩසටහන යටතේ දිළිඳු නිවාස අවශ්‍යතාවය සපුරාදීමට සැලසුම් කර තිබෙනවා. මීට සමගාමීව නාගරික හා අර්ධ නාගරික ප්‍රදේශවල සිටින පවුල් සඳහා ද විවිධ ණය ආධාර යටතේ නිවාස සෑදීමේ වැඩසටහනක් ක්‍රියාත්මක වෙනවා.වසර තිහක කාලයක පටන් පැවැති යුද්ධ නිම කර රට නව සංවර්ධන මාවතක් ඔස්සේ ගමන් කිරීම, ආරම්භ වී තිබෙනවා. එය සාර්ථක කර ගැනීම අප සියලු දෙනාගේම වගකීමක් හා යුතුකමක් වෙනව.මේ අවස්ථාවට හිටපු බස්නාහිර පළාත් සභා මන්ත්‍රීනි, ජාතික නිදහස් පෙරමුණේ හෝමාගම ප්‍රධාන සංවිධායිකා පි‍්‍රයංගා කෞෂල්‍යවල මහත්මිය ඇතුළු පිරිස සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107281</link>
    <topic>ක්‍රීඩාවට ජාති ආගම්-සුදු කළු භේද නෑ</topic>
    <author>ජගත් ගුණවර්ධන යාපනයේ සිට</author>
    <content>ක්‍රීඩාවට ජාති ආගම් භේදයක් නෑ. සුදු ද කළු ද කියල භේදයක් නැහැ. අවශ්‍ය දක්ෂකම විතරයි. අපේ ක්‍රිකට් කණ්ඩායමේ සිංහල, දෙමළ, මුස්ලිම් හැමෝම ක්‍රීඩා කරනවා. එතැනදී අපි හරිම සහයෝගයෙන් කටයුතු කරන්නේ. ඒක රටට ලොකු ආදර්ශයක්. ඒ නිසාම තමයි මම අද මේ ‘තරණය’ පා ගමනට එකතු වුණේ. ඒක හරිම සතුටින් කරපු සද්කාර්යයක්’ යැයි ශ්‍රී ලංකා ක්‍රිකට් කණ්ඩායමේ හිටපු නායක මහේල ජයවර්ධන ඊයේ යාපනය දොරෙයිඅප්පා ක්‍රීඩාංගණයේදී පැවැසීය.මහේල ජයවර්ධන එසේ පැවසුවේ යාපනය ශික්ෂණ රෝහලේ ඉදිකිරීමට බලාපොරොත්තු වන ළමා පිළිකා වාට්ටුව වෙනුවෙන් අරමුදල් රැස්කිරීම පිණිස දියත් කළ ‘තරණය’ පා ගමන පේදුරු තුඩුවේදී නිමාවට පත්වූ අවස්ථාවේ දීය.මහේල ජයවර්ධන මහතා වැඩිදුරටත් අදහස් දක්වමින් මෙසේ කීවේය. මීට අවුරුදු 15 කට පමණ පෙර මාගේ ආදරණීය මල්ලි පිළිකා රෝගයකින් මියගියා. ඒ දුක අපිට කවදාවත් අමතක නෑ. ඒ නිසා ඒ දුකට ඒ වේදනාවට පත්වන අයට අපිට පුළුවන් ආකාරයෙන් උදව් කිරීමට මේ ගත්ත මහන්සියට අපි උපකාර කරනවා. ඒකෙන් ප්‍රතිලාභ ගන්නේ සිංහල අයද දෙමළ අයද මුස්ලිම් අයද කියන එක වාදයක් නැහැ. ඒ අය අපේ රටේ වැසියෝ. එයාලා මට, අපේ කණ්ඩායමට ආදරය කරන්නේ ජාති භේදයෙකින් නොවෙයි. ඒ නිසා අවුරුදු 10 ක් තිස්සේ මට පුළුවන් ආකාරයට උදව් කරනවා.“විශේෂයෙන් මහරගම පිළිකා රෝහලට අවශ්‍ය උපකරණ ලබාදීමට කිහිපවතාවක්ම පුළුවන් වුණා. අපේ රටේ දක්‍ෂ වෛද්‍යවරු ඉන්නවා. ඔවුන්ට මහරගමදී විතරක් නෙමෙයි රටේ හැමතැනදීම පහසුකම් ලබාදී හොද පිළිකා ඒකකයක් පිහිටුවීම අපේ බලාපොරොත්තුවයි. මේ සද්කාර්යයෙන් ලැබෙන ප්‍රතිඵල අදට නොවේ හෙටටයි.”“පිළිකාව මර්දනය කරන්න යමක් කළ යුතුයි කියන මතයේ අපි ඉන්නේ. ඒකට අවශ්‍ය පහසුකම් සහිතව නව තාක්‍ෂණය යොදාගෙන අංග සම්පූර්ණ පිළිකා ඒකකයක් ගොඩනැංවීම අපේ අරමුණයි. මම මේ කාර්යයට එකතු වුනේ ඉතාමත් සන්තෝෂයෙනුයි. අද වගේම හෙටත් මම මේ සද්කාර්යන් සමඟ ඉන්නවා.මේ පාගමනට ඊයේ (27) ක්‍රිකට් ක්‍රීඩක ඇන්ජලෝ මැතිව්ස්ද එක්වූ අතර පෙරේදා (26) හිටපු නායක කුමාර සංගක්කාර මහතා එක්විය. ක්‍රිකට් ක්‍රීඩකයන්ට අමතරව බොක්සිං ක්‍රීඩක මංජු වන්නිආරච්චි ද මේ පා ගමනට එක්වී සිටීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107282</link>
    <topic>ෆ්ලවර් මොන්ටිට දෙහි කපයි</topic>
    <author>වර්නන් ගුණසේකර</author>
    <content>එංගලන්තය හා ඉන්දියාව අතර ලෝඩ්ස් හි දී පැවැති පළමු ටෙස්ට් තරගයට පෙර ඉන්දියා සුපිරි පිතිකරු සචින් ටෙන්ඩුල්කාර් ට පුහුණුව සඳහා පන්දු යැවීම පිළිබඳව එංගලන්ත ප්‍රධාන ක්‍රිකට් පුහුණුකරු ඇන්ඩි ෆ්ලවර්, මොන්ටි පනීසාර් ට දොස් නගා තිබේ.ලන්ඩනයේ ලෝඩ්ස් ක්‍රීඩාංගණයේ ‘නෙට්’ ක්‍රීඩාගාරයේදී පන්දු යැවීමේ පෞද්ගලික සැසියට එකඟ වීම පනීසාර් කළ ‘නෝන්ජල්’ ක්‍රියාවක් බව ෆ්ලවර් පවසයි.ග්‍රෑම් ස්වෝන් ට පසුව එංගලන්ත අංක 2 දඟ පන්දු යවන්නා වන්නේ මොන්ටි පනීසාර් ය. යම් හෙයකින් ස්වෝන් ආබාධයකට ලක්වුවහොත් ඒ වෙනුවට නිසැකයෙන් ම කැඳවනු ලබන්නේ පනීසාර් ව ය.ටෙන්ඩුල්කාර් තරගයට සූදානම් වීමේදී පනීසාර් සම්පූර්ණ වරුවක කාලයක් ඔහුට පන්දු යවා තිබේ.සචින් ටෙන්ඩුල්කාර්, පනීසාර්ගේ හොඳම මිතුරෙකු මෙන්ම ඔහුගේ වීරයා ද වෙයි.“මොන්ටි, සචින්ට පන්දු යැව්වා. එය නිවට ක්‍රියාවක් බව මගේ කල්පනාවයි. එවැනි දෙයක් නැවත සිදුවන්නේ නැහැ” යැයි ෆ්ලවර් කියයි.එහෙත් පනීසාර් අවධාරණය කර සිටින්නේ ඒ පන්දු යැවීම ටෙන්ඩුල්කාර් ට මෙන්ම තමාගේ යහපතටත් සිදුවූවක් බවයි.“මම ඉන්දියාවට උදව් කරන්න උත්සාහ කළේ නැහැ. මම ඒ ශ්‍රේෂ්ට පිතිකරුවාගෙන් උපදෙස් ලබා ගත්තා. මම ඔහුගෙන් ඉගෙන ගත්තා.ඔහුට පන්දු යවමින් ඔහුගෙන් වටිනා උපදෙස් ලබා ගැනීමට හැකිවීම මගේ ක්‍රීඩාව දියුණු කර ගන්න මට ලැබුනු මහඟු අවස්ථාවක්” යැයි පනීසාර් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107284</link>
    <topic>මධ්‍යම පළාත් මලල ක්‍රීඩා සූරතාව මහනුවරට</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අන්තර් දිස්ත්‍රික් මලල ක්‍රීඩා තරගාවලියේදී මෙවර 2011 වසරේ සමස්ත සූරතාව දිනා ගැනීමට ලකුණු 309 ක් ලැබූ මහනුවර දිස්ත්‍රික්කය සමත් විය. අනු සූරතාව ලකුණු 157 ක් ලැබූ මාතලේ දිස්ත්‍රික්කයටද තෙවන ස්ථානය ලකුණු 114 ක් ලැබූ නුවරඑළිය දිස්ත්‍රික්කයටද හිමි විය.2011 ජාතික මහා ක්‍රීඩා උළෙලේ තෙවන අදියර යටතේ මධ්‍යම පළාත් ක්‍රීඩා දෙපාර්තමේන්තුව මගින් සංවිධානය කළ මෙම තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණ.මෙම තරගාවලියේදී වසරේ මධ්‍යම පළාත් දක්ෂතම මලල ක්‍රීඩකයා ලෙස මහනුවර දිසාවේ ආමන්ත ගුණරත්න (පිරිමි මීටර් 400 තත්. 48.3) සහ දක්ෂතම මලල ක්‍රීඩිකාව ලෙස මාතලේ දිසාවේ උපමාලිකා රත්නකුමාරි (කාන්තා මීටර් 200 තත්. 25.0) සම්මාන ලැබූහ. මෙවර මම තරගාවලියේදී මධ්‍යම පළාත් නව මලල ක්‍රීඩා වාර්තා හතක් පිහිටුවීමට ක්‍රීඩක ක්‍රීඩිකාවෝ සමත් වූහ. එම වාර්තා මෙසේයි.පිරිමි හෙල්ල – මීටර් 67.15, මලිත් ද සිල්වා (මාතලේ) කාන්තා මීටර් 100 – තත්. 12.1, පී. ඩී. වයි. එන්. අබේවික්‍රම, (මහනුවර) කාන්තා මීටර් 200 – තත්. 25.0 සහ කාන්තා මීටර් 400 – තත්. 55.6, උපමාලිකා රත්නකුමාරි (මාතලේ) කාන්තා දුර මීටර් 5.62, එස්. එම්. එස්. එන්. තෙන්නකෝන් (මහනුවර) කාන්තා යගුලිය මීටර් 10.36 සහ කාන්තා කවපෙත්ත මීටර් 34.37, ගීතාංජලී කවිදා කුමාරි (මාතලේ).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107285</link>
    <topic>බස්නාහිර පිලට ලකුණු 34ක ජයක්</topic>
    <author>ෆවුස් මොහොමඩ්</author>
    <content>ජීවන්ත කුලතුංගගේ විශිෂ්ට පිතිහරඹයත්, තිලකරත්න ඩිල්ෂාන්ගේ දක්‍ෂ පන්දු යැවීමත් හේතුවෙන් අන්තර් පළාත් ඕවර් විස්සයි 20 තරගාවලිය යටතේ ඊයේ (27) ආර්. ප්‍රේමදාස ක්‍රීඩාංගණයේදී රුහුණු කණ්ඩායමට එරෙහිව ලකුණු 34 ක ජයක් වාර්තා කිරීමට බස්නාහිර පිල සමත් විය.පළමුව පන්දුවට පහර දුන් බස්නාහිර කණ්ඩායම් ඉනිමේදී වේගවත් පිතිහරඹයක නිරත වූ කුලතුංග පන්දු 47 කදී හතරේ පහර 6 ක් සහ හයේ පහර 4 ක් සමඟ නොදැවී ලකුණු 69 ක් රැස්කළේය.ලකුණු 167 ක ඉලක්කයක් හඹා ගිය රුහුණු පිල ඕවර 18.3 කින් ලකුණු 132 කට දවාලීමට බස්නාහිර පිලේ පන්දු යවන්නෝ සමත් වූහ.තිලකරත්න ඩිල්ෂාන් ලකුණු 16 කට කඩුලු 3 ක් දවාලූ අතර චතුර පිරිස් සහ ඉෂාර අමරසිංහ කඩුලු 2 බැගින් දවා ගත්හ. රුහුණු පිලේ ඉනිමේ වැඩිම ලකුණු ප්‍රමාණය වාර්තා කළේ මහේල උඩවත්තය. ඔහු ලකුණු 28 ක් රැස්කළේය. සනත් ජයසූරිය ලකුණු 12 කට දැවී ගියේය.බස්නාහිර පිල 166/3 (ඕවර 20) - ජීවන්ත කුලතුංග නොදැවී 69, ඩිල්ෂාන් මුණවීර 30, රමිත් රඹුක්වැල්ල 28, තිලකරත්න ඩිල්ෂාන් 20රුහුණු පිල 132 සියලු දෙනා දැවී (ඕවර 18.3) - මහේල උඩවත්ත 28, චින්තක පෙරේරා 21, මිලින්ද සිරිවර්ධන 20, ධශෝධ ලංකා 20, තිලකරත්න ඩිල්ෂාන් 16/3, චතුර පීරිස් 21/2, ඉෂාර අමරසිංහ 38/2ඒකාබද්ධ පිල පරදීරුහුණු පිල සහ ඒකාබද්ධ පළාත් පිල අතර පෙරේදා (26) පැවැති තරගයෙන් ලකුණු 84 ක ජයක් වාර්තා කිරීමට රුහුණු පිල සමත් විය.පළමුව පන්දුවට පහර දුන් රුහුණු පිල ඕවර 20 අවසානයේ කඩුලු 9 කට ලකුණු 174 ක් රැස්කළේය. වේගවත් පිතිහරඹයක යෙදුණු සනත් ජයසූරිය පන්දු 26 කදී හතරේ පහර 4 ක් සහ හයේ පහර 3 ක් සමඟ ලකුණු 44 ක් ලබාගැනීමට සමත් විය. පන්දු යැවීමේදී ජීවන් මෙන්ඩිස් ලකුණු 16 කට කඩුලු 3 ක් දවාලීය.පිළිතුරු ඉනිම ක්‍රීඩා කළ ඒකාබද්ධ පිල ඕවර 13 කදී ලකුණු 90 කට දැවී ගියේය. සුරාජ් රන්දිව් සහ චින්තක පෙරේරා කඩුලු 3 බැගින් දවාලූ අතර චානක වෙලගෙදර කඩුලු 2 ක් දවාලීය.රුහුණු පිල 174/9 (ඕවර 20) - සනත් ජයසූරිය 44, දිනේෂ් චන්දිමාල් 26, ජීවන් මෙන්ඩිස් 16/3, සචිත් පතිරණ 17/2ඒකාබද්ධ පිල 90 සියලු දෙනා දැවී (ඕවර 13) - සුරාජ් රන්දිව් 8/3, චින්තක පෙරේරා 12/3, චානක වෙල ගෙදර 13/2.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107286</link>
    <topic>රන් ධජ සටන හෙට මාතර උයන්වත්තේදී</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර රාහුල විද්‍යාලයත් සාන්ත තෝමස් විද්‍යාලයත් අතර දහ වැනි වරට පැවැත්වෙන පාපන්දු තරගය හෙට (29) රාත්‍රි 7 ට මාතර උයන්වත්තේ ජර්මන් ශ්‍රී ලංකා මිත්‍රත්ව පාපන්දු පිටියේ විදුලි ආලෝක ධාරා මධ්‍යයේ පැවැත්වේ.වාර්ෂිකව පැවැත්වෙන මේ තරගයේ මෙතෙක් පවත්වා ඇති තරගවලදී රාහුල විද්‍යාලය තරග පහක් ජය ගෙන ඇති අතර සාන්ත තෝමස් පිල තරග හතරක් ජයගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107287</link>
    <topic>පේලේ ට නව තනතුරක්</topic>
    <author>බ්‍රසීලියා (ඒ.එෆ්.පී. )</author>
    <content>2014 ලෝක කුසලාන පාපන්දු තරගාවලියේ ගෞරවාන්විත තානාපතිවරයකු ලෙස කටයුතු කිරීමට බ්‍රසීල ජනාධිපතිනි ඩිල්මා රුසේෆ් කළ ඇරයුම ශ්‍රේෂ්ඨ පාපන්දු ක්‍රීඩක පේලේ විසින් පිළිගනු ලැබීය.“1958 වසරේ මම ක්‍රීඩා කළ පළමුවැනි ලෝක කුසලාන තරගාවලියේ සිට අද දක්වා මම බ්‍රසීලයට ගෞරවයත්, කීර්තියත් ගෙන දීමට උත්සාහ කළා.මේ නව තනතුර ඉතා විශාල වගකීමක්. ඒ වගේම මට එය ප්‍රතික්ෂේප කරන්න බැරි තරමට ගෞරවාන්විත එකක්” 70 හැවිරිදි බ්‍රසීල ජාතික පේලේ පැවැසීය. මේ තනතුර සඳහා පේලේ ඒකමතිකවම පත්කරනු ලැබූ බවත්, බ්‍රසීල ක්‍රීඩාවට ඔහු කළ සේවාව සළකා බැලීමේ දී ඔහු තරම් ලෝක කුසලාන පාපන්දු තරග අත්දැකීම් ඇති ක්‍රීඩකයකු නැති තරම් බවත් බ්‍රසීලයේ ක්‍රීඩා ඇමැති ඔර්ලැන්ඩෝ සිල්වා ප්‍රකාශ කළේ ය.පේලේ ලෝක කුසලාන තරගාවලි නියෝජනය කළ අවස්ථා 3 කදීම ( 1958, 1962, 1970 ) කිරුළ හිමිකර ගැනීමට බ්‍රසීලය සමත් විය. එමෙන්ම ගෝල් 1281 ක් රැස් කළ පේලේ එතෙක් මෙතෙක් වැඩිම ගෝල සංඛ්‍යාවක් ලැබූ ක්‍රීඩකයා ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107288</link>
    <topic>සය සාමාජික ක්‍රිකට් තරගාවලියක්මාකඳුරේ දී</topic>
    <author/>
    <content>සඳලංකා ලයන්ස් ක්‍රීඩා සමාජය සංවිධානය කරන සය සාමාජික ක්‍රිකට් තරගාවලිය පරිසර අමාත්‍ය අනුර පි‍්‍රයදර්ශන යාපා මහතාගේ ප්‍රධානත්වයෙන් මාකඳුර මහජන ක්‍රීඩාංගනයේ දී ජූලි මස 30 වනදා පෙරවරු 9.30ට ආරම්භ කෙරේ. තරගාවලිය ජූලි 31 වනදායින් අවසන් වේ.තරග ආරම්භයේ දී ප්‍රදර්ශන ක්‍රිකට් තරගයක් පැවැත්වීමට කටයුතු යොදා ඇති අතර ඒ සඳහා ප්‍රවීණයන් සමඟ පන්නල ක්‍රිකට් කණ්ඩායම සහ මාකඳුර කෝල්ට්ස් ක්‍රිකට් කණ්ඩායම තරග වදිනු ඇත.එම තරගයෙන් පසු ප්‍රදේශයේ දක්ෂ ක්‍රීඩකයින්ගෙන් සැදුම්ලත් කණ්ඩායම් විශාල සංඛ්‍යාවක් සමඟ පැවැත්වීමට නියමිත මෙම තරගාවලියේ ජයග්‍රාහකයන් සඳහා වටිනා ත්‍යාග සහ කුසලාන පිරිනැමේ. තරගාවලිය සඳහා කණ්ඩායම් ලියාපදිංචි කරගනු ලබන්නේ ජූලි මස 30 වනදා පෙරවරු 11.00 දක්වා පමණක් බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s1107289</link>
    <topic>කරාතේ ක්‍රීඩාවෙන් දස්කම් දක්වනදිනේෂිකා සඳමාලි</topic>
    <author/>
    <content>ගාල්ල ශ්‍රී දේවානන්ද විද්‍යාලයේ ඉගෙනුම ලබන ඩී. දිනේෂිකා සඳමාලි හෙට්ටිආරච්චි කරාතේ ක්‍රීඩාවෙන් විශේෂ දස්කම් දක්වන ක්‍රීඩිකාවකි. ශ්‍රී ලංකා ෂෝටෝකාන් කරාතේ දෝ සංගමයේ ජාතික තරගාවලියේදී කාතා ප්‍රථම ස්ථානය අත් කර ගැනීමට ඇය පසුගියදා සමත් වූවාය.දකුණු පළාත් කරාතේ දෝ සංගමයේ හා කුම්තේ ඉසව් දෙකෙහිම ප්‍රථම ස්ථානත් ජපාන කරාතේ දෝ මරුයොෂිකා සංගමයේ දකුණු පළාත් තරගාවලියේ කාතා හා කුම්තෝ ඉසව් වන්හි ප්‍රථම ස්ථාන ද හිමි කර ගැනීමට 2007 දී සමත් වූ ඇය 2009 වසේරදී ශ්‍රී ලංකා පාසල් කරාතේ තරගාවලියේ දකුණු පළාත් තරග අංශයේදී කා තා හා කුම්තෝ ඉසව්වන්හි ප්‍රථම ස්ථානද අත් කර ගැනීමට 2009 වසරේදී සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s11072810</link>
    <topic>සෞභාග්‍යා පිලට ලකුණු 109ක ජයක්</topic>
    <author/>
    <content>ඩිල්මා අභියෝගතා සූරතාව සඳහා පැවැති තරගයකින් බෙලිඅත්ත සෙනෙහස ක්‍රීඩා සමාජයට එරෙහිව ලකුණු 109 ක ජයක් වාර්තා කිරීමට මොනරාගල සෞභාග්‍යා ක්‍රීඩා සමාජය සමත් විය.අඳ ගොලු බිහිරි කණ්ඩායම් අතර පැවැත්වෙන ඩිල්මා අභියෝගතා සූරතාවලිය මෙවර පවත්වනු ලබන්නේ සිවුවැනි වරටය. ශ්‍රී ලංකා දෘශ්‍යාබාධිතයන්ගේ ක්‍රිකට් සංගමය විසින් මේ තරගාවලිය සංවිධානය කරනු ලබයි. බෙලිඅත්ත ඩී.ඒ.රාජපක්ෂ ක්‍රීඩාංගණයේ පැවැති මේ තරගයේ පළමුව පන්දුවට පහර දුන් සෞභාග්‍ය පිල ඕවර 38.3 කදී සියලු දෙනා දැවී ලකුණු 356 ක් රැස් කළේ ය. නායක චන්දන දේශපි‍්‍රය හතරේ පහර 21 ක් සමඟ ලකුණු 147 ක් රැස් කිරීමට සමත් විය. සුනිල් වීරසිංහ ලකුණු 62 ක් ලබාගත් අතර සුරංග සම්පත් ලකුණු 58 ක් වාර්තා කළේ ය. උපුල් චමින්ද ලකුණු 43 කට කඩුලු 3 ක් දවාලීය.පිළිතුරු ඉනිම ක්‍රීඩා කළ සෞභාග්‍ය පිලට නියමිත ඕවර 40 අවසානයේ ලබාගත හැකි වූයේ කඩුලු 9 කට ලකුණු 247 ක් පමණි. නලින්ද ලකුණු 56 ක් ලබාගත් අතර සංජීව ලකුණු 49 ක් රැස් කළේ ය.මේ අතර එම ක්‍රීඩාංගණයේදීම පැවැති මේ තරගාවලියේ දෙවැනි තරගයේදී සෞභාග්‍ය පිලට එරෙහිව ලකුණු 81 ක ජයක් අත්කර ගැනීමට රණවිරු සෙවණ ක්‍රීඩා සමාජය සමත් විය.පළමුව පන්දුවට පහරදුන් රණවිරු සෙවණ පිල ඕවර 40 අවසානයේ කඩුලු 6 කට ලකුණු 313 ක් ලබා ගැනීමට සමත් විය. නායක රුවන් කරුණාතිලක ලකුණු 67 ක් ද, ඒකනායක ලකුණු 55 ක් ද රවීන්ද්‍ර ලකුණු 52 ක් ද රැස් කළ අතර සමන්ත නොදැවී ලකුණු 62 ක් ලබා ගත්තේ ය.ලකුණු 314 ක අසීරු ඉලක්කයක් හඹා ගිය සෞභාග්‍ය පිල ඕවර 40 අවසානයේ කඩුලු 6 ක් දැවී ලකුණු 231 ක් ලබා ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=s11072811</link>
    <topic>කොළඹ සහිරා විද්‍යාලයීය 60 කණ්ඩායම සංවිධානය කළ 20 න් පහළ රගර් තරඟාවලිය</topic>
    <author>ඡායාරූපය - රුසෙයික් ෆාරුක්</author>
    <content>කොළඹ සහිරා විද්‍යාලයීය 60 කණ්ඩායම සංවිධානය කළ 20 න් පහළ රගර් තරඟාවලිය පසුගියදා කොළඹ රාජකීය විද්‍යාලයීය ක්‍රීඩා සංකීර්ණයේදී පැවැත්විණි. එහිදී සූරතාව දිනූ විද්‍යා විද්‍යාලයීය රගර් කණ්ඩායමේ නායක රිෂි දනන්ජය ශ්‍රී ලංකා රගර් සංගමයේ උප සභාපති අසංක සෙනෙවිරත්න මහතා අතින් ජයග්‍රහන කුසලානය ලබා ගන්නා අයුරු. සංවිධායක කමිටුවේ සභාපති එම්.එස්.එම්.මසීර් මහතා ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=f1107281</link>
    <topic>අපේ ජනතාවටරාජ්‍ය නායකයා විශ්වාසයි</topic>
    <author>රාමන්</author>
    <content>මෙවර පළාත් පාලන මැතිවරණය පවත්වන සමය වන විට ආණ්ඩුව සිටියේ ප්‍රශ්න කීපයක් හදාගෙන, කටුනායක සිදුවීම, පෙට්‍රල් සම¼ඟ ජලය මුසු වීම, සංචාරක කලාප වෙනුවෙන් ඉඩම් විකිණීම, දරුස්මාන් වාර්තාව, චැනල් 4 නාලිකාවේ ප්‍රචාරය වූ චිත්‍රපටය, මේ ආදි වශයෙන් ජාතික හා ජාත්‍යන්තර වශයෙන් ප්‍රශ්න කීපයක් මතු වී තිබුණා. ජාත්‍යන්තර පීඩනය කෙසේ වෙතත් දේශීය වශයෙන් ඇති කර ගත් ප්‍රශ්නයත් සමඟයි මෙවර පළාත් පාලන ආයතනවල ජනමතය විමසා බැලුනේ.කෙටියෙන් සඳහන් කරන්නේ නම් මීට මාස කීපයකට පෙර පැවැති පළාත් පාලන මැතිවරණයට වඩා ප්‍රශ්න කීපයක් හෝ හදා ගෙනයි රජය මේ මැතිවරණයට ගියේ. මේ මැතිවරණය නාගරික හා ග්‍රාමීය ප්‍රදේශ කීපයක් ම ආවරණය වන අයුරින් පැවතුණා. මේ නිසා රජයට ගමේ හා නගරයේ ජනමතය උරගා බැලීමට ද මෙමගින් හැකි වුණා. ප්‍රතිඵලය පැහැදිලියි. රජය පිළිබඳ ජනමතයේ වෙනසක් වී නැහැ. ඒ වෙනුවට සිදු වී තිබෙන්නේ ඡන්ද ප්‍රමාණයේ වැඩි වීමක්, මීට හොඳම උදාහරණය සැපයෙන්නේ කඩුවෙල ආසනයෙන්. කඩුවෙල ආසනය නගර 3කින් හා ග්‍රාමීය ප්‍රදේශ රැසකින් සමන්විතය. නාගරික හා ග්‍රාමීය සංයුතිය එකම මැතිවරණ කොට්ඨාසයක දක්නට ලැබෙන සුවිශේෂී තැනක්.කඩුවෙල පසුගිය මහ මැතිවරණයේ දී එක්සත් ජනතා නිදහස් සන්ධානය ලබා ගත් ඡන්ද ප්‍රමාණය 56,539යි. මෙවර එම ප්‍රමාණය 59,987ක් වෙලා. එක්සත් ජනතා නිදහස් සන්ධානයට පසුගිය පාර්ලිමේන්තු මැතිවරණයෙන් පසු ඡන්ද 3448කින් වැඩිවෙලා. සාමාන්‍යයෙන් පාර්ලිමේන්තු මැතිවරණයකට වඩා පළාත් පාලන මැතිවරණයක දී ඡන්දය පාවිච්චි වන ප්‍රමාණය අඩුයි. කඩුවෙලත් එය දක්නට ලැබෙනවා. කඩුවෙල පසුගිය මහා මැතිවරණයේ දී 62%ක ඡන්දය පාවිච්චි කරන විට මෙවර එම ප්‍රමාණය 57% දක්වා අඩු වුණා.ඊට සාපේක්ෂාව නම් එක්සත් ජනතා නිදහස් සන්ධානයේ ඡන්ද ප්‍රමාණය ද අඩු විය යුතුයි. එහෙත් කඩුවෙල සිදු වී තිබෙන්නේ එහි අනෙක් පැත්තයි. එක්සත් ජනතා නිදහස් සන්ධානයට ලැබී තිබෙන ඡන්ද ප්‍රමාණය හා ප්‍රතිශතය යන දෙකම වැඩි වෙලා. අනෙක දකුණේ ග්‍රාමීය ප්‍රදේශවල තත්ත්වය ද එසේ මයි. මෙවර අක්මීමන ප්‍රාදේශීය සභාව එ.ජා.නි. සන්ධානය ජය ගෙන තිබෙන්නේ 70% ක ඡන්ද ප්‍රතිශතයකින්. පාර්ලිමේන්තු මැතිවරණයේ දී ලැබී තිබෙන්නේ 64%ක ඡන්ද ප්‍රතිශතයකි.මෙය මූලික වශයෙන් ම මහින්ද චින්තනය ලැබූ ජයක්. ජනතාව රජය කෙරෙහි තැබූ බලාපොරොත්තු අඩුකර ගෙන නැහැ. එය එලෙසින් ම පමණක් නොව ඊටත් වඩා හොඳින් තබාගෙන තිබෙනවා වගෙයි.උතුරේ තත්ත්වය මීට හාත්පසින් ම වෙනස්. උතුරේ නිදහස් මැතිවරණයක් පැවැත්වෙන්නේ වසර 30කට පසුවයි. වසර 30ක කෙනෙක්වත් නිදහස් මැතිවරණයක් දැක නැහැ. වසර 25ක තරුණයෙක් නම් නිදහස් මැතිවරණ වටාපිටාවක ඉපදිලත් නැහැ. මෙවන් පසුබිමක උතුරේ ජනතාවට නිදහසේ තමන් කැමති අපේක්ෂකයා හා පක්ෂය තෝරා ගැනීමට හැකි වූයේ මෙවරයි. එයම උතුරේ ජනතාවට ලැබුණු සුවිශේෂී වරප්‍රාසාදයක්. ඒ සඳහා ලැබුණු ප්‍රථම නිදහසේ වාතාවරණය තුළ දීම ඔවුන් තමන්ට හුරුපුරුදු පැරණි දේශපාලන පක්ෂයම තෝරා ගෙන තිබෙනවා. එහි වරදක් නැහැ.ද්‍රවිඩ සන්ධානය වටා බහුතර වශයෙන් ගොනු වී තිබෙන්නේ උතුරේ පැරණිතම දේශපාලන පක්ෂ, ආර්. සම්බන්ධන්, මාවෙයි ස්නාධීරාජා වැනි ජ්‍යෙෂ්ඨයින් ද්‍රවිඩ සන්ධානයට නායකත්වය දුන්නා. ඔවුන් උතුරේ ජනතාවට හුරු පුරුදුනම්, එසේ ම ඔවුන් ගරු කරන නායකයින් එස්. ජේ. වී. චෙල්වනායගම්, ඒ. අමිර්තලිංගම්, පී. ජි. පොන්නම්බලම් වැනි ද්‍රවිඩ නායකයින් දේශපාලනය කළ පරපුරින් අද ඉතිරිව සිටින්නේ ආර්. සම්බන්ධන් වැනි නායකයෙක් පමණයි. මේ නිසා උතුරේ ජනතාව තම ප්‍රදේශයේ පැරණි නායකයින් නියෝජනය කරන වසර 60 කටත් වඩා පැරණි දේශපාලන ධාරාවම මෙවරත් තෝරාගෙන තිබෙනවා.එක්සත් ජනතා නිදහස් සන්ධානය උතුරට යන්නේ ම කෝඩුකාර දේශපාලන පක්ෂයක් විදිහට. මීට ඉහත ශ්‍රී ලංකා නිදහස් පක්ෂයට උතුරේ ඡන්ද පදනමක් තිබුණේ නැහැ. යම් හො පදනමක් තිබුණේ කොමියුනිස්, සම සමාජ, එක්සත් ජාතික පක්ෂය වැනි දේශපාලන පක්ෂවලට පමණයි. සිරිමාවෝ බණ්ඩාරනායක අගමැතිගේ සමයේ සිට දොරෙයි අප්පා, යාපනය නගරාධිපතිවරයා පවා ෆෙඩරල් පක්ෂයෙන් ශ්‍රී ලංකා නිදහස් පක්ෂයට එක් වූ අයෙක්. මේ නිසා එදා මෙදා තුර ශ්‍රී ලංකා නිදහස් පක්ෂයට හෝ එම පක්ෂයේ ප්‍රධාන දේශපාලන භූමිකාව මෙහෙය වන සන්ධානයකට උතුරේ දේශපාලන පදනමක් තිබුණේ නැහැ. එම පදනම සැකසුණේ මෙවර පළාත් පාලන මැතිවරණයෙන්. මේ නිසා උතුරේ ශ්‍රී ලංකා නිදහස් පක්ෂය ප්‍රමුඛ සන්ධානයක් දේශපාලන වශයෙන් පැළ කරන්නේ ජනාධිපති මහින්ද රාජපක්ෂයි.ඒ අනුව දෙමළ ජාතික සන්ධානය වැනි පැරණි දේශපාලන පක්ෂය සම¼ඟ ප්‍රථම වරට උතුරේ පළාත් පාලන දේශපාලනය වෙනුවෙන් තරග වැද එක්සත් ජනතා නිදහස් සන්ධානයට අත් කර ගත් ප්‍රතිඵලය ජයග්‍රහණයක්. උතුරේ පසුබිමට හා එක්සත් ජනතා නිදහස් සන්ධානයේ උතුරේ දේශපාලනයට සාපේක්ෂාව ජයග්‍රහණයක්. මෙහි දී එක්සත් ජනතා නිදහස් සන්ධානය පළාත් පාලන ආයතන 3ක් ජය ගෙන අනෙක් ආයතනවල දෙවැනි තැන ලබා ගැනීම වැදගත්.මේ සමඟ ම ආණ්ඩුව උතුරේ සාධාරණ ඡන්දයක් පැවැත් වීමට ඉඩ නොදෙන බවට ද්‍රවිඩ සන්ධානය ඇතුළු විපක්ෂය ගෙන ගිය චෝදනා ද අසත්‍ය බව තර්කානුකූලව ඔප්පු වෙනවා. එසේ නම් ද්‍රවිඩ සන්ධානය මෙතරම් පළාත් පාලන ආයතන ගණනක් ජය ගන්නේ කෙසේ ද? ඔවුන් ජය ගත් සෑම තැනකම වාගේ හොඳට ඡන්ද ලබා ගැනීම එම මැතිවරණයේ සාධාරණත්වයට තවත් සාධකයක්. ද්‍රවිඩ සන්ධානයට පමණක් උතුරේ දේශපාලනය කිරීමට ඉඩ දී රජය පැත්තකට වී සිටිනු ඇතැයි ඔවුන් කල්තියා සිතුවා දැයි කියන්න දන්නේ නැහැ. එහෙත් එක්සත් ජනතා නිදහස් සන්ධානය උතුරේ පළාත් පාලන ආයතනවලට තරග වැදීමත් සමඟ ම එහි දේශපාලනය උණුසුම් වුණා. තරගයක් ඇති වුණා.දකුණේ මැති ඇමැතිවරු උතුරට යන්න පටන් ගත්තා. ජනාධිපතිතුමා පවා වසර 30කට පසුව එළඹෙන මෙම නිදහස් මැතිවරණයේ ක්‍රියාකාරීත්වය නැරඹීමට උතුරට ගියා.එසේ ම මේ නිදහස උතුරේ ජනතාවට අත්පත් කර දුන් රජය විදියට කරුණු ඉදිරිපත් කිරීමට ආණ්ඩුවේ නායකයින් පෙළඹුණා. එහි වරදක් නැහැ. මේ නිසා සිදු වුණේ උතුරේ දේශපාලන වාතාවරණය උණුසුම් වීමයි. ද්‍රවිඩ සන්ධානයට ප්‍රශ්නයක් වන්නට ඇත්තේ එම මැතිවරණ උණුසුමයි.උතුරට වඩා වැඩි මැතිවරණ උණුසුමක් කොළඹ දිස්ත්‍රික්කයේ කඩුවෙල ආසනයේ පැවැතියා මැතිවරණය ප්‍රචණ්ඩ ක්‍රියා පවා වාර්තා වුණා. මැතිවරණයක සාමාන්‍ය ස්වරූපය එයයි.එසේ නොවෙනවා නම් හොඳයි. අපේ ප්‍රාර්ථනාව පමණක් නොව වටා පිටාව පවා සැකසිය යුත්තේ සාධාරණ මැතිවරණයකට එවන් වාතාවරණයක් රට තුළ ස්ථාපිත කිරීම රජයක වගකීමක්. එහෙත් පාලනය කරගත නොහැක. යම් යම් හුදකලා සිදුවීම් ඇති විය හැකියි. එවැනි සිදුවීම් කඩුවෙල ද ඇති වුණා. එහෙත් කිසිවෙක් වාර්ගික ඇසකින් ඒවා දෙස බැලුවේ නැහැ. උතුරේ දී එසේ කල්පනා කිරීමේ වරදක් තිබෙනවා. කෙසේ නමුත් මැතිවරණයේ දී ජනතාවට නිදහස් ව ඡන්දය පාවිච්චි කිරීමට ලැබුණු වාතාවරණය නිසාම උතුරේ පළාත් පාලන ආයතන ද්‍රවිඩ සන්ධානයට දිනා ගැනීමට හැකි වී තිබෙනවා.මෙතැන් සිට ද්‍රවිඩ සන්ධානයට ජනතාවට සේවය කිරීමට ප්‍රාදේශීය වශයෙන් බලයක් ලැබී තිබෙනවා. එම බලය උපයෝගී කර ගන්නා ආකාරය විමර්ශනය කිරීමට ද මට්ටමින් වර්ධනය වන මෙම ප්‍රජාතන්ත්‍රවාදී සිවිල් වටපිටාව උතුරේ සංවර්ධන කටයුතු වේගවත් කිරිමට උපයෝගී කරගත හැකියි. එසේ ම උතුරේ ක්‍රමයෙන් සිවිල් පාලනය ස්ථාපිත වීමේ ලකුණක් ලෙස මෙම පළාත් පාලන මැතිවරණය හැඳින්විය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>28</day>
    </date>
    <link>http://www.dinamina.lk/2011/07/28/_art.asp?fn=f1107282</link>
    <topic>ගමට දිරි දෙන අපේ විරු බළකාය</topic>
    <author>ප්‍රසාද් වර්ණකුල ඡායාරූප -ඉන්ද්‍රජිත් උඩුවගේ</author>
    <content>මෙරට ඉදිරි ගමන වළක්වාලමින් අවුරුදු තිහක පමණ කාලයක් පැවැති කුරිරු ත්‍රස්තවාදය අපට අහිමි කළ දෑ අතිවිශාලය. එදා අගනුවර සිට ඈත ගම් දනව් දක්වා ත්‍රස්ත බිය සමාජගත වී තිබිණි. වැඩි වශයෙන් සාමාන්‍ය ජන ජීවිතය කඩා වැටීමකට ලක්වූයේ මායිම් ගම්මානවලය. එසේත් නැතිනම් තර්ජිත ගම්මානවලය. ත්‍රස්තවාදීන්ගේ ප්‍රහාරවලට නිතර මුහුණ දීමට මෙම ගම්මානවල ජනතාවට සිදුවිය. වෙඩි හඬ, මෝටාර් හඬ, මේ ගම්මානවල ජනතාවට හොදින් හුරු පුරුදුය. හේන් ගොවිතැන මෙම තර්ජිත ගම්මානවල ආර්ථිකය රඳා පවතින ප්‍රධානතම මාර්ගය විය. අහස් දියෙන් කරන මෙම ගොවිතැනටද ත්‍රස්තවාදය නිසා විශාල බාධා ඇති විය. එම බාධාවන් ඉදිරියේ නොබියව මුහුණ දෙමින් තම ගම්බිම්, ජීවිත සහ වගාවන් ආරක්‍ෂා කිරීමට කටයුතු කරන ලද්දේ ගමෙහි සිටින සිවිල් ආරක්‍ෂක බළකායේ සෙබළ පිරිසයි.තිස් වසරක කාලයක් මෙරට ජන ජීවිතය අඩාල කරමින් ක්‍රියාත්මක වූ මිලේච්ඡ කුරිරු කොටි ත්‍රස්තවාදය අද මෙරටින් තුරන් වී ඇත. මහින්ද රාජපක්‍ෂ ජනාධිපතිවරයාගේ පාලන කාලය තුළ රට වෙනුවෙන් ඉටුකළ සුවිශේෂීම කාර්ය ලෙස එය හැදින්විය හැකිවේ.දැන් අප මුහුණ දී සිටින්නේ රට ගොඩනැගීමේ කාර්යභාරයට ය. රට වෙනුවෙන් කැපවී තම ගම්මාන ආරක්‍ෂා කිරීමට කටයුතු කළ සිවිල් ආරක්‍ෂක බළකායෙහි සාමාජිකයින් මේවනවිට තවත් කාර්යයක් සඳහා සම්බන්ධ වී ඇත. එනම් රටේ ආර්ථිකය නගාසිටුවීමේ වගා සංග්‍රාම වැඩපිළිවෙලයි. සිවිල් ආරක්‍ෂක බළකාය විසින් පවත්වාගෙන යනු ලබන ගොවිපොළ සහ වෙනත් ව්‍යාපෘති කටයුතු සොයා බැලීම සඳහා අප පසුගියදා උහන හා මධ්‍යම කඳවුර පළාත් බල ප්‍රදේශය තුළ සංචාරයක නිරත වූයෙමු.උහන – මධ්‍යම කඳවුර පළාත් මූලස්ථානය යටතේ කුමාරිගම, ලාතුගල, කොස්සාගල, සමන්ගල, බණ්ඩාරදූව, ගොනාගොල්ල, ගලපිටගල, ගෝනගල, සින්නවත්ත, හිමදුරාව, මහකණ්ඩිය, කහටගස්යාය, සුහදගම, වීරගොඩ, රුහුණුගම, මධ්‍යම කඳවුර, රජගම, සියඹලාවැව, වෙහෙරගම යන ප්‍රදේශ පාලනය වේ.මේ ප්‍රදේශය තුළ විවිධ ව්‍යාපෘතීන් සිවිල් ආරක්‍ෂක බලකාය විසින් ක්‍රියාත්මක කොට තිබේ. ඒ අතර පෙරපාසල් ව්‍යාපෘති, සංඛ්‍යාව තිස්පහකි. මෙහි ළමුන් 1086ක් අධ්‍යාපනය ලබති. කෘෂි ව්‍යාපෘති සංඛ්‍යාව 18කි. මේ වන විට අක්කර 230ක වගා කටයුතු කෙරෙයි.අලුතින් ආරම්භ කිරීමට නියමිත කෘෂි ව්‍යාපෘති 2ක් සඳහා අක්කර 230ක භූමියක් ලබාදී තිබේ. මත්ස්‍ය ව්‍යාපෘති සංඛ්‍යාව 03කි. අක්කර 33ක වැව් 02ක් සහ පොකුණු 02ක් මේ සඳහා යොදාගෙන තිබේ. මෙහි බෝ කිරීමට අපේක්‍ෂිත මත්ස්‍යයන් ප්‍රමාණය 45,000කි. රෝගු, තිලාපියා, කැටලෝ සහ කොරලි යන මත්ස්‍ය වර්ග 13,500ක් මේ වනවිට වැව් පොකුණු සඳහා මුදාහැර තිබේ. ගඩොල් ව්‍යාපෘති සංඛ්‍යාව 16කි. එසේම ගඩොල් ව්‍යාපෘති 3ක් අලුතින් ආරම්භ කිරීමට නියමිතය.බණ්ඩාරදූව ගොවිපොල ව්‍යාපෘතියේ උප නියාමක ඩී. එන්. පී. බණ්ඩාර (31) අප සමඟ අදහස් දක්වමින් බණ්ඩාරදූව කියන්නෙ කොටි ත්‍රස්තවාදය නිසා පීඩාවට පත්වූ ගමක්. අනූව වසරේදී ගමේ 31ක් කොටි විසින් කපා කොටා ඝාතනය කළා. රෑට මිනිස්සු ගෙවල්වල හිටියෙ නෑ. කැලෑවෙ නිදාගත්තෙ. අද අපට එවැනි ප්‍රශ්න නෑ. නිදහස උපරිම තියෙනව. අපි අක්කර පහක ගර්කින් වගාවක් කරගෙන යනවා. 21 දෙනෙක් මේ ගොවිපොළහි සේවය කරනව. දැන් යුද්ධයක් නැති නිසා අපට ආරක්‍ෂක කටයුතු එතරම් නැහැ.අපෙන් රටට හා අනාගත පරපුරට ඉටුවිය යුතු යුතුකම් අපි කරනවා. අපි පාරම්පරික ගොවියන්ගෙ දූ පුතුන්. ගොවිතැන අපේ ඇඟේම තියනව. අපේ කැමැත්තෙන්ම තමයි මේ වගා ව්‍යාපෘති කරන්නෙ. නිකම් ඉදන් පඩි අරන් රටට ණය වෙන්න අපි කැමැති නැහැ.”මධ්‍යම කඳවුරු 18 අලුතින් කෑල්ල ගොවිපොළහි උප නියාමක ඒ. පී. පි‍්‍රයන්ත කුමාර (39) අදහස් දක්වමින් - අපි අලුතින්ම තමයි මේ වගා බිම පටන් ගත්තෙ. අක්කර 80ක් පමණ තිබෙනව ගොවිපොල භූමිය. මෙහි සේවය කරන සැවොම මේ ප්‍රදේශයෙම අයයි. දිස්ත්‍රික් නිලධාරිතුමා මේ සඳහා අපට උපදෙස් ලබා දෙනව. හැත්තෑපහක් අසූවක් දිනකට මෙහි වැඩ කරනව. මෙහි වැඩ කරන සැවොම ගොවි ජනතාවගේ දූ පුතුන්. එනිසා ගොවිතැන කරන්නෙ කොහොමද කියා අපි හොඳටම දන්නව. දැනට මෙහි සත්ව ගොවිපොළක් ද ආරම්භ කොට තිබෙනවා. යුද්ධෙ කරන කාලයේ අපි ඒකට සහභාගි වුණා. දැන් යුද්ධෙ නෑ.මායිම් ගම්මාන, තර්ජිත ගම්මාන නැහැ. දැන් රට ගොඩනැගීමට අපෙන් විය යුතු කාර්යභාරය අපි ඉටුකරනව. ඒ රටේ අනාගත පරපුර වෙනුවෙන්.“සිවිල් ආරක්‍ෂක බලකායේ මධ්‍යම කඳවුර භාර දිස්ත්‍රික් නිලධාරී පොලිස් පරික්‍ෂක මනෝජ් දිසානායක” - අප විසින් මේ වනවිට කෘෂි ව්‍යාපෘති හතක් ක්‍රියාත්මක කරනවා. මේ යටතේ අක්කර එකසිය දහතුනක වගා කටයුතු සිදුවෙනවා. බඩඉරිඟු, මිරිස්, කව්පි වැනි බෝග වගා කරනවා. පළාත් භාර නිලධාරීතුමාගේ උපදෙස් අනුව ඉදිරියේදී වගා බිම් ප්‍රමාණය වැඩි කිරීමට බලාපොරොත්තු වෙනව. මෙම ප්‍රදේශයේ ගොවිතැන හොඳට දන්න අයයි ජීවත්වෙන්නෙ. එනිසා වගා කටයුතුවලදී එය අපට පහසුවක් වෙනව. ගොවිතැන පිළිබඳ පාරම්පරික ඥානයක් ඔවුනට තිබෙනව. අපි අලුතින්ම වගාබිමක් ආරම්භ කළා. මැයි මාසයේදී. ඉදිරියේදී වගා කටයුතු ආරම්භ කරනව. වන සංරක්‍ෂණයට අයත් භූමියක් තමයි ලබාගෙන තිබෙන්නෙ. මෙමගින් අපි බලාපොරොත්තු වන්නෙ රටේ ආර්ථික සංවර්ධනයට දායක වීමයි. මධ්‍යම කඳවුර සිවිල් ආරක්‍ෂක බලකායේ සහයෝගය රට ගොඩනැගීම සඳහා අපි ලබාදෙනව. එය අපෙන් ඉටුවිය යුතු සේවයක් ලෙස මම හිතනව.”“සිවිල් ආරක්‍ෂක බළකායේ උහන මධ්‍යම කඳවුර භාර පළාත් අණදෙන නිලධාරී ප්‍රධාන පොලිස් පරීක්‍ෂක පි‍්‍රයන්ත වික්‍රමනායක - “තිස් වසරක යුද්ධය නිසා පීඩාවට පත් ජනතාව වෙසෙන ගම්මාන රාශියක් අප බලප්‍රදේශයට අයත් වෙනව. ඒ අතරින් ත්‍රස්තවාදීන්ගෙ ප්‍රහාරවලට ගොදුරු වූ ගම්මාන රැසක් තිබෙනව.යුද්ධය පවතින කාලයේ ගම්මානවල ආරක්‍ෂාව වැඩි වශයෙන් ඉටුකරන ලද්දේ සිවිල් ආරක්‍ෂක බලකායෙ සාමාජිකයින් විසින්. යුද්ධය අවසන් වුණාට පසුව ආරක්‍ෂාව සඳහා අපගේ භට පිරිස් වැඩි වශයෙන් යෙදවීමට අවශ්‍ය නැහැ.අපට හොඳ ශ්‍රම බලකායක් සිටිනව. ඒ අය අධ්‍යක්‍ෂ ජනරාල්තුමාගේ උපදෙස් පරිදි රටේ ආර්ථිකය සංවර්ධනය කිරීමේ කටයුතු සඳහා යොදවා ගනු ලැබුවා. මේ වනවිට ගොවිපොළ ව්‍යාපෘති, මත්ස්‍ය ව්‍යාපෘති, ගඩොල් කැපීමේ ව්‍යාපෘති සහ පෙර පාසල් ව්‍යාපෘති අපගේ දෙපාර්තමේන්තුව මගින් ක්‍රියාත්මක කර තිබෙනවා. ඊට අමතරව වීරගොඩ වෘත්තීය පුහුණු මධ්‍යස්ථානයක් පවත්වාගෙන යනව. එහි පෙර පාසලක්, පරිගණක පුහුණු ආයතනයක් සහ මැහුම් පුහුණු පංති, 5 ශිෂ්‍යත්ව පංති, ගණිතය සහ ඉංගී‍්‍රසි පංති පැවැත්වෙනව. නොමිලේ තමයි මෙම කටයුතු සිදු කරන්නෙ. ප්‍රදේශයේ ජනතාවගේ දූ දරුවන්ට මින් විශාල සහනයක් ලැබෙනවා. ඊට අමතරව බලප්‍රදේශයේ සමාජ, ආගමික හා සංස්කෘතික උත්සව අවස්ථාවලදී ප්‍රදේශයේ ජනතාවට අපගේ උපරිම දායකත්වය ලබාදීම තුළින් ජනතාවත් අපත් අතර මනා සංහිදියාවක් ගොඩනැගී තිබෙනව. ඉදිරියේදී අධ්‍යක්‍ෂ ජනරාල්තුමාගේ උපදෙස් මත රටේ සංවර්ධන කටයුතුවලට දායකත්වය ලබාදීමට බලාපොරොත්තු වෙනව. දිවිහිමියෙන් රට රැකීම අපගේ තේමාවයි.”“සිවිල් ආරක්‍ෂක දෙපාර්තමේන්තුවේ අධ්‍යක්‍ෂ ජනරාල් රියද් අද්මිරාල් ආනන්ද පීරිස් - අතිගරු ජනාධිපති මහින්ද රාජපක්‍ෂ මැතිතුමා බලයට පත්වීමත් සමඟ එතෙක් ග්‍රාමාරක්‍ෂක සේවය ලෙස හැදින්වූ එම සේවය අභිමානවත් ලෙස ප්‍රතිසංවිධානය කර සිවිල් ආරක්‍ෂක දෙපාර්තමේන්තුව ස්ථාපිත කළා.ග්‍රාම ආරක්‍ෂක සේවය සිවිල් ආරක්‍ෂක බළකාය ලෙස නම් කර එහි සාමාජික සාමාජිකාවන්ට සමාජයේ හොඳ පිළිගැනීමක් ලබාදුන්නා. ඒ වගේම නිදහස් දිනපෙළපාලියේ සහ විජයග්‍රහණ පෙළපාලියේ ගමන් කිරීමට සිවිල් ආරක්‍ෂක බළකායේ සාමාජිකයින්ට ලබාදීම තුළින් එය තවත් පිළිගැනීමකට ලක්කොට තිබෙනවා. දැනට අප කෘෂි ව්‍යාපෘති සඳහා අක්කර 5000ක පමණ භූමි ප්‍රමාණයක් භාවිතා කරනවා. මේ වසර අවසන් වන විට එම භූමි ප්‍රමාණය දෙගුණ කිරීමට බලාපොරොත්තු වෙනවා. ඒ සඳහා ආරක්‍ෂක ලේකම්තුමා අපට උපදෙස් ලබාදී තිබෙනවා. මම ප්‍රාදේශීය ලේකම්තුමන්ලාගෙන් ඉල්ලා සිටිනව වගා නොකරන රජයේ ඉඩම් තිබෙනවා නම් අප වෙත ලබා දෙන ලෙසට. එසේම කොළඹ අලංකරණ වැඩසටහන යටතේ අපට බේරේ වැව අවට ගංගාරාම ප්‍රදේශය පිරිසිදුකොට නඩත්තු කිරීම සඳහා භාරදී තිබෙනවා.මහින්ද චින්තනයේ සඳහන් “අතීත අභිමන හෙටටත්” සඳහන් පරිදි පුරා විද්‍යා සංරක්‍ෂණ කටයුතු සඳහා අපගේ භට පිරිස් යොමුකොට තිබෙනවා. දීඝවාපි සංරක්‍ෂණ කටයුතු, රිටිගල බංඩා පොකුණ, හඳගල රජමහා විහාර, මුල්කිරිගල ආදී පුරාවිද්‍යා සංරක්‍ෂණ කටයුතුවලට අපගේ දායකත්වය ලබාදී තිබෙනවා.මහමෙව්නා උයන පිරිසිදු කර භාරදී තිබෙනවා. එහි නඩත්තු කටයුතු සඳහා 200ක භට පිරිසක් යොදවා තියෙන්නෙ.ඒ වගේම ශ්‍රී පාදයේ පියගැටපෙල ඉතිරි කොටසත් අවසන් කිරීමට බලාපොරොත්තු වෙනවා. මේ කටයුතු සඳහා භට පිරිස්වල උනන්දුව ඉතා උසස් මට්ටමක තිබෙනවා. අපෙන් රටට ඉටුවිය යුතු යුතුකම නොපිරිහෙලා ඉටු කරමින් අප මව්බිම ආසියාවේ ආශ්චර්ය කරා ගෙනයාමට දායකවීම අපගේ ප්‍රධාන අරමුණයි.”සිවිල් ආරක්‍ෂක බලකායේ සාමාජික සාමාජිකාවන්ට මේ වනවිට සුභසාධන කටයුතු රැසක්ද ක්‍රියාත්මකව ඇත.මීට පෙර පුද්ගලික රක්‍ෂණ සමාගම් රුපියල් 362 පිට 1500 දක්වා විවිධ මට්ටමේ රක්‍ෂණ ක්‍රම ලබාදී තිබුණි. සාමාජිකයෙකු මියගිය විට ගෙවනු ලබන්නේ රුපියල් ලක්‍ෂ 3කි. මේ වනවිට දෙපාර්තමේන්තුව මගින් “සුවසවිය” නමින් අරමුදලක් පිහිටුවා ඇත. මේ සඳහා මසකට රුපියල් 300ක මුදලක් අය කර ගන්නා අතර රුපියල් ලක්‍ෂ 10ක ප්‍රතිලාභයක් ලැබේ. සිවිල් ආරක්‍ෂක බළකායේ නිල ඇඳුම් මැසීම සඳහා උහන, බක්කිඇල්ල ප්‍රදේශයේ ඇඟලුම් කම්හලක් ද පවත්වාගෙන යනු ලබයි. විවිධ මාධ්‍ය ආයතන මගින් සිවිල් ආරක්‍ෂක බළකායේ සාමාජිකයින්ගේ චිත්ත ධෛර්යය බිඳ දැමීමට නොයෙකුත් ප්‍රචාරයන් ගෙනගියද “දිවි හිමියෙන් රට රකිමු” යන පාඨය යටතේ රට සංවර්ධනය කිරීමට ඔවුහු කැපවී කටයුතු කරති. නිදහස් ශ්‍රී ලංකාවේ අභිමානවත් ගමක් බිහිකිරීම සඳහා ඔවුන්ගෙන් ලැබෙන සහයෝගය අතිවිශාලය.සිවිල් ආරක්‍ෂක බළකායේ විධායක ලේකම් මේජර් ඩී. එම්. ජී. දිසානායක මහතාට සහ උප පොලිස් පරීක්‍ෂක ඩබ්. එච්. බන්දුල මහතාට විශේෂ ස්තුතිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107291</link>
    <topic>මේ වසර අවසන් වන විට හදිසි නීතිය මුළුමනින්ම ඉවතට</topic>
    <author>සිතාරා සේනානි සහ ස්වර්ණා විජේකෝන්</author>
    <content>හදිසි නීතිය මේ වසර අවසන් වන විට සම්පූර්ණයෙන් ම ඉවත් කිරීමට රජය බලාපොරොත්තු වන බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.ඇමැතිවරයා මේ බව පැවැසුවේ හදිසි නීතිය ඉවත් කිරීම සම්බන්ධයෙන් අමාත්‍ය මණ්ඩල තීරණ දැනුම් දීමේ මාධ්‍ය හමුවේදී මාධ්‍යවේදියකු මතු කළ ප්‍රශ්නයකට පිළිතුරු දෙමිනි.හදිසි නීති රෙගුලාසි ක්‍රමානුකූලව ලිහිල් කරමින් එම නීතිය සම්පූර්ණයෙන්ම ඉවත් කිරීමේ වැඩිම අවශ්‍යතාව පවතින්නේ රජයට බවත්, එබැවින් එය ඉවත් කළ යුතුය යන්න රජයේද ස්ථාවරය බවත් රඹුක්වැල්ල මහතා, මෙහිදී අවධාරණය කෙළේය.හදිසි නීතියෙහි ඇතුළත් වගන්ති කිහිපයක් විටින් විට පාර්ලිමේන්තුවේදී ඉවත් කර ගැනීමට ජනාධිපති මහින්ද රාජපක්ෂ මහතාගේ රජය මීට පෙර පියවර ගත් බවද ඇමැතිවරයා වැඩිදුරටත් සඳහන් කෙළේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල හා ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රුබසිංහ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107292</link>
    <topic>චැනල් ෆෝ අලුත්ම බොරුව</topic>
    <author>භක්ති ධර්මප්‍රිය මෙන්ඩිස්, නුවන් කොඩිකාර සහ මහින්ද අලුත්ගෙදර</author>
    <content>ශ්‍රී ලංකා යුද හමුදා සෙබළුන් චැනල් 4 නාලිකාවට සම්මුඛ සාකච්ඡාවක් ලබා දුන් බව හඟවමින් එම නාලිකාව අලුතින්ම විකාශය කළ දර්ශන පෙළ සම්පූර්ණයෙන්ම අසත්‍ය බව යුද හමුදා මාධ්‍ය ප්‍රකාශක මේජර් ජනරාල් උභය මැදවල මහතා පවසයි.චැනල් ෆෝ සමඟ කිසිඳු සම්මුඛ සාකච්ඡාවක් සඳහා හමුදා නිලධාරියකු හෝ සෙබළෙකු හෝ සහභාගි නොවුණු බවත්, ඔවුන් පෙන්වන ලද දර්ශන පෙළෙහි පැහැදිලි බවක් නොමැති බවත් හෙතෙම පැවැසීය.සම්මුඛ සාකච්ඡාවට සහභාගි වී සිටින දෙදෙනා ප්‍රනාන්දු හා සස්රුත ලෙස හඳුන්වා දී ඇති බව පවසන මැදවල මහතා විකාශය කළ දර්ශනවල පෙන්වන පුද්ගලයන්ගේ අනන්‍යතාව තහවුරු කළ හැකි පැහැදිලි රූප රාමු මෙහි නොමැති බවද සඳහන් කරයි.ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන් මෙන්ම ශ්‍රී ලංකා හමුදාව අපකීර්තියට පත්කිරීමේ අරමුණින් චැනල් 4 නාලිකාව සහ කොටි ඩයස්පෝරාව එක්ව මෙවැනි වාර්තා වැඩසටහන් විකාශය කළත්, ඕනෑම අවස්ථාවක ඒවා අසත්‍ය බව පෙන්වීමට ශ්‍රී ලංකා යුද හමුදාව සුදානම් බව ද ඒ මහතා කීවේය.චැනල් 4 නාලිකාව ශ්‍රී ලංකා රජයට හා හමුදාවට දිගින් දිගටම ප්‍රහාර එල්ල කළද, එම අසත්‍ය තොරතුරු ලෝකය ඉදිරියේ කියා පෑමට ශ්‍රී ලංකා රජය කටයුතු කළ බව ද මැදවල මහතා සඳහන් කළේය. තානාපති කාර්යාල හරහා ජාත්‍යන්තර ප්‍රජාව දැනුවත් කිරිම හා මේජර් ජනරාල් ශවේන්ද්‍ර සිල්වා මහතා ඇමරිකාවේ නිව්යෝක් නුවරදී දේශනයක් පවත්වමින් චැනල් 4 අසත්‍ය බව ලෝකයාටම පෙන්විමත් සමඟම චැනල් 4 මිථ්‍යාවක් බව හෙළි වූ බව යුද හමුදා මාධ්‍ය ප්‍රකාශකවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107293</link>
    <topic>ධීවර කර්මාන්තයේ අභියෝග ජය ගැනීමටආසියාවේ දේශපාලන කැපවීම අත්‍යවශ්‍යයි</topic>
    <author>මහින්ද අලුත්ගෙදර</author>
    <content>වර්තමාන ධීවර කර්මාන්තය සහ ජල ජීවී වගාව මුහුණ දී තිබෙන අභියෝග ජය ගැනීමට ආසියානු කලාපීය දේශපාලන කැපවීම අත්‍යවශ්‍ය සාධකයක් බව ජනාධිපති මහින්ද රාජපක්ෂ මහතා අවධාරණය කරයි.මසුන් වගා කරන්නන් ආරක්ෂා කිරීම සඳහා දැඩි වෙළෙඳ ප්‍රමිතීන්, තීරු බදු බාධකයන් හා අසාධාරණ වෙළෙඳ භාවිතයන් ඉවත් කිරීම වැනි ප්‍රතිපත්ති අවශ්‍යව තිබෙන බව ද හෙතෙම සඳහන් කරයි.ඒ මහතා මේ බව පැවසූවේ කොළඹ දී ඊයේ (28) ආරම්භ වූ “ආහාර සුරක්ෂිතතාව, පෝෂණය හා ආර්ථික සංවර්ධනය සඳහා ජලජීවී වගාව“ සම්බන්ධයෙන් වන ආසියානු කලාපීය අමාත්‍යවරුන්ගේ සැසිවාරය සඳහා ප්‍රධාන ආරාධිතයා වශයෙන් සහභාගි වෙමිනි.මේ සමුළුවට චීනය, ඉන්දියාව, බංගලාදේශය, පිලිපීනය, තායිලන්තය, ඉන්දුනීසියාව ඇතුළු රටවල් 17 ක නියෝජිතයන් සහභාගී වන අතර සමුළුව අද (29) අවසන් වෙයි.මේ කර්මාන්තයේ චිරස්ථිතිය උදෙසා දේශපාලන කැපවීම හා සමගාමීව ප්‍රමාණවත් මානව හා ද්‍රව්‍යමය සම්පත් සපයා ගැනීම ද අත්‍යවශ්‍ය බව පෙන්වා දුන් ජනාධිපතිවරයා ඒ අරමුණ සාක්ෂාත් කර ගැනුමට පොදු කලාපීය අරමුදලක් පිහිටුවීමට ද යෝජනා කළේ ය.ආර්ථික කලාපයන් සඳහා නියමිත රැකවරණය සමඟ මුහුද බදුදීම හෝ කුළියට දීම වැනි ගැටලු පිළිබඳව අලුත් ප්‍රතිපත්ති හා නීති අවශ්‍ය වන බව සඳහන් කළ ජනාධිපති මහින්ද රාජපක්ෂ මහතා ලෝකයේ හා කලාපයේ මත්ස්‍ය තොග හිස් වෙමින් තිබීමේ යථාර්ථයට මුහුණ දෙමින් සිිටින බවද ප්‍රකාශ කළේය.ධීවර කර්මාන්තයෙන් වඩා ඵලදායී ප්‍රතිඵල ළඟා කර ගත හැක්කේ විශේෂයෙන් සුළු පරිමාණ ගොවීන්, තාක්ෂණමය හා දේශපාලනමය වශයෙන් ශක්තිමත් කිරීම හරහා බවත් එසේ දැනුමින් හා සම්පත්වලින් සන්නද්ධ වූ විට ඔවුන්ගේ වගාවන් කිසිවිටෙකත් පාඩු ලබන තත්ත්වයට පත් නොවනු ඇති බවත් මහින්ද රාජපක්ෂ මහතා සඳහන් කළේය.ආර්ථික සංවර්ධන ඇමති බැසිල් රාජපක්ෂ, ධීවර හා ජලජ සම්පත් සංවර්ධන ඇමති වෛද්‍ය රාජිත සේනාරත්න, නියෝජ්‍ය ඇමති සුසන්ත පුංචි නිලමේ මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107294</link>
    <topic>රටේ ඇතැම් ප්‍රශ්නයුද ජයග්‍රහණය පමා කළා</topic>
    <author>මහින්ද අලුත්ගෙදර</author>
    <content>අභ්‍යන්තර සහ බාහිර පීඩනයන් රට තුළ නොතිබුණා නම් එල්. ටී. ටී. ඊ ත්‍රස්තවාදීන්ට එරෙහි යුද්ධය 2009 ට පෙර නිසැක වශයෙන්ම ජය ගැනීමට තිබූ බව ජර්මනියේ ශ්‍රී ලංකා නියෝජ්‍ය තානාපති, මේජර් ජනරාල් ජගත් ඩයස් මහතා අවධාරණය කරයි.එවැනි අභියෝග හේතුවෙන් යුද ජයග්‍රහණය ලබා ගැනීම ප්‍රමාද වූ බව පෙන්වා දෙන නියෝජ්‍ය තානාපතිවරයා ජනාධිපති මහින්ද රාජපක්ෂ මහතාගේ ප්‍රබල නායකත්වය හා දැඩි කැපකිරීම මධ්‍යයේ ලොව දරුණුම ත්‍රස්තවාදය පරාජය කිරීමට හැකි වූ බව ද සඳහන් කරයි.ප්‍රංශයේ සංචාරයක නිරතවූ මේජර් ජනරාල් ජගත් ඩයස් මහතා පැරිස් නුවර පිහිටි ශ්‍රී ලංකා තානාපති කාර්යාලයේ පැවති විශේෂ සාකච්ඡාවකදී මේ තොරතුරු අනාවරණය කළ බව ප්‍රංශයේ ශ්‍රී ලංකා තානාපති කාර්යාලය පවසයි.මානුෂීය මෙහෙයුම් පැවැති කාල සමයේදී 57 වන සේනාංකයේ ප්‍රධානියා වශයෙන් කටයුතු කළ මේජර් ජනරාල් ජගත් ඩයස් මහතා ඊළාම් යුද්ධ 4 ක අවස්ථාවන් දැක තිබෙන බව ද ප්‍රකාශ කර තිබේ. ඊට අමතරව යුද ගැටුම් පැවති කාල සමයේදී ශ්‍රී ලංකා යුද හමුදාවේ කාර්යභාරය අත්දැකීම් සහිතව මෙහිදී විස්තර කර ඇත.ලොව දරුණුම ත්‍රස්තවාදීන් යැයි සලකන එල්. ටී. ටී. ඊ. ත්‍රස්තවාදීන් සමඟ පැවති දීර්ඝ කාලීන යුද්ධය දිනාගැනීමට ශ්‍රී ලංකාවට හැකි වූ බව සිහිපත් කර තිබෙන ජර්මනියේ ශ්‍රී ලංකා නියෝජ්‍ය තානාපතිවරයා ඒ හේතුවෙන් පසුගිය වසර කිහිපයේදී ශ්‍රී ලංකාවේ වෙනස්කම් රැසක් සිදු වී තිබෙන බව ද ප්‍රකාශ කර තිබේ.මේ අතර වැඩිදුරටත් අදහස් පළ කරමින් ඒ මහතා සඳහන් කර ඇත්තේ අද වන විට ශ්‍රී ලංකාව දේශීය මෙන්ම ජාත්‍යන්තර වශයෙන් අභියෝග රැසක් ජයගෙන තිබෙන බවත්, පවතින අභියෝග ජයගෙන ඉදිරියට යාමේදී සැබෑ ශ්‍රී ලාංකිකයන් ලෙස එක්ව කටයුතු කළ යුතු බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107295</link>
    <topic>පළමු උම්බලකඩ කම්හල කළුතරට</topic>
    <author>බුද්ධිකා ඉඹුලාන</author>
    <content>උම්බලකඩ නිෂ්පාදන කර්මාන්ත ශාලාවක් ප්‍රථම වරට ශ්‍රී ලංකාවේ ස්ථාපිත කිරීමට ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පියවරගෙන ඇත.මේ සඳහා දායකවීමට ජපානයේ පළමු පෙළේ ව්‍යාපාරිකයකු කැමැත්ත පළකර ඇතැයි ඇමැතිවරයා කියයි.කළුතර කර්මාන්ත පුරයේ භූමියක් මේ උම්බලකඩ කර්මාන්ත ශාලාව සඳහා වෙන් කර ඇති බවත් එම කර්මාන්ත ශාලාව ඇරඹීම සඳහා වන ගිවිසුම තව මාසයකින් පමණ අත්සන් තැබෙන බවත් ඇමැති සේනාරත්න මහතා පවසයි.ලංකාවේ පාරිභෝජනය සඳහා උම්බලකඩ මෙ. ටොන් 6000 – 8000 අතර ප්‍රමාණයක් වසරකට ආනයනය කරන අතර මේ වන විට දේශීය වෙළෙඳපළේ උම්බලකඩ කිලෝවක් රුපියල් 2000කට අධික මිලක් වේ. නව උම්බලකඩ කර්මාන්ත ශාලාව ඇරඹීමෙන් පසු එම මිලෙන් අඩකටත් අඩු මිලකට උම්බලකඩ මිල දී ගැනීමට පාරිභෝගිකයාට හැකිවනු ඇතැයි ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107296</link>
    <topic>එළඹෙන මහ කන්නයටගෙවතු ලක්ෂ 15ක්</topic>
    <author>මහින්ද අලුත්ගෙදර</author>
    <content>දිවි නැඟුම’ ජාතික වැඩසටහනට සමගාමීව එළඹෙන මහ කන්නය සඳහා රට පුරා ගෙවතු ලක්ෂ 15 ක් ආරම්භ කිරීමට රජය තීරණය කර ඇත.ග්‍රාම සේවා වසම් 13110 ක ක්‍රියාත්මක මේ වැඩසටහන යටතේ ගෙවතු දහතුන්ලක්ෂ දොළොස් දහසක් (1312000) මේ වන විට ආරම්භ කර තිබෙන අතර දිවි නැඟුම ජාතික වැඩසටහනේ මූලික වටයේදී කෘෂිකාර්මික අංශය කෙරෙහි විශේෂ අවධානයක් යොමු කර තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි. ඊට අමතරව පශු සම්පත්, ධීවර හා කෘෂිකර්මාන්ත අංශ කෙරෙහි ප්‍රමුඛත්වය දී තිබෙන බවද හෙතෙම සඳහන් කරයි. ඇමැතිවරයා මේ බව සඳහන් කළේ දිවි නැඟුම ජාතික ව්‍යාපාරයේ වර්තමාන ප්‍රගතිය සම්බන්ධයෙන් ආර්ථික සංවර්ධන අමාත්‍යාංශයේ පැවැති විශේෂ සාකච්ඡාවකදීය.මේ වැඩසටහන මගින් අපේක්ෂා කරන්නේ පරිභෝජනය ඉහළ නැංවීම මගින් පෝෂණ තත්ත්වය වැඩි දියුණු කිරීම බවත් ඒ හේතුවෙන් නිවෙසේ පුද්ගලයන්ට පරිභෝජනය සඳහා ප්‍රමාණවත් පරිදි පශු සම්පත් ලබා දෙන ලෙසත් ඇමැතිවරයා අදාළ නිලධාරීන්ට උපදෙස් දුන්නේය.පරිභෝජන අවශ්‍යතා ඉක්මවා යාමෙන් වැඩසටහනේ පරමාර්ථය ඉටු නොවන බව පෙන්වා දුන් ආර්ථික සංවර්ධන ඇමැතිවරයා ස්වයංරැකියාවක් ලෙස මේ ව්‍යාපෘතිය පවත්වාගෙන යාම සඳහා අවශ්‍ය සහයෝගය ලබාදීමට හැකි බවද සඳහන් කළේය. මේ අතර ඒ මහතා සඳහන් කළේ දිවි නැඟුම වැඩසටහනේ දෙවන තෙවන හා සිවුවන වටයන්හි දැනුවත් කිරීමේ හා පුහුණු කිරීමේ කටයුතු රැසක් මේ වන විටත් අවසන් කර ඇති බවයි.මේ යටතේ එක් ගෘහයකට මසක් වයසැති කුකුළු පැටවුන් 10 බැගින් ලබාදීම සඳහා පියවර ගෙන තිබෙන බවත් මේ වසර තුළ කුකුළු පැටවුන් ලක්ෂ දෙකක් ප්‍රතිලාභී පවුල් සඳහා ලබා දීමට පශු සම්පත් අමාත්‍යාංශය එකඟ වී තිබෙන බවත් කී බැසිල් රාජපක්ෂ මහතා කුකුළු පැටවුන් නිෂ්පාදනය සඳහා සුදුසුකම් ලත් පුද්ගලයන් 27 ක් මේ වන විටත් තෝරාගෙන තිබෙන බවද කීවේය.කුකුළු පැටවුන්ට අමතරව ගවයින්, කළුකුªම්, තාරාවන්, වටුවන්, ඌරන් හා එළුවන් ද ලබාදීමට ආර්ථික සංවර්ධන අමාත්‍යාංශය පියවර ගෙන ඇත. මේ අතර ධීවර කර්මාන්තයේ ප්‍රවර්ධනය වෙනුවෙන් ක්ෂේත්‍ර 14 ක් ඔස්සේ රුපියල් මිලියන 130 ක වියදමින් ව්‍යාපෘති ක්‍රියාත්මක කරන අතර ප්‍රාදේශීය ලේකම් කොට්ඨාස මට්ටමින් හා ධීවර ප්‍රජාව අතරින් පුද්ගලයන් 5891 ක් තෝරාගෙන තිබෙන බවද මෙහිදී අනාවරණය විය.මේ වැඩසටහන යටතේ මිරිදිය ධීවර කර්මාන්තය ඉහළ නැංවීමේ අරමුණින් වතු ජලාශ 50 ක් තෝරාගෙන ඇති අතර ඉන් 22 ක් මාලු පැටවුන් තැන්පත් කිරීමට නියමිතව ඇත.කර්මාන්ත අංශය යටතේ වසර තුනක් තුළ පුද්ගලයන් 6000 ක් පුහුණු කිරීම සඳහා සැලසුම් කර තිබෙන බවත් ඔවුන්ට අවශ්‍ය තාක්ෂණික දැනුම ලබාදී තිබෙන බවත් කී බැසිල් රාජපක්ෂ මහතා ඒ වෙනුවෙන් කර්මාන්ත ප්‍රදර්ශන 6 ක් මේ වසර තුළ පැවැත්වීමට සැලසුම් කර තිබෙන බවද කීවේය.එහිදී තවදුරටත් අදහස් පළ කළ ආර්ථික සංවර්ධන ඇමැතිවරයා ප්‍රකාශ කළේ කිතුල් නිෂ්පාදන කර්මාන්තයේ යෙදෙන්නන්ට ආරක්ෂිත ඇඳුම් කට්ටලයක් ලබාදීමේ අවශ්‍යතාව පවතින බවත් ඒ වෙනුවෙන් ආරක්ෂිත ඇඳුම් කට්ටල 1500 ක් මිලදී ගැනීම සඳහා රුපියල් මිලියන 7.5 ක් ලබාදීමට පියවර ගන්නා බවත්ය.ජ්‍යෙෂ්ඨ අමාත්‍යවරුන් වන මිල්රෝයි ප්‍රනාන්දු, අතාවුද සෙනෙවිරත්න, ඒ. එච්. එම්. ෆවුසි, ගොවිජන සේවා හා වනජීවී ඇමැති එස්. එම්. චන්ද්‍රසේන, සුළු අපනයන භෝග ඇමැති රෙජිනෝල්ඩ් කුරේ, තාක්ෂණ හා පර්යේෂණ ඇමැතිනි පවිත්‍රා වන්නිආරච්චි, ධීවර හා ජලජ සම්පත් සංවර්ධන ඇමැති රාජිත සේනාරත්න, නියෝජ්‍ය ඇමැති සුසන්ත පුංචි නිලමේ මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107297</link>
    <topic>නාවික හමුදාවෙන්තැලසීමියා රෝගීන්ට ඖෂධ නික්ෂේපණ යන්ත්‍ර 150ක්</topic>
    <author>චන්ද්‍රිකා පෙරේරා</author>
    <content>තැලසීමියා රෝගීන් සඳහා නිපද වූ ඖෂධ නික්ෂේපණ යන්ත්‍ර 150 ක් නාවික හමුදාව ඊයේ (28) රජයේ රෝහල් අටක් වෙත නොමිලේ පරිත්‍යාග කරන ලදී.ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් නාවික හමුදා මූලස්ථානයේ ඊයේ (28) පෙරවරුවේ පැවැති උත්සවයේ දී එම පරිත්‍යාග සිදු කෙරිණි. සියලු නාවික සෙබළුන්ගේ මූල්‍ය දායකත්වයෙන් නාවික හමුදා පර්යේෂණ හා සංවර්ධන ඒකකය මඟින් මේ යන්ත්‍ර නිපදවා ඇත.බොරැල්ල රිජ්වේ ආර්යා ළමා රෝහල කොළඹ කාසල්, රාගම, පේරාදෙණිය, මහනුවර, අම්පාර හා කුරුණෑගල රෝහල් වෙත ඒවා ලබාදෙනු ලැබීය. මිලදී ගැනීමේදී වෙළෙඳපොළේ රුපියල් 75000 ක් පමණ වන එම යන්ත්‍රය රුපියල් 4500 ක පමණ අවම පිරිවැයක් දරා නිපදවීමට නාවික හමුදාව සමත්ව ඇත.තැලසීමියා රෝග වාහක දරුවන් වෙතද එම ඖෂධ නික්ෂේපණ යන්ත්‍ර හා වෙනත් ත්‍යාග තොගයක් එහිදී පරිත්‍යාග කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107298</link>
    <topic>විමුක්ති කුමාරතුංගශ්‍රී ලාංකිකයකු වීම කනගාටුයි</topic>
    <author>සිතාරා සේනානි සහ ස්වර්ණා විජේකෝන්</author>
    <content>චැනල් ෆෝ වීඩියෝ පටය සම්බන්ධයෙන් විමුක්ති කුමාරතුංග කැර ඇතැයි කියන ප්‍රකාශය දෙස බලනවිට ඔහු ශ්‍රී ලාංකිකයකු වීම පිළිබඳ තමා කනගාටුවට පත්වන බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.තමන්ගේ මෑණියන් වන හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මිය ඝාතනය කිරීමට තැත් කළ හා ඇයගේ ඇසක් අහිමි කළ කොටි ත්‍රස්තවාදීන් ආරක්‍ෂා කිරීමට විමුක්ති කුමාරතුංග ක්‍රියා කර ඇති බව ඔහු කළ බව කියන ප්‍රකාශයෙන් පැහැදිලි වන බවද රඹුක්වැල්ල මහතා පැවැසීය.චැනල් ෆෝ වීඩියෝ පටය නැරඹීමෙන් පසු තමා ශ්‍රී ලාංකිකයකු වීම පිළිබඳ ලැජ්ජාවට පත් වූ බවට විමුක්ති කුමාරතුංග ලන්ඩනයේදී ප්‍රකාශ කළ බවට ප්‍රකාශ වී තිබේ.ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (28) පැවැති මාධ්‍ය හමුවේදී මේ පිළිබඳ මතු කැරුණු ප්‍රශ්නයකට පිළිතුරු දෙමින් ඇමැති කෙහෙළිය රඹුක්වැල්ල මහතා ඉහත ප්‍රකාශය සිදු කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n1107299</link>
    <topic>ගිනි තබා ගන්න හැදූකහවත්තේ කත අත්අඩංගුවට</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්ත පොදු වෙළෙඳ මධ්‍යස්ථානයේ වෙළෙඳ සලකින් ඉවත් කරන ලද තරුණ කාන්තාවක් එම කඩ කාමරය යළි ලබා නොදුන්නහොත් ගිනි තබා ගන්නා බව පවසමින් ඉන්ධන ගැලුමක්ද රැගෙන සිටියදී පොලිසිය මගින් අත්අඩංගුවට ගෙන තිබේ.පොදු වෙළෙඳ සංකීර්ණයේ ප්‍රධාන ගේට්ටු දෙක වසාගෙන ඒ තුළට වී ඇය ගිනි තබා ගන්නා බවට අනතුරු ඇඟවූවාය.කිසිවෙකුටත් ඇතුළුවීමට නොහැකි වන ලෙස යකඩ ගේට්ටු වසාගෙන ඉන්ධන ගැලුමක්ද ළඟ තබාගෙන සිටි කාන්තාව අත්අඩංගුවට ගත්තේ ඇයට නොදැනෙන ලෙස ඉණි මගකින් පොදු වෙළඳ සංකීර්ණයේ ඉහළ මහලයට ගිය පොලිස් නිලධාරීන් විසිනි. ඇය අල්ලා ගත් විගස ගිනි පත්තු කරන උපකරණයද පොලිස් නිලධාරීන් විසින් උදුරා ගන්නා ලදී.දේවිකා ප්‍රියදර්ශනී නම් මේ කාන්තාව පැවසුවේ විසි වසරක් තමා ව්‍යාපාරය කරගෙන ගිය කඩ කාමරයෙන් අසාධාරණ ලෙස තමා ඉවත් කිරීමට ප්‍රාදේශීය සභාව කටයුතු කළ බවයි. ඒ නිසා තමාට කඩ කාමරයක් ලබා නුදුන්නහොත් ගිනි තබාගන්නා බව ඇය කීවාය. මෙම කාන්තාව බදු මුදල් නිසි ලෙස නොගෙවා හිඟ මුදල් තිබූ නිසා ඇය කඩ කාමරයෙන් ඉවත් කළ බව කහවත්ත ප්‍රාදේශීය සභාවේ සභාපති විජිත් දර්ශන මහතා පැවසීය. ඇයට කිසියම් සාධාරණයක් ඉටු කිරීමට තමා සූදානම් බවද ඔහු කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072922</link>
    <topic>කරවල කන්ටේනර් 7ක්අත්අඩංගුවට ගනී</topic>
    <author>ජීවනී පතිරණ</author>
    <content>අනාරක්ෂිත ලෙස ගබඩා කර තිබූ කරවල කන්ටේනර් 7 ක් අත්අඩංගුවට ගැනීමට කොළඹ මහා නගර සභාවේ ආහාර පරීක්ෂකවරු ඊයේ (28) සමත් වූහ.මේ කරවල තොගය අත්අඩංගුවට ගෙන තිබෙන්නේ කොළඹ වෝල්ස් වීදියේ අලුත් මාවතේදීය. මේ කරවල තොගයේ ගුල්ලන්ට සමාන කෘමීන් විශේෂයක් හටගෙන ඇති බව සිදු කළ පරීක්ෂණවලදී හඳුනාගෙන තිබේ.ධාන්‍ය ගබඩා කරන ගබඩාවක මේ කරවල තොගය ගබඩා කර තිබූ බව කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා “දිනමිණ” ට පැවසීය.මේ ගබඩාව ඊයේ (28) සම්පූර්ණයෙන් සීල් තැබීමට ආහාර පරීක්ෂකවරුන් පියවර ගෙන තිබේ.ආහාර තොගය අයත් වෙළඳ ආයතනය වෙළඳ බලපත්‍රය පවා ලබා ගැනීමට පියවර ගෙන නැති බව අනාවරණය වී ඇති අතර, ඒ සම්බන්ධයෙන් නඩු පැවරීමට කටයුතු කරන බව කොළඹ මහා නගර සභාවේ ජන සෞඛ්‍ය දෙපාර්තමේන්තුව පවසයි.ආහාරයට නුසුදුස කරවල තොගය විනාශ කිරීමට පියවර ගෙන ඇතැයිද එම දෙපාර්තමේන්තුව වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072923</link>
    <topic>ශ්‍රවණාබාධිත විභාග අයදුම්කරුවන්ටවෛද්‍ය සහතික අනිවාර්ය වේ</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ විභාගයට පෙනී සිටින ශ්‍රවණාබාධ සහිත අයදුම්කරුවන් රජයේ වෛද්‍ය නිලධරයකුගේ වෛද්‍ය සහතිකයක් රැගෙන විභාග මධ්‍යස්ථානයට පැමිණිය යුතු බව විභාග කොමසාරිස් ජනරාල් අනුර එදිරිසිංහ මහතා කියයි.ශ්‍රවණාබාධ සහිත අයදුම්කරුවන් සඳහා අවශ්‍ය පහසුකම් සැපයිය හැක්කේ එසේ වෛද්‍ය සහතික තිබේ නම් පමණ කැයි ද හෙතෙම පවසයි.නවීන තාක්ෂණයෙන් නිපදවා ඇති විවිධ ආගන්තුක පෑන්, ස්කෑන් පහසුකම් සහිත පෑන්, ගණක යන්ත්‍ර, රතු, දම් හා කොළ පැහැයෙන් ලියැවෙන පෑන්, මකන දියර, සලකුණු පෑන් යනාදියද විභාග මධ්‍යස්ථානවලට ගෙන එම තහනම් බව විභාග කොමසාරිස් ජනරාල්වරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072924</link>
    <topic>‘ඇසිදිසි විනිස’කොකාවිල්හිදී</topic>
    <author/>
    <content>ඇසි දිසි විනිස” ජනමාධ්‍ය පුහුණු වැඩමුළුව කොකාවිල් ශ්‍රී ලංකා සංඥා බළකායේ පරිගණක පුහුණු මධ්‍යස්ථානයේ දී හෙට (30) පැවැත්වේ.උතුරු පළාතේ වවුනියාව, මන්නාරම, මුලතිව්, කිලිනොච්චි දිස්ත්‍රික්කවල ප්‍රාදේශීය මාධ්‍යවේදීන් සඳහා මේ වැඩමුළුව පැවැත්වෙන අතර ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, එම අමාත්‍යාංශයේ ලේකම් ඩබ්ලිව්. බී. ගනේගල මහත්වරුන් සහ ජනමාධ්‍ය ආයතන ප්‍රධානීන්ගේ සහභාගීත්වයෙන් එය පැවැත්වේ.මේ වැඩමුළුව හෙට (30) පෙරවරු 9.00 සිට පස්වරු 5.00 දක්වා පැවැත්වෙන අතර උතුරු පළාතේ රාජ්‍ය හා පෞද්ගලික මාධ්‍ය ආයතනවල ප්‍රාදේශීය මාධ්‍යවේදීන් පනස් දෙනෙකු පමණ වැඩමුළුවට සහභාගී වීමට නියමිතය.ජ්‍යෙෂ්ඨ මාධ්‍යවේදීන් වන මොහාන් සමරනායක, එස්. තිල්ලෙයිනාදන්, එම්. එස්. එම්. අයුබ් කච්චි මොහොමඩ් විවෘත විශ්ව විද්‍යාලයේ නීති පීඨාධිපති යශෝධරා කදීර්ගාමර් තම්බි මහත් මහත්මීහු ඇතුළු පිරිසක් මෙහි දේශන පවත්වති.වැඩමුළුව මගින් ප්‍රාදේශීය මාධ්‍යවේදීන්ට ප්‍රවිණ ජනමාධ්‍යවේදීන් සමඟ හා ප්‍රවෘත්ති හා ජනමාධ්‍ය අමාත්‍යාංශය සමඟ අදහස් හුවමාරු කර ගැනීමට හැකිවනු ඇත. ඉදිරියේදී යාපනය දිස්ත්‍රික්කයේ ප්‍රාදේශීය මාධ්‍යවේදීන් වෙනුවෙන්ද මේ වැඩමුළුව පැවැත්වෙන අතර ජාතික සංවර්ධන කාර්යයේදී ජනමාධ්‍යවේදියාගේ වගකීම පිළිබඳව මෙහිදී වැඩිදුරටත් සාකච්ඡා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072925</link>
    <topic>හෙට 9 සිට ජලසැපයුම අත්හිටුවයි</topic>
    <author/>
    <content>අලුතින් ඉදිකරන ලද කැලණිය දකුණු ඉවුර ජලපවිත්‍රාගාරය (පට්ටිවිල) ප්‍රධාන ජල මාර්ග පද්ධතියට සම්බන්ධ කිරීම හේතුවෙන් හෙට (30 දා) උදේ 9.00 සිට පසුදා (31 දා) මධ්‍යාහ්න 12.00 දක්වා පැය 27 ක කාලයක් ජල සැපයුම අත්හිටුවීමට තීරණය කර ඇත. බලපාන ප්‍රදේශ මෙසේය. පෑලියගොඩ, වත්තල, රාගම, ජාඇළ, වැලිසර, කැලණිය, බියගම, කිරිබත්ගොඩ සහ කඩවත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072910</link>
    <topic>අතුරුදන් පුද්ගලයාගේ සිරුරවාලච්චේනෙන් ගොඩ ගැනේ</topic>
    <author>විජයානි එදිරිසිංහ</author>
    <content>මීට වසරකට පෙර සිට අභිරහස් ලෙස අතුරුදන්ව සිටි රාජ්‍ය නොවන සංවිධානයක ප්‍රධානියා වූ ඒ රාසික් නැමති අය ඝාතනය කර වළ දමා තිබියදී ඔහුගේ සිරුර වාලච්චේන ප්‍රදේශයෙන් සොයා ගැනීමට කොළඹ අපරාධ කොට්ඨාසයට හැකිවී තිබේ.අනාථ පවුල්වලට උදව්දීම සඳහා මෙරට ක්‍රියාත්මක වූ Community trust fund නමැති රාජ්‍ය නොවන සංවිධානයේ ප්‍රධානියා ලෙස මේ පුද්ගලයා කටයුතු කොට ඇත.මොහු අතුරුදන් වූයේ 2010 පෙබරවාරි 10 වැනිදාය. ඒ කැකිරාව ප්‍රදේශයේ දීය. එතෙක් කාලයක් මෙම අතුරුදන්වීම අභිරහසක්ව පැවතිණි.ඝාතනය සම්බන්ධයෙන් සැකකරුවන් දෙදෙනකු අත්අඩංගුවට ගෙන තිබේ.එහි ප්‍රධාන සැකකරු චිත්‍රපට සහාය අධ්‍යක්ෂකවරයෙකි. ඔවුන්ගෙන් ලද තොරතුරු අනුව මළ සිරුර වළදමා තිබූ තැනින් ඊයේ (28) ගොඩගෙන ඇත.එම රාජ්‍ය නොවන සංවිධානය සතු කෝටි ගණනක මුදල් සම්බන්ධව ඇතිවූ ආරාවුලක් මත එම ඝාතනය සිදුකර තිබේ.ඝාතනයට ලක්වී ඇති රාජ්‍ය නොවන සංවිධානයේ ප්‍රධානියා වූ රාසික් මහතා පුත්තලම ප්‍රදේශයේ පදිංචිකරුවෙකි. ඔහු කලක් පුත්තලම ප්‍රාදේශීය ලේකම් කාර්යාලයේ සේවය කර තිබේ.පැහැර ගැනීම සිදුවූ දිනයේ රාසික් මහතා කැකිරාවේ අනාථ කඳවුරක් පරීක්ෂා කිරීමට ගොස් තිබිණි.රාසික් මහතාගේ මුහුණ සිර කර හුස්ම හිරවන පරිදි තබා ඝාතනය කළ බවට සැකකරුවෝ පාපොච්චාරණය කරති.සැකකරු වාලච්චේන ප්‍රදේශයේ පදිංචිකරුවෙකි. ඔහු රාසික් මහතා ඝාතනය කර වළදමා තිබෙන්නේ ඔහුගේ පුංචි අම්මා විසින් නිවසක් තැනීම සඳහා යොදා තිබූ අත්තිවාරම තුළ බව පොලීසිය කියයි.වසරකට වඩා වැඩි කාලයක් අභිරහසක්ව පැවැති මෙම මිනිස් ඝාතනයට අදාළ තොරතුරු හෙළිකරගත්තේ කොළඹ අපරාධ කොට්ඨාසයයි.ඔවුන්ට ලැබුණ තොරතුරක් මත එක් සැකකරුවෙක් කිලිනොච්චියේදී අත්අඩංගුවට ගැනිණි. ඔහුගෙන් ප්‍රශ්න කිරීමේදී අත්අඩංගුවට ගත් චිත්‍රපට අධ්‍යක්ෂවරයා පිළිබඳ තොරතුරු හෙළිවිය.වත්තල ප්‍රදේශයේදී ඔහු අත්අඩංගුවට ගත්තේ මීට දින කිහිපයකට පෙරය.අසීස් මහතාගේ සිරුරේ ඇටකටු ඊයේ ගොඩගත් අතර ඔහුගේ ඥාතීන් විසින් ඔහු හඳුනාගැනීමට නියමිතව තිබේ.අධිකරණයෙන් ලබාගත් අවසරය මත එම ගොඩගැනීම සිදුවිය.මඩකලපුව මහේස්ත්‍රාත්වරයා ඊයේ (28) පස්වරුවේ එම ස්ථානයට පැමිණීමට නියමිතව තිබුණි.කොළඹ දිසාව බාර නියෝජ්‍ය පොලිස්පති අනුර සේනානායක කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී සී.ආර්. රණවීර මහත්වරුන්ගේ උපදෙස් සහ අධීක්ෂණය යටතේ ස්ථානාධිපති පොලිස් පරීක්ෂක හේමන්ත දික්ඕවිට, පොලිස් පරීක්ෂක එදිරිසූරිය පොලිස් පරීක්ෂක විජේරත්න පොලිස් කොස්තාපල් රුවන් ඇතුලු කණ්ඩායමක් මේ සම්බන්ධව පරීක්ෂණ පැවැත්වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072911</link>
    <topic>කෝට්ටේගොඩ හෝටල් සේවකයාඝාතනයට සැක පියා හා පුතු දෙදෙනා රිමාන්ඩ්</topic>
    <author>බන්ධුල ගුණසේකර – ධම්මිකා වෙලේගොඩ යූ. එම්. රුවන් (දික්වැල්ල සමූහ) ජී. සිරිසේන (දික්වැල්ල විශේෂ) වලස්ගල සමූහ</author>
    <content>කෝට්ටේගොඩ ලුණු කළපුව ප්‍රදේශයේ සංචාරක හෝටල් සේවකයකු කපා කොටා මරා දැමීමේ සිද්ධිය සම්බන්ධයෙන් සැකපිට අත්අඩංගුවට ගනු ලැබූ පියා සහ පුතුන් දෙදෙනා ලබන අගෝස්තු මස (01) පළමු වැනි දින දක්වා රක්ෂිත බන්ධනාගාරගත කරන ලෙස මාතර අතිරේක මහේස්ත්‍රාත් දුලානි අමරසිංහ මෙනවිය නියෝග කළාය.සිද්ධියට සම්බන්ධ සැකකරුවන් තිදෙනා ලුණු කළපුව ප්‍රදේශයේ ම පදිංචිකරුවන් වන අතර ඉකුත් 25 දා පස්වරුවේ ඔවුන් දික්වැල්ල පොලිසිය මඟින් අත්අඩංගුවට ගනු ලැබිණි.ලුණු කළපුව ප්‍රදේශයේ සංචාරක හෝටලයක සේවය කළ දහනව හැවිරිදි (19) උෂාන් වික්‍රමතුංග නමැති තරුණයා පසුගිය ජූලි මස (21) විසිඑක් වැනිදා රාත්‍රී කාලයේ ලුණු කළපුව මාර්ගයේ දී කපා කොටා මරා දමා තිබිණි.අමදෝරු ගලප්පත්තිගේ ආරියදාස නමැති පියා සහ අමදෝරු ගලප්පත්තිගේ ධනුෂ්ක හා අමදෝරු ගලප්පත්තිගේ නුවන් පුතුන් දෙදෙනා මේ ඝාතනය සම්බන්ධයෙන් සැකපිට අත්අඩංගුවට ගෙන රිමාන්ඩ් භාරයට පත් කෙරිණි.දික්වැල්ල පොලිස් ස්ථානාධිපති ප්‍රධාන පොලිස් පරීක්ෂක නිරෝෂන් ධර්මසේන මහතාගේ උපදෙස් මත උ.පො.ප. උදයානන්ද මහතා සැකකරුවන් අධිකරණය හමුවට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072912</link>
    <topic>පුරාවිද්‍යා බිමක නිදන් සෙවූසිවුදෙනකුට ලක්ෂ 10ක් දඩ</topic>
    <author>අනුරාධපුර මධ්‍යම විශේෂ</author>
    <content>පුරාවිද්‍යා බිමක බලපත්‍රයක් නොමැතිව නිදන් සෙවූ බවට අධිකරණය හමුවේ වරද පිළිගත් පුද්ගලයන් සිවු දෙනකුට රුපියල් දස ලක්ෂයක දඩ මුදලක් ගෙවන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය නියෝග කළාය.පසුගිය ජුනි මස 14 වැනි දින පරසන් ගස්වැව රත්මලේ ප්‍රදේශයේ නිදන් සෙවීමට පොළව කණිමින් සිටිය දී සැකකරුවන් අනුරාධපුර පොලිසියේ දූෂණ මර්ධන අංශය මඟින් අත්අඩංගුවට ගෙන අධිකරණයට ඉදිරිපත් කළ අතර වරද පිළිගන්නා තුරු රක්ෂිත භාරයේ පසුවිය.එක් අයකුට රුපියල් 2,50,000/= බැගින් සිවුදෙනාහට ලක්ෂ දහයක (1000000)ක දඩයක් නියම කළ මහේස්ත්‍රාත්වරිය දඩ නොගෙවන්නේ නම් මාස හයක අනිවාර්ය බරපතළ වැඩ සහිත සිර දඬුවමක් ද නියම කළාය.දඩ නියම වූයේ රත්මලේ පරසන්ගස්වැව පදිංචි ටී. ඒ. විජේරත්න, බලංගොඩ රන්ඕවිට රත්නපුර පදිංචි එස්. ඩී. අනස්කා,, ඩබ්. එම්. සී. වීරසිංහ හා එම්. අනස්කා අයට යි.අනුරාධපුර මූලස්ථාන පොලිසියේ දූෂණ මර්දන අංශයේ පොලිස් කොස්තාපල් සරත්, අජන්ත නිලධාරීහු සැකකරුවන් අධිකරණයට ඉදිරිපත් කරමින් කරුණු කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072913</link>
    <topic>පවුලේ අගහිඟකම් ඉවර කරන්න ගිය මගේ පුතාට ඇයි මෙහෙම කළේ</topic>
    <author>ජයසිරි පේදුරුආරච්චි – ගන්දර සමුහ</author>
    <content>“පවුලේ අගහිඟකම් ඉවරයක් කරන්න කියා හෝටල් රස්සාවට ගිය මගේ බුදු පුතාට ඇයි මේ මහා අපරාධය කළේ. මේක මම කොහොම වාවාගන්නද දෙයියනේ?ඉකුත් 21 වැනිදා රැකියාවට ගොස් එමින් සිටියදී නිවස පේන මානයේ සැඟව සිටි සාහසිකයන් පිරිසක් කඩුවකින් කපා කොටා ඝාතනය කළ “නවෝද්” ලුණුකළපුව කෝට්ටගොඩ ලිපිනයේ පදිංචිව සිටි දහනවය (19) හැවිරිදි තරුණයෙකු වූ උෂාන් නවෝද් ගේ මව හඬා වැටෙමින් පැවසුවාය.ගොඩඋඩ මහා විද්‍යාලයේ අ. පො. ස. සාමාන්‍ය පෙළ දක්වා අධ්‍යාපනය හැදෑරූ උෂාන් ගමේම පිහිටි සංචාරක හෝටලයක රැකියාවකට ගියේ රැකියාවක් කිරීමට තිබූ ආශාව නිසාම නොවේ. ඒ වන විට පවුලේ තිබූ අගහිඟකම් දුරුකරමින් මල්ලිලා දෙන්නාට ද හොඳ අධ්‍යාපනයක් ලබාදීමේ අරමුණෙනි. එහෙත් ඒ සියලු බලාපොරොත්තු සුනුවිසුණු වී ගියේ කිසිවෙකු අපේක්‍ෂා නොකළ ආකාරයටයි.බහින්බස් වීමක් නිසා ඇතිවූ විරසකයක් හේතුවෙන් ගමේම පිරිසක් එකතු වී උෂාන් ඝාතනය කළේ ඉකුත් විසිඑක් වැනිදා (21) රාත්‍රී 9.30 ට පමණය.”අනේ ඒ ළමයා හරිම අහිංසකයි. අපේ ඉස්කෝලෙ බාලදක්‍ෂ කණ්ඩායමේ ගොඩාක් කැපවෙලා වැඩ කළා. ඒ කාලෙ හරිම කීකරු ළමයෙක්. මේක නම් මහ අපරාධයක්. ගොඩඋඩ මහා විද්‍යාලයේ ගුරුවරියක කඳුළු සලමින් කීවාය.”ඉතා කෲර ලෙස කඩු පහර දහතුනක් (13) එල්ල කර උෂාන් නවෝද් ඝාතනය කර තිබුණි. ඝාතනයට සම්බන්ධ ලුණුකළපුව ප්‍රදේශයේ එකම පවුලේ පියා හා පුතුන් දෙදෙනෙකු දික්වැල්ල පොලිසිය විසින් අත්අඩංගුවට ගෙන මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.ඉකුත් 27 දා සන්ධ්‍යාවේ උෂාන් අවසන් ගමන් ගියේ එක්ව සිටි සියලු දෙනාගේ නෙතට කඳුළක් එක්කරමින් වුණද ඒ තුළ සමාජය විසින් ඉගෙන ගත යුතු පාඩමක් ද පෙන්වා දී තිබුණි. ඒ සුළු ප්‍රශ්නයකදී වුව දුරදිග නොබලා කටයුතු කිරීමෙන් මහා විනාශයක් සිදුවිය හැකි බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072914</link>
    <topic>අලුත උපන් දරුවා බැලීමට ගිය ව්‍යාපාරිකයා ටිපරයේ හැපී නසී</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>අලුත උපන් දරුවා බැලීම සඳහා යතුරු පැදියකින් කුරුණෑගල ශික්‍ෂණ රෝහල බලා ගමන් කරමින් සිටි ව්‍යාපාරිකයකු ටිපර් රථයක පිටුපස ගැටී මියයාමේ සිද්ධියක් ගොකරැල්ල අඹන්පොල ප්‍රදේශයෙන් වාර්තා වේ.මෙසේ මියගොස් ඇත්තේ කැකිරාව ගනේවල්පොල පදිංචි මොහොමඩ් අනූස් (32) නමැති එක් දරු පියෙකි. මෙම අනතුරින් බරපතළ තුවාල ලැබූ තුවාලකරු පළමුව කුරුණෑගල රෝහලටත්, අනතුරුව කොළඹ ජාතික රෝහලටත් ඇතුළත් කිරීමෙන් අනතුරුව මියගොස් ඇත.යතුරුපැදියේ වේගය පාලනය කරගත නොහැකිවීමෙන් මෙම අනතුර සිදුවී ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072915</link>
    <topic>‘මිහින් ලංකා-ශ්‍රී ලංකන්’ ගුවන් සේවාවටරජයෙන් ඇ. ඩොලර් මිලියන 520ක්</topic>
    <author/>
    <content>ශ්‍රී ලංකන් ගුවන් සමාගම හා මිහින් ලංකා ගුවන් සමාගම සඳහා ඇමෙරිකානු ඩොලර් මිලියන පන්සිය විස්සක ප්‍රාග්ධන ආයෝජනයක් සිදුකිරීමට රජය තීරණය කර ඇත.2012 වසරේ සිට වසර පහක කාලයක් දක්වා ජාතික වාර්ෂික අයවැය මඟින් මේ මුදල වෙන් කිරීමට රජය තීරණය කර ඇති බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කෙළේය.රටේ ජාතික ප්‍රතිපත්ති නියාමනයන්ට අනුව, 2014 වන විට ගුවන් යානා විසිතුනකින් සමන්විත ගුවන් යානා පද්ධතියක් ජාත්‍යන්තර ගුවන් ප්‍රවාහනය සඳහා යෙදවීමටත් රජය තීරණය කර ඇති බව ඇමැතිවරයා කීය.සිවිල් ගුවන්සේවා ඇමැති පියංකර ජයරත්න මහතා මීට අදාළ යෝජනාව ඇමැති මණ්ඩලයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072916</link>
    <topic>පාණදුර ගඟෙහි මාළු බෑ42 හැවිරිදි අයෙක් මරුට</topic>
    <author>රාවතාවත්ත සමූහ රෝහණ ද සිල්වා</author>
    <content>මොරටුව මෝදර දුම්රිය පාලම යට, පාණදුර ගඟෙහි මාළු බෑමේ යෙදී සිටි 42 හැවිරිදි පස්දරු විවාහක පුද්ගලයකු අතුරුදන් වී ඇත. මෙසේ අතුරුදහන් වී ඇත්තේ පාණදුර උයන්කැලේ පදිංචි රෝහිත රන්ජන් සොන්නාදර නැමැති අයෙකි. වෘත්තියෙන් කාර්මික ශිල්පියෙකු වන ඔහු දිනපතා විනෝදාංශයක් ලෙස රාත්‍රි කාලයේ දී මාළු අල්ලීම සඳහා මෝදර දුම්රිය මාර්ගයේ පාලම යටට පැමිණෙන අතර මාළු බෑමෙන් පසු පසුදින පාන්දර යාමයේ නිවස වෙත පැමිණීම පුරුද්දක් කර ගත් අයෙකි.27 වනදා රාත්‍රී 8.30 ට පමණ තම පාපැදියෙන් එම ස්ථානයට අතුරුදන් වී සිටින පුද්ගලයා පැමිණ ඇති අතර පසුදා පාන්දර ඔහු නිවසට නොපැමිණි නිසා කළබල වූ නිවසේ අය ඔහු සොයා ගැනීම සඳහා පාලම යටට පැමිණ ඇත. එම ස්ථානයේ ඔහුගේ පාපැදිය හා බිලීපිත්ත තිබී ඇති අතර ඔහුට වූයේ කුමක්දැයි සොයා ගැනීමට නොහැකිව ඇත. ඔහු මාළු බාන විට ගඟට වැටුණා ද නැතහොත් වෙනත් සිද්ධියක් වූවාදැයි මෙතෙක් නොදන්නා අතර මේ සම්බන්ධයෙන් ඊයේ (28) දහවල් ඔහුගේ බිරිඳ විසින් මොරටුව පොලිසියට පැමිණිලි කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072917</link>
    <topic>ධාවනය වන දුම්රියේදර ලොරියක් ගැටිලා</topic>
    <author>බණ්ඩාර විපුලසේන වව්නියාව මධ්‍යම විශේෂ</author>
    <content>කොළඹ කොටුවේ සිට ඕමන්තෙයි බලා ධාවනය වූ දහවල් දුම්රියේ ඕමන්තෙයි දුම්රිය ස්ථානය ආසන්නයේදී හරස් මගකින් පැමිණි ලොරියක් ගැටීමෙන් එහි ගමන් ගත් දෙදෙනෙක් එම ස්ථානයේදීම මියගොස් ඇති අතර තවත් දෙදෙනෙක් අසාධ්‍යව අනුරාධපුර මහ රෝහලට ඇතුළත් කරන ලදී. මෙම අනතුර දහවල් 12.40ට පමණ සිදු වූ අතර, මෙම ලොරියේ දර ප්‍රවාහනය කරමින් සිට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072918</link>
    <topic>සොරාගත් ජංගම දුරකථන පොලිස් පරීක්‍ෂණවලින් සොයා ගැනේ</topic>
    <author>බණ්ඩාරගම – බිමල් එස්. ජයසිංහ</author>
    <content>නුගේගොඩ පොලිස් කොට්ඨාසයේ පොලිස් වසම්වල විවිධ පුද්ගලයන්ගේ නැති වූ හා සොරකම් කරන ලද රුපියල් ලක්‍ෂ තුනකට ආසන්න ජංගම දුරකථන විසිපහක් සොයා ගැනිමට හැකි වූ බව නූගේගොඩ පොලිස් හදිසි ඇමතුම් අංශය කියයි.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ උපදෙස් මත පොලිස් හදිසි ඇමතුම් අංශයේ ස්ථානාධිපති පොලිස් පරීක්‍ෂක භාතිය ජයසිංහ මහතා නුගේගොඩ අධිකරණයෙන් ලබා ගත් අවසරය මත එම දුරකථනවල අංකයන් හා එම අංකයන් විශ්ලේෂණය කොට දැනට එම දුරකථන භාවිත කරන පුද්ගලයන් හඳුනාගෙන මෙම ජංගම දුරකථන සොයා ගත් බව පොලිසිය කියයි.2009 සහ 2010 වසර දෙක තුළදී සන්තකයේ තිබී අස්ථාන ගත වූ දුරකථනයන් වේ නම් පොලිස් ස්ථානයන් වෙත පැමිණිලි කර අනන්‍යතාවය සනාථ කොට ඒවා ලබා ගැනීමට හැකි බව පොලිසිය සඳහන් කරයි.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ උපදෙස් මත නුගේගොඩ පොලිස් හදිසි ඇමතුම් අංශයේ ස්ථානාධිපති පොලිස් පරීක්‍ෂක භාතිය ජයසිංහ මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072919</link>
    <topic>බස් රථයක් තුළදී කාන්තාවකටලිංගික අතවර කළැයි තරුණයකු රිමාන්ඩ්</topic>
    <author>සිරිසේන රාජපක්‍ෂ</author>
    <content>බස් රථයක ගමන් කරමින් සිටි කාන්තාවකට ලිංගික අපරාධයක් සිදුකළ බව කියන තරුණයකු ලබන මස 11 වෙනිදා දක්වා රිමාන්ඩ් භාරයේ තබන ලෙස නුගේගොඩ ප්‍රධාන මහේස්ත්‍රාත් රෝහණ අනුර කුමාර හේරත් මහතා ඊයේ (28) වෙනිදා නියෝග කළේය.මෙසේ රිමාන්ඩ් භාරයට පත්කෙරුණේ මොරටුව ප්‍රදේශයේ ගාමිණී නමැති විසිපස් හැවිරිදි තරුණයෙකි.මේ සිද්ධිය සම්බන්ධයෙන් මහර ප්‍රදේශයේ කාන්තාවක් කොහුවල පොලිසියට පැමිණිලිකර ඇත.පැමිණිලිකාර කාන්තාව කහතුඩුවෙන් මාර්ග අංක 120 මාර්ගයේ ධාවනය වූ බසයකට කොළඹට ඒමට ගොඩවී ඇත.එසේ ගමන්කරමින් සිටියදී සැකකරු ඔහු හැඳ සිටි කලිසමේ ඉදිරි කොටස විවෘත කර පැමිණිලිකාර කාන්තාවට ලිංගික අපරාධයක් සිදුකර ඇතැයි අධිකරණයේදී හෙළිවිය.නීතිඥ සුනිල් හෙට්ටිආරච්චි හා නීතිඥ උදය ලියනගේ යන මහත්වරු සැකකරු වෙනුවෙන් පෙනී සිටි අතර කොහුවල පොලිසියේ උ. පො. ප. ගුණසේකර මහතා සමඟ පො. සැ. ගීකියනගේ මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072920</link>
    <topic>මාර්ග වැඩ පරීක්‍ෂක සමඟ වෛද්‍යවරයකු ගුටි හුවමාරුවක්</topic>
    <author>චන්ද්‍රිකා පෙරේරා හොරණ විශේෂ එම්. ඩී. වී. විජේනායක</author>
    <content>කාපට් කිරීමේ කටයුතු සිදු කෙරෙන මතුගම හොරණ මාර්ගයේ පිඹුර හන්දිය ප්‍රදේශයට වෛද්‍යවරයකු ඊයේ (28) දහවල් රථයක් ඇතුල් කිරීම හේතුවෙන් මාර්ගයේ වැඩ පරීක්‍ෂක හා වෛද්‍යවරයා ගුටි හුවමාරුවක යෙදී ඇති බව පොලිසිය පවසයි.මේ සම්බන්ධයෙන් රථයේ හිමිකරු වන වෛද්‍යවරයා හා වැඩ පරීක්ෂකවරයා බුලත්සිංහල පොලිසියට පැමිණිලි කර තිබේ.මේ අනුව දෙදෙනාම පිඹුර රෝහලට ඇතුල්වී ඇති බව පොලිසිය සඳහන් කෙළේය.වැඩ පරීක්‍ෂකවරයා පිඹුර රෝහලේ නේවාසිකව සිටියදී වෛද්‍යවරයා කොළඹ ජාතික රෝහලට ඇතුල් වී ප්‍රතිකාර ලබාගන්නා බව කියා රෝහලෙන් පිටවී ඇත. මෙම වෛද්‍යවරයා කොළඹ ජාතික රෝහලේ නිර්වින්දන වෛද්‍යවරයෙකු බව පොලිසිය පැවසීය.සිද්ධිය සම්බන්ධයෙන් ඊයේ (28) සවස වැඩ පරීක්‍ෂකවරයා පොලිසිය මගින් අත්අඩංගුවට ගෙන ඇති අතර අදාළ වෛද්‍යවරයාද අත්අඩංගුවට ගැනීමට නියමිත බව පොලිසිය කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=n11072921</link>
    <topic>බලශක්ති ආශි‍්‍රත නිෂ්පාදනසැපයීම බෙදා හැරීමට කැබිනට් අනුකමිටුවක්</topic>
    <author>සිතාරා සේනානි, ස්වර්ණා විජේකෝන්</author>
    <content>විදුලිබල හා බලශක්ති ඛනිජ තෙල් ආශි‍්‍රත නිෂ්පාදන සැපයුම් සහ බෙදා හැරීමට කැබිනට් අනුකමිටුවක් පත් කිරීමට රජය තීරණය කර ඇත. විදුලි උත්පාදනය, ඛනිජ තෙල් ආශි‍්‍රත නිෂ්පාදන ආනයනය සහ බෙදා හැරීම, අධීක්ෂණය කිරීම මේ කමිටුව මගින් අපේක්ෂා කෙරේ. කැබිනට් අනුකමිටුවේ ලේකම්වරයා ලෙස විදුලිබල හා බලශක්ති අමාත්‍යාංශයේ ලේකම්වරයා කටයුතු කරන අතර නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්. එම්. ෆවුසි, ඛනිජ තෙල් කර්මාන්ත ඇමැති සුසිල් ප්‍රේමජයන්ත, විදුලිබල හා බලශක්ති ඇමැති පාඨලී චම්පික රණවක, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න, විදේශ රැකියා ප්‍රවර්ධන ඇමැති ඩිලාන් පෙරේරා යන මහත්වරු අනුකමිටුවේ සාමාජිකයෝ වෙති.දෙදහස් එකොළහ වසර මැද රාජ්‍ය මූල්‍ය වාර්තාව පාර්ලිමේන්තුවට ඉදිරිපත් කිරීමට ඇමැති මණ්ඩල අනුමැතිය ලැබී ඇත. 2003 අංක 03 දරන මූල්‍ය කළමනාකරණ (වගකීම) පනතේ දහවැනි වගන්තියට අනුව, රාජ්‍ය මූල්‍ය කාර්ය සාධනය පිළිබඳ වාර්තාවක් පාර්ලිමේන්තුවට ඉදිරිපත් කිරීමට සහ මහජනතාවගේ දැන ගැනීම සඳහා නිකුත් කිරීම අවශ්‍ය වේ.ඒ අනුව 2011 වසර සඳහා වන වසර මැද රාජ්‍ය මූල්‍ය තත්ත්වය පිළිබඳ වාර්තාව පාර්ලිමේන්තුවට ඉදිරිපත් කිරීමට නියමිත බව කැබිනට් ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කෙළේය. පළමු මාස හතර තුළ රජයේ ආදායම්, වියදම්, මූල්‍ය ක්‍රියාකාරකම් සහ ණය ආදිය ඇතුළත් වාර්තාව පාර්ලිමේන්තුවට ඉදිරිපත් කිරීමට නියමිත බවද ඇමැතිවරයා කීය.දිවයිනේ රෝහල්වලට අවශ්‍ය විශේෂිත උපකරණ සහිත ගිලන් රථ මිලදී ගැනීම සඳහා රුපියල් මිලියන නවසිය හැත්තෑ දෙකක් වෙන් කිරීමට ඇමැති මණ්ඩල අනුමැතිය ලැබී ඇත.රෝහල්වල රෝගී ප්‍රවාහන සේවා ශක්තිමත් කිරීම සඳහා මේ යටතේ විශේෂිත උපකරණ සහිත ගිලන් රථ 152 ක් මිලදී ගැනීමට නියමිතය. රෝගීන් ප්‍රවාහනය සඳහා රෝහල් සතුව ඇත්තේ ගිලන් රථ හයසිය යකටත් අඩු ප්‍රමාණයක් බැවින් මෙම මිලදී ගැනීම සිදු කෙරේ. සෞඛ්‍ය ඇමැති මෛත්‍රීපාල සිරිසේන මහතා අදාළ යෝජනාව ඇමැති මණ්ඩලයට ඉදිරිපත් කර ඇත.පශු සම්පත් ක්ෂේත්‍රය සංවර්ධනය කිරීම සඳහා වූ ප්‍රධාන සැළැස්ම ක්‍රියාත්මක කිරීමට ඇමැති මණ්ඩල අනුමැතිය ලැබී ඇත. 2015 වසරේදී පශු සම්පත් ආශි‍්‍රත නිෂ්පාදනවලින් ස්වයංපෝෂිත වීමේ අපේ්ක්ෂාවෙන් මේ උපාය මාර්ගික සැළැස්ම සැළසුම් කර තිබේ. පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොණ්ඩමන් මහතා අදාළ යෝජනාව අමාත්‍ය මණ්ඩලයට ඉදිරිපත් කර ඇත.සංචාරක සංවර්ධන ක්‍රමෝපාය 2011-2016 වැඩසටහන ක්‍රියාත්මක කිරීම සඳහා ඇමැති මණ්ඩල අනුමැතිය ලැබී ඇත.ජාතික මට්ටමින් ක්‍රියාත්මක කිරීමට යෝජිත සංචාරක සංවර්ධන වැඩසටහන් සියල්ලම මේ සඳහා ඇතුළත් වේ.සංචාරක ක්ෂේත්‍රය ශ්‍රී ලංකාවේ ආර්ථික සංවර්ධනයේ ප්‍රධාන ක්ෂේත්‍රයක් බවට පත්ව ඇති අතර 2016 වසර වන විට සංචාරක සංවර්ධන ව්‍යාපෘතියට අනුව සෘජු හා වක්‍ර රැකියා අවස්ථා ලක්ෂ පහක් පමණ අපේක්ෂා කෙරේ.ආර්ථික සංවර්ධන ඇමැති බැසිල් රාජපක්ෂ මහතා මෙම යෝජනාව ඇමැති මණ්ඩලයට ඉදිරිපත් කර ඇත.මහනුවර හා කරාපිටිය ශික්ෂණ රෝහල් සඳහා රුපියල් මිලියන හාරසියයක වියදමින් එම්. ආර්. අයි. ස්කෑනර් යන්ත්‍ර දෙකක් මිලදී ගැනීමට ඇමැති මණ්ඩල අනුමැතිය ලැබී ඇත.අනෙකුත් රෝහල් සඳහා ද අවශ්‍යතාවය මත 2012-2014 කාලය තුළ මධ්‍යකාලීන වැය සැළැස්ම යටතේ එම වර්ගයේ ස්කෑනර් යන්ත්‍ර ලබා ගැනීමට අපේක්ෂා කරයි. සෞඛ්‍ය ඇමැති මෛත්‍රීපාල සිරිසේන මහතා අදාළ යෝජනාව ඉදිරිපත් කර ඇත.ජීවමාන ආදීවාසී කෞතුකාගාරයක් දඹාන ආදිවාසී ගම්මානය තුළ ස්ථාපිත කිරීමට ජාතික උරුමයන් පිළිබඳ අමාත්‍යාංශය තීරණය කර ඇත. මේ ආදීවාසි කෞතුකාගාරය සඳහා රුපියල් මිලියන විසිදෙකක් වැය වන අතර ව්‍යාපෘතිය සඳහා ඇමැති මණ්ඩල අනුමැතිය හිමි වී ඇත. 2011 වසර සඳහා ජාතික උරුමයන් පිළිබඳ අමාත්‍යාංශයට වෙන් කරන ලද මුදල් වලින් මෙය ඉදිකෙරේ. අදාළ යෝජනාව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා ඇමැති මණ්ඩලයට ඉදිරිපත් කර ඇත.පළාත් පාලන ආයතන වැඩි දියුණු කිරීම සඳහා ආසියානු සංවර්ධන බැංකුවේ ආසියානු සංවර්ධන අරමුදල මඟින් අමෙරිකානු ඩොලර් මිලියන පනස් නවයක ණය මුදලක් ලබා ගැනීම සඳහා ගිවිසුමකට එළඹීමට ඇමැති මණ්ඩල අනුමැතිය ලැබී ඇත. ‘’පුර නැඟුම’’ පළාත් පාලන ආයතන වැඩිදියුණු කිරීම සඳහා ලබා ගන්නා මේ ණය මුදල වසර අටක සහන කාලයක් ඇතුළුව වසර තිස් දෙකකින් ගෙවිය යුතු වේ.2015 ජූනි මස 30 වන දින වන විට මේ ව්‍යාපෘතිය අවසන් කිරීමට නියමිත අතර පළාත් පාලන හා පළාත් සභා අමාත්‍යාංශයේ අධීක්ෂණය යටතේ ව්‍යාපෘතිය සිදුකෙරේ.මුදල් හා ක්‍රමසම්පාදන ඇමැතිවරයා ලෙස ජනාධිපති මහින්ද රාජපක්ෂ මහතා අදාළ යෝජනාව ඉදිරිපත් කර ඇත.ජපාන ජාත්‍යන්තර සහයෝගීතාව ආයතනයේ (ජයිකා) ආධාර යටතේ මඩකළපුව මන්මුනෙයි පාලම ඉදිකිරීමට රජය තීරණය කර ඇත. මන්මුනෙයි පාලම හා ඊට අදාළ සපත්තු පාලම මේ යටතේ ඉදිකෙරේ. පාලම ඉදිකිරීම සඳහා ජපන් යෙන් මිලියන 1206 ක ප්‍රදානයක් ලබා ගැනීමට හා ඊට අදාළ ගිවිසුම් අස්සන් කිරීමට අමාත්‍ය මණ්ඩල අනුමැතිය ලැබී ඇත.මුදල් හා ක්‍රමසම්පාදන ඇමැතිවරයා ලෙස ජනාධිපති මහින්ද රාජපක්ෂ මහතා අදාළ යෝජනාව ඇමැති මණ්ඩලයට ඉදිරිපත් කර ඇත.ලෝක ආහාර වැඩසටහන සමඟ අවබෝධතා ගිවිසුම් ලිපි දෙකක් අස්සන් කිරීමට ඇමැති මණ්ඩල අනුමැතිය ලැබී ඇත.දිගුකාලීන සහන ප්‍රතිස්ථාපන මෙහෙයුම් වැඩසටහන (උතුරු පළාත) හා හදිසි ආපදා මෙහෙයුම් වැඩසටහන (නැගෙනහිර පළාත) ක්‍රියාත්මක කිරීම මේ යටතේ සිදුවේ. දිගුකාලීන සහන ප්‍රතිස්ථාපන මෙහෙයුම් වැඩසටහන සඳහා අමෙරිකානු ඩොලර් 39755501 ක්ද, හදිසි ආපදා මෙහෙයුම් වැඩසටහන සඳහා අමෙරිකාන් ඩොලර් 8869131 ක ප්‍රදානයක් ලබා ගැනීම මෙම අවබෝධතා ගිවිසුම මඟින් අපේක්ෂා කෙරේ.අදාළ යෝජනාව ජනාධිපති මහින්ද රාජපක්ෂ මහතා විසින් අමාත්‍ය මණ්ඩලයට දිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107291</link>
    <topic>වවුනියාව අවරන්තුලාව ඉපැරැණි පුදබිමසංවර්ධනයට කාලය ඇවිත්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>කිසිවකුගේ අවධානයට මෙතෙක් හරි හැටි ලක් නොවූ උතුරේ ඉපැරණි බෞද්ධ ප්‍රජා භූමි අතරින් අවරන්තලාව පූජා බිමට විශේෂ තැනක් හිමිවෙයි. වවුනියාව මන්නාරම් පාරේ නෙළුකුලමෙන් හැරි පාවක්කුලම් දෙසට යන විට මෙම ප්‍රජා භූමිය දෙසට යන විට මෙම පූජා භූමිය හමුවෙයි. අවරන්තලාව අවතැන් වූ ජනතාව නැවත පදිංචි කළ සිංහල ගම්මානයකි.ගල්තලාවක පිහිටි විනාශ වී ගිය විශාල ප්‍රමාණයේ දා ගැබ, පොකුණු ඇතුළු ඉපැරණි ඉදිකිරීම් රැසක් මෙම පුදබිම තුළ පවතී. දැගැබ නිදන් හොරු විසින් හාරා ඇති බවට ද ලකුණු තිබේ.උතුරේ බෞද්ධ උරුමය කියා පාන පෞරාණික නටඹුන් අතරින් බොහෝ දේ කියාපාන පුදබිමක් වුවත් මේ පිළිබඳ කිසිදු පිළිගත හැකි ගවේෂණයක් සිදුකර නැත.නැවත පදිංචි කළ ජනතාවගේ පුද පූජාවලට මේ පුද බිම ලක්වුවත් ස්ථිර වශයෙන් බෞද්ධ හිමිනමක් මෙහි වැඩ වාසය නොකිරීම මෙම ප්‍රජා භූමියේ දියුණුවට බාධා වී ඇත.අදාළ අංශවල අවධානය මේ කෙරෙහි යොමුවිය යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107292</link>
    <topic>ගලෙන්බිඳුණුවැවගෝමරන්කල්ල ගමට පානීය ජලය</topic>
    <author>ගලෙන්බිඳුණුවැව තිනකරන් සුල්තාන් එම්. මහරුෆ්</author>
    <content>ගලෙන්බිඳුණුවැව ප්‍රාදේශීය ලේකම් කාර්යාලයට අයත් ඉතා දුෂ්කර ගම්මානයක් වන ගෝමරන්කල්ල ගම්මානයට පසුගියදා පානීය ජලය ලබාදීම සිදුවිය. අවුරුදු තුන්සියයකට වැඩි පැරැණි මේ ගම්මානයේ සිංහල, මුස්ලිම් ජනතාව ඉතා සහෝදරත්වයෙන් ජීවත් වෙති.වියළි කාලයේ මේ ගම්මානයේ වැසියන් මුහුණ දෙන ප්‍රශ්නවලින් මූලික ප්‍රශ්නයක් ව තිබුණේද පානීය ජල අර්බූදයයි. ගම්මානයේ ඇති වැව් සිඳී යාමත් සමඟ ළිංවල ජලය ද ඉතා ශීඝ්‍ර ලෙස අඩු වී යයි.දැඩි නියං කාලයේ මේ ගම්මානයේ වැසියන්ට පානීය ජලය ලබාගැනීම සඳහා කිලෝ මීටර් කිහිපයක් පයින් යාමට සිදුවීම ඉතා කනගාටුදායක සිද්ධියකි.තමන්ගේ ගම්මානය පිහිටි ස්ථානය, මුහුණ දෙන ජල අර්බූදය, පානීය ජලය ලබා ගැනීමට ඇති අපහසුතාව පිළිබඳව පළාත් පාලන හා පළාත් සභා ඇමැති ඒ. එල්. එම්. අතාවුල්ලා මහතාගේ අවධානයට යොමු කිරීමෙන් අනතුරුව මේ පානීය ජල ව්‍යාපෘතිය ලබා දෙන ලදී.ආසියානු සංවර්ධන බැංකුවේ ණය ආධාර යටතේ ද්විතියික නගර හා ග්‍රාමීය ප්‍රජා මූල ජල සම්පාදන හා සනීපාරක්‍ෂක ව්‍යාපෘතිය මගින් ජාතික ජල සම්පාදන හා ජල පවාහන මණ්ඩලයේ අනුග්‍රහයෙන් ගෝමරන්කල්ල “සමිස්” ප්‍රජා මූල මණ්ඩලයේ මෙහෙයවීම යටතේ මෙම පානීය ජල ව්‍යාපෘතිය ඉදිකර තිබේ. ලක්‍ෂ 83 ක වියදමින් ඉදිකළ මෙම ව්‍යාපෘතිය සඳහා ප්‍රජා දායකත්වය ද ලක්‍ෂ 20 කට වැඩියෙන් ලබා දී ඇත.මේ වැඩසටහනට සමගාමීව වැසිකිළි 33ක් ඉදිකරදී ඇති අතර, දැනට පවුල් 300 කට වැඩි සංඛ්‍යාවක් පානීය ජලය පරිහරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107293</link>
    <topic>ශ්‍රී ලංකාවේ උසම වේල්කරත්තය</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>කතරගම දෙවුන්දර යන ඇසල මහා මංගල්‍යයට පසුව දකුණේ එදා පැවැති හින්දු ආගමිකයන්ගේ තවත් ප්‍රධාන ආගමික මංගල්‍යයක් වූයේ ගාල්ලේ මහා වේල් පෙරහරය.සිය වසකටත් එහා ගිය මේ මහා වේල් පෙරහර ලංකාවේ පළමු වරට ඉදි කළ කතරගම ශ්‍රී වේලායුධ මහා දේවාලය වන ගාල්ල කළුවැල්ලේ කදිරේසන් කෝවිලේ සිට සිය සහෝදර උණවටුනේ ගණදෙවි (නාටු) කෝවිල දක්වා ගමන් කළේය. මේ ගමනේ කතරගම දෙවියන් ගමන් කරන වාහනය වූ වේල් කරත්තය ලංකාවේ තිබූ උසම හා මනරම් කැටයම්වලින් යුක්ත අලංකාරම වේල් කරත්තය විය.මෙයට වසර 28 කට ප්‍රථම ලංකාවේ සිදුවූ අවාසනාවන්ත කළු ජූලියේදී කිසියම් පිරිසක් විසින් උණවටුන නාටු ගණදෙවි කෝවිල් භූමියේදී කඩා බිද දමනු ලැබීය.දකුණේසිංහල බෞද්ධයින්ගේ හා දමිළ හින්දු බැතිමතුන්ගේ නොමද ගෞරවයට හා බැතිපිදුමට ලක්ව දෙපිරිසගේ සහජීවනය ඔපවත් කළ මේ වේල් පෙරහර එදාසිට මෙදා දක්වා පැවැත්වීමට නොහැකි වී ඇත්තේ මේ කෞතුක වේල් කරත්තය අලුත්වැඩියා නොකිරීමය.වේල් කරත්තය ප්‍රතිසංස්කරණය කොට සියක් වසරකටත් වැඩි කාලයක් තිස්සේ නොකඩවා සිංහල දමිළ දෙසොහොයුරන් විසින් මනා ආගමික සමාජ සහජීවනයකින් පවත්වාගෙන ආ දකුණේ මේ වේල් මහා ආගමික පුද පූජා මංගල්‍යය යළිත් ඇති කිරීමට රජයේ හා බෞද්ධ හා හින්දු කටයුතු පිළිබඳ අමාත්‍යාංශවල දැඩි අවධානය වහා යොමු කරන්නැයි දකුණේ වැසියෝ ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107294</link>
    <topic>කළුතර දිස්ත්‍රික්කයේ නිවාස 62,000ක් ඉදිකිරීමට සැලසුම්</topic>
    <author>එච්. එල්. සුනිල් ශාන්ත කළුතර ඩේලිනිවුස්</author>
    <content>එලැඹෙන පස්වසර ඇතුළත කළුතර දිස්ත්‍රික්කයේ නිවාස 62,475ක් ඉදිකිරීමට ජාතික නිවාස සංවර්ධන අධිකාරිය සැලසුම් කර ඇති අතර මේ සඳහා රුපියල් මිලියන 6247.5ක මුදලක් ඇස්තමේන්තු කර ඇත. ජන සෙවණ උපහාර ණය වැඩසටහන, ජන සෙවණ විසිරි වැඩසටහන හා අඩු ආදායම්ලාභීන් සඳහා ලබාදෙන නිවාස ණය ආධාර වැඩ සටහන යන වැඩසටහන් යටතේ කළුතර දිස්ත්‍රික්කයේ පමණක් නිවාස 12,000ක් මේ වසරේදී ඉදිකිරීමට ජාතික නිවාස සංවර්ධන අධිකාරිය බලාපොරොත්තු වේ.මේ වසරේ මුල් කාර්තුව අවසාන වන විට පුද්ගලයන් 1000කට ආසන්න සංඛ්‍යාවකට ණය ආධාර වශයෙන් රුපියල් මිලියන 34කට ආසන්න මුදලක් නිකුත් කර ඇත. පසුගිය වසරවල අවිච්ඡේද වූ නිවාස 511 ක්ද මේ වසරේදී සම්පූර්ණයෙන්ම නිම කිරීමට සැලසුම් කොට ඇති අතර ඉන් 90%ක ඉදිකිරීම් කටයුතු මේ වන විටත් අවසන් කර ඇත.මේ සෑම නිවෙසක්ම අඩු ආදායම් ලාභීන් වෙනුවෙන් ඉදිකළ නිවාසයන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107295</link>
    <topic>රුවන්වැල්ල ගුරුගොඩ ඔයටකැළිකසළ දමලා</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>රුවන්වැල්ල නගරයේ එකතුවන කුණුරොඩු සතිපොළ අසලින් ගුරුගොඩ ඔයට දැමීම නිසා ජලය අපවිත්‍රවී මහජනයාට ප්‍රයෝජනයක් ගත නොහැකි වන සේ ගලාබසී. මස්, මාළු වැනි අපද්‍රව්‍යද එහි ඇති හෙයින් මුළු පළාතම දුගඳ හමමින් පවතී.කුණුගොඩේ ජලය එකතුවන පොලිතින්, කුරුම්බා කෝම්බ, ප්ලාස්ටික් බඳුන්, යෝගට් කෝප්ප වැනි දේවල් එහි තිබීම නිසා ඒවායෙහි ජලය එකතුවී ඩෙංගු බෝවීමේ අවදානමක්ද ඇති බව පෙනීයන කරුණකි. ඔයට ඉහළින් ජල පොම්පාගාරයද ඉදිකර ඇති නිසා ජල ගැලීම් සිදුවුවහොත් ජල පොම්පාගාරයටද කුණු රොඩුවලින් හානි සිදුවිය හැකි බව මහජනතාව පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107296</link>
    <topic>ගනේමුල්ල බසය ධාවනයෙන් ඉවත් කරලා</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>ගනේමුල්ල සිට පොල්ගහවත්ත, බොල්ලත, වල්පොළ හරහා රාගම දක්වා ධාවනය කරන ලද මාර්ග අංක 266/2 දරණ බස් රථය මේ වනවිට ධාවනයෙන් ඉවත් කිරීමේ හේතුවෙන් අදාළ බස් මාර්ගයේ ගමන් ගන්නා මගීන්ට අපහසුතා රැසකට මුහුණදීමට සිදුව තිබේ.මෙම මාර්ගයේ කඩවත හා ගම්පහ ඩිපෝවලින් බස් රථද දෙකක්ම ධාවනය වූ නමුත් ඩිපෝවල ඇති බස්රථ හිගය නිසා මාර්ගයට බස් රථයක් යෙදවීමට නොහැකි බව පවසා බස් රථ ධාවනය අත්හිටවා ඇත. මේ පිළිබඳව ප්‍රදේශයේ මැති ඇමතිවරුන්ට හා උසස් නිලධාරීන්ට දන්වා ඇතත් මේ වනතෙක් කිසිඳු ක්‍රියා මාර්ගයක් ගෙන නොමැති බව බොල්ලන ශ්‍රී ලංකා නිදහස් පක්ෂ ශාඛා සංවිධානයේ සභාපති බී. පී. එන්. ඇලෙක්සැන්ඩර් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=r1107297</link>
    <topic>බේරුවල මොරගල්ලේහෝටල් පාසලක්</topic>
    <author>හොරණ සමූහ බන්දුල ආර්. ගැලවත්ත සහහොරණ මධ්‍යම විශේෂ</author>
    <content>ශ්‍රී ලංකා වෘත්තීය පුහුණු අධිකාරියේ කළුතර දිස්ත්‍රික් කාර්යාලය මගින් දිස්ත්‍රික්කයේ පළමුවරට බේරුවල මොරගොල්ලේ හෝටල් පාසලක් ආරම්භ කිරීම ජුලි මාසයේ දී සිදුකිරීමට නියමිතව ඇත.2011 වසර තුල දී අභ්‍යාසලාභීන් 120ක් පුහුණු කිරීමට බඳවා ගන්නා අතර මාස 3 – 6 දක්වා පාඨමාලා පැවැත්වේ.පළමුවැනි කණ්ඩායම වශයෙන් 60ක් මුල් අවස්ථාවේදී බඳවා ගැනේ. 18 – 45 දක්වා තරුණයින්ට මේ සඳහා ඉල්ලුම් කළ හැකි වේ. සූපවේදී, බේකරි ශිල්පි, භෝජනාගාර සේවක, හෝටල් ගෘහ පාලනය ආදී පාඨමාලා පැවැත්වේ. මේ මස 10වැනි දින දක්වා ඉල්ලුම් පත් හොරණ වෑවල ශ්‍රී ලංකා වෘත්තීය පුහුණු අධිකාරියේ වැඩ සටහන් නිලධාරි කීර්ති කුලතුංග මහතා ට යොමු කරන ලෙස දන්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107291</link>
    <topic>විනය විරෝධීව හැසිරුණු නෙට්බෝල්ක්‍රීඩිකාවන් ආරක්ෂා කිරීමේ උත්සාහයක්</topic>
    <author>ප්‍රින්ස් ගුණසේකර</author>
    <content>ලෝක නෙට්බෝල් සූරතාවලියේදී විනය විරෝධීව හැසිරුණු ශ්‍රී ලංකා පිලේ ක්‍රීඩිකාවන් කිහිපදෙනකු ආරක්ෂා කිරීමට කණ්ඩායමේ කළමනාකාරිත්වය කටයුතු කරමින් සිටින බව ප්‍රවීණ ක්‍රීඩිකාවෝ පිරිසක් පෙන්වා දෙති.සිංගප්පූරුවේදී නිමාවූ මේ තරගාවලියේදී තනි තනිව රාත්‍රී කාලයේ සාප්පු සවාරි යෑම හා ක්‍රීඩිකාවන් දෙදෙනකුගේ විෂමාචාර සම්බන්ධව විනයානුකූලව පියවර ගන්නා බව කලින් පැවැසුවද ශ්‍රී ලංකාවට පැමිණි පසු ඒවා වසන් කිරීමට උත්සාහ ගනිමින් සිටින බව ප්‍රවීණ ක්‍රීඩිකාවෝ පෙන්වා දෙති.සිංගප්පූරුවේදී තරගාවලිය නිමාවීමෙන් පසුව ක්‍රීඩිකාවන් සියලු දෙනා කැඳවා මේ විනය විරෝධී ක්‍රියාවන් ප්‍රසිද්ධියේ විවේචනය කළ කණ්ඩායම් භාර නිලධාරිනියකු පවසා ඇත්තේ ක්‍රීඩා ඇමැති මහින්දානන්ද අළුත්ගමගේ මහතාට හා නෙට්බෝල් අතුරු කමිටුවට දන්වා අදාළ ක්‍රීඩිකාවන්ට දඬුවම් පැමිණවීමට ක්‍රියා කරන බවය.එසේ දඬුවම් කිරීම නවක නෙට්බෝල් ක්‍රීඩිකාවන්ට ආදර්ශයක් සේම ක්‍රීඩාවේ ගරුත්වය ආරක්ෂාවීමක් බවද ප්‍රවීණ ක්‍රීඩිකාවෝ පෙන්වා දෙති. ලෝක නෙට්බෝල් සූරතාවලියේදී ලැබූ පරාජයන්ට මේ විනය විරෝධී ක්‍රියා හේතුවූ බවද විශ්වාසයකි.මේ තරගාවලියට පෙර පුහුණු තරග උදෙසා ශ්‍රී ලංකා නෙට්බෝල් පිල ස්කොට්ලන්තයේ කළ සංචාරයේදීද ක්‍රීඩිකාවන් දෙදෙනකු විෂමාචාර ක්‍රියාවල යෙදීම කළමනාකාරිත්වය වසන්කළ බවට තවත් චෝදනාවකි.ලෝක නෙට්බෝල් සූරතා තරගාවලියේදී ශ්‍රී ලංකා පිලේ පරාජයට හේතු ඇතුලත් වාර්තාවක් කණ්ඩායම් කළමනාකාරිත්වය ක්‍රීඩා ඇමැති මහින්දානන්ද අලුත්ගමගේ මහතාට භාරදී ඇති අතර එම වාර්තාවේ විනයවිරෝධී ක්‍රියා කිසිවක් වාර්තාවී නැත.එහෙත් නෙට්බෝල් අතුරු කමිටු සභාපතිනි තමාරා ධර්ම කීර්ති හේරත් මහත්මිය ක්‍රීඩා ඇමැති මහින්දානන්ද අළුත්ගමගේ මහතාට දැනුම් දී ඇත්තේ ශ්‍රී ලංකා නෙට්බෝල් කණ්ඩායමේ විනය පිළිබඳ සෑහීමකට පත් නොවන බවය. තරගාවලියේ අත් වූ සමහර පරාජයන් වලක්වාගැනීමේ හැකියාවක් ඇති දක්ෂ ක්‍රීඩිකාවන් ශ්‍රී ලංකා පිලේ සිටි බව හේරත් මහත්මිය ක්‍රීඩා ඇමැතිවරයාට පවසා ඇතැයි වාර්තාවේ. මේ සියලු කරුණු සැලකිල්ලට ගෙන ක්‍රීඩාවේ අභිවෘද්ධිය වෙනුවෙන් සෘජු ක්‍රියාමාර්ග ගත යුතු බව ක්‍රීඩාවට ලැදි ප්‍රවීණ ක්‍රීඩිකාවෝ පිරිස වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107292</link>
    <topic>මාතලේ ආදි තෝමසුවන්ගේක්‍රීඩා උළෙල හෙට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ සාන්ත තෝමස් විද්‍යාලයීය ආදි ශිෂ්‍ය සංගමය 6 වැනි වරටත් සංවිධානය කරන ආදි තෝමසුවන්ගේ ක්‍රීඩා උළෙල හෙට (30) මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ. එම විද්‍යාලයීය පයස්, බීඩ්, ඔස්ටින් සහ ක්ලෙමන්ට් යන නිවාස අතර ආදි තෝමසුවන් වෙනුවෙන් පැවැත්වෙන මෙම තරගයේදී හොකී පාපන්දු සහ ක්‍රිකට් යන කණ්ඩායම් ක්‍රීඩා තරගද වයස් සීමා යටතේවූ මාර්ග ධාවන තරගයක්ද පැවැත්වේ.වයස අවු. 25, 30, 35, 40, 45, 50, 55 හා 60 න් ඉහළ වයස් සීමා යටතේ මලල ක්‍රීඩා තරග ඉසව්ද පැවැත්වීමට නියමිතය. මේ සඳහා සහභාගි වෙන ලෙස දිවයින පුරා විසිර සිටින ආදි තෝමසුවන්ට විවෘත ආරාධනයක් කර සිටින ආදී තෝමසුවන්ගේ සංගමය අවශ්‍ය තොරතුරු 071 4466771 සහ 071 8079747 දුරකථන අංකවලින් ලබාගත හැකි බව පවසයි.මේ තරගයට සමගාමීව පැවැත්වෙන ආදි තෝමසුවන්ට සම්මාන පිදෙන ටොප්ටෙන් සම්මාන උළෙල එදිනම රාත්‍රියේ මාතලේ තානායමේදී පැවැත්වීමට නියමිතව ඇතැයි ආදි තෝමසුවන්ගේ සංගමයේ ලේකම් ගැමුණු ධර්ම ශ්‍රී හේරත් මහතා දිනමිණට පැවසීය. මෙවර ආදි තෝමසුවන්ගේ ක්‍රීඩා උළෙලේ ප්‍රධාන ආරාධිතයා ලෙස එම විද්‍යාලයීය ආදි ශිෂ්‍ය විදේශ කටයුතු අමාත්‍යාංශයේ ලේකම් ටී. කේ. අමුණුගම මහතා සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107293</link>
    <topic>කැල්ටෙක්ස් කුසලාන රගර්දෙවැනි වටය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ කැල්ටෙක්ස් රගර් තරගාවලියේ දෙවැනි වටයේ තරග අද (29) ආරම්භ වේ.ලීග් තරගවටය අවසානයේ පළමු කණ්ඩායම් 4ට පැමිණි මහනුවර ක්‍රීඩා සමාජය, හැව්ලොක්ස්, සී. ආර්. සහ නාවික හමුදාව දෙවැනි වටයේ දී කුසලානය සඳහා තරග වදින අතර ලීග් තරග වටයේ අවසන් කණ්ඩායම් හතර වන ගුවන්, පොලිස්” සී. එච්’ සහ යුද හමුදාව ප්ලේට් සූරතාව සඳහා දෙවැනි වටයේ දී තරග වදිනු ඇත.ගුවන් හමුදාව සහ යුද හමුදාව අතර තරගය අද කටුනායක ගුවන් හමුදා කඳවුරු පිටියේ දී පැවැත්වෙන අතර පොලිසිය සහ සී. එච්. පිල පොලිස් පිටියේ දී තරග වදිති.නාවික හමුදාව සහ මහනුවර ක්‍රීඩා සමාජය කැල්ටෙක්ස් කුසලාන තරග වටය සඳහා හෙට (30) වැලිසර නාවික හමුදා පිටියේ දී තරග වදින අතර සී. ආර්. පිල සහ හැව්ලොක්ස් පිල ලොන්ඩන් පෙදෙසේ දී තරග වැදීමට නියමිතය.සී. ආර්. පිල සහ හැව්ලොක්ස් පිල අතර තරගය ජාතික රූපවාහිනියේ ‘චැනල් අයි’ සේවය ඔස්සේ එදින පස්වරු 4.30 සිට සජීවීව විකාශය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107294</link>
    <topic>කෝට්ටේ පාපන්දු තරගාවලිය 31දා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කෝට්ටේ පාපන්දු ලීගයට අයත් පාපන්දු සමාජ අතර වාර්ෂිකව පැවැත්වෙන පාපන්දු තරගාවලිය මේ මස 31 වැනි දින රාජගිරිය ඔබේසේකරපුර නගර සභා ක්‍රීඩාංගණයේදී ඇරඹේ.කොළොන්නාව, මහරගම, කඩුවෙල, කොට්ටේ හා දෙහිවල ගල්කිස්ස යන මැතිවරණ කොට්ඨාසවලට අයත් ක්‍රීඩා සමාජ මේ සඳහා තරග වදින බව කෝට්ටේ පාපන්දු ලීගයේ ලේකම් ලලිත් බොතේජු මහතා පැවැසීය.තරගාවලියේ ප්‍රථම හා දෙවැනි ස්ථාන දිනා ගන්නා කණ්ඩායම්වලට තරග කුසලාන සමඟ මුදලින් ත්‍යාග පිරිනැමේ.මතෙක් තරගාවලියට ඇතුලත්වීමට නොහැකි වූ ක්‍රීඩා සමාජ වෙතොත් පාපන්දු ලීගයේ ලේකම්ගෙන් (දුරකථන අංක 0722945090) විමසන ලෙස සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107295</link>
    <topic>දංකොටුව පාපැදි සවාරියට අයදුම්පත්</topic>
    <author/>
    <content>දංකොටුව එක්සත් තරුණ කැල, සුරේෂාන් ටේ‍්‍රඩ් සෙන්ටර් අනුග්‍රහය ඇතිව සංවිධානය කරන ‘දංකොටුව සවාරිය’ විවෘත රේසිං පාපැදි තරගය සඳහා මේ දිනවල අයදුම්පත් කැඳවයි.ලබන 31 වැනි දින පෙරවරු 8.30ට දං කොටුව මංසන්ධියෙන් ඇරඹීමට නියමිත මේ දංකොටුව සවාරිය නාත්තන්ඩිය, මාරවිල, වෙන්නප්පුව, තෝප්පුව, දංකොටුව හරහා වට හතරකින් සමන්විත වෙයි. එක් වටයක් සැතපුම් 22ක් දුරවන අතර එවැනි වට හතරක් තරගය පැවැත්වෙන බව තරගයේ ප්‍රධාන සංවිධායක ජයන්ත මෙන්ඩිස් මහතා සඳහන් කරයි.සවාරියේ ජයග්‍රාහකයාට මුදලින් රුපියල් 35000ක් ද දෙවැන්නාට රුපියල් 25000ක් ද තෙවැන්නාට රුපියල් 15000ක් ද බැගින් තරගයේ පහළොස්වැනියා දක්වා මුදලින් ත්‍යාග පිරි නැමෙන බව සංවිධායකයෝ පවසති. තරගයට අයදුම් පත් සහ වැඩි විස්තර සඳහා ඩී. ජයන්ත මෙන්ඩිස්, නැගෙනහිර කටුකෙන්ද වැලිහේනවත්ත දංකොටුව යන ලිපිනයට සහ 0777175993 දුරකථනයට යොමු කිරීමෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107296</link>
    <topic>ආරෝග්‍යමාතා එල්ලේ අගෝ: 18 දා ඇරැඹේ</topic>
    <author>කොටදෙනියාව සමූහ එම්.පී.කුමාර</author>
    <content>දිවුලපිටිය ඉන්දික අනුරුද්ධ පදනම හා කටාන ආරෝග්‍යමාතා ක්‍රීඩා සමාජය ජාතික එල්ලේ සම්මේලනයේ නීතිරීතිවලට අනුකූලව සංවිධානය කළ උතුරු නැගෙනහිර ඇතුලු දියින පුරා විසිරී සිටින ක්‍රීඩා සමාජ සහභාගි වන දීප ව්‍යාප්ත එල්ලේ ක්‍රීඩා තරගාවලිය අගෝස්තු 18 වැනිදා ආරම්භ කිරීමට කටයුතු යොදා ඇත.මේ සඳහා ඉදිරිපත් වන එල්ලේ කණ්ඩායම්වලින් අගෝස්තු මස 12 වැනිදා දක්වා අයදුම් පත්‍ර බාර ගන්නා අතර තරගාවලිය පැවැත්වෙන්නේ කටාන ආරෝග්‍ය මාතා ක්‍රීඩා පිටියේදී ය. සෑම සති අන්තයකම තරග පවත්වා මේ වසර අවසානයේ හෝ ලබන වසර මුලදී අවසාන තරගය පැවැත්වීමට නියමිතය. එක් පිලක් ක්‍රීඩකයන් විස්සකගෙන් යුක්ත විය යුතුය. තරගාවලියේ ජයග්‍රාහි කණ්ඩායමට රුපියල් පනස් දහසක් ද අනුශූරතාවය දිනා ගන්නා කණ්ඩායමට රුපියල් තිස් පන් දහසක්ද පිරිනැමීමට දිවුලපිටිය ප්‍රාදේශීය සභාපති ඉන්දික අනුරුද්ධ මහතා ඉදිරිපත් ව සිටී.ඉදිරිපත් වන කණ්ඩායම්වලට 0770487690 අනිල් 0771324026සංජීව,0774300420 නිශාන්ත යන අයගෙන් වැඩි දුර විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107297</link>
    <topic>මහජන බැංකු ක්‍රීඩා හෙට-අනිද්දා</topic>
    <author/>
    <content>මහජන බැංකුවේ 50 වැනි සංවත්සරය නිමිති කර ගනිමින් දිවයින පුරා පිහිටි මහජන බැංකු ශාඛා ප්‍රාදේශීය කාර්යාල හා කලාප කාර්යාල ආවරණය වන පරිදි මහජන බැංකු ක්‍රීඩා සමාජය ක්‍රීඩා උළෙල 05 ක් සංවිධානය කර ඇති අතර එහි පළමු වැන්න සබරගමුව හා දකුණු කලාපීය ක්‍රීඩා උත්සවය හෙට (30) සහ අනිද්දා (31) රත්නපුර සීවලි ක්‍රීඩාංගණයේදී පැවැත්වේ.මෙම ක්‍රීඩා උළෙල සඳහා මහජන බැංකුවේ සබරගමුව හා දකුණු කලාපයන්ට අයත් රත්නපුර, කෑගල්ල, ගාල්ල, මාතර හා හම්බන්තොට යන ප්‍රාදේශිකවල සේවක මණ්ඩල සාමාජික සාමාජිකාවන් 1500 ක පමණ පිරිසක් සහභාගිවීමට නියමිතය.මෙහිදී ක්‍රිකට්, වොලිබෝල්, පාපන්දු, දැල්පන්දු, ක්‍රීඩා ප්‍රධාන ක්‍රීඩා ඉසව් ලෙසත් ධාවන තරග අන්තර් ප්‍රාදේශික කඹ ඇදීමේ තරග සහ සහභාගි වන සෙසු අය සඳහා විනෝදාත්මක ක්‍රීඩා මෙන්ම කුඩා දරුවන් සඳහා විශේෂ ක්‍රීඩා ඉසව්ද පැවැත්වේ.මහජන බැංකු සභාපති ඩබ්ලිව්. කරුණාජීව මහතාගේ ප්‍රධානත්වයෙන් හෙට පස්වරු 1.30 ට ක්‍රීඩා උළෙලෙහි සමාරම්භක උත්සවය පැවැත්වෙන අතර අනිද්දා සවස 1.00 ට ත්‍යාග සහ කුසලාන පිරිනැමීමද සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107298</link>
    <topic>ෂරපෝවාට ජයක්</topic>
    <author>කැලිෆෝනියා ඒ. එෆ්. පී.</author>
    <content>ජාත්‍යන්තර ටෙනිස් ශ්‍රේණිගත කිරීම්වල 5 වැනි ස්ථානයේ පසුවන රුසියාවේ මාරියා ෂරපෝවා ලෝක ටෙනිස් සංගමයේ අමෙරිකානු ඩොලර් 7,21,00 ක ත්‍යාග මල්ලකට හිමිකම් කියන “ස්ටැන්ෆෝර්ඩ්” ටෙනිස් සූරතාවලියේ අර්ධ අවසන් පූර්ව වටයට පිවිසීමට සමත් වූවාය. ස්ලෝවේකියාවේ ඩැනියෙලා හන්තුචෝවා ලකුණු 6 – 2 ක්, 2 – 6 ක් සහ 6 – 4 ක් ලෙස පරාජයට පත්කරමින් මේ ජයග්‍රහණය අත්කර ගැනීමට ඇයට හැකි විය.පසුගියදා නිමාවට පත්වූ විම්බල්ඩන් ටෙනිස් සූරතාවලියේදී චෙක් රාජ්‍යයේ පෙට්‍රා ක්විටෝවා ට පරාජය වී අනුසූරතාවයෙන් සෑහිමකට පත් වූ ෂරපෝවා සිය ලෝක ටෙනිස් සංගම් සූරතා අතරට තවත් සූරතාවක් එක්කර ගැනීමේ අදිටනින් පසුවන්නීය.අර්ධ අවසන් පූර්ව වටයේදී ඇය සමඟ තරග වැදීමට සෙරීනා විලියම්ස් හෝ රුසියාවෙහිම ක්‍රීඩිකා මාරියා කිරිලෙන්කෝ සුදුසුකම් ලබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s1107299</link>
    <topic>අඩු පහසුකම් සහිත පාසල්වලින් වැඩි දස්කම්</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් අන්තර් පාසල් වොලිබෝල් තරගාවලියේදී මධ්‍යම පළාතේ අඩු පහසුකම් සහිත ග්‍රාමීය පාසල්වල ක්‍රීඩක ක්‍රීඩිකාවෝ වැඩි දක්ෂතා දැක්වීමට සමත් වූහ. පසුගියදා පේරාදෙණිය ම. ම. වි. ක්‍රීඩාංගණයේදී පැවති මෙම තරගාවලියේදී මධ්‍යම පළාතේ අධ්‍යාපන කලාප තරග වලදී සුදුසුකම් ලැබූ කණ්ඩායම් 45 ක් තරග වැදුණි.අවුරුදු 15 න් පහළ බාලක සූරතාව - උඩිස්පත්තුව ම. වි. – තෙල්දෙණිය, අනුසූරතාව ජිනරාජ පිරිමි විදුහල – ගම්පල, තෙවැනි ස්ථානය - පොරමඩුල්ල ම. ම. වි. – හගුරන්කෙත, බාලිකා සූරතාව - කීණපැලැස්ස බා. වි. - තෙල්දෙණිය, අනු සුරතාව - කොලොන්ගොඩ ම. ම. වි. - තෙල්දෙණිය, තෙවැනි ස්ථානය පොරමඩුල්ල ම. ම. වි. හගුරන්කෙතඅවුරුදු 17 න් පහළ බාලක සූරතාව - ශාන්ත මරියා වි. – හැටන්, අනුසූරතාව - පේරාදෙණිය ම. ම. වි. – මහනුවර, තෙවැනි ස්ථානය – ඒ. රත්නායක ම. ම. වි. වත්තේගම, බාලිකා සූරතාව නාමිණිඔය ම. ම. වි. – විල්ගමුව, අනුසූරතාව කීණපැලැස්ස බා. වි. - තෙල්දෙණිය, තෙවැනි ස්ථානය කොලොන්ගොඩ ම. ම. වි. - තෙල්දෙණියඅවුරුදු 19 න් පහළ බාලක සූරතාව - ඒ. රත්නායක ම. ම. වි. – වත්තේගම, අනුසූරතාව - පේරාදෙණිය ම. ම. වි. – මහනුවර, තෙවැනි ස්ථානය පොරමඩුල්ල ම. ම. වි. – හගුරන්කෙත, බාලිකා සූරතාව උසස් බාලිකා වි. – මහනුවර, අනු සූරතාව - සිතාදේවි බා. වි. – මහනුවර, තෙවැනි ස්ථානය මිණිගමුව ම. වි. – කටුගස්තොට.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s11072910</link>
    <topic>ඌව පාසල් ක්‍රීඩා උළෙලේ සමස්ත සූරතාව බණ්ඩාරවෙලට</topic>
    <author>ඌව පළාත්සමූහ මාපා බණ්ඩාර සහසොරණාතොට සී. ගමගේ</author>
    <content>මීටර් 400 ඉසව්ව තත්පර 51.1 කින් නිමා කොට නව පළාත් තරග වාර්තාවක් බිහි කළ වැලිමඩ මැදි විදුහලේ කේ. ඩී. රුක්මාල් ශිරේන් සහ මීටර් 100 ඉසව්ව තත්පර 12.4 කින් නිමා කොට නව පළාත් තරග වාර්තාවක් බිහි කළ බදුල්ල විශාඛා බාලිකා විදුහලේ එස්. එල්. විදාන දුරුගේ ඌව පළාත් පාසල් ක්‍රීඩා උළෙලේ අතිසුර ක්‍රීඩකයාට සහ ක්‍රීඩිකාවට හිමි සම්මාන දිනා ගැනීමට සමත් වූහ.ඌව පළාතේ කලාප අධ්‍යාපන කාර්යාල 8 ක් නියෝජනය කරමින් ක්‍රීඩක ක්‍රීඩිකාවන් රැසක් තරග වැදුණු ඌව පළාත් පාසල් ක්‍රීඩා උළෙලේ සමස්ත සූරතාව හිමි කර ගනු ලැබුවේ බණ්ඩාරවෙල අධ්‍යාපන කලාපය විසිනි. අනු සූරතාව වැලිමඩ අධ්‍යාපන කලාපයට හිමි විය.අතිසූර ක්‍රීඩකයා වූ රුක්මාල් ශිරේන් මීටර් 200 ඉසව්වේ ප්‍රථම ස්ථානයත් මීටර් 100 ඉසව්වේ දෙවැනි ස්ථානයත් දිනා ත් අතර අතිසුර ක්‍රීඩිකාව වූ විදාන දුරුගේ මීටර් 200 සහ දුර පැනීමේ ඉසව්වන්හි ප්‍රථම ස්ථාන හිමි කර ගත්තේය.11 න් පහල බාලක උස පැනීමේ තරග ඉසව්වේදී මීටර් 1.28 ක නව තරග වාර්තාවක් පිහිට වූ වැල්ලවාය දෙටගමුව කනිටු විදුහලේ ඩී. එම්. දිලුෂ ප්‍රභාත් කෞෂල්‍ය නැගී එන දක්ෂතම ක්‍රීඩකයා ලෙස සම්මාන දිනා ගත්තේය.නැගී එන දක්ෂතම ක්‍රීඩිකාව වූයේ 13 න් පහළ බාලිකා මීටර් 100 තරගයේ ප්‍රථම ස්ථානයත්, දුර පැනීමේ තරගයේ දෙවැනි ස්ථානයත් දිනා ගත් බදුල්ල මාලියද්ද මහා විද්‍යාලයේ ඩී. එම්. අපේක්ෂා දිල්රුක්ෂිය. සමාප්ති උළෙලේ ප්‍රධාන ආරාධිතයා ලෙස ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=s11072911</link>
    <topic>රෙඩ්බුල් ත්‍රාසජනක යතුරුපැදි ක්‍රීඩා සංදර්ශන හෙට ගාලු මුවදොරදී</topic>
    <author>වර්නන් ගුණසේකර ,ෆවුස් මොහොමඩ්</author>
    <content>රෙඩ්බුල් එක්ස් ෆයිටර්ස් ජැම්ස් “ත්‍රාසජනක යතුරුපැදි සංදර්ශනය හෙට (30) පස්වරු 3.00 ට ගාලු මුවදොර පිටියේදී පැවැත්වේ.2001 වසරේ සිට ලොව පුරා ලක්ෂ සංඛ්‍යාත ක්‍රීඩා ලෝලීන් අමන්දානන්දයට පත් කළ මේ ත්‍රාසජනක යතුරු පැදි සංදර්ශනය මෙරට ක්‍රීඩා ලෝලීන්ට නැරැඹීමට අවස්ථාව උදාවී ඇත්තේ දෙවැනි වරටය.ස්වීඩන් ජාතික ඩැනියෙල් බොඩින්, බෙල්ජියම් ජාතික ගිල්ස් ඩී ජෝන් සහ ජිමි වර්බෝර්ග් සමග දකුණු අප්‍රිකානු ජාතික නික් ඩි විට් යන ජාත්‍යන්තර සුපිරි ධාවකයන් සිවුදෙනාගේ ත්‍රාසජනක යතුරුපැදි ක්‍රීඩා මේ සංදර්ශනයට ඇතුළත්ය.හෙට පස්වරු 3.00 සිට පස්වරු 6.00 දක්වා පුරා පැය 3 ක් පැවැත්වෙන මේ සංදර්ශනයට මෙවර අතිවිශාල ක්‍රීඩා ලෝලීහු පිරිසක් සහභාගි වෙතැයි අපේක්ෂා කෙරේ. සංදර්ශනයට අමතරව විවිධ විනෝදාංශ රාශියක් ද නැරඹීමේ අවස්ථාව ක්‍රීඩා ලෝලීන්ට හිමිවනු ඇත.පසුගිය වසරේ ශ්‍රී ලංකාවට පැමිණි රෙඩ්බුල් එක්ස් ෆයිටර්ස් කණ්ඩායමට ඇතුළත්ව සිටි ඩැනියෙල් බොඩින් මෙතෙක් දක්වන ලද දීර්ඝතම බෑක් ෆ්ලප් කරනමේ ලෝක වාර්තාවට හිමිකම් කියයි. මීටර් 44.8 ක දුරකින් යුත් මේ වාර්තාව ඔහු තැබුවේ 2008 වසරේ අප්‍රේල් මාසයේදීය.පසුගිය වසරේ ශ්‍රී ලංකාවට පැමිණි අවස්ථාවේ අනතුරකට ලක්වූ ගිල්ස් ඩි ජොන් 2007 වසරේ මේ ත්‍රාසජනක යතුරු පැදි ක්‍රීඩාවට අවතීර්ණ වූ ක්‍රීඩකයෙකි.රෙඩ්බුල් එක්ස් ෆයිටර්ස් හි තරග වැදීමට අවස්ථාව උදාකරගත් ප්‍රථම දකුණු අප්‍රිකානු ක්‍රීඩකයා වන නික් ඩි විට් ලෝක ත්‍රසාජනක යතුරුපැදි ක්‍රීඩා ශ්‍රේණිගත කිරීම්වල පස්වැනි ස්ථානයේ රැඳී සිටියි.මේ ක්‍රීඩකයන් සිවුදෙනා අතර අත්දැකීම් බහුලතම හා ජ්‍යෙෂ්ඨතම ක්‍රීඩකයා වන ජිමී වර්බෝර්ග් ත්‍රාසජනක යතුරුපැදි ක්‍රීඩා තරග බිමට අවතීර්ණ වූයේ 80 දශකය අග භාගයේ දීය.රෙඩ්බුල් එක්ස් ෆයිටර්ස් ලෝකයේ විවිධ රටවල ත්‍රාසජනක යතුරු පැදි ක්‍රීඩා සංදර්ශන පවත්වමින් සිටින අතර ප්‍රවීන විනිසුරු මඩුල්ලක් විසින් මේ තරගවලදී ලකුණු ලබාදීම සිදු කරනු ලබයි. එය ශ්‍රේණිගත කිරීම්වලදී ඉදිරියට පැමිණීමට ක්‍රීඩකයන්ට ඉවහල් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=f1107291</link>
    <topic>සුදු පරෙවියාට වෙඩිතබනමානව හිමිකම් සංවිධාන</topic>
    <author>පරිවර්තනය සවිමන් උරුගොඩවත්ත</author>
    <content>අන්තර්ජාතික මානව හිමිකම් සංවිධාන, කොටි හිතවාදී දෙමළ ඩයස්පෝරාව හා බෙදුම්වාදයට හිතවත් ස්වේච්ඡා සංවිධාන බටහිර ශීත රටවල සිට පවත්වන සම්මන්ත්‍රණ වැඩමුළු ආදියෙහි නියම ස්වරූපය මේ ලිපියෙන් පැහැදිලි වේ. ඔවුන් ශ්‍රී ලංකාවේ සාමයට එරෙහිව වේදිකා ගත කරන විකාර රූපී රංගනය ඉදිරියේ අවංක ශ්‍රී ලාංකිකයකුගේ හැඟීම් කවරා’කාර ද ?මේ ලිපිය සම්පාදනය කරන ජෝශප් නවරත්නම් මහතා ඇමෙරිකා එක්සත් ජනපදයේ බෙතස්ඩා පළාතෙහි පදිංචිකරුවෙකි.ජෝශප් නවරත්නම්මානව හිමිකම් සම්බන්ධයෙන් ලෝකය මුහුණ දෙන ව්‍යසනය, වොෂිංටන් ඩී.සී.හි කැපිටල් හි දී ඉකුත් ජූලි 15 වැනි දා ඉතා හොඳින් ප්‍රදර්ශනය විය. ගෝලීය මානව හිමිකම් සුරැකීමෙහි ලා ඇප කැපවී සිටින ඊනියා ආරක්ෂකයන් විසින්, ශ්‍රී ලංකාවේ වෙසෙන මාගේ නෑ හිතමිතුරන් විඳින වද වේදනා, තම තමන්ගේ ආත්මලාභය උදෙසා ප්‍රයෝජනයට ගන්නා ආකාරය දැකීමෙන් මගේ හදවත බලවත් සේ කම්පාවට පත්විය.අමෙරිකා එක්සත් ජනපදයේ වෙසෙන දමිළ ජාතිකයකු වශයෙන් මා වොෂිංටන් ඩී සී වෙත පැමිණියේ. දශක තුනක් තිස්සේ සිවිල් යුද්ධයකට මැදි වී අනන්ත දුක් විඳිමින් සිටින ශ්‍රී ලංකාවේ දමිළ ප්‍රජාවට මේ මානව හිමිකම් ආරක්ෂකයන් විසින් කිසියම් අර්ථාන්විත යමක් සිදු කෙරෙනු ඇත, යන අපේක්ෂාවෙනි. ද්‍රවිඩ ජනයා වෙත බෙදා හරින ලද ඊමේල් පණිවිඩයකින් දැනුම් දුන්නේ, චැනල් ෆෝ නාලිකාවේ “ශ්‍රී ලංකා කිලිං ෆීල්ඩ්ස්” (ශ්‍රී ලංකාවේ ඝාතන පිටි) තිරගත කිරීමක් සංවිධානය කර ඇති බව ය. මේ චිත්‍රපටය මා කලින් දැක තිබුණ නමුත්, ශ්‍රී ලංකාවේ වෙසෙන මාගේ හිතමිතුරන්ගේ ජීවිත ආලෝකමත් කිරීම සඳහා අමෙරිකා එක්සත් ජනපදයෙන් කිසියම් සහයෝගයක් ලබා ගැනීම සඳහා මෙය පෙන්වනු ඇතැ’යි සිතූ බැවින් එහි ගියෙමි.බේගල් වැපිරීමමෙයින් පසුව, කිසියම් සතුටුදායක ආරංචියක් ගෙන යා හැකි වනු ඇතැ’යි මම අදහස් කළෙමි. එහෙත් (අහෝ !) සිදු වූයේ කුමක් ද ? ඔවුන් කළේ, සැබවින් ම දුකට පත් ජනතාව ගැන කිසිම තැකීමක් නොකොට, අපගේ දුක් කන්දරාව තොග වශයෙන් අලෙවි කරමින්, බොරු බේගල් වපුරා නැවත වරක් ගිනි ඇවිලවීමට තැත් කිරීමයි. ආරම්භක දේශනයේ සිට අවසානය දක්වා ම සියලු කියුම් ජුගුප්සාජනක විය. පිළිකුල් සහගත විය. ශ්‍රී ලංකාවේ නැවත වරක් රුධිරය ගලා යන තුරු ම ඔවුන්ගේ ව්‍යායාමයන් දිගින් දිගට ම නො කඩවා ගෙන යනු ඇත. මෙහි දී මට කළ හැක්කේ, යටත් පිරිසෙයින් ලෝකයා දැනුම්වත් කිරීම සඳහා මා දුටු දෑ විස්තර කිරීම පමණි.මේ අවස්ථාවට අනුග්‍රහය දැක්වූයේ, මාගේ දමිළ මිතුරන් බොහෝ දෙනෙකු වෙසෙන ප්‍රදේශයක් නියෝජනය කරන කොන්ග්‍රස් මණ්ඩල සභිකයෙකු වූ ජිම් මැක් ගවර්න් ය. ඔහුගේ ඒකායන අභිප්‍රාය වූයේ, ඈත එපිට දිවයිනක වෙසෙන, දුකට පත් අවාසනාවන්ත ජනකායක් මතින් කිසියම් දේශපාලන වාසියක් අත් කැර ගැනීම බව පැහැදිලි විය. එහි වරදක් නැති වුවත්, සිදු වූයේ අන් දෙයකි. එනම්, වෛරය දනවන වර්ගවාදී ගින්නක් දැල්වීම සඳහා මෙය අවස්ථාවක් කැර ගැනීමයි.මෙහි දී, කොන්ග්‍රස් සභික මැක් ගවර්න් කවර හෝ හේතුවක් නිසා කෙටි හැඳින්වීමේ දේශනයක් කළේ, සංවිධායකයන් පවා අපේක්ෂාභංගත්වයට පත් කරමිනි. මුළුමහත් රංගනයේ ම කිසියම් සැක සංකා දනවන ස්වභාවයක් තිබෙන බවක් ඔහුට ඉවෙන් මෙන් දැනෙන්නට ඇතුවා සේ ය. සංවිධායක කමිටුව නියෝජනය කළ සිව් දෙනෙක් එහි වූහ. මානව හිමිකම් බලඇණියේ HRW සේවිකාවක්, ජාත්‍යන්තර ක්ෂමා ආයතනයේ Amnestry International සේවකයෙකු වන, උසින් අඩු, තට්ට හිසකින් යුත් තැනැත්තෙක්, ජාත්‍යන්තර අර්බුද කණ්ඩායමේ International Crisis Group අප්‍රිකානු ජාතික සේවකයෙක් සහ මානව හිමිකම් බලඇණියේ තවත් සේවකයෙක්ද ඒ අතර වූහ.මේ පසුව සඳහන් කළ තැනැත්තා ශ්‍රී ලංකාවේ වාර්ගික අර්බුදය පැවැති සමයේ මෙරටේ සිටි බව ප්‍රේක්ෂකයන් වෙත දැන්වීමට මහත් උත්සාහයක් දැරීය.මේ වීඩියෝ පටය පෙන්වීමට පෙර, ප්‍රේක්ෂකයින්ගේ හැඟීම් ඇවිස්සීමේ උත්සාහයක් සේවිකාව විසින් දරනු ලැබීය. අනතුරුව වීඩියෝ පටය තිරගත විය. එය වූකලී, ඉමහත් සැලකිල්ලකින් නිෂ්පාදනය කරන ලද ඛේදජනක, ප්‍රචාරාත්මක නිමැවුමකි. මා සිතන අන්දමට, මේ වීඩියෝ පටයෙන් විදහා දැක්වෙන ජනතා දුක්කම්කටොළු සැබෑවක් ම බවට කිසිම සැකයක් නැත. එසේ වුව ද, ඒවාට වගකිවයුත්තෝ කවරහුද ? ඒ පිළිබඳ මා තුළ බලවත් සැකයක් පැන නඟී.සටන් විරාම කාලය තුළ පටිගත කළේ යැ’යි සදහන් දර්ශන අලුත් ඒවා නො වේ. යුද සමයේ දී, ‘ටැමිල් නෙට්’ වෙබ් අඩවිය තුළ මෙන් ම වෙනත් වෙබ් අඩවි තුළ ද මේවා දක්නට තිබිණි. මේවා රූගත කරන්නට ඇත්තේ, සැබවින් ම එල්.ටී.ටී.ඊ කාඩර්වරුන් විසිනි. ඔවුන් මේවා රූගත කොට ඇත්තේ, ෂෙල් වෙඩි වැටේ යැ’යි කිසිම බියක් චකිතයක් නැතිවය. ප්‍රචාරාත්මක වාසි ලබා ගන්නට එල්.ටී.ටී.ඊ. සංවිධානය සතු දක්ෂතාව හා හැකියාව ගැන දන්නා අපට, ඇත්ත වශයෙන් ම ෂෙල් වෙඩි හෙළුවේ කවුරු ද, යන්න ගැන ඇත්තේ බලවත් සැකයකි.යුද සමයේ දී,එල්.ටී.ටී.ඊ සංවිධානය සටන් විරාම කලාපයට කාලතුවක්කු වෙඩි උණ්ඩ හෙළූ බවට බොහෝ වාර්තා ඇත. ඔවුන් එසේ කළේ, ජනතාව එහි යාම වැළැක්වීම පිණිසයි. ෂෙල් වෙඩි දැමූබවට සාක්ෂි කියන දැරිය, එබඳු ෂෙල් වෙඩි වර්ෂාවක් ඇද හැළුණේ නම්, ඇය දිවි ගලවා ගත්තේ කෙසේ දැ’යි යනු විමසිය යුතුය. ඇගේ අරමුණ පැහැදිළිය. ඇය හිස් මුදුනින් වැළඳ ගන්නා ජාතිවාදී සංකල්පය හුවා දැක්වීම සඳහා එහි සම්පූර්ණ වගකීම රජය මත පැටවීම ඇගේ අභිප්‍රාය වූ බව පෙනේ. එල්.ටී.ටී.ඊ. බර අවි රෝහල් භූමියේ සවි කැර තිබූ බව කීම ඇය හිතාමතා ම මඟහරී. එසේ ම, ඇය භාවිතා කළා යැ’යි කියන ඖෂධ හා ආහාර සියල්ල ශ්‍රී ලංකා රජය විසින් සපයන ලද බව කීමෙන් වැළකී සිටින ඇය, අවසානයේ දී, එල්.ටී.ටී.ඊ. සංවිධානයෙන් පළා යාමට තීරණය කළ විට, ඇය ගලවා ගත්තේ ශ්‍රී ලංකා රජයේ හමුදා භටයන් විසින් බවද නො කියයි.මිනිස් ඝාතන නිරූපණය කරන වීඩියෝ දර්ශන සම්බන්ධයෙන් මා කියා සිටිනුයේ මිනිස් අයිතිවාසිකම් සම්බන්ධයෙන් පෙනී සිටින ශූරයන් විසින් ඒවා ඔප්පු කළ යුතු බවයි. ඒ පිළිබඳ ඔවුනට කිසිම සැකයක් නැත්නම්, ඔවුන් විසින් ඒවා ඔප්පු කරාපුවාවේ.වාර්තාවක්වීඩියෝ දර්ශනවලට වඩා ඔවුන් වැළඳ ගෙන සිටියේ සමූහ සාකච්ඡාවයි. කාන්තාව සාකච්ඡාව ආරම්භ කළේ, හැඟීම්බර වූ නාට්‍යයක් රඟ දක්වන්නාක් මෙනි. ඒවා විවේචනයට ලක් කිරීම ගැන රජය ඇගේ නිර්දය විවේචනයට ලක්විය.ජාත්‍ය්‍යන්තර ක්ෂමා සංවිධානය නියෝජනය කරමින් පැමිණ සිටි තට්ට හිසක් ඇති අනෙක් පුද්ගලයා, එක්සත් ජාතීන් විසින් නිකුත් කරන ලද කිසියම් වාර්තාවකින් එහෙන් - මෙහෙන් උපුටා ගත් කරුණු පදනම් කැර ගෙන, තම තර්කය ඔප්පු කිරීමට තැත් කරනු පෙනෙන්නට තිබුණි.මේ අවස්ථාවේ දී, ශ්‍රී ලංකාවේ වෙසෙන දමිළ ජාතිකයන්ගේ අවශ්‍යතාව වන්නේ ස්වාධීන ජාත්‍යන්තර කොමිෂන් සභාවක් පත් කරවා ගැනීම බව ප්‍රේක්ෂකයන්ට ඒත්තු ගැන්වීමට ඔහු දැඩි වෙහෙසක් දැරීය.ජාත්‍යන්තර අර්බුද කණ්ඩායම (International Crisis Group) නියෝජනය කළ අප්‍රිකානු ජාතිකයා. වැඩි වේලාවක් නොගෙන ම ඔහුගේ කුලී සේවාව අකුරටම ඉටු කරමින් සියල්ල අනාවරණය කළේය. ඔහු කිසිම ලජ්ජාවක් හෝ හිරිකිතයක් නැතිව ම, ශ්‍රී ලංකාවේ තත්ත්වය රුවන්ඩාවේ තමා දුටුවේ යැ ‘ යි කියමින් දෙරටේ තත්තවය සමාන කළේය.මානව හිමිකම් බල ඇණියට (HRW) අයත් වූ සිව්වැන්නා ඉදිරිපත් කළේ ප්‍රබල ම ජවනිකාවකි. තමා අමෙරිකා එක්සත් ජනපදයේ විදේශ හා යුදමය ප්‍රතිපත්ති ගැන විශේෂඥ දැනුමක් ඇතියෙකු බව ප්‍රේක්ෂකයන්ට ඒත්තුª ගැන්වීමට ඔහු මහත් වෙහෙසක් දැරීය. ඔහු ශ්‍රී ලංකාවේ යුද කලාපයේ සිදු වූ දේ පිළිබඳ නොයෙකුත් කරුණු ඉදිරිපත් කළේ, ඔහු සැබවින්ම එහි සිටියා සේ ය. මෙහි දී මට ඒත්තු ගියේ, මේ කණ්ඩායමට අයත් කිසිවෙක් ශ්‍රී ලංකාවට කිසි දිනක අඩියවත් නොතබා ඇති බවයි. ශ්‍රී ලංකාවේ සිවිල් යුද්ධය වනාහි, පසුගිය දෙවසර ඇතුළත සිදු වූ දුර්දාන්ත ම යුද්ධය බව ඔහු රැස්ව සිටි පිරිසට කියා සිටියේය. එපමණක් නොව, එක්සත් ජනපදය විසින් දිනපතා ම අහිංසක සිවිල් වැසියන් සිය ගණනින් අමු අමුවේ ම ඝාතනය කරමින්, ලිබියාවේ කර ගෙන යන මිනිස් සංහාරය ඔහු අනුමත කළා පමණක් නොව, ශ්‍රී ලංකාවේ යුද්ධයට භාජනය වූ අයට යුක්තිය ඉටු කිරීම සඳහා අමෙරිකා එක්සත් ජනපදය විසින් කළ යුතු ව තිබුණේ ද එය ම බව ඔහු කියා සිටියේය.ශ්‍රී ලංකාවේ ද්‍රවිඩ ජාතිකයන්ට උදව්දීමට සැදී පැහැදී සිටින්නේ, මෙබඳු මානව හිමිකම් ශූරයෝය ! අෙඳීමැයි !අනතුරු ව, ප්‍රශ්න ඇසීමේ වේලාව උදා විය. මේ සමුළුවේ සැබෑ න්‍යාය පත්‍රය හෙළි වන්නට පටන් ගත්තේ මේ අවස්ථාවේ දී ය. ද්‍රවිඩ ජාතිවාදය කෙරෙහි තවමත් විශ්වාසය තබා සිටින අපගේ දමිළ මිතුරෝ එකිනෙකා තමන් කල් ඇති ව සූදානම් කැර ගෙන ආ ප්‍රකාශයන් රැස්ව සිටි පිරිස ඉදිරියේ දිග හරින්නට පටන් ගත්හ. එහි දී, කිසිවෙක් කිසිම ප්‍රශ්නයක් නොනැඟුහ. ශ්‍රී ලංකාෙවේ වෙසෙන ද්‍රවිඩ ජනතාවගේ යහපත උදෙසා වන කිසිම දෙයක් මෙහි දී යෝජනා නො කෙරිණි.එසේ ද වුව එල්.ටී.ටී.ඊ. සංවිධානයේ තහනම ඉවත් කිරීම සහ ත්‍රස්තවාදී ක්‍රියා සාධාරණීයකරණය කිරීම පිළිබඳ ඔව්හු කථා කළහ. ඉහළ වැටුපක් ලබන එක් එල්.ටී.ටී.ඊ. ක්‍රියාධරයෙක් ඉදිරිපත් වී, ශ්‍රී ලංකාවේ ආරක්ෂක ලේකම්ට ඔහු විසින් ගනු ලැබූ ඇතැම් නීතිමය පියවර ගැන කථා කළේය. අනතුරු ව, එම ප්‍රකාශය නැවැත වරක් ඉදිරිපත් කරන ලෙස සංවිධායක කණ්ඩායම ඔහුගෙන් ඉල්ලා සිටියහ.හින්දුවාදයමෙහි දී විශේෂ සැලකිල්ලට යොමු වූ කරුණක් වූයේ, කිසියම් හින්දු මූලධර්මවාදී සංවිධානයක නියෝජිතයෙකු යැ’යි කියා ගත් තරුණ ඉන්දියානුවෙක් ශ්‍රී ලංකාවේ ද්‍රවිඩ ප්‍රශ්නයට නව අර්ථකතනයක් දීමයි. ඔහු කියා සිටියේ, මෙම අර්බුදයට හේතුව, ද්‍රවිඩ හින්දූන්ට විරුද්ධ ව බෞද්ධයන් ජනවාර්ගික සංහාරයක් ගෙන යාම බවයි. එල්.ටී.ටී.ඊ. සංවිධානය උත්සාහ කරන්නේ, මේ අපරාධය වැළැක්වීමට බවයි. මෙය සාහසික බොරුවකි. මා මෙවැන්නක් ඇසුවේ පළමු වරටයි.සමුළුවේ දී ඉදිරිපත් වූ දේවලින් මම තව තවත් වෙහෙසට පත්වීමි. මෙවැන්නක් මා කිසිසේත් බලාපොරොත්තු වූයේ නැත. අනතුරුව, එක් දැරියක් ඇගේ මැදඟිල්ල රැස්වීමේ සිටි එක් සිංහල තරුණයෙකු දෙසට දික් කැර ගෙන සිටිනු මම දුටුවෙමි. මෙම දැරිය මා 2009 දී දුටු දැරිය මෙන් දෙගුණයක් මහත් වී සිටි බැවින්, මට එක වර ම හඳුනා ගත නොහැකි විය.ඇය වනාහි, එක්සත් ජනපදයේ වෙසෙන ප්‍රධාන පෙළේ එල්.ටී.ටී.ඊ ප්‍රචාරිකාවක මෙන් ම, සංවිධානයට අරමුදල් එක්කාසු කිරීමෙහි නිරත ව සිටින තැනැත්තියක් බවට මම හඳුනා ගතිමි. එවිට, ඇය සමඟ සිටි අනෙක් අය ද මට පහසුවෙන් හඳුනා ගත හැකි විය. ශ්‍රී ලංකාවේ යුද්ධය අවසන් වීමෙන් පසුව, මේ සියල්ලෝ ම අතිමහත් ධන සම්භාරයක හිමිකරුවන් ව, මහා ධන කුවේරයන් බවට පත් වූයේ, එල්.ටී.ටී.ඊ. සංවිධානය විසින් ඉතිරි කැර තිබූ විශාල ධන සම්භාරය ඔවුන් අතට පත්වීම නිසාය.මෙහි දී මට ඒත්තු ගියේ, අමෙරිකා එක්සත් ජනපදයේ ආරක්ෂක නිලධාරීන් ඔහු ගැන හොඳ අවබෝධයකින් සිටි බවයි. ඔහු එබඳු බොරු තර්ක මණ්ඩලය ඉදිරියේ තැබීමට එල්.ටී.ටී.ඊ. ලොබිය (ප්‍රචාරාත්මක මෙහෙයුම් කණ්ඩායම) එවනු ලැබූ තවත් කුලීකාරයෙකු බව මට හැඟී ගිය අතර, ඔහුගේ ආකල්පය, වෙනත් ආගමකට අයත් බින් ලාඩන් කෙනෙකුගේ ආකල්පය ම බව මගේ මතකයට එයි. හැම විට ම සංවිධායක මණ්ඩලය කළේ, මේ අන්තවාදියාගේ අදහස්වලට තව තවත් පෝ්ර දමමින්, තමන්ගේ ද මත දැක්වීම තුළින් ඒවා පෝෂණය කිරීමයි.ඉකුත් අවුරුදු 25 තිස්සේ ම, එක්සත් ජනපදයේ වෙසෙන මා වැනි දමිළ ජාතිකයෝ දහඩිය මාන්සියෙන් උපයා ගත් ධනය ඔවුනට පුද කළහ.ශ්‍රී ලංකාවේ වෙසෙන අපගේ නෑ හිතමිතුරන්ට විරුද්ධ ව, ඔවුන් කළ අපරාධ පිළිබඳ කිසි අවබෝධයක් ඔවුනට නොතිබිණි. මෙහි සැප පහසු සුඛෝපභෝගී ජීවිත ගත කළ මේ බියගුල්ලෝ මරා ගෙන මැරෙන බෝම්බකරුවන් බිහි කිරීම සඳහා අරමුදල් සැපයූහ. ඔවුන්ට අවශ්‍ය ව ඇත්තේ, එවැනි බෝම්බකරුවන් තව තවත් බිහි කිරීමයි .මේ සභාව ඉදිරියට ගොස් මගේ අදහස් පළ කිරීමට මම ඉටා ගත්තෙමි. එහි ලා මා තුළ කිසිම බියක් ඇති නො වූයේ, එල්.ටී.ටී.ඊ. සංවිධානය ඒ වන විට තුරන් වී සිටි බැවිනි. අනතුරුව සිදුවූයේ මෙයයි.සුදුහම සහිත මැදිවියේ පුද්ගලයෙකු සංවිධායක මණ්ඩලයෙන් කිසිවක් අසන්නට වෑයම් කරනු පෙනිණි. එවිට, කිසියම් හේතුවක් නිසා, ශබ්දවාහිනී යන්ත්‍ර එකවර ම ක්‍රියාවිරහිත විය. කෙසේ වුව ද, ඔහුගේ ප්‍රශ්නය ඉදිරිපත් කිරීමට ඔහුට හැකි විය. ඔහුගේ ප්‍රශ්නය වූයේ, සිවිල් වැසියන් 40,000ක් මියගිය බව ගණන් බැලුවේ කෙසේ ද යන්නයි. එවිට, මානව හිමකම් වෙනුවෙන් පෙනී සිටි ජගතුන්ගේ මුහුණු සැණෙකින් වෙනස් විය. එහි සිට කාන්තාව කෝපයෙන් වියරු වැටුණු බවක් දක්නට ලැබිණි. ඇය රැස්වීමේ සිටි ඇගේ ආධාරකරුවන් සමඟ වරින් වර සිය මුහුණේ ඉරියව් වෙනස් කරමින් අඟවන්නට තැත් කළේ, මෙකී පුද්ගලයාට එහි එන්ට ඉඩ දුන්නේ කවුරු ද, යනු විමසන්නාක් මෙනි.ඒකපාක්ෂිකයිඅසන ලද සරල ප්‍රශ්නයට පිළිතුරු නොදුන් ඈ, ඔහුට ද දොස් පවරමින් කියාසිටියේ, තමා ක්‍රියා කරන්නේ තම සේවාදයකයා වෙනුවෙන් පෙනී සිටීම පමණක් බවයි. ඇත්ත වශයෙන් එම ප්‍රශ්නය නැඟූ තැනැත්තා වූයේ, ශ්‍රී ලංකා තානාපති කාර්යාලය වෙනුවෙන් පෙනී සිටි මාධ්‍යවේදියෙකි. මානව හිමිකම් බල ඇණිය HRW වෙනුවෙන් පැමිණ සිටි පුද්ගලයා කෝපාවිෂ්ට වී කියා සිටියේ, “එම ගණන 20,000ක් යැයි සිතා ගනිමින් හොඳට නිඳා ගන්න” යනුවෙනි. මෙසේ කී ඔහු,එසැණින් ම, “ඉකුත් දෙවසර තුළ සිදු වූ අතිශ්‍ය දූර්දාන්ත ම ව්‍යසනය” 50% න් අඩු කොට දැක්වීමෙන් එහි බරපතළකම ලුහු කොට දැක්වීය.එවිට ජාත්‍යන්තර ක්ෂමා ආයතනයෙන් පැමිණ සිටි තට්ට පුද්ගලයා කෑ ගසා කියා සිටියේ, එම සංඛ්‍යාව දෙලක්ෂයක් වුවත් විය හැකි බවයි. මේ අවස්ථාවේ දී, එල්.ටී.ටී.ඊ ආධාරකරුවන් නිම්හිම් නැති ප්‍රීතියකින් සිටිනු දක්නට ලැබිණි. රාජ්‍ය දෙපාර්තමේන්තුවෙන් පැමිණ සිටි නිලධාරීන් කීප දෙනා, සිදුවන්නේ කුමක් දැ’යි අදහා ගත නොහැකි ව,එකිනෙකාගේ මුහුණු බලමින් සිටිනු දැක ගත හැකි විය. ප්‍රශ්නයට පිළිතුරක් නොලැබිණි. අනතුරුව, මේ සියල්ල දෙස සෝපහාසයෙන් බලා සිටි තරුණයා ඉදිරියට පැමිණියේ ය. ඔහු දුටු මානව හිමිකම් බලඇණියේ කාන්තාව “ශ්‍රී ලංකා ආණ්ඩුවේ තවත් නියෝජිතයෙකු එනවා මට පෙනෙනවා” යැයි කියමින්, අනෙක් අයට සිය අදහස් පළ කිරීමට ඉඩ සලසමින්, තම අදහස් කෙටියෙන් ඉදිරිපත් කරන ලෙස කියා සිටියාය.ඇගේ කීම තඹදොයිතුවකටවත් මායිම් නොකළ ඔහු එක වර ම කියා සිටියේ, තමා ශ්‍රී ලංකා රජයේ නියෝජිතයෙකු නොව, ඇත්ත වශයෙන් ප්‍රජාවේ සාමාජිකයෙකු බවයි. “උගත් පාඩම් හා සන්හිඳියා කොමිසම’ ගැන යමක් කීමට ඔහු උත්සාහ කළත්, කණ්ඩායම ඒ ගැන කිසිම උනන්දුවක් දැක්වූයේ නැත.ඉන් පසුව එහි පැමිණි පුද්ගලයා තමා හඳුන්වා දුන්නේ, ශ්‍රී ලංකා තානාපති කාර්යාලයේ නියෝජ්‍ය ප්‍රධානියාය. ඔහු ඉතා ආචාරශීලී ලෙස කියා සිටියේ, සිදු වූ දෑ ගැන කිසියම් නිගමනයකට පැමිණීමට පෙර උගත් පාඩම් හා සන්හිඳියා කොමිසමේ වාර්තාව ඉදිරිපත් කරන තෙක් සිටින ලෙසයි. මේ සංවිධායක මණ්ඩලය කොමිසම විවේචනය කිරීමට පටන් ගත්තේ එහි සාමාජිකයින් ගැන තමනට විශ්වාසයක් තැබිය නොහැකි බව කියමිනි.ඔවුන් කොමිසම විවේචනය කිරීමට පටන් ගත් විට, මෙම නිලධාරියා තර්ක කැර සිටියේ, කොමිසමේ සාමාජිකයන් අයහපත් අය බව කියන්නේ කෙසේ දැ’යි විමසමිනි. කරුණු මෙසේ නම්, මෙබඳු මානව හිමිකම් පිළිබඳ ජගතුන්ගෙන් සැදි විශිෂ්ට මණ්ඩලයකින් මට බලාපොරොත්තු විය හැක්කේ කුමක් ද ?පසුගිය 30 වසර තුළ, ශ්‍රී ලංකාවේ දෙමළ හා සිංහල ජනයා ඇතුළත් මානව ප්‍රජාවට එරෙහි ව, එල්.ටී.ටී.ඊ සංවිධානය විසින් කරන ලද සියලු ආකාරයේ අපරාධවලට එරෙහි ව ඔවුන් කිසිවක් කැර නැත. පසුගිය තෙවසර තුළ මාගේ දිළිඳු නෑදෑයන් අමානුෂික යුද්ධයට මැදිව දුකට පත්ව සිටිය දී, ඔවුන් කිසිවක් කළේ නැත.දැන් ඔව්හු යමක් කිරීමට සූදානම් වෙති. ඒ කුමක් සඳහා ද ? පැහැදිලිව ම ඔවුන් ක්‍රියාත්මක වීමට උත්සාහ දරන්නේ, සිය ආත්මාර්ථකාමී අරමුණ ඉටු කැර ගැනීමටයි. එහි සිටි තවත් බොහෝ අය මෙන් මම ද නිහඩ ව සිටීමට තීරණය කළෙමි. දැන්වත් මානව හිමිකම් පිළිබඳ ඇත්ත වශයෙන් උනන්දුවක් දක්වන මුළුමහත් ලෝකයාට මගේ නිශ්ශබ්දතාව ඇසෙනු ඇතැයි යනු මගේ එක ම අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=f1107292</link>
    <topic/>
    <author/>
    <content>මොහොමඩ් නසීම් යන්තම් අවුරුදු 13ක් පිරුණු කොලු ගැටයෙක්. නසීම් පාසල් ගියේ මාතලේ ඇල්වල මහා විද්‍යාලයටයි. දවසක් නසීම් ඇල්වල මහා විද්‍යාලයේ විදුහල්පතිගෙන් පහර කෑමට ලක්වන්නේ තිරිසනෙකුට වඩා අන්ත විදියට. ඒ පාසලේ විදුහල්පතිවරයාගේ වියරු මානසිකත්වය හෙළි කළ මේ ඛේදනීය කතා පුවත අප කන වැකුණු සැණින් අප කළේ නසීම් සොයා යාමයි.මේ කතා පුවතේ වඩාත්ම ඛේදනීය සිදුවීම වන්නේ මේ වනතුරුත් නසීම් පාසල් නොයා සිටීමයි. මෙය සාවධානව කියවා බලා අධ්‍යාපනය ලැබීමට දරුවකුට ඇති අයිතිය සුරක්ෂා කර දෙන ලෙස අපි අධ්‍යාපන බලධරයන්ගෙන් ඉල්ලා සිටින්නෙමු. එසේ නොකර මුනිවත රැක සිටියහොත් ශ්‍රී ලංකේය අධ්‍යාපනය පමණක් නොව මුළු මහත් අනාගතයම මිහිදන් කිරීමට මේ බලධරයන්ම රුකුල් දීමේ වරදට හවුල් නොවූවායැයි කිව හැක්කේ කාටද?අබ්දුල් කරීම් මොහොමඩ් නසීර් මහතා දරුවන් දෙදෙනකුගේ පියෙක්. නොම්මර 144/18/25, පයිරොස් වත්තපාර, උකුවෙල, ලිපිනයේ පදිංචි ඔහු ඉදිකිරීම් කම්කරුවකු ලෙස රැකියාව කළා. ඔහු අප සමඟ සිය දරුවාට වූ ඛේදනීය සිදුවීම දිගහැරියේ මෙන්න මෙහෙමයි.ප්‍රින්සිපල් මට ගැහුවා2011.07.11 දින මගේ පුතා වෙනදා වගේම ඉස්කෝලේ ගිහින් ආවා. මම පුතාට කිව්වා කෑම කාලා පල්ලි යන්න ලෑස්ති වෙන්න කියලා. එතකොට පුතා ඇවිත් මට කිව්වා ‘තාත්තේ ප්‍රින්සිපල් මට ගැහුවා’ කියලා. ඉතින් මහත්තයෝ මං පුතාගෙන් ඇහුවා ඔයා මොකක්ද කළ වරද කියලා. ඊට පස්සෙ මං ඇහුවා පුතාගෙන් ඔයා ඉස්කෝලෙදී වැටුණද? කියලා. පුතා කිව්වා ‘නෑ තාත්තේ ප්‍රින්සිපල් මට පොල්ලකින් මුහුණට ගැහුවා කියලා’. මම දැක්කා පුතාගේ මුහුණ ඉදිමිලා තියෙනවා. පුතාගේ ෂර්ට් එකේ ලේ පැල්ලම් වගයකුත් තිබුණා.ඊට පස්සේ පුතා මට කිව්වා ‘ පන්තියේ විවේක කාලයෙන් පස්සේ ළමයි කුණු ඇහිලුවා. එහෙම ඉන්නකොට ප්‍රින්සිපල් පොල්ලක් අරගෙන ඇවිල්ලා එළියේ නේද සුද්ද කරන්න කිව්වේ කියලා ළමයින්ට ගැහුවා කියලා. ප්‍රින්සිපල් ළමයින්ට ගහන විදිහ පුතා හැරිලා බලන කොට ඒ පොල්ලෙන් පුතාගේ මුහුණටත් ගහලා. ඒපාර නිසා එයාට සිහි නැතිවෙලා. පුතාට සිහිය එනකොට ඉංග්‍රීසි උගන්වන දර්ශි මැඩම් එයාගේ ළඟ ඉඳලා තියෙනවා. ළමයිනුත් වටවෙලා ඉඳලා. දර්ශි මැඩම් මගේ පුතාගේ මුහුණට අයිස් තියලා පුටුවක වාඩිකරවලා තිව්වලු. ඉස්කෝලේ ඉවර වෙනකම් කවුරුවත් එයා ගැන බලන්න ඇවිත් නෑ මහත්තයෝ.පැමිණිල්ලක්පුතා මට මේ සිද්ධිය කියපු ගමන්ම මම පුතා එක්කරගෙන බස් එකකින් මාතලේ පොලිසියට ගියා. මගේ පුතාට ප්‍රින්සිපල් සර් පහරදුන්න බවට පැමිණිල්ලක් දැම්මා. පැමිණිලි අංකය තමයි WCIB2238/132 ඊට පස්සේ පොලිසියෙන් පුතා රෝහල් ගත කරන්න පෝරමයක් දුන්නා. මම පුතා මාතලේ රෝහලට ඇතුළත් කළා. ඒ අනුව තමයි පුතා 19 වැනි වාට්ටුවට ඇතුළත් කළේ. රෝහලේදී පුතාගේ එක්ස්-රේ අරගෙන තිබුණා. වෛද්‍යවරු පුතා පරීක්ෂා කරලා බලලා පුතාගේ නහය කැඩී තිබෙනවයි කිව්වා.එදා දවල් මට පොලිසියට එන්න කියලා පණිවුඩයක් ආවා. ඒත් මට යන්න වුණේ නෑ. ඒක නිසා මං හවස හතරට විතර පොලිසියට ගියා. පොලිසියේ නිලධාරින් මට කිව්වා ගොඩගෙදර ප්‍රින්සිපල් අත්අඩංගුවට ගත්තා කියලා. ඒ වෙලාවේ විදුහල්පතිවරයාත්, පාසලේ උගන්වන හාමුදුරු කෙනෙකුත් පොලිසියේ හිටියා. මම කා එක්කවත් කතා කරන්නේ නැතිව ගෙදර ආවා.2011. 07.12 වැනි දින උදේ පාන්දර කවුද කෙනෙක් මගේ නම කියනවා ඇහුණා. මම දොර ඇරලා බලන කොට අපේ ප්‍රදේශයේ මන්ත්‍රීවරයකු වන ජයම්පති ඇටිපොළ මහත්තයත්, ඉස්කෝලේ උගන්වන හාමුදුරුවොත් ඇවිත් හිටියා. එයාල මට කිව්වා පුතාගේ ප්‍රශ්නය වෙනුවෙන් පාසලේ රැස්වීමක් තියෙනවා ඒකට එන්න කියලා. මම ඔවුන්ට කිව්වා පුතා බලන්න යන්න තියෙනවා ඒ නිසා මට එන්න වෙන්නේ නෑ කියලා.ජයම්පති මහත්තයාඑදා උදේ 8.00 විතර මම පුතාගේ පාසලට ගියේ ඉස්කෝලේ ළමයින්ගෙන් හරියටම මේ විස්තරේ අහල දැන ගන්නයි. එතකොට පාසලේ හිටපු හාමුදුරුවොත්, ජයම්පති මහත්තයාත් මට කතා කළා. මම කිව්වා පුතාට ඔපරේෂන් එකක් තියනවා මම අත්සන් කරන්න යන්න ඕන කියලා. එතකොට ඒගොල්ලන් මට කිව්වා විනාඩි පහයි තියෙන්නේ මේ ගැන කතා කරලා යන්න අද ප්‍රින්සිපල් උසාවි දානවා කියලා. ඉතින් මහත්තයෝ මම ගියාම මට වාඩිවෙන්න කිව්වා. කට්ටියම එතන හිටියා. මම සේරම විස්තර එයාලට කිව්වා. එතකොට අර හාමුදුරුවොයි ගුරුවරුයි මගෙන් ඇහුවා ඔයාට කීයක් වියදම් වුණාද කියලා. මොනවද කෙරෙන්න ඕන කියලාත් එයාලා ඇහුවා. නසීම්ගේ තාත්තා හොඳ මනුස්සයෙක්. ඒක නිසා මේක දුර දිග ගෙනියන්න එපා කියලා එයාලා මට කිව්වා. අනික නසීම් ආයෙත් ඉස්කෝලෙ එන්නත් ඕන නේ කියලා එයාලා කිව්වා. ඉතින් මම කිව්වා මහත්තයෝ මගේ දරුවට ගහල තියෙන්නේ විවේක කාලයේදීයි. ඒ වෙලාවේ කවුරුත්ම මගේ දරුව දිහා බලලවත් නෑ. අඩුතරමින් බෙහෙතක්වත් කරලා නෑ කියලා.එතකොට එතන හිටපු ගුරුවරු කිව්වේ වැරැද්දක් තමයි අපි අතින් වුණේ. ඒකට අපි සමාව ගන්නම් මේක මෙතනින් ඉවර කරගමු කියලයි. ඔයාට තියෙන්නේ පොඩි අස්්සනක් දාන්න විතරයි. අපි ඒකට ඕනම උදව්වක් කරන්නම් කියලාත් කිව්වා. ඒත් මහත්තයෝ මම ඒකට කැමැති වුණේ නෑ. ඊට පස්සේ එයාල ඇහුවා මාව වෑන් එකකින් රෝහලට ගිහින් දාන්නද කියලා. මම කිව්වා බස් එකේ යන්නම් කියලා. ඒත් බලෙන්ම ගුරුවරු තුන්දෙනෙක් මාව වෑන් එකකින් රෝහලට අරන් ගියා. රෝහල් ගේට්ටුව ළඟින් මාව බස්සලා එයාල මට කිව්වා ටක්ගාලා ගිහින් පුතාගේ ඔපරේෂන් එකට අස්්සන් කරලා එන්න. ඊට පස්සේ අපි පොලිසියට ගිහින් අස්්සන් කරලා මේක ඉවරයක් කරගමු කියලා. ඉතින් මම පුතාගේ වාට්ටුවට ගියා. හෙදියන් කිව්වා වෛද්‍යවරයා තවම ආවේ නෑ. එනකම් ඉන්න කියලා.ඔයාට කීයක් ඕනද?ඊට පස්සේ මම රෝහලේ පිටි පස්සේ ගේට්ටුවෙන් එළියට ගිහින් කෙලින්ම පොලිසියට ගියා. පොලිසියේ හිටපු පොලිස් කාන්තාවක් හමුවෙලා මම එයාට කිව්වා මට හරියට කරදරයි. ගුරුවරු, හාමුදුරුවෝ, මන්ත්‍රී මහත්තයා මගේ පස්සෙන් ඇවිත් සාමදාන වෙන්න කියලා කරදර කරනවා කියලා. මම එළියට එනකොට ප්‍රින්සිපල්, හාමුදුරුවොත් එක්ක පොලිසියේ හිටියා. නසීර් මල්ලී කියලා හාමුදුරුවෝ මට කතා කළා. මගෙන් ඇහුවා ඔයා සාමදාන වෙනවද? උසාවි යනවද? කියලා. උසාවියෙන් මේක බේරගමු කියලා මම එතනින් ආවා.ඊට පස්සේ මම රෝහලට ගියාම පුතාගේ ශල්‍යකර්මය කරන්න වෙලාව මදිවෙලා තිබුණා. ඒ නිසා 2011 ජුලි 22 වැනි දිනට ඒක කල් දැම්මා. එදාම හවස ආයෙමත් ඥානවතී නමැති ගුරුවරිය නුවර පොලිසියේ වැඩ කරන ඇගේ ස්වාමි පුරුෂයාත් එක්ක අපේ ගෙදරට ආවා. ඇවිත් මහත්තයෝ මට කිව්වා නසීම් හොඳට ඉගෙන ගන්න ළමයෙක් මේක වැඩි දුර ගෙනියන්න එපා. මෙතනින් සමාදාන වෙන්න කියලා. පොලිසියට ගිහින් පොඩ් අස්්සනක් තමයි තියන්න ඕන. එතකොට මේ හැමදේම ඉවරයි කියලත් කිව්වා. ප්‍රින්සිපල්ට මොනව හරි වුණොත් ටීචර්ලා ඔක්කොම අස්වෙනවා කියලත් කිව්වා. ඔයාට කීයක් ඕනද කියලත් ඇහුවා.එතකොට මහත්තයෝ මම කිව්වා මට සතයක්වත් එපා. මට මගේ ළමයයි වටින්නේ කියලා. ඊට පස්සේ ඥනවතී ගුරුවරිය මගෙන් ඇහුවා හවස හතට විතර එයාලගේ ගෙදරට එන්න පුළුවන්ද කියලා. බේරෙන්නම බැරි තැන එන්නම් කිව්වත් මම එයාලගේ ගෙදර ගියේ නෑ.13 වැනිදා උදේ මම රස්සාව කරන තැනට අර ඥානවතී ගුරුවරියයි, එයාගේ සැමියයි ආවා. එයාලා ඇහුවා එයාලගේ ගෙදරට මම ආවේ නැත්තේ ඇයි කියලා. අඩුම තරමේ උදේ හරි එන්න තිබුණනේ ඇයි ආවේ නැත්තේ කියලා එයාලා මගෙන් අහලා, අපි ගිහින් මේ ගැන කතා කරලා බලමුද කියලත් ඇහුවා. මං කිව්වා මම වැඩනේ ඒ නිසා දැන් එන්න බෑ කියලා. වැඩ ඉවරවෙලා එන්නම් කියලා මම එයාලට කිව්වා. එතකොට පොලිසියේ වැඩ කරන ඥනවතී ගුරුවරියගේ සැමියා මට කිව්වා හවස තුනට එයා ආයෙත් නුවර පොලිසියේ වැඩට යනවා. ඊට කලින් මට එන්න කියලා. ඒත් මම ගියේ නෑ මහත්තයෝ.2011 ජුලි 15 දින පුතාගේ ටිකට් කැපුවා. ඒත් වෛද්‍යවරයෙක් හමුවට ඉදිරිපත් කරන්න තියෙනවා කියලා මගේ පුතා තවත් දවස් දෙකක් රෝහලේ තියාගත්තා. 17 වැනිදා පුතාත් අරන් මම රෝහලෙන් පිටත් වුණා. ඊට පස්සේ ඇස් කන් නාසය සම්බන්ධ සායනයකට මම පුතා යොමු කළා. එදා ඉඳලා මේ වෙනකම්ම මහත්තයෝ මගේ පුතා ඉස්කෝලේ යන්නේ නෑ. එයාට බයයි ඉස්කෝලේ යන්න.මං මේ කාගෙනුත් ඉල්ලන්නේ මහත්තයෝ මගේ පුතාගේ අධ්‍යාපන අයිතිය ආරක්ෂා කරලා දෙන්න කියලයි. ආයෙත් හිරිහැරයක් වෙන්නේ නැතිව ඉගෙන ගන්න ඉඩ හදලා දෙන්න කියලායි. මගේ පුතාට අමානුෂිකව වධ හිංසා කළ මාතලේ ඇල්ලව මහා විද්‍යාලයේ විදුහල්පති ගොඩගෙදර නමැති අයට එරෙහිව විනයානුකූලව පියවර ගන්නා ලෙසත් මා අවසාන වශයෙන් ඉල්ලා සිටිනවා මහත්තයෝ.අබ්දුල්ගේ ඒ ඉල්ලීම පියකුගේ මුවින් පිටවු සර්ව සාධාරණ ඉල්ලීමකි. වයස අවුරුදු 13ක පුංච් දරුවකුගේ මුහුණට පොල්ලකින් පහර දීමට තරම් මනෝවිකෘති විදුහල්පතිවරුන් පාසලක් තුළ සිටී නම් එය සැබවින්ම මුළුමහත් ශ්‍රී ලංකේය අධ්‍යාපනයේ ම අවාසනාව නොවේද?හමස්කඩක්ගුරුවරයා අප සම කරන්නේ දෙවියන්ටය. එහෙත් මෙවැනි විකෘති මානසිකත්වයකින් පෙළෙන්නන් නිසා අද ගුරුවෘත්තිය හෑල්ලුවකට ලක්වී තිබීම සැබවින්ම ඛේදනීයය. දරුවකු පාසලකට යවන්නේ යහපත් අධ්‍යාපනයක් ලබන්නට වීනා, එක එක අයගේ ඇඟපතේ හිරි ඇරගන්න භාවිත කරන හමස්කඩක් වන්නට නොවන බව සෑම අයකුම සිහි තබා ගත යුත්තකි. උගත් යැයි කියා ගන්නා පිරිස් මෙලෙස හැසිරෙද්දී ඔවුන්ගේ ඒ ක්‍රියාපටිපාටිය තවදුරටත් සුරක්ෂා කිරීමට පාසලේ ගුරුවරු, මන්ත්‍රීවරු පමණක් නොව පූජකයන්ද ඉදිරිපත්වීම අප නම් අනුමත කරන්නේ නැත.මෙවැනි විදුහල්පතිවරුන්ගේ නිරුවත වැසීමට සළුපිළි අන්දන්න කටයුතු කිරීම නොව ඔවුන් කළ යුත්තේ අසාධාරණයට ලක්වූ ඒ අසරණ නසීම් වැනි දරුවන්ගේ ආරක්ෂාව සුරක්ෂිත කිරිමට හඬක් නැඟීම නොවේදැයි අප අසන්නට කැමැත්තෙමු.පාසල තුළදී මෙවැනි ක්‍රියා වසන් කිරීමට පවුරක්සේ නැඟී සිටින මේ උගතුන් බුද්ධිමතුන් කිසිදිනෙක දරුවාට වූ අසාධාරණයට එරෙහිට හඬක් නගන්න කවදාවත් කටයුතු කරන්නේ නම් නැත. පාසලේ කීර්ති නාමය රැක ගැනීම යන පුහු ආටෝප වදන් වැල් පෙරටු කර ගනිමින් මේ ඕනෑම අයකු තම හෙළුව වසා ගන්න පාසලේ කීර්ති නාමය ඉදිරියට දැමීම සුපුරුදු දෙයක් වී ඇත. එහෙත් ඉන් තව තවත් අසරණ වන්නේ පාසලේදී පීඩාවට පත්වූ ඒ අසරණ දරුවා පමණක්ම නොවේදැයි මේ ඔළුගෙඩ් ටිකට අවබෝධ නොවන්නේ මන්දැයි අප නම් දන්නේ නැත.අධ්‍යාපන බලධරයනි! අපි තවදුරටත් මේ ගැන විග්‍රහ, විස්තර කියන්නට යන්නේ නැත. ඇල්වල මහා විද්‍යාලයේ විදුහල්පතිගේ මේ පහත් ක්‍රියාවට එරෙහිව වහා විනය ක්‍රියා මාර්ගයක් ගන්නා තුරු අප අපේ අකුණු පහර නම් නොනවත්වන බව සැමට සිහිපත් කරන්නේ රටේ අනාගතය සුරක්ෂිත කරන මහා කර්තව්‍යය ජනමාධ්‍යවේදියා සතු පරම යුතුකමක් සේ සලකන නිසාය.තවත් හිට්ලර්ලා ඇල්වල මහා විද්‍යාලයට පමණක් නොව ශ්‍රී ලංකාවේ කිසිම පාසලකට අවශ්‍ය වන්නේ නැත. මුසෝලීනිලාද පාසල් පද්ධතියට අවශ්‍ය වන්නේ නැත. පාසලකට අවශ්‍ය වන්නේ නිසි මඟ කියාදෙන ගුරු දෙවිවරු පමණකි. එසේ නැතුව පොල්ලක් අතින් ගෙන තම වියරු මානසිකත්වය දරුවන්ගේ පිටහරහා යවන අය පාසලකට අවශ්‍ය වන්නේ නැති බවද අප සිහිපත් කරන්නේ රටේ අනාගතය, අධ්‍යාපනය මිහිදන් කිරිමට වෙර දරන එවැනි ඇත්තන්ට එරෙහිව අකුණ සැමදාම ඇස ගසා ගෙන සිටන බවද සිහිපත් කරමිනි.ඉතින් බලධරයනි මෙවැනි වියරු මිනිසුන්ගෙන් නසීම් වැනි දරුවන් බේරා ගැනීමට තවමත් ප්‍රමාද නැත. ඒ සඳහා පළමු වෙඩිමුරය පත්තුවන තෙක් අපි දෑස් දල්වා ගෙන සිටින්නෙමු. මේ සිද්ධිය වසන් කිරීමට වෙර දරන ගුරුවරුන්ටත්, ළමයින්ට පහරදීම කළ යුතුම දෙයකැයි අදහන ගුරුවරුන්ටත් රැයිපියල් තෙන්නකෝන් මහා කවියා එදා කියූ මේ රුවන් වැකිය සිහිපත් කරන්නේ වෙන කිසිවක් නිසා නොව ඔවුන්ගේ ප්‍රඥාවත්න ඔළු ගෙඩි ටිකට මේ කවිය තුළින් ඉගනීමට බොහෝ කරුණු ඇති නිසාවෙනි.කළයුතු දේ මෙයයි නිසි ලෙස කියා නොදී බැටදේ එහෙත් කළ කළ දේ යයි වැරදී කෙවිටේ බලෙන් එනවා නම් නුවණ ඇදී මෙරටේ ගොනුන් පඬිදුන් වනු ඇත ළඟදී.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>29</day>
    </date>
    <link>http://www.dinamina.lk/2011/07/29/_art.asp?fn=f1107293</link>
    <topic>ජාතියේ හදවතටතට්ටු කරන පරපුරක්</topic>
    <author>සටහන මහින්ද පතිරණ පී.එච්.ජී. ප්‍රේමසිරි</author>
    <content>1936 සිට ඇරැඹි අද දක්වා දිගහැරෙන මහින්ද රාජපක්ෂ පරපුරේ දේශපාලන සම්ප්‍රදාය එදා මෙන්ම අදටද ඉදිරියටද ශ්‍රී ලාංකේය දේශපාලන වංශ කතාව පෝෂණය කරන බව ප්‍රත්‍යක්‍ෂ සත්‍යයකි. ජනතාව විසින් ආදරයෙන් වැළඳගත් මේ සම්ප්‍රදායෙහි අපූර්වත්වය කෙබඳුවීදැයි විමසීම කාලෝචිත වේ.1936.03.07 දින දෙවන රාජ්‍ය මන්ත්‍රණ සභාවේ හම්බන්තොට ආසනය වෙනුවෙන් ඩී.එම්. රාජපක්ෂ මහතා මැති සබයට පිවිසෙනවා. ජනතා ඡන්දයෙන් පැමිණි මේ ගමනට පූර්වයෙන් අපූරු කතාන්දරයක් තියෙනවා. එවකට මේ රට පාලනය කරමින් සිටියේ සුදු ජාතිකයන්.රජයේ සියලු ඉහළ තානාන්තර දැරුවේ ඔවුන්. ඔවුන් යටතේ තමයි දේශීය මුදලි මුහන්දිරවරු සිටියේ. ජනතාවගෙන් බදු අය කළේ ඔවුන්, සාමාන්‍ය ජනතාව ප්‍රශ්නවලින් මිරිකිලයි සිටියේ. උසුලා ගන්න බැරිතරම් රාජ්‍ය බදු සාමාන්‍ය ජනතාව මත පැටවිලයි තිබුණේ. එමෙන්ම මුදලි මුහන්දිරම්වරුන්ගේ තාඩන පීඩන, මැලේරියා වසංගතය, පැරැණි වැව් අමුණු සියල්ල කැඩී බිඳී යාම, ආහාර හිඟය බෙහෙත් හිඟය, ඊට අමතරව රදල පීඩනය, සාමාන්‍ය මිනිසුන් මත පැටවිලා තිබුණා. මේ වකවානුවෙම තමයි මේ රටේ වාමාංශික ව්‍යාපාරය පෙළගැසෙමින් තිබුණේ.කඩවත් බදු ක්‍රමය විසින් ගොවියන්ගේ නිෂ්පාදන කුණු කොල්ලයට ගත්තා. කුල පීඩනය නිසා කාන්තාවන්ට උඩුකය නිරාවරණය කරගෙන තමයි ඉන්න සිද්ධ වුණේ. ඩී.එම් රාජපක්ෂ මේ සාමාන්‍ය මිනිසුන්ගේ අයිතිවාසිකම් වෙනුවෙන් සටන් කරනවා. සුදු පාලකයන්ට මෙන්ම මුදලි මුහන්දිරම්වරුන්ටත් විරුද්ධව සටන් කරනවා. ඒ කාලේ ක්‍රමවත් මාර්ග පද්ධතියක් තිබුණේ නැහැ. තිබුණු බොහෝ පාරවල් මඩ ගොහොරු පිරුණු බොරළු මාර්ග, ප්‍රභූන් ගමන් ගත්තේ අශ්ව කරත්තවලින් සාමාන්‍ය මිනිස්සු ගමන් කළේ පයින්. එහෙම නැත්නම් ගොන්නු බැඳලා ඇදගෙන යන කරත්තවලින්.සමහරවිට අලුතින් මාර්ග කපාගෙන තමයි ගමන් කරන්න සිද්ධවුණේ. හම්බන්තොට දිස්ත්‍රික්කයේ බහුතර ජනතාව ගොවියෝ. ඔවුන් හේන් ගොවිතැන සහ කුඹුරු ගොවිතැන තමයි ප්‍රධාන වශයෙන් කළේ. බත් ප්‍රධාන ආහාරය වූ අතර ඒ හා සමානවම කුරක්කන්ද භාවිතා කළා. ඩී.එම්. රාජපක්ෂ තමාගේ සාටකයේ වර්ණයක් වශයෙන් තෝරා ගත්තේ කුරක්කන් පාට. ජනතාව මේ පුද්ගලයාව ආදරයෙන් වැළදගන්නවා ඡන්දය දීලා දිනවලා ඔහු කොළඹට ගෙන එනවා.රුහුණේ සිංහයාමේ රටේ එවකට මෝදු වෙමින් තිබුණ සුදු අධිරාජ්‍යවාදීන්ට විරුද්ධ සටන්වලට ඩී.එම් සහභාගි වෙනවා. ජාතික විමුක්ති අරගලය සඳහා වාමාංශිකයෝ සමඟ එකතු වෙනවා. විශේෂයෙන්ම සිය ඥාතියෙක් වූ වාමාංශික නායක දොස්තර ඇස්.ඒ. වික්‍රමසිංහගේ නොමද ආස්වාදය ඩී.එම්. කෙරෙහි බලපාන ලද බව පෙනෙනවා. මේ නිසාම ඩී.එම් එවකට ජාතික තලයේ අපූරු චරිතයක් බවට පත්වෙනවා. ව්‍යක්ත ඉංග්‍රීසි භාෂාවෙන් ඔහු රාජ්‍ය මන්ත්‍රණ සභාව ආමන්ත්‍රණය කරනවා.රුහුණේ ජනතාව ඔහුට “රුහුණේ සිංහයා” යන විරුදාවලිය පළන්දවනවා. නොමැකෙන අන්දමට ඔහු ජනතාවගේ සිත් සතන්වල පදිංචි වෙනවා. පුරා අවුරුදු 9ට වඩා රාජ්‍ය මන්ත්‍රණ සභාවේ ජනතා හඬ නගමින් සිටි ඔහු මිය යන්නෙත් රාජ්‍ය සභාවේ කතා කරමින් සිටින විටදීමයි. ඒ 1945 මැයි 18 වෙනිදා. ඔහු ජනතාව වෙනුවෙන් කරපු සටන් ගැන හා ඔහුගේ මහා වික්‍රමයන් ගැන හම්බන්තොට ජනතාව අදත් කතා කරනවා. මේ කතාන්තර රුහුණේ ජනතාවගේ ජනශ්‍රැති බවට පත්වෙලා.මීළඟට ආරම්භ වන්නේ එම වංශ කතාවේ දෙවැනි අවධියයි. ඒ තමයි අපි අද දක්වා සමරමින් සිටින ඩී.ඒ. රාජපක්ෂ මැතිතුමාගේ සම්ප්‍රාප්තිය සිය වැඩිමහල් සහෝදරයාගේ අභාවය නිසා හිස්වන හම්බන්තොටට රාජ්‍ය මන්ත්‍රණ සභාවේ ආසනය වෙනුවෙන් ජනතාවගේ ඉල්ලීම මත ඩී.ඒ. රාජපක්ෂ මැතිතුමා නිතරගයෙන් මැති සබයට එනවා. ඒ 1945 වර්ෂයේදී එතැන් සිට 1967 එතුමන්ගේ අභාවය සිදුවන තෙක්ම ඉතා කෙටි කාලයක් හැර රාජ්‍ය මන්ත්‍රණ සභාවේ සිට පස්වන පාර්ලිමේන්තුව දක්වාම එතුමා ජනතාව වෙනුවෙන් කටයුතු කළා. හම්බන්තොට ගැමි ගොවියන් ගැන එතුමා නිතරම කතා කළා.ඔවුන්ගේ ප්‍රශ්නවලට විසැඳුම් සොයා සාමකාමී කතිකාවත් නිරන්තරයෙන්ම පැවැත්වූවා. මේ රටේ පොදුජන දේශපාලනයේ සුවිශේෂී සංධිස්ථානයක් වූ ශ්‍රී ලංකා නිදහස් පක්ෂය පිහිටුවීමේ පුරෝගාමී මෙහෙවර සඳහා විශිෂ්ට දායකත්වයක් දෙන්න එතුමා සමත්වූවා. සිය වැඩිමහල් සොහොයුරාගේ අභාවයෙන් පසුව දේශපාලනයට පිවිසීමට ගත් තීරණය මෙන්ම ශ්‍රී ලාංකේය දේශපාලනයේ අතිශය වැදගත් සංධිස්ථානයක් වූ බණ්ඩාරනායක මැතිතුමන් සමඟ එවකට ආණ්ඩු පක්ෂය හැර දමා යාම සහ ශ්‍රී ලංකා නිදහස් පක්ෂය පිහිටුවීමට දායකත්වය දීම එතුමා විසින් දුර දක්නා නුවණින් ගත් වැදගත් තීරණ කීපයක්.එතුමන්ගේ පාර්ලිමේන්තු ජීවිත කාලය තුළදී විවිධ නිලතල මැති ඇමැතිධූර එතුමන් විසින් දරලා තියෙනවා. ඉතා නිහතමානී චාම් හා තැන්පත් ගතිගුණවලින් හෙබි එතුමා තුළින් ජනතාවාදී දේශපාලනඥයෙකු තුළ තිබිය යුතු උත්තුංග ගති ලක්ෂණ මොනවට පිළිබිඹු වුණා. දේශපාලන නායකයෙකු තුළ ජනතාවට සේවය කිරීම සඳහා සැබෑ වුවමනාවක් තිබිය යුතු බවත් එසේ නැතිනම් ඔහු දේශපාලනයට නුසුදුසු බවත් එතුමා ක්‍රියාවෙන්ම ඔප්පු කර පෙන්නුවා. එහෙයින් ම තමාගෙන් පසුව ජනතා මෙහෙවර සඳහා ජීවිතය කැපකළ හැකි දරුවන් පිරිසක් හඳුන්වා දීම අගය කළ යුත්තක්.මහේශාක්‍ය චරිතයමීළඟට පැමිණෙන්නේ රාජපක්ෂ දේශපාලනයේ දෙවැනි පරපුරේ දේශපාලන කතාන්දරයයි. සිය පියාණන් වූ ඩී.එම්. රාජපක්ෂයන් මියයන විට රාජ්‍ය මන්ත්‍රණ සභාවට පිවිසීමට තරම් වයස සම්පූර්ණ නොවුයෙන් තම අවස්ථාව කල් දමා සිටි ඩී.එම්. රාජපක්ෂ මැතිතුමාගේ වැඩිමහල් පුත් ලක්ෂ්මන් රාජපක්ෂ 1947 දී පළමු වෙනි පාර්ලිමේන්තුවේ හම්බන්තොට ආසනය සඳහා තරගවදිමින් ජයග්‍රහණය ලබා මැති සබයට පිවිසෙනවා. ඔහු ප්‍රථමයෙන්ම පාර්ලිමේන්තුවට පිවිසෙන්නේ ස්වාධීන මන්ත්‍රීවරයෙක් හැටියටයි. මේ වකවානුවේම ඩී.ඒ. රාජපක්ෂ මැතිතුමාත් බෙලිඅත්ත මන්ත්‍රීවරයා වශයෙන් පාර්ලිමේන්තුවේ පෙනී සිටිනවා.ලක්ෂ්මන් රාජපක්ෂ අභාවප්‍රාප්ත වුණේ 1981 දී මේ අතරතුර කාලයේ දී අවස්ථා කිහිපයකදීම ඔහු හම්බන්තොට සහ තිස්සමහාරාමයේ මෙන්ම මුල්කිරිගල ආසන නියෝජනය කරමින් පාර්ලිමේන්තුවට පිවිසිලා තියෙනවා. වරෙක ස්වාධීන අපේ්ක්ෂකයෙකු ලෙසත් ආයෙත් වරෙක මහජන එක්සත් පෙරමුණේ අපේක්ෂකයෙකු ලෙසත් තවත් අවස්ථාවක ශ්‍රී ලංකා නිදහස් පක්ෂයේ අපේක්ෂකයෙකු ලෙසත් එතුමා වරින් වර පාර්ලිමේන්තුවට පිවිසිලා තියෙනවා. ඔහු ගැමි ගොවියන් මෙන්ම ජාතික තලයේදී වැඩ කරන කම්කරු ජනතාවගේ අයිතිවාසිකම් වෙනුවෙන්ද සටන් කරලා තියෙනවා. ජනතාව වෙනුවෙන් සිරබත් පවා කාලා තියෙනවා. ඔහු තමාටම ආවේනික වූ ස්වාධීන මතවලට අනුව සමහර අවස්ථාවලදී කටයුතු කළ කෙනෙක්.ඉතා ප්‍රතාපවත් මෙන්ම පැරැණි යුගයේ පෞරුෂයත් නූතන යුගයට ගැලපෙන සටන්කාමී බවත්, ඔහු තුළ කැපී පෙනෙන පුරුෂාර්ථයන්. මේ රටේ වාමාංශික ව්‍යාපාරය සමග නිරන්තරව එකට වැඩ කළ ඔහු ජාතික වශයෙන් ගෙන ගිය කම්කරු අරගලවලට නායකත්වය දුන්නා. ඩී.එම් රාජපක්ෂ පිළිබඳව වගේම ලක්ෂ්මන් ගැනද රුහුණේ වැසියන් තුළ ඇත්තේ ගෞරවය මුසු භක්තියක්. ඔහුගේ ක්‍රියාකාරකම් ගැනද රුහුණු ගිරුවායේ සහ මාගම්පත්තුවේ පැරැණි ගැමියන් අපූරු වෘතාන්ත ගොතා තිබෙන බව අදත් අහන්න පුළුවන්. එතුමාගේ දේශපාලනය කෙරේ මේ රටේ සිටි වාමාංශික නායකයෙක් වූ පිලිප් ගුණවර්ධන මහතාගේ චරිතය බෙහෙවින් බලපාලා තියෙනවා.මේ චරිත නොමියෙන දේශපාලන චරිත වශයෙන් හඳුන්වන්න පුළුවන්.මීළඟට හමු වන්නේ මහින්ද රාජපක්ෂ පරපුරේ දෙවැනි පරපුරේ දෙවනි මහේශාක්‍ය චරිතයයි. ඒ තමයි ජෝර්ජ් රාජපක්ෂ මැතිතුමා. එතුමා උපන්නේ 1926 දී මිය යන්නේ 1976 දී ආයු කාලය හරියටම අඩ සියවසක්. මේ කාල පරාසය තුළ ඔහුගේ ක්‍රියාකලාපය අභිමානයෙන් අගයන්න පුළුවන්. එතුමා වෘත්තියෙන් නීතිඥවරයෙක්. සිය වැඩිමහල් සොහොයුරා වූ ලක්ෂ්මන් රාජපක්ෂ කොළඹ වෙස්ලි විද්‍යාලයේ ඉගෙන ගන්න අතරේ ජෝර්ජ් රාජපක්ෂ රාජකීය විද්‍යාලයේ ඉගෙන ගන්නවා.සූරිය මල් ව්‍යාපාරයමේ කාලයේ දී ඔවුන්ගේ පියාණන් වූ ඩී.එම්. රාජපක්ෂ ජනතා දේශපාලනය තුළින් රටේම ප්‍රසිද්ධ වෙලා හිටියේ. එතුමා වාම දේශපාලන ව්‍යාපාරය සූරිය මල් ව්‍යාපාරය ආදිය සමඟ සම්බන්ධ වෙලා හිටියේ. එනිසා ජෝර්ජ්ට මෙන්ම ලක්ෂ්මන්ට ද මේ වාම දේශපාලන ආශ්වාදය ලැබෙන්නට ඇති. ජෝර්ජ් රාජපක්ෂ රාජකීය විද්‍යාලයේ මෙන්ම නීති විද්‍යාලයේත් කැපී පෙනෙන ශිෂ්‍යයෙක් වුණා. මේ සඳහා ඔහුගේ පවුල් පසුබිමද එක්තරා විදිහකට බලපාන්න ඇති. නීතිඥයෙක් හැටියට ජෝර්ජ් රාජපක්ෂ ඉතා සුළු කලකින්ම මුළු දකුණු පළාතේම ප්‍රසිද්ධ වෙනවා.එනිසාම ඔහු මුළු රටේම ප්‍රසිද්ධියට පත්වෙනවා. 1960 මාර්තු මහ මැතිවරණයේදී ජෝර්ජ් රාජපක්ෂ මූල්කිරිගල ආසනය ජය ගන්නවා. නැවතත් 1960 ජූලි මැතිවරණයත් 1965 සහ 1970 මහ මැතිවරණත් ජෝර්ජ් රාජපක්ෂ මුල්කිරිගල ආසනය ජය ගන්නවා. ඔහු එවකට පාර්ලිමේන්තුවේ ඉතා ජනප්‍රිය එමෙන්ම පිළිගත් ජනතා නියෝජිතයෙක් හැටියට මතු වෙලයි හිටියේ. ඔහුගේ පාර්ලිමේන්තු කාල සීමාව තුළ ඇමැති ධුර කිහිපයක්ම දරා තියෙනවා.සමහර අවස්ථාවල ඇමැති ධුර කිහිපයක්ම එකවර දැරීමට ඔහු කාර්යක්ෂම වුණා. එවකට සිටි පක්ෂ නායකයන් එතුමාගේ දක්ෂතාවයන් මහා ඉහළින් පිළිගත්තා. එනිසාම ජාත්‍යන්තර සම්මන්ත්‍රණවල නායකත්වය පවා එතුමාට ලැබිලා තියෙනවා. නීතිඥයෙකු වශයෙන් අතිසාර්ථකව සිටියදී එය අතහැර දමා ජනතාවට සේවය කිරීමට ඇප කැප වීම අගය කළ යුත්තක්. ඔහු ව්‍යක්ත කථිකයෙක්. ඔහුගේ වාග් මාලාව හා කතා විලාශය අතිශයින්ම ආකර්ශනීයයි. මෙය සිංහල මෙන්ම ඉංග්‍රීසි භාෂාවෙන් ද එක හා සමානයි. එනිසා එතුමා ශ්‍රී ලංකාවෙ සිටි දක්ෂ ද්විභාෂා කථිකයෙක් වුණා. එතුමා විසින් 1960 දී පමණ පාර්ලිමේන්තුවේ කරන ලද කතාවක් මෙරට පාර්ලිමේන්තු ඉතිහාසයේ දේශපාලනඥයකු විසින් පවත්වන ලද ඓතිහාසික කතා කිහිපයකින් එකක් හැටියටයි වාර්තා වෙලා තියෙන්නේ.ඔහු රුහුණේ ගැමියන් ගැන නිතරම කතා කළා. ඔවුන්ගේ දරිද්‍රතාව ගැනත් ඒවාට විසඳුම් සොයා තමා පැමිණි බවත් කියා සිටියා. තමා දේශපාලනයට පැමිණියේ තම පියාණන්ගේ ජනතාවාදී සටන්වලින් උපයාගත් කීර්ති නාමයත්, තම පියාණන් එවකට සිටි රදළ මුදලි මුහම්දිරම් හා ගම්මුලාදෑනින්ට විරුද්ධව ගෙනගිය අරගලයේ සංකේතයක් වූ කුරහන් සාටකයත් කරපින්නා ගෙන බව ඔහු පාර්ලිමේන්තුව තුළදී හඬනගා කියා සිටියා. රාජපක්ෂවරුන්ගේ දේශපාලනයේ යථාර්ථය දැන ගන්න එම ප්‍රකාශය හොඳටම ප්‍රමාණවත්.වීදි සටන්කරුවාමේ අදීන සම්ප්‍රදායේ ආරම්භක මහා පුරුෂයන් දෙදෙනාගෙන් බාල සහෝදරයා වූ ඩී.ඒ. රාජපක්ෂ මැතිතුමාගේ පරපුරේ 2 වැනි පරම්පරාව 1970 දී දේශපාලනයට පිවිසෙනවා. එවකට 7 වැනි පාර්ලිමේන්තුවේ ලාබාලම තරුණ මන්ත්‍රීවරයා හැටියට මහින්ද රාජපක්ෂ මැතිතුමා සිය දීර්ඝ දේශපාලන ගමන ආරම්භ කරනවා. එතුමාගේ දේශපාලන ජීවිතයේ සුවිශේෂී ලක්ෂණය තමයි පාර්ලිමේන්තුව තුළත් සමකාලීනව ඉන්පිටතදීත් ජනතාව වෙනුවෙන් කටයුතු කිරීම පාර්ලිමේන්තුවේ ලාබාලතම මන්ත්‍රීවරයෙකු වශයෙන් සිටියදී පවා මේ රටේ දේශපාලන ක්ෂේත්‍රයේ කැපී පෙනෙන අවධානයට යොමු වූ චරිතයක් බවට එතුමා පත්වුණා.ඔහුගේ පාර්ලිමේන්තු ජීවිතයේ මුල් වකවානුවේදීම සිදු වූ 1971 කැරළි සමයේදී පවා තරුණයන් වෙනුවෙන් එතුමා පෙනී සිටියා. එවකට තමා ද සාමාජිකත්වය දැරූ රජයේ කටයුතු කරමින්ම එම රජයට එරෙහිව නැගී සිටි තරුණයන්ගේ මානව අයිතිවාසිකම් වෙනුවෙන් ඔහු කටයුතු කළා. එතුමා ජාතික හා ජාත්‍යන්තර බහු ජන සංවිධානවල නායකත්වය ගත්තා. 1989 සිට ආසන්න කාලපරිච්ඡේදය පුරා පැතිරුණු මහා භීෂණ සමයේ දී දැඩි පීඩනයට පත්ව සිටි තාරුණ්‍යය වෙනුවෙන් එතුමා නොබියව පෙනී සිටියා. මෙකල සිදු වූ අසාධාරණකම් වෙනුවෙන් ලෝක මානව අයිතිවාසිකම් සංවිධානවල අවධානය යොමුකරවා ගත්තා. නීතිය, යුක්තිය හා සාධාරණත්වය යටපත් වී කැළෑ නීතිය රජ වූ ඒ යුගයේ අහිමි වූ මානව අයිතීන් වෙනුවෙන් පෙනී සිටින්නට තරම් එඩිතර කමක් ඔහු තුළ තිබුණා.කම්කරුවාගේ, ගොවියාගේ, තරුණයාගේ හා ශිෂ්‍යයාගේ අයිතිවාසිකම් වෙනුවෙන් හැමතැනම හැමවිටම පෙනී සිටියා. ඔහු මේ රටේ බිහි වූ හොඳම වීදි සටන්කරුවන්ගෙන් කෙනෙක්. මේ සැමකින්ම ලබාගත් පන්නරය හා දැනුම තුළින් නව චින්තනයකට මග හෙළි කරගත්තා. ලෝකයේ මෙතෙක් බිහි වූ සෑම චින්තකයෙක්ම හා රාජ්‍ය නායකයෙක්ම සිය දීර්ඝ අත්දැකීම් සම්භාරයෙන් තමයි පරිනතභාවය ලබාගෙන තියෙන්නේ. පුරා අවුරුදු 40 කටත් වඩා තමා විසින් උපයා ගත් අත්දැකීම් සම්භාරයත්, තම පැරැණි පරපුරෙන් ලබාගත් පෝෂණයත්, සම්මිශ්‍රණය කොට රට නවමු මාවතකට ගෙන යාමට එතුමා කටයුතු කරමින් සිටිනවා. රාජපක්ෂ පරපුර මහින්ද රාජපක්ෂ පරපුර වශයෙන් හැඳින්වීම යුක්ති යුක්ත වන්නේ ඒ නිසාය. 1970 සිට 2005 දක්වා ඉතා ටික කලක් හැර මහා කාල පරිච්ඡේදයක් එතුමා පාර්ලිමේන්තුව නියෝජනය කරලා තියෙනවා.මන්ත්‍රීවරයෙක් ලෙස හා විවිධ විෂයයන් යටතේ විවිධ ඇමැති ධූර දරමින් හා විපක්ෂ නායක ධූරය දරමින්ද එමෙන්ම අග්‍රාමාත්‍ය ධූරය දරමින් ද එතුමා කටයුතු කරලා තියෙනවා. මේ සෑම භූමිකාවක් තුළදීම තම ක්ෂේත්‍රයට අදාළ අනුස්මරණීය සේවාවක් එතුමා කරලා තියනවා. ශ්‍රී ලංකා පාර්ලිමේන්තු ඉතිහාසයේ දීර්ඝතම කාල පරිච්ඡේදයක් ගතකළ දේශපාලනඥයන් කීප දෙනාගෙන් කෙනෙක් හැටියට එතුමා ද ඉතිහාස ගතවී තිබෙනවා. ශ්‍රී ලංකාවේ පවත්නා ව්‍යවස්ථාමය උත්තරීතර පදවිය වූ ජනාධිපති ධූරය ලබාගැනීමේ වාසනාව රාජපක්ෂ පරපුරෙන් හිමිකර ගන්නේ මහින්ද රාජපක්ෂ මැතිතුමා, එය ශ්‍රී ලාංකිකයෙකුට ලබාගතත හැකි උච්චතම පදවි සම්ප්‍රාප්තිය යි. මෙය ලබාගැනීම ආකස්මික සිද්ධියක් නොවේ. දිගු ගමනක හා දිගු පරිත්‍යාගයක අග්‍ර ඵලයයි.ජාතික තලය ඉක්මවා ගොස් ජාත්‍යන්තරය දක්වා එතුමාගේ ක්‍රියා කලාපයන් ගමන් කරලා තියෙනවා. එමෙන්ම සමහරු එතුමාගේ ක්‍රියා කලාපයන් විමර්ශනයට ලක්කරනවා. අගය කරනවා. අපහාසයට සහ උපහාසයටත් ලක් කරනවා. ඒ තරම්ම මේ චරිතය හරවත් - ඔදවත් - තෙදවත් මෙන්ම මතභේදාත්මක යි. ශ්‍රීී ලංකාව මෑත ඉතිහාසයේ මුහුණ දුන් මහා ව්‍යසන දෙකකට එතුමා මුහුණ දුන්නා. එකක් සුනාමි ව්‍යසනය. අනෙක උඩු දුවලා තිබුණ ත්‍රස්තවාදය මේ දෙකම එතුමා මනා ලෙස කළමනාකරණය කළා. එනිසා මෑත යුගයේ බිහි වූ මහා දේශපාලන කළමනාකරුවා හැටියට එතුමා ඉතිහාසයට එක්වෙනවා. එනිසා රාජපක්ෂ දේශාලනයේ අග්‍ර භූමිකාව මහින්ද රාජපක්ෂ මැතිතුමා විසින් තවදුරටත් කරගෙන යන බව කියන්නට පුළුවන්.දෙවැනි පරම්පරාවේ දෙවැනියා ලෙස දේශපාලනයට පිවිසෙන්නේ චමල් රාජපක්ෂ මැතිතුමායි. 1989 පැවැති මහමැතිවරණයේදී හම්බන්තොට දිස්ත්‍රික් මන්ත්‍රීවරයෙකු වශයෙන් එතුමා පාර්ලිමේන්තුවට පිවිසෙනවා. එතැන් සිට පුරා අවුරුදු 22 ට ආසන්න කාලයක් එතුමා හම්බන්තොට දිස්ත්‍රික්කය නියෝජනය කරමින් කටයුතු කර තියෙනවා. මේ කාලය තුළ මන්ත්‍රීවරයෙක්, නියෝජ්‍ය අමාත්‍යවරයෙක් හා අමාත්‍යවරයෙක් හැටියට තමා වෙත පැවරුණ කාර්යභාරය ඉතා උසස් අන්දමින් එතුමා ඉටු කරලා තියෙනවා. සැලසුම් සහගතව යම් කාර්යකට පිවිසීම ඔහුගේ ජීවිතයේ මාහැඟි ලක්ෂණයක්.ඩී.ඒ.රාජපක්ෂ මහතා තුළ තිබූ තැන්පත්කම නිහතමානීකම හා අනෙකාට සවන්දීමේ උතුම් ගුණය නොඅඩුව චමල් රාජපක්ෂ මැතිතුමාගෙන් විද්‍යාමාන වෙනවා. යම් වැඩකට ප්‍රවේශවීමට ප්‍රථමයෙන් ඒ සදහා පූර්ව සූදානමක් වීම ඔහුගේ ක්‍රියා කලාපය තුළින් සෙසු අයටද ගතහැකි ආදර්ශයක්. විශේෂයෙන්ම කෘෂිකර්මය හා ජල කළමනාකරණය පිළිබඳ එතුමන් තුළ ඇත්තේ නෛසර්ගික හැකියාවක්. නිරන්තරයෙන්ම කාර්යයක නිරතවීම මිනිසුන් සමග නිරන්තර සංවාදය ආදිය යහපත් දේශපාලනඥයකු තුළ තිබිය යුතු අපූරු ගති ලක්ෂණ කීපයක්. චමල් මහතා මේ චර්යාවන් තමාගේ ජීවිතයට ආවේණික ගතිපැවතුම් බවට පත්කර ගෙන තියෙනවා.දේශපාලනඥයකු හැටියට පාර්ලිමේන්තුවට පිවිසීම එම දේශපාලනඥයාගේ ජීවිතයේ වැදගත් සංධිස්ථානයක්. අමාත්‍ය ධුරයක් ලබා ගැනීම තවත් අවස්ථාවක්. මේවා දුර්ලභ අවස්ථා වූවද පාර්ලිමේන්තුවේ සුලභ අවස්ථාවන්. එහෙත් පාර්ලිමේන්තු ප්‍රජාතන්ත්‍රවාදයේ ඉහළම තනතුර වූ කථානායක ධූරය හෙබවීම අතිශය දුර්ලභ අවස්ථාවක්. අපේ රටේ කථානායක ධූරය හොබවා ඇත්තේ ඉතා අතලොස්සක් පමණ පිරිසක්. පාර්ලිමේන්තු සම්ප්‍රදායේ පූජණීය තනතුර හෙබවීමට ලැබීමද භාග්‍යයක්. චමල් රාජපක්ෂ මහතාට මෙම තනතුර ලැබීම ඉතා සුදුස්සෙකුට ඉතා සුදුසු තනතුර ලැබීමක් හැටියට හැදින්වීමට හැකි යි.සිය පියාණන් හෙබ වූ නියෝජ්‍ය කථානායක ධූරය එතුමාගේ වැඩිමහල් පුතණුවන්ට සම්පූර්ණ කිරීමට ඉතිහාසය අවස්ථාවක් සලසා දී තියෙනවා. එපමණක් නොවේ මේ තනතුර චමල් රාජපක්ෂ මහතාගේ සහ රාජපක්ෂ පරපුරේ දේශපාලනය සම්භාවනීය කිරීමටත් හේතු වාසනා වී තියෙනවා.දෙවැනි පරම්පරාවේ තෙවැනියා හැටියට පාර්ලිමේන්තු දේශපාලනයට බැසිල් රාජපක්ෂ මහතා පිවිසෙන්නේ 2007 වර්ෂයේදී ජාතික ලැයිස්තු මන්ත්‍රීවරයෙකු හැටියටයි. එතුමා එතැන් සිට ආර්ථික සංවර්ධන ඇමැතිවරයා හැටියට විශාල කාර්යභාරයක් ඉෂ්ට කරනවා.. 2010 පැවැති මහමැතිවරණයේ දී ගම්පහ දිස්ත්‍රික්කයෙන් තරග වැදුණු එතුමා දිස්ත්‍රික් නායකයා හැටියට වාර්තාගත ඡන්ද ප්‍රමාණයක් ලබා ගන්නවා.රට සංවර්ධනය කිරීමේ රාජ්‍ය කාර්යභාරය මුලුමනින්ම වාගේ ඔහු විසින් භාරගෙන ක්‍රියාත්මක කරනවා. යුද්ධයෙන් පීඩාවට පත් උතුරු නැඟෙනහිර ප්‍රදේශ සංවර්ධනය කරා ගෙනයාමේ මහා නියමුවා හැටියට කටයුතු කරන්නේ එතුමායි. මේ සඳහා නැගෙනහිර නවෝදය සහ උතුරු වසන්තය යන නව සංවර්ධන සංකල්ප හඳුන්වාදෙමින් සංවර්ධනයේ නව මංපෙත් විවර කරගැනීමට එතුමා සමත් වූවා. ගම නැඟුම, මඟ නැඟුම , ගැමි දිරිය, දිවි නැඟුම ආදී සංවර්ධනය වේගවත් කිරීමට අවශ්‍ය නවතාලේ මෙහෙයුම් ගණනාවක් එතුමා හඳුන්වා දී තියෙනවා. ඊට අනුසාංගික සියලුම සානුබලයයන් ඒකරාශී කර ගන්නට එතුමා සමත් වෙලා තියෙනවා. අතිශයින්ම කාර්යශූර එතුමා සැලැසුම් සහගතව වැඩසටහන් ක්‍රියාත්මක කිරීමට මනා නිපුණත්වයක් ලැබුවෙක්.සිය වැඩිමහල් සහෝදරයා වූ ජනාධිපතිතුමාගේ දේශපාලන ගමන්මගේ නොපෙනෙන මෙහෙයුම්කරුවා ඔහුය.. 1970 සිටම සිය දේශපාලන සංවිධායකත්වය මොනවට ප්‍රදර්ශනය කර ඇති ඔහු රාජපක්ෂ පරපුරේ මෙතෙක් බිහි වූ මහා සැලසුම්කරුවා ලෙස හැඳින්වුවොත් එය නිවැරැදියි. සියවැඩිමහල් සහෝදරයා වෙනුවෙන් 1970 සිට මේ දක්වා පැවැති සෑම මහමැතිවරණයක්ම පාහේ මෙන්ම ජනාධිපතිවරණයන්ද මෙහෙය වූ ඔහු ඒ සඳහා ලබා ඇති පරිණතභාවය අනුපමේයයි. සෑම ක්ෂේත්‍රයක් ගැනම පවත්නා සිරස් සහ තිරස් දැනුම ඔහුගේ සාර්ථකත්වයට පිටිවහලක්. යම්කිසි කාර්යකට එතුමා ප්‍රවේශවන්නේ නම් එය අනිවාර්යයෙන්ම සාර්ථක වන බවට මේ රටේ ජනතාවගේ පිළිගැනීමක් තියෙනවා.එම ප්‍රතිරූපය ගොඩනගා ගැනීම ඉතා අසීරු කටයුත්තක්. එතුමා කුරිරු යුද්ධය ජයග්‍රහණය කරවීම සඳහා සේනාධිනායක ජනාධිපති මහින්ද රාජපක්ෂ මැතිතුමා සහ සැබවින් ම ජාති හිතෛශියෙකු වූ ද යුද්ධයේ මහා මෙහෙයුම් කරුවා වූ ද ගෝඨාභය රාජපක්ෂ මැතිතුමා සමග එක්ව කටයුතු කළ ආකාරය මේ රටේ ජනතාව සදාකල් අගය කරනවා. මේ සහෝදර සුසංයෝගය ජාතියට විමුක්තිය උදා කරදීමට සමත් වුණා. රාජපක්ෂවරුන්ගේ මේ සහෝදර සන්ධානය පුරාණයේ සිංහල රාජ වංශයේ සහෝදර සබැදියාව සිහිපත් කරවන්නක්.මේ අතර වාරයේ රාජපක්ෂ තෙවැනි පරම්පරාව ද දේශපාලන කරළියට පිවිසෙනවා. ප්‍රථමයෙන්ම දිවංගත ජෝර්ජ් රාජපක්ෂ මහාතගේ දියණිය වන නිරූපමා රාජපක්ෂ මහත්මිය පළාත් සභා මන්ත්‍රීවරියක වශයෙන් 1994 දී දේශපාලනයට එනවා. එසේම එම වර්ෂයේදීම එතුමිය හම්බන්තොට දිස්ත්‍රික් මන්ත්‍රීවරියක වශයෙන් පාර්ලිමේන්තු දේශපාලනයට පිවිසෙනවා. එතැන් සිට පාර්ලිමේන්තුවේ නියෝජ්‍ය ඇමැතිවරියක වශයෙන් ජනතාවට සේවය කරන අතර, ඇගේ සොහොයුරා වූ ශ්‍යාමලාල් රාජපක්ෂ මහතා ද 1999 දී දකුණු පළාත් මන්ත්‍රීවරයෙකු වශයෙන් දේශපාලනයට පිවිසෙනවා. කථානායක චමල් රාජපක්ෂ මැතිතුමාගේ පුත් ශෂීන්ද්‍ර රාජපක්ෂ මහතා ඌව පළාත් සභාවේ මහ ඇමැතිවරයා ලෙස 2009 දී දේශපාලන ගමන් මඟ ආරම්භ කරනවා.මෙය රාජපක්ෂවරුන් තම නිජ බිම වූ හම්බන්තොට දිස්ත්‍රික්කයෙන් පිටත දී ලබාගත් පළමු වන දිස්ත්‍රික් ජනතා ජයග්‍රහණයයි.මෙහි දෙවැනි අවස්ථාව බැසිල් රාජපක්ෂ මහතා ගම්පහ දිස්ත්‍රික්කයේ ජයග්‍රහණය කිරීමයි.මේ දේශපාලන සම්ප්‍රදාය ඉදිරියට ගෙන යන්නට තෙවැනි පරපුරෙන් තවත් නවකයෙක් වූ නාමල් රාජපක්ෂ මහතා 2010 මහ මැතිවරණයෙන් ජයග්‍රහණය ලබා හම්බන්තොට දිස්ත්‍රික් මන්ත්‍රීවරයෙකු වශයෙන් පාර්ලිමේන්තුවට පිවිසෙනවා. ඔහු ශාන්ත තෝමස් විද්‍යාලයෙන් අධ්‍යාපනය ලබා පසුව ලන්ඩන් සරසවියෙන් නීති උපාධිය ලැබූ තරුණයෙක්. තාරුණ්‍යයට හෙටක් සංවිධානය ගොඩ නගා තරුණයන් ඒකරාශී කරගෙන නව චින්තනයක් ඔස්සේ කටයුතු කරමින් සිටින ඔහු මේ රටේ පොදු ජනතාවගේ හද ගැස්ම මැනවින් අවබෝධකර ගත් නායකයෙක් හැටියට හඳුන්වන්න පුළුවන්.1936 දෙවැනි රාජ්‍ය මන්ත්‍රණ සභාවේ සිට මේ දක්වා රාජපක්ෂවරුන් 09 දෙනෙක් පාර්ලිමේන්තුව නියෝජනය කරලා තියනවා. දැනට හතර දෙනෙක් සහ ජනාධිපතිවරයෙක් ඇතුළු පස්දෙනෙක් එම පරපුර නියෝජනය කරමින් ව්‍යවස්ථාදායකයේ හා විධායකයේ තනතුරු හොබවනවා. පළාත් සභා මහ ඇමතිවරයෙක් ඇතුළු ජනතා නියෝජිතයෝ 06 දෙනෙක් මේ වන විට දේශපාලන කරළියේ සිටිනවා. මුළු රාජපක්ෂ පරම්පරාවෙම දේශපාලනයේ නියැලුනු රාජපක්ෂවරුන් 11 දෙනෙක් සිටිනවා. මෙවන් පරපුරක් මෙතෙක් ශ්‍රී ලංකාවේ බිහි වෙලා නැහැ. මේ රටේ බිහි වූ කීර්තිමත් වෙනත් දේශපාලන පවුල්වල සංඛ්‍යාව හා දේශපාලනය කළ කාල පරාසය ද බෙහෙවින් අඩුයි. ආසියානු කලාපයේ මේ මට්ටමට දේශපාලනයට ප්‍රවේශ වුණු පවුල්වල සාමාජික සංඛ්‍යාව ද මීට වඩා අඩුයි.අනෙක් කරුණු තමයි මෙය පරම්පරා තුනක සම්ප්‍රාප්තියක්. කාලයේ තාලයට ගොඩනැගුණු දේශපාලනයක්, යටත්විජිත යුගයේ දේශපාලනයේ සිට ජන සම්මත වාදය දක්වා ගමන් කිරීමක්. තවත් විශේෂ කාරණයක් නම් මේ දේශපාලන සම්ප්‍රදාය ඉදිරියට ගලායන නොනවතින දහරාවක්. ඒ සඳහා පෙර නිමිති දැනටමත් පහළ වෙලා තියනවා. මෙය ශ්‍රී ලාංකේය මොඩලය හඳුනාගත් දේශපාලන සම්ප්‍රදායක්. මේ මොඩලය අතිශය විප්ලවවාදී එකක් නෙමෙයි. එමෙන්ම කොම්ප්‍රදෝරු ධනේශ්වර එකකුත් නොවේ. මේ රටේ බහුතර ජනතාවගේ හද ගැස්ම මැනවින් හඳුනාගත් දේශපාලන ප්‍රවාහයක්. මේ ප්‍රවාහය තුළ පවත්නා වූ වාමවාදී මානුෂීය ගුණයට සහ දේශ හිතෛශී සංවර්ධන ක්‍රියාවලියට ජනතාව බෙහෙවින් ඇලුම් කරනවා.තවත් අතකින් බුදු සමය විසින් හික්මවන ලද සහ දේශීය චින්තනය විසින් ඔපවත් කරන ලද හිංසනයන්ගෙන් තොර අනෙකාට උදව්කරන නිසි තැන අරගල කරන, සෙසු තැන නිහඬ වන, අන්මත ඉවසන අපූරු තාලයේ දේශපාලන සම්ප්‍රදායක්. මෙය ගොඩනැගී ඇත්තේ අපේ පෞරාණික සංස්කෘතියෙන් පෝෂණය ලබාගෙන, ජනතාවගෙන් පන්නරය ලබා ගෙන ජනතාව වෙතින්ම බව ඉඳුරා පැහැදිලියි. එනිසා මෙතෙක් ශ්‍රී ලංකාවේ බිහිවූ මහා දේශපාලන සම්ප්‍රදාය ගොඩනගන්නට මහින්ද රාජපක්ෂ පරපුර සමත්වෙලා තියනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107301</link>
    <topic>ලංකා බැංකුව ණය පොලීඅනුපාතය පහළ දමයි</topic>
    <author>මහින්ද අලුත්ගෙදර</author>
    <content>ණය පොලී අනුපාතය සියයට නවය (9) දක්වා පහත හෙළීමට ලංකා බැංකුව තීරණය කරයි. මේ දක්වා ණය පොලී අනුපාතය සියයට 12ක්ව පැවති අතර නව පොලී අනුපාතය ලබන අගෝස්තු පළමුවනදා සිට ක්‍රියාත්මක වන බව ලංකා බැංකුවේ සභාපති ආචාර්ය ගාමිණී වික්‍රමසිංහ මහතා පවසයි.ඒ මහතා මේ බව සඳහන් කළේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (29) පැවැති ලංකා බැංකුවේ නවක කළමනාකරණ අභ්‍යාසලාභීන් 300ක් සඳහා පත්වීම් ලිපි බෙදා දීමේ අවස්ථාවට සහභාගි වෙමිනි.ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම අනුව ණය පොලී අනුපාතය පහත හෙළීමට තීරණය කළ බව සඳහන් කළ සභාපතිවරයා රටේ සංවර්ධනයට වැඩි දායකත්වයක් ලබා දීම එහි අරමුණ බවද ප්‍රකාශ කළේය.රටේ සංවර්ධන කාර්යයේදී ලංකා බැංකුව විශාල කාර්ය භාරයක් ඉටු කරන බවත් එක් එක් ක්ෂේත්‍රයන් හරහා රටේ ජනතාවට විශාල ණය ප්‍රමාණයක් ලබා දී තිබෙන බවත් කී ආචාර්ය ගාමිණී වික්‍රමසිංහ මහතා පසුගිය වසරේදී ලංකා බැංකුවෙන් ලබා දුන් ණය වලින් සියයට 25කට වැඩි ප්‍රමාණයක් රටේ ගොවි ජනතාව වෙනුවෙන් බවද කීවේය.ඒ අනුව වී ගොවිතැන වෙනුවෙන් රුපියල් මිලියන 20000ක ණය පිරිනමා තිබෙන බව පෙන්වා දුන් ඒ මහතා දේශීය කෘෂිකර්මය නඟාසිටුවීමේ වැඩසටහන් රැසක් ආරම්භ කර තිබෙන බවද කීය.යුද ජයග්‍රහණයෙන් පසුව උතුරු හා නැෙඟනහිර පළාත්හි නව ශාඛාවන් 80ක් ආරම්භ කර තිබෙන බව සිහිපත් කළ ආචාර්ය ගාමිණී වික්‍රමසිංහ මහතා එම ප්‍රදේශවල සංවර්ධන කටයුතු වෙනුවෙන් රුපියල් ඳලියන 40000ක ණය ආධාර ලබා දී තිබෙන බවද පැවසීය.ජනාධිපති මහින්ද රාජපක්ෂ මහතා අපේක්ෂා කරන පරිදි අපේ රට ආසියාවේ ආශ්චර්ය බවට පත් කිරීම සඳහා යන ගමනේදී සංවර්ධනය වෙනුවෙන් තවදුරටත් සේවය කිරීමට ලංකා බැංකුව සූදානම් බවද හෙතෙම සඳහන් කළේය.කෘෂිකර්ම ඇමැති මහින්ද යාපා අබේවර්ධන, මුදල් හා ක්‍රම සම්පාදන නියෝජය ඇමැති ගීතාංජන ගුණවර්ධන, ලංකා බැංකුවේ නියෝජ්‍ය මහා කළමනාකාර ආචාර්ය සෑම් සමරසිංහ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107302</link>
    <topic>රාජ්‍ය ආයතන සහ සංස්ථාවලසේවක සභා යළි පණ ගන්වයි</topic>
    <author>අනුර පේ‍්‍රමලාල්</author>
    <content>රාජ්‍ය ආයතන හා සංස්ථාවල කාර්යක්ෂමතාව වර්ධනය කිරීම සඳහා සේවක සභා පිහිටුවීමට තීරණය කෙරේ. ජාතික භාෂා හා සමාජ ඒකාබද්ධතා අමාත්‍යාංශය මේ සඳහා මූලික පියවර ගෙන තිබේ.1970 සමගි පෙරමුණ රජය යටතේ ශ්‍රී ලංගම ඇතුළු රාජ්‍ය ආයතන ශක්තිමත් කිරීම සඳහා සේවක සභා ක්‍රියාත්මක කෙරිණ.මහින්ද චින්තන ඉදිරි දැක්ම යටතේ දැවැන්ත කාර්යභාරයකට මුලපුරා සිටින ශ්‍රී ලංකාවේ රාජ්‍ය ආයතනවල ඵලදායිතාව වර්ධනය කිරීම සේවක සභා පිහිටුවීමේ අරමුණයි.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා මේ සේවක සභා පිහිටුවීම සම්බන්ධයෙන් මූලිකත්වය ගෙන තිබේ.  ඒ මහතා ප්‍රකාශ කරන පරිදි ආයතනික සංවර්ධනය ඉහළ තත්ත්වයකට ගෙනඒම, දූෂණය හා නාස්තිය වළක්වාලීම, සේව්‍ය හා සේවක සබඳතා ශක්තිමත් කිරීම සේවක සභා පිහිටුවීමේ මූලික අරමුණු වේ.යම් ආයතනයක තීරණ ගැනීමේදී කළමනාකාරිත්වයට සේවකයන් දායක කර ගැනීමද මෙහි විශේෂ ලක්ෂණයක් බව ද ඇමැතිවරයා ප්‍රකාශ කළේය.ආයතනික ඉලක්ක සපුරාගැනීම, පසු විපරම් කිරීම, සේවක කුසලතා වර්ධනය කොට ආයතනයේ නිෂ්පාදන හා සේවා තත්ත්ව ඉහළ නැංවීම ද සේවක සභාවල තවත් ලක්ෂණ වේ. ජනාධිපති මහින්ද රාජපක්‍ෂ මහතාගේ පූර්ණ ආශිර්වාදයෙන් හා උපදේශකත්වයෙන්, වාසුදේව නානායක්කාර මහතාගේ මෙහෙයවීමෙන් සේවක සභා පිහිටුවීම සිදුකෙරේ.සේවක සභා සම්බන්ධයෙන් සේවකයන් දැනුවත් කිරීමේ විශේෂ සම්මන්ත්‍රණයක් ලබන 08 වැනිදා උදේ 9ට හෙක්ටර් කොබ්බෑකඩුව ගොවි පර්යේෂණ මධ්‍යස්ථානයේදී පැවැත්වේ. ජාතික භාෂා හා සමාජ ඒකාබද්ධතා අමාත්‍යාංශය මේ සම්මන්ත්‍රණය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107303</link>
    <topic>දෙස් විදෙස් ආර්ථික ප්‍රවණතාවන්ට අනුවඅපේ බැංකු පද්ධතියත් වෙනස්විය යුතුයි</topic>
    <author>ජයසිරි මුණසිංහ, මහින්ද අලුත්ගෙදර</author>
    <content>ශ්‍රී ලංකාවේ බැංකු පද්ධතිය දේශීය හා ජාත්‍යන්තර ආර්ථික ප්‍රවණතාවන්ට අනුකූල වන අයුරින් වෙනස් විය යුතු බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි. ශ්‍රී ලංකා මහ බැංකු වාර්තාව හා සංඛ්‍යාලේඛන පිළිබඳව ඇතැමුන් විවේචන කරන බවත් ඒ මඟින් රටේ පවතින ආර්ථික තත්ත්වයට වඩා වෙනස් ප්‍රතිරූපයක් මවා පෙන්වන බවට පවසන බවත් හෙතෙම සඳහන් කරයි.මහජන බැංකු ස්වර්ණ ජයන්ති ගොඩනැඟිල්ලේ පිහිටි පීපල්ස් ලීසිං සමාගමේ නව මූලස්ථානය විවෘත කිරීමේ අවස්ථාවට සහභාගි වෙමින් ඒ මහතා සඳහන් කළේ මහ බැංකුවේ සංඛ්‍යාලේඛනවලට ඇතැම් වැදගත් තොරතුරු අන්තර්ගත නොවීම විවිධ මත පළවීමට හේතුව වී තිබෙන බවයි. මේ බැංකු ගොඩනැගිල්ල රටේ ආර්ථිකයේ සිදුවන ප්‍රගතිය පෙන්නුම් කරන්නක් බව කී රාජපක්ෂ මහතා එය ශ්‍රී ලංකා මහ බැංකුවේ සංඛ්‍යාලේඛනවලින් හෙළි නොකරන්නක් බවද පැවැසීය.ජනාධිපති මහින්ද රාජපක්ෂ මහතාගේ නායකත්වය යටතේ රටේ ආර්ථිකයේ වෙනස්කම් රැසක් සිදුව තිබෙන බව සිහිපත් කළ ආර්ථික සංවර්ධන ඇමැතිවරයා මහා පරිමාණයේ ආර්ථික පරිවර්තනයකට අපේ රට මුලපුරා තිබෙන බවද කීවේය.බැංකු ක්‍රමයේ ණය ලබාදීම් රටේ නිෂ්පාදන අංශවල දේශීය අගය වැඩිවන ආකාරයෙන් සකස් විය යුතු බව පෙන්වා දෙන ඒ මහතා කෘෂිකර්මය, ධීවර කර්මාන්තය හා පතල් කර්මාන්තය වැනි ආර්ථිකයේ ප්‍රාථමික අංශවල නිෂ්පාදන අමුද්‍රව්‍ය හෝ සැලැසුම් නොකළ නිෂ්පාදන ලෙස අපනයනය කිරීම වෙනුවට ඒවායේ එකතු කළ වටිනාකම් වැඩිකරන ක්‍රියාමාර්ග සඳහා බැංකු ප්‍රාග්ධනය යෙදවිය යුතු බවද කියා සිටියේය.ලෝකයේ කුරුඳු නිෂ්පාදනයෙන් සියයට 90 ක් සඳහා ශ්‍රී ලංකාව දායක වන බවත් කුරුඳු තොග වශයෙන් ලබා ගන්නා රටවල් ඒවායින් විවිධ නිෂ්පාදන බිහිකර තම තමන්ගේ ලේබලයක් යටතේ අපනයනය කර විශාල ලාභයක් ලබන බවත් කී ආර්ථික සංවර්ධන ඇමැතිවරයා මේ තත්ත්වය වෙනස්විය යුතු බවද පැවැසීය.ශ්‍රී ලංකාවේ බැංකු පද්ධතිය විසින් ආර්ථිකය සඳහා නව මංපෙත් සකස් කර දිය යුතු යුගයක් උදාවී තිබෙන බව කී ඒ මහතා ඒ වෙනුවෙන් රාජ්‍ය අංශයේ බැංකුවලට මෙන්ම පෞද්ගලික අංශයේ බැංකුවලටද විශාල කාර්යයක් ඉටුකළ යුතු බවත් නව නිෂ්පාදන සඳහා නිෂ්පාදනවල එකතු කළ අගය වැඩි කිරීමට යන්ත්‍ර සූත්‍ර ලබා ගැනීමට සහය වීම, තාක්ෂණය හා වෙළෙඳ පොළවල් ලබා ගැනීමට සහාය වීම වැනි ක්‍රියාමාර්ග ඔස්සේ ඊට ආධාර ලබාදිය යුතු බවත් ප්‍රකාශ කළේය.ජලසම්පාදන හා ජලාපවහන ඇමැති දිනේෂ් ගුණවර්ධන, මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රී තිලංග සුමතිපාල, ආරක්ෂක ලේකම් ගෝඨාභය රාජපක්ෂ, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, මහජන බැංකුවේ සභාපති ඩබ්ලිව්. කරුණාජීව මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107304</link>
    <topic>චැනල් 4 නිවේදක රැලක්සෙන්පති ශවේන්ද්‍ර සොයා එයි</topic>
    <author>භක්ති ධර්මප්‍රිය මෙන්ඩිස්</author>
    <content>චැනල් 04 නාලිකාව විකාශය කළ තොරතුරු අසත්‍ය බව චැනල් 4 නාලිකාවේ නිවේදකයකු හමුවේ නොබියව ප්‍රකාශ කරමින් එම නිවේදකයාගේ හරස් ප්‍රශ්න වලට පිළිතුරු දීමට එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහතා සමත් වී තිබේ. අමෙරිකාවේ නිව්යෝර්ක් නුවර පිහිටි ශවේන්ද්‍ර සිල්වා මහතාගේ කාර්යාලයට ඉකුත් සතියේ පැමිණි චැනල් 04 නාලිකාවේ නිවේදකයකු ඇතුළු පිරිසක් හමුවේ ශවේන්ද්‍ර සිල්වා මහතා මේ පියවර ගෙන ඇත.මාධ්‍ය සදාචාරය ගැන ශ්‍රී ලංකාවේ වැසියන් මෙන්ම රජය ඉතා හොඳින් දන්නා බවත් චැනල් 04 නාලිකාව ශ්‍රී ලංකාව සම්බන්ධයෙන් ඉදිරිපත් කළ වාර්තා වැඩසටහන මාධ්‍ය සදාචාරය උල්ලංඝනය කිරීමක් බවත් මෙහිදී සිල්වා මහතා පෙන්වා දී තිබේ.මේ අතර චැනල් 04 නාලිකාවේ වීඩියෝ පටය සම්බන්ධව ලෝකයට කරුණු හෙළි කිරීමත් සමග තමන්ට නොයෙක් මරණ තර්ජන එල්ල වෙමින් තිබෙන බවත් එම තර්ජන වලට නොබියව මුහුණ දීමට ශ්‍රී ලාංකිකයකු වශයෙන් තමන්ට ශක්තියක් ඇති බවත් මේජර් ජනරාල් ශවේන්ද්‍ර සිල්වා මහතා ඊයේ (29) පැවසීය.වසර ගණනාවක් යුද බිමේ අත්දැකීම් ඇති තමාට ලොකු ආත්ම ශක්තියක් ඇති බවත් ශ්‍රී ලංකා මාතාව වෙනුවෙන් දිවි පිදීම තමන්ට මහත් ආඩම්බරයක් බවත් සිල්වා මහතා අවධාරණය කළේය.ශ්‍රී ලංකා යුද හමුදාවේ මෙන්ම ශ්‍රී ලංකාවේ ගෞරවය රැකීම තමන්ගේ වගකීම බවත් එම වගකීම සෑම මොහොතකම ඉටු කරනා බවත් හෙතෙම පෙන්වා දුන්නේය.මේ සම්බන්ධයෙන් ආරක්ෂක ලේකම් ගෝඨාභය රාජපක්ෂ මහතා දැනුවත් කිරීමටද මේජර් ජනරාල්වරයා කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107305</link>
    <topic>පාසල් නිවාඩුව4 වැනිදා සිට</topic>
    <author/>
    <content>2011 වර්ෂයේ රජයේ සියලුම සිංහල හා දෙමළ පාසල්වල දෙවැනි වාරය අගෝස්තු මස 4 වැනිදා (බ්‍රහස්පතින්දා) අවසන් වන අතර තුන්වැනි වාරය සඳහා පාසල් ආරම්භ වන්නේ සැප්තැම්බර් මස 5 වැනිදා සඳුදාය.මුස්ලිම් පාසල්වල දෙවැනි වාරය ජූලි මස 29 වැනිදා (සිකුරාදා) අවසන් වන අතර තුන්වන වාරය සඳහා පාසල් ආරම්භ වන්නේ සැප්තැම්බර් මස 5 වැනි දා සඳුදාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107306</link>
    <topic>ලෝක ළමා චිත්‍ර තරගයෙන්මුල්තැන කෑගල්ලේ උපනිට</topic>
    <author/>
    <content>බ්‍රිතාන්‍ය කවුන්සලය මගින් පවත්වන ලද අවුරුදු 8 න් පහළ ලෝක ළමා චිත්‍ර තරගයෙන් මුල්තැන දිනාගැනීමට කෑගල්ල ශාන්ත ජෝශප් බාලිකා විද්‍යාලයේ ඉගෙනුම ලබන කේ. ඒ. උපනි යසස්මි සිසුවිය සමත් වෙයි.Global young leaner Art competition යනුවෙන් නම් කර ඇති මේ ලෝක ළමා චිත්‍ර තරගයේ තේමාව වූයේ ’My Favourite Food’ (මගේ ප්‍රියතම ආහාරය) යන්නයි. යසස්මි සිසුවිය සිතුවමට නඟා ඇත්තේ දේශීය ආහාරයක් වූ ‘කැවුම්’ ය. ලෝකය පුරා සිටින ළමයින්ගේ චිත්‍ර තේරීමේ අවසන් වටය සිදුවූයේ බ්‍රිතාන්‍යයේ ලන්ඩන් නගරයේ දීය.යසස්මි මෙයට පෙරාතුව 2009 දී අධ්‍යාපන අමාත්‍යාංශය මගින් පවත්වන ලද සමස්ත ලංකා චිත්‍ර තරගයෙන් දෙවන ස්ථානයද 2010 සබරගමු ළමා සිතුවම් තරගයෙන් තෙවැනි ස්ථානයද දිනාගෙන චිත්‍රයෙන් සිය කුසලතාව විදහා දක්වා ඇත.ඇය සිතුවමට මෙන්ම නර්තනයට ද අති දක්ෂය. 2010 සමස්ත ලංකා පාසල් නැටුම් තරගයෙන් ප්‍රාථමික විවෘත අංශයෙන් ප්‍රථම ස්ථානය දිනාගෙන ඇත. උපනි යසස්මි පාසලේ දක්ෂ සිසුවියක් වන අතර ප්‍රාථමික අංශයේ ශිෂ්‍ය නායිකාව ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107307</link>
    <topic>මහනුවර ඇසළ උලෙළ හෙට ඇරැඹේ</topic>
    <author/>
    <content>සතර මහා දේවාලයන්හි කප් සිටුවීමෙන් මහනුවර ඇසළ පෙරහැර මංගල්‍යය හෙට (31) ආරම්භ වෙයි.අද (31) පෙරවරු 7.07 ට ගිනිකොණ හෝ වයඹ දිශාභිමුඛව නාථ, විෂ්ණු, කතරගම හා පත්තිනි යන සතර මහ දේවාලයන්හි කප් සිටුවීමෙන් පසු අගෝස්තු මස 3දා තෙක් දේවාල අභ්‍යන්තර පෙරහර පැවැත්වෙයි.ප්‍රථම කුඹල් පෙරහර අගෝස්තු මස 04 දින වීදි සංචාරය කරන අතර පුරා දින පහක් කුඹල් පෙරහර පැවැත්වීමෙන් පසු රන්දෝලි පෙරහර 09 දින ආරම්භ වෙයි.අවසන් රන් දෝලි මහ පෙරහර නිකිනි පුන් පොහෝ දිනය යෙදෙන 13 දින වීදි සංචාරය කිරීමෙන් අනªතරුව දහවල් පෙරහර පසු දින වීදි සංචාරය කිරීමෙන් මෙවර මහනුවර ඇසළ මංගල්‍යය නිමාවට පත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107308</link>
    <topic>පොලිසියට බාර වූ එජාපපළාත් මන්ත්‍රී ඇතුළු තිදෙනා රිමාන්ඩ්</topic>
    <author>ප්‍රසාද් පූර්ණමාල් - පුත්තලම දිසා සමූහ</author>
    <content>රිය ගැටුමකින් පුද්ගලයකු මියයාමේ සිද්ධියක් සම්බන්ධයෙන් හලාවත පොලිසියට භාර වූ වයඹ පළාත් සභා එ. ජා. ප. මන්ත්‍රී සාන්ත සිසිර කුමාර මහතා ඇතුළු තිදෙනකු ලබන මස 5 වැනිදා දක්වා රක්ෂිත බන්ධනාගාර ගත කරන ලෙස හලාවත දිසා විනිසුරු හා මහේස්ත්‍රාත්වරයා ඊයේ (29) පස්වරුවේ නියෝග කළේය.පසුගිය (24) දින පස්වරුවේ දැදුරුඔය ප්‍රදේශයේදී මන්ත්‍රීවරයා ගමන්ගත් වාහනයට යතුරුපැදියක් ගැටීමෙන් පුද්ගලයෙකු මියගිය අතර මරණය සැකසහිත බව ඔහුගේ ඥාතීන් විසින් හලාවත පොලිසියට පැමිණිලි කොට තිබිණි.රිය අනතුරෙන් පසු සාන්ත සිසිර කුමාර මහතා රෝහල් ගත වූ අතර කොළඹ ජාතික රෝහලෙන්ද වැඩිදුර ප්‍රතිකාර ලබා ගන්නා ලදී. ඒ මහතා ගමන් ගත් රථයේ රියදුරු මේ වන විට ප්‍රදේශය හැර පලාගොස් ඇති අතර, ඔහු අත්අඩංගුවට ගැනීමට හලාවත පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n1107309</link>
    <topic>වන ජීවී අධ්‍යක්ෂ හා ආදි වාසි නායකයා අතරඅවබෝධතා ගිවිසුමක්</topic>
    <author>රක්ෂණ ශ්‍රියන්ත</author>
    <content>වනජීවි අධ්‍යක්ෂ සහ ආදිවාසී නායකයා අතර අවබෝධතා ගිවිසුමක් වාකරේ වෙරළබඩ ආදිවාසි ගම්මානයේදී හෙට (31) අස්සන් කෙරේ. ජගත් ආදි වාසී දිනයට සමගාමීව මේ ගිවිසුමට අස්සන් තබයි. මාදුරු ඔය ජාතික උද්‍යානයේත්, දඹාන ආදි වාසි ගම්මානයේ ජීවත් වන ආදි වාසීන් අතර සබඳතා ගොඩ නඟා ගැනීම මේ ගිවිසුමෙන් බලාපොරොත්තු වෙයි.එමෙන්ම ආදි වාසීන්ගේ සම්ප්‍රදායක චාරිත්‍ර වාරිත්‍ර සහජීවන රටා ආරක්ෂා කර ගැනීම මාදුරුඔය ජාතික වනෝද්‍යානය ආරක්ෂාවට ආදි වාසී සහාය ලබා ගැනීමටද ගිවිසුමෙන් බලාපොරොත්තු වෙයි.වන ජීවි අධ්‍යක්ෂ ජෙනරාල් වෛද්‍ය චන්ද්‍රවංශ පතිරාජ මහතා සහ වනස්පති විශ්ව කීර්ති ඌරුවරිගේ වන්නිලැත්තෝ ගිවිසුමට අස්සන් තබති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n11073010</link>
    <topic>සුරූපිනියන් 4ක් සමඟ ජංගම ගණිකා ව්‍යාපාරයක්පවත්වාගෙන ගිය අය අත්අඩංගුවට</topic>
    <author>සුරංජිත් පෙරේරා</author>
    <content>ජංගම ගණිකා ව්‍යාපාරයක් පවත්වාගෙන ගිය පුද්ගලයෙකු සහ සුඛෝපභෝගී මෝටර් රථයක් සමග සුරූපී තරුණියන් 4 දෙනෙකු ගල්කිස්ස දූෂණ මර්දන ඒකකය මගින් ගල්කිස්ස ටෙම්පලර් පාරේදී ඊයේ අත්අඩංගුවට ගෙන ඇත.රුපියල් 4000 සිට මිල ගණන් අය කරමින් ලාබාල වයසේ සිටි මෙම තරුණියන් ගණිකා වෘත්තියේ යෙදී ඇති අතර පොලිස් උපාය දූතයෙකු යොදාගනිමින් කල වැටලීමකදී මේ පුද්ගලයා සහ සුරූපිනියන් හතර දෙනා අත්අඩංගුවට ගත් බව පොලිසිය පැවසීය.සැකකරු රනජයගම වෛද්‍යපාරේ පදිංචි නීල් කුමාර නැමැත්තෙකි. තරුණියන්, වරකාපොළ, වැලිමඩ දියතලාව දෙහිඅත්තකණ්ඩිය ප්‍රදේශයේ පදිංචි අය බවත් සැකකරු මෝටර් රථයේ රියදුරු වශයෙන් සිට මෙම තරුණියන් නංවාගෙන නොයෙක් ස්ථානවලට රැගෙන ගොස් ගැනුම්කරුවන්ට නොයෙක් මිලගණන් වලට ලබාදී ඇත. සැකකරු සහ සැකකාරියන් සමග අත්අඩංගුවට ගත් මෝටර් රථය සහ ජංගම දුරකථන ඊයේ අධිකරණයට ඉදිරිපත් කිරීමට නියමිතව තිබුණි.ගල්කිස්ස දූෂණ මර්දන ඒකකයේ ස්ථානාධිපති උප පො. පරීක්ෂක ඉන්ද්‍රතිස්ස බණ්ඩාර මහතා ඇතුළු නිලධාරීන් පිරිසක් වැටලීම සිදු කළෝය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n11073011</link>
    <topic>ගල්කිස්සේ කප්පම් සිද්ධිය ගැනපොලිසියෙන් අධිකරණයට වාර්තාවක්</topic>
    <author>සුරන්ජිත් පෙරේරා</author>
    <content>රුපියල් ලක්‍ෂ 50ක් ඉල්ලා කප්පම්කරුවන් පැහැරගත් සිසුවා රුපියල් 280,000ක් කප්පම් ගෙවා නිදහස් කරගැනීමේ සිද්ධියට අදාළ පොලිස් වාර්තාවක් ඊයේ 29 දින ගල්කිස්ස පොලිසිය මගින් අධිකරණයට ඉදිරිපත් කෙළේය.එම වාර්තාව සලකා බැලූ ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළේ සිද්ධියට සම්බන්ධ ජංගම දුරකථන සහ බැංකු ගිණුම් වාර්තාවක් ඉදිරි දිනයක අධිකරණයට ඉදිරිපත් කරන ලෙසයි.  පැහැරගත් සිසුවාගේ පියා වන ගල්කිස්ස ටෙම්පලර් පාරේ පළමුවන පටුමගේ පදිංචි හේරත් මුදියන්සේලාගේ කමල් කුමාර ගාමිණී මහෙන්ද්‍රණාත් පරාක්‍රම බංඩාර හේරත් නැමැත්තාගෙන් ලබාගත් කටඋත්තරය අනුව, මෙම වාර්තාව අධිකරණයට ඉදිරිපත් කරන බවයි.කොළඹ ප්‍රසිද්ධ පාසලක 10 වසරේ ඉගෙනුම ලබන මෙම 15 හැවිරිදි පාසල් සිසුවා පසුගිය 25 දින වෑන් රථයකින් පැමිණි කප්පම්කරුවන් 5 දෙනෙකු විසින් ගල්කිස්සේ සිය නිවසේදී පැහැර ගනු ලැබූ බවත්, ඒ අවස්ථාවේ එම සිසුවාගේ මව බැමිවලින් ගැටගසා ඇයගේ රන්මුදුව සහ නිවසේ තිබූ මුදල්ද පැහැරගත් බවද පරාක්‍රම මහතාගේ ප්‍රකාශයේ සඳහන් බවද පොලිසිය අධිකරණයට ඉදිරිපත් කළ වාර්තාවේ සඳහන් වේ.පොලිසිය වැඩිදුරටත් පරීක්ෂණ සිදුකරන බවද අධිකරණයට වාර්තා කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n11073012</link>
    <topic>සෞඛ්‍ය අමාත්‍යාංශ ලේකම් නමින් ඇතිරථයක් හිමිනමකට විකුණලා</topic>
    <author>පාණදුර සමූහ කපිල සෝමරත්න</author>
    <content>සෞඛ්‍ය අමාත්‍යාංශයේ ලේකම්වරයා නමින් මෝටර් රථ කොමසාරිස් දෙපාර්තමේන්තුවේ ලියාපදිංචි කර ඇති 31 ශ්‍රී 5242 දරණ ජීප්රථය වෙනත් පාර්ශවයක් විසින් ලබාගෙන චැසි අංකය වෙනස් කර භික්ෂූන් වහන්සේ නමකට රුපියල් හය ලක්ෂ අනූ දහසකට විකුණා මුදල් වංචා කිරීමේ සිද්ධිය ගැන දැඩි පරීක්ෂණයක් කළ යුතුව ඇතැයි පාණදුර මහේස්ත්‍රාත් ආර්. එස්. ඒ. දිසානායක මහතා විවෘත අධිකරණයේදී පැවසීය.මේ නඩුවට පසුබිම් වූ සිද්ධිය ගැන තොරතුරු සොයාගැනීමට සෞඛ්‍ය අමාත්‍යාංශයේ ලේකම්වරයාට අධිකරණයේ පෙනී සිටීමට සිතාසි නිකුත් කළද ඔහු අධිකරණය හමුවේ පෙනී සිටියේ නැත. ඔහු වෙනුවෙන් අමාත්‍යාංශයේ නීතිඥ වරියක් පැමිණ අධිකරණයට දන්වා සිටින්නේ අවුරුදු පහකට පෙර සෞඛ්‍ය අමාත්‍යාංශයේ ලිපි ගොනු විනාශ කර ඇති නිසා අදාල ජීප් රථය ගැන තොරතුරු සොයාගැනීමට නොහැකි බව යැයි මහේස්ත්‍රාත් වරයා පැවැසීය.මෙම ජීප්රථය එවකට පැවැති රජයේ අමාත්‍යවරයෙකු වූ වීරසිංහ මල්ලිමාරච්චි මහතා පාවිච්චි කරන ලද ජීප්රථය බව විත්තිකරුවන් වෙනුවෙන් පෙනී සිටි නීතිඥ දිලුක ද සිල්වා මහතා අධිකරණයට පැවසීය.රුපියල් හයලක්ෂ අනූදහකට විත්තිකරුවන් දෙදෙනා භික්ෂූන් වහන්සේ නමකට ජීප් රථය විකුණා මුදල් වංචා කර ඇති බව පොලිස් පරීක්ෂණ වලින් පෙනී ගියේ යැයි පාණදුර පොලිසියේ විශේෂ අපරාධ සහ වංචා විමර්ශන අංශයේ වැඩබලන ස්ථානාධිපති සැරයන් ලියනගේ මහතා අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n11073013</link>
    <topic>උසස් පෙළ සිසුවාටගුරුවරයාගෙන්බොක්ෂින් ප්‍රහාරයක්</topic>
    <author>ඉන්දික පොල්කොටුව</author>
    <content>මහනුවර ප්‍රධාන පෙළේ විදුහලක බොක්ෂින් ක්‍රීඩාව භාරව සිටින ගුරුවරයෙකු එම විදුහල තුළදී විදුහලේ උසස් පෙළ සිසුවකුට සිදු කළ බව කියන අමානුෂික පහරදීමකින් අදාළ සිසුවා ප්‍රතිකාර සඳහා මහනුවර මහ රෝහල කරා ඇතුළත් කරනු ලැබ ඇත.සිද්ධියෙන් තුවාල ලැබූ එම විදුහලේ අපොස උසස් පෙළ සිසුවකු ප්‍රතිකාර සඳහා මෙලෙස මහනුවර මහ රෝහලේ 15 වෙනි වාට්ටුව කරා ඇතුළත් කරනු ලැබ තිබේ.විදුහලේ උදෑසන රැස්වීම පැවතියේදී අදාළ සිසුවා තවත් සිසුවකු සමග කතා බහේ යෙදී සිටියේයැයි පවසමින් මේ පහරදීම සිදුව ඇත.සැකකාර ගුරුවරයා මෙයට පෙරද මේ සිසුවාට පහර දී ඇතැයි සිසුවාගේ මව පැවසුවාය.මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ උපදෙස් මත මහනුවර මූලස්ථාන පොලිසිය මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n11073014</link>
    <topic>බහු විවාහයක් කරගත් කාන්තාවට ඇප</topic>
    <author>ගම්පහ සංචාරක</author>
    <content>වැලිවේරිය පොලිස් බල ප්‍රදේශයේ විවාහක කාන්තාවක් එම විවාහය ලියාපදිංචිව තිබියදීම නැවතත් විවාහයක් කර ගැනීමෙන් බහු විවාහ චෝදනාව යටතේ ගම්පහ අධිකරණයට ඉදිරිපත් කර තිබුණි.චෝදනාව පිළිබඳ විමසීම ඔක්තෝම්බර් 13 දිනට කල් දැමූ ගම්පහ ප්‍රධාන මහේස්ත්‍රාත් මැකී මොහොමඩ් මහතා චෝදනා ලැබූ කාන්තාවට රුපියල් 5000/- පන් දහසක මුදල් ඇපයක්ද රුපියල් 50000/- පනස් දහසක පුද්ගල ඇපයක්ද නියම කෙළේය. පැමිණිල්ල වැලිවේරිය පොලිසියෙනි. චෝදනා ලැබුවේ කාන්ති පද්මලතා නැමැත්තියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=n11073015</link>
    <topic>අධික ලෙස බීමත් පුද්ගලයෙක් දුම්රියේ ගැටී මරුට</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මත්පැන් පානය කර සිහිමද ගතියෙන් දුම්රිය හරස්මාර්ගයකින් ගමන් කිරීමට ගිය තැනැත්තෙකු දුම්රියට හැපී මිය ගොස් ඇත.මියගොස් ඇත්තේ කට්ටුව ප්‍රදේශයේ පදිංචි ඇන්ටන් අරුල් රාජ් (47) නමැති සිව්දරු පියෙකි.මියගිය අය වෘත්තියෙන් ධීවරයෙකි. ත්‍රිකුණාමලයේ රැකියාව කරයි. මත්පැන් පානයට කැමැතිය. දින කීපයකට පෙර ත්‍රිකුණාමලයේ සිට නිවාඩුවකට කට්ටුව පදිංචි නිවසට පැමිණ ඇත.කට්ටුව ගමේ ගතකළ දින කීපය රා පානය කරමින් සතුටින් ගත කළේය. (29 දා ත්‍රිකුණාමලයට රැකියාවට යාමට ඇත. ත්‍රිකුණාමලයට ගිය පසු මෙලෙස රා බීමට නොලැබෙයි. එබැවින් 28දා හොඳහැටි රා බී නිවසට ගියේය. සිරුරට වෙරි මදි ගතියක් දැනුනි. නැවත රා බෝතලයක් බීමට කට්ටුව දුම්රිය හරස් මාර්ගය හරහා පැමිණීමේදී මෙම අනතුර සිදුව ඇත. මීගමුව පොලිසිය වැඩිදුර පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=r1107301</link>
    <topic>කෑගල්ලේ යෞවන සමාජතරුණ තරුණියන් 11කට නව නිවාස</topic>
    <author>කෑගල්ල සමූහ පී. එම්. පී. පොල්වත්ත</author>
    <content>ගම නැගුම වැඩ පිළිවෙළ අනුව ජාතික තරුණ සේවා සභාව මගින් කෑගල්ල දිස්ත්‍රික්කයේ යෞවන සමාජවල සාමාජිකත්වය ලබන නිවෙසක් නොමැති ඉතාමත්ම දිළිඳු පවුල්වලින් තෝරා ගන්නා ලද තරුණ තරුණියන් 11 දෙනකුට නිවාස 11ක් ඉදිකර දීමට පියවර ගෙන ඇති බව ජාතික තරුණ සේවා සභාවේ කෑගල්ල දිස්ත්‍රික් සහකාර අධ්‍යක්‍ෂ සුජීව සමරතුංග මහතා පැවැසීය.මේ සඳහා තරුණ සේවා සභාව මඟින් වැය කිරීමට වෙන් කර ඇති මුදල ලක්‍ෂ 11ක් පමණ වෙයි.මේ අනුව එක් ප්‍රාදේශීය ලේකම් කොට්ඨාසයකට එක් නිවෙසක් බැගින් ඉදි කෙරෙයි.මේ අනුව ප්‍රදේශයේ දානපතින්ගේ හා දිස්ත්‍රික්කයේ විවිධ ස්වේච්ඡා සංවිධාන හා තරුණ සේවා සභාවේ යෞවන සමාජවලද ශ්‍රම දායකත්වයෙන් මෙම නිවෙසක් රුපියල් හාරලක්‍ෂ හැත්තෑපන් දහසක පමණ වටිනා කමින් යුක්තව ඉදිකර දීමට පියවර ගෙන ඇති බව අධ්‍යක්‍ෂක වරයා පැවසීය.දැනට මෙම නිවාසවල වැඩ ආරම්භ කර ඇති අතර ඇතැම් නිවාසවල බිත්ති බැඳ අවසන් කර ඇත.මෙම නිවාසවල ඉදිකිරීම මෙම වර්ෂය අවසන් වීමට පෙර නිම කිරීමට කටයුතු කරගෙන යයි.මෙවැනි නිවාස 322ක් දිවයින පුරා ඉදි කිරීමට ජාතික තරුණ සේවා සභාව පියවර ගෙන ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=r1107302</link>
    <topic>කළුතර පොලිස් අභ්‍යාස විද්‍යාලමාර්ගය අලුත්වැඩියා කරන්න  </topic>
    <author>නාගොඩ විශේෂ</author>
    <content>නාගොඩ හතර මං හන්දියේ සිට කළුතර දක්වා දිවෙන කළුතර පොලිස් අභ්‍යාස විද්‍යාල මාර්ගය මේ වන විට බෙහෙවින් අබලන්ව පවතී. මෙම මාර්ගයේ බොහෝ ස්ථානවල තාරතට්ටු සම්පූර්ණයෙන්ම ගැලවී ගල්මතුවී ඇති අතර විශාල වළවල් හෑරී තිබේ.මේ නිසා ගමනාගමන කටයුතුවලදී බාධා ඇතිව තිබෙන අතර පාපැදි හා යතුරුපැදිකරුවන් වැටී තුවාල ලැබූ අවස්ථාද ඇත.ඡායාරූපය - නාගොඩ විශේෂ.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=r1107303</link>
    <topic>ගම්පහ ඉහළගම, ප්‍රධාන මාර්ගය කාපට් කෙරේ</topic>
    <author>යක්කල විශේෂ – රුවන් සමන්ත</author>
    <content>ගම්පහ, නගරයේ සිට විජයරාම මාර්ගය ඔස්සේ ඉහළගම ග්‍රාමයට ගමන් කිරීමට ඇති ප්‍රධාන මාර්ගය කාපට් කර ජනතා අයිතියට පැවරීම පසුගියදා සිදු කැරිණි. කි.මී. 02ක් පමණ දිගින් යුත් මෙම මාර්ගය දැඩි ලෙස අබලන් ව තිබූ අතර, එහි ගමන් කිරීම අසීරු තත්ත්වයක පැවතිණි.ගම්පහ පුරපති එරංග සේනානායක මහතාගේ ඉල්ලීම මත ආර්ථික සංවර්ධන ඇමැති බැසිල් රාජපක්ෂ මහතා මේ සදහා මුදල් ප්‍රතිපාදන ලබා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=r1107304</link>
    <topic>මීගමුව ව්‍යාජ ලේඛන ඉදිරිපත් කරරට යන්න හැදූ සැකකරුට ඇප</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ව්‍යාජ ගමන් බලපත්‍රයක් ඇතුළු ව්‍යාජ ලේඛන ඉදිරිපත් කර කටාර් හරහා ඉතාලියට යෑමට ගොස් කටාර් සිට මෙරටට පිටුවහල් කරන ලද රක්ෂිත බන්ධනාගාර ගතව සිටි තැනැත්තකු රු. 15000 ක මුදල් ඇප හා ලක්ෂ 2ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියම කළේය.මුදා හැරීමට නියෝග ලැබුවේ කරන්අඩි නෙල්ලිඅඩි පදිංචි සෙල්වරාසා සුජිතන් නැමැත්තෙකි.සැකකරු 2011.07.04 දින ඉතාලි යෑමට කටාර් වලට ගිය පසු මෙරටට පිටුවහල් කර ඇත.සැකකරුට නම නොදන්නා අයකු විසින් තම ඡායාරූපය අන් අයකුගේ ගමන් බලපත්‍රයට ඇතුළත් කර ගමන් බලපත්‍රය ඇතුළු ව්‍යාජ ලේඛන සකස් කර දි ඇත. ඉතාලියට ගිය පසු ලක්ෂ 10ක් දෙන පොරොන්දුව පිට මෙම ව්‍යාජ ලේඛන සකස් කර දී ඇතැයි, වැඩිදුර විමර්ශන වලදී අනාවරණය වී තිබුණි.සැකකරුට විදේශ ගතවීම තහනම් කර මාසයේ 3 වන ඉරු දින 9 – 12 ක් අතර අපරාධ පරීක්ෂණ දෙපාර්තමේන්තුවේ කටුනායක ගුවන් තොටුපළ කාර්යාලයේ පෙනී සිටින ලෙසද නියෝගයේ සඳහන් කර ඇත. නැවත විභාගය සැප්. 12ට කල් තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=r1107305</link>
    <topic>කැලණිය සුසාන භූමිවල අඩුපාඩුසපුරන්නැයි උපදෙස්</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය ප්‍රාදේශීය සභාව සතු පිලපිටිය සහ හුණුපිටිය සුසාන භූමිවල පවතින අඩුපාඩු කඩිනමින් සම්පූර්ණ කරන ලෙස කැලණිය ප්‍රාදේශීය සභාවේ සභාපති ප්‍රසන්න රණවීර මහතා අදාළ නිලධාරීන්ට උපදෙස් ලබා දී තිබේ.ප්‍රාදේශීය සභා මන්තී‍්‍ර විපුල පීරිස් මහතා (එ.ජා. ප. ) විසින් මේ පිළිබඳව ප්‍රාදේශීය සභා රැස්විම් ගණනාවකදී ම කරුණු දක්වා තිබිණි.සුසාන භූමි අලුත්වැඩියා කිරීම, භූමි වටා ආරක්ෂක වැටක් ඉදිකිරීම සහ සුසාන භූමිවල පිවිසුම් දොරටුවල සිට ආදාහනාගාර දක්වාවූ මාර්ගය ඉතා අලංකාර අයුරින් සකස් කිරීම සඳහා සභාපතිවරයා විශේෂයෙන් අදාළ නිලධාරීන්ට උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=r1107306</link>
    <topic>දැව තොගය හලා පලා ගිහින්</topic>
    <author>ඡායාරූපය:- සබරගමුව සමූහ</author>
    <content>පොලිස් ජීප් රථය දැක ලොරියකින් ප්‍රවාහනය කරමින් තිබූ මහෝගනී ඉරූ දැව තොගයක් මහ මග හලා පලායෑමේ සිද්ධියක් පසුගියදා අලුයම කෑගල්ල පොලිස් වසමේ පුවක්දෙනිය දිවුල්ගමුව ප්‍රදේශයේ දී සිදුවිය. මහ මග හලා ගිය දැව තොගය කෑගල්ල පොලිස් ස්ථානයට ගෙන ඒමෙන් පසු මූලස්ථාන පොලිස් පරීක්ෂක කමල් පෙරේරා මහතා ප්‍රධාන නිලධාරීන් කණ්ඩායමක් පරීක්ෂා කළ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107302</link>
    <topic>පර්සි අද 75 වැනි වියටපා තබයි</topic>
    <author>වර්නන් ගුණසේකර</author>
    <content>ශ්‍රී ලංකා ඒක පුද්ගල ක්‍රිකට් දිරිගන්වන්නා වන පර්සි අබේසේකර අද 75 වැනි වියට පා තබයි.ඒ නිමිත්තෙන් කළුතර ටවුන් ක්ලබ් හි දී අද විශේෂ උත්සවයකි. එහිදී පර්සි ට උපහාර පිදීමක් සිදු කෙරෙන අතර අවසානයේ රාත්‍රි භෝජන සංග්‍රහයකි.‘චියර් පර්සි’ ලෙසින් ද මෙරට ක්‍රිකට් ලෝලීන්ගේ ආදරයට ලක්ව සිටින පර්සි අබේසේකර ශ්‍රී ලංකා ක්‍රිකට් කණ්ඩායම දිරි ගැන්වීම සඳහා ප්‍රථම වතාවට පිටියට පිවිසියේ ඔහුට යන්තම් වයස අවුරුදු 12 දී ය.ඒ 1948 වසරේ ශ්‍රීමත් ඩොන් බ්‍රැඩ්මන් ‘සරා’ ක්‍රීඩා පිටියේ තරගයකට ක්‍රීඩා කිරීම පිණිස ශ්‍රී ලංකාවට පැමිණි අවස්ථාවේදීය.  එදා පර්සි එම තරගය නැරඹීම සඳහා ගාල්ලේ සිට කොළඹ ට පැමිණියේ ඔහුගේ වැඩිමහළු සහෝදරයන් දෙදෙනාගේ රැකවරණය යටතේය.එදා මෙදා තුර පර්සි ශ්‍රී ලංකා ක්‍රිකට් කණ්ඩායම සහභාගි වන දේශීය මෙන්ම විදේශීය තරගවලදීද ශ්‍රී ලංකා ක්‍රීඩකයන් දිරි ගැන්වීමේ කාර්යයේ නියැලී සිටී. සිංහ කොඩිය ලෙළවමින් පිටිය පුරා විටෙක ඇවිදින, විටෙක දිව යන පර්සි ගේ රුව සෑම ක්‍රිකට් තරග බිමක ම දක්නට ලැබෙන දසුනකි.“සෙන්චරිය (ශතකය) ගහන්න මට තව අඩු 25ක් පමණයි” පර්සි පවසයි. ශ්‍රී ලංකා ක්‍රිකට් කණ්ඩායම මෙන්ම තරග නරඹන්නන්ද තව බොහෝ කලක් දිරි ගැන්වීමට පර්සි ට ශක්තිය ලැබේවා යන්න ක්‍රිකට් ලෝලී සැමගේ අවංක ප්‍රාර්ථනාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107301</link>
    <topic>මයිලෝ නෙට්බෝල් සූරතාවලියේඅවසන් තරග අද සිට මාතරදී</topic>
    <author>පි‍්‍රන්ස් ගුණසේකර</author>
    <content>විසිවැනි වරටත් නෙස්ලේ සමාගමේ අනුග්‍රහයෙන් පැවැත්වෙන සමස්ත ලංකා මයිලෝ නෙට්බෝල් තරගාවලියේ අවසන් තරග අද සිට අගෝස්තු 1දා දක්වා මාතර මහජන ක්‍රීඩාංගණයේදී පැවැත්වේ.උතුරු - නැගෙනහිර ඇතුළු රටපුරා සියලු පළාත් නියෝජනය වන පරිදි මධ්‍යස්ථාන 16කින් කණ්ඩායම් 360ක් අවසන් වටයේදී තරග වැදීමට නියමිතය.අවුරුදු 12න්, 14න්, 16න්, හා 18න් පහළ වයස් කාණ්ඩ 4ක් යටතේ ‘ඒ’ හා ‘බී’ කාණ්ඩ දෙකකින් තරගාවලිය පැවැත්වේ.පළමු වටයේ තරගවලට ක්‍රීඩිකාවන් 10000ක් පමණ සහභාගී වූ අතර අවසන් වටයේ තරගවලට ක්‍රීඩිකාවන් 4000ක් පමණ එක්වෙති. යාපනය, ත්‍රිකුණාමලය, මඩකළපුව, අම්පාර වැනි දිස්ත්‍රික්කවලින් මෙවර තරගාවලියට ක්‍රීඩිකාවන් එක්වීම විශේෂත්වයකි.පසුගිය වසරේදී මයිලෝ තරගාවලියේ සමස්ත සූරතාව කුරුණෑගල ශුද්ධවූ පවුලේ කන්‍යාරාමය දිනාගත්තේය.මෙවර තරගාවලියේ සමාරම්භක උළෙලේ ප්‍රධාන ආරාධිතයා ලෙස දකුණු පළාත් මහ ඇමැති ශාන් විජයලාල් මහතා එක්වන අතර සමාප්ති උළෙලට පාර්ලිමේන්තු මන්ත්‍රී නාමල් රාජපක්ෂ මහතා සහභාගී වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107303</link>
    <topic>ජාතික ක්‍රීඩා ප්‍රතිපත්තිය ගෙන ඒමෙන්ක්‍රීඩාවේ ප්‍රගමනයට විශාල දායකත්වයක් ලැබෙනවා</topic>
    <author/>
    <content>ජාතික ක්‍රීඩාව පෝෂණය කර රටේ ක්‍රීඩාව නිසි තැනට ගෙන ඒම සඳහා ක්‍රීඩා අමාත්‍යාංශය ජාතික ක්‍රීඩා ප්‍රතිපත්තියක් සකස් කර ක්‍රීඩා සංගම්වල හා ක්‍රීඩා විශේෂඥයින්ගේ අදහස් හා යෝජනා මත සකස් කර තිබෙන ජාතික ක්‍රීඩා ප්‍රතිපත්තිය ගෙන ඒමෙන් වර්තමානයේ ක්‍රීඩාවේ ඇතිවී තිබෙන බොහෝ ගැටලුවලට ප්‍රතිපාදන සකසා ඇතැයි ක්‍රීඩා අමාත්‍ය මහින්දානන්ද අළුත්ගමගේ මහතා පැවැසීය.ඒ මහතා එම අදහස් පළ කළේ ජාතික ක්‍රීඩා ප්‍රතිපත්තිය හා ක්‍රීඩාවේ පරිපාලන කටයුතු වඩාත් කාර්යක්ෂමව පවත්වාගෙන යාම සඳහා ක්‍රීඩා සංගම් දැනුවත් කිරීම සඳහා ජාතික ඔලිම්පික් නිවහනේ පැවැති විශේෂ වැඩමුළුවකදීය.මෙහිදී වැඩි දුරටත් අදහස් දැක්වූ ක්‍රීඩා අමාත්‍ය මහින්දානන්ද අළුත්ගමගේ මහතා, ක්‍රීඩාවේ අරමුණ විය යුත්තේ ක්‍රීඩාව පෝෂණය කිරීමයි. ක්‍රීඩාවේ වෙනත් පරමාර්ථයන් ඔස්සේ කටයුතු මෙහෙයවීමෙන් ක්‍රීඩාවේ ප්‍රගමනයට විශාල බාධාවක් වෙනවා. එය අනාගතයේ මෙරට ක්‍රීඩා කේෂ්ත්‍රයට අවශ්‍ය දක්ෂ ක්‍රීඩකයන් බිහිකර ගැනීමට විශාල හානියක් මෙරට ලියාපදිංචි ක්‍රීඩා සංගම් 52න් මේ වන විට ක්‍රියාකාරි වී ඇත්තේ ක්‍රීඩා සංගම් 47ක් පමණයි. එම ක්‍රීඩා සංගම් 47 ජාත්‍යන්තර තරග නියෝජනය කිරීම සඳහා අවස්ථාව උදාවී තිබෙන ක්‍රීඩා අතරින් පදක්කම් දිනා ගත හැකි ක්‍රීඩා ඇත්තේ ඉතාම සුළු ප්‍රමාණයක්.දකුණු ආසියාතික, ආසියාතික, පොදු රාජ්‍ය මණ්ඩලීය හා ඔලිම්පික් තරගාවලියන් සඳහා ශ්‍රී ලංකාව නියෝජනය කිරීමට අවස්ථාවක් ලැබී ඇතත්, ජාත්‍යන්තර පදක්කම් වශයෙන් අපි ලබා ගත් ජයග්‍රහණ ඉතාම සීමිත සංඛ්‍යාවක් බව පිළිගත යුතු වෙනවා. අපේ ඉලක්කය විය යුත්තේ එළඹෙන පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය දරමින් පදක්කම් 100ක් දිනා ගැනීමේ දිගු කාලීන ඉලක්කයක්. එම ඉලක්කය සපුරා ගැනීම සඳහා ක්‍රීඩාව දිගු කාලීනව සැලසුම් කරමින් විධිමත් වැඩපිළිවෙළක් ඔස්සේ මෙහෙයවිය යුතු වෙනවා. ඒ සඳහා ක්‍රීඩා සංගම්වල ක්‍රියාකාරීත්වය ඉතාම වැදගත්.මින් ඉදිරියට ක්‍රීඩා සංගම් වැඩ කළ යුතු ආකාරය අපි පැහැදිලි දැනුවත් කිරීමේ මාර්ගෝපදේශනයක් ලබා දී ඒ අනුව ක්‍රීඩා සංගම් කටයුතු කළ යුතු බව අවධාරණය කරනවා. අද ක්‍රීඩාවේ විනය පිරිහෙලා තිබෙනවා. ක්‍රීඩකයා පරිපාලකයා වෙන්න උත්සාහ කරනවා. එය නොවිය යුතු දෙයක්. ක්‍රීඩා සංගම් බොහෝමයක් සංවර්ධන දෙපාර්තමේනතුවේ නිලධාරීන් සමග කටයුතු කරන්නේ නැහැ. මින් ඉදිරියට සෑම සංගමයකම කටයුතු අධීක්ෂණය කිරීම සඳහා ක්‍රීඩා නිලධාරියකු පත් කර ඇති බැවින් ඔහුගේ අධීක්ෂණ වාර්තා මත ක්‍රීඩා සංගම්වල පරිපාලන සංගම් කටයුතු පිළිබඳ ඇගයීම් කිරීමට ක්‍රීඩා අමාත්‍යාංශයේ අවධානය යොමුවී තිබෙනවා.ඉතිහාසයේ ප්‍රථම වරට ජාතික තේරිම් කමිටුව සමග ඒකාබද්ධව ක්‍රීඩා අමාත්‍යාංශය විසින් ක්‍රීඩා වර්ගීකරණයකට ලක් කරමින් ක්‍රීඩාවන් සංවර්ධනය කරමින් අවධානය යොමු කර තිබෙනවා. ක්‍රීඩා වර්ගීකරණය පිළිබඳ ක්‍රීඩා සංගම්වල අදහස් යෝජනා ඉල්ලා සිටිය නමුත් ඒ සඳහා සැළකිය යුතු ප්‍රතිචාරයක් දක්වා නොතිබීම ක්‍රීඩාවේ දියුණුවට ඒ තරම් සුබවාදි නැහැ. මින් ඉදිරියට ක්‍රීඩාව වෙනුවෙන් ගනු ලබන තීන්දු තීරණවලදී ක්‍රීඩා සංගම්වල මැදිහත්වීම ඉතා වැදගත් බව මෙහිදී අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107304</link>
    <topic>පිට පළාත් පිහිනුම් තරගාවලියට අයැදුම්පත් කැඳවේ</topic>
    <author>මල්වාන සමූහ මහානාම විතානගේ</author>
    <content>බියගම පිහිනුම් කිමිදුම් හා ජීවිතාරක්ෂක පුහුණු සංගමය සහ සපුගස්කන්ද යොෂිඩා පිහිනුම් පාසල ඒකාබද්ධව මෙහෙයවනු ලබන 2011 වසරේ පිට පළාත් පිහිනුම් තරගාවලිය සඳහා අයදුම්පත් භාර ගැනීම දැන් ආරම්භ කර ඇත.වයස් කාණ්ඩ හයක් යටතේ තරග ඉසව් 64කින් සමන්විත මේ තරගාවලිය සඳහා වැඩි විස්තර ඩබ්ලිව්. තිලක් රත්න කුමාර මහතා, පිහිනුම් උපදේශක, යොෂිඩා පිහිනුම් පාසල සපුගස්කන්ද යන ලිපිනයෙන් හෝ දුරකථන අංක 071 4991999 ට ඇමතීමෙන් ලබා ගත හැකි අතර අයදුම් පත් බාරගන්නා අවසාන දිනය අගෝස්තු මස 02 වැනිදායින් අවසන්වේ.මේ තරගාවලියෙන් ජයගන්නා ක්‍රීඩක ක්‍රීඩිකාවන්ට වටිනා ත්‍යාග පිරිනැමීමට සංවිධායකයෝ බලාපොරොත්තු වෙති. මේ තරගාවලිය ලබන මස 12 හා 14 යන දිනවල සපුගස්කන්ද යොෂිඩා පිහිනුම් පාසල් පිහිනුම් තටාකාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107305</link>
    <topic>අන්තර් පළාත් විස්සයි20අවසන් පූර්ව තරග අද</topic>
    <author/>
    <content>2011 අන්තර් පළාත් විස්සයි20 ක්‍රිකට් තරගාවලියේ අවසන් පූර්ව තරග ආර්. ප්‍රේමදාස ක්‍රීඩාංගණයේදී අද පැවැත්වේ.බස්නාහිර හා වයඹ පළාත් කණ්ඩායම් අතර පළමු අවසන් පූර්ව තරගය පෙරවරු 10.30ටත්, කඳුරට හා රුහුණ පළාත් කණ්ඩායම් අතර දෙවැනි අවසන් පූර්ව තරගය පස්වරු 2.30ටත් ආරම්භ වෙයි. තරගාවලියේ අවසාන තරගය හෙට (31) පස්වරු 2.30ට ආරම්භ වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107306</link>
    <topic>රොතර්හැම් මෝටර් රථ ධාවන තරගාවලියඅගෝස්තු 7දා කටුකුරුන්දේ දී  </topic>
    <author>වර්නන් ගුණසේකර</author>
    <content>ශ්‍රී ලංකා ගුවන් හමුදාව විසින් වාර්ෂිකව සංවිධානය කරනු ලබන ‘රොතර්හැම්’ මෝටර් රථ ධාවන තරගාවලිය අගෝස්තු මස 7 වැනි දින කටුකුරුන්ද ශ්‍රී ලංකා ගුවන් හමුදා පරිශ්‍රයේදී පැවැත්වේ.මේ තරගාවලිය සඳහා පිට පිට දෙවැනි වතාවටත් සම අනුග්‍රාහකත්වය ලබා දීමට සියැට් ශ්‍රී ලංකා සමාගම ඉදිරිපත්ව සිටී.තාර සහිත ධාවන පථයක පැවැත්වෙන එකම මෝටර් රථ ධාවන තරගය වන ‘රොතර්හැම්’ මෝටර් රථ තරගාවලිය අඛණ්ඩව පස්වැනි වරටත් මෙවර පවත්වනු ලබන්නේ ශ්‍රී ලංකා ගුවන් හමුදාවේ හා ශ්‍රී ලංකා රේසිං මෝටර් රථ සහ යතුරු පැදි ධාවකයින්ගේ සංගමයේ සංවිධාන ශක්තියෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107307</link>
    <topic>මාතර කාන්තා පිලට කඩුලු අටක ජයක්  </topic>
    <author>ප්‍රියාන් ද සිල්වා මාතර ක්‍රීඩා</author>
    <content>ශ්‍රී ලංකා ක්‍රිකට් ආයතනය සංවිධානය කළ අන්තර් සමාජ කාන්තා දෙවන පෙළ තරගාවලියේ තමන් සහභාගී වූ පළමු තරගයෙන් පුෂ්පදාන කාන්තා ක්‍රීඩා සමාජය කඩුලු 8කින් පරදවා ජය ලැබීමට මාතර කාන්තා පිළ සමත්විය. පසුගියදා මාතර උයන්වත්ත ක්‍රීඩාංගණයේදි මේ තරගය පැවැත්විණි.පුෂ්පදාන කාන්තා ක්‍රීඩා සමාජය සියලු දෙනා දැවී (ඕවර 15.5) 76හර්ෂණි විජේරත්න 13, ශානි සේනාරත්න 11 ( නදීෂා ඩිලානි 18/5, මල්ෂා ගමාරච්චි 18/3)මාතර කාන්තා පිල කඩුලු 2ක් දැවී (ඕවර 9) 79කෞමදි ද සිල්වා (නොදැවී) 13.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107308</link>
    <topic>ලක්පොහොර පාපැදි සවාරියඅගෝස්තු 3දා වවුනියාවේදී</topic>
    <author/>
    <content>කෘෂිකර්ම අමාත්‍යාංශය සංවිධානය කරන 2011 ගොවි සතියට සමගාමීව පවත්වනු ලබන ‘ලක් පෙහොර පාපැදි සවාරිය’ පිරිමි හා කාන්තා පාපැදි තරග අගෝස්තු 3 වැනිදා පෙරවරු 7.00ට වවුනියාවේදී පැවැත්වේ.මේ තරගයේ පිරිමි අංශයේ ජයග්‍රාහකයාට ලක් පෙහොර සූරතා කුසලානය සමගින් රුපියල් 25,000ක් ද දෙවැනි ස්ථානය සඳහා රුපියල් 20,000ක් ද තෙවැනි ස්ථානය සඳහා රුපියල් 15,000ක් ද පාපැදිය බැගින් ද හිමිවේ.කාන්තා අංශයේ ජයග්‍රාහිකාවට ලක් පෙහොර සූරතා කුසලානය සමගින් රුපියල් 20,000ක් ද දෙවැනි හා තෙවැනි ස්ථාන සඳහා පිළිවෙළින් රුපියල් 15,000ක් හා රුපියල් 10,000ක් ද පාපැදිය බැගින් ද හිමිවේ.තරගාවලිය සීමාසහිත ලංකා පෙහොර සමාගමේ පූර්ණ අනුග්‍රහයෙන් පැවැත්වෙන අතර වැඩි විස්තර දුරකතන අංක 077 3435406 ඇමතීමෙන් ලබා ගත හැකි යැයි නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s1107309</link>
    <topic>ගම්පහ දිස්ත්‍රික් ළමා ක්‍රීඩා උළෙල හෙට</topic>
    <author/>
    <content>ගම්පහ දිස්ත්‍රික් මලල ක්‍රීඩා සංගමය ප්‍රථම වරට සංවිධානය කරනු ලබන ළමා ක්‍රීඩා උළෙල හෙට (31) පෙරවරු 8.00 සිට මීගමුව මාරිස්ටෙලා විද්‍යාලයීය ක්‍රීඩා පිටියේදී පැවැත්වේ.තරග කරුවන් 3000ක් පමණ සහභාගී වන මේ ක්‍රීඩා උළෙලේ වයස අවුරුදු 7 – 12 දක්වා ජාත්‍යන්තර ප්‍රමිතියට අනුකූලව ඉසව් රැසක් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=s11073010</link>
    <topic>පාපන්දු තරගය හෙට</topic>
    <author/>
    <content>ශ්‍රී ලංකා පාපන්දු සම්මේලනය සංවිධානය කරනු ලබන දෙවන කාන්ඩයේ පාපන්දු තරගාවලියේ බේරුවල සුපර් සන් ක්‍රීඩා සමාජය සහ මාවනැල්ල යෞවන ක්‍රීඩා සමාජය අතර තරගය හෙට (31) දර්ගා නගරයේ සහීරා විද්‍යාලයීය ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=f1107301</link>
    <topic>හැම ගෙවත්තක්ම වෙළෙඳ පොළක් කරමු</topic>
    <author>සටහන සමන්මලී ප්‍රියශාන්ති</author>
    <content>ජාතික ගොවි සතිය සහ කෘෂිකර්ම ප්‍රදර්ශනය, වවුනියාව රජයේ බීජ ගොවිපළේ දී අගෝස්්තු මස 1 දා සිට 5 දා දක්වා පැවැත්වීමට කෘෂිකර්ම අමාත්‍යංශය සැලැසුම් කර තිබේ. ඒ පිළිබඳ හා පසුගිය දිනවල කතාබහට ලක් වූ ආසනික් ගැටලුව පිළිබඳ කෘෂිකර්ම ඇමැති මහින්ද යාපා අබේවර්ධන මහතා සමඟ කළ සාකච්ඡාවකි මේ.* ජාතික ගොවි සතිය සහ කෘෂිකර්ම ප්‍රදර්ශනය වවුනියාවේදී පැවැත්වීමට කටයුතු කර තිබෙනවා. මෙවැනි ප්‍රදර්ශනයක් වවුනියාවට ගෙන යාමට අදහස් කළේ ඇයි?වවුනියාව අද විශාල පිබිදීමකට ලක්වී තිබෙන නගරයක් ලෙස සැලකිය හැකියි. විශේෂයෙන් වවුනියාව කෘෂිකර්මාන්තයෙන් ස්වයං පෝෂිත වී තිබෙන ප්‍රදේශයක්. මෙහි ජනතාව, මෙතරම් උනන්දුවෙන්, මරබියෙන් තොරව නිදහසේ වගා කටයුතු කරගෙන යන්නේ අවුරුදු 30කට පසුවයි. මෙපමණ කාලයක් පුරා රටේ අනෙක් ගොවීන් අතරට ගිය කෘෂි තාක්ෂණය, දියුණුව අවබෝධය මේ ගොවීන්ට නැහැ. අපේ අරමුණ වුණේ ඒ ජනතාවට නවීන තාක්ෂණය ලබා දීමයි.මීට අමතරව මේ ප්‍රදර්ශනයෙන් ගොවි තැන පිළිබඳ ව ගොවියාට ප්‍රායෝගික පුහුණුව ලබා දෙනවා. පාසල් සිසුන්ට මේ ප්‍රදර්ශනයෙන් දැනුම වැඩිදියුණු කර ගත හැකියි.* කිලිනොච්චිය වෙළෙඳ නගරයක් බවට පත් කිරීම සඳහා ආර්ථික මධ්‍යස්ථානයක් ස්ථාපිත කරන්නට පියවර ගෙන තිබෙනවා නේද?රුපියල් ලක්ෂ 480ක් මේ සඳහා වැය කරනවා. ඉදිරි මාස 6 ක් තුළ ඉදිකිරීම් කටයුතු නිම කරනවා. ජනාධිපතිතුමා පසුගියදා ඒ සඳහා මුල් ගල තැබීම සිදු කළා. කිලිනොච්චියට ආර්ථික මධ්‍යස්ථානයක් ඉදිකරන්න පියවර ගත්තේ හේතු ගණනාවක් නිසයි. අද යුද්ධයෙන් පසු ජනතාව තමන් ගේ මුල් ගම් බිම්වල පදිංචි වී, නැවත වගා කටයුතු ආරම්භ කර තිබෙනවා. කිලිනොච්චියේ ගොවියා තමන්ගේ නිෂ්පාදන අලෙවි කරන්න යාපනයට ගෙන යා යුතු වෙනවා. නමුත් යාපනයේ වම්බටු කිලෝවක් රුපියල් 80ක් නම් කිලිනොච්චියේ රුපියල් 15 ක් විය හැකියි. මේ වෙනස මඟ හැරීමට කිලිනොච්චියේ නිෂ්පාදන විහිදීම අළෙවි කිරීමේ වැඩපිළිවෙළක් අවශ්‍යයි. පසුව කිලිනොච්චියේ ආර්ථික මධ්‍යස්ථාන සමඟ ගොවීන් සම්බන්ධ කර එම ගොවීන් කොළඹට සම්බන්ධ කිරීමේ විශේෂ වැඩපිළිවෙළක් අප ක්‍රියාත්මක කරනවා.මීට අමතරව යාපනයේ පවත්වාගෙන යන කාබනික පොහොර ආශ්‍රිත කෘෂිකර්මාන්තය වැඩිදියුණු කිරීමට ගොවීන්ට අවශ්‍ය පහසුකම් සපයනවා.* රජය විශාල වියදමක් දරා ගොවීන්ට පොහොර සහනාධාරය ලබා දෙනවා. මෙමඟින් ජනතාව කෘෂිකර්මාන්තයට වැඩි වශයෙන් යොමුවීමක් සිදු වී තිබෙනවද ?අද පොහොර මිල ඉතා ඉහළයි. අද මිලට ගොවිතැන් කරන්න කිව්වොත් මේ ජනතාවගෙන් බහුතරයක් ගොවිතැන අතහැර දමාවි. ඒ නිසයි රජය පොහොර සහනාධාරයක් ලබා දීලා ගොවීන් වගාවට තවතවත් උනන්දු කරවන්නේ.මේ පොහොර සහනාධාරයට පෙර අපේ වී අස්වැන්න සියයට 60ක් පමණ වුණා. ඒත් පොහොර සහනාධාරයෙන් පසු අස්වැන්න සියයට 110 ක් වුණා. අපි ඉදිරි මහ කන්නයේ වඩාත් ඉදිරියට යන්න බලාපොරොත්තු වෙනවා. දැන් අපට මෙට්‍රික් ටොන් ලක්ෂ 40කට අධික අස්වැන්නක් ලැබෙනවා.* සහල් අතිරික්තයෙන් පිටරට යැවීමේ අදහසක් රජයට නැතිද ?සහල් පිටරට යැවීම වෙනම වෙළෙඳාමක්. රජයක් ලෙස අපි වෙළෙඳාමට හවුල් වන්නේ නැහැ. අපේ වී ගොවිතැනෙන් සියයට 40ක් රතු සහල් ලෙසයි ගැනෙන්නේ. රතු සහල්වලට පිටරටවලින් ඉල්ලුමක් නැහැ. නමුත් විවිධ රෝග පාලනයට ඉවහල් වන දේශීය සහල් නිෂ්පාදන අපේ රටේ තිබෙනවා. ඒවා ඖෂධීය ලක්ෂණවලින් යුක්තයි. දියවැඩියාව, අධිරුධිර පීඩනය ආදී ලෙඩ රෝග පාලන ගුණයෙන් යුතු එවැනි සහල් පිටරට යැවීම සඳහා පෞද්ගලික අංශය සමඟ ඒකාබද්ධව වැඩපිළිවෙළක් සකස් කර තිබෙනවා. එවැනි ආනයන කරුවන් 150ක් සමඟ දැනට මේ ගැන සාකච්ඡා කර තිබෙනවා. ඒ අයට අවශ්‍ය පහසුකම් ලබා දෙනවා.* පසුගිය දිනවල දේශීය සහල්වල ආසනික් නමැති ශරීරයට අහිතකර ද්‍රව්‍යයක් අඩංගු වී ඇති බවට මත ඉදිරිපත් වුණා.කෘෂි රසායනික, කෘමි නාශක සත්ත්ව ශරීරයට අහිතකරයි. ආසනික් අඩංගු වන්නේ ඒවා යෙයි. අපේ රටේ පිරිසුදු පසක් තිබෙනවා. අපේ පසේ ආසනික් නැහැ.අපට වගකීමක් තිබෙනවා. අපි ජනතාවට අඩු නැතිව ආහාර සැපැයිය යුතුයි. පිටරටින් ගෙන්වීම රජයේ ප්‍රතිපත්තිය නෙවෙයි. නිෂ්පාදනය කළ හැකි සියල්ල නිෂ්පාදනය කර, පරිභෝජනයට ගැනීම අපේ අරමුණයි. අද සහල් නිෂ්පාදන 110ට ඉහළ ගිහින් තිබෙනවා. අල, ළූණු, මිරිස්, වැනි ප්‍රධාන ආහාර අද අපට ඇති තරම් තිබෙනවා. අපි මේවා වර්ධනය කර ගත්තේ ඔය අහිතකරයි කියන දේවල් ද යොදා ගැනීමෙනුයි. පළිබෝධ නාශක, වල් නාකක, කෘමිනාශක භාවිත නොකොළොත් නිෂ්පාදනය අඩු වෙනවා. මේ නිසා ගොවියාට තීරණයක් ගන්න සිදුවෙනවා. ශරීර සෞඛ්‍ය රකිනවාද, බඩගින්නේ ඉන්නවාද කියලා. කුඹුරට හානියක් වුණත් බඩගින්නේ ඉන්න බෑ කියලා ගොවියා වල්නාශක ගහනවා. රජයටත් ඔය අවස්ථාවට මුහුණ දෙන්න වෙනවා.* පිටරටින් ගෙන්වන ආහාර වර්ගවලත් ආසනික් අඩංගුද? ඒ පිළිබඳ සොයා බැලීමක් තිබෙනවාද ?පිටරටින් ගෙන්වන සහල්වල ආසනික් නෑ කියලා කියන්නේ කවුද ? අද ආසනික් ගැන කියන උදවිය මේ ප්‍රශ්නෙදි ගොළු වෙනවා. අපට ජනතාවට කියන්න බෑ ‘ඕවා කන්න එපා ආසනික් තිබෙනවා’ කියලා. තර්ක තිබෙනවා. ඒවා නිවැරැදියි. නමුත් ප්‍රායෝගික නැහැ. කවුරුත් කෑ ගැහුවට සහල්වල ආසනික් තිබෙනවා කියලා ජනතාව බඩගින්නේ තබන්න අපිට බැහැ. අපේ රටේ ඉන්නවා දක්ෂ විද්‍යාඥයන්. ඔවුන්ට පුළුවන් හාල් ඇටේ ඇතුළේ තිබෙන සියලු සංඝටක පරීක්ෂණ කරන්න. ආසනික් ගැන පර්යේෂණයක් කරලා පිළිගත හැකි සාධක සමඟ ඉදිරිපත් කළ යුතුයි. මේවා බරපතළ පර්යේෂණ නොවෙයි.* ආසනික් ප්‍රශ්නය නිසා සහල් පරිභෝජනයේ අඩුවීමක් තිබෙනවද ?කොහෙත්ම නෑ. ජනතාවට බඩගින්නේ ඉන්න බෑ. ඔය මත පළ කරන අයත් බඩගින්නේ ඉන්නේ නැහැ. කෘමිනාශක, වල්නාශක සත්ත්ව ශරීරයට අහිතකරයි. විස සහිතයි. ජනතාව ඩෙංගු මදුරුවාගෙන් බේරාගන්න ඩෙංගු මදුරුවා විනාශ කළ යුතුයි. ඒ සඳහා යොදා ගන්න ද්‍රව්‍ය සත්ත්ව ශරීරයට අහිතකරයි. ඒ නිසයි තෙල් ඉසින තැන්වලින් ජනතාව ඈත් කරන්නේ, තෙල් අහිතකරයි කියලා ඩෙංගු මදුරුවා නසන්නේ නැතිව ඉන්න පුළුවන් ද? ඔන්න ඔය තත්ත්වය අපේ අය අවබෝධකර ගත යුතුයි.කුඹුරකට කීඩෑවා බෝවුණොත්, පැය 48කදී මුළු කුඹුරම විනාශයි. ඒත් ශරීරයට හෝ වගාවට අහිතකරයි කියා කෘමිනාශක නොගැහුවොත් ගොවියාට මොකද වෙන්නේ? ගොවියා ශරීර සෞඛ්‍ය ගැන නොහිතා කෘමිනාශක ගහනවා. ඒකයි ඇත්ත. මේ නිසා මේ සමහර අය ගෙන එන තර්ක නිවැරැදි වුවත් ප්‍රායෝගික නැහැ.* මේ ප්‍රශ්නය ඉතා සංකීර්ණයි. ආසනික් ගැටලුවෙන් මිදෙන්න අපට කළ හැකි දෙයක් තිබෙනවද ?අපට කළ හැකි ප්‍රායෝගික දේ තමයි ජනතාව මේ පිළිබඳ දැනුම්වත් කිරීම, පළිබෝධ හා කෘමිනාශක පරෙස්සමින් පරිහරණයට උපදෙස් දීම හා ඒවා පරිහරණය අවම කිරීමට උපදෙස් දීම. විශේෂයෙන් මෙරටට ගෙන්වන පොහොරවල සංයුතීන් පරීක්ෂාවට විධිමත් ක්‍රියාවලියක් තිබිය යුතුයි. එක් යූරියා වර්ගයක් තිබෙනවා. විස ප්‍රමාණය අධිකයි. ඒවා ආනයනය කිරීම තහනම්. ඒත් අපි දන්නේ නෑ. අපේ රටට ඒවා එනවද කියලා. එක නැවක යූරියා ටොන් 12000ක් එනවා. මේ සියල්ල පරීක්ෂා කරන්න අපට බැහැ. එතැන මළු දෙලක්ෂ හතළිස් දහසක් තිබෙනවා. වරායෙදි සියල්ල පරීක්ෂා කරන්න බෑ. ඒ සඳහා පිළිගත් ක්‍රම තිබෙනවා. ඒ නිසා අපි පොහොර ගෙන්වද්දි පිළිගත් රසායනාගාරයකින් නිකුත් කළ සහතිකයක් සහිත ආයතනයකින් තමයි පොහොර ගෙන්වන්නේ.* මේ ගැටලු විසඳන්න දීර්ඝකාලීන විසැඳුමක් ඉදිරිපත් කිරීමට රජය පියවර ගෙන තිබෙනවද ?ඇත්තෙන්ම ඔව්. අදටත් අපේ රටේ ක්‍රියාත්මක වෙන්නේ අවුරුදු 48 ක් පැරැණි කෘමිනාශක පාලන පනතයි. අද කාලයේ දියුණුවට මේ පනත සුදුසු නැහැ. අපි මේ පනත සංශෝධන කරන්න පියවර ගෙන තිබෙනවා. මේ පනත සංශෝධනය කළ පසු පළිබෝධ ගෙන්වීමේ සිට සියලු ක්‍රියාකාරකම්වල වෙනසක් දකින්න හැකිවේවි. ඒ කියන්නේ නම් ආසනික් ගැටලුව සදහටම ඉවරයි.* “අපි වවමු රට නගමු” හා දිවි නැගුම වැඩසටහන් මඟින් ආසනික් ඇතුලු ශරීරයට අහිතකර දෑ පාලනය කිරීමට හැකියාව තිබෙනවා නේද ?මේ වැඩසටහන් යටතේ ගෙවල්වලට වගා කිරීම සිදු කෙරෙනවා. කෘමිනාශක නැහැ. වල්නාශක නෑ. පිරිසුදු එළවළු පලතුරු ජනතාව තමන්ගේ ගෙවත්තෙන්ම නෙළා ගන්නවා. අද බොහොමයක් වෙළෙන්දෝ අපට බනිනවා. එළවළු විකුණා ගන්න බැහැ කියලා. අපි සෑම ගමකටම යනවා. ජනතාව දැනුම්වත් කරනවා. තාක්ෂණය ලබා දෙනවා. ඒ ආසනික් නිසා නොවෙයි. ආසනික් මිශ්‍ර වෙන්න තරම් අපේ පොළොවේ ආසනික් නෑ. අද වන විට සහල් ආනයනය අපි සම්පූර්ණයෙන් නතර කරලා තිබෙනවා. පසුගිය කාලයේ ස්වාභාවික විපත් නිසා වගාවන් රැසක් විනාශ වුණා. රතුළූණු වගාවෙන් සියයට 40 ක් අඩු වුණා. ඒත් දැන් අපි මිරිස් වගාවෙන් ස්වයං පෝෂිතයි. අපි උත්සාහ කරන්නේ හැම ගෙයක්ම වෙළෙඳ පොළක් කිරීමටයි. අපි ඒ අයට දෙන්නේ පොහොර පමණයි. ගොවියා වගා කරන්නේ ගොවියාට අවශ්‍ය දේයි. අපි ඔවුන්ට බල කරන්නේ නෑ. අද අපි බඩඉරිගුවලින් ස්වයං පෝෂිතයි. අපි ඊළඟ පියවර ලෙස ගොවීන්ට බීජ වෙනුවට පැළ දෙන්න ක්‍රියා කරනවා. පොලිතින් බෑගයක පැළ 10 – 15 ක් එකවර දෙනවා. ඵලදාව වැඩි කර ගැනීමට අපි මෙවැනි වැඩසටහන් ක්‍රියාත්මක කර බැලිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=f1107302</link>
    <topic/>
    <author>අනුසාර මාහිංගොඩ ඡායාරූපය - ටෙනිසන් එදිරිසිංහ</author>
    <content>බකමූණා වීදි බසියි Owl on the street නාට්‍යයේ මංගල දැක්ම අගොස්තු මස 04, 05, 06 යන දිනවලදී ලයනල් වෙන්ඩ්ට් රඟහලේදී වේදිකා ගතවේ. මෙම නාට්‍ය රචනා කොට අධ්‍යක්‍ෂණය කරන්නේ රාජිත දිසානායක විසිනි. බකමූණා වීදි බසියි. Freedom ඉදිරිපත් කිරීමකි.* රෑට පෙනෙන දවල්ට නොපෙනෙන විස්මිතයන්ගේ නාට්‍යය ඛේදාන්තය ලෙසටයි ඔබ ‘බකමූණා වීදි බසියි’ වේදිකා නාට්‍යය අරුත් ගන්වන්නේ. මේ සඳහා ඔබ පාදක කරගත්තේ කුමක්ද?බලය හමුවේ මනුෂ්‍යයන්ගේ හැසිරීම කියන දේ තමයි මූලික වශයෙන් මෙයට පාදක වන්නේ. බලය හමුවේ විටෙක ඇතැම් අයගේ හැසිරීම සිනා ගන්වන සුළුයි. තවත් විටෙක ඛේදනීයයි. මේ කාරණාව මේ නාට්‍ය ඔස්සේ සමාජය දිහා වගේම අපි දිහාත් හැරිලා නව සිතීමක් ඇති කරගැනීමට තමයි අපි උත්සාහ ගන්නේ. එය හැකිතරම් විනෝදාත්මක ක්‍රියාවලියක් තුළින් සිදුකර ගැනීම තමයි වැදගත්.* මේ ඔබගේ හත්වැන්නයි. ‘සිහින හොරු අරන්’ ‘ආපහු හැරෙන්න බෑ’ වැනි නාට්‍ය නිර්මාණ තුළදී ඔබ ඉදිරිපත් කළ හැඩය ඔබටම ආවේණික වූවක්. ‘බකමූණා වීදි බසියි’ සඳහා ඔබ භාවිතා කරන්නේ ඒ හැඩයමද?අපිට හැම වෙලේම හොයාගන්න සිද්ධ වෙනවා අපට කියාගන්න අවශ්‍ය දේ ප්‍රේක්‍ෂකයාට ආකර්ශණීය විදිහට වගේම ප්‍රේක්‍ෂකයාට අපූර්ව වන ආකාරයෙන් කියාගන්න විදිහක්.නවතාවයකින් ඉදිරිපත් වුණොත් තමයි එයට ප්‍රේක්ෂකයාගේ අවධානය යොමුවෙන්නේ. මොකද කියනදේ තරම්ම කියන විදිහත් වැදගත්.* ඔබගේ නාට්‍ය භාවිතාවන් සම්බන්ධයෙන් ඇතැමෙක් පැහැදීමකින් කතා කළ අතර ඇතැමෙක් ඒවා නිර්දය ලෙස විවේචනය කළා. ඔවුන් ඔබගේ නාට්‍ය, නාට්‍ය නොවන බව පවා ප්‍රකාශ කර සිටියා.මේ භාවිතාවන් විචාරකයන් විවිධාකාර විදහට හදුන්වන්න පුළුවන්. මම හිතන්නේ අපි මේ භාවිතාකරන නාට්‍ය හදුන්වාදීමට පුළුවන් විදිහ තමයි මේවා සංවාද නාට්‍ය එහෙමත් නැත්නම් සමාජ නාට්‍ය කියන ධාරාවන් යටතේ අපිට හැඳින්වීමක් කරන්න පුළුවන්.නමුත් සංවාද නාට්‍ය එහා ගිය වෙනත් ධාරාවන්වල ගුණ අපි මේ ධාරාවන් හා මුසු කර තිබෙනවා. නාට්‍ය ධාරාවන් කිහිපයක මුසුවක්.මේ අලුත් නාට්‍යයේ දකින්න ලැබෙනවා පෙර නාට්‍යවලට වඩා විශේෂත්වයක්. රංගනය, රංග වින්‍යාසය, සංගීත ඒ වගේම නාට්‍ය රචනාව ගොඩනඟා ආකෘතිය කලින් අප කරපු නාට්‍ය වලට වඩා තරමක් වෙනස්. ඒ වගේම පේ‍්‍රක්ෂකයාට අලුත් හොඳ අත්දැකීමක් වෙයි කියල මම හිතනවා.* බකමූණා විදි බසියි. මීට පෙර ඔබ කළ නාට්‍ය නිෂ්පාදන වල දිගුවක්ද?කලින් නාට්‍යවලට වඩා මේ නාට්‍යය ඉදිරිපත් කරන විදිහ තුළ තරමක විශේෂත්වයක් තිබෙනවා. මේ නාට්‍යයේදීත් මූලික වශයෙන් අපි ජීවිතය හා සමාජය හා බැදුණු අත්දැකීම් තමයි ප්‍රකාශයට පත් වෙන්නේ. මම විශ්වාස කරන දෙයක්තමයි කලා මාධ්‍ය හරහා එහෙමත් නැත්නම් රඟහල තුළ තමන්ගේ ජීවිතයට සමීප කාරණා රඟ දැක්වෙනවා නම් ප්‍රේක්‍ෂකයා ඒ කලා කෘති හා බැඳෙනවා. ඒවාට ප්‍රතිචාර දක්වනවා කියන කරුණ.* ඔබගේ නාට්‍ය නිර්මාණ හරහා ප්‍රකාශ කරන්නට උත්සාහ කරන්නේ කුමක්ද?මිනිස්සු කලා කෘති හරහා ප්‍රකාශයට පත් කරන දේවල තමන්ට ප්‍රකාශයට පත් කරන්න දෙයක් නැත්නම් එතන කෘතියක් ඇතිවෙන්නේ නෑ.පොතක් පලකරනවට වඩා පත්තරයකට ලිපියක් ලියනවට වඩා මේක වෙනස්. කලා මාධ්‍යය හරහා අපි යමක් ප්‍රකාශ කරන්නේ එහි අරුත් සමුදායක් අඩංගු වෙනවා. මේ අරුත් එකිනෙකාට අනුව විවිධාකර විදිහට අරුත් සපයනවා. ඒක තමයි කලා ප්‍රකාශනයක තිබෙන සුවිශේෂිත්වය.* නාට්‍ය හරහා ප්‍රකාශ කරන දේ ප්‍රේක්ෂකයා ග්‍රහණය කර නොගැනීම තුළ ඔබ පසුතැවෙනවද?තමන්ගේ තනි තනි විඳීම වෙනත් අය හා බෙදා හදා ගැනීම සිද්ධ වෙනවා නම් ඒක හරිම වැදගත් දෙයක්.තව කෙනෙක් කොහොමද ඒ කෘතියේ අරුත් සම්පාදනය තව කෙනෙකුට දැනෙන්නේ කොහොමද කියන එක දැනගැනීම වැදගත්. කලා කෘතියකින් සමහර දේවල් හිතන්න විවෘත කරනවා. හිතන විදිහ වෙනස් කරනවා. එකම විදිහකට හැමෝම දකින්න අවශ්‍ය නෑ.එකම දෙයක් දිහා එකම විදිහට හැමෝම ඕනෙ කියලා මම බලාපොරොත්තු වෙන්නේ නෑ. විවිධ විදිහට දකින්න තමයි අවශ්‍ය.මේ සමාජයේ ජීවත්වන මනුෂ්‍යයෙක් විදිහට ඇතිවන හැඟීම්, අත්දැකීම් සහ සිතන දේවල් තවත් සමූහයක් සමඟ බෙදාගැනීමට උත්සාහ කිරීමට තමයි මේ නාට්‍ය කිරීම හරහා දිගින් දිගටම උත්සාහ කරලා තිබෙන්නේ.හැම කෙනෙකුටම තම තමන්ගේ දේ වේදනා අත්දැකීම් තවත් කෙනෙකුට හෝ පිරිසකට කියා ගැනීමේ උවමනාව ඇති වුණාම ඒ හැමෝ ම ශ්‍රමයක් වැය කරමින් කලා මාධ්‍යයක් හරහා ඒ කටයුත්ත කරන් නෑ. ඉතින්, යම් කිසි කැපවීමකින් ඒ වෙනුවෙන් ශ්‍රමයක් වැය කරමින් ඒ කටයුත්තේ යෙදෙන අයට අපි කියනවා කලා ප්‍රකාශනයේ නිරතවන අය කියලා.* ඔබගේ නාට්‍ය නිර්මාණවල සිටින්නේ එකම ‘සෙට්’ එකක්?කාලයක් තිස්සේ එකට වැඩකරමින් ඇති වුණු අවබෝධය සහ බැඳීම සාමුහික කලාවක් විදිහට සලකන, නාට්‍ය කලාවේ නිරතවීම ඉතාම වැදගත් අත්‍යාවශ්‍ය කරණාවක් බව අවබෝධකරගත් පිරිසක් එක්ක කාලයක් තිස්සේ මාත් එක්ක එකට වැඩ කරන පිිරිසක්.* හොඳ නිෂ්පාදනයක් සූදානම් කරගැනීමෙන් පසු ඇතිවන්නේ එය ප්‍රදර්ශනය කරගැනීමේ ගැටලුයි?ඒ කියන්නේ නාට්‍ය කලාව හා බැඳුණු ගැටලු විතරක් නොවේ. අපේ ජීවිත හා බැඳුණු දිගින් දිගටම විසඳුමක් නැති ගැටලු විශාල ප්‍රමාණයක් තිබෙනවා. නාට්‍ය කලාවට විතරක් මෙය පොදු නෑ. වැදගත් වෙන්නේ, ගැටලු හමුවේ හඬා වැටෙමින් ඉන්නවාට වඩා ඒ ගැටලු හැකිතරම් කළමනාකරණය කර ගනිමින් අපේ අරමුණ ඉෂ්ට කර ගැනීමයි.* ඔබ වේදිකා නාට්‍ය නරඹනවාද?අලුතින් හැදෙන හුඟාක් නාට්‍ය නරඹනවා. ලංකාවේ වගේම විදේශියවත් නාට්‍ය නරඹනවා. පසුගිය අවුරුදු පහ ඇතුලත ලැබුණා. ඉන්දියාවේ භාරත් රංග මහෝත්සවය දෙකක් බලන්න. කයිරෝ අන්තර් ජාතික නාට්‍ය උළෙලට ආපහු හැරෙන්න බෑ’ නාට්‍ය ඉදිරිපත් කළා.* කයිරෝ අන්තර් ජාතික නාට්‍ය උළෙලදී ඔබ ඇතුළු ඔබගේ කණ්ඩායමට ලද ප්‍රතිචාර?තරමක් විශේෂ ප්‍රතිචාර අපට ලැබුණා. විශේෂත්වය තමයි ඔවුන් ‘ආපහු හැරෙන්න බෑ’ නාට්‍ය බලලා ඔවුන්ට ඇති අදාළත්වය සම්බන්ධයෙන් ඔවුන් කතා කළා. අපි නාට්‍යයේ සමහර කොටස් ඉංගී‍්‍රසි භාෂාවෙන් ඔවුන්ට සන්නිවේදනය කරන්න උත්සාහ ගත්තා. අපේ භාෂාව නොතේරෙන අයට නාට්‍ය පිළිබඳ අදහස් ඇති කරවන්න අපි සමත් වුණා.* ඔබගේ නාට්‍ය නිර්මාණ තුළ ඇති දේශපාලනය?හැම මනුස්සයෙකුට හිතන විඳින චින්තනයකට අනුව ගොඩනැඟෙන්න පුළුවන්. දේශපාලන දර්ශනයකට ආගමික මතවාදයකට වෙන්න පුළුවන්. ඒ වගේම සංස්කෘතික මතවාද හේතුවෙනවා. හැබැයි මනුෂ්‍යයෙක් විදිහට එක දර්ශනයක හෝ එක මතවාදයක පමණක් එල්බ ගෙන කටයුතු කරණ කෙනෙක් නෙවේ මම. විවිධ දර්ශන විවිධ මතවාද හැකි තරම් තේරුම් ගනිමින් මනුෂ්‍යයෙක් විදිහට තමන්ගේ සිතීම පුළුල් කර ගැනීම තමයි වැදගත් වෙන්නේ. මමත් එහෙම උත්සාහ කරණ කෙනෙක්.* නාට්‍ය කලාව වෙනුවෙන් කැපවෙන ඔබට පෙරළා නාට්‍ය කලාව ප්‍රදානය කළේ මොනවාද?ප්‍රධාන දේ තමයි මනුෂ්‍යයෙක් විදිහට මේ සමාජයේ ජීවත්වෙන කොට තමන් තනියි කියල ඇතිවන හැඟීම නැති වෙනවා නාට්‍ය කරණ කොට..</content>
  </post></root>