<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=ay0907051</link>
    <topic>මමයි මහත්තයයි ඉරිදා දවස්වලට බෙඩ් ෂීට් අරගෙන තැනින් තැන ගියා</topic>
    <author>රූපාන්ති බුලත්සිංහල</author>
    <content>මමයි මහත්තයයි ඉරිදා දවස්වලට බෙඩ් ෂීට් අරගෙන තැනින් තැන ගියාපිබිදෙන වෙල්ලස්සපාසලෙන් සමුගත්තද ඇය ලත් දැනුම ඉදිරි අනාගතය ආලෝකවත් කරන බව ඇය දැන සිටියා ය. ඇඟිලි තුඩුවලින් රටා මවන වීවින් කර්මාන්තයේ නොයෙක් සිතුවම් නිමවා රස විඳීමට ඇය හුරුවූවාය. බාධක කම්කටොලු නිසා අතරමග පාසල් ගමන නතර වුවත් පැමිණි දුක් පැණි රසයැයි සිතමින් ජීවිතය ආදරයෙන් වැලැඳ ගැනීමට තරම් දුනුකාර මුදියන්සේලාගේ මුතු මැණිකේ එඩිතර වූවා ය.විටින් විට මානසිකව ඇද හෙළන ප‍්‍රශ්න අනාගතයේ තවත් පියවරක් ඉදිරියට තැබීමට රුකුලක් විය. කුඩා කළ සිටම දේශීය හුරුවට හැඩ ගැසුණු ඇය, දේශීය කර්මාන්ත කෙරෙහි දැක්වූයේ ළෙන්ගතු බවකි.“දේශීය නිර්මාණ කරන්න හැම කෙනෙකුටම බැහැ. නිර්මාණ කලාවට මෙන් ම දේශීය දේවල්වලටත් ආදරයක් තියෙන්න ඕනෙ. නැතිනම් සාර්ථක වෙන්නේ නැහැ. ව්‍යාපාරයකට පිවිසෙන්න ආසාව තිබුණට බැහැ. ඒක දිගටම කරගෙන යන්න හැකියාව තියෙන්න ඕනෙ. අමාරුවෙන් මහන්සියෙන් ව්‍යාපාරයක් කරගෙන ගිහිල්ලා හිතට තෘප්තියක් ලැබෙන්නෙ නැහැ. කුඩා කාලයේ ඉඳලම අලුත් නිර්මාණාත්මක දෙයක් කරන්න මම හරිම ආසයි.මාතලේ දිස්ති‍්‍රක්කයේ දුල්ලෑව මගේ ගම, සහෝදරයන් හතර දෙනෙක් සහ එක් සහෝදරියක් සිටින මගේ පවුලේ පස්වෙනියා මමයි. කුඩා කාලයේදීම අම්මා නැති වුණා. ඊට පස්සෙ අපේ අප්පච්චි තමයි අධ්‍යාපන කටයුතුවලට අපිව යොමු කළේ. පාසල් අධ්‍යාපනය නිම කළාට පස්සෙ මට විවීන් වලට යොමුවෙන්න දැඩි ආසාවක් තිබුණා. මම කොහොම හරි රෙදි වියන්න ඉගෙන ගන්න පන්තියකට ගියා. මගේ හිතේ තිබුණ ආසාවත් නිසා මට ඉතා හොඳින් ඉගෙන ගන්න හැකි වුණා.මේ අතරතුරේදී අපේ ගම දාලා මට කොළඹ එන්න සිද්ධ වුණා. රැකියාවක අවශ්‍යතාව මට හොඳටම දැනුණා. රැකියාවක් සොයාගැනීම ඒ තරම්ම පහසු වුණේ නැහැ. ඒත් මම උත්සාහය අත්හැරියෙත් නැහැ. මේ අතරතුර කුඩා ආයතනයක රැකියාවක් කිරීමට අවස්ථාව උදා වුණා.”හැම දෙයක් ම ඇගේ ජීවිතයේ අභියෝග වුවත් 1976 දී සුනිල් මනම්පේරි මහතා සමඟ විවාහවීම ඇගේ අනාගතයට මහඟු පිටිවහලක් වුණා. තමන්ගේ නිර්මාණ ශක්තිය දියුණු කර ගැනීමට දයාබර සැමියාගෙන් ලැබුණු ශක්තිය ඇයට මහමෙරක් තරම්.“මගේ මහත්තයා මාව ගොඩක් උනන්දු කළා. එයා කළේ සංචාරක කර්මාන්තය. විදේශ සංචාරකයන්ට මඟ පෙන්වන්නා ලෙස කළ රැකියාව නිසා දවස් දෙක තුන ගෙදර එන්න ලැබුණේ නැහැ. මේ අතරතුර මම පත්තරයක දැන්වීමක් දැකලා අතුරුගිරියෙ වීවින් පන්තියක උගන්වන්න ගියා. මේ රැකියාවෙන් එතරම් මුදලක් නොලැබුණත් ගුරුවරියක් ලෙස මට ලැබුණ පුහුණුව ගොඩක් වැදගත් වුණා.”අලුත් මෝස්තර රටා තමන්ම නිර්මාණය කරගැනීමට ඇය මේ මගින් තවත් පෙරහුරුවක් ලැබුණා. තමන්ගේ හැකියාව මත නිර්මාණය කළ මෝස්තර දැරියන්ට විවීමට දීමට ඇය යොමු වුණා.“ගුරුවරුන්ට දෙන අත්පොතේ මෝස්තරවලට අමතරව අලුතින් මෝස්තර ඇඳලා මම ළමයින්ට වියන්න දුන්නා. ඒ නිසාම මගේ දැනුම තවත් දියුණු වුණා. හැමවිට මෙවැනි දේකදි අත්හදා බැලීමක් තියෙන්න ඕනෙ. නැතිනම් අලුත් නිර්මාණයක් බිහිවෙන්නෙ නැහැ. රෙදි විවීමේ කලාවට අවශ්‍ය වන්නේ මෝස්තර ශිල්පීනුයි. නැතිනම් පැවැත්මක් නැහැ.මේ අතරතුර මට රැකියාවෙන් නතර වෙන්න සිද්ධ වුණා. මම හිතුවා මගේ ම වීවින් වැඩ පොළක් දානව කියලා. හිතුවට මොකද මගේ ළඟ එතරම් මුදලක් තිබුණෙ නැහැ. ඒත් ඉතින් මේක කොහොම හරි කරන්න ඕනෙ කියන හැඟීම මගේ හිතට ආවා. ඉතිරි කරගත් මුදලකින් වීවින් මැෂින් දෙකක් ගන්න මම තීරණය කළා. මේ සඳහා මහත්තයත් මට උදව් කළා. මුලින් ම හිතුවේ ළමයින්ට උගන්වන්න කියලා. මේ නිසා මම පත්තරයෙ දැන්වීමක් දැම්මා. දැන්වීම දැකලා ළමයින් හැටක් හැත්තෑවක් විතර සම්මුඛ පරීක්ෂණයට ආවා.සමහරු ඇහුවා මේ මැෂින් දෙකෙන් කොහොමද මෙච්චර කට්ටියකට පුරුදු කරන්නෙ කියලා එතකොට මම ඇහුවා. ඔයාට මැෂින් කීයක් ඕනෙද? කියලා. මගේ කර්මාන්තය අරඹන්න මැෂින් දෙකක් තිබුණත් ඒ මැෂින් ගාණ මට වැදගත් වුණේ නැහැ. ඇත්තටම මම අවශ්‍ය වුණේ මාත් එක්ක හරි හරියට වැඩ කරන්න පුළුවන් පිරිසක්. ආයතනෙ තියෙන සම්පත් මට ප‍්‍රශ්නයක් වුණේ නැහැ.මැෂින් දෙකකින් ඔප වැටෙන්න පටන්ගත් මුතු මැණිකේකොහොම හරි මට අවශ්‍ය ළමයි ප‍්‍රමාණය මම බඳවා ගත්තා. මුලින් ම මම කළේ බෙඩ්ෂීට් වියන්න පටන් ගත්ත එක. ඒකාලෙ බෙඩ් ෂීට් එකක් හයයි පනහයි. ඒ කාලෙ හැටියට ඒ මුදලට වටිනාකමක් තිබුණා. ඒත් අලෙවි කරගන්න එතරම්ම පහසු වුණේ නැහැ. මමයි මහත්තයයි බෙට්ෂීට් අරගෙන පනාගොඩ හමුදා කෑම්ප් එකට යනවා. පෝය දවස්වලට ඉරිදා දවස්වලට අපිට හරි හමන් විදියට කෑමක් ලැබුණේ නැහැ. සමහර මිනිස්සු කෙළින් ම ඇවිල්ලා අපිට ඕඩර් එක බාර දුන්නා. මේ ආකාරයට ටිකෙන් ටික අපේ විවීන් කර්මාන්තය දියුණු වුණා.”දේශීය කර්මාන්ත නඟා සිටුවන්න නොයෙක් ආකාරයේ වැඩසටහන් මේ වනවිටත් කි‍්‍රයාත්මක වුණා. ගුවන් විදුලියේ මේ සඳහා වෙන්වූ ඉඩ කඩ ප‍්‍රමාණය අනෙකුත් වැඩසටහන් වලට සාපේක්ෂව සුලභ විය. “පෙහෙකම් සරණිය නමින්” දේශීය රෙදි පිළි පිළිබඳ වැඩසටහනකට සහභාගිවීමට මුතූ මැණිකේ මහත්මියටද අවස්ථාව උදා වුණා.“ගුවන් විදුලියෙ ප‍්‍රචාරය වුණ පෙහෙකම් සරණිය මෙහෙය වූයේ ලැම්බඩ් පෙම්මාවඩු මහත්තයා. මට ගුවන් විදුලියට යන්න බැරි වුණ දවසට මගේ මහත්තයා අනිවාර්යයෙන් ම ගුවන්විදුලියට යනවා. මේ වැඩසටහන අහපු බොහෝ දෙනා අපෙන් රෙදිපිළි මිලදී ගන්න ආවා.එක දවසක් මමයි මහත්තයයි කොළඹ ගිහිල්ලා එතකොට, එදා අපි ආපසු ගෙදර ආවහම දැක්ක මහත්තයෙක් අපේ වැඩ පොළ ළඟ ඉන්නවා. මට තරමක් තරහා ගියා මම ඇයි කියලා ඇහුවා. පෙහෙකම් සරණියට සවන් දීලා මාව හම්බු වෙන්න ආපු කෙනෙක් කියලා මට වැටහුණා.එයාගෙ නම ඉමිතියාස්, එයා ඔක්ස්ෆර්ඩ් නූල් කම්පැනියෙ වැඩ කළේ. දේශීය නිමි ඇඳුම් වලට ඇල්මක් දක්වන කෙනෙක් කියලා පෙනුණා. හොඳ නූල් සපයා දෙන්න කැමැති කියලාත් එයා කිව්වා. ඒ ආකාරයට තමයි අපේ ව්‍යාපාරයට ඉමිතියාස් සම්බන්ධ කරගත්තේ.බෙට්ෂීට් වගේ ම සරොන් මේ කාලෙ වෙනවිට අපි වියනවා. ඒත් අපිට හොඳ වෙළෙඳ පොළක් තිබුණේ නැහැ. නුවර, කුරුණෑගල, අවිස්සාවේල්ල හැම පළාතකටම අපි නිෂ්පාදන අරගෙන ගියා. ඒත් එතරම් අලෙවියක් වුණේ නැහැ. බොහෝම අවස්ථාවල මිනිස්සු භාණ්ඩ මිලදී ගත්තේ ණයට, මේ නිසා ව්‍යාපාරය ඉදිරියට ගෙන යාමට අපහසු වුණා.සුනිල් මනම්පේරි මහතා තම සංචාරක ව්‍යාපාර කටයුතුවල දීර්ඝ කාලීනව නිරතවීම නිසා මුතු මැණිකේට සිය සැමියාගෙන් උදව් උපකාර ලබාගැනීම අසීරු වුණා. විශ්වාස පෙරටු කරගත් ආත්මශක්තිය ඇයව දිරිමත් කළේ නිරායාසයෙනි.“හැම දෙයක්ම අමාරුවෙන් කරන්න සිද්ධ වුණත් මට ජීවිතේ පිළිබඳ ඉලක්කයක් තිබුණා. මම හිතුවා කොහොම හරි වෙළෙඳ පොළක් හොයාගන්න ඕනෙ කියලා. ඒ නිසාම මම මගේ නිෂ්පාදන ගන්න කැමැති අය පිළිබඳ අවධානය යොමු කළා. මගේ සාම්පල් දැකලා බොහෝදෙනා කැමැති වුණා. මගේ නිර්මාණවල ලස්සන නිසාත් නිමාව හොඳ නිසාත් ඇණවුම් වැඩිවුණා.මේ කර්මාන්තය දිගටම කරගෙන යන්න උදව් කරනවා කියලාත් ඔවුන් කිව්වා. ඔවුන්ගෙන් රුපියල් පනස්දාහක මුදලක් ලැබුණා. ඒ මුදල් ප‍්‍රමාණය ව්‍යාපාරය දියුණු කරගෙන යන්න සෑහෙන ශක්තියක් වුණා. පුතාගෙ නමට මැෂින් විස්සයි දුවගෙ නමට මැෂින් විස්සයි වශයෙන් මම මැෂින් හතළිහක් ගත්තා. පරාක‍්‍රම ඉන්ඩස්ටි‍්‍රයල් ලක්ෂ්මී ඉන්ඩස්ටි‍්‍රයල් ලෙස ව්‍යාපාරයක් විදිහට ලියාපදිංචි කෙරුවා. වැඩ කරන ළමයින් සංඛ්‍යාව එන්න එන්නම වැඩිවුණ නිසා මම කුලියට ලොකු ගෙයක් ගත්තා. ඒකෙ අපේ ව්‍යාපාරය පවත්වාගෙන ගියා.කෙතරම් විශාල වුවත් ඒක කුලී ගෙයක් බව මුතුමැණිකේට වැටහිණි. ඇය තමාගේම නිවසක් සාදාගැනීමේ බලාපොරොත්තුව ඇතුව ඉඩමක් මිලදී ගත්තාය. ස්වාමිපුරුෂයා සංචාරක කර්මාන්තයේ නියැලීම නිසා ඇයට ව්‍යාපාර කටයුතු කරගෙන යාමට සිදුවූයේ තනිවමයි. ”එකපාරටම මට ගෙවල් හදන්න සල්ලි කොහෙන්ද?මේ නිසාම විවීම් ශාලාවටත් එක්ක දිග පොල් අතු මඩුවක් හැදුවා. දරුවො දෙන්නත් එක්ක දිවා රාති‍්‍ර මේ වගේ තැනක ඉන්න එක කෙතරම් අපහසුද? ඒ වුණත් මම පරාජයට පත් වුණේ නැහැ. මම ඉවසගෙන හිටියා. මහත්තයා එයාගේ වැඩවලට දුර පළාත්වල යන කොට මට තනියමයි ඉන්න වුණේ. ඒත් මම ඒ හැම දේම ඉවසගෙන හිටියා.මේ අතරතුර ටිකෙන් ටික කොට්ටාවේ ගේ හදන්න පටන්ගත්තා. මට ගෙවල් හදන එක ගැන ඒ හැටි තේරුමක් නැහැ. මහත්තයත් ගෙදර නැති හින්ද හොයලා බලන්න කෙනෙක් නැතිවුණා. තනියම ගේ වැඩ කරන්න අමාරු වුණත් කරන්න දෙයක් නැහැ.මම බාස් කෙනෙක් එක්කාසු කරගෙන ගෙදර වැඩ පටන් ගත්තා. ඒත් ඒ වැඩේ හරියට කළේ නැහැ. මේ නිසා බැඳපු බිත්ති ගලවන්න වුණා.”ගේ සෑදීම අවුරුදු පහක් තරම් ප‍්‍රමාද කරන්න සිදුවුවත්, මුතුමැණිකේ අධෛර්යවත් වුණේ නැහැ. තමන්ගේ අරමුණට යෑමට ඇය පසුබට නොවූවාය.”මට කරදර එමට තිබුණත් මම ගණන් ගත්තේ නැහැ. පේෂකර්මාන්ත දෙපාර්තමේන්තුවෙන් මට ලොකු සහයෝගයක් ලැබුණා. විනීතා සෙනෙවිරත්න මැඩම් විශේෂයෙන් මතක් කරන්න ඕනෙ.අඩුපාඩු ඇතිවුණ හැම වෙලාවකම මට ශක්තියක් වුණේ පේෂ කර්මාන්ත දෙපාර්තමේන්තුවෙ අය තමයි. මේ අවස්ථාවෙ මගේ ව්‍යාපාරයෙ ළමයි විස්ස දක්වා වැඩිවුණා. හැමෝටම අවශ්‍ය පහසුකම් සපයන්න මම ඉදිරිපත් වුණේ ස්ව කැමැත්තෙන්මයි. මට ඇණවුම් ගොඩක් මේ අතරවාරයෙ ලැබුණා.දුර පළාත්වල ඉඳලා ළමයින් වැඩට ආව නිසා ඒ ළමයින්ට ඇවිත් යන්න වේලාවක් තිබුණේ නැහැ. ඉඳුම් හිටුම් සපයන්න සිද්ධ වුණා. ලෙඩ වුණහම ඒ අයට බෙහෙත් හේත් පවා අරන් දුන්නෙ මම. ඒවා මම සැලකුවේ මගේ යුතුකම් ලෙසයි. මගේ වැඩපොළෙන් අස්වෙලා ගියත් ඒ හැම ළමයෙක් ළඟම කළගුණ සැලකීම මතකෙ තිබුණා. විවාහ වෙලා වෙන්වෙලා ගියත් හැම අලුත් අවුරුද්දකටම බුලත් දුම්කොළ අරගෙන මාව බලන්න එනවා. මට ඒ වෙලාවට දැනෙන්නෙ මට ගොඩක් දරුවො ඉන්නවා වගේ.දරුවන් පිළිබඳ තිබෙන සෙනෙහස නිසා වැඩපොළේ තරුණ දූවරුන්ට ඇය මවක් වූවාය. ඔවුන්ගේ දුකේදී සැපේදී ඔවුන් ළඟින්ම ඉඳ දුක සැප බෙදා ගත්හ.“එක දවසක් මෙහේ ළමයෙකුට හොඳටම අසනීප වුණා. අම්මා, තාත්තා, දුර හිටිය නිසා හැමදේම සොයලා බලන්න වුණේ මටත් මගේ මහත්තයටත්. කාගෙ වුණත් දරුවෙක් නෙ. ඒකෙ වෙනසක් අපි දෙන්නටම තිබුණේ නැහැ. ඒ නිසාම තමයි ඒ දරුවොත් අපිට ආදරයෙන් සැලකුවේ. හැමවිටම සේවකයො ව්‍යාපාරය ඔවුන්ගේ දෙයක් වගේ තමයි සැලකුවේ. හොඳ පළපුරුදු ළමයි මට එව්වෙත් පේෂ කර්මාන්ත දෙපාර්තමේන්තුවෙන්.අමුද්‍රව්‍ය ගෙනයාමටත්, නිෂ්පාදන වෙළෙඳපොළට ගෙනයාමටත් තිබුණේ සුනිල් මහතා සතු යතුරු පැදිය පමණි. මේ වනවිට අලුත් වාහනයක් මිලදී ගැනීමට තරම් ශක්තියක් මුතුමැණිකාටවත් සුනිල්ටවත් නොතිබිණි.”මමයි මහත්තයයි දෙන්නම නිෂ්පාදන වෙළෙඳසල්වලට ගෙනවිත් දුන්නෙත්, නූල් ගෙනාවෙත් මහත්තයාගෙ යතුරුපැදියෙන්. දවසක් නූල් තොගයක් අරගෙන එනකොට අපේ මෝටර් බයිසිකලය තවත් වාහනයක හැප්පුණා.නෝනා හෙල්මට් එක ගලවන්න සෙරෙප්පු ගලවන්න බයවෙන්න එපා කියලා කියනකොටයි මම දන්නෙ අපි දෙන්නව ඇක්සිඩන්ට් වෙලා රෝහලට ගෙනැත් කියලා. ඒ දවස්වල අපි හොඳටම දුක්වින්දා. සනීප වෙන්න ටික කාලයක් ගියා. අපේ වැඩකරපු ළමයි හොඳ හින්දා ව්‍යාපාරය වැටුණේ නැහැ. මම හිතන්නේ විශ්වාසවන්ත දක්ෂ සේවකයො ඉන්නව නම් ව්‍යාපාරයට ඒක ශක්තියක්. අපි මේ ගමන ආවෙ ගොඩක් අමාරුවෙන්.බාධක මැද ඉදිරියට ආ ඇගේ ජීවිතයට කුණාටුවක් හමා ආවේ සැමියාගේ හදිසි වියෝවයත් සමඟය. ගඟ මැද කැඩුණ අත්වැල කෙලෙස නම් සරි කරගන්නද යන්න සිතාගැනීමටවත් නොහැකිය. දිරිමත් සැමියෙකුගේ වෙන්වීම හැම අතින්ම ඇගේ ජීවිතයට සරදමක් විය.”මගේ මහත්තයගෙන් ලැබුණ ගුරුහරුකම් මගේ ජීවිතයට මහත් ශක්තියක් වුණා. දැන් මේ හැම දේම කරන්න වෙන්නේ මටමයි. ඒත් මම ආපස්සට යන්නෙ නැහැ. කොහොම හරි මගේ ව්‍යාපාරය දියුණු කරගන්නවා. මගේ හිත හොඳට හයියයි. එදා වගේම අදත් පේෂකර්මාන්ත දෙපාර්තමේන්තුවේ අය මට උදව් කරනවා”අභියෝගවලට අභියෝග කරමින් දිරියෙන් ඉදිරියට යන මුතුමැණිකේ තවමත් ව්‍යාපාරික කටයුතුවල නොසැලී ඉදිරියට යන්නේ ඇය සතු ආත්ම විශ්වාසය නිසාය.රූපාන්ති බුලත්සිංහලඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=ay0907052</link>
    <topic>පිබිදෙන වෙල්ලස්ස</topic>
    <author>නිහාල් පී. අබේසිංහ</author>
    <content>මමයි මහත්තයයි ඉරිදා දවස්වලට බෙඩ් ෂීට් අරගෙන තැනින් තැන ගියාපිබිදෙන වෙල්ලස්සඌව පළාත අපේ රටේ ජල සම්පතේ හදවතය. එහි ඉහළ ජලාධාර රැසකි. ඒ නිසාම අපේ රටේ ගංගා වැඩි ප‍්‍රමාණයක් ආරම්භ වන්නේ ඌවෙනි. ඒවා වැඩිපුර සුපෝෂණය වන්නේ ද ඌව පළාත ඇතුළතදීමය.බුදුරජාණන් වහන්සේ ප‍්‍රථම වරට වැඩි මහියංගනය මෙන්ම මුතියංගනයත් ඉපැරැණි දෝව රජ මහා විහාරයත් පිහිටියේ මෙහිය. දුන්හිඳ, රාවණා, දියලුම සුන්දර දියඇලි මෙන්ම උණු දිය උල්පත් පවා ඌව පළාතේ ඇත. ස්වාභාවික සෞන්දර්යයෙනුත්, සුවිශේෂි විවිධ භූ විසමතාවලිනුත් පරිපූර්ණ ඌව, මෙරට පාරිසරික ආර්ථික හා සංස්කෘතික අතින් ද ඉතා වැදගත් කලාපයකි.මනාව ඉදිවුණු බදුල්ල බළංගොඩ පාරඌව පළාතේ සංවර්ධන කටයුතු සඳහා රජය ‘පුබුදමු වෙල්ලස්ස’ වැඩ සටහන කි‍්‍රයාවට නංවා තිබේ. ඒ අනුව බදුල්ල හා මොනරාගල දිස්ති‍්‍රක්ක සංවර්ධනය සඳහා රජය 2006 - 2009 කාලයේදී වෙන් කර ඇති මුදල රුපියල් කෝටි 2098 කි.‘පුබුදමු වෙල්ලස්ස’ යටතේ ඌව වෙල්ලස්ස සංවර්ධනයට ප‍්‍රධාන වාරිමාර්ග ව්‍යාපෘති 3 ක් කි‍්‍රයාත්මක වේ.ඒ උමා ඔය, මැණික් ගඟ හා වේලි ඔය බහුකාර්ය ව්‍යාපෘතින්ය. ඉන් වේලි ඔය ව්‍යාපෘතිය ජනතාවට පවරා ඇත. මැණික් ගඟ වාරි ව්‍යාපෘතිය මේ 11 වැනිදා ජනතාවට පැවැරීමට නියමිත අතර, උමා ඔය ව්‍යාපෘතිය ඉදිකරමින් පවතී. මින් සෙත සැලැසෙන පිරිස ලක්ෂ 8 කට අධිකය.ඊට අමතරව කර්මාන්ත ගම්මාන සංවර්ධනය, දහසක් මහ වැව් ව්‍යාපෘතිය, ගම නැගුම, ජාතික සවිය, විසිරි නිවාස දියවර ගම්මාන, ජන පුබුදුව, මග නැගුම, ගම පුබුදුව, කුඩා හා මධ්‍යම ප‍්‍රමාණ ජල යෝජනා ක‍්‍රම ආදිය මගින් ඌව පළාත සංවර්ධනයට කටයුතු යොදා ඇත.ඌව පළාතේ අද ජනගහනය ලක්ෂ 13කට ආසන්නය. එහි දිස්ති‍්‍රක්ක දෙකකි. ඒ බදුල්ල හා මොනරාගලයි. ප‍්‍රධාන අග නගරය බදුල්ලයි. විශාලම දිස්ති‍්‍රක්කය ද බදුල්ලයි.බදුල්ල දිස්ති‍්‍රක්කය ඇතුළත සිංහල දෙමළ මුස්ලිම් ජනතාව 8,61,190 ක් ජීවත් වෙති. එහි ප‍්‍රාදේශීය ලේකම් කොට්ඨාස 15 කි. ප‍්‍රාදේශීය සභා 14 කි. ග‍්‍රාම නිලධාරී වසම් 567 කි. මේ දිස්ති‍්‍රක්කයේ වතු ආශි‍්‍රතව 1,75,000 ක් පමණ ද්‍රවිඩ ජනතාව ජීවත් වෙති. මුළු ජනගහනයෙන් සියයට 73 ක් සිංහල ජනතාවයි. දිස්ති‍්‍රක්කයේ වර්ග ඵලය වර්ග කිලෝමීටර් 2861 යි. හෙක්ටයාර 286100 කි.බදුල්ල දිස්ති‍්‍රක් ලේකම් රෝහණ කීර්ති දිසානායක මහතා පවසන පරිදි බදුල්ල වසර ගණනාවකට පෙර ලංකාවේ දුප්පත්ම ප‍්‍රාදේශීය ලේකම් කොට්ඨාස 3 ක් පිහිටි බල ප‍්‍රදේශයකි.එසේ වුවත් රජයේත් දිස්ති‍්‍රක් ලේකම් රෝහණ කීර්ති දිසානායක යන මහත්වරු ඇතුළු රාජ්‍ය නිලධාරීන් ගේත් උදව් ඇතිව අද බදුල්ල දිස්ති‍්‍රක්කයට ද සංවර්ධනයේ අරුණලු ක‍්‍රමයෙන් වැටෙමින් පවතී.මේ අනුව 2006, 2007, 2008 කාලය ඇතුළත බදුල්ල දිස්ති‍්‍රක්කයේ ගම නැගුම, ජාතික සවිය, විමධ්‍යගත අයවැය, මග නැගුම අමාත්‍යංශ අරමුදල් ආදි සියල්ල මගින් බදුල්ල දිස්ති‍්‍රක්කය ඇතුළත රුපියල් කෝටි 90 කට ආසන්න මුදලක් ජනතා හිතකාමි ව්‍යාපෘති කි‍්‍රයාත්මක කර ඇත.ඉන් ජාතික සවිය ගම නැගුම සංවර්ධන වැඩ සටහන යටතේ කි‍්‍රයාත්මක කර ඇති ව්‍යාපෘති ගණන 1291 කි. ඒ සඳහා රුපියල් කෝටි 65 ක් පමණ වැයකර තිබේ. ඊට අමතරව පසුගිය වසර 3 ඇතුළත රේඛීය අමාත්‍යාංශ මගින් විශේෂ සංවර්ධන වැඩ සටහන් 77 ක් දිස්ති‍්‍රක්කය ඇතුළත කි‍්‍රයාත්මක කර ඇත. ඒ සඳහා වැයවී ඇති මුදල කෝටි 6 කට ආසන්නය.නුවරඑළිය - බදුල්ල මාර්ගයේ ඉදිකිරීම්ඊට අමතරව විමධ්‍යගත අයවැය සංවර්ධන වැඩ සටහන යටතේ ද බදුල්ලට සංවර්ධනය සඳහා වැය කර ඇති මුදල රුපියල් කෝටි 12 කට ආසන්නය. මීට අමතරව විවිධ රාජ්‍ය නොවන සංවිධාන ද මේ වැඩ සටහන් සඳහා උදව් දී ඇත. ඔවුන් වැය කර ඇති මුදල කෝටි 8 කට ආසන්නය. මග නැගුම ව්‍යාපෘතිය යටතේ රුපියල් කෝටි 6 ක් වැයකර කිලෝමීටර් 32 ක දුර පාරවල් ඉදිකර තිබේ. ව්‍යාපෘති ගණන 73 කි.බදුල්ල දිස්ති‍්‍රක් ලේකම් රෝහණ දිසානායක මහතා පෙන්වා දෙන පරිදි මේ දිස්ති‍්‍රක්කයේ වැඩිම සංවර්ධන ව්‍යාපෘති ගණනක් කි‍්‍රයාත්මක වී ඇත්තේ පස්සර ප‍්‍රාදේශීය ලේකම් බල ප‍්‍රදේශයේයි. ඒ ව්‍යාපෘති ගණන 141 කි.ඒ සමඟම මේ දිස්ති‍්‍රක්කය ඇතුළත පසුගිය වසර 3 ඇතුළත වැඩියෙන්ම කි‍්‍රයාත්මක කර ඇත්තේ මාර්ග සංවර්ධන ව්‍යාපෘතිය. ඒ ගණන 516 කි.එම වැඩ සටහන්වලදී අඩි පාරවල් තී‍්‍ර රෝද රථයක් යාමට හැකි මාර්ග බවට පත්විය. තී‍්‍ර රෝද රථ යාමට තිබු පාරවල් ලොරි යාමට හැකි කොන්කී‍්‍රට් පාරවල් බවට පත්විය. ජීවනෝපාය සංවර්ධනයට, ඵලදායිතා සංවර්ධනයට මෙම ව්‍යාපෘති මගින් ජනතාවට ලැබුණු උදව් බොහෝය. විදුලිය, ජලය, මහා මාර්ග, පාසල් ගොඩනැගිලි, වාරි මාර්ග ව්‍යාපෘති දහම් පාසල් දියුණුව, කෘෂි කාර්මික පුහුණුව, පාලම් නඩත්තු ඉදිකිරීම් කී‍්‍රඩා පිටි සංවර්ධනය මේ යටතේ සිදුකළ ව්‍යාපෘති අතරට ගැනේ.ඊට අමතරව ජනතාව දූ දරුවන් යහමඟට හැරවීමේ ආධ්‍යාත්මික සංවර්ධන වැඩ සටහන් රැසක් ද මේ යටතේ කි‍්‍රයාත්මක වූ බව දිස්ති‍්‍රක් ලේකම්වරයා පවසයි. වෘත්තිය පුහුණුව, අඩු පොලි ණය ලබාදීම, ස්වයං රැකියා නිපැයුම් අලෙවියට උදව් දීම මගින් ජීවනෝපාය සංවර්ධනය සිදු කර තිබේ.ඌව දිස්ති‍්‍රක් ලේකම් කාර්යාලය මගින් කි‍්‍රයාත්මක ඉහත සියලු සංවර්ධන කටයුතු සඳහා ඌවේ ජනතාවගේ ප‍්‍රජා සහභාගිත්වය ඉහළම මට්ටමක පවතී. එය සියයට 33.5 ඉක්මවා යන බව දිස්ති‍්‍රක් ලේකම්වරයාගේ අදහසයි. ඉහත ව්‍යාපෘති වැඩිපුර ප‍්‍රජා සහභාගිත්වය ඇතිව ඉදිකිරීම නිසා රජයට ඉතිරි වී ඇති මුදල රුපියල් කෝටි 25 කට අධිකය. මෙය බදුල්ලේ ජනතාව සංවර්ධන කටයුතු සඳහා ඇපකැප වෙන ආකාරය පැහැදිලිවම පෙන්නුම් කරන්නකි.වසර 2002 බදුල්ල දිස්ති‍්‍රක්කයේ විදුලිය තිබුණේ නිවාසවලින් සියයට 55 කට පමණි. නමුත් දැන් මෙහි නිවාස 75% කට විදුලිය ඇත.බදුල්ල මහ දිසාපතිරෝහණ කීර්ති දිසානායකඌව පළාත් සභාවේ හිටපු සභාපති මානෙල් රත්නායකබදුල්ල දිස්ති‍්‍රක්කයේ 2002 දී දරිද්‍රතාව සියයට 37 කි. නමුත් අද එය සියයට 23 දක්වා අඩු වී තිබේ. ඊට අමතරව දිස්ති‍්‍රක්කයේ උපත් මරණ අනුපාතය අඩුවෙමින් තිබේ.බදුල්ල දිස්ති‍්‍රක් ලේකම් කාර්යාලයේ සැලැසුම් අධ්‍යක්ෂ ඩබ්ලිව්.එම්. ජයසේන මහතා පවසන පරිදි 2009 වසරේ ද ග‍්‍රාම නිලධාරී වසම් 132 ක් ඇතුළත ජීවනෝපාය සංවර්ධන වැඩ සටහන් 132 ක් කි‍්‍රයාවට නැංවීමට යෝජිතය.මීට අමතර ව තවත් ග‍්‍රාම නිලධාරී වසම් 235 ඇතුළත් එක් වසමක එක් යටිතල පහසුකම් සංවර්ධන ව්‍යාපෘතියක් බැගින් කි‍්‍රයාවට නංවනු ලැබේ. මේ සඳහා වෙන්කර ඇති මුදල කෝටි 21 කි.අද ඌව වෙල්ලස්ස නවීනතම ආකාරයේ සරසවියක් ඉදිවෙමින් පවතී. එහි සම්පූර්ණ වියදම රුපියල් කෝටි 320 කි. රටට උචිත උපාධිධාරීන් බිහි කිරීම එම සරසවියේ මූලික අරමුණය.වැලිමඩ බදුල්ල මාර්ගයේ ඉදිකිරීම් වැඩ ලහිලහියේබදුල්ලේ ඌවේ මහා මාර්ග පද්ධතිය ද අද ඉහළම මට්ටමක පවතී. ඒ අනුව කොළඹ සිට බදුල්ලට එළවළු ලොරියක් යාමට මීට වසරකට පෙර පැය 15 ක් ගතවිය. නමුත් එය අද කොළඹ බදුල්ල මාර්ගයේ ඉහළම ප‍්‍රමිතිය නිසා අද කොළඹට පැය 8 කින් එළවළු ලොරියක් ගමන් කළ හැකිව තිබේ.ඇල්ල - වැල්ලවාය, නුවරඑළිය - බදුල්ල, පස්සර - බදුල්ල, මීගහකිවුල - බදුල්ල යන මාර්ග දැන් කාපට් අතුරා මනාව ප‍්‍රතිසංවර්ධනය වෙමින් පවතී. නුවරඑළිය - බදුල්ල මාර්ගය මීටර් 7 ක් දක්වා පළල් වන අතර එහි දිග කිලෝමීටර් 68 කි. එහි සංවර්ධනය සඳහා වියදම රුපියල් කෝටි 534 කි.බදුල්ල දිස්ති‍්‍රක් ලේකම් කාර්යාලය දැනට ඉදිවී ඇත්තේ පෞරාණික ස්ථානයකය. වසර 100 වඩා පැරැණි මේ ස්ථානය සංරක්ෂණය කිරීම ජාතික වගකීමකි. ඒ අනුව බදුල්ල දිස්ති‍්‍රක් ලේකම් කාර්යාලය වෙනුවට නව දිස්ති‍්‍රක් ලේකම් කාර්යාල ගොඩනැගිල්ලක් බදුල්ල නගර මධ්‍යයේ ඉදිවෙමින් පවතී. එය ඌවේ උසම ගොඩනැගිල්ල වේ. එහි උස අඩි 125 කි.බදුල්ල දිස්ති‍්‍රක් ලේකම් කාර්යාලයේ ගොඩනැගිලි ඉංජිනේරු අමිල සුනිමල් රත්නායක මහතා පවසන පරිදි නව දිස්ති‍්‍රක් ලේකම් කාර්යාලයේ ඇස්තමේන්තු වියදම රුපියල් කෝටි 31 කි. එය මහල් 6 කි. වර්ග ප‍්‍රමාණය වර්ග අඩි 35000 කි. බදුල්ල දිස්ති‍්‍රක් ලේකම් කාර්යාලයේ සියලුම අංග මෙහි ස්ථානගත වේ. ඊට අමතරව වෙනත් ස්ථානයක ඇති බදුල්ල ප‍්‍රාදේශීය ලේකම් කාර්යාලය ද නව ගොඩනැගිල්ලේ පහළ තට්ටුවේ ස්ථානගත වෙනු ඇත. නවතම ගෘහ නිර්මාණ ශිල්ප ක‍්‍රම අනුව මේ සය මහල් ගොඩනැගිල්ල සැලැසුම් කර ඇත්තේ ප‍්‍රවීණ ගෘහ නිර්මාණ ශිල්පී මොරටුව සරසවියේ මහාචාර්ය නිමල් ද සිල්වා මහතායි.නව ගොඩනැගිල්ලේ ආසන 400 ක් ඇති විශාල රැස්වීම් ශාලා 2 ක් අන්තර්ගතය. ගිනි ආරක්ෂක පද්ධතියක්, ප‍්‍රධාන විදුලි සෝපාන 2 ක්, නවතම දුරකථන හුවමාරුවක් ඇති මේ ගොඩනැගිල්ලේ වැඩ කටයුතුවලින් සියයට 95 ක් පමණ දැනටම අවසන් බව ඉංජිනේරු රත්නායක මහතා පවසයි.පහත මාලයේ රාජ්‍ය බැංකු ශාඛා ද තැපැල් කාර්යාලයක් ද ස්ථානගත කෙරේ. දිස්ති‍්‍රක්කයේ ලක්ෂ 9 කට ආසන්න ජනතාවට තම සියලු පරිපාලන කටයුතු එකම වහලක් යට දී කර ගැනීමට අවස්ථාව මේ ගොඩනැගිල්ල ඉදිකිරීම මඟින් ලැබෙන බව දිස්ති‍්‍රක් ලේකම් රෝහණ කීර්ති දිසානායක පවසයි.හපුතලේ වතු නිවාසදිස්ති‍්‍රක්කයේ සමෘද්ධි සංවර්ධන කටයුතු ද දැන් වේගවත්ව සිදුවෙයි. ඒ යටතේ සෑම මැතිවරණ බල ප‍්‍රදේශයකට එක් ගමක් තෝරාගෙන ආසන 9 ට ගම් 9 ක් සියලු පහසුකම් ලබාදී සංවර්ධනය කරනු ලබයි. ඒ අනුව බදුල්ලේ මලංගමුව ගමත්, හාලිඇල මාලිගාතැන්න ගමත්, වියලුව ගලඋඩ ගමත් මහියංගනය දඹාන ගමත් බණ්ඩාරවෙල අබේගොඩ ගමත්, හපුතලේ වෙලන්ගින්න ගමත්, වැලිමඩ නාවෙල ගමත්, පස්සර ජනතාපුර උතුර ගමත්, ඌව පරණගම බෙරලිපොළ ගමත් ආදර්ශ ගම්මාන ලෙස සංවර්ධනය කෙරේ. මේ එක් ගමක් සඳහා රුපියල් ලක්ෂ 50 කට වැඩි ප‍්‍රතිපාදන ලැබේ.දිස්ති‍්‍රක් ලේකම් කාර්යාලය මගින් දිස්ති‍්‍රක්කය පුරාම දූෂණයට වංචාවට වැට බැඳීමේ වැඩ සටහනක් කි‍්‍රයාත්මක කරයි. දිස්ති‍්‍රක් ලේකම්වරයාගේ මෙහෙයවීම මත කි‍්‍රයාත්මක මේ වැඩපිළිවෙළ නිසා දැන් දිස්ති‍්‍රක්කයේ රාජ්‍ය නිලධාරීන් සියලු දෙනාම වංචා දූෂණ පිළිබඳව දැඩි පිළිකුළෙන් යුතුව කතා කරති. ඊට අමතරව ළමා හා තරුණ පරපුර යහමගට ගැනීමේ හා මත්ද්‍රව්‍යවලින් වැළැක්වීමේ අරමුණ ඇතිව නව ආධ්‍යාත්මික සංවර්ධන වැඩපිළිවෙළක් ද දිස්ති‍්‍රක් ලේකම් කාර්යාලය මෙහෙයවයි.බදුල්ල දිස්ත‍්‍රික් ලේකම් කාර්යාලය ඉහළම කාර්යක්ෂම ලෙස තම මෙහෙය ඉටු කරන අතර ඒ වෙනුවෙන් එයට 2008 වසරේ සමස්ත ලංකා ඵලදායිතා සම්මානය (3 වැනි ස්ථානය) ලැබී තිබේ.ඌව පළාත් සභාව ද පළාතට කළ මෙහෙය අති විශාලය. ඌව පළාත් සභාවේ හිටපු සභාපති මානෙල් රත්නායක මහතා පවසන පරිදි ඌව පළාත් සභාව මගින් ජාතිබේද ආගම් බේද නැතිව වැඩසටහන් රැසක් කි‍්‍රයාවට නංවා තිබේ. ඌව පළාත් සභාවේ මෙහෙයවීම මත අධ්‍යාපනික වැඩසටහන් රැසක් ක‍්‍රියාවට නංවා තිබේ. බදුල්ල සිරි සුමන විද්‍යාලය උඩවෙල මධ්‍යමහා විද්‍යාලය යන විද්‍යාලවලට නව ගොඩනැගිලි ලබාදීමට කටයුතු කර ඇතැයි මානෙල් රත්නායක මහතා පවසයි.දිස්ති‍්‍රක්කයේ මාර්ග කිලෝ මීටර් 100 ක් පමණ කොන්කී‍්‍රට් කර ඇති අතර මෙවර පළාත් සභා ඡන්දයෙන් පසු ඌව සංවර්ධනය සඳහා තවත් නව සැලැස්මක් සකස් වෙමින් පවතින බව ඌව පළාත් සභාවේ ලේකම් පී.බී. අමරසේකර මහතා පවසයි.ද්‍රවිඩ භාෂාව උගන්වන ගුරුවරු 3700 ක් පසුගිය කාලයේ පළාත් සභාව විසින් බඳවා ගනු ලැබූහ. ඊට අමතරව බදුල්ල ප‍්‍රදේශයේ වතු කම්කරුවන් සඳහා සනීපාරක්ෂක වැසිකිලි 1750 ක් ඉදිකර තිබේ. වතුවල තිබූ රෝහල් 10 ක් රජයට පවරා ගෙන ඒවා ප‍්‍රාදේශීය රජයේ රෝහල් බවට පත්කර ඇත. වතු නිවාස ඉදිකිරීමේ වැඩපිළිවෙළක් කි‍්‍රයාත්මක වී ඇත. ඒ යටතේ බදුලුපිටියේ නිවාස 90 ක් ඉදිකරමින් පවතී.බදුල්ල දිස්ති‍්‍රක් ලේකම් කාර්යාල නව ගොඩනැගිල්ල ඉදිවෙන අයුරු.බදුල්ල නගරයේ කුණු කසළ වසර 30 - 40 ක සිට නගරයට යන එන සියලු දෙනාටම ප‍්‍රශ්නයක් විය. දැන් බදුල්ල නගර සභාව නාගරික අපද්‍රව්‍ය ප‍්‍රතිචකී‍්‍රකරණ නව වැඩපිළිවෙළක් කි‍්‍රයාත්මක කර ඇත. ඒ සඳහා බදුල්ල මහ නගරාධිපති උපාලි නිශ්ශංක ගුණසේකර මහතා ප‍්‍රමුඛත්වය ගෙන කටයුතු කරයි. අපි රුපියල් ලක්ෂ 810 ක් වැයකර මේ ප‍්‍රතිචකී‍්‍රකරණ ව්‍යාපෘතිය කි‍්‍රයාත්මක කළා. පොලිතින් ප්ලාස්ටික් ප‍්‍රතිචකී‍්‍රකරණයට ලක් කරනවා. අනෙක් දිරන එළවුළු අපද්‍රව්‍ය කොම්පෝස්ට් බවට පත්කර ඒවා විකිණීම් කරනවා” යැයි සභාපති ගුණසේකර මහතා පවසයි.මේ වසර ඇතුළත බදුල්ල නගරයේ අභ්‍යන්තර මාර්ග පිළිසකර කිරීමට ද පියවර ගෙන ඇත. දැනට පිළිසකර කළ මාර්ග වල දිග කිලෝමීටර් 70 කි.බදුල්ලේ දැන් අන්තර්ජාතික පාපන්දු කී‍්‍රඩාංගනයක් ද ඉදිකර තිබේ. එහි වියදම රුපියල් ලක්ෂ 180 කි.ඌව පළාත් සභා ලේකම් පී.බී. අමරසේකර මහතා පවසන පරිදි බණ්ඩාරවෙල ප‍්‍රදේශයේ නව හෝටල් පාසලක් ඌව සංචාරක අමාත්‍යාංශය මගින් ඉදිකර තිබේ. ඒ සඳහා රුපියල් කෝටි 7 ක මුදලක් වැයකර ඇත. ඊට අදාළව නවීන මාදිලියේ ජල පහසුකම් ද ලබාදී තිබේ. මින් පළාතේ තරුණ තරුණියන් දහස් ගණනකට හෝටල් රැකියා ක්ෂේත‍්‍රයට එක්වීමට අවස්ථාව ලැබී ඇත.හපුතලේ හින්දු සංස්කෘතික මධ්‍යස්ථානය ඉදිකිරීමට ලක්ෂ 50 ක මුදලක් වැය කර තිබේ. බදුල්ල බස් නැවතුම් පළ පිළිසකරයට අලුත්වැඩියාවට පසුගිය වසර දෙක ඇතුළත රුපියල් ලක්ෂ 169 ක් පමණ වැය කර තිබේ. බදුල්ල නගරයේ නවීන ප‍්‍රමිතියේ ගිනි නිවන ඒකකයක් ද පිහිටුවා ඇත.වසර 40 ක් බදුල්ල නගර සභාව පාලනය කළේ එජාපයයි. අපිට බලය ලැබුණේ 2006 දී. එදා ඉඳන් අවුරුදු තුනක් තුළදී තමයි මේ නගරය සංවර්ධනය කිරීමට සියලු පියවර ගත්තේ” බදුල්ල නගරාධිපති (පොඑපෙ) උපාලි ගුණසේකර පැවසුවේ ඉදිරියේදී බදුල්ල තවත් සෞඛ්‍ය නගරයක් කරන බවට පොරොන්දු වෙමිනි.නිහාල් පී. අබේසිංහසේයාරූ - ඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907051</link>
    <topic>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවට</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේග්‍රේ කලම්බු විසින් දියත් කරන ලද ”Garments without guilt” ප‍්‍රචාරක වැඩසටහන ග්ලෝබල් එෆීස් සම්මානයෙන් පිදුම් ලබන ලද ප‍්‍රථම ආසියාතික ප‍්‍රචාරණ වැඩසටහන වෙයි. එය මෙරට ද වඩාත් පිළිගැනීමකට ලක් වූ ප‍්‍රචාරණ ව්‍යාපාරයකි.ලොව සුප‍්‍රසිද්ධ වෙළෙඳ නාමයන් විසින් ආධිපත්‍යය පතුරුවා ඇති මෙන්ම වඩාත්ම ප‍්‍රතිඵලදායක හා හොඳම වෙළෙඳ නාම ප‍්‍රචාරණ ව්‍යාපාර 2ත්ත්වය නිර්දේශ වන මෙහිදී ශ‍්‍රී ලංකාව ජයග‍්‍රහණය කිරීම ඉමහත් ආශ්චර්යයකි.මෙම වසරේදී IBM සඳහා කරන ලද “කතාව නවතමු. වැඩ කරමු” යන ප‍්‍රචාරණ වැඩසටහන සහ ග්‍රේ කලම්බු විසින් ශ‍්‍රී ලංකා ඇඟලුම් කර්මාන්තය සඳහා නිර්මිත වැඩසටහන් ද්විත්වය පමණක් ලොව හොඳම ප‍්‍රචාරණ වැඩසටහන් ලෙස සම්මානයට පාත‍්‍ර විය.ජයග‍්‍රාහකයන්ට උතුරු ඇමෙරිකාවේ නිව්යෝර්ක් හි පිහිටි සිප‍්‍රියානි හිදී අති උත්කර්ෂවත් එෆී සම්මාන උළෙලේ දී සංකේත ප‍්‍රදානය කරන ලදී. ග්‍රේ කලම්බු හි උප සභාපති සහ ශ‍්‍රී ලංකා ප‍්‍රධානී අජෙයි වී.සින්ග් සහ ක‍්‍රමෝපාය සැලසුම් සහ වෙළෙඳ සන්නාම අධ්‍යක්ෂ සයිලේෂ් වඩිවා යන මහත්වරු මෙම ජාත්‍යන්තර සම්මානය ලබා ගත්හ.ග්‍රේ කලම්බු උප සභාපති සහ ශ‍්‍රී ලංකා ප‍්‍රධානීඅජෙයි වී සිං, ග්ලෝබල් එෆි සම්මානය අතැතිව.ග්ලෝබල් එෆී සම්මානයෙන් ගෞරවයට පාත‍්‍ර වන්නේ වෙළෙඳ අලෙවි ප‍්‍රචාරණ කටයුතුවලදී ප‍්‍රබලත්වය සහ නිර්මාණශීලීත්වය මැනැවින් ඒකාබද්ධ වූ ප‍්‍රචාරණ කටයුතු සඳහා වන අතර මෙම සියලු නිර්මාණ ඉතාමත් ප‍්‍රබල විනිශ්චය මණ්ඩලයක් හමුවේ දෙවතාවක්ම විනිශ්චයන්ට ලක්වේ.මෙහි අවසන් වටය ගෝලීය අලෙවිකරණ ප‍්‍රමුඛයන් 15 දෙනෙකුට අධික කණ්ඩායමක් විසින් විනිශ්චයට ලක් කෙරේ.මෙම වැදගත් අවස්ථාවේදී අදහස් දැක්වූ ග්‍රේ කලම්බු හි උප සභාපති සහ ශ‍්‍රී ලංකා ප‍්‍රධානී අජෙයි වී.සින්ග් මහතා ප‍්‍රකාශ කර සිටියේ ශ‍්‍රී ලංකාවට මෙය වටිනා සන්ධිස්ථානයක් වන බවත්, ලොව වටිනාම සහ ප‍්‍රබල අලෙවිකරණ සන්නිවේදනයේ සිද්ධි අධ්‍යයනයක් ඉදිරිපත් කිරීමක් ලෙස තමන්ව ඉතා ශ්‍රේෂ්ඨ ගෞරවයකට පාත‍්‍ර කොට ඇති බවත්ය.ශ‍්‍රී ලංකා ඇඟලුම් කර්මාන්තය වෙනුවෙන් එම ප‍්‍රචාරණ වැඩසටහන කළ බවත්, ඒ සඳහා ප‍්‍රතිඵල සහගත නිර්මාණශීලී සන්නිවේදනය වඩාත් වැදගත් ලෙස යොදා ගත් බව හා ඊට අති නවීන අලෙවිකරණ මෙවලම් ඒකාබද්ධ කළ බවද ඒ සඳහා ග්ලෝබල් එෆී සම්මානය ලැබීම තරම් වෙනත් සතුටක් නොමැති බවද ඔහු පවසා සිටියේය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907052</link>
    <topic>YA SRI LANKA දැන් PEO TV  ඔස්සේ</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේශ‍්‍රී ලංකා ටෙලිකොම් සමාගමේ සභාපතිනි ලේෂා ද සිල්වා චන්ද්‍රසේන මහත්මිය, YA TV ප‍්‍රධාන විධායක නිලධාරි හිල්මි අහමඩ් මහතා සමඟ එක්වී PEO TV හි 50 වැනි නාලිකාව ලෙස YA SRI LANKA දියත් කළ අවස්ථාව. මොබිටෙල් සමාගමේ අධ්‍යක්ෂ විජේසිරි අඹවත්ත SLT විෂන් කොම් සමාගමේ ප‍්‍රධාන විධායක නිලධාරි තුෂා වීරසූරිය මහත්වරු ද මෙහි වෙති.ශ‍්‍රී ලංකා ටෙලිකොම් PEO TV යන්ග් ඒෂියා ටෙලිවිෂන් සමඟින් එක්වී YA SRI LANKA නාලිකාව විකාශනය කරයි. නව නාලිකාවේ විකාශන කටයුතු ආරම්භ කිරීමේ අවස්ථාවට ශ‍්‍රී ලංකා ටෙලිකොම් සමාගමේ සභාපතිනි ලේෂා ද සිල්වා චන්ද්‍රසේන. YA TV ප‍්‍රධාන විධායක නිලධාරි හිල්මි අහමඩ් සහ SLT විෂන්කොම් සමාගමේ ප‍්‍රධාන විධායක නිලධාරි තුෂා වීරසූරිය යන මහත්ම මහත්මීන් මෙන්ම මාධ්‍යවේදීන්, ශ‍්‍රව්‍ය හා දශ්‍ය මාධ්‍යයන්හි කලාකරුවන්, සංවර්ධන වෘත්තිකයන් ඇතුළු විශාල පිරිසක් සහභාගී වූහ.නව නාලිකාව PEO TV කීර්තිනාමය මත ගොඩනංවන ලද්දක් වන අතර එය චිරස්ථායී සංවර්ධනයේ සිට තාරුණ්‍ය සවිබල ගැන්වීම යනාදී පුළුල් මාතෘකා සම්බන්ධයෙන් මාධ්‍ය දැනුම්වත් කිරීම් වර්ධනයට මෙන්ම ශ‍්‍රී ලාංකේය තරුණ ප‍්‍රජාවට සිය අදහස් ප‍්‍රකාශ කිරීමේ අවකාශය ලබාදෙන නාලිකාවකි. මෙය ති‍්‍රත්ව භාෂාවෙන්ම කි‍්‍රයාත්මක වන නාලිකාවකි. නව නාලිකාව මඟින් විනෝදාස්වාදය ලබාදෙන මාධ්‍යයන්ට විකල්පයක් ලබාදීමට අවස්ථාවක් නිර්මාණය කරන අතර රූපවාහිනී මාධ්‍යයෙන් සමාජයට ලැබෙන පිටිවහල නව මඟක් වෙත යොමු කිරීමට මෙන්ම අදහස් සහ දැනුම බෙදා හදා ගැනීමටත්, කුසලතා සහ හැකියා වර්ධනයට මෙන්ම ප‍්‍රජාවන් ගොඩනැංවීමටත් ඉවහල් වෙයි.මෙහිදී අදහස් දැක්වූ YA TV ප‍්‍රධාන විධායක නිලධාරි හිල්මි අහමඩ් මහතා මෙසේ පැවසුවේය. නව නාලිකාව දියත් කිරීමත් සමඟම, ශ‍්‍රී ලංකාවේ රූපවාහිනී ක්ෂේත‍්‍රයට කැපීපෙනෙන දායකත්වයක් ලබාදීමට යන්ග් ඒෂියා ටෙලිවිෂන් සමත් වුණා. ශ‍්‍රී ලංකා ටෙලිකොම් සමාගමේ PEO TV සමඟ අත්වැල් බැඳ ගැනීමෙන් දේශීය රූපවාහිනී පෙ‍්‍ර්ක්ෂකයන් හට නවතම රූපවාහිනී අත්දැකීමක් ගෙන ඒමට අපට හැකි වී තිබේ. දශකයකට අධික කාලයක සිට ආසියානු කලාපයේ සංවර්ධනාත්මක රූපවාහිනී ව්‍යාපෘති අතර පෙරගමන්කරු බවට යන්ග් ඒෂියා ටෙලිවිෂන් පත්වී තිබෙනවා යැයිද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907053</link>
    <topic>NDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයි</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේNDB බැංකුව මොරටුව විශ්වවිද්‍යාලය සමඟ එක්ව ව්‍යවසාය කටයුතු පිළිබඳ ප‍්‍රවීණ මහාචාර්යවරයකු පත්කිරීම සඳහා අනුග‍්‍රහය දැක්වීය.වෘත්තීය අධ්‍යාපන ක්ෂේත‍්‍රය හා ව්‍යාපාරික ක්ෂේත‍්‍රය අතර පවතින දුරස්ථභාවය අවම කිරීමට මෙන් ම රැකියා සොයන්නන් පිරිසක් නොව, රැකියා නිර්මාණය කරන්නන් බවට උපාධිධාරීන් පත්කිරීම මෙහි මූලික අරමුණයි.NDB බැංකුවත් සමඟ මොරටුව විශ්වවිද්‍යාලයේ කුලපති මහාචාර්ය මලිත් රණසිංහ මහතා මෙයට එක්විය. මහාචාර්ය මලිත් රණසිංහ මහතා පවසන්නේ ඉංජිනේරු පීඨය මඟින් දරන මේ උත්සාහය මත උපාධිධාරීන්ට රැකියා අවස්ථා වැඩිකිරීම හා රැකියා නිර්මාණය කිරීම මෙන්ම කර්මාන්ත ක්ෂේත‍්‍රයට අවශ්‍ය නව තාක්ෂණ දැනුම හුවමාරු වන නව ව්‍යවසාය සංස්කෘතියක් ගොඩනැඟෙන බවයි.-මේ වැඩසටහන මඟින් කාර්මික ක්ෂේත‍්‍රය සම්බන්ධ පර්යේෂණ දැනුම ලබා දෙන අතර ඉංජිනේරු විද්‍යා උපාධියට අදාළ විෂය නිර්දේශ සඳහා ඉගැන්වීම් උපකරණ අන්තර්ජාතික වැදගත්කමක් ඇති පොත්, පර්යේෂණ වාර්තා ලබාදීම මෙන්ම පශ්චාත් උපාධිය හදාරන සිසුන් සඳහා විදෙස් ශිෂ්‍යත්ව වැඩසටහන් ද සංවිධානය කෙරෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907054</link>
    <topic>යූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේලංකා බෙල් සමාගමේ කළමනාකාර අධ්‍යක්ෂක ප‍්‍රසාද් සමරසිංහ මහතා සහ යූනියන් බැංකුවේ වැඩබලන ප‍්‍රධාන විධායක නිලධාරි සහ ප‍්‍රධාන මෙහෙයුම් නිලධාරි නිලන්ත් ද සිල්වා මහත්වරුන් අවබෝධතා ගිවිසුම හුවමාරු කළ අයුරු.ලංකා බෙල් සමාගම යූනියන් බැංකුව සමඟ එක්වෙමින් සිය බිල්පත් පියවීමේ ජාලය තවදුරටත් වර්ධනය කර ඇත.මේ අනුව ඕනෑම යූනියන් බැංකු ශාඛාවකින් ලංකා බෙල් බිල්පත් පියවීම් සිදුකළ හැකි වන අතර ග‍්‍රාහකයාගේ ගිණුමට එදිනම එම මුදල් ප‍්‍රමාණය බැර වන බව සමාගම කියයි.ලංකා බෙල් බිල්පත් පියවීමේ ජාලයට අයත්වන අනෙකුත් බැංකු 13 වන්නේ, කොමර්ෂල් බැංකුව, සම්පත් බැංකුව, ලංකා බැංකුව, හැටන් නැෂනල් බැංකුව, මහජන බැංකුව, HSBC, නේෂන්ස් ට‍්‍රස්ට් බැංකුව, ස්ටෑන්ඩඩ් චාර්ටඩ් බැංකුව, සෙලාන් බැංකුව, ජාතික ඉතිරි කිරීමේ බැංකුව, NDB, DFCC වර්ධන බැංකුව සහ PABC බැංකුවයි.මීට අමතරව, දිවයින පුරා විහිදී ඇති 350ක් වූ සිංගර් අලෙවි සල් හෝ 250ක් වූ අබාන්ස් අලෙවිසල්වලින් ද ලංකා බෙල් බිල්පත් පියවීම සිදු කළ හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907055</link>
    <topic>උතුරේ අවතැන්වූවන්ට හේලීස් සහනාධාර</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේඅවතැන් වී සිටින ජනතාවට සහනාධාර ලබාදීමට හේලීස් සමූහය ආරම්භ කරන ලද ව්‍යාපෘතියේ තවත් පියවරක් ලෙස සමූහයේ සේවකයින් ඔවුන්ගේ දවසක වැටුප ස්වේච්ඡාවෙන් පරිත්‍යාග කළ අතර එම එකතු වන මුදලට සමාන මුදලක් ඔවුන් සේවයේ යෙදෙන සමාගම් විසින් පරිත්‍යාග කර එම ප‍්‍රමාණය දෙගුණ කරනු ඇත.වෙට්ටිකුලම් හි මැණික්ෆාම් වෙත අත්‍යවශ්‍ය ද්‍රව්‍ය රැගෙන ගිය හේලීස් ට‍්‍රක් රථමෙහි පළමු පියවර ලෙස, දහස් ගණනක් වූ අවතැන් වූවන්ගේ අවශ්‍යතා සඳහා පානීය ජලය, සනීපාරක්ෂණ පහසුකම්, ආහාර සහ ඇඳුම් පැලඳුම් සපයා දීමට කටයුතු කරන ලදී.සහනාධාර ලෙස කඳවුරු සඳහා දවසකට ලීටර 150,000 බැගින් සතියක් පුරා ජලය ලබාදීමට කන්ටේනර්, වතුර පොම්ප සහ ජල ටැංකි යෙදවූ අතර ජලය ලීටර 2000 ප්ලාස්ටික් ටැංකි තොගයක්, තාවකාලික වැසිකිලි 100ක් ගොඩනැංවීමට අවශ්‍ය ද්‍රව්‍ය, ලීටර 220 ප්ලාස්ටික් බැරල්, පිරික්සුම් අත් වැසුම් 50,000, නිවෙස්වල භාවිතා කරන අත්වැසුම් කුට්ටම් 20,000 සහ ඇඳ ඇතිරිලි, ආහාර, ඇඳුම් සහ පිරිසිදුකාරක මෙවලම් සමාගම විසින් ලබා දී ඇති බව සමාගමේ ප‍්‍රකාශකයෙක් පැවසුවේය.සමාගම විසින් මෙම කාර්යභාරය භාර දෙ ලද සමාගමේ කළමනාකරුවන් සහ සේවක කණ්ඩායම වව්නියාවට උතුරු ප‍්‍රදේශයේ අවතැන් වූ ජනතාව සිටින කඳවුරු වෙත දෙවතාවක් ම සංචාරය කර ඇති අතර සමාගමේ අනෙකුත් සේවකයන් ආහාර, ඇඳුම් සහ අනෙක් උපකරණ එකතු කිරීමට උද්යෝගයෙන් සහය දුන් බවද ඔහු පැවසුවේය.  කොළඹ තේ වෙන්දේසියේදී මෙතෙක් වාර්තා වූ උපරිම මිල සනිටුහන් කරමින් නාවලකන්ද තේ කම්හල නිෂ්පාදනය කළ පෙකොක් 1 ශ්‍රේණියේ තේ තොගයක් සඳහා රුපියල් 760.00ක වාර්තාගත මිලක් ගෙවන ලදී.මේ තේ තොගය මිලදී ගන්නා ලද්දේ ප‍්‍රධාන පෙළේ තේ අපනයනකරුවකු වන රැන්ෆර් ටීස් පුද්ගලික සමාගම වන අතර අලෙවිය ජෝන් කීල්ස් සමාගම හරහා සිදුවිය.අනුර පීරිස් මහතාගේ හිමිකාරිත්වය යටතේ පවතින නාවලකන්ද තේ කම්හල, නිෂ්පාදන ප‍්‍රමාණය අතින් ශ‍්‍රී ලංකාවේ දෙවැනි විශාලතම තේ නිෂ්පාදකයා වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907056</link>
    <topic>ජපාන-සයිප‍්‍රස් සිංගප්පූරු අධ්‍යාපන වරම්</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේවිදේශ අධ්‍යාපනය සඳහා සිසුන් යොමු කිරීමෙන් දේශීය හා ජාත්‍යන්තර වශයෙන් කීර්තියක් දිනා සිටින මහනුවර හසජ අධ්‍යාපන ආයතනය සයිප‍්‍රස් හා සිංගප්පූරු අධ්‍යාපනය සඳහා මේ දිනවල අයදුම් පත් භාර ගනී.උසස් පෙළ එක් විෂයයක් හෝ සමත් සිසුනට සයිප‍්‍රසයට පිටත්වන සිසු කණ්ඩායමට ඇතුළත් විය හැකිය. සයිප‍්‍රසයේ අගනුවර වන නිකෝෂියා නුවර විදුහලේ පන්ති පැවැත්වෙන්නේ රාතී‍්‍ර කාලයටය. සිසුනට දිවා කාලය නිදහස්ය.සාමාන්‍ය පෙළ පමණක් වුවද සමත් සිසුනට සිංගප්පූරුවේ අධ්‍යාපනය සඳහා ඉල්ලුම් කළ හැකිය. ඉංග‍්‍රීසි භාෂා දැනුම නැති හෝ අඩු සිසුන්ට මුලදී සිංගප්පූරුවේදීම මාස 6 ක ඉංග‍්‍රීසි පාඨමාලාවක් හැදෑරිය හැකිය. යළි ශ‍්‍රී ලංකාවට නොපැමිණ තමන් කැමැති ප‍්‍රධාන පාඨමාලා සිංගප්පූරුවේදීම තෝරා ගෙන වීසා දීර්ඝ කර ගත හැකිය.සා.පෙළ හෝ උ. පෙළ සමත් වයස අවු. 29ට අඩු සිසුනට ජපානයේ භාෂා පාඨමාලා සඳහා අයදුම් කළ හැකිය.හසජ ආයතනය මධ්‍යම පළාතේ හොඳම සේවා සපයන ආයතනයක් ලෙස මධ්‍යම පළාත් සභාවේ වෙළඳ, කර්මාන්ත හා වාණිජ අමාත්‍යංශයේ තරු සම්මාන දිනාගත්තේය.එංගලන්තය, ඔස්ටේ‍්‍රලියාව, කැනඩාව, ඇමරිකාව වැනි රටවල අධ්‍යාපනය සඳහා යොමු වන සිසුනට අවශ්‍ය මූලික හැකියාව පෙන්වා දීමට ද හසජ ආයතනය මඟ පෙන්වයි. ශ‍්‍රී ලංකාවේ වෙනත් ඕනෑම ආයතනයක් මඟින් ඉල්ලුම් කරන සිසුනට වුවද මූල්‍ය හැකියාව පෙන්වීම සඳහා හසජ ආයතනයේ සේවය ලබා ගත හැක.හසජ ජාත්‍යන්තර අධ්‍යාපන සේවා සමාගම, 135/2/16, නබීෂා ගොඩනැඟිල්ල, කොටුගොඩැල්ල වීදිය, මහනුවර ලිපිනයෙන් හෝ දුරකථන අංක 081-4481487න් වැඩි විස්තර ලබාගත හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907057</link>
    <topic>ආසිරි ඇමේසින් කෙයාර් හදිසි සුව සේවාවක්</topic>
    <author>සුභාෂිණී ජයරත්න</author>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේසුභාෂිණී ජයරත්නආසිරි රෝහල ‘ආසිරි ඇමේසින් කෙයාර්’ නමින් හදිසි සුව සේවාවක් පසුගියදා හඳුන්වා දුන්නේය. දවසේ පැය 24 පුරාම කි‍්‍රයාත්මක වන එම සේවාව යටතේ, ලියාපදිංචි වූවන්ට නව සේවාව ලබාගත හැකිය.එම සේවාව පෞද්ගලික, පවුල් හා සමාගම් ආදී වශයෙන් ලබාගත හැකිවේ. නොමිලයේ වෛද්‍ය පරීක්ෂාවන් හා රෝහල් ගතවීමේදී බිල්පත් ගෙවීමේදී විශේෂ අඩුකිරීම් එම ප‍්‍රතිලාභ අතරේ වෙයි. මීට අමතරව වෛද්‍ය වාර්තා පවත්වාගෙන යාම, අන්තර්ජාලය මඟින් වෛද්‍යවරුන් වෙන්කිරීම මෙන්ම පැය 24 පුරාම ගිලන් රථ සේවා ලබා ගැනීම ආදිය ලියාපදිංචි වූ සාමාජිකයින් ට ලැබෙන සෙසු ප‍්‍රතිලාභ අතරවෙයි.මේ නව සේවාව රෝහලක හදිසි අංශයක දිනපතා සේවා සිදුකරන අන්දමින් සෑම අවදානම් තත්ත්වයකට මුහුණ දිය හැකි ආකාරයට පවත්වාගෙන යන අංගසම්පූර්ණ වෛද්‍ය සේවයකි.මේ සේවාවේ ඇති තවත් විශේෂත්වයක් වන්නේ නිවසේදී හෝ කාර්යාලයක හෝ මඟතොටේ රෝගියා සිටියදී ද සේවාව ලබාගත හැකිවීමයි. මේ සේවාව මඟින් එම්.ආර්.අයි හා සීටී ස්කෑන් ඩිජිටල් එක්ස් කිරණ, මැමෝග‍්‍රෑම් යන නූතන රෝග විනිශ්චයන් හා ප‍්‍රතිකාර ද ලබාගත හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907058</link>
    <topic>රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේශී‍්‍ර ලංකාවේ කලාව සඳහා වෙන්වූ එකම පෞද්ගලික සෞන්දර්යාත්මක පාසල වන අන්තර්ජාතික ලලිත කලා ආශ‍්‍රමය මගින් සියලුම කලා විෂයයන් උගන්වන බව සුපර් ස්ටාර් ටේ‍්‍රනින් ඇකඩමි රත්මලාන පෞද්ගලික සමාගම කියයි.”රුචිකත්වයට ගැළපෙන පරිදි විද්වත් උපාධිධාරී ගුරු මඩුල්ලක් යටතේ පමණක් අධ්‍යාපනය ලබා දෙමින් ප‍්‍රවීණ සිනමා ශිල්පීන්, ප‍්‍රවීණ ගායන ශිල්පීන් හා නර්තන කලාවේ ප‍්‍රවිණ ආචාර්යවරුන් යටතේ උපදේශකත්වය ලබමින් පරිපූර්ණ කලා තරුවක් බිහිකිරීමට ඉඩහසර සලසන්නෙමු. දේශීය මෙන්ම බටහිර කලාවන් ද ඔබට ඉගෙනුම ලැබීමට වරම් ඇත.පාසල් විෂය නිර්දේශයට අනුව අධ්‍යයන කටයුතු කිරීම හා යොවුන් කුසලතා වර්ධනයට ද අප බලාපොරොත්තු වන්නෙමු. එසේම නවීන තාක්ෂණික ක‍්‍රමවේදයන් ඔස්සේ ද ඉගැන්වීම් කටයුතු සිදු කෙරේ.” යැයි සමාගම කියයි.කලාව ඔස්සේ නිසි මඟට යොමු කිරීමෙන් දරුවන් මත් රකුසට බිලි වීමෙන් වළකා ගත හැකිය. ඒ වෙනුවෙන් රත්මලාන ලලිත කලා ආශ‍්‍රමයේ විශේෂ ඉගැන්වීම් සිදු කෙරේ. සියලු පූජකවරුන්, මනෝ වෛද්‍යවරුන්ගේ සහාය ඇතිව දේශන සහ භාවනා පංති ද පැවැත්වේ. සිංහල, දෙමළ, ඉංගි‍්‍රසි මාධ්‍යවලින් ද පංති පැවැත්වෙන අතර ජාතික හා අන්තර්ජාතික විභාග, විශාරද, විශ්ව විද්‍යාල උපාධි ප‍්‍රවේශය සඳහා සූදානම් කෙරෙන පංති ද පැවැත්වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj0907059</link>
    <topic>රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්</topic>
    <author/>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේරියැදුරන්ට නින්ද යාම හේතුවෙන් රිය අනතුරු සිදුවීම වැළැක්වීමට නිදිමත අඟවන ඉලෙක්ටෙ‍්‍රානික උපකරණයක් හඳුන්වා දෙයි.නින්ද යාම හඟවන එලාමයක් වන මෙම නිදිමත දුරලනය, නිදිමත පැමිණිවිට සිදුවන හිස පහතට නැඹුරුවීම අනුව කි‍්‍රයාත්මක වේ.තදින් මහන්සි වී සිටින අවස්ථාවකදී හෝ රාතී‍්‍ර කාලයේදී රිය පදවන විට මෙම සරල ඉලෙක්ට‍්‍රානික උපකරණය කන පිටුපස පැළඳ සිටීමෙන් හිසෙහි සමබරතාවය අනුව එය කි‍්‍රයාකාරිත්වය සිදුවේ.රථයක් පදවන විටදී රියැදුරාගේ හිස පහළට බරවීමේ අවම කෝණය උපයෝගී කරගෙන ඒ අනුව මෙම උපකරණය පෙර සැකසුම් කර ඇති අතර එම කෝණයට වඩා හිස පහතට නැඹුරු වුවහොත් එසැණින්ම උපකරණයේ ඇති එලාම් සංඥාව නාද වේ.භාවිත උපදෙස් අනවශ්‍ය මෙම කුඩා උපකරණය, දැඩි මානසික ආතතියක් යටතේ සෞඛ්‍ය තත්ත්වය පවා නොතකමින් රථවාහන පදවන ශ‍්‍රී ලංකාවේ පෞද්ගලික මෙන්ම වාණිජ මට්ටමේ රියදුරන්ට අගනා උපකරණයක් ලෙස හඳුන්වාදීමට පුළුවන.රාතී‍්‍ර වැඩ මුරයන්හි යෙදෙන්නන්ට සේම රාති‍්‍රය නිදි වරමින් අධ්‍යාපන කටයුතුවල නියැලෙන සිසුන්ට ද මෙම නිදිමත දුරලනය ප‍්‍රයෝජනවත් උපකරණයකි. 0773918884 දුරකථන අංකයෙන් වැඩි විස්තර ලබාගැනීමට පුළුවන.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aj09070510</link>
    <topic>සන් ලංකා පේරාදෙණියේ</topic>
    <author>ඡායාරූපය – කැලණිය සමූහ</author>
    <content>ආසියාවේ ප‍්‍රථම ග්ලෝබල් එෆීස් සම්මානය ශ‍්‍රී ලංකාවටYA SRI LANKA දැන් PEO TV ඔස්සේNDB බැංකුව -මොරටු සරසවිය එක්ව ප‍්‍රවීණ මහාචාර්යවරයකු පත්කරයියූනියන් බැංකු ශාඛාවලටත් ලංකා බෙල් බිල් ගෙවන්න පුළුවන්උතුරේ අවතැන්වූවන්ට හේලීස් සහනාධාරජපාන-සයිප‍්‍රස් සිංගප්පූරු අධ්‍යාපන වරම්ආසිරි ඇමේසින් කෙයාර් හදිසි සුව සේවාවක්රත්මලාන සුපර් ස්ටාර් ටේ‍්‍රනින් ඇකඩමියෙන් සියලු කලා විෂයයන්රියැදුරන්ගේ නිදිමත අඟවන ඉලෙක්ටෙ‍්‍රානික උපකරණයක්සන් ලංකා පේරාදෙණියේසන් ලංකා ඔටෝ ටේ‍්‍රඩර්ස් සමාගමේ හත්වන ශාඛාව පේරාදෙණියේදී මධ්‍යම පළාත් සභාවේ ප‍්‍රධාන අමාත්‍ය සරත් ඒකනායක මහතාගේ ප‍්‍රධානත්වයෙන් විවෘත කෙරුණි.චීනයේ ස්ටීල් මේට් සමාගමේ අධ්‍යක්ෂ ආචාර්ය ලීන් සී.මිත්, සන්ලංකා ඔටෝ ටේ‍්‍රඩර්ස් සමාගමේ සභාපති ෂෝන් යැං සහ කළමනාකාර අධ්‍යක්ෂිකා කෝසිලා එරත්න යන මහත්ම මහත්මීන් අමාත්‍යවරයා සමඟ පොල්තෙල් පහන දැල්වූ අයුරු.ඡායාරූපය – කැලණිය සමූහමාධ්‍ය සාකච්ඡාවට එක් වූ ආසිරි ශල්‍ය රෝහලේ අධ්‍යක්ෂිකා (ප‍්‍රවේශ) ධමනි විමලසුරේන්ද්‍ර, ප‍්‍රධාන මෙහෙයුම් නිලධාරි වෛද්‍ය මංජුල කරුණාරත්න, කළමනාකාර අධ්‍යක්ෂ අශෝක් පතිරගේ හා ආසිරි ඇමේසින් කෙයාර් අංශයේ ප‍්‍රධානී ශ්‍යාමලී ෆොන්සේකා යන මහත්ම මහත්මීහු.ඡායාරූපය – විමල් කරුණාතිලකට‍්‍රයිටෙල් සීඩීඑම්ඒ ප‍්‍රථම දුරකථනය, විදුලි සංදේශ නියාමන කොමිසමට යාබද පිහිටුවා ඇති අතර කොමිසමේ විධායක අධ්‍යක්‍ෂ පි‍්‍රයන්ත කාරියප්පෙරුම මහතා පළමු දුරකථන ඇමැතුම ලබාගත් අයුරු.ට‍්‍රයිටෙල් විධායක අධ්‍යක්‍ෂ නිහාල් රත්නායක මහතා ද මෙහි වෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aw0907051</link>
    <topic>මගේ නම සුසී මං හිටියෙ ඉන්දියාවේ</topic>
    <author>මතුගම මහින්ද විජේතිලක</author>
    <content>මගේ නම සුසී මං හිටියෙ ඉන්දියාවේ“වේදනා පච්චයා තණ්හා තණ්හා පච්චයා උපාදානං උපාදාන පච්චයා භවෝ...” යැයි සංසාර මඩ ගොහොරුවෙහි කරක් ගහන සත්ත්වයාගේ පැවැත්ම පිළිබඳ බුදු රජාණන් වහන්සේ පටිච්ච සමුප්පාදයෙහි දේශනා කොට ඇත. ඇස, කණ, නාසය, දිව, ශරීරය හා මනස යන ආයතන හයට ස්පර්ශ වන අරමුණුවලින් ලබන වේදනාව හෙවත් වින්දනය නිසා ඇති වන කැමැත්ත හෝ අකැමැත්ත හෙවත් ඇලීම හෝ ගැටීම තණ්හාව උපදවයි.මේ තණ්හාවට හේතුව වූ කැමැත්ත හෝ අකැමැත්ත දැඩි සේ සිතේ බැඳීම හෙවත් සිතේ අල්ලා ගැනීම උපාදාන ලෙස හඳුන්වයි. මේ උපාදානය ඊළඟ භාවයක් ඇති කිරීමට හේතු වෙයි. මරණාසන්න මොහොතේ පුද්ගලයා ගේ චුති චිත්තයට යොමු වන මෙවැනි උපාදානයක් ඊළඟ ප‍්‍රතිසන්ධියට හේතු වෙයි.ජීවත්වන කාලය තුළ පෘතග්ජන වූ සෑම කෙනෙකුට උපාදානයන් බොහෝ ඇති වෙයි. දැඩි සේ සිතේ පැලපදියම් වූ ආශාවන් හා තරහ වෛර සිද්ධි බොහෝ ය. සම්මුති වශයෙන් ව්‍යවහාර කරන ආත්මය හෙවත් පුද්ගල අනන්‍යතාවය තුළ - චිත්ත සන්තානය තුළ පවතින උපාදානයත් ඊළඟ භවයට හේතු වන අතර අනිකුත් උපාදානයන් ද චිත්ත සන්තානය තුළ යටපත් ව පවතී.මේ උපාදානයක් නොදැනුවත්ව ම වාගේ මතු වූ විට එය සංසාර පුරුද්දකැයි කියති. මෙවැනි උපාදානයක් කරා සිත අතීතයට ගොස් ඒ පිළිබඳ කතා කරන විට පෙර ආත්මය කියනවා යැයි හඳුන්වමු.මේ භවයේ අරමුණුවලින් සිත මඳක් බැහැරව ඉතාමත් සංවේදී වූ සිතට කලාතුරකින් පැරණි අතීත භවවල සිදුවීම් මතක් වෙයි. ඒ මතකය දැඩි සේ සිතේ උපාදාන වූ මතකයන් ය.මෙසේ පෙර ආත්ම කියන පුද්ගලයන් පිළිබඳ ඉඳහිට අසන්නට ලැබේ. මෝහනය මගින් ද පෙර ආත්ම සිද්ධීන් මතු කැර අනාවරණය කැර ගනිති.පෙර ආත්ම කියන විට දීත් මෝහනයෙන් මතු කැර ගන්නා විටදීත් ඒ පුද්ගලයන්ට අමතක වූ බොහෝ දේවල් “මට මතක නෑ” යි කියයි. එසේ නම් මතකයේ රැඳී, ඇලී, පවතින්නේ දැඩි සේ අල්ලා ගත් සිද්ධීන් ය.මෙසේ අතීත භව ගණනාවක සිද්ධි අනාවරණය කරන තරුණ කාන්තාවක් පසු ගිය දා අපට මුණ ගැසිණි. දුරකතනයෙන් පෙර ආත්මය කීවා යැයි (ප‍්‍රථමයෙන්) කීවොත් බොහෝ දෙනෙකු පුදුමයට පත් වෙනු ඇත.“හෙලෝ”“ආයුබෝවන්”“මේ මහින්ද විජේතිලක මහත්මයා ද?”“ඔව්”“අනේ මහත්මයා මම හරිම අසරණ ගෑනියෙක්. මේ කතා කරන්නෙත් බඩ ගින්නේ. මගේ පෝන් එකේ රුපියල් දහයයි තියෙන්නේ. මහත්තයාට බුදු බව අත් වෙයි මගේ නොම්මරේට කෝල් එකක් ගන්නැ”යි කාන්තාවක් හඬමින් සානුකම්පිත ඉල්ලීමක් කළා ය.ඇත්තට ම ඇය කතා කළ විලාසය අනුව ඈ කෙරෙහි මා තුළ අනුකම්පාවක් ඇති වීය. මගේ ජංගම දුරකතනයේ සටහන් වූ ඇගේ අංකයට මම ඇමතුමක් ගත්තෙමි.“හලෝ”“ආයුබෝවන්”“අනේ මහත්මයා මම හරි ම අසරණ ගෑනියෙක්. මට ශාරීරිකව කිසි ම අඩුපාඩුවක් අසනීපයක් නෑ. ඒත් මගේ මනස හිටි හැටියේ අවුල් වෙනවා. අතීතයට දුවනවා. ඒ වෙලාවට බිම පෙරැළී විකාර වගේ දේවල් කියනවා කියා අම්මලා මා මානසික වෛද්‍යවරු ළඟට අරන් යනවා. පිස්සු බේත් පොවනවා. අනේ මට එහෙම පිස්සුවක් නෑ කියලා මට හිතෙනවා. මහත්තයා ලියන ‘සිළුමිණ’ පත්තරේ ‘පියවි ඇසින් ඔබ්බට’ ලිපි පෙළ කියවලා මට හිතුණා මහත්තයාට කතා කරන්න. අනේ! මහත්මයා මට උදව් කරන්න. මේ දුකින් මිදෙන්න මට පිහිට වෙන්න. ඉහි... ඉහි... ඉහි... ඇය අඬන්නට පටන් ගත්තා ය.“හා... හා... දැන් ඔය ඇඩිල්ල නතර කරලා කතා කරන්න. අඬලා ප‍්‍රශ්න විසඳන්න පුළුවන් නම් අපි හැමෝ ම අඩනවානෙ.” මම කීවෙමි.“අනේ!! මහත්තයා මට පිහිට වෙනවා ද?”“ඔව්! අපි ඉපදිලා ඉන්නේ අනුන්ට උදව් කරන්න තමයි. දැන් ඒක තමයි අපේ රාජකාරිය වෙලා තියෙන්නේ. ඊට ඉස්සෙල්ලා කියන්න කෝ ඔයා කව්ද කියලා.“මම ජීවනී”“ගම?”“ගම්පහ”“වයස?”“තිස් දෙකයි”“විවාහක ද?”“ඔව්! ඒකත් ඒ තරම් සාර්ථක නෑ. ඉතා ම අමාරුවෙන් ජීවත් වෙන්නෙ.”“මොකක්ද? ජීවනීට තියෙන කරදරය. අසනීපය. මට කෙටියෙන් කියන්න.”“අනේ මහින්ද මහත්තයා. මගේ හිත හිටි හැටියේ අතීතයට යනවා. ඊට පස්සේ මම කරන කියන දේවල් සමහරක් මට මතකයි. සමහරක් මතක නෑ. මට ඉතා ම පිරිසුදුවට, සන්තෝසෙන්, ඉන්න ඕනෑ. එහෙම නැති වුණා ම මට කේන්ති යනවා. ගෙදර අයටත් බණිනවා. මගේ දුප්පත් අම්මයි අක්කයි තමයි මාව බලා ගන්නේ. ඒ අයට බණින කොට... අනේ... පව්... මට පව්... ඉහි... ඉහි... මම දැන් ගෙදර අයටත් කරදරයක් වෙලා.”“හොඳයි හොඳයි... දැන් මට කියන්න. ඔය ජීවනීගෙ හිත අතීතයට ගමන් කරන එක නිතර සිද්ධ වෙනවා ද? මේ දැනුත් එහෙම ද?”“ම්... ම්... ඔව්! දැනුත් ඒ වගේ ගතියක් තියෙනවා වගෙයි. ම්... ම්... (ජීවනී වේගයෙන් හුස්ම ගන්නා බවක් ඇසෙයි) ම්... ම්... මට මේ පොළව මතක නෑ. මාව මෙහෙට ගෙනාවෙ බලෙන්. මට යන්න ඕනෑ. මං හිටපු තැනට යන්න ඕනෑ” යි ජීවනී කේන්තියෙන් ඉතා තද ස්වරයෙන් කීවාය.“හරි... හරි... යන්න පුළුවන්. ඔයා කව්ද කියන්න” මම දුරකතනයෙන් ම ප‍්‍රශ්න කළෙමි.“මම... මම... මම ද? මම සූස්... සූස්... සුසී. මගේ නම සුසී...”“ආ... සුසී... සුසී හොඳ ළමයා වගේ සම්පූර්ණ නම කියන්න” මම කාරුණිකව ඇසුවෙමි.“මට මගේ සීයා කතා කරන්නේ සුසී කියලා. සම්පූර්ණ නම... ම්... ම්... සූස්... සුස්... සුසේන් දේවි”“සුසේන් දේවි නේද?” මම මට ඇසුණු පරිදි අසමි.“නෑ නෑ දේවි නෙමෙයි. ඩේව්... ඩේව්... සූසේන් ඩේව් ලොරන්සෝ... ඔව් මගේ නම සුසේන් ඩේව් ලොරන්සෝ’... අනේ මට එහේ යන්න ඕනෑ.”“හරි... හරි... සුසේන් ඔයා ඒ හිටියේ කොහේද?”“ම්... ම්... හරි ම ලස්සනයි. ලස්සන මල්වතු... කඳු වළල්ල අතරෙන් මීදුම පාවෙනවා හරි ම ලස්සනයි. මම ජනේලය ළඟට වෙලා ඒ දිහා බලා ගෙන ඉන්නවා. මගේ ජනේලය ළඟිනුත් මීදුම් වළාකුළු පාවෙනවා. මමත් ලස්සනයි.මගේ කොණ්ඩය ක්‍රේල්. ජනේලයෙන් එන සීතල සුළඟට මගේ කොණ්ඩයත් අවුල් වෙනවා. මට ලස්සන ඇඳුම් තියෙනවා. මම ඒවා ඇඳගෙන ජනේලය ළඟට වෙලා ඈත බලා ගෙන ඉන්නවා.”“ඔව්... ඔයා හිටපු පරිසරය හරිම ලස්සනයි. ඒ කොහේද කියලා මොන රටේ ද මොන ගමේ ද කියලා කියන්න.“මං දන්නෙ නෑ! මට මතක නෑ. ම්... ම්... ඊ... ඊ... ඉන්දියාවෙ. මගේ සීයා මං චූටි කාලෙ අශ්වයෝ පිට එක්ක ගෙනත් ගියා. සීයා අශ්වයන් පුහුණු කළා. සීය ගෙ නම හැමෝම දන්නවා.”“ආ... මොකක්ද සුසී සීයගෙන නම?”“(ඇය පොඩි දරුවෙකු මෙන් සිනාවෙයි) ම්... ම්... මගේ සීය ද? සීය හරිම ලස්සනයි. සුදුයි. ලස්සන ඇස් දෙකක් තියෙනවා.”“සුසී... ඔයාගේ සීයා ලස්සනයි. හරි හොඳයි ඉතින් සීයගෙ නම මොකක්ද කියන්නකෝ.” මම නැවත ප‍්‍රශ්න කළෙමි.“සීයගෙ නම ද? හැමෝ ම දන්නවා. ම්... ම්... ලොල්... ලොල්... ලොරන්සෝ රොඩි‍්‍රගෝ... ම්... ම්... නෑ... නෑ... රොඩි‍්‍රගෝ නෙමෙයි. ලොරන්සෝ පෙඩි‍්‍රක්. ඔව්... මගේ සීයා ලොරන්සෝ පෙඩි‍්‍රක්. ඔව්!! අනේ මගේ සීයගෙ ලොකු පොටෝ එකක් තියෙනවා. මගෙත් ලස්සන චිත‍්‍රයක් ඇඳලා තියෙනවා. මගේ ඇඳ හරි ම ලස්සනයි. මට ගොඩාක් ඇඳුම් තියෙනවා.ඒවා මට ලස්සනට අන්දනවා. මගේ කොණ්ඩය ක්‍රේල්. සුළඟට යන කොට ලස්සනයි. කොණ්ඩය සුළඟට යන නිසා මං තොප්පියක් දා ගෙන ඉන්නේ. අශ්වයෝ ඉන්න රට... අනේ හරිම ලස්සනයි... මට එහේ යන්න ඕනෑ. මට යන්න ඕනෑ. මාව අරන් පලයල්ලා” යි ජීවනී කෑ ගසයි.ඇගෙන් දුරකතනය උදුරා ගෙන ඇගේ මව කතා කරයි.“අනේ! මහත්තයා මෙයා ගෙ කතා අහන්න ගියොත් මහත්තයා ගෙ ටෙලිෆෝන් බිල යනවා. මෙයා ඔය වගේ කතා ගණනාවක් කියනවා.ආත්ම ගණනාවක් කියනවා. අපි දොස්තරලා ළඟටත් ගෙනිච්චා. ඒ අය පිස්සු බේත් දෙනවා. දැනුත් ඒ බෙහෙත් බොන්න දෙනවා. ඒවා බීවාම දූට නින්ද යනවා.ඒත් දැන් අවුරුදු ගණනාවක් මේ පෙති ගිලිනවා මිසක් සනීප වෙන්නේ නෑ. අනේ! මහත්තයා මේ දරුවව සනීප කැරගන්න අපට උදව් කරන්නැ”යි ජීවනීගේ මව කීවාය.“හොඳයි. එහෙනම් ලබන 23 දා ඔය ගොල්ලෝ අතුරුගිරියෙ විපස්සනා භාවනා මධ්‍යස්ථානයෙ ගස්නාවේ ඤාණානන්ද හාමුදුරුවන් ළඟට හවස 2 ට විතර ජීවනීව එක්කර ගෙන එන්න.” මම ඇයට කීවෙමි.“අපි මොනවද මහත්තයා එතනට එනකොට අරගෙන එන්න ඕනෑ” ජීවනීගේ මව ඇසුවාය.“අපි බෞද්ධයෝනෙ. පන්සලකට එන කොට තෙල් මල් සුවඳ කූරු ටිකක් අරන් එන්න. හාමුදුරුවො මුදල් අය කරන්නෙ නෑ. කිසි දෙයක් ඉල්ලන්නෙ නෑ. ඒ වුණාට බුලත් හුරුල්ලක් ගිලන්පසට දෙයක් අරගෙන එන එක අපේ යුතුකමනෙ නේද?”“හොඳයි මහත්මයා. එහෙම නම් 23 දා අපි ජීවනී දුවත් එක්ක එන්නම්. මහත්තයත් එදාට අතුරුගිරියෙ විපස්සනා භාවනා මධ්‍යස්ථානයට එනව ද?”“හොඳයි. මමත් එන්න උත්සාහ කරන්නම්කො.”23 දා හරියට ම පස්වරු 2 වන විට මේ පිරිස විපස්සනා භාවනා මධ්‍යස්ථානයට පැමිණියහ. ඤාණානන්ද හිමියෝ උන් වහන්සේ ගේ හිතවතකු වූ යන්ත‍්‍ර මන්ත‍්‍ර කටයුතු පිළිබඳ සම්බන්ධ කුරුප්පු මහතා සහ ඒ මහතාගේ බිරිය ද ඒ අවස්ථාවට ගෙන්වා තිබිණි.(ජීවනී තමන්ගේ පසු ගිය ආත්ම ගණනාවක තොරතුරු අනාවරණය කළ හැටි මීළඟ ලිපියෙන්)මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907121</link>
    <topic>පාතාලය මර්දනය කිරීමට පොලිසිය සමඟ හමුදාව</topic>
    <author>කීර්ති මෙන්ඩිස්</author>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේදේශපාලන ඇඟිලි ගැසීම් එපා... ජනපති කියයිකීර්ති මෙන්ඩිස්පාතාල කණ්ඩායම් මර්දනය කිරීම සඳහා ආරක්ෂක හමුදා විසින් ආරම්භ කැර ඇති වැඩ පිළිවෙළට බාධා වන අයුරින් මැදිහත්වීම් නො කරන ලෙසට මහින්ද රාජපක්ෂ ජනාධිපතිතුමා දේශපාලනඥයින් වෙත දැනුම් දෙයි.මහජනතාවට පීඩාකාරී වන ලෙස හැසිරෙමින් විවිධ නීති විරෝධී කි‍්‍රයාවන් සිදු කරන අපරාධකාරී පාතාල කණ්ඩායම් සහමුලින් මර්දනය කරන ලෙසට තමා විසින් හමුදාවට හා පොලීසියට නියෝග කොට ඇති බැව් පෙන්වා දෙන ජනාධිපතිතුමා වැඩි දුරටත් පවසා ඇත්තේ එම කටයුතු අවහිර වන ආකාරයේ කිසිදු මැදිහත්වීමක් දේශපාලනඥයින් විසින් සිදු නො කළ යුතු බවයි.ඉකුත් දා පැවැති ඇමැති මණ්ඩල රැස්වීමේ දී මේ පිළිබඳව අදහස් පළ කැර ඇති ජනාධිපතිතුමා සඳහන් කැර ඇත්තේ පාතාල කණ්ඩායම් හා මත්ද්‍රව්‍ය ජාවාරම් මැඬලීම පිණිස ආරම්භ කැර තිබෙන මේ වැඩ පිළිවෙළට සියලු දෙනාගේම සහයෝගය ලැබිය යුතු බවයි.මේ අතර කොළඹ නගරයේ ප‍්‍රදේශ කිහිපයක  නීති විරෝධි කි‍්‍රයා සිදුකරන පාතාල කණ්ඩායම් හයක් හඳුනාගෙන ඇති බවත් ඔවුන්ගේ නායකයන් හා ගෝලබාලයන් සොයා කොළඹ විශේෂ පොලිස් හා හමුදා කණ්ඩායම් කි‍්‍රයාත්මක වන බව අපරාධ හා සංවිධානාත්මක අපරාධ දිසා බාර නියෝජ්‍ය පොලිස්පති අනුර සේනානායක මහතා ‘සිළුමිණ’ට පැවැසීය.එම කණ්ඩායම් හයෙන් එකක ප‍්‍රධානියා ලෙස කටයුතු කළ බව කියන මොහොමඩ් ඉමිටියාස් නමැත්තා කිසියම් කල්ලියක් විසින් පසුගිය දා දෑත් පිටුපසට බැඳ වෙඩි තබා ඝාතනය කර තිබියදී සොයා ගත් බව ද ඒ මහතා කීය.මාලිගාවත්ත ප‍්‍රදේශයේ සිය අණසක පතුරුවමින් මිනීමැරුම් කප්පම් ගැනීම් ඇතුළු විවිධ අපරාධ රැසකට චෝදනා ලැබ සිටි ඉමිටියාස් නමැත්තාගේ ඝාතනයෙන් පසු පාතාලය තුළ කිසියම් කැළඹීමක් මෙන්ම තැතිගැන්මක් ඇතිවී ඇති බවත් කොළඹ ප‍්‍රදේශය බාර ජ්‍යෙෂ්ඨ පොලිස් නිලධාරියකු ද ‘සිළුමිණ’ට කීය.මේ අතර කොළඹ බොරැල්ල, පෑලියගොඩ, දෙමටගොඩ, නුගේගොඩ ආදි ප‍්‍රදේශවල සිය බලය පෙන්වමින් සිටි පාතාල කෙරුමන් විසි තිස් ගණනක් මේ වන විටත් උන්හිටි තැන්වලින් පලා ගොස් ඇති අතර ඔවුන් පසුපස විශේෂ කණ්ඩායම් යොදවා ඇතැයි ද ජ්‍යෙෂ්ඨ පොලිස් නිලධාරියෙක් ‘සිළුමිණ’ට කීය.මෙම කණ්ඩායම් සඳහා ඇතැම් පොලිස් නිලධාරීන්ගේ සහාය ලැබෙන බවට ද තොරතුරු ලැබී තිබේ. මෙහෙයුම් පිළිබඳව තොරතුරු ද මෙවැනි දූෂිත නිලධාරීන් අතින් පාතාල නායකයන්ට ලැබීම නිසා මෙතෙක් කල් ඔවුන් සිය කි‍්‍රයාකාරකම්වල බියක් සැකක් නැතිව නිරතව සිටි බව ද වාර්තා වේ.පාතාලය හා සම්බන්ධකම් දක්වන ඕනෑම තරාතිරමක පොලිසියේ අයකුට වුවද පාතාලයට දෙන දඬුවම ම ලබා දෙන බව අපරාධ හා සංවිධානාත්මක අපරාධ දිසා බාර නියෝජ්‍ය පොලිස්පති අනුර සේනානායක මහතා ‘සිළුමිණ’ට කීය.පාතාලය නැති කිරීම සඳහා මේ වන විට දිගින් දිගට ම මෙහෙයුම් කි‍්‍රයාත්මක වන බවත් බොහොමයක් පිරිස් කොළමින් පැන වෙනත් ප‍්‍රදේශවලට පැන ගොස් ඇති බවත් පවසන නියෝජ්‍ය පොලිස්පතිවරයා එවැනි සැක සහිත පුද්ගලයන් වෙතොත් දැනුම් දෙන ලෙස ද ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa090712_2</link>
    <topic>රවි ගේ විදේශ ගමන් බලපත‍්‍රය අධිකරණය බාරයට ගනී</topic>
    <author/>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේඑක්සත් ජාතික පක්ෂයේ පාර්ලිමේන්තු මන්තී‍්‍ර රවී කරුණානායක මහතාගේ විදේශ ගමන් බලපත‍්‍රය ඉකුත් සිකුරාදා අධිකරණය බාරයට ගන්නා ලද අතර ඒ අනුව ඔහුට රටින් පිටවීම ද තහනම් කෙරිණ.රවි කරුණානායක මහතා; ශ‍්‍රී ලංකා මහ බැංකුවේ අවසරයකින් තොරව අමෙරිකන් ඩොලර් තිස් ලක්ෂයක මුදලක් මෙරටට ගෙන්වා ගෙන එය නීති විරෝධී ලෙස පෞද්ගලික බැංකුවක තැන්පත් කිරීමට ආධාර අනුබල දුන් බවට චෝදනා එල්ල වී තිබේ.එබැවින් ඔහු විනිමය පාලන පනත උල්ලංඝනය කැර ඇති බවට නීතිපතිවරයා විසින් අධිචෝදනා ගොනු කොට තිබිණ. මේ පිළිබඳ නඩුව කොළඹ මහාධිකරණ විනිසුරු දීපාලි විජේසුන්දර මහත්මිය ඉදිරියේ විභාගයට ගත් අවස්ථාවේදී විනිසුරුතුමිය විත්තිකාර රවි කරුණානායක මහතාට රටින් පියවීම තහනම් කරමින් නියෝගයක් නිකුත් කළාය.විත්තිකාර රවි කරුණානායක මහතා රුපියල් ලක්ෂයක මුදල් ඇප සහ රුපියල් ලක්ෂ 10 බැගින් වූ ශරීර ඇප 02 ක් මත මුදා හරින ලෙස නියෝග කළ විනිසුරුවරිය; ලබන සැප්තැම්බර් 25 දින උසාවියේ පෙනී සිටින ලෙස ද විත්තිකරුවන්ට නියෝග කළා ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907122</link>
    <topic>රණවිරුවන් වෙනුවෙන් මිත‍්‍රත්වයේ පටිය පළඳිමු</topic>
    <author>සුනිල් දයා අල්විස්</author>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේසුනිල් දයා අල්විස්’අපි වෙනුවෙන් අපි නිවාස අරමුදල’ දැන් කි‍්‍රයාත්මකය. දේශයේ ස්වාධීනත්වය හා ඒකීයභාවය වෙනුවෙන් සටන්කොට ත‍්‍රස්තවාදීන් පරාජය කැර මවුබිමට පූර්ණ නිදහස ලබා දීමට කැපවූ රණවිරුවන් සඳහා නිවාස තනාදීම ඒ ව්‍යාපෘතියේ මූලික අරමුණයි. මේ සද් කාර්යය සඳහා ඔබටත් දායක විය හැකිය. ඒ සඳහා ඇති ක‍්‍රමයක් නම් රුපියල් 100/-ක මුදලකට ලබා ගත හැකි  ‘මිත‍්‍රත්වයේ අත්පළඳනාව‘ මිලට ගැනීමය.’මිත‍්‍රත්වයේ අත් පළඳනාව‘ පැළඳගන්නා ඔබ ද දේශයට ආදරය කරන්නකු හා කෘතවේදිත්වය විදහා පාන පුද්ගලයකු බවට පත්වෙයි. ලංකා බැංකුව, මහජන බැංකුව, ජාතික ඉතිරි කිරීමේ බැංකුව, ලංකා පුත‍්‍ර බැංකුව, කොමර්ෂල් බැංකුව, සෙලාන් බැංකුව යන ස්ථානවලින් මේ ‘මිත‍්‍රත්වයේ පළඳනාව‘ මිලට ගත හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907123</link>
    <topic>දඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියට</topic>
    <author/>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේරු. ලක්ෂ 820 ක් වැය කොට තැනූමහින්ද චින්තන වැඩපිළිවෙළ යටතේ ඉන්දියාවේ සාංචි විහාරයේ ඉදිකරන ලද තෙමහල් විශ‍්‍රාම ශාලාව ලබන වන්දනා සමයට පෙර විවෘත කිරීමට පියවර ගන්නේ යැයි ඇමැති දිනේෂ් ගුණවර්ධන මහතා ‘සිළුමිණ’ ට පැවසීය.සමූහ කාමර 24 කින් යුත් මේ විශ‍්‍රාම ශාලාව ඉදි කිරීම සඳහා රුපියල් ලක්ෂ 820 ක් වැය කැර ඇති අතර දඹදිව සාංචි විහාර භූමියේ ඉදි කෙරුණු ප‍්‍රථම තෙමහල් ප‍්‍රාසාදය ද මෙය වෙයි.මේ ඉදිකිරීම් සඳහා සාංචි විහාරාධිපති දඹදිව සංඝනායක බානගල උපතිස්ස නා හිමි ගේ අනුශාසකත්වය හා ඉන්දීය මධ්‍යම රජයේ හා මධ්‍ය ප‍්‍රදේශ් බලධාරීන් ගේ ද ශ‍්‍රී ලංකා විදේශ අමාත්‍යංශයේ ද නොමඳ සහාය ලැබුණු බවත් ඇමැති වරයා කීය.ජලය, විදුලිය, සනීපාරක්ෂක පහසුකම් හා ප‍්‍රවේශ මාර්ග යනාදියෙන් සමන්විත මේ විශ‍්‍රාම ශාලාව, ශ‍්‍රී ලංකාවෙන් ඉන්දියාවට ලැබෙන අගනා ත්‍යාගයක් බවත් දෙරට අතර චිරාත් කාලයක සිට පවතින මිත‍්‍රත්වය හා සංස්කෘතික බැඳීම මෙමඟින් තවදුරටත් තහවුරු වනු ඇතැයි ද අපේක්ෂා කෙරේ.දඹදිව වන්දනාවේ යෙදෙන ශ‍්‍රී ලාංකිකයන්ට හා අනෙකුත් රටවල බෞද්ධයන්ට මේ විශ‍්‍රාම ශාලාව මඟින් විශාල සේවයක් සැලසෙනු ඇතැයි ද ලබන වන්දනා සමයට පෙර ඉන්දියාවේ හා ශ‍්‍රී ලංකාවේ සම්භාවනීය ආරාධිතයන් ගේ මූලිකත්වයෙන් විශ‍්‍රාම ශාලාව ජනතා අයිතියට පත් කරන බවත් ඇමැති දිනේෂ් ගුණවර්ධන මහතා පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907124</link>
    <topic>අපේ මිල සූත‍්‍රය ඉන්දියාවටත් රහ වැටිලා</topic>
    <author>රූපාන්ති බුලත්සිංහල</author>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේතේ-පොල්-වාර්තා පිහිටුවයිරූපාන්ති බුලත්සිංහලපසුගිය සතියේ තේ වෙන්දේසියේ දී ශ‍්‍රී ලංකාවේ තේ කිලෝවක් සඳහා රු. 400 ක ඉහළම මිලක් තීරණය විය. ආර්ථික අවපාතයෙන් පසු තේ සඳහා වැඩිම මිලක් තීරණය වූ අවස්ථාව මෙය බව තේ පර්යේෂණායතනය පවසයි.ශ‍්‍රී ලංකාවේ තේ වලින් වැඩි කොටසක් ලැබෙන්නේ කුඩා තේ වතු හිමියන්ගෙන් වන අතර වැවිලි කර්මාන්ත ඇමැති දිමු ජයරත්න මහතා පෙන්වා දුන්නේ රජය තේ වලට ලබාදුන් පොහොර සහනාධාරය නිසා අස්වැන්න සාරවත් වූ බවයි. තේ වලින් සියයට 74 ක් සපයන කුඩා තේ වතු හිමියන්ට මේ වනවිට අමු තේ දළු කිලෝවකට ලැබෙන මුදල රු. 60 සිට රු. 66 දක්වා වැඩි වී ඇත.ශ‍්‍රී ලංකාවේ පමණක් තේ සඳහා මිල සූත‍්‍රයක් යොදා ගැනීම නිසා කුඩා තේ වතු හිමියන්ට ඉහළ ආදායමක් ලැබීමට හේතු වී ඇතැයි ද සඳහන් ය.මේ අනුව කුඩා තේ වතු හිමියන්ට තම නිෂ්පාදනයෙන් 60% ක ලාභයක් ලැබේ. මේ ක‍්‍රමයෙහි ඇති සාර්ථකත්වය නිසා ඉන්දියාවද ශ‍්‍රී ලංකාවේ මිල සූත‍්‍රය පිළිබඳව අධයනය කිරීමට කැමැත්තෙන් සිටී.මේ අතර පොල් වගාකරුවන් මෙන් ම පාරිභෝගිකයන් සුරැකීමට රජය විශේෂ වැඩපිළිවෙළක් සකස් කැර ඇතැයි පොල් වගා කිරීමේ මණ්ඩලයේ සභාපති ආචාර්ය ජයන්ත ගුණතිලක මහතා පවසයි. මෙවර පොල් ඵලදාව ගෙඩි මිලියන 3100 දක්වා ඉහළ ගොස් ඇත්තේ රජය පොල් වගාවට ලබාදුන් සහනාධාර හේතුවෙන් බව ද පැවැසූ ඒ මහතා මීට පෙර පැවැති වාර්ෂික ඵලදාව ගෙඩි මිලියන 2600 ත් 3000 ත් බව ද පැවැසීය.අස්වැන්න ඉහළ යෑම මිල ශීඝ‍්‍රයෙන් පහත වැටීමට හේතු වූ බව පවසන සභාපතිවරයා සිදුවන අලාභය වැලැක්වීමට නම් මෙරට පාරිභෝගිකයන්ට පිරිසිදු පොල් තෙල් ලබාදීමට කටයුතු කළයුතු අතර ෆාම් තෙල් ආනයනය වහාම වැලැක්විය යුතු බවත් ෆාම් තෙල් සඳහා මෙතෙක් පවතින රු. 60 ක බද්ද කිසිසේත් අඩු කිරීමට පියවර නොගත යුතු බව ද හෙතෙම පෙන්වා දුන්නේ ය.පොල් තෙල් කිලෝවක් රු. 160 ක මිල මට්ටමක පැවැතුණොත් රු. 15 ක සාමාන්‍ය ස්ථාවර මිලකට පොල් ගෙඩියක් ලබාදීමට හැකි බව හෙතෙම තවදුරටත් පැවැසීම.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907125</link>
    <topic>කැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයි</topic>
    <author>නිරුෂි විමලවීර</author>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේනිරුෂි විමලවීරරනිල් - මංගල කුමන්ත‍්‍රණ කි‍්‍රයා මැඬ පවත්වා අලියා බේරා ගැනීමේ දැඩි ප‍්‍රයත්නයක එජාප කැරලිකාර මන්තී‍්‍රවරු මේ දිනවල නිරත වී සිටිති.විපක්ෂ නායක රනිල් වික‍්‍රමසිංහ මහතා විදේශ ගත වීමට පෙර සිදු කැර ඇති රහස් සාකච්ඡාවක තොරතුරු කැරලිකාර මන්තී‍්‍රවරුන්ට අනාවරණය වීමෙන් පසු මෙම තත්ත්වය උද්ගත වී ඇති බව දැන ගැනීමට තිබේ.කැරලිකාර මන්තී‍්‍රවරුන් කණ්ඩායම් දෙකකට කඩා ලක්ෂ්මන් සෙනෙවිරත්න, ජොන්ස්ටන් ප‍්‍රනාන්දු හා රංජිත් මද්දුම බණ්ඩාර යන මහත්වරුන්ට එරෙහිව කුමන්ත‍්‍රණකාරී පියවරක් දියත් කිරීමට රනිල් - මංගල පාර්ශ්වය මෙම රහස් සාකච්ඡාවේදී තීරණය කොට තිබෙන බවත් දැන ගන්නට ඇත. කැරලිකාර මන්තී‍්‍රවරු පිරිසක් රජයට එක් වූ බවට සාවද්‍ය ප‍්‍රචාරයක් යැවීමට උඩරට පළාතේ මන්තී‍්‍රවරියකට හා තවත් ප‍්‍රබලයකුට එම කමිටුවේදී බාර දී ඇත.එසේ ම ඒ පිළිබඳව එස්එම්එස් හා ඊමේල් හා ෆැක්ස් මඟින් දැඩි ප‍්‍රචාරයක් ලබා දිය යුතු බවට වික‍්‍රමසිංහ මහතා කළ යෝජනාවට විරුද්ධ වී එක් අයෙක් යෝජනා කොට ඇත්තේ එය තමන්ට හිතවත් මාධ්‍යවේදින් මඟින් සිදු කළ හැකි බවයි.ඌව පළාත් සභා මැතිවරණය හේතුවෙන් මෙම මස 14 දා පැවැත්වීමට නියමිතව තිබූ දේශපාලන මණ්ඩල රැස්වීම කල් දමන ලෙසට එම පළාත් නියෝජනය කරන දේශපාලන කමිටු සාමාජිකයින් රැසක් නියෝජ්‍ය නායක කරු ජයසූරිය මහතා ගෙන් ඉල්ලීමක් කොට තිබුණ ද එම ඉල්ලීම ද පසෙකලා වික‍්‍රමසිංහ මහතාගේ අදහසකට අනුව ජූලි 14 දාම දේශපාලන රැස්වීම පැවැත්වීමට ද යෝජනා කොට තිබේ.මංගල - රනිල් සන්ධානයට පක්ෂයේ වැඩි පිරිසක් විරුද්ධ බව එජාප මහ ලේකම්වරයා ප‍්‍රකාශ කොට ඇති අතර ඊට පිළිතුරු දී ඇති වික‍්‍රමසිංහ මහතා කියා ඇත්තේ, මෙම මස 14 දා දේශපාලන මණ්ඩල රැස්වීමටත්, 15 දා කෘත්‍යාධිකාරී මණ්ඩලයටත් යොමු කොට ‘සන්ධාන’ යෝජනාව කෙසේ හෝ සම්මත කර ගන්නා බවයි. </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907126</link>
    <topic>මහාචාර්ය අනුරාධ දැයෙන් සමු ගනී</topic>
    <author/>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේසිංහල සාහිත්‍ය කලාවට සුවිශාල සේවාවක් ඉටු කළ මහාචාර්ය අනුරාධ සෙනෙවිරත්න මහතා දැයෙන් සමු ගත්තේ ය. පේරාදෙණිය විශ්ව විද්‍යාලයේ සිංහල අංශයේ මහාචාර්යවරයා ලෙස කටයුතු කළ හෙතෙම මිය යන විට 71 වැනි වියෙහි පසු විය.විද්වතකු, අති දක්ෂ ගුරුවරයකු හා ශාස්තී‍්‍රය ග‍්‍රන්ථ කතුවරයකු ලෙස මහත් කීර්තියක් ඉසිලු මහාචාර්ය අනුරාධ සෙනෙවිරත්ත මහතා නිරන්තරයෙන් ම ජනමාධ්‍ය මඟින් ද මහජනතාව දැනුම්වත් කරමින් ඔවුන්ගේ රස වින්දන හැකියාවන් පොහොසත් කිරීමට දායක වූයේය. අපෙන් සමුගත් මහාචාර්ය සෙනෙවිරත්නයන්ට නිවන් සුව පතමු.  </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907127</link>
    <topic>අලුත් නීති පීඨයක්</topic>
    <author>සුභාෂිණී ජයරත්න</author>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේසුභාෂිණී ජයරත්නනීතිය හැදෑරීමේ අවස්ථාව වැඩි පිරිසකට ලබාදීමේ අරමුණින් නව කි‍්‍රයාමාර්ග රැසක් ගෙන ඇතැයි විශ්වවිද්‍යාල ප‍්‍රතිපාදන කොමිසමේ සභාපති මහාචාර්ය ගාමිණී සමරනායක මහතා පවසයි.මේ අනුව කොළඹ විශ්වවිද්‍යාලයයේ නීති පීඨයට අමතරව පේරාදෙණිය විශ්වවිද්‍යාලයයේ ද නීති අධ්‍යාපන දෙපාර්තමේන්තුවක් ආරම්භ කැර ඇත. 2008 උසස් පෙළ විභාගයට මුහුණ දී විශ්වවිද්‍යාල ප‍්‍රවේශය සඳහා තෝරාගත් නීති පීඨ සිසුන් 50ක් මේ වසරේදී මේ නව පීඨයට ඇතුළත් කැර ගැනේ. ඒ අනුව මෙවර නීතිය හැදෑරීම සඳහා සිසුන් 323 දෙනෙකුට හැකියාව ලැබෙයි. මේ දෙපාර්තමේන්තුව ඉදිරියේදී නීති පීඨයක් බවට පත්කිරීමට නියමිතය.මීට අමතරව නීති ක්ෂේත‍්‍රයේ රැකියා අවස්ථා උදාකැරගැනීම් අරමුණු කැරගෙන සාමාන්‍ය උපාධිය සඳහා නීතිය විෂයක් වශයෙන් හැදෑරීමේ අවස්ථාවද ලබා දී ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907128</link>
    <topic>අසභ්‍ය CD ජාවාරමක්</topic>
    <author/>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේශ‍්‍රී ලාංකික චිත‍්‍රපට හා ටෙලි නාට්‍ය නිළියන්ගේ නම් හා ඡායාරූප යොදාගනිමින් නිරුවත් වීඩියෝ පට නිපදවීමේ හා විකිණීමේ යෙදෙන සංවිධානාත්මක පිරිස් පිළිබඳ පුළුල් පරීක්ෂණයක් ආරම්භ කරන ලෙස පොලිස්පති ජයන්ත වික‍්‍රමරත්න මහතා රහස් පොලිසියට නියෝග කොට ඇත.දැනට ලැබී ඇති තොරතුරු අනුව මෙවැනි නිරුවත් සීඩී තැටි විසිපහකට ආසන්න සංඛ්‍යාවක් දිවයින පුරා පිහිටි වීඩියෝහල් හරහා ගැනුම්කරුවන් අතින් අතට පත්වන බවද වාර්තාවේ.මීට අමතරව ඇතැම් වෙබ් අඩවි ඔස්සේ ද ශ‍්‍රී ලාංකික කතුන්ගේ රූප හා නිරුවත් රූප ආදිය ප‍්‍රචාරය කරමින් කෙරෙන සංවිධානාත්මක කණ්ඩායම් කොටුකැර ගැනීම ද පොලිස්පතිවරයාගේ අරමුණ වී තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa0907129</link>
    <topic>අපේ දරුවන්ට යහපත් අනාගතයක්  උදා කිරීම රජයේ අරමුණයි - අගමැති</topic>
    <author>සුනිල් දයා අල්විස්</author>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේසුනිල් දයා අල්විස්ප‍්‍රචණ්ඩ කි‍්‍රයා සහ ත‍්‍රස්තවාදය අප රටින් තුරන් වී ගොස් තිබෙන අවදියක අපේ දරුවන්ට යහපත් අනාගතයක් කෙරෙහි බලාපොරොත්තු තබා ගත හැකි බව අග‍්‍රාමාත්‍ය රත්නසිරි වික‍්‍රමනායක මහතා පැවසීය.අග‍්‍රාමාත්‍යතුමා මේ බව පැවසුවේ ඉකුත් සිකුරාදා කොළඹ හිල්ටන් හෝටලයේදී පැවැති සාක් කලාපයේ ළමයින් පිළිබඳව හතර වැනි ඇමැති සමුළු වාරයේ ප‍්‍රධාන ආරාධිතයා ලෙස සහභාගිවෙමිනි.ඉන්දියාව බංග්ලාදේශය, බි‍්‍රතාන්‍යය, මාලදිවයින පාකිස්තානය - ඇෆ්ගනිස්තානය, නේපාලය යන රටවල නියෝජිතයෝ මේ උත්සවයට සහභාගි වූ අතර ශ‍්‍රී ලංකාව නියෝජනය කළේ ළමා සංවර්ධන කාන්තා අභිවෘද්ධි ඇමැතිනි සුමේධා ජයසේන මහත්මියයි.ත‍්‍රස්තවාදයෙන් මුදා ගත් උතුරු ප‍්‍රදේශය සංවර්ධනය කිරීමට ‘උතුරු වසන්තය’ නමින් සංවර්ධන කි‍්‍රයාවලියක් රජය ආරම්භ කර ඇතැයි ද මේ වෙනුවෙන් රුපියල් මිලියන 1058 මුදලක් දැනටමත් වැය කරන්නට පියවර ගෙන තිබෙන බවත් මීට අමතරව අවතැන් වූ අධ්‍යාපන කටයුතු නැංවීමට ද නොපමාව පියවර ගෙන තිබෙන බවත් අග‍්‍රාමාත්‍යවරයා කීය.ළමයින්ට යහපත් අනාගතයක් උදාකරදීම ද අරමුණක් හා බලාපොරොත්තුව බවත් සාක් කලාපයේ සෑම සාමාජික රාජ්‍යයන්ගේ අරමුණ ද ළමයින් වෙනුවෙන් පහසුකම් ඇති කොට කැපවීමෙන් කටයුතු කිරීම බවත් පෙන්වා දුන්නේ ය. ඇමැතිනි සුමේධා ජයසේන මහත්මිය ද සාක් ලේකම් කාර්යාලයේ අධ්‍යක්ෂ හසන් ෂිහවු මහතා ද කතා කළහ. මේ අවස්ථාවට විදේශ කටයුතු ඇමැති රෝහිත බෝගල්ලාගම බස්නාහිර ආණ්ඩුකාර අලවි මවුලානා යන මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aa09071210</link>
    <topic>සම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේ</topic>
    <author/>
    <content>පාතාලය මර්දනය කිරීමට පොලිසිය සමඟ හමුදාවමුළු රටටම සමෘද්ධිය උදා කරනවා - ජනපතිරවි ගේ විදේශ ගමන් බලපත‍්‍රය අධිකරණය බාරයට ගනීරණවිරුවන් වෙනුවෙන් මිත‍්‍රත්වයේ පටිය පළඳිමුදඹදිව සාංචි විහාරයේ විශ‍්‍රාම ශාලාව ළඟදීම ජනතා අයිතියටඅපේ මිල සූත‍්‍රය ඉන්දියාවටත් රහ වැටිලාකැරලිකාර මන්තී‍්‍රවරුන් කොටවන රනිල් - මංගල සැලසුම හෙළි වෙයිමහාචාර්ය අනුරාධ දැයෙන් සමු ගනීඅලුත් නීති පීඨයක්අසභ්‍ය CD ජාවාරමක්අපේ දරුවන්ට යහපත් අනාගතයක් උදා කිරීම රජයේ අරමුණයි - අගමැතිසම්මානයෙන් පුද ලද නවකතා (2007) රස විඳීමේ තරගයට ඉල්ලුම් පත් කැඳවේසාහිත්‍ය අනුමණ්ඩලය පාසල්, විශ්ව විද්‍යාල හා පොදු පාඨක සමාජයේ රස වින්දන හා විචාර ඥානය ඇගැයුමට ලක්වන තරගාවලියක් පැවැත්වීමට තීරණය කොට ඇත.සාහිත්‍ය අනුමණ්ඩලය එම කටයුත්තට ජීවය දෙනුයේ 2007 වසරේ සම්මානයට ලක්වූ හා අවසන් වටයට නිර්දේශිත සිංහල නවකතා විචාරයට පොදු පාඨක ප‍්‍රජාවට මෙන්ම පාසල් සිසු සිසුවියන්ට ද ඇරයුම් කරමිනි. විවෘත හා පාසල් යන දෙඅංශයට වෙන් වෙන්ව මේ සඳහා තම රසවින්දන ඉදිරිපත් කළ හැකි ය.2008 රාජ්‍ය සාහිත්‍ය උළෙල, ස්වර්ණ පුස්තක නවකතා තරගය හා ගොඩගේ ජාතික සාහිත්‍ය සම්මාන උළෙල 2008 දී සම්මාන ලද, ලියනගේ අමරකීර්තිගේ ‘අටවක පුත්තු’, සමරවීර විජයසිංහගේ ‘ස්වයංජාත’ හා මංජුල වෙඩිවර්ධනගේ ‘බත්තලංගුණ්ඩුව‘ යන නවකතා පිළිබඳව මෙන්ම අවසන් වට සඳහා නිර්දේශ වූ සුනේත‍්‍රා රාජකරුණානායක ගේ ‘සුබෝධාලංකාරය’, මහින්ද රත්නායකගේ ‘සීරු මාරුව‘, ගුණසේකර ගුණසෝමගේ ‘සංගර’ යන නවකතා අතුරින් තමන් කැමැති ඕනෑම කෘතියක් පිළිබඳව රසවින්දන ඉදිරිපත් කිරීමට හැකිය.විවෘත අංශය සඳහා වයස් සීමාවක් නොමැත. පාසල් අංශයේ රසවින්දන, තමන් දැනට ඉගෙනුම ලබන පාසලේ පංති භාර ගුරුවරුන්ගේ හා විදුහල්පතිගේ සහතිකය සමග ඉදිරිපත් කළ යුතු ය. තරගකරුවන් විසින් ම සකස් කර ගත යුතු අයදුම් පත‍්‍රයෙහි, විවෘත අංශය සඳහා, නම, ලිපිනය, වයස, ජාතික හැඳුනුම්පත් අංකය, දුරකතන අංකය, විද්‍යුත් තැපෑල, ස්තී‍්‍ර පුරුෂ භාවය සඳහන් විය යුතු අතර පාසල් අංශයෙහි තරගකරුවන් විසින් නම, ලිපිනය, ඉගෙනුම ලබන පාසල හා ශ්‍රේණිය, පාසලේ දී සිංහල විෂයක් ලෙස ඉගෙනුම ලබන්නේ ද නැද්ද යන වග, පංති භාර ගුරුතුමා ගේ ගුරුතුමියගේ සහතිකය හා විදුහල්පතිගේ අනු අත්සන අයදුම් පත‍්‍රයෙහි සඳහන් විය යුතුය. ඉදිරිපත් කරනු ලබන රස වින්දනය කුමන නවකතාව පිළිබඳව ද යන්න මෙන්ම, එය තමන්ගේම ස්වීය රස වින්දනාත්මක රචනයක් බවට ද සියලු අයදුම්කරුවන් විසින් සහතික කළ යුතු ය.විවෘත අංශයේ ප‍්‍රථම, දෙවන, තුන්වන ස්ථාන හිමිකර ගන්නා රස වින්දන සඳහා පිළිවෙළින් රුපියල් 7000.00, 5000.00 හා රු. 3000.00 ක්ද පාසල් අංශයේ ජයග‍්‍රාහකයන්ට රුපියල් 5000.00, 3000.00 හා 2000.00 සඳහා ජනජය හා සිසු උදාන ගිණුම් විවෘත කරදීමට මහජන බැංකුව ඉදිරිපත්ව සිටී. සියලු රස වින්දන අගෝස්තු 14 දිනට පෙර ලැබෙන සේ, ලියාපදිංචි තැපෑලෙන්, සභාපති, ජාතික සාහිත්‍ය අනුමණ්ඩලය, සංස්කෘතික කටයුතු පිළිබඳ දෙපාර්තමේන්තුව, 8 මහල සෙත්සිරිපාය, බත්තරමුල්ල ලිපිනයට යොමු කළ යුතු ය. රස වින්දන එවනු ලබන ලිපි කවරයෙහි වම් කෙළවරෙහි නවකතා රස වින්දනය විවෘත හෝ පාසල් යන්න සඳහන් කළ යුතු ය.හොඳම රස වින්දන තෝරාගනු ලබන්නේ විද්වත් මණ්ඩලයක් මගිනි. ජයග‍්‍රාහී ප‍්‍රශස්ත රස වින්දන, විචාර සඳහා සම්මාන හා සහතික පත‍්‍ර පිරිනැමීම සැප්තැම්බර් සාහිත්‍ය මාසය තුළ දී සිදු කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=ab0907121</link>
    <topic>පොලීසියට වගේ හමුදාවට බලපෑම් කරන්න එපා</topic>
    <author>චන්දන බණ්ඩාර</author>
    <content>පොලීසියට වගේ හමුදාවට බලපෑම් කරන්න එපාආසියන්ට එරෙහිව ජෝකර්ලා යටින් වැඩජනපති දේශපාලකයන්ට කියයිය සතියේ කැබිනට් රැස්වීම පැවැතියේ අගමැති රත්නසිරි වික‍්‍රමනායක මහතාගේ ප‍්‍රධානත්වයෙනි. එම රැස්වීමේදී ඇමැතිවරුන් ඉදිරිපත් කළ කැබිනට් පති‍්‍රකා එකිනෙක ඉදිරිපත් කිරීම සිදුවිය. ඉන් අනතුරුව කැබිනට් රැස්වීම නිමාවට පත් කිරීමට අගමැති රත්නසිරි වික‍්‍රමනායක සූදානම් වෙද්දී කැබිනට් ලේකම්වරයා කැබිනට් මණ්ඩලයට විශේෂ ප‍්‍රකාශයක් කළේය.“ලෝකයේ ලොකුම කැබිනට් මණ්ඩලය ලංකාවේ තියෙනවා කියලා හැමෝම කෑගහනවා. ඒත් ඒ වැරැදියට තේරුම් අරගෙන සමහරු චෝදනා කරන්නේ. අගමැතිතුමායි ජනාධිපතිතුමායි එක්ක කැබිනට් මණ්ඩලයේ ඉන්නේ 49 දෙනයි.ඒ දෙන්නත් අත්හැරියොත් කැබිනට් මණ්ඩලයේ ඉන්නේ 47 දෙනායි. හැබැයි කැබිනට් නොවන ඇමැතිවරු සහ නියෝජ්‍ය ඇමැතිවරු ඉන්නවා. ඒත් ඒ අයට කැබිනට් ඇමැතිවරුන්ට ලැබෙන පහසුකම් සහ වරප‍්‍රසාද ලැබෙන්නේ නැහැ.” කැබිනට් ලේකම්වරයා කැබිනට් මණ්ඩලයට කීවේය.කැබිනට් මණ්ඩල රැස්වීම නිමා කිරීමට ඔන්න මෙන්න කියා තිබියදී හදිසියේ ම කැබිනට් රැස්වීමට ජනාධිපතිතුමා පැමිණියේය. “කැබිනට් රැස්වීම ඉවර නැහැ. හැමෝම වාඩි ගන්න. මම ආවේ විශේෂ දැනුම්දීමක් කරන්න.”ඇමැති රාජිත සේනාරත්න“මතක තියා ගන්න මැති ඇමැතිවරු කරන ඉල්ලීම් හමුදාවට පුරුදු නැහැ. පොලිසියෙන් මැති ඇමැතිවරු ඉල්ලීම් කරනවා වගේ හමුදාවෙන් එවැනි ඉල්ලීම් කරන්න එපා. දේශපාලඥයෝ හමුදාවෙන් ඉල්ලීම් කරන්න සූදානම් වෙන්න එපා. හොර හරක් ලොරි, ලී ලොරි, පාතාලයේ ප‍්‍රබලයෝ හමුදාව ඇල්ලුවොත් හමුදාවේ ප‍්‍රධානින්ට කථා නොකරන්න වග බලා ගන්න.පොලිසිය සමග ගනුදෙනු කරලා පුරුද්දට හමුදාව සමග ගනුදෙනු කරන්න සූදානම් වෙන්න එපා. හමුදාවට ඔය වගේ දේවල්වලට ඇහුම්කන් දෙන්න පුරුදු නැහැ. දැන් යුද්ධය ඉවරයි. දැන් රටේ අනවසරයෙන් කරන වැරැදි වැඩ, පාතාල ප‍්‍රබලයෝ සහ සමාජිකයෝ ඉවර කරන්නයි මම සූදානම් වෙන්නේ. ඒ වැඩේට මම හමුදාව යෙදෙව්වාම කවුරුත් ඇඟිලි ගහන්න එපා.අද ආරක්ෂක මණ්ඩල රැස්වීමේදී අපටම ලැජ්ජයි. අගමැතිතුමයි මමයි පුදුම අපහසුතාවයකට පත් වුණේ. කවුරුත් හමුදාවට කථා කරන්න ලෑස්ති වෙන්න එපා. කැබිනට් මණ්ඩලයේ ගරුත්වයයි දේශපාලන ගරුත්වයයි ආරක්ෂා කරන්න වග බලා ගන්න.” ජනාධිපතිතුමා කැබිනට් මණ්ඩලයට දීර්ඝ ලෙස උපදෙස් දුන්නේ යම් සිදුවීමක් ඇති වීමට පෙර කරන අවවාද කිරීමක් වශයෙනි.ඉන් අනතුරුව ජනාධිපතිතුමා කැබිනට් මණ්ඩලයට කීවේ කැබිනට් ඇමැතිවරුන්ගෙන් සමහර ඇමැතිවරුන් යුද්ධය නිමා වීමෙන් පසුව තම ආරක්ෂාව ගැන නොසැලකිලිමත් වීම ගැනය. “යුද්ධය ඉවරයි කියලා අපේ සමහර කැබිනට් ඇමැතිවරුන්ට දීපු ආරක්ෂාව අඩු කරන්න පටන් අරගෙන.සමහර ඇමැතිවරු තමන්ගේ ආරක්ෂක භටයෝ නැවතත් හමුදාවට බාර දීලා තවත් සමහර ඇමැතිවරු තමන්ට ආරක්ෂාව ප‍්‍රමාණවත් නැහැ කියලා හමුදාවේ පොලිසියේ නිලධාරීන්ගේ තමන්ගේ ආරක්ෂාවට යොදාගෙන. තවත් ටික කාලයක් ගතවෙනතුරු මේ දෙකම කරන්න එපා. මතක තියා ගන්න සහන ගම්මානවල පසුගිය දිනවල දැන්වීම් ගහලා තිබුණා.“සිංහලයන්ගේ ලෙයින් සිමෙන්ති අනා ප‍්‍රභාකරන් ඇතුළු පිරිසගේ ප‍්‍රතිමා නෙළමු කියලා. මෙයාලාව ප‍්‍රභාකරන් ගෙන් බේරා ගෙන කන්න තියෙන බත් පතත් උතුරට යවපු අයටයි මෙහෙම දැන්වීම් ලියන්නේ. මතක තියා ගන්න ප‍්‍රභාකරන්ගේ ගෝල බාලයෝ තවමත් සාමාන්‍ය ජනතාව අතර හැංගිලා ඉන්නවා. එහෙම ඉන්න ගමන් තමයි අර වගේ දැන්වීම් ලියන්නේ.ඒ වගේ ම ඇමැතිවරු බොරු සෝභන වැඩ කරන්න එපා. තමන්ගේ ආරක්ෂාව ගැන අවධානය යොමු කරන්න. රටේ ආරක්ෂාවත් ඇමැතිවරුන්ගේ ආරක්ෂාව ගැනත් නැවත නැවත හිතන්න. යුද්ධය නිමා වුණා කියලා ආරක්ෂාව ගැන නොහිතා ඉන්න එපා.” ජනාධිපතිතුමා කැබිනට් මණ්ඩලයට උපදෙස් දුන්නේය.ඉන් අනතුරුව ජනාධිපතිතුමා කැබිනට් මණ්ඩලයට පැහැදිලි කළේ උතුරේ සහන ගම්මානවල වෙසෙන ජනතාවට රජයෙන් ඉටු වීමට තිබෙන වගකීම් ගැනයි. “රටේ යුද්ධය නිම වෙලා තවම මාස 1 1/2 ක් ගෙවුණේ නැහැ.”බැසිල් නොහිටින්න යුද්ධය මෙතරම් ඉක්මනින් නිම වන්නේ නැහැ“ජනතාව තාම සහන ගම්මානවල ජීවත් වෙන්නේ. අපි ඒ අය නැවත පදිංචි කරන්න ඕන. ඒ අයට අපි විදුලිය, පාසල්, ජලය වගේ පොදු පහසුකම් ලබා දීලා ඔවුන්ට සාමාන්‍ය ජන ජීවිතය ලබා දෙන්න ඕන. ඒ විතරක් නෙවෙයි ඒ අයට දේශපාලන විසඳුමක් ලබා දෙන්න ඕන. මේ හැම දේම එක පාර කරන්න බැරි බව ඇත්ත.හැබැයි මේ දක්වා අපි උතුරේ යුද්ධය නිමා කිරීම වෙනුවෙන් සහ ජනතාව වෙනුවෙන් කළ කටයුතු ගැන ලෝකය ම පුදුම වෙනවා. අපි සහන ගම්මානවල වෙසෙන ජනතාවට ලබා දීලා තියෙන පහසුකම් ගැන ඇමැතිවරු රටේ ජනතාවට කරුණු පැහැදිලි කරන්න වග බලා ගන්න.” ජනාධිපතිතුමා ඇමැතිවරුන්ට උපදෙස් දුන්නේය. ජා. නි. පෙ. සභාපති මන්තී‍්‍ර විමල් වීරවංශකොළඹ ආනන්ද විද්‍යාලය ගිය සතියේ විශේෂ උපහාර උත්සවයක් සංවිධානය කැර තිබිණි. එය නම් කැර තිබුණේ ‘අනඳ විරු හරසර’ ලෙසය. එහි ප‍්‍රධාන ආරාධිතයා වූයේ ජනාධිපතිතුමාය.‘අනඳ විරු හරසර’ උපහාර උත්සවය ආරම්භ කිරීමට පෙර ආරක්ෂක ලේකම් ගෝඨාභය රාජපක්ෂ, ඇමැති රාජිත සේනාරත්න, යුද හමුදාපති ජෙනරාල් සරත් ෆොන්සේකා, නාවික හමුදාපති අද්මිරාල් වසන්ත කරන්නාගොඩ, සිවිල් ආරක්ෂක දෙපාර්තමේන්තු අධ්‍යක්ෂ සරත් වීරසේකර ඇතුළු පිරිස ආනන්ද විද්‍යාලයේ ඇවිදිමින් කථාබහ කරමින් සිටියහ.“මෙතැනට අඩු එක්කෙනයි. ඒ තමයි බැසිල්. අපිත් එක්ක ඒ දවස්වල ආනන්දයේ කරක් ගහපු කෙනෙක් තමයි බැසිල් රාජපක්ෂ. මේ යුද්ධය ජය ගත්තාට පස්සේ හැමෝටම උපහාර ලැබුණා. උපහාර ලැබුණේ නැත්තේ බැසිල්ට විතරයි.එයා නොහිටින්න මේ යුද්ධය මේ තරම් ඉක්මනින් ඉවර කරන්න ලැබෙන්නේ නැහැ. මොකද එයා නැඟෙනහිර පළාතේ සුබ සාධන කටයුතු අකුරටම ඉටු කළා. නැගෙනහිර පළාතේ යටිතල පහසුකම් දියුණු කළා.” ඇමැති රාජිත යුද හමුදාපතිතුමා ඇතුළු පිරිසට කීවේය.“ඒ විතරක් නෙවෙයි. බැසිල් මන්තී‍්‍රතුමා නැඟෙනහිර පළාත දියුණු කරපු දිහා බලාගෙන ලෝක ප‍්‍රජාව උතුරේ ප‍්‍රශ්නය මේ විදියට විසඳ්‍ර ගන්න අපේ රටට ඉඩ දුන්නා.ඇමැති මණ්ඩලය රැස් කරන්න පුළුවන්සමහර වෙලාවට එතුමා අපේ රටේ විශේෂ නියෝජිතයා විදියට විදේශ රටවලට ගිහිං විශේෂ භූමිකාවකට පණ පොවලා යුද්ධය ජය ගැනීමට කරපු මෙහෙවර අගය කරන්න ඕන. විදේශ කටයුතු අමාත්‍යාංශයට කරන්න නොහැකිවූ මෙහෙවරක් එතුමා ඉටු කළා.” ඇමැති රාජිත ආරක්ෂක ලේකම් ගෝඨාභය රාජපක්ෂ මහතා ඇතුළු පිරිසට කීවේය.‘අනඳ විරු හරසර’ උත්සවය දිනයේ කැබිනට් මණ්ඩලයේ ඇමැතිවරු රැසක් ආනන්ද විද්‍යාලයට පැමිණ සිටියහ. එය දුටු ජනාධිපතිතුමා සිනහ වෙමින් කීවේ “කැබිනට් මණ්ඩලය මෙතැනම රැස් කරන්න පුළුවන්” කියාය. ඒ වෙන විට ඇමැති ඩලස් අලහප්පෙරුම, ඇමැති පී. දයාරත්න, ඇමැති තිස්ස විතාරණ ඇතුළු පිරිසක් ජනාධිපතිතුමා අසලම සිටියහ.මේ අතරතුර සිටි ඇමැතිවරයකු ජනාධිපතිතුමාට කීවේ ඊළඟ පොලිස්පතිවරයා ගැන අදහසකි. “සර් දැන් ඉන්න පොලිස්පතිතුමා විශ‍්‍රාම ගියාම ඊළඟ පොලිස්පති වෙන්න ඉන්න ජ්‍යෙෂ්ඨතම පොලිස් නිලධාරියා ආනන්දයේ ඉගෙන ගත්ත කෙනෙක්. ඒ මහින්ද බාලසූරිය.ඒ කියන්නේ අනාගත පොලිස්පති පත් වෙන්නේ ආනන්ද විද්‍යාලයෙන්.” ඇමැතිවරයා ජනාධිපතිතුමාට කීවේය. ‘අනඳ විරු හරසර’ උත්සවය නිමා වී ආනන්ද විද්‍යාලයෙන් ජනාධිපතිතුමා ඇතුළු පිරිස පිට වීමට මොහොතකට පෙර ජනාධිපතිතුමා අසලට ගිය ඇමැති රාජිත සේනාරත්න කීවේ “සර් දැන් ඔබතුමා දාර්ශනික මට්ටමේ කථා උත්සවවලදී සිදු කරනවා.” කියාය.ජනාධිපතිතුමා ඇමැති රාජිත ගෙන් පෙරළා විමසා සිටියේ “රාජිත කථාව දාර්ශනික ද නැද්ද නෙවෙයි මට දැන ගන්න ඕන කථාව හොඳ ද කියලා.” කියාය.“හොඳයි නෙමෙයි සර් අති විශිෂ්ටයි. නායකත්වය ගැන කථා කරන්න ඔබතුමා හැර වෙන කෙනෙක් නැහැ. නායකත්වය ගැන තරුණ පරපුරට ඉගෙන ගන්න බොහෝ දේවල් ඔබතුමාගේ කථාවේ තිබුණා. ඇත්තම කිව්වොත් සර් අද ඔබතුමා කරපු කථාව පොතක් විදියට මුද්‍රණය කරලා නොමිලේ බෙදා දෙන්න තරම් වටිනවා.එ.ජා.ප මන්තී‍්‍ර වජිර අබේවර්ධනවිශේෂයෙන් ම තරුණ නායකයන්ට ඔවුන්ගේ අනාගතය එළිය කර ගන්න ඒ කථාව වටීවි.” ඇමැති රාජිත ජනාධිපතිතුමාට කීවේය. ඒ වෙන විට ජනාධිපතිතුමා ඇතුළු පිරිස අතරේ ආනන්ද විද්‍යාලයේ ආදි ගුරුවරයෙක් ද සිටියේය. ඒ වෙන කවුරුවත් නොව ආචාර්ය ජේ.ආර්.පී. සූරියප්පෙරුම මහතාය.“සර් ලෝකයේ තියෙන විශිෂ්ටතම කථා අතරට මේ කථාව දෙන්න ඕන. ඒ තරමටම ඔබතුමා කරපු කථාව වටිනවා. තරුණ ළමයින්ට මේ කථාවෙන් ඉගෙන ගන්න බොහෝ දේවල් තියෙනවා.” ආචාර්ය සූරියප්පෙරුම ජනාධිපතිතුමාට කීවේය.ගෙවුණු ඇසළ පෝය දිනයේ ද සුපුරුදු පරිදි අරලියගහ මැදුරේ මාසික ධර්ම දේශනය පැවැත්විණි. ජනාධිපතිතුමා සමග එකට එක්ව මෙවර ධර්ම දේශනයට සවන් දීමට ඇරැයුම් ලැබ සිටියේ කලාකරුවන්ය. ධර්ම දේශනා පින්කම නිමාවට පත්වූ පසුව ජනාධිපතිතුමා කලාකරුවන්ගේ ප‍්‍රශ්න ගැන කථා කිරීමට ද අමතක නොකළේය. එම හමුවේදී කලාකරුවන් පෙන්වා දුන්නේ මෙරට ජාතික සිනමා උළෙලක් නොමැති වීමේ අඩුපාඩුව ගැනය.රාජ්‍ය මට්ටමේ ජාතික සිනමා සම්මාන”මෙතැන නැතත් මේ වගේ දෙයක් හොඳට කරන්න පුළුවන් කෙනා තමයි ලේක්හවුස් සභාපති බන්දුල පද්ම කුමාර. මම මේ වැඩේ අමාත්‍යාංශවලට බාර දෙන්නේ නෑ.” ජනාධිපතිතුමා කීවේය.ඉන් අනතුරුව ජනාධිපතිතුමා කථා කළේ ලේක්හවුස් සභාපති බන්දුල පද්මකුමාර මහතාටය. “බන්දුල සති දෙකක් ඇතුළත මාධ්‍ය ආයතන සභාපතිවරු සමඟ එක්වෙලා උසස් චිත‍්‍රපට උළෙලක් සංවිධානය කරන ආකාරය ගැන මට වාර්තාවක් දෙන්න ඕන.” ජනාධිපතිතුමා ලේක්හවුස් සභාපති බන්දුල පද්මකුමාර මහතාට උපදෙස් දුන්නේය.ඉන්පසුව ලේක්හවුස් සභාපතිවරයා ඊට පසු දිනයේම ආචාර්ය ආරියරත්න ඇතුගල, අනුර සිරිවර්ධන, ජයන්ත ධර්මදාස, හඩ්සන් සමරසිංහ යන සභාපතිවරුන් සමඟ අලුත් සිනමා උළෙලක් සංවිධානය කිරීම ගැන සාකච්ඡා කළේය.ඉන් අනතුරුව මෙතෙක් පැවති ජනාධිපති සිනමා සම්මාන උළෙල වෙනුවට රාජ්‍ය මට්ටමේ ජාතික සිනමා සම්මාන උළෙලක් පැවැත්වීම සඳහා වූ වාර්තාව ඊළඟ දිනයේම ලේක්හවුස් සභාපතිවරයා ජනාධිපතිතුමාට බාර දුන්නේය.ගිය බදාදා එළිවෙන ජාමෙට ඌව පළාතේ පෝස්ටරයක් අලවා තිබුණේය. එම පෝස්ටරයෙහි දැක්වූ පුවතින් කියවුණු යටි අරුත වූයේ 13 වන ආණ්ඩුක‍්‍රම ව්‍යවස්ථා සංශෝධනය එපා කියාය. එහෙත් එම පෝස්ටරය එක්වරම නෙත ගැටෙන කෙනෙකුට එය සිහියට නැඟෙන්නේ නැත. ඌව පළාත් සභා මැතිවරණ සටන ද මේ වන විට ඉතා උණුසුම් අතට හැරී තිබේ.මෙවර ඌව පළාත් මැතිවරණ සටනේ ජනපි‍්‍රයතම තරුව බවට පත්ව සිටින්නේ ඇමැති චමල් රාජපක්ෂ මහතාගේ පුත් කතරගම මහ දේවාලයේ බස්නායක නිලමේ තැන්පත් ශෂින්ද්‍ර රාජපක්ෂ මහතාය. එ.ජා.ප, ජ.වි.පෙ පාක්ෂිකයෝ බුරුතු පිටින් මෙවර ශෂින්ද්‍ර රාජපක්ෂ මහතාගේ මැතිවරණ ජයග‍්‍රහණය වෙනුවෙන් එක්වී සිටිති.මොනරාගල දිස්ති‍්‍රක් එක්සත් ජනතා නිදහස් සන්ධාන නායකයා ලෙස කටයුතු කරන රාජපක්ෂ මහතා ඌව පළාත් සභාවේ නියත වශයෙන් ම මහ ඇමැතිවරයා බවට පත්වෙන ලකුණු මේ වන විට පහළ වී තිබේ.මෙවැනි පසුබිමක ඌව පළාත පුරා ඇලවුණු ’13 එපා’ නමැති පෝස්ටරය නිසා ශෂින්ද්‍ර රාජපක්ෂ මහතාගේ සමහර ආධාරකරුවෝ කලබලයට පත්වූහ. ඒ එම පෝස්ටරයෙන් කියවුණු යටි අරුත එක්වරම තේරුම් නොගෙනය. ශෂින්ද්‍ර රාජපක්ෂ මහතාගේ මනාප අංකය ද අංක 13 වීම නිසා සමහරු සිතුවේ කිසියම් විරුද්ධවාදියෙකු මේ පෝස්ටරය ඌව පළාතේ ඇලෙවුවාද යන්න ගැනය. එහෙත් එම පෝස්ටරයෙන් සත්‍ය ලෙසම කියවී තිබුණේ 13 වන ව්‍යවස්ථා සංශෝධනය එපා යන්න ගැනය.ඌව පළාත් සභාවේ හිටපු මහ ඇමැති විජිත් විජයමුණි සොයිසා මෙවර ඡන්ද සටනට ඉදිරිපත්වී සිටින අතර හෙතෙම ශෂින්ද්‍ර රාජපක්ෂ මහතාගේ ජය විජයග‍්‍රහණයක් බවට පත් කිරීමට කටයුතු කරමින් සිටියි.ගිය බ‍්‍රහස්පතින්දා හිටපු මහ ඇමැති විජිත් විජයමුණි සොයිසා තම ආධාරකරුවන් විශාල පිරිසක් ශෂින්ද්‍ර රාජපක්ෂ මහතාට හඳුන්වා දුන්නේය. ඉන් අනතුරුව ශෂින්ද්‍ර රාජපක්ෂ මහතාගේ ජයග‍්‍රහණය පතා පැවැති රැස්වීම් ගණනාවකට ද හිටපු මහ ඇමැතිවරයා තම ආධාරකරුවන් සමග ගියේය.”ඌව පළාත ගොඩනඟන්න බැරි විදිහට වැටිලා තිබුණා. මගේ පාලනය කාලේ ඌව පළාත ගොඩනඟන්න යම් වැඩ කොටසක් ඉටු කළා. එ.ජා.ප ය මට කථා කළා එයාලා සමඟ එකතු වෙන්න කියලා.මට ඒ අලින්ගෙන් වැඩක් නැහැ. දැන් ඌව පළාත ගොඩනඟන්න රාජ කුලයෙන් සද්දන්තයෙක් වගේ පෞරුෂයක් තියෙන නායක තුමෙක් අපිට ලැබිලා තියෙනවා. මට ඒ ගැන ගොඩක් ආඩම්බරයි.” ඌව පළාත් හිටපු මහ ඇමැති විජිත් විජයමුණි සොයිසා ශෂින්ද්‍ර රාජපක්ෂ මහතාගේ ජය තහවුරු කිරීම සඳහා පැවැති රැලියකදී කීවේය.දෙන්නම හතරැස් එකක් පැනලාගිය සතියට පෙර සතියේ බස්නාහිර පළාත් එ.ජා.ප මන්ත‍්‍රීවරුන් සහභාගි වූ සාදයක් පැවැත්විණි. මේ සාදයට එ.ජා.ප හිටපු පළාත් මන්තී‍්‍රවරු සහ වත්මන් පළාත් සභා මන්ත‍්‍රීවරු සහභාගි වූහ. ඊට අමතරව එම මන්ත‍්‍රීවරුන්ගේ පවුල්වල සාමාජිකයෝ ද සහභාගි වීම විශේෂත්වයක් විය.නොයෙක් වර්ගයේ මධු පානයන්ගෙන් සහ ආහාරවලින් සමන්විත වූ මේ සාදය නැටුම් ගැයුම්වලින් ද අලංකාර විය. හිමිදිරි පාන්දර වෙනතුරු පැවැති සාදයේ දී පළාත් මන්තී‍්‍රවරු සිත් සේ සතුටු වූහ.මේ සාදයට එ.ජා.ප පළාත් මන්තී‍්‍ර දෙපළක් වන නීතිඥ සුජීව සේනසිංහ සහ වයි.පී. රාම් පැමිණියේ බොහෝ වේලාවක් ප‍්‍රමාද විය. “මේ දෙන්නා මේ මහ රෑ ආවේ දෙන්නම හතරැස් එකක් පැනලා වගේ” එ.ජා.ප මන්තී‍්‍රවරු දෙපිට කැපෙන වචනයක් කීහ. ඊට මන්ති‍්‍ර දෙපළ සිනාසුණා මිස කිසිවක් කීවේ නැත.“අපි පිටරට සවාරියකට ගියත් මේ දෙන්නා පැනලා යනවා. දෙන්නා කොහේ යනවද මන්දා” එ.ජා.ප මන්තී‍්‍රවරු කීහ.දැන් උදාවී ඇත්තේ ස්වර්ණමය අවස්ථාවක්ගිය සෙනසුරාදා එ.ජා.ප නායක රනිල් වික‍්‍රමසිංහ අන්තර්ජාතික ප‍්‍රජාතන්ති‍්‍රකයන්ගේ සංගමයේ සම්මේලනයට සහභාගි වීමට එංගලන්තය බලා පිටත්ව ගියේ ය. එදින උදේ වරුවේ සිරිකොතදී සියලුම ආසන නියෝජනය වෙන පරිදි එ.ජා.ප වෘත්තීයවේදීන් සහභාගි වූ රැස්වීමක් පැවැත්විණි. එය එ.ජා.ප නියෝජ්‍ය නායක කරු ජයසූරිය ගේ ප‍්‍රධානත්වයෙන් පැවැත්විණි. එ.ජා.ප මහලේකම් තිස්ස අත්තනායක, රවි කරුණානායක යන මන්තී‍්‍රවරු ඊට සහභාගි වූහ.පසුගිය 07 වැනිදා උදේ ආණ්ඩු පක්ෂ මන්තී‍්‍ර කණ්ඩායම් රැස්වීම පාර්ලිමේන්තුවේදී පැවැත්විය. එහිදී මුලින්ම මෙවර පාර්ලිමේන්තු සතියේ වැඩසටහන සාකච්ඡාවට බඳුන් විය.“පාර්ලිමේන්තු පාර වසා තැබීමෙන් සාමාන්‍ය ජනතාව බලවත් අපහසුතාවට පත් වෙනවා. එය නැවැත්වීමට පියවර ගන්න” විමල් වීරවංශ මහතා ඉල්ලා සිටියේය.“මේ සම්බන්ධව ආරක්ෂක අමාත්‍යාංශය සමඟ සාකච්ඡා කර තීරණයක් ගන්නම්” අගමැති රත්නසිරි වික‍්‍රමනායක මහතා පිළිතුරු දුන්නේය.මේ කතාබහෙන් පසු පාර්ලිමේන්තු පාර විවෘත කිරීමට ආරක්ෂක බලධාරීන් කටයුතු කර තිබෙන බව වාර්තා විය.පසුගිය සතියේ 8 වැනිදා ‘ලක්හඬ’ මාධ්‍යවේදී ගයාන් චින්තක අබේසිංහ ගේ විවාහය ලියාපදිංචි කිරීමේ උත්සවය අරලියගහ මන්දිරයේදී සිදු විය. එහිදී සාක්ෂිකරුවන් ලෙස අත්සන් තැබුවේ ජනාධිපති මහින්ද රාජපක්ෂ මහතා සහ ජනමාධ්‍ය ඇමැති අනුර පි‍්‍රයදර්ශන යාපා මහතා ය.මේ අවස්ථාවට මෛතී‍්‍රපාල සිරිසේන, ලක්ෂ්මන් යාපා අබේවර්ධන යන ඇමැතිවරු, විමල් වීරවංශ මන්තී‍්‍රවරයා, ලක්ෂ්මන් හුළුගල්ල, ජේ.ආර්.පී. සූරියප්පෙරුම එක්ව සිටියහ. එහිදී ජේ.ආර්.පී. සූරියප්පෙරුම තම අත්තනගලු මතකය අවදි කළේය.එම සංවාදයෙන් අනතුරුව ජනාධිපතිතුමා මේ පිරිස සමග බොහෝ වේලාවක් දේශපාලන දිවියේ රසමුසු තැන් කතාබහ කරමින් සිටියේය.පසුගිය 06 වැනිදා 10.05 ට යෙදුණු සුබ මොහොතින් ජාතික නිදහස් පෙරමුණේ ගාල්ල දිස්ති‍්‍රක් කාර්යාලය විවෘත විය. මෙහිදී වූ සුවිශේෂී සිදු වීමක් වූයේ ගාල්ල මහ නගර සභාවේ එජාප නාගරික මන්තී‍්‍ර ඒ.එස්.ඩී.එස්. ගුණරත්න ජාතික නිදහස් පෙරමුණේ සාමාජිකත්වය ලබා ගැනීමය.ඔහු ගාල්ල මහ නගර සභාවේ හිටපු නගරාධිපතිවරයකු වන ඒ.ජී. ගුණරත්න ගේ පුත‍්‍රයෙකි. මේ කාර්යාලය විවෘත කිරීම පක්ෂ සභාපති විමල් වීරවංශගේ ප‍්‍රධානත්වයෙන් සිදුවිය.“මම මේක හොඳට හිතලා බලලා ගත්තු තීරණයක්” ගුණරත්න නාගරික මන්තී‍්‍රවරයා විමල් වීරවංශ හට පැවසුවේය. ගුණරත්න නාගරික මන්තී‍්‍රවරයා එජාප ගාලු දිස්ති‍්‍රක් නායක, පා.ම. වජිර අබේවර්ධන මහතාගේ ජයග‍්‍රහණ ;වනුවෙන් කැප වූ අයෙකි.ජාතික නිදහස් පෙරමුණේ ප‍්‍රධාන ලේකම්, සංචාරක කටයුතු පිළිබඳ ඇමැති නන්දන ගුණතිලක පසුගිය 07 වැනිදා සිය අමාත්‍යාංශයේදී වැඩ භාර ගත්තේය. එම අවස්ථාවට සංචාරක ප‍්‍රවර්ධන ඇමැතිවරයා මෙන්ම ජාතික නිදහස් පෙරමුණේ නායකයො ඇතුළු විශාල පිරිසක් සහභාගි වූහ.“මේ රටේ සංචාරක ව්‍යාපාරය දියුණු කරන්න ඔබතුමා ළඟ තිබෙන වැඩපිළිවෙළ ගැන සඳහන් කරන්න.” එම අවස්ථාවට පැමිණි මාධ්‍යවේදියෙක් ප‍්‍රශ්න කළේය.“මම, මගේ තනි කැමැත්තට වැඩපිළිවෙළක් ඉදිරිපත් කරන්නේ නැහැ. මගේ වැඩපිළිවෙළ, සැකසෙන්නේ සංචාරක ප‍්‍රවර්ධන ඇමැතිතුමාගේ, ලේකම්තුමා ඇතුළු මේ අමාත්‍යාංශයේ සියලු පිරිස්වල අදහස් යෝජනා ඉතා හොඳින් සලකා බලලයි. එහෙම වුණොත් තමයි අපට සාර්ථක ඉදිරි ගමනක් යන්න පුළුවන් වන්නේ.” නන්දන ගුණතිලක ඇමැතිවරයා පිළිතුරු දුන්නේය.ජාතික නිදහස් පෙරමුණේ වෘත්තීය කටයුතු පිළිබඳ ලේකම්, පියසිරි විජේනායක සංස්කෘතික කටයුතු පිළිබඳ ඇමැතිවරයා ලෙස වැඩ භාර ගනු ලැබුවේ සෙත්සිරිපායේ 08 වැනි මහලේ පිහිටි සංස්කෘතික කටයුතු හා ජාතික උරුමයන් පිළිබඳ අමාත්‍යාංශයේදීය. ගිය 08 වැනිදා පෙ.ව. 9.06 ට යෙදී තිබු සුබ මොහොතිනි.ආ දැන් ඇමැතිතුමා ටියුෂන් කාරයෙක් වගේපසුගිය බදාදා රාජ්‍ය ආදායම් ඇමැති සහ මුදල් නියෝජ්‍ය ඇමැති රංජිත් සියඹලාපිටිය පාර්ලිමේන්තුවේදී රටේ ආර්ථික තත්ත්වය ගැන විග‍්‍රහයක යෙදුණේය. ඇමැති සියඹලාපිටිය විග‍්‍රහ කළේ යුද්ධයෙන් පසු රටේ ආර්ථික ප‍්‍රගතිය ගැනය.ඉන් අනතුරුව ඇමැතිවරයා අමුත්තන් කීප දෙනකු හමුවීම සඳහා සභා ගැබෙන් පිටවූයේය. ඇමැතිවරයා විදුලි සෝපානයට ගොඩ වෙන විට ජවිපෙ මන්තී‍්‍ර අනුර කුමාර දිසානායක ද විදුලි සෝපානයට ගොඩ වූයේය.“ආ දැන් ඇමැතිතුමා ටියුෂන්කාරයෙක් වගේ පාර්ලිමේන්තුවේදී උත්තර දෙන්නේ. නරක ද ටියුෂන් පටන්ගත්තොත්” ජවිපෙ මන්තී‍්‍ර අනුර කුමාර, ඇමැති සියඹලාපිටිය ගෙන් විමසා සිටියේය. “අයියෝ මල්ලී අපි කියන දේවල් ජවිපෙ මන්තී‍්‍රතුමාලාට තේරෙන්නෑ තමයි.හැබැයි ඔබතුමාලාට ඉස්සරනම් හොඳට තේරුණා. ඔයාලා කැමැතිනම් මම ආර්ථිකය ගැන ඔයාලාට ටියුෂන් පටන් ගන්නම් මල්ලි” ඇමැති සියඹලාපිටිය ජවිපෙ මන්තී‍්‍ර අනුර කුමාරට කීවේ විහිළුවෙන්මය. ජවිපෙ මන්තී‍්‍ර අනුර කුමාරද ඇමැති සියඹලාපිටියගේ විහිළුවට සිනහ වෙමින් විදුලි සෝපානයෙන් බැස ගියේ “යන්නම් ඇමැතිතුමා” කියමිනි.හිටපු ඇමැති අමරසිරි දොඩංගොඩ මහතා සංවිධායක ධුරය දැරූ බද්දේගම ආසනයේ කි‍්‍රයාකාරින් ගිය බදාදා විශේෂ පක්ෂ සාමාජික හමුවක් සංවිධානය කැර තිබිණි.ඒ දකුණු පළාත් මහ ඇමැති ශාන් විජයලාල් ද සිල්වාගේ ප‍්‍රධානත්වයෙනි. වසර 15 පමණ ශී‍්‍රලනිපයෙන් ඉවත් වී එජාපයට ගොස් සිටි පළාත් මන්තී‍්‍ර ආනන්ද අබේවික‍්‍රම ද මේ උත්සවයට සහභාගි වී සිටියේය. “මට නැවතත් පැරැණි මහ ගෙදරට ආවා වගේ දැනෙනවා. මම ඉදිරියේදී ශී‍්‍රලනිපයේ විජයග‍්‍රහණය වෙනුවෙන් කැපවෙනවා.” පළාත් මන්තී‍්‍ර ආනන්ද අබේවික‍්‍රම කීවේය.බද්දේගම ආසනයේ නව ශී‍්‍රලනිප සංවිධායක ලෙස පත්ව සිටින්නේ ඇමැති හේමකුමාර නානායක්කාරය. මේ රැස්වීමට ඔහු සහභාගි නොවූයේ ඉදිරි දිනයකදී සුබ නැකතින් බද්දේගම ශී‍්‍රලනිප සංවිධාන කටයුතු ඇරැඹීමට නියමිත නිසාය. කෙසේ වෙතත් ඇමැති නානායක්කාරගේ සම්බන්ධීකරණ ලේකම් බුවනෙක නානායක්කාර එම උත්සවයට සහභාගි කරවා තිබුණේ ඇමැති හේමකුමාරගේ සුබ පැතුම් පණිවිඩයක් ද සමගිනි.මේ දිනවල එජාප මන්තී‍්‍ර සහ ගාලු දිසා එජාප නායක වජිර අබේවර්ධන ගාලු දිසාවේ එජාප ආසන බල මණ්ඩල කැඳවමින් සිටියි. ඒ ඉදිරි දකුණු පළාත් මැතිවරණයට එජාපය සූදානම් කිරීම සඳහාය. ගිය සතියේ කරන්දෙණිය එජාප බල මණ්ඩලය කැඳවා තිබිණි.කරන්දෙණිය එජාප සංවිධායක ජයන්ත ජයවීර එය සංවිධානය කළේය. එජාප ගාලු දිසා මන්තී‍්‍ර සහ එජාප මාධ්‍ය ප‍්‍රකාශක ගයන්ත කරුණාතිලක, මන්තී‍්‍ර දයාසිරි ජයසේකර ඇතුළු පිරිසක් ඊට සහභාගි වූහ.එජාප නායක රනිල් වික‍්‍රමසිංහ විදේශගත වීමට පෙර එජාප මහලේකම් තිස්ස අත්තනායක සහ මන්තී‍්‍ර වජිර අබේවර්ධන මීගමුව මහ නගර සභාවේ එජාප මන්තී‍්‍ර කණ්ඩායම හමු වූහ. මීගමුව එජාප සංවිධායක ජෝශප් මයිකල් පෙරේරා මීගමුව සංවිධායක ධුරයෙන් ඉවත්වීම නිසා නව එජාප සංවිධායකවරයකු ගැන සාකච්ඡා කිරීම එම හමුවේ අරමුණ විය.ඉන් අනතුරුව එජාප පළාත් පාලන අනුකමිටුවේ සභාපති මන්තී‍්‍ර වජිර අබේවර්ධන පෑලියගොඩ නගර සභාවේ එජාප මන්තී‍්‍ර කණ්ඩායම හමුවුණේය. පැය දෙකක් පමණ පැවැති සාකච්ඡාවේදී තීරණය වූයේ පෑලියගොඩ ප‍්‍රදේශයේ පවතින කසළ ප‍්‍රශ්නයට විසඳුමක් සෙවීම අත්‍යාවශ්‍ය බවය.පෑලියගොඩ නගරයේ කසළ ප‍්‍රශ්නයට විසඳුමක් ලබා ගැනීමට බලධාරීන්ට එරෙහිව නඩු පැවැරීමට ද මෙහිදී පෑලියගොඩ නගර සභාවේ එජාප මන්තී‍්‍ර පිරිස තීරණය කළහ.රනිල් අලියා පාවා දෙන්න හදන්නේඑ.ජා.ප යේ මූලිකත්වයෙන් පිහිටුවීමට යන සන්ධානයට එ.ජා.ප කෘත්‍යාධිකාරී මණ්ඩලයේ සහ එ.ජා.ප දේශපාලන මණ්ඩලයේ අනුමැතිය ලබා ගැනීම සඳහා පත්කළ කමිටුව ගිය සතියේ රැස්විය. එහෙත් එම කමිටුවට පැමිණ සිටියේ මධ්‍යම පළාත් විපක්ෂ නායක එස්.බී. දිසානායක, රවී කරුණානායක සහ ලක්ෂ්මන් සෙනෙවිරත්න යන මන්ති‍්‍රවරු පමණි.එ.ජා.ප නායකයාගේ බලාපොරොත්තුව වී තිබෙන්නේ මෙම 14 සහ 15 දිනවල පැවැත්වෙන එ.ජා.ප දේශපාලන මණ්ඩලයේදී කෙසේ හෝ මංගල – රනිල් සන්ධානය සඳහා අනුමැතිය ලබා ගැනීමය. මේ අතරතුර එ.ජා.ප නායකයා එංගලන්තය බලා පිටත්ව යාමට පෙර එ.ජා.ප යට හිතවත් මාධ්‍යවේදියකු වන දිනිත් චින්තක සහ සමන් අතාවුද සමඟ විශේෂ සාකච්ඡාවක් පැවැත්වූයේය. ඊට එ.ජා.ප හිටපු සභාපති මලික් සමරවික‍්‍රම සහ එ.ජා.ප මහ ලේකම් තිස්ස අත්තනායක ද සහභාගී වූහ.එම සාකච්ඡාවේදී එ.ජා.ප නායකයා එ.ජා.ප යට හිතවත් මාධ්‍යකරුවන්ට කියා සිටියේ මංගල – රනිල් සන්ධානයට එරෙහිව සිටින එ.ජා.ප මන්තී‍්‍රවරුන්ට එරෙහිව ප‍්‍රවෘත්ති නිර්මාණය කර පුවත්පත්වලට ලබා දෙන ලෙසයි.“මුලින් ම ඔය සන්ධානයට විරුද්ධ පිරිස් රජයේ කොන්ත‍්‍රාත්තුවක් ඉටු කරනවා කියලා නිවුස් ටිකක් ලියන්න. ඊළඟට නුදුරු දිනයක ජොන්ස්ටන් ප‍්‍රනාන්දු, රුක්මන් සේනානායක, ලක්ෂ්මන් සෙනෙවිරත්න සහ තලතා අතුකෝරාල කැබිනට් ඇමැතිවරු ලෙස දිවුරුම්දීමට නියමිත බවට ප‍්‍රවෘත්ති පළ කරන්න.පුළුවන් තරම් අපේ සන්ධානයට විරුද්ධ එ.ජා.ප මන්තී‍්‍රවරුන්ට එරෙහිව ප‍්‍රවෘත්ති මවන්න. එතකොට එයාලා ඒවාට උත්තර බඳින්න පටන් ගත්තාම සන්ධානය ගැන හොයන්න වෙලාවක් නැහැ.”ගිය සතියේ එ.ජා.ප මන්ති‍්‍රවරුන් වන ලක්ෂ්මන් සෙනෙවිරත්න, සජිත් පෙ‍්‍ර්මදාස, එ.ජා.ප උප නායක රුක්මන් සේනානායක, ඉන්දික බණ්ඩාර, තලතා අතුකෝරාල, කබීර් හෂීම්, ජයලත් ජයවර්ධන යන මන්ති‍්‍රවරු විශේෂ සාකච්ඡාවක් පැවැත්වූහ.“රනිල් එ.ජා.ප ය නැති කරන්න හදන්නේ. එ.ජා.ප යේ අභිමානය අලියා ලකුණ. රනිල් අලියා පාවා දෙන්න හදන්නේ. මේක තනිකරම මංගලගේ කුමන්ත‍්‍රණයක්. ඒ නිසා රනිල්ට කිසිම විදියකට සන්ධානය හදන්න ඉඩ දෙන්න හොඳ නැහැ. මේ සන්ධානය රනිල් හදන්නේ එ.ජා.ප යේ යහපතට නෙමෙයි. මේක මංගල ගේ යහපතට හදන සන්ධානයක්.රනිල් එ.ජා.ප මාධ්‍ය නඩය අල්ලාගෙන පොදු සන්ධානය එ.ජා.ප දේශපාලන මණ්ඩලයේ සහ එ.ජා.ප කෘත්‍යාධිකාරී මණ්ඩලයේ අනුමැතිය ලබා ගන්න හදන්නේ. ඒකට අපේ කිසිම ඉඩක් ලැබෙන් නෑ” එ.ජා.ප මන්තී‍්‍රවරු ඒකමතිකව තීරණය කළහ.”මේ අතරතුර එ.ජා.ප නායක රනිල් වික‍්‍රමසිංහ පසුගියදා අන්තර්ජාතික ප‍්‍රජාතාන්ති‍්‍රකයන්ගේ සංගමයේ රැස්වීමකට යැයි කියමින් එංගලන්තයේ සංචාරයක නිරත වීය.එ.ජා.ප නායකයා එම සංචාරය අතරතුර එංගලන්තයේ දෙමළ ප‍්‍රජාව හමුවී විශේෂ රහස් සාකච්ඡා කිහිපයක්ම පැවැත්වූ බවද වාර්තා වෙයි. මේ අතරතුර ඔහු තම එංගලන්ත සංචාරයේදී විශේෂ වෛද්‍ය ප‍්‍රතිකාර ලබාගෙන තිබෙන බවද වාර්තා වෙයි.මේ අතරතුර එ.ජා.ප අභ්‍යන්තරයේ දේශපාලන තොරතුරු රාජ්‍ය මාධ්‍යවලට ලබා දෙන මන්ති‍්‍රවරුන්ට එරෙහිව දැඩි විනය කි‍්‍රයාමාර්ග ගැනීමට එ.ජා.ප නායකයා තීරණය කර තිබෙන බැව් වාර්තා වෙයි.ඒ අනුව එ.ජා.ප අභ්‍යන්තර තොරතුරු රාජ්‍ය මාධ්‍යවලට ලබා දෙන මන්තී‍්‍රවරුන් ගැන සෙවීමේ වගකීම එ.ජා.ප මහ ලේකම් තිස්ස අත්තනායක, ජෝෂප් මයිකල් පෙරේරා සහ රවි කරුණානායක පත්කොට තිබේ.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=ab0907122</link>
    <topic>ආසියන්ට එරෙහිව ජෝකර්ලා යටින් වැඩ</topic>
    <author/>
    <content>පොලීසියට වගේ හමුදාවට බලපෑම් කරන්න එපාආසියන්ට එරෙහිව ජෝකර්ලා යටින් වැඩරාජපක්ෂලා දේශපාලනයට ආවේ යූඇන්පී කාරයන් සේ බූරුවා ගහන්නට නො වේ. උපුල් ජෝසප් ප‍්‍රනාන්දු එදා වේල විග‍්‍රහයෙන් කියන්නේ ජේ.ආර්. ජයවර්ධන ගාමිණි දිසානායක, රණසිංහ පේ‍්‍රමදාස ස්කෝප්ප ආසියා අතේ තියා ගෙන බුරුවා ගැසූ හැටිය. ඒකට බැසිල් රාජපක්ෂත් ඈදාගෙන තිබේ.එජාප නායකයන් ගෙන් ජේ.ආර්. ජයවර්ධන තුරුම්පු අතේ තියා ගෙන හැම ප‍්‍රශ්නයේදීම පරාජය විය. ගාමිණි දිසානායක කූට්ටමේ කොළ අනන්නට පෙර දේශපාලන භූමියෙන් ඉවත් කර දැම්මේ කොටියාය. රණසිංහ පේ‍්‍රමදාස බූරුවා කූට්ටම ගෙන හත් වාසි ගහන්නට ගියේ බාබු සමග සහ ප‍්‍රභාකරන් සමඟය.බූරු පිටිය අවශ්‍ය විදියට සකස් කර ගන්නට පේ‍්‍රමදාස උන්නැහේ ප‍්‍රභාකරන්ට සල්ලි, ආයුධ, සිමෙන්ති, පැජරෝ දුන්නේය. අන්තිමේදී හේරා ආසියා ඇතුළු රජ කොළ අතේ තියාගෙන කුජීත කළේ බාබුය. අද රනිල් වික‍්‍රමසිංහ කූට්ටමේ අත ගාන්නේ හාරත රුවිත බූරුවන්ය. බූරුවන් ටික වටේ තියාගෙන රාජපක්ෂලාට වෛර කරන්නට කළ හැකි හැම දෙයක්ම කරති.මුලදී මේ හාරත බූරුවෝ යුද්ධය අල්ලා ගෙන මඩ ගැසූහ. බූරුවන් රුවිත ආසියාට උපදෙස් දුන්නේ රණවිරුවන් හෑල්ලු කරන්නටය. තොප්පිගල කැලෑවක් යයි කී විට තුරුම්පු හතේ කොළෙන් රුවිත ආසියා කැපුණේය. කිලිනොච්චිය ඇල්ලුවා යයි කියනවා නම් තෙල් මිල අඩු කරන්නැයි කියන විට ආසි තුනම කැපී ගියේය.කුට්ටම අත ගා කලවම් කරමින් තවත් හාරත බූරුවකු පාමංකඩ හරහා මැදවච්චි ගොස් මුළු බූරු පිටියම බාල්දු කෙළේය. දේශපාලනයේදී බූරු සෙල්ලම කරන්නටවත් නොදන්නා හාරත බූරුවන් දැන් කරන්නේ රාජපක්ෂලාට මඩ ගැසීමය.අවුරුදු තුනක් ගොඩින් නැතිව මඩින් අවුත් මඩ නාගෙනම ජනතා අප‍්‍රසාදයට පත්වූහ. ඒ සියල්ලටම වගකිව යුත්තේ ඉස්කෝප්ප ආසියා වටේ සිටි හාරත බූරුවන් ය.රාජපක්ෂලා ගතවූ වසර තුන ඇතුළත සැලැසුමකට පිළිවෙළකට, ඉලක්කයට ජනතා සේවය කරද්දී හාරත බූරුවන්ට යන එන මං නැති විය. යුද්ධය කවදාවත් රාජපක්ෂලාට ජයගන්නට බැරි යයි තප්පුලන විට ජනතාව ඔවුන්ට පස්සා පැත්ත හැරවූහ.රාජපක්ෂලා එජාපයේ කිසිම නායකයකුට කරන්නට බැරි දේවල් කරද්දී එය නොඉවසූ හැමෝම කුහකත්වය ඇඟපතේ තවරා ගත්හ. වෛරයෙන් සිත් පුරවා ගත්හ. ඊර්ෂ්‍යාවෙන් මුහුණු රකුසු කර ගත්හ. එවිට රාජපක්ෂලා පේන්නේ දේශපාලන වීරයන් හැටියට නොව හතුරන් හැටියටය.මොන හතුරුකමක් කළත් රාජපක්ෂලා දිනෙන් දින ජනතාවට ළංවෙද්දී දැන් 13 අල්ලාගෙන දඟලන්නේ වෙනත් කරන්නට දෙයක් නැති නිසාය. උපුල් ජෝසප්ලා හොර අල්ලන්නට ඉන්දුනීසියාවට ගියහ. අල්ලපු හොරයක් නැත. පැරැණි බූරුවා කූට්ටම ඇනුවා පමණි.‘නැඟෙනහිර නවෝදය’ හරහා බැසිල් රාජපක්ෂ නැඟෙනහිර ජනතාවට කළ සේවය එක්සත් ජාතික පක්ෂ මායිම් කළේ නැත. මාසය පුරාම බැසිල් සිටියේ නැඟෙනහිර ජනතාව සමඟය. එය ඔහු හදවතින් ඉටුකළ ජනතා මෙහෙවරකි. එසේ රටට වැඩක් කරන අයගෙන් කකුලෙන් ඇදීම එක්සත් ජාතික පක්ෂයේ ලොක්කන්ගේ ජන්ම ගතියකි. ලොක්කන් කීවාට ඒ සඳහා යොදා ගත්තේ උපුල් ජෝසප් වැනි සොක්කන් ය.ගමේ ජනපි‍්‍රය චරිතයක් පාරේ යන විට රස්තියාදුකාරයෝ හූ කියති. ගලක් ගසති. නක්කල් දමති. උපුල් ජෝසප්ලා ලවා රනිල් කරන්නේ ද ත‍්‍රස්තවාදය මර්දනය කොට ප‍්‍රභාකරන් මෙල්ල කළ මහින්ද රාජපක්ෂ උපහාසයට ලක්කිරීමය. එයින් වැඩක් නොවිණි.යන ගමන නොනැවතීම ඉදිරියට යද්දී කොල්ලො කුරුට්ටෝ කැට තැබිලිති ඔසවා ගැරඩි වෙස් ගනිති. යුද්ධය මෙහෙයවන්නට මොළය වෙහෙසු ගෝඨාභය රාජපක්ෂට පත්තර වලින් මඩ ගැසූහ. ඒවා කිසිත් ගණන් නොගත් ගෝඨාභය තමන්ගේ රාජකාරිය රට වෙනුවෙන් ඉටු කළේය. මඩ ගැසූ ඇය අන්තිමට සමාව ගත්හ. අපහාස නඩුවලට පෙනී සිටි නීතිඥයන් ඉල්ලා අස්වූයේ රාජපක්ෂලාට ගරු කිරීමටය.‘නැඟෙනහිර නවෝදයෙන් බැසිල් රාජපක්ෂ ‘උතුරු වසන්තය’ට ගියේය. දැන් එය ඉතා සාර්ථකය. ලක්ෂ තුනකට කෑම බීම දීම ලෙහෙසු පහසු කාර්යයක් නොවේ. අඩුපාඩු තිබේ.එහෙත් නැඟෙනහිර අවතැන්වූ අය සනාථ කළාක් මෙන් උතුරේ අය ද ඉතා ඉක්මනින් සනාථ කරනු ඇත. ඔහු කාර්ය සාධක බළකායේ සභාපති ලෙස පත්වූයේ යූඇන්පී අය මෙන් බූරුව ගසන්නට නොව වේගයෙන් වැඩ කරන්නටය.ඒ නිසා අපට කියන්නට ඇත්තේ උපුල් ජෝශප්ලා රනිල් ලොක්කා සමඟ එක්වී රාජපක්ෂලාට මඩ ගැසීමෙන් සිදුවන්නේ තමන්ම මඩ ගා ගැනීමය. මඩ ගසන්නට, ගසන්නට රාජපක්ෂලා තල්ලු වන්නේ ජනතාව වෙතටය.ජනතාව හැම විටමත් ඔවුන් සමඟය. ඔවුන් ජනතාව සමඟය. රනිල්ට සිදුවන්නේ කේම්බි‍්‍රජ් ටෙරසයට වී උපුල් ජෝසප්ලා සමඟ බූරුවා කූට්ටම කලවම් කරමින් ජෝකර්ලා වීමය. බූරුවා කූට්ටමේ හොඳ හොඳ තුරුම්පු තිබියදී උපුල් ජෝසප්ගේ අතට දෙන්නේම ජෝකර් කොළය.ජෝකර් කොළයෙන් වැඩක්ම නැත. ජෝකර්ගේ මූණ බලාගෙන කාලය ගෙවන්නටය.උපුල් ජෝසප්ලා ජෝකර් අතේ තියාගෙන සිටියදී ජනාධිපති බලය බෙදීමත් රටට ගැලපෙන විදියට කරනු ඇත. එය රට නොබෙදෙන ගෞරවනීය සාමයක් සඳහා වූ දේශීය විසඳුමක් වනු ඇත. ත‍්‍රස්තවාදය මර්දනය කොට ලෝකයටම පාඩමක් ඉගැන්වූ රාජපක්ෂලාට ගෞරවනීය සාමය ඒ හැටි බරපතළ වැඩක් නොවේ.කෙසේ වෙතත් බැසිල් රාජපක්ෂ ඉන්දුනීසියාවට යන්නට කලින් රනිල් කළේ උපුල් ජෝසප් ඉන්දුනීසියාවට යැවීමය. ඒ ඔත්තු බලන්නටය. ඔත්තු බැලීම පසෙක තබා උපුල් කර ඇත්තේ රනිල්ගේ උපදෙස් අනුව බූරුවා කුට්ටම අනා කුජීත වී එදාවේල විග‍්‍රහය ලිවීමය.මීට කලින් උපුල් 13 ගැන කීවේය. 13 ආණ්ඩුවට අපල බව කීවේය. එහෙත් මාණික්‍ය පෙන්වා දුන්නේ 13 උපුල් සිටින පල්ලියට අපල බවය. මේ සතියේ උපුල් 13ට එකතු කිරීමේ ලකුණ එකතු කර 13+ යනුවෙන් ලියා තිබෙන්නේ අපලය ගෙවා ගැනීමටය.එක්සත් ජාතික පක්ෂයේ ප‍්‍රතිසංස්කරණවාදී කණ්ඩායම මාණික්‍යට කතා කළේය. ඔවුන් කියන්නේ පක්ෂය නිවැරැදි මාර්ගයට ගෙන ඒමට කි‍්‍රයා කරන තම කණ්ඩායමට රනිල් ප‍්‍රමුඛ මාධ්‍ය නඩය සති අන්ත පුවත්පත් මඟින් ඕපාදූප තීරුවල අසත්‍ය තොරතුරු ලියන බවය.එමෙන්ම ඔවුන්ට පක්ෂ නායකයා සහ මාධ්‍ය නඩය බොරු චෝදනා එල්ල කරන බවද ඔවුහු මාණික්‍යට කීහ. එක්සත් ජාතික පක්ෂ නායකයා ප‍්‍රමුඛ මාධ්‍ය නඩය ගෙන යන කූට හා අසත්‍ය වැඩපිළිවෙළ පිළිබඳ සත්‍ය තොරතුරු මාණික්‍ය ලබාදී තිබේ.මේ කූට උපක‍්‍රමය යටතේ ප‍්‍රතිසංස්කරණ කණ්ඩායම බහුතරයකට ඉදිරි මැතිවරණයකදී නාමයෝජනා නොදීමට කටයුතු කරනු ඇත. දෙන අයද පරාජය කරන්නට සැලසුමක් යොදනු ඇත. මේ වනවිටත් චින්තකට සමන් අතාවුදට මහාරාජාගේ බෑණා වන රසික ජයවර්ධනට එම සැලසුම ගැන මූලික උපදෙස් දී තිබේ.මෙම තුට්ටු දෙකේ සැලසුමට අනුව ප‍්‍රතිසංස්කරණවාදී මන්තී‍්‍රවරුන් ගැන බොරු කටකතා, ඕපාදූප ඉරිදා දිවයින, ඉරුදින, ඉරිදා ලංකාදීප සහ ඉරිදා ලක්බිම පත‍්‍රවල තීරු ලිපි උපයෝගී කරගන්නා ලෙස රනිල් චින්තකට උපදෙස් දුන්නේය.ඉරිදා ලංකාදීප ඕපාදූප කොලමේ එජාප කොටසේ වැඩියෙන් ඕපාදූප ඇතුළත් කරන්නට ද උපදෙස් දී ඇත. පියසේන දිසානායක හරහා ද ඉරුදින පුවත්පතේ චතුර විද්‍යාරත්න හරහා ද ඕපාදූප පළ කිරීමට රනිල් යෝජනා කළේය.මේ කාර්යයේ යෙදෙන පත‍්‍රවල සිටින අවශ්‍ය අයට සංග‍්‍රහ කිරීමට චින්තක ඉලක්කම් පහක බර පැනක් ලබාගත් බවද මාණික්‍යට වාර්තා වෙයි.මේ ව්‍යාපෘතියට අනුව කොලම්වලට තොරතුරු සපයන අය සෑම සතියකම බ‍්‍රහස්පතින්දා දහවල් කේම්බි‍්‍රජ් නිවසට පැමිණිය යුතුය. මෙසේ පැමිණෙන අයගේ නාමලේඛනය චින්තක ලබා දුන්නේය. එය මෙසේය.චින්තක සහ ජයතුංග, චතුර, පියසේන, ලසන්ත මේ අය කේම්බි‍්‍රජ් නිවසට රැස්වී රනිල්ගේ මාධ්‍ය කණ්ඩායම සමඟ සාකච්ඡා කොට පහත සඳහන් අයට පහරදීමට සැලසුම් කළ යුතුය.සජිත්, රංජිත් මද්දුමබණ්ඩාර, ජයලත් ජයවර්ධන, ජොන්ස්ටන්, දයාසිරි, ලක්ෂ්මන් සෙනෙවිරත්න ඒ අය වෙති. මොවුන්ට පහර දෙන ආකාරය ගැන පුළුල් ලෙස සාකච්ඡා කරනු ඇත. මෙහිදී උපදෙස් ලැබුණේ ලක්ෂ්මන් සෙනෙවිරත්නට සෘජුවම පහරදීමටය. රවින්ද්‍ර සමරවීරට වක‍්‍රව පහරදීමටය. මූලික සාකච්ඡා වටය නිමා කළ නඩය වැඩි විස්තර කතා කර ගැනීමට චින්තකගේ බම්බලපිටිය නිවසට ගියහ.මෙහිදී ජයතුංග දුන් උපදේශය වූයේ ලොක්කාගේ කීමට තීරු ලිපිවලින් පහර දෙනවා නම් ඕනෑම බොරුවක් ඇත්ත වන විදියට ලිවිය යුතු බවයි.”ඕනෑම බොරුවක් ඉරිදා ලංකාදීපයේ දාගන්න ලේසියි. දිවයින සහ ලක්බිම තමයි අමාරු” ජයතුංග වැඩිදුරටත් කීවේය.මේ අනුව මඩට උපන් මඩ ජයතුංග ලක්ෂ්මන් සෙනෙවිරත්නට, ජොන්ස්ටන්ට, ජයලත්ට දැවැන්ත ප‍්‍රහාරයක් එල්ල කරනු ඇත.ජයතුංග නමැත්තා ජේ.වී.පී. භීෂණ සමයේදී බද්දේගම සිට කොළඹ පැමිණ ලංකාදීප පත්තර කන්තෝරුවට වැස්සට ගොඩවී කුලී ලියන්නකු බවට පත්වූ බවත් දැන් අපට පහර දෙන්නේ ඒ පුද්ගලයා බවත් එජාප ප‍්‍රතිසංස්කරණවාදී කණ්ඩායම මාණික්‍යට කීවේය.”දැන් මේ යකා අපට මඩගහන්න පොලොන්නරු පැත්තේ සහ කොළඹ පැත්තේ මන්තී‍්‍රවරුන් දෙදෙනකු අල්ලාගෙන. මූ උල තියන්නයි වටින්නේ” ප‍්‍රතිසංස්කරණවාදී කණ්ඩායම කියයි.රනිල්ගේ මාධ්‍ය නඩය රජයට විරුද්ධව දැවැන්ත මඩ ව්‍යාපාරයක් සහ අපට එරෙහි මඩ ව්‍යාපාරයක් ගෙන යනවා. මේකට ලංකාදීපයේ මාධ්‍ය නඩයත් ඉන්නවා. ඉහළ තනතුරු දරන අයත් ඉන්නවා. මේක දිගින් දිගටම ගියොත් අපි රංජිත් විජේවර්ධන හමුවෙලා දෙකින් එකක් විසඳ්‍ර ගන්නවා” යයි ඔවුහු මාණික්‍යට කීහ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af09071213</link>
    <topic>ඌවේ දකුණේ පිපාසය සංසිඳවන වෙහෙරගල</topic>
    <author>නිහාල් පී.අබේසිංහ සේයාරූ - වාරිමාර්ග අමාත්‍යංශය හාවිමල් කරුණාතිලක</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිදකුණේ හා ඌවේ කෙත් බිම් අක්කර 30000 ක් අස්වද්දන වැව් 25 ක් පුරවන පවුල් 25000 කට සෙත සදන මැණික් ගඟ වෙහෙරගල ජලාශ යෝජනා ක‍්‍රමය දැන් ජනතාවට තිළිණ වී ඇත. වසර 30 කට අධික කාලයක් ඌවේ හා දකුණේ ජනතාව ඉල්ලූ වතුර ටික දැන් ඔවුන්ට ලැබී තිබේ. එය ඔවුන්ගේ සා පිපාසයට ලැබුණු සීතල සුපිරිසුදු දිය දෝතක් බඳු ය.මහින්ද චින්තනය යටතේ මහින්ද රාජපක්ෂ ජනාධිපතිතුමාගේ උපදෙස් පරිදි වාරිමාර්ග හා ජල කළමනාකරණ ඇමැති චමල් රාජපක්ෂ මහතාගේ මෙහෙයවීමෙන් ඇරඹුණු මේ ව්‍යාපෘතියේ ප‍්‍රතිලාභ අදට වඩා හෙටට ඌවේ හා දකුණේ ජනතාවට ලැබෙනු ඇත.ලුණුගම්වෙහෙර ජනතාවගේ ජල ප‍්‍රශ්නය විසඳ්‍ර තණමල්විල කතරගම, තිස්සමහාරාම ප‍්‍රදේශවල පානීය ජල ප‍්‍රශ්නය ද විසඳ්‍ර යාල හා ලුණුගම්වෙහෙර ජාතික උද්‍යාන වලට ද ජලය දෙන මේ ව්‍යාපෘතිය කෘෂිකාර්මික පාරිසරික පමණක් නොව සාමාජික ප‍්‍රගමනයට හේතුවන්නක් බව කිව යුතුම ය. ඉන් වැඩිම ප‍්‍රතිලාභ ලැබෙන්නේ ඌවේ හා දකුණේ ජනතාවටයි.වෙහෙරගල ජලාශය හැදුවේ යාල ජාතික උද්‍යානයේදී මැණික් ගඟ හරහා වේල්ලක් බැදීමෙනි. මෙලෙස මැණික් ගඟ හරස් කර වේල්ලක් බැද රුහුණු ඉහත්තෑවේ කිරිඳිඔය ගොවි සංවිධානවල ජනතාවගේ කෙත්වතු සරු කරන ලෙසට ඉල්ලීම් කළේ මීට වසර 30 කට පමණ පෙර සිටය.මේ මැණික් ගඟ හැරවීමේ ඉල්ලීම මේ ගොවීහු වසර 20 - 25 ක් තිස්සේ කළ ඉල්ලීමකි. ඒ අතීතය පිළිබඳව සිරිපාල ජයවීර මහතා මෙසේ අදහස් දක්වයි.කිරිඳිඔය හරහා වේල්ලක් බැඳලා පහළට වතුර දෙන අරමුණින්. 1978 දි ලුණුගම්වෙහෙර ව්‍යාපෘතිය ආරම්භ වුණා. ඒක අසාර්ථකයි. මේ නිසා එහි අලුත් සහ පරණ ගොවියන් අතර ජලය සඳහා ගැටුමක් ඇති වුණා. යල කන්න 7 - 8 ක් වතුර නැතිව වගා කරන්න බැරි වුණා. සමහර වසරවලදී මහ කන්නයත් වගා කරන්න බැරි වුණා.මේකට විකල්පය කියලා ගොවි නායකයෝ කිව්වේ මැණික් ගඟේ ජලයෙන් ලුණුගම්වෙහෙර පුරවන එක. ඒත් ඒකට එදා පාලකයෝ උනන්දු වුණේ නැහැ. නමුත් ගොවින් ඊට පස්සේ හාමුදුරුවොත් එක්ක එකතු වෙලා මැණික් ගඟ දකුණට හරවන්න ඇළක් කැපුවා. ඒකට රජයෙන් අවසර ලැබුණේ නැහැ. හැබැයි ඒ විකල්පය රජය තේරුම් ගත්තා.ඊට පස්සේ කුඩා ගල් අමුණ ව්‍යාපෘතිය හැදුවා. ඒකත් අසාර්ථකයි. ඊට පස්සේ අපි මේ පිළිබඳව මේ දුක් ගැනවිල්ල 2004 - 2005 වකවානුවලදී අපේ මහින්ද රාජපක්ෂ මැතිතුමාට ඉදිරිපත් කළා. ඊට පස්සෙ තමයි මේකට සැලසුම් සකස් වුණේ. ඒ අනුව එතුමා 2005 ජූනි හය වැනිදා මේකට මුල්ගල තිබ්බා. දැන් මේක ජනතාවට දායාද වෙලා ඉවරයි.මේ වෙලාවේ අපි සමඟ මේ ව්‍යාපෘතිය මේ වතුර ටික ලබාගන්නට මූලිකත්වය ගෙන කටයුතු කළ ඩේවිඩ් දිසානායක වගේ ගොවි නායකයොත් මතක් කළ යුතුයි.මැණික් ගඟ මෙරට විශාලතම ගංගා අතර 14 වැනි ස්ථානයේ පවතී. එහි ආරම්භය ඇතිවන්නේ ඌවේ පස්සර කඳු වැටියේ පහස ලබමිනි. කිලෝමීටර් 112 ක් විවිධ බාධක මැද මහ මුහුදට වාර්ෂිකව ගලා බසින මේ මැණික් ගඟේ ජල ධාරා වපසරිය වර්ග කිලෝමීටර් 1290 කි.මේ මනහර මැණික් ගඟ යාල ජාතික උද්‍යානය හරහා පැමිණ වාර්ෂිකව ජලය අක්කර අඩි 225000 ක් පමණ (ඝන මීටර් මිලියන 279 ක්) මහ මුහුදට එක් කරන්නේ ඒ ජලය කිසිම සංවර්ධන කටයුත්තකට නොගෙන ය.මේ අතර මැණික් ගඟ ඉහළ ප‍්‍රදේශවලට වැඩි වර්ෂාවක් ලැබුණු විට කතරගම සෙල්ලකතරගම ප‍්‍රදේශවල නිරන්තරයෙන්ම ගංවතුර ඇති වීම ද සිදු විය. මීට අමතරව ප‍්‍රදේශයට වැස්ස අඩු ජූලි අගෝස්තු කාලවලදී කතරගම තිස්සමහාරාමය තණමල්විල ලුණුගම්වෙහෙර ප‍්‍රදේශවල උග‍්‍ර ජල හිඟයක් ද පවතී. කතරගම පූජා භූමියට ද ජලය නැත. වන්දනාකරුවන්ට ද ප‍්‍රශ්න රැසකි.මේ සියලු ප‍්‍රශ්නවලට විසඳුම වූයේ ද මැණික් ගඟ හරහා වේල්ලක් බැද එමගින් නියමිත ලෙස පාලනයක් ඇතිව යම් ජල ප‍්‍රමාණයක් ලුණුගම්වෙහෙරට හා මැණික් ගඟේ පහළට යැවීමට සැලැස්වීමයි. කිරිඳිඔය ව්‍යාපාරයේ හා මොනරාගල ගොවීහු ද තම දුෂ්කරතා මග හරවා ගන්නට එකම විකල්පය ලෙස යෝජනා කළේ ද මැණික් ගඟ දකුණට හැරවීමයි.ඒත් 2005 වකවානුවේදී වත්මන් ජනපති එදා අගමැති මහින්ද රාජපක්ෂ මැතිතුමාට මේ ඉල්ලීම ඉටු කිරීමට රුහුණු පුත‍්‍රයකු සේ බලවත් ඕනෑකමක් ඇති විය. ඒ අනුව 2005 ජූනි 5 වැනිදා මහින්ද රාජපක්ෂ මැතිතුමා වෙහෙරගල ජලාශ ව්‍යාපෘතියට මුල් ගල තැබුවේය.සියලු ප‍්‍රශ්නවල දී ඉදිරියට පැන ව්‍යාපෘතිය ඉදිරියට කරගෙන යෑමට අවශ්‍ය ශක්තිය ධෛර්යය ලබාදුන්නේ වාරිමාර්ග හා ජල කළමනාකරණ ඇමැති චමල් රාජපක්ෂ මහතායි. ජල කළමනාකරණ හා වාරිමාර්ග හිටපු ලේකම් ඒ.ඩී.එස්. ගුණවර්ධන. වත්මන් අමාත්‍යංශ ලේකම් අයිවන් ද සිල්වා හා වාරිමාර්ග අධ්‍යක්ෂ ජනරාල් එම්.ටී.එස්. සෝමසිරි යන මහත්වරුන් මේ ව්‍යාපෘතිය ඉදිකිරීමට සුවිශේෂ මෙහෙයක් ඉටු කළ අය අතර ප‍්‍රධානත්වය ගනී.ව්‍යාපෘතිය ඉදිකිරීමේදී මුලින්ම කෙරුණේ යාල ජාතික උද්‍යානයේ වෙහෙරගල ප‍්‍රදේශයේදී මැණික් ගඟ හරහා යෝධ වේල්ලක් ඉදිකිරීමයි. මැණික් ගඟ ව්‍යාපෘතියේ අධ්‍යක්ෂ හා හම්බන්තොට කලාපය බාර වාරිමාර්ග අධ්‍යක්ෂ සරත් විජේසේකර මහතා පවසන පරිදි මේ වේල්ල ඉදිවී ඇත්තේ සෙල්ලකතරගමට කිලෝ මීටර් 8 ක් ඉහළින් යාල වන උයන මැදයි.මේ වේල්ලේ දිග කිලෝමීටර් 2 කි. උස මීටර් 23 කි. පළල අඩි 60 කි. ඒ අනුව එම වේල්ලෙන් එකතු වන ජලය එකතු කර ගැනීමට අක්කර 3500 ක් පුරා විහිදුණු ජලාශයක් ඉදිකර ඇත. එහි ධාරිතාව අක්කර අඩි 60000 කි. නැත්නම් ඝන මීටර් මිලියන 75 කි. ඊට පසුව මේ ජලය ති‍්‍රවිධ ආකාරයකට මනා පාලනයක් ඇතිව වසරේ දින 365 තිස්සේ ම ජනතාවගේ ප‍්‍රයෝජනයට මුදා හරිනු ලැබේ.වෙහෙරගල ජලාශයේ ජලය පුරවන ලද අවස්ථාවේදී වාරිමාර්ග හා ජල කළමනාකරණ ඇමැති චමල් රාජපක්ෂ මහතා ගඟට ජලය යන සොරොව්ව වැසු අවස්ථාව... වාරිමාර්ග අමාත්‍යාංශයේ හිටපු ලේකම් ඒ.ඩී.එස්. ගුණවර්ධන හා ඌව පළාත් සභා මහ ඇමැති අපේක්ෂක ශෂින්ද්‍ර කුමාර රාජපක්ෂ යන මහත්වරු මෙහි සිටිති.නේවාසික ඉංජිනේරු අයි.එස්. සූරිය බණ්ඩාර මහතා පෙන්වා දෙන පරිදි මේ ජලයෙන් වැඩි කොටසක් යවනු ලබන්නේ ලුණුගම්වෙහෙර ජලාශයටය. ඒ සඳහා වෙහෙරගල ජලාශයෙන් සොරොව්වක් සහ ලුණුගම්වෙහෙර ජලාශයේ දක්වා කිලෝ මීටර් 23 ක් දිග ඇළක් ඉදිකර තිබේ.ඇළේ පතුලේ පළල අඩි 20 ක් වන අතර ඉහළට වනවිට අඩි 60 ක් දක්වා පළල මේ ඇළ සම්පූර්ණයෙන් ම ලුණුගම්වෙහෙර දක්වා ඉදිකර අවසන් කර තිබේ. එහි බැස්ම කිලෝමීටරයකට මීටර් 3.5 කි. මින් තත්ත්පරයකට ඝන මීටර් 8.5 ක ජලය ධාරිතාවක් ලුණුගම්වෙහෙරට යයි. මෙමගින් වාර්ෂිකව ලුණුගම්වෙහෙරට යවන ජල ධාරිතාව අක්කර අඩි 50000 ක් බව සූරිය බණ්ඩාර මහතා පවසයි.මෙතෙක් කල් කතරගම, සෙල්ලකතරගම, තිස්සමහාරාම, තණමල්විල ආදී ප‍්‍රදේශවල නියං සමයට මුහුණදෙන උග‍්‍ර ජල ප‍්‍රශ්නය විසඳීමට වසරේ දින 365 පුරාම යම් ජල ප‍්‍රමාණයක් මැණික් ගඟ හරහා එවීමට ද සැලසුම් කර ඇත. ඒ මඟින් මැණික් ගඟේ පහළ සිටින සත්ව කාණ්ඩවලටත් ගහකොළවලටත් නොකඩවා ජලය ලබාදීමට ද පියවර ගෙන ඇත.ඉංජිනේරු ඒ.සෝමදාස මහතා පවසන පරිදි මේ ගඟේ පහළ ජල අවශ්‍යතා සපුරා ගැනීම සඳහා තත්පරයකට ඝන අඩි 70ක් එනම් තත්පරයකට ඝන මීටර් 1.5 –2ත් අතර ජල ධාරිතාවක් වසරේ දින 365 පුරාම තවත් සොරොව්වක් මඟින් ගඟ පහළට එවනු ලැබේ. එම ජලයට අමතරව ජලාශය සම්පූර්ණයෙන් පිරුණු විට පිටවාන මඟින් ජලය මනා පාලනයක් ඇතිව පහළට එවනු ලැබේ. ඒ සඳහා දැන් සියලුම පිටවාන ගේට්ටු සවිකර අවසන්ය.මේ ව්‍යාපෘතිය මඟින් සෙත සැලසෙන පවුල් ගණන 30,000කට අධිකය. වාරිමාර්ග අධ්‍යක්ෂ ජනරාල් එච්.ටී.එස්.සෝමසිරි මහතා පවසන්නේ මින් ඌවේ හා දකුණේ වැව් 25ක් ද පෝෂණය කරන බවයි. මීට අමතරව යාල හා ලුණුගම්වෙහෙර ජාතික උද්‍යානවල සත්ව හා ශාක පද්ධතිවලට වසරේ සෑම දිනකම ජලය ලැබීමද මේ ව්‍යාපෘතිය නිසා ස්ථිරව සිදුවේ.මීට පෙර යාල ඇතුළත මෙවැනි ජලාශයක් නොතිබුණු නිසා වියළි කාලවලදී යාලේ අලි හඳපානාගල අවට ගම්වලට ගොස් අලි මිනිස් ගැටුම් ඇති කළද මේ ජලාශය, ඇළ ආදී ජල මූලාශ‍්‍ර නිසා ඒ ගැටලුවට ද යම් විසඳුමක් ලැබෙනු ඇතැයි ද මින් වනජීවී සුපෝෂණයක් ඇතිවන බවද වාරිමාර්ග හා ජල කළමනාකරණ අමාත්‍යංශයේ ලේකම් ඉංජිනේරු අයිවන් ද සිල්වා මහතා පවසයි.මීට අමතරව මේ ව්‍යාපෘතියේ තවත් පියවරක් ලෙස යාල හා ලුණුගම්වෙහෙර උද්‍යානවල පරිසර සංරක්ෂණ කටයුතු රැසක් සිදුකර තිබේ. උද්‍යානය තුළ කිලෝ මීටර් 100කට වඩා දුර මාර්ග ඉදිකර තිබේ.දැනටමත් ලුණුගම්වෙහෙර වන උයනේ වැව් 5ක් අලුතින් ඉදිකර තිබේ. යාල වන උයන ඇතුළත සංචාරක නිවාස 3ක්, බීට්ටු කාර්යාල 3ක් හා නිලධාරි නිවාසයක් ඉදිකර තිබේ.නේවාසික ඉංජිනේරු සූරියබණ්ඩාර මහතා පවසන පරිදි යාල වන උයනේ හා ලුණුගම්වෙහෙර ජාතික උද්‍යානයේ ස්වාරක්ෂක කලාපයේ පදිංචි ගොවි පවුල්වල ආර්ථික තත්ත්වය වැඩිදියුණු කිරීමටත් මේ මඟින් කටයුතු ආරම්භ කර ඇත. ඒ අනුව ප‍්‍රදේශයේ ඇති සියලු වනජීවී උද්‍යානවල මෙන්ම තර්ජනයට පත්වී ඇති සත්ව හා ශාක කොටස්වල සංරක්ෂණය හා සුපෝෂණය පිණිස විධිමත් වැඩ කටයුතු රාශියක් කි‍්‍රයාවට නංවා ඇත.ඒ අනුව මේ ව්‍යාපෘතිය නිසා සහන ලැබෙන්නේ ඌවේ ජනතාවට පමණක් නොවේ. ඌවේ හා දකුණේ සත්ව හා ශාක පරපුරට ද මින් ලැබෙන සෙත ඉමහත්ය.වෙහෙරගල නේවාසික ඉංජිනේරු සෝමදාස මහතා පවසන පරිදි වෙහෙරගල ඉදිකිරීම් විස්මයජනකය. එහි වේල්ල තනිකරම පස් වේල්ලකි. ඒ සඳහා පස් කියුබ් තිස් ලක්ෂ පනස් දහසක් (3050000) දමා තිබේ.මෙහි වැඩිම සිමෙන්ති ප‍්‍රමාණයක් ගොස් ඇත්තේ පිටවාන ඉදිකිරීමටය. ඒ සඳහා සිමෙන්ති කොට්ට 130000 ක් පාවිච්චි කර ඇත. පිටවාන ඉදිකිරීමට කොන්කී‍්‍රට් කියුබ් 18000 ක් ද පාවිච්චි කර තිබේ. එහි යකඩ ගේට්ටු 6කි. අපේ යන්ත්‍රෝපකරණ දෙපාර්තමේන්තුව මෙම ගේට්ටු ඉදිකර ඇත. එම ගේට්ටුවල වියදම කෝටි 58කි. පිටවානේ මුළු උස මීටර 50කි.ගල්අමුණ ව්‍යාපාරයට ද, ගෙස්ටුපාන හන්ගුන් ආර ජලාශ පද්ධතියට ද කිරිඳිඔය ව්‍යාපාරයේ නව පද්ධතියටද, කොහොඹගස්දිගන, කකුල්කොටුව, අක්කරවිස්ස, ගොයාගල, මයිලගම, කිරිවල ආදී වැව්වලටද ප‍්‍රධාන වශයෙන් මින් ජලය ලැබේ.වෙහෙරගල ව්‍යාපෘතිය තනිකරම අපේ වාරිමාර්ග ඉංජිනේරුවන් අපේ සල්ලිවලින්, අපේ තාක්ෂණය අනුව කළ එකකි.වාරිමාර්ග දෙපාර්තමේන්තුව මෙහෙයවූ මේ ව්‍යාපෘතියේ මුල් ඇස්තමේන්තු වියදම කෝටි 250කි. නමුත් අපේ ඉංජිනේරුවන් හා මෙහි සේවය කළ සියලු සේවකයන් කම්කරුවන් යන සියලු දෙනාගේ කැපවීම උනන්දුව මත මේ ව්‍යාපෘතිය රුපියල් කෝටි 190කින් නිමකිරීමට හැකිවී තිබේ. මේ මඟින් රටට ඉතිරි කළ මුදල කෝටි 60කි.ඒ අනුව පිටරට උපදෙස් නැතිව අඩු වියදමකින් ඉහළම ප‍්‍රමිතියකට මේ ව්‍යාපෘතිය අවසන් කිරීමට පෙරමුණ ගෙන කි‍්‍රයාකළ වෙහෙරගල ව්‍යාපෘති අධ්‍යක්ෂ සරත් විජේසේකර, නේවාසික ඉංජිනේරු ඒ.සෝමදාස, නිශාන්ත සමරක්කොඩි, ඒ.සූරියබණ්ඩාර යන මහත්වරුන්ටත් මේ ව්‍යාපෘතියට දායක වූ සියලු දෙනාටත් ජාතියේ ගෞරවය හිමිවිය යුතුය.මීට වසර 50කට පෙර දිවංගත ඩී.ඒ.රාජපක්ෂ මැතිතුමා චන්ද්‍රිකා වැව ඉදිකිරීමට නායකත්වය දෙමින් රුහුණට ඌවට වලවේ කලාපයට නව ජීවයක් ලබාදුන්නා සේම අද එතුමාගේ ආදරණීය පුත‍්‍රයන් වන මහින්ද රාජපක්ෂ ජනාධිපතිතුමාත්, චමල් රාජපක්ෂ වාරිමාර්ග ඇමැතිතුමාත්, මැණික් ගඟ දකුණට හරවා ඌවේ හා රුහුණේ නව පුනර්ජීවනයක් ඇති කිරීම ඓතිහාසික කාර්යයක් බවත් අවධාරණය කරමු.නිහාල් පී.අබේසිංහ සේයාරූ - වාරිමාර්ග අමාත්‍යංශය හාවිමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907121</link>
    <topic>කප්පමට පාතාලයට තිත!</topic>
    <author>කීර්ති මෙන්ඩිස්</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිකප්පම් ගැනීම අද ඊයේ සිදු වූවක් නොව මීට වසර ගණනාවක සිට සිදුවන්නකි. නානාවිධ පුද්ගලයන් දරුවන් පැහැරගෙන යමින් හෝ බිය වද්දමින් හෝ මරණීය තර්ජන එල්ල කරමින් නොයෙකුත් ආකාරයට සිදුකරන කප්පම් ලෙස මුදල් ලබා ගැනීම එදාට වඩා අද නවීන තාක්ෂණය අනුව ද වෙනස් වී ඇති බව විමර්ශන නිලධාරීහු පෙන්වා දෙති.මතුගම සමන් කුමාර පාසල් සිසුවා පැහැර ගෙන ගොස් රුපියල් ලක්ෂයක කප්පම් ඉල්ලා සිටීම එවකට මුළු රටම ආන්දෝලනය කළ සිදුවීමක් විය. පුද්ගලයකු පැහැරගෙන ගොස් කප්පම් ඉල්ලීමේ මුල්ම සිදුවීම ද එය විය.විමර්ශන ඇරඹුණේය. කෙසේ වෙතත් දරුවා බේරා ගැනීමට නොහැකි විය. පොලසියට ලැබුණු ඔත්තුවක් මත අපරාධකරුවන් අල්ලා ගනිද්දී සමන් කුමාර දරුවා මරා දමා අවසන්ය.ඉන් අනතුරුව දිවයිනේ විශාලතම කප්පම් සිද්ධිය පොලිසියට වාර්තා විය. ඒ 1999 අපේ‍්‍රල් මාසයේදීය. කෝටිපති ව්‍යාපාරිකයකු මෙන්ම සුප‍්‍රසිද්ධ ආයතන අධ්‍යක්ෂවරයකු කප්පම්කරුවන් විසින් පැහැර ගනු ලැබුවේ රුපියල් ලක්ෂ 200 ක කප්පමක් ලබාගන්නටය. පොලිසියට මෙය මහත් ගැටලුවක් විය. රහස් පොලිසියට පරීක්ෂණ භාර විය.කප්පම් ගෙවීම සඳහා සැකසුණු මුදල් නෝට්ටු අංක ලබාගෙන ඒවා කප්පම්කරුවන් අතට පත්කළේ කෝටිපති ව්‍යාපාරිකයාට කරදරයක් වෙතැයි සිතූ නිසාය. ඉන්පසු එම නෝට්ටු අංක පසුපස හඹා ගිය නිලධාරීහු වැඩිකල් නොගොස්ම ඊට සම්බන්ධ වූ 16 දෙනකු කොටු කරගත්තේ රුපියල් ලක්ෂ 188 ක්ම සොයා ගනිමිනි.ඒ උණුසුම යන්නට මත්තෙන් 1999 ඔක්තෝම්බර් 8 වැනිදා අලුත්ගම පදිංචි අට හැවිරිදි සදීප ලක්ෂාන් නමැති දරුවා පැහැරගෙන යෑමත් සමඟ මුළු රටම කම්පාවට පත්විය. දරුවා නිදහස් කර ගැනීමට රුපියල් ලක්ෂ 25 ක කප්පමක් ඉල්ලීය. ඒ මුදල විදේශීය නෝට්ටුවලින් ලබාදිය යුතු බව කප්පම්කරුවන්ගේ නියෝගය විය.පොලිසිය පරීක්ෂණ ඇරැඹීය. කප්පම්කරුවන්ගේ දුරකථන අංක සොයාගෙන රුපියල් ලක්ෂ විසි පහ ලබා දෙන්නට තැන තැනට ගෙන්වා ගත්තේය. අවසානයේ අලුත්ගම පොලිසිය අසල දුරකථන කුටියක් අසල දී සල්ලි බෑගය ලබාගැනීමට පාපැදියකින් පැමිණි දෙදෙනෙක් පොලිසියට කොටු වූහ. ඔවුන්ගෙන් ප‍්‍රශ්න කරද්දී සොයා ගැනීමට හැකිවූයේ මරා වැසිකිළි වළක දමා තිබු ලක්ෂාන්ගේ මළසිරුරය.කුරුලු පිහාටු දෙන බව කියමින් දරුවා රැගෙන ගිය අපරාධකරුවෝ දරුවා විසින්හඳුනා ගනු ලැබීම නිසා දරුවා ඝාතනය කළහ. ඉක්මනින් ධනවත් වීමට ඇති ආශාව නිසා කප්පම් ඉල්ලූ බව ඔහු පොලිසියට කීය. මෙවන් කප්පම් ගැනීම් විශාල ලෙස වර්ධනය වූයේ පාතාලය ඊට සම්බන්ධ වීමත් සමඟය. රහසිගත ව ඔවුහු කි‍්‍රයාත්මක වූහ.කලක් යද්දී ඔවුහු නගර මෙන්ම ප‍්‍රදේශ ද බෙදා වෙන්කර ගනිමින් සිය අණසක පතුරුවා ගත්හ. කොළඹ මින් ප‍්‍රධාන තැනක් ගත්තේය. ඉන් අනතුරුව නුගේගොඩ පෑලියගොඩ, බොරැල්ල, මහනුවර ආදි ප‍්‍රදේශවලින් නොයෙකුත් පාතාල කල්ලි බිහි විය.සමහරුන්ගේ එකම ආදායම මත්කුඩු ජාවාරමය. තවත් පිරිසක් ප‍්‍රදේශයේ පවත්වාගෙන යන සමාජශාලා, ගණිකා මඩම්, මත්පැන් හල් සහ සම්භාහන ආයතන බිය කරමින් මසකට කිසියම් මුදලක් කප්පම් ලෙස ලබාගත්හ. පොලිසිය ද මෙය නොදැන සිටියේ නැත. මින් සෑහීමකට පත් නොවූ ඔවුහු ක‍්‍රමයෙන් ධනවත් ව්‍යාපාරිකයන් බිය ගන්වා ඔවුන් නැතහොත් ඔවුන්ගේ දරුවන් මරා දමන බව කියමින් ලක්ෂ ගණනින් කප්පම් ලබාගන්නට වූහ.බලෙන් අනුන්ගේ ඉඩම් ලබා ගත්හ. ඔවුන්ගේ ගෝල බාලයන් කසිප්ප තිප්පොළ, මත්කුඩු විකුණන්නන්, පෞද්ගලික බස්රථ සහ බස්රථ නැවතුම්පොළ යන ස්ථානවලින් කප්පම් ගන්නට පෙළඹුණහ. මෙය වර්ධනය වූයේ පොලිසියේ හා දේශපාලනයේ නියුතු ඇතැමුන්ගේ අනුග‍්‍රහය නොඅඩුව ලැබු නිසාය.එක්තරා කාලයකදී කොළඹට එන්නට පොලිසියේ ඇතැම් නිලධාරීහු දැඩි උත්සාහයක් ගත්හ. ඊට හේතුව වූයේ වැටුපට අමතරව ඔවුන් කිසියම් මුදලක් රහසිගතව උපයා ගැනීමය. එවකට කොළඹ සිටි එක්තරා ඕඅයිසී කෙනකු වැටුපට අමතරව මසකට රුපියල් ලක්ෂ හයක හතක මුදලක් ලබාගත් බව නොරහසකි.මුදල් එක්කාසු වූයේ නීති විරෝධී ස්ථානවලින් ලබාගත් මුදලිනි. ඔහුට සහාය වීමට පාතාල සාමාජිකයෙක් ද සිටියේය. ඔහුට ඕඅයිසී ගේ කාර්යාලයේ මෙන්ම බංගලාවේ දොර ද විවෘත ව තිබිණි. එලෙස ලැබෙන මුදල් පොලියට දී දිනපතා මෙන්ම මාස්පතා ද පොලී එක්කාසු කරන පොලිස් මහත්තුරු ද සිටියහ.පොලිසියේ මෙවන් අය නිසා කප්පම් ලබාගැනීමත් පාතාලය වර්ධනය වීමත් දිගටම සිදුවිය. ඔවුන්ට ඇතැම් දේශපාලනඥයන්ගේ සහාය ද නොමඳව ලැබිණි. පොලිසියට ද ඒ නිසා පාතාලයන්ට අවනත වීමට සිදු විය.මෙය පාතාලය රජයන්නට තවත් එක් හේතුවක් විය. කිසියම් අසාධාරණයක් හෝ අකටයුත්තක් හෝ සිදුවුවහොත් පොලිසියට කලින් පාතාලය කි‍්‍රයාත්මක විය. නීතිය අවනීතියෙන් හෝ ඉටුවෙද්දී තැන තැන සිංහල මුස්ලිම් හා ද්‍රවිඩ පාතාල කල්ලි පවා බිහි විය.බස්නාහිර පළාත් ආණ්ඩුකාර අලෙවි මව්ලානා මහතාපතාලයේ ඇතැමුන් ප‍්‍රසිද්ධියේ එකිනෙකා මරා ගන්නා තත්ත්වයක් ද මේ අතර උදා විය. ඔවුහු සිය සුඛවිහරණය සඳහා දිගින් දිගටම කප්පම් ගත්හ. ද්‍රවිඩ ව්‍යාපාරිකයෝ බොහෝවිට ඔවුන්ගේ ගොදුර බවට පත්වූහ. ඔවුහු බියට ම කප්පම් දුන්හ. එල්ටීටීඊ නම ද විකුණමින් කොළඹ කප්පම්කරුවෝ වර්ධනය වූහ.සමහර අවස්ථාවලදී ඇතැම් පොලිස් නිලධාරීහු ඊට එරෙහිව කි‍්‍රයාත්මක වූහ. වැලිකඩ පොලිස් ස්ථානාධිපතිවරයකුව සිටි සාගර ලියනගේ මහතා ද මෙලෙස ව්‍යාපාරිකයකුගෙන් ලක්ෂ පනහක කප්පමක් ඉල්ලු පුද්ගලයකු සොයා මොටෝ රියක සැඟවී ගොස් ඔහු සමඟ ඇතිවූ ගැටුමකින් අනතුරුව කප්පම්කරු වෙඩි පහරින් මිය ගියේය.කිරිබත්ගොඩ කඩවත මහර ප‍්‍රදේශවල දිගින් දිගටම කප්පම් ලබාගත් පාතාල ප‍්‍රබලයකු වූ මධුර නමැත්තා පොලිස් වෙඩි පහරින් මරු දුටුවේ තවත් එවන් සිදුවීමක් මතකයට නංවමින්ය. මෙවැනි බොහෝ අවස්ථා ද ඇත.යුද්ධයේ නිමාවත් සමඟ මත්ද්‍රව්‍ය හා මත්පැන් උවදුර රටින් තුරන් කිරීමේ අවශ්‍යතාව ඇතිවීමත් සමඟම පාතාලයේ කි‍්‍රයාකාරකම් මැඬලීමට රජයට අවශ්‍ය විය. ආරක්ෂක ලේකම්වරයාගේ උපදෙස් මත පොලිස්පතිවරයා මීට එරෙහිව කි‍්‍රයාත්මක විය.පොලිස් පුටු ද වෙනස් විය. සීඅයිඩියේ මහ පුටුවලට දක්ෂ නව නිලධාරීන් පත් කෙරිණි. මත්ද්‍රව්‍ය නාශක කාර්යාංශය වෙනමම නියෝජ්‍ය ;පාලිස්පතිවරයකු බාරයට පත්විය. අපරාධ, සංවිධානාත්මක අපරාධ මෙන්ම රටටම පිළිලයක් වූ වංචා දූෂණ හා ඊට සම්බන්ධ අපරාධකරුවන් කොටුකර ගැනීම සඳහා නියෝජ්‍ය පොලිස්පති අනුර සේනානායක මහතා පත් කරනු ලැබීය. කොළඹ අපරාධ කොට්ඨාසය ජ්‍යෙෂ්ඨ පොලිස් අධිකාරි වාස් ගුණවර්ධන මහතා යටතට පත්කෙරිණි.අපරාධ කොට්ඨාසය කි‍්‍රයාත්මක විය. පාතාලකරුවන් කප්පම්කරුවන් සහ වංචාකරුවන් පිළිබඳ රහසිගතව පරීක්ෂණ ඇරැඹිණි. ඔවුන්ගේ ලැයිස්තු නම් ගම් පිටින් කොට්ඨාසය වෙත ලැබිණි. මෙතෙක් නොවිසඳුණු කප්පම් ලබාගැනීම් පිළිබඳ පැමිණිලි පිළිබඳ වහා පරීක්ෂණ ඇරැඹිණි. පාතාලයේ කෙරුමෙක් දෙන්නෙක් පොලිසිය සමඟ ඇතිවූ ගැටුම්වලදී ජීවිතක්ෂයට පත්වූහ.මුස්ලිම් පාතාලය සොයා පොලිසිය මාලිගාවත්ත පීරන්නට වූහ. තමන්ට අයත් වන ඉරණම කල් තියාම දැනගත් පාතාල පිරිස් ක‍්‍රමයෙන් අතුරුදන් වූහ. සමහරු ව්‍යාජ නම් ගම් යොදා රටින් පලා යන්නට උත්සුක වූහ. ඒත් සෝදිසි මෙහෙයුම් නතර නොවිණි. පාතාලයේ කප්පම් ගැනීම් ඇතුළු නොයෙකුත් කෙරුම් සියල්ල අපරාධ කොට්ඨාසය සතු විය.අපරාධ හා සංවිධානාත්මක අපරාධ දිසා බාර නියෝජ්‍ය පොලිස්පති අනුර සේනානායකඒ අතරතුර පොලිසියට තවත් තොරතුරක් ලැබිණි. කොළඹ ධනවත් ව්‍යාපාරිකයකුට මරණ තර්ජනය කළ කප්පම්කරුවෝ රුපියල් ලක්ෂ පහක කප්පමක් ඉල්ලූහ. අපරාධ කොට්ඨාසය මේ පිළිබඳව රහසිගත පරීක්ෂණයක යෙදිණි.රුපියල් ලක්ෂ පහ රුපියල් දස දහස දක්වා අඩු කරගත්තේය. ඒ අතරතුර නිලධාරීහු කප්පම්කරුගේ දුරකථන අංකය පසුපස විය. ඇමතුම් ලැබෙන දුරකථන කුලුන සොයා ගත්තේය. ඇමැතුම් ලැබෙන්නේ සිරගෙදර සිට බව සොයා ගැනීමට වැඩි කලක් ගත නොවීය. පොලිසිය කප්පම් ලබාගන්නට ගිය ගෝලයකු කොටු කරගත්තේ ඔහුටත් ඒ බව සිතා ගත නොහැකි වන අන්දමිනි.මේ අතරතුර මුළු රටම ආන්දෝලනයට ලක් කරමින් තවත් පැමිණිල්ලක් කොළඹ අපරාධ කොට්ඨාසයට ලැබුණේය. ඒ බස්නාහිර පළාත් ආණ්ඩුකාර අලවි මව්ලානා මහතා ගෙන්ය.මව්ලානා මහතා මරා දැමීමට තමා ලද කොන්ත‍්‍රාත්තුවක් කි‍්‍රයාත්මක නොකිරීමට නම් ලක්ෂ තුනක කප්පමක් දෙන ලෙස පවසමින් කිසියම් පුද්ගලයකු තමාට දුරකථන ඇමතුමක් දුන් බව අලවි මව්ලානා මහතා පැමිණිල්ල කරමින් සඳහන් කළේය. දුරකථන ඇමතුම ලැබෙන මොහොතේ ඒ මහතා සිටියේ වෛද්‍ය පරීක්ෂණයකට ලක්වෙමිනි.“අපි සර් හොඳට හඳුනනවා... සර් මරන්න අපිට කොන්ත‍්‍රාත් එකක් ලැබුණා... වැඩේට පිස්තෝල දෙකකුත්...අපිට ලැබුණා... ඒත් සර් අපි දන්නවා.. ඒකයි සර්ට කතා කළේ...” ඇමතුම දුන් පුද්ගලයා කීවේය.”හරි.. එහෙනම්.. මොකක්ද මගෙන් කෙරෙන්න ඕනැ””අපිට රුපියල් ලක්‍ෂ තුනක් ඕනැ”කතාව තවත් දිග් ගැස්සිණ.”මම නරක විදියට සල්ලි හම්බකරලා නැහැ... මට එහෙම දෙන්න සල්ලිත් නෑ.. මාව මරන්නේ නැති වුණත් ඔයාලා ඔය පිස්තෝල දෙකෙන් තව කව්රු හරි මරනවනේ... කෝකටත් මට දැනට දෙන්න සල්ලි නැහැ...””එහෙම නෙමේ සර්.. කල්පනා කරලා කතා කරන්න”ඇමතුම විසන්ධි විය. අපරාධ කොට්ඨාසය මව්ලානා මහතාගෙන් මෙන්ම ආණ්ඩුකාර පෞද්ගලික සහකාරවරයාගෙන් ද ප‍්‍රකාශ ලබා ගත්තේය. ඇමතුම ලැබුණු දුරකථන අංකය ද පරීක්‍ෂණ සඳහා ලබා ගත්තේය. ඒ අනුව රහසිගතව පරීක්‍ෂණ ඇරඹිණි. එම අංකය මීට කලින් ව්‍යාපාරිකයාගේ දුරකථනයට ලැබුණු අංකයම විය. දිනක් ගතවීමට මත්තෙන් ප‍්‍රධානතම කප්පම්කරු අපරාධ කොට්ඨාසය මගින් කොටුකර ගත්තේය.ඔහු දෙමටගොඩ පදිංචිකරුවෙකි. ඔහුගෙන් දීර්ඝ ලෙස ප‍්‍රශ්න කිරීමේදී ඔහු යටතේ කි‍්‍රයාත්මක වන ගෝල බාලයන් සමූහයක් කොටුකර ගත හැකි විය.ඔවුන්ගෙන් ප‍්‍රශ්න කිරීමේදී මෙම කණ්ඩායම විසින් මෙලෙස මරණීය තර්ජනය කර කප්පම් ලබා ගත් පුද්ගලයන් හතළිහකගේ පමණ ලැයිස්තුවක් ද සොයා ගැනිණි. ඒ අතර දේශපාලඥයන්ද වීම පුදුමයට කරුණක් විය. අමාත්‍ය ලේකම්වරු, රේගු නිලධාරීහු, ව්‍යාපාරිකයෝ සහ විවිධ අංශවල ජනපි‍්‍රය පුද්ගලයෝ මේ අතර වූහ. මරණ බිය නිසා මොවුහු කිසිදු පැමිණිල්ලක් ඉදිරිපත් කරන්නට බිය වූහ.කප්පම් කල්ලි නායකයා වැඩිදුර විමර්ශනය කිරීම සඳහා කෙසෙල්වත්තට රැගෙන යමින් සිටියදී පොලිසිය සමඟ ඇතිවූ ආරවුලකදී පොලිස් වෙඩිපහරින් ජීවිතක්‍ෂයට පත්විය. තවදුරටත් කරන ලද පරීක්‍ෂණවලින් අනාවරණය වූයේ මොවුන් මෙහෙය වන්නේ කොළඹ සිරගෙදරක සිට බවය.ප‍්‍රධාන පෙළේ කෙරුමන් හතර දෙනෙකු මීට සම්බන්ධ බව කොළඹ අපරාධ කොට්ඨාසය කියයි. ඔවුහු මේ වන විටත් රිමාන්ඩ් බන්ධනාගාරගතවී සිටිති. මත්ද්‍රව්‍ය හා සොරකම් සම්බන්ධයෙන් මොවුන් පොලිසිය මඟින් අත්අඩංගුවට ගෙන රිමාන්ඩ් ගත කර තිබේ.බන්ධනාගාර තුළ ඇති නිදහස මෙම පිරිසට සිය කි‍්‍රයාකාරකම් කිරීමට ඉඩ ප‍්‍රස්ථාව උදාකර ඇති බව පෙනෙන්නට ඇත. ඒ සඳහා සිරගෙදර ඇතැම් නිලධාරීන්ගේ දායකත්වය ලැබී තිබෙන බව ද ඔවුන් කිහිපදෙනෙකුගේ නම්ගම් පවා සොයා ගෙන ඇතැයි ද අපරාධ කොට්ඨාසය බාර ජ්‍යෙෂ්ඨ නිලධාරියෙක් කීය.”සිරගෙදර ඇතුළට සෙලියුලර් දුරකථන සිම් කාඩ් යනකම් මේක නතර කරන්න අමාරුයි.. බොහොමයක් අපරාධකරුවන් ළඟ දුරකථන තියෙනවා. පිටතට ඇමතුම් ලබා දෙමින් “රීලෝඩ්” දමා ගන්නවා. ඒ මගින් තර්ජනය කරමින් ඔවුන්ගේ උවමනා එපාකම් ඉටු කර ගන්නවා”අපි බන්ධනාගාර කොමාසරිස් ජෙනරාල්වරායත් සමඟ මේ පිළිබඳව සාකච්ඡා කරලා දැනටමත් වැඩපිළිවෙළක් යොදාගෙන තියෙනවා. සෙලියුලර් මෙන්ම සිම් කාඩ් ඇතුළට යන එක නතර කරගන්න.”මේ පිළිබඳ අදහස් දැක්වූ අපරාධ හා සංවිධානාත්මක අපරාධ විමර්ශන බාර නියෝජ්‍ය පොලිස්පති අනුර සේනානායක මහතා කීවේය.”කාලයක් ඔය මිනිස්සු කප්පම් ගත්තේ මුදල් නෝට්ටුවලින්. එහෙම ගන්න ඇවිත් පොලිසිය සමඟ ඇතිවූ ගැටුම්වලදී හුඟ දෙනෙක් මැරුම් කෑවා. තවත් අය කොටුවුණා..දැන් මේ අයගේ අලුත්ම සෙල්ලම තමයි දුරකථනයෙන් මරණ තර්ජන කරන එක. ඔවුන්ගෙන් ඉලක්කය දරුවන්. දරුවන්ට හැම කෙනකුම ආදරෙයි. දරුවෝ මරා දමනවා කිව්වම ඕනෑම කෙනකු බියවෙලා සල්ලි දෙන්න ඉදිරිපත් වෙනවා. ඒ සල්ලි අතට ගන්නේ නැහැ. කාගේ හරි බැංකු ගිණුමක අංකයක් දීලා ඒකට දාන්න කියනවා..ඒ ප‍්‍රධානතම කප්පම් කල්ලි කිහිපයක් දැනටමත් කොටුවී අවසන්. පොලිසිය ඉක්මනින් කි‍්‍රයාත්මක වීම ගැන තමා ද සතුටට පත්වූ බව ආණ්ඩුකාර අලවි මව්ලානා මහතා ද ‘සිළුමිණ’ ට කීවේය.කොළඹ අපරාධ කොට්ඨාසය මගින් මෙලෙස පැමිණිලි කර තිබූ කප්පම් සිද්ධීන් දෙසියයකට ආසන්න සංඛ්‍යාවක් විමර්ශනය කළ බවත් සියයට 60 ක පමණ සාර්ථක ප‍්‍රගතියක් ඉන් ඇති වූ බවත් නියෝජ්‍ය පොලිස්පතිවරයා පෙන්වා දුන්නේය.බස් නැවතුම්පොළවල කප්පම් ගැනීම් බොහොමයක් ද පසුගියදා වාර්තා විණි. එම කප්පම් කල්ලි පසුපස පොලිසියේ ද ඇතැමුන් සිටින බවට තොරතුරු අපරාධ කොට්ඨාසය වෙත ලැබී තිබේ.මේ බවට පැමිණිලි ප‍්‍රවාහන අමාත්‍යවරයා වෙත ලැබී තිබිණි. කොළඹ දිසාවේ රථ වාහන රාජකාරිවල යෙදෙන සුළු පිරිසක් කප්පම්කරුවන්ගේ රස්සාව කරන බව බොහෝ බස් සේවකයෝ කියති.කොළඹට එන පෞද්ගලිත බස්රථවලින් කප්පම් ගැනීමේ යෙදෙන වේලා සටහන්කරුවන් කිහිපදෙනෙකු ද විශේෂ පොලිස් කණ්ඩායම් මගින් අත්අඩංගුවට ගත් අවස්ථා ද තිබිණි.ඒත් බොහෝ පිරිස් කියනුයේ ඇතැම් පොලිස් නිලධාරින් ද මේවාට සම්බන්ධ බවකි. කොළඹ දිසාවේ එක්තරා පොලීසියක රථවාහන අංශයක කටයුතු කරන නිලධාරියකු පෞද්ගලික බස් රථවලින් දිනපතා නොයෙකුත් ආකාරයෙන් ලබාගන්නා මුදල් මෙන්ම බස් නවතා තැබීම සඳහා මාස්පතා ගන්නා මුදල් පිළිබඳව ද මේ වනවිටත් පොලිස්පතිවරයා දැනුවත් කර ඇතැයි ද දැනගන්නට තිබේ.ඊට අමතරව කප්පම්කරුවන් සහ පාතාල සාමාජිකයන් ඇසුරු කරමින් නොයෙකුත් ලාභ ප‍්‍රයෝජන ලබා ගන්නා ඇතැම් නිලධාරින් ගැනද වාර්තා වී තිබේ.”මේ සුළු පිරිසක් නිසා මුළු පොලිසියම අපකීර්තියට පත් වෙනවා.. ඔය විදියට කටයුතු කරන පොලිසියේ අය ගැන තරාතිරම නොබලා අප නීතිය තදින් කි‍්‍රයාත්මක කරනවා. කොටින්ම කියනවා නම් පාතාලයට දෙන දඬුවමම ඒ අදාළ නිලධාරියාටත් දෙනවා” නියෝජ්‍ය පොලිස්පතිවරයා තරයේ සඳහන් කළේය.මේ අතර කප්පම් ගැනීම්, පාතාලය හා සංවිධානාත්මක අපරාධ මැඩලීම සඳහා පොලිස්පතිවරයා ද දැඩිව කි‍්‍රයා කිරීමට කටයුතු යොදා තිබේ.මට පෞද්ගලිකව තොරතුරු දෙන්න.. නැත්නම් ෆැක්ස් කරන්න.. අනිවාර්යෙන්ම පාතාලයේ කප්පම් ගැනීම් අපි නතර කරනවා...””අපිට බුද්ධි තොරතුරු ලැබිලා තියෙන්නේ. අපි දිගටම මෙහෙයුම් කරනවා. මහනුවර මේ වගේ කි‍්‍රයා කරපු කණ්ඩායමක්ම කොටු කරගන්න අපිට හැකිවුණා””මෙතනදි තුන් ආකාරයකට කටයුතු කරන්න පුළුවන්.. කප්පම් ඉල්ලුවහොත් මුලින්ම බය වෙන්න එපා. සී.එල්.අයි දුරකථන මෙන් ම සෙලියුලර් දුරකථනවලට ලැබෙන අංක ලබාගෙන අපිට දැනුම් දෙන්න. නැත්නම් කෙළින්ම මට කතා කරන්න. අපි ඔවුන්ගේ අනන්‍යතාවය ආරක්‍ෂා කරනවා. කප්පම්කරුවන්ගේ තොරතුරු දුන් කාටත් මෙතෙක් කරදරයක් වෙලා නැහැ.””මෙවැනි සිද්ධිවලට පොලිසියේ පිරිස් සම්බන්ධ නම් නාමික හෝ නිර්නාමිකව වහාම මට දන්වන්න. මම පරීක්‍ෂණයක් පවත්වල අදාළ දූෂිත නිලධාරින් ඉවත් කරනවා. ගමේ පොලිසිය හරියට වැඩේ කරන්නේ නැත්නම් කොළඹට කියන්න. අපි ඒක කරන්නම්..” යැයි ද පොලිස්පතිවරයා අවධාරණය කළේය.මේ අතර තවදුරටත් අදහස් දැක්වූ හෙතෙම පැවසුවේ දිගින් දිගටම කරන මෙහෙයුම් නිසා පාතාල, කප්පම්කරුවන් මේ වනවිට තම ප‍්‍රදේශ අතහැර පිට පළාත්වලට පලා ගොස් සිටින බවකි. තම වසම්වල නාඳුනන පිරිස් පැමිණ නවීන යානවාහන සමඟ නිවෙස් කුලියට ගෙන සිටී නම් වහා තමාට හෝ අපරාධ කටයුතු බාර නියෝජ්‍ය පොලිස්පතිවරයා හා කොළඹ අපරාධ කොට්ඨාසය වෙත වහා දැනුම් දෙන ලෙස මහජනයාගෙන් පොලිස්පතිවරයා ඉල්ලීමක් කරයි.මෙලෙස කොළඹින් පලාගොස් සිටියදී මීට දින කීපයකට පෙර දුම්මලසූරිය ප‍්‍රදේශයේදී කිසියම් පිරිසක් විසින් පැහැර ගෙන යනු ලැබූ මොහොමඩ් ඉමිතියාස් නොහොත් ආනමලු ඉමිතියාස් ද මෙලෙස මුස්ලිම් පාතාලය මාලිගාවත්ත කේන්ද්‍රකොට ගෙන කි‍්‍රයාත්මක කළ නායකයකු බව ද පොලිසිය කියයි. ඔහු පසුගියදා ඝාතනයට ලක්විණි.ඔහු සමඟ ඔහුගේ තවත් සගයෙකු වූ ‘සමන් කාකා” නැමැත්තා ද ඝාතනය කොට බෙත්තාරාම බාබාපුල්ලේ පාලම අසල දමා ගොස් තිබිණි.පොලිසිය සමඟ ගැටීමෙන් මෙන්ම නාඳුනන කණ්ඩායම් විසින් කරන ලද වෙඩි තැබීම් වලදීත් පාතාල නායකයන් හා කප්පම්කරුවෝ තිස් ගණනකට ආසන්න සංඛ්‍යාවක් පසුගිය කාල පරිච්ඡේදයේදී මෙලෙස ඝාතනයට ලක්වූහ.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907129</link>
    <topic>58කට පෙර අද</topic>
    <author>උපාලි රූපසිංහ</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියි1947 අවුරුද්දේ පවත්වන ලද පාර්ලිමේන්තු මහා මැතිවරණයෙන් ජය ලැබූ එක්සත් ජාතික පක්ෂ ආණ්ඩුවේ සෞඛ්‍ය හා පළාත් පාලන ඇමැති පදවිය සහ සභානායක පදවිය හෙබවූ අත්තනගල්ල මන්තී‍්‍ර ඇස්.ඩබ්ලිව්.ආර්.ඩී.බණ්ඩාරනායක මහතා එම පදවිවලින් ඉල්ලා අස්වූයේ 1951 ජූලි 12 වැනිදාය.අදට 58 වසක් පිරෙන මේ ඓතිහාසික සිද්ධිය අද වඩාත් වැදගත් වන්නේ එදා බණ්ඩාරනායක මහතා සමඟ ආණ්ඩු පක්ෂය හැරදා විපක්ෂයට ගිය අය අතර සිටි බෙලිඅත්ත මන්තී‍්‍ර ඩී.ඒ.රාජපක්ෂ මහතාගේ පුතකු අද මේ රටේ ජනාධිපති පදවිය හෙබවීමය.එදා බණ්ඩාරනායක මහතා සමඟ විපක්ෂයට ගිය සෙසු මන්තී‍්‍රවරුන් අතර හොරණ මන්තී‍්‍ර ඒ.පී.ජයසූරිය, බලංගොඩ මන්තී‍්‍ර ජයවීර කුරුප්පු, උතුරු කොළඹ මන්තී‍්‍ර ජෝර්ජ් ආර්. ද සිල්වා සහ උඩුගම මන්තී‍්‍ර ඩී.ඇස්.ගුණසේකර යන මහත්වරු ද වූහ.1947 සැප්තැම්බර් 26 වැනිදා දිවුරුම් දුන් අගමැති ඩී.ඇස්.සේනානායක මහතාගේ නායකත්වයෙන් යුත් එක්සත් ජාතික පක්ෂ රජය 1951 වනවිට දේශීය හා විදේශීය මතවාදී කඳවුරුවලට ගැතිකම් දැක්වීමේ උපරිම තත්ත්වයට පත්වී තිබිණි. එසේම පොදු ජනතා හිතකාමී සුබ සාධක වැඩ කටයුතුවලින් මුළු යූ.ඇන්.පී. රාජ්‍ය තන්ත‍්‍රයම ඈත්වෙමින් තිබිණි.බණ්ඩාරනායක මහතාගේ ඉල්ලා අස්වීමට හේතුවූ සෙසු කරුණු හැර ප‍්‍රධාන කාරණයක් වූයේ එම රජයේ අවසාන අය-වැය යෝජනා පොදු ජනතා සුබ සිද්ධියට අහිතකර වීමය.එකල එක්සත් ජාතික පක්ෂ මූලස්ථානය පිහිටා තිබුණේ කොල්ලුපිටියේ මුහුද අද්දරය. බණ්ඩාරනායක මහතා ආණ්ඩුවේ ඇමැති පදවිවලින් ඉල්ලා අස්වන බවට ආරංචි පැතිර ගියේ 1951 අපෙ‍්‍ර්ල් මාසයේ සිටය.මේ ආරංචි ජූලි 10 වැනිදා වනවිට සත්‍ය ආරංචි බව පක්ෂයේ සෙසු නායකයෝ දැනගත්හ. පක්ෂ නායකත්වයේ බොහෝ දෙනකු බණ්ඩාරනායක මහතා ‘සිරිකොත’ට කැඳවා ‘සාම කතා බහ’ පැවැත්වීමට ගත් සියලු උත්සාහ අසාර්ථක විය. හොරගොල්ලට සහ රොස්මිඩ් පෙදෙසේ බණ්ඩාරනායක නිවෙසට ගිය සාම දූතයෝ හිස් අතින් ආපසු ‘සිරිකොත’ට පැමිණියහ.එදා 1951 ජූලි 12 වැනිදා විය. කතානායක ඇල්බට් ඇෆ්.පීරිස් මහතාගේ ප‍්‍රධානත්වයෙන් පාර්ලිමේන්තුව දහවල් 2ට රැස්විය.න්‍යාය පත‍්‍රය අනුව ප‍්‍රථමයෙන්ම එවකට තැපැල් හා විදුලි සන්දේශ ඇමැති පදවිය දැරූ සී.සිත්තම්පලම් මහතා ලංකා ගුවන් විදුලිය සහ ඇමරිකන් හඬ (වොයිස් ඔෆ් ඇමරිකා) අතර ඇති කරගත් ගිවිසුමක් ගැන කරුණු පැහැදිලි කෙළේය.ඉන් අනතුරුව කතානායකතුමා අත්තනගල්ල මන්තී‍්‍රවරයාට විශේෂ ප‍්‍රකාශයක් කිරීමට අවස්ථාව සලසා දුන්නේය.විපක්ෂයේ අත්පොළසන් මැද විපක්ෂයේ අසුන්ගෙන අත්තනගල්ල මන්තී‍්‍ර බණ්ඩාරනායක මහතා ඉංග‍්‍රීසියෙන් කළ එම ප‍්‍රකාශයේ සිංහල පරිවර්තනය පහත දැක්වේ.කථානායකතුමනි,මට ගන්නට සිදුවූ පියවර ගැනීමට සිදුවූ කරුණු විස්තර කරමින් ප‍්‍රකාශයක් කිරීමට මෙවැනි අවස්ථාවලදී සිරිත් පරිදි දෙන අවසරය මට ලබා දීම ගැන ඔබට කෘතඥ වෙමි.සෞඛ්‍ය සහ පළාත් පාලනය පිළිබඳ ඇමැති තනතුරින් අද මම ඉල්ලා අස්වූයෙමි. මා සිතන හැටියට මේ අවස්ථාව, මේ සභාවට මෙන්ම රටට ද එක්තරා සුළු වැදගත්කමක් ඇති එකක් නිසා, මා ගත් බැරෑරුම් පියවර ගැනීමට මා යුහුසුලු වූ හේතු තරමක් සම්පූර්ණ ලෙස විස්තර කිරීමට අවසර දෙන ලෙස ඔබෙනුත් මේ සභාවෙනුත් ඉල්ලා සිටිමි.මට හැකි ඉහළම මිම්මෙන්, මගේ රටවැසියාට සේවය කිරීමේ ආශාවක් ඉතා කුඩා කාලයේ සිටම මා තුළ විය. මේ වනාහි ඇපකැපවීමේ චේතනාවක් තරමටම ප‍්‍රබල වූ ආශාවක් වූයේය.මා සිතැඟි පරිදි මේ උසස් සේවය ඉටු කිරීමෙහි ලා වරින් වර මට අනල්ප බාධාවනට මුහුණපාන්නට සිදු විය. මා පොදු කටයුතුවලට බැස්ස මුලදීම, අප‍්‍රසන්න කිරීමට කිසිසේත් මා නොකැමැති පුද්ගලයන් හා මා හා අතර පෞද්ගලික සම්බන්ධතාවට හානිවන්නා වූ පමණක් නොව මමම එක්තරා පරිත්‍යාග වගයක් කිරීමට ද, කරදර හිරිහැර විඳීමට ද හේතු වූ මහත් දුෂ්කර තත්ත්වයකට මුහුණ පාන්නට සිදු විය. දැන් යළිත් එබඳුම තීරණයකට පැමිණීමට ප‍්‍රශ්නයට මා මුහුණ දී සිටින බැව් පෙනී යයි.රොස්පරොස් බස් බිණීමට හෝ පෞද්ගලික අවලාද කීමට හෝ මේ අවස්ථාවේදී මම අදහස් නොකරමි. මීට අදාළ වී ඇති කාරණය එවැන්නක් සඳහා බෙහෙවින් වැදගත් වැඩි හෙයිනි.එක්සත් ජාතික පක්ෂය මුලින්ම පිහිටුවීමට මා සහාය වූ විට හා ඊට බැඳීමට සිංහල මහා සභාව පෙලඹවූ විටත් මේ කැබිනට් මණ්ඩලයේ සේවය කිරීමට මා එකඟ වූ විටත් විශේෂයෙන්ම නිදහස පිළිබඳ නව යුගය ආරම්භයේදී අවශ්‍ය වන ආණ්ඩුවේ ස්ථාවරත්වය ලබාදීම සඳහා ම එසේ කෙළෙමි.එසේම කල්යත් යත්ම ප‍්‍රගතිශීලී ප‍්‍රතිපත්ති කි‍්‍රයාවේ යෙදීම එන්ට එන්ටම වැඩි වෙතැයි ද අප රටට මුහුණ පාන්නට වී ඇති වැදගත් ප‍්‍රශ්න සාර්ථක ලෙස විසඳීම සඳහා ඇති උනන්දුව දියුණු වෙතැයි ද මම සිතුවෙමි.ස්ථිරත්වය පිළිබඳ පළමුවන පරමාර්ථය ඉටුවූ නමුත් දෙවැනි බලාපොරොත්තුව නම් අඩුවෙවී ගොස් දැන් සම්පූර්ණයෙන්ම මැකී ගොස් ඇති බව කීමට කනගාටු වෙමි. ප‍්‍රතිපත්ති සහ වැඩ පිළිවෙළ සම්බන්ධ මතභේද නිසි ලෙසිනුත් අවංකවත් ඇති විය හැකි බැව් මම එකහෙළා පිළිගනිමි.මගේ පුද්ගලික අදහසේ හැටියට මේ රටේ සිදුවෙමින් පැවැතියේ ඛේදවාචකයකට අඩු දෙයක් නොවේ. අග්නිදිග ආසියාවේ අන් සැම රටක්ම මෑතදී නිදහස ලබා ගත් තත්ත්වයනට වඩා වාසිකර තත්ත්ව යටතේ අපි අපේ නිදහස ලබා ගත්තෙමු. අභ්‍යන්තර ආරවුල්වලින් අප රට තොරව පැවති අතර, අපේ භාණ්ඩාගාරය පිරී ඉතිරෙමින් තිබුණි.අපගේ නිදහස් රට මුහුණදී තිබුණු බැරෑරුම් සාමාජික ආර්ථික සහ සංස්කෘතික ප‍්‍රශ්නවලින් බොහොමයක් විසඳීම සඳහා එය ස්වර්ණමය අවස්ථාවක් විය. මගේ අදහසේ හැටියට මේ අවස්ථාව පැහැර හැර ඇති අතර කල්යත් යත්ම මේ ප‍්‍රශ්න විසඳීම වඩ වඩා දුෂ්කර වනු ඇත.සංචාරකයන් පිළිබඳ පක්ෂයෙන් බලන විට, ලංකාව අග්නිදිග ආසියාවේ වෙනත් බොහෝ රටවලට වඩා ප‍්‍රසන්නකර රටක් වන බව සැබෑ විය හැකිය. එහෙත් රටේ ජනතාව පක්ෂයෙන් නම් මෙහි ඇත්තේ දිනෙන් දින වැඩිවන ප‍්‍රාර්ථනා ශුන්‍යත්වය සහ අදහස් ව්‍යර්ථ වීම පිළිබඳ හැඟීමකි.යටත් විජිත පාලනය යටතේ පසුගිය අවුරුදු 25 තුළ අනුගමනය කළාට වඩා වැඩි කුමන වැදගත් වෙනසක් හෝ මූලික සිතුම් පැතුම් සම්බන්ධයෙන් හෝ වේවයි, කි‍්‍රයා කලාපය සම්බන්ධයෙන් හෝ වේවයි, ඇති වී තිබෙන බවක් මට නොපෙනේ. නිදහස් රටක විශේෂයෙන් අද ලෝක තත්ත්වය දෙස බලන විට මේ තත්ත්වය ඇතිවීම මගේ හැඟීමේ හැටියට ඉතා අසතුටුදායක වූද ඉතා ශෝචනීය වූද කරුණකි.සෙසු ඇතැම් මැති ඇමැතිවරුන්ගේ අදහසුත් මගේ අදහසුත් මගේ රටේ උසස්ම ශුභ සිද්ධියට හේතු වන පරිදිත් අගෞරව නොවන පරිදිත් සමථයකට පත් කරගත හැකි වෙතැයි බලාපොරොත්තුවෙන් මම බොහෝ කලක් බලා වුනිමි.එහෙත්, එම අදහස් විසමතා නම්බුකාර ලෙස සමථයකට පත්කර ගත නොහැකිය යන නිගමනයට දැන් මා එළැඹි ඇති බවත් ඇත්ත වශයෙන් ම මගේ අදහස් සහ තව සමහරුන්ගේ අදහස් අතර වැදගත් වූ පමණක් නොව මූලික වූ පවා අසමානකම් පවතින බවත් කීමට කනගාටු වෙමි.ඉදිරියට මට සැලකිය යුතු තරම් දුෂ්කරතා සහ කරදරවලට මුහුණ පාන්නට සිදුවන බව මම සම්පූර්ණයෙන්ම වටහාගෙන සිටිමි. එහෙත් මගේ හෘදය සාක්ෂියට අනුව, මගේ රට වැසියා වෙනුවෙන් කෙරෙන්නට ඇති යුතුකම කරමැයි යන හැඟීම මට සැනසීමට තිබේ.එතරම් අවුරුදු ගණනක් කල් මා සමඟ එකට වැඩ කළ අයගෙන් මා වෙන් වනුයේ ඉතා දැඩි පෞද්ගලික ශෝකයකිනි. ඔවුන් බොහෝ දෙනෙක් මගේ හිත මිතුරෝය. අගමැති තුමා ගෙන් (ඩී.ඇස්. සේනානායක) මට පෞද්ගලික අනුග‍්‍රහය සහ කරුණාව බෙහෙවින් ලැබුණේය.ඔහු සමග අවුරුදු 25 ක්ම මම එකට වැඩකොට ඇත්තෙමි. ඔහුට මා පෞද්ගලික වශයෙන් මහත් සේ ගෞරව කරන බව මෙහිලා කීමට මම කිසිසේත් නොපැකිළෙමි. එසේම විරුද්ධ පාර්ශ්වයේ ආසනවල සිටින මගේ හොඳ මිත‍්‍රයන් බොහෝ දෙනකු ගැන ද මා තුළ ගෞරවයක් ඇත්තේය.එහෙත් මගේ රටට මගෙන් ඉටුවිය යුතු යැයි මා අදහස් කරන යුතුකමත් මාත් අතරට කවර ආකාරයක හෝ පෞද්ගලික හැඟීමක් පැමිණීමට මා ඉඩ හැරියොත් එයින් යමකුන්ගේ සේවයට මා ඇප කැපවී සිටිම් ද, ඒ මගේ රටවැසියාට විරුද්ධව කරන අපරාධයකට මා වැරදිකරු වනු ඇත.ඒබ‍්‍රහම් ලින්කන් කියූ පරිදි, සිය මිත‍්‍රත්වයෙන් මා වෙත ගෞරවය දැක්වූවන් සම්බන්ධයෙන් පමණක් නොව ස්වකීය ශත‍්‍රැත්වයෙන් මට ගෞරවය දැක්වූවන් සම්බන්ධයෙන් ද පවා “කිසිවකුටත් ද්වේශ නොකර සෑම දෙනා කෙරෙහි පරිත්‍යාගශීලීව“ මම යමි.බොහෝවර උද්ධෘත කරනු ලබන බලයේ ඇති දූෂණ කි‍්‍රයාවලට පෙලඹවීමේ ශක්තිය ගැන ඇක්සන් සාමිගේ ප‍්‍රකාශයෙහි නියම තේරුම් මෙසේ යයි මම බොහෝවිට සිතුයෙමි.එනම්: ඇත්ත වශයෙන් අරමුණක් - ජනතාවට අගනා සේවයක් සැලසීමේ අරමුණ ඉටුකර ගැනීමේ මාර්ගයක් විය යුතු බලය මුල් පරමාර්ථය ඉවත්ව ගොස් ඉතිරිවී ඇති එකම දෙය බලය දරන්නන් අතෙහි එම බලය සුරක්ෂිත කර ගැනීම, තහවුරු කර ගැනීම හා පුළුල් කර ගැනීම වන්නේය. ඒ පිළිබඳ අභිලාෂය වූ කලී, නොබෝ කලකින් තමාම අරමුණු බවට පත්වීමට මාන බලන බවය. මගේ අදහසේ හැටියට අද මේ රටේ සිදුවෙමින් පවතින්නේ මෙය යැයි කීමට බෙහෙවින් කනගාටු වෙමි.මේ අප‍්‍රසන්නකර අවස්ථාවේදී, “යටත් පිරිසෙයින් මා සකල ජයග‍්‍රහණයට ම වඩා දුෂ්කර ජයග‍්‍රහණය කළෙමැයි එනම් මම මා ජය ගතිමැයි” යන සිතිවිල්ල මට සැනසීම ලබා දෙන්නේය. මිල්ටන් කියූ පරිදි “මානව උන්නතිකාමය මිනිස් නරයාගේ අවසාන දුබලකම වන්නේය” මම අවුරුදු 20 ක් මන්තී‍්‍ර මණ්ඩලයෙහි මන්තී‍්‍රවරයෙකුව සිටියෙමි. අවුරුදු 15 ක් ඇමැති වරයකුව සිටියෙමි.මා අතින් බොහෝ වැරැදි සිදුවී තිබෙන්නට පුළුවන. එසේ වුවද මේ රටේ මන්තී‍්‍ර මණ්ඩලවල මා දැරූ තනතුරුවලින් වටිනාකමක් ඇති යම් කිසි සුළු සේවයක් මට කිරීමට හැමවිටම පුළුවන් වූ බව මම සිතා සිටියෙමි.දැන් නිදහස්ව, ඉහතින් සඳහන් කළ අබල දුබලතාවෙන් පවා නිදහස්ව, මගේ සේවය මගේ රටට පවරා දෙමි. මේ රටේ අගමැති වශයෙන් හෝ වේවා, මේ පාර්ලිමේන්තුවෙන් සම්පූර්ණයෙන්ම පිටතදී හෝ වේවා, මට එය උසස්ම අන්දමින් ඉටු කළ හැකි කවර තරාතිරමක හෝ සිට මම මගේ යුතුකම ඉටු කරමි.මට විරුද්ධව පිළියෙල කළ හැකි බලවේග ගැන මම ඉඳුරා දැන සිටිමි’ මානය සහ බලය, අධිපතිත්වය, මුදල් පමණක් නොව කරුණු වරදවා පෙන්වීම හා විකෘත කිරීම මට විරුද්ධව යෙදිය හැකි ආයුධයි. මේවාට විරුද්ධව යෙදිය හැකි මා සතු ආයුධ නම් මගේ ජනතාවට සේවය කිරීම පිළිබඳ නිහතමානිත්වය සහ අවංක භාවයත් මේ රටේ ජනතාවගේ විශ්වාසය ලබා ගැනීම සඳහා යටත් පහත් ලෙස මා අදහස් කරන සියලුම උසස් ප‍්‍රතිපත්තිනුත්ය.නිහතමානිත්වය සහ අවංකකම ප‍්‍රතිබද්ධ හැඟීමකින් යුක්තව ද හැකි පමණින් වචන මාත‍්‍රයකින් හෝ කි‍්‍රයා මාත‍්‍රයකින් හෝ පුද්ගලයකුට රිදවීම සඳහා ම පමණක් අදහස් කෙරෙන පෞද්ගලික අපහාස, නින්දා සහ වෛරය පිළිබඳ අදහසක් පහළ කරන කවර දෙයකින් හෝ හැකිතාක් දුරට වෙන්වද මා ඉදිරියේ ඇති යුතුකම ඉටු කිරීමට මම වෑයම් කරමි.අවසාන වශයෙන් කථානායකතුමනි, ඉතා කාරුණික ලෙස ද ඉවසිලිමත් ලෙස ද සාවධානව මගේ කථාව අසා සිටීම ගැන ඔබටත් මේ සභාවටත් මම ස්තුති කරමි.බණ්ඩාරනායක මහතා කථානායක තුමාට හිස නමා ආචාර කොට අසුන් ගත්තේය.අය – වැය යෝජනා පිළිබඳ දෙවැනි වර කියවිමේ විවාදය යළි ඇරඹිණි.මේ විවාදයේ විවිධ අවස්ථාවල විපක්ෂයේ මන්තී‍්‍රවරු බණ්ඩාරනායක මහතා ඇමැති පදවිවලින් ඉවත්ව විපක්ෂයේ අසුන් ගැනීම ගැන නොයෙක් මත පළ කළහ.බෙලිඅත්ත මන්තී‍්‍ර ඩී.ඒ. රාජපක්ෂ මහතා (ජනාධිපති මහින්ද රාජපක්ෂ මහතාගේ පියා)ගරු කථානායකතුමනි, මේ අය වැය විවාදයේදී මට කථා කිරීමට සිදු වී තිබෙන්නේ, මා මෙපමණ කල් බැඳී සිටි, පක්‍ෂ පාත ව සිටි, පක්‍ෂයේ සිට විරුද්ධ පක්‍ෂයට පැමිණ සිටින අවස්ථාවේ ය. ආණ්ඩු පක්‍ෂයේ සිට විරුද්ධ පක්‍ෂයට ආවේ කිසි ම පුද්ගලික තරහක් වත් කිසි ම පෞද්ගලික අමනාපයක් වත් නිසා නොව මේ ආණ්ඩුව කෙරෙහි මා තුළ ඇති වූ කලකිරීම නිසා ය.අවුරුදු 4 ක් මා එහි සිටියා. ඒ කාලය තුළ මගේ පළාතේ අඩු පාඩුකම් ගැනත් පාලන ක‍්‍රමයේ වැරදි ගැනත් නොයෙක් වර ආණ්ඩුවේ ඇමැතිවරුන්ට කරුණු කියා සිටි නමුත් කිසි ම පිහිටක් ලැබුණේ නැත. මගේ සිත කලිකිරුණේ ඒ නිසයි.අග‍්‍රාමාත්‍යතුමා කෙරෙහි මා තුළ ඇති ගෞරවය මේ චෝදනා නිසා මොහොතකටවත් අඩු වන්නේ නැත. මෙතෙක් කල් මා එතුමා පසු පස්සේ ගමන් කළේ එතුමාට ඇති ගෞරවය නිස යි.ලංකා සමසමාජ පක්ෂයේ හම්බන්තොට මන්තී‍්‍ර ලක්ෂ්මන් රාජපක්ෂ මහතා: අපි බලාපොරොත්තු වූවාට වඩා ඉක්මනින් අවසන් විය හැකි ආණ්ඩුවක් විය හැකිය. මේ පාර්ලිමේන්තුවේ අවසාන වාරය යැයි සැලකිය හැකි වාරයේදීත් ඉදිරිපත් කරන ලද අය – වැය ලේඛනය සම්බන්ධව වචන ස්වල්පයක් ප‍්‍රකාශ කරන්නට කැමැත්තෙමි. මේ අය – වැය ලේඛනය, සභාපතිතුමනි, මේ ආණ්ඩුවේ අන්තිම කැමැති පත‍්‍රය හැටියට සැලකිය හැකිය.මහනුවර මන්ති‍්‍රනී තමාරා කුමාරි ඉලංගරත්න මහත්මිය (ස්වාධීන) – ගරු කතානායක තුමනි, මගේ පාර්ලිමේන්තු ජීවිතයේ දෙවැනි සංවත්සර දිනයෙහි, ඒ වාගේම මේ ආණ්ඩුවේ පස් වැනි අය – වැය යෝජනාව ඉදිරිපත් කරද්දී ගරු අත්තනගල්ල මන්තී‍්‍ර තුමා එතුමාගේ මිතුරන් සමඟ වමට පැමිණීම වැදගත් සිද්ධියක් හැටියට සලකමි.ලංකා සම සමාජ පක්ෂයේ නිවිතිගල මන්ති‍්‍ර ඩී.ඇෆ්. හෙට්ටිආරච්චි මහතාලංකා සම සමාජ පක්ෂයේ අවිස්සාවේල්ල මන්තී‍්‍ර කුසුමසිරි ගුණවර්ධන මහත්මිය- (ඇමැති දිනේෂ් ගුණවර්ධන මහතාගේ මෑණියන්)අත්තනගල්ල මන්තී‍්‍රවරයාගේ අස්වීමෙන් පැන නැඟී ඇති දේශපාලන තත්ත්වය ගැන යමක් කීමට මම අදහස් කරමි. ඒ මන්තී‍්‍රවරයා කාලයක් තිස්සේ සිත සිතා සිට, පසුව අස්වීම ගැන අප පමණක් නොව රටේ මහජනතාවගෙන් ඉතා විශාල කොටසක් සතුටු වෙති.ඒ මන්තී‍්‍රතුමාගේ අස්වීම නිසා එක්සත් ජාතික පක්ෂයේ කුණු කන්දල් වසා තිබුණ එක් තිරයක් ඉවත් වූ බව රටේ කල්පනා කරන හැම දෙනා පිළිගන්නා කරුණකි.මෙයින් එක්සත් ජාතික පක්ෂයේ ගරාවැටීම ආරම්භ විය. අත්තනගල්ල මන්තී‍්‍රවරයා විරුද්ධ පක්ෂයේ මන්තී‍්‍රවරුන් සමඟ එක්වී එක්සත් ජාතික පක්ෂයට විරුද්ධව සටන් කිරීමට ලෑස්ති නම්, ඔහුට අනෙක් මන්තී‍්‍රවරුන්ගේ සහයෝගය ලැබෙනු ඇත.මේ අයවැය දෙවන වර කියවීමේ විවාදයට සහභාගි වෙමින් දීර්ඝ දේශනයක් පැවැත්වූ බණ්ඩාරනායක මහතා එම අය – වැයට විරුද්ධව ඡන්දය ප‍්‍රකාශ කොට ශී‍්‍ර ලංකා නිදහස් පක්ෂය පිහිටුවීමේ අඩිතාලම දැම්මේය.උපාලි රූපසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af09071210</link>
    <topic>පුතේ ඔයාට තාම ඉස්කෝලයක් නැද්ද?</topic>
    <author>- ඉසවි</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිගෞරවනීය වෘත්තිය කිළිටි කළවරකාපොළ කළු පැල්ලම“අම්මේ මට ටීචර් ගහනවා” හැම තිස්සෙම ටොකු අනිනවා. වරෙන් පලයන් කියලා බනිනවා. ඇයි අම්මේ මට විතරක් එහෙම කරන්නේ.”පාසල ඇරී ගෙදර එන කොලු පැටියා අම්මා ළඟට වී කනු කුනු ගාන්නේ ය.“පුතා මොකක් හරි වැරැද්දක් කරන්න ඇති. අම්මා පුතු හිස අතගා සනසන්නීය.දවස නිමා වී අලුත් දවසක් ඇරැඹේ. අම්මා පුතු හා දියණිය උදෙන් ම අවදි කරන්නීය.දිල්ෂාන්පුතුගේ මුහුණ හොඳ නැත. දියණියගේ ද මුහුණ එසේ ම ය.“ඇයි මයෙ දුවේ? අම්මා දියණියගෙන් අසන්නීය.“ටීචර් මටත් හරියට වැඩ පවරනවා. වැසිකිලි හෝදන්න කියනවා. පිඟන් හෝදන්න කියනවා. ඒවා කරන්නේ නැති වුණහම කොස්සෙන් ගහනවා.”දියණිය දෑස් හි කඳුළු පුරවාගෙන අම්මාට දුක කියන්නීය.එක් දවසක් නොව මාස කිහිපයක් ම අම්මාත් තාත්තාත් දියණිය ගේ හා හත්හැවිරිදි පුතුගේ මේ දුක් ගැනවිල්ලට සවන් දුන්හ. අවසන දෙන්නා දෙමහල්ලෝ තීරණයකට ආහ. ඒ වරකාපොළ ගාමිණී විදුහලේ දෙවැනි ශ්‍රේණියේ ඉගෙනුම ලබන දිල්ෂාන් කුමාර් පුතු පාසලින් අස් කරවාගෙන වෙනත් පාසලකට ඇතුළත් කිරීමට ය. වරකාපොළ ආරාම පාරේ පදිංචි සෙල්වරාජ් සකුන්තලා නම් එම දරුවන්ගේ මව දියණිය කන්මනි සමඟ පාසලට ගියා ය.“දරුවා හැමදාම කියනවා ඉස්කෝලේ ටීචර් ටොකු අනිනවා ගහනවා කියලා. මම ගිහිල්ලා පන්ති භාර ගුරුතුමියගෙන් ඇහුවා. ඇය මට කිව්වේ මගෙ දරුවා බොරු කියනවා කියලා. ඇය මට බැණ වැදුණා. මම විදුහල්පතිනිය හමුවුණා. ඇයට මේ ගැන කිව්වම ඇයත් මට බැන්නා. විදුහල්පතිනිය කිව්වා මෙහෙ තියන්න බැරි නම් අස් කරගන්න කියලා.”මම දරුවා අස්කර ගන්න පෝර්ම කොළ පිරෙව්වා. ඊට පස්සේ දරුවා එක් පාසලකට දාන්න හැදුවා. ඒ විදුහල්පතිතුමා කිව්වා හිටපු ඉස්කෝලෙන් ලියුමක් අරගෙන එන්න කියලා. මම ගිහින් වරකාපොළ ගාමිණී විදුහලේ විදුහල්පතිනියගෙන් ලියුමක් ඉල්ලුවා. ඇය මට ලියුම දුන්නෙ නෑ. මම වැඳලා ඉල්ලුවා. මට බැන්නා මගෙ දරුවව කිසිම ඉස්කෝලෙකට දාගන්න දෙන්නෑ කියලා.ඊට පස්සේ මම පාසලකට දරුවා ඇතුළත් කරන්න හැදුවා. ඒත් එහෙනුත් දරුව පාසලට ඇතුළත් කර ගත්තේ නැහැ. මේවා අහපු මගෙ සැමියා හරිම හිතේ අමාරුවෙන් හිටියේ පහුගිය 26 වෙනිදා එයා ගෙදර ඇවිත් පුතා ඉඹලා ඇඬුවා. “පුතේ උඹට ඉස්කෝලයක් නෑ නේද කියලා.” මම දැක්කා එයාගේ අතේ කුප්පියක් තියෙනවා. මම කෑගැහුවා. අහල පහළ අය ඇවිල්ලා ඒ බෝතලේ විසි කෙරුවා. ඒත් එයා ආයෙත් ඒක අරගෙන බිව්වා. අපිට එයා බේරගන්න බැරි වුණා.මම එයත් එක්ක පවුල් කන්න අරගෙන අවුරුදු දහ නවයක් වෙනවා. මට දරුවෝ පස්දෙනෙක් ඉන්නවා. අනේ දැන් මගෙ දරුවන්ට කාගේ පිළිසරණක් ද?ඇය දෑත් පපුවේ ගසා ගනිමින් හඬන්නීය. දරුවන් සමඟ තනි වූ ඈ ජීවිතයේ හෙට දවස පිළිබඳව තැවෙන්නීය. .“මං හිතුවේ නැහැ තාත්තා වහ බොයි කියලා. මට පංතියේ ටීචර් හරියට හිරිහැර කරනවා. ළඟට අඬගහල ටොකු අනිනවා. අනිත් ළමයින්ගේ ඉඳුල් පිඟන් හෝදන්න කියනවා. මට කන්න දෙන්නේ හූනෝ කැරපොත්තෝ ජරා කරපු පිඟන් වලට. අපේ අක්කටත් ටීචර් ගහනවා. වැසිකිලි හෝදන්න කියනවා. මට ලුනුයි හාලුයි කන්න දෙනවා. දැන් අපිට තාත්තා කෙනෙක් නැහැ. තාත්තා අපිට හරි ආදරෙන් හිටියා..” දිල්ෂාන් කුමාර් හඬමින් පවසන්නේය.තම දරුවාට පාසලක් නැතැයි සිත් තැවුලට පත් පෙරුමාල් කුමාර් වස පානය කර මිය ගියේ ය. මිය යනවිට ඔහුගේ වසස අවුරුදු හතළිහකි. ඔහු මිය ගිය පමණින් ප‍්‍රශ්නය විසඳුනේ ද?දරුවන් පස් දෙනකුට ආදරණීය තාත්තා කෙනෙකු බිරිඳකට ආදරණිය සැමියෙකු අහිමිවීම පමණක් මින් සිදුවිය.ඔහු මිය ගියේ අපට සිතීමට බොහෝ දේ ඉතිරිකර ය.ඔහුගේ මිය යාම ගෞරවණීය රැකියාවකට කලු පැල්ලමක් එක්කළේ ය.යුද්ධය ජයග‍්‍රහණය කිරීමෙන් පසුව මහින්ද රාජපක්ෂ ජනාධිපතිතුමා ජාතිය අමතා ඉතා වැදගත් කතාවක් කියා සිටියේ ය. ඒ මින්පසු මෙරට සුළු ජාතිය සහ මහ ජාතින් දෙකක් නොමැති බව ය.දිල්ෂාන් දරුවාට පාසලේ ගුරුවරියගේ විවිධ වූ කායික හා මානසික පීඩනයන්ට ගොදුරු වීමට සිදුවුණේ පාසලක් අහිමි වුණේ කුමන හේතු නිසා ද?මවුපියන් දරුවන් පාසලට යවන්නේ ගුරුවරුන් කෙරෙහි දැඩි විශ්වාසයක් ඇතිවය. ඒ විෂය දැනුම, යහගුණ මෙන් ම ආරක්ෂාව අතින් ද තම දරුවෝ සුරක්ෂිතය යන හැඟීම ඇතිවය.එදා පාසල් ගුරුවරු මවුපියන්ගේ මේ විශ්වාසය ඒ අයුරින් ම රැක්කා හ. වර්තමානයේ ද (ඇතැම් සුළු සිදුවීම් හැරෙන්නට) බොහෝ ගුරුවරු විදුහල්පතිවරු විශ්වාසය රකින්නා හ. දරුවන් යහමඟ යවන්නාහ. දැනුම ලබා දෙන්නාහ. ඔවුන් ආරක්ෂා කරන්නාහ.“දරු දුක දන්නේ දරුවන් ඇති අයයි” මේ අප අතර ඇති කියමනකි. එහෙත් දරුවන් සිටින්නෝ ද ඇතැම් අවස්ථාවල දරු දුක නොහඳුනති.දිල්ෂාන් ගේ පියාගේ මරණයට වගකිවයුතු බව කියන ගුරුවරිය හා විදුහල්පතිනිය මේ අහිංසකයන්ගේ සිත් රිදවා ලැබූ සතුට කුමක් විය හැකි ද?අතීතයේ මෙන් ම වර්තමානයේ ද බොහෝ යහපත් වූ ගුරුවරු මෙන් ම විදුහල්පතිවරු මෙරට සිටියහ. සිටිති. එහෙත් හැම ගුරුවරයකු ම විදුහල්පතිවරයකුම එසේ නැත.ගුරුවරයා යනු මඟ පෙන්වන්නෙකි. පෙරුමාල් මිය ගියේ ය.ඒ තම දරුවන්ට සිදුවූ අසාධාරණය පිළිබඳව සිත් තැවුලෙනි.තම දරුවන්ගේ අනාගතය සුබ වනු දැකීමට සිහින මැවූ තාත්තා කෙනකු දරුවන් ඉදිරියේ වස බී සිය දිවි හානි කරගත්තේ ය.කුමන ජාතියකට කුමන ආගමකට අයත් වුවද පාසල් දොරටුවෙන් පාසලට ඇතුළු වූ පසු සෑම දරුවෙක් ම පාසල් ශිෂ්‍යයෙකි. ශිෂ්‍යාවකි. ඔවුන්ගේ පැතුම ඉගෙන ගැනීම ය. ගුරුවරුන්ගේ යුතුකම යහමඟ පෙන්වීමය. ඉගැන්වීමය. කරුණාව දැක්වීමය.දරුවන්ගේ සිත් රිදවීම, එකිනෙකාට වෙනස් අයුරින් සැලකීම ගෞරවනීය ගුරු වෘත්තියට සුදුසු නොවේ.මෙවැනි හිංසාකාරී පිළිවෙතක් අනුගමනය කළැයි කියන ගුරුවරියක්, විදුහල්පතිවරියක් ගුරු සේවයට කොතරම් දුරට ගැලපෙන්නේ ද? මේ දිල්ෂාන් ගේ පියා පෙරුමාල් අපට ඉතිරි කර ගිය ප‍්‍රශ්නයයි.- ඉසවි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907122</link>
    <topic>ජනමත පිටුව</topic>
    <author>කේ.ඩී.එස්. පෙරේරා මාවනැල්ල</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිමහජන සෞඛ්‍ය පරීක්ෂකවරයා ගැනත් සිතන්න යන සිරස්තලය යටතේ ඉකුත් 28 වැනිදා සිළුමිණ ප‍්‍රවෘත්ති පත‍්‍රයේ අසේල සංජය වීරක්කොඩි මහතා නමින් පළවූ ලිපිය සම්බන්ධයෙනි.ඩෙංගු රෝගය බිහිසුණු ලෙස පැතිරෙන වර්තමානයේ මහජන සෞඛ්‍ය පරීක්ෂකවරුන් දැක ගන්නට පවා නැතැයි බොහෝ දෙනා පැමිණිලි කරන බව සඳහන් කරන ඒ මහතා සෞඛ්‍ය පරීක්ෂකවරුන්ගේ කාර්ය භාරය විස්තර කරයි.අනෙකුත් සෞඛ්‍ය නිලධාරින්ගේ සේවය සංසන්දනය කරමින් තමන් අඩු පහසුකම් යටතේ සේවය කරන බවද සඳහන් කරයි. අනෙකුත් නිලධාරීන්ගේ සේවය සංසන්දනය කිරීම ප‍්‍රස්තුත කරුණට කොතරම් අදාළ වේ දැයි පැහැදිලි නැත.ඩෙංගු පැතිරෙන මේ කාලයේදී පමණක් නොව මෑත කාලවලදී සෞඛ්‍ය පරීක්ෂකවරුන් දැක ගැනීමට නැතැයි බොහෝ දෙනා කියති.“එකිනෙකාට චෝදනා එල්ල නොකර තමාගේ නිවෙස හා අවට පිරිසිදුව තබා ගැනීමෙන් වටිනා ජීවිත ආරක්ෂා කර ගැනීමට කටයුතු කිරීම අප සැමගේ වගකීමකි” යනුවෙන් ඒ මහතා කරන සුලභ සඳහන අප දිනපතා දවසට කීප වරක් විද්යුත් මාධ්‍යවලින් දිනපතා ප‍්‍රවෘත්ති පත‍්‍ර මගින් හා අත් පති‍්‍රකා මඟින් අසන්නට දකින්නට ලැබෙන උපදේශයකි.එම උපදෙසට මුවාවී තමන්ට පැවරී තිබෙන මූලික මෙන්ම වැදගත්ම රාජකාරිය වන බෝවන රෝග වැළැක්වීමේ කටයුත්ත මහජනයාගේ සහයෝගය ඇතිව කිරීමෙන් මඟ හැරීම නොකළ යුතුය.මෙයට අවුරුදු හතළිස් පහකට පමණක් පෙර සෞඛ්‍ය සේවයේ යෙදී සිට අත්දැකීම් ඇති මට මෙහිදී සිහිපත් වන්නේ 1950 වැනි ඈත එපිට කාලයකදී ලංකාවේ සෞඛ්‍ය සේවා අධ්‍යෂකවරයාව සිටි (එකල ලංකාවටම සිටියේ එක අධ්‍යෂකවරයකු පමණි) දොස්තර චෙල්ලප්පා මහතා විසින් සංගෘහිත සෞඛ්‍ය ඒකකවල කාර්ය පටිපාටිය (HEALTH UNIT PROCEDURE) නමැති ග‍්‍රන්ථයේ සඳහන් වැදගත් පාඨයක් වූ ක්‍ෂෙත‍්‍ර සෞඛ්‍ය නිලධාරීන් තම කොට්ඨාසයේ සෑම බිම් අඟලක්ම හා සෑම ගෙදරකම නිවැසියන් හොඳින් දැන ගත යුතුය.(Know your area and know your people well) යන්නයි. යම් කොට්ඨාසයකට පත්වීම ලද විගසම දීර්ඝ ආකෘති පත‍්‍රයක් යොදා සෑම නිවෙසකටම ගොස් එම නිවෙසේ සමාජ ආර්ථික හා සෞඛ්‍ය තත්වය පිළිබඳ කරුණු රැස්කර ඒ අනුව පිළියෙළ කරන වාර්තාවේ සංඛ්‍යා ලේඛන ප‍්‍රස්ථාර සිතියම් හා සෞඛ්‍ය කටයුතු සඳහා ඉදිරි වැඩපිළිවෙළ ඇතුළත් කර මාස තුනකින් අධීක්ෂණ නිලධාරියා වන සෞඛ්‍ය වෛද්‍ය නිලධාරි වෙත ඉදිරිපත් කළ යුතුය.එකල මහජන සෞඛ්‍ය පරීක්ෂකවරුන්ගේ කොට්ඨාස අද ඒවාට වඩා ඉතා විශාල වූ අතර ප‍්‍රවාහන පහසුකම් ද ඉතා අඩුවෙන් තිබුණි. අධීක්ෂණ නිලධාරින් වූ සෞඛ්‍ය වෛද්‍ය නිලධාරීහු දැන්මෙන් පෞද්ගලික වෛද්‍ය සේවයේ නොයෙදී තම සම්පූර්ණ රාජකාරි වේලාවම ජනතාවගේ සෞඛ්‍ය සේවය වෙනුවෙන් යෙදුණාහ. එසේ කළ සේවය නිසා වසූරිය, කොළරාව, මහාමාරිය වැනි රෝග තුරන් කළ හැකිවිය.අප හමුදාවේ වීරෝධාර සෙබළුන්ගේ අවංක කැපවීම අනුගමනය කිරීමෙන් මහජන සෞඛ්‍ය පරීක්ෂකවරුන්ට ජනතාවගේ හොඳ හිත දිනා ඔවුන්ගේ සහාය ද ලබා පරිසර සෞඛ්‍ය ආරක්ෂාව හා බෝවන රෝග වැළැක්වීමේ කටයුතු සාර්ථකව කළ හැකි වනු ඇත.කේ.ඩී.එස්. පෙරේරා මාවනැල්ල‘පානාතිපාතා වේරමණී සික්ඛා පදං සමාදියාමි’ යනු ප‍්‍රාණඝාතයෙන් වෙන්වීමයි. ප‍්‍රාණඝාතය යනු බලවත් අකුසල කර්මයකි. මිනිසාට බෙහෙවින් ප‍්‍රයෝජනවත් සතකු ලෙස ගවයා හැඳින්විය හැකිය. එළදෙනගෙන් පොහොර ද කිරි ද ලබා ගනී. මිනිසාට එවැනි උදව් උපකාර කරන ගවයා වැනි සතකු මස් ලබා ගැනීම පිණිස ඝාතනය කිරීම අකුසලයකි.ඊට අනුබලදීමද බලවත් වරදකි. දැනට මස් සඳහා දිනපතා නීති විරෝධී ලෙස ගවයන් විශාල සංඛ්‍යාවක් ඝාතනය කැරේ. මේ නිසා ගව සම්පත අඩු වී ඇත. ගව සම්පත සුරැකීම අපගේ පරම යුතුකමකි.ගව සම්පත රැක ගැනීමට වග කිවයුත්තන්ගේ අවධානය යොමු කළ යුතු ය. මා රජයෙන් ඉල්ලා සිටින්නේ මතට තිත මෙන් ම මසට ද තිත තබා ගව සම්පත රැක ගන්නා ලෙස ය. එසේ ම වෙනත් සත්ව ඝාතන නැවැත්වීමට කටයුතු යොදන ලෙස ය. එවිට මත් උවදුර මෙන් පැතිරී යන ගව ඝාතනයට ද තිතක් තැබෙනු නියතයි. අතිගරු ජනාධිපතිතුමනි. මතින් තොර හෙට දිනක් ලෙසම මසින් තොර හෙටක් දිනක් උදාකර දීමට ඔබතුමා ඇතුළු රජයට හැකිවේවා.මනහර මහින්ද වෑකඩ, කපුහේන් කන්ද, මැටියගනේ.සන්නිවේදනය සහ මාධ්‍ය අධ්‍යයනය නමැති විෂය පාසල් විෂය ධාරාවට එක්වී ඇත. එය උසස් මාධ්‍ය සංස්කෘතියක් බිහි කිරීමට හේතු වේ.ලොව සිදුවන සිදුවීම්, අපරාධ, විද්‍යාත්මක තොරතුරු, ආගමික තොරතුරු, කලා හා වාණිජ තොරතුරු, දේශපාලන පුවත් යනාදී ක්ෂේත‍්‍ර රැසක් පිළිබඳ තොරතුරු දැන ගැනීමට අවස්ථාව ලැබෙන්නේත් සමාජයේ සිදුවන සෑම දෙයක් පිළිබඳව සංවේදීව බැලීමට යොමු කරන්නේ මේ විෂයයෙනි.විද්‍යාව සහ තාක්ෂණය හේතුවෙන් මුළු ලොවම එකම විශ්ව ගම්මානයක් වී ඇත. එය තව දුරටත් පුළුල් කිරීමට ඉවහල් වන්නේ සන්නිවේදනය සහ මාධ්‍ය අධ්‍යයනය නමැති විෂයයි.මේ විෂය ඉගැන්වීම සඳහා නියමිත සුදුසුකම් තිබෙන ගුරුවරුන්ගේ සංඛ්‍යාව ඉතා අල්පය. ගුරුවරුන්, විදුහල්පතිවරුන් එකතු වී මේ විෂය ඉගැන්වීමට උත්සුක විය යුතුය. මේ විෂය ඉගෙනීමෙන් ලැබෙන ප‍්‍රයෝජන පිළිබඳව ශිෂ්‍යයන් ද දැනුම්වත් කළ යුතුය.ආර්ථික, දේශපාලන, සමාජයීය හා සංස්කෘතික වශයෙන් මෙන්ම ජනමාධ්‍ය ක්ෂේත‍්‍රයේ ද අපට අනන්‍යතාවයක් තිබිය යුතුය.සත්‍ය වශයෙන් ම එම අනන්‍යතාව ඇතිකරන්නේ සන්නිවේදනය හා මාධ්‍ය අධ්‍යයනය යන විෂයයෙනි.මේ විෂය තවත් පුළුල් කිරීමට පියවර ගත යුතුය.මලින්ත බෝපෙආරච්චි, මහර, කඩවතපුරා වසර ගණනාවක සිට කෝමාරිකය අතුරු ඇළ කොටසට විදුලි බලය ලැබේ යයි සිතමින් ප‍්‍රදේශ වාසින් බලා සිටියත් එය ඉටු වී නැත. මේ ප‍්‍රදේශයට විදුලිය ලබා දෙන්නැයි දුන් පොරොන්දු මෙතෙක් ඉටු වී නැත.මේ ප‍්‍රදේශයට විදුලිය ලබා දුනහොත් විශාල පිරිසකට ස්වයං රැකියා මගින් ආර්ථික සංවර්ධනයක් ලබා ගත හැක. දැනට මේ ප‍්‍රදේශයේ ජුකි මැෂින් පුහුණුව ලබා රැකියා අවස්ථා නොමැති තරුණියන් සිටින අතර වතු කර්මාන්තය වැනි කර්මාන්ත ආරම්භ කිරීමට විදුලිය විශාල ආධාරකයක් වනු ඇත.මේ හැර දැනට මේ ගම්මානයටත් වැල්ලවෙල හා අවට කුඩා ගම්මානවල ද විදුලිය බලාපොරොත්තුවෙන් සැලකිය යුතු පිරිසක් සිටිති.පාසල් ශිෂ්‍ය ශිෂ්‍යාවන්ට ලාම්පු එළියෙන් පාඩම් කටයුතු කිරීමට සිදුවීම නිසා අනතුරු වලට මුහුණ පෑමට සිදුවූ අවස්ථා ද ඇත. ඒ නිසා කෝමාරිකය ප‍්‍රදේශයට විදුලි බලය ලබා දීමට කටයුතු යොදන මෙන් විදුලිබල මණ්ඩලයෙන් ඉල්ලා සිටිමු.එන්.එස්.පී. මීරිගම - වියළුව’සිළුමිණ’ ජනමත පිටුවේ ජූනි 28 වැනිදින ‘පෙළ පොත් බර අඩු කළ හැකි මඟක්’ මැයෙන් පළ වූ දේවප‍්‍රිය මහතාගේ ලිපිය හා ‘පෙළ පොත් බරට විකල්පයක්’ මැයෙන් ජූලි 05 වැනි දින පළ වූ විජේරත්න මහතාගේ ලිපිය සම්බන්ධවයි.මා සිතන අන්දමට බර අඩුකළ යුත්තේ පෙළ පොත්වලය. අභ්‍යාස පොත්වල බර සිසුන්ටම අඩු කැර ගත හැකිය. පිටු 400, 320, 240 ප‍්‍රමාණවලින් අභ්‍යාස පොත් රැගෙන ආ යුතු බවට ගුරුභවතුන් හෝ අධ්‍යාපන අමාත්‍යාංශය විසින් හෝ නියම කර නැත.විජේරත්න මහතා එම ලිපියෙන් පෙළ පොත් බර අඩු කිරීම සඳහා කිසිදු විකල්පයක් ඉදිරිපත් කර නැත. ඔහු කතා කරන්නේ අභ්‍යාස පොත් ගැන පමණි.පෙළ පොත් එකවරම මුද්‍රණය කරන නිසා එහි වියදම වැඩි වන්නේ නැත. කාණ්ඩ තුනකට වෙන් කිරීමේදී අමතර පිටකවර දෙකක් පමණක් මුද්‍රණය කළ යුතුව ඇත. ඒ සඳහා වැය වන්නේ ඉතාම සුළු මුදලකි.මුළු පොත කාණ්ඩ තුනකට සකස් කළ විට පෙර මෙන් නොව එකවර වැඩි ප‍්‍රමාණයක් ප‍්‍රවාහනය කළ හැකිය.පෙරට වඩා වැඩි පාසල් සංඛ්‍යාවකට පෙළපොත් බෙදා දිය හැකිය. එක් එක් වාරයට නියමිත පාඩම් සංඛ්‍යාව එම වාරයේදීම ඉගැන්වීමට ගුරු භවතුන්ට පහසු වනු ඇත.එවිට හිස රදයද, කොන්දේ අමාරුව ද ඇති වන්නට ඉඩක් නැත.පොත් බෑගයේ මුළු බරින් තුනෙන් දෙකොටසක්ම අඩු වන බැවින් සියලුම පෙළ පොත් එක් පාසල් වාරයකට එක් කාණ්ඩය වශයෙන් බෙදා හැරීමට කර ඇති යෝජනාව ප‍්‍රතිඵල දායක බව මගේ හැඟීමය.පියුමිකා ලසන්ති ජීවන්දර ඔරුවල – අතුරුගිරිය.මග්ගොන ශාන්ත වින්සන් පාර හරහා මග්ගොන නගරයට දුම්රිය ස්ථානයට ළඟාවිය හැකි ඉතා කෙටි මාර්ග වන පාසල් මාවත, ශාන්ත වින්සන් පාර සිට පාසල් මාවත පටන් ගැන්ම ඉතා අබලන් තත්ත්වයට පත්ව ඇත.මේ වනවිට පාර මඩවී විශාල අගල් හෑරී ඇත. දැනට පවතින වර්ෂාව හේතුවෙන් දෙපැත්ත ඇති කාණු පද්ධතිය ද සම්පූර්ණයෙන් වැසී ගොස් ඇති නිසා පාර හරහා ජලය ගලායාමෙන් පාරේ තාර කොටස් ගැලවී වළවල් හෑරී යතුරු පැදියක්වත් පාරේ යාමට නොහැකි තත්ත්වයකට පත්ව ඇත. මේ පාර බේරුවල ප‍්‍රාදේශීය සභාවට අයත් මාර්ගයක් වුවද නිසි නඩත්තුවක් නොමැති නිසා මෙසේ පාර අබලන්ව ඇත.මේ මාර්ගයේ ඔබ්බෙන් පිහිටි මග්ගොන සම්බුද්ධ රාජ කනිෂ්ඨ විද්‍යාලයට මේ මාර්ගය ඔස්සේ විශාල සිසු පිරිසක් ද දුෂ්කරතා මැද ගමන් කරති. මග්ගොන සිට එන මූල මාර්ගය මීටර් හාරසීයක් පමණ කොන්කී‍්‍රට් කර නිසි පරිදි සකස් කර ඇතත් ඉතිරි මේ කොටස මීටර් 200ක් පමණ අබලන් තත්ත්වයෙන් පවතී. බේරුවල ප‍්‍රාදේශීය සභාවේ වගකිවයුත්තන්ගේ අවධානය යොමුවී මේ මාර්ගය ප‍්‍රතිසංස්කරණය කරදීමට කටයුතු යෙදිය යුතුය.ඒ.එස්.එම්.ජේ.මන්සූර් මග්ගොන.පෙරගෙවුම් සබඳතා සහිත දුරකථන ශ‍්‍රී ලංකා ටෙලිකොම් ආයතනය මගින් මහජනයා අතර පසුගිය කාලයේ අලෙවි කරන ලදී. එහෙත් ගෙවුම් සබඳතා ලබාගැනීමේ කාඩ්පත් මාතර හා අකුරැස්ස නගර වල ඇත්තේ ම නැත. කාඩ්පත් නොමැතිකමින් බොහෝ පාරිභෝගිකයන් බලවත් අපහසුතාවට පත්ව ඇත.මේ පිළිබඳ මා අකුරැස්ස හා මාතර නගරයේ මේ කාඩ්පත් අලෙවි කරන ආයතන කීපයකින් කරුණු සොයා බැලීමේදී ඔවුන් ප‍්‍රකාශ කළේ 2009 අපෙ‍්‍ර්ල් මාසයෙන් පසු මේ කාඩ්පත් තම ආයතනවලට නොලැබුණු බවයි.මේ කාඩ්පත් හිඟය නැති කිරීමට ශ‍්‍රී ලංකා ටෙලිකොම් ආයතනය පියවර ගත යුතුය.ජී. මහින්දපාල ඇල්ගිරිය, තෙලිජ්ජවිලසිළුමිණ පත‍්‍රයේ ‘ජනමත’ පිටුවේ පළවූ පෙළ පොත් බර අඩු කළ හැකි මගක් සහ පෙළ පොත් බරට විකල්පයක් යන ලිපි කියවීමෙන් පසු මෙය ලියා එවීමට අදහස් කලෙමි.උසුලාගෙන යාමට නොහැකි විශාල බෑග් තුළ බහා පෙළ පොත් ගෙන නැමුණ කොන්දකින් යුතුව පාසල් යන ශිෂ්‍ය ශිෂ්‍යාවන් දැකීම කනගාටුවට කරුණකි.පාසල් යන දරුවා වතුර බෝතලය ගෙන ඉදිරියෙන් ද පොත් බෑගය ගත් වැඩි හිටියා පිටුපසින් ද යන වාර කොතෙකුත් දැක ඇත්තෙමු. එයට හේතුව පොත් බෑගයේ බර දරුවාට උසුලා ගෙන යාමට අපහසු කමක් නුදුරු කාලයකදී ගොදුරු වේයැයි වැඩිහිටියන්ගේ සිතේ ඇති බිය නිසා ය.විශාල පොත් තොගයක් ගෙන යන්නට එපාය දරුවනට කියන්නට වැඩිහිටියනට හැකියාවක් නැත. එය විෂයට අදාළ පොත් නිසා ය.ප‍්‍රශ්නයට පිළිතුරු ඇත්තේ ගුරු භවතුන් අතය. එදිනෙදා විෂයට අදාළ පොත් ගෙන ඒමටත් පිටු ප‍්‍රමාණය අඩු අභ්‍යාස පොත් ගෙන ඒමටත් දරුවන් දැනුම්වත් කරන්නේ නම් මැනවි.තමාට තිබෙන සියලුම පොත් රැගෙන යාමට අද දරුවනට සිදුවී ඇත. එයට හේතුව එදිනෙදා කුමන පාඩම කරාවිදැයි දරුවන් නොදන්නා බැවිනි.පාසල් කාල සටහනක් අනුව කටයුතු කරන්නේ නම් සහනයක් ලැබෙනු ඇත.ඇන්.කේ.පී. පෙ‍්‍ර්මදාස ප‍්‍රනාන්දු, ගොරකදෙනිය, පයාගල.කැලණිය ප‍්‍රාදේශිය ලේකම් කොට්ඨාසයට අයත් වත්තල, හුණුපිටිය, වෙඩිකන්ද ප‍්‍රදේශයේ පිහිටි දුම්රිය හරස් මාර්ගයට දීර්ඝ කාලයක පටන් රේල් ගේට්ටුවක අවශ්‍යතාව පවතී.කොතරම් ඉල්ලීම් කළ ද මේ සඳහා කිසිදු ප‍්‍රතිචාරයක් ලැබී නැත.මීට වසර දෙකකට පමණ හමුදා නිලධාරීන් රැගත් එකොළොස් දෙනෙකු ගෙන් සමන්විත ආරක්ෂක රථයක් දුම්රියේ ගැටීමෙන් සිදු වූ අනතුරින් ආරක්ෂක රථය විනාශ වී ගිය අට දෙනෙක්ම ජීවිතක්ෂයට පත් වූහ.මේ මාර්ගය හරහා පාසල් සඳහා, රැකියා සඳහා හා වෙනත් අවශ්‍යතා සඳහා ගමන්ගන්නෝ බොහෝ දෙනෙක් සිටිති.මේ ස්ථානයට ආරක්ෂිත ගේට්ටුවක් ලබා දීමට පියවර ගන්නා මෙන් දුම්රිය බලධාරීන් ගෙන් ඉල්ලා සිටිමු.එස්. ෆසීනා මන්සූර් හුණුපිටිය - වත්තලසෑම රූපවාහිනී නාළිකාවකින්ම අද දකින්ට ලැබෙන්නේ ‘ස්ටාර්ස්’ උමතුවයි. සියලු දෙනාම උත්සාහ කරන්නේ ගායක ගායිකාවන් වීමටයි. මේවාට සහභාගිවන ලක්ෂ සංඛ්‍යාත තරුණ තරුණියන්ට අද කරන්නට කිසිදු රාජකාරියක් නැත. ඔවුන්ගේ එකම අභිප‍්‍රාය අනුන්ගේ ගීත ගයා ගායක ගායිකාවන් බවට පත්වීමයි.මෙය අද සෑම විද්‍යුත් නාළිකාවකටම බෝවී ඇති වසංගතයකි. මෙවැනි හරසුන් වැඩසටන්වලට වියදම් කරන මුදල මීට වඩා වැඩදායක දෙයකට යොමු කළ නොහැකිද? එසේම මේවාට සහභාගි වීමට එපිට ගම් දනව්වල සිට පැමිණෙන අයගේ කාලය, මිල මුදල් සැබැවින්ම නාස්ති නොවන්නේද?මල්ලිකා රූපසිංහ ගලහිටියාව, ගනේමුල්ල.මහරගම මහනගර සභා ප‍්‍රදේශයේ කලල්ගොඩ රණවකවත්ත පාර දෙපස හිස් ඉඩම් කැබලි කීපයක් ඇත. මේ නිසාම මේ ඉඩම් කැබලි වල් බිහි වී කැලෑවෙන් වැසී ඇත. මේ පිළිබඳව මහරගම නගර සභාවේ අවධානය යොමු විය යුතුය.කේ.ජී. ජිනදාස කලල්ගොඩ - පන්නිපිටියඋකුවෙල සිට නුගපිටිය හරහා ගුරලවෙල දක්වා ඇති මහා මාර්ගයේ උකුවෙල සිට නුගපිටිය දක්වා අලුත්වැඩියා කර ඇති නමුත් නුගපිටිය ග‍්‍රාමයේ සිට ගුරලවෙල දක්වා ඇති මාර්ගයේ ඉතිරි කොටස ඉතාම අබලන් තත්ත්වයට පත්ව ඇත.මීට වසර ගණනකට පෙර තාර දමා සෑදූ පාර ගල් ගැලවී වැස්සට සේදී ගොස් වලවල් සෑදී මඩ ගොහොරුවක් බවට පත්ව ඇත. ලංගම බස්රථයක් හා පෞද්ගලික බස් රථයක් ද ඊට අමතරව කාර්, වෑන්, ලොරි, ති‍්‍රරෝද රථ විශාල සංඛ්‍යාවක් මේ මාර්ගයේ නිතරම එහා මෙහා ගමන් කරයි. මේ මාර්ගයේ ගමන් කරන බස් රථ නිතර අබලන් වන නිසා මගීන්ටත් පාසල් ශිෂ්‍යයන්ටත් නිතර අකරතැබ්බයට මුහුණදීමට සිදුවෙයි.ගුරලවෙල මර්ගය මෙලෙස අබලන්වීම ගැන ජනතාව නිතරම මැසිවිලි නඟති. මෙහි ඇති පාලම ද ඉතා අබලන් තත්ත්වයේ පවතී. එය දෙපස ඇඳි නොමැති අනාරක්ෂිත පාලමකි. කොයි මොහොතේ හෝ පාලමෙන් වාහන ඇදගෙන වැටීමට බොහෝ සේ ඉඩ ඇත. මධ්‍යම පළාත් සභාවේ මාර්ග සංවර්ධන ඇමතිතුමනි ‘මඟ නැඟුම’ යටතේ හෝ මේ මාර්ගය යථා තත්ත්වයට පත්කර දෙන ලෙස ඉල්ලා සිටිමි.සරත් විජේසේකර උකුවෙල, නුගපිටිය.වැව් බැඳි රට හෙවත් රජරට නුවර කලාවිය ජනතාවගේ හද ගැහෙන රාවය බවට මීට වසර 8-10 කට ප‍්‍රථම ගුවනේ රැව්පිළි රැව්දුන් ‘පුලතිසිරාවය’ ගුවන් විදුලිය නිහඬු වූයේ ඇයිද යන්න ප‍්‍රශ්නයකි.ගුවන් විදුලි වංශ කථාවේ අලුත් පිටුවක් පෙරළමින් වර්ෂ 1998 අපෙ‍්‍ර්ල් මස 12 වැනිදා ආරම්භ වූ පුලතිසිරාවය ගුවන් විදුලි සේවය අපේකම / සම්ප‍්‍රදාය රැක ගනිමින් නවීන තාක්ෂණයත් සමඟ මුසුවිය. අති විශාල ශ‍්‍රාවක පිරිසක් මේ වටා රොක් වෙමින් බහුතරයකගේ හඬ බවට ද පත් විය.මෙවන් සේවාවන් කොළඹට පමණක් සීමාවූ යුගයක මෙවැනි දුෂ්කර පළාතක පිහිටවුවද ගුණාත්මක අතින් එහි විකාශය වූ වැඩසටහන් කොළඹ නාලිකාවකට දෙවැනි නොවුණි.ශී‍්‍ර ලංකා ගුවන් විදුලි සංස්ථාව නම් ගුවන් විදුලියේ මහ ගෙදරින් ඇරඹි මෙයට වැඩි දායකත්වයක් ලබා දුන්නේ ශී‍්‍ර ලංකා මහවැලි අධිකාරියයි. මෙයට මූලික වූ පුරෝගාමි නියමුවා වූයේ කලාවට ලැදි එදත් අදත් පුලතිසිපුර ජන හද දිනූ අසහාය නායකවරයෙකි. එදත් අදත් අප පුලතිසිපුර සංවර්ධනයේ නියමුවාත් ඔහුය.ඒ අන් කවරකුවත් නොව වත්මන් මහවැලි, කෘෂිකර්ම සංවර්ධන හා ගොවිජන සේවා ඇමැති මෙන්ම ශී‍්‍ර ලංකා නිදහස් පක්ෂ මහ ලේකම් මෛති‍්‍රපාල සිරිසේන මහතාය.ඔහුගේ සංකල්පයකට අනුව උපදේශකත්වය හා මඟ පෙන්වීම මත ආරම්භ වූ ‘පුලතිසිරාවය’ ඉතා සාර්ථක ගමනක් පැමිණියේය.අද එය නිහඬ වී ඇත. එය කාගේ වරදින් කෙසේ සිදුවූවාද? මේ ගැන සොයා බලා නැවත කඩිනමින් පුලතිසිරාවයේ හඬ අවදි කලයුතු කාලය එළඹ ඇත. මහවැලියට පමණක් සීමා නොවූ මාධ්‍යයක් බව නොකියාම බැරිය. මේ විකාශය පොලොන්නරුව, මහනුවර, අම්පාර, කුරුණෑගල, අනුරාධපුර ඇතුළු දිස්ති‍්‍රක් දොළහක් පමණ ආවරණය කරමින් වැඩසටහන් විසුරුවා හැරීය.ඒවා ඉතාමත් සාර්ථක වූ බව ලැබුණු ශ‍්‍රාවක ප‍්‍රතිචාර සාක්ෂි දරයි.එතරම් සාර්ථක මෙහෙයුමක් ඉටු වූ පුලතිසිරාවය අද යුගයේ අවශ්‍යතාවකි.මෛති‍්‍රපාල සිරිසේන ඇමැතිතුමනි පුලතිසිරාවයේ හඬ නැවත අවදි කිරීම අවශ්‍යය. මේ කාර්යයට මූලිකව නැවත පුලතිසි රාවය ආරම්භ කිරීමට පියවර ගනු ඇතැයි බලාපොරොත්තු වෙමු.හේමන්ත බංඩාර, කඩවලවැව, පොලොන්නරුව.අරණායක - තෙල්ලෙක පාර දැනට අවුරුදු කිහිපයක සිට අබලන් ව ඇති අතර එය අද මඩ පාරක් බවට පත්ව ඇත.වර්ෂාව කාලයට එම මාර්ගයේ ගමන් කිරීම අපහසු තත්ත්වයකට පත්වෙයි. එහි විශාල වළවල් හෑරී වාහන ගමන් කිරීමට නොහැකි තත්ත්වයක් උදාවී ඇත.ගම් රාශියක ජනතාවගේ ගමන් පහසුව සඳහා මේ මාර්ගය සකසා දෙන්නැයි ඉල්ලා සිටින අතර මේ සඳහා වගකිවයුතු අයගේ කාරුණික අවධානය යොමු වේයැයි බලාපොරොත්තු වෙමු.ගුණපාල කරුණාතිලක අරණායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907123</link>
    <topic>ඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යය</topic>
    <author>සුභද්‍රා දේශපි‍්‍රය</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිලෝකයේ බොහෝ රටවල් 2007 – 2008 – 2009 යන වර්ෂත‍්‍රයෙහි සතර මහා අර්බුදයකට මුහුණ දුන් බව සෑම රටකම විද්වතුන්ගේ පොදු පිළිගැනීමයි.එනම් ලෝක ත‍්‍රස්තවාදය උච්චතම අවස්ථාවට පත්වීම, ඛණිජ තෙල් හා බලශක්ති අර්බුදය, ලෝක ආහාර අර්බුදය, ලෝක ආර්ථික අවපාතය යන සිව්වැදෑරුම් අර්බුදයන්හී බලපෑම ලෝකයේ සෑම රටකටම දැනෙන්නට පටන්ගති. මේ උක්ත සතර අර්බුද ශ‍්‍රී ලංකාව වැනි කුඩා වෙළෙඳ පොළ ආර්ථිකයකට දැරිය නොහැකි තරම් විශාල අභියෝගයක් බව අසල්වැසි ඉන්දියාව ද හොඳ්‍රකාරව දනී.ලෝකයේ මහා බලවත් රටවලට වඩා ආසන්නම ඉන්දියාව අප රටේ වසර තිහක් පුරා පැවැති ත‍්‍රස්තවාදය පිළිබඳව හොඳ්‍රකාරව දනී.මෙකී අර්බුදයට මැදිහත් වීමට යෑමෙන් භාරතයේ ජාතික නායකයකු වූ රජීව් ගාන්ධි අගමැතිතුමා එල්.ටී.ටී.ඊ. සංවිධානය විසින් ඝාතනය කර දමනු ලැබූ අයුරු ද ඉන්දියානු ඉතිහාසයෙන් මකා දැමිය නොහැකිය. ඛණිජ තෙල් සම්පත ඇති ඉන්දියාව “ඉන්දියානු ඔයිල්” සමාගම හරහා ශ‍්‍රී ලංකාවට ද තෙල් බෙදාහරින නිසා ඉන්දියාව ඛණිජ තෙල් අර්බුදයේ ස්වභාවය ද හොඳින් දනී.ලංකාවට බොහොමයක් ආහාර ද්‍රව්‍ය සපයන අසල්වැසි රටක් වූ ඉන්දියාව ස්වකීය රටෙහි පවා පවතින ආහාර අර්බුදය නිසා සහල්, පරිප්පු යනාදිය ලංකාවට වුවද අලෙවි කිරීමට තහනම් කොට ඇති බවද ඉන්දියාව දනී. ලෝක ආර්ථික අවපාතය යටතේ ඉන්දියාවේ කම්හල් වැසී යාමෙන් රක්ෂා අහිමි වූ ආකාරය ප‍්‍රායෝගිකව අත්විඳින ඉන්දියාව ලංකාවේ ඇතැම් කර්මාන්තවලට ද ගෝලීය ආර්ථික පසුබෑම දැනෙන බව වටහා ගෙන ඇත.ඒ නිසා දේශපාලන වෛරයෙන් පිරුණු විපක්ෂයේ ඇතැමුන්ට වඩා ඉන්දියාව ශ‍්‍රී ලංකාවේ සහ අනෙකුත් රටවල ආර්ථික අර්බුදයන්ගේ ස්වභාවය සහ ප‍්‍රමාණය හොඳ්‍රකාරව හඳුනාගෙන ඇත.පසුගියදා ඉන්දියාවේ අය – වැය ලේඛනය ඉදිරිපත් කරන අවස්ථාවේදී ඉන්දියාවේ මුදල් ඇමැති මුකර්ජී මහතා ශ‍්‍රී ලංකාවේ අවතැන් වී සිටින ජනයාගේ අවශ්‍යතා සැපිරීම සඳහා රුපියල් කෝටි එක්දහස් එකසියයක මුදලක් වෙන්කර දීමට තරම් කාරුණික වීම ගැන ශ‍්‍රී ලාංකේය ජනතාවගේ ප‍්‍රසාදය ඉන්දියාවට හිමිවිය යුතුය.ඇමැති මෛතී‍්‍රපාල සිරිසේන මහතා ප‍්‍රකාශ කළ ආකාරයට එල්.ටී.ටී.ඊ. ත‍්‍රස්ත ග‍්‍රහණයෙන් මුදාගත් සහන ගම්මානවල වෙසෙන දෙමළ ජනතාව නඩත්තු කිරීම වෙනුවෙන් රජයට දිනකට මිලියන දෙසිය පනහක් වැය කිරීමට සිදුව ඇත. ඉදිරියට මාස හයක් මේ වියදම මෙයාකාරයෙන් ම දැරීමට සිදු වුවහොත් සරණාගත දෙමළ ජනතාවගේ අවශ්‍යතා සඳහා පමණක් යන වියදම රුපියල් කෝටි හාරදහස් පන්සියයකි. මේ වියදම අය වැය ලේඛනයෙන් පුරෝකථනය කළ වියදමක් නොවේ.මානුෂීය මෙහෙයුම ජයග‍්‍රහණයත් සමඟ රට නිදහස් කර ගැනීමේ ප‍්‍රතිඵලයක් ලෙස රජයට පැවරුණු අතිරේක වගකීමකි. සහන ගම්මානවල වෙසෙන දෙමළ ජනයා නඩත්තු කිරීමට අතිරේකව ඔවුන් කලින් පදිංචි වී සිටි ප‍්‍රදේශවල බිම්බෝම්බ ඉවත් කිරීම, විනාශ වී ගිය නිවාස, මංමාවත්, විදුලිය, ජලාප‍්‍රවහන ක‍්‍රම වැනි දෑ ප‍්‍රතිසංස්කරණය කිරීම සඳහා අතිවිශාල මුදල් ප‍්‍රමාණයක් අවශ්‍ය වේ.එසේම වසර තිහකට ආසන්න කාලයක් යටිතල පහසුකම් නොමැති වීමෙන් පීඩා විඳි උතුරු නැඟෙනහිර ප‍්‍රදේශවල යටිතල පහසුකම් සංවර්ධනය සඳහා ද සුවිශාල ප‍්‍රාග්ධන ආයෝජනයක් කළ යුතුව ඇත. ඒ කාර්යය දැනටමත් රජය ආරම්භ කර ඇත. ‘නැඟෙනහිර උදානය’, ‘උතුරු වසන්තය’ යන යෝධ සංවර්ධන ඉලක්ක කොට ඇත්තේ උතුරු නැඟෙනහිර වේගවත් සංවර්ධනයක් වෙනුවෙනි. මෙවැනි අලුතින් ඇති වූ අසීමිත අවශ්‍යතා වෙනුවෙන් ශී‍්‍ර ලංකා ආණ්ඩුවට පමණක් කිසිසේත් තනිව දැරිය නොහැකි මහා බරක් පැවැරී ඇත.පසුගිය කාලපරිච්ඡේදයේදී රජයේ වියදම් ශීග‍්‍රයෙන් වැඩි වන තත්ත්වයක් තුළ රාජ්‍ය ආදායම පහත වැටී ඇත. මේ වර්ෂයේ පළමු කාර්තුවේදී ලංකා ආණ්ඩුවේ වියදම 28% ඉහළ ගොස් ඇති අතර ආණ්ඩුවේ ආදායම 10% අඩු වී ඇත.ලෝක ආර්ථික අර්බුදය හේතුවෙන් මේ වර්ෂයේ පළමු කාර්තුවේදී පිටරටින් භාණ්ඩ ගෙන්වීම (ආනයන) 30% අඩු වී ඇත. ආනයන අඩු වන විට ආනයන මත අයකරනු ලබන තීරු බදු, අගයානුකූල බදු, සෙස් බදු, සමාජ රක්‍ෂණ බදු, ගුවන් තොටුපොළ බදු ජාතිය ගොඩනැඟීමේ බදු වැනි විවිධ බදු වර්ගවලින් එකතු වන ආදායම ද අවශ්‍යයෙන් ම පහත වැටේ.ලෝක ආර්ථික අවපාතය යටතේ ශී‍්‍ර ලංකා ආර්ථිකය ද අඩු වර්ධන වේගයක් වාර්තා වන බැවින් දේශීය නිෂ්පාදන කි‍්‍රයාවලියෙන් රජයට ලැබෙන බදු ආදායම ද අඩු වී ඇත. ‘මහින්ද චින්තන’ ජාතික පුනර්ජීවන වැඩපිළිවෙළ යටතේ රාජ්‍ය දේපළ සහ වත්කම් විකුණා ආදායම් උපදවා ගැනීමේ කි‍්‍රයාවලිය අත්හිටුවා ඇත. රටට විරුද්ධව කෙරෙන දේශීය සහ අන්තර්ජාතික කුමන්ත‍්‍රණවල ප‍්‍රතිඵලයක් වශයෙන් විදේශ ණය ආධාර ලැබීම ද ප‍්‍රමාද වී තිබේ.ඉහත දැක්වූ සියලු තත්ත්ව ගැඹුරින් සැලකිල්ලට ගත්කල අසල්වැසියා ශී‍්‍ර ලංකාවේ උදව්වට පැමිණ සිටීම සැනසිල්ලට හේතුවකි. ඒ නිසා මෙවන් අභියෝගාත්මක තත්ත්වයක් මත ඉන්දීය රජය ලබා දීමට තීරණ කොට ඇති රුපියල් කෝටි එක්දහස් එක සියයක ආධාරය රටේ ජනතාවගේ පැසසුමට ලක්වේ.එහෙත් විපක්‍ෂයේ සුළු පිරිසකගේ වෛරයට හේතු වේ. රටට ආදරයක් නැති එකී සුළුතරය ඉන්දියාවට වෛර කිරීමෙන් කිසිදු පලක් නැත. එමඟින් මහා භාරතයට බලපෑමක් නැත.සුභද්‍රා දේශපි‍්‍රය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907124</link>
    <topic>මම දැන් හැම දෙයක් ම අතහැරපු</topic>
    <author>කමල් පෙරේරා</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිමහාචාර්ය අනුරාධ සෙනවිරත්නමහැදුරු අනුරාධ සෙනෙවිරත්න සිංහල සාහිත්‍යයට දශක පහකට ආසන්න කාලයක් නොනිමි මෙහෙවරක් ඉටුකොට සිය හැත්තෑ එක්වන ජන්ම දිනයට හරියට ම දින හතරකට පෙර එනම් මේ 9 වැනිදා අලුයම දැයෙන් සමුගත්තේය. මහැදුරු නෙවිරත්නයෝ අවසන් වරට පුවත්පතක් වෙනුවෙන් සම්මුඛ සාකච්ඡාවක් අප සහෝදර කමල් පෙරේරාට ලබා දුන්නේ දැඩිව රෝගාතුරව සිටියදී ඉකුත් ජුනි මාසයේදී ය. ඒ සාකච්ඡාව සිළුමිණ ‘පුන්කලස’ අතිරේකයේ ‘වනස්පති හමුව‘ යටතේ ‘මම දැන් හැම දෙයක් ම අතහැරපු නිදහස් පුද්ගලයෙක්’ යන හිසින් යුතුව ජුනි මස 28 වැනි ඉරිදා පළවිණි. ඒ ලිපිය අප නැවත වරක් අපේ පාඨකයනට ඉදිරිපත් කරනුයේ ඔහු සිංහල සාහිත්‍යය පෝෂණය කිරීමේ ලා කළ අනභිභවනීය සේවයට උපහාරයක් වශයෙනි.එදා පැටිවියේදී ඊරියගම සුබෝධාරාමයේ වැලිපිල්ලේ අකුරු කරද්දී හෝ යොවුන් අවධියේදී පියාණන් ද කැටි ව ගුණපාල මලලසේකර වියතුන් දකින්නට යද්දී හෝ මතු යම් දවසක රටේ ප‍්‍රමුඛතම මහැදුරකු බවට තමා පත්වනු ඇතැයි මෙතුමා නොසිතන්නට ඇත. එහෙත් දශක හතක් ඉක්ම ගිය තැන, සිය ජීවන චාරිකාවේ ප‍්‍රමෝදජනක මෙන් ම ශෝකජනක මතක අප හා සමඟ බෙදා හදා ගනිද්දී මෙබඳු උස්බිමක් වෙත සම්ප‍්‍රාප්ත වීමට තමාට පිටුබලය දුන් ශක්ති ප‍්‍රවාහයන් කවරේදැයිමහාචාර්ය අනුරාධ සෙනවිරත්නයෝ අපට මෙසේ කියා පෑවෝ ය.‘මගෙ ජීවිතේට ලොකුම බලපෑමක් කළ චරිතය තමා අපේ පියතුමා. මුල් කාලයේ පියා ගුරුවරයෙක්. පස්සෙ ගුරු වෘත්තියෙන් අයින්වෙලා පිටරටවල්වල සංචාරයේ යෙදුණා. රටරටවලට ඇවිදින්න එතුමාට තිබුණෙ පුදුම ආසාවක්. නිදහසේ ජීවත් වෙන්න ඕනැය කියලා ටික කාලෙකට පස්සෙ වෙළඳ්‍රමක් පටන් ගත්තා. ඒක හරිගියේ නැහැ. පවුලෙ එකම පිරිමියා මම. සහෝදරියො තුන්දෙනයි. මම ඉපදිලා තියෙන්නෙ නිවුන් සහෝදරියකුත් එක්ක.වයස අවුරුදු හතරෙදි තමයි පියා මාව ගමේ පන්සලට එක්කරගෙන ගිහින් වැල්ලෙ අකුරු ලියවලා තියෙන්නෙ. පස්වෙනි පන්තියට යනකම් ගමේ ඉස්කෝලෙට ගියා. මට මතක හැටියට ඒ 1942 වගේ කාලේ. පාරවල්වත් ගමනාගමන පහසුකම්වත් හරිහැටියට තිබුණෙ නැහැ.කොහොමහරි මට වයස දහය වෙනකොට ඉංගි‍්‍රසි අධ්‍යාපනය ලබාදෙන්න නුවර ධර්මරාජෙට දැම්මා. විශාල ප‍්‍රශ්නයක් වුණා.ගමේදි සරම ඇඳගෙන ඉස්කෝලෙ ගිය මට කලිසන්, සපත්තු, තොප්පි දාගන්ඩ වුණා. ඒ මදිවට හැම වැඩක් ම ඉංගි‍්‍රසියෙන්. කොටින්ම කියනවා නම් සිංහල විතරයි සිංහලෙන් ඉගැන්නුවේ.පාසලේදී වගේ ම ගෙදරදිවත් දැඩි ශික්‍ෂණයක් යටතෙයි මගේ ළමා කාලය ගත කරන්න සිද්ධවුණේ. අවුරුදු දහයක දොළහක ළමයෙක් වශයෙන් මගෙ ළමා ජීවිතය සම්පූර්ණයෙන් ම විනාශ කළා කියලයි මට හිතුණේ.මගෙ පියා මට සැලකුවේ හිරකාරයෙකුට වගෙයි. අහල පහළ ළමයෙක් එක්කවත් ආශ‍්‍රය කරන්ඩ දුන්නෙ නෑ. හැමදාම පාන්දර පහට අවදි කරනවා පාඩම් කරන්ඩ. පහ පහුවෙලා නිදාගත්තොත් වේවැල් පාර. හැමදාම බුදුන් වැඳලා දෙමව්පියන්ට ගාථා කියලා වඳින්ඩ ඕනෑ. හැම පොතකින් ම පාඩම් ගන්නවා. මාත් ඉතින් ගිරවෙක් වගේ පාඩම් කළා.”සිය අධ්‍යනාගාරයේ වූ රවුම් මේසය ඉදිරිපිට මා හිඳුවා ගත් මාහාචාර්ය අනුරාධ සෙනවිරත්නයෝ, මට අවැසි තොරතුරු කලින් දැන සිටි කලෙක මෙන් මතක පුරාණයට මා රැගෙන යන්නට වූහ. එතුමාගේ ළමාවියේ අහුමුළු තවදුරටත් හාරාවුස්සා බලනු රිසියෙන් මම මෙබඳු පැනයක් නැඟුවෙමි.”ඔබ තුමාගේ පියා එවැනි දැඩි පිළිවෙතක් අනුගමනය නොකළා නම් මාහාචාර්ය අනුරාධ සෙනවිරත්න කෙනෙක් බිහි නොවෙන්ඩත් ඉඩ තිබුණා නේද?””මගේ අනාගතය ගැන කල්පනා කරලා එහෙම කරන්ඩ ඇති. එහෙම නොකළා නම් මම මේ තත්ත්වයට නොඑන්නත් ඉඩ තිබුණා. කොහොම හරි පියා එයාගේ පරමාර්ථය ඉෂ්ට කරගත්තා. මට අද වුණත් හිතෙන දෙයක් තමා එයා ඕනවටත් වඩා මා කෙරෙහි සැලැකිලිමත් වුණාය කියන එක. හැබැයි අපේ පියාට පුදුමාකාර ඉදිරිදැක්මක් තිබුණු බව නම් කියන්න ඕනෑ. ඒකට හොඳම සාධකය තමා මාව කලා අධ්‍යාපනයට යොමු කිරීම. ධර්මරාජෙ ඉගෙන ගන්නකාලෙ මට ආසාවක් තිබුණෙ විද්‍යා අධ්‍යාපනය ලබන්න.දවසක් අපේ විද්‍යා පාඩමට ගෙම්බෙක් ගේන්න කීවා. මම ගෙම්බෙක් අල්ලන්ඩ උත්සහ කරනකොට පියා ඇහැව්වා මොකද ඔය කරන්නේ කියලා. මම කිව්වා ගෙම්බෙක් අල්ලනවා කියලා ඉස්කෝලෙ ගෙනියන්න. ‘මම බෞද්ධ පාසලකට උඹ ඇරියේ පව් වැඩ කරන්න නෙමේ. මම දැන් ලියුමක් දෙනවා හෙට ගෙනිහින් පි‍්‍රන්සිපල්ට දෙන්න ඕනෑ.’ පි‍්‍රන්සිපල් ලියුම බලලා කිව්වා ‘මට කරන්න දෙයක් නැහැ. තාත්තගෙ අවශ්‍යතාව අනුව පාලි - සංස්කෘත ඉගෙන ගන්න කලා අංශයට දාන්න වෙනවා’ කියලා. මගේ පියා කරපු තවත් වැඩක් තමා ඒ කාලෙම මාව පේරාදෙණිය දෙමළ විද්‍යාලයට ඇතුළු කරපු එක හැන්දෑවරුවෙ දෙමළ ඉගෙනගන්ඩ. ඒ අතරතුර ගමේ පන්සලටත් ඇරියා අමතරව පාලි - සංස්කෘත ඉගෙනගන්ඩ. මේ විදිහට කුඩා කාලයේ සිට ම සිංහල, ඉංගි‍්‍රසි, පාලි, සංස්කෘත, දෙමළ කියන භාෂා හැම ප‍්‍රගුණ කරගන්න අවස්ථාව මට ලැබුණා.මහැදුරු අනුරාධයන් තරමක අසනීප ගතියකින් පෙළෙමින් සිටිය ද මහත් රුචියකින් සේ ම ඉතා නිරවුල් ව අතීත මතකයන් අවදි කරන සෙයක් මට හැඟිණි. ඊළඟට එතුමා හැඟීම්බර ව විස්තර කළේ සිය පියාණන් විසින් මහාචාර්ය ගුණපාල මලලසේකරයන් හා පරවාහැර වජිරඥාන හිමිපාණන් බැහැ දකින්නට ඔහු රැගෙන යනු ලැබූ අවස්ථාවන් ය.”දවසක් පියා කිව්වා ‘ඇඳගනින් ගමනක් යන්ඩ’ ය කියල. මගදි බුලත් අතකුත් අරගෙන මාව අඬගහගෙන ගියා මහාචාර්ය මලලසේකර ළඟට. “මම ඔබතුමාට හරි ආදරෙයි. කවදහරි මගෙ පුතාට ඔබතුමා මුණගස්සන්න හිතාගෙන හිටියා. මගෙ පුතත් ඔබතුමාගෙ අඩි පාරේ ගමන් කරනවා නම් මම කැමැතියි. ඒ නිසා පුතාට ආශිර්වාද ලබා ගන්ඩයි අවේ.” පියා කියපු වචන තාමත් මට මතකයි. මලලසේකර උන්නැහැත් බොහොම කැමැත්තෙන් මට ආශිර්වාද කරලා හොඳට ඉගෙන ගන්නය කියලා අවවාද කළා. ඊළඟ සතියේ ආපහු මාව ලෑස්තිකරගෙන බස් එකේ කොළඹ ගෙනිච්චා. මම කල්පනා කළා කොහෙද මේ එක්ක යන්නෙ කියලා. පරවාහැර වජිරඥාන හාමුදුරුවො ළඟටයි මාව එක්ක ගියේ. එංගලන්තෙන් දෙවෙනි වතාවට ආචාර්ය උපාධියක් අරගෙන ලංකාවට වැඩිය හාමුදුරුවෝ. උන්වහන්සෙගෙනුත් මට ආශිර්වාද ලැබුණා. ඔන්න ඔය විදිහට තමා පියා මාව යායුතු මාර්ගයේ අරන් ගියේ.”මහාචාර්යතුමා මඳකට නිහඬ විය. මට එතුමාගේ දෑස දෙස බැලුනේ නිරායාසයෙනි. කිසියම් කල්පනාකාරී හැඟීමකින් ඒ දෑස පිරී ඇති සෙයක් මට හැඟිණි. මඳ නිහැඩියාවකින් ඉක්බිති ව මම එතුමාගේ උසස් අධ්‍යාපන කටයුතු පිළිබඳ ව විමසුවෙමි. උසස් පෙළ දක්වා ම පියතුමාගේ දැඩි බලපෑම ඔහුගේ අධ්‍යාපන කටයුතුවලට එල්ල වූ අයුරු මහැදුරුතුමා පැහැදිලි කළේ ය.ඉන්පසු සරසවියේදී ඔහු තෝරාගත් විෂයයන් වූයේ සිංහල පාලි හා පුරාවිද්‍යාවයි. ඩී.ඊ. හෙට්ටිආරච්චි හා සෙනරත් පරණවිතාන ආචාර්යවරු දෙපළ අනුරාධ සෙනවිරත්න නමැති විද්‍යාර්ථයාගේ කුසලතා ඉක්මනින්ම හඳුනා ගත්හ. ඔවුන්ගේ ශාස්තී‍්‍රය වැඩකටයුතු වලට අනුරාධ සිසුවා ද සම්බන්ධකර ගැනිණි. මහාචාර්ය අනුරාධ මේ ආචාර්යවරුන්ගේ ඇසුර හඳුන්වන්නේ දෛවෝපගත සිදුවීමක් ලෙසිනි. ඒ ඇදුරන්ගේ ආභාසය ලබමින් අනුරාධ සිසුවා අධ්‍යාපන හිනිපෙතේ පියවරෙන් පියවර ඉහළට යන්නට විය.නමුත් ඔහුට අත්වැලක් වූ දෛවයම විටින් විට ඔහුගේ ගමන්මග හරස්කොට හිටගත්තේ ය. පියාණන් දරුණු ලෙස රෝගාතුරවීම මීට ප‍්‍රධාන හේතුව වූයේ ය. කෙසේ වුවත් අධ්‍යාපනය අතරමඟදී කඩාකප්පල් කර නොගැනීමට තදින් අදිටන් කරගත් අනුරාධ සෙනවිරත්නයෝ ගෞරව උපාධිය දිනාගෙන පේරාදෙණිය සරසවියේ ම තාවකාලික ඇදුරු තනතුරක් ලබා ගත්තේ ය. ටික කලකට පසුව ශිෂ්‍යත්වයක් ලැබ ජර්මනියේ සුප‍්‍රකට හලේ සරසවියට යාමට ඔහුට අවස්ථාව ලැබුණි.එහිදී ආචාර්ය උපාධිය සම්පූර්ණ කරගෙන පෙරළා මව්බිමට පැමිණි අනුරාධ සෙනවිරත්නයන්ට පේරාදෙණියේ ස්ථිර පත්වීමක් ලැබුණි. ඒ සඳහා ඔහු නිර්දේශ කරනු ලැබුවේ හෙට්ටිආරච්චි හා පරණවිතාන ඇදුරන් දෙපළ විසිනි.’ඔබ තුමා අධ්‍යාපන ක්ෂේත‍්‍රයේ කෙතරම් ඉහළට ගියත් එතෙර මෙතෙර ඔය නම ප‍්‍රකට වූයේ ග‍්‍රන්ථ රචකයකු වශයෙන්. ග‍්‍රන්ථකරණයට යොමුවීමට තුඩුදුන් හේතුකාරක පැහැදිලි කළොත් අප කාටත් එය ප‍්‍රයෝජනවත් වෙයි කියා සිතනවා...’ අවසරයක් ලද සැනින් මම පැනයක් නැඟිමි.’ඒ කාලේ ධර්මරාජ විද්‍යාලයේ තිබුණ එක පාඩමක් තමා සතියකට වරක් පොතක් කියවන එක. අපිට හොඳ පුස්තකාලයකුත් තිබුණා. පොතක් ගත්තෙ නැත්නම් නිදහසට කරුණු කියන්න වෙනවා. ඉතින් හැම සතියකම අලුත් පොතක් කියවීමේ අවස්ථාව අපට ලැබුණා. ඒ වගේ ම ජ්‍යෙෂ්ඨ සහතික පත‍්‍ර විභාගෙට පාලි සංස්කෘත වගේ විෂයන් කරනකොට ලොකු දැනුමක් ලැබුණා. ඒ කාලේ ටියුෂන් ක‍්‍රමයක් තිබුණෙ නැහැ. ගුරුවරු පාසල් කාලයෙන් පස්සෙත් සවේච්ඡාවෙන් ම ඉගැන්නුවා. බහතේරෙන වියේ සිට අවුරුදු 30 ක් විතර වෙනතුරුම පොතට පතට අමතර ලෝකයක් මා දුටුවේ නැහැ. අවුරුදු 16 වන විට පුස්තකාලෙයන් ති‍්‍රපිටකය කියෙව්වා. මුල්ම පොත ලිව්වෙත් 16 දිමයි, උපනිශද් කියලා.මැක්ස් මිලර් වැනි ප¾ඩිවරුන් වේදාන්තය ගැන ලියූ පොත්, භාරතීය දර්ශනය ගැන ලියැවුණු පොත් ආදිය කියවා තිබීම අවුරුදු 16 ක ළමයෙකුට එවැනි හාස්කමක් කරන්න හේතුවෙන්න ඇති කියලා 70 දශකයේ ජීවත්වන මනුෂ්‍යයෙක් වශයෙන් අද මට කල්පනා වෙනවා. ‘ඒ වගේ ම පේරාදෙණියෙ සිංහල දෙපාර්තමේන්තුවෙ ඉන්න කාලෙදි මුණගැහුණු ආනන්ද කුලසූරිය, එම්.බී. ආරියපාල හා ජයදේව තිලකසිරි වැනි මහාචාර්යවරුන් මගේ ශාස්තී‍්‍රය කටයුතුවලට අනුබල දුන් බව මතක් කළ යුතුයි.මේ වගේ පරණ මිනිස්සු අතර මොනතරම් මනුෂ්‍යත්වයක් තිබුණ ද කියල හිතෙනවා. නමුත් වර්තමාන පරම්පරාව නම් එන්න එන්නම කුහක වෙනව කියලයි හිතෙන්නේ. ඒකට හේතුව, එකක් තරුණ කණ්ඩායම්වල වැරදි ආකල්ප හා හරයන්. අනිත් එක සල්ලි පසුපස හඹා යාම. පරණවිතානලා, හෙට්ටිආරච්චිලා ටියුෂන් දිදී සල්ලි හොයපු උදවිය නෙවේ. තමන්ගේ වෘත්තියට කැප වූ අය. විශ්ව විද්‍යාල ගුරුවරයෙක් කියන්නේ පොතට පතට පර්යේෂණවලට කැපවූ කෙනෙක්. වස්තුව හඹා යන්නෙක් නෙවේ.ඔබතුමා ශිෂ්‍ය ප‍්‍රජාව ඇසුරෙන් ලබපු සුවිශේෂ අත්දැකීම් එහෙමත් ඇති නේද? මහාචාර්යතුමාගේ ශාස්තී‍්‍රය ජීවිතයේ තවත් පැතිකඩක් අනාවරණය කරගැනීමට මට සිත් විය.’මම කියන්නම් අපූරු අත්දැකීමක්. මම එක්තරා කාලෙක සිගරට් බොන්ඩ පුරුදු වෙලා හිටියා. සමහරවිට පරණවිතාන උන්නැහැගෙ බලපෑමත් ඒකට හේතුවක් වෙන්ඩ ඇති. උන්නැහැ දවසට සිගරට් පැකට් 5 ක් විතර බිව්වා. මම දවසක් සිගරට් එකක් බිබී ඉන්නකොට විශ්ව විද්‍යාල ළමයෙක් ඇවිත් මගෙන් සිගරට් එකක් ඉල්ලුවා. මට එකපාරටම කෝපයක් හා ලජ්ජාවක් ඇතිවුණා. සිගරට් එකක් දීලා මම ඇහැව්වා කොයි ඉස්කෝලෙන් ද ආවේ කියලා. සර්ගෙන් සිගරට් එකක් ඉල්ලපු එකත් හරිද කියලා ඇහැව්වා. ඒ පාර කොල්ලා මගෙන් අහපි සර් ඉස්කෝලෙ යන කාලෙ සිගරට් බිව්වද කියලා. මම කිව්වා ඔව් බිව්වා! ගුරුවරුන්ට හැංගි හැංගී බොන්න ඇති නේද කොල්ලා අහනවා.මම ඒකටත් ඔව් කිව්වා. ඒ පාර මිනිහා කියනවා සර්ලා වංචාවක්නෙ කරලා තියෙන්නෙ. සර්ලා ජීවත්වෙලා තියෙන්නෙ වංචනික සමාජයක. මට එහෙම ජීවත්වෙන්න අවශ්‍ය නැහැ. සර් දන්නවනේ කොල්ලො සිගරට් බොන බව. ඒකයි ඉල්ලුවේ. අකමැති නම් මේක ආපහු ගන්ඩ. සර්ට ගෞරව කරනවා හොඳ ගුරුවරයෙක් හැටියට. ඒත් සර්ලා වගේ වංචනිකව ජීවත්වෙන්ඩ අපට අවශ්‍ය නැහැ. සර්ලයි අපියි අතර වෙනස ඒකයි.’ මම කල්පනා කළා ඒ කියමනෙත් ඇත්තක් තියෙනවා නේද කියලා. ඒ වගේම තේරුම් ගන්ඩ බැරි සංස්කෘතියකුත් තියෙනවා. හොඳම දේ මේ දේ නොකර සිටීම. එහෙම හිතලා මම සිගරට් බීම අතහැරියා.’’මහැදුරු අනුරාධ කතාව නතරකොට මා දෙසට බැල්මක් හෙලී ය. එහි කිසිදු කෝපයක් හෝ අතෘප්තිකරබවක් සටහන් ව නැත. උපේක්‍ෂාබර මඳහසක් පමණක් මෝදු වෙමින් තිබිණ. ඔහුගේ ජීවිතයේ පෞද්ගලික තොරතුරු බිඳක් විමසා බැලීමට මේ කදිම අවස්ථාව යයි මට සිතිණි. මහාචාර්යතුමා විවාහ දිවිය ට එළඹෙණුයේ 1963 වසරේදී ය. ඔහුගේ දයාබර බිරිඳ මහනුවර පුෂ්පදාන බාලිකාවේ ගුරුවරියක වූ අයිරාංගනී කුමාරිහාමි නියෙර්යාල ය. ඔවුන්ට පුත්තු දෙදෙනෙක් වෙති. ඔවුන්ගේ පදිංචිය කොළඹ ය. ශාස්තී‍්‍රය ජීවිතයෙන් බැහැර තතු කෙරෙහි එතුමා වැඩි උනන්දුවක් නොදක්වන බව පෙනුනෙන් මම යළිත් ඉතිහාසය හා සංස්කෘතිය දෙසට ඔහුගේ අවධානය යොමු කළෙමි. ඓතිහාසික සම්ප‍්‍රදායන්ට හා සංස්කෘතිකාංගයන්ට අනාගත සමාජය තුළ කෙබඳු වටිනාකමක් අත්වේදැයි යන්න මහැදුරුතුමා වෙත යොමු වූ මගේ ඊළඟ පැනය විය.බුදු හාමුදුරුවො කිව්වා වගේ වෙනස්වීම් ගැන අපි කම්පා විය යුතු නැහැ. සම්ප‍්‍රදාය කියන්නේ ධාතු කරඬුවක් නෙවේනෙ. කලින් කලට සමාජ අවශ්‍යතා අනුව අපේ සාරධර්ම පවා වෙනස් වෙනවා. හැබැයි වැදගත් දේ තමා හරයන් ආරක්‍ෂා කර ගැනීම. අපේ වගේ බෞද්ධ සංස්කෘතිය විසින් හික්මවපු සමාජයක අවුරුදු දෙදහස් ගණනක් ආරක්‍ෂා කරපු සාරධර්ම පද්ධතියක් තියෙනවා. අන්න ඒ පදනම කඩන්න නරකයි. නමුත් එක දෙයක් තියෙනවා. බොහොම කණගාටුයි කියන්න අපේ විද්‍යුත් මාධ්‍යජාලය. රජය විසින් කොයි මොහොතක හෝ මේ ප‍්‍රශ්නයට අත තැබිය යුතුයි. සංස්කෘතික සාරධර්ම විනාශ කරන ප‍්‍රධාන හතුරා එතනයි ඉන්නේ. මේවා දරුවෝ බලනවා කියන්නේ ලොකු විනාශයක්. වැඩි වශයෙන්ම මේවායේ විකාශනය වෙන්නේ තුට්ටු දෙකේ බයිලා වැඩසටහන්.රටේ ප‍්‍රබුද්ධ කලාකරුවන්ට මේවායේ තැනක් නැහැ. සමාජයක රසඥතාව දියුණු කිරීම රජයක වගකීමක්. සමාජයේ ඉදිරිගමනට හානියක් සිදුවෙනවා නම් රජයක් කොයිතරම් අපකීර්තියට පත්වුණත් මේවට අත තියන්න ඕනෑ. ඔය නිදහස කියන එකේ සීමාවක් තියෙනවා. අසීමිත නිදහස කියල දෙයක් ලෝකෙ කොහෙවත් නැහැ. අපිට ඕනෑ විදිහට ඇඳුම් ඇඳගෙන පාරෙ යන්ඩ බැහැනේ. මිනිස්සු ගල් ගහනවා. මේක යුද්දෙටත් වඩා භයානකයි. යුද්ධයක් කෙසේ හෝ ජයගත හැකියි. දැන් අවුරුදු 25 ක් 30 ක් තිස්සේ ත‍්‍රස්තවාදයෙන් වුණු හානිය කවුරුත් දන්නවා. ත‍්‍රස්තවාදය මෙල්ල කිරීමට විරුද්ධව කවුරුහරි තකා කරනවනම් ඒ මිනිහගෙ මොළේ මොකක් හරි අඩුවක් තියෙන්න ඕනෑ.මම නම් මේ වැඩේ අනුමත කරනවා. නමුත් ඒ අතරතුර මේ තරුණයෝ අවි ගත්තෙ ඇයි කියන එක ගැනත් අපි හොයල බලන්න ඕනෑ. අන්න ඒ හේතුවට පිළියම් කරන්න ඕනෑ. භූමිය දිනාගෙන වැඩක් නැහැ. භූමියෙ ජීවත්වෙන මිනිස්සුයි දිනාගත යුත්තේ. අන්න එතෙන්ට දැන් රජය යොමුවෙන්න ඕනෑ. ඒ වගේ ම රජයට විතරක් මේක තනියම කරන්ඩ බැහැ. රටේ හැම දේශපාලනඥයෙක්ම මේකට එකතු වෙන්න ඕනෑ. අපේ රටේ අනාගතය වෙනුවෙන් අපේ යුතුකම මේකයි කියලා තේරුම් අරගෙන වැඩ කරන්න ඕනෑ. එහෙම කරන්නෙ නැති අය හඳුන්වන්න වෙන්නේ රටට ද්‍රෝහි වූ අය හැටියටයි.මහාචාර්යතුමාගේ මුහුණ හැඟීම්බර වී ඇති අයුරු මට පෙනෙයි. හුදෙක් ශාස්තී‍්‍රය ලෝකය තුළ සිරවී නොසිට සමාජ දේශපාලන සංසිද්ධීන් කෙරෙහි ද අවදි මනසකින් පසුවන මෙවන් වියතුන් අප රටට තව තවත් අවශ්‍ය නොවේදැයි මට සිතිණ. මෙබඳු ඓතිහාසික මොහොතක රටේ බුද්ධිමතුන්ට පැවරෙන වගකීම පිළිබඳව ද එතුමාගේ අදහස් විමසා සිටියෙමි.මේකෙ දෙපැත්තක් තියෙනවා. රජයක් දේශපාලන පක්‍ෂපාතිත්වයෙන් තොරව උගතුන්ගේ බුද්ධිමතුන්ගේ හා කලාකරුවන්ගේ මතයට සවන් දෙන්න ඕනෑ. දැන් සිද්ධ වෙන්නේ ආවඩන අය හරි වැරැද්ද නොබලා හැම එකකට ම ආවඩනවා. විරුද්ධ වෙන අයත් කිසිම හෙවිල්ලක් බැලිල්ලක් නැතුව ඔක්කෝට ම විරුද්ධ වෙනවා. නිර්භීතව කෙළින් කතා කරන්නේ කිහිප දෙනෙක් විතරයි. අපටත් මේ රටේ ගොඩනඟාගත්තු පිරිසක් ඉන්න බව බුද්ධිමතුන් කලාකරුවන් තේරුම්ගන්ඩ ඕනෑ. අපට තියෙන ඒ පදනම කාටවත් නැති කරන්න බැහැ.දැන් බලන්ඩ සරච්චÁද්‍රට තියෙන පදනම නැති කරන්න පුළුවන් ද? අපි කල්පනා කරන්න ඕනෑ දේශපාලනඥයන්ට වඩා අපි ප‍්‍රබලයි කියලා. උගතුන් හා දේශපාලනඥයන් ගැන කතා කරනකොට ම අපූරු ශ්ලෝකයක් මතක් වුණා.’ස්වදේශේ පූජ්‍යතේ රාජා - විද්වාන් සර්වත‍්‍ර පූජ්‍යතේ’ ඒකෙ තේරුම තමා ‘රජතුමා තමන්ගේ දේශයේ ගෞරවයට පාත‍්‍රවන විට විද්වතා මුළු ලෝකයේම ගෞරවය දිනා ගන්නා බව‘මහාචාර්ය අනුරාධ සෙනවිරත්න බඳු බොහෝ ඇසූ - පිරූ විද්වතකුගෙන් අසා දැන ගත යුතු කරුණු කාරණා රැසක් තිබුණ ද කාලයේ හා අවකාශයේ සීමාවන් සලකා මා ඊළඟට ඔහුට ඉදිරිපත් කළ පැනය මෙසේ ය. ‘අනුරාධ සෙනවිරත්න කියන්නෙ බොහොම දුර ගමනක් ආපු ගැමි දරුවෙක්. එවැනි ගමනක් යන්නට පෙරුම්පුරන මතු පරපුරේ දරුවෙකුට ඔබ සපැමිණි ගමන පිළිබඳ ව පැවැසිය හැක්කේ කුමක් ද?’ලැබෙන දේට වඩා ලබාගන්න දේ තමා වැදගත්. අපට කළ හැක්කේ මාර්ගය පෙන්වීම පමණයි. උත්සාහය හා උවමනාව ඇත්නම් දුර ඉලක්කයක් හඹා යා හැකියි. ගෙදර ශික්‍ෂණය මට හුඟක් බලපෑවා කුඩා කාලයේ. ළමා ජීවිතයක බොහෝ දේවල් අහිමි වුවත් යා යුතු මග පියා පහදලා දුන්නා. දැන උගත් වැඩිහිටියකු වුණාට පස්සෙ අහිමි වූ දේවල් ආපසු ලබා ගත්තා.ලෝකයේ රටවල් රැසක ඇවිද්දා. ලෝකයේ ප‍්‍රභූවරුන් රැසක් හමුවුණා. කැලිෆෝනියා - ඔක්ස්ෆර්ඩ් වගේ ප‍්‍රසිද්ධ විශ්ව විද්‍යාලවල හිටියා. ගෙවල් දොරවල් යාන වාහන ඔය හැම දෙයක්ම මගේ උත්සහයෙන් ලබා ගත්තා. පොත්පත් රාශියක් දැනටත් සකස් කරගෙන යනවා. ප‍්‍රකාශකයෝ අදටත් මා සොයාගෙන එනවා. මට අසනීප වූ වේලාවේ හැම ප‍්‍රකාශකයෙක් ම වගේ උදව් කළා.මම කලක් කලා මණ්ඩලයේ සභාපති වෙලත් හිටියා. ඒත් ඇමතිගේ ඇඟිලි ගැහිලි නිසා කෙටිකලකින් අස්වුණා. මේ විදිහට බලනකොට කෙනෙකුට කලාතුරකින් ලැබෙන අවස්ථා රැසක් මට හිමිවෙලා තියෙනවා. මෙහිදී මට විශේෂයෙන්ම කියන්න තිබෙන කාරණය තමා උත්සාහය, උවමනාව, කැපකිරීම වැනි දේවල් මත පමණක් මේ සියල්ල ලබාගත් බව.ඔන්න ඔය විදිහට තමා මගේ ගමන මම ආවේ. මම දැන් හැම දෙයක්ම අතහැරපු නිදහස් පුද්ගලයෙක්. හැබැයි තෘප්තියක් තියෙනවා. මොකද මම ලොකු වෙහෙසකින් මෙතෙන්ට ආපු මනුස්සයෙක් නිසා.කතාව නිමා කළ මහාචාර්ය අනුරාධ සෙනවිරත්න මවෙත පෑ මදහසේ කිසියම් ජයග‍්‍රාහී සේයාවක් තැවැරී ඇතැයි මට සිතිණි. දෙස් විදෙස් සුපතල මේ වියත් මහැදුරුතුමාට අප නුවණැසි පැදීම පිණිස තවත් දිගු කලක් ශාස්තී‍්‍රය මෙහෙවරෙහි නිරතවීමට සුවශක්තිය ලැබේවායි පතමින් මම ඔහුගෙන් සමුගතිමි.කමල් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907125</link>
    <topic>උතුර දකුණ යා කරන සිසු දරුවන්ගේ සහජීවනයේ පාලම</topic>
    <author>සුභද්‍රා දේශපි‍්‍රය</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිමීට වසර විස්සකට පෙර කොටි ත‍්‍රස්තවාදීන් විසින් උතුරු දුම්රිය මාර්ගය විනාශ කර දමනු ලැබීය. ඉන් අනතුරුව 1990 වසරේ සිට වවුනියාවෙන් උතුරට දුම්රිය ධාවනය සම්පූර්ණයෙන් ම අඩාල විය. උතුර දකුණ යා කෙරෙන ප‍්‍රවාහනයේ දැවැන්තයා අතර මැද නතර වීමෙන් අනතුරුව දුම්රිය ධාවනයෙන් රජය ලැබූ විශාලතම ආදායම් මාර්ග අහිමි විය. එපමණක් නොව උතුරේ සහ දකුණේ ජනතාව අතර පැවැති අන්‍යොන්‍ය සහජීවනය ද මිත‍්‍රත්වය ද අහිමි විය. උතුරු දුම්රිය මාර්ගය නැවත ගොඩනැගීමට කවුරුත් සියලු ජාති ආගම්, දේශපාලන පක්‍ෂ භේදයකින් තොරව ඒකරාශි වූහ. එමෙන්ම මේ පූජනීය කටයුත්තට උතුරේ හා දකුණේ පාසල් දරුවෝ ද සහභාගි වූහ.ප‍්‍රවාහන ඇමැති ඩලස් අලහප්පෙරුමඅලිමංකඩ දුම්රිය ස්ථානය සිසු දරුවන්ගේ මුදලින් තැනීමට තීරණය කෙරිණි. ඉතාමත් සංවේදී මේ කටයුත්තට දරුවන් දායක කර ගැනීමට මූලික වී කටයුතු කළේ ප‍්‍රවාහන ඇමැති ඩලස් අලහප්පෙරුම මහතාය. යාල්දේවි දුම්රිය නැවත උතුරට කැඳවාගෙන යාමේ ගෞරව සම්ප‍්‍රයුක්ත ජාතික වැඩ පිළිවෙළට පාසල් දරුවන් සහභාගි කර ගැනීම පිළිබඳ ඇමැතිවරයාගේ අදහසයි මේ.උතුරේ සහ දකුණේ ඉන්න අපේ දරුවන්ට යාල් දේවී පිළිබඳ දැනුමක් ලබා දීමයි අපේ මූලික පරමාර්ථය වුණේ.යාල් දේවී යනු උතුර දකුණ යා කරන සහෝදරත්වයේ, සහජීවනයේ, මිත‍්‍රත්වයේ පාලම බව අපි දරුවන්ට කියලා දිය යුතුයි. ඉතිහාසය පුරා සිදු වෙච්ච වැරැදි නිවැරැදි කරන්න කාලයයි මේ උදාවෙලා තියෙන්නේ. අක්මුල් දුවපු අරටු වෙනස් කරනවාට වඩා පීදීගෙන එන කැකුළුවලටයි මේ පණිවුඩය යන්න ඕන. උතුරේ දකුණේ තල් රුප්පාවෙයි පොල් රුප්පාවෙයි සිටුවන්න මල්පැල ටිකක් හදන්නයි අපි දැන් උත්සහා කළ යුත්තේ.බොහොම කාලයක් පුරා පැලවෙලා තිබුණු එරමිණියා, පතොක් දැන් ගලවලා දාන්න කාලය උදාවෙලා තියෙන්නේ. යාල් දේවී උතුරේ සහ දකුණේ ඉන්න අපේ දරුවන්ට සෙනෙහස වපුරවමින් නැවත ගමන් අරඹන්න සූදානම් වන බව අපි දරුවන්ට මේ වන විටත් අවබෝධ කර දී තිබෙනවා.යාල්දේවී පිළිබඳ ලොකු කතාබහක් දරුවන් අතරේ ඇති කිරීමත් යාල්දේවි කියන්නේ මොකක්ද? යාල්දේවී අපිට නැති වුණේ කොහොමද? ඇයි අපි යාල්දේවී නැවත යාපනයට අරගෙන යන්න ඕන කියන කරුණ පිළිබඳ අපේ බාලාංශය පන්තියේ ඉඳලා ජාතියේ දරුවන් දැනුම්වත් කරන්න ඕන. අපේ ජාතියේ දරුවන්ගේ හදවතට මේ පණිවුඩය දෙන්නයි අපි උත්සහ කරන්නේ. අලිමංකඩ දුම්රිය පොළ හදන්න මුදල් නෙමෙයි අපිට ඕන.වවුනියාවේ සිට කන්කසන්තුරේ බලා කිලෝමීටර් එකසිය පනස් නවයක් දුර රේල්පීලි සිල්පර අතුරලා දුම්රිය ස්ථාන විසි අටක් ගොඩනගලා යාල්දේවි කඩිනමින් කැඳවාගෙන යන්නේ ඇයි කියලා අපි දරුවන්ට කියලා දෙන්නයි මේ ව්‍යාපෘතිය දියත් කළේ.කොළඹ ජනපි‍්‍රය පාසල්වල දරුවන් වගේම අති දුෂ්කර පළාත්වල පුංචි දරුවන් අපිට මේ සඳහා දායකත්වය ලබා දුන්නා. මාතර දිස්ති‍්‍රක්කයේ රෝහණ කනිෂ්ඨ විද්‍යාලයේ ඉගෙන ගන්නේ ළමයින් එකසිය දහතුනයි. ඒ දරුවන් අපිට රුපියල් හතළිස් දෙකක් එකතු කරලා තිබුණා. ඒ රුපියල් හතළිස් දෙක අපිට කෝටි හතළිස් දෙකක් වටිනවා. දර්ශනාත්මක ආකල්පමය වටිනාකම සහ සහභාගිත්වයේ වටිනාකමයි අපිට වැදගත් වෙන්නේ.පසුගිය කාලය පුරා අපේ අධ්‍යාපන ක‍්‍රමයේ පැවැති වරදින් අපිට අපේ සහෝදර දෙමළ භාෂාවෙන් අපේ නම ලියා ගන්නවත් බැරි තත්ත්වයක් මතු වුණා. ඒ තත්ත්වයට අපි පත් වුණේ මේ අධ්‍යාපන ක‍්‍රමයේ වරදින්. ඉදිරියේදි මේ සියල්ල වෙනස් කළ යුතුයි. එය ආරම්භ කිරීමේ හොඳම තෝතැන්න පාසලයි. මැතිවරණයත් ජයග‍්‍රහණය කරලා, පුවත්පතකට ලිපියක් ලියලා මේ දේ කරන්න බැහැ. අපේ ආකල්පයි වෙනස් වෙන්න ඕන.අපි හැම කෙනෙක් තුළම පර ජාතිවාදියෙක් නිදිකරලා තියනවා. අපි මේ ජාතිවාදියා එළියට ඇදලා දාන්න ඕන. අපේ හදවත් තුළින් වරින් වර නැගී සිටින ජාතිවාදියා දරුවන්ගේ හදවත්වලට ඇතුළු නොකරන්න අපි වගබලා ගන්න ඕන. වැඩිහිටියන් හැටියට අපිට අද දවසේ වගකීමක් පැවැරිලා තියනවා. මේ තත්ත්වය වෙනස් කරන්න කලාකරුවන්, දේශපාලනඥයන්, විද්වතුන්, ජනමාධ්‍යවේදින්, පුරවැසියන් ඇතුළු සමස්ත සමාජය නියෝජනය කරන සියලු දෙනාම තම තමන්ට පැවැරී තිබෙන වගකීම ඉෂ්ට කළොත් පමණයි දරුවන් තුළින් මේ ආකල්පය ඉවත් කරලා දාන්න පුළුවන් වෙන්නේ.සාවද්‍ය, දෝෂ සහිත බියකරු ඉතිහාසය දරුවන් වෙතින් ඉවත් කරන්නයි අපිට අවශ්‍ය. දරුවන්ගේ මුදල්වලින් අලිමංකඩ හදනවාට වඩා අපි බලාපොරොත්තු වෙන්නේ දරුවන්ගේ හදවත්වලට මේ සංවේදී පණිවුඩය ලබා දෙන්නයි.සුභද්‍රා දේශපි‍්‍රය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907126</link>
    <topic>දෙනුවර මිතුරන් එක් කරන අලිමංකඩ සෙනෙහසේ තොටුපළ</topic>
    <author>සුභාෂිණී ජයරත්න</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිසතෙන් සතේ රුපියලෙන් රුපියල එකතු වෙයි, සෙනෙහසේ තොටුපළ තනන්නට”පාසල් සිසුන්ට අලුත් පාඩමක් කියා දෙන යුගයක් ආරම්භ විය. මාතෘ භූමියේ නිදහස පිළිබඳ ජාතික ප‍්‍රබෝධයකින් සමස්ත ජනතාව පෙළ ගැසී සිටින මොහොතක ජාතිය ගොඩනැගීමෙහිලා ගෙනයන ජාතික සංවර්ධන වැඩපිළිවෙළට සිසු පරපුර ප‍්‍රායෝගිකව හා සකී‍්‍රයව දායක කර ගැනීම කාලයේ අවශ්‍යතාවයකි. අනාගතය බාර ගැනීමට සූදානමින් සිටින සිසු පරපුරේ ජාතික හැඟීම් පුබුදුවාලමින් ඔවුන් ජාති හිතෛෂි පුරවැසියන් වශයෙන් නිර්මාණය කළ යුතු ය. ඒ සඳහා වඩාත් ආකර්ෂණීය ප‍්‍රායෝගික වැඩ සටහනක් වන උතුරත් දකුණත් එක්කරන උතුරු මිතුරු යාල්දේවි දුම්රිය මඟ ගොඩනැගීමේ ජාතික කර්තව්‍යයට සමස්ත සිසු පරපුර ම දායක කර ගැනීමට අධ්‍යාපන අමාත්‍යාංශයත් ප‍්‍රවාහන අමාත්‍යාංශයත් තීරණය කර ඇත.උතුරු මිතුරු යාල්දේවි දුම්රිය මඟ තැනීම දෙනුවර මිතුරන් එක් කරන බැම්මකි. ‘දෙනුවර මිතුරෝ’ නමින් වැඩ සටහනක් අධ්‍යාපන අමාත්‍යාංශයේ සමාජ ඒකාග‍්‍රතා හා සාම අධ්‍යාපන ඒකකයෙන් ආරම්භ කළේ මීට බොහෝ කලකට පෙර ය. ඒ යුද්ධය පැවැති වකවානුවේ වුවද එයින් ජාතින් අතර සුහදතාව ඇති කිරීමට උතුර දකුණ එක්කිරීමට මේ ප‍්‍රායෝගික වැඩසටහනින් සමස්ත සිසු පරපුරම පෙලඹවීමට හැකිවිය.සතෙන් සතේ, රුපියලෙන් රුපියල එකතු කර තැනෙන මේ සෙනහසක තොටුපළ ද එම වැඩ සටහනේ තවත් පෙරළිකාරී වැඩපිළිවෙළකි. උතුර දකුණ යා කළ ජාතික සමගියේ හා සංස්කෘතියේ ප‍්‍රකාශනයක් වූ යාල්දේවි දුම්රිය මඟ ජනතා සහභාගිත්වයෙන් යළි ගොඩනැගීමට ජනාධිපති මහින්ද රාජපක්ෂ මහතා තීරණය කළ මොහොතක, ශී‍්‍ර ලාංකේය පාසල් සිසුන්ගේ හා ගුරුවරුන්ගේ දායකත්වයෙන් උතුරු මිතුරු යාල්දේවි දුම්රිය ව්‍යාපෘතිය යටතේ අලිමංකඩ දුම්රිය ස්ථානය ‘සෙනෙහසක තොටුපළ’ නමින් ඉදිකිරීමට අධ්‍යාපන අමාත්‍යාංශය තීරණය කළේය.අධ්‍යාපන ඇමැති සුසිල් පෙ‍්‍ර්මජයන්තමේ අලිමංකඩ දුම්රිය නැවතුම් පොළ ‘සෙනෙහසක තොටුපළ’ නමින් පාසල් සිසුන්ගේ හා ගුරුවරුන්ගේ දායකත්වයෙන් උතුරේ ජනතාවට සහෝදරත්වයේ තිළිණයක් ලෙස ලබා දීම අධ්‍යාපන ඇමැති සුසිල් පේ‍්‍රමජයන්ත මහතාගේ අරමුණ විය.එසේ හෙයින් හුදෙක් මෙය දුම්රිය නැවතුම් ස්ථානයක් පමණක් නොව උතුරු දකුණ එක් කරන මගෙහි වූ සෙනෙහසේ නවාතැන් පළක් බවට පරිවර්තනය වෙයි.ශී‍්‍ර ලාංකේය සිසු එකමුතුවෙන් ගොඩනැගෙන මේ දුම්රිය නැවතුම් පළ ඉදිකිරීම සඳහා උතුරු පළාත හැර අනිකුත් සියලු පළාත්වල සිසුහු දායක කර ගනිති. ඒ සඳහා පාසල්වල විවිධ වැඩ සටහන් කි‍්‍රයාවට නංවමින්, සිසුන් ඒ සඳහා පෙළ ගස්වමින් ජාතිය ගොඩනැගීම පිළිබඳ ආකල්ප ඔවුන් තුළ සංවර්ධනය කර ගනිමින් මේ පරිත්‍යාග කරන සුළු මුදල සඳහා සිසුහු දායක කර ගනිති.කිසිදු සිසුවකුට කිසිදු ආකාරයේ හෝ බලපෑම් කිරීමකින් තොරව මේ සුළු මුදල එකතු කර ගැනීමට අධ්‍යාපන අමාත්‍යාංශය තීරණය කර ඇත. එක් සිසුවකු ගෙන් අවම මුදල රුපියල් 2 කුත්, ගුරුවරයකුගෙන් අවම මුදල රුපියල් 10 කුත් වශයෙන් එකතු කිරීමට සැලැසුම් කර ඇත්තේ වුවද එය කිසිවෙකුටත් අනිවාර්ය කර නැත. මේ සත් කාර්යයට තමන්ට කැමැති ලෙසකින් දායක විය හැකි ය. කැමැති මුදලක් වුව ද පරිත්‍යාග කළ හැකි ය. එය රුපියල් 2 ට අඩු වුවද රුපියල් 2 කට වැඩි වුව ද කම් නැත. තමන්ට හැකි අයුරින් දායක වීම පමණක් අරමුණු වෙයි.මේ සඳහා 2009 ජූලි 07 සිට ජූලි 19 දක්වා “නැඟෙන රටක සිසු දිරිය” නමින් දෙසතියක් ප‍්‍රකාශයට පත් කර ඇත. මේ දෙසතිය තුළ මුදල් එකතු කිරීම පමණක් නොව මේ සම්බන්ධ විවිධ කි‍්‍රයාකාරකම් සඳහා පාසලේ ඉඩ ප‍්‍රස්ථා වෙන් කර ඇත. නැඟෙන රටක සිසු දිරිය දෙසතිය තුළ ජාතිය ගොඩනැගීමෙහිලා ශිෂ්‍ය පරපුරේ දායකත්වය ලබාදීමේ අවශ්‍යතාව පිළිබඳව පුළුල් සංවාදයක් ඇති කෙරෙයි. මෙය සෑම පාසලකම පාසල් මට්ටමින් සිදුකළ යුතු ය. මෙමගින් සිසුන් තුළ පුළුල් ආකල්පමය පරිවර්තනයක් ඇති කිරීම අපේක්ෂා කෙරේ.මේ දෙසතිය තුළ කි‍්‍රයාවට නඟන එක් ව්‍යාපෘතියක් වන්නේ ජාතික සංවර්ධනයෙහිලා ශිෂ්‍ය සහභාගිත්වයෙන් කි‍්‍රයාවට නැඟිය හැකි වැඩ සටහන් පිළිබඳ ව්‍යාපෘති වාර්තා ඇගැයීමයි. මේ යටතේ ‘එකමුතුව ගොඩනගමු අපේ මව්බිම’ යන තේමාව යටතේ ශී‍්‍ර ලාංකික ශිෂ්‍යයින්ට එකමුතුව කි‍්‍රයාවට නැගිය හැකි ව්‍යාපෘති වාර්තා සකස් කිරීම කරයි.මෙය පාසල්වල 10, 11, 12, 13 ශ්‍රේණිවල ශිෂ්‍ය ශිෂ්‍යාවන්ට විවෘත තරගයක් වන අතර කේවල හෝ සමූහ වශයෙන් තරගයට ඉදිරිපත් විය හැකිය. මේ සියලු ව්‍යාපෘති වාර්තා හෝ යෝජනා සෙනෙහසක තොටුපළ දුම්රිය නැවතුම ඉදිකිරීමට සමාන සාමූහික එකමුතුවෙන් කි‍්‍රයාවට නැගිය හැකි යෝජනා විය යුතු ය. මේ සියලු යෝජනා ඇගැයීමට ලක්කිරීමෙන් අනතුරුව වටිනා සහතිකයක් ලබාදීමට ද අධ්‍යාපන අමාත්‍යාංශය තීරණය කර ඇත.මේ දෙසතිය තුළ කි‍්‍රයාවට නඟන තවත් ආකර්ෂණීය වැඩ සටහනක් වන්නේ චිත‍්‍ර, පෝස්ටර් හා පද්‍ය ඇගැයීම් වැඩ සටහනයි. යාල්දේවි දුම්රිය ජාතික සමගියේ හා සංස්කෘතියේ ප‍්‍රකාශනයක් වශයෙන් ද, ආර්ථික සංවර්ධනයේ තීරණාත්මක සාධකයක් ද වශයෙන් හඳුනාගෙන චිත‍්‍ර හා පෝස්ටර් ඇඳිය හැකි ය.නොඑසේනම් යාල්දේවි දුම්රිය උතුරේ සිට දකුණට ධාවනය කිරීමේදී එහි ගමන් කරන මගීන්ට දැකිය හැකි සුන්දරත්වය චිත‍්‍රයට නගා ගැනීම වුවද කළ හැකිය. “විවිධත්වයේ සුන්දරත්වය අත්විඳිමු” යන මැයෙන් සිසුන්ට චිත‍්‍රයක් පමණක් නොව පෝස්ටරයක්, පද්‍යයක් වුවද නිර්මාණය කිරීමට අවස්ථාව උදාකර ගත හැකිය.මේ සියලු දේ මඟින් අධ්‍යාපන අමාත්‍යාංශය අපේක්ෂා කරන්නේ ‘සෙනෙහසක තොටුපළ’ අරමුදල සඳහා දෛනික අවශ්‍යතාවයන්හි යම් කැපකිරීමක් කර දරුවන් පරිත්‍යාගයන් සඳහා පෙලඹවීමයි. අලිමංකඩ තොටුපළ නැවත නඟා සිටුවීමේ මේ සත්කාර්යයට සිසුන් ලක්ෂ 40ක් දායක කර ගැනීමට අපේක්ෂා කෙරේ.දුම්රිය දෙපාර්තමේන්තුව මඟින් අලිමංකඩ දුම්රිය පළ ඉදිකිරීම සඳහා ඇස්තමේන්තු කර ඇති මුළු මුදල රුපියල් ලක්ෂ 59කි. දැනට උතුරත් දකුණත් එක්කරමින් යාල්දේවි දුම්රිය තාන්ඩිකුලම් දක්වා දිවයයි. තාන්ඩිකුලම් දුම්රිය නැවතුමේ සිට කන්කසන්තුරේ දුම්රිය නැවැතුම දක්වා යන ගමනේදී අලිමංකඩ නැවතුම හමුවෙයි. ත‍්‍රස්තවාදී ග‍්‍රහණ හමුවේ අද අලිමංකඩ දුම්රිය නැවතුමක් නැත. මුහුදු තීරයෙන් වටවූ මේ මඟෙහි මේ නැවතුම අලුතින්ම ඉදිකළ යුතුයි. මේ සියලු කටයුතු සඳහා අධ්‍යාපන අමාත්‍යංශය මේ දෙසතිය තුළ රුපියල් කෝටියක මුදලක් එකතුකර ගැනීමට අපේක්ෂා කෙරේ.ඒ අනුව ඉදිරියේදී ගොඩනැඟෙන මේ අලිමංකඩ සෙනෙහසේ තොටුපළ සුවිශේෂී තොටුපලක් වනු ඇත. අධ්‍යාපනයෙන් ලද දායාදයක් ලෙස සනිටුහන් කිරීමේ අරමුණින් මේ තුළ පුස්තකාලයක් ද, ආබාධිතයන්ට පිවිසීමේ පහසුකම් ද ඇතුළත් අලංකාර සනීපාරක්ෂක වටපිටාවක් ද ඉදිකෙරෙන අතර මෙහි නඩත්තුව සඳහා ආසන්න පාසල් කිහිපයකට වගකීම බාර දීමට ද බලාපොරොත්තු වෙයි.සෙනෙහසක තොටුපළ අරමුදල සඳහා දරුවන්ට තම දෛනික අවශ්‍යතා කැප කර පරිත්‍යාග කිරීම කළ හැකිය.එය සත 25ක්, ශත 50ක් හෝ නැතිනම් රුපියලක් වැනි සුළු මුදලක් විය හැකිය. බොහෝ දෙමව්පියන් තම දරුවන්ට දිවා ආහාරයට හෝ උදෑසන ආහාරයට හෝ නැතිනම් බස් ගාස්තු සඳහා දෛනිකව යම් මුදල් අතට ලබාදෙයි.එම ආහාරය පාසල් ආහාරපාන ශාලාවෙන් ලබා ගෙන ඉතිරි මුදල හෝ එසේත් නැතිනම් මිල අධික ද්‍රව්‍ය වෙනුවට අඩු මිල දෙයක් මිලදී ගෙන හෝ එසේත් නැතිනම් අත්‍යාවශ්‍ය දේ පමණක් ගෙන ඉතිරි මුදල සෙනෙහසේ තොටුපළ අරමුදලට දායාද කළ හැකියි. මේ සඳහා සිසුන් පෙලඹවීම හෝ දැනුම්වත් කිරීම ගුරුවරයාගේ වගකීමයි.දෙසතිය තුළ සිදුවෙන මේ කාර්යය තවත් වේගවත් කිරීමට පාසලේ ශිෂ්‍ය ශිෂ්‍යාවන් අතරින් පංති මට්ටමින් කි‍්‍රයාකාරී ශිෂ්‍ය කණ්ඩායමක් “සෙනෙහසක තොටුපළ නියමුවෝ” නමින් පත්කරගත යුතුය.සත 25කින් හෝ නැතිනම් රුපියල් 2කින් හෝ දරුවන් කරන මේ කැපවීම ඇගැයීමට ලක්කරන ක‍්‍රමයක් ද මේ දෙසතිය තුළ කි‍්‍රයාවට නැංවෙයි. ඒ ස්වාභිමානී ඇගැයීම් පති‍්‍රකාවෙනි. පාසල් ශිෂ්‍යාවකගෙන් බලාපොරොත්තු වන අවම මුදල රුපියල් 2කි. මේ සති දෙක පුරාම තමන් විසින් තම දෛනික අවශ්‍යතාවයන් යම් පමණකට කැපකරනු ලැබ අවමය රුපියල් 2කට වඩා මුදලක් සෙනෙහසක තොටුපළ ගොඩනැඟීමට පරිත්‍යාග කළ හැකිය. මෙය කඩින් කඩ අවස්ථා 2කදී වුවත් දෛනික අවශ්‍යතා කැප කර පරිත්‍යාග කළ හැකිය. එසේ කැපකරන පරිත්‍යාග සඳහා සැම දරුවෙකුම ඇගැයීමට ලක් කෙරෙන අතර එය ස්වාභිමානී ඇගැයීම් පති‍්‍රකාවේ සනිටුහන් වෙයි.මෙලෙස පංති මට්ටමින් එකතුකරන සැම මුදලක්ම බාර ගැනීම සඳහා විදුහල්පති ප‍්‍රමුඛ කමිටුවක් “සෙනෙහසක තොටුපළ අරමුදල කමිටුව“ නමින් පත්වෙයි.ශ‍්‍රී ලාංකේය සිසුවියන්ගේ එකමුතුවෙන් ගොඩනැඟෙන මේ සත් කාර්යයට දිරිදීමක් වශයෙන් අධ්‍යාපන ක්ෂේත‍්‍රයේ නියැලි ඕනෑම අයකුට වුවද පරිත්‍යාගයන් සිදුකළ හැකිය. ගුරුවරුන් විදුහල්පතිවරුන් අධ්‍යාපන අධ්‍යක්ෂවරුන් මෙන්ම අධ්‍යාපන ක්ෂේත‍්‍රයේ ඉහළ නිලධාරීන්ට ද මේ සඳහා තමන්ට හැකි ඕනෑම මුදලකින් පරිත්‍යාගයන් කළ හැකිය.යාල්දේවි යන නම ජාතික සමඟියේ සංකේතයක් බවට පත් කරන මේ මොහොතේ එළඹෙන දෙසතිය වඩාත් ප‍්‍රායෝගික අධ්‍යාපනයකට සිසුන් පෙලඹීමේ මෙම කටයුත්ත සඳහා අධ්‍යාපන ඇමැති සුසිල් පෙ‍්‍ර්මජයන්ත මහතාගේ ආශිර්වාදය ලැබී ඇත. එසේම අධ්‍යාපන අමාත්‍යංශයේ ලේකම් නිමල් බණ්ඩාර මහතාගේ අධීක්ෂණය මත අධ්‍යාපන අමාත්‍යංශයේ සමාජ ඒකාග‍්‍රතා හා සාම අධ්‍යාපන ඒකකයේ සහකාර අධ්‍යාපන අධ්‍යක්ෂ වරුන් වන බී.ඒ.ඩබ්ලිව්.ආර්.පද්මශාන්ත මහතාගේ හා එච්.එස්.ධර්මසිරි යන මහත්වරුන්ගේ සම්බන්ධීකරණයෙන් යුත් කමිටුවක් මඟින් කි‍්‍රයාවට නැංවෙයි.ශ‍්‍රී ලාංකේය ජනතාවගේ ශ‍්‍රමයෙන් හා කැපවීමෙන් ගොඩනැඟෙන යාල්දේවිය නැවත දුරස්වූ උතුරු දකුණු සබඳතා ගොඩනඟමින් උතුරටත් දකුණටත් දිව යනු ඇත. එම ගමන් මඟෙහි ශ‍්‍රී ලාංක්ය සිසු පරපුරෙහි සාමූහික එකමුතුවෙන් ගොඩනැඟෙන උතුරු මිතුරු සෙනෙහසක තොටුපළ දුම්රිය නැවතුම හෙට දිනන දේශයක අරුනලු සමඟ ජාතික සමඟිය පිළිබඳ ගැඹුරු පණිවිඩයක් රැගෙන එනු ඇත.තොරතුරු ලබාදීමේදී සහාය දැක්වූ අධ්‍යාපන අමාත්‍යංශයේ සහකාර අධ්‍යාපන අධ්‍යක්ෂ බී.ඒ.ඩබ්ලිව්.ආර්.පද්මශාන්ත මහතාට ස්තුතිය.සුභාෂිණී ජයරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907127</link>
    <topic>දිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝ</topic>
    <author>ඉනෝකා සමරවික‍්‍රම</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිපාරට පැමිණ බස් රථයක් නියමිත වේලාවට නොපැමිණි කළ කොළඹ අපි මැසිවිලි නගන්නෙමු. මහ වැසි ඇද හැලී කාණු, ඇළවල් පිරි ගිය විට ද අපි මැසිවිලි නගන්නෙමු. ඇතැම් විට ලිප්ටන් වටරවුමේ, කොටුව දුම්රිය පළ ඉදිරිපිට යම් යම් දේ ලබා ගැනීමට පිකටින් කරන්නෙමු. එහෙත් බොහෝ කාලයක සිට පාලමක් නොමැතිකමින් කරඳ ගහක් පාලම කොටගෙන දුෂ්කර ගමනක යෙදෙන මේ ගැමියෝ පිකටින් කරන්නේ නැත. කෑගසන්නේ නැත. ඔවුහු දුකම විඳිති.කරඳගහ මතින් එගොඩ යන පාසල් දරුවෝජීවිතේ බොහෝ දුෂ්කරතා මධ්‍යයේ ජීවිතයේ හෙට දවසට පැතුම් පුරණ පාසල් දරුවන් කරඳගහ මතින් එහා මෙහා යන්නේ ජීවිත උගසට තබාය. අම්මා - තාත්තා ඒ දෙස බලා හිඳින්නේ දැවෙන හදවතිනි. ඔවුහු දවසට දෙතුන් වතාවක් මේ දුක් වේදනාව විඳිති. කරඳ ගහ මතින් එහා මෙහා යන ගැමියන් පමණක් නොව පොල් වත්තේ මහ ඔයෙන් එගොඩ මෙගොඩ යන ගැමියෝ ද අප‍්‍රමාණ වූ දුක් සුසුම් උසුලති. පුවක් කොට දෙකක් යොදා සෑදු පාලම ද දැන් දිරා ගොස් අබලන් වී ඇත.අම්මලා තාත්තලා දරුවෝ කරපින්නාගෙන ඔයෙන් එගොඩ කරති. දරුවෝ එගොඩ ගොස් ඇඳුම් ඇඳ සපත්තු දමාගෙන පාසලට යති. මේ ඔවුන්ගේ ජීවිතවල සැබෑ තත්ත්වයයි. පාලමක් නැතැයි කියා ඔවුන් පිකටින් කිරීමට මාතලේ නගරයට හෝ පල්ලේපොල නගරයට එන්නේ නැත. මේ අහිංසක ගැමියෝ දවස ගත කරන්නේ පාලමක සිහින දකිමිනි. එහෙත් සුපුරුදු ලෙස ඔවුහු තම ගමන් බිමන් යති.දරුවෝ එක්කෙනා දෙන්නා අම්මා, තාත්තා හෝ වෙනත් වැඩිහිටියකු සමඟ කරඳ ගහ පාලම තරණය කරන්නට සූදානම්ව පැමිණ සිටිති. වැඩිහිටියකු කරඳ ගසේ අතු පතරින් රිංගාවිත් අත්වාරුවට හා පා තැබීමට බැඳ ඇති උණ ලී අල්ලාගෙන සිටී.ඒ දරුවන්ගේ වැඩි ආරක්ෂාවටය. දරුවෝ එකිනෙකා කරඳ ගස, නැග පොත් බෑග්, සපත්තු අතැතිව ‘කරඳ ගහ පාලම’ මතින් මෙගොඩට පැමිණෙති. මෙය අපට ත‍්‍රාසජනක අත්දැකීමකි. එහෙත් ඔවුන්ට එය සාමාන්‍ය ජීවිතයේ තවත් එක් අත්දැකීමක් පමණි.ඔවුහු දවසක්, දෙකක්, සතියක් මාසයක් අවුරුද්දක් පමණක් නොව දන්න දා පටන්ම කරඳ ගසේ පාලමෙන් එගොඩ මෙගොඩ වී පාසල් ගියහ. කඩ පළට මෙන්ම වෙනත් රාජකාරිවලට ද ගියහ.රූස්ස කරඳ ගස මේ ගැමියන්ගේ මෙන්ම ගැමි දරුවන්ගේ එකම ගැලවුම් කාරයා වී සිටින හැඩය.මේ දිනවල මාතලේට වහින්නේ නැත. එහෙත් ඉඳහිට පොද වැස්සක් වැටේ. ඒ පොද වැස්ස මහ වැස්සක් වූ දාට අස්ගිරි ඔය පිටාර ගලන්නේ ය. අස්ගිරි ඔය පිටාර ගැලු දාට කරඳ ගහ පාලමෙන් එගොඩ මෙගොඩ යාම භයානකය. දෙගොඩම යටවූ දාට පල්කඩ, ඔලගංවත්ත, මොරගස් පිටිය ගම්වල අයට පල්ලෙපොලට යා නොහැකිය. දරුවන්ට පාසල් යා නොහැකිය. මේ ගම්මානවල පදිංචි ගොවියෝ තම පලදාව රැගෙන යන්නේ දඹුල්ල ආර්ථික මධ්‍යස්ථානයටය. මහ වැස්සට ඔවුන්ගේ සියලු කටයුතු ඇනහිටින්නේය.කරඳ ගස් පාලමේ එගොඩ මෙගොඩ යන ගැමියන් ගැමි දරුවන් පිළිබඳව සොයා ගිය ගමනේ දී පල්කඩ පදිංචි ඒ.ජී. එන්සෝ මහත්මිය අප හා මෙසේ පැවැසුවාය.ජයසුන්දරමගේ වයස දැනට අවුරුදු හැටක් වෙනවා. අපි දන්න කාලේ ඉඳලම මෙහෙම තමයි යන්නේ. අපි පුංචි කාලේ මේ එහා තියෙන මී ගහේ ඉඳලා එහා පැත්තට එල්ලෙන පාලමක් තිබුණා. අපේ තාත්තලා කිව්වේ ඒ පාලම හැදුවේ සුද්දෝ කියලයි. පුංචි කාලේ අපි ඒ පාලමේ එගොඩ මෙගොඩ ගිහිල්ලා තියෙනවා.මට මතක හැටියට එක්දහස් නමසිය පනස් හය පනස් හත කාලේ ආ මහ ගංවතුරට පාලම කැඩිලා ගියා. ඊට කාලෙකට පස්සේ තමයි කරඳ ගහ, පාලම කරගෙන යන්න ගත්තේ. ඒක එහෙම හදා ගත්තේ ඒ ඉඩමේ අයිති කාරයා. එයාගේ පහසුවට. පස්සේ ගමේ අයටත් එහා මෙහා යන්නට ඉඩ දුන්නා. මාස් කන්නෙට මේ ඉඩම් ඔක්කෝම යට වෙනවා. කරඳ ගහ උඩින් එහා මෙහා යන්න බයයි.ඒත් දරුවන්ට පාසලට යන්න ළඟම පාර ඒක නැත්නම් පල්ලෙපොල නගරයට කිලෝමීටර් අටක් විතර පයින් යන්න ඕන. මේ විදිහට ගියොත් කිලෝමීටර් එකක් එකහමාරක විතර දුරක් තමයි තියෙන්නේ.අම්මලා උදේට ද දවල්ට ද හිතේ ගින්දර උසුලති. ඒ දරුවන් ඔයෙන් එගොඩ කිරීමට යන ගමනේදීය.එගොඩ මෙගොඩ යාමට හරිහමන් පාලමක් නොමැතිකමින් ඔවුහු බොහෝ පීඩාවන්ට මුහුණපාති.ඔයේ වතුර පිරී තිබූ දිනෙක මවක් ඇගේ දරුවා ද සමඟ කරඳ ගසෙන් එගොඩ යාමට පැමිණියාය. ඈ අත රත්රන් භාණ්ඩ උගස්කර ලබාගත් මුදල් ද විය. කරඳ ගසේ මඳ දුරක් පැමිණි ඈ වාරු නැතිව ගොස් දරුවා ද සමඟ ඔයට වැටුණාය.වතුර පාරේ මඳ දුරක් ගසාගෙන ගිය ඇය හා දරුවා උණ පඳුරක් බදාගැනීමෙන් දිවි ගලවා ගත්තාය. අත තිබූ මුදල් පඳුරක් අස්සේ රැඳී තිබී පසුව සොයාගැනිණි. ඒ එක් සිදුවීමකි. තවත් දිනෙක කරඳගසෙන් පාසල් සිසුවියක ඔයට වැටුණාය. අසල සිටි උදවිය ඇය බේරා ගත්හ. ඇතැම් විට දරුවන්ගේ අතේ තිබෙන පාසල් පොත්, කුඩ ආදිය ද ඔයට වැටෙන්නේ ය.වීරකැප්පෙටිපොල මහා විද්‍යාලයේ 10 වන ශ්‍රේණියේ ඉගෙනුම ලබන අකලංක හේරත්ප‍්‍රා.සභා සභාපතිජගත් වසන්ත දිසානායකඅකලංක හේරත්අපේ අම්මලා ගොවිතැන් කරලා ජීවත් වෙන්නේ. අපි උදේ පාන්දර හයටත් කලින් ගෙදරින් එන්නේ. මෙහෙම යන ගමන දුෂ්කර වුණත් පහසුයි. නැත්නම් අපි හුඟක් දුර පයින් යන්න ඕන. අපිට වෑන්වල යන්න සල්ලි නැහැ. වතුර වැඩි කාලෙට සපත්තු දාගන්නේ මෙතැනින් එගොඩහට ගිහිල්ලා. වතුර වැඩිකාලෙට අපි ඉස්කෝලේ යන්නේ නැහැ.ඔවුහු ජීවිතයේ හෙට දවස ගැන සිතේ බලාපොරොත්තු පුරවාගෙන ජීවත් වෙති. එහෙත් දිළිඳු කමත් සමඟ විඳින්නට සිදුව ඇති කටුක අත්දැකීම් ඔවුන්ගේ බලාපොරොත්තු පසුපසට ඇද දමයි.පල්කඩ ගමේ කටුමැටි ගෙවල්වල ජීවත් වන පවුල් අටක් පමණ වේ. මේ ගම්මානවල පවුල් 2000ක් පමණ ජීවත් වේ. ඔවුහු කරඳගහ පාලමෙන් එගොඩ මෙගොඩ යති. හෝමපොල, කොහොවත්ත, වේවැල්තොට, වල්මෝරුව, කොහොන්වල, ඇහැලේපොල, මොරගස්පිටිය, මියනකොළමඩ, විලක්කුව, කොස්ගොල්ල, පල්කඩ, ඔලගංවත්ත, අම්බොකුදෙන, කිරිඔරුව යන ගම්මානවල පදිංචි කරුවෝය. අකුරම්බොඩ මධ්‍ය මහා විද්‍යාලය, පල්ලේපොල, මාතලේ, දඹුල්ල, ගලේවෙල ආදී නගරවල පාසල්වලට යන දරුවෝ මෙන්ම, වෙනස් රාජකාරි ගමන්වලට නගරයට යන ගැමියෝ මේ අවදානම් ගමනේ යෙදෙති.කරඳගස දිගේ ගොස් අස්ගිරි ඔයෙන් එගොඩ වී පාසල් යන දරුවෝ වෙනත් රාජකාරි කටයුතු සඳහා යන ගැමියෝ මෙන්ම පොල්වත්තේ ගැමියෝ ද පාලමක් නොමැතිකමින් බොහෝ අපහසුතාවන්ට මුහුණ දෙති.මහඔයේ බැස දරුවන් ඔසවාගෙන එගොඩ යනපොල්වත්තේ ගැමියෝගොවිතැන් කටයුතුවලින් ජීවත්වන පොල්වත්තේ ගැමියෝ මහඔය පිරී පිටාර ගලන විට බොහෝ අපහසුතාවලට මුහුණ දෙන්නේය. ගලින් ගල පැන පොල්වත්තේ සිට පල්ලේපොල දක්වා යා හැකි වුවද ඔය පිටාර ගැලූ විට ඔවුන්ට එගොඩ මෙගොඩ යා නොහැකිය.දරුවන් එගොඩ මෙගොඩ කරනවා හැරෙන්නට දෛනිකව ඔවුන්ට වෙනත් දෙයක් කර ගැනීමට කාලයක් නැත. දරුවෝ සපත්තු අතේ ගෙන ඔයෙන් එගොඩ වී නැවත සපත්තු දමාගෙන පාසලට යති. ඔයේ වතුර වැඩි කාලයට ඇඳුම් අතේ අරගෙන දියරෙද්ද හැඳගෙන ඔයෙන් එගොඩ වෙන කාන්තාවෝ එගොඩහ ඉවුරට ගොස් ඇඳුම් ඇඳගෙන අදාළ කටයුතු වලට යති.දැන් නම් ටිකක් විතර වතුර අඩුයි. ඒත් මේ පුංචි අය වතුරේ යවන්න බැහැ. තව වැහි දෙකක් විතර වැස්සොත් ඔය පිටාර ගලනවා. එතකොට දරුවන්ට ඉස්කෝලේ යන්න හැටියක් ඇත්තෙම නැහැ. සමහර විභාගෙ කාලෙට දරුවන්ට ඉස්කෝලේ යන්න පුළුවන් කමක් නැහැ. වැස්ස කාලෙට අපිට ගමෙන් පිට යන්න විදිහක් නැහැ. ඔයෙන් එගොඩ වෙන්න බැහැ, රෝහලට යන්න බැහැ. වෙන පාරකින් නගරයට යනවා නම් කිලෝමීටර් 10ක් විතර පයින් යන්න ඕන.මේ අවට වාරියගම දොඩම්ගස්යාය, සැලගම, පොල්වත්ත ගම්වල පවුල් දාහකට වැඩිය ජීවත් වෙනවා. අපිට පාලමක් සාදා දෙනවා නම් දෙයියනේ කියලා අපේ දරුවන්ට හොඳට උගන්වාගන්න පුළුවන්. අපි වතුරට බැහැලා වතුරේ ගැඹුරු තැන් බලලා තමයි ළමයින් ගන්නේ.ඔය පිරුණම අපි හරිම අපහසුතාවලට පත්වෙන්නේ. අපේ වගා ඉඩම් තියෙන්නේ ඔයෙන් එහා පැත්තේ. ඉස්සෙල්ලා මීහරක් ටික ඔයට දානවා. ඊට පස්සේ උන්ගේ වල්ගේ එල්ලිලා තමයි අපි එගොඩහා යන්නේ. අපිට තියෙන අපහසුකම් නම් එමටයි.”හැට දෙහැවිරිදි ජයසුන්දර මහතා අප හා පැවැසීය. ඔයත් ගංවතුරත් නිසා එගොඩ මෙගොඩ යෑමට පාලමක් නොමැතිව තැවෙන මේ ගම්මානවල ගැබිණි මව්වරු දරුවා ලැබෙන්නට සුමාන දෙක තුන කල් තිබිය දී ගොස් රෝහල්ගතවෙති. කලකට පෙර ඔවුන්ගේ ගම්වල වින්නඹු අම්මලා සිටියාය. අද ඔවුන් නැත. ඒ නිසා කල්වේලා ඇතිව රෝහල් ගතවීමට ඔවුන්ට සිදුව ඇත.කලක් මේ ගම්වලට විදුලිය තිබුණේ නැත. පානීය ජල පහසුකම් තිබුණේ ද නැත. අද ඒ දෙකම සම්පූර්ණය. එහි ගෞරවය හිමි විය යුත්තේ ගමන ආරම්භයේ සිටම අවසානය දක්වා දියකඩිති පනිමින් නියරවල් බඩවැටි දිගේ යමින් අපට මඟ පෙන්වූ පල්ලේපොල ප‍්‍රාදේශීය සභාවේ සභාපති ජගත් වසන්ත දිසානායක මහතාටය.අර කරඳගහෙන් එගොඩ මෙගොඩ යන ගම්වල ගැමියන්ට වගේම පොල්වත්තේ ගැමියන්ටත් පාලමක අවශ්‍යතාවය දැඩිව තිබෙනවා. මම මේ පිළිබඳව නොයෙක් අවස්ථාවල වගකිව යුතු අංශ දැනුම්වත් කරලා තියෙනවා.මේ සඳහා ජනාධිපති තුමාගේ විශේෂ අවධානය යොමු වෙනවා නම් එය මේ ගැමියන්ගේ වාසනාවක්. පාලමක් හදන්න තරම් ප‍්‍රාදේශීය සභාවට වෙන්වන ප‍්‍රතිපාදන මුදල මදි. මේ අයට පානීය ජල ප‍්‍රශ්නයක් තිබුණා. ප‍්‍රජා ජල ව්‍යාපෘතිය යටතේ අපි මේ ගම්වල අයට ජලය හා විදුලිය ලබාදුන්නා.කවුරු හෝ පාලම හදන්න ඉදිරිපත් වෙනවා නම් අපට ඒ සඳහා පූර්ණ දායකත්වය ලබාදිය හැකියි”. ප‍්‍රාදේශීය සභාපතිවරයා පවසන්නේය.විශේෂ ස්තුතිය මාතලේ ආරිය ගමගේ මහතාට.ඉනෝකා සමරවික‍්‍රමඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af0907128</link>
    <topic>දෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයි</topic>
    <author>නිමල් පෙරේරා</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිඋතුරේ යෞවනයට දෑතේ රස්සාවක්නව දවසක ඉර උදාවී හෝරාවක්, දෙකක් පසුවූවා පමණි. සෙට්ටිකුලමේ වේළුණු ගහකොළ මාස ගණනකින් වැහි පොදක් දැක තිබුණේ නැත. දූවිල්ලෙන් වැසුණු ගහකොළ ඈතට පෙනෙන්නේ පස්කඳු මෙනි.ලක්ෂ්මන් කදිරගාමර් ගම්මානය පසුකළ අපි රාමනාදන් පුරයට ළඟා වූයෙමු. කොටි ග‍්‍රහණයෙන් මිදී ජීවිත ආරක්ෂාව පතා වෙඩි හඬ මැද දිව ආ උතුරේ ශී‍්‍ර ලාංකිකයෝ දහස් ගණනක් රාමනාදන්පුර තාවකාලිකව දිවි ගෙවති. තරුණ තරුණියෝ පන්සියයකට (500) ආසන්න පිරිසක් නව වෘත්තීය පුහුණු මධ්‍යස්ථාන විවෘත කිරීමේ උත්සවයට සහභාගිවීමට ඒ අසල රැඳී සිටියහ.රාමනාදන්පුර වෘත්තීය පුහුණු මධ්‍යස්ථානයේ පරිගණක පුහුණු පාඨමාලා හදාරන සිසුවියකට ඇමැති පියසේන ගමගේ මහතා,දෙමළ ඉංගී‍්‍රසි ශබ්දකෝෂයක් පිරිනමමින්වසර තිහකට (30) ආසන්න කාලයක් සිය අනාගතය පිළිබඳ තිබූ අවිනිශ්චිත බව ඔවුන්ගේ මුහුණුවල දක්නට නොතිබුණේය. අලුත් බලාපොරොත්තුවලින් පිබිදුණු සිනාමුසු මුහුණු අපට ද සතුට ගෙනාවේය. තම දරුවාට දෑතේ රස්සාවක් හුරු කර ජීවන මාර්ගය සලසා දීම මේ තරුණ පිරිස වෘත්තීය පුහුණුවට යොමුකළ මවුපියන්ගේ එකම බලාපොරොත්තුව වූවාට සැක නැත.දෙමළ යුවතියක් වෘත්තීය හා කාර්මික පුහුණු අමාත්‍ය පියසේන ගමගේ මහතා බුලත් හුරුල්ලක් දී පිළිගත්තාය. වෘත්තීය පුහුණු අමාත්‍යාංශයේ සෙසු නිලධාරීන් පිළිගත්තේ ද දෙමළ තරුණ තරුණියෝය. “ඇයි මේ සහෝදරත්වය මීට පෙර නොතිබුණේ” වෘත්තීය පුහුණු අධිකාරියේ උප සභාපති ඩී.ජී. දයාරත්න මහතාගේ පැනයට පිළිතුරක් නොදුන්නේ ඊට තැන, එතැන නොවූ නිසාය.ඇමැතිවරයා ජාතික කොඩිය ඔසවද්දී දමිළ තරුණියෝ ලාංකික අනන්‍යතාවය තහවුරු කරමින් ජාතික ගීය ගැයූහ. සියල්ලෝම නිසොල්මනේ ඊට ගෞරව දැක්වූවෝය. ඇමැතිවරයා සමරු ඵලකය විවෘත කරද්දීත්, පීත්ත පටිය කපද්දීත් දසත පැතිරුණු අත්පොළසන් හඬ රාමනාදන් ගම්මානයට සතුට ගෙනාවේය. පැයකට ආසන්න කාලයක් පැවැති මෙම සිහල දෙමළ හමුවේ කිසිදු බේදයක් දක්නට නොතිබිණි. මේ සුහදත්වය යළි කවදාවත් පළුදු නොවන සේ තහවුරු කිරීම, ඇමැතිවරයාගේ ආගමනයේ අරමුණ විය.සෙට්ටිකුලමේ තාවකාලික සහන ගම්මාන හතරක කොටි ග‍්‍රහණයෙන් මුදාගත් උතුරේ සහෝදර ජනතාව තාවකාලිකව පදිංචි කර තිබේ. මොවුන් ස්ථිර ගම් ප‍්‍රදේශවල පදිංචි කරවන තෙක් රැකබලා ගැනීමේ වගකීම රජය ඉටුකරමින් සිටී. ඉකුත් අවාසනාවන්ත යුගයේ කි‍්‍රයාදාම හේතුවෙන් පාසල් අධ්‍යාපනය අතරමඟ නතර කළ මෙන්ම කිසිදා පාසල් නොගිය තරුණ පිරිසේ වගකීම වෘත්තීය හා කාර්මික පුහුණු අමාත්‍යාංශය බාරගෙන තිබේ. ඒ ඔවුන්ට වෘත්තීය පුහුණුවක් මඟින් දෑතේ රස්සාවක් හුරු කර ජීවන මාර්ගයක් සලසාදීමයි. සහන ගම්මාන තුළදීම වෘත්තීය පුහුණු මධ්‍යස්ථාන ආරම්භ කෙරුණේ මෙම අරමුණ ජයගැනීමටය.රාමනාදන්පුර ජාතික ආධුනිකත්ව සහ කාර්මික පුහුණු කිරීමේ අධිකාරිය යටතේත්, ආනන්ද කුමාරස්වාමි සහ අරුණාචලම් ගම්මානවල ශී‍්‍ර ලංකා වෘත්තීය පුහුණු අධිකාරිය යටතේත් මෙදින නව පුහුණු මධ්‍යස්ථාන ආරම්භ කැරිණි. ලක්ෂ්මන් කදිරගාමර් ගම්මානයේ මීට පෙර වෘත්තීය පුහුණු මධ්‍යස්ථානයක් ආරම්භ කිරීමට වෘත්තීය පුහුණු අධිකාරිය කටයුතු කර තිබිණි.රාමනාදන්පුර මධ්‍යස්ථානයේ ආධුනිකයන් හයසිය තිස් දෙකක් ද, ආනන්ද කුමාරස්වාමි මධ්‍යස්ථානයේ හාරසිය හැටක් සහ අරුණාචලම් මධ්‍යස්ථානයේ පන්සිය තිස් පහක් ද ලියාපදිංචි කර තිබේ. සාමාන්‍ය ඇඳුම් මැසීම, විදුලි කාර්මික, මෝටර් කාර්මික, වායු සමන හා ශීතකරණ පෑස්සුම්, පරිගණක, ඉඳිකිරීම්, දැව තාක්ෂණය, ජලනළ, පිරිමි ඇඳුම් මැසීම, මෝටර් බෝට්ටු ඉන්ජින් අලුත්වැඩියාව, මෝටර් සයිකල් හා තී‍්‍රරෝද රථ එන්ජින් අලුත්වැඩියාව ආදි පුහුණු පාඨමාලා රැසක් මෙම මධ්‍යස්ථානයන්හි පැවැත්වේ.පෑස්සුම් පුහුණු පාඨමාලාව හදාරන සිසුන් පිරිසක්මුලතිව් තෝඩාඩියකුලම් හි පදිංචිව සිටි තිරවීයනායගම් යසෝදී (23) අපිට හමුවූයේ රාමනාදන්පුර වෘත්තීය පුහුණු මධ්‍යස්ථානයේ පරිගණක පුහුණු පාඨමාලාව හදාරමින් සිටියදීය. අනාගතය පිළිබඳ කිසිදු බලාපොරොත්තුවක් නොමැතිව දිවි ගෙවූ බව, ඇය අප සමඟ පැවසුවාය.සිංහල ආණ්ඩුව පිළිබඳව කොටි ග‍්‍රහණයෙන් මිදී පලා එන තෙක්ම කිසිවක් දැන නොසිටි බව ද පැවසූ ඇය හොඳ වෘත්තීය පුහුණුවක් ලැබ රැකියාවක් කිරීම එකම අරමුණ බව කීවාය. තමා ඇතුළු කඳවුරේ සිටින විශාල පිරිසකට සිංහල ඉගෙන ගැනීමේ අවශ්‍යතාව ද තිබෙන බව පැවසූ ඇය වෘත්තීය පුහුණු මධ්‍යස්ථාන තුළදීම සිංහල භාෂාව ඉගැන්වීම ද අරඹන ලෙස ඇමැතිවරයාගෙන් ඉල්ලීමක් කළාය.මුලතිව්, සෙම්මල පදිංචිව සිටි මගේසලිංගම් සෙන්දුජා (20) මෙසේ කීය. “අපේ සුන්දර කාලය අපරාදේ ගෙවිලා ගියා. අපිට සෙල්ලම් කාලයක් තිබුණේ නැහැ. අපේ අම්මට, තාත්තට අපි ආරක්ෂා කරගන්න විශාල වෙහෙසක් දරන්න සිද්ධ වුණා. කොහොම වුණත් ගිය දේවල් ගැන දැන් කථා කරලා පලක් නැහැ. දැන් අපිත් කැමතියි හොඳට ඉගෙන ගෙන කාලා ඇඳලා සතුටින් ඉන්න. අවුරුදු ගණනක් දුක් විඳපු අපේ මවුපියන්, ඔවුන්ගේ අවසන් කාලයේදීවත් සතුටින් තියන්න අවශ්‍යයි.අපිට ජනාධිපතිතුමා විශ්වාසයි. අපේ අනාගතය සාර්ථක වේවි කියලා හිතෙනවා.” ඇය පුහුණුව ලබන සිසුන්ගේ ප‍්‍රයෝජනය සඳහා දෙමළ ඉංගී‍්‍රසි ශබ්දකෝෂ ලබා දෙන ලෙස ද ඉල්ලීමක් කළාය. අමාත්‍යාංශ නිලධාරීන් සතුව තිබූ ශබ්දකෝෂ කීපයක් පියසේන ගමගේ මහතා මෙහිදී ලබා දුන්නේ ඉතිරිවා ඉක්මනින්ම ලබා දෙන බවට පොරොන්දුවක් ද සමඟය.සෝමරත්න සුනේත‍්‍රා කස්තුරිආරච්චිමගේසලිංගම් සෙන්දුජාසිවවාරසුන්දරම් ජීවරාණිසිවවාරසුන්දරම් ජීවරාණි (25) මුලතිව්, මුනියන් කඩ්ඩෙකුලම් හි පදිංචිව සිටි තරුණියකි. ඇය ද හදාරමින් සිටියේ පරිගණක පුහුණු පාඨමාලාවයි. ඇය අප සමඟ කීවේ මෙවන් කථාවකි. “අපි ඉතාම අවාසනාවන්ත මිනිස්සු. අපේ අම්මලා, තාත්තලා ජීවිත කාලයෙන් භාගයක්ම දුක් වින්දා. මට හය හතර තේරෙන දවසේ ඉඳලම හිටියේ බයෙන්.අනාගතය පිළිබඳ විශ්වාසයක් තිබුණෙම නැහැ. කවදාවත් හොඳ ඇඳුමක් අඳින්න, ගමනක් බිමනක් යන්න, විනෝද වෙන්න අවස්ථාවක් තිබුණේ නැහැ. අපි මේ තරම්ම පව් කරලා ඉපදිච්ච මිනිස්සු ද කියලා හිතුණු වාර අනන්තයි. අපි ආසයි හැමෝම එක්ක සතුටින් ඉන්න. දෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයි. උතුරේත් දකුණේත් වැඩිහිටියන් එකතු වෙලා අප රැකබලා ගනිවී කියලා විශ්වාසයක් තියෙනවා. අපිට වෘත්තීය පුහුණුව දෙන්න කොළඹින් ආපු හැමෝටම ස්තුතියි.”ජීවරාණිගේ හඬ තියුණුය. ඇය කොළඹින් ආපු අපට ස්තුති කරමින් කථාව හමාර කළේ ඇයට කියන්නට තිබු දේ අවසන් වූ නිසාම නොවේ. ඇගේ දෙනෙත් කඳුළින් බරවී තිබිණි. ඇයට ඊට වඩා යමක් කථා කරගන්නට නොහැකි විය. ඒ නිසා තව තවත් ජීවරාණිගෙන් තොරතුරු විමසන්නට අපට ද නොහැකි විය. උතුර ගොඩනැඟීමේ රජයේ වැඩ පිළිවෙළ සාර්ථක වූ දිනක යළි මොවුන් සමඟ කථා බහ කිරීමේ දැඩි ආශාවක් ද මේ නිසාම අප සිත්හි මෝදු විය.ලක්ෂ්මන් කදිරගාමර් වෘත්තීය පුහුණු මධ්‍යස්ථානයේ පිරිමි ඇඳුම් මැසීමේ පාඨමාලාව හදාරන කනපති ඥානසේකරම් (28) මුලතිව්, ඔට්ටුසුඩාන් සින්නසාලම්බන් ප‍්‍රදේශයේ පදිංචිකරුවෙකි. වවුනියාව පුවරයෙන්කුලම් රජයේ පාසලේ 8 වැනි ශ්‍රේණිය දක්වා ඉගෙන ගත් ඔහු ආණ්ඩුව මෙවැනි පුහුණුවීම් කරන බව දැන නොසිටි බව අප සමඟ පැවසුවේය. “අපි සියලු දේපළ දාලයි ආවේ. අද අපිට හැම පහසුකමක්ම තියෙනවා. නමුත් තමන්ගේ ගෙදර අම්මා, තාත්තා, සහෝදර, සහෝදරියෝ එක්ක ජීවත් වන විට දැනෙන සතුට නම් නැහැ.පෙරියසාමි රත්නකුමාරිතිරවීයනායගම් යසෝදිකනපති ඥානසේකරම්නැවත අපේ ගම්වලට යන්නයි ආසාව. ආණ්ඩුවට වුණත් මෙහෙම හැමදාම කන්න දෙන්න පුළුවන්ද? අනික ආණ්ඩුවෙන් වුණත් නිකම් කාලා ඉන්න අපේ කැමැත්තක් නැහැ. ආණ්ඩුවට රටට බරක් වෙලා ජීවත්වෙලා වැඩක් නැහැනේ.” සැබෑ ලෙසම ඥානසේකරම් අපේක්ෂා කරන යුගය එළඹෙන තෙක් අපත් බලා සිටින බව, අපි ඔහු සමඟ කීවෙමු. එවිට ඔහුගේ මුහුණේ දිස්වූ බලාපොරොත්තු සහගත සිනහව සමස්ත උතුරුකරයේ ම සිනහව වැනි ය.සාමාන්‍ය මැහුම් පුහුණු පාඨමාලාව හදාරන සෝමරත්න සුනේත‍්‍රා කස්තුරිආරච්චි (19) සිංහල නමක් හිමි තරුණියකි. කිලිනොච්චියේ උපන් සුනේත‍්‍රාගේ පියා තිස්සමහරාමයේ ය. කුඩා කල කිලිනොච්චියේ බේකරි වැඩට ගොස් සිය මව සමඟ විවාහ වීමෙන් පසු පියා කිලිනොච්චියේ ම පදිංචි වී තිබෙන බව ඇය අප සමඟ කීවාය.“අපි ලක්ෂ්මන් කදිරගාමර් ගම්මානයට ආවේ හමුදාව කිලිනොච්චිය අල්ලා ගත්තට පස්සෙයි. අපි උපන්නේ හැදුණේ වැඩුණේ කිලිනොච්චියේ. සිංහල මොකුත් තේරෙන්නේ නැහැ. ඒ නිසා තිස්සමහාරාමයේ යන්න බයයි. තාත්තා සිංහල නිසා කොටින් ගෙන් නිතර නිතර කරදර සිද්ධ වුණා. කීප සැරයක්ම තාත්තා අරගෙන ගිහින් ගහලා අත් පා බැඳලා කැලේ දැම්මා. අම්මා දෙමළ නිසා සිංහල ආණ්ඩුවෙන් කරදර කරයි කියලයි ඒ කාලේ අපි හිතුවේ. නමුත් අද අපි ඉතා සතුටින් ඉන්නවා. අම්මාගේ ගමයි, තාත්තාගේ ගමයි එකට එකතු වෙනවනම් කොච්චර හොඳ ද? සුනේත‍්‍රා කී දේ සිදුවන දිනය වැඩි ඈතක නොවන බව අපි ඇයට කීවෙමු.පෙරියසාමි රත්නකුමාරි (24) කාන්තා ඇඳුම් මැසීමේ පාඨමාලාවේ උපදේශකවරියයි. වව්නියාවේ උපන් ඇය වාර්ගික අර්බුද හේතුවෙන් සිය ජීවිතය පිළිබඳව කලකිරී සිටි තැනැත්තියකි. අද ඇය පවසන්නේ ඉතා සතුටින් තම සහෝදරියන්ට උගන්වමින් සිටින බවයි.ඒකීය ශී‍්‍ර ලංකාවක සාමය ගොඩනැගෙමින් තිබේ. එය සැබැවින්ම සතුටකි. ඒ නිසාම මේ දිනවල දකුණෙන්, උතුරට නෑගම්ද බොහෝය. රජයේ යුතුකම හා වගකීම ඉටුකිරීමට යන අය ද ඒ අතර සුලබය. කෙසේ වුවද මැදවච්චිය පොලිස් මුරපොළ පසුකරමින් උතුරට යෑම පහසු නැත. උතුරේ තරුණයාට දෑතේ රස්සාවක් පුහුණු කිරීමේ තතු රටට කීම අප ගමනේ අරමුණයි. ඒ සඳහා මැදවච්චියෙන් එහාට ගමනේ දුෂ්කර බව ද අපි දැන සිටියෙමු.මාර්ගය දෙපස තිබුණේ මහා පාළු බවකි. ඉඳහිට නිවසක් දෙකක් නොතිබුණා නොවේ. හමුදාවේ පොලිසියේ අය හැරෙන්නට ගම්වැසියන් දක්නට ලැබුණේ අතරින් පතරය. වෙඩි හඬට බෝම්බ හඬට දෙකන් හුරුව තිබූ මොවුන්ගේ දෑස් තවමත් තියුණුය. වාහන ශබ්දයට දෝ අප දෙස බැලු ඔවුන්ගේ මුහුණුවල තිබු අවිනිශ්චිත බව මේ වන විට බොහෝ සෙයින් පහව ගොසිනි.නිමල් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af09071211</link>
    <topic>ඔහු ගොවි ජනතාවට මහා වැවක් වීය</topic>
    <author>කට්ටඹුවාගම විජයපාල කුමාරසිංහ සමඟගාමිණී ජයසිංහ</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියි2009.07.12 දිනට යෙදෙනමෛතී‍්‍රපාල සේනානායක මහතාගේ 11 වැනි ගුණානුස්මරණය වෙනුවෙනි.රජරටින් ලක්දෙරණට පිදුණු පොදු ජන කුසුම පර වී ගියේ 1998 ජූලි 12 වැනි දිනය. ඒ මෛතී‍්‍රපාල සේනානායක නම් වූ උදාර ලංකා පුත‍්‍රයා ය. 1916 ජුලි 17 වැනි දින අනුරාධපුර ඉසව්වේ හද්දා පිටිසර කිවුලේකඩ ගම්මානයේ දී මෙලොව එළිය දුටු ඔහු ගමේ පාසලෙන් මූලික අධ්‍යාපනය ලැබීය.අනතුරුව අනුරාධපුර ශාන්ත ජෝශප්, යාපනයේ ශාන්ත ජෝන් හා කොළඹ නාලන්දා යන විදුහල් වල අධ්‍යාපනය ලබා ගොවිකම් නිලධාරියකු ලෙස රජයේ සේවයට පිවිසියේ ය.අනතුරුව 1947 සැප්තැම්බර් 13 දින මැදවච්චිය ආසනයේ මන්තී‍්‍රවරයකු ලෙස තේරී පත් වූ මෛතී‍්‍රපාල සේනානායක මහතා එම රජයේ උප ඇමැති පදවියක් ද දැරීය. පසුව එක්සත් ජාතික පක්ෂ රජය 1952 අයවැයෙන් සිදු කළ සීනි හා සහල් මිල වැඩි කිරීමට විරුද්ධව එවකට දැරූ ස්වදේශ කටයුතු පිළිබඳ උප ඇමැති ධූරය ද හැර දමා ශ‍්‍රී ලංකා නිදහස් පක්ෂයට එක් විය.ඉන් පසු එස්.ඩබ්.ආර්.ඩී. බණ්ඩාරනායක රජයේ ගමනාගමන හා වැඩ පිළිබඳ ඇමැති තනතුරට පත්විය. එදා සිට එනම් 1956 සිට 1976 දක්වා අමාත්‍යාංශ 12 ක පමණ ඇමැති තනතුරු හෙඹවා ඇති මෛතී‍්‍රපාල සේනානායක මහතා 1994 වසරේ සිට අවසන් හුස්ම හෙළන තුරුම උතුරුමැද පළාත් ආණ්ඩුකාර තනතුර හෙඹවීය.නුවර කලාවියේ බතෙන් කුරහන් රොටියෙන් පෝෂණය ලද මේ පුරුෂයා ශරීරයෙන් මෙන් ම ජනතා සේවයේ ද මහා පුරුෂයෙක් ම විය. ගොවි ගෙදරක උපන් ගොවි බිමෙන් ජන මෙහෙවරට පන්නරය ලැබූ මොහු වියළි ඉරි තලා ගිය රජරට කෙතින්, බතික් පෝෂණය කිරීමට අනුපමේය සේවයක් ඉටු කළේ ය. මහාකනදරාව, පදවිය, වාහල්කඩ ආදී විශාල වාරි මාර්ග පද්ධති සේනානායක මෙහෙවරේ උත්තරීතර දායාද ය.රාජාංගණ ව්‍යාපාරය පවා ඔහුගේ ගමන් මගේ සංධිස්ථානයකි. ලංකා වානේ සංස්ථාව මෙන් ම ටයර්, ලෝහ භාණ්ඩ, පිටි හා රාජ්‍ය ඉංජිනේරු යන සංස්ථා ඔහුගේ ජනසතු ව්‍යාපාරයේ සුවිශේෂ ජන මෙහෙවරයන් ය. 1970 - 77 යුගයේ වාරි මාර්ග, මහා මාර්ග විදුලිබල මෙන් ම සභා නායක වශයෙන් ද කටයුතු කළ ඔහු මොරගහකන්ද ව්‍යාපාරයේ ආරම්භක නියමු මෙහෙවරට උර දුන්නේය.මහවැලි හා මොරගහකන්ද ජල ව්‍යාපාර ඔස්සේ නුවර කලාවියට පමණක් නොව මුලතිව් ඉරණමඩු දක්වා ම ජලය සැපයීම මෛතී‍්‍රපාල සේනානායක මහතාගේ දෘඩතර අධිෂ්ඨානයක් විය.උපන් බිමට යාව ඇති උතුරු නැඟෙනහිර ප‍්‍රදේශවල සහෝදර දෙමළ ජනතාවගේ ජල සිහිනය ද මැනවින් අවබෝධ කරගත් මේ ශ්‍රේෂ්ඨ නායකයා රජරටින් ඔබ්බට ගොස් ඉරණමඩු දක්වා ම ජල සම්පාදනය ඔහුගේ අරමුණ විය. ඒ අනුව බලන විට මෛතී‍්‍රපාල සේනානායක චින්තනය සමස්ත ශ‍්‍රී ලංකාවේ ම යහපත සඳහා යොමු වූ මානව දයාවෙන් පරිපූර්ණ එකක් බව සනාථ වේ.1947 ආරම්භ වූ මෛතී‍්‍රපාල සේනානායක නම් වූ රජරට ජනතා පුත‍්‍රයාගේ දේශපාලන ගමන් මඟ නිම වූයේ අවුරුදු 47 ක් පුරා එකම ආසනයක අපරාජිත මන්තී‍්‍රවරයකු වශයෙන් ලෝක වාර්තාවක් ද තබමිනි. එමෙන් ම සිය දේශපාලන ගමන් මඟේ 19 වතාවක් ශ‍්‍රී ලංකාවේ වැඩ බලන අග‍්‍රාමාත්‍යවරයා වශයෙන් කටයුතු කර ඇති එතුමාට අග‍්‍රාමාත්‍ය තනතුර ලබාගැනීමට නොහැකි වීම ද විශේෂයෙන් සලකා බැලිය යුතු ය. 1952 සිට 1995 අවසානය දක්වා දින කිහිපයක් හැරුණු විට (විජයානන්ද දහනායක පාලනය) ශ‍්‍රී ලංකා නිදහස් පක්ෂයේ පාලනය බණ්ඩාරනායකවරුන්ගෙන් පරිබාහිර පුද්ගලයකුට හිමි වී නැත. මේ හේතුව නිසාම ශ‍්‍රී ලංකාවේ අග‍්‍රාමාත්‍ය පදවියට පූර්ණ සුදුසුකම් ලබා තිබුණත් මේ මහා රජරැටියාට ඒ අවස්ථාව අහිමි විය.එදා මෛත‍්‍රීපාල සේනානායක නම් වූ රජරට ජනතා පුත‍්‍රයාට කෙනහු කෙනහිල්ලම 2005 දී මහින්ද රාජපක්ෂ නම් වූ රෝහණ පුත‍්‍රයාට ද කිරීම දෛවයේ සරදමක් ලෙස හැඳින්විය හැකි ය. එහෙත් කුමන කෙනෙහිලි කොන්කිරීම් මධ්‍යයේ වුවද මෛතී‍්‍රපාල සේනානායක නම් වූ මේ රජරට නායකයා නොපැකිල නොපසුබටව රජරට ජනතාව වෙනුවෙන් මහා මෙහෙවරක් කෙළේ ය.ඈත පිටිසර ගම්වලින් සිය දුක් ගැනවිලි රැගෙන පැමිණෙන ඕනෑම අයෙකුට පුංචි රාලේ - අප්පු අයියේ යනුවෙන් ඇමතීමට තරම් සිය ඡන්දදායකයින් පිළිබඳ මතකයක් තිබීම මේ මානව හිතවාදියා සිය අමාත්‍යාංශයට එන රජරැටියන් වෙනුවෙන් ම කාලයක් හා දිනයක් වෙන් කිරීමට තරම් තමන්ගේ කම ඉහවහා ගොස් තිබුණි.අපේකමට මිස මාගේකමට ගරු නොකළ ඔහු 1947 සිට ඇමැති තනතුරු දැරුවත් 1970 සිට 77 දක්වා විදුලිබල ඇමැති තනතුර දැරුවත් උපන් ගමට උපන් ගෙදරට විදුලිය ලබා ගැනීමට උනන්දු නොවීය. කැබිතිගොල්ලෑවේ සිට කිවුලේකඩට විදුලිය සැපයීමට යන වියදමෙන් තව කුඹුරු යායක් අස්වැද්දිය හැකි බව ඔහුගේ මතය විය.කුප්පි ලාම්පුවත්, ලන්තෑරුම් ඵළියත් මහා පුරුෂයකුගේ 51 වසරක දේශපාලන ගමන් මඟ එළිය කළ අතර ඔහුගේ ජීවිතය කාලය පුරාම ගෙදරට විදුලිය ලබා ගැනීමට උනන්දු නොවුවත් සේනානායක පරපුරේ දේශීය වෛද්‍ය ඇමැති තිස්ස කරල්ලියැද්ද මහතා විසින් ජනපති මහින්ද රාජපක්ෂ මැති¼ඳුන්ගේ ආශිර්වාදයෙන් 2007 ඔක්තෝබර් 25 දින සේනානායක මහ ගෙදරට විදුලිය ලබාදීම මෙහිදී සඳහන් කළ යුතුවේ.නුවර කලාවියේ කුංචුට්ටු කෝරලයෙන් දැයට හිමි වූ මෛතී‍්‍රපාල සේනානායක නම් වූ ජනතා හිතවාදී උදාර මිනිසා 1998 ජූලි 12 වැනි දින සමස්ත දේශයෙන් මෙන් ම රජරටින් ද සමුගත්තේ ය. වැවු ඉවුරක සිහිලසත් කුඹුරු යායක මිහිරියාවත් කුරහන් හේනක අසිරියත් අපූරුවට හඳුනාගත් මේ ජනතා පුත‍්‍රයාගේ අවසන් හුස්ම පොදේ පවා තිබුණේ නුවර කලාවියේ කෙතින් බතින් පෝෂණය කිරීමේ සිහිනයයි.මහ නිකිණියට වියළි ඉරිතැලී යන නුවර කලාවියේ වැව් දිය සිහිලසින් පුරවාලන්නට මේ සා කැපවීමක් කළ මිනිසකු රජරට තවත් නැති තරම් ය. මේ මහා යුග පුරුෂයා ඉටු කළ මහා මෙහෙවරට සමස්ත රජරටම සදා ණය ගැති බව නොකියා ම බැරි ය. දෙස් විදෙස් හි පතළ කීර්තියක් දැරූ නමුදු ගමට පෙම් බැදි අපේකමට හඳ බැඳී මෛතී‍්‍රපාල සේනානායක මහතා දැයෙන් සමුගෙන අදට වසර 11 ක් සපිරේ.11 වසක් නොව කප පවතිනා තුරාවට සේනානායක යන නාමය මේ බිම සදානුස්මරණිය වී ඇත. 19 වරක් අගමැති තනතුරේ රාජකාරි ආවරණය කළත් අගමැතිකම අහිමි කළ “අගමැති නොවූ අගමැතිදුනි” ඔබ ඔබේ ජනතාව අතර අමරණීය වේ.කට්ටඹුවාගම විජයපාල කුමාරසිංහ සමඟගාමිණී ජයසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=af09071212</link>
    <topic>අතේ පයේ හිරියක් සමහරවිට හෘද රෝගයක ලකුණක් විය හැකියි</topic>
    <author>සාගරිකා දිසානායක ජයසිංහ</author>
    <content>ඌවේ දකුණේ පිපාසය සංසිඳවන වෙහෙරගලකප්පමට පාතාලයට තිත!58කට පෙර අදපුතේ ඔයාට තාම ඉස්කෝලයක් නැද්ද?ජනමත පිටුවඉන්දියාවට තේරෙන විපක්ෂයට නොතේරෙන ප‍්‍රායෝගික සත්‍යයමම දැන් හැම දෙයක් ම අතහැරපු නිදහස් තෘප්තිමත් පුද්ගලයෙක්උතුර දකුණ යා කරන සිසු දරුවන්ගේ සහජීවනයේ පාලමදෙනුවර මිතුරන් එක් කරන අලිමංකඩ සෙනෙහසේ තොටුපළදිය රෙද්ද ඇඳ ගඟෙන් එගොඩ වී එගොඩදි රෙදි හැට්ට ඇඳ ගමන් යන කාන්තාවෝදෙමළ නරක මිනිස්සුන්ට වඩා සිංහල හොඳ මිනිස්සුන්ට අපි ආදරෙයිඔහු ගොවි ජනතාවට මහා වැවක් වීයඅතේ පයේ හිරියක් සමහරවිට හෘද රෝගයක ලකුණක් විය හැකියිබරපතළ හදවත් සැත්කම් සඳහා එතෙර රෝහල් වෙත යාමේ අවශ්‍යතාව දැන් නැත. ඒ සඳහා සුදුසුකම් ලත් පළපුරුදු වෛද්‍යවරු මෙරට රෝහල්වලදී බරපතළ හෘද සැත්කම් සාර්ථකව සිදු කොට රෝගීන් සුවපත් කරති.හදවත ආශ‍්‍රිතව දැඩි අනතුරුදායක රෝග තත්ත්වයක් ලෙස ‘එයෝටික් ඇනියුරිසම්’ හැඳින්විය හැකි ය. හෘදය වස්තුවේ සිට සිරුර පුරා රුධිරය බෙදා හරින මහා ධමනියේ බිත්තියේ ඇති දුර්වලතාවක් හේතු කොට ගෙන එහි කොටසක් පිම්බීමක් ඇතිවීම මේ දුලභ රෝග තත්ත්වයයි.සාමාන්‍යයෙන් සෙන්ටිමීටර් දෙකක් පමණ විය යුතු ධමනියෙහි නාල කුහරයක් වසරකට මිලිමීටර් පහක් පමණ විශාලවේ. මෙය විශාලත්වයෙන් සෙන්ටිමීටර් හයක් පමණ වැඩි වූ විට ඕනෑම අවස්ථාවක පුපුරා යාමට ඉඩ තිබේ. එසේ වීම මාරාන්තික තත්ත්වයකි.මේ රෝග තත්ත්වය උපතේදීම ඇතිවන එනම් සංජානීය රෝග තත්ත්වයකි. කුඩා කාලයේදී රෝග ලක්ෂණ පහළ නොකරයි. රෝගියා වැඩි වියට පත් වීමේදී විවිධ රෝග ලක්ෂණ පහළ විය හැකිය. මහා ධමනියේ එසේ පිම්බීමකට ලක් වූ කොටස මගින් ස්නායුවක් තද වූ විට ඒ ස්නායුව හා සම්බන්ධ ඉන්ද්‍රියෙහි වේදනාවක්, හිරිවැටීමක් හෝ වෙනත් අපහසුතාවක් ඇති විය හැකි ය.නිදසුනක් ලෙස ස්වාසනාලය තද වුවහොත් හුස්ම ගැනීමේ අපහසුතාවක්, ගලනාලය තද වුවහොත් ගිලීමේ අපහසුතා, කතා කිරීමේ අපහසුතා, බෙල්ලේ වේදනාව, අතක් හිරිවැටීම වැනි ආබාධ ඇතිවිය හැකි ය.එවැනි රෝග ලක්ෂණ පහළ වූ විට වහාම හෘදරෝග පිළිබඳ විශේෂඥ වෛද්‍යවරයකු හමුවී උපදෙස් පැතිය යුතු ය. එවිට වෛද්‍යවරයා විසින් කරනු ලබන එන්ජියෝ ග‍්‍රෑම් පරීක්ෂණයකින් රෝග තත්ත්වය නිශ්චිතව ම හඳුනාගත හැකි ය.එයොටික් ඇනියුරිසම් රෝග තත්ත්වයක් ඇතැයි හඳුනාගත හොත් හැකි ඉක්මනින් ශල්‍ය කර්මයක් මගින් එම පිම්බුණු කොටස ඉවත්කොට මහා ධමනිය යථා තත්ත්වයට පත් කළ යුතු ය. එය තරමක් බරපතළ ශල්‍ය කර්මයක් වන හෙයින් හෘද දැඩි සත්කාරක ඒකකයක් සහිත උසස් තාක්ෂණික පහසුකම් සහිත රෝහලක විශේෂඥ වෛද්‍යවරයකු වෙත යෑම වැදගත් ය. ශල්‍ය කර්මයේදී සිදු කරනු ලබන්නේ මහා ධමනි බිත්තියෙහි පිම්බුණු (ඇනියුරිසම්) කොටස කපා ඉවත් කොට කෘති‍්‍රම නළ කොටසක් ඊට බද්ධ කිරීමයි.එලෙස බද්ධ කරනු ලබන්නේ ඩැක්‍රෝන් නමැති රසායන ද්‍රව්‍යයකින් තනනු ලැබූ නාළයක කොටසකි. එය රුධිර වාහිනි නාළයකට සමාන ය. මේ ඩැක්‍රෝන් නළ කොටස බද්ධ කළ වහාම ධමනියෙන් ගලා එන රුධිර ධාරාව බාධාවකින් තොරව සිරුරේ අවශ්‍ය ස්ථාන කරා ගලා යයි. මේ ඩැක්‍රෝන් නාළ කොටස මළ කෑමෙන් හෝ වෙනත් විෂවීම්වලින් තොරය.රුධිර සැපයුම යථා තත්ත්වයට පත්වීමත් සමඟම රෝගියා මුහුණ පෑ රෝග තත්ත්වය මග හැරී ක්ෂණික සුවයක් ලැබේ. හෘදය වස්තුව විවර කර සිදු කරනු ලබන බරපතළ සැත්කමක් වන හෙයින් මෙහිදී තුවාල සුව වී සම්පූර්ණ සුවය ලැබීමට සාමාන්‍යයෙන් දින අටක් පමණ ගත වේ.කොළඹ ඩර්ඩන්ස් රෝහලේ හෘද රෝග ඒකකයෙහි හෘද රෝග විශේෂඥ ශල්‍ය වෛද්‍ය ඉන්දියා ජාතික කේෂව දේව් මහතා පවසන්නේ නොබෝ දා ශල්‍යකර්මයකට බඳුන් කළ රෝගියා ගේ වයස අවුරුදු හැත්තෑ දෙකක් බව ය.එයොටික් ඇනිරියුසම් තත්ත්වයෙන් පීඩා විඳි එම රෝගියාට එක් වරම හදවත් නාළ අවහිර වීමේ බයිපාස් සැත්කම ද සිදු කරන ලදී. සැත්කම් දෙකම සාර්ථක වූ අතර රෝගියා සැත්කමින් පසු අටවැනි දිනයේදී නිවස බලා ගිය බව වෛද්‍ය කේෂව දේව් කියයි.“එයොටික් ඇනියුරිසම්’ සඳහා කරනු ලබන සැත්කම ඉතා සංකීර්ණය. එවැනි සැත්කමක් සිදු කිරීමේදී මොළය වැනි ඉන්ද්‍රියන්ට සිදු විය හැකි හානිය අවම කිරීම සඳහා සැත්කම කරන අවස්ථාවේ හදවතෙහි කි‍්‍රයාකාරිත්වය කෘති‍්‍රම හදවත් යන්ත‍්‍රයකට බාර කරනු ලැබේ. එහෙත් වර්තමානයේ නවීන වෛද්‍ය තාක්ෂණය අනුව කෘති‍්‍රම හදවත් යන්ත‍්‍රය භාවිතා නොකෙරේ.ඒ වෙනුවට මොළයේ ස්නායුවලට හානි නොවන පරිදි ශරීර උෂ්ණත්වය සෙන්ටි ග්‍රේඩ් අංශක පහළොව දක්වා පහත හෙළනු ලබන බව වෛද්‍ය කේෂව දේව් පවසයි. මේ ක‍්‍රමය රෝගියාට වන හානිය හැම අතින් ම අවම වන බව නිර්වින්දන විශේෂඥ නිර්වින්දන වෛද්‍ය ආනන්ද කුමාර් පවසයි.එවැනි සැත්කම් සඳහා එදා රෝගීන් විදේශීය රෝහල් වෙත ගිය ද වර්තමානයේ මෙවැනි බරපතළ සැත්කම් සාර්ථකව සිදු කොට රෝගීන් සුවපත් කිරීමේ හැකියාව ද පහසුකම් ද ශ‍්‍රී ලංකාවේ ඇතැයි වෛද්‍ය කේෂව දේව් මහතා පවසයි.සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=as0907121</link>
    <topic>සරසවියට උඩින් ඇසළ සඳ පායලා</topic>
    <author>රූපාන්ති බුලත්සිංහල ඡායාරූප - සුදම් ගුණසිංහ</author>
    <content>සරසවියට උඩින් ඇසළ සඳ පායලායාල ශී‍්‍ර විභූතියේ අතරමංව...නෙළුම් විලගුරු සේවයේ රසකතාමිනිත්තුවක කතාවක්යහපත් වැඩිහිටි ඇසුර මේ දිවියේ අප ලබන භාග්‍යයකිඅහිංසකයි සැරයි මිරිස් බෝම්බ ළඟදීම ඉන්දියාවෙන්සිප් සතර හැදෑරීම මෙන් ම කෙලිකවටකම්, දඟකාරකම් සරසවි දිවියට හුරු පුරුදු ය. නිමාවක් නැති සිසු ගැටුම් නිසාම හෙම්බත් වුවත් සරසවි දිවියේ සොඳුරු බව නම් වදනින් විස්තර කළ නොහැකි ය.සංගීත සංදර්ශන නොයෙක් විනෝද සැණකෙළිවලට මිඩංගු කරන කාලය ආගමික සහජීවනය උදෙසා වැය කිරීමට ශ‍්‍රී ලංකා වයඹ විශ්වවිද්‍යාලීය ව්‍යාපාර අධ්‍යයන හා මූල්‍ය පීඨ ශිෂ්‍ය සංගමය පියවරගත්තේ මේ නිසා ය.ඇසළ පෝය නිමිති කරගනිමින් කුණ්ඩල කේෂී කතා වස්තුව තොරණකින් ඉදිරිපත් කිරීමටත්, ජාතියේ හිත සුව පිණිස රණවිරු බැති ගී ගැයීමටත්, දන්සලක් දීමටත් ඔවුහු ගත් පින්බර උත්සාහය සියැසින් දැක ගැනීමට වයඹ විශ්වවිද්‍යාලය බලා අපි පියමං කළෙමු.නිරායාසයෙන් ම ගණන් ඉලක්කම් අතර තරගකාරිත්වයක නියැළෙන විශ්වවිද්‍යාලීය ව්‍යාපාර අධ්‍යයනය හා මූල්‍ය පීඨය කලාත්මක කර්තව්‍යයකට යොමුවීම අගේ කළ යුතු ය. වෙහෙසකරකාරී විෂය ධාරාවන් ගෙන් පිරි ව්‍යාපාර අධ්‍යයන විෂයන් හදාරන්නන්ගේ ඇතුළාන්තයේ පවා සුන්දර කලාකාරී අව්‍යාජ මිනිස් කැළක් ජීවත්වෙන බව ඔවුන් ඇඳි සිතුවම් මගින් අපට මනාව පැහැදිලි විය.වසා දොරගුළු යදම් සිරකර පවුරු බැඳි මුත් අප වටා අද දනිව් සුවහස් වයඹ සිසු හඬ නැඟෙන බව එක තත්පරෙන්තාරුණ්‍යයේ ජවය එක්සත් බව ඔවුන්ගේ සෑම සිතුවිල්ලකින් ම අපට පසක් විය. අධිකව අධ්‍යයන කටයුතු තිබුණත් ඔවුහු දිවා රෑ නොබලා පිංකම් මාලාව උදෙසා වෙහෙස මහන්සි වූහ.මෙවැනි සොඳුරු කාර්යයකට අත්පොත් තැබීමේ මූලික අරමුණ පිළිබඳව ව්‍යාපාර අධ්‍යයන හා මූල්‍ය පීඨ ශිෂ්‍ය සංගමයේ සභාපති සම්පත් විජේසේකර අප හා මෙසේ විස්තර කෙළේය.“මේ දවස් වල හැම මාධ්‍යයකින් ම විශ්වවිද්‍යාල ඇතුළත ගැටුම් පිළිබඳව වාර්තා වෙනවා. ඇතැම් ගැටුම්වලට හේතුවෙලා තියෙන්නේ ප‍්‍රදේශවාසීන් සමඟ ඇති කරගනු ලබන මතබේද දුර දිග යෑමයි. ශිෂ්‍ය ප‍්‍රජාවත් ප‍්‍රදේශවාසීන් අතරත් සුහදත්වයක් ඇති කර ගැනීම අපේ අරමුණයි.ඇසළ පෝය නිමිති කරගෙන මෙවැනි වැඩසටහනක් කරගෙන යෑමට අපි තීරණය කළෙත් ඒ අදහස ඇතිවයි. ඒ වගේ ම විශ්ව විද්‍යාලයේ ආගමික පරිසරයක් නිර්මාණය කරන්නත් අවශ්‍යයි. අධ්‍යාපනය වගේ ආගමික ප‍්‍රබෝධයක් සිසුන්ට ඕනෑ එහෙම නැති වුණහම මේ වගේ ගැටුම් ඇති වෙන්නේ.මත බේද වාද විවාදවලට වඩා අපේ රටට එක්සත්කම අවශ්‍යයි. මේ වෙනවිට යුද්ධයත් අවසන් වෙලා තියෙන්නේ. අපේ රට සංවර්ධනයට යොමු කරන්න නම් හැමදෙනා අතරම සහයෝගය තිබීම වැදගත් වෙනවා.තොරණේ රූප රාමු සවිකරද්දීවිශ්වවිද්‍යාල සිසුන්ට මේ සමිබන්ධව විශාල වගකීමක් තියෙනවා. මේ වගකීම අතපසු කරන්න හොඳ නැහැ. ප‍්‍රදේශ වාසීන්ගේ සහයෝගයත් ඇතුව ජූලි 6,7,8 තෙදින රාති‍්‍ර තොරණ ප‍්‍රදර්ශනය කිරීමටත්, 6,7 දිනවල කෝපි දන්සලක් දීමටත්, ජාතියේ රණවිරුවන්ට උපහාර පිණිස 8 වැනිදා රණවිරු බැති ගී ගැයීමටත් අපි අදහස් කළේ ඒ නිසයි.අධ්‍යයන කටයුතු උදෙසා වෙහෙස මහන්සි වී ගිය මනසට ලද ඉසිඹුවේ කලාත්මක නිර්මාණයක් කිරීමේ අටියෙන් නිම කරනු ලැබූ අඩි 25 ක් උස තොරණට කුණ්ඩල කේශී කතාව ප‍්‍රස්තුතවීමට හේතුව සම්පත් මෙසේ පැහැදිලි කෙළේ ය.“මොන තත්ත්වය තරාතිරමට පත්වුවත් මිනිස්සු අද හොරකම අත්හැරලා නැහැ. සමාජ සංවර්ධනයක් ඇති කිරීමට හොරකම සමාජයෙන් තුරන් කරන්න ඕනෑ. මේ සඳහා සමාජ ආකල්පවල වර්ධනයක් ඇති කිරීමට අවශ්‍ය වෙනවා.කුණ්ඩල කේශී කතා වස්තුවෙන් සමාජයට හොඳ පාඩමක් හා අවවාදයක් ලබාදෙනවා. කුමන තත්ත්වයේ තරාතිරමේ සිට කළත් හොරකම හොරකමමයි. රටක් සංවර්ධනය වීමට නම් හොරකම සමාජ පද්ධතියෙන් ඉවත් කළ යුතුයි. මෙවැනි අදහසක් පෙර දැරිකරගෙන තමයි අපි කුණ්ඩලකේශී කතා වස්තුව තෝරා ගත්තේ.මිගාර චිත‍්‍ර අඳිමින්කුමන විෂය ධාරාවක් කළත් කලා කුසලතාව නිසඟයෙන් උරුම කරගත්තෝ බොහෝ ය. එවන් උරුමයක් දෝතින් දරාගෙන සරසවි පිවිසි මිගාර වංශනාත් පෙ‍්‍ර්මරත්න තොරණේ සිතුවම් නිර්මාණය කෙළේ ය. “මම ව්‍යාපාර අධ්‍යයන හා මූල්‍ය පීඨයේ දෙවැනි වසරේ අධ්‍යයන කටයුතු කරනවා. අපේ වසරෙ හැමෝම මට උදව් කළා.මීට කලිනුත් මම තොරණවලට චිත‍්‍ර ඇඳලා තියෙනවා. ඒත් මට මේක විශේෂ අවස්ථාවක්. විශ්වවිද්‍යාල ජීවිතේ අමතක නොවෙන අවස්ථාවක් කියලා කියන්නත් පුළුවන්.සිතුවම් අඳින්න පටන් ගත්තේ ජූනි 15 වැනිදා. මහන්සි නොබලා චිත‍්‍ර ඇන්දා. අපේ විශ්වවිද්‍යාලයේ කලා කටයුතුවලට දක්ෂ බොහෝ පිරිසක් ඉන්නවා. ඒ හැමෝගෙම නොමසුරු සහයෝගය මට ලැබුණා.අමු රෙදිවල චිත‍්‍ර ඇඳීමට රබර් පේන්ට් යොදාගත්තා. මේ සඳහා අපිට වියදම් කරන්න නිශ්චිත මුදලක් තිබුණේ නැහැ. ආචාර්යවරුන් වගේ ම ළමයින්ගෙනුත් ආධාර මුදල් ලැබුණා.ඒ වගේ ම ප‍්‍රදේශවාසීන්ගෙන් ලැබුණු උදව් අපිට අමතක කරන්න බැහැ. ගමේ උදවිය අපට පුවක්ගස් සැපයුවා. ඒ අයත් සමඟ තිබෙන අන්‍යොන්‍ය සුහදත්වය අපට මෙහිදී ඉතා වැදගත් වුණා.”තොරණේ සුන්දරත්වය වැඩි කරන්න බොහෝවිට ඉවහල් වෙන්නේ කතා පුවත ඉදිරිපත් කරන ස්වරූපයයි. මේ පිළිබඳව ව්‍යාපාර අධ්‍යයන හා මූල්‍ය පීඨයේ දෙවැනි වසරේ සිසුවකු වන ඩී. දයා ලංකාපුර මෙසේ අදහස් දැක්වීය. “මේ තොරණේ සියලුම විස්තර විරිඳුවෙන් ඉදිරිපත් කරන්නෙ, අලංකාර පද රචනයක් කරමින් අපිට සහාය ලබා දුන්නේ දහම් පාසල් ආචාර්ය එන්.පී. විජේරත්න මහතායි.තොරණ විවෘත කිරීම අවස්ථාවට වයඹ විශ්වවිද්‍යාලයේ උපකුලපති ඒ.එස්.එෆ්. පෙරේරා මහතා අතින් සිදු කෙරුණු අවස්ථාව. වයඹ විශ්වවිද්‍යාලයේ ලේඛකාධිකාරී ගාමිණී ඒකනායක, කනදුල්ල පිරිවෙනේ ආචාර්ය සීලරතන හිමි, කුලියාපිටිය ප‍්‍රාදේශීය ලේකම් (බටහිර) හා සිසුහූ මෙහි වෙති.අපේ විශ්වවිද්‍යාල ශිෂ්‍ය ශිෂ්‍යාවොම තමයි මේ විරිඳු පෙළ ගායනා කරන්නෙ. පුරුදු පුහුණු වුණෙත් අපේ උත්සාහයෙන්මයි. කුලියාපිටිය මධ්‍ය මහා විද්‍යාලයේ සංගීත ආචාර්ය මංගල බන්නැහැක මහතාගෙන් ලැබුණු මඟ පෙන්වීම අමතක කරන්න බැහැ.අපේ විශ්වවිද්‍යාලයේ භෞතික සම්පත් ඉතාමත් අඩුයි. අපි ළඟ තිබෙන සංගීත භාණ්ඩ මේ වැඩේ දී ප‍්‍රමාණවත් වුණේ නැහැ. ඒ නිසා කුලියාපිටිය මධ්‍ය මහා විද්‍යාලයෙන් සංගීත භාණ්ඩ ලබාගන්න සිද්ධ වුණා.මේ ගැන කුලියාපිටිය මධ්‍ය මහා විදුහලේ විදුහල්පති ඒ.ඒ.ඩබ්ලිව්. පතිරාජ මහතාට විශේෂයෙන් ම ස්තුති වන්ත වෙනවා. මේ හැම දෙයක් ම නිසි ලෙස විධිමත් පිළිවෙළකට කරන්න හැමෝම උදව් කළා. ඒ හැම සහයෝගයක් ම අපි අගේ කරනවා.”විශ්වවිද්‍යාලයේ ඇසළ උලෙළට සමගාමීව පැවැති රණවිරු උපහාර හා බැති ගී උලෙළ පිළිබඳව දෙවැනි වසරේ ඉගෙනුම ලබන කේ. දුමින්ද පෙරේරා මෙසේ තම අදහස් පළ කෙළේ ය.“මේ වෙන කොට යුද්ධය නිමාවෙලා අපේ රටට සාමය උදා වෙලා තියෙන්නේ. ඒ සාමය උදා වුණේ බොහෝ ජීවිත පූජාවෙන්. මේ නිසා ඔවුන් ගැන අපේ හිතේ තියෙන්නෙ දැඩි භක්තියක්.මම හිතන්නෙ විශ්වවිද්‍යාල සිසුන් වශයෙන් අප ඒ වෙනුවෙන් ඔවුනට කෘත ගුණ සැලකිය යුතුයි. ඒක ඉතාමත් උතුම් කාර්යයක්. මේ සඳහා කෙසේ හෝ දායකත්වයක් ලබාදෙන්නයි අපට අවශ්‍ය වුණේ.සිසුන් තොරණ සවිකිරීමට සැරසෙද්දීඒක සිංහලයන් වශයෙන් ඔබත් මාත් කළ යුතු දෙයක්. අපිට නිදහසේ අධ්‍යාපනය ලබන්න පුළුවන් වෙලා තියෙන්නෙත් ඔවුන් නිසාමයි.” ඒ නිසා තොරණට ලැබෙන ආධාර මුදල් ආබාධිත රණවිරුවෙකුට හෝ ඔහුගේ පවුලේ අයෙකුට හෝ ආධාර වශයෙන් සපයන්න අපි තීරණය කළා.තාම නිශ්චිත පුද්ගලයෙක් තෝරාගෙන නැහැ.” විශ්වවිද්‍යාල සිසු දරු පිරිසකගෙ මෙවැනි කෘතවේදීත්වය අපි හැමවිට අගේ කළ යුතු ය.ඊටත් වඩා සුවිශේෂ වන්නේ වානිජ විෂයධාරාවක් හදාරණ ඔවුන් අතින් කලාකාරී කටයුත්තක් සිදුවීමයි.මේ උතුම් සමාජ සත්කාරය වෙනුවෙන් කනදුල්ල ශ‍්‍රී ධර්මරාජ විහාරාධිපති ඉලිප්පදෙණියේ සීවලී නායක ස්වාමීන්වහන්සේත් එහි පරිවෙනාධිපති ආලම් කුලමේ පෙ‍්‍ර්මසිරි හිමිත්, කුඹල්ලව රජමහා විහාරයේ විහාරාධිපති කටානේ පියරතන හිමිත්, දියකලමුල්ල ශ‍්‍රීපති පිරිවෙන් පරිවෙනාධිපති අත්තංගනේ සාසන රතන හිමිත් අනුශාසකත්වයෙන් දායක වුණා.ඇසළ සඳ තුරුලතා අතරින් එබිකම් කරන ඒ සොඳුරු සැදෑ යාමයේ සිසුන් විසින් නිමවූ තොරණ බොදු ජන සිත් පහන් කරමින් වයඹ විශ්වවිද්‍යාලයේ උපකුලපති ඒ.එන්.එෆ්. පෙරේරා මහතාගේ සුරතින් විවෘත වූයේය.ජාතියේ අනාගතය නැණසින් ආලෝකමත් කරන සුපින්වත් සරසවි සිසුන් සියලු දෙනාටම ආදර්ශයක් වූ වයඹ විශ්වවිද්‍යාල ව්‍යාපාර අධ්‍යයන හා මූල්‍ය පීඨයේ සිසුන්ගේ පින්බර දායකත්වය අපි බැති බර සිතින් අගය කරමු.  සම්පත් විජේසේකරමිගාර වංශනාත් පෙ‍්‍ර්මරත්නඩී. දයා ලංකාපුරකේ. දුමින්ද පෙරේරාරූපාන්ති බුලත්සිංහල ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=as0907122</link>
    <topic>යාල ශී‍්‍ර විභූතියේ අතරමංව...</topic>
    <author>සඳමල් රශ්මී ශී‍්‍ර. බුද්ධික වනජීවී නියාමක ලුණුගම්වෙහෙර ජාතික වනෝද්‍යානය</author>
    <content>සරසවියට උඩින් ඇසළ සඳ පායලායාල ශී‍්‍ර විභූතියේ අතරමංව...නෙළුම් විලගුරු සේවයේ රසකතාමිනිත්තුවක කතාවක්යහපත් වැඩිහිටි ඇසුර මේ දිවියේ අප ලබන භාග්‍යයකිඅහිංසකයි සැරයි මිරිස් බෝම්බ ළඟදීම ඉන්දියාවෙන්වනජීවී නියාමකවරයකු ගේ අත්දැකීම්බැලූ, බැලූ හැමතින්ම දිස් වන්නේ නව කොළ ගොන්නෙන් සුසැදි වන වැස්ම ය. මළ හිරු රැස් සිප ගත් වනස් පතීහු රන් වනින් දිදුළති.මේ ගෙවී යන්නේ දිනයේ අවසන් හෝරා කිහිපය යි. වනාතට නවමු පැහැයක් එක් වී ඇත. වෙහෙරගල පර්වත මස්තකය මත සිට බැලූ කල යාල ජාතික වනෝද්‍යානයත්, ලුණුගම් වෙහෙර ජාතික වනෝද්‍යානයේ ඇරඹුමත් කදිමට දැක බලා ගත හැකි ය.මම සතර දිශාවටම නෙත් යොමු කළෙමි. සැමතින්ම දිස් වන්නේ ඉමක් - කොනක් නොපෙනෙන සිතිජය තෙක් විහිදුණු වන පෙත ය. නමුදු එක්වන දෙනෙත් නැවතිණි.සසරෙහි ඉම සොයන්නට දෝ පැවිදි හිමි වරු සිව් නමක් වන කතරෙහි අතරමංව හිඳිති. සුධම්ම හාමුදුරුවන් වෙහෙරගල චෛත්‍ය වටා යමින් එය පිරික්සයි. සැවොම වන ගැබ මධ්‍යයෙන් පැන නැඟී පර්වතයක් මුදුණතට වී හුදෙකලාවේ සුන්දරÀවය වින්දනය කරමින් පසු වෙති.වෙහෙරගල ව්‍යාපෘතිය යටතේ මැණික් ගඟ මෙතැන් සිටසැබැවින්ම මෙය දුර්ලභ සිද්ධියක් නොවන්නේ ද? සතා - සීපාවා රජයන වන පෙතක් මධ්‍යයේ මේ ගෙවී යනුයේ ඉතා දුර්ලභ අවස්ථාවක් නොවන්නේ ද? ඉඳින් මෙකී වන ගත ඇත්දැකීම වනාන්තරයේ සැඟව ගැනීමට ඉඩ නොදී, එය වනයට ගෞරව කරන්නවුන් හට හෙළි කිරීමට මම උත්සුක වීමි.කිතුල්කොටේ අඩවි ආරක්‍ෂක කාර්යාලය අභියසට පැමිණ නතර වූ හිමිවරුන් පිරිවරාගත් වාහනයේ සිටි වන සÀව අඩවි ආරක්‍ෂක අබේරත්න මහතාගෙන් ලද ඇරයුමට අනුව, මම ද මෙකී වන - සංචාරයට එක් වුණෙමි.ඉඳින් දිනය පුරාවටම ලුණුගම්වෙහෙර ජාතික වනෝද්‍යානයේ සැරූ අපි, සවස මැණික් ගඟින් එතෙරව යාල ජාතික වනෝද්‍යානයේ වෙහෙරගල චෛත්‍ය නරඹන අටියෙන් ගමන් ඇරැඹුවෙමු.ගමන අතර තුරදී, තණ පත් බුදිනා මුව රංචුවක් නෙත ගැටෙත්ම “පොඩි නම ආන්න මුවෝ...” යි හඬ අවදි කරනා මොරදවානේ සුධම්ම ස්ථවිරයෝ තම ගෝල හිමි වරුන් හට එකී දසුන සිත් සේ බලා ගන්නා අටියෙන්, එවැනි ස්ථානයන් හී දී රථය නවත්වන ලෙසට නිතර, නිතරම කියති.”බලන්න කොච්චර ලස්සන දසුනක් ද? එයාලා නිදහසේ තමන් ගේ අයිතිය, උරුමය හිතේ හැටියට බුක්ති විඳිනවා...” සිත තුටින් පිනා යන සුධම්ම හිමි පවසයි.වනයේ රුක් වියන මතින් පෙරී, බේරී බිම පතිත වන සැඳෑ හිරු කැන්, වනය සිසාරා රැව්දෙන සියොත් කූජන සහ රැහැයි නාදයට මුහු වූ කසාවතින් සැරසුණු හිමිවරුන් පිරිවරාගත් වෙහෙරගල පර්වතයත්, සැබැවින්ම මවා පාන්නේ අපූර්ව චිත‍්‍රයක් නොවන්නේ ද?”අබේරත්න මහත්තයෝ, මේ පුරාණ චෛත්‍ය ප‍්‍රතිසංස්කරණ කටයුත්ත කරන්නේ කව් ද?””අවසරයි හාමුදුරුවනේ.. වෙහෙරගල ව්‍යාපෘතිය යටතේ තමයි මේ හැම ප‍්‍රතිසංස්කරණ කටයුත්තක්ම සිදු වෙන්නේ. ලුණුගම්වෙහෙර ජාතික වනෝද්‍යානයේ නැගෙනහිර මායිම වන මැණික් ගඟ හරස් කරලා ජලාශයක් බඳිනවා. ඒ තමයි වෙහෙරගල ජලාශය.මැණික් ගඟේ අතිරික්ත ජලය ගබඩා කර තබා ගැනීමයි මේ ව්‍යාපෘතියේ මූලිකම අරමුණ. එහෙම ගබඩා කර තබා ගන්න ජලය පෝෂිත ඇළ මාර්‍ගයක් ඔස්සේ ලුණුගම්වෙහෙර වනෝද්‍යානය තුළින්, ලුණුගම්වෙහෙර ජලාශයට අරගෙන යනවා. ඉතින් මේ වාරී කර්මාන්තය සිදු කරන්නේ වාරිමාර්‍ග දෙපාර්තමේන්තුවේ දේශීය ඉංජිනේරු මහත්තුරුන් ගේ දැනුම උපයෝගී කර ගෙනයි.”සුධම්ම හාමුදුරුවනේ, ලුණුගම්වෙහෙර සහ යාල ජාතික වනෝද්‍යානයේ වෙහෙරගල ජලාශය ආශි‍්‍රතව තියෙන ඓතිහාසික නටබුන් ස්ථාන හඳුනා ගෙන, වාරී මාර්‍ග දෙපාර්තමේන්තුව මගින්, පුරාවිද්‍යා දෙපාර්තමේන්තුවේ පූර්‍ණ අධීක්‍ෂණය මත ඒ, ඒ ස්ථාන ප‍්‍රතිසංස්කරණය කරනවා.නමුත් කිසිඳු ආකාරයකින් හෝ ඒ නටබුන්වලට හානියක් සහ ඒවායේ ඉපැරැණි ස්වභාවයට කැළලක්වත් නොවෙන්නට වග බලා ගන්නවා. මේ වෙහෙරගල චෛත්‍යයත් එවැනි වූ ප‍්‍රතිසංස්කරණයක්. ඉතින් හාමුදුරුවනේ මේ හා සමාන තවත් චෛත්‍යයක්, ලුණුගම්වෙහෙර වනෝද්‍යානයේ වෙහෙර හත කියන පර්වතයේ ප‍්‍රතිසංස්කරණ කටයුතු මේ දිනවල සිදුවෙනවා”වෙහෙරගල පර්වතයබලන්න කෙතරම් නිහඬ පරිසරයක් ද? මිනිස් ඇසුරෙන් මිදුණ වන ගත පරිසරයක්. නමුත්, මේ නටබුන් නිහඬව පවසන කතාන්තරය යුග කීයක් නම් අතීතයට ගමන් කරනවා ඇතිද? අද නිහඬතාවයට මුල් තැන හිමි වූවත්, එදවස කෙතරම් දෑ සිදු වන්නට ඇති ද?”හාමුදුරුවනේ මේ වන ගත ප‍්‍රදේශ අයිති වුණේ රුහුණු රාජධානියට නේද?” මම සුධම්ම හිමියන්ගෙන් ඇසුවෙමි.”ඔව්... අද මේ හැමතින්ම වන පෙත දිස් වුණත්, සිංහල රජ දවස රුහුණු රාජ්‍ය කියන්නේ සශී‍්‍රකවත් ගොවි ජන පදයක්. ඉතින් ඒ අතීත කතාන්තරයේ මතක සටහන් තමයි මේ වනගතේ හිස ඔසවන නටබුන්”සැබැවින්ම, මෙකී පර්වතය මස්තකය මත සිට අවට සිරි නැරඹූ හෙළ රජ දරුවන් සශී‍්‍රක ගොවි ජනපදය දැක කෙතරම් සතුටු වන්නට ඇත් ද? පොළොව හා සමඟ පොර බඳිමින් මුතු ඇට සැමත වගුරන්නට ඇත. රුහුණු, පිහිටි සහ මායා යන තුන් හෙළයෙන්ම සරුසාරව ගොවි ජනපදය ව්‍යාප්තව තිබුණේ මේ ඇස් හමුයේ විසිරුණු යාල පොළෝ ගැබේය යන්න සිහිනයක් ද? පුරාණයේ වී අමුණු විස්සක් වැපිරෙන බිම් ප‍්‍රමාණය හැඳින්වූයේ ද Qයාල’ යනුවෙනි.ඉඳින් එයම මේ සශී‍්‍රක ගොවි ජන පදයේ තතු ඇති සැටියෙන් නොපවසන්නේ ද? නමුදු අද මහා වන ප‍්‍රවාහය විසින් සැමත වසා ගනු ලැබ ඇත්තේය.යාල වන බිමෙහි සනිටුහන් වුණු මානවපුරාණයේ, පෞරාණික කෘෂිකර්ම සමාජ ක‍්‍රමය අහෝසි වී, සරුසාර ගොවි ජන පදය, වන ප‍්‍රවාහය විසින් ගිල ගත්තේ කි‍්‍ර:ව: 1818 දී නිමාවට පත් වුණ වෙල්ලස්ස කැරළි සමයේදී ය.අධිරාජ්‍ය වාදය විසින් යාල ජන පද විනාශ කරනු ලැබුවේය. අවසන යාල ජනපදය ජනශුන්‍ය වන බිමක් බවට පත්විය. නමුදු ඈ නිහඬව පවසන්නේ අතීත සුන්දර කතාන්තරය නොවන්නේ ද?සුධම්ම ස්ථවිරයනුත්, සෙසු ශිෂ්‍ය භික්ෂූන් සිව්නමත්, අපිත්, වෙහෙරගල චෛත්‍ය පසු බිමෙන් දිස් වන අලි, කොටි, වලස් ඈ නේක විද වන ජීවීන්ගෙන් සුසැඳි, වන වැස්ම දෙස බලා ගත් වනම බලා හිඳියෙමු.”කැමති හිමි නමක් ඉන්නව නම් නවාතැන් ගෙන ධර්මානුයෝගීව, බණ – භාවනාවේ යෙදෙන්නට කියාපු තැන” සුධම්ම හිමියන් ගේ හ¾ඩින් මම අවදි වුණෙමි. අතීත ශී‍්‍ර විභූතිය තුළ අතරමං වූ මම යළිඳු පියෙවි ලොවට බටුයෙමි.”ඔව් මනාපනන් පොඩි උන්නාන්සේගෙන් කැමති අයෙකුට නවාතැන් ගත හැකියි”නිරාමිස සතුටක් බුක්ති විඳිනා සුධම්ම ස්ථවිරයන් අහිංසකව හිනැහේ.”අබේරත්න මහත්තයෝ, මේ කැලය ආරක්‍ෂා කර ගන්න රාජකාරියට ඔබ තුමාට නිලධාරීන් කී දෙනෙක් ඉන්නවා ද?” සුධම්ම හිමි අසයි.”හාමුදුරුවනේ මගේ සහායට වනසÀව අඩවි සහකාර මහත්මයෙකු යි, වන ජීවි නියාමක මහත්තුරු තුන් දෙනෙකුයි, ස්ථිර කම්කරුවන් හතර දෙනෙකුයි තමයි ඉන්නේ.පුංචි නිලධාරී මඩුල්ලක්. ඒත් කළ යුතු විශාල රාජකාරියක්. අපි අපිට හැකි උපරිමයෙන් කරනවා.ඔව් හාමුදුරුවනේ, පමණ ඉක්මවා කරනවා” තෘප්තිමත් විලසින් අප දෙස බැලූ ස්ථවිරයන්, අනතුරුව ක්‍ෂිතිජය තෙක් දිව යන වනාතට නෙත් යොමු කළේ ය. මම උන්වහන්සේ දෙස බැලුයෙමි. මහා සුස්මක් පිඹ ළය සැහැල්ලු කර ගන්නා’යුරු මම දිටිමි.මෙම ලෙන් දොර හරහා ගලා යයි.යාල වන පෙත බි‍්‍රතාන්‍ය පාලනය විසින් පරිහරණය කළේ දඩයම් කෙළියේ නිරත විය හැකි කදිම වන පෙතක් වශයෙනි. නමුදු 1900 මාර්තු 23 වැනි දින යාල වන ජීවී රක්‍ෂිතයක් ලෙසට ප‍්‍රකාශයට පත් වීමත් හා සමඟම දඩයම් තහනම් විය. 1908 වසරේදී මෙකී රක්‍ෂිත ප‍්‍රදේශයේ මුල්ම ‘වන අඩවි නිලධාරියා’ වශයෙන් පත් වූ එච්.ඊ. වැන් එන්ගල්බ්‍රෙක්(H.E. Van Engel Brecht) නමැති උතුරු අපි‍්‍රකානු සම්භවයක් සහිත බ්‍රෝයර් ජාතිකයා විසින් යාල සුරක්‍ෂිත වන රක්‍ෂිතයක් කරනු ලදුව, සිදු කළ මෙහෙය නම් පැසසිය යුතුමය. ඔහු වන ජීවී සංරක්‍ෂණය උදෙසා කළ හැකි දෑ උපරිමයෙන් ඉටු කළේ ය.ඇතැම් අවස්ථාවන් හීදී පමණ ඉක්මවා ඉටු කළේය. මේ වන විට පරම්පරා කිහිපයක්ම ගතව ඇතත්, බ්‍රෝයර් ජාතික ‘එන්ගල් බ්‍රෙක් ගෙන්’ පැවත එන වෘත්තීය ක්‍ෂේත‍්‍රයකට නොවෙද? අප පිවිස සිටින්නේ. යෝධ පලු ගස් මත ළැග, රැය පහන් කර, වන දිවියට ගිනි බිඳින්නවුන් හට නිසි දඬුවම් ලබා දුන් ‘එන්ගල් බ්‍රෙක්ගෙ‘න් පැවත එන නොනිමි ගමනකට නෙවෙද? මේ අවතීර්ණව සිටින්නේ. එයම නිසියාකාරව ඉටු කිරීමම අප සතු යුතුකමක් නොවන්නේ ද? වනපෙත සිසාරා හමා එන සිහිල් සුළඟ වෙහෙරගල මුදුණත හිඳිනා අප ද සිප හමා යයි. එදවසත් මේ සුළඟම හමන්ට ඇත.”යාලට මම කැමති යි. මනුස්සයෝ තරමටම සත්තු වෛර කරන්නේ නෑ. ඊර්ෂ්‍යා කරන් නෑ. මම යාල පාලනය මුළුමනින්ම වෙනස් කරනවා. නීතිය අකුරටම කි‍්‍රයාත්මක කරනවා. දඩයමයි, සත්තු රැක ගැනීමයි දෙකක් කරන්ට බෑ. දඩයක්කාරයන් මෙල්ල කරන්නට මම දන්නවා. දඩයමට ඇබ්බැහිවුණ වෙඩික්කාරයිනේ..., යාල සීමාවට නොඑන එක හොඳයි.”ඒ සිංහ සෙයියාවෙන් හෙබි ‘කැලෑ මහත්තයා’ ගේ හඬ යාල වනාතෙන් පිළි රැව් දේ.”හාමුදුරුවනේ අපි අපිට හැකි උපරිමයෙන් රාජකාරී කරනවා. ඔව් පමණ ඉක්මවා කරනවා...”අබේරත්න මහතා කියූවක් මට සිහි වේ.”ධමෙමා භවෙ රක්ඛති ධමම චාරී””මහත්තයෝ, ධම¢යේ හැසිරෙන්නා ධර්මය විසින්ම රකිනවා...” සුධම්ම හිමියෝ නොනිමි වන පෙත දෙස බලා හිඳිමින් මුමුණති.සඳමල් රශ්මී ශී‍්‍ර. බුද්ධික වනජීවී නියාමක ලුණුගම්වෙහෙර ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=as0907124</link>
    <topic>ගුරු සේවයේ රසකතා</topic>
    <author/>
    <content>සරසවියට උඩින් ඇසළ සඳ පායලායාල ශී‍්‍ර විභූතියේ අතරමංව...නෙළුම් විලගුරු සේවයේ රසකතාමිනිත්තුවක කතාවක්යහපත් වැඩිහිටි ඇසුර මේ දිවියේ අප ලබන භාග්‍යයකිඅහිංසකයි සැරයි මිරිස් බෝම්බ ළඟදීම ඉන්දියාවෙන්රත්නපුර දිස්ති‍්‍රක්කයේ කොලොන්න කෝරළේ කෙළවර පනාමුරය අසල කැලෑ පෙදෙසක පාසලක මුල් ගුරු යුවළක් හා ගුරුවරයෙක් සේවය කෙළෝය.වැටුප් ගැනීම සඳහා සැතැපුම් තුනහමාරක් පමණ පා ගමනින් ගෙවා බසයකට නැග සැතැපුම් හයක් පමණ දුර තැපැල් කන්තෝරුවට යා යුතුය.මෙලෙසින් උප ගුරු සෑම මාසයකම වැටුප් ලබා ගැනීමට යා යුතුය.දිනක් පඩිපත අත්සන් කරවා ගෙන පන් මල්ලක් ද ගෙන මේ ගුරුවරයා කැලෑ පාරෙන් සැතැපුම් තුන හමාරක් ගමන් කර බසයකට නැගී තැපැල් කන්තෝරුව කරා ගියේය.මෙහි අත්සන් කළ වැටුප් පත තැපැල් මහතාට දී මුදල් ලබාගෙන දකුණු කකුලේ කෙළවර මුදල් තබා හොඳ රෙදි පටියකින් බැඳ ගත්තේය.අසල කඩයකින් කරවල කූරියකුත් එලවළු ටිකක් මිලදී ගෙන බසයකට නැගිණි. නියමිත තැන දී බැස ගත් ඔහු කැලෑ පාරෙන් ගමන ඇරැඹීය. එවිට ඉදිරියට ආ තරුණයෙක් පඩිය ඉල්ලා දබරයට ආවේය.ඇඟපත අත ගා බලා නැති බව දැන පන්මල්ල තුළ ඇතැයි සැක කළ ඔහු එය උදුරා ගැනීමට දබරයට ආවේය.ඒ විගස හරක් බානක් දක්කා ගෙන පැමිණි හැඩිදැඩි තරුණයෙක් මේ බව දැක සොරාට පහර දුන්නේය.සොරා පන්මල්ල ගෙන පලා ගියේය. ගුරුවරයා තමා බේරාගත් තරුණයාට පිංසිද්ධ වේවා යි කියා ගමන ඇරැඹීය.ගුරුවරයා ගුරු නිවසට පැමිණියේ සිය ඇඟපතම දහදිය පෙරා ගෙනය.වික්ටර් වල්ගම්පොලවිශ‍්‍රාමික විදුහල්පතිරත්මලාන</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=as0907125</link>
    <topic>මිනිත්තුවක කතාවක්</topic>
    <author/>
    <content>සරසවියට උඩින් ඇසළ සඳ පායලායාල ශී‍්‍ර විභූතියේ අතරමංව...නෙළුම් විලගුරු සේවයේ රසකතාමිනිත්තුවක කතාවක්යහපත් වැඩිහිටි ඇසුර මේ දිවියේ අප ලබන භාග්‍යයකිඅහිංසකයි සැරයි මිරිස් බෝම්බ ළඟදීම ඉන්දියාවෙන්හදිසියේ ඇතිවූ ගින්නකින් විශාල කර්මාන්ත ශාලාවක් දැවෙන්නට පටන් ගත් කල, එයින් කලබලයට පත් එහි හිමිකරු නගරයේ තිබුණු ප‍්‍රසිද්ධ ගිනි නිවන හමුදා කීපයක්ම කැඳවූ නමුත්, ගිනි ජාලාව දකිත්ම බියට පත්ව එය නිවා දැමීමට නොහැකි බව කියමින් ඔවුහු ආපසු යන්නට ගියහ.අවසානයට කැඳවනු ලැබූ අප‍්‍රකට, කුඩා, ගිනිභට කණ්ඩායමක්, අබලන් ලොරි භාගයක නැගී, විදුලි වේගයෙන් පැමිණ, බුර බුරා නඟින ගිනි කඳ ඇතුළටම නො බියව ගමන් කර, මහත් ආයාසයක් දරා මිනිත්තු කීපයකදී මහා ගින්න මැඩ පැවැත්වීමට සමත්වීම කාගේත් විමතියට හේතු විය.එසේ තම කර්මාන්ත ශාලාව විශාල විනාසයකින් බේරා දීම ගැන මහත් සේ සතුටට පත් එහි හිමිකරු, ගින්න නිවා අවසන් කර දුම් අතරින් එළියට ආ ගිනිභට කණ්ඩායමේ ප‍්‍රධානියාට නොසෑහෙන ලෙස ස්තුති කරමින්, තමා ඔවුන්ට ගෙවීමට පොරොන්දු වූ මුදලට අතිරේකව රුපියල් පනස් දහසක මුදලක් “සන්තෝෂමක්” වශයෙන් දෙමින් මෙසේ විමසුවේය.“ඔබගේ භට කණ්ඩායමේ නිර්භීතකම ගැන හරිම ආඩම්බරයි. හැම දෙනාම එකා වගේ - තමන්ගේ ජීවිත ගැනවත් නොසිතා - පැන පැන - ගින්න නිවන්න කලබල වුණු හැටි අපි කවුරුත් දැක්කා. ඒ වෙනුවෙන් මේ දෙන වැඩිපුර මුදල, ඔබ ඔවුන් අතර බෙදා දෙයි කියල මම විශ්වාස කරනවා!”ඒ ඇසූ කණ්ඩායමේ ප‍්‍රධානියා, තම ඇඟ පුරා තැවරුණු කළු දුම් රොටු පිස දමමින් ද, හති අරිමින් ද මෙසේ පිළිතුරු දුන්නේය.“පිස්සු කතා කරන්න එපා, මිස්ටර්! ඔක්කෝටම කලින් මේ මුළු මුදලම වියදම් කරල හරි - මේ ලොරියේ බ්‍රේක් හදාගන්න ඕනෑ...! ලොරිය නවත්වා ගන්න බැරිව ඉස්සරහට ගිය නිසයි - ඒ විදිහට ඇතුළටම ගිහින් ෆයිට් කරන්න අපට සිද්ද වුණේ!!”(රීඩර්ස් ඩයිජස්ට් ඇසුරෙනි)  රාජ නියෝගයෙන් මරණ දඬුවමට නියම වූ චූදිතයෙකු දංගෙඩිය වෙත කැඳවා ගෙන ගොස් බාරදීම රාජපුරුෂයන් දෙදෙනකුට පැවරිණි. යොදුනක් දුරින් පිහිටි දංගෙඩිය කරා පයින්ම යා යුතු එකම මාර්ගය වැටී තිබුණේ, දිය සිඳුණු, දුගඳ පිරුණු, ජරාවට පත් විශාල විලක් හරහාය.චූදිතයා පෙරටු කොට ගත් රාජපුරුෂයන් දෙදෙනා එම අප‍්‍රසන්න මඩ ගොහොරුවෙහි කරවටක් ගිලී ඉතා වෙහෙස කර ගමනකින් අඩක් පමණ ගෙවමින් සිටියදී, තමන්ට විඳින්නට සිදු වී ඇති මෙම දුෂ්කරතාවය තවදුරටත් දරාගත නො හැකි වූ චූදිතයාගේ තොරතෝංචියක් නැති මැසිවිල්ල වූයේ මෙවැන්නකි.“ඇත්තටම - අපේ රජතුමා නං - කිසිම හිතක් පපුවක් නැති අධර්මිෂ්ට, දුෂ්ටම - දුෂ්ටයෙක් තමයි... නැත්තං... මරණ දඬුවම නියම වෙල - දංගෙඩියට ගෙනියන මිනිහෙකුට වුණත්, මෙහෙම ජරා මඩ ගොහොරුවක බස්සවල තවත් දසවද දෙනවද...?”මේ ඇසූ එක් රාජපුරුෂයකුගේ අඳෙ¤නාව කෙඳිරියක් බවට පත්වූයේ මෙලෙසිනි.“ඔහෙට නං තියෙන්නේ - මොන වදයක් හරි විඳගෙන මේ අපායෙන් එගොඩ වෙන එක විතරයි! ඒත් අපිට එහෙමද? අප නිරපරාදේ දහදුක් විඳගෙන, මේ ජරා වළෙන් ම ආපහු එන්නත් එපායැ - උන්නැහේ..!”ගාමිණී චන්ද්‍රසේන - මාකොල</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=as0907126</link>
    <topic>යහපත් වැඩිහිටි ඇසුර මේ දිවියේ අප ලබන භාග්‍යයකි</topic>
    <author>සාකච්ඡා කළේ -රමණී සුබසිංහ</author>
    <content>සරසවියට උඩින් ඇසළ සඳ පායලායාල ශී‍්‍ර විභූතියේ අතරමංව...නෙළුම් විලගුරු සේවයේ රසකතාමිනිත්තුවක කතාවක්යහපත් වැඩිහිටි ඇසුර මේ දිවියේ අප ලබන භාග්‍යයකිඅහිංසකයි සැරයි මිරිස් බෝම්බ ළඟදීම ඉන්දියාවෙන්මහා පරිනිබ්බාණ සූත‍්‍රයෙහි ඉගැන්වෙන සප්ත අපරිහානීය ධර්මවලින් කරුණු කිහිපයක් පිළිබඳව පසුගිය ලිපිවලින් ඔබගේ අවධානය යොමු කෙරිණි. රාජ්‍යයක් වශයෙන් හෝ වේවා, ආයතනයක් වශයෙන් හෝ වේවා, පවුලක් ලෙස හෝ වේවා මෙම ධර්මය නොකඩවා ආරක්ෂා කරන්නේ නම් එම ආයතනයන්හි දියුණුව කිසිවකුටත් වැළැක්විය නොහැකි ය.වැදගත් වන්නේ ධර්ම කාරණා හතෙන් එකක්වත් කඩ නොකොට ආරක්ෂා කිරීමය. එසේ නොමැතිව ධර්ම හතෙන් එකක් කඩ කොට හයක් ආරක්ෂා කරන්නේ නම් හෝ, කිහිපයක් ආරක්ෂා කරමින් තවත් කිහිපයක් බිඳ දමනවා නම් එතැන දී බුදුරජාණන් වහන්සේ පෙන්වා දුන් දියුණුව, ශක්තිමත් බව අත් කරගත හැකි වන්නේ නැත. අපරිහානිය ධර්ම කාරණා සියල්ලම ආරක්ෂා කිරීමෙන් පමණක් ආදර්ශමත්, සුරක්ෂිත පවුල් පසුබිමක්, ආයතනයක් , රාජ්‍යයක් නිර්මාණය වේ. එම සමාජ කණ්ඩායම් අතර චිරාත් කාලීන දියුණුව සහ යහපාලනය ගොඩනඟා ගැනීමට අවකාශය උදා වේ.නිතර එක්රැස්වීම, සමගියෙන් රැස්ව සමගිව සාකච්ඡා කොට සමගිව විසිර යෑම, නොපැනවූ නීති නොපැනවීම සහ පැනවූ නීති කඩ නොකොට ආරක්ෂා කිරීම මෙන් ම වැඩිමහලු පුද්ගලයන්ට පුද සත්කාර කරමින් ඔවුන් ආරක්ෂා කිරීම සහ ඔවුන්ගේ බසට ඇහුම්කන් දීම ද සමාජයක ප‍්‍රගමනයට හේතු වේ. මෙහිදී අවධාරණය කර තිබෙන්නේ කුමක්ද? යම් සමාජයක ජීවත්වන වයසින් අත්දැකීමෙන් බුද්ධියෙන් ගුණයෙන් ස්ථාවරතාවයෙන් යුතු පුද්ගලයින් ගේ වචනයට අවවාද උපදෙස්වලට සවන් දී අත්තනෝමතික නොවී පාලනය ගෙනයෑමේ අවශ්‍යතාවය ය.යම් පුද්ගලයකුට විධිමත් අධ්‍යාපනයක් නොලැබීමට පුළුවන. යම් යම් විෂයය ක්ෂේත‍්‍ර පිළිබඳව උපාධි ලබා නොතිබීමට පුළුවන. එහෙත් ක‍්‍රමයෙන් වයෝවෘද්ධ බවට පත්වීමත් සමඟ අවුරුදු ගණනාවක් ජීවත් වීමෙන් ලද අත්දැකීම් සමුදායක් ඔහුට ඇත.කුප්පියාවත්ත ජයශේඛරාරාම විහාරවාසී ගෞරව ශාස්ත‍්‍රවේදී මාවරලේ භද්දිය හිමිජීවිතයේ අනේකවිධ ගැටලුවලට මුහුණ දුන් ආකාරය පිළිබඳව බාධක මඟ හරිමින්, අභියෝග ජය ගනිමින් ඉදිරියට ගමන් කළ ආකාරය පිළිබඳව ඔහුට වටිනා අත්දැකීම් වෙයි. නිවැරැදි අවබෝධයක් ද වෙයි. එසේ සාර්ථකව අභියෝග ජයගනිමින් ජීවිතයට මුහුණදුන්, වටිනා සදාචාරාත්මක හර පද්ධතීන් මත පදනම් වූ ගුණාංගවලින් හෙබි වැඩිහිටියන් ගේ අවවාද උපදෙස් පිළිපදින්නේ නම් කිසිවකුටත් වරදින්නේ නැත. ඉදිරියේ පැමිණෙන අභියෝග ජය ගැනීම අපහසු වන්නේ ද නැත.නිවෙසක ජීවත්වන දරුවකුට නම් ප‍්‍රධාන වශයෙන් වැඩිහිටියන් සය දෙනකු ගේ ඇසුර ලැබීමට අවකාශය සැලසේ. මව, පියා, මවගේ මවුපියන් සහ පියාගේ මවුපියන් වශයෙනි.මෙසේ වැඩිහිටියන් ගේ ඇසුර ලැබීම මනුෂ්‍ය ජීවිතයේ දී අපට ලැබෙන විශාල භාග්‍යයකි. අප ගේ නිවසේ වෙසෙන මව පියා වගේ ම කිරි අම්මා සහ කිරි අත්තා ද ජීවිතය නමැති විශ්ව විද්‍යාලයේ උපාධිය සමත් කරගත් පිරිසකි. අප විධිමත් අධ්‍යාපනය ලැබ ප‍්‍රථම පන්තියේ සාමාර්ථයක් සහිත උපාධියක් හිමිකර ගෙන ලබා ගත් දැනුම අවබෝධය, අපගේ වැඩිහිටියන්, විශ්ව විද්‍යාලයකට ගොඩ නොවැදී එහෙත් ජීවිත පරිඥානයෙන් ලද දැනුමට අවබෝධයට සම වන්නේ නැත.ඔවුන් ජීවිතය පිළිබඳව වැඩි වශයෙන් ම ඉගෙන ගත්තේ පොත පතින් නොව ජීවත් වීමෙන් ම ලද අත්දැකීම්වලිනි. මේ නිසා ජීවිතයේ විවිධ සන්ධිස්ථානවල දී ඔවුන් ගේ අදහස් උදහස් නොසලකා හැරීම කිසිසේත් සුදුසු වන්නේ නැත.විවාහයකට පිවිසීමේදී ඒ පිළිබඳව වැඩිහිටියන් ගේ ස්ථාවරය පිළිබඳව සැලකිලිමත් වීම තරුණ දරුවන්ගේ යුතුකමකි. එසේ නොවූ කළ සිදුවන්නේ සිය අනාගතය තමන් විසින් ම අඳුරු කර ගැනීමය. විවාහ ජීවිතයේ මුහුණ දෙන්නා වූ අනේක විධ අභියෝග පිළිබඳව, වැඩිහිටියන්ට තරම් වෙන කිසිවකුට අවබෝධයක් නැත. ඔවුන් අපට මග පෙන්වන්නේ තමන් ඇතුළුකොට සමාජයේ අනෙකුත් විවාහකයින් ගේ ද අත්දැකීම් පදනම් කරගෙනය. අප කළ යුතු වන්නේ තරුණ මදය විසින් ඇතිකරන මාන්නය බිඳ දමා ඔවුන් ගේ බසට ඇහුම් කන් දීම ය. අනාගතය ශක්තිමත් වන්නේ එවිට ය.යම් නිවෙසක වැඩිහිටියන් වචනයේ පරිසමාප්ත අර්ථයෙන් ම පූජනීයත්වයට පත් වී සිටිනවා නම් එහි ජීවත්වන මුණුපුරු මිනිපිරියන්ට, දරුවන්ට සිරිත් විරිත් සහ සාර ධර්ම පිළිබඳව දැනුම ලබාදීමට එතැන දී අපූරු අවස්ථාවක් නිර්මාණය වේ. ආසියාතික සමාජයෙහි කුඩා දරුවන් සිය වැඩිහිටියන් කෙරෙහි සමීප වීමට ස්වභාවිකවම සුවිශේෂී කැමැත්තක් දක්වති. තම මව, පියා කෙරෙහි ආච්චි, සීයා වෙත පවතින මෙම සෙනෙහස, බැඳීම දරුවන් කෙරෙහි යහපත් චර්යා ධර්ම හුරු කිරීම සඳහා ප‍්‍රයෝජනයට ගත හැකි ය.සිරිත් විරිත්, ගුණ ධර්ම පරම්පරාවෙන්, පරම්පරාවට ගෙන යා හැක්කේ වැඩිහිටියන්ට ය. ආහාර පාන ගැනීම පිළිබඳව, ඇඳුම් පැළඳුම් භාවිතය පිළිබඳව, පරිසරය සහ තමන් සතු සම්පත් සහයෝගයෙන් භªක්ති විඳීම පිළිබඳව, ඒ ඒ සමාජයන්හි, සංස්කෘතීන්හි පිළිගත් සදාචාරාත්මක මූලධර්ම කවරේද යන්න පිළිබඳව ඉතාම පැහැදිලි අවබෝධයක් සහිත පිරිස වන්නේ එකී සමාජයේ ජීවත්වන වැඩිහිටියන් වන නිසා ය. වැඩිහිටියන්ගෙන් අවවාද අනුශාසනා ලබන්නට නම්, නිවැරැදි මග පෙන්වීම් ලබාගන්නට නම් ඔවුන් ගේ සිත් සතුටු කිරීම ද අවශ්‍ය වේ. මෙහිදී ගෙදර මවට පියාට ඇත්තේ සුවිශේෂී කාර්ය භාරයකි. ඔවුන් පළමුව තම දරුවන්ට ආදර්ශවත් විය යුතු ය.වයෝවෘද්ධ මව පියා අමතක නොකර, කරදරකාරීන් යැයි ගෙදරින් පිටුවහල් නොකර ගරු සත්කාර කරමින් ඔවුන් රැකබලා ගත යුතු ය. ඒ දකින දරුවන් ද ඒ මගම යනු ඇත. ආච්චිට සීයාට ඔවුන්ගෙන් ද ගරු සැලකිලි ලැබෙනු නො අනුමානය. ඒ පුද සත්කාරයන්ගෙන් තෘප්තියට පත්වන වැඩිහිටියන් ද පෙරළා තම යුතුකම් ඉටු කරනු ඇත. මෛති‍්‍රයෙන් කරුණාවෙන් කිසිදු පැකිලීමකින් තොරව තමන් සතු දැනුම් සමභාරය තම බාල පරම්පරාවට දායාද කරනු ඇත. එසේ ලබා දෙන්නා වූ දැනුම ඒ නිවෙසේ වෙසෙන දරුවන් මනා පෞරුෂයකින් හෙබි පිරිසක් බවට පත් කිරීමට ඉවහල් වනු ඇත.රාජ්‍ය පාලනයේ දී නම් අතීත පාලකයින් මුහුණදුන් සතුරු උපද්‍රව, ආර්ථික පරිහානිකර තත්ත්වයන්, සමාජ කඩා වැටීම් ආදී දේ පිළිබඳව නිවැරදි අවබෝධයක් පවතින්නේ එකී සමාජයේ බර ඉසිලූ මිනිසුන්ටම ය. මේ නිසා යම් සමාජ සංස්ථාවක ජීවත්වන වැඩිහිටියන් ආරක්ෂා කර ගැනීම එකී සමාජයේ නිලධරයන් ගේ වගකීම වනු ඇත.රාජ්‍ය පාලනයේ දී එකී සමාජයේ වැඩිහිටියන් ගේ බසට ඇහුම්කන් දිය යුතු බව බුදුරජාණන් වහන්සේ අවධාරණය කොට ඇත්තාහ. යම් පාලකයෙක් උපදෙස් ලබා ගැනීමට සුදුසු අය ගේ වචනවලට සවන් නොදී හිතුමතයේ පාලන කටයුතු ගෙන යනවා නම් එවැනි රාජ්‍යයක යහ පාලනය ගොඩනැඟීමට ඇති අවකාශය නිසැකවම ඇහිරී යනු ඇත. රාජ්‍යයක පමණක් නොවේ. ආයතනයක යහපාලනය උදෙසා ද මෙය පොදු ධර්මතාවයකි. ආයතනයේ දියුණුව උදෙසා උපදේශකවරුන් ගේ සේවය ලබා ගැනෙති. එහිදී අත්දැකීම්වලින් පරිපූර්ණ වැඩිහිටි පිරිස් අමතක නොකළ යුතු ය.එක් එක් විෂයයන් අරබයා, අභියෝගාත්මක ගැටලු අරබයා ඔවුන්ගේ අදහස් උදහස් විමසීමෙන් කටයුතු කරන්නේ නම් ඒ ආයතනයට ඕනෑම තරගකාරී සමාජයක බිඳ නොවැටී, ශක්තිමත් ව සිටීමට අවස්ථාව උදාවේ. මේ නිසා ඔබගේ ආයතනයට උපදේශක මණ්ඩලයක් පත්කර ගන්නේ නම් වයසින්, ශීලයෙන්. ගුණයෙන්, අත්දැකීමෙන් සහ ප‍්‍රඥාවෙන් පරිපූර්ණ වැඩිහිටි පිරිසක් ඒ සඳහා තෝරා පත් කරගැනීමට අමතක නොකළ යුතු ය. අවශ්‍ය විටෙක, අභියෝගාත්මක ගැටලුවල දී ඔවුන් ගේ වටිනා අදහස්. උපදෙස් ලබාගත යුතු ය.ඇතැම් ගැටලු න්‍යායාත්මකව කල්පනා කර බලා විසඳීම ඉතා අසීරු ය. එවැනි අවස්ථාවන්ට ඔබ කොතෙකුත් මුහුණ දුන්නා විය හැකිය.න්‍යායන්ට, පොත පතේ නීතිවලට ප‍්‍රමුඛතාවය දෙමින් ප‍්‍රශ්න විසඳ්‍ර ගන්නවා වෙනුවට ඔබගේ වැඩිහිටි උපදේශකයින් ගේ සහාය ලබාගත හැකි ය. ඔවුන් මින් පෙර ඒ හා සමගාමී ප‍්‍රශ්නවලට මුහුණ දී තිබේ දැයි සොයා බලා ඒ පිළිබඳව අවබෝධයක් ලබාගැනීමට පුළුවන. ඒ ඔස්සේ යමින් ඔබ ඉදිරියට පැමිණි අභියෝගවලට නොබියව මුහුණදීමට අවකාශය සලසා ගත හැකිය.රාජ්‍යයක හෝ ආයතනයක පාලකයන් ඉතා තරුණ වයසේ පසුවන්නන් වීමට පුළුවන. ඔවුන් මුහුණදෙන ප‍්‍රධානතම අභියෝගය වනන්නේ බලය නිසා තමන් කෙරෙහි ඇතිවන මදය පරාජයට පත්කර ගැනීමය.බලය සමඟ ධනය හා කීර්තිය යන අංශයන්හි ද විශාල දියුණුවක් ඇතිවේ. මේ ලැබෙන්නා වූ ධනය, කීර්තිය නිසා ඔවුන් උද්ධාමයට පත්වීමට තිබෙන ඉඩකඩ වැඩිය. ඒ බව තරුණ නායකයන් නිහතමානීව අවබෝධ කරගත යුතු වේ. එසේ නොවූ කල ලැබෙන ප‍්‍රතිඵලය යහපත් වන්නේ නැත. එවන් නායකයන් යටතේ පාලනය වන රාජ්‍යය, ආයතනය ඉතාම අනාරක්ෂිතය.කවර මොහොතක බිඳ වැටේදැයි කිව නොහැකි ය. මේ නිසා කවර ආයතනයක වුව ද පාලකයා තරුණ වයසේ පසු වුවත්, වැඩිහිටියෙක් වුවත් තමන්ට වඩා වයසින් වැඩි, ශීලයෙන් ගුණයෙන් පරිණත, අත්දැකීමෙන් යුතු වැඩිහිටියන්ට සවන් දීමට නිහතමානී විය යුතු වේ. තමන් ගේ රටේ ආයතනයේ නිවෙසේ, දියුණුවට මඟ පෙන්වන වැඩිහිටියන් ආරක්ෂා කර ගැනීමේ, ඔවුන් කායිකව මානසිකව තෘප්තිමත් කිරීමේ වගකීම ඇත්තේ ද තරුණ පරපුරටය. වැඩිහිටියන්ට පුද සත්කාර කරන සමාජය.වැඩිහිටියන්ට ගරු කරන සමාජය, ඔවුන් රැකබලා ගන්නා සමාජය කිසි කලෙකවත් පරිහානියට පත්වන්නේ නැත. ඕනෑම අභියෝගයකදී, ඕනෑම ව්‍යසනයක දී සමාජය එයින් මුදවා ගන්නට ඔවුන් ගේ දැනුම මෙන් ම ආශිර්වාදය ද නොපිරිහෙළා පිරිනැමෙන බැවිනි.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=as0907127</link>
    <topic>අහිංසකයි සැරයි මිරිස් බෝම්බ ළඟදීම ඉන්දියාවෙන්</topic>
    <author>කේසීජේ</author>
    <content>සරසවියට උඩින් ඇසළ සඳ පායලායාල ශී‍්‍ර විභූතියේ අතරමංව...නෙළුම් විලගුරු සේවයේ රසකතාමිනිත්තුවක කතාවක්යහපත් වැඩිහිටි ඇසුර මේ දිවියේ අප ලබන භාග්‍යයකිඅහිංසකයි සැරයි මිරිස් බෝම්බ ළඟදීම ඉන්දියාවෙන්ඉන්දියාවේ ඉහළ ම පෙළේ ආරක්ෂක විශේෂඥයෝ පිරිසක් මේ දිනවල එක්තරා මිරිස් වර්ගයක් පිළිබඳව සෝදිසියෙන් සිටිති. ලෝකයේ සැර ම මිරිස් වර්ගය නිපදවා ගැනීම ඔවුන් ගේ අරමුණ යි. එහෙත් ඒ මිරිස් මිශ‍්‍රණය යොදා ගැනෙන්නේ කට සැර කෑමක් හැදීමට නම් නොවේ. මොවුන් මිරිස් කඩන්නේ අමුතු ම වැඩකට ය.කෙළින් ම කිවහොත් මොවුන් මේ සැරසෙන්නේ මිරිස් බෝම්බයක් නිපදවීමට ය. කඳුළු ගෑස්, ජල ප‍්‍රහාර, බැටන් ප‍්‍රහාර යනාදියෙන් මෙල්ල නොවන කළහකාරීන් සැණෙකින් පලවා හරින මිරිස් බෝම්බයක්!මේ අදහස මුලින් ම ඉන්දීය ආරක්ෂක බලධාරීන් තුළ හට ගත්තේ එක්තරා මිරිස් වර්ගයක් පිළිබඳව අසන්නට ලැබීමෙනි. හින්දි භාෂාවෙන් ‘භූත් ජෝලෝ කියා’ යනුවෙන් හැඳින්වෙන මේ මිරිස් වර්ගය ලෝකයේ මෙතෙක් සොයා ගෙන තිබෙන සැර ම මිරිස් වර්ගය ලෙස සැලකෙයි. එකී මිරිස් මිශ‍්‍රණයෙන් ස්කෝවිල් තාප ඒකක 1,000,000 ක් නිපදවා ගත හැකි බැව් සොයා ගෙන තිබේ.මිරිස්වල තිබෙන තාප ඒකක මැනීම සඳහා ප‍්‍රථම වරට ක‍්‍රමයක් හඳුන්වා දුන්නේ; අමෙරිකන් ජාතික Wilbur Scoville නම් විද්‍යාඥයා ය. ඔහුට ගෞරවයක් වශයෙන් එම මිනුම් ඒකකය හැඳින්වෙන්නේ Scoville Scale යනුවෙනි. ස්කෝවිල් පරිමාණයට අනුව සාමාන්‍යයෙන් ආහාර සඳහා භාවිතා කරන මිරිස්වලට වඩා ‘භූත් ජෝලෝ කියා’ නම් මිරිස් වර්ගය දහස් ගුණයකින් සැර බව ද අනාවරණය වී ඇත.ඉන්දීය රාජ්‍ය ආරක්ෂක පර්යේෂණ හා සංවර්ධන සංවිධානයේ ජ්‍යෙෂ්ඨ විද්‍යාඥ ආර්.බී. ශි‍්‍රවස්ත්වා ඉකුත් දා පැවසුවේ “හානිය අවම එහෙත් සැරට දැනෙන බෙහෙතක් නිපදවා ගැනීම තම අරමුණ වන බව“ යි.කැරලි කෝලාහල මර්දනය කිරීමට මෙතෙක් පොලීසිය විසින් යොදා ගනු ලැබු කඳුළු ගෑස්, ජල ප‍්‍රහාර, හා ඇතැම් විට කරනු ලබන වෙඩි තැබීම් මඟින් අපේක්ෂිත ප‍්‍රතිඵල අත් නොවන බවත් ඔවුන් ගේ විශ්වාසය වී තිබේ.කැරලිකරුවන්, උද්ඝෝෂකයන් එක් පැත්තකින් යට කී මර්දන ක‍්‍රමවලට හුරු වී සිටීමත්, පෙරළා පොලීසියට පහර දීමත් නිසා අසන්නට ලැබෙන ප‍්‍රවෘත්ති වඩ වඩාත් නරක අතට හැරෙමින් පවතී. පොලීසියේ වෙඩි තැබීම් හේතු කොට ගෙන ඊට එරෙහිව නැඟෙන මහජන විරෝධය ද තීව‍්‍ර වෙයි.මේ වනවිට ඉන්දීය රාජ්‍ය ආරක්ෂක පර්යේෂණ හා සංවර්ධන සංවිධානයේ විශේෂඥයින් විසින් මිරිස් බෝම්බය තැනීම සඳහා වූ අත්හදා බැලීම් රාශියක් සිදු කොට තිබේ. “මේකත් සාමාන්‍ය බෝම්බයක් වගේ ම පුපුරනවා. නමුත් පිට වෙන්නේ ගින්දර නෙවෙයි මිරිස් සැර. ඒ සැර ආඝ‍්‍රාණය කරන කාටවත් උහුලගෙන ඉන්න බෑ. දුවන්න ම වෙනවා. ඒ අනුව ගත්තහම මේ මිරිස් බෝම්බයේ වාසි ගණනාවක් තියෙනවා. මේක නිසා ලේ හැළෙන්නේ නෑ. තුවාල ඇති වෙන්නෙත් නෑ. වෙඩි උණ්ඩවලින් වගේ මරණ හෝ මාරක තුවාල ඇති වෙන්නෙත් නෑ...” යි ඔවුහු කියති.“මෙන්න මේ නිසයි අපි තීරණය කළේ... අඩුම හානියකින් වැඩි ප‍්‍රතිඵලයක් ගන්න පුළුවන් අලුත් ක‍්‍රමයක් හොයා ගන්න ඕනේ කියලා” යි ආර්.බී. ශී‍්‍රවස්ත්වා වැඩි දුරටත් පවසයි.ඉන්දියාවේ ඇසෑම්හි ගුවහාටි ප‍්‍රදේශයේ වැවෙන ‘භූත් ජෝලෝ කියා’ නමැති මිරිස් වර්ගය ආරක්ෂක හමුදා විසින් ප‍්‍රයෝජනයට ගනු ලැබුවේ මීට පෙර ය. ඉතා ශීතාධික ප‍්‍රදේශවල කි‍්‍රයාන්විතයෙහි යෙදෙන සෙබළුන් ගේ දේහ උෂ්ණත්වය ආරක්ෂා කිරීම සඳහා මේ මිරිස් වර්ගයෙන් ඉතා සුළු ප‍්‍රමාණයක් ඔවුන් ගේ ආහාරයට එකතු කිරීමෙන් සාර්ථක ප‍්‍රතිඵල ලබා ඇති බවත් වාර්තා වෙයි.ඒ අතින් ගත් කළ මේ මිරිස් වර්ගයට ලැබෙන වටිනාකම තවත් පැත්තකින් ඉහළ යන බවත් පෙනෙයි. කෙසේ වෙතත් දැන් මිරිස් ඉන්දියාවේ ආරක්ෂක අංශවලට නැතිව ම බැරි ඔසුවක් බවට පත්වෙමින් තිබේ.මිරිස් ගෝනියේ බැස්සවීම, මිරිස් ඇඟේ ගැල්වීම යනාදිය අතීතයේ පැවැති වද දීමේ ක‍්‍රමයන් ය. අද ඒවා සැලකෙන්නේ අමානුෂික හා ගොරහැඩි දඬුවම් ක‍්‍රම හැටියට ය. එහෙත් ඉන්දියාව අද මිරිස් බෝම්බයක් තැනීමට යන්නේ පැරැණි දැනුමට නව තාක්ෂණය මුසු කිරීමෙනි.වෙඩි උණ්ඩ, බැටන් ප‍්‍රහාර යනාදියට වඩා මිරිස් බෝම්බයෙන් සිදුවන හානිය ඉතාම අවම යැයි ඔවුහු කියති. ඒ අනුව මේ මිරිස් බෝම්බය හරිම අහිංසකය. එහෙත් යට කී සියල්ලට ම වඩා සැර ය. “අහිංසකයි, සැරයි” යන වචන දෙකෙන් මිරිස් බෝම්බයේ මුළු කතාවම කියවෙයි.කේසීජේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907123</link>
    <topic>ගුවනේ රඟදෙයි ගීතාගේ රැඟුම්</topic>
    <author>හේමාලි විජේරත්න</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමඩොටී තොටළඟ පාලම යට ජීවත්වන සුරූපී කාන්තාවක්. තම සිත වසඟ කළ රොමියෙල් සමඟ යුගදිවි ගමන් අරඹන ඩොටීට රොමියෙල්ට දාව පුතකු ලැබෙයි. දිළිඳු බවේ අන්තයටම ගොස් හෙම්බත්ව ගෙවන යුග ජීවිතය තව තවත් අගාධයකට යොමුවන්නේ රොමියෙල් අතින් මිනිහෙක් මරුමුවට පත්ව ඔහු සිරගතවීමත් එක්ක.විලී හෙවත් ‘වලහා’ පාලම යටම, අධර්මයෙන් සහ අයුක්තියෙන් ජීවත්වන පෝරිසාදයෙක්. දරුවකු සමඟ තනිව ජීවිත සටනට උරදෙන ‘ඩොටී’ ගේ කාන්තිමත් නෙත් සඟලට සහ රූ සපුවට වශී වෙන ඔහු ඇය තම ග‍්‍රහණයට නතුකර ගැනීමට උත්සාහ දරයි.“මරිය අම්මගේ පල්ලියට ගිහින් දිවුරල කියන්නම් මම කැමැති නෑ...” දිනක් ඩොටී වලහාගේ මුහුණටම සිය අකමැත්ත පෙන්නුවාය.ඒත් එක් අඳුරු රාති‍්‍රයක ඩොටී ගේ පැලට ඇදෙන ‘වලහා’ ඩොටී සිය සිතැඟියාවන් වෙත කෙසේ හෝ නම්මවා ගනී.1990 දශකයේ සිංහල සිනමා පේ‍්‍රක්ෂකයන් වෙත තිළිණ කළ ‘පාලම යට’ චිත‍්‍රපටය ඔබට මතක ඇති’ 1991 වර්ෂයේ ‘සරසවිය’ සම්මාන උළෙලේ හොඳම චිත‍්‍රපටය සහ ජනපි‍්‍රයම චිත‍්‍රපටය වශයෙන් සම්මාන දිනාගත්තේ ‘පාලම යට’ චිත‍්‍රපටය.කුලසේන ෆොන්සේකාගේ ‘පාලම යට’ නවකතාව ඇසුරින් අධ්‍යක්ෂ එච්.ඩී. පේ‍්‍රමරත්න අධ්‍යක්ෂණය කළ මේ චිත‍්‍රපටය නිෂ්පාදනය කළේ අපේ සිනමාවේ ජනපි‍්‍රයතම සිනමා තාරකාවක් සහ ප‍්‍රවීණතම රංගන ශිල්පිනියක වන ගීතා කුමාරසිංහයි.‘පාලම යට’ චිත‍්‍රපටයත්, ගීතා කුමාරසිංහත් අද අපේ කතාවේ කතා නායකයන්. එයට සුවිශේෂී වූ හේතුවක් තිබෙනවා. මේ හේතුව පිළිබඳ දැනගන්නට පසුගියදා අප ගීතා කුමාරසිංහ නම් වූ අපේ කතා නායිකාව මුණ ගැසුණා.සැප්: 1 වැනිදා සිට ශී‍්‍ර ලන්කන් ගුවන් මගීන්ට අපූරු අත්දැකීමක්ශී‍්‍ර ලාන්කන් එයර්ලයින් ගුවන් සමාගම පසුගිය කාලයේ තීරණය කර තිබෙනවා එහි ගමන් ගන්නා ගුවන් මගීන් සඳහා සිංහල සිනමාවේ අපූරු අත්දැකීම් හඳුන්වා දෙන්න. ඒ අනුව මේ ගුවන් මගීන්ගේ ගමනාන්තය දක්වා සිංහල චිත‍්‍රපට රසවිඳීමේ අවස්ථාව සැලසෙනවා.මේ ආකාරයෙන් පසුගිය කාලයේ මාලීනි ෆොන්සේකා සහ ජෝ අබේවික‍්‍රමයන්ගේ චිත‍්‍රපට රසවිඳීමේ අවස්ථාව සලසා දී තිබුණා.එළඹෙන සැප්තැම්බර් 01 වැනිදා සිට ඉදිරියට මාස 03 ක් කාලයක් පුරා ඔවුන් හඳුන්වා දීමට බලාපොරොත්තු වන්නේ මගේ සිනමා කෘතියක් ඒ සඳහා මා තෝරාගත්තේ මගේ ‘පාලම යට’ චිත‍්‍රපටයයි.”‘පාලම යට’ චිත‍්‍රපටය ඒ සඳහා මා තෝරා ගන්නට විශේෂ හේතුවක් තිබෙනවා. එකම වේදිකාවක හොඳම චිත‍්‍රපටය සහ ජනපි‍්‍රයම චිත‍්‍රපටය වශයෙන් සම්මාන දිනුවෙත්, හොඳම නිළිය සහ ජනපි‍්‍රයම නිළිය වශයෙන් සම්මාන දිනුවෙත් ‘පාලම යට’ නිසා. ඒ නිසා ඒක මගේ රංගන ජීවිතේ සුවිශේෂි චිත‍්‍රපටයක් වුණා.“සැප්තැම්බර් 01 වැනි දා සිට ශී‍්‍ර ලාන්කන් එයර්ලයින්වලින් ගමන් ගන්නා ගුවන් මගීන්ට මගේ පාලම යට’ චිත‍්‍රපටය සම්පූර්ණයෙන් නැරැඹීමේ අවස්ථාව උදාවෙනවා.ඒ සමඟම ‘පාලම යට’ චිත‍්‍රපටය ප‍්‍රදර්ශනයට පෙර මා පිළිබඳ පැය 1/2 ක වාර්තා චිත‍්‍රපටයක් ප‍්‍රදර්ශනය වෙනවා. ටෙලිවිව් අධිපති සුනිල් රත්නායක නිර්මාණය කළ මේ වාර්තා චිත‍්‍රපටය මගේ පෞද්ගලික ජීවිතයේ විවිධ තොරතුරු, සිනමා ජීවිතයේ විවිධ කඩඉම් දැක බලාගන්නට පුළුවන්.”“ඇත්තටම මේ අලුත් වැඩපිළිවෙළ ගැන හරිම සුබවාදී ආකල්පයක් තමයි මට තියෙන්නේ. අපේ සිනමාව මේ රට ඇතුළෙන් එළියට යන්න ඕන. ළිං මැඩියෝ වගේ මේක ඇතුළෙම ඉන්න ඕන නෑ. ලෝකෙ අනිත් අයත් අපේ සිනමා නිර්මාණ රසවිඳින්න ඕන.මේක ගැන දිගින් දිගටම හිතනකොට මට තවත් අදහසක් එනවා. වාර්ගික සමඟිය ගැන වැඩි වැඩියෙන් කතා කරන මේ වගේ වෙලාවක අපේ දෙමළ ගුවන් මගීන් වෙනුවෙනුත් අපි යමක් කළ යුතුයි. මේ වෙලාවේ මට මතක් වෙන්නේ සිවාජි ගනේෂන් සමඟ මම රඟපාපු ‘මෝහන පුන්නහේ’ දෙමළ චිත‍්‍රපටය. එවැනි චිත‍්‍රපටත් පෙන්වන්න පුළුවන්නම් කොච්චර ලොකු දෙයක් ද? අපි ඔක්කොම එක රටක ජීවත්වන එකම ශී‍්‍ර ලාංකිකයෝ බව අමතක කරන්න හොඳ නෑ.“එදා මම පාලම යට හදන කොටත් අපේ දෙමළ පේ‍්‍රක්ෂකයන් ගැන හිතුවා. ඒ හින්දම මම දෙමළෙන් ටේ‍්‍රලර් එකක් පවා කැපුවා. ඉදිරියේදී සිංහල චිත‍්‍රපටයක් කරනවා නම් අනිවාර්යයෙන් දෙමළ, ඉංගී‍්‍රසි, භාෂා වලින් උප ශීර්ෂ යෙදිය යුතුම වෙනවා.”‘පාලම යට’ චිත‍්‍රපටයට පෙර පෙන්වන වර්තා චිත‍්‍රපටයේ මගේ ජීවිත කතාව සංක්ෂිප්තව ඇතුළත් වී තියෙනවා. මේ වාර්තා චිත‍්‍රපටය සඳහා නව පරපුරේ පුවත්පත් කලාවේදී නුවන් නයනජිත් කුමාරත් මාත් එක්ක එකතු වෙනවා.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907121</link>
    <topic>මාරයාට පැරදුණු ‘චණ්ඩි කෙල්ල’</topic>
    <author>ආතර් උස්මීයගේ</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමපිළිකා රෝගයට ගොදුරු වුණු නළු නිළියන් ගෙන් වැඩිම පිරිසක් සිටින්නේ හොලිවුඩ් පුරයේ බව වෛද්‍යවරුන් පිරිසක් විසින් කරන ලද සමීක්ෂණයකින් හෙළි වී තිබේ.හොලිවුඩ් අඩවියේ සිටින නළු නිළියන්ගෙන් වැඩි දෙනෙකු මිය ගොස් ඇත්තේ ද පිළිකාව නිසා බව මෙම සමීක්ෂණයෙන් වැඩිදුරටත් තහවුරු වී ඇත.නොනවත්වා කෙරෙන දුම්පානය සහ මත් කුඩු පාවිච්චිය නිසා ඔවුන් මේ අගාධයට වැටී තිබේ.හොලිවුඩ් නිළියන් වැඩි දෙනෙකුට මුලින්ම වැළදෙන්නේ පියයුරු පිළිකාවය. මෙයින් දිවි ගලවා ගෙන ඇත්තේ අල්ප දෙනකු පමණි.පිළිකා මාරයා තවත් ජනපි‍්‍රය හොලිවුඩ් නිළියක මීට සති දෙකකට ඉහත දී ගිල ගති. මේ නිළිය ෆාරා ෆවුසෙට් (Farrah Fawcett) ය.ෆාරා ගැන සඳහන් කරද්දී එක්වරම මතකයට නැඟෙන්නේ චාලීස් ඒන්ජල්ස්ය. (charlies Angels) ලොව පුරා ඉමහත් ආන්දෝලනයක් ඇති කළ මෙම ටෙලි නාට්‍ය මාලාවේ හා චිත‍්‍රපටයේ ෆාරා රඟපෑවේ ඕනෑම දාමරිකයෙකු මෙල්ල කළ හැකි චණ්ඩි කෙල්ලක (ජිල් ටුන්රේ) ලෙසිනි.ඇය රංගන ශිල්පිනියක හැටියට ලොව පුරා එක් රැයකින්ම ජනපි‍්‍රයත්වයට පත්වූයේ ‘චාලීස් ඒන්ජල්ස්’ නිසා වෙනි.1976 දී විකාශය කරන ලද ‘චාලිස් ඒන්ජල්ස්’ එම වර්ෂයේ නිෂ්පාදනය කරන ලද ජනපි‍්‍රයම ටෙලි කතා මාලාව වූවා පමණක් නොව එකල සිටි යෞවනියන් අතර උන්මාදයක් මෙන් ම සටන් කාමිත්වයක් ද ඇති කළ නිර්මාණයක් විය.එම උන්මාදය ඇති කිරීමට ෆාරා ෆවුසෙට් නිළිය ඉදිරිපත් කළ සටන්කාමි රංගනය ද එක් හේතුවක් විය.ෆාරාට පිළිකාවක් තිබෙන බව සොයා ගන්නා ලද්දේ 2006 දීය. මෙම සොයා ගැනීමෙන් පසු රංගනයෙන් බොහෝ දුරට සමුගත් ඇය ඒ සඳහා වෛද්‍ය ප‍්‍රතිකාර ලබා ගැනීමට රෝහල් ගත වූවාය.මුල්ම පෙම්වතා රයන් ඕ. නීල් සමඟවෛද්‍යවරුන් ඇය සුවපත් කිරීම සඳහා නොගත් උත්සහයක් නැත. ඒ වන විට මුළු ශරීරය පුරාම පිළිකාව පැතිරී ගොස් තිබිණි.ෆාරා උපත ලැබුවේ ටෙක්සාස් වලදීය. පසු කලකදී රංගන ශිල්පිනියක වීම සඳහා කැලිෆෝනියාවට පැමිණි ඇය එහිම පදිංචි වූවාය.ෆාරා රසිකයින් අතර මුලින්ම ප‍්‍රසිද්ධියට පත්වූයේ රංගන ශිල්පිනියක හැටියට නොවේ. පෝස්ටරයකට අඩ නිරුවතින් පෙනී සිටි කෙල්ලක ලෙසිනි.ෆාරා පෙනී සිටි මෙම පෝස්ටරය කොයිතරම් ජනපි‍්‍රය වූවාද කියතොත් පිටපත් මිලියන දොළහක් විකිනිණි.ඇයට සිනමාවට පා තැබීමට මෙම පෝස්ටරය තදින් ම බලපෑ බව රහසක් නොවේ. මුලින් ම චිත‍්‍රපට කීපයක රඟපෑමට අවස්ථාවක් ලැබුණ ද ෆාරාට එක් රැයකින් ම ජනපි‍්‍රයත්වයේ මුදුනටම පා තැබීමට අවස්ථාවක් උදා වූයේ ආරන් ස්පෙලිංගේ ‘චාලීස් ඒන්ජල්ස්’ ටෙලි නාට්‍ය මාලාවෙනි.මෙය ABC රූපවාහිනි නාළිකාව ඔස්සේ විකාශය විය.මෙම ටෙලි නාට්‍ය මාලාවේ ෆාරාට රඟපෑමට තිබුණේ මිනීමරුවන්, දාමරිකයන් සහ අපරාධකරුවන් සමග ගැටෙන චරිතයකි. එක් අතකින් එය කාන්තා රහස් පරීක්ෂක චරිතයකි. මෙහිදී ෆාරාට සහය වන තවත් ඒන්ජල්ස්ලා දෙදෙනෙක් සිටියහ.ජැකලයින් ස්මිත් සහ කේට් ජැක්සන් ඔවුන් දෙදෙනාය. දාමරිකයන් හා අපරාධ අල්ලා ගැනීම ඔවුනට පැවරී තිබූ කාර්ය භාර්ය විය.‘චාලිස් ඒන්ජල්ස්’ සටන්කාමි ටෙලි නාට්‍ය මාලාවක් වූ නිසා මෙම ටෙලි නාට්‍ය මාලාව රූගත කිරීමට ප‍්‍රථම මාස තුනක් පමණ ෆාරාටත් කේට්ටත්, ජැකලයින්ටත් විවිධ සටන් කලා පුහුණුවීමට සිදුවිය.මිය යන විට හැට දෙවෙනි වියේ පසුවූ ෆාරා විවාහ දෙකකට මැදිවී සිටිය රංගන ශිල්පිනියකි. රයන් ඕ. නීල් ඇයගේ මුල්ම පෙම්වතා විය.ඔහු සමඟ එක්වීමෙන් ෆාරාට පුතෙකු ද සිටි. 1973 දී ඇය ලීමේජර්ස් නමැති හොලිවුඩ් නළුවා සමඟ විවාහ වූවාය.ෆාරා චිත‍්‍රපට කීපයකම රඟපෑවද එම චිත‍්‍රපට එතරම් සාර්ථක නොවීය. කෙසේ හෝ 1978 දී ඇය රඟපෑ ’Some body Killed Her Husband’නමැති ත‍්‍රාසයෙන් යුත් චිත‍්‍රපටය අති අසාර්ථක විය.ඇය රෝගි අවස්ථාවේ පසුවන කාලයේ පැය දෙකක වාර්තා චිත‍්‍රපටයක් නිෂ්පාදනය කළාය.’ෆාරා ස්ටෝරි’ (ෆාරාගේ කතාව) නමින් හැඳින්වූ මෙයට සම්පූර්ණයෙන් ම ඇතුළත් වූයේ ඇගේ කතාවය. සරලව කියතොත් පිළිකා රෝගය වැළදුණු රෝගියෙකු ගේ කතාවය.මෙය නිෂ්පාදනය කිරීමෙන් පසු එය විකාශය කිරීම සඳහා NBC රූපවාහිනි ජාලයට ඇය බාර දුන්නාය. රසිකයින් මිලියන නවයක් මෙම වාර්තා ටෙලි චිත‍්‍රපටය නැරඹූ බව දැන ගන්නට ලැබෙයි.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907122</link>
    <topic>මං නිදහසේ හිතන්න කැමති කෙනෙක්</topic>
    <author>වසන්ත ජයසිංහ ආරච්චිගේ</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමබුද්ධදාස සිය ජීවන දැක්ම ගැන කතා කරයිබුද්ධදාස විතානආරච්චි. ඔබට හඳුන්වා දෙන්නට පූර්විකා නොලිවිය යුතු චරිතයකි. ඒ විටක සිය භාව පූර්ණ රංග ප‍්‍රතිභාව ඔස්සේද තවත් විටක මාධ්‍ය ප‍්‍රවීණයකු ලෙස ද එමතු ද නොව දේශපාලන විචාරකයකු, නිදහස් චින්තකයකු ලෙස ද ඔහුව ඔබට මුණගැසෙන නිසාවෙනි.වරද දුටු තැන පෙන්වා දෙන්නත් කෙලින් කතා කරන්නත් කියන්නට ඇතිදේ නොබියව කියන්නත් පැකිළෙන්නේ නැති ඔහු හා පසුගිය දිනෙක සම්මුඛ වන්නට ලැබුණු අවස්ථාවකි මේ.සමාජයේ විවිධ භූමිකා ඔස්සේ අපට ඔබ මුණ ගැහෙනවා. නමුත් මේ මොහොතෙදි අපි ඔබ හඳුනා ගත යුත්තේ කවුරුන් විදිහට ද?“ජීවිතයේ හැට දෙවසරක කාලයෙන් දශක හතරක් ඉක්මවා ලෝකය, සමාජය හා ජීවිතය තුළ, දේශපාලන කටයුතු, කලා කටයුතු, මාධ්‍ය කටයුතු යනාදී වශයෙන් කි‍්‍රයා කරන මගේ ජීවිතය නොයෙකුත් පරිණාමයන්ට හා පරිවර්තනයන්ට මුහුණ දෙමින් තවමත් එම කටයුතු වල සකී‍්‍රයව යෙදී සිටිනවා.මේ සියලුම දේවල් සඳහා මා දායක වෙන්නේ ලාභ, ප‍්‍රසංශා, සම්මාන හා උපහාර නොසිතා නොතකා නිස්සරණාධ්‍යාශයෙන්. මා හඳුනාගත යුත්තේ කවරෙක් වශයෙන් ද මා පවසනවාට වඩා මගේ සමාජ භාවිතය හා ජීවනචර්යාව අනුව එය ඔබ විසින් වටහා ගත යුත්තක් කියලයි මට හිතෙන්නේ.ඒ තුළ ඔබට පැවරී ඇති කාර්ය භාරය විග‍්‍රහ කළොත්!“ජීවිතය යනු සියවසක් ඇතුළත ලබන සොඳුරු අත්දැකීමක්. එයිනුත් මුල් දශක දෙක ළදරු, ළමා හා නව යොවුන් විය සඳහා වෙන් වෙනවා. අවසන් දශක දෙක වයෝවෘද්ධව, ශාරීරිකව අබල දුබලතාවය සඳහා වෙන් වෙනවා. සියක් වසරක් ජීවත් වුවහොත් සැබවින්ම සකී‍්‍රයව සිටිය හැක්කේ හැට වසරක් පමණයි.ඉතින් ඒ සකී‍්‍රය ජීවිතයේ ජවය හා ක‍්‍රියාකාරිත්වය යොමු කළ යුත්තේ සමාජය, ලෝකය වෙනුවෙන්. හේතුව අප සැවොම මෙම ජීවිතය අත්දකින්නේ අප වටා සිටින සමාජයේ සියලුම දෙනාගේ පිහිටෙන්. එම නිසා එම සමාජයට පෙරළා අප යුතුකම් ඉටු කළ යුතුයි කියා මම හිතනවා.දේශීයත්වය මුල් කරගත් සංකල්ප සමාජයට රැගෙන යාමේ දැඩි අරමුණක් ඔබ තුළ අප දකිනවා. ඒ සඳහා සුදුසුම කාලය දැන් නිර්මාණය වී තිබෙනවා නේද?“වසර පන්සියයක් පමණ අපේ දේශය යුරෝපීය ජාතීන් තුනකට යටත්ව තිබුණා. අපේ විශිෂ්ට ශිෂ්ටාචාරයේ අනන්‍යතා බොහෝමයක් ඒ කාලය තුළ විනාශ වුණා. අපේ සමාජයේ සමහරු අවිචාරවත්ව අනුකාරකයන් බවට පත් වුණා. දැනුත් එහෙමයි. ඊනියා නිදහස ලබා වසර හැටක් ගත වුණත් අපේ සමාජයේ යටත් විජිත මානසික නටබුන් තවම ශේෂව පවතිනවා.දේශපාලකයන්, රාජ්‍ය නිලධාරීන් වැනි සමාජයට බලපෑමක් කළ හැකි සමහර කොටස්වල මතය තවම පරගැතියි. නමුත් බෙදුම්වාදී ප‍්‍රචණ්ඩත්වය මර්දනය කළාට පසු දේශජ මනසක් සමාජයේ මෝදු වී ගෙන එනවා.බියගුළුව, නිවටව, නියාලුව සිටි සමාජ මනස තුළ අභිමානයක් ගොඩනැඟී තිබෙනවා. එය බිහි කළ සමාජ බලවේග ගැන විශ්වාසය තහවුරු වෙලා. දැන් අප නිවැරදිව කටයුතු කළොත් දශකයකින් ප‍්‍රතිඵල ලැබිය හැකියි. ඒ සඳහා ලබාගත් ජයග‍්‍රහණ ඉදිරියටත් ආරක්ෂා කරගත යුතුයි.එහෙම නම් ඊට ඔබ දායක වෙන්න බලාපොරොත්තු වන්නේ කුමන අයුරින් ද?මේ සඳහා මගේ හැකියාවන් හා කුසලතාවන් උපරිමයෙන් උපයෝගි කරගෙන දේශයේ හා සමාජයේ යහපත උදෙසා අවංක කැපවීමකින් කටයුතු කරන පුද්ගලයන් හා සමාජ බලවේග සමඟ එකතුව කටයුතු කරනවා. මක් නිසාද යත් මෙය තනි පුද්ගලයකුට කළ නොහැකි දෙයක් නිසා. සමාජය වෙනස් කළ හැක්කේ සමාජයටම පමණක් කියලයි මම හිතන්නේ.සම්මානනීය රංගන ශිල්පියකු, මාධ්‍යවේදියකු, මාධ්‍ය පරිපාලකයකු, මතු නොව දේශපාලන විචාරකයකු ලෙස කටයුතු කරන ඔබේ ජීවිතයේ ගොඩනඟාගත් සීමා මායිම් ප‍්‍රතිපත්ති නැද්ද?“මූලිකම දේ මම නිදහස්ව හිතන්න කැමතියි. ඒ නිසාම කාටවත් යටත් වෙන්නවත් කවුරුවත් යටත් කර ගන්නවත් මම කැමති නැහැ. මම සැම දෙනාටම ගරු කරනවා. එහෙත් කිසි කෙනෙකුගෙන් මා වෙත ගෞරවය අපේක්ෂා කරන්නේ නැහැ.නමුත් මට කරන අගෞරවය මම නිවටව ඉවසන්නෙත් නැහැ. ධනය, බලය, නිලය වැනි දේවල් දෙස මා බලන්නේ උපේක්ෂාවෙන්. හේතුව ඒ හැම දේකම ඇත්තේ සාපේක්ෂ වටිනාකමක්. එම නිසා මම කිසිදාක ඒවා හඹා යන්නෙත් නැහැ. ගියෙත් නැහැ. හැමදේම තාවකාලිකයි.අනෙක් කරුණ තමා සාර්ථක ජීවිතයක් සඳහා ආර්ථිකව සමාජයීයව සාර්ථක වීම. ඒ සඳහා නිරෝගී මනසක් හා සිරුරක් අවශ්‍යයි. එම නිසා ආර්ථිකව, සමාජීයව , කායිකව හා මානසිකව පිරිහීමට තුඩු දෙන මත්පැන් මත්ද්‍රව්‍ය වැනි අනවශ්‍යය ඇබ්බැහිවීම්වලට ආශක්ත නොවිය යුතුයි.වෛරයෙන්, ඊර්ෂ්‍යාවෙන්, තණ්හාවෙන්, තොරව ඉන්න සැහැල්ලු මනසක් නිරෝගී සැහැල්ලු සිරුරක් තුළින් ආත්මීයව හා අධ්‍යාත්මිකව පිරිපුන් පෞරුෂයක් නිර්මාණය වෙන බව මම විශ්වාස කරනවා. ඒ අනුව ජීවත් වෙන්නයි උත්සාහගන්නේ.පෙ‍්‍ර්ක්ෂක ආකර්ෂණය දිනාගත් නිර්මාණ රැසකට ම දායකත්වය දුන් රංගන ශිල්පියකු ලෙස පුංචි තිරේ ‘හඳපාන’ හා රිදී තිරේ ‘දුටු ගැමුණු’ ඔබේ නවතම නිර්මාණයි. ඒ ගැන යමක් කියන්න ඔබට ඇති.‘හඳපාන’ හතළිහ දශකයේ ජනප‍්‍රිය නවකතාවක්. එය හැටේ දශකයේදී චිත‍්‍රපටයක් වශයෙන් දුටුවා. එය ටෙලිනාට්‍යයක් බවට පත් කරන විට ඒ සඳහා මාගේ දායකත්වයට ඇරියුම් ලැබුණා. ඒ අනුවයි එයට මා සම්බන්ධ වුණේ. ‘දුටුගැමුණු’ සිනමා කෘතිය ප‍්‍රතිභාසම්පන්න ජයන්ත චන්ද්‍රසිරි අධ්‍යක්ෂණය කරන සුවිශේෂි නිර්මාණයක්. එය සිංහල සිනමා වංශ කතාවට නවමු දුලභ අත්දැකීමක් වේවි කියා හිතනවා. එහි වැදගත් භූමිකාවක් සඳහා මට ඇරියුම් ලැබී තිබෙනවා.අපි දකිනවට වඩා සාමාන්‍ය ජීවිතයේදී ඔබ ගත කරන්නේ සරල ජීවිතයක්. මෙවැනි පැවැත්මකට ඔබ හැඩ ගැසුනේ ඇයි?“සරල කියන්නේ සංකීර්ණ නැහැ කියන එකනේ. සංකීර්ණයි කියන්නේ පැටලිලි සහිත බව. ජීවිතේ පැටලිලි ඇතිවෙන්නේ චාම් බව හා සරල බව නොතකා කටයුතු කරන විට. ජීවිතේ අවශ්‍යතා සාපේක්ෂ දැක්මකින් යුතුව. උපේක්ෂා සහගතව අල්පේච්ච ලෙස විඳින්නට පුරුදු පුහුණු වූ විට සිතට ගතට විශාල සැහැල්ලුවක් දැනෙනවා. ආතතියකින් තොරව සෑම මොහොතක්ම ගතවෙනවා. එතකොට ජීවිතේ විඳවන්නේ නැතුව විඳීන්න පුළුවන්. ඇඳට වැටුණු ගමන් නින්ද යනවා.අවසන් වශයෙන් අපි ඔබේ පෞද්ගලික ජීවිතය දෙසට මදක් හැරුණොත් ඔබේ නම බුද්ධදාස, පුතා සිද්ධාර්ථ, මෙවැනි නම් ඔබේ පවුල් පරිසරයට එක්කර ගැනීමට පසුබිම් වුණ කරුණු ගැන කතා කළොත්.“පුද්ගල නාමයක් හුදු පුද්ගලයකු හැඳින්වීමට යොදා ගන්නා සංඥා නාමයක් පමණක් නොවිය යුතුයි.එහි අරුතක් හා ආවේණික සංස්කෘතිකමය අනන්‍යතාවයක් තිබිය යුතුයි. එයින් ඔහු හෝ ඇය ජීවත්වන සංස්කෘතික පරිසරය පමණක් නොව ජීවත්වන භූගෝලීය කලාපය පවා පිළිබිඹු වෙනවා.අපේ පරපුරේ කිසිවකුට ඉංග‍්‍රීසි, ලන්දේසි හෝ පෘතුගීසි නම් තිබිල නැහැ. අදත් නැහැ. මතුවටත් නැහැ. මගේ පියා ටිකිරි බණ්ඩා. මව රූපවතී. මම බුද්ධදාස, මගේ සොඳුර හේමමාලී, පුතා සිද්ධාර්ථ.ඔහුගේ පුතා රාහුල්. මගේ දියණියන් දෙදෙනා ප‍්‍රියංවදා හා සුලෝචනා. ඔවුන්ගේ දරුවන් ඉපදුනේ ඕස්ටේ‍්‍රලියාවේදී. ඒ වුණත් රාවණ, සපුමල්, කේතකී, කෞෂල්‍යා වැනි අපේ කලාපයේ නම් තමයි ඔවුන්ටත් ඇත්තේ. මං හිතන්නේ එහෙම වෙන්න ඇත්තේ අපට නොදැනීම අපේ පාරම්පරික විඥානයේ පෙලඹවීම නිසා වෙන්න ඇති. ජීවත්වීම සඳහා ආහාර පාන, ඇඳුම් පැළඳුම්, හා අනෙකුත් අවශ්‍යතා සේම අනන්‍යතාවයත්, අභිමානයත් අවශ්‍යයයි කියලා මම විශ්වාස කරනවා.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907124</link>
    <topic>මුල්ම ගුවන්විදුලි ගීතයට කම්මුල් පාරක්</topic>
    <author>සංවාදය - ජයමිණි අත්තනායක</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමගීත කෝකිලාවිය ගායන දිවියේ මතක අතර...අම්මේ පල්ලි යං”පුංචි දැරිවිය අම්මාගේ අතේ එල්ලී ඇවටිලි කළා ය. එහි යාමට ඇය හුරු පුරුදුව සිටියේ ආගමික වතාවත් වලට සහභාගි වීමට නොව ‘ගීතිකා’ ගැයීමට ඇති ආසාව නිසා ය.මේ ආසාව තවත් වැඩි වූයේ ඇගේ පියා හවස් භාගයේ විනෝදයෙන් ප‍්‍රීතියෙන් අරඹන සංගීත සාජ්ජයන් නිසා ය. ගී රස විඳීමට රොක් වූ අසල්වාසීන්ගෙන් නිවෙස පිරෙද්දී ඒ හැම දෙනාම ගීයක් ගයන ලෙසට ඇයට ද ඇවිටිලි කළහ.“දැඩි කළ මාතා - පෙම්බර මාතා වඳිමු පා යුග ඔබගේ...”ඇගේ හඩින් මතුවෙන මිහිරියාවත්, ආකර්ශනයත් නිසා, අසල් වැසියෙකු වූ ද සංගීත රසවතෙකු වූ ද විල්මන් දැරිවිගේ මව අසලට විත් මෙසේ කීවාය.“මං දන්න ගායකයෙක් ඉන්නවා. එයා ළඟට ගියොත් කෙලීගේ දස්කම් මතු කරගන්නට පුළුවන්. ගීත ගයන්ට හොඳට උගන්වනවා. කැමති නම් මට එතැනට එක්කන් යන්න පුළුවන්.”පියාට හොරෙන් මවගේ සහාය ඇතිව ඇයට එහි යෑමට අවස්ථාව උදාවිය. පංතිය නිමවී එක හුස්මට දිව ආ දැරිවිය දිනක් මව අසල හතිලමින් නැවතුණා ය.“මට රේඩියෝ එකේ සිංදුවක් කියන්න දෙනවා කීවා...”ඇය උඩ පැන පැන ප‍්‍රීතියෙන් නැටුවා ය. 1946 වසරේ ඒ අපූරු දිනය උදාවිය. මයික‍්‍රපෝනය තරම්වත් උස නැති දැරිවිය පුටුවක නැඟී තවත් කීප දෙනෙකු සමඟ ගුවන් විදුලියේ දී අත්වැල් ගායනයට සහභාගි වූවාය.“අපේ ගෙදර රේඩියෝවක් නැතිවුණාට කමක් නෑ. දුව සිංදු කීවානේ. අපි මයිකල් අංකල්ගේ ගෙදරට ගිහින්වත් අහමු.”මවගේ දැනුවත් කිරීමෙන් මේ ගීතය ඇසීමට එදා බොහෝ දෙනෙකු එහි එක්රොක් වූහ.“නම විතරක් නම් කියනවා ඇහුණා. කෝ ඔයාගේ කටහඬ ඇහුණේ නෑනේ.”“ඒ ගීතය කියන්න මාත් එක්ක ගොඩක් දෙනෙක් හිටියනේ...”ඒකයි. දැරිය පැවසුවාය.“රේඩියෝ එකට අඩිය තිබ්බ එකත් ලොකු දෙයක්නේ හිමීට ඉදිරියට එන්න.”මේ අතර එවකට ගල්කිස්ස වින්සන්ට් ද අල්විස් නම් සංගීතවේදියා සුසිල් පෙ‍්‍ර්මරත්නගේ සංගීත වැඩසටහනකට පැමිණ ගීතයක් ගැයීමෙන් සහාය වන ලෙස මේ දැරිවියට ආරාධනා කළේ ය.“කඳුළ දෙනෙතේ වෑහෙනවා.” නම් වූ යුග ගීතයට ඇය එදා වින්සන්ට් ද අල්විස් ට සහය වූවාය.ඉන් අනතුරුව ඇගේ දිවියේ ස්වර්ණමය අවස්ථාවට පා තබන පසුබිම සැකසේ.“නමෝ මරියනී - නමෝ මරියනි නමෝ මරියනි - ප‍්‍රභාත පුර්ණවන්තිනී”අවුරුදු 15 දී ඇය ගුවන් විදුලියේ දී මේ ගීතය ගැයුවේ ගායක අ(ර්)වින් ෆොන්සේකා සමඟ ය. මේ ගීතය ගැයූ නවතම ගායිකාව පිළිබඳව ඒ දිනවල පුවත්පත්වල පළවුණේ “ඇය ඉදිරියේදී විශිෂ්ට ගායිකාවක් වන බවට සළකුණු තබමිනි.රීටා ජෙනිව්වු ප‍්‍රනාන්දු නමින් හැඳින්වූ ඇගේ හඬ, එදවස අස්සක් මුල්ලක් නෑර, ගුවනින් ඇසිණි. පසු කළෙක ඇය අපේ දේශයේ ගීත කෝකිලාව - ලතා වල්පොල නමින් කොයි කවුරුත් හැඳින්වූහ. එදවස උදාවී අදට අවුරුදු හැට දෙකටත් වඩා කාලයත් ගෙවී ගියද ඒ අතීතය ඇයට අදමෙන් මතකය.“මගේ ගීත චාරිකාවේ ආරම්භය මුල්ම ජවනිකාව, “නමෝ මරියනේ” ගීතය. මගේ හඬ වගේම මගේ නම රසිකයින් අතරට ගියේ මේ ගීතය ඔස්සේ. මෙහි සංගීතය අ(ර්)වින් ෆොන්සේකාගේ පද, කාලිදාස කුරුකුලසූරියන්ගේ. ඊට පෙර මම සමූහ, යුග ගීත වගේම ගීතිකා ගායනා කළ නිසා කිසිම බියක් චකිතයක් නැතිව එදා මේ ගීතය ගුවන් විදුලියේ ගායනා කළා.“පටිගත කිරීම් අවසානයේ ගලා ආ ප‍්‍රතිචාර නිසා දින කීපයක් යනකම්ම මගේ හිතේ ලොකු සතුටක් පිරිලා තිබුණා. ඒත් ඒ සතුට දිගුකල් පැවතුණේ නෑ. හදිසියේ දවසක් අපේ ඉස්කෝලේ ප‍්‍රධාන ගුරුතුමිය (ප‍්‍රධාන කන්‍යා සොයුරිය) වහාම මාව කැදෙව්වා. ළඟට ගියාම අතදිගෑරලා කම්මුලට අතුල් පාරවල් කීපයක් ම මට එල්ල කළා. මම හොඳටම බය වුණා. මොකක්ද මේ වෙන්න යන්නේ කියලා.“දන්නවද ඇයි ගැහුවේ කියලා”“නැහැ සිස්ටර්”“ඕනේ නැති වැඩ කරලා අහුවෙනවා නෙවෙයි. රේඩියෝ එකේ සිංදු කියන එක වහාම නවත්තනවා. නැත්නම්...”ඇය වචන ගිල ගත්තා ය.හිතේ තිබුණු සතුට කොහෙන් ගියාද නෑ. මම පංති කාමරයෙන් පිට වුණේ අඬාගෙන. පාසලට යන්න බැරි තරම්ම මොකක්දෝ ලොකු අමිහිරියාවකින් මගේ හිත පිරී තිබුණා මට මතකයි.මගේ හිත හදලා ගායිකාවක් වෙලා ඉදිරියට යන්න හැමවිටම ධෛර්යයක් දුන්නේ මගේ අම්මා. තාත්තාගේ දැඩි විරෝධතා මැද්දේ තමා මේ දේවල් වුණේ. මා නිසා අම්මා තාත්තාත් අතර ලොකු ගැටුම් පවා ඇතිවුණා.”“ඒ කාලය තරුණ ගැහැණු ළමයෙක් චිත‍්‍රපට වලට සිංදු කියන්න යනවා කීවාම බොහෝ දෙනෙක් බැලුවේ වපර ඇහින්. ඒත් ඒ බාධක, අවහිර හැම දෙයක් ම මම ජයගත්තා.” “මම ධර්මදාස හා විවාහ වුණාට පස්සේ සංගීත ජීවිතය තවත් ආලෝකමත් වුණා.මුලින් ම චිත‍්‍රපට ගීතයක් ගයන්න මට අවස්ථාව උදා වුණේ ‘පුදුම ලේලි’ චිත‍්‍රපටයට. ඒ ගීත ගයන්න මට ‘මධුරාසියට’ යන්න වුණා. තාත්තාට හොරෙන් පාස්පෝට් හදාගෙනයි ඒකට ගියේ. මට මතකයි ඒ ගිය ගමනේදී තවත් අහඹු සිදුවීමක් වුණා.ඒ තමා ඒ චිත‍්‍රපටයේ නිවසක වැඩකාරියක් විදිහට රඟපාන්න ලැබීම. ඊට පස්සේ ‘පෙ‍්‍ර්ම තරගය’ චිත‍්‍රපටයට නැටුමෙනුත් දායක වුණා. ඒත් චිත‍්‍රපටවල රඟපාන එක මං අත් හැරියා...” මට මතකයි ප‍්‍රථම චිත‍්‍රපට ගීතය, ගැයුවේ විකට නිළියක වූ අයේෂා වීරකෝන්ට.මගේ ජීවිතයේ සිදුවුණු බොහෝ දෑ හරියට චිත‍්‍රපටයක් වගේ... ලස්සනයි... ඒත් ජීවිතයේ සතුට වගේ ම කඳුළ දුක පරාජයන්ද වින්දා. ඒත් ගායිකාවක් විදිහට ජීවිතය ජය අරගෙන සියලු දේවල් මා ලබා තිබෙනවා.හිත පිරෙන්න සම්මානත් ලබා තියෙනවා. මගෙයි සැමියාගෙයි උරුමය අරගෙන මගේ දරුවන් වගේ ම මුණුබුරන් ද අද ක්ෂේත‍්‍රයේ සැරිසරනවා.”“මා එදා ඉන්දියාවේ ඉහළම වාදක මණ්ඩලවලට වගේම ප‍්‍රවීණ සංගීතවේදීන්ගේ සංගීතයටත් ගීත ගායනා කළා. මේ වනවිට ගායිකාවක් විදිහට නොගිය රටක් නෑ.” ප‍්‍රාර්ථනා කරපු හුඟාක් දේවල් ජීවිතයේදී ලබාගත්තා. දැන් මට වයස අවුරුදු 77 යි.ගෙවුණු අතීතය දිහා බලපුවාම දුක් වෙන්න කිසිම කාරණාවක් නෑ. හිත පිරිලා. ඊටත් වඩා අපේ රටේ මිනිස්සුන්ගේ ආදරය ලබන එක මොන තරම් සතුටක් ද? වාසනාවක්ද?”සංවාදය - ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907125</link>
    <topic>මම අර්මිලා අරගෙන හෙටම ආපහු යනවා</topic>
    <author/>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමමෙතෙක් කතාව... ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සමඟ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ. එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.මහේෂ් සිය බිරිය දෙස බැලුවේ මඳක් නොරුස්නා ලෙසින් ය. තමා පමණක් මෙහි වගකීම භාර නොගෙන ඇය ද මුතුට යමක් පැවසුවා නම් එහි අර්ථවත් බව ඔවුන් වහා වටහා ගනීවි යැයි ඔහු වැඩි දුරටත් සිතුවේය.මුතු හෝ සුරංග වචනයක් කීමටත් කලින් මහේෂ් ආ ලෙසම යන්නට ද පිටත්වී, අර්මිලා දෙස බැලුවේය. බේබි මහත්තයාගේ මුහුණෙහි ඉරියව් තුළින් සිත යට ඇති අසහනය කෙතරම් බලවත්දැයි මුතු තේරුම් ගත්තාය. දෙඅතින් මුහුණ වසාගෙන යටපත් කරගත් ඉකි බිඳුම සමග මුතු ගෙතුළට දිව ගියේ මහේෂ්ගේ පමණක් නොව අර්මිලාගේ ද හදවත පාරවාගෙන ය.“ඇයි අර්මි එයාලට කතා නොකළේ?”අතර මගදී මහේෂ් තම යටි සිත අවදි කළේය.“ඔයා කියන්න ඕන දේ කිව්වනේ...” අර්මිලා ඉතා සැහැල්ලුවෙන් දුන් පිළිතුර මහේෂ්ගේ සතුටට හේතු නොවීය.“ඒ වුණත් ඔයාට කියන්න තිබුණා... අපි යන නිසා එයාලට තෑන්ක්ස් කරන්නවත්”“අපි...?”අර්මිලාගේ මුහුණේ මඳ සිනහවක් ඇඳී ගියේය. මහේෂ් මේ අරුම පුදුම ගැහැනිය දෙස බලා සිටියේ විස්මිතවය.“ඇයි අපි යන්නැද්ද?” ඔහු ඇසුවේ බයාදු ලෙස බියෙන් හා සැකයෙන්ය.“ඔව්... සමහර විට...”ඕ ඉංගී‍්‍රසියෙන් කීවේ ඔහු නිහඬ කරවන්නට ය.ගෙමිදුලේ නවතා තිබු කැබ් රථය දුටු විට කවුදෝ අමුත්තකු පැමිණ ඇති බව දෙදෙනාම වටහා ගත්තෝය. ඔවුනොවුන්ගේ මුහුණ බැලූ යුවළ ශබ්ද නොනැගෙන සේ පිටිපස බරාඳයට ගොඩවූහ. උස් හඩින් ඇසෙන කතා බහ තුළින් හා අතරින් පතර නැගෙන ඉකි බිඳුම කාගේදැයි අර්මිලා වහා හැඳින ගත්තාය.“මමී...?” අර්මිලා මහේෂ් ගේ මුහුණ බලා දෙතොල් මත ඇඟිල්ල තබා නිහඬ වන ලෙස හැඟවූවාය.“නංගිටවත් අර්මිලාටවත් කිසිම වරදක් හරි අසාධාරණයක් හරි මෙතන වෙලා නෑ... ඒ දෙන්න බොහෝම සතුටින් ඉන්නේ... ඕන් දැනුත් ඇවිදින්න ගිහින්...”“මගේ අයියා නෙවෙයි නම් මට මේ තරම් දුකක් නෑ... ඔයාලට මම මුලදිම කිව්වා... මහේෂ් අර්මිලාට කැමැති නෑ කියලා...”“මේ මොන කතා ද නංගියේ... ඒ දෙන්න අතර එහෙම ප‍්‍රශ්නයක් නෑ... මහේෂ් ඔය මුතූ කෙල්ල ගැන කිසිම හෙවිල්ලක් නෑ දැන්...”අප්පච්චී සිය නැගණිය අස්වැසීමට ඉතා පැහැදිලි ලෙස කරුණු කාරණා විස්තර කළේය.“අනේ අයියේ... මට තවත් ඔය බොරු අහන්න ඕන නෑ... මම අර්මිලා අරගෙන හෙටම ආපහු යනවා...”“උඹට පිස්සු ද? මොකද්ද මේ නාඩගම. අර්මිලා විතරක් නෙවෙයි... මහේෂ්වත් අරන් පලයන්.”“නෑ නෑ ඕන නෑ මට අර්මිලා කතා කරල හැම දේම කිව්වා... එයා විතරක් ආපසු එනවා කියල මට කියලා තියෙන්නේ.”“මේක මහා අපභ‍්‍රංස කතාවක්නෙ නංගියේ. මෙතෙක් වේලා මහත් අමාරුවෙන් යටපත් කරගෙන තිබු කටහඬ අවදි වූවේය.“අක්කයි අයියයි මගෙ අම්ම තාත්තා වගෙ අක්කෙ... මං මේ කතා කරන්නෙ මගෙ කුසෙන් වදාපු එකම දරුව ගැන...”“ඔය කතා දැන් ඇති... මුකුත් කාලා බීලා ළමයි ආවහම යන්න ඕන කළමනා සූදානම් කර ගම්මු...”හපන්ගම මහතා දුර දිග නොගොස් විරාමයක් තැබුවේ හොඳ්‍රකාරව කරුණු අවබෝධ වූ නිසාය.මහේෂ් අර්මිලා දෙස බැලුවේ දැඩි නොපහන් බවකින්ය. මේ ටික දිනට සියලු විස්තර දන්වා තමා මෙහි තනිකර ආපසු යාමට සිත එකඟ කර ගත්තේ කෙසේ ද? ඔහු අර්මිලාගේ සුරතින් ඇදගෙන ගරාජය පිටිපසට ආවේ ආවේගශීලීවය.“මාව අතාරින්න... මහේෂ්... ඇයි මේ?” අර්මිලා බිය රැඳුණ දෑස ඔහු වෙත එල්ල කළාය.“ඇයි ඔයා මමීට බොරු කිව්වේ? මම ඔයත් එක්ක එන බව ඔයා දැන දැනත් ඇයි මේ විදිහෙ ප‍්‍රශ්නයක් ඇති කළේ?”“මම මොකද්ද ඇති කළ ප‍්‍රශ්නය?” ඇය දැරියක සේ විචාළාය.“අර්මි... මේ අහන්න. මං ඔයා එක්ක එන බව ඔයා හොඳටම දන්නව... ඔයා මගෙ බිරිඳ...”ඔහු ඉංගී‍්‍රසියෙන් කියවාගෙන ගියේය. අර්මිලාගේ මුහුණේ නැගුණ උපහාසය සඟවා ගැනීමට කිසිදු උත්සාහයක් නොගත්තී, මහේෂ්ට මුහුණ දී කෙළින් සිටගත්තාය.“ඔව්... මං ඒක දන්නවා... හැබැයි නමට.”“නමට? පිස්සුද අර්මි. මට තවත් ගෑනියෙක් නෑ...”“ඇයි මුතු?”“අර්මි... මිනිස්සු අතින් වැරැදි සිද්ධ වෙනවා. ඒත් ඒවා දුර දිග ගෙනියන්න එපා...”“මම නම් දුර දිග ගෙනියන්නෑ... ඒත් මුතුට ඔයා නැතුව ජීවත් වෙන්න බෑ.”“නෑ අර්මි. කාලයක් මාත් එහෙම හිතුවා. ඔයා හම්බ වුණාට පස්සේ මං වෙනස් වුණේ බලාපොරොත්තු නොවුන විදිහට.”“මුතු එහෙම නොවන බව ඔයා දන්නවද?” අර්මිලාගේ හඬ තිරසාර විය.“ඒ අහිංසක කෙල්ල ඔයා එනතුරු අවුරුදු අටක් බලා ඉඳලා. මුතු හිතා ගෙන ඉඳල තියෙන්නෙ කවද හරි ඔයා ඇවිත් ඒ කෙල්ලව කසාද බඳියි කියලා...”මහේෂ් දෑතින් නළල මිරිකා ගත්තේය.“එහෙම නම් ඇයි මුතු සුරංගට කැමති උණේ? මුතු මට ඒ බවක් කිව්වේ නෑ.”“සුරංග මුතූව බැන්දෙ අන්කල්ගෙ බල කිරිල්ලට. නැත්නම් මුතූට ඉන්න ගෙයක්වත් නෑ...”ඉතින් අර්මි... කෝ ඒ ලැබුණ දරුවා. මුතූට තිබුණ නේද ඒ ළමය හදාගන්න. අඩු ගාණේ අම්ම කෙනෙක් විදිහට.”“ඉන්න චුට්ටක්...”අර්මිලා ඔහු වළක්වා ගෙල හරවා නිවෙස දෙස බැලුවාය.“ඔව්... එහෙම කරන්න තිබුණ අන්කල් බබා උදුර ගත්තෙ නැත්නම්...”“ඔයා කොහොමද ඔය විස්තර දන්නේ? මුතූ කිව්වද?”“ඒ විතරක් නෙවෙයි. මුතු සුරංග එක්ක ජීවත් වෙන්නේ... මැරි කරපු දෙන්නෙක් විදිහට නෙමෙයි...”“ඔයාට පිස්සුද අර්මි?”“මට පිස්සු නෑ... ඒ කෙල්ලට ඉන්නෙ ඔයා විතරයි මහේෂ්... කොච්චර ඉගන ගත්තත් ඔයා ඒ අතින් සුරංගට කිට්ටු කරන්නවත් බෑ...”අර්මිලා සන්සුන් ලෙස නිවෙස දෙසට ඇදුණේ බිමට බරවූ දෑසිනි.  ලබන සතියේ තවත් කොටසක්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907126</link>
    <topic>අපේකම අපේ රටේ දේවල් ගැන</topic>
    <author>වසන්ත ජයසිංහ ආරච්චිගේ</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමසහන් රන්වලඅපේ ජන සම්ප‍්‍රදායන් එක්ක නිර්මාණකරණයේ නියැලෙන අපේ කාලයේ තරුණ නිර්මාණවේදියකු ලෙස එක් පැත්තකින් සහන්ව අපට මුණ ගැහෙනවා.තවත් තැනකදී ඔහු රංගන ශිල්පියෙක්. පූරකයෙක් මතු නොව ගුවන් විදුලි වැඩසටහන් නිෂ්පාදක වරයෙක්, වේදිකා නිර්මාණ ශිල්පියෙක්. මේ සියලු භූමිකා තුළ ඔහුට ඇත්තේ ඔහුගේ ම අනන්‍යතාවයක්.ඒ අතර පසුගිය කාලවකවානුවේ ‘රන්වල බලකාය යුද්දෙටත් ඇවිත්’ සහන් කළ අපූරු නිර්මාණය ඔබට මතක ඇති. කෙසේ වුවත් සහන් රන්වල් ‘යුද්දෙටත් ඇවිත්’ අවසන් වරට වේදිකාවට ගෙනෙන්න ඔහු මේ දිනවල වෑයම් කරයි. මේ ඒ පිළිබඳ ඔහු හා ගෙතුණු සංලාපයයි.‘රන්වල බලකාය යුද්දෙටත් ඇවිත්’ වේදිකා නිර්මාණය මෙතරම් ඉක්මනින් අවසන් කරන්න ඔබ කල්පනා කළේ ඇයි?“මෙහෙමයි වසර දහයකට ආසන්න කාලයක් අපි ජන ගී සංදර්ශන පවත්වාගෙන එනවා. මේ සියල්ලේ අපේ අරමුණ වුණේ අපේකම ගැන ඇහැ ඇරවන්න විවිධ වැඩ කටයුතු කරන එක. තාලම ජන ගී කණ්ඩායම, ‘ගම අවුලඤ්ඤං’ වැනි දේ පවත්වා ගෙන ආවා. ඒ අතරෙදි යුද්දෙටත් ඇවිත් ප‍්‍රසංගය පටන්ගත්තේ. ඇත්තටම එය සංස්කෘතික යුද්ධයක්.ඉන්පසුව අලුත් වැඩකටයුත්තක් පටන් ගැනීමේ වුවමනාවක් මා තුළ තිබුණා. ඒ නිසයි පොඩි අයට ජන ගී සංදර්ශන පටන්ගන්න අපි කල්පනා කළේ. එය දීප ව්‍යාප්තව ගෙන යන්න, පුහුණුවීම් කටයුතු, සංවිධාන කටයුතු කළ යුතුයි. ඒ සඳහා කාලය සොයා ගත යුතුයි. ඒ නිසයි ‘යුද්දෙටත් ඇවිත්’ ප‍්‍රසංගය ජූලි 18 දින මහරගම යොවුන් රඟහලේදී අවසන් කරන්න හිතුවේ.යුද්දෙටත් ඇවිත් ප‍්‍රසංගයේ ඔබේ මූලික අරමුණ වුණේ කුමක්ද?“ප‍්‍රධානම දේ තමයි අපේකම කියන එක. අපේ රටට ආදරය කරන අනාගතවාදීව හිතන පරම්පරාවක් බිහි කරන එකයි අපේ අරමුණ. අපේ උරුමයන් තුළින් ලැබුණ දේවල් හෙට දවසට අප සකස් කරගත යුතුයි. ඒ පිළිබඳ කරන දීර්ඝ කාලීන වැඩසටහනක කෙටි කාලීන වැඩපිළිවෙළක් තමයි යුද්දෙටත් ඇවිත් මා දකින්නේ. මා මුලිනුත් සඳහන් කළේ මෙය සංස්කෘතික යුද්ධයක්. ආයුධ අරන් කරන යුද්ධය පහසුයි.සතුරා අපට පේනවා අඳුන ගන්න පුළුවන්. නමුත් සුද්දන් වපුරලා ගිය කළු සුද්දන් අපි අතරමයි ඉන්නේ. ඒ අයයි අපේ කම සංස්කෘතිය වනසන්නේ. ඔවුන්ගෙන් අපේ අනාගතය නිදහස් කරගන්නයි අපේ වෑයම”.හොඳයි ඒ අරමුණට ළඟාවෙන්න හැකියාවක් ඔබට ලැබුණා කියා හිතනවද?“මේ කාර්යය දීර්ඝ කාලීනව පැවතෙන හා පැවතුන දෙයක්. මකුලොළුව මහත්මයා, ඒ වගේ ම මගේ පියා ලයනල් රන්වලයන්, ඔවුන්ගේ උත්සහය වුණෙත් මේ දේයි. අද අපේ රටේ දේ පිළිබඳ අපේකම පිළිබඳව ප‍්‍රබෝධයක් ඇතිවෙලා තියෙන කාල පරිච්ඡේදයක්.ඒ ගැන ආඩම්බරයෙන් කතා කරන්න පුළුවන්. ජාත්‍යන්තරවත් අද අපි ගැන කතා කරන තැනකට අපි ඇවිත් ඉන්නේ. එය දශක ගණනාවක අප ලැබූ ප‍්‍රතිඵලයක්. කලාකරුවකු විදිහට මේ අභිමානයට දශම මාත‍්‍රයකින් හරි අපිට දායකවෙන්න හැකියාවක් ලැබුණා කියලයි මට හිතෙන්නේ.විටක ඔබ නිර්මාණ ඔස්සේ පොදු සමාජයට කතා කරනවා. තරුණ පරම්පරාවට කතා කරනවා. දැන් ඔබේ සූදානම මොකක්ද?“අද සමහර රටවල සංස්කෘතික දේවල් ගෙඩි පිටින් ම අපේ සමාජයට ඇද දාන පිරිසක් තවමත් මේ රටේ ඉන්නවා. විශේෂයෙන් ඔවුන්ගේ කි‍්‍රයාකාරකම්වලින් අපේ අනාගත ළමා පරපුරේ ඔලු වැනසෙන්න කලින් අපේ දේ මොකක්ද.මේ අපේ රටේ අනන්‍යතාවය ඔවුන්ට දෙන්නයි දැන් මම සූදානම් වෙන්නේ. ඒ සඳහා ‘පොඩි අයට ජන ගී’ නමින් වැඩසටහනක් මම පටන් ගන්නයි සූදානම. දැනට එය කි‍්‍රයාකාරී මට්ටමේ තියෙන්නේ. ඒ සඳහා පාඨමාලාවන්, සංස්කෘතික ප‍්‍රසංග වගේ ම පොඩි අයට ජන ගී නමින් රූපමය සංගත තැටියක් එළිදක්වන්නත් මම බලාපොරොත්තුවෙන් ඉන්නේ.ප‍්‍රථම වරට ඔබ කළ වේදිකා නාට්‍යය මෙවර රාජ්‍ය නාට්‍යය උලෙළේ අවසන් අදියරට තෝරාගෙන ඇති බවත් ආරංචියි.“ඔව් ඇත්තටම රාජ්‍ය නාට්‍ය උලෙළේ අවසන් වට කිහිපය නියෝජනය සඳහා ‘වෙලාව කීයද’ වේදිකා නාට්‍යය තෝරාගෙන තිබෙනවා.එය පිටපතක් පමණක් කරන්න හිටියත් ප‍්‍රකාශන මාධ්‍යයක් ලෙස කරන්න සැලසුම් කර තිබුණේ නැහැ. මගේ ශාස්ත‍්‍රපති උපාධිය සඳහායි එය මම ඉදිරිපත් කළේ.“යම් පර්යේෂණ නිර්මාණයක් මම කළේ. එය සාර්ථක ප‍්‍රයත්නයක් යැයි දැන් මට හැඟෙනවා. සම්මත වේදිකා ආකෘතියෙන් බැහැරව කළ මෙම වේදිකා නාට්‍යය දෙස අපේ ප‍්‍රවීණයකු වන බන්දුල විතානගේ වරක් කීවේ සම්මත වේදිකාව අතික‍්‍රමණය කළ නිර්මාණයක් කියලයි. මම හිතන්නේ නව නිර්මාණ කිරීමම කලාවේ නියැලිලා ඉන්න හැමෝටම වගේම අංකුර ශිල්පීන්ටත් වැදගත් කරුණක් කියලයි.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907127</link>
    <topic>පීඩන බෝම්බ උඩින් ගිය ගමනක්</topic>
    <author>ඉඳුනිල් වීරරත්න</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමවන්නි මෙහෙයුමේ නිරතවුණු හමුදාව සමඟ කි‍්‍රයාන්විතයේ ඉදිරියෙන්ම ගමන් කරමින් සජීවීව යුද්ධය පටිගත කර ගනිමින්, එදා දවසේ සිදුවුණු ගැටුම් සහ ලබාගත් ජයග‍්‍රහණ රාතී‍්‍ර ප‍්‍රවෘත්ති විකාශයෙන් අප දුටුවේ ජාතික නාලිකාවේ මාධ්‍යවේදී සමන් කුමාර රාමවික‍්‍රම කළ කැපකිරීමේ ප‍්‍රතිඵලයක් නිසාවෙනි.මේ වනවිට රාමවික‍්‍රම පිළිබඳව අපූරු කටකතාවක් ද පැතිර ගියේය, මෙලෙස සටන් පෙරමුණේ ගමන් කරන්නේ ඔහු හමුදා සෙබළකුව සිට රූපවාහිනියට එක්වූ නිසා බවයි.”ඔය කතාව මටත් ආරංචි වුණා. එහි කිසිම සත්‍යතාවයක් නෑ. හැබැයි එවැනි කතාවක් හැදෙන්නට හේතුවුණේ මම රූපවාහිනියට සම්බන්ධ වුණේ එය හමුදාව මඟින් පාලනය කළ යුගයේ වීමත් දිගින් දිගටම ආරක්ෂක තොරතුරු වාර්තා කිරීමත් නිසා වෙන්න පුළුවන්.”කසේ වෙතත් යුද වාර්තාකරණයට යොමු වීමෙන් මටත් හමුදා සෙබළකු ලෙසම කටයුතු කරන්නට සිදුවුණා. ඒ ආරක්ෂාව සම්බන්ධයෙන්.යුද බිමේදී හෝ අල්ලාගත් බිම්කඩකදී සිදුවන සුළු අතපසුවීමකින්, ඉක්මන්වීමකින් හෝ අත්වැරදීමකින් සිදුවිය හැකි විනාශය හරිම බරපතළයි. ඉතින් මේ නිසා ආරක්ෂාව සම්බන්ධයෙන් වරක් දෙවරක් නොව කිහිප වරක්ම හිතන්න වුණා.”යුද පිටියේ දී රාමා මරණයෙන් බේරුණු අවස්ථා කිහිපයක්ම තිබේ.”ඇත්තෙන්ම මම මරණයෙන් ගැලවුණු අවස්ථා ගණනාවක් තිබෙනවා. මට මතකයි අපේ හමුදාව අඩම්පන් අල්ලාගත්තා.මේ වනවිට මේජර් හැමිඩෝන් යළි සටනට ඇවිත්. මට ඔහු හමුවන්නට යන්න ඕන වුණා. කපිතාන් ජයවීර නිවාඩු ගොස් නිසා මගේ ආරක්ෂාව බාරව සිටියේ අලුත් නිලධාරියෙක්. එයා කැමැති වුණේ නෑ මාව යවන්න.ඒත් අවසානයේ තුවාල වුණු සෙබළුන් ගෙන එන්න යන සෙබළුන් සමඟ මමත් ඉදිරියට ගියා. පැය 1/2ක් වත් ගියේ නෑ එල්ටීටීඊය මෝටාර් ගහන්න පටන් ගත්තා.මමත් එක්ක ගිය කණ්ඩායම ළඟට මෝටාර් තුනක් වැටුණා. එකක් සොල්දාදුවකුගෙ ඔළුවටම වැටුණා. මට තුවාල වුණේ නැති වුණාට ආරංචියක් ගියා රාමා ඉවරයි කියලා.හැමෝම හිතලා තියෙන්නේ මම මැරුණා කියලා. ඒත් එදා දිවි පිදුවේ මිනුවන්ගොඩ රාමනායක කියලා සොල්දාදුවෙක්.ඒ වගේම 57 සේනාංකය මඩු මන්නාරම් මාර්ගයේ ඉදිරියට මෙහෙයුම් සිදුකරමින් සිටියා. එහිදී උයිලන්කුලම එල්.ටී.ටී.ඊ. මුරපොළ අල්ලාගත් දවසේ සිදුවීම පටිගත කරමින් පාර දිගේ ගියා.මේජර් දිසානායක විශේෂ බළකාය සමඟ කි‍්‍රයාන්විතයට සහභාගිවෙලා හිටියා.ඔහුට සැකයක් සිතිලා පාර හරස් කරලා ටකරන් දැම්මා. ඊට පස්සේ අපි ගිය පාර හෑරුවා. පීඩන බෝම්බ 3ක්. අපි පයින් ගිහින් තියෙන්නෙ ඒවා උඩින්. අපේ වාසනාවට තමයි පුපුරලා නොතිබුණේ.ඉංජිනේරු බළකායේ කර්නල් රණසිංහ මට අවවාද දුන්නා ආරක්ෂාව ගැන. ඇත්තටම යුද බිමේදී හැසිරෙන්න ඕන ක‍්‍රමයක් තිබෙනවා.හමුදාව කිසියම් ප‍්‍රදේශයක් අල්ලාගත්තාම එකපාරටම එහි ඇතුළු වෙන්නෙ නෑ. ඒ සෑම බිම් අඟලකම එල්ටීටීඊ කාරයෝ බෝම්බ වළදාලා නිසා.ඒවා ඉවත් කරලා ආරක්ෂාව තහවුරු කරන්නේ ඉංජිනේරු බළකාය විසින්. ඒ සඳහා සෑහෙන කාලයක් ගතවන නිසා යුදබිමේදී රැඳී ඉන්න බෑ. ඉදිරියට යන්න ඕන. මේ නිසා හමුදාව ක්ෂණික පාරක් හදාගන්නවා.එස්ලෝන් බට අරගෙන ඒවාට වෙඩිබෙහෙත් පුරවලා එකකට එකක් සවිකරමින් අනාරක්ෂිත ප‍්‍රදේශයේ ඉදිරියට යවනවා. අවශ්‍ය තරම් දුර ගියාට පස්සෙ එය පුපුරවනවා.මේ එස්ලෝන් බටය පුපුරන විට එය අවට තියෙන බෝම්බ සියල්ලම පුපුරා ගිහින් පාරක් හැදෙනවා. මේ පාර දිගේ තමයි සොල්දාදුවෝ ගමන් කරන්නේ. මේ ක‍්‍රමයට කිව්වේ බැංගියෝ ඩෝපි ඩෝපි කියලා.ඉතින් මම හැම තිස්සෙම ප‍්‍රවේශම් වුණා. අඩිය තිබ්බෙ සෙබළකුගේ සපත්තු අඩි සලකුණක් තිබුණු තැනක විතරයි. මුලදිම අපට දුන්නු උපදෙස් අකුරටම පිළිපැද්දා. සුදුපාට හෝ ළාපාට ඇඳුම් ඇන්දෙම නෑ.සමහර ප‍්‍රදේශවල උහුලන්න බැරිතරම් රස්නෙයි. සමහර දවස්වලට ගිනිකාෂ්ඨක අව්ව. ඒත් ඒ කිසිම දවසක සටන් බිමේදී බොඩි ආමර් එක ගැලෙව්වේ නෑ.ඒ වගේම ලැබුණු උපදෙස් ටිකක් තමයි “ඉක්මන් කොටයි. අමාරු තැනින් ගමන් කරන්න ලේසි තැනින් යන්න හිතන්න එපා. අමාරු වුණාට ජීවිතය බේරෙනවා” ඒ නිසා හැම තිස්සෙම ඒ උපදෙස් පිළිපැද්දා.බොහෝ වෙලාවට ඇටෑක් එකක් වෙන තැනක රූගත කිරීමකට ගියොත් ඉස්සෙල්ලාම සොයා බැලුවෙ මුවාවෙන්න ආරක්ෂාකාරී තැනක්. ඒකට හේතුව තමයි හැම තිසේසම කොටි වෙඩි තියන කොට ‘ඩවුන්’ යන්න (බිම දිගාවෙන්න) වෙන හින්දා.ටික දවසක් යනකොට පුංචි සද්දයකටත් මම පටස් ගාලා ‘ඩවුන්’ යනවා. මේ නිසා සමහර සෙබළු මට හිනාවුණා රාමාට තරම් ඉක්මනට අපිටවත් ‘ඩවුන්’ යන්න බෑ කියලා.කොටි නිතරම හමුදාවට බබා මෝටාර්වලින් පහර දුන්නා. ටික දවසකදී මමත් මේවායින් බේරෙන්න ඉගෙනගත්තා. බබා මෝටාර් එක ඉහළ අහසේ එනකොට ‘ර්..ර්..ර්..ම්..ම්.ම්..’ කියලා සද්දයක් එනවා.මේකට කන හුරුවුණාම බිමට වැටිලා පුපුරන්න කලින් ආරක්ෂිත තැනකට පැනගන්න පුළුවන්”යුදබිමේදී ජීවිතයට තිබෙන අවදානම පිළිබඳව වඩාත්ම දැනෙන්නේ හමුදා සෙබළාටයි. ඔවුන් අපේ මවුබිම රැකගන්න අභීතව සටන් කළා.කොටි මොනතරම් පුරසාරම් දෙඩුවත් දවසින් දවස අපේ හමුදාව ඔවුන් පරාජය කරමින් ඉදිරියට ඇදෙන කොට පලා යනවා හැර වෙන විකල්පයක් කොටින්ට තිබුණෙ නෑ.මේ නිසා රැකගන්න බැරිවුණු බලකොටුවල තිබුණු සෑම දෙයකම මර උගුල් අටවලා තමයි ඔවුන් පලා ගියේ.වෙඩිතල්තිව්වලදී 2 වැනි කමාන්ඩෝ බළකාය කොටි පරාජය කළා. ඊට පස්සෙ ඉංජිනේරු බළකායේ සෙබළු මර උගුල් ඉවත් කරලා ආරක්ෂාව තහවුරු කිරීමේ කාර්යයේ නිරතවෙලා ඉන්න විට දුක්මුසු සිදුවීමක් වුණා.එහි පල්ලිය ළඟ ගෙයක් තිබුණා. මේ ගේ ඇතුළේ තිබුණු සේරම මර උගුල් ඉවත් කරලා එක සෙබළෙක් මේසය උඩ තිබුණු මේස රෙද්ද ඉවත් කරන්න ඇද්දා. එහි මර උගුලක් අටවලා අර සෙබළාගේ කඳ මැදින් වෙන්වී ජීවිතක්ෂයට පත්වුණා.තවත් ඒ වගේම කොටි කඳවුරක අතහැරල ගිය මෝටර් බයික් එකක් තිබුණා. ඉංජිනේරු සෙබළ සොයුරෙක් මෙය පරීක්ෂා කළා. කිසිම සැකයක් තිබුණෙ නැති නිසා ස්ටාර්ට් කළා විතරයි එය මහ හඩින් පුපුරා ගියා. එහි බෝම්බය සවිකරලා තිබුණේ සයිලන්සරය ඇතුළේ.’මේ වගේ දේ කොයිතරම් කළත් කොටින්ට අත්වුණේ පරාජය මයි.යුද්ධය ආරම්භ වෙලා ටික දවසකින් මට තේරුණා අපේ හමුදාවට ජය නියතයි කියලා. ඒ නිසාම කොළඹ ඇවිත් ආපසු යුද බිමට යන ගමනේදී මම කිරිබත්ගොඩ නගරයෙන් සිංහ කොඩියක් මිලදී ගත්තා.අල්ලාගන්නා හැම එල්ටීටීඊ කඳවුරකමත්, හැම හන්දියකමත් සිංහ කොඩිය ඔසවන්න සෙබළුන්ට ඕන වුණා.මේ සෑම තැනකම පාහේ මම කිරිබත්ගොඩින් අරගෙන ගිය කොඩිය තමයි ගැහුවේ.කිලිනොච්චි සහ මුලතිව් ජයග‍්‍රහණවලදී තමයි හමුදාවෙන් ඔවුන්ගේ කොඩි සමඟ විශාල සිංහ කොඩියක් එසවූයේ.සිංහ කොඩිය ගැන කියද්දී මට හරිම දුක්බර කතාවක් මතක් වෙනවා. පූනරින් ජයග‍්‍රහණය අපේ හමුදාවේ ජය ස්ථිර කළ සංධිස්ථානයක් වුණා.එයින් පස්සෙ තමයි හමුදාව තුළත් සාමාන්‍ය ජනතාව තුළත් ජයග‍්‍රහණය වැඩි ඈතක නොවන බව තේරුම් ගත්තේ.පූනරින් අත්පත් කරගැනීමේ වටිනාකම මට තේරුණා. මේ නිසා පූනරින් අල්ලාගත් පසු එහි හන්දියේ තිබුණු ස්මාරකයේ කොඩිය ගහන්න මට ඕන වුණා.එක් සෙබළෙක් හරිම කැමැත්තෙන් ඉදිරිපත් වෙලා කොඩිය ගැහුවා.එය ජාතික නාලිකාවේ විකාශය වුණා මතක ඇති. ඒත් ඒ කොඩිය ගැසූ සෙබළා ඊට පස්සෙ යුද්ධයේදී එයාගේ ජීවිතය පූජා කළා.මට අදටත් ඔහුගේ ජයග‍්‍රාහී මුහුණ මැවිලා පෙනෙනවා.(ලබන සතියේ යුද හමුදාවේ දක්ෂතම වෙඩික්කරුවා නීරෝ අවසන් ගමන් ගිය හැටි)ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907128</link>
    <topic>පී‍්‍රටි සින්ටා සිව් වසරක පේ‍්‍රමයෙන් ඈත්වෙයි</topic>
    <author>- සුජීව තේවහෙට්ටිගේ</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමඅපි දෙන්නගෙ අනාගතය ගැන හිතන්න ඕනෙ කියලයි මම හිතන්නෙ. දැන් අවුරුදු හතරක්ම අපි ආශ‍්‍රය කළානෙ. දෙන්නට දෙන්න හොඳට දන්නවා. ඉතින් තවත් මොනව ද?” ඇය, ඔහුගේ ළය මත. හිස රඳවාගෙන ඇසුවා.“ඔයා මොනවද මේ කියන්නෙ කියල මට නම් තේරෙන්නෙ නෑ.” ඔහු ඇය ගෙන් විමසුවේ දෙනෙත් ලොකු කරගෙන.“ඇයි? ඔයාට තේරෙන්නෙ නැද්ද? අපි බඳිමු.” වහෙන් ඔරෝ නැතිව ඇය කෙළින්ම ඔහුට තම හිතේ තිබුණු කාරණය කිව්වා.“මොනව? දැන්ම ම කොහොමද බඳින්නෙ? ඔයාට පිස්සු ද?” ඔහු විමතියෙන් කියා සිටියා.ඇයගේ මූණ අඳුරු වුණා. මෙතෙක් කාලයක් ආදරය කළ ඔහු ගෙන් එවැනි ප‍්‍රශ්නයක් නැගේවි යැයි ඇය මොහොතකටවත් හිතුවෙ නැහැ. ඇය පී‍්‍රටි සින්ටා. ඔහු නෙස් වාඩියා.දෙදෙනා තනිවුණු මොහොතක මිමිණුව ආදර වදන් විරහ වේදනාවක් බවට පත්වුණේ ඒ අතරට විවාහයක් ගැන අදහසක් මෝදු වුණ නිසයි. 2005 දී පී‍්‍රටි ව හමුවී එතැන් පටන් ඇයට ආදරය කළ නෙස් වාඩියා නම්වූ මේ තරුණයා පී‍්‍රටි ව විවාහ කරගන්න උනන්දු වුණේ නැතුවා වගෙයි.ඒත් නෙස් ගේ ඇතුලාන්තය අවබෝධ කර නොගත් පී‍්‍රටි මුළු හදවතින් ම ඔහුට ආදරය කළා. පී‍්‍රටි, නෙස් වෙත තම ආදරය නිරතුරුවම පෑවේ ඔහු ඉන්දියාවේ ප‍්‍රකට ව්‍යාපාරිකයෙකු වූ නිසාම ද? ඒ බව කවුරුවත් කියන්නට දන්නේ නැහැ.නමුත් 2005 වන විට නිම වී තිබුණු පී‍්‍රටි සහ ලාර්ස් අතර වූ පෙම් බැඳුම අතරට නෙස් වාඩියා පැමිණියේ පී‍්‍රටි නොහිතූ මොහොතකදීයි. නෙස් ගේ ධනවත් කම කෙසේ වෙතත් ඒ වන විට ඉරිතලා ගොස් තිබුණු පී‍්‍රටිගේ සිතට වසන්තය පැමිණියේ ඔහු නිසයි.නමුත් තම ජීවිතයට ඇතුළු වූ මේ අලුත් පෙම්වතා කවුරුන්දැයි හෙළි කරන්නට පී‍්‍රටි ඉක්මන් වුණේ නැහැ. එය රහසක් ලෙස ටික කාලයක් තබා ගන්නට ඇය උත්සාහ කළා.ආදරයක් ලෝකයෙන් වසන් කර තබා ගන්නෙ කොහොමද? ඊටත්, පී‍්‍රටි වැනි ජනපි‍්‍රය තරුවකට එවැන්නක් කිසි ලෙසකින්වත් වසන් කර තබා ගන්න අපහසුයි. ඇයගේ පෙම්වතා කවුරුන්දැයි කවුරු කවුරුත් හඳුනා ගත්තා.විශේෂයෙන් ම පී‍්‍රටි සහ නෙස් ගේ පෙම් සබඳකම හෙළිවුණේ ‘සලාම් නමස්තේ’ නම් වූ චිත‍්‍රපටයේ රූපගත කිරීම් කිහිපයකට පී‍්‍රටි ඔස්ටේ‍්‍රලියාව බලා පිටත්ව යද්දීයි. ඇය ඔස්ටේ‍්‍රලියාවට ගියේ තනිවම නොවෙයි. නෙස් සමගයි. ඉතින් මේ සම්බන්ධය කොහොම වසන් කරන්න ද? ඉන් පස්සේ ඇය ප‍්‍රසිද්ධියේ ම නෙස් සමග ගමන් බිමන් යන්නට පටන් ගත්තා. විවිධ උත්සව, පි‍්‍රය සම්භාෂණ, වැනි නොයෙකුත් අවස්ථාවන්ට නෙස් සමග සහභාගි වූ පී‍්‍රටි, එවැනි තැන්වල දී තමන් සහ නෙස් වෙතට යොමුවූ කැමරාවලට ද ඉතා සතුටෙන් මුහුණ දුන්නා.පී‍්‍රටි, නෙස්ගේ පවුලේ අය සමග ද සමීපව ඇසුරු කරන්නට පටන් ගත්තා. නෙස්ගේ මව වන මොරීන් මහත්මිය සමග මෙන්ම ඔහුගේ සොහොයුරා වන ජෙහ් සමග ද බෙහෙවින් හිතවත් වුණා. පී‍්‍රටි එලෙස හැසිරුණේ අනාගත බලාපොරොත්තු දහසක් සිතෙහි රඳවාගෙනයි. එතෙක් කලක් වාණිජ චිත‍්‍රපටවලට ම කොටුවී සිටිය පී‍්‍රටි තීරණය කළේ තෝරා බේරාගෙන චිත‍්‍රපටවල රඟපාන්නටයි. ඒ තීරණය අනුව ඇය පසුගිය වසර දෙක තුළදී රඟපෑවේ ‘ද ලාස්ට් ලියර්’, ‘හෙවන් ඔන් අර්ත්’, ‘හාර් පාල්’ වැනි වාණිජත්වයට බර නොවූ චිත‍්‍රපටවලයි.මේ තෝරා බේරා ගැනීමෙන් පී‍්‍රටි බලාපොරොත්තු වුණේ විවේකයක්. ඇයට ඕනැ වුණේ ඒ නිදහස නෙස් සමග ආදරයෙන් ගත කිරීමට යොදා ගන්නටයි. තමන්ගේ අනාගත සැමියා වෙනුවෙන් එවැනි කැප කිරීමක් නොකරන්නට හේතුවක් නැහැනෙ.ඒ නිසා තමයි පී‍්‍රටි වැඩි වේලාවක් නෙස් සමග ගත කරමින් අනාගතය ගැන ඔහු සමග කතා බහ කළේ. එවැනි එක මොහොතකදී තමයි, පී‍්‍රටි ඔහු වෙත විවාහය පිළිබඳ සිතුවිල්ල යෝජනා කළේ. නමුත් නෙස් ඊට එරෙහි වුණා.සැබවින් ම, නෙස් තුළ විවාහ වන්නට අදහසක් තිබී නැහැ. විවාහයට ඔහුගේ නොකැමැත්ත ප‍්‍රකාශ වුණේ පී‍්‍රටි උඩුයටිකුරු කරවමින්. මේ නිසා දෙදෙනා අතර අමනාපකම් ඇතිවූ බවයි පැවසෙන්නේ.පසුගිය අයිපීඑල් කි‍්‍රකට් තරගාවලිය පැවැති දිනවලදී මේ අමනාපය වර්ධනය වෙමින් පැවතුණු බවත් දැන් හෙළිවී තිබෙනවා. කොහොම වෙතත්, අයිපීඑල් තරගාවලියට එක් වී සිටි ‘කිංස් පන්ජාබ් ලෙවන්’ කි‍්‍රකට් කණ්ඩායමේ සම අයිතිකාරත්වය පී‍්‍රටිටත් නෙස්ටත් හිමිවූ නිසා ඔවුන් දෙදෙනා එම කටයුත්තේ දී පමණක් එකඟත්වයකින් කි‍්‍රයාකර තිබෙනවා.කි‍්‍රකට් තරගාවලිය නිමවී ආපසු ඉන්දියාවට පැමිණි පී‍්‍රටි දිගින් දිගටම කල්පනා කළා. ‘මාත් එක්ක විවාහ වෙන්න බැරි කෙනෙක් එක්ක තවත් සම්බන්ධකම් පවත්වන්නෙ මොකටද?’ පී‍්‍රටිට එහෙම හිතෙන්න ඇති. ඒ නිසා තමයි, මීට මාස තුනකට කලින් තීරණයක් ගත්තේ නෙස් ගෙන් වෙන් වෙන්න ඕන කියලා.පී‍්‍රටි තමන්ගෙන් වෙන් වෙන්න තීරණය කළා ය කියන ආරංචිය දැන ගත්ත හැටියේ ම නෙස් තිගැස්සුණා. ඉන් පස්සෙ දෙන්නාම හමුවෙලා ගොඩක් වෙලා කතා කළා. නමුත්, පී‍්‍රටි තීරණය වෙනස් කළේ නැහැ. දැන් නම් දෙන්නා එකට කොහේවත් යන්නෙ නැහැ.” මේ ප‍්‍රකාශය කර තිබුණේ පී‍්‍රටිගේ හිතවතෙක්. ඒ වුණත් මේ දෙදෙනාගේ ම වෙනත් හිතවතුන් පවසන්නේ මෙන්න මේ වගේ කතාවක්.“පී‍්‍රටි, නෙස් එක්ක තාමත් හොඳින් ඉන්නවා. දෙන්නා හරිම ආදරෙන් කාලය ගත කරනවා. ඒ ගැන ප‍්‍රසිද්ධියේ කිය කියා යන්න පී‍්‍රටිට ඕනෙකමක් නැහැ. තව මාසෙකින්, දෙකකින් දෙන්නාම ආයෙමත් ප‍්‍රසිද්ධියේ එකට ගමන් බිමන් යයි. එතකොට කාට කාටත් ඇත්ත තත්ත්වය මොකක්ද කියල තේරුම් ගන්න පුළුවන් වේවි.”පී‍්‍රටි ගේත් නෙස් ගේත් හිතවතුන් මෙහෙම කිව්වත් වෙනස් මත දරන අයගේ කතා ඊට වඩා ප‍්‍රබලයි. ඔවුන් පවසන්නේ මේ වන විටත් පී‍්‍රටි ගේ ජීවිතයට පෙම්වතෙකු සමීප වී සිටින බවයි. ඔහු සුළුපටු පුද්ගලයෙකු නම් නෙවෙයි.ලලිට් මෝඩි නම්වූ ඔහු අයිපීඑල් තරගාවලිය සංවිධානය කළ ප‍්‍රධාන තැනැත්තායි. මේ අතර තවත් පිරිසක් කියා සිටින්නේ නිව්යෝක් නගරයේ ප‍්‍රකට හෝටල් ව්‍යාපාරිකයකු වන වික‍්‍රම් චට්වාල් නමැත්තා ද පී‍්‍රටි සමග සමීප සම්බන්ධකම් පවත්වන බවයි.මේ ආරංචි දස අත පැතිරී යන්නට ඉඩ දී දින කිහිපයක් බලා සිටි පී‍්‍රටි, අන්තිමේදී තම හඬ අවදි කළා...“මම පිටරටකට ගිය හැම වෙලාවකදීම මේ වගේ එක එක කටකතා හැදෙනවා. පිටරටක ඉඳල ආපහු එනකොට ඒ ඕපාදූපත් එක්ක මට ගොඩක් චෝදනාවලුත් එනවා. එක චෝදනාවක් ඉවර වෙන කොට තව චෝදනාවක්. ඒකෙ රස්නය අඩුවෙන කොට තව එකක්. වික‍්‍රම් චට්වාල් මාත් එක්ක සම්බන්ධකම් පවත්වනවා ය කියල බොරුවක් ගොතල තිබුණෙ අපේ පත්තරයක්.” පී‍්‍රටි පෙරළා චෝදනා කරමින් පැවසුවා.- සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av0907129</link>
    <topic> කොහොමද තොරතුරු</topic>
    <author>හේමාලිගෙන්</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමදීපිකා ප‍්‍රියදර්ශනී පසුගිය දිනවල කුවේට් සංචාරයකට එක්වුණා කියලා අපට දැනගන්න ලැබුණා. ඇගෙන් වැඩි විස්තර දැනගන්න ඕන නිසා පසුගිය දිනක අප ඇයට කතා කළා. ඈ කිව්ව විදියට මේ සංචාරයට එක්වෙලා තියෙන්නේ රණවිරු දරුවන්ගේ සුබසාධනය උදෙසා ආධාර පිණිස කුවේට් රටේ පැවැත්වුණු සංගීත ප‍්‍රසංගයකටයි.මේ සඳහා ඇයත් සමඟ අපේ ප‍්‍රවීණ ගායන ශිල්පි සුනිල් එදිරිසිංහයනුත් එක්වෙලා තිබෙනවා. දීපිකාගේ මේ සංචාරයේ වැදගත්ම අවස්ථාව උදා වී ඇත්තේ සංගීත ප‍්‍රසංගයෙන් පසුවයි. ඒ විස්තර අපි ඇගෙන්ම දැනගනිමු. ”අපේ ප‍්‍රසංගයෙන් පස්සෙ මට කුවේට් තානාපති කාර්යාලයෙන් ආරාධනාවක් ආවා කුවේට් තානාපති කාර්යාලය අසල තිබෙන රැඳවියන් රඳවා තබා ඇති ස්ථානයට යන්න.ප‍්‍රසංගයට සහභාගි වූ අනෙක් ශිල්පීන් මෙරටට පැමිණියත් මම ඒ ආරාධනාවට අනුව ඔවුන් බලන්න ගියා. ඇත්තටම ඒ මොහොතේ මට අපේ රටේ කාන්තාවන් මැද පෙරදිග ගිහින් මුහුණ දෙන කරදර පිළිබඳ දැනගත්තම කියන්න බැරි තරම් දුකක් දැනුණා. මේ අවස්ථාව මට උදාකරල දුන්නේ කුවේට් තානාපති දිසානායක මහතා සහ එහි දෙවැනියා වන සුනිල් සරත් පෙරේරා මහතායි.මෙතන රැඳවියන් 250ට වැඩි පිරිසක් රඳවා තබාගෙන ඉන්නවා. ඒ අය විවිධ අතවරයන්ට ලක්වෙලා නිවෙස්වලින් පැන ආපු අය. කියන්න කනගාටුයි එක්කෙනෙක් හිටියා ජීවිතේ බේරගන්න තට්ටු ගොඩනැගිල්ලකින් බිමට පැනලා තුනටියෙන් පහළ පණ නෑ. කලාකාරිනියක් විදියට මේ හැමෝගෙම දුක සැප අහන්න මට මෙතනට යන්න ලැබීමත් ලොකු දෙයක් කියලා හිතුවා”. ”මෙතන ඉන්න හැමදෙනා එක්කම මට කතාකරන්න අවස්ථාව ලැබුණේ නෑ.නමුත් මම කතා කරපු හැමදෙනාම කිව්වේ ආයෙ නම් පිටරට රැකියාවකට එන්නෙ නෑ කියලයි. ඇත්තටම කලාකාරිනියක් විදියට මේ අවස්ථාව මගේ හිතේ ලොකු දුකක් කනගාටුවක් ඇති කළා.මේ ඉන්නේ අපේ රටේම කාන්තාවෝ නේද කියලා. ඒ අය පිටරට යන්නේ එහේ දරු පවුල් බලාගන්න. ඒත් ඒගොල්ල දන්නෙම නැතුව මෙහේ ඒ අයගේ දරු පවුල විනාශ වෙලා. ඇත්තටම ඒ වෙලාවේ මට හිතුණ ඇයි අපේ රටේ කාන්තාවෝ පිටරට රැකියාවලට යන්නේ කියලා. මෙවැනි ශෝකජනක තත්ත්වයකුත් එක්ක තමයි පසුගියදා මම ලංකාවට ආවේ.”‘සුසීමා’ ගැන මිහිරි මතකය අවදිවීඅනූව දශකයේ මුල භාගයේ රූපවාහිනී පෙ‍්‍ර්ක්ෂකයන් අතරේ ‘සුසීමා’ ටෙලිනාට්‍යයට තිබුණේ පුදුම තරමේ ප‍්‍රතිචාරයක්. දශකයකටත් අධික කාලයක් ගත වුණත් අපේ රූපවාහිනී පෙ‍්‍ර්ක්ෂකයන්ට ‘සුසීමා’ ගැන තවමත් මතකයි.‘සුසීමා’ ගැන මේ මොහොතේ මතක් වෙන්න තවත් එක් කාරණයක් වුණා ‘සුසීමා’ ටෙලිනාට්‍යය චිත‍්‍රපටයක් ලෙස නැවත නිෂ්පාදනය වීමේ ආරංචිය නිසයි.මේ හේතුව නිසාම පසුගිය දිනක අපි කතා කළා 90 දශකයේ අපේ මතකයේ රැඳුණු ‘සුසීමා’ට. එහෙමත් නැත්නම් මැණික් කුරුකුලසූරියට. ’සුසීමා’ ටෙලිනාට්‍යය චිත‍්‍රපටයක් වශයෙන් නැවත නිෂ්පාදනය වෙනව කියන ආරංචිය ලැබුණම ඇත්තටම මටත් සතුටු හිතුණා. ඒ වගේම පුංචි දුකකුත් ඇතිවුණා. ඒ මොකද දන්නවද: අනේ ඒ දවස්වලම ‘සුසීමා’ චිත‍්‍රපටයකට නැඟුණ නම් කියලා මට හිතුණා.අදටත් මට මතක් වෙනවා ඒ චරිතයට ඒ දවස්වල තිබුණු ජනප‍්‍රියත්වය ගැන. මට පාරේ බැහැලා යන්න පුළුවන් කමක් තිබුණේ නෑ.” ”මේ පාර සුසීමාගේ චරිතය කරන්නේ පබෝදා සංදීපනී.එයාත් හොඳටම මේ චරිතයට ගැලපෙනවා. මට විශ්වාසයි ඉතාම හොඳින් මේ චිත‍්‍රපටය කෙරෙයි කියලා.සුන්දර පෙ‍්‍ර්ම කතාව රිදී තිරයේ දිග ඇරෙනවා නම් මමත් ආදරයෙන් බලාගෙන ඉන්නවා. මේ චිත‍්‍රපටය බලලා මගේ අතීතයට යන්න ආයෙත් මට පුළුවන් වේවි. එතෙක් මේ චිත‍්‍රපටය කරන හැමදෙනාටම මම සුබ පතනවා. මැණික් කීවෙ හරිම සතුටකින්.දියණියන්ගේහපන්කම්‘නෙතුªගැටුණු’ මොහොතක්‘වී පැදුරෙන් ඉගිලී යන...” ගීතය තවමත් අපේ සිත්වල නැවුම් හැඟුම් ඇතිකරනවා. මේ ගීතයෙන් අතිශය ජනාදරයට පාත‍්‍රවුණු කි‍්‍රශාන්ත එරන්දක ගැන පසුගිය කාලය පුරාම වැඩි කතාබහක් නැතිවුණා.ඒත් මේ ඊයේ පෙරේදා ඉඳලා ඔහු ගැන කතාකරන්න නිමිත්තක් අපට හොයාගන්න ලැබුණා. මේ දිනවල නිතර දෙවේලේම රූපවාහිනී තිරයේ දකින අපූරු ගීතයකුයි මේ කතාබහට හේතුව.‘නෙතු ගැටුණ සැනිණ නුඹගේ හුරු පුරුදු බවකි දැනුණේ දුර ගෙවා පැමිණි සසරේ හමුවුණේ කොතැන සොඳුරේරවින්ද්‍ර මුණසිංහගේ ලස්සන රූප රචනයකට අනුව අපිට දකින්න ලැබෙන මේ ගීතයෙන් අපූරු කටහඬකට උරුමකම් කියන නවක ගායිකාවක් දොරට වඩිනවා.ඒ ගැන කියන්න කි‍්‍රශාන්ත අපිත් එක්ක එකතු වුණා. ’මේ ගීතය ගයන්න මාත් එක්ක එකතු වෙන්නේ ‘ධනෝධ්‍යා යාපා’. ඇය අපේ ජනමාධ්‍ය ඇමැති අනුර ප‍්‍රියදර්ශන යාපා මැතිතුමාගේ දියණිය.ඇයව මට මුණගැසුණේ දුමින්ද දිසානායක ඇමැතිතුමාගේ නිවෙසේ තිබුණ සාදයකදි.එතනදි ඇගේ ගායන හැකියාව දැකලා ගීතයක් කරමු කියන යෝජනාවට අනුව තමයි මේ ගීතය ඔවුන් නිර්මාණය කළේ’.කි‍්‍රශාන්තගේ මැදිහත්වීමෙන් ධනෝධ්‍යාටත් කතා කිරීමේ අස්ථාව අපට හිමිවුණා. ධනෝධ්‍යා කොළඹ විශාඛා විද්‍යාලයේ ඉගෙනුම ලැබූ සිසුවියක්. මේ වනවිට ඇය American National College  හි ව්‍යාපාර කළමනාකරණය පිළිබඳ උපාධියක් හදාරනවා.ඇය අ.පො.ස. සාමාන්‍ය පෙළටත් සංගීතය විෂයක් විදියට හදාරපු කෙනෙක්. මේ අපූරු ගීතයේ පද රචනය ප‍්‍රවීණ ගී පද රචක මහින්ද චන්ද්‍රසේකරගේ දියණිය වන යශෝධා චන්ද්‍රසේකර ගේ.සංගීතය නිර්මාණය කර ඇත්තේ නවරත්න ගමගේ. කි‍්‍රශාන්ත කියන විදියට මේ ගීතය නිසා නැවත වතාවක් බොහෝ දෙනෙක් ඔහුට ප‍්‍රතිචාර දක්වන්නට පටන්ගෙන තිබෙනවලු.උපන් දිනේටසුබසාධන වැඩට හිතමේ දිනවල සැමතැනකම අලවල තියෙන පෝස්ටරයක ‘මට මගේ පාඩුවේ ඉන්න දෙන්න’ කියන වචන පෙළ ඔබ දැකලා ඇති’ මේ පෝස්ටරයේ ඉන්නේ අනර්කලී ආකර්ෂා. අනර්කලී කිව්වෙ මේ පෝස්ටරයෙන් කියවෙන්නේ ‘සඳ සාක්කි’ කියන ටෙලිනාට්‍යය ගැන කියලයි. ඇය මේ දිනවල ඉන්නේ ඉතාමත්ම කාර්ය බහුලව. ඒකට හේතුව රූගත කිරීම පමණක්ම නොවෙයි.ඇගේ 22 වැනි උපන් දිනය අදට (ජූලි 12) යෙදිලා. ඒ වෙනුවෙන් ඇගේ හිතවතුන්ට. යාළු මිත‍්‍රයන්ට, නෑදෑයින්ට සාදයක් සූදානම් කරන්න තමයි අනර්කලී බලාපොරොත්තු වෙන්නේ.මේ සාදය පැවැත්වෙන්නේ කොළඹ සිලෝන් කොන්ටිනෙන්ටල් හෝටලයේ. 12 වැනිදාට එළඹෙන 11 වැනිදා මධ්‍යම රාති‍්‍ර 12.00ට තමයි 22 වැනි උපන් දිනය වෙනුවෙන් අනර්කලී උපන් දින කේක් එක කපන්න බලාපොරොත්තු වෙන්නේ.”බොහෝ දෙනෙක් කියනවනේ කෙනෙකු වැඩිහිටියකු වශයෙන් ගණන් ගන්නේ අවුරුදු 21න් පස්සෙ කියලා. ඒ නිසා බොහෝ දෙනෙක් 21 වැනි උපන් දිනය හොඳින් සමරනවා. නමුත් මම නම් හිතන්නේ මම වැඩිහිටියකු බවට පත්වෙලා. දැනුම් තේරුම් ඇතිවෙලා තියෙන්නේ දැන් කියලයි. ඒ නිසා මම මගේ 22 වැනි උපන් දිනය හොඳින් සමරනවා.මේ සැමරීම වගේම මගේ උපන් දිනය නිමිති කරගෙන සමාජයට වැඩදායක දෙයක් කරන්නත් මම බලාපොරොත්තු වෙනවා. ඒ තමයි උතුරේ යුද්ධයෙන් අවතැන් වී අනාථ කඳවුරුවල වෙසෙන පොඩි දරුවන්ගේ අධ්‍යාපනයට අවශ්‍ය පොත් පත් ලබාදීම.ඒ වගේම ජාත්‍යන්තර භාෂාවක් වශයෙන් ඉංග‍්‍රීසි භාෂාව අද අතිශයින්ම වැදගත් වන නිසා උතුරේ දරුවන්ට ඉංගී‍්‍රසි අධ්‍යාපනය ලබාදීමේ වැඩපිළිවෙළක් ආරම්භ කරන්නටත් බලාපොරොත්තු වෙනවා.හේමාලිගෙන්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av09071210</link>
    <topic>සුදු අරලිය කොළ මාළුව රහවැටී</topic>
    <author>ඉනෝකා පෙරේරා බණ්ඩාර ඡායාරූප - ගීත් ද මෙල්</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමපබිලිස් සිල්වා සූපවේදි පවුලේ කතාවඔහු අපේ රටේ ඉවුම් – පිහුම් කලාව හා බැඳුණු අනන්‍යතාව.එතෙකින් නොනැවතී, දේශීය ආහාර කලාව ජාත්‍යන්තරයට ගෙන යෑමේ බාර දූර වගකීමත් කරට ගෙන.ආචාර්ය උපාධිය ලැබූ දාආචාර්ය පබිලිස් සිල්වා ගැන කියන්න තවත් මොන අටුව ටීකාද...ඔහු ගෙ පිටුපසින් එක ඉත්තක සුපිපි පරපුරක්.පබ්ලිස්, ඔහුගෙ පුතු සහ පුතු ගෙ පුතුත් වෘත්තීය සූපවේදින්.සූපවේදය කලාවක් සේ සිතන මේ පරපුර, ඒ තුළ විඳින තෘප්තියමයි යුග යුග එහි රැඳෙන්නට ඔවුන් පොළඹවන්නෙත්.මේ හැමටම පාර කැපෙන්නෙ සූපවේදයේ පබ්ලිස් සිල්වා ආගමනයෙන්.මේ 1956 අවුරුද්ද.ජීවිතේ අනේක විධ දුක් – ගැහැටවලට මුහුණ දුන් පබ්ලිස් සිල්වා, රත්ගම ඉඳන් ගල්කිස්සට එනවා. රස්සාවක් හොයාගෙන.ඒ වෙනකොත් බිරිඳගෙ අයියා හිටියෙ ගල්කිස්ස මහ හෝටලේ කුස්සියේ. පුංචි රස්සාවක්. ඒත් මස්සිනාගෙ ඉල්ලීම අහක දමන්න පුළුවනැයි...ඔහු, පබ්ලිස,් හෝටලයට එක්ක යනවා. රස කැවිලි අංශයේ ලොකු බාස් උන්නැහේ හමුවෙන්න.’චාලි අයියා මේ මගේ මස්සිනා... පේස්ටි‍්‍ර කෑල්ලෙ වැඩට ගන්න පුළුවන්ද...?පබ්ලිස් මස්සිනා වෙනුවෙන් අයියා, චාලි ලොකු බාස් උන්නැහේට කරුණු කියනවා. ඒත් චාලි බාස්, පබිලිස් ප‍්‍රතික්ෂේප කරන්නෙ සතේකට මායිම් නොකර.”කමක් නෑ අපි යං කුස්සියට. කුස්සියේ වැඩ කළාම ඊට එහා යන්න පුළුවනි...” අයියා පබිලිස්ට කියන්නෙ හිත හැදෙන්න.ඒත් පබිලිස්ගෙ හිතට යන්නෙ අර ‘ඊට එහා යන්න පුළුවනි...’ කියපු කතාව. ඒ විතරක් නෙවයි, ‘මං කවද හරි මේ කුස්සියෙ උයනවමයි...’ කියන සිතිවිල්ලත් ඒ මොහොතෙ හිතේ නිධන් කර ගන්නව.බිරිය සමඟකිරි හොද්දෙ පාට වැටෙන හැටිවත් ඒ වෙනකොට නොදැන හිටි පබිලිස්ට ලැබෙන්නෙ කුස්සියෙ පෝරණුවට අඟුරු දමන්න.කුස්සියට මීටර 200 ක් විතර දුරින් පිහිටි අඟුරු ගබඩාවෙන් අඟුරු ඇද්දෙ සේවකයො දෙන්නෙක්. කරත්තෙ බර හින්ද.ඒත් පබිලිස් ගෙ සගයා මේ වැඩේදි කර අරිනවා. පැය 3-4 ගිමන් හරිනවා. ‘හරි උඹ ගිමන්ම හැරපන්...’ එහෙම හිතන පබිලිස් තනියම වැඩේට බහිනව. ගිනි කසය වගේ අඟුරු අදින්නෙත් ඔහු. ලිපට දමන්නෙත් ඔහු.අඩු වැඩිය කපල කොටල තැබුවම කෑම හැදුවෙ ලොකු බාස් උන්නැහෙ.අඟුරු ඇද්දට පුළුවන් වෙලාවට ඔහුටත් අත් උදව් දෙන එක පබිලිස්ගෙ සිරිත. කුස්සියෙ දෙවැනියා ජෝන් බාස්.දවසක් ජෝන් මාමා සුදු අරලිය කොළ ටිකක් කුස්සියට ගේනව. හදිසියේම පබිලිස් දකින්නෙ කිරි බේරෙන අරලිය කොළ ටිකත් අරගෙන යන ජෝන් මාමා.”කොහෙද ඔය වහ අරගෙන යන්නෙ. මොකක්ද ජෝන් මාම කරන්න හදන්නෙ...”පබිලිස් අහන්නෙ පුදුමයෙන්.”කෑ නොගහ ඉඳපන්.. උඹටත් ඕනෙ නම් ටිකක් දෙන්නම්...”ඊළඟට පබිලිස් දකින්නෙ ජෝන් මාමා සුදු අරලිය කොළ මාළුව හදන හැටි. සැකෙන් වගේ කටට ගත්තත්, අරලිය කොළ මාළුවෙ රහ පබිලිස් දැන ගත්තෙ එදා.”රහ දැනගත්තා විතරක් නෙවෙයි, එදා මට හිතුණා අපි නොදන්න කොයි තරම් ගහ - කොළ - වැල් අපේ රටේ තියෙනවද ආහාරයට ගන්න පුළුවන් කියල.. දවසක මං ඒ ගැන හොයනවමයි...”ඒ සිතිවිල්ලත් හිතේ තියාගෙන පබිලිස් ආයෙමත් ලිපට අඟුරු ඔබනව.දවල්ට මඟුල් ගෙයක් තියෙන දාට පබිලිස් නැඟිටින්නෙ පාන්දර තුනට.පබිලිස් පවුලේ දූ දරු මුණුබුරන් හැමෝම එක්වූ මොහොතක්”එහෙම නැඟිටල කුස්සියට ගිහින් මං බිත්තර 50 ක් විතර කඩලා දමල හොඳ බිත්තර කෝපි එකක් හදනවා.ලොකු සාස්පාන් පියනක් අනෙක් පැත්ත හරවල, ඕක උඩ හැමෝගෙම කෝපි වීදුරු ටික තියාගෙන කට්ටිය නිදාගෙන ඉන්න තැනට ගෙනියනව. කට්ටියට හරි සන්තෝසයි.මට කැපිලි කෙටිලි දමන අයත් මගේ කෝපි එක බොනව. ටික ටික හෝටලේ සේවක පිරිස අතරෙ මං හිත දිනා ගත්තු චරිතයක් වුණා.ඔන්න දැන් මට හම්බවෙනව උයන පිහන වැඩ වලට උදව් වෙන්න. හැබැයි පොල් ගාන්න ගියත් අනෙක් මිනිහ හොර කොටනවා. හිරමනේ වාඩිවෙලා මං පොල්ගෙඩි 20 ක් ගානකොට අනෙකා පොල් බෑය තවම උලනවා.පස්සෙ මං කළ දේ පොල් ටිකක් ගාලා, බාස් උන්නැහෙට නොපෙනෙන්න පොල් ටික උලුප්පනවා. ඒක අරන් මස් අඹරන මැෂිමට දමල පැය බාගයක් යන්න ඉස්සර පොල් ගෙඩි 40 ක කිරි ලෑස්ති කරල දෙනවා.හාල් ගරන මනුස්සයත් ඒ වගේ. හාල් සේරු 15 ගරනව පැය 2 ක් තිස්සෙ. ඒ වැඩෙත් මංම බාර ගන්නෙ ඉල්ලල.ඒකත් ඉවර කරන කොට, මට තව වැඩක් ලැබෙනව. ඔහොම යනකොටලොකු බාස් උන්නැහෙලා, දෙවැනි, තුන්වැනි බාස් උන්නැහේල කවුරුත් මට වැඩ කියන්න ගත්තා.’පබිලිස් අතනට පලයන්, මෙතන ටිකක් බලපන්. අර පිටි මෝලියෙ මනුස්සයා නිවාඩු එතැනට පලයන්..වෙන කෙනෙකුට නම් තරහ යයි. ඒත් මං මේවා කළේ බොහොම කැමැත්තෙන්. බලන්න මට ඒකෙන් ලැබුණු ‘ඕල් - රවුන්ඩ්’ පුහුණුව. මං ටිකෙන් ටික හැම දේම ඉගෙන ගත්තා.නාමල් පුතු සමඟහැබැයි, ඒ වෙනකොට මං මාස දෙක තුනකට ගෙදර යන්නෑ. මගේ හාමිනේ රත්ගම ඉඳන් ගල්කිස්සෙ එනව මාව බලල යන්න.සමහර කාල තිබුණ රස්සාව දමල ගහල ගෙදර යන්න හිතෙන තරමට. ඒත් මං ඉවසුවා.ඒ හැම වෙලාවෙම හිතුණෙ මට දරුවො ඉන්නව... ඒ අයට ඉන්න හිටින්න තැනක් හදල දෙන්න ඕනෙය... උගන්වන්න ඕනෙය කියල.මොන බාධකේ ආවත් මං වැඩ කරන එක අඩු කළේ නෑ. පෙරටත් වැඩිය හොඳට කළා .මං අවුරුදු 20 න් බැන්ඳෙ. ඒ වෙනකොට මට දරු තුන්දෙනෙක් හිටියා.මැටි වැහෙන්න පොළොවට ගල් කෑලි දමපු මගේ ගෙයි වහලෙ පොල් අතු . වැහි දාට ගේ තෙමෙනව.ඒ කාලෙ රත්ගම පාරෙ හරියට පෙරහරවල් යනව. මගේ දරුවො උඩ තට්ටුවක ඉඳන් ඒ පෙරහර බලන හැටි දකින්න මං හීන දැක්කා. අනික සූපවේදියෙක් වෙන අධිෂ්ඨානය.ආපු දුක් – කරදර ජීවිතේට අභියෝග. හැබැයි ඒ අභියෝග නොතිබුණා නම් අද මේ වගේ පබිලිස් කෙනෙකුත් නැති වෙන්න තිබුණා.මාව එදා පේස්ටි‍්‍ර අංශයට ගන්න බෑ කියූ ලොකු බාස් උන්නැහේට මං පිං දෙනවා. එදා මට අධිෂ්ඨානයක් ඇති වුණේ ඔහු මට කළ බාධාව නිසා.හැම දෙයක් ම හොඳින් ඉගෙන ගන්න හිතට දිරිය ආවේ ඒ බාධකේ මතක් වෙන නිසා...”එහෙම ආ ගමනෙ, ඔහු අද සියලු හීන ඉටු කර ගෙන. අන්තිමේ නැවතුණේ මහ හෝටලයෙ පළමු ‘චෙෆ්’ වෙලා.එතෙක් ‘බාස් උන්නැහේ’ නමින් හඳුන්වපු කෝකිවරු, ජාත්‍යන්තර පන්නෙට ‘චෙෆ්’ ල වුණෙත්, පබිලිස්ගෙන් පස්සෙ.සුද්දන්ටත්, ඉංගිරිසි පන්නයෙ නෝන - මහත්තුරුන්ටත් කෑම හදන එක රාජකාරිය වුණත්, පබිලිස්ගෙ හිතේ හැම වෙලාවෙම වැඩ කළේ එකම දෙයක්.අපේ හෙළ බොජුන් කලාවෙ ඉතිහාසය සොයා යන එක. ශී‍්‍ර වික‍්‍රම රාජසිංහ රජු වැළඳු රාජකීය ආහාර වේලට අයත් ව්‍යංජන 32 ගැන ඔහු නිරතුරු ගෙව්වා.නොදන්නව වුණාට අපි අවට ඇති ගහ කොළ, ගෙඩි, මුල්, බඩ, අල, කරල් වර්ග අතුරින් 362 ක්ම, කෑමට සුදුසු ඒවා කියන එක ඔහු හොයා ගත්තෙ, ඒ අතීතය ගැඹුරින් ගැඹුරට හාරා අවුස්සද්දි.සමහර ආහාර වට්ටෝරු අත්හදා බලද්දි, පබිලිස්ට උදව් වුණේ තමන්ගෙ හාමිනේගෙ දැනුම. ඈ දන්න දකුණේ ආහාර වට්ටෝරු කොතෙකුත් පබිලිස්ට උදව් වුණා, මේ සෙවුම් - බැලුම්වලදි.සුනිල් ලොකු පුතු, තාත්තගෙ මඟ තෝරා ගන්නවට වැඩියක්ම සතුටු වුණෙත් ඈ.පබිලිස්ගෙම හැඩ - රුව කට හඬැති සුනිල් රණසිංහ, රූපවාහිනි මාධ්‍යවල ඔබ කොතෙකුත් දැක ඇති.ජාත්‍යන්තර හෝටල් ක්ෂේත‍්‍රයෙ දැනුම, අත්දැකීම් ඇති සුනිල්, සිය පුතු සංජීවත් මේ මඟ ම යොමු කළේ බොහොම කැමැත්තෙන්.පබිලිස් - විමලා යුවළට දරු පස් දෙනෙක්.සුනිල්ට පස්සෙ උපන් නයනා මල්ලිකා, මේ පවුලෙ ලොකු දූ පිළිවෙළ අනුව නම් දෙවැනියා.වෘත්තීය සූපවේදිනියක් නොවුණට අම්මා - තාත්තා මෙන් ඈත් කටට රසට උයන්න හපන් කියලයි පබිලිස් කියන්නෙ.පිළිවෙළ අනුව මේ පවුලෙ තුන්වැන්නි, ශි‍්‍රයානි රේණුකා. ඈත් උයමනට හපනියක්.හතරවැනියට උපන් නාමල් තුෂාන්ත වෘත්තියෙන් බැංකු නිලධාරියෙක්. පස්වැන්නී, නිශානි මහේෂිකා.ඒත් ‘පබිලිස්’ අච්චාරු, මෝජු, චට්නි, කට්ටසම්බල, ලුණු මිරිස් බෝතල් කිරීමේ ව්‍යාපාරය ඇරැඹුවෙ නාමල්.සුනිල් අයියා මෙන්ම ඔහුත් ගල්කිස්ස මහ හෝටලයට ආවා හෝටල් ක්ෂේත‍්‍රයෙ වැඩ ඉගෙන ගන්න.හැබැයි ඒ වෙනකොටත් ඔහු වරලත් ගණකාධිකරණ විභාගවලට සූදානම් වෙනවා.පබිලිස් - සුනිල් - සංජීව පරපුරු තුනක තුන් ඈදුතු සූපවේදින් රජ කිරිබත ඉවූ දාතාත්තගෙ අම්මගෙ උවමනාවට මාසයක් හමාරක් වැඩ ඉගෙන ගන්න ආවත් නාමල්ට හෝටල් ක්ෂේත‍්‍රය ගැන තිබුණෙ නොපහන් හැඟීමක්.‘ඒ, නාමල් ගල්කිස්ස විද්‍යා විද්‍යාලයෙ ඉගෙන ගන්න සමය.‘චෙෆ්’ ල කියන ගෞරව නාමය එතරම් භාවිතා නොවුණු යුගයක්. පන්තියේ ළමයි කියන සමහර කතා නාමල්ගෙ හිත රිදෙව්වා.“තාත්තා හෝටලේ බාස් උන්නැහේ කෙනෙක්. වළනුත් හෝදනවා ඇති...”කාල්ලන්ගෙ කට කැඩිච්චි කතා, නාමල්ට ඉවුම් පිහුම් කලාව එපා කෙරෙව්වම නෙවෙයි. හෝටල් රස්සාවෙන් හිත ඈත් කළා.පස්සෙ කාලෙක තාත්තත් - සුනිල් අයියත් එක්ක එකතු වෙලා ‘පබිලිස් නිෂ්පාදන’ හදන්න ලක ලෑස්ති වුණත් දවසින් දවස වැඩේ කල් ගියේ එක එක හේතු හින්ද.ඒත් දවසක් රතු ළුෑණු කිලෝ 25 ක් අරන් ගිහින්, තාත්තගෙ සූපවේදි පොතකුත් බලාගෙන නාමල් සීනි සම්බල් හැදුව. හදල පැකට් කළා.වැඩේ සාර්ථකයි. ඊට පස්සෙ අත ගැහුවෙ ඉස්සො බැදුමට.“තාත්තා මට කිව්ව, කරනවනම් හරියට වැඩේ කරන්න කියල. ඊට පස්සෙ තමයි බෝතල් කරන වැඩේ පටන් ගත්තෙ. තාත්තට වෙලා නැති හින්ද, අත් හදා බලන කොයි කෑමෙත් රස පරීක්ෂා කරන්නෙ සුනිල් අයියා. උපදෙස් දෙන්නෙ තාත්තා.අද අපි මේ නිෂ්පාදන වැඩි හරියක් යවන්නෙ එංගලන්තෙට. හෝටල් ක්ෂේත‍්‍රයට නොආවට, අද ඊට වැඩි පිරිසකට කටට රහට කෑම හදල දෙනව මේ වැඩේ හින්ද...බැංකු ණයක්වත් ගන්නැතුව මං මේ වැඩේ හොඳට පටන් ගත්තෙ තාත්ත ගෙන ඉල්ල ගත්තු රු. 25,000 කින්. අද අපිට දී ගන්න බැරි තරමට ඉල්ලුම...”බැංකු රස්සාවත් කරන ගමන් මේ තැනට එන්න නාමලුත් මුල් කාලෙ දිවා රෑ නැතිව වැඩ කළා. බිරිය නිලුෂත් නාමල්ට නොමඳ හයියක් වෙලා.අද හෝටල් ක්ෂේත‍්‍රයෙ නිත්‍ය සූපවේදි තනතුරක නැතත් සුනිල්ගෙ දවස ගෙවෙන්නෙත් මේ ඉවුම් පිහුම් කලාවෙ විවිධ පරාසයන් වෙනුවෙන්.මොරටුව වේල්ස් කුමරයෙ උගත් සුනිල්ගෙ පුතු සංජීව සිය හෝටල් ජීවිතයෙ අකුරු කියෙව්වෙත්, සීයා - තාත්තා සහ බාප්පා මෙන්ම ගල්කිස්සෙ මහ හෝටලයෙන්.සූපවේදියකු ලෙස ආචාර්ය උපාධියක් පිරිනැමුණු පළමු තැනැත්තා තම සීයා වීම ගැන, සංජීවටත් ආඩම්බර ඇති. අද ඔහු එංගලන්තයෙ හෝටලයක ‘සූ චෙෆ්’ වරයෙක්.පාසල් පද්ධතියට විෂයක් හැටියට සූපවේදය ඇතුළත් කිරීමට පිඹුරු පත් සකස් කිරීම, ආචාර්ය පබිලිස් දකින හීනයක්.දේශිය ආහාර කලාවෙ, ආහාර රස ගන්වන රම්ප, කරපිංචා, ඉඟුරු, සේර ආදි රස කාරක සියල්ල ඖෂධීය ගුණයෙන් යුක්ත බවත්, කෘති‍්‍රම රසකාරක නොයොදා නියම පෝෂණයෙන් ආහාර ගතහොත්, බෙහෙත්වලට යන මුදලුත් ඉතිරි කොට නිරෝගී දිවියක් ගෙවන්නට හැකි බවත් පබිලිස් අපිට යළි යළිත් මතක් කරනව.සූපවේදින් - පෝෂණවේදින් සහ වෛද්‍ය එකමුතුමකින් ලබා ගන්නා දැනුම ඔස්සේ මේ දිනවල ඔහු සිය පර්යේෂණ ග‍්‍රන්ථය සකසන්නෙත් ඉහත කී අරමුණු ඇතිව.අද නැතත් තව අවුරුදු 50 කින් හෝ ඒ හීනය හැබෑ වන්නට පාර කැපීම, ඔහුගෙ සතුට.එක ඉත්තක පිපී, සූපවේදයෙ නව මං සොයා යන, සුනිල්ල, නාමල්ල, වගේ ම සංජීවල ගැනත් ඔහුට සතුට වෙන්න පුළුවන් ඒ නිසා.ඉනෝකා පෙරේරා බණ්ඩාර ඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av09071211</link>
    <topic>දීප මංජරී සිසුකැල ගේ</topic>
    <author/>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑම(චිත‍්‍රාරත්න කළුආරච්චි – හිදෝගම සමූහ)  වීරගේ, ශිරානි ගුරු යුවළඅනුරාධපුර, දහයියාගම දීප මංජරී සංගීත නිකේතනයේ සංගීතය හදාරන දරුවන්ගේ කුසලතා කල එළි දැක්මක් “ශාස්ශී‍්‍ර” සංගීත සමාධිය නමින් ලබන 16 වන දා අනුරාධපුර යොවුන් නිකේතනයේ දී සවස 2.30 සහ 6.30 ට පැවැත්වේ.එම ආයතනයේ ආචාර්ය තිලක් කුමාර් වීර ගේ ආචාරිනී ආර්.එන්. ශිරානි සමඟ සෞන්දර්ය කලා විශ්ව විද්‍යාලයේ අවසන් වසරේ ඉගෙනුම ලබන බුද්ධික සමන්ත බණ්ඩාර දරුවන්ට මඟ පෙන්වමින් මෙය සංවිධානය කරයි.අනුරාධපුර දිස්ති‍්‍රක්කයේ මෙවැනි ශාස්තී‍්‍රය ප‍්‍රසංගක් නොමිලේ පැවැත්වෙන ප‍්‍රථම අවස්ථාව මෙය වේ.කැලණිය විශ්ව විද්‍යාලයෙන් සෞන්දර්ය අධ්‍යාපන ආයතනයේ ලලිත කලාවේ දී උපාධි දෙවන පෙළ සමාර්ථය සහිත සමත් වූ වීරගේ මහතා ගුවන් විදුලි ස්වදේශීය සේවා සහ වෙළඳ සේවා සරල ගී ගායකයෙකි.බන්දුල විජේවීර මහතාගෙන් සංගීතය හදාරා ඇති වීරගේ 1993 වසරේදී ගුරුවරයෙකු ලෙස තම රැකියාව ආරම්භ කළේය.ඔහු නිවන්තක චේතීය විදුහලේ සංගීත ආචාර්යවරයායි.සිතාරය, සර්පිනාව, තබ්ලාව, ගිටාර් විදුලි ඕගනය වැනි සංගීත භාණ්ඩ වාදනයට හේ දක්‍ෂතාව දක්වයි.දීප මංජරී සංගීත නිකේතනයේ සංගීත උපාධිය නිම කරන ලද දරුවන් විශ්ව විද්‍යාල වල විද්‍යා පීඨ වලදී විශේෂ දක්‍ෂතා පෙන්නුම් කර ඇත.මේ වන විට දක්‍ෂ සංගීත ගුරුවරුන් 50 ක් පමණ මින් බිහි කර ඇත. පෙ‍්‍ර්මචන්ද්‍ර ලංකා තිලක මහතාගෙන් සංගීතය හදාරා ඇති විශාරද ශිරානි දැනට සංගීත ගුරුවරියකි.කැලණිය විශ්ව විද්‍යාලීය සෞන්දර්ය අධ්‍යයන ආයතනයේ ලලිත කලාවේදී උපාධි පළමු පෙළ සාමාර්ථයක් ලබා ඇත.ලක් නව් භාත්කණ්ඩයේ විද්‍යා පීඨයේ (ඉන්දියාව) සංගීත පළමු පෙළ උපාධිය ලබා ඇත. ඇය සුබෝධි මහා විදුහලේ සංගීත ආචාර්යවරිය ලෙස කටයුතු කරයි.ශාස්ශී‍්‍ර සංගීත සමාධිය ඉදිරිපත් කරන දරුවන් සංගීත පංතියේදී මෙන්ම බාහිරව ද හොඳ විනයක් තබා ගෙන එම ආයතනයට ගෞරවයක් ලබා දී ඇත.දිනපතා ඔවුන් සංගීත පංතියට පැමිණෙන විට සංගීත භාණ්ඩය කරේ එල්ලාගෙන එක් අතකට මල් ටිකක් රැගෙන පැමිණීම කාගෙත් ප‍්‍රශංසාවට ලක්ව තිබේ.ශාස්තී‍්‍රය සංගීතය පිළිබඳව සහ කර්නාට සංගීතය පිළිබඳව රසාඥතාවය සමාජයට ගෙනයාමේ අරමුණින් මෙම ශාස්ශී‍්‍ර සංගීත සමාධිය සංවිධානය කර ඇත.දරුවන්ගේ කුසලතා හැකියා එළි දක්වමින් සිදු කරනු ලබන මෙම ප‍්‍රසංගය සඳහා මාපියන්ගේ පූර්ණ සහයෝගය ලැබීම නිසා මෙය නොමිලේ පැවැත්වීමට හැකිවූ බව සංවිධායකයෝ පවසති. උසස් රසාස්වාදයට කැමැති සංගීත ලෝලීන්ට ද මින් මහඟු අවස්ථාවක් උදාවී තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av09071212</link>
    <topic>කීබුවාවෙන් එන බැක්ටි‍්‍රසා පිළිගන්න</topic>
    <author>රුදුරු මදුරු මධුර වැනුමසහ මදුරු ඇඳුම තිස්ස කරුණාසේකර</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමඅපේ රටේ ඩෙංගු මර්දනය වෙමින් යන බව දැනගන්නට ලැබීමෙන් මම සතුටට පත්වුණෙමි. එහෙත් ඒ සතුට විඳීමට හරි හැටි ඉඩ නොලැබුණේ බුවාලන්තයේ ඩෙංගු පැතිර යන බවට ලැබුණු ආරංචිය නිසා ය.බුවාලන්තයේ මේ දිනවල ඩෙංගු ගැන අඩංගු නැති මොනම මාධ්‍යයක් වත් නැති තරමට කතිකාවක් ඇතිවී තිබේ. මේ රුදුරු මදුරු උවදුර ගැන හරි හැටි දැනගන්නට තොරතුරු කැනීම් ගවේෂණය කරන්නට සිතුණි.මේ තොරතුරු හරිහැටි ගත යුත්තේ මදුරුවන්ගෙනි. මදුරුවන් ගැන සොඳුරු කතා බුවාලාගෙන් ඇති පදම් අහලා කන් පිරී ඇති නිසා මදුරු භාෂාව දැන ගැනීමට කල්පනා කළෙමි. තොරතුරු අතින් සරු රටක් බැවින් පරණ පුස්තකාලයක පුස්කොල පොතකින් මට මදුරු බස දැනගැනීමට හැකිවිය.ඉන්පසු දිනෙක රාත්තිරි කාලයේ ලයිට් නිවා මදුරුවන්ට ඉන්ට නෙට් එක දමා ඇතුළට වී ඉඳගෙන මදුරු සංවාදවලට කන්දුනිමි.මචං උඹ උදේ නිවුස් බැලුවද?””උදේට ටී.වී. එකේ යන ඒවද?””ඔව්.. බං.. මාරාන්තික නිවුස් එකක් කිව්වානෙ.. අර කීබුවාවෙන්ද කොහෙන්ද රටකිං.. බැක්ටි‍්‍රස් කියලා පොරක් අරං එන්න හදනවා අපිට ගේමක් දෙන්න...””නෑ..හ්.. එහෙනං මචෝ.. බල බලා ඉඳලා හරියන් නෑ අපි ගැන්සියම සෙට් වෙලා මේකට මොකක් හරි කරමු...”ඒක තමයි .. මාත් මේ කියන්න හැදුවේ.. කස්ටියම සෙටමෝල් කරලා හෙට රෑට මිටීස් එකක් තියමු. මං.. ඇනෝපිලා ගේ කස්ටියටයි.. බරවා සෙට් එකටයි කියන්නං..”මං.. කියුලෙක්සිලාට කියලා ගෑනු කස්ටියට ගින්න දෙන්නං.. හරි.. එහෙනං.. කොහාටද සෙට් වෙන්නේ...”ම්..ම්..මේ.. කාමරේ හොඳයි.. හෙට රෑට මේ... රූම් එකේ අර මේසේ යට පත්තුකරන කොයිල් එක උඩට සෙට්වෙමු...”එළ.. දුමකුත් .. ඇදලා.. ටෝක්මන්ට් එක දාතෑකි”මදුරු කතාව ඇසූ මම පසුදා රාති‍්‍රයේ පැවැත්වූ මදුරු හමුවට අනවසරයෙන් සවන් දුනිමි.”ඇල්බොපික්ටස්ට ඇහිලා තියෙනවා බුවාලා අපේ සනුහරේම එක ගේමෙන්ම පිනිස් කරලා දාන්න බැක්ටි‍්‍රස් කියලා දාර අයියා කෙනෙක් කීබුවාවෙන් ගේන්න යනවා කියලා..ඇන්.පිලස් කතාව ඇරඹීය.”ඔය තැඹිලි කෝම්බ පලලා.. ටිං බෙලෙක් ටිං මුණින් නමලා.. ටයර් කපලා.. පොල්කටු පුච්චලා.. කොමිටල් කරනවා වගේ නෙමෙයි බැක්ටි‍්‍රසා ගේමට බැස්සොත් සොරි තමයි... දන්නවනේ උං පැටව් ගහන්න ගත්තාම ලව දෙව නෑ...ඩෙංගු පැතිර ගේ ඊඩ්ස් කියාගෙන ගියේ තත්ත්වයේ ඇති සීරියල් කම ගැනය.”එහෙම වුණොත් ඉතිං අපිට නංදිකඩාල් කලපුවට පැනලා මැරෙන්නයි වෙන්නේ...””මැලතියන් කුඩු ගහලා වගේ නිකං දඟලන්ඩ එපාලා බං.. ඕවා කවද කෙරෙන වැඩද.. තාම සාකච්ඡා.. සම්මන්ත‍්‍රණ.. උඹලත් මෙතන නිකං.. චාටර් මීටිං... ලේ ටිකක් බීලා .. ගෙදර ගිහිං නිදාගනිල්ලා..”අඩේ .. උඹ .. අපේ සටන පාවා දෙන්නද හදන්නේ.. සුවර් එකටම මූ ඊයේ රෑ බුවාතුමෙකුගෙන් ලේ බීලා..””ඇයි උඹ බොන්නෙ... රණවරාද.. අනෙ නිකං පලයං බං යන්න..”මේ ..මේ.. ඔයාලා දෙන්නා මේ කණ ගාව කුං කුං ගාන එක නවත්වනවද? අපි අපි මරාගන්න එකේ තේරුමක් නෑ.. අපි.. එරෙහි වෙන්න ඕනෑ.. වීදි බහින්න ඕනෑ.. බුවාතුමාලට බුවා බලධාරීන්ට විරුද්දව.. කියූ ලෙක්සිකා වාදය මැදට ආවාය.”ඔයා කියන්නේ.. අර.. පිකටිං වටරවුමට ගිහිං උපවාස පිකටිං කරන්ඩ කියලද? මං නං විරුද්ධයි ඒකට මේ බුවාලට පිංසිද්ද වෙන්න තමයි යංතං ලේ ටිකක් බීලා හරි පණ ගැටගහගන්නෙ.. මදුරි එක්සිත් ව කීවාය.”මොකක්ද ඒ කියපු මදුරු කතාව..”ඒ දවස්වල බුවාල හිටියෙ කොයිවෙලාවෙ කොහෙ පිපිරෙයිද කියලා බයේ ඇඟේ ලේ වතුර වෙලා... අපිට බොන්න වුණෙත් ඒ වතුර. දැං තමයි යංතං ඇඟට ලේ උනලා තියෙන්නෙ... චේ චේ ... උඹලා .. ගේ.. එක මතයක් නෑනේ..”එක මතේකට එන්නැතුව කොහොමද.. මේ මර උගුලෙන් බේරෙන්නෙ... කොහෙද එකාට එකා නෑ.. වියත් මදුරුවෙක් චෝදනාත්මක කෙඳිරියක් දැමීය.”පුදුම වෙන්න දෙයක් නෑ.. ඕවා ලේ ආරෙට එන ගති.. ඕකුන්ගෙ ඇඟේ දුවන්නෙත් බූ ලේනෙ...” ඇල්බො ගැටයෙක් කීවේය.”දැං ඉතිං කරන්න වෙන දෙයක් නෑ.. කොයිල් බුවාලටවත් කියමු.”අන්න හරි.. ඒක තමයි.. ගිය සැරෙත් ඔය කසිලිය ආපු වෙලාවෙ.. කොයිල් බුවාලානෙ අපිව බේරගත්තේ...”අනිවාර්යෙන්ම ඒක තමයි.. ක‍්‍රමේ.. මොකෝ .. බැක්ටි‍්‍රසා අපිට ගැහුවොත් වදින්නේ කොයිල් බුවාලට. ඒ නිසා ඉන්සුවර් එකටම කොයිල් බුවාලා මේකට එන්ටර් වෙයි.අවසානයේදී බැක්ටි‍්‍රසාට පේස් කිරීම සඳහා කොයිල් බුවාලගේ උදව් පැතීමට තීරණ තීන්දු විය.කීබාවෙන් බැක්ටි‍්‍රසා එන ආරංචිය වැදී කොයිල් බුවාලා ද කළබලවී තිබුණේ කැම්පස් බුවාලාට ක¼ඳුලු ගෑස් ගැසුවා මෙන්ය.”මොන මරාලයක් හරි පාත්වෙලා මදුරුවො සෙට් එක බ්ලාස් වුණොත් අපිටත් ඇඩ‍්‍රස් නැතිවෙනවා.කොයිල් ටික තම්බං කන්න තමයි වෙන්නෙ...කොයිල් බුවෙක් උදරය අතගාමින් පැවසුවේය.’සැටිපිකට් ඇත්ත... ඊට පස්සෙ මොකෝ මැස්සන්ට පත්තු කරන්න කියලා කොයිල් බුවාලගේ ඇඟේ ගහන්නයැ... එහෙම වුණොත් අපේ කොයිල් විකිණෙන එක සම්පූර්ණයෙන්ම නවතියි..”නෑ.. නෑ.. එහෙමම වෙන්නෙ නෑ. .. දැනටත් අපේ ප‍්‍රඩක්ෂන් එකෙං තුනෙන් එකක්ම වගේ කස්ටා බුවාලා ගන්නවනේ.. ‘කසියා’ කරන්ට් එක වැඩිකරන්ඩ.”අන්න.. පොයින්ට් එක.. අපිට කෙලවුණොත් දේසීය කසියා නිෂ්පාදනේටත් වදිනවා.. ඕක කියලා.. ඕල්සේල් කස්ටා මාකට් කරන කස්ටා මස්තාං මුදලාලි බුවාලා ටිකත් පෝම් කරමු.එතකොට බැක්ටි‍්‍රසාව වහලා දාන්න උනුත් කාස් ගාලා කෑස් විසිකරයි එකසිය ගාණට...අන්තිමේදී කොයිල් බුවාලාත් සීමාරහිත කස්ටා මස්තං සමාගමේ බුවාලාත් සෙට් වී කීබුවාවෙන් පැමිණි බැක්ටි‍්‍රසා හමුවීමට ගියහ..බැක්ටි‍්‍රසා පැමිණ පිරිස පිළිගත්තේය.”මේ ලෝ පතළ කිබුවාවෙ මදූර්ඛාන් බැක්ටි‍්‍රසා වෙන්න ඇති...””ඔව්.. මං. මේ.. ආවා විතරයි.. මට කාලය කකා ඉන්න වෙලාවක් නෑ. මට මදුරු රාශිවලට යන්න තියෙනවා. මදුරුවො කන්න.. කවුද මේ මහත්තුරු...””හරි.. හරි.. මදුරුවො ඔය ගමක ඉන්නෙ බුවාලන්තෙ.. කන්න බැරිය ඇති පදං.. ඒත් ඉතිං .. දැං රටට ආවා විතරයි නෙ.. ටිකක් රෙස් කරලා.. හෙම ඉන්න එපායැ.. කොහොමද කැන්ඩිලයිට් පැත්තේ ගිහිල්ලා සතියක් විතර ඉඳලා පොඩි ෆන් එකක් කාරිය අරන් ආවොත්... වියදං.. සේරම.. අපෙන්.කොයිල් බුවාගේ කතාවෙන් බැක්ටි‍්‍රසා ගේ මූණ කචල් විය.”මේ.. මේ.. සහෝ.. දන්නවනෙ.. මං එවපු රටේ හැටි.. මාව අනං මනංවලින් නමන්න බෑ.. මං කන්නෙ ජරාව නෙමේ මදුරුවො. . මගෙ ඩියුටිය මං කරනවා..””ඔහොම තමා මෙහාට එන කවුරුත් මුලදි කියන්නෙ... ඒ වුණාට පොඩ්ඩක් හිතල බලන්න.. මෙච්චර කට්ටක් කන්න දීලත් මොනාද දීල තියන පැසිලිටීස්.. කෝ නෝනලා බබාල එහෙම..”නෝනා පැටවු ගහනවා””මෙහෙදිම.. චා.. චා.. අපිට කිව්වානං පොලෝ එකට ඇඩ්මිටන්ස් කරලා දෙනවා චජ රූම්ස්.. බිල්ස් ඔක්කොම අපි ගානෙ..”ඒකනං එහෙම තමා.. ඒත් අපේ රටේ නෑනේ ඔය ප‍්‍රයිවෙට් හොස්පිටිතාල කියූ බැක්ටි‍්‍රසා මඳක් මූඩ් ගැසීය.”හරි.. එතකොට මගෙං මොකක්ද බලාපොරොත්තුව.”මේ.. මේ. ඔය මදුරුවො කන එක නවත්තන්න.. කොවිල් බුවාට කියන්නට වත් ඉඩ ලැබුණේ නැත.”හපෝ.. මේ.. මේ.. කතාකරන්න එපා.. අපි පුද්ගලාභිවර්ධනයෙන් තොර පරමාදර්ශි පරාර්ථකාමී බුවා සුවරක්ෂක සේවයකට අතගහලා ඉන්නෙ.. ඒකනං කරන්ඩ බෑ ... මෙයාලා...”හරි.. හරි.. මදුරුවො කෑවා කියලා ඔහේට මොකක්ද වෙන සුගතිය.. ඒක නෙමෙයි .. දැං පදිංචියත් මාරු වෙලා නෙ... කොහාටද බබාලා ඉස්කෝලෙ යන්නෙ...”බුවාණ්ඩුවේ සුදුසු කවර හෝ පාසලකට””හු..හ්..හුහ්..හු. හලෝ මේ කීබුවාව නෙමෙයි.. සාටර් ඉස්කෝලෙකට දාලා ළමයි ටික කොච්චොප් කරගන්න එපා.. අපිට කියන්ඩ.. අපි කෙලින්ම සෝයල් එකට හරි නානන්දෙට හරි දාල දෙන්නං...”ඇයි එහෙම විසේසයක් ඔක්කොම ඉස්කෝල එකයිනෙ...””හි...හි..හ්..හිහ්..හී.. හුහ්..හුහ්.හුහ්.. හූ.. හූව්”ලොක්කා.. ඒ කීබුවාවෙ.. මේ බුවාලන්තෙ.. කොයිල් බුවා කොවිලයක් මෙන් කරකැවී සිනාසෙන්නට විය.”හරි.. හරි... ඒකනං ඇත්ත.. ඒත් ඉතිං මදුරුවං ව නොකා හිටපු ගමං.. මාව නිකන්ම කෝට් වෙනවානේ.. බෑ.. බෑ.. ඒක කරන්ඩ බෑ.””අයියෝ ඕවත් වැඩද?”අහුවෙන්නැති වෙන්න.. ක‍්‍රම.. නැත්තං මේක බුවාලන්තෙ නෙමෙයි... ඒක නෙමෙයි.. මේ දවස්වල කොහොමද යන්නෙ එන්නෙ...””අපේ ගමන පැතිරීම ඉතිං.. ඇඟෙංම තමයි..”හයියෝ.. පිස්සුනෙ.. ඔහේට කන්න වෙලා තියෙන්නෙ.. කාන්තාර කට්ටක්නෙ.. අර බලන්න අර මිදුලේ නවත්තලා දිලිහි දිලිහි තියෙන්නෙ මොකක්ද කියලා.. තාම ගැරේජ් නම්බර්..”කෝ බලන්න.. මොන්ටේරෝ.. පොජෙරෝ.. ලෑන් කූසර්.. සුපර් සැලුන්... එළ ද බ‍්‍රා.. කාගෙද මේ..”කාටවත් නෙමේ.. ඔහෙට.. පොඩි තෑග්ගක්.. ගෙදරකට එනකොට නිකං අත වන වනා එන්නත් බෑනේ.. මොකෝ කියන්නේ අපේ වැඩේට ..” කස්ටා මුදලාලි හැම්පර් තෑග්ගකුත් මේසය මතින් තබන ගමන් කීය.”හරි.. හරි.. මං.. කැමති වුණාය කියමුකො.. එතකොට වැඩේ ගැන මාද්යට නිලදරුවාලට මං මොකක්ද කියන්නේ..”අපි හදලා දෙන්නං එළකිරි ඩේටා රිපෝට් එකක්.. මීඩියා කස්ටිය ඉස්සරහ කියවන්ඩ.. දවසකට මෙච්චර කෑවා.. සතියකට මෙච්චර කෑවා මාසෙකිං මෙච්චරයි.. කල්පෙකිං ඔක්කොම බ්ලාස් කියල””එතකොට මේ මදුරුවො.. ඩෙංගු.. බරෝ.. මැලේරි..”එව්වට බයවෙන්ඩ එපා.. මේ වැහි දවස් ගිහිං සති දෙකෙං .. බුවාලට..ඩෙංගු තියා කොම්බුවයි ‘ඩ’යන්නයි වත් මතකක් නෑ...රුදුරු මදුරු මධුර වැනුමසහ මදුරු ඇඳුම තිස්ස කරුණාසේකරtissabuwa@yahoo.com</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av09071213</link>
    <topic>විශාරද දමයන්තිගෙන් ළමා ගීත එකතුවක්</topic>
    <author>ගාමිණී සුසන්ත ඡායාරූපය - සුදම් ගුණසිංහ</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමජාතික අධ්‍යාපන ආයතනයේ ව්‍යාපෘති නිලධාරිනියක ලෙස සේවය කරන සංගීත විශාරද නයනා දමයන්ති ගුණවර්ධන “ගීත ගයමු - කතා අහමු” නමින් ළමා ගීත ඇතුළත් සංයුක්ත තැටියක් සහ කැසට් පටයක් නිර්මාණය කොට එළි දක්වා ඇත.ප‍්‍රාථමික නව විෂය නිර්දේශයට අදාළ ගීත ඉතා නිර්මාණාත්මක ආකාරයෙන් ඉදිරිපත් කිරීමට ගෙන ඇති මෙම උත්සාහය ළමා ගීත ක්ෂේත‍්‍රයේ විශාල හිදැසක් පිරවීමට ගත් අගනා උත්සාහයක් ලෙස හැඳින්වීම නිවැරදිය.සංගීත විශාරද උපාධිය හිමි කර ගත් ඇය දිවයිනේ පාසල් කීපයකම ගුරුවරියක ලෙස සේවය කළාය. පරිවාස හා ළමා රක්‍ෂක දෙපාර්තමේන්තුවේ වසර කීපයක්ම සේවය කළ ඇය ජාතික අධ්‍යාපන ආයතනයේ සේවයට බැඳුණේ ඉන් අනතුරුවය.මේ අතරතුර ඇය ළමා මනස සහ සෞන්දර්ය විෂය පිළිබඳව මනෝ විද්‍යාත්මක පර්යේෂණ කීපයකම නිරත වූවාය. තම නිර්මාණ එකතුව පිළිබඳවත් ළමයින්ගේ රස වින්දනය පිළිබඳවත් නයනා දමයන්ති තම අදහස් පළ කළේ මෙසේය.”පාසල් විෂය නිර්දේශයේ ළමා ගීත තිබුනට ඒවා රස විඳින්න ළමයි පුරුදු වෙලා නෑ. ළමයි කටපාඩම් කරල ගීත ගායනා කරනව ඇරෙන්න ඒ ගීතවල නියම අර්ථ රසය එම ළමයින්ගේ මනසට යන්නේ නෑ. මේ ගැන මම වසර කීපයක් ම පර්යේෂණ කළා.එහි ප‍්‍රතිඵලයක් තමයි මේ ගීත එකතුව. ළමයින් කැමතියි සෑම දෙයක්ම කතන්දරයක් සමඟ අහන්න. එවිට අහන දේ ළමයින්ගේ හිතට හොඳින් අවබෝධ වෙනවා. මෙම ගීත එකතුවේ සෑම ගීතයකටම පෙර ගීතයට පසුබිම් වුණු පුංචි කතාවක් තියෙනව.ඒ කතාව ගෙතිල තියෙන්නෙ ‘සේපාලිකා’ කියන පුංචි දියණිය වටා.මෙම ගීත එකතුවේ සේපාලිකාගේ චරිතයට හඬ දෙන්නේ සඳලි වැළිකන්න දියණිය. ප‍්‍රවීණ ගීත රචකයින් රැසක්ම මෙහි ගීත ලියල තියෙනව.මෙම නිර්මාණයේ ගී තනු හා සංගීත අධ්‍යක්‍ෂණය කළේ මවිසින්.මෙම නිර්මාණ එකතුව එළි දක්වන්න රෝහන වීරසිංහ, ලක්ෂ්මන් විජේසේකර වැනි ප‍්‍රවීණයන් ගෙනුත් අගනා සහයක් ලැබුණා.මෙම ගීතවල සංගීත සංයෝජනය කළේ පුබුදු චන්දන විසින්.මේ සඳහා ජාතික අධ්‍යාපන ආයතනයෙන් ද මට ලැබුණේ නොමඳ සහයක්. ඉදිරියේදී දරු නැළැවිලි ගීත එකතුවක් සංයුක්ත තැටියක් ලෙස එළි දක්වන්න මම බලාපොරොත්තු වෙනවා.”ඇයගේ ලිපිනය :- නො.77, වෙල්යාය පාර, නාවින්න, මහරගම. දුරකතනය :- 060 2185237ගාමිණී සුසන්ත ඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av09071214</link>
    <topic>සිරුරේ විකෘතීන් හරිගස්වන ප්ලාස්ටික් සැත්කම්</topic>
    <author>සාකච්ඡාවකින් සකස් කළේ - ගාමිණි සුසන්ත</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමප්ලාස්ටික් සැත්කම් පිළිබඳව බොහෝ දෙනෙකු තුළ ඇත්තේ අපැහැදිලි මතයක්. ප්ලාස්ටික් සැත්කම් යනු කුමක් ද? ඒ මඟින් සුව කර ගත හැකි ආබාධ මොනවා ද යන්න පිළිබඳවයි අද ‘සුවමග‘ තුළින් තොරතුරු සොයා බලන්නේ.ප්ලාස්ටික් සැත්කම් යනු මොනවා ද?ප්ලාස්ටික් සැත්කම් ලෙස හඳුන්වනු ලබන්නේ බටහිර වෛද්‍ය ක‍්‍රමයේ එන සුවිශේෂ සැත්කම් කාණ්ඩයක්. අප උපදින විටම අපගේ ශරීරයේ විවිධ අවයවවල අඩුපාඩුකම් ඇතිව උපදිනවා. උදාහරණ ලෙස අතපයේ ඇඟිලි අඩුවීම, ඇඟිලි ඇදවීම, උඩු තොල පැලීම, තල්ලේ ආබාධ ආදිය දැක්විය හැකියි. එසේ ම අපගේ ජීවිත කාලය තුළදී අපට විවිධ අනතුරු සිදුවෙනවා.විවිධ රෝගාබාධයන්ට ගොදුරු වෙනවා. මෙහිදී අපගේ ශරීරයේ යම් යම් කොටස් ඉවත් කිරීමට සිදුවෙනවා. එසේ ශරීර කොටස් ඉවත් කළ විට එතැන හිදැසක්, මාංශපේශිවල අඩුවක් ඇති වෙනවා. මෙවැනි අඩුපාඩු සකස් කර ගැනීමටත් ඉහතින් සඳහන් කළ උපතින් ම එන යම් යම් ආබාධ යථා තත්ත්වයට ගැනීමටත් ශරීරයේ වෙනත් ස්ථානයකින් මාංශපේශින් හෝ පටක ගෙන බද්ධ කරනවා. ප්ලාස්ටික් ශල්‍යකර්ම ලෙස හඳුන්වන්නේ එලෙස සිදුකරන ශල්‍යකර්මයි.මෙවැනි සැත්කම් මඟින් සුවකර ගත හැකි ආබාධ මොනවා ද?ප්ලාස්ටික් සැත්කම් ප‍්‍රධාන වශයෙන් ම කොටස් කීපයකට බෙදා දැක්විය හැකියි. ළමයින් තුළ උපතින්ම ඇතිවන විකෘතිතාවයන් ඉවත් කිරීමට සිදු කරන ප්ලාස්ටික් ශල්‍යකර්ම ඉන් එකක්. ඒවා Peadiatric Plastic Surgery ලෙස හඳුන්වනවා. මෙහිදී තොල, තල්ල ආශි‍්‍රතව උපතේදී ඇතිවන විකෘතිතාවයන් ප‍්‍රකෘතිමත් කෙරෙනවා.එමෙන්ම ළමයින්ගේ මුහුණ හිස ආශි‍්‍රත සම්පූර්ණ ප‍්‍රදේශයේ ඇතිවන විකෘතිතාවන්වලට ප‍්‍රතිකාර කිරීම Craniofacial Surgery  ලෙස හඳුන්වනවා. ඇතැම් දරුවන් උපදින්නේ දෑත්වල විවිධ ආබාධ ඇතිව. අතේ ඇඟිලි ගණන වැඩිවීම, අඩුවීම, අතේ ඇඟිලි ඇදවීම ඒ ආබාධ අතරින් කීපයක්.මෙවැනි තත්ත්වයන් ප්ලාස්ටික් සැත්කම් මගින් සුවපත් කළ හැකියි. එමෙන්ම නියමිත ප‍්‍රමාණයට වඩා බරින් සහ ශරීර ප‍්‍රමාණයෙන් වැඩි දරුවන් උපදින විට එම උපතේදී මාංශ පේශීන් සහ ස්නායු තෙරපීම නිසා විවිධ ආබාධ ඇතිවිය හැකියි. මෙවැනි ආබාධ සුව කිරීමටත් ප්ලාස්ටික් සැත්කම් යොදා ගන්නවා.ප්ලාස්ටික් සැත්කම්වල එන තවත් ප‍්‍රභේදයක් වන්නේ දෑත්වල කරනු ලබන ශල්‍ය කර්මයි. (Hand Surgery) මෙහිදී ඕනෑම වයස් මට්ටමක අයකුගේ අතක සිදුවන කැපීමක්, අතේ ඇති ගෙඩියක්, රුධිර නාලවල අසාමාන්‍ය වර්ධනයක් යථා තත්ත්වයට පත් කිරීමට සිදු කරන ශල්‍ය කර්ම සැලකෙනවා. එසේම අතේ අස්ථිවල සිදුවන බිඳීම්, පටක අහිමිවීම්, ස්නායුවල සිදුවන ආබාධ සඳහා ද ප්ලාස්ටික් සැත්කම් සිදු කළ හැකියි.ප්ලාස්ටික් සැත්කම්වල එන තවත් එක් ප‍්‍රභේදයක් ලෙස Reconstructive Surgery දැක්විය හැකියි. හදිසි අනතුරු නිසා ඇතිවන ආබාධ තත්ත්වයන්ට ප්ලාස්ටික් සැත්කම් ප‍්‍රතිකාර කිරීම මේ යටතට ගැනෙනවා.හදිසි අනතුරකදී අස්ථි බිඳී ඒවා එළියට පැමිණ සමේ පටක බිඳී විනාශ වී යා හැකියි. එසේම මුහුණට අනතුරක් සිදු වුවහොත් මුහුණ විකෘති වීමක් සිදු විය හැකියි. මෙවැනි විකෘති ප‍්‍රකෘතිමත් කිරීමට භාවිතා කරන්නේ ද ප්ලාස්ටික් සැත්කම්.ප්ලාස්ටික් සැත්කම් උපකාරී වන තවත් වැදගත් අවස්ථාවක් වන්නේ, පිළිකාවක් නිසා ශරීරයේ කොටස් ඉවත් කිරීමට සිදුවන අවස්ථාවයි. ශරීරයේ කිසියම් ස්ථානයක පිළිකාවක් ඇතැයි සිතන්න. එවිට පිළිකා සමග අවට ඇති මාංශ පේශීන් ද විශාල ප‍්‍රමාණයක් ඉවත් කළ යුතුයි. උදාහරණයක් ලෙස කාන්තාවකගේ පියයුරුවල ඇතිවන පිළිකාවක් ඉවත් කිරීමට යාමේදී ඇතැම් විට පියයුරුවල විශාල කොටසක් ඉවත් කිරීමට සිදුවෙනවා.එවිට ප්ලාස්ටික් ශල්‍යකර්මයක් මගින් එම පියයුර යථා තත්ත්වයට පත් කළ හැකියි. පිළිකාවක් ඉවත් කළ පසුව Radio Therapy, Chemo Therapy වැනි ප‍්‍රතිකාර රෝගියාට ලබා නොදෙන්නේ නම් පිළිකාව ඉවත් කරන විට ම එම ස්ථානය යථා තත්ත්වයට පත්කිරීමට ප්ලාස්ටික් සැත්කමක් කරනවා. ඉහත ප‍්‍රතිකාර ලබා දෙන්නේ නම් ප්ලාස්ටික් සැත්කම කරන්නේ ඉහත ප‍්‍රතිකාරවලින් පසුවයි.පිළිස්සීමකින් පසුව ඇතිවන තුවාල කැළැල් අතපය විකෘති වීම් ආදියත් යම්කිසි මට්ටමකින් යථා තත්ත්වයට පත්කර ගැනීමට ප්ලාස්ටික් සැත්කම් උපකාරී වෙනවා. පිළිස්සුණු විගසම රෝගියා පහසුකම් ඇති රෝහලකට ගෙන ගියහොත් මූලික ප‍්‍රතිකාර කරන අතරතුරේ ම ප්ලාස්ටික් සැත්කම් භාවිත කර විකෘතීන් ඉවත් කළ හැකියි. එසේ නොමැතිව පිළිස්සීමෙන් පසුව ඇතිවන තුවාල සුව වී එහෙත් යම් යම් විකෘති වීම් ඉතිරි වුවහොත් (ඇඟිලි එකට ඇලීම් සහ සමේ ඇතිවන විකෘතිතා) කලක් ගත වුවත් ඒවා සුවපත් කළ හැකියි. ඒවා Post burn reconstruction  ලෙස හඳුන්වනවා.ප්ලාස්ටික් සැත්කම් කී විට බොහෝ දෙනෙකුගේ සිතට එක්වරම එන්නේ රූපලාවන්‍ය සඳහා භාවිත වන ප්ලාස්ටික් සැත්කම්. ශී‍්‍ර ලංකාවේ රජයේ රෝහල්වල රූපලාවන්‍ය සැත්කම් කෙරෙනවා ඉතා අඩුයි. ඒ; ජීවිත අවදානමක් ඇති රෝගීන් වැඩිවීම සහ ඉඩ පහසුකම් අඩුවීම නිසයි.මුහුණේ හෝ ශරීරයේ ඕනෑම ස්ථානයක ඇති ඉන්නන් ඉවත් කිරිම, ලප ඉවත් කිරීම, ශරීරයේ විවිධ ස්ථානවල ඇති ගැටිති ඉවත් කිරීම ආදියත් ප්ලාස්ටික් සැත්කම් ලෙස සිදු කෙරෙනවා. ඒවා ඉතාම සාර්ථකව කැළැල් අවම වන සේ සිදු කළ හැකියි.ගනු ලබන ආහාර නිසා, ව්‍යායාම මදකම නිසා, මෙන්ම යම් යම් ඖෂධ වර්ග දීර්ඝ කාලයක් පුරා ගැනීම නිසා පිරිමින්ගේ පපුව ප‍්‍රදේශය විශාල වී එල්ලා වැටිය හැකියි. (Male brest enlargment)  මෙම තත්ත්වය පාසල් යන වයසේ සිටින පිරිමි ළමයින්ට මෙය විශාල ගැටලුවක්. ඔවුන්ට පිහිනීමට, මලල කී‍්‍රඩාවල යෙදීමට අපහසු වෙනවා. ඒ මිතුරන්ගේ උපහාසයට ලක්වීම නිසයි. මෙවැනි තත්ත්වයන් ද ප්ලාස්ටික් සැත්කම් මගින් සුවපත් කරගත හැකියි.ඔබේ නාසයේ හැඩය වෙනස් කරගැනීමට ඔබට අවශ්‍ය ද? ඒ සඳහා ඔබට ප්ලාස්ටික් සැත්කමක පිහිට පැතිය හැකියි.ඇඟිල්ලක් කැපී වෙන් වූ විට හැකි ඉක්මනින් එම ඇඟිල්ල සහ රෝගියා ශල්‍යාගාරයක් සහිත රෝහලක් වෙත ගෙන ගියහොත් ප්ලාස්ටික් සැත්කමක් මගින් එම ඇඟිල්ල නැවත ශරීරයට බද්ධ කළ හැකියි.උපතේ දී ඇතිවන නාසයේ ඇදයක් වැනි දෙයක් ප්ලාස්ටික් සැත්කමකින් සුවපත් කළ හැකි ද?ඒ; ඒ; අදාළ ශල්‍යකර්මයන් සිදුකරන වයස් මට්ටම් තිබෙනවා. නාසයේ කිසියම් විකෘතිතාවයක් ඇතිව ළමයෙක් ඉපැදුණු විට වෛද්‍යවරුන් විසින් ඒ ළමයාව පරීක්ෂා කළ යුතු වෙනවා. මෙවැනි ආබාධයක් සඳහා බොහෝ විට ශල්‍යකර්මයක් සිදුකරන්නේ ළමයාට වයස අවුරුදු 16 ක් ඉක්මවූ පසුවයි. ඊට කලින් එම ශල්‍යකර්මය සිදුකළ විට නියම ප‍්‍රතිඵලය නොලැබී යා හැකියි.කොළඹ ජාතික රෝහලේ ප්ලාස්ටික් ශල්‍ය වෛද්‍ය විශේෂඥ තුෂාන් බෙණරගමතොලෙහි පැලීමක් ඇතිව උපදින දරුවන්ගේ එම ශල්‍යකර්මය සිදුකරන්නේ දරුවාට මාස 3 ක් ගතවන විටයි. තල්ලේ ඇතිවන ආබාධ සහිත උපදින දරුවන් සඳහා වන ශල්‍යකර්මය මාස 9 ක් ගත වන විට සිදු කරනවා. උපතින්ම දෑත්වල එන ආබාධ සඳහා ශල්‍යකර්ම සිදුකරන්නේ ළමයාගේ වයස වසරක් හෝ දෙකක් වූ පසුවයි.දරුවන් ලැබුණු පසුව ඇතැම් කාන්තාවන්ගේ ඉදිරියට නෙරා ආ උදරය තරමක් එසේ ම පවතිනවා. මෙවැනි තත්ත්වයන් ද ප්ලාස්ටික් ශල්‍යකර්ම මඟින් යථා තත්ත්වයට පත්කළ හැකියි.එමෙන් ම ශරීරයේ මේදය වැඩිවීම නිසා පිරිමින්ගේ ඉදිරියට නෙරා ඇති උදරය අඩු කිරීමත් අත්පාවල අනවශ්‍ය ලෙස එල්ලා වැටෙන මාංශ පේශීන් ඉවත් කිරීමත් ප්ලාස්ටික් සැත්කම් මඟින් සිදුකළ හැකියි.දරුවන් ලැබී මැදිවියට එළඹෙන විට ඇතැම් කාන්තාවන්ගේ පියයුරු එල්ලා වැටෙනවා. එසේ ම ඇතැම් තරුණියන්ගේ පියයුරු පිහිටන්නේ ඉතා කුඩාවයි. එය උපතින්ම ලැබෙන තත්ත්වයන්.මෙම තත්ත්වයන් දෙක නිසාම කාන්තාවන් අසහනකාරී තත්ත්වයට පත් වෙනවා. නූතන ප්ලාස්ටික් ශල්‍යකර්ම මගින් මෙම තත්ත්වයන් දෙකටම පිළිතුරු ලබාගත හැකියි.ඇතැම් දරුවන් උපදින්නේ නාස, කන්, නොමැතිව. මෙවැනි තත්ත්වයනුත් ප්ලාස්ටික් සැත්කම් මගින් සුවපත් කළ හැකියි.ප්ලාස්ටික් සැත්කම් වලින් අනතුරුව විශේෂයෙන් සැලකිලිමත් විය යුතු කරුණු මොනවා ද?විශේෂයෙන් ම දෑතේ කරනුලබන ප්ලාස්ටික් ශල්‍යකර්මවලින් අනතුරුව විශේෂ ව්‍යායාම (Hand therapy) සඳහා රෝගියාව යොමු කෙරෙනවා. එම ව්‍යායාම මගින් මාංශ පේශීන් ශක්තිමත් කෙරෙනවා. රෝගීන් මූලික සැත්කම්වලින් පසුව නියමිත සායනවලට සහභාගිවීම වැදගත්. විශේෂයෙන්ම තොලෙහි සහ තල්ලේ කරනු ලබන ප්ලාස්ටික් සැත්කම්වලින් අනතුරුව කතා පුහුණුව සඳහා කතා පුහුණු උපදේශක වරයකු වෙත යොමු විය යුතුයි.සාකච්ඡාවකින් සකස් කළේ - ගාමිණි සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=av09071215</link>
    <topic>‘පොප් රජුගේ’ නික්ම යෑම</topic>
    <author>රෝහණ</author>
    <content>ගුවනේ රඟදෙයි ගීතාගේ රැඟුම්මාරයාට පැරදුණු ‘චණ්ඩි කෙල්ල’මං නිදහසේ හිතන්න කැමති කෙනෙක්මුල්ම ගුවන්විදුලි ගීතයට කම්මුල් පාරක්මම අර්මිලා අරගෙන හෙටම ආපහු යනවා (රසදුන නව කථාව)අපේකම අපේ රටේ දේවල් ගැන කතා කරන්න හොඳම කාලයයි මේපීඩන බෝම්බ උඩින් ගිය ගමනක්පී‍්‍රටි සින්ටා සිව් වසරක පේ‍්‍රමයෙන් ඈත්වෙයිකොහොමද තොරතුරුසුදු අරලිය කොළ මාළුව රහවැටී ඉවුම්-පිහුම් ගැන කළ සෙවුම්-බැලුම්දීප මංජරී සිසුකැල ගේ ශිල්ප දැක්ම යොවුන් නිකේතනයේදීකීබුවාවෙන් එන බැක්ටි‍්‍රසා පිළිගන්න කොයිල් බුවාලා සෙට්වෙයිවිශාරද දමයන්තිගෙන් ළමා ගීත එකතුවක්සිරුරේ විකෘතීන් හරිගස්වන ප්ලාස්ටික් සැත්කම්‘පොප් රජුගේ’ නික්ම යෑමමයිකල් ජැක්සන් උන්මාදය සතර කරදිය වළල්ලම කරකැවීය. ගායනයේ - නර්තනයේ හා ප‍්‍රාසාංගික බවේ කම්පනය තරුණ හදවත් ත‍්‍රාසයට පත් කළේය.එවන් උන්මාදයක් ඇති කළ අනෙක් බටහිර ගායකයා එල්විස් පෙ‍්‍රස්ලි ය. එල්විස්ගෙන් පසු ජැක්සන් අනුගාමිකයෝ සංගීත කරළියේ පිණුම් ගහන්නට වූහ.ජැක්සන් ගේ මූන් වෝක් හෙවත් සඳ මත ඇවිදින්නාක් මෙන් පා ඇඟිලි තුඩගින් නැඟී කරන රංගනය විස්මිතය. මෙවැනි රැඟුම් පුරුදු පුහුණුවන්නට දිවි හිමියෙන් කැපවූ පිරිස අප‍්‍රමාණය. ඔහු මිහිමඬල වෙනුවෙන් ගැයූ ‘අර්ත්’ ගීතය හදින් හදට ඇමතීය.එහෙත් ඔහුගේ යුගය නිමාවී ඇත. ‘පොප් රජු’ මිහිමඬලේ මිහිදන් වී අවසන්ය. ඉකුත් 06 වැනි සඳු දින ලොස් ඇන්ජලිස් හී ස්ටේපල්ස් කේන්ද්‍රයේ අසුන්ගත් (කුසපත් ඇදීමෙන් තෝරාගත් 8750 ත් සමඟ) 20000 ජනකායක් මධ්‍යයේ ගුණානුස්මරණ උත්සවය පැවැත්විණි. ස්ටීව් වොන්ඩර්, ලයනල් රිච් වැනි ලෝ ප‍්‍රකට ගායන ශිල්පීන්ගේ හඬ මෙහිදී ගුවනට මුසුවිය.දර්ශනීය කඳුකර පෙදෙසක් මධ්‍යයේ වූ ෆොරස්ට් ලෝන් සුසාන භූමියේදී දේහය මිහිදන් කිරීමේ කටයුතු සිදු කැරිණි. පවුලේ ඥාති මිත‍්‍රාදීන් හා සමීපතමයන් පමණක් මීට සහභාගී වූ බව පැවැසේ.මේ ගුණානුස්මරණ උත්සවයේ දී කාගේත් නෙතට කඳුළක් නැඟුණේ ජැක්සන්ගේ බාල දියණිය (11 හැවිරිදි) කළ කතාව ඇසීමෙනි.බාප්පලා වන ජෙරමින් හා මාලන් සිය පියාට බුහුමන් දැක්වීමෙන් අනතුරුව දියණිය පැරිස්ට ද හදවතේ තෙරපුණු යමක් කීමට අවශ්‍ය විය. ඈ තරමක් නොසන්සුන් වූයේ මයික‍්‍රෆෝනය තම උසට සකස් කර ගන්නා තුරු පමණි.”ලොව හොඳම පියා මගේ තාත්තායි”එසේ කියද්දි වාවාගත නොහැකිව ඇගේ දෑසින් කඳුළු රූරා වැටිණි.”මා උපන් දා සිට මගේ පියා හොඳම තාත්තෙක් විදිහටයි මා දුටුවේ. මා මගේ තාත්තාට ගොඩක් ආදරෙයි”ඇගේ මේ සංවේදි ස්වරූපය ලොව ලක්ෂ සංඛ්‍යාත ජනකායක් රූපවාහිනි මගින් නරඹමින් සිටියහ.ස්ටේපල්ස් හි ගුණානුස්මරණ උත්සවයේදි ජැක්සන් ගේ දරු තිදෙනා වන පි‍්‍රන්ස් මයිකල්ඪ , පැරිස් කැතරින් හා පි‍්‍රන්ස් මයිකලඪඪ වාඩි ගෙන සිටියේ සිය ආච්චි (කැත්රින්) හා සීයා (ජෝ ජැක්සන්) ළඟයි.ඔවුන් ඉදිරියේ ජැක්සන් දේහය රැගත් කැරට් 14 රත්රන් ආලේපිත දෙන තැන්පත් කැර තිබුණි.50 හැවිරිදි මයිකල් ජැක්සන් ජීවිතෙන් නික්ම ගියද ඔහු ගේ දේපොළ හා දරුවන්ගේ අයිතිය පිළිබඳව නොවිසඳුණු ප‍්‍රශ්න රැසක් ඇත. ඔහුගේ මරණයට හේතුව ද තවමත් නිශ්චිත නැත.රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=ay0907121</link>
    <topic>රියැදුරුට පැනවූ දඩය</topic>
    <author>උපාලි සමරසිංහ</author>
    <content>රියැදුරුට පැනවූ දඩය අන්තිමේදි ගෙවන්න වුණේ මටමයිඋතුරේ ලොරි දකුණට දකුණේ ලොරි උතුරටආචාර්ය පී.ජී. පුංචිහේවා 1960 දී සිවිල් සේවයට බැඳුණු ජාතිමාමක නිලධරයෙකි. තම පරිපාලන දිවියේ විවිධ ඉසව් ජනතාවගේ පැත්තෙන් ඉටුකළ හෙතෙම, 1967 දී මොනරාගල මහ දිසාපති විය. 1987 දී අමාත්‍යාංශ ලේකම් තනතුරට පත් ඔහු පසුව ඉන්දුනීසියාවේ පිහිටි අන්තර් ජාතික සංවිධානයක් වන ආසියානු පොල් ප‍්‍රජාවේ විධායක අධ්‍යක්ෂ ධුරයට ද පත්විය. 1985 සිට 2000 වසර දක්වා පුරා වසර පහළොවක් ඒ මහතා එහි සේවය කළේය.ගහකොළ, සතා සීපාවාට මෙන්ම මෙරටේ ඉතිහාසයට ද බෙහෙවින් පෙම් බැඳි පුංචිහේවා, ඉතා වටිනා කෘති ගණනාවක් ද රචනා කළේ ය.පුංචිහේවා මහතා ලංකා විශ්ව විද්‍යාලයයෙන් ශාස්ත‍්‍රවේදි ගෞරව උපාධියත්, එක්සත් රාජධානියේ රෙඩිං විශ්ව විද්‍යාලයෙන් පශ්චාත් උපාධි ඩිප්ලෝමාවත්, ශී‍්‍ර ජයවර්ධනපුර විශ්ව විද්‍යාලයයෙන් දර්ශනසුරි උපාධියත් හිමිකැර ගත් විද්වතෙකි.ඔහුගේ ජීවිතය හා රාජකාරි මංපෙත පිළිබඳ සරල කටවහරින් එක්තැන් කළ අත්දැකීම් කීපයක් මෙතැන් සිට කියවමු.මට දැන් අවුරුදු 74 යි. ජීවිතය දිහා හැරිලා බලනකොට ඉතාම සතුටු වෙන්න පුළුවන්. මිරිස්ස පළාතේ ව්‍යාපාරිකයෙක් මගේ පියා. ජෝර්ජ් පුංචිහේවා එතුමාගේ නම. මව බැසිනෝනා ගෘහණියක්. මා මුලින්ම අකුරු කළේ බාලිකා විදුහලක. 5 වසර දක්වාම ගියේ මිරිස්ස බාලිකාවට. එතැනින් 5 ශිෂ්‍යත්වය මුලින්ම සමත්වූ ශිෂ්‍යයා මම.හයවැනි ශ්‍රේණියේ සිට ජ්‍යෙෂ්ඨය සමත් වන තුරුම මා ගියේ තෙලිජ්ජවිල මධ්‍ය මහා විද්‍යාලයට. පාසල් කාලයට අමතරව සමරසිංහාරාමයේ දහම් පාසල් කටයුතුවලටත් යොමුවුණා. මිරිස්සේ ගුණසිරි ස්වාමින් වහන්සේගේත්, නාරද ස්වාමින් වහන්සේගේත් ගුරුහරුකම් ලබා ගන්න තරම් අප පින්වන්ත වුණා. එච්එස්සී පන්තියේදී මා උගත්තේ කොළඹ ආනන්දයේ.මා සරසවියට එන්නෙ 1956 වසර මුලදියි. ඒ කාලෙ මට මතකයි ඩී.බී. ධනපාල මහත්මයා තමන් අත්දුටු සිහින කීපයක් ගැන ලීවා. ඒවා මගේ හිතත් කම්පනය කළා. එතුමා කීවා ලංකාවට නිදහස ලබාගැනීමට කි‍්‍රයාකිරීම තමන්ගෙ කාලයෙදි සිදුවිය යුතු ය කියා. ඩී.එස්. සේනානායක මහත්මයා ඒක කළා. තවත් බොහෝ අය එකතු වුණත් ඩී.එස්. මූලික වුණා.ඊළඟට ලංකාවේ නාඩගම් නුර්ති ආශ‍්‍රයෙන් අපේ කියලා නාට්‍යයක් හැදෙනවා නම් යන සිහිනය. ඒක මහාචාර්ය සරච්චන්ද්‍ර කළා මනමේ. ඊළඟට අපේ කියලා චිත‍්‍රපටයක් හැදෙනවානම් කියන සිහිනය. ඒක ලෙස්ටර් කළා. ඒ රේඛාව. සිංහල, පාලි, පුරාවිද්‍යා, විෂයන් කළත් මටත් සෞන්දර්යාත්මක හැඟීම් නොඅඩුව තිබුණා. මනමේ, රේඛාව, විතරක් නොවේ වික‍්‍රමසිංහයන් ‘විරාගය’ ලීවෙත් මා සරසවියට ගිය වසරේ. මේ සියලු සංස්කෘතික පුනරුදයන් හරහා මාත් සංස්කෘතික මිනිහෙක් බවට ම පත්වුණා.59 වන විට මා විශ්ව විද්‍යාලයයෙන් එළියට ආවා. කෙළින්ම ආනන්ද මහා විදුහලේ ගුරුවරයෙක් විදියට ආවා. ඒත් හය මාසයයි ගුරුකමේ හිටියේ. ඊළඟට මට විශ්ව විද්‍යාල සහකාර කථිකාචාර්ය තනතුරක් ලැබුණා.මහාචාර්ය නන්දසේන රත්නපාල හිටියෙත් මාත් එක්කමයි. ඒකෙ හිටියෙත් තුන්මාසයයි. සිවිල් සේවයට ලීවා ලංකාවෙන්ම 8 දෙනයි සමත්. මං පස්වැන්නාට සමත්වුණා. ගාල්ල කච්චේරියෙ හා වෙනත් තැන්වල පුහුණුවටත් ගියා. මා ලිපිකරු සේවයෙනුත් සමත්වුණා. ඒත් තෝරාගන්නෙ සිවිල් සේවාව.මා කළුතර උප දිසාපති විදියට ඉඳලා පුත්තලම උප දිසාපති හැටියටත් ගියා. පසුව මේ දෙපොළෙහිම මහ දිසාපති බවටත් පත්වුණා. මහ භාණ්ඩාගාරයෙත් සේවය කළා. ඒ ඒ අවස්ථාවල සිද්ධි මට පිළිවෙළට කියන්නට අමාරුයි. මතකයට නැගෙන පරිදි කියන්නම්.ඔහු පුත්තලමේ දිසාපති තනතුරින් කළුතරට විසිවී ගියේ දේශපාලනඥයකු නිසාය. මන්තී‍්‍රන් නිලධාරීනට ඇඟිලි ගැසීම කවදත් මේ රටේ තිබුණු සිරිතකි. ඉඩම් බෙදා දීමකට ඇති නාම ලැයිස්තුවක් ඉල්ලා එක්තරා දේශපාලනඥයකු පුංචිහේවා මහතා සමඟ පොර වැදුණේය. නාම ලැයිස්තුවෙන් තමාගේ අය බේරා අනෙත් අය කපා හැරීමය. ඒත් මේ නාම ලැයිස්තු ගත කළේ ඉඩම් අවශ්‍යතාව වඩාත්ම ඇති අය සැලකිල්ලට ගැනීමෙනි. එනිසා පුංචිහේවා නාම ලැයිස්තුව මන්තී‍්‍රවරයාට නුදුන්නේය. ඒ හේතුවෙන් හෙතෙම ටික කලෙකින්ම මාරු කැරිණ.පුත්තලමෙදී ම එක්තරා රියදුරකුගේ විනය කඩ කිරීමේ වරදකට හෙතෙම දඬුවම් කළේ රියැදුරාට දඩයක් නියම කොට දින ගණනකට ගෙදර යැවීමෙනි. ඒත් රියැදුරා මහ දිසාපති හමුවීමට නිතර නිතර පැමිණ හඬා වැටුණේය. මින් පසු එවැනි වරදක් නොකරන බවට ද සපථ කළේය. අන්තිමේදී දඩය ගෙව්වේ මහ දිසාපතිය. රියදුරාට රස්සාව ද ලැබිණි. තමා පැනවූ දඩය තමා විසින් ම ගෙවූ එකම දිසාපතිවරයා පුංචිහේවාය. හෙතෙම පුත්තලමේ සිටින කාලයේ මේ රටේ බිහිවූ කුරිරු ඝාතකයා ප‍්‍රභාකරන්ගේ පියා වැඩ කළේ ද ඔහු යටතේය. වේලුපිල්ලේ නම් හෙතෙම අහිංසක නීති ගරුක ඉඩම් ලිපිකරුවෙකි.මහා භාණ්ඩාගාරයේ සහකාර අධ්‍යක්ෂවරයකු වී සිටියදී 1970 මැතිවරණයට දින කීපයක් පමණක් තිබියදී භාණ්ඩාගාරයේ ලේකම්තුමා හදිසියේ ම පුංචිහේවා කැඳවීය.“මැතිවරණයට දවස් අටයි. පුංචිහේවා ගිහින් මැතිවරණ කටයුතු කරන්න. තේරීම් භාර නිලධාරී හා වැඩ බලන දිසාපති වශයෙන් මා ගැසට් නිවේදනය පළ කරනවා.” ඔහු කීවේ කලබලයෙනි.“සර්, මට මැතිවරණ කටයුතු කර කිසිම පළපුරුද්දක් නෑ.”පුංචිහේවා කීවේ ගොත ගසමිනි.“ඔව්, මං දන්නවා කවුරුවත් කසාද බඳිනකොට බඳින්නේ පළපුරුද්ද ඇතිව නෙවි. හෙට උදේට යන්න පුළුවන්. මැතිවරණ ඉවර වුණාම එන්න” ඔහු තීරණය වෙනස් නොකළේය.“ඒ කාලෙ පරිපාලන සේවය එහෙමයි. අඩුපාඩු පැමිණිලි පස්සෙ. ඉස්සෙල්ලා කී දේ කරන්ඩ ඕනැ. රාජකාරිය ඉටු කරන්න ඊට පසු පැමිණිලි කරන්න යන්න නිලධාරීන්ගේ ඔළුවට කා වද්දන ලද ආදර්ශ පාඨයයි.එහිදී මගේ තේරීම් භාර නිලධාරින් දෙන්නෙක් මැතිවරණයට පෙර දින නොපැමිණීමෙන් මා හරිම අමාරුවක වැටුණා. ප‍්‍රවාහන සහකාර තේරිම් නිලධාරී තැනගේ පරීක්ෂාව යටතේ ඡන්ද නිලධාරින් මා නියමිත මධ්‍යස්ථානවලට යැව්වා. එම මධ්‍යස්ථානවල මැතිවරණ කටයුතු සොයා බලා වාර්තා කිරීමට සහකාර තේරීම් නිලධාරීන් මැතිවරණ දිනයට පෙර අදාළ මධ්‍යස්ථානවලට යන්න ඕනැ.දිස්ති‍්‍රක්කයේ උතුරින් පිහිටි ජනශුන්‍ය පිටිසර ගමක් වූ පුකුලම් ඡන්ද මධ්‍යස්ථානය පරීක්ෂා කිරීමට යාමට සහකාර මැතිවරණ නිලධාරියා සූදානම් වුණා. සහකාර තේරීම් නිලධාරින් ඔහු සමඟ යාමට කැමැත්ත ප‍්‍රකාශ කළා. ඒත් වගකීමක් ඇති නිලධාරීන් දෙදෙනෙක් යැවීම ගැන මං එච්චර කැමැත්තක් තිබුණේ නෑ.පුත්තලමේ ඉඳන් මන්නාරම දක්වා ඇති මාර්ගයේ පුකුලමට යා හැක්කේ ජීප් රථයෙන්. එහෙම නැතිනම් කල්පිටියේ ඉඳන් කලපුව හරහා බෝට්ටුවකින් යන්න පුළුවන්. ඒත් නිලධාරීන් දෙදෙනාම පුකුලමට යාමට කැමැති නෑ.මා කීවේ කලපුව හරහා නොගොස් වෙරළ දිගේ ජීප් රථයෙන් යන ලෙසයි. ජීප් රථයෙන් යාම වෙහෙසයි. අතරමඟ ප‍්‍රමාදයක් වුවොත් විල්පත්තුවේ ඉන්නා වන සතුන්ගෙන් කරදර සිදුවන්නට පුළුවන් කියා දෙදෙනා බෝට්ටුවෙන් කලපුව දිගේ යන්න හිතලා. ගමනත් ඉක්මන්. පැමිණි වහාම මට වාර්තා කරන්න කියා මා තානායමට ගිහින් ටිකක් නිදාගත්තා. හෙට උදේම අවදිවන්න හිතාගෙන.මැතිවරණ දින උදේ පාන්දර අවදිව බලන කොට අර නිලධාරීන් දෙදෙනා පැමිණ ඇත්දැයි සොයා බලන්න මා කච්චේරියේ මැතිවරණ අංශයට ගියා. ඒක ඒ මුළු රාති‍්‍රය පුරාම විවෘතයි. සහකාර මැතිවරණ නිලධාරීන් ආවේ නැතැයි ප‍්‍රධාන ලිපිකරු නඩරාජා කීවා.මට හීන්දාඩිය දැම්මා. මේ එක් නිලධරයකුට එක් ඡන්ද කොට්ඨාසයක ඡන්ද පති‍්‍රකා ගණන් කරන්න තිබුණා. ඔහු නැතත් ඒක වෙනත් නිලධරයකුට දෙන්න පුළුවන්. නැත්නම් මට ම කරන්නත් පුළුවන්. ඒත් සියලුම ලියකියවිලි භාරව සිටි අනෙක් නිලධරයා නැතිව කිසිවක්ම කළ නොහැකියි.මේ දෙදෙනාට කරදරයක් ද? මා මේ ගැන දන්වන්න පොලිසියට ගියා. බොහෝ දෙනෙක් මැතිවරණ රාජකාරියට පොලිස් ස්ථානයෙන් පිටවෙලා. පොලිස් නිලධාරියෙක් නිදියගෙන ඉන්නවා. අමාරුවෙන් නැඟි සිටි ඔහුට ප‍්‍රශ්නය කීවාම “ඒ ඇය මැරිලා නම් හෙට උදේට අපි මළකඳන් ගේන්නම්” කියා හෙතෙම නැවතත් නින්දට වැටුණා. ඒ අතර නිර්දනන් නම් තානායමේ බෝඩිංකරුවා මට උදව්වට ආවා.සර් බයවෙන්න එපා මං කල්පිටියට ගිහින් ඡන්දේ පටන් ගන්න ඉස්සෙල්ලා සුරුස් ගාලා එනවා.” කියමින් හෙතෙම පිටත්වී ගියේය.එළියක් වැටිලා තියෙද්දී මෙන්න මිනිහා නිලධාරීන් දෙදෙනාත් අරගෙන එනවා.“සර් මේ දෙන්නා ඉස්සෙල්ලා ප‍්‍රාදේශීය ආදායම් නිලධාරි මහාදේවගේ කන්තෝරුවට ගිහින් තියෙනවා. ඊළඟට එතැනින් පුකුලමට යාමට බෝට්ටුවක් අරගෙන. එතැන කටයුතු පිළිවෙළට තිබිලා. ආපහු එනකොට වඩදියට අහුවෙලා බෝට්ටුව කලපුවෙ ඈතට ගහගෙන ගිහින්. කොහොම හරි බෝට්ටුව ආපු නැති හින්දා මහාදේව තවත් බෝට්ටුවක් අරන් කලපුවේ එක කොනක ඉඳන් අනෙක් කොනටම හොයලා. අන්තිමේදී උදේ හතරට විතර හමුවෙලා තියෙන්නේ.සීතලේ වෙව්ලමින් බඩගින්නේ හිටපු නිලධාරීනට මහාදේව ගෙදර ගෙන ගොස් උණු පැන්වලින් සංග‍්‍රහ කර තිබේ. ගෙදර ගොස් ඊළඟ පැය දෙකේදී ඡන්ද කටයුතුවලට සූදානම් වීමට ඔවුනට සිදුවිය.මේ නිලධාරීන් නාවානම් මං එදා ඉවරයි. පළපුරුද්දක් එදා තිබුණා නම් කිසිම වේලාවක ඊට පෙරදින මේ නිලධාරීන් අර වගේ දුෂ්කර ගමකට යවන්නෙ නෑ.කළුතර මහ දිසාපති කාලේ අගලවත්ත මන්තී‍්‍ර කොල්වින් ආර්. ද සිල්වා මාත් සමඟ ඉතාම සුහදව වැඩ කළා. ප‍්‍රදේශයේ දේශපාලන අධිකාරිය රත්නසිරි වික‍්‍රමනායක, ලෙස්ලි චම්ලි, බකිර් මාකර්, කොල්වින් මේ හැමෝම මගේ සේවාවට ප‍්‍රශංසා කළා. මංගල මුණසිංහ මහතාත් අපේ කටයුතුවලට උදව් කළා. ඒ හැමෝම රාජ්‍ය නිලධාරිනට අවශ්‍ය උදව් කළේ රටේ යහපතට.මොනරාගල මහ දිසාපති කාලෙත් මා විශාල මෙහෙයක් කළා. මේ දිස්ති‍්‍රක්කය වර්ග සැතපුම් 2785 යි. ඉස්කෝල 165 යි තිබුණේ. හරිම දුෂ්කරයි. වෛද්‍ය පහසුකම් අන්තිමයි. එදා කතරගම ඉඳලා මොරවැවට යනකම් මොනරාගල දිසාපති යටතේ තමයි තිබුණේ. ජනතාව 3,90,000 ක් හිටියා මා ඉන්නා කාලේ. අපි ප‍්‍රජා මධ්‍යස්ථාන හදන විදියට සල්ලි අරන් ඉස්කෝලයක් හැදුවා. 1968 - 69 කාලෙ. මොනරාගල මධ්‍ය මහා විද්‍යාලයය නමින් අද තියෙන්නෙ ඒක. ජනතාවගේ වතුර ප‍්‍රශ්නයට විසඳුමක් විදියට පොඩි වැවක් බැන්දා.78 දී මා පොල් කර්මාන්ත අමාත්‍යාංශයේ හැරල්ඩ් හේරත් ඇමැතිතුමා යටතේ අමාත්‍යාංශ ලේකම් තනතුරේ හිටියා. පොල් සංවර්ධන අධිකාරිය, පොල් සැකසුම් මණ්ඩලය, මේ වගේ විවිධ ආයතන පිහිටවලා රටේ පොල් නිෂ්පාදන දිරිගන්වන්න අප කටයුතු කළා. එහි කාර්යභාරය අනුව ආසියානු පැසිපික් පොල් ප‍්‍රජාවේ රටවල් 14 කින් තේරුණු විධායක අධ්‍යක්ෂවරයා මමයි.මගේ ජීවිතයේ මට හමුවුණු පි‍්‍රයතම දේශපාලනඥයන් තමයි හැරල්ඩ් හේරත්, රත්නසිරි වික‍්‍රමනායක, කොල්වින් ආර්. ද සිල්වා වගේ අය. මං රටවල් 50 ක පමණ ඇවිද්දා, පොත් 25 ක් විතර ලීවා. ‘ඇවිද්ද පය’ කියලා මා මේ රසවත් සංචාර ගැන ලීවා. රජයේ සේවකයකුගේ ආගිය කතා කෘතියෙන් මේ සිවිල් සේවයේ රසකතා එක්තැන් කළා. ජීවිතයේ සැඳෑ සමය ගත කරන මම මේ රට වෙනුවෙන් වැඩක් කළා යැයි සැනසෙන්න පුළුවන්. ආයිත් ඉපදුණොත් මේ රටට වැඩක් කළ හැකි පුද්ගලයෙක් වෙන්නයි කැමැති.ඔහුගේ තිස් වසර ඉක්මවූ සිවිල් සේවයේ අත්දැකීම් මෙවැනි කෙටි ලිපියකින් එකතු කළ නොහැකිය. මෙහි ශේෂ වූයේ ඉන් ඉතා අල්පමාත‍්‍රයක් පමණි.උපාලි සමරසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=ay0907122</link>
    <topic>උතුරේ ලොරි දකුණට</topic>
    <author>නිහාල් පී. අබේසිංහ</author>
    <content>රියැදුරුට පැනවූ දඩය අන්තිමේදි ගෙවන්න වුණේ මටමයිඋතුරේ ලොරි දකුණට දකුණේ ලොරි උතුරටදැනට සති දෙකකට පෙර උතුරු නැඟෙනහිර ප‍්‍රදේශවල ධීවර ජනතාවට තම කටයුතුවල යෙදීමට පහසුකම් ලබාදීම නිසා දැන් දකුණේ ද මාළු මිල අඩුවෙමින් පවතින බව වෙළෙඳ පොළ ආරංචි මාර්ග පවසයි. මීට මාසයකට පමණ පෙර උතුරේ පරා මාළු කිලෝවක මිල රුපියල් 600 ක් විය. අද එය රුපියල් 100 - 200 අතර ගණනකට අඩුවී තිබේ. උතුරේ හා නැඟෙනහිර අද ඉස්සෝ කිලෝවක මිල ද රුපියල් 200 - 250 දක්වා අඩුවී තිබේ.උතුරු දකුණු ජනතාවගේ පෞද්ගලික සුහදත්වය හා සුබසාධනය වැඩි කිරීමට ද මෙය රුකුලක් වෙයි. මේ අතර උතුරේ ධීවර වරාය හා ධීවර කටයුතු සංවර්ධනයට රුපියල් කෝටි 60 ක මුදලක් වෙන් කරන බව ධීවර හා ජලජ සම්පත් ඇමැති ෆිලික්ස් පෙරේරා මහතා පවසයි.මේ අතර යාපනයේ රතුලුනු දුම්කොළ හා මාළු රැගත් ලොරි මේ දිනවල කොළඹට ඒමට ද පටන් ගෙන තිබේ. එය කොළඹ හා දකුණේ වෙළෙඳ පොළේ ආහාර මිල හා දුම්කොළ මිල අඩුවීමට බෙහෙවින් බලපානු ඇත.යාපනය වවුනියාව මන්නාරම දිස්ති‍්‍රක්කවල ඉක්මන් සංවර්ධනයක් උතුරු වසන්තය යටතේ දැනටමත් සිදුවන බවත් කිලිනොච්චි හා මුලතිව් දිස්ති‍්‍රක්කවල සංවර්ධිත කටයුතු බිම් බෝම්බ ඉවත් කර ආරක්ෂාව දුන් පසු අරඹන බවත් යටිතල පහසුකම් සංවර්ධනය පිළිබඳ ජනාධිපති උපදේශක චන්ද්‍රා ප‍්‍රනාන්දු මහතා පවසයි.වවුනියාව දිස්ති‍්‍රක්කයේ අවතැන් වූ පවුල් 1000 ක් නැවත පදිංචි කර ඇතැයි ජාතිය ගොඩනැගීමේ ඇමැති එස්.එම්. චන්ද්‍රසේන මහතා පවසයි.ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා වන්නි ආඥාපති මේජර් ජනරාල් ජගත් ජයසූරිය සමඟ යාපනයේ සංචාරයක නිරත වෙද්දීමග නැගුම යටතේ ග‍්‍රාමීය පාරවල් සකස් කිරීම අරඹා ඇත. විදුලිය ලබාදීම සිදුවෙමින් පවතී. මේ යටිතල පහසුකම් වැඩි දියුණු කිරීමේ කටයුතුවලට බිම් බෝම්බ ඉමහත් බාධාවකි. ඒ අනුව බිම් බෝම්බ ඉවත් කිරීමට ටෙන්ඩර් කැඳවා තිබේ. ප‍්‍රධාන මාර්ග ඉදිවෙමින් පවතී. ආරක්ෂිත වටා පිටාව ඇතිවූ විගස තවත් පවුල් පදිංචි කරනු ලැබේ.මීට අමතරව අද වවුනියාව දිස්ති‍්‍රක්කයේ ද උතුරු වසන්තය නිසා විශාල සංවර්ධනයක් වෙමින් පවතී. වවුනියාව දිසාපති පී.එස්.එම්. චාල්ස් මහත්මිය පවසන පරිදි වවුනියාවේ මාර්ග සංවර්ධනය සඳහා රුපියල් කෝටි 20 ක් උතුරු වසන්තය යටතේ වෙන් කර තිබේ. ගම්බද ප‍්‍රදේශවලට විදුලිය ලබාදීමට තවත් රුපියල් කෝටි 30 ක් ලබා දී ඇත.උතුරේ වැව් රැසක් යළි ප‍්‍රතිසංස්කරණය කළ යුතුව ඇත. ඒ සඳහා වවුනියාව දිස්ති‍්‍රක්කයට පමණක් රුපියල් කෝටි 60 ක් වැව් ප‍්‍රතිසංස්කරණය සඳහා වෙන්කර තිබෙන බව දිසාපතිවරිය සිළුමිණට පැවසුවාය.වවුනියාවට කාර්මික විද්‍යාලයක් ඉදිකිරීමට ද පියවර ගෙන ඇත. ජාතිය ගොඩනැගීමේ ඇමැති එස්.එම්. චන්ද්‍රසේන මහතා පවසන පරිදි ඊට වැයවෙන මුළු මුදල රුපියල් කෝටි 50 කි.පරිගණක විද්‍යාව, දුරකථන අලුත්වැඩියාව වැනි නව පාඨමාලා මෙන්ම පාරම්පරික තල් කර්මාන්තය ඇතුළු සාම්ප‍්‍රදායික කර්මාන්තවලට ද සම්බන්ධ පාඨමාලා මෙහිදී පවත්වන බව චන්ද්‍රසේන මහතා පවසයි.උතුරු වසන්තය පිළිබඳ කාර්ය සාධක බළකායේ ලේකම් ලෙස කටයුතු කරන්නේ එස්.බී දිවාරත්න මහතායි.ආරක්ෂාව, නැවත පදිංචි කිරීම හා සංවර්ධනය යන කරුණු මුල්කරගෙන මේ කාර්ය සාධක බළකාය කි‍්‍රයාත්මක වේ.මේ බළකාය යටතේ කෙටිකාලීන හා දිගුකාලීන සැලසුම් කි‍්‍රයාත්මක වේ. කෙටිකාලීන සැලසුම් දින 180 න් අවසන් කළ යුතුව තිබේ. දිගුකාලීන සැලසුම් අවුරුදු තුනකින් නිම කිරීමට නියමිතය.උතුරේ පාඨකයාට දැනුම දෙන යාපනයේ පුස්තකාලයමේ වැඩ පිළිවෙළ සාර්ථක කරගැනීම පිණිස කාර්ය සාධක බළකායේ සභාපති බැසිල් රාජපක්ෂ මහතා උතුරු ප‍්‍රදේශවල ජනතාව හමුවී ඔවුන්ගේ ප‍්‍රශ්න පිළිබඳව නිරන්තරයෙන්ම කතා බහේ යෙදෙයි.ඊට අමතරව යාපනයේ ඉදිවන යාපනය කරෙයිනගර් මාර්ගය, සංගුපිටිය පාලම ඉදිකිරීම, මන්නාරම තල්ලඩි (සාම) පාලම ඉදිකිරීම, චුන්නාකම් විදුලි බලාගාරය ඉදිකිරීම පිළිබඳව ද බැසිල් රාජපක්ෂ මහතා සොයා බැලීය. මේ අතර ඉරණමඩු ජලාශයෙන් උතුරට ජලය ලබාදීමේ වැඩ පිළිවෙළක් කි‍්‍රයාවට නංවනු ලැබේ.මේ අතර උතුරු ප‍්‍රදේශයේ අවතැන්වු ජනතාවගේ පහසුව පිණිස රාජ්‍ය පරිපාලන අමාත්‍යාංශයේ ජංගම සේවාවක් පසුගිය සතියේදි උතුරේ සහන ගම්මානවලදි පැවැත්විණි.එහිදි ජාතික හැඳුනුම්පත් ලබාදීම, උප්පැන්න හා විවාහ සහතික ලබාදීම, ඉඩම් ඔප්පු ලබාදීම වැනි කටයුතුවලට පූර්ණ උදව් ලබාදීම සිදුවිය.ඉදිරියේදි මේ අවතැන්වී සහන ගම්මානවල සිටින ජනතාවට උප්පැන්න විවාහ සහතික හා හැඳුනුම්පත් ලබාදීම ඉක්මණින් සිදුවනු ඇතැයි රාජ්‍ය පරිපාලන අමාත්‍යාංශය පවසයි.මීට අමතරව වවුනියාවේ අවතැන්වූ හා නැවත පදිංචි වූ ජනතාවගේ විවිධ ප‍්‍රශ්න විසඳන රාජ්‍ය ආයතන 25 ක නිලධාරින් සහභාගිවන තවත් රාජ්‍ය පරිපාලන ජංගම සේවාවක් ඊයේ පැවැත්වුණු අතර අදත් වවුනියාවේ දෙමළ මහා විද්‍යාලයේදි එම ජංගම සේවාව පැවැත්වේ.මන්නාරම් සාම පාලම ඉදිවෙමින්උතුරු වසන්තය පිළිබඳ කාර්ය සාධක බළකායේ මෙහෙයවීමෙන් මෙම ජංගම සේවාව සම්බන්ධීකරණය කරනු ලබන්නේ රාජ්‍ය පරිපාලන හා ස්වදේශ කටයුතු අමාත්‍යාංශය විසිනි.මේ අතර උතුරේ සහන ගම්මානවල සිසු සිසුවියන්ගේ ප‍්‍රයෝජනය සඳහා අපොස උසස් පෙළ ආදර්ශ විභාග වැඩමුළු පසුගියදා වවුනියාවේදි පවත්වන ලදි.විභාග කොමසාරිස් ජනරාල් අනුර එදිරිසිංහ මහතාගේ මෙහෙයවීමෙන් පැවැති එම ආදර්ශ විභාග වැඩමුළු සඳහා 900 කට අධික සිසු සිසුවියෝ සහභාගි වූහ.මීට අමතරව මෙවර ශිෂ්‍යත්ව විභාගයට පෙනී සිටින උතුරේ සිසු සිසුවියන් සඳහා ද වැඩමුළුවක් පවත්වන ලදි. ඒ සඳහා සිසු සිසුවියෝ 6000 ක් පමණ සහභාගි වූහ.මීට අමතරව සුපිරි පාසල්වල ගුරුවර ගුරුවරියෝ ද උතුරු පළාතේ සහන ගම්මානවල දූ දරුවන්ට ඉගැන්වීමේ වැඩ පිළිවෙළක් කි‍්‍රයාත්මක කරති.මේ අතර වවුනියාව සිට උතුරු දුම්රිය මාර්ගයේ මුරුකණ්ඩි ටෙම්පල් දුම්රිය පොළ ඉදිකිරීමට, 2009 යොවුන් කොඩි සතියේ දී උපයන මුදලින්, එක් යෞවන සමාජයකින් රුපියල් 500 බැගින් දුම්රිය පොළ අරමුදලට බැර කෙරේ. ජාතික තරුණ සේවා සභාව වැඩසටහන මෙහෙයවයි.තරුණ කටයුතු පිළිබඳ ඇමතිනි පවිත‍්‍රා වන්නිආරච්චි මහත්මිය පවසන ආකාරයට ඉදිරියේදී වරින් වර සිංහල දෙමළ යෞවන යෞවනියන් උතුරු දකුණු තරුණ හුවමාරු වැඩසටහනකට ද එක් කර ගනු ලැබේ.උතුරු වසන්තයත් සමග යාපනයේ ජන ජීවිතය යළි සාමාන්‍ය අතට හැරෙයිඉදිරියේදී උතුරු - නැෙඟනහිර පළාත්වල තරුණ තරුණියන් සඳහා කී‍්‍රඩාංගණ සහ තරුණ මධ්‍යස්ථාන රැසක් ඉදිකිරීමට යෝජිතය. ඒ අනුව තරුණ මධ්‍යස්ථාන 5 ක් දැනටමත් සහන ගම්මාන ආශ‍්‍රිතව ඉදිකර ඇති අතර වොලිබෝල් කී‍්‍රඩා පිටි 35 ක් ද ඉදිකර තිබේ.උතුරේ සහන ගම්මානවල වෙසෙන ජනතාව වෙනුවෙන් තරුණ කටයුතු අමාත්‍යාංශය මඟින් මනෝ උපදේශන සේවාවක් ද අරඹා තිබේ.වතැන් වී සහන ගම්මානවල වෙසෙන කලාවට ළැදි තරුණ තරුණියන්ගේ දක්ෂතා ඔප් නැංවීමට ‘උතුරු වසන්තය’ නමින් සංයුක්ත ගීත තැටියක් එළිදැක්වීමට කටයුතු යොදා තිබෙන බව ජාතික තරුණ සේවා සභාවේ සභාපති හා අධ්‍යක්ෂ ජනරාල් භාෂ්වර සේනාංක ගුණරත්න මහතා පවසයි.දෙමළ ගායක ගායිකාවන් හා නර්තන කණ්ඩායම් ජාතික මට්ටමින් බිහි කිරීමට ද අපේක්ෂා කෙරේ.සහන ගම්මානවල වෙසෙන ජනතාවගේ සෞන්දර්යාත්මක හැකියාවන් වර්ධනය කිරීමේ අරමුණින් ජාතික තරුණ සේවා සභාව විසින් සහන ගම්මානවලට මහරගම හා බෙල්වුඩ් ශිල්පීන් යොදා ගනිමින් ප‍්‍රසංග කීපයක් ද පවත්වා තිබේ.උතුරේ නව බැංකු විවෘත කිරීමට ද කටයුතු යෙදේ. උතුරු පළාතට නව බැංකු සේවා 67 ක් ස්ථාපිත කිරීමට ලංකා මහ බැංකුව අනුමැතිය ලබාදී තිබේ. සහන ගම්මානවල ඇති තාවකාලික බැංකු ශාඛාවලට රුපියල් කෝටි ගණන් තැන්පතු ලැබී තිබේ.තලෙයි මන්නාරමේ ධීවර ප‍්‍රජාව තම ප‍්‍රශ්න ඉදිරිපත් කරමින්පෞද්ගලික සමාගම් මඟින් උතුරේ අලුත් ඉන්ධන හල් විවෘත කරන බව ඛනිජ තෙල් ඇමැති ඒ.එච්.එම්. ෆවුසි මහතා පවසයි. උතුරු පළාතේ දැනට ඉන්ධන හල් කිසිවක් නැත.ජාතිය ගොඩනැගීමේ ඇමැති එස්.එම්. චන්ද්‍රසේන මහතාගේ උපදෙස් පරිදි රුපියල් ලක්ෂ 1120 ක් වටිනා රෙදිපිළි සහන ගම්මානවලට ලබාදී තිබේ. ලක්ෂ 20 ක් වටිනා කී‍්‍රඩා උපකරණ ද ලබාදී ඇති අතර මේ වැඩපිළිවෙළ ඉදිරියේදිත් සිදු කෙරෙන බව චන්ද්‍රසේන ඇමැතිවරයා කීය.උතුරු ප‍්‍රදේශය පුරා ලක් සතොස හා ජංගම අලෙවිසල් පහසුකම් ලබාදීමට ද කටයුතු කෙරේ. දැනටමත් ලක් සතොස අලෙවි හල් 10 ක් සහන ගම්මාන ආශ‍්‍රිතව පිහිටුවා තිබේ. අවතැන් වී සිටින පවුල් යළි පදිංචි වූ විට සෑම ගමකටම සමුපකාර ආරම්භ කිරීමට ද කටයුතු යොදා ඇතැයි ද ඇමැති බන්දුල ගුණවර්ධන මහතා පවසයි.ත‍්‍රස්තවාදී ග‍්‍රහණයෙන් මුදා ගනු ලැබූ උතුරු ප‍්‍රදේශයේ යටිතල පහසුකම් සංවර්ධන වැඩසටහන වූ උතුරු වසන්තය යටතේ විදුලිබල සංවර්ධනය වෙනුවෙන් රු. දස ලක්ෂ 3750 ක් වැය කිරීමට විදුලිබල හා බලශක්ති අමාත්‍යාංශය පියවර ගනී.ජනාධිපතිතුමන්ගේ උපදෙස් පරිදි උතුරු වසන්තය පිළිබඳ ජනාධිපති කාර්ය සාධන බළකායේ එකඟත්වය මත ක‍්‍රියාත්මක කෙරෙන මෙම ව්‍යාපෘතිය යටතේ වසර 30 කට අධික කාලයක් මුළුල්ලේ ත‍්‍රස්තවාදීන් විනාශ කරන ලද විදුලි සම්පෙ‍්‍ර්ෂණ පද්ධති ඉදිකිරීම, විදුලිය බෙදාහැරීමේ උපපොළවල් සංවර්ධනය කිරීම හා ග‍්‍රාමීය විදුලි යෝජනා ක‍්‍රම කි‍්‍රයාත්මක කිරීම සිදු කෙරේ.විදුලි සම්පෙ‍්‍ර්ෂණ පද්ධති ඉදිකිරීම් යටතේ ජපන් ආර්ථික සහයෝගිතා බැංකු ණය ආධාරයෙන් රු. දස ලක්ෂ 1400 ක වියදමකින් කිලෝවොට් 132 ක නව සම්පෙ‍්‍ර්ෂණ පද්ධතියක් වවුනියාව සිට කිලිනොච්චිය දක්වා ඉදිකෙරෙන අතර, රු. දස ලක්ෂ 2250 ක වියදමකින් කිලිනොච්චියේ සිට චුන්නාකම් දක්වා කිලෝවොට් 132 විදුලි සම්පෙ‍්‍ර්ෂණ පද්ධතියක් ඉදි කෙරේ.කඩිනමින් ඉදිවන යාපනය – කරෙයිනගර් මාර්ගයඋතුරු ප‍්‍රදේශයේ විදුලිය බෙදාහැරීමේ කටයුතු කාර්යක්ෂම කිරීම සඳහා රු. දස ලක්ෂ 700 ක් වෙන්කර ඇති අතර, අඩු වෝල්ටීයතාවන් හා මධ්‍යම වෝල්ටීයතාවන් සංවර්ධනය කිරීම ද මෙම ව්‍යාපෘතිය යටතේ සිදුකෙරෙන බව විදුලිබල අමාත්‍ය ඩබ්ලිව්.ඩී.ජේ. සෙනෙවිරත්න මහතා පවසයි.තුන් අවුරුදු සැලැස්මක් යටතේ උතුරු අර්ධද්වීපයේ සෑම ගම්මානයකටම විදුලිය ලබාදීම සඳහා රු. දස ලක්ෂ 5200 ක් ද වෙන්කර තිබෙන බව ද විදුලිබල හා බලශක්ති අමාත්‍යාංශය අවධාරණය කරයි. ඉතා කඩිනමින් විදුලිය ලබාදීම සඳහා ගම්මාන 400 ක විදුලිබල ව්‍යාපෘතියක් ද මේ යටතේ කි‍්‍රයාත්මක කරන බව අමාත්‍යාංශය පවසයි.මෙහිදී නව විදුලි සබදතා 80000 ක් ඇති කිරීමට යෝජිත බව විදුලිබල අමාත්‍යාංශය පෙන්වා දෙයි.ඒ සමඟම ඉදිරියේදී මෙගා වොට් 30 ක නව විදුලි බලාගාරයක් උතුරු පළාත ඇතුළත ඉදිකිරීමට අපේක්ෂා කෙරේ. ‘විදුලමු ශ‍්‍රී ලංකා වැඩසටහන’ හා විශේෂ ව්‍යාපෘති යටතේ මෙම මුදල් වෙන්කර තිබේ.මේ අතර මෙගා වොට් 36 යාපනයේ චුන්නාකම්හි විදුලි බලාගාරයේ කටයුතු ද බැසිල් රාජපක්ෂ මහතා හා ඇමැති ඩබ්ලිව්.ඩී.ජේ. සෙනෙවිරත්න මහතා ද පසුගියදා පරීක්ෂා කළහ.නිහාල් පී. අබේසිංහසේයාරූ - චමින්ද හිත්තැටිය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907121</link>
    <topic>මැලේසියා එයාර්ලයින්ස්-ශ‍්‍රීලංකන්</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවශ‍්‍රීලංකන් හි ජාත්‍යන්තර අලෙවි අංශ ප‍්‍රධාන මොහොමඩ් ෆසිල් සහ මැලේෂියා එයාර්ලයින්ස් හි රාජ්‍ය හා කර්මාන්ත සම්බන්ධතා සාමාන්‍යාධිකාරි ජර්මාල් සිං ඛේරා මහත්වරුන් ගිවිසුම් පිටපත් හුවමාරු කර ගත් අවස්ථාව.මැලේෂියා එයාර්ලයින්ස් සමාගම සහ ශ‍්‍රීලංකන් එයාර්ලයින්ස් සමාගම, සිය ආසියානු ගුවන් සේවා සහයෝගිතාව වඩාත් ශක්තිමත් කරමින්, දිගු කලක් තිස්සේ සමාගම් දෙක අතර පවත්වා ගෙන එන හවුල් සංකේත සහභාගිත්වය තවත් පුළුල් කිරීම සඳහා ගිවිසුම අලුත් කරන ලදී.ගිවිසුමට අනුව, මාලදිවයින්වල මාලේ නගරයට යන ශ‍්‍රීලංකන් ගුවන් ගමන්වලදී හවුල් සංකේත භාවිතයට මැලේෂියන් එයාර්ලයින්ස් සමාගමට හැකි වන අතර, ලොස් ඇන්ජලීස්, සිඩ්නි, මෙල්බෝර්න්, ජාකර්තා හා සෝල් කරා යන මැලේෂියන් එයාර්ලයින්ස් ගුවන් ගමන්වලදී, ශ‍්‍රීලංකන් එයාර්ලයින්ස් සමාගමට හවුල් සංකේත භාවිතා කළ හැකිය.මැලේෂියා එයාර්ලයින්ස් හි සාමාන්‍යාධිකාරී (රාජ්‍ය හා කර්මාන්ත සම්බන්ධතා) ජර්මාල් සිං ඛේරා මහතා මෙසේ කීය: “මේ අනුව, යුරෝපයෙන් හා ආසියාවෙන් එන ඉහළ තරාතිරමේ සංචාරකයන් අතර ජනප‍්‍රිය ගමනාන්තයක් බවට පත්ව ඇති මාල දිවයිනට පහසුවෙන් ප‍්‍රවේශ වීමට අපගේ සේවාලාභීන්ට හැකි වන අතර, උතුරු අමෙරිකාවේ, ආසියාවේ හා ඕස්ටේ‍්‍රලියාවේ ප‍්‍රධාන නගරවලට අප ගෙන යන මඟී සංඛ්‍යාව තව දුරටත් වැඩි කර ගැනීමට ද අපට හැකි වන්නේය. සංචාරකයන් සඳහා විවෘත ප‍්‍රධාන පිවිසුමක් වශයෙන් ක්වාලාලම්පූර් නගරයේ තත්ත්වය ද වඩාත් ශක්තිමත් වනු නියතයි.”ශ‍්‍රීලංකන් හි ජාත්‍යන්තර අලෙවි අංශ ප‍්‍රධාන මොහොමඩ් ෆසීල් මහතා මෙසේ කියයි: “ලෝකයේ විශිෂ්ටතම ගුවන් සේවාවල නිජබිම වන ආසියාවේ සම්මාන දිනන ගුවන් සේවයන් සමඟ අපගේ සබඳතා ශක්තිමත් කර ගැනීමට අපි දැඩි උත්සාහයක් දරන්නෙමු. මැලේෂියන් ගුවන් සේවයට මෙන් ම ශ‍්‍රීලංකන් ගුවන් සේවයට ද සිය සේවා සඳහා ජාත්‍යන්තර සම්මාන දිනා ගැනීමේ ඉතිහාසයක් ඇත.එබැවින්, අප අතර පවත්නා හවුල්කාරිත්වය ගුවන් සේවා දෙකේම අන්‍යොන්‍ය යහපතට මෙන්ම අප අපගේ මඟීන්ගේ යහපත සඳහා ද ඉවහල් වෙයි. මේ හවුල්කාරිත්වය මඟින් ශ‍්‍රීලංකන් සමාගමට, ආසියා ශාන්තිකර කලාපයේ, විශේෂයෙන්, අමෙරිකා එක්සත් ජනපදයේ බටහිර වෙරළේ හා ඕස්ටේ‍්‍රලියාවේ, වෙළෙඳපලවල් ගණනාවකට ම පිවිසිය හැකි වනු ඇත.”</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907122</link>
    <topic>අධ්‍යාපන ප‍්‍රකාශන දෙපාර්තමේන්තුවට</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවඅධ්‍යාපන ප‍්‍රකාශන දෙපාර්තමේන්තුවේ ගබඩා පහසුකම් වැඩි කිරීමට නව පොත් ගබඩා සංකීර්ණයක් ඉදි කිරීම සඳහා නාගරික සංවර්ධන අමාත්‍ය දිනේෂ් ගුණවර්ධන මහතා අධ්‍යාපන ඇමැති සුසිල් පේ‍්‍රමජයන්ත මහතාට ඔප්පු පිරිනැමු අවස්ථාව. නාගරික සංවර්ධන අධිකාරිය වෙතින් මෙම ඉඩම රුපියල් මිලියන 44 කට අධ්‍යාපන ප‍්‍රකාශන දෙපාර්තමේන්තුව විසින් මිලදී ගෙන ඇති අතර, මෙම ගබඩා සංකීර්ණය හෝමාගම පිටිපන ප‍්‍රදේශයේ ස්ථාපිත කෙරෙනු ඇත. අධ්‍යාපන ප‍්‍රකාශන දෙපාර්තමේන්තුවේ ප‍්‍රකාශන කොමසාරිස් ඩබ්ලිව්.එම්.එන්.ජේ. පුෂ්පකුමාර, නාගරික සංවර්ධන අධිකාරියේ අධ්‍යක්ෂ ජෙනරාල් ප‍්‍රසන්න සිල්වා යන මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907123</link>
    <topic>බෑම් සමූහයෙන් අවතැන්වූවනට ආධාර</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවවව්නියාව මැණික් ෆාම් සහන ගම්මානයේ ජනතාව සඳහා අවශ්‍ය ඇඳුම් තොගයක් බෙදාදීම පසුගියදා බෑම් සමූහ ව්‍යාපාරයේ අධිපති බී.ඒ. මහිපාල මහතාගේ මඟ පෙන්වීම යටතේ එම ව්‍යාපාරයේ මානව සම්පත් අධ්‍යක්ෂ ප‍්‍රදීප් කැකුලාවල මහතාගේ ප‍්‍රධානත්වයෙන් සිදු කෙරිණි. පරිත්‍යාග ලබා ගැනීමට පෙළ ගැසී සිටි අවතැන්වූ පිරිසෙන් කොටසකි මේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907124</link>
    <topic>ඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවක</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවසමාගම විසින් ඇස්තමේන්තු කරන ලද දළ ලාභය දෙගුණයකින් වැඩි කරන කාර්ය මණ්ඩලයට සියලු ගෙවීම් සහිතව බැංකොක් නගරයේ තුන් දින සංචාරයක් ලබාදෙන බව ඩෙල්මේජ් ෆෝසිත් සමූහයේ අනුබද්ධිත සමාගමක් වන ඩෙල්මේජ් ඩිස්ටි‍්‍රබියුටර්ස් (පුද්ගලික) සමාගම තම සේවකයන්ට දන්වා සිටියේය. එය සමාගම ඉල්ලූ පරිදිම සිදු විය.අප මේ ඉලක්කය සම්පූර්ණ කළාට අමතරව එය ඉක්මවා යෑමට ද සමත් විය. මෙසේ පැවසුවේ ඩෙල්මේජ් ෆෝසිත් සමූහයේ ප‍්‍රධාන විධායක නිලධාරි ඩිලාන් ද සිල්වා මහතාය.2008/2009 මූල්‍ය වර්ෂවල තිබී වෙළෙඳපොළ තත්ත්වයන් මත මෙම කි‍්‍රයාදාමය ඉතාමත් පැසසිය යුත්තකි.කාර්යාල කාර්ය සහායකයන් ප‍්‍රධාන විධායක නිලධාරීන් ඇතුළුව සේවක සේවිකාවෝ 90 දෙනෙක් මෙම ගමනට එක්වූහ.ශ‍්‍රී ලංකාවේ සන්නාම සහිත ඇසුරුම් කරන ලද ආහාර ද්‍රව්‍යය අලෙවි කිරීමේ ප‍්‍රමුඛයන් වී සිටින මෙම සමාගම සිල්ලර මෙන්ම තොග වශයෙන් භාණ්ඩ බෙදාහැරීමේ නිරතව සිටී. දිවයින පුරා අලෙවි මධ්‍යස්ථාන සෘජුව හා වක‍්‍රව 50,000 ක් පමණ සිටී.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907125</link>
    <topic>ඩයලොග් පාරිභෝගිකයින්ට</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවඩයලොග් ටෙලිකොම් කෙටි පණිවිඩ සේවාව වීඩියෝ මාධ්‍යයෙන් ‘නිව්ස් වීඩියෝ ඇලර්ට්ස්’ ලෙස උණුසුම් පුවත් සිය පාරිභෝගිකයන් සඳහා හඳුන්වා දී ඇත.ලාංකේය ටෙලිකොම් සමාගමක් විසින් දවසේ වැදගත් ප‍්‍රවෘත්ති ජංගම දුරකථනය හරහා වීඩියෝ මාධ්‍යයෙන් නැරඹීමට අවකාශය සලසන ප‍්‍රථම අවස්ථාව මෙය වේ.”අද සමාජය ප‍්‍රවෘත්ති ගැන ලොකු උනන්දුවක් දක්වනවා. හැම මොහොතකම තමුන්ගේ සමාජ වටපිටාව ගැන දැඩි දැනුම්වත්භාවයකින් සිටීමට අපේ ජනතාව කැමතියි. නමුත් බොහෝ විට ඔවුන්ගේ කාර්ය බහුල දෛනික කටයුතු නිසා ප‍්‍රවෘත්ති බලන්න රාති‍්‍ර ප‍්‍රවෘත්ති විකාශනය වනතුරු ඉන්න ඔවුන්ට සිදුවෙනවා. ඩයලොග් ‘නිව්ස් වීඩියෝ ඇලර්ට්ස්’ එම අපහසුව, බාධාව සඳහා සාර්ථක විසඳුමක්.දැන් ඩයලොග් පාරිභෝගිකයන්ට ඔවුන්ගේ ජංගම දුරකථනයෙන් දවස පුරාවටම පහසුවෙන් ප‍්‍රවෘත්ති නරඹන්න පුළුවන්. සමාජ, දේශපාලන, සංස්කෘතික හා ආර්ථික තත්ත්වයන් පිළිබඳව දැනුම්වත් ජන සමාජයක් පත්වාගෙන යෑමට මේ ආකාරයෙන් දායක වීමට ලැබීම ඩයලොග් සමාගමට සතුටක්” යැයි ඩයලොග් මොබයිල් හි ප‍්‍රධාන මෙහෙයුම් නිලධාරි සුපුන් වීරසිංහ පැවැසීය.ඩයලොග් වීඩියෝ නිව්ස් ඇලර්ට්ස් වෙතින් පාරිභෝගිකයින්ට නැරඹීමට අවස්ථාව ලැබෙනුයේ දෙරණ රූපවාහිනිය විසින් සෑම පැයකටම වරක් ගෙන එනු ලබන ‘අද දෙරණ’ උණුසුම් පුවත්ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907126</link>
    <topic>ටෙක් පැසිපික් පරිගණක බෙදාහැරීම</topic>
    <author>ඡායාරූප - සුදම් ගුණසිංහ</author>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවටෙක් පැසිෆික් ලංකා සමාගමේ කළමනාකාර අධ්‍යක්ෂ එම්.එච්. වහීඩ් මහතාට පර්සනල් සිස්ටම්ස් ගෘප් සාමාන්‍යාධිකාරි පිලිප් ලාව් මහතා අලෙවි ගිවිසුම ප‍්‍රදානය කළ අවස්ථාව.ඡායාරූප - සුදම් ගුණසිංහටෙක් පැසිෆික් ලංකා පෞද්ගලික සමාගම තමන් යටතේ සියයට සියයක් හිමිකම් ඇති එච්.පී. පර්සනල් සිස්ටම්ස් සමාගම තම බෙදාහැරීමේ නියෝජිතයා ලෙස පත්කර ගනියි.ඒ අනුව මූලික සමාගමේ පරිගණක නිෂ්පාදන සියල්ල ශ‍්‍රී ලංකාව ඇතුළත බෙදාහැරීමේ කටයුතු එච්.පී. පර්සනල් සිස්ටම්ස් සමාගම මෙහෙයවයි.ටෙක් පැසිෆික් සභාපති එම්.ඩී.එච්. වහීඩ් මහතාත්, කළමනාකාර අධ්‍යක්ෂ එම්.එච්. වහීඩ් මහතාත් මේ සඳහා ප‍්‍රමුඛත්වය ගෙන කටයුතු කරයි. ශ‍්‍රී ලංකාවේ ප‍්‍රධාන නගර වන නුවර, ගාල්ල මාතර වෙන්නප්පුව, කුරුණෑගල, බදුල්ල යන නගර වල බෙදාහැරීමේ මධ්‍යස්ථාන පිහිටුවා තිබේ.උතුරු නැඟෙනහිර වෙළෙඳ කටයුතු සඳහා විවෘත වීමත් සමඟ මන්නාරම, වවුනියාව ප‍්‍රදේශවලත් බෙදාහැරීමේ මධ්‍යස්ථාන ඇති කිරීමට නියමකර මේ හවුල් ව්‍යාපාරය ශ‍්‍රී ලංකාවේ ප‍්‍රජාවට නවීන තාක්ෂණික පරිගණක උපාංග හඳුන්වා දීමට කටයුතු කරන අතර අඩු මිල උපාංග සැපයීමට ද කටයුතු කරයි.රූපාන්ති බුලත්සිංහල</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907127</link>
    <topic>ව්‍යාජ සන් නූල් වෙළෙඳපොළෙන් අල්ලයි</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවකොට්ස් ත්‍රෙඩ් ලංකා සමාගම ව්‍යාජ නිෂ්පාදන වෙළෙඳපොළෙන් ඉවත් කිරීමේ කි‍්‍රයාමාර්ගයක් ඇරඹීය.කොට්ස් ත්‍රෙඩ් ලංකා ආයතනය, එම්බ්‍රොයිඩර් කලාවේ ජගත් කීර්ති නාමයක් දිනූ ‘ඇන්කර්’ සන්නාමය ඇතුළුව ගෘහණියන් සහ වෘත්තීය ඇඳුම් නිර්මාණකරුවන් අතර ජනප‍්‍රිය ‘සන්’ සහ ‘ඇස්ට‍්‍රා’ යන පාරිභෝගික මැහුම් කලා සන්නාමයන් ද නිෂ්පාදනය කොට බෙදා හරින සමාගම යි.සමාගමේ වෙළෙඳ සහ අලෙවි කළමනාකරු (අත්කම් සහ පාරිභෝගික නූල්) සුරන්ජිත් ස්වාරිස් මහතා ප‍්‍රකාශ කළේ සන් වෙළෙඳ නාමයෙන් අලෙවි කරන සිය නූල් වර්ගයට ව්‍යාජ නූල්වලින් එල්ල වූ තර්ජනය 2007/2008 කාලය තුළ එහි උපරිමයට ළඟා වී තිබූ බවයි. “අප මේ ගැන විමසිල්ලෙන් පසුවූවා.මහජනතාවගෙන් ලැබෙන තොරතුරු අනුව වරින් වර හදිසි වැටලීම් සංවිධානය කරනු ලැබුවා.මෙම තර්ජනය මැඩලීමට අප නීතිය කි‍්‍රයාත්මක කරන නිලධාරීන් සමඟ සම්බන්ධ වී වරදෙහි යෙදුණු පාර්ශ්ව උසාවිය හමුවට ගෙනෙන ලද අතර ඔවුනට නිසි පරිදි දඩ පනවා ඇත.2003 අංක 36 දරණ බුද්ධිමය දේපළ පනත අනුව ව්‍යාජ නිෂ්පාදන අලෙවි කිරීම බෙදා හැරීම සහ ළඟ තබා ගැනීම දඬුවම් ලැබිය හැකි වරදකි.මෙම තත්ත්වය යටතේ සියලු තොග සහ සිල්ලර වෙළඳුන් නූල් මිලදී ගැනීමේදී වඩාත් විමසිලිමත් විය යුතු අතර තමන් මිලදී ගත් භාණ්ඩ සඳහා රිසිට්පත් ලබාගත යුතු යැයි ද ස්වාරිස් මහතා කියයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907128</link>
    <topic>හොඳම ෆූජි රසායනාගාරයට සම්මාන</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවකළුබෝවිල සේයාකලර් රසායනාගාරය පසුගියදා ලංකාවේ හොඳම ෆූජි ඩිජිටල් වර්ණ රසයනාගාරය වශයෙන් සම්මානයෙන් පුදනු ලැබීය. සම්මාන ප‍්‍රදානය හේලීස් සමාගම් මූලස්ථානයේදී පසුගියදා සිදුකරන ලදී. සම්මානලාභී සේයාකලර් රසායනාගාරයේ අධ්‍යක්ෂක අතුල ඩයස් මහතාට එම සම්මානය හේලීස් සමාගමේ සභාපති එන්.ජී.වික‍්‍රමරත්න මහතා විසින් පිරිනමනු ලැබූ අයුරු. ෆූජී ෆිල්ම් ආයතනයේ කළමනාකාර අධ්‍යක්ෂ ඉගාමි යෂිහිරෝ මහතා සහ වෙළෙඳ කළමනාකාර ජුම් මොටෝ මහතා සමඟ ෆූජි නිෂ්පාදන සඳහා දේශීය නියෝජිතයන් වන හේලීස් කන්සියුමර් සමාගමේ කළමනාකාර අධ්‍යක්ෂක රිස්වි සහීඩ් මහතා ඡායාරූපයේ සිටිති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj0907129</link>
    <topic>බලශක්ති ව්‍යාපෘති ප‍්‍රවර්ධනයට</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවලංකා වාණිජ බැංකුවේ කළමනාකාර අධ්‍යක්ෂ අමිත ගුණරත්න සහ ඉන්ටර්නැෂනල් ෆිනාන්ස් කෝපරේෂන් ප‍්‍රාදේශීය කළමනාකාර ජෙලර්හොග් මහත්වරුන් ගිවිසුම හුවමාරු කරගත් අවස්ථාව.ලෝක බැංකු සමූහ ව්‍යාපාරයේ සාමාජිකයකු වන ඉන්ටර්නැෂනල් ෆිනෑන්ස් කෝපරේෂන් සමාගම ශී‍්‍ර ලංකාවේ ප‍්‍රතිසංස්කරණය කළ හැකි බලශක්ති ව්‍යාපෘති නවීකරණය කිරීමට ලංකා වාණිජ බැංකුව සමඟ එක්වෙයි.කාලගුණික විවිධ වෙනස්කම් උදෙසා නිසි අයුරු කටයුතු කරන අතර ශී‍්‍ර ලංකාවේ බලශක්ති උත්පාදනයට අත දෙන මෙම ජාත්‍යන්තර අරමුදල, ශී‍්‍ර ලංකාවේ වාණිජ බැංකුවට ආපදා ලිහිල් කිරීමේ කි‍්‍රයාකාරිත්වයට ඇමෙරිකානු ඩොලර් මිලියන 15 ක අනුග‍්‍රහයක් දක්වන්නේය.කාලගුණික උවදුර හේතුවෙන් පෞද්ගලික ක්ෂේත‍්‍රයට ඇති විය හැකි අනතුරු අවම කරන අතර, දකුණු ආසියානු කලාපයේ නොසෑහෙන අයුරු යටිතල පහසුකම් සැපයීමේ වැඩ කටයුතුවලට ද ජාත්‍යන්තර මූල්‍ය ආයතනයේ හවුල් වීම මූලෝපායයේ එක් කොටසක් ලෙස මෙහිලා හැඳින්විය හැකිය. මෙම කි‍්‍රයාවලිය කුඩා මෙන්ම මධ්‍යම ප‍්‍රමාණයේ ව්‍යවසායක උත්සාහ ඇතුළු දේශීය ව්‍යාපාර සංවර්ධන කටයුතුවල නිරත වන්නන් හට උදව් උපකාර දෙනු ඇතැයි අපේක්ෂා කෙරේ.ශී‍්‍ර ලංකාවට නව බලශක්ති ව්‍යාපෘති නවීකරණයට ආයෝජන කිරීම මෙන්ම ව්‍යාපෘතිවලට යටිතල පහසුකම් මෙන්ම අනෙකුත් උදව් උපකාර කිරීමෙහි ද මෙම ජාත්‍යන්තර මූල්‍ය ආයතනය දායක වෙයි. නව තාක්ෂණාශි‍්‍රත ව්‍යාපාර තක්සේරු කරන බැංකුවල ප‍්‍රමිතිය නැංවීමේ කටයුතුවල ද මෙම ආයතනය නිරත වෙයි.නවීකරණය කළ හැකි බලශක්ති ව්‍යාපෘතිවල කි‍්‍රයාකාරිත්වය ඉහළ නංවන අප වැනි අරමුදල් ආයතන දායක වන ආපදා වැඩ කටයුතුවල කොටස් කරු වීමේ මූලික උත්සාහවලට ජාත්‍යන්තර මූල්‍ය ආයතනය මුල් කොටස් කරුවන් වීම ගැන අප මෙහිලා අතිශයින්ම ආඩම්බර වෙමු යැයි ලංකා වාණිජ බැංකුවේ පරිපාලන අධ්‍යක්ෂ අමිත ගුණරත්න මහතා කියයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aj09071210</link>
    <topic>ඉලංගරත්න ගුණ සමරා</topic>
    <author/>
    <content>මැලේසියා එයාර්ලයින්ස්-ශ‍්‍රීලංකන් හවුල් සංකේත සහභාගිත්වය ව්‍යාප්ත කරයිඅධ්‍යාපන ප‍්‍රකාශන දෙපාර්තමේන්තුවට නව පොත් ගබඩා සංකීර්ණයක්බෑම් සමූහයෙන් අවතැන්වූවනට ආධාරඩෙල්මේජ් ඩිස්ටි‍්‍රබියුටර්ස් සේවකයෝ බැංකොක් චාරිකාවකඩයලොග් පාරිභෝගිකයින්ට අලුත් පුවත් වීඩියෝ මාධ්‍යයෙන්ටෙක් පැසිපික් පරිගණක බෙදාහැරීම එච්.පී. පර්සනල් සිස්ටම්ස් සමාගමටව්‍යාජ සන් නූල් වෙළෙඳපොළෙන් අල්ලයිහොඳම ෆූජි රසායනාගාරයට සම්මානබලශක්ති ව්‍යාපෘති ප‍්‍රවර්ධනයට ඉන්ටර්නැෂනල් ෆිනෑන්ස් අනුග‍්‍රහයඉලංගරත්න ගුණ සමරා මහජන බැංකුවෙන් උත්සවදිවංගත ටී.බී.ඉලංගරත්න ශ‍්‍රීමතාණන් පිළිරුවට මහජන බැංකුවේ සභාපති ඩබ්ලිව්.කරුණාජීව, ප‍්‍රධාන විධායක නිලධාරි / සාමාන්‍යාධිකාරි පී.වී.පතිරණ මහත්වරුන් පුෂ්පෝපහාර පුදකළ අවස්ථාව.මහජන බැංකුවේ 48 වැනි සංවත්සරය නිමිත්තෙන් මහජන බැංකුව පිහිටුවීමේ ලා පුරෝගාමී මෙහෙවරක් ඉටුකළ දිවංගත ටී.බී.ඉලංගරත්න ශ‍්‍රීමතාණන්ගේ ගුණ සැමරුම් උත්සවයක් කොළඹ පෙරහර මාවත පිහිටි ඉලංගරත්න පිළිරුව අභියස දී පසුගියදා පැවැත්විණ.ආචාර්ය වැලමිටියාවේ කුසලධම්ම නාහිමියන්ගේ අනුශාසකත්වයෙන් පැවති එම සමරු උත්සවයට මහජන බැංකුවේ සභාපති ඩබ්ලිව්.කරුණාජීව, ප‍්‍රධාන විධායක නිලධාරි / සාමාන්‍යාධිකාරි පී.වී.පතිරණ මහත්වරුන් ඇතුළු ආයතනික කළමනාකාරිත්වය සහභාගිවිය.සභාපති ඩබ්ලිව්.කරුණාජීව මහතා උත්සවයේදී අදහස් දක්වමින් ටී.බී.ඉලංගරත්න මැතිතුමාගේ යෝධ ජන සහන සේවා අතර මහජන බැංකුව ආරම්භ කිරීම ද සුවිශේෂ වන්නක් බවත් එවකට ආහාර, වෙළෙඳ හා නාවික ඇමැති ධූරය හෙබවූ එතුමා 1961 දී මහජන බැංකු පනත පාර්ලිමේන්තුවට ඉදිරිපත් කරමින් එතෙක් පැවති සමූපකාර බැංකු ක‍්‍රමය පුළුල් කරමින් මහජන බැංකුව ආරම්භ කළ බව පැවසීය.මහජන බැංකුවේ 48 වැනි සංවත්සරය නිමිත්තෙන් දිවයින පුරා පිහිටි මහජන බැංකු ශාඛා කේන්ද්‍ර කරගනිමින් අද දින විවිධ උත්සව හා වැඩසටහන් පැවැත්වෙන අතර ඒ සෑම උත්සවයකදීම මුල්ම කටයුත්ත ලෙස ටී.බී.ඉලංගරත්න මැතිතුමාගේ ගුණ සැමරෙන බවත් ප‍්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>12</day>
    </date>
    <link>http://www.silumina.lk/2009/07/12/_art.asp?fn=aw0907121</link>
    <topic>මගේ හිත අතීතයට යනවා</topic>
    <author>මතුගම මහින්ද විජේතිලක</author>
    <content>මගේ හිත අතීතයට යනවා එතකොට මං ඉන්නේ දෙලොවක් අතරේපෙර ආත්ම ගණනාවක තොරතුරු කියූ ජීවනීසංසාර ගමනේ නවාතැන් පොළවල් වන ආත්ම භවයන්හි දී සිදු කරන හා සිදු වන ඇතැම් කි‍්‍රයාකාරකම් චිත්ත සන්තානයේ දැඩි සේ සටහන් වී තදබල මතකයක් වී තිබීම නිසා ඒවා ඊ ළඟ භවයන් හිදී ඉඳ හිට හෝ මතුවන අවස්ථා ගැන අසන්නට දකින්නට ලැබේ.ගම්පහ ජීවනී ගේ කතාවේ කොටසක් පසුගිය ලිපියෙන් අනාවරණය කළෙමු.“මට මේ පොළව මතක නෑ. මාව මෙහාට ගෙනාවේ බලෙන්. මම හිටපු තැන හරී ම සුන්දරයි. අපේ ගෙය තිබුණේ කන්දක් මුදුණේ. වටේටත් කඳු. මීදුම් වලාව පා වී යන කොට හරී ම ලස්සනයි. අනේ මට ආයෙත් එහෙට යන්න ආසයි. මගේ නම සුසේන් ඩේව් ලෝරන්සෝ. සීයා ලෝරන්සෝ පෙඩි‍්‍රක්. සීයා මට සුසී කියලා කතා කරන්නේ හරී ම ආදරෙන්, “ජීවනී තම අතීත භවයක තොරතුරු අනාවරණය කරමින් කීවාය.“සුසී... ඔයා සීයා ගැනමනෙ කියන්නේ. අපිට තාත්තා ගැනත් කියන්න. ඔයාගෙ තාත්තා ගෙ නම මොකක්ද? ඔයාගෙ තාත්තා මොනවාද කළේ” යි මම ඇගෙන් ප‍්‍රශ්න කළෙමි.“මගේ තාත්ත ද? එයා ඩුෂුම්... ඩුෂුම්... වෙඩි තියනවා.”“ඉතින් ඔයාගෙ තාත්තගෙ නම?”“ලෝරන්සෝ ඇල්ෆ‍්‍රඩ්”“ඔය කොයි කාලෙද? මොන අවුරුද්දෙ ද?”“ම්... ම්... 1922 ඔක්තෝබර් මාසෙ 14 දා මා ඉපදුණේ. 1932 ජුලි මාසෙ 02 දා මැරුණා. ආයෙත් 1947 ඉන්දියාවෙ ඉපදුණා. දිනය මතක නෑ. මගේ නම... ම්... ම්... මං බබෙක්. අම්මා ගුජරාටි. තාත්තා හින්දුස්ථාන්. කුරුන්විල් නගර්වල. මගේ අම්මාට දිග කොණ්ඩයක් තිබුණා. සුදු සාරියක් ඇඳගෙන අඬනවා. ඊට පස්සෙ මං කැරකෙන ලෝකයකට ගියා. අහසෙ පාවෙනවා. හරී සනීපයි. අපි ගස් උඩත් ඉන්නවා. උඩට... උඩට... යනවා. එතකොට හරිම සන්තෝසයි. මට අශ්වයෙක් හිටියා. ඒ අශ්වයා පියාඹනවා. අපි ඉහළට ගිහින් අහසේ රවුමට හැදී කතා කර කර ඉන්නවා. කතා කරන්නෙ වචනවලින් නොවෙයි. හිතන කොට අනිත් අයට තේරෙනවා. ප‍්‍රශ්න අහන්නෙත් හිතෙන් ම යි. ඉහළ ඉඳල පහතට එන්න හිතන කොට ම පහතට එනවා. ගහකින් ගහකට හිතන කොට ම ටක් ගාලා යනවා.”“ම්... ම්... මං වැදි ගමකත් හිටියා. මට ලස්සන මුවෙක් හිටියා. ඒ මුවා ගෙ නම බිංදු. බිංදු බිංදු... කෝ... මගෙ බිංදුවා. මගේ නම... ම්... ම්.... නම මතක නෑ. ඉහ මුදුණෙන් කොණ්ඩය ගැට ගහපු උත්තමයෙකුත් හිටියා ගල් ගුහාවක. ඒ උත්තමයා භාවනා කරනවා. මම ඒ උත්තමයාට දානෙ දුන්නා. පැන් පූජා කළා. චූටි අලි පැටියෙකුත් එහේ හිටියා. මම එතකොට පිරිමියෙක්. කවුදෝ ඊයකින් විද්දා. මට එච්චරයි මතක. අනේ මගේ බිංදුවා. බිංදුට මොකද වුණේ.”“කලින් නියම කැර ගත් පරිදි 23 දා ජීවනීත් ඇගේ අම්මාත්, අක්කාත්, තවත් ළමයෙකුත් අතුරුගිරිය විපස්සනා භාවනා මධ්‍යස්ථානයට පැමිණියහ. ගස්නාවේ ඤාණානන්ද හිමියන් ඉදිරිපිට දී මේ මුණ ගැස්වීම සිදු වීය. ඤාණානන්ද හිමියන් ගේ හිතවතකු වූ යන්ත‍්‍ර මන්ත‍්‍රධරයකු වූ කුරුප්පු මහතා සහ ඔහුගේ බිරිය ද එහි පැමිණ සිටියහ.ජීවනී ගේ අම්මාත් අක්කාත් සාමාන්‍ය ඇඳුමෙන් සැරසී සිටි අතර, ජීවනී ඇඟ හිර වෙන්නට දිග කලිසමක් හා අත් දිග හැට්ටයක් ඇඳ සිටියාය. ජීවනී ඤාණානන්ද හිමියන්ට වැඳ නමස්කාර කොට පළමුව ම කීවේ මෙයයි.“අනේ! ස්වාමීන් වහන්ස! මං ගැන වරදවා තේරුම් ගන්න එපා. මට සමාවෙන්න මගේ මේ ඇඳුම පන්සලකට අඳින්න ඔබින්නේ නැති බව මං දන්නවා. මේක මගේ ඇඳුමකුත් නොවෙයි.මගේ යාළුවෙකු ගෙන් ඉල්ලා ගෙන ඇඳ ගෙන ආවේ. මම මෙතැනදී අසිහියෙන් දඟලාවිය කියන සැකය හින්දයි මේ ඇඳුම ඇඳගෙන ආවේ. මට සමාවෙන්න හාමුදුරුවනේ වරදක් වුණා නම්.”“නෑ නෑ ප‍්‍රශ්නයක් නෑ. චේතනාව යහපත් නම් වරදක් නෑ. මොකක්ද මේ ළමයාට තියෙන කරදරය අසනීපය කියන්න බලන්න.”“හාමුදුරුවනේ මගේ හිත අතීතයට යනවා. හිටි හැටියේ හිත අතීතයේ ඈතට ඇදිලා යනවා. ඒ වෙලාවට මා තුළ ගෙදර ගැන කැමැත්තක් නෑ. ගෙදර අය ගැනත් කැමැත්තක් නෑ. සමහර වෙලාවට අසිහියෙන් වගේ කියවනවා.සමහර දේවල් සම්පූර්ණයෙන් අමතකත් නෑ. එතකොට මං ඉන්නේ දෙලොවක් අතරේ, අම්මලා මට පිස්සු ය කියා වෛද්‍ය ප‍්‍රතිකාර කරනවා. ඒ අය මට පිස්සුවට බෙහෙත් දෙනවා.අවුරුදු ගණනක් පිස්සු පෙති ගිලලා මට දැන් ජීවිතෙත් එපා වෙලා. කොච්චර පෙති බීවත් සනීපයකුත් නෑ.”“මොනවද? ඔය අතීතයෙන් මතක් වෙන්නෙ, මතක් කර අපටත් කියන්න බලන්නැ”යි හාමුදුරුවෝ පැවසූහ.ජීවනී වර්තමානයත් අතීතයත් මිශ‍්‍ර කරමින් තම පුද්ගල අනන්‍යතාවය හෙවත් ආත්ම ගත ගැටලු කියවන්නට වූවාය.“අනේ හාමුදුරුවනේ! මගේ පවුලේ අය මට ආදරෙයි. මට ප‍්‍රතිකාර කරනවා. ඒත් මගේ අතීතයට සිත ගියාම දැනෙන සුඛදායක තත්ත්වයන් දැනෙන කොට මට මේ ගෙදරත් ගෙදර ඉන්නා අයත් රුස්සන්නේ නෑ. ඒ එදා අතීතයේත් අද මෙතන සිටින ජීවනීත් එක ම එක්කෙනා ‘මම’ මම ම යි. මේක මේ අයට වැටහෙන්නේ නෑ. දොස්තර මහත්තුරුන්ට වැටහෙන්නෙත් නෑ. මානසික අමාරුවක් ය කියා බෙහෙත් දෙනවා. ඒ බෙහෙත් බීවා ම නින්ද යනවා. මේ එක්කෙනෙකුටවත් මගේ අමාරුව වැටහෙන්නේ නෑ හාමුදුරුවනේ.”“හරි මේ ළමයා බුද්ධ, ධම්ම, සංඝ රත්නයේ ගුණය, බලය, ආනුභාවය පිළිගන්නවා ද?” හාමුදුරුවෝ ඇසූහ.“එහෙමයි එහෙමයි ඊට වඩා විමුක්තියක් මට නෑ.”“මේ ළමයාට භාවනා කරන්න පුළුවන් ද?”“මම භාවනා කරන්න ආසයි. හාමුදුරුවනේ! ඒත් හිත ඒ වේලාවට අතීතයට දුවනවා. අතීතයේ මට උදව් කරපු උත්තමයන් වහන්සේ නමක් සිටියා. උන් වහන්සේ රහත් ඵලය ලැබුවා. උන් වහන්සේගේ ආශිර්වාදය මට ලැබුණා. මට ඒ අතීතයට යන්නමයි හිතෙන්නේ. මම මේ ආත්මයේ ඉපදී පූර්ව කර්මයක් ගෙවනවා හාමුදුරුවනේ.”“ඔව්! මේ ළමයා අතීතයට ගිහින් ඒ සිද්ධියක් දෙකක් කියන්න පුළුවන් ද?”“ම්... ම්... සමහර ඒවා මතකයි. සමහර ඒවා මතක නෑ. මගේ මතකය අවුල් වෙනවා. සිතිවිලිවලින් පිරිලා එක අරමුණකට එන්න අමාරුයි.” ජීවනී තම සිතේ පවතින අවුල් බව පැය බාගයක් තිස්සේ ම කියනවා මිසක අවශ්‍ය තැනට එන්නේ ම නැත.බැරි ම තැන මම ජීවනී ඇමතුවෙමි. ඇයට අතීතය සිහිපත් කරන්නට උත්සාහ කළෙමි.“ජීවනී දැන් කියෙව්වා ඇති. බුද්ධ ධම්ම සංඝ යන රත්නත‍්‍රයේ බලය සිහිපත් කරන්න. දැන් නිශ්ශබ්ද වෙන්න. දෑස් පියා ගන්න. විසිරිලා තියෙන සිත එක තැනකට ගන්නැ”යි මම කීවෙමි.අප සාකච්ඡා කළේ ආවාස ගෙයි ඉස්තෝප්පුවේ ය. ඤාණානන්ද හිමියන් හා අප ඉදිරිපිට කය සෘජුව තබා පැදුරක හිඳගෙන සිටි ජීවනී ඇය පිටුපස තිබු කණුවකට පිට දී හේත්තු වූවාය. දෑස් පියා ගත්තාය. දැන් හැම දෙනා ම නිශ්ශබ්දය. මම කතා කළෙමි.“ජීවනී දැන් ඔයා ජීවනී නොවෙයි යන්න අතීතයට. ඔව්! දැන් ඉන්නේ අතීතයේ. ඔයා සුසේන්. සුසී... සුසී... කතා කරන්න සුසේන්, මතකය අවදි කරන්න. සුසේන්... සුසේන් හරිම ලස්සනයි. සුසේන් ඔයා සුසේන් ලෝරන්සෝ සුසේන් ලෝරන්සෝ... සුසේන් ලෝරන්සෝ...”ජීවනී හරිබරි ගැහී දිග ඇදුණාය. හාමුදුරුවන් සිටින පැතට හිස සිටින සේ බිම දිග ඇදුණා ය. මම යළි යළිත් ඇමතුවෙමි. “මීදුම ගලා යන පරිසරයක්. සුසේන්... සුසේන්...”“හº... හº... හා... හº... හº... හා මම සුසේන් නොවෙයි. මම මේඝ... මම මේඝ නාථ ඔව්... මම මේඝ නාථ” යි කියමින් මහා ප්‍රෞඪත්වයක් අභිනය කරමින් දෑත් මිට මොළවා දෙපසට දිගු කරමින් කතා කරන්නට වූවාය.“හº... හº... හා... කෝ මගේ ආයුධ. මගේ ආයුධ මට දියව්... පරසතුරු හැතිකරය... (දත් සපමින් කතා කරයි) කෝ මගේ ආයුධ... මහේල... මහේල... කෝ මගේ ආයුධ...”“ඔව්... ඔබ මේඝ නාථ... මේඝ නාථ කොහේද හිටියේ. කොහේද ජීවත් වුණේ?” මම ඇසීමි.“මම හිටියේ දීගල්ලෙනේ... ලංකා පුරයේ හිරිගල් ලෙනට ඔබ්බෙන් දීගල්ලෙනේ. අසපුවට හූවක් දෙකක් එහා මම හිටියේ.“මොකක් ද ඒ අසපුව?”“මට උදව් කළ උත්තමයන් වහන්සේ හිටියේ එතැන. උන් වහන්සේ බෝධියක් මුල සිට රහත් වුණා. උන් වහන්සේගේ ආශීර්වාදය එදා මට තිබුණා. මේඝ නාථ... නුඹට හැම දෙයක් ම ලැබේවි කියලා උන්වහන්සේ මට කීවා. ඔව්! උන් වහන්සේ හිටියේ ආරණ්‍යයේ. උඩ ගල්ලෙනේ. ඔව්... උන් වහන්සේ මට කිව්වා මේඝ නාථ නුඹට කරන්න බැරි දෙයක් නෑ කියලා. කෝ මගේ ආයුධ... මට දියල්ලා මගේ ආයුධ... කෝ මගේ මහේල... මහේ... ල...”“මහේල... මහේල... කව්ද මේ මහේල කියන්නේ.”“මහේල කියන්නේ මගේ මිත‍්‍රයා. මහේල තමයි මට උදව් කළේ. මහේල තමයි මට ආරංචි ගෙනැත් දුන්නේ. මම මහේලව ඔත්තු ගේන්න යැව්වා. ඔව්... ඒ වෙලාවේ මුං මා මරන්න කුමන්ත‍්‍රණය කළා. මාව මැරුවා. මේ පර හතුරෝ... කෝ මගේ ආයුධ... මගේ අතට මගේ ආයුධ දියල්ලා...”ඤාණානන්ද හිමියෝ කතා කළහ.“ඔව් දැන් මේ ඇත්තා ඉන්නේ සතුරන් ගැන වෛරයෙන්. හිතන්න, බුදු දහම පිළිගන්නවා නම් වෛරයෙන් වෛරය සංසිඳෙන්නේ නෑ. ඒ වෛරය හිතේ අල්ලගෙන. ඒක අතහරින්න. දැන් ඒ යුගය හමාරයි. දැන් ඉන්නේ වෙන ආත්මයක. වෛරය අතහරින තුරු සැනසුමක් නෑ. නහී වේරේන වේරානි...” වෛරයෙන් වෛරය කවදාවත් සංසිදෙන්නේ නෑ. ඒ නිසා වෛරය අත හරින්න. සිත නිදහස් කැර ගන්න.”මම යළිත් කතා කළෙමි. “ඔව්... මේඝ නාථ... දැන් ඔයා මේඝ නාථ... නොවෙයි. මේඝ නාථ මළා. දැන් ජීවනී. ජීවනී... අවදි වෙන්න...”විනාඩි කීපයක් නිහඬව සිටි ජීවනී එක්වරම නැගිට එක පිම්මට හාමුදුරුවන් ඉදිරියට පැන වැඳ කය සෘජු කොට ගෙන පද්මාසනයෙන් හිඳ ගත්තා ය. හාමුදුරුවන් අත තිබු වටා පත රැගෙන මුහුණට තබා සිපගෙන ආපසු දුන්නා ය.“ඇයි අර බිම දිග ඇදිලා කතා කළේ. නැගිටලා කතා නොකළේ මොකද? දුර්වල පේ‍්‍රත ආත්මයක් නේදැ” යි කුරුප්පු මහතා ඇසුවේය.“ඔන්න හාමුදුරුවනේ මට කේන්ති යනවා (කුරුප්පු මහතා දෙස බලා) තරහ වෙන්න එපා. ඔය කතා මට හරියන්නේ නෑ. දොස්තරුන්ටත් වැරදුණා. ඇදුරන්ටත් වැරදුණා. හාමුදුරුවනේ මේඝ නාථත් මම. ජීවනීත් මම. (දෑතින් පපුවට ගසාගනී) මේ මම ම යි. වෙන කෙනෙක් නෙවෙයි. මෙන්න මේ ටික කාටවත් තේරෙන්නේ නෑ හාමුදුරුවනේ.”“හරි හරි...” යි හාමුදුරුවෝ පිරිත් පාඨයක් කියමින් ඇගේ අතේ පිරිත් නූලක් ගැට ගැසූහ. “මේ එදා ඉඳලා එන එක ම සිතුවිලි පරම්පරාව. එක ම පුද්ගල අනන්‍යතාවය. ඒ නිසා දැන් ඉඳලා අතීතයට යන්න හිතන්න එපා. අතීතය මතක් වෙන කොට බුදු ගුණ සිහි කරන්න. භාවනා කරන්න ඉගෙන ගන්නැ” යි උපදෙස් දුන්හ.ඇය තරුණ කාන්තාවක් බැවින් මෙම විපස්සනා භාවනා මධ්‍යස්ථානයේ භාවනා කරන්නට ඇයට නොහැකි නිසා ඊට සුදුසු, අත්දැකීම් ඇති භාවනා යෝගී මෙහෙණින් වහන්සේ නමක් වෙත ඇය යොමු කළෙමු. උන් වහන්සේ හමු වී තමන්ට සුදුසු භාවනාවකට කමටහන් ගන්නැයි උපදෙස් දුනිමු.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa090719_2</link>
    <topic>කිරිපිටි මිල පහතට</topic>
    <author>සුභද්‍රා දේශපි‍්‍රය</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීසුභද්‍රා දේශපි‍්‍රයමෙරටට ආනයනය කරනු ලබන සියලුම කිරිපිටිවල මිල ලබන සඳුදා සිට කි‍්‍රයාත්මක වන පරිදි අඩු කිරීමට රජය තීරණය කොට තිබේ. ඒ අනුව සම්පූර්ණ යොදය සහිත කිරිපිටි කිලෝවක මිල රුපියල් 37 කින් හා ග‍්‍රෑම් 400 කිරිපිටි පැකට්ටුවක මිල රුපියල් 15 කින් ද අඩු වන බැව් ඇමැති බන්දුල ගුණවර්ධන මහතා ඊයේ පැවැති ප‍්‍රවෘත්ති සාකච්ඡාවකදී පැවැසීය.පාරිභෝගික කටයුතු අධිකාරියේ මිල කමිටු තීරණයකට අනුව මෙසේ කිරිපිටි විකිණීමේ උපරීම සිල්ලර මිල තීරණය කෙරුණු අතර මෙතෙක් 637 ක්ව තිබු කිරිපිටි කිලෝ ග‍්‍රෑම් එකක මිල රුපියල් 600 දක්වා අඩුවේ.ග‍්‍රෑම් 400 කිරිපිටි පැකැට්ටුවක් රු. 260 ක්ව පැවැති අතර නව මිල සංශෝධනය අනුව එය රුපියල් 245 දක්වා උපරීම මිල සීමාවකට යටත්වන බවත් ඇමැතිවරයා පැවැසීය.යම් හෙයකින් වෙළෙඳපොළෙහි කිරිපිටි හිඟයක් ඇතිවුවහොත් ඊට මුහුණ දීම සඳහා රාජ්‍ය විවිධ නීතිගත සංස්ථාව විසින් සම්පූර්ණ යොදය සහිත කිරිපිටි තොගයක් ආනයනය කැර ඇති බවත් හෙතෙම මෙහිදී පෙන්වා දුන්නේ ය.කිරිපිටි සඳහා උපරීම සිල්ලර මිල තීන්දු කිරීමේදී එය රුපියල් 245 ක් ලෙස දැක්වීමට කි‍්‍රයා කළේ කිරිපිටි වෙළෙඳ පොළෙහි මිල ගණන් නිරීක්ෂණය කිරීමෙන් පසුව බවත් අනාවරණය විය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907191</link>
    <topic>යුද්ධය ජයගත් ජනපති මහින්දට සාමය ද ජයගත හැකියි</topic>
    <author/>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දී- ඉන්දීය අගමැති මන් මෝහන් සිංඑල්.ටී.ටී.ඊ. ත‍්‍රස්තවාදයට එරෙහි යුද්ධය දිනූ මහින්ද රාජපක්ෂ ජනාධිපතිතුමාට ශ‍්‍රී ලංකාවේ සාමය ස්ථාපිත කිරීම ද ජයගත හැකි යැයි ඉන්දීය අගමැති ආචාර්ය මන් මෝහන් සිං මහතා පවසයි.ශ‍්‍රී ලංකා ජනාධිපතිවරයා සතු අද්විතීය කි‍්‍රයා කෞෂල්‍යය මඟින් මෙරට කාලයක සිට පැවැති ගැටලු රැසකට තිරසාර විසඳුම් ලබාගත හැකි බවට ද ඉන්දීය අගමැතිවරයා විශ්වාසය පළ කෙළේ ය. ආචාර්ය මන් මෝහන් සිං මහතා මෙසේ අදහස් පළ කෙළේ; 15 වැනි නොබැඳි සමුළුවට සහභාගි වීම සඳහා ඊජිප්තුවට ගොස් සිටියදී ශ‍්‍රී ලංකා ජනාධිපතිතුමා සමඟ පැවැත්වූ ද්විපාර්ශ්වීය සාකච්ඡාවේදීය.මෙහිදී වැඩි දුරටත් අදහස් පළ කළ ඉන්දීය අගමැතිවරයා පෙන්වා දුන්නේ; කළ යුතු දේ කුමක්ද යන්න පිළිබඳව නිවැරැදි දැක්මක් සහිත ශ‍්‍රී ලංකා ජනාධිපතිවරයා ශ‍්‍රී ලංකාවේ වත්මන් ගැටලු විසඳීමෙහි කි‍්‍රයා ශූරත්වයෙන් පොහොසත් බවයි.ශ‍්‍රී ලංකා ජනාධිපති සහ ඉන්දීය අගමැති අතර පැවති ද්වීපාර්ශ්වීය සාකච්ඡාවේදී දෙරට අතර අන්‍යොන්‍ය සුහදතාව ගොඩනැඟෙන ආකාරයේ කරුණු රැසක් සාකච්ඡා වූ අතර සහන ගම්මානවල ජනතාව නැවත පදිංචි කිරීම, දේශපාලන විසඳුම සහ ශ‍්‍රී ලංකාවේ උතුරු නැඟෙනහිර සංවර්ධන කටයුතු සඳහා ඉන්දියාව සහාය විය හැකි ආකාරය පිළිබඳවත් දීර්ඝ වශයෙන් අදහස් හුවමාරු වී තිබේ.මෙහිදී ඉන්දීය අගමැතිවරයා හමුවේ කරුණු දැක්වූ මහින්ද රාජපක්ෂ ජනාධිපතිතුමා උතුරු නැෙඟනහිර අවතැන් වූවන් යළි පදිංචි කරවීම හා පුනරුත්ථාපනය කිරීමේ කටයුතුවලට රජය ප‍්‍රමුඛත්වය දී ඇති බවත් එහෙත් යළි පදිංචි කරවීමේදී ඔවුනගේ ආරක්ෂාවට මුල් තැන දෙන බවත් පෙන්වා දුන්නේ ය.ත‍්‍රස්තවාදීන් විසින් වළ දමා ඇති බිම් බෝම්බ ඉවත් කොට වෙනත් අනතුරුවලින් ජනතාව ආරක්ෂා කොට යළි පදිංචි කරවන බවත් මේ ජනතාවගේ රැකියා අවස්ථා හා යටිතල පහසුකම් සැපයීම ගැනත් රජය ප‍්‍රමුඛස්ථානය දෙන බව සඳහන් කෙළේ ය.උතුර හා නැඟෙනහිර ත‍්‍රස්ත ග‍්‍රහණයෙන් මුදා ගැනීමෙන් පසු එහි සංවර්ධනය වේගවත් කිරීමට රජය කටයුතු කැරගෙන යන බවත් ත‍්‍රස්ත ග‍්‍රහණයේ පැවැතීම නිසා එම ප‍්‍රදේශවල සංවර්ධන කටයුතු බෙහෙවින් අඩාල වී තිබෙන බවත් ජනාධිපතිතුමා පෙන්වා දුන්නේ ය. උතුරේ මුහුදු සීමාවේ දෙරටේ ම ධීවරයන් මුහුණපාන ප‍්‍රශ්න පිළිබඳව වැඩිදුරටත් සාකච්ඡාවට භාජනය කළ නායක දෙපළ මෙබඳු ප‍්‍රශ්න මානුෂික මුහුණුවරකින් අධ්‍යයනය කොට විසඳුම් ලබාදීමේ වැදගත්කම පිළිබඳ එකඟතාවකට පැමිණියහ.උතුරේ අවතැන් වූවන් රඳවා සිටින සහන කඳවුරුවලින් යළි ඔවුන් සිටි ගම්බිම්වල පදිංචි කරවීම සඳහා අවශ්‍ය සියලු ආධාර උපකාර කිරීමට ඉන්දීය රජය තවදුරටත් කටයුතු කරන බව ඉන්දීය අගමැතිවරයා පැවැසීය. දෙරට අතර පවත්නා සබඳතා තවදුරටත් තහවුරු කිරීමට ඉන්දියාවේ නිල සංචාරයෙක යෙදෙන ලෙස මෙහිදී ඉන්දීය අගමැතිවරයා මහින්ද රාජපක්ෂ ජනාධිපතිතුමා වෙත ඇරැයුම් කෙළේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa090719_1</link>
    <topic>නව මාතෘ රෝහල විවෘත වූ මොහොත...</topic>
    <author>ධනුෂ්ක ගොඩකුඹුර සහ හසළක සමූහ වාර්තාකරු</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීධනුෂ්ක ගොඩකුඹුර සහ හසළක සමූහ වාර්තාකරුමහියංගන මූලික රෝහලේ රුපියල් මිලියන 110 ක වියදමකින් ඉදිකැරුණු මාතෘ වාට්ටු සංකීර්ණය මහින්ද රාජපක්ෂ ජනාධිපතිතුමා අතින් ඊයේ (18) ජනතා අයිතියට පැවැරිණි.ජනාධිපති කාර්ය සාධක බලකායේ නිර්දේශ මත සෑම දිස්ති‍්‍රක්කයකටම අංග සම්පූර්ණ රෝහලක් ලබාදීමේ වැඩ සටහන යටතේ ඉදිකරන ලද මේ මාතෘ වාට්ටු සංකීර්ණය ශල්‍යාගාරයකින් සූතිකා ගාරයකින්, නොමේරූ ළදරු ඒකකයකින්, හා දැඩි සත්කාර ඒකකයකින් සමන්විත වේ.තිස් වසරක ත‍්‍රස්තවාදයෙන් රට මුදා ගැනීමෙන් අනතුරුව රටත් ජාතියත් ගොඩනැංවීමට ජනාධිපතිතුමා දුන් ප‍්‍රතිඥාවේ එක් පියවරක් වශයෙන් මෙය ඉටු කැරිණි.මේ අවස්ථාවට සෞඛ්‍ය ඇමැති නිමල් සිරිපාල ද සිල්වා ඌව පළාත් ආණ්ඩුකාර නන්ද මැතිව් මහියංගන මූලික රෝහලේ වෛද්‍ය අධිකාරි වෛද්‍ය වයි. උපසේන යන මහත්වරු ද ආදිවාසි නායක ඌරුවරිගේ වන්නිලෑ ඇත්තෝ ද සහභාගි වූහ.මහියංගන මූලික රෝහලේ රුපියල් මිලියන 110 ක වියදමින් ඉදිකරන ලද නව මාතෘ වාට්ටු සංකීර්ණය විවෘත කළ මහින්ද රාජපක්ෂ ජනාධිපතිතුමා, රෝහලේ නවීන වෛද්‍ය උපකරණ නිරීක්ෂණය කළ අයුරු. මේ අවස්ථාවට සහභාගි වූ සෞඛ්‍ය පෝෂණ ඇමැති නිමල් සිරිපාල ද සිල්වා මහතා හා රෝහලේ වෛද්‍ය නිලධාරීහු ද ඡායාරූපයේ වෙති. ඡායා - සුදත් සිල්වා </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa090719_3</link>
    <topic>වංචාකරුවන්ට හසු වුණේ ද?</topic>
    <author/>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීමුදල්, චෙක්පත්, ඉඩම් ඔප්පු වංචාවල යෙදෙමින් විදේශ රටවලට රැකියා සඳහා යවන බව කියමින් වංචනික ලෙස මුදල් ලබාගන්නා අයගෙන් මහජනයා බේරා ගැනීමේ අරමුණින් “ආරක්ෂක මහජන තොරතුරු උපකාරක සේවාවක්” ඊයේ (18) මහනුවර දී ආරම්භ විය.මධ්‍යම පළාතේ බටහිර කොට්ඨාසයේ 2008 හා 2009 කාලසීමාවේ අල්ලා ගැනුණු වංචනික පුද්ගලයන්ගේ තොරතුරු මේ සේවාවේ අඩංගුය. වංචනිකයන්ට හසු නොවී ඔවුන් ගැන තොරතුරු මේ සේවාවෙන් ලබාගත හැක.මධ්‍යම පළාත් ප‍්‍රධාන අමාත්‍ය සරත් ඒකනායක, පොලිස්පති ජයන්ත වික‍්‍රමරත්න, ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහනුවර දිසා බාර නියෝජ්‍ය පොලිස්පති පූජිත් ජයසුන්දර මහත්වරුන්ගේ ප‍්‍රධානත්වයෙන් මෙම සේවාව ඇරැඹිණි. මහනුවර, මාතලේ, ගම්පොළ, දඹුල්ල කොට්ඨාසවල ඇරැඹි මේ සේවාව ඉදිරියේදී හැටන්, නුවරඑළිය පොලිස් කොට්ඨාසවල 10 වැනි පිටුවට වංචාකරුවන්ට...ඇරැඹීමට සැලැසුම් කර තිබේ. වංචනිකයන් පිළිබඳ තොරතුරු පහත සඳහන් අංකවලට ඇමැතීමෙන් ලබාගත හැකිවේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa09071910</link>
    <topic>ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනිය</topic>
    <author>ඡායාරූපය – ලලිත් වැලිවිටිගොඩ</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීනොබැඳි සමුළුවට අයත් රටවල රාජ්‍ය නායකයන්ගේ ආර්යාවන්ගේ සමුළුවක් ඉකුත්දා ඊජිප්තුවේදී පැවැත්විණ. ඒ සඳහා සහභාගීවීමට ගොස් සිටි ජනාධිපති ආර්යා ශිරන්ති රාජපක්ෂ මැතිනිය එරට ජනාධිපති ආර්යා සුසේන් මුබාරක් මැතිනිය විසින් පිළිගනු ලැබූ අයුරු.ඡායාරූපය – ලලිත් වැලිවිටිගොඩ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907192</link>
    <topic>ශ‍්‍රී ලාංකිකයන්ට තවත් විදෙස් රැකියා 40,000ක්</topic>
    <author>සුනිල් දයා අල්විස්</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීසුනිල් දයා අල්විස්ලිබියාව ඇතුළු තවත් රටවල් කිහිපයකින් ලබන වසරේ සිට ශ‍්‍රී ලාංකිකයන් සඳහා රැකියා දහස් ගණනක් ලබාගැනීමට හැකියාව ලැබී ඇතැයි විදේශ රැකියා ප‍්‍රවර්ධන හා සුබසාධන ඇමැති කෙහෙළිය රඹුක්වැල්ල මහතා පවසයි.මෙහිදී ශී‍්‍ර ලාංකිකයන් 30,000 ත් 40000 ත් අතර සංඛ්‍යාවකට ලිබියාවේ රැකියා ලැබෙනු ඇති බව ඇමැතිවරයා කීය.මේ අතර ප‍්‍රාදේශීය ලේකම් කොට්ඨාස මට්ටමින් විදේශ රැකියා සඳහා ලියාපදිංචි කිරීමේ වැඩපිළිවෙළ දැනටමත් ආරම්භ කැර තිබේ. මෙහි ආරම්භක වැඩසටහන ඉකුත් සිකුරාදා (17) මහනුවර බෞද්ධ මන්දිරයේදී ඇමැති කෙහෙළිය රඹුක්වැල්ල මහතාගේ ප‍්‍රධානත්වයෙන් පැවැත්විණ.මේ වැඩපිළිවෙළ ප‍්‍රාදේශීය ලේකම් කොට්ඨාස මට්ටමින් ආරම්භ කැර තිබෙන අතර විදේශ රැකියා අපේක්ෂිත කුසලතා පූර්ණ පුද්ගලයන්ට මේ වැඩසටහන යටතේ ලියාපදිංචි විය හැකි ය. මෙයට අදාළ අයදුම්පත‍්‍ර හා විස්තර ප‍්‍රදේශයේ ග‍්‍රාම නිලධාරීවරයාගෙන් ලබාගත හැකි ය.අන්තර්ජාලය හරහා ලියාපදිංචි වන්නන්ට ඒ සඳහාwww.empro.gov.lk  විදේශ රැකියා ප‍්‍රවර්ධන හා සුබසාධන අමාත්‍යංශ වෙබ් අඩවිය උපයෝගි කර ගත හැක.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907193</link>
    <topic>‘ජාතික සභාව’ සුන් රනිල් - මංගල අනාථයි</topic>
    <author>නිරූෂි විමලවීර</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීඑජාපයේ අලුත් යෝජනාවලියෙන්:නිරූෂි විමලවීරඑක්සත් ජාතික පක්ෂයේ අනාගත වැඩ පිළිවෙළ සහ පොදු සන්ධානයක් ගොඩනැඟීම සඳහා ඉකුත් දා කෘත්‍යාධිකාරී මණ්ඩලයට ඉදිරිපත් කළ යෝජනාවලිය මඟින් රනිල් - මංගල හවුල මුළුමනින්ම ප‍්‍රතික්ෂේප කොට ඇති අතර එහි දක්නට ලැබෙන දැඩි කොන්දේසි මාලාවෙන් රනිල් වික‍්‍රමසිංහ මහතාගේ රහසිගත න්‍යාය පත‍්‍රය නිර්දය ලෙස අහෝසි කොට තිබෙන බවත් දැනගන්නට ඇත.එ.ජා.ප.යේ අනාගත ප‍්‍රතිපත්තීන් කි‍්‍රයාවට නැංවීම සඳහා යෝජනා කැර තිබෙන දේශපාලනික කි‍්‍රයාමාර්ගයන් අටක් පැහැදිලිව යෝජනා කැර ඇති අතර  ඒ අනුව රනිල් - මංගල අත්සන් කළ ජාතික සභාව පිළිබඳ සියලුම ගිවිසුම් අහෝසි කෙරේ.එ.ජා.ප.යේ ජනාධිපති අපේක්ෂකයා නම් කිරීමට ඉක්මන් නොවිය යුතු බවට රනිල් වික‍්‍රමසිංහ මහතා සහ ඔහුගේ හිතවාදීන් ද ඇතැම් මාධ්‍යවේදීන් ද ගෙන ගිය ප‍්‍රචාරය පුස්සක් බවට පත් කරමින් මේ යෝජනාවලියේ දක්වා තිබෙන්නේ පක්ෂයේ ජනාධිපතිවරණ අපේක්ෂකයා කවුදැයි වහාම තීරණය කළ යුතු බවත් එම අපේක්ෂකයා අනිවාර්යයෙන්ම එ.ජා.ප.යේ අයෙකු විය යුතු බවත් ය.එ.ජා.ප. දේශපාලන මණ්ඩලයට ඉදිරිපත් කොට අවසානයේදී කෘත්‍යාධිකාරී සභාවට ඉදිරිපත් කළ මේ යෝජනාවලියේ තරයේ සඳහන් කොට ඇති තවත් කරුණක් වන්නේ ඉදිරි ජනාධිපතිවරණය පමණක් නොව කුමන මැතිවරණයකට හෝ තරග කළ යුත්තේ ‘අලියා’ ලාංඡනයෙන් පමණක් බවයි.එකී දැඩි ස්ථාවරය තවදුරටත් තහවුරු කරනු සඳහා මේ යෝජනාවලිය මඟින් සහතික වශයෙන් දක්වා ඇත්තේ කිසියම් පොදු සන්ධානයක් ගොඩනැඟෙන්නේ නම් එහි සියලුම ආයතනයන්හි සභාපති, ලේකම් යන ප‍්‍රධාන තනතුරුත්, එම සභාවේ බහුතර බලයත් එ.ජා.ප.යට හිමිවිය යුතු බවයි. මීටත් අමතරව තවත් වැකියක් යොදා ගනිමින් අවධාරණය කැර ඇත්තේ “අනාගත සන්ධානයේ” විධායක සභාවේ බහුතර බලය ද නිතරම එක්සත් ජාතික පක්ෂය සතු විය යුතු බවයි.එකී යෝජනාවලියේ තව දුරටත් දැක්වෙන පරිදි පොදු පෙරමුණක් සඳහා අනෙකුත් පක්ෂ හා කණ්ඩායම් සමඟ සාකච්ඡා කිරීමට පෙර අවශ්‍ය නිර්දේශයන් එ.ජා.ප. දේශපාලන මණ්ඩලය විසින් තීරණය කොට ඊට කෘත්‍යාධිකාරී මණ්ඩලයේ අනුමැතිය ගත යුතු බවත් ය.මේ ආකාරයෙන් ඉදිරිපත් කැර ඇති දේශපාලන කි‍්‍රයාකාරී යෝජනා 8න් 7ක් ම වෙන් කොට ඇත්තේ එ.ජා.ප.යේ තනි බලය හා ලාංඡනය ‘අනාගත පෙරමුණ’ තුළ තහවුරු විය යුතුය යන මතය සනාථ කරවනු පිණිසය. පුළුල් ජාතික දේශපාලනික සම්මුතියක් ගොඩනැඟීම සඳහා අනෙකුත් කණ්ඩායම්වලට ආරාධනා කරන බව දක්වා ඇත්තේ එකම එක වැකියකින් පමණක් වන අතර මේ ආකාරයේ පූර්ව කොන්දේසි දැඩි මතවාද සමඟ එක්විය හැක්කේ කිසිදු බලයක් රහිත නාමික සංවිධානවලට පමණක් බවද දේශපාලන විචාරකයෝ පෙන්වා දෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907194</link>
    <topic>විවේකාගාරවල  ඉන්නේ බලාගෙනයි..!</topic>
    <author>කීර්ති මෙන්ඩිස්</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීකීර්ති මෙන්ඩිස්ජංගම දුරකථන හා ඩිජිටල් කැමරා මඟින් ගන්නා ලද නිරුවත් දර්ශන (වීඩියෝ ක්ලිප්ස්) ඇතුළත් සී.ඩී. දහස් ගණනක් හොර රහසේ අලෙවි කරන බව පොලීසිය විසින් සොයාගෙන තිබේ.මේ අසභ්‍ය දර්ශන ඇතුළත් සී.ඩී.නිපදවන්නවුන්, බෙදාහරින්නවුන් සහ ළඟ තබාගන්නවුන් නීතියේ රැහැනට කොටු කැර ගැනීමට මේ වනවිට දීපව්‍යාප්ත විශේෂ පොලිස් මෙහෙයුමක් ආරම්භ කැර ඇත. මෙවැනි ‘වීඩියෝ ක්ලිප්ස්’ සහිත තැටි දහසකට ආසන්න ප‍්‍රමාණයක් මේ වනවිටත් අතින් අත හුවමාරු වෙමින් පවතින අතර පාසල් සිසු සිසුවියන් අතරට ද ඒ තැටි ලැබීම නිසා ඔවුන්ගේ අධ්‍යාපන කටයුතුවලට බාධා පැමිණ ඇතැයි වාර්තාවේ.සිය පෙම්වතියන්ගේ අඟපසඟ මෙන්ම අනියම් ඇසුර ලබන කාන්තාවන්, විශ්වවිද්‍යාල හා පාසල් වියේ පසුවන ශිෂ්‍යාවන් ගේ අසභ්‍ය දර්ශන ඇතුළත් වන මෙම වීඩියෝ ක්ලිප්ස් බොහොමයක් රූගත කැර ඇත්තේ හොර රහසේ බවද හෙළිවී ඇත.සමහරක් දර්ශන එම කාන්තාවන්ගේ කැමැත්ත මතද රූගත කෙරේ. ජංගම දුරකථන මාර්ගයෙන් වීඩියෝ ගතකොට පසුව පරිගණක උපයෝගී කැරගෙන සීඩීවලට මුද්‍රණය කර ඇති මේවා කොළඹ ඇතුළු තදාසන්න වීඩියෝහල්වලට මුදල් ආදායම් ඉපයීමට පහසුව ලබාදී තිබේ. මෙරට ලාබාල තරුණියන් ද එම දර්ශනවලට පෙනී සිට ඇති අතර කැමැත්තෙන් හෝ අකමැත්තෙන් පෙනී සිටිය ද ඔවුනට එරෙහිව නීතිමය කි‍්‍රයාමාර්ග ගන්නා බවද මේ පිළිබඳව කළ විමසීමකදී පොලිස්පති ජයන්ත වික‍්‍රමරත්න මහතා කියයි.මෙම සීඩීවල ඇතුළත් දර්ශන වෙබ් අඩවිවලට විකුණා ඇති බව දැනගන්නට ලැබී ඇති බව කී පොලිස්පතිවරයා ඒ පිළිබඳ විමර්ශනය කිරීම ද අරඹා ඇති බව සඳහන් කරයි.වැඩි මුදලක් ලබාගැනීමේ අරමුණෙන් වීඩියෝ හල් හිමියන් සිය හිතවත් ගැනුම්කරුවන්ට අලෙවි කරන මෙවැනි සීඩීපට පිළිබඳ තොරතුරු ලැබූ සැණින් ළඟම ඇති පොලිස් ස්ථානයට දන්වන ලෙසද පොලිස්පති වරයා ඉල්ලීමක් කරයි. මෙවැනි පට ළඟ තබා ගැනීම ද නීතියට පටහැනි බව හෙතෙම ;පන්වා දෙයි.ලිඛිතව සඳහන් කරන අය වෙතොත් තමාට හෝ අපරාධ බාර නියෝජ්‍ය පොලිස්පතිවරයාට හෝ ළමා හා කාන්තා කාර්යාංශයට හෝ දැනුම් දෙන ලෙස ද පොලිස්පතිවරයා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907195</link>
    <topic>‘නැණස’ රූපවාහිනිය හෙට සිට..</topic>
    <author>සුභාෂිණී ජයරත්න</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීසුභාෂිණී ජයරත්නපාසල් ළමයින්ගේ දැනුම ඉහළ දැමීම අරමුණු කොට ගනිමින් ‘නැණස’ නමින් රූපවාහිනී විකාශයක් හෙට (20) සිට ආරම්භ කෙරේ. මොණරාගල රන්ජන් විජේරත්න මහා විද්‍යාලයේ සිට ආරම්භ කැරෙන නැණස රූපවාහිනිය අනතුරුව තෝරා ගත් පාසල් 100ක විකාශය කෙරෙනුයේ චන්ද්‍රිකා තාක්ෂණය යොදා ගනිමිනි.එම ප‍්‍රථම අදියරේ ප‍්‍රගතිය මත තවත් දුෂ්කර පාසල් 900ක් දක්වා රූපවාහිනී විකාශය පුළුල් කෙරෙන අතර ඒ සඳහා රුපියල් මිලියන 150ක මුදලක් ලැබී තිබේ. අධ්‍යාපන අමාත්‍යංශයේ උපදෙස් පරිදි ජාතික අධ්‍යාපන ආයතනයේ මෙහෙයවීමෙන් සිදුකැරෙන ‘නැණස’ රූපවාහිනී විකාශයේ පළමු අදියර සඳහා අනුග‍්‍රහය දක්වා ඇත්තේ ඩයලොග් සමාගමයි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907196</link>
    <topic>ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්</topic>
    <author>රූපාන්ති බුලත්සිංහල</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීරූපාන්ති බුලත්සිංහලශ‍්‍රී ලංකාවේ මුහුදු සීමාවෙන් පිටතට යන ධීවර යාත‍්‍රා හඳුනා ගැනීමටත් ශ‍්‍රී ලංකා මුහුදු සීමාවට ඇතුළුවන ධීවර යාත‍්‍රා සොයා ගැනීමටත් ධීවර වරාය නීතිගත සංස්ථාව විසින් රාතී‍්‍ර අධීක්ෂණ පරිගණක ජාලයක් ස්ථාපිත කොට තිබේ. මේ අනුව රේඩියෝ පණිවිඩ මාර්ගයෙන් අදාළ ධීවර යාත‍්‍රාවන්ට අනතුරු හැඟවීම ද සිදුකරනු ලබයි.මේ කි‍්‍රයාවලිය විශ්වසනීය හා වගකීමකින් යුතුව ඉටුකිරීම සඳහා චන්ද්‍රිකා තාක්ෂණය ද යොදා ගැනේ.මේ ක‍්‍රමයේ ඇති ප‍්‍රධාන ප‍්‍රතිලාභ අතරින් වැදගත් වන්නේ යම් ධීවර යත‍්‍රාවක් හදිසි ආපදාවකට ලක්වූ විට ඒ බව සැණෙකින් හඳුනාගෙන පිළියම් යෙදීමට හැකි වීමත් ශ‍්‍රී ලංකාවේ ධීවරයන් නීති විරෝධීව වෙනත් රටවල මුහුදු සීමාවන්ට ඇතුළත්වීම වැළැක්වීම බවත් කියැවෙයි.මේ රාතී‍්‍ර අධීක්ෂණ කි‍්‍රයාවලිය සඳහා ‘තාරුණ්‍යයට හෙටක්’ සංවිධානයේ තරුණ බුද්ධිමය ශ‍්‍රමය යොදා ගන්නා බවත් කි‍්‍රයාත්මක කිරීමට යන නව අධීක්ෂණ කි‍්‍රයාවලිය හේතුකොට ගෙන ශ‍්‍රී ලංකාවේ ධීවරයින්ට ඉතා පහසුවෙන් අන්තර්ජාතික ප‍්‍රමිතියෙන් යුතුව ධීවර කර්මාන්තයේ යෙදීමට අවස්ථාව සැලසෙනු ඇත</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907197</link>
    <topic>අගෝස්තුවේ සිට මහ මුහුදෙන් බොන ජලය</topic>
    <author/>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීමුහුදු ජලය පිරිසිදු කොට පානීය ජලය බවට පත් කිරීම සඳහා ආරම්භ කළ ශ‍්‍රී ලංකාවේ පළමුවැනි ව්‍යාපෘතියේ කටයුතු නිම වෙමින් පවතී. අගෝස්තු මාසයේදී එම ව්‍යාපෘතිය ජල සම්පාදන මණ්ඩලයට බාරදීමට නියමිතය. මීගමුවේ කාමච්චෝඩය ප‍්‍රදේශයේ කි‍්‍රයාත්මක වන මේ ජල ව්‍යාපෘතිය මඟින් ජල කියුබික් මීටර 3000ක් බැගින් දිනපතා නිෂ්පාදනය කැරෙන අතර එමඟින් පවුල් 30,000කට පානීය ජලය ලබාදිය හැකිය.මේ පානීය ජල ව්‍යාපෘතිය ආරම්භ කෙළේ ඇමැති දිනේශ් ගුණවර්ධන මහතා ජල සම්පාදන ඇමැතිවරයාව සිටියදී ස්පාඤ්ඤ රජයෙන් ලබාගත් රුපියල් මිලියන 2080ක් වූ මුදලිනි.එසේ ලබා ගත් මුදලින් 87.5%ක් මුළුමනින්ම පරිත්‍යාගයක් වන අතර ඉතිරි 17.5%ක මුදල ගෙවිය යුතුව තිබෙන්නේ 0.15%ක ඉතාම අවම පොළියක් සහිතව වසර 60කිනි.මීගමුවේ පානීය ජල ව්‍යාපෘතියට අමතරව අඹතලේ ජල සම්පාදන ව්‍යාපෘතිය ද ආරම්භ කළ අතර එහි වැඩ නිමවීමට ඇත්තේ ලබන ඔක්තෝබර් මාසයේදීය. එමඟින් මොරටුව හා පානදුර ප‍්‍රදේශවල පවුල් ලක්ෂ 5කට පමණ පානීය ජලය ලබාදිය හැකි යැයි විශ්වාස කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907198</link>
    <topic>පාසල් බෑගයේ බරඅඩු කරයි</topic>
    <author/>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීළමයින් දැඩි පීඩනයකට පත්කළ පාසල් පොත් බෑගයේ බර අඩු කිරීමට විශේෂ වැඩපිළිවෙළක් කි‍්‍රයාවට නඟා ඇත.ඒ යටතේ අධ්‍යාපන අමාත්‍යංශයේ ග‍්‍රන්ථ ප‍්‍රකාශන අංශය විසින් කරන ලද සමීක්ෂණයකින් අනතුරුව යෝජනා 16ක් ඉදිරියේදී කි‍්‍රයාවට නැංවීමට අධ්‍යාපන අමාත්‍යංශය බලාපොරොත්තු වෙයි. ග‍්‍රන්ථ ප‍්‍රකාශන කොමසාරිස් ඩබ්.එම්.එන්.ජේ.පුෂ්පකුමාර මහතා සඳහන් කෙළේ 2011 දී පෙළ පොත්වල පිටු ප‍්‍රමාණය සලකා බලා වෙනස්කම් රාශියක් සිදු කෙරෙන බවයි.පිටු 120ට අඩු පෙළ පොත් තනි පොතක් ලෙසත් පිටු 120-240 අතර පොත් කොටස් 2ක් ලෙසත් පිටු 240ට වැඩි පොත් කොටස් 3ක් වශයෙනුත් මුද්‍රණය කෙරෙන බවත් හෙතෙම කීය. කෙසේ වෙතත් පාසල් පොත් බෑගයේ බර වැඩිවීම කෙරෙහි පෙළපොත්වල ප‍්‍රමාණය පිළිබඳ බලපෑම ඇත්තේ සියයට 30ක් බවද කොමසාරිස්වරයා පැවැසීය.පාසල් පොත් බෑගයේ බර වැඩිවීම පිළිබඳ සියයට 70 ක වගකීම ගුරුවරු හා දෙමවුපියන් වෙත පැවරී ඇති බවද මේ සමීක්ෂණයෙන් හෙළි වී තිබේ. ඉදිරියේදී මේ සම්බන්ධව අවශ්‍ය පියවර අධ්‍යාපන අමාත්‍යංශය විසින් ගන්නා අතර පාසල් ප‍්‍රධානීන් දැනුම්වත් කිරීමට ද බලාපොරොත්තු වෙයි.ඒ අනුව ඉදිරියේදී සෑම පංතියකම පාසල් අභ්‍යාස පොත් පිටු 80 කට සීමා කෙරෙන අතර පාසල් බෑගයේ බර ප‍්‍රමාණය පිළිබඳව ද අදාළ පාර්ශ්ව සමඟ සාකච්ඡා කැර නිශ්චිත බර ප‍්‍රමාණය නිර්දේශ කිරීමට ද අමාත්‍යංශය කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa0907199</link>
    <topic>ඌවට නව නිවාස යෝජනා ක‍්‍රම 55ක්</topic>
    <author>නිහාල් පී. අබේසිංහ</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීනිහාල් පී. අබේසිංහඌව පළාත ඇතුළත රණවිරු නිවාස යෝජනා ක‍්‍රම 26 ක් ඇතුළුව නව නිවාස යෝජනා ක‍්‍රම 55 ක් ඉදිකිරීමට මේ වසරේදී කටයුතු කෙරෙමින් පවතී. මේ නිවාස ඉදිකිරීම පිණිස ජාතිය ගොඩනැගීමේ හා වතු යටිතල පහසුකම් අමාත්‍යාංශය දැනටමත් රුපියල් කෝටි 25 ක මුදලක් ලබාදී ඇත.අංගසම්පූර්ණ අයුරින් මෙලෙස ඌව පළාත ඇතුළත ඉදිවන මේ නිවාස ගණන 1206 කි. රණවිරු නිවාස ගම්බද ප‍්‍රදේශවලත් අනෙක් නිවාස වතු ආශ‍්‍රිත ප‍්‍රදේශවලත් ඉදි කෙරේ. මේ අනුව රණවිරු නිවාස යෝජනා ක‍්‍රම 15 ක් හා අනෙක් නිවාස යෝජනා ක‍්‍රම 27 ක් බදුල්ල දිස්ති‍්‍රක්කයේ ඉදිවේ.තවත් රණවිරු නිවාස යෝජනා ක‍්‍රම 11 ක් මොනරාගල දිස්ති‍්‍රක්කයේ ඉදිකරන අතර තවත් නිවාස යෝජනා ක‍්‍රම දෙකක් ද මොනරාගල ඉදිවෙමින් පවතින බව ජාතිය ගොඩනැඟීමේ අමාත්‍යාංශයේ අධ්‍යක්ෂ කපිල ආරියවංශ මහතා ‘සිළුමිණ’ ට කීය.මේ සෑම රණවිරු නිවාස යෝජනා ක‍්‍රමයකට ම නව නිවාස 10 ක් ඇතුළත් ය. පළාතේ සෑම ප‍්‍රාදේශීය ලේකම් කොට්ඨාසයකම නිවාස 10 බැගින් ඉදි කෙරේ. මේ සඳහා ජාතිය ගොඩනැඟීමේ අමාත්‍යාංශය රුපියල් කෝටි 4 කට අධික මුදලක් වැයකර තිබේ.මීට අමතරව බදුල්ල දිස්ති‍්‍රක්කයේ පස්සර ප‍්‍රාදේශීය ලේකම් කොට්ඨාසයේ නිවාස යෝජනා ක‍්‍රම 5 ක් ද, හාලිඇළ ප‍්‍රාදේශීය ලේකම් කොට්ඨාසයේ නිවාස යෝජනා ක‍්‍රම 4 ක් ද බණ්ඩාරවෙල ප‍්‍රාදේශීය ලේකම් කොට්ඨාසයේ නිවාස යෝජනා ක‍්‍රම 1 ක් ද වැලිමඩ ප‍්‍රාදේශීය කොට්ඨාසයේ නිවාස යෝජනා ක‍්‍රම 3 ක් ද, හපුතලේ ප‍්‍රාදේශීය ලේකම් කොට්ඨාසයේ නිවාස යෝජනා ක‍්‍රම 6 ක් ද හල්දුම්මුල්ල ප‍්‍රාදේශීය ලේකම් කොට්ඨාසයේ නිවාස යෝජනා ක‍්‍රම 4 ක් ද ඉදි කෙරෙමින් පවතී.මීට අමතරව උල්හිටිය පදියතලාව ප‍්‍රදේශයේ කිලෝමීටර් 15 ක ප‍්‍රදේශයක අලි විදුලි වැටක් ඉදිකිරීමට රජය රුපියල් ලක්ෂ 79 ක් වෙන්කර තිබේ. මින් ලක්ෂ 11 ක මුදලක් ජාතිය ගොඩනැගීමේ අමාත්‍යාංශය විසින් වැයකරනු ලැබේ. මේ අලි විදුලි වැට ගැසීමෙන් ප‍්‍රදේශයේ පුද්ගලයන් 10000 කට පමණ සෙත සැලසෙන බව වන ජීවී සංරක්ෂණ දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa09071911</link>
    <topic>උතුරේ අක්කර ලක්ෂයක් මහවැලි අධිකාරියෙන් අස්වද්දයි</topic>
    <author>නිහාල් පී. අබේසිංහ වැලිඔය සංචාරයකින් පසු</author>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීනිහාල් පී. අබේසිංහ වැලිඔය සංචාරයකින් පසුමහවැලි එල් කලාපයට අයත්, මුලතිව් නන්දිකඩාල් කළපුවත්, නයාරු නැදුන්කර්නි, කෝකිලායි, ජනකපුර, සම්පත් නුවර, කල්‍යාණපුර, ඇතාවැටුණුවැව, ඇහැටුගස්වැව ආදී ප‍්‍රදේශවල ඇති සියලු වැව්, කළපුත් ඇළ මාර්ගත් අලුත්වැඩියා කර ඒ ආශ‍්‍රිතව ඇති අක්කර ලක්ෂයක පමණ සරු භූමි ප‍්‍රදේශයක ජනතාව යළි පදිංචි කර ඒ ප‍්‍රදේශ අස්වැද්දීමේ නව දිගුකාලීන වැඩසටහනක් මහවැලි අධිකාරිය සැලසුම් කරයි. උතුරු වසන්තය වැඩපිළිවෙළට සමගාමීව මේ වැඩපිළිවෙළ කි‍්‍රයාත්මක කෙරේ.ඊඊට අමතරව දින 180 ක් ඇතුළත වැලිඔය ව්‍යාපාරයේ කෝකිලායි හා නැදුන්කර්නි ප‍්‍රදේශවල පවුල් 2500 ක් යළි පදිංචි කරවීමට ද අපේක්ෂා කෙරෙන බවත් ඒ ප‍්‍රදේශවල වැව් ඇතුළු පොදු යටිතල පහසුකම් වහාම සංවර්ධනය කරන බවත් මහවැලි අධිකාරියේ අධ්‍යක්ෂ ජනරාල් ධර්මසිරි ද අල්විස් මහතා ‘සිළුමිණ’ ට කීය.දැනට ධීවර කර්මාන්තයේ නීති ලිහිල් කිරීම නිසා කළපු අවට ජනතාවට හොඳ ආදායමක් ලැබෙන බවත් එම කළපුවලට මත්ස්‍ය පැටවුන් දමන බවත් වානිජ බෝග වගාවට මේ ප‍්‍රදේශයේ ජනතාව යොමු කරන බවත් මහවැලි අධිකාරිය පවසයි.මහවැලි එල් කලාපයට අයිති මේ ප‍්‍රදේශ මුලතිව්, වවුනියාව, ති‍්‍රකුණාමලය, අනුරාධපුර දිස්ති‍්‍රක්කවලට අයත් වෙන බව ද මෙහි නැවත පදිංචි කරන සියලු ගොවි පවුල් සඳහා ගොඩ ඉඩම් අක්කරයෙන් හා මඩ ඉඩම් අක්කරය බැගින් ලබාදෙන බව මහවැලි අධිකාරියේ අධ්‍යක්ෂ ජෙනරාල් ධර්මසිරි ද අල්විස් මහතා ‘සිළුමිණ’ ට කීය.මේ යටතේ හමුදා සහාය ඇතිව මුලින් ම මේ ප‍්‍රදේශවල බිම් බෝම්බ ඉවත්කර ආරක්ෂාව සහතික කෙරේ.ඉන්පසුව අදාළ කළපු හා වැව් ප‍්‍රතිසංස්කරණය කෙරේ. ඊට පසු ඒ ආශ‍්‍රිතව ජනතාව පදිංචි කෙරෙන බවත් පසුගියදා වැලිඔය හා නැදුන්කර්නි ප‍්‍රදේශවල ජනතාව පදිංචි කිරීම පිළිබඳව තමා නිරීක්ෂණ චාරිකාවක යෙදුණු බවත් මහවැලි අධ්‍යක්ෂ ජනරාල්වරයා පැවසීය.ජනාධිපති මහින්ද රාජපක්ෂ මැතිතුමාගේ උපදෙස් මත මහවැනි අධිකාරිය අයත් කෘෂිකර්ම සංවර්ධන හා ගොවිජන සේවා සංවර්ධන ඇමැති මෛති‍්‍රපාල සිරිසේන මහතාගේ පූර්ණ අධීක්ෂණය ඇතිව මේ වැඩපිළිවෙළ කි‍්‍රයාවට නැංවේ.සිංහල, දෙමළ, මුස්ලිම් යන සියලු ජාතීන්ට අයත් පවුල් මේ ප‍්‍රදේශවල පදිංචි කෙරේ. ත‍්‍රස්තවාදී තර්ජන මැද මේ ප‍්‍රදේශවල සිටි ජනතාවට තවත් පූර්ණ පහසුකම් සපයන බවත් ධීවර කර්මාන්තය දොඩම් මිදි වැනි වානිජ බෝග වගාව, කොස් දෙල් පොල් ආදි ස්ථිර බෝග වගාව යන ක්ෂේත‍්‍රවලට මේ නැවත පදිංචි කරන ජනතාව යොමු කරවන බවත් මාළු දැල්, බීජ පැල, පොහොර ආදිය නොමිලේ දෙන බවත් මහවැලි අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa09071912</link>
    <topic>තොරතුරු තාක්ෂණ දියුණුවට ඌවට ‘නැණසල’ 76 ක්</topic>
    <author/>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීඌව පළාතේ තොරතුරු තාක්ෂණ දියුණුව පිණිස පළාත පුරා නැණසල මධ්‍යස්ථාන 76 ක් පිහිටුවා ඇතැයි ශ‍්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.ඒ අනුව කලක් දුෂ්කර යැයි කියූ ඌව පළාතේ සිසු සිසුවියන් ඇතුළු ජනතාවට පරිගණක දැනුම ලබාදීමේ පුහුණු පාඨමාලා හා වැඩසටහන් රැසක් කි‍්‍රයාත්මක කෙරේ.මේ අනුව ඌව පළාතට අයත් බදුල්ල දිස්ති‍්‍රක්කයේ නැණසල මධ්‍යස්ථාන 42 ක් සහ මොණරාගල දිස්ති‍්‍රක්කයේ නැණසල මධ්‍යස්ථාන 34 ක් මේ වනවිට ස්ථාපිත කර තිබේ.රාජ්‍ය අංශය ප‍්‍රතිනිර්මාණය කිරීමේ වැඩසටහන යටතේ කි‍්‍රයාත්මක ලංකා රාජ්‍ය ව්‍යාපෘතිය මගින් බදුල්ල සහ මොණරාගල දිස්ති‍්‍රක්කයේ සියලු දිසාලේකම් කාර්යාල සහ ප‍්‍රාදේශීය ලේකම් කාර්යාල පරිගණක ජාල ගත කිරීම අවසන් කර ඇත.ශ‍්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) මානව සම්පත් ධාරිතා ප‍්‍රවර්ධන වැඩසටහන මගින් මොණරාගල සහ බදුල්ල දිස්ති‍්‍රක්කයන්හි දිසාලේකම් කාර්යාල සහ ප‍්‍රාදේශීය ලේකම් කාර්යාල කාර්ය මණ්ඩල සඳහා මූලික පරිගණක පුහුණු වැඩසටහන් මේ වනවිට කි‍්‍රයාත්මක කර තිබේ.මේ යටතේ දහසකට ආසන්න පිරිසක් සඳහා පුහුණුව ලබාදීම සිදුකෙරේ. මීට අමතරව පරිගණක පද්ධති පාලනය පිළිබඳව ද විධිමත් පුහුණුවක් ලබා දී ඇත.ශ‍්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) විසින් නිදහස් කාර්යාලීය මෘදුකාංග (Open Office Software) භාවිතය තවදුරටත් ජනතාව අතර ප‍්‍රචලිත කිරීමට පියවර ගැනේ.මේ යටතේ පාසල් ගුරුවරුන් ශිෂ්‍ය ශිෂ්‍යාවන් සහ නැණසල කි‍්‍රයාකරුවන්ට මෙම නිදහස් කාර්යාලීය මෘදුකාංග භාවිතය පිළිබඳව පුහුණුවක් ලබාදෙනු ඇත.මේ වනවිට පරිගණකය ඔස්සේ බහුතරයක් දෙනා භාවිත කරන ජනප‍්‍රිය මෘදුකාංග හා සමානවම මෙම නිදහස් කාර්යාලීය මුදුකාංගයෙන් වැඩකර ගත හැකි බව ශ‍්‍රී ලංකා තොරතුරු හා සන්නිවේදන තාක්ෂණ නියෝජිතායතනය සඳහන් කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=aa09071913</link>
    <topic>“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දී</topic>
    <author/>
    <content>කිරිපිටි මිල පහතටයුද්ධය ජයගත් ජනපති මහින්දට සාමය ද ජයගත හැකියිනව මාතෘ රෝහල විවෘත වූ මොහොත...වංචාකරුවන්ට හසු වුණේ ද?ශිරන්ති රාජපක්ෂ මැතිනිය පිළිගත් සුසේන් මුබාරක් මැතිනියශ‍්‍රී ලාංකිකයන්ට තවත් විදෙස් රැකියා 40,000ක්‘ජාතික සභාව’ සුන් රනිල් - මංගල අනාථයිවිවේකාගාරවල ඉන්නේ බලාගෙනයි..!‘නැණස’ රූපවාහිනිය හෙට සිට..ධීවරයන්ට මඟ පෙන්වන්න රාතී‍්‍ර අධීක්ෂණ ජාලයක්අගෝස්තුවේ සිට මහ මුහුදෙන් බොන ජලයපාසල් බෑගයේ බරඅඩු කරයිඌවට නව නිවාස යෝජනා ක‍්‍රම 55ක්උතුරේ අක්කර ලක්ෂයක් මහවැලි අධිකාරියෙන් අස්වද්දයිතොරතුරු තාක්ෂණ දියුණුවට ඌවට ‘නැණසල’ 76 ක්“සඳ තරණයේ 40 වන වසර සැමරුම” ආතර් සී ක්ලාක් ආයතනයේ දීපෘථිවි තොටිල්ල තුළ සීමා වී සිටි මිනිසා තම අනාගතය සඳහා යෝධ පියවරක් ඉදිරියට තබමින් 1969 ජුලි 20 වන දින ලෝ වැසියකු සඳ මතු පිටට යවා 40 වසරක් සපිරීම 2009 ජුලි 20 වන දිනට යෙදෙන අතර එම ඓතිහාසික අවස්ථාව සැමරීම මේ දිනවල ලොව පුරා මහත් උත්සවත්ශී‍්‍රයෙන් සිදු කෙරේ.මෙම වැදගත් අවස්ථාව සැමරීම සඳහා විශේෂ වැඩසටහනක් කටුබැද්ද ආතර් සී ක්ලාක් ආයතනය විසින් ජුලි 20 වන දින සවස 3.00 සිට 5.00 දක්වා ආතර් සී ක්ලාක් ආයතනයේ ශ‍්‍රවණාගාරයේ දී පැවැත් වීමට කටයුතු යොදා ඇත.මෙම සැමරුම් වැඩසටහනට ඇපලෝ යානාව මඟින් සඳ වෙත ගොස් රැගෙන ආ චන්ද්‍ර පාෂාණ හා ශී‍්‍ර ලංකා ධජය ප‍්‍රදර්ශනය කිරීම, සඳ තරණය පිළිබඳ වාර්තා චිත‍්‍රපට දර්ශනයක්, සඳ තරණය අවස්ථාවේ සිංහල බසින් ගුවන් විදුලි සජිවී විස්තර ප‍්‍රචාරය කළ කලාශූරී එඩ්වින් ආරියදාස මහතා හා එය ග‍්‍රන්ථ කරණය කළ විද්‍යා ලේඛක අනුර සී. පෙරේරා මහතාගේ අතීත ආවර්ජනයක් හා “පොළවෙන් අහසට” නමින් ආචාර්ය චන්දන ජයරත්න මහතා විසින් පවත්වනු ලබන කෙටි දේශනයක් ද ඇතුළත් වේ.සඳ මතුපිට පා තැබු ප‍්‍රථම මිනිසා වන නිල් ආම්ස්ටෙ‍්‍ර¤න් චන්ද්‍රයා වෙත යවන ලද ඇමරිකාව නියෝජනය කරමින් ශී‍්‍ර ලංකාවේ ඇමරිකානු තානාපති කාර්යාලයේ ඇන්ඩෘ විනස්බර්ග් මහතාගේ සහ විද්වතුන් රැසකගේ සහභාගිත්වයෙන් පැවැත් වෙන මෙම සමරු වැඩසටහන මහජනතාවට ද විවෘත වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=ab0907191</link>
    <topic>මංගලට ඕනෑ දේවල් එජාපය ඇතුළේ කරන්න බැහැ</topic>
    <author>චන්දන බණ්ඩාර</author>
    <content>මංගලට ඕනෑ දේවල් එජාපය ඇතුළේ කරන්න බැහැඅනාථ මංගල එජාපයට වහකදුරු වෙලාමාධ්‍යවේදීන් පාර්ලිමේන්තුවට කැඳවන්නේ නැහැරුක්මන් කියයිජනාධිපතිතුමා ඊජිප්තුවේ පැවැත්වෙන නොබැඳි ජාතීන්ගේ සමුළුවට සහභාගි වීම සඳහා දිවයිනෙන් පිටත්ව ගියේ ගිය අඟහරුවාදාය. ජනාධිපතිතුමා ඇතුළු දූත පිරිස රැගත් ශී‍්‍රලන්කන් ගුවන් සේවයට අයත් යානය ඊජිප්තුවේ ෂාම් එන් ෂයික් අන්තර්ජාතික ගුවන්තොටුපළට ළඟාවූයේ දහවල් 1.45 ට පමණය.ජනාධිපතිතුමා ඇතුළු දූත පිරිසට නවාතැන් සූදානම් කැර තිබුණේ “ෂාම් එන් ෂෙයික්’ හි මාරිඩින් පෙනිසියුලා හෝටලයෙයි. එම හෝටලයේ රාජ්‍ය නායකයන් රැසකටම නවාතැන් පහසුකම් සලසා තිබිණි. සමුළුව සඳහා රාජ්‍ය නායකයන් 118 දෙනකු පැමිණීමට නියමිත වූ නිසා එරට ආරක්ෂාව ද තර කැර තිබිණි.මෙරට කොටි ත‍්‍රස්තවාදය පරාජය කිරීමෙන් පසු ජනාධිපතිතුමා සහභාගී වූ පළමු අන්තර්ජාතික සමුළුව වූයේ ද නොබැඳි ජාතින්ගේ සමුළුවයි. රාජ්‍ය නායක සමුළුව අතරතුර ජනාධිපතිතුමා රාජ්‍ය නායකයන් කිහිප පොළක් සමඟ ද්විපාර්ශ්වික සාකච්ඡා පැවැත්විය.මුලින්ම ජනාධිපතිතුමා සමග ද්විපාර්ශවිය සාකච්ඡා පැවැත්වූයේ ලිබියානු නායක මුවම්මර් අල් ගඩාෆිය. ඉන් අනතුරුව ජනාධිපතිතුමා මුණ ගැසුණේ එක්සත් ජාතින්ගේ මහ ලේකම් බෑන් කින් මුන්ය. ඉන්පසුව ඉන්දීය අගමැති ආචාර්ය මන්මෝහන් සිං ජනාධිපතිතුමා හමුවී ද්විපාර්ශවීය සාකච්ඡා පැවැත්වූයේය.එම හමුවේදී ජනාධිපතිතුමා ඉන්දීය අගමැතිවරයාට පැහැදිලි කෙළේ රජය උතුරේ සිදු කරන සංවර්ධන කටයුතු ගැනය. ඊට අමතරව ජනාධිපතිතුමා නොබැඳි ජාතීන්ගේ සමුළුව අතරතුර සර්බියානු ජනාධිපතිවරයා, පාකිස්ථාන අගමැතිවරයා සහ කියුබානු ජනාධිපති රාහුල් කස්ත්‍රෝ ආදී රාජ්‍ය නායකයන් රැසක් සමඟ ද්විපාර්ශවීය සාකච්ඡා පැවැත්වීය.ත‍්‍රස්තවාදයටඉඩ නොදෙන්න15 වැනි දින ඇරැඹි 15 වැනි රාජ්‍ය නායක සමුළුව ජනාධිපතිතුමා විසින් අමතනු ලැබීය.“ලෝකයේ කිසිදු තැනක වුවද ත‍්‍රස්තවාදයට හිස එසවීමට ඉඩ නොතැබිය යුතුයි. සාමය හා ආරක්ෂාව වෙනුවෙන් සමගියෙන් කටයුතු කිරීමට සාමාජික රටවල් වගකීමෙන් යුතුව කි‍්‍රයා කළ යුතුයි.”15 වැනිදා නොබැඳි ජාතීන්ගේ සමුළුව අමතමින් ජනාධිපතිතුමා එසේ පවසන විට සමුළු සාමාජිකයන් එය අනුමත කළේ අත්පොළසන් දෙමිනි. තම රටෙහි ත‍්‍රස්තවාදය මුලිනුපුටා දැමීමට කි‍්‍රයා කළ ශී‍්‍ර ලංකා නායකයාගේ කතාව සියලු රාජ්‍ය නායකයන්ගේ ඉමහත් අවධානයට යොමු වීය.ගිය සතියේ සුප‍්‍රකට ‘ටයිම්ස්’ සඟාවේ ජ්‍යෙෂ්ඨතම මාධ්‍යවේදියෙක් ලංකාවට පැමිණියේය. ඒ ජනාධිපතිතුමාගෙන් සම්මුඛ සාකච්ඡාවක් ලබා ගැනීමටය. ජෝති කෝට්ටම් නම් එම මාධ්‍යවේදියා ජනාධිපතිතුමාගෙන් එල්.ටී.ටී.ඊ. සංවිධානයේ අවසන් මොහොත ගැන දිගින් දිගටම විමසා සිටියේය.“ඔබතුමාට කියන්න පුළුවන්ද ප‍්‍රභාකරන් මැරුණ හැටි?” එම මාධ්‍යවේදියා ජනාධිපතිතුමාගෙන් ඇසුවේය. “මැරුණු හැටි වැඩක් නැහැ. මම ඔහු ජීවිතේටවත් දැකලා තිබුණෙත් නැහැ. ඒත් මගේ ආසාවක් තිබුණා ප‍්‍රභාකරන් කොළඹට ගෙනල්ලා පොඩි සාකච්ඡාවක් කරන්න.”ජනාධිපතිතුමා සැහැල්ලුවෙන් පිළිතුරු දුන්නේය. “හොඳයි එතකොට එහෙම අවස්ථාවක් ඔබට ලැබුණා නම් මොනවද ප‍්‍රභාකරන්ගෙන් අහන්නේ” ටයිම්ස් මාධ්‍යවේදියා විමසුවේය. “මොනවා අහන්නද? මම අහන්නේ එකම දෙයයි. උඹ මොනවද මේ කරන පිස්සු වැඩ කියලා මම අහනවා” ජනාධිපතිතුමා පිළිතුරු දුන්නේය.නව සංචාරක ඇමැති නන්දන ගුණතිලක හා නව සංස්කෘතික කටයුතු ඇමැති පියසිරි විජේනායක පසුගිය 15 වැනිදා උදෑසන මහනුවර බලා පිටත් වූහ. ඒ ශී‍්‍ර දළදා වහන්සේ වැඳ පුදා ගැනීමට හා මල්වතු - අස්ගිරි මහ නාහිමිවරුන් බැහැ දැකීමටය. ශී‍්‍ර දළදා මාළිගාවට පැමිණි ඇමැතිවරුන් දෙපොළ පිළිගනු ලැබුවේ දියවඩන නිලමේ ප‍්‍රදීප් නිලංග දෑල විසිනි. දළදා වහන්සේ වැඳ පුදා ගත් පිරිස ඉන් පසු අස්ගිරි මහ නා හිමියන් (උඩුගම ශී‍්‍ර බුද්ධරක්ඛිත මහ නාහිමි) බැහැ දුටූහ.“ඔබතුමන්ලා මව්බිම බේරාගැනීමට කැප වී කටයුතු කළා. දැන් අපේ රට හදන්න ඉදිරියටම යන්න ඕනැ. මේ මොහොතේ ජනාධිපතිතුමාට රට හදන්න සහයෝගය දීම ඉතා වැදගත්. ජානිපෙ ඇමැති ධුර දෙකක් ලබා ගැනීම ඉතා කාලෝචිතයි.මේ නව ඇමැතිවරු දෙදෙනාට රට වෙනුවෙන් වැඩ කරන්න පුළුවන් කියන විශ්වාසය අපට තිබෙනවා.” තමන්වහන්සේ බැහැදුටු නව ඇමැතිවරුන් දෙදෙනාට සුබාශිංසනය කරමින් උඩුගම ශී‍්‍ර බුද්ධරක්ඛිත මහ නා හිමියෝ පැවැසූහ.ඉන්පසු ඇමැතිවරු මල්වතු පාර්ශ්වයේ මහ නායක අතිපූජ්‍ය තිබ්බටුවාවේ ශී‍්‍ර සිද්ධාර්ථ සුමංගල මහ නා හිමියන් බැහැ දුටූහ.“ත‍්‍රස්තවාදය පරදවා ඇති රටේ වංචාව, දූෂණය, හොරකම නැති කළ යුතුයි. සාරධර්ම, ගුණධර්ම වගා කළ යුතුයි. රට සංවර්ධනය කළ යුතුයි. එනිසා ඔබතුමන්ලා ඇමැති ධුර ලබා ගැනීම යෝග්‍යයි. හැකි පමණ රටට සේවය කළ හැකි වටපිටාවක් නිර්මාණය වී තිබෙනවා.එතුමා භීෂණ කාලෙත්බයක් නැතුව හිටියාඅවතැන් වූ සහෝදර ජනතාවට පිහිට වෙන්න සිංහල ජනතාව කැප වී සිටියත්, උතුරු නැඟෙනහිර දෙමළ ජනතාවට නිසි පහසුකම් නොලැබෙන බව කියන අය ඉන්නවා. ඒ දුර්මතය බැහැර කරන්න කටයුතු කළ යුතුයි.” මහ නා හිමියෝ තමන්වහන්සේ බැහැදුටු ඇමැතිවරුන්ට අනුශාසනාවක් කරමින් පැවැසූහ.“ඔබතුමන්ලාගේ විශේෂ අවධානයට කරුණක් කියන්න අවශ්‍යයි. උතුරු නැඟෙනහිර පළාත්වල බොහෝ පන්සල් සම්පූර්ණයෙන්ම බිඳ වැටිලා. ඒවා යළි නඟා සිටුවිය යුතුයි. ඒ පන්සල්වල විහාරාධිපති ස්වාමින් වහන්සේලා මොන තරම් කොටි ත‍්‍රස්තවාදීන්ගේ තර්ජන තිබුණත් තමන්ගේ දායකයන්ව අතහැර ආවේ නැහැ. ඒ නිසා ඒ සිද්ධස්ථාන යළි ගොඩනඟන්න අවශ්‍ය පියවර ගන්න.” මෙහිදී වැඩිදුරටත් අදහස් දක්වමින් මහ නා හිමියෝ පෙන්වා දුන්හ.ගිය බ‍්‍රහස්පතින්දා පාර්ලිමේන්තුවේදී ජ්‍යෙෂ්ඨතම දේශපාලනඥයන් දෙදෙනෙකු පිළිබඳ ශෝක යෝජනා සාකච්ඡාවට ගැනිණි. ඒ අභාවප‍්‍රාප්ත අධිකරණ ඇමැති අමරසිරි දොඩංගොඩ සහ එ.ජා.ප මන්තී‍්‍ර ඇලික් අළුවිහාරේ පිළිබඳවයි. අමරසිරි දොඩංගොඩ ඇමැතිවරයා ශ‍්‍රී. ල.නි.ප. දේශපාලනයේ පතාක යෝධයකු ලෙස ප‍්‍රචලිත විය.හෙතෙම දකුණ වමට හැරවූ නායකයා ලෙස ද ප‍්‍රචලිත චරිතයක් වූයේ ය. ඇලික් අළුවිහාරේ මන්තී‍්‍රවරයා එ.ජා.ප ය නියෝජනය කරමින් වසර 42 ක් පාර්ලිමේන්තු මන්තී‍්‍රවරයකු ලෙස කටයුතු කළ අයෙකි. ශ‍්‍රී.ල.නි.ප ප‍්‍රබල නායකයකු වූ මෛතී‍්‍රපාල සේනානායකට පසුව වැඩිම වසර ගණනක් පාර්ලිමේන්තුව නියෝජනය කළ මන්තී‍්‍රවරයා වූයේ ඇලික් අළුවිහාරේ ය.එම ශෝක යෝජනා විවාදයට ගන්නා අවස්ථාව වනවිට පාර්ලිමේන්තුවේ මහජන ගැලරි පිරී තිබිණි. ඇමැති දි.මු. ජයරත්න ශෝක යෝජනා පිළිබඳව අදහස් දැක්වූයේ කවි කථාවකිනි. ඇමැති රාජිත සේනාරත්න ඇලික් අළුවිහාරේ ජ්‍යෙෂ්ඨ මන්තී‍්‍රවරයා ගැන ගෞරවයෙන් කථා කළේ ය. එතුමා භීෂණය කාලෙත් තමන්ගේ ගෙදර ළඟ බැනියමයි සරමයි ඇදගෙන කිසිම බයක් නැතිව හිටියා” ඇමැති රාජිත කීවේය.අගමැති රත්නසිරි වික‍්‍රමනායක, ඇමැති මෛතී‍්‍රපාල සිරිසේන, එ.ජා.ප නායක රනිල් වික‍්‍රමසිංහ ඇතුළු පක්ෂ විපක්ෂ මැති ඇමැතිවරු අභාවප‍්‍රාප්ත අධිකරණ ඇමැති දොඩංගොඩ සහ එ.ජා.ප මන්තී‍්‍ර අළුවිහාරේ ගැන ගුණ කීහ. එම අවස්ථාවට පක්ෂ විපක්ෂ මන්තී‍්‍රවරුන් සියලු දෙනාම පාහේ සහභාගි වීම ද විශේෂත්වයක් විය.එ.ජා.ප මාධ්‍ය ප‍්‍රකාශක ගයන්ත කරුණාතිලක එ.ජා.ප මන්තී‍්‍ර ඇලික් අළුවිහාරේ ගැන කථා කළ මොහොත ඉතාම සංවේදී අවස්ථාවක් වීය. ඇලික් අළුවිහාරේ මන්තී‍්‍රවරයාගේ පුත් රංජිත් අළුවිහාරේ සහ මහජන ගැලරියේ සිටි ඇලික් මන්තී‍්‍රවරයාගේ ඥාතීන් ගේ නෙතට කඳුළු එක් කරන්නට ඔහුගේ කථාව හේතු වීය.ආසන දහයක්මසන්ධානයට?ඌව පළාත් සභා මැතිවරණ ව්‍යාපාරය මේ වන විට ඉතාම උණුසුම් සහ උද්යෝගීමත්ව තිබේ. එක්සත් ජනතා නිදහස් සන්ධානයට තම මැතිවරණ ව්‍යාපාරය සඳහා ඌව පළාතේ අති බහුතර ජනතාවගේ සහයෝගය ලැබී තිබෙන අයුරු දැකගන්නට ලැබිණි. අනෙකුත් පළාත් සභා මැතිවරණ ව්‍යාපර මෙන්ම ඌව පළාතේ එ.ජා.ප මැතිවරණ ව්‍යාපාරය ඉතා මන්දගාමීව සිදු කෙරෙන අයුරු පසුගිය දින කීපයේදී දැක ගත හැකි වීය.ශෂීන්ද්‍ර රාජපක්ෂඌව පළාතෙන් මොනරාගල දිස්ති‍්‍රක් එ.ජ.නි.ස කණ්ඩායම් නායක ශෂින්ද්‍ර රාජපක්ෂ මහතා මේ වන විට මොනරාගල දිස්ති‍්‍රක්කයේ ඉහළම ජන ප‍්‍රසාදය දිනා සිටින නායකයා බවට පත්ව තිබේ. ඒ බව රාජපක්ෂ මහතාගේ මැතිවරණ ව්‍යාපාරය දෙස බලන විට පැහැදිලි බව දේශපාලන විචාරකයෝ පවසති.මොනරාගල දිස්ති‍්‍රක්කයෙන් ලැබෙන දේශපාලන ආරංචි මාර්ග අනුව මෙවර මැතිවරණයෙන් ආසන දහයක් පමණ එක්සත් ජනතා නිදහස් සන්ධානයට හිමි වෙනු ඇතැයි ද දේශපාලන විචාරකයෝ පවසති.ශෂින්ද්‍ර රාජපක්ෂ මහතා ඌව පළාත් මැතිවරණ ව්‍යාපාරයේ කැපී පෙනෙන තරුව බවට පත්ව සිටියදී ජනතාවගේ සහාය එක්සත් ජනතා නිදහස් සන්ධානයට නොඅඩුව ලැබෙද්දී එ.ජා.ප ජාතික සංවිධායක එස්.බී. දිසානායක ඇතුළු එ.ජා.ප මන්තී‍්‍රවරුන් කීප දෙනකු අසාර්ථක මැතිවරණ ව්‍යාපාරයක යෙදී සිටින බව ඌව පළාතේ දේශපාලන ආරංචි මාර්ග අනාවරණය කරයි.එ.ජා.ප නියෝජ්‍ය නායක කරූ ජයසූරිය මේ වන විට සති කීපයක් තිස්සේ ඌව පළාතේ රැඳී සිටිමින් එ.ජා.ප මැතිවරණ ව්‍යාපාරයට පණක් දෙන්නට උත්සාහ කරමින් සිටී. එහෙත් නියත වශයෙන්ම ඌව පළාත් මහ ඇමැතිවරයා ලෙස පත් කැර ගැනීමට ශෂින්ද්‍ර රාජපක්ෂ මහතා සමඟ එක්සත් ජාතික පක්ෂයේ සහ ජනතා විමුක්ති පෙරමුණේ සාමාජිකයෝ දහස් ගණනින් පෙළ ගැසෙමින් සිටින බව වාර්තා වෙයි.උඩට එන හැටිතිලංගගෙන් අහගන්නකථානායක වි.ජ.මු ලොකුබණ්ඩාරගේ පුත් උදිත් ලොකුබණ්ඩාරට සිය මංගල දිනයේදී අපූරු තෑග්ගක් ජනාධිපතිතුමාගෙන් ලැබුණේය. ඒ බදුල්ල දිස්ති‍්‍රක් ශී‍්‍ර.ල.නි.ප සංවිධායක ධුරයයි. එය ලැබීමෙන් පසුව උදිත් ලොකුබණ්ඩාරට ජනාධිපතිතුමා හමුවූයේ පසුගියදා අරලියගහ මන්දිරයේදී පැවැති ශී‍්‍ර.ල.නි.ප සංවිධායකයන්ගේ රැස්වීමේදීය. එහිදි ජනාධිපතිතුමා උදිත්ට උපදෙසක් දුන්නේය.මෙවර ඌව පළාත් මැතිවරණයේදී පාර්ලිමේන්තුව නියෝජනය නොකරන සියලුම ආසන සංවිධායිකයන් ඉදිරිපත් විය යුතු බවට ජනාධිපතිතුමා උපදෙස් දී තිබිණි. එහෙත් ජනාධිපතිතුමා උදිත් ලොකුබණ්ඩාරට පමණක් කීවේ කෙළින්ම මහා මැතිවරණයට ඉදිරිපත් වන ලෙසටය.දේශපාලනයට පැමිණ කෙටි කාලයකින් පක්ෂයේ ජ්‍යෙෂ්ඨයන් සමග තරග කොට පළාත් සභාවට තේරී පත්වීමට අපහසු නිසා සැලසුමක් සහිතව මැතිවරණයට ඉදිරිපත්වන ලෙස ජනාධිපතිතුමා උදිත්ට උපදෙස් දුන්නේය.එම උපදෙස ජනාධිපතිතුමා උදිත්ට දෙන අතරතුරේම කීවේ “උදිත් ඔයා තිලංග හමුවෙලා මැතිවරණ ව්‍යාපාරයක් මෙහෙයවන්නේ කොහොමද කියලා ඉගෙන ගන්න” කියාය. “තිලංග සුමතිපාල බස්නාහිර පළාත් මැතිවරණ ව්‍යාපාරය සාර්ථකවම මෙහෙයවපු කෙනා. ඒ විතරක් නෙවෙයි ටික කාලයකින් උඩට එන හැටිත් තිලංගගෙන් අහගන්න” ජනාධිපතිතුමා උදිත් ලොකුබණ්ඩාරට කීවේය.එම උපදෙසත් සමඟම උදිත් තිලංග සුමතිපාල පළාත් මන්තී‍්‍රවරයා හමුවීමට ගියේය. “ඔයාගේ තාත්තා මම බොහොම ගරු කරන දේශපාලනඥයෙක්. ඒ වගේම මගේ හොඳ යාළුවෙක්. ඒ නිසා උදිත්ට මම උදව් කරන්නම්” තිලංග කථානායක වි.ජ.මු ගේ පුත‍්‍රයාට කීවේය.මහීපාල බලන්නරංජිත් ඇවිත්කුරුණෑගල ප‍්‍රදේශයේදී රිය අනතුරකට මුහුණ දුන් සබරගමුව මහ ඇමැති මහීපාල හේරත් සහ එම මහත්මිය මේ වන විට සුවය ලබමින් සිටිති. සබරගමුව පළාත් විපක්ෂ නායක රන්ජන් රාමනායක සහ එජාප මන්තී‍්‍රවරු සහ පළාත් සභාවේ ඇමැතිවරු මහ ඇමැතිවරයාගේ සුවදුක් බැලීමට පැමිණියහ.ගිය සතියේ රාජ්‍ය ආදායම් ඇමැති සහ මුදල් නියෝජ්‍ය ඇමැති රංජිත් සියඹලාපිටියගේ මාමණ්ඩිය අභාවප‍්‍රාප්ත විය. දේහය තැන්පත් කැර තිබුණේ රත්මලානේ නිවෙසේය. කාලයක් තිස්සේ ඇමැති සියඹලාපිටිය සහ මහ ඇමැති මහීපාල හේරත් අතර හිතවත්කම් අඩුවක් පැවැතිණි. එහෙත් පසුගියදා මහ ඇමැති මහීපාල අනතුරට පත් වූ පසුව ඇමැති සියඹලාපිටිය රෝහලට ගිය මුල්ම මැති ඇමැතිවරු පිරිස අතර සිටියේය.රිය අනතුරෙන් සිදුවූ තුවාල හේතුවෙන් මහ ඇමැති මහීපාල තුවාල ලබා සිටීම නිසා අවමංගල කටයුතුවලට සහභාගි නොවන ලෙස වෛද්‍යවරුන් උපදෙස් දී තිබිණි. එහෙත් මහ ඇමැති මහීපාල වෛද්‍ය උපදෙස් ද නොතකා ගිය සතියේ ඇමැති සියඹලාපිටියගේ අභාවප‍්‍රාප්ත මාමණ්ඩියගේ දේහය තැන්පත් කැර තිබු නිවෙසට ගොස් තිබිණි. ඒ වෙන විට ඇමැති දිනේෂ් ගුණවර්ධන අතාවුද සෙනෙවිරත්න ඇතුළු මැති ඇමැතිවරු පිරිසක් ද එම නිවෙසේ සිටියහ.ආර්ථිකය ශක්තිමත් වෙනවට කැමැතියිපූජ්‍ය අතුරලියේ රතන හිමිගිය සතියේ ජාතික හෙළ උරුමය සහ ශී‍්‍ර ලංකාවේ බි‍්‍රතාන්‍ය මහ කොමසාරිස්වරයා අතර හමුවක් පැවැත්විණි. හෙළ උරුමයේ පාර්ලිමේන්තු කණ්ඩායම් නායක අතුරලියේ රතන හිමියන් ඇතුළු නියෝජිත පිරිසක් හෙළ උරුමය වෙනුවෙන් එම සාකච්ඡාවට එක්වූහ. සාකච්ඡාව පැවැතියේ රාජගිරිය ගෝතමි පාරේ ‘සදහම් සෙවණ’ බෞද්ධ මධ්‍යස්ථානයේදීය.එහිදී මහ කොමසාරිස්වරයා වෙනුවෙන් තේ පැන් සංග‍්‍රහයක් ද පිළියෙල කැර තිබිණි. මෙරට ත‍්‍රස්තවාදය පරාජය කිරීමෙන් පසුව ඇතිවී තිබෙන වත්මන් තත්ත්වය ගැන රතන හිමියෝ මුලින්ම පැහැදිලි කළහ. එහිදී බි‍්‍රතාන්‍ය මහ කොමසාරිස්වරයා කියා සිටියේ අතීතයේ සිදුවූ අමිහිරි සිදුවීම් අමතක කැර ලංකාවට උදව් උපකාර කිරීමට තම රට ඉදිරිපත් වන බවය. “ශී‍්‍ර ලංකාව ආර්ථික වශයෙන් ප‍්‍රජාතන්ත‍්‍රවාදී රාජ්‍යයක් විදියට ශක්තිමත් වෙනවා දකින්න අපි කැමැතියි.අපේ රටේ අපේක්ෂාව එයයි” බි‍්‍රතාන්‍ය මහ කොමසාරිස්වරයා අතුරලියේ රතන හිමියන් ඇතුළු හෙළ උරුමයේ නියෝජිත පිරිසට කීවේය.එම සාකච්ඡාවට බස්නාහිර පළාත් ඇමැති උදය ගම්මන්පිල ද එක්ව සිටියේය.ගිය අඟහරුවාදා සවස 4.00 ට පමණ එ.ජා.ප යේ ප‍්‍රතිපත්ති සම්පාදන කමිටුව රැස්වීය. ඒ එ.ජා.ප සභාපති ගාමිණී ජයවික‍්‍රම පෙරේරා ගේ ප‍්‍රධානත්වයෙනි. එම කමිටුවට එ.ජා.ප නියෝජ්‍ය මහ ලේකම් ලක්ෂ්මන් සෙනෙවිරත්න, මන්ති‍්‍ර සජිත් පෙ‍්‍ර්මදාස, මන්ති‍්‍ර ජොන්ස්ටන් ප‍්‍රනාන්දු, මධ්‍යම පළාත් විපක්ෂ නායක සහ එ.ජා.ප ජාතික සංවිධායක එස්.බී. දිසානායක ඇතුළත් වූහ. මේ කමිටුවට එ.ජා.ප නායකයා නීතිඥ ශිරාල් ලක්තිලක ද ගිය සතියේ ඇතුළත් කැර තිබිණි.එ.ජා.ප ප‍්‍රතිපත්ති සම්පාදන කමිටුවට පැවැරී තිබූ වගකීම වූයේ එ.ජා.ප යේ ඉදිරි ජයග‍්‍රහණ උදෙසා වූ යෝජනා මාලාවක් සකස් කිරීමයි. ඒ අනුව ගිය සතිය වෙන විට එම කමිටුව විශේෂ යෝජනා මාලාවක් සකසා තිබුණි. ඊට ඇතුළත්ව තිබූ ප‍්‍රධාන කාරණය වූයේ එ.ජා.ප යේ පොදු සන්ධානයක් සඳහා අනුමැතිය ලබා ගැනීම සඳහා වූ යෝජනාවයි.ම යෝජනා මාලාව එ.ජා.ප දේශපාලන මණ්ඩලයට ඇතුළත් කිරීමට පෙර කමිටුවේ සාකච්ඡාවට ගැනිණි. “මේ යෝජනා මාලාවේ තිබෙන පොදු සන්ධානය සැකැස්ම සඳහා වූ යෝජනාව වහාම ඉවත් කළ යුතුයි. පොදු සන්ධානයක් සඳහා කෘත්‍යාධිකාරී මණ්ඩලයේ අනුමැතිය ලැබුණා කියන්නේ අලියා ලකුණ ඉවත් කිරීමට හැකියාව ලැබෙනවා. මම ඒ යෝජනාවට තරයේ විරුද්ධ වෙනවා” නියෝජ්‍ය මහ ලේකම් ලක්ෂ්මන් සෙනෙවිරත්න කියා සිටියේය.”නැහැ. අලියා අවශ්‍ය නැහැ. පොදු සන්ධානය හදලා පක්ෂය ජයග‍්‍රාහී මට්ටමට ගෙන ඒමයි අවශ්‍ය” එ.ජා.ප යේ කෝට්ටේ ප‍්‍රබලයෙක් කියා සිටියේය. “මම නීතිඥයෝ හමුවුණා. අලුත් සන්ධානයක් ලියාපදිංචි කළොත් අලුත් ලාංඡනයක් අවශ්‍ය වෙනවා. එය ලියාපදිංචි කරන්න වෙනවා. ඒ නිසා අලියා නැති කරනවාට මම තදින් ම විරුද්ධයි.” මන්තී‍්‍ර ජොන්ස්ටන් ප‍්‍රනාන්දු අවධාරණය කළේය.රුක්මන් සේනානායක”අලියා ලකුණට අත තියන්න දෙන්න බැහැ. මමත් ඒ මතයේ ඉන්නවා” මන්තී‍්‍ර සජිත් පෙ‍්‍ර්මදාස කියා සිටියේය. “මමත් ඒක කියනවා” මන්තී‍්‍ර කබීර් හෂීම් කියා සිටියේය. “අලියා ලකුණ අවශ්‍යම නැහැ. පක්ෂය ජයග‍්‍රහණය කිරීමයි අවශ්‍ය” එ.ජා.ප ජාතික සංවිධායක එස්.බී. දිසානායක කියා සිටියේය. එ.ජා.ප යේ කෝට්ටේ ප‍්‍රබලයකු මේ කමිටුවේදී ඉතා දැඩිව අවධාරණය කළේ පොදු සන්ධානයක් එ.ජා.ප යේ මූලිකත්වයෙන් පිහිටවිය යුතු බවය.”මන්තී‍්‍ර තුමා ඔයා තනිවම කථා කරලා වැඩක් නැහැ. මේ කමිටුවේ බහුතර පිරිස අලියා ලකුණ නැති කරනවාට කැමැති නැහැ” මන්තී‍්‍ර ලක්ෂ්මන් සෙනෙවිරත්න අවධාරණය කළේය. ඉන් අනතුරුව මන්තී‍්‍ර ලක්ෂ්මන් සෙනෙවිරත්න ඇතුළු මන්ති‍්‍රවරු එ.ජා.ප යේ මූලිකත්වයෙන් පිහිටුවීමට අවශ්‍ය සන්ධානය යන වචනය කමිටු වාර්තාවෙන් කපා දැමූහ.ඉන් අනතුරුව එම වාර්තාව නැවත යතුරුලියනය කිරීමට කමිටු සභාපති ගාමිණී ජයවික‍්‍රම පෙරේරා තම නිලධාරියෙකුට බාර දුන්නේය. කෙසේ වෙතත් එ.ජා.ප දේශපාලන මණ්ඩලයට කමිටු වාර්තාව ලබා දීමට පෙර එය නැවතත් කමිටුවේ නියෝජිතයන්ගේ අධීක්ෂණයට යොමු කළ යුතු බව එ.ජා.ප නියෝජ්‍ය මහලේකම් ලක්ෂ්මන් සෙනෙවිරත්න කියා සිටියේය. ඒ අනුව ගිය 15 දා බදාදා උදෑසනම නැවතත් කමිටු සාමාජිකයන් මුණ ගැසීමට තීරණය කැරගෙන තිබිණි.ඒ අනුව ගිය බදාදා උදෑසන 9.30 පමණ වෙන විට එ.ජා.ප ප‍්‍රතිපත්ති සම්පාදන කමිටුවේ සමාජිකයන් වූ සජිත් ප්‍රේමදාස, ලක්ෂ්මන් සෙනෙවිරත්න, ජොන්සටන් ප‍්‍රනාන්දු යන මන්තී‍්‍රවරු රැස්වූහ.ඊට මොහොතකට පසුව ප‍්‍රතිපත්ති සම්පාදන කමිටුවේ සභාපති ගාමිණි ජයවික‍්‍රම පෙරේරා කමිටු වාර්තාව මන්ති‍්‍රවරුන් අතට පත් කළේය.එම වාර්තාව කියවා බැලූ මන්ති‍්‍ර සජිත්, ජොනී සහ ලක්ෂ්මන් සෙනෙවිරත්න යන මන්ති‍්‍රවරු පුදුම වූහ. ඒ යළිත් වරක් පොදු සන්ධානය ස්ථාපිත කළ යුතුය යන යෝජනාව වාර්තාවට ඇතුළත්ව තිබීමය.අවසානයේ මන්ති‍්‍ර සජිත් පෙ‍්‍ර්මදාස කමිටු වාර්තාව නැවත සංශෝධනය කළේය. සමහර වචන කපා දැමීමෙන් පසුව පොදු සන්ධානය යන වචනයද වාර්තාවෙන් කපා දැමීමට මන්ති‍්‍ර සජිත් කටයුතු කළේය.ලියා ලකුණ අහෝසි නොවිය යුතු බවටත් එ.ජා.ප ප‍්‍රතිපත්තිවලට එකඟව පොදු සම්මුතියක් සඳහා සියලු පක්ෂ සමඟ සාකච්ඡා කළ යුතු බවටත් යෝජනා කරමින් අවසානයේ කමිටු වාර්තාව සකස්කොට මන්ති‍්‍රවරු ඊට අස්සන් තැබූහ.ඒ වෙනවිට එ.ජා.ප දේශපාලන මණ්ඩලය එ.ජා.ප නියෝජ්‍ය නායක කරූ ජයසූරියගේ ප‍්‍රධානත්වයෙන් රැස්වී තිබිණි. එ.ජා.ප නියෝජ්‍ය නායකයා එ.ජා.ප ප‍්‍රතිපත්ති සම්පාදන කමිටු සභාපතිවරයාට දන්වා සිටියේ ඉක්මනින්ම කමිටු වාර්තාව දේශපාලන මණ්ඩලයට ඉදිරිපත් කරන ලෙසය.ඒ අනුව උදෑසන 10.45 පමණ වෙන විට කමිටු වාර්තාව දේශපාලන මණ්ඩලයට ඉදිරිපත් කෙරිණි. එහිදී එම වාර්තාව දේශපාලන මණ්ඩලයේ සාකච්ඡාවට ගැනිණි. “අලියා ලාංඡනය අවශ්‍ය නැහැ. පොදු සන්ධානයක් හදලා හරි අපි බලය ගන්න ඕන” මන්ති‍්‍රනී රේණුකා හේරත් කීවාය. “අලියා ලකුණ වෙනස් කරන්න අපි ඉන්නතුරු ඉඩ දෙන්නේ නැහැ. මංගල සමරවීරට ඕන දේවල් එ.ජා.ප ය ඇතුළේ කරන්න බැහැ” එ.ජා.ප උපනායක රුක්මන් සේනානායක කියා සිටියේය.නායක තුමා එජාපයවිනාශ කරලා ඉවරයි“අද එජාපය සම්පූර්ණයෙන්ම පාවා දීලා ඉවරයි. නායකතුමා එජාපය විනාශ කරලා ඉවරයි. දැන් එජාපයට ඉතිරි වෙලා තියෙන්නේ අලියා ලකුණ විතරයි. ඒක නැති කරන්න ඉඩ දෙන්න බැහැ.” එජාප මන්තී‍්‍ර රංජිත් මද්දුම බණ්ඩාර දේශපාලන මණ්ඩලයට කියා සිටියේය.ඉන් අනතුරුව එජාප දේශපාලන මණ්ඩලයට ඉදිරිපත් වූයේ විධායක ජනාධිපති ක‍්‍රමය අහෝසි කිරීම පිළිබඳ යෝජනාවක් කෘත්‍යාධිකාරී මණ්ඩලයට ඇතුළත් කළ යුතු බවයි.“ඇයි විධායක ජනාධිපති ක‍්‍රමය අහෝසි කිරීම ගැන යෝජනා කරන්නේ. ජනාධිපතිතුමා යුද්ධය දිනපු වෙලාවක මේ වගේ කුහක යෝජනා ඉදිරිපත් කරන්න එපා. මම මේ යෝජනාවට විරුද්ධයි.” එජාප උපනායක රුක්මන් සේනානායක දේශපාලන මණ්ඩලයට අවධාරණය කළේය.“ඒක තමයි ඇත්ත. මේ වෙලාවේ ගම්වල මිනිස්සු යුද්ධය ගැන කථා කරන වෙලාවක්. මේ වෙලාවේ විධායක ජනපති ක‍්‍රමය අහෝසි කිරීම ගැන කථා කරන්න ගිහිං මිනිස්සු එජාපයෙන් ඈත් වෙන්නේ” මන්තී‍්‍ර ජොන්ස්ටන් ප‍්‍රනාන්දු දේශපාලන මණ්ඩලයට කීවේය.“මම මෙතෙක් වෙලා නිශ්ශබ්දව හිටියේ. හැබැයි මතක තියා ගන්න මේ වෙලාවේ ගමේ ජනතාවගේ තියන මතය මොකද්ද කියලා. ගමේ ජනතාවට විධායක ජනාධිපති ක‍්‍රමය අහෝසි කරන්න ඕන වෙලා නැහැ. මම නියෝජනය කරන්නේ හම්බන්තොට දිස්ති‍්‍රක්කය බව මතක තියා ගන්න.” එජාප මන්තී‍්‍ර සජිත් පේ‍්‍රමදාස අවධාරණය කළේය.“ඔයාලා පුදුම මිනිස්සු නේද ඇයි විධායක ජනාධිපති ක‍්‍රමය අහෝසි කරන්න අකැමැති.” එජාපයේ කෝට්ටේ ප‍්‍රබලයෙක් විමසා සිටියේය. “නැහැ මම කියන්නේ විධායක ජනපති ක‍්‍රමය අහෝසි කරන්න ඕන කියලා.”එජාපයේ ජාතික සංවිධායක එස්.බී. දිසානායක කීවේය. “මෙයා රනිල්ගේ ලණුව ගිලලා ඉන්නේ. රනිල් මෙයාට ජනාධිපති අපේක්ෂකම දෙනවා කියලා තියෙනවා. දැන් එස්.බී. රනිල්ට කඩේ යනවා.” දේශපාලන මණ්ඩලයට සහභාගිවී සිටි එජාප මන්තී‍්‍රවරු එකිනෙකාට කියා ගත්හ.“ඒක නෙවෙයි. දැන් එජාපය ඊළඟ ජනාධිපති අපේක්ෂකයා හෙළි කරන්න ඕන. නැත්නම් එජාපයට පොදු සම්මුතියකට එන්න වෙනත් පක්ෂ සමග සාකච්ඡා කරන්න බැරි වෙයි. රනිල් ජනාධිපති අපේක්ෂකයා වුණොත් පොදු සම්මුතියකට යන්න බැරි වෙයි.”එජාප උප නායක රුක්මන් සේනානායක කීවේය. “හැබැයි මොනවා වුණත් රනිල් එජාප නායකයා නිසා ඔහු ඊළඟ ජනාධිපති අපේක්ෂකයා වෙන්න ඕන.” එජාප උප නායක රුක්මන් සේනානායක අවධාරණය කළේය.අවසානයේ එජාප දේශපාලන මණ්ඩලයේදී අනුමත කෙරුණේ පොදු සම්මුතියක් යටතේ එජාපය අලියා ලාංඡනය යටතේ ඕනෑම දේශපාලන පක්ෂයක් සමග සන්ධාන ගත වීමට සාකච්ඡා කළ හැකි බවය.කෙසේ වෙතත් අලියා ලකුණ නොමැතිව පොදු සන්ධානය හෙවත් මංගල - රනිල් සන්ධානය දේශපාලන මණ්ඩලයේදී අනුමත නොකිරීම ගැන එජාප නායකයා නියෝජ්‍ය නායක කරූට දොස් නඟා තිබිණි. “මගේ යෝජනා වෙනස් කළේ කවුද පොදු සන්ධානයට මොකද වුණේ එජාප නායකයා නියෝජ්‍ය නායක කරූගෙන් ප‍්‍රශ්න කැර තිබිණි.එජාප කෘත්‍යාධිකාරී මණ්ඩලය රැස්වූයේ ගිය බදාදා සවස 9.00 ට පමණය. කෘත්‍යාධිකාරී මණ්ඩලය ආරම්භයේදීමය එජාප ප‍්‍රාදේශීය සභා මන්තී‍්‍රවරුන් රැසක් පක්ෂයෙන් නෙරපීම සිදු විය. එම මන්තී‍්‍රවරු රජය සමග එක්වීම ඊට හේතු ලෙස එජාප විනය කමිටුව කෘත්‍යාධිකාරී මණ්ඩලයට වාර්තා කැර තිබිණි. එජාපයෙන් හැමදාම මන්තී‍්‍රවරුන් නෙරපනවා විතරයි. එජාපයට මන්තී‍්‍රවරු එන්නේ නැහැ” එජාප කෘත්‍යාධිකාරී මණ්ඩලයේ මන්තී‍්‍රවරු සිනා සෙමින් කීහ.රංගෙට ආණමඩුව දිනාගන්න බැරිද?ගිය සතියේ එ.ජා.ප කෘත්‍යාධිකාරි මණ්ඩලයට එ.ජා.ප. නායකයා යෝජනාවක් ඉදිරිපත් කැර තිබිණි. එනම් එ.ජා.ප. මන්තී‍්‍ර රංගේ බණ්ඩාර එ.ජා.ප හලාවත ආසන සංවිධායක ධූරය ලබා දිය යුතු බවට ය.“රංගේ බණ්ඩාර හලාවත සංවිධායකයා කරන්නේ කොහොමද? ඒ යෝජනාව මුලින්ම දේශපාලන මණ්ඩලයට ඉදිරිපත් නොකළේ ඇයි? ආණ්ඩුවට මඩ ගහන රංගේ බණ්ඩාරට ආණමඩුව ආසනය දිනා ගන්න බැරිද?” එ.ජා.ප නියෝජ්‍ය මහලේකම් ලක්ෂ්මන් සෙනෙවිරත්න ප‍්‍රශ්න කළේ ය.“දේශපාලන මණ්ඩලයට යෝජනා කරන්න වෙලාවක් තිබ්බේ නැහැ” එ.ජා.ප. නායක රනිල් පිළිතුරු දුන්නේ ය.මේ අතරතුර ගිය සතියේ එ.ජා.ප කෘත්‍යාධිකාරි මණ්ඩලයේ දී එ.ජා.ප දේශපාලන මණ්ඩල වාර්තාව ඉදිරිපත් කරනු ලැබුවේ එ.ජා.ප නායක රනිල් විසින් ම ය. වෙනදා දේශපාලන මණ්ඩල වාර්තාව එ.ජා.ප මහලේකම් වරයා කෘත්‍යාධිකාරි මණ්ඩලයට ඉදිරිපත් කිරීම සිදුවෙයි. එවැනි අවස්ථාවල එ.ජා.ප නායකයා අඩ නින්දේ පසුවීම සුලබ සිදුවීමකි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=ab0907192</link>
    <topic>අනාථ මංගල එජාපයට වහකදුරු වෙලා</topic>
    <author/>
    <content>මංගලට ඕනෑ දේවල් එජාපය ඇතුළේ කරන්න බැහැඅනාථ මංගල එජාපයට වහකදුරු වෙලාමාධ්‍යවේදීන් පාර්ලිමේන්තුවට කැඳවන්නේ නැහැමංගල සමරවීරට දීර්ඝ දේශපාලන ගමන් මඟක් තිබුණේය. එහෙත් ඊර්ෂ්‍යාව, කුහකකම සහ බලලෝභය එම ගමනට හරස් විය. මේ සියල්ල සමඟ ඔහුට කෙළවුණේ රනිල් වික‍්‍රමසිංහගේ දෙපතුල ළඟ වැටීමෙන්ය.ආණ්ඩුව කරන හැමදේටම රනිල් විරුද්ධ විය. රණවිරු ජයග‍්‍රහණ ඔහු අවතක්සේරු කළේය. රනිල්ගේ දෙපතුල ළඟ වැටී නැඟිට ඔහුගේ කරට අත දාගත් මංගල සමස්ත යුද්ධයටම එරෙහි විය.ඔහු ඉල්ලා සිටි සියලු ඇමැතිකම් මහින්ද දුන්නා නම් මංගලට යුද්ධයත් හොඳය. රණවිරුවනුත් හොඳය. ආණ්ඩුවත් හොඳය. දැන් හැමදේම නරකය. ශ‍්‍රීපති සූරියාරච්චි දක්ෂ තරුණ හා ජනප‍්‍රිය දේශපාලනඥයෙකි.එහෙත් මංගල සමඟ එක්වී මංගලගේ දේශපාලන න්‍යායාචාර්ය රුවන්ගේ ලණු කෑ දින පටන් ශ‍්‍රීපතිගේ සියලු ගුණාංග යටවී ගියේය. අවසන් ප‍්‍රතිඵලය වූයේ ඔහු අකාලයේ යළි නොඑන ගමන් යාමය.මංගල – රනිල් - චන්ද්‍රිකා ත‍්‍රිත්වය ආණ්ඩුව දේශීය වශයෙන් පමණක් නොව අන්තර්ජාතික වශයෙන් ද විනාශ කරන්නට කළ හැකි හැමදේම කළහ.එතෙර ගොස් බොරු කීහ. පති‍්‍රකා බෙදූහ. සියලු කුපාඩිකම් කරන්නේ කුහක කමට නිසා ගැසූ සෑම උප්පරවැට්ටියක්ම වැරදී ගියේය. ඊළඟට බැලුවේ ශ‍්‍රීලනිපයේ ‘ම’ පාර්ශවය එජාපයට හේත්තු කරගෙන ඉදිරියට යෑමටය. සන්ධාන ගැසුවේය.එහෙත් එක්සත් ජාතික පක්ෂය වෙනුවෙන් කැපවුණු ජ්‍යෙෂ්ඨයෝ මංගල එන්නේ වැරදි පොටකට බව තීරණය කළහ. රනිල් ජනාධිපති කොට අගමැතිකම ගැනීම මංගලගේ කුමන්ත‍්‍රණය බව ඔවුහු දැනගත්හ. ඒ නිසා කුමන්ත‍්‍රණය අතරමඟ නතර විය.ඊළඟට යළි සන්ධාන තොවිලයට ඇඳුම් දාගත් මංගල නැටුම නටන්නට නිදහසේ වේදිකාව අටවා ගත්තේය. නැටුමට බෙර ගැසුවේ ප‍්‍රභාකරන් පෝෂණය කරන්නට දිවා රෑ වෙහෙසුණ එන්.ජී.ඕ. කාරයන්ය. සිරි ජයතුංග වැනි දේශපාලන මන්දබුද්ධිකයන්ය. නිමල්කා ප‍්‍රනාන්දු වැනි අපත නෝනලාය. හැමදාමත් සාමය විකුණාගෙන කන අයයි.නිදහසේ වේදිකාවට නැඟී සියලුදෙනා නැටුවෝය. රුවන්ගේ බෙර පදයට නටද්දී පෙ‍්‍ර්ක්ෂකයෝ හූ හඬ දුන්හ. බැලින්නම් නැටූ හැමදෙනාගේම සළුපිළි ගැලවී නිරුවත් වී ගොසිනි. තොවිලය අවසන් වූයේ එසේය.යළි සන්ධාන පිස්සුව වැළඳුණේය. එහෙත් එජාප කෘත්‍යාධිකාරී මණ්ඩලය මංගලගේ සන්ධානයට පමණක් නොව මංගලට ද පයින් ගැසුවේය. දැන් ඉතින් මංගල ලෝකයට බොරු කියන්නට පටන් ගත්තේය. උතුරේ අවතැන් ජනතාව සමඟ සිංහලයන් හරි හරියට පදිංචි කරවන්නට යන බවට ටොන් පචයක් අතෑරියේය. ආණ්ඩුව එය මුළුමනින්ම ප‍්‍රතික්ෂේප කළේය.අන්තර්ජාතික වෙබ් අඩවියක් සමඟ මංගල කළ කතා බහ අනුව උතුරේ පැයකට මැරෙන සංඛ්‍යාව අටකි. වෙබ් අඩවිය ඉදිරිපත් කළ සංඛ්‍යාලේඛන මංගල ප‍්‍රතික්ෂේප කළේ නැත.ගතවූ කාලයේත්, වර්තමානයේත් විවිධ මට්ටමේ වයස් සීමාවන්වල මිනිස්සු මළහ. වසර තිහක් ඇතුළත නම් මිනිසුන් බහුතරය මළේ නැත. මැරුවාද ඒ ප‍්‍රභාකරන්ය. කෙසේ හෝ සමහරු ස්වාභාවික ලෙස මිය යති. තවත් අය අකාලයේ මියයති. අවතැන් වූ අය අතරින් වයස් ගත අය මියගිය ද මරණය වළක්වන්නට මංගලට තබා මහබඹාටවත් බැරිය. මෙහිදී සිදුවී ඇත්තේ මැරෙන සංඛ්‍යාව මංගල විසින්ම වරද්දා ගනු ලැබීමය.දැන් ඉතින් මංගලට යන එන මං නැත. මංගලට ඉන්නේ රුවන් පමණි. ශ‍්‍රීපතිත් නැත. දේශපාලනය කරන්නට එජාපය තුළ ඉඩක් නැත. ඔහු එජාපයේ ලකුණ වන අලියා වෙනස් කරන්නට කුමන්ත‍්‍රණය කළේය. ඔහු යෝජනා කළේ රනිල් පොළොවේ ගැසූ මුට්ටිය ලකුණ හැටියටය. එහෙත් එයද එජාප කෘත්‍යාධිතාරී මණ්ඩලය ප‍්‍රතික්ෂේප කළේය.දැන් ඉතින් ආණ්ඩුවට ගහන්නට මංගලට ඇති එකම තුරුම්පුව දිනකට මැරෙන සංඛ්‍යාව පිළිබඳ සමීක්ෂණයක් කිරීමය. මංගල දැන් ඒ හැටි වැඩක් නැති නිසා බොරැල්ලේ කනත්තට ගොස් ඒ කාර්යය යස අගේට කළ හැකිය. හැබැයි ඒ වැඩේට චන්ද්‍රිකා ගාවා ගත යුතු නැත. ඇය හැමදාමත් ප‍්‍රමාද නිසා නිවැරැදි මරණ සංඛ්‍යාව ලබාගත නොහැකි වන්නේය.මංගල තවත් දෙයක් කළ යුතුය. බොරැල්ල කනත්තේ නිතර ගැවසෙන ජයන්ත ද සිල්වා සමඟ සන්ධානයක් ගසාගෙන මරණ තොරතුරු එකතු කිරීමය. ජයන්ත – මංගල සන්ධානයේ පිහිටෙන් වත් දේශපාලන මිනීවළෙන් නැඟිටින්නට හැකිවේදැයි උත්සාහ කළ යුතුය. මංගලට අන් මඟක් නැත්තේමය.මේ අතර රනිල් : මං-ගල රහස් ගිවිසුම නිසා එක්සත් ජාතික පක්ෂයේ ද අර්බුද ඇතිවිය. මේ සතියේ පැවැත්වූ එජාප කෘත්‍යාධිකාරී මණ්ඩලය මංගලගේ සන්ධානය පහර පිට පහර දුන්නේ එජාපයේ ජ්‍යෙෂ්ඨයන්ය. අලියා ලකුණ වෙනස් කොට ජනාධිපතිවරණයට පොදු අපේක්ෂකකු ඉදිරිපත් කිරීමට මං-ගල බරටම වැඩය. මේ සඳහා මං-ගලගේ ව්‍යාපාරික න්‍යායාචාර්ය රුවන් සමඟ පිහිටුවා ගත් ’අපේ ජාතික පෙරමුණ’ නම් වූ පාපැදි පක්ෂය පොදු අපේක්ෂකයකු නිර්මාණය කරන්නට දඟලන බව පෙනේ.මං-ගලගේ සහ රුවන්ගේ අපේ ජාතික පෙරමුණට එජාපයේ ජ්‍යෙෂ්ඨ මන්තී‍්‍රවරුන් කියන්නේ එය අපේ ජාතික පෙරමුණ නොව තොපේ ජාතික පෙරමුණ බවයි. තොපේ පෙරමුණ හරහා කළ පොදු අපේක්ෂක යෝජනාවට එජාපය විරුද්ධ විය. ජනාධිපති පොදු අපේක්ෂකයකු සොයා ගැනීමට මංගල හිඟමනේ ගියේය. නීති ක්‍ෂේත‍්‍රයේ සහ දේශපාලන ක්‍ෂේත‍්‍රයේ අය හමුවූහ.එහෙත් සියලුදෙනාම කීවේ මහින්ද රාජපක්ෂට එරෙහිව යා නොහැකි බවය. දශක තුනක් රට විනාශ කළ ත‍්‍රස්තවාදය මර්ධනය කොට රට එකම ධජයක් යටතේ එක්සේසත් කළ මහින්ද රාජපක්ෂ නාමයට ගෞරව කළ යුතු නිසා මංගලගේ ඉල්ලීම සියල්ලෝම ප‍්‍රතික්ෂේප කළහ.”ඔබ ඔබගේ වැඩක් බලාගන්නැයි” මංගලට ඔවුහු දැනුම් දුන්හ. පොදු අපේක්ෂක – කෘතහස්ත –මංගල නොව ඔබාමා ආවත් ඇඩ‍්‍රස් නැති වෙන්න කන්න සිදු වන බව සියල්ලෝම සැළ කර සිටියහ.ඒ නිසා මංගලට කීවේ තමන් ගේ වැඩක් බලාගෙන පාඩුවේ සිටින ලෙසයි. චන්ද්‍රිකා අමාරුවේ දැම්මේ මංගලය. ශී‍්‍රපති නැති කරන්නට පාර කැපුවේ මංගලය. එහෙත් මහින්ද රාජපක්ෂ නම් කිසි දිනෙක මංගලගේ ලණු කන්නේ නැත. ඒවා බොරුය.බොහෝ දෙනා මංගලට යෝජනා කළේ හොඳ දෛවඥයකු හමුවී කේන්ද්‍රය බලා ගැනීම ප‍්‍රඥා ගෝචර බවයි. වඩාත් වැදගත් වන්නේ රුවන් ගේ කේන්දරය බලවා ගැනීමය. මං-ගලට අපල ඇත්තේ ඔහුගෙනි.ඒ නිසා දැන් පොදු අපේක්ෂකයකු නොව හොඳ දෛවඥයකු සොයමින් යනවාලු. සාස්තර බණ්ඩාරගෙන් වැඩක් නැතිලු. සාස්තර බණ්ඩාර දැන් අඩු මිලට කේන්දර බලා අනාවැකි කීමටත් සූදානම්ලු. එහෙත් සාස්තර බණ්ඩාර ගේ කේන්ද්‍රය අනුව දැනට හා ඉදිරියට වසර 14 යනතුරු සෙනසුරු නීච වෙලා බව කියති.මේ සතියේ ‘ලංකාදීපයට’ එදා වේල විග‍්‍රහය කරන පඩි උපුල් ද හොල්මන් වී සිටී. ඔහු කියන්නේ ජනාධිපතිවරණයට තව මාස හයක් තිබීම හොඳ බවයි. උපුල්ට අවශ්‍ය පොදු අපේක්ෂකයෙකි. කෘතහස්ත පරාජිතයකු බව ඔහු පිළිගෙන තිබේ.මංගලට ගෙදරත් ප‍්‍රශ්නය. ඔහු ගේ සමීපතම මිතුරා වන දෙනියායේ සමීර කොලුවා ද රජයට එක්වීමට යන බව සැළ වීමෙන් මංගල අඩා වැලපෙමින් සිටින බව මාණික්‍යට වාර්තා වෙයි.මෙහිදී මාණික්‍යට එක් අනාවැකියක් කිව හැකිය. එම අනාවැකි කියන්නට මංගලගේ කේන්ද්‍රය බැලීම අනවශ්‍යය. මංගලට දර්ශනයක් තිබේ. එහෙත් කුහකකම තිබේ නම් මොන දර්ශනය තිබුණත් පලක් නැත. ඒ නිසා මංගලට විෂන් එක තිබුණට කුහකකම නිසා දේශපාලන වශයෙන් කම්මුතු වනු ඇත. රනිල්ට ද විෂන් එකක් තිබේ. එහෙත් කුහකකම සහ අනික නිසා ඔහු ද කම්මුතුයි. රනිල් අමාරුවේ දමන්නට උපදෙස් දුන් මාධ්‍ය නඩයද හෙට අනිද්දාට කම්මුතුයි.පින්නවල නොව කේම්බි‍්‍රජ් පෙදෙසේ අලි අනාථාගාරයට යන මඩ මාධ්‍ය නඩයට නායකත්වය දෙන කෘතහස්තට ලොකුම අභියෝගය වී ඇත්තේ පක්ෂයේ ප‍්‍රතිසංස්කරණවාදී කණ්ඩායමේ ලක්ෂ්මන් සෙනෙවිරත්න ජොන්ස්ටන් ප‍්‍රනාන්දු සජිත් පෙ‍්‍ර්මදාස රංජිත් මද්දුම බණ්ඩාර රවින්ද්‍ර සමරවීර යන අයයි. ඔවුහු රනිල් තඹේකට මායිම් නොකරති.ප‍්‍රතිසංස්කරණ පිලේ එක් ප‍්‍රකාශකයෙකු මාණික්‍යට කීවේ “ඉරුදින පත‍්‍රයෙන් අපට පහර ගහනවා. ඒ නිසා ඉදිරියේදී අපි විපක්ෂයේ සිට ආණ්ඩුවට සහාය දෙනවා” යන්නය.මේ අතර දෙපැත්ත කන්නට ගොස් හත් පොළේ ගා ගත් කෝට්ටේ රවී දැන් විනිමය වංචා නඩුවකට පැටලී තිබේ. හැමෝටම කෙළවන්නට කොට කොට ගිය කෝට්ටේ බුරුත කෝට්කාරයාට සිදුවූයේ කොට්ටෝරුවාට සිදුවූ දේමය. පක්ෂයේ ජ්‍යෙෂ්ඨයෝ ද රවිට සිදුවූ දේ ගැන සතුට පළ කරති. රවි දේශපාලනයෙන් තොලොන්චි වනවාට වැඩියෙන්ම කැමැති කෘතහස්ත බව ද කියති.රවි මේ දිනවල පල්ලිවලට ගොස් නීති ක්‍ෂෙත‍්‍රයට බලපෑම් කරන්නට යාඥා කරයි. ආණ්ඩුවට එක්වී පව් සෝදා ගන්නට උත්සාහ දරන බව ද සැළයි.ආණ්ඩුව ඉතිහාසය වෙනස් කළේය. උතුරේ යුද්ධය ජය ගත්තේය. රණවිරුවන්, ති‍්‍රවිධ හමුදාව, ආරක්ෂක ලේකම් සහ ජනාධිපති ගේ දූර දර්ශී නායකත්වය නිසා උතුර නිදහස් කර ගත්තේය. මෙහිදී ඕනෑම ගොනෙකුට යුද්ධ කළ හැකි යයි කී මහනුවර කිරා ද අලි අනාථාගාරය පෙනි පෙනී සිටී. ඔහු ද රජයට පණිවුඩ පිට පණිවුඩ එවන බවද මාණික්‍යට වාර්තා වෙයි.ඔහු කියන්නේ රනිල්ට දර්ශනයක් නැති බවයි. වාසනාවක් නැති බවයි. ඒ නිසා රජයට එක් වී රටට සේවයක් කළ යුතු බවයි. “එහෙන් වයසට යනවා - මෙහෙන් නෝනා බනිනවා” ඔහු ප‍්‍රකාශ කරයි.’ඉරුදින’ සහ ‘ඉරිදා ලංකාදීප’ පත‍්‍ර හරහා ප‍්‍රතිසංස්කරණවාදී කණ්ඩායමට එරෙහිව ගෙන යන මඩ ව්‍යාපාරය දිගටම කර ගෙන යාමට කෘතහස්ත උපදෙස් දී තිබේ. එහි නායකත්වය කලවැද්දාටය. මේ මඩ ව්‍යාපාරයට බද්දේගම ජයතුංග නමැත්තෙකු ද සම්බන්ධ බව ප‍්‍රතිසංස්කරණ මන්ති‍්‍රවරු කියති. මඩ ව්‍යාපාරයේ ඉලක්කය සජිත්, ජොනී, ලකී, ජයලත්, ටැක්සි අබේ යන අයයි.මලික් සහ රවි රනිල්ට ඔත්තු සපයන බව ප‍්‍රතිසංස්කරණවාදී මන්ති‍්‍රවරු කියති. කෙසේ හෝ කෘතහස්ත ගේ උපදෙස් මත ඉරුදින ඍජුවත් ඉරිදා ලංකාදීප වක‍්‍රවත් සංශෝධනවාදීන්ට මඩ ප‍්‍රහාර එල්ල කරති. පසුගිය බ‍්‍රහස්පතින්දා කේම්බි‍්‍රජ් පෙදෙසට ගිය කලවැදි චින්තක මඩ ව්‍යාපාරයට කෘතහස්තගෙන් තව තවත් උපදෙස් ලබා ගත්තේය.සයිරං සමඟ එකට නාගත් කලවැද්දා ගැන ඉරුදින පත‍්‍රයේ චතුර ද අනතුරු ඇඟවීමක් කර තිබේ. මේ අතර කලවැද්දා ගේ බැංකු ගිණුම්, අක‍්‍රමිකතා සහ වාහන ව්‍යාපාර ගැන සයිරං දන්නා නිසා කලවැද්දා සූදානම් වන්නේ එළියේ සිට සයිරං ගේ බෙල්ල දිය රෙද්දෙන් කැපීමටය. කෙසේ හෝ මේ පිළිබඳ සියලු තොරතුරු ප‍්‍රතිසංස්කරණවාදීන්ට ලැබෙමින් පවතී.පසුගිය සති කීපය තුළ ඉරිදා ලංකාදීප යේ “තිරයෙන් පිටුපස” තීරයෙන් බද්දේගම ජයතුංග සහ කලවැද්දා ප‍්‍රතිසංස්කරණවාදී කණ්ඩායමට ව්‍යංගයෙන් පහර දුන්හ. සංශෝධනවාදීන් එල්ල කරන ප‍්‍රහාර ඉරිදා ලංකාදීපයේ ‘තිරය පිටුපස’ තීරය ඔස්සේ වැඩිකර ඇත.ජයතුංග මේ තීරුව ලියන්නේ කෘතහස්තගේ ගෙදර සිට බව ද වාර්තා වෙයි. කෙසේ හෝ මේ තීරුවෙන් එල්ල කරන ප‍්‍රහාර පළ කරන්නේ කර්තෘ, විශේෂාංග කර්තෘ, කර්තෘ මණ්ඩල අධ්‍යක්ෂ යන අය පෞද්ගලිකව කියවා බැලීමෙන් පසුව බවද කියති.ප‍්‍රතිසංස්කරණවාදීන්ට එරෙහිව දියත් කර ඇති දැවැන්ත මඩ ප‍්‍රහාරය අස්සේ සිටින සියලු දෙනා පිළිබඳව ප‍්‍රවෘත්ති සාකච්ඡාවක් මඟින් හෙළි කරන බවට ප‍්‍රතිසංස්කරණ කණ්ඩායම අනතුරු අඟවති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=ab0907193</link>
    <topic>මාධ්‍යවේදීන් පාර්ලිමේන්තුවට කැඳවන්නේ නැහැ</topic>
    <author>සංවාද සටහන කේ.සී.ජේ. රත්නායක</author>
    <content>මංගලට ඕනෑ දේවල් එජාපය ඇතුළේ කරන්න බැහැඅනාථ මංගල එජාපයට වහකදුරු වෙලාමාධ්‍යවේදීන් පාර්ලිමේන්තුවට කැඳවන්නේ නැහැතොරතුරු, ජනමාධ්‍ය හා ආයෝජන ප‍්‍රවර්ධන, හා ව්‍යවසාය සංවර්ධන ඇමැතිඅනුර ප‍්‍රියදර්ශන යාපාඇතැම් ආර්ථික විශේෂඥයින් කියා සිටි පරිදි රුපියල පාවෙන්නට හැරියේ නම් මෙරට මහජනතාවට දැඩි පීඩනයක් එල්ල විය හැකිව තිබූ මුත් මහ බැංකුව මැදිහත් වී කි‍්‍රයාත්මක කළ ආරක්ෂක උපාය මාර්ගය හේතුවෙන් මෙරට ආර්ථිකය ආරක්ෂා වූ බවත්, ලෝක ආර්ථික අවපාතය හමුවේ මේ වනවිට ශ‍්‍රී ලංකාව ආර්ථික වශයෙන් දැවැන්ත ජයග‍්‍රහණයක් ලබාගැනීමට සමත් ව ඇතැයි ද ඇමැති අනුර ප‍්‍රියදර්ශන යාපා මහතා කියයි.උතුරේ ඡන්දය ජයග‍්‍රහණයට රාජ්‍ය, ත‍්‍රස්තවාදය කි‍්‍රයාත්මක කරන බවට නැඟෙන චෝදනාවට පිළිතුරු දුන් ඇමැතිවරයා කියා සිටියේ; උතුරේ මහජන මතය සන්ධානය කෙරෙහි විශ්වාසයෙන් පවතිද්දි ඡන්ද ජයග‍්‍රහණයට කිසිදු බලපෑමක් එල්ල කිරීමේ වුවමනාවක් නැති බවත් ය. ඇමැතිවරයා මේ අදහස් පළ කෙළේ ‘සිළුමිණ’ සමඟ සංවාදයකට එක්වෙමිනි.උතුරේ ඡන්දය ජයග‍්‍රහණය කරන්න රාජ්‍ය ත‍්‍රස්තවාදය යොදා ගන්නා බවට චෝදනා නැෙඟනවා?සාවද්‍ය තොරතුරක්. යාපනේ - වවුනියා ඡන්ද දිනන්න රාජ්‍ය ත‍්‍රස්තවාදය පාවිච්චි කරනවාය කියලා කියන්නේ කුහකයෝ, අද උතුරේ දේශපාලනය කරන්න හැමෝටම නිදහස තියෙනවා. ඔය සමහරු කොළඹ දී එකක් කියලා යාපනේට ගිහින් තවත් එකක් කියනවා. අපි කිසිම බලපෑමක් කරන්නේ නෑ. එහෙම කරන්න වුවමනාවකුත් නෑ.උතුරේදි සන්ධානය ඒ තරම්ම ශක්තිමත් නෑ. නමුත් කෙසේ හෝ ඡන්දය දිනන වුවමනාව සන්ධානයට තියෙනවාය කියලා කිව්වොත්?වැරැදි කතාවක්. මෙතෙක් කල් උතුරේ ජනතාව ජීවත් වුණේ කප්පම් රාජ්‍යයකයි. එල්.ටී.ටී.ඊ. යට විරුද්ධ වුණොත් මැරුවා. කප්පම් නොදුන්නොත් තර්ජන කළා. මහා භීෂණයක් මැද ජනතාව ජීවත් වුණේ. දැන් ඒ කරදරය ඉවරයි. උතුරේ ජනතාවට නියම නිදහස ලබාදීම නිසා ඔවුන් ජනාධිපතිතුමාට හා සන්ධානයට අද උපරිම සහාය දක්වනවා. යාපනයට සැබෑ සංවර්ධනයක් ඇති කරන්න පුළුවන් වෙන්නේ සන්ධානය ජයග‍්‍රහණය කළොත් විතරයි කියන කරුණ ජනතාව දන්නවා.ඌව වගේ ම උතුරත් විශ්වාසයි.මුළු රටම සන්ධානයට සහාය දක්වනවා.ත‍්‍රස්තවාදී කරදරයත් අවසාන කරලා තියෙන වෙලාවේ ආයෝජන සමුළුවක් කැෙඳව්වොත් හොඳ නැද්ද?ආයෝජන සමුළුවක් ගැන කල්පනා කරලා නෑ. නමුත් ආයෝජකයන් ගෙන්වා ගන්න අපි රටවල් රාශියක් සමඟ කතා කරලා තියෙනවා. චීනය, ඉන්දියාව, බ‍්‍රසීලය, ජපානය, සිංගප්්පූරුව, තායිලන්තය, වගේ රටවල්වලින් ඉතා හොඳ ආයෝජකයන් මෙහේ එයි.ශ‍්‍රී ලංකාව ආසියාවේ ඉතාම වැදගත් තැනක පිහිටා තියෙනවා වගේ ම දැන් මේ රට ආයෝජනවලට ඉතාම හොඳ තත්ත්වයකයි තියෙන්නේ. හම්බන්තොට වරාය හැදෙනවා. කොළඹ හා ති‍්‍රකුණාමල වරාය උසස් ලෙස සංවර්ධනය කෙරෙනවා. විදුලි බලාගාරත් දැන් වැඩ නිමවෙන්න ආසන්නයි. මෙන්න මේ නිසා ශ‍්‍රී ලංකාවට හොඳ ආයෝජකයන් ගෙන්වා ගන්න පුළුවන්.ඉන්දියාව - චීනය කියලා එක එක රටවලට ආයෝජන කලාප වෙන් කරන්නේ ඇයි?නෑ... නෑ... එහෙම එකක් නෑ. චීනය අපිත් එක්ක කතා කළා. ඔවුන් ගේ ආයෝජනවලට වෙනම අවස්ථාවක් දෙන්න කියලා. නමුත් අපි ශක්‍යතා වාර්තා අධ්‍යයනය කරලා ඔවුන්ට බිම් කොටසක් ලබා දුන්නා. ඒක සංවර්ධනය කරලා ඔවුන් තමන් ගේ ආයෝජකයින් ගෙන්වා ගන්නවා.ආයෝජන ගෙන්වා ගන්න තියෙන උපරිම ඉඩකඩ ඇති කරනවා මිසක් රටවල් හැටියට සීමා බන්ධන පනවා ගන්න සූදානමක් නෑ. අපේ නීති - රීති කොන්දේසි පිළි අරගෙන ආයෝජකයින් මෙහේ එන එක ගැන අපි සන්තෝෂයි. සමහරු වෙනම ආයෝජන කලාප ගැන විකෘති අර්ථ කථන දෙන්න හදනවා. ඒක මෝඩ උත්සාහයක්.ලෝකයේ සෙසු රටවල් අතර විදේශ ආයෝජන අතින් ශ‍්‍රී ලංකාව ඉන්නේ කොතැනද?රටට සාමය උදාවීම නිසා ලංකාව ඉතාම හොඳ තැනකයි ඉන්නේ. යුද්දේ තියෙන අතරෙත් අපේ රටේ යහමින් විදේශ ආයෝජන කෙරුණා. දැන් සාමය උපරිමයෙන් තියෙන වෙලාවේ අනාගත ලෝකයේ ආයෝජන සඳහා හොඳම රටක් හැටියට ශ‍්‍රී ලංකාව කැපී පේනවා. ඒක සියලු ආයෝජකයන් පිළිගන්නා දෙයක්.ඊයේ මට ඉන්දීය ආයෝජකයින් මුණ ගැසුණා. ඔවුන් ගෙන් කෙනෙක් මට කිව්වා කොළඹ දැවැන්ත අන්තර්ජාතික සම්මන්ත‍්‍රණ ශාලාවක් හදන්න ආයෝජනය කරන්න කැමතියි කියලා. තව වසර කිහිපයකින් ශ‍්‍රී ලංකාව ඉතාම ඉහළ සංවර්ධනයකට යන බව දන්නා නිසයි මෙයාලා මේ වගේ ආයෝජන කරන්න එන්නේ.විදේශ ආයෝජකයන් වගේ ම විදේශ සංචාරකයොත් වැදගත්. මේ අමාත්‍යාංශ අතර සම්බන්ධීකරණයක් තියෙන බවක් පෙනෙන්නේ නෑ. ඒ ඇයි?අද මුළු ලෝකයේ ම සංචාරක කර්මාන්තය අඩපණ වෙලා. නමුත් අපිට හැකියාව තියෙනවා වෙනත් ක‍්‍රම හොයන්න. ඉන්දියාවේ විශාල මධ්‍යම පාංතික ජනතාවක් ඉන්නවා. අපිට පුළුවන් ඒ අය ඇද ගන්න. චීනයෙනුත් සංචාරකයින් ගෙන්වා ගන්න හැකියාව තියෙනවා.සංචාරක අමාත්‍යාංශය තමන් ගේ වැඩපිළිවෙළ හැදුවම අපිටත් පුළුවන් ඒකට දායක වෙන්න. එහෙම නැතිව අමාත්‍යාංශ අතර ආරවුලක් නෑ. මම තව එකක් කියන්න ඕනේ. යුද්ධය ඉවර වෙලා ගත වුණේ යාන්තම් මාස එක හමාරයි. ඒ හින්දා කෙටි කාලයකින් විජ්ජා පෙන්වන්න බැහැ කියන එකත් තේරුම් ගන්න ඕනේ.එක් අවස්ථාවක ආර්ථික වර්ධන වේගය සියයට 6 ඉක්මවා ගියා. ඒ වෙලාවේ ආණ්ඩුව උදම් ඇහුවා අපිට සියයට 8 ක 10 ක වර්ධනයට යන්න පුළුවන් කියලා. නමුත් දැන් ඒක සියයට 4 ටත් අඩුයි. මොකද වෙලා තියෙන්නේ?ලෝක ආර්ථික අවපාතය නිසයි ඒ තත්ත්වය ඇති වුණේ. ලෝකයේ හැම රටක්ම අද පසුබැහැලා. මේ වෙන කොට සිංගප්පූරුවේ ආර්ථිකය තියෙන්නේ ඍණ 6 ක මට්ටමකයි. ඒ කියන්නේ වර්ධන වේගය පවා ඍණ අගයක තියෙන්නේ මේ වගේ රටවල් ගණනාවක් අපේ කලාපයේ ම තියෙනවා.නමුත් ලංකාවේ තත්ත්වය ඊට වෙනස්. අපි පළමු කාර්තුවේදී සියයට 1 1/2 ක වර්ධනයක් ගත්තා. අවසන් කාර්තුවේදී සියයට 5.5 ක වර්ධනයකට යන්න පුළුවන්. ලෝකයේ මහා ආර්ථික අවපාතයක් තියෙන වෙලාවක ලංකාව මේ වගේ වර්ධනයක්ලබාගත්තාය කියන්නේ ඉහළම ජයග‍්‍රහණයක්.එසේ නම් අපේ විදේශ වත්කම් ප‍්‍රමාණය ශීඝ‍්‍රයෙන් අඩුවෙන්න ගත්තේ ඇයි?තෙල් මිල ඉහළ ගිය නිසා අපිට නොසිතූ මුදලක් වැය කරන්න සිද්ධ වුණා. ආරක්ෂක වියදමත් ඉහළ ගියා. අපිටත් වඩා අමාරුකම්වලට මුහුණ පෑව රටවල් තිබුණා අයිස්ලන්තය වගේ රටවල් බංකොලොත් වුණා.අපේ විදේශ වත්කම් අඩු වුණේ ඔය කියන හේතූන් නිසා නෙවෙයි, කෘතී‍්‍රම ලෙස රුපියලේ අගය රැකගන්න ගත් උත්සාහය නිසාය කියලා කිව්වොත්?නෑ... ආර්ථිකයක් කළමනාකරණය කරන්න ඕනේ. එහෙම නැතිව ඔය සමහර ආර්ථික විශේෂඥයෝ කියන විදිහට මේක පාවෙන්න හැරියා නම් අපේ ජනතාවට මහා බරක් පැටවෙනවා.පසුගිය කාලයේ රජය යම් උපාය මාර්ගයක් අනුගමනය කළා. මැලේසියාවේ ආර්ථිකය කඩාවැටෙද්දී මහතීර් මොහොමඩ් සියලුම ආර්ථික විද්‍යා මතිමතාන්තර පැත්තක දාලා ආරක්ෂක පියවරක් මඟින් ආර්ථිකය ගොඩගත්තා.අපි කළෙත් ඒ වගේ දෙයක්. ඒ නිසා අද ඔප්පුවෙලා තියෙනවා මහ බැංකුව ගත්ත පියවර හරියි කියලා.ඔබ නිතරගයෙන් කෝප් සභාපති ධූරයට පත්වුණා. මොකක්ද ඉස්සෙල්ලාම කරන්න යන්නේ?අපිට විගණකාධිපති දෙන වාර්තාව අනුව අපේ නිගමන පළ කරනවා. පසුගිය කාලයේ ලංකාවේ ප‍්‍රථම වරට කෝප් වාර්තාවක් සී.අයි.ඩී. එකට හා අල්ලස් කොමිසමටත් ගියා. මේ ගැන රටේ ලොකු ආන්දෝලනයක් තියෙනවා. දැන් අපි හය මාසයක වාර්තාවක් හදමින් ඉන්නේ. හැබැයි අර කලින් වගේ මහ විශාල සිද්ධි දැන් වාර්තාවෙලා නෑ.එතකොට පසුගිය කාලයේ ඇති වුණ සිද්ධීන්වලට මොකද වෙන්නේ?අපි දැන් කි‍්‍රයාත්මක වෙන්නේ මේ වසරට අදාළ සිද්ධි ගැන විතරයි.නමුත් කෝප් සභාපති හැටියට ඔබට වගකීමක් නැද්ද පසුගිය සිද්ධීන් ගැන නියමිත කි‍්‍රයාමාර්ග ගන්න?අනිවාර්යයෙන්ම ඔව්. නමුත් ඒ ගැන පියවර ගන්න ඕනේ කතානායකතුමයි. එතුමා අවශ්‍ය තැන්වලට දැනුම්දීලා දැන් පරීක්ෂණ කෙරෙනවා.කජු ලෙල්ලෙන් මදය ගලවනවා වගේ කරන්න බෑ. යම් ක‍්‍රමයක් තියෙනවා.මාධ්‍යවේදීන් පාර්ලිමේන්තුවට කැඳවලා නඩු අහලා දඬුවම් දෙන ක‍්‍රමය ආපහු ගේන්න යන්නේ ඇයි?ඒක මේ නිකමට කී කතාවක් නේ. එහෙම දෙයක් ආපහු ගේන්නේ නෑ. මාධ්‍යවේදීන් ඇයි බය වෙන්නේ? තමන්ගේ රාජකාරිය හරියට කරනවා නම් ශක‍්‍රදේවේන්ද්‍රයාටවත් බයවෙන්න ඕනේ නෑ.නැවත ඒ ක‍්‍රමය ගේන්නේ නැහැ කියලා ඔබට සහතික වෙන්න පුළුවන්ද?ඔව්.. ඒක කෙරෙන්නේ නෑ. මේ නිකමට කී කතාවකට ඔය තරම් බය වෙන්නේ මොකටද?එහෙමනම් යල් පැන ගිය පුවත්පත් මණ්ඩලය නැවත කි‍්‍රයාත්මක කරන්නේ ඇයි?ඒක බොරුවක්. පුවත්පත් මණ්ඩලය යල් පැන ගිහින් තිබුණේ නෑ. පනත ක‍්‍රියාත්මකයි. වෙලා තියෙන්නේ ඒකට අදාළ සාමාජිකයන් පත් නොකරපු එකයි.ඇයි අකි‍්‍රයවෙලා තිබුණ මණ්ඩලයක් නැවත කි‍්‍රයාත්මක කරන්නේ?පුවත්පත් ලියාපදිංචි කිරීම, මාධ්‍යවේදීන්ට දැනුම වැඩි කර ගන්නට අවස්ථාව ලබාදීම, රටේ මාධ්‍ය නිදහස ආරක්ෂා කිරීම, ඒ වගේම පුවත්පත්වලින් යම් පුද්ගලයකුට අකටයුත්තක් වෙලා තියෙනවා නම් ඒක නිවැරැදි කරන්නැයි දැනුම් දීමත් පුවත්පත් මණ්ඩලයේ රාජකාරි අතරට වැටෙනවා.මේක යකෙක් රාක්ෂයෙක් හැටියට දකින්න එපා. මාධ්‍යවේදීන්ට හිරිහැරයක් කරන්න අපි වැඩ කරන්නේ නෑ. මාධ්‍යවේදීන්ට බයවෙන්න දෙයක් මෙතන නෑ. ඔයා මට විරුද්ධව ලිව්වත්... ඒක ඔප්පු කරන්න සාධක තියෙනවා නම් කාටවත් බයවෙන්න එපා. මම අහන්නේ ඔයා හරි දේ ලියලා තියෙනවා නම් මොකටද බයවෙන්නේ?නමුත් ඇයි පුවත්පත්වලට විතරක් මේ මණ්ඩලය එන්නේ. විද්යුත් මාධ්‍ය ගැන බලන්නේ කවුද? එතැන අසාධාරණයක් තියෙනවාය කියලා යෝජනා කළොත්?පොඩි අසාධාරණයක් තියෙන්න පුළුවන්. මොකද මේක පැරණි නීතියක් අනුව හැදුණ මණ්ඩලයක් නේ; ඒ හින්දා මමත් හිතනවා සියලුම ජනමාධ්‍ය ආවරණය වෙන විදියට පනතක් ගේන්න ඕනේ කියලා. මොකද ලෝකයේ හැම රටකම වගේ එහෙම පනත් තියෙනවා. නමුත් අපි මේ ගැන කතාකරන්න ගත්ත හැටියේම අනිත් පැත්තෙන් කෑ ගහනවා ඕන්න මාධ්‍ය නිදහස නැති කරන්න හදනවාය කියලා. මේක හරිම ප‍්‍රශ්නයක්.ඔය වෙබ් අඩවි එහෙමත් පාලනය කරන්න යනවාය කියන්නේ ඇත්තද?රජයේ ප‍්‍රවෘත්ති දෙපාර්තමේන්තුව වෙබ් අඩවි අධීක්ෂණය කරන බව ඇත්ත. නමුත් පාලනය කරන්න යන කතාවක් නෑ. මොකද අද තාක්ෂණය දියුණුයි. ජනමාධ්‍ය තාක්ෂණය දියුණු වුණාට ජනමාධ්‍යකරුවන් දියුණුවෙලා නෑ.ඔන්න ඕකත් ප‍්‍රශ්නයක්. හැබැයි අසභ්‍ය වෙබ් අඩවිවලට නම් පාලනයක් ඕනේ. අපි ඒ ගැන සාකච්ඡා කළ යුතුයි.ඔබ කිව්වා ජනමාධ්‍යවේදීන් තාක්ෂණයට සාපේක්ෂව දියුණුවෙලා නෑ කියලා. හැබැයි රජයෙන් මොකක්ද ජනමාධ්‍යවේදීන්ට ලබාදෙන ඇගැයීම?ඇයි ජනාධිපතිතුමාගේ උපදෙස් මත අපි රාජ්‍ය ජනමාධ්‍ය සම්මාන උළෙල පටන් ගත්තා. දැන් දෙවැනි වටයටයි සූදානම් වෙන්නේ.ඔය සම්මාන කිය කියා වෛවාරන්න ජනමාධ්‍ය සම්මාන සමහරු දෙනවා. ජනමාධ්‍ය ආයතනත් මහ ගොඩක් තියෙනවා. අනේ මන්දා ඕවා ගැන විවිධ කතන්දරත් තියෙනවා. කොහොම නමුත් අපි රාජ්‍ය ජනමාධ්‍ය සම්මාන උළෙල හොඳින් පවත්වනවා.දියුණු තාක්ෂණය හමුවේ ජනමාධ්‍යවේදියා දියුණු නැත්නම් ඒ පරතරය අඩු කරන්න මොකක්ද රජය ගන්න පියවර?අපි පුවත්පත් මණ්ඩලයට කිව්වා ඔබ මුලින්ම කරන්න ඕනේ ජනමාධ්‍යවේදීන්ට හොඳ පුහුණුවක් දෙන වැඩසටහනක් ආරම්භ කරන්න කියලා.තාක්ෂණය හා මාධ්‍යවේදියා අතර පරතරය අඩුකරන්න තියෙන හොඳම පිළියම පුහුණුවයි. දැන් පුවත්පත් මණ්ඩලය ඒ ගැන කටයුතු කරමින් ඉන්නවා. රජය ඒ ගැන වගකීමකින් කි‍්‍රයාකරන බවත් මම කියනවා.සංවාද සටහන කේ.සී.ජේ. රත්නායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af09071912</link>
    <topic>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්</topic>
    <author>ටිරෝනි වෑවලගේ</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙය“සංවර්ධිත රටවල් කිහිපයක වෙළෙඳ පොළ මඟින් නිර්මාණය කෙරුණු අර්බුදයකට අද ලෝකය මුහුණ පා ඇත. එහි ප‍්‍රතිඵලයක් වශයෙන් අපේ සංවර්ධන සැලැසුම් ද අභියෝගයට ලක්ව තිබේ. අපේ අපනයන කි‍්‍රයාදාමය අඩාල ව ඇත. අපේ කර්මාන්ත කෙරෙහි පවා එය බලපා ඇත. අප මුහුණ පා ඇත්තේ එවැනි බාහිර සාධක මඟින් ඇති කරන අස්ථාවර තත්ත්වයකට ය.සංවර්ධනය වෙමින් පවත්නා ලෝකයේ ස්වකීය සම්පත් සහිත ගෝලීය මූල්‍ය හා ආර්ථික අර්බුදය ගැන සඳහන් කරතොත් බොහෝ රටවල් සංවර්ධනයේ ඉහළ හිණි පෙත්තකට නැඟ ඇතත් ඒවා ගෝලීය මූල්‍ය අර්බුදය හේතුවෙන් ස්වකීය විෂය සීමාව ඉක්මවන හේතු මත අඩාලව ඇති බව පැහැදිලි ය.දැනට කි‍්‍රයාත්මක වන ආධාර ක‍්‍රමය හුදෙක් දියුණු රටවල ආර්ථිකයන්ට කේන්ද්‍ර වී ඇත. අතීතයේ මෙන් නොව වර්තමාන ලෝකයේ රටවල් එකිනෙකාට ඒකාබද්ධව අන්‍යෝන්‍ය බලපෑම් මත මේ ක‍්‍රමය අදූරදර්ශී එකකි. සංවර්ධනය වෙමින් පවත්නා රටවලට ද සහය වන අන්දමින් මේ කි‍්‍රයාදාමය සැලසුම් කරන තෙක් තත්ත්වය සතුටුදායක නොවනු ඇත.”නොබැඳි ජාතීන්ගේ සමුළුව අමතන මහින්ද රාජපක්ෂ ජනාධිපතිතුමාශී‍්‍ර ලංකා ජනාධිපති මහින්ද රාජපක්ෂ මහතා ඊජිප්තුවේ පැවැති 15 වන නොබැඳි ජාතීන්ගේ සමුළුව අමතමින් ඉහත සඳහන් ප‍්‍රකාශය කර සිටියේ ය.රැස්ව සිටි රාජ්‍ය නායකයන් අතර සුවිශේෂි සභාව ඇමැතීමේ අවස්ථාවකට හිමිකම් කී ශී‍්‍ර ලංකා රාජ්‍ය නායකයා මෙලෙසින් ලෝක ආර්ථික අර්බුදයේ යථා ස්වරූපය සම්බන්ධව ලෝකයේ බහුතර රටවල් සංඛ්‍යාවකට පැහැදිලි කර දුන්නේ ය.ආර්ථික අර්බුදය මෙන්ම රටවල් රැසකට ම උග‍්‍ර ගැටලු මතු කරමින් සිටින ත‍්‍රස්තවාදය ගැන ද ස්වකීය දේශනයේ දී මහින්ද රාජපක්ෂ ජනාධිපතිතුමා නිර්භය ව තම අදහස් දැක්වූයේ ය.ශී‍්‍ර ලංකාවේ රාජ්‍ය නායකයාගේ දේශනය 15 වැනි නොබැඳි ජාතීන්ගේ සමුළුවේ සුවිශේෂ අවධානයට පාත‍්‍ර වූවක් විය. එසේ වීමට මූලික හේතුව වූයේ එම දේශනය මගින් වර්තමාන ලෝකයේ දැවෙන ප‍්‍රශ්න මෙන්ම නොබැඳි ජාතීන්ගේ සමුළුවේ මූලික අරමුණු කෙරෙහි ද සමබර ලෙස අවධානය යොමු කර තිබීමයි.නොබැඳි ජාතීන්ගේ සමුළුවේ වර්තමාන නියෝජනය රටවල් 118 කි. ඒ අතරින් ශී‍්‍ර ලංකාව අයත් වන්නේ එහි ආරම්භක සාමාජිකයන් අතරට ය. ආරම්භයේදීම නොබැඳි සමුළුවේ වැදගත්කම මනාව වටහා ගත් ශී‍්‍ර ලංකාව නොපැකිළව එයට තම සහයෝගය ලබා දුන්නේ ය. විශේෂත්වය වන්නේ ආරම්භයේදී නොබැඳි සමුළුව සතුවූ වැදගත්කම වර්තමානයේදී ද නොවෙනස්ව පැවැතීමයි.වර්ෂ 1955 අපේ‍්‍රල් මාසයේදී ස්ථාපිත වූ මේ සමුළුව තම අරමුණ ලෙස සරලව ප‍්‍රකාශයට පත් කර සිටියේ කිසිදු බලවේගයකට එකඟව හෝ එරෙහිව නොයන බවයි. මේ සංගමය බිහි වූ යුගය වන විට ලෝකය බලසම්පන්න කඳවුරු දෙකකට බෙදී තිබුණු බැවින් ඒ කඳවුරු දෙකෙන් එකකට හෝ පක්ෂග‍්‍රාහී වීමට අකැමැති වූ රටවල් නොබැඳි ජාතීන් ලෙස එකට එක් වූහ.වර්තමානයේ දී එදා මෙන් ප‍්‍රබල කඳවුරු දෙකක බලපෑම ලෝකයට එල්ල නොවූව ද ලෝකයේ පවතින නොයෙක් විසම කි‍්‍රයාවන්ට සහයෝගය නොදක්වන රටවල එකමුතුවක් ලෙස නොබැඳි ජාතීන්ගේ සංවිධානය අවධානයට පාත‍්‍ර වී තිබේ.නොබැඳි ජාතීන්ගේ සමුළුව මෙන්ම එහි සාමාජිකත්වය ද කෙතරම් වැදගත් දැයි වටහා ගැනීමට එහි මෑත කාලීන අරමුණු සහ මතවාද විමසා බැලීම ප‍්‍රමාණවත්ය.ඒ අතරින් ප‍්‍රධාන වන්නේ ඇමරිකා එක්සත් ජනපදයේ කි‍්‍රයා පිළිවෙත විවේචනය කිරීමයි.පසුගිය වකවානුවේ සිදු කෙරුණු ඉරාක ආක‍්‍රමණය මෙන්ම ඇමරිකාව ඉරානයට සහ උතුරු කොරියාවට කරන බලපෑම් ද නොබැඳි ජාතීන්ගේ අප‍්‍රසාදයට ලක් ව තිබේ.අද ලෝකයේ බලවත්ම සංවිධානය වන එක්සත් ජාතීන්ගේ සංවිධානය ද ඇමරිකාවේ පාලනයට නතුව සිටින බව නොබැඳි ජාතීන් එල්ල කරන ප‍්‍රධාන චෝදනාවකි.එක්සත් ජාතීන්ගේ සංවිධානයට අයත් රටවලින් තුනෙන් දෙකක් ම නොබැඳි සමුළුවේ ද සාමාජිකත්වය උසුලයි.එබැවින් සාමාජිකයන් අතරින්ම එන මේ විරෝධය කොතරම් ප‍්‍රබලදැයි සරලව වටහා ගත හැකිය.අනෙක් වැදගත් කරුණ වන්නේ නොබැඳි සමුළුවේ සාමාජිකත්වය සහිත රටවල ජනගහණය ගත් කල එය සමස්ත ලෝක ජනගහණයෙන් සියයට 55 ක් ඉක්මවා සිටීමයි.මීට අමතරව නොබැඳි ජාතීන්ගේ සංගමය ත‍්‍රස්තවාදය ද තරයේ ප‍්‍රතික්ෂේප කරන අතර සෑම ආකාරයකින් ම ත‍්‍රස්තවාදයට සහය දැක්වීම ද හෙළා දකියි.පලස්තීනයට ඊශ‍්‍රායෙලය සිදු කරන අකටයුතුකම් නොබැඳි ජාතීන් අතර විවේචනයට ලක් වන තවත් කරුණකි. කිසිඳු රටක් තවත් ලොකු හෝ කුඩා රටක බලපෑමට ලක් නොවිය යුතු බව ඔවුන්ගේ මතයයි.ඉවක් බවක් නොමැතිව සිදු කරන අවිධිමත් සංවර්ධන කටයුතු වෙනුවට තිරසාර සංවර්ධනය ළඟා කර ගත යුතු බව ද මේ රටවල අදහස වේ. ස්වභාවික සම්පත් මතු පරපුර උදෙසා ආරක්ෂා කිරීම ද එහි තවත් එක් පැතිකඩකි.එක්සත් ජාතීන්ගේ සංවිධානය නවීකරණය විය යුතු ය යන්න නොබැඳි ජාතීන්ගේ සංගමය තරයේ විශ්වාස කරන තවත් මතයකි.යල් පැන ගිය වෙනත් ලෝක සංවිධාන මෙන් නොව කාලයත් සමඟ නොබැඳි ජාතීන්ගේ සංගමය අලුත් වන බවට මෙය මනා උදාහරණයකි.නොබැඳි ජාතීන්ගේ සංගමය පිළිබඳව අදහස මතු වූයේ ද එයට සම නායකත්වය හිමි වූයේ ද ඊජිප්තුවෙනි. ඒ පිළිබඳව ප‍්‍රශංසාව හිමි විය යුත්තේ එරට හිටපු ජනාධිපති නසාර්ට ය. ඒ අවස්ථාවේදී එවකට ඉන්දියානු අගමැති ජවහල්ලාල් නේරු සහ යුගෝස්ලෝවියානු ජනාධිපති ටිටෝ ද ඔහුත් සමඟ අත්වැල් බැඳ ගත්හ.ප‍්‍රථම නොබැඳි සමුළුව පැවැත්වූයේ ද ඊජිප්තුවේ ය. මෙවර නොබැඳි සමුළුවේ පහළොස්වැනි සමුළු වාරය පැවැත්වූයේ ද ඊජිප්තුවේ ම ය.ඒ අනුව මෙය ඓතිහාසික අවස්ථාවකි. ශී‍්‍ර ලංකා ජනාධිපතිවරයා ලෝකයේ සෙසු රටවලින් ඉල්ලා සිටියේ ද මේ ඓතිහාසික අවස්ථාව ප‍්‍රයෝජනයට ගනිමින් ලෝකය යහපත් මාවතකට ප‍්‍රවිෂ්ට කළ යුතු බවයි.ත‍්‍රස්තවාදය තුරන් කිරීමත් සමඟ යහපතට, සමගියට, අනෙකාගේ සුබ සාධනයට කැපවීම මගින් එම උත්සාහය සඵල කර හැකි බව මහින්ද රාජපක්ෂ ජනාධිපතිතුමා ලොවට පෙන්වා දුන්නේය.“සභාපතිතුමනි, අපි මේ අවස්ථාවේදී ත‍්‍රස්තවාදයට කිසිදා හිස එසවීමට ඉඩ නොදී සමාජයේ සාමය ආරක්ෂාව සඳහා සමගියෙන් කටයුතු කිරීමට සහ ජාතීන්ගේ ස්වාධිපත්‍ය ප‍්‍රවර්ධනය කොට ආරක්ෂා කර ගැනීමට සංවර්ධනය වෙමින් පවතින රටවල අවශ්‍යතා කෙරෙහි විශේෂිත අවධානය යොමු කරන ආර්ථික ව්‍යුහයක් සහ පහසුකම් ඇති කිරීමට වගකීම් සහ ප‍්‍රතිලාභ මත පදනම් වූ සමානාත්මතාවයෙන් යුතු හරිත ග‍්‍රහ ලෝකයක් බිහි කිරීමට එක්සත්ව කටයුතු කිරීමට යළි කැපවෙමු.”ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907192</link>
    <topic>කොල්ල කල්ලිය බඩුත් එක්ක මාට්ටු</topic>
    <author>පිංතූර - කොටදෙනියාව සමූහ එම්.පී. කුමාරකීර්ති මෙන්ඩිස්</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයලොකුම මුදල්මංකොල්ලයවේලාව හවස හතට පමණ ඇත. සැරයන් ප‍්‍රසන්න අත තිබූ ජංගම දුරකථනයට ඇමතුමක් ලැබුණේය. ඒ ඔහු දන්න කියන අයකුගෙන්ය.”සර්... මෙහෙ අරක්කු වඩියක් පෙරනවා.. දැන්ම ආවොත් අතටම අල්ලගත්ත හැකි...”සැරයන්වරයා වටපිට බැලීය. ඒ වන විට පොලිසියේ ද එතරම් නිලධාරි සංඛ්‍යාවක් නොවූහ. ඔහු වහා සිය මිතුරු මංජුල රාලහාමිට කතා කළේය.”මගේ බයික් එකෙන් ගිහින් එමුද...?”සැරයන් ප‍්‍රසන්නත් මංජුල රාලහාමිත් බුද්ධි අංශ නිලධාරීන්ය. ප‍්‍රසන්න බස්නාහිර පළාත් බුද්ධි අංශයට අනුයුක්තව රාජකාරි කළ අතර මංජුල කොට්ඨාශ බුද්ධි අංශය යටතේ සේවය කළේය. ඒ නිසා ඔවුන් නිතරම රාජකාරි කළේ සිවිල් ඇඳුම් ලාගෙනය.යතුරු පැදිය විදුලි වේගයෙන් පැදවිණි. ඔත්තුව ලැබුණු තැනට කොටදෙණියාව පොලිසියේ සිට අඩුම තරමින් කිලෝමීටර තුනහමාරක්වත් ඇත. කුරුණෑගල ගිරිඋල්ල පාරේ ඉදිරියට ඇදුණු බයිසිකලය ගල්වල පාරට හැරවිණ.”මම හිතන්නේ කන්දෙ වෙන්න ඇති පෙරන්නේ..” ඔව්හු ඒ අවට පීරමින් අරක්කු වඩිය අතටම අල්ලා ගැනීමට ඉව ඇල්ලූහ. ඒත් කිසිදු හෝඩුවාවක් නොවීය.”හැබැයි.. ඔත්තුව වරදින්නත් බැහැ.. මට මිනිහා ඒ තරමටම ෂුවර්.. බොරුවක් නම් කියන්නේ නැ..”සැරයන්වරයා කීය. ඒත් ඒ අවට මිනිස් පුළුටක්වත් නොවීම ඔවුන්ගේ පුදුමයට හේතු විය.”අපි පාර පැත්තට යමු... එහෙම නම් ආයේත් කෝල් එකක් දෙන්නේ නැතැයි..”ඒ වනවිට වේලාව අටට ආසන්නව තිබුණේය. මෝටර් සයිකලයට නැඟගත් ඔවුහු යළි මහපාරට අවතීර්ණ වූහ. බයිසිකලය කොටදෙණියාව පැත්තට ධාවනය විය. හතරවටින් පැතිරෙන අඳුරින් මුළු පළාතම වෙලාගෙන අහවරය. බයිසිකලය දිගම්පල මාඋස්ස පාලම පසුකරන්නට විය. දෙපැත්තේම ඇත්තේ තේක්ක කැලෑය. මුළු පළාතම පාළුය. ඉඳහිට එන වාහනයක ලයිට් එළිය හැරුණු විට දෙපැත්තේ කිසිදු ගෙයක් නොවීය. බයිසිකලය ඉදිරියටම ඇදුණේය.”තී‍්‍රවිලර් එකක් නේද නතර කරලා තියෙන්නේ...”වැටලීම සිදුකළ නිලධාරීන් කණ්ඩායම”ඔව්.. කව්රු හරි මුත‍්‍රා කරන්න වෙන්න ඇති..”අවට පරිසරය පාළු බැවින් බොහෝ වාහනවල යන එන්නෝ ඒ කර්තව්‍ය සඳහා මේ පළාත තෝරා ගැනීම සුලබ දසුනකි. බයිසිකලය තී‍්‍රරෝද රිය පසුකර යන්නට විය.”තී‍්‍රවිලර් එක ඇතුළේ එකෙක් ඉන්නවා...” සැරයන්වරයාට මතු වූයේ සැකයකි. දැඩි අඳුර සැකය තවත් වැඩි කළේය.”කෝකටත් ඉස්සරහින් නතර වෙලා බලමු..”පොලිස් මෝටර්සයිකලය ඈතින් නතර විය. නිල ඇඳුම්ලා නොසිටි බැවින් තී‍්‍රවිලරයේ සිටි තැනැත්තා ඔවුන් පොලිසියේ බවට සැක නොකරන්නට ඇත. මොහොතකින් රියැදුරා තී‍්‍රවිලරයෙන් බසින අයුරු ද මොවුහු දුටුවහ.”මිනිහාට වට පිට බලනවා නේද.. මොකක් හරි ජල්තරයක් ද දන්නේ නැහැ...”සැරයන්වරයා මංජුලට කීවේය. තී‍්‍රරෝද රියැදුරා රියෙන් බැස ඒ මේ අත බැලීය. මහපාර දෙසත් තේක්ක කැලෑව දෙසත් වරින්වර බලමින් සිටි තී‍්‍රවිලරයේ රියැදුරා ගැන ඇතිවූ සැකය තවත් වැඩි වන්නට විය.”කසිප්පු පටවන්නද දන්නේ නැහැ...””කෝකටත් හැංගිලා ඉඳිමු..”ඔව්හු පැමිණි මෝටර් සයිකලය තේක්කවත්ත අයිනේ සඟවා කළුවරේම තේක්ක වත්තට ඇතුළුවූහ. හීන් සීරුවේ අඩි තබමින් ති‍්‍රරෝද රිය තිබූතැනට ‘වටෙන්’ කිට්ටු වූහ.”වැඩිය ළඟට යන්න එපා. මිනිහා අපව දැක්කොත් මාරුවේවි..”මීටර් සියයක පමණ දුරින් නිලධාරිහු සිටියහ. ඝන අඳුර නිසා කිසිම දෙයක් හරිහැටි නෙපෙනිණි. පාරේ සිට තී‍්‍රරෝද රියැදුරු කලබලයෙන් යුතුව කිසිවකුගේ පැමිණීමක් බලාපොරොත්තුවෙන් සිටින බව නිලධාරින්ට පැහැදිලිය.”මොකක් හරි ගේමක්ද දන්නෙත් නැහැ”නිලධාරින්ට නොයෙකුත් දේ සිතිණ.කොල්ලයට පැමිණි තී‍්‍රවිලරය හා මෝටර් සයිකලය”මදුරුවෝ කනවා.. ඉන්න බැහැ..” අනෙකා කීවේය.”දැන් නම් පැය බාගයටත් වැඩියි”පාරේ යන එන වාහනයක විදුලි ලාම්පු එළියෙන් රියැදුරාත් තී‍්‍රරෝදරියත් නිලධාරින්ට හොඳින් පෙනිණි. ඒත් රියැදුරා මේ කිසිත් නොදත්තේය. ඒ වනවිට වෙලාව අටට පමණ ඇත.තවත් විනාඩි දහයක් පහළොවක් ගතවිය. ගිරිඋල්ල දෙසින් පැමිණි වාහන ;දකක් තැන තැන නතරවෙමින් හෙමින් සීරුවේ ධාවනය විය. මදක් නතර වූ එක් වාහනයක් යළි ඉදිරියට ඇදිණි. තවත් විනාඩි පහක් හයක් ගතවිය.”තවත් දෙතුන් දෙනෙක් ඉන්නවා වගේ...”ඒ සමඟම පැමිණියෙ වෑන් රියකි. වෑන් රිය නතර කෙරිණි. මොවුන් කුටු කුටු ගාමින් කරන කතාබහක් නිලධාරින්ගේ කන වැකුණද ඒ කිසිවක් පැහැදිලි නැත. ගතවූයේ තවත් විනාඩි දෙක තුනකි. ගුටිබැට හුවමාරුවන හඬ ද වාහනයේ දොර පියන් වහන ශබ්දයද ඔවුනට හොඳින් ඇසිණි.දෙදෙනාම නිරුත්තරව බලා සිටියහ. ඔවුන් අත කිසිදු ආයුධයක් ද නැත. අඩු තරමින් තමන් පොලිස් නිලධාරින් සේ පෙන්වන්නට කාකි ඇඳුමක් හෝ නැත. කිසියම් සිදුවීමක් වන බව සැබෑය. එකෙකු කෑ ගසන ශබ්දය ද ඔවුනට ඇසිණි. ඒත් ඒ මැද්දට පැනීමෙන් නැති ආරවුලක් ඇතිවන්නට ද ඉඩ ඇත. නැතහොත් ඔවුන් පලායාමට ද පුළුවන.”අපි පොලිසියට කෝල් එකක් දෙමු..” සැරයන්වරයා සිය ජංගම දුරකථනයෙන් පොලිසිය ඇමතුවේය. පණිවිඩය උප පොලිස් පරීක්‍ෂක කැළුම්ට ලැබුණේය.”සර්.. ඉක්මනට මෙතැනට එන්න.. මුන් මොකක් හරි ගේමක ඉන්නේ.. ඉක්මනට ආවොත් වැඩේ හරි..””හරි.. අපි විනාඩි දහයෙන් එනවා.. උඹලා ඔතනම ඉඳපන්..”ගුටිබැට හුවමාරුව නතර නොවුණද ඒ සැණින් වෑන් රිය යළි පණ ගැන්විණි. ඒ සමඟම ගිරිඋල්ල දෙසින් වේගයෙන් පැමිණි මෝටර් රථයක් ති‍්‍රරෝද රිය පසුකර නතරවිය. රියේ පිටුපස “සිග්නල්ලයිට්” දෙකම නිවෙමින් පත්තුවෙමින් තිබිණි.”හරි.. යමු.. යමු..”එකකු කියනවා නිලධාරින්ට ඇසිණි. තී‍්‍ර රෝද රියත් මෝටර් රථයත් යළි ආපසු හැරවිණි. වෑන් රියද ඔවුන් පසුපසින් යළි ගිරිඋල්ල දෙසට හැරවිණි. වහා කි‍්‍රයාත්මක වූ නිලධාරිහූ දෙදෙනා දුවගෙන ගොස් මෝටර් සයිකලයට ගොඩවූහ.”අපිව දකීවි.. ලොරියක් එනවා.. ඒක පස්සෙන් යමු..”මොටෝ රිය අතරමඟ නතර වී තිබිණි.බස්නාහිර උතුර දිසා බාර නියෝජ්‍ය පොලිස්පති කේ.පී.පී. පතිරණමෝටර් සයිකලය ද ඔවුන් පසුපස මද දුරක් ගියේය.ලොරියට මුවාවී පසුපසින් ඇදුණු පොලිස් මෝටර් සයිකලය නවතා තිබු මොටෝ රිය පසුකර ඉදිරියට ගියේය. කළු මහත පුද්ගලයකු රියෙන් බැස සිටිනු නිලධාරීනට පෙනිණි. ටික දුරක් ගිය නිලධාරීහු යළි මෝටර් සයිකලය හරවාගෙන පැමිණ මෝටර් රිය නතර කර තිබු තැන පසුකර යන්නට විය.බයිසිකලය ගැන සැක සිතු කළු මහත පුද්ගලයා රියේ අංක තහඩුව නොපෙනෙන සේ මුවා වූයේය. ඒත් ඒ වන විටත් ඔවුන්ගේ වාහන අංක නිලධාරීන් දෙදෙනාගේ ජංගම දුරකථනයේ සටහන් ව අවසානය. ඒ සමඟම සැරයන්වරයාගේ ජංගම දුරකථනයට ඇමතුමක් ලැබිණි. ඒ උප පරීක්ෂක කැළුම් ගෙනි.“ප‍්‍රසන්න කොහේද ඉන්නේ... අපි පාලම ළඟ ඉන්නේ...”“සර් ඔහොම එන්න. ඔතන කාර් එකක් නතර කරලා තියෙනවා. ඒක අල්ලගන්න...”ඒ වන විට, මොටෝ රිය තවත් ටික දුරක් ඉදිරියට පැමිණ නතර වී තිබිණ. ජංගම දුරකථනය කනේ තබාගත් සැරයන්වරයා ද උප පරීක්ෂකට කැළුම් සමඟ කතා කරමින් ඉදිරියට ගියේය. ඒ සමඟ ම අඳුරේ පැමිණි පොලිස් ජීප්රිය කාගේත් නෙත ගැටිණි.“පොලිස් පොලිස්...”ඒ වන විටත් දියගම්පොළ පාසල ළඟින් ඇති පටු පාර දිගේ ගිය වෑන්රියත්, ති‍්‍රරෝද රියත් කිසිවකුගේවත් ඇහැ නොගැසිණි. පොලිස් ජීප්රිය දුටු මෝටෝ රිය ද එක්වරම පණ ගැන්වී පලා යන්නට උත්සුක වෙද්දි නිලධාරීන් එය වැළැක්වීමට උත්සාහ ගත්ත ද එය ඉටු නොවිණි. මින් නිලධාරීහු කලබලයට පත්ව සිටියහ.“කෝ වෑන් එක...”“සර් මේ පැත්තට ගියේ... ඇතුළට යමු...”ඒ වන විටත් තේක්ක කැලේ ඇතුළත කිසියම් දෙයක් සිදුවෙමින් තිබිණ.කළුවරේ එකම කාලගෝට්ටියකි. පොලිස් රිය දුටු දෙතුන් දෙනෙක් කෑ ගසන්නට වූහ.“පොලිස්! පොලිස්!”සියල්ල සිදුවන්නට ගියේ විනාඩි විස්සක පමණ කාලයකි. වෙඩි හඬ ද ඒ අතරින් ඇසිණි. කෑකෝ ගැසීම් නිසා අවට පිරිස් ද එතැනට එක් වූහ.වෑන් රියේ පැමිණි පිරිස ආරක්ෂක භටයන් බව හඳුනා ගැනීමට වැඩි වේලාවක් ගත නොවිණි. ඔවුන්ගේ දෑත් බැඳ තිබිණි. මුව වැහෙන සේ ප්ලාස්ටර් අලවා තිබිණි. වෑන් රියේ පිටුපස ඇති යකඩ සේප්පුව කඩා එහි වූ මුදල් සහිත මලු පිටතට ගෙන තිබිණි. ඉන් එක් මුදල් සහිත මල්ලක් පලා ගිය මෝටර් රථය නවතා තිබු ස්ථානයේ තිබී සොයා ගන්නා ලදී.කොල්ලය සම්බන්ධයෙන් ඒ මොහොතේම සිවු දෙනකු අත් අඩංගුවට ගනු ලැබූ අතර ඉන් දෙදෙනෙක් පොලිස් නිල ඇඳුම්වලට සමාන ඇඳුමින් සැරසී සිටියහ. අනෙකා ගුවන් හමුදා නිල ඇඳුමට සමාන ඇඳුමින් සැරසී සිටි බව පොලිසිය කියයි. වෑන් රියේ වූ සේප්පුව කඩා පිටතට ගත් මලු හයක් ද පොලිසිය විසින් සොයා ගනු ලැබිණි.පොලිසිය වහා පරීක්ෂණ ඇරැඹීය. සිද්ධිය සහකාර පොලිස් අධිකාරි ආනන්ද ප‍්‍රනාන්දු සහ මීගමුව කොට්ඨාස බාර ජ්‍යෙෂ්ඨ පොලිස් අධිකාරි අජිත් වික‍්‍රමසේකර යන මහත්වරුන්ට දැනුම් දෙනු ලැබීය. බස්නාහිර උතුර බාර නියෝජ්‍ය පොලිස්පති කේ.පී.පී. පතිරණ මහතා ද දැනුම්වත් කෙරිණි. නිලධාරීන් සැවොම උදෑසන වෙද්දී කොටදෙනියාව පොලිසියට පැමිණ සිටියහ. නියෝජ්‍ය පොලිස්පතිවරයා ඉදිරි පරීක්ෂණ සඳහා අවශ්‍ය නියෝග ලබා දුන්නේය. සිද්ධියේ සුලමුල ඒ අතරතුර හෙළි විය.මුව හා දෑත් බැඳ සිටි ඔවුන් ආරක්ෂක සමාගමක ආරක්ෂක නිලධාරීන්ය. ස්ථාන භාර නිලධාරී සමඟ භටයන් සිව්දෙනකුගේ රාජකාරිය වූයේ පෞද්ගලික බැංකු දෙකක ඇති මුදල් සියල්ල එක්රැස් කරගෙන කොළඹට පැමිණීමය. කිරිඳිවැල, මහනුවර, කටුගස්තොට, කුරුණෑගල ආදි ප‍්‍රදේශවල ඇති බැංකු ශාඛාවල ඇති මුදල් මෙලෙස එක්කාසු කරගත යුතු විය.රාතී‍්‍ර හතයි තිහට පමණ කුරුණෑගල පෞද්ගලික බැංකු ශාඛා දෙකකින් අවසන් වරට ලබාගත් මුදල් සේප්පුවේ දමාගත් ආරක්ෂක නිලධාරීන් රැගත් වෑන්රිය කුරුණෑගල ගිරිඋල්ල පාරේ කොටදෙනියාව දෙසින් ඉදිරියට ඇදෙන්නට විය. වෑන්රිය දියගම්පල පසු කරද්දී වේලාව රාතී‍්‍ර හතට පමණ ඇත.“අපිට දැනගන්නට ලැබුණු තොරතුරුවලට අනුව දියගම්පල මාඋස්ස පාලම පසුකරද්දී, පොලිස් නිල ඇඳුමට සමාන ඇඳුම් ඇඳ ගත් දෙන්නෙකුයි ගුවන් හමුදාවට සමාන ඇඳුමක් දමාගත් කෙනෙකුයි මහ පාරේ ‘රෝඩ් බ්ලොක්’ (මාර්ග බාධකයක්) එකක් වගේ දාගෙන ඉඳලා වෑන් එක ඉස්සරහට එද්දි “නවතිනු” කියන බෝඩ් එක පෙන්නලා වෑන් එක නතර කරගෙන තියෙන්නේ...“ඒ වෙලාවේ එක්කෙනෙක් එතැන තී‍්‍රරෝද රියක් නතර කරලා සෝදිසි කරනවා වගේ ඉඳලා තියෙනවා... පස්සේ අපි දැනගත්තා ඒ තී‍්‍රවිලර් එක උන් ආපු එක කියලා...”“වැන් එකේ හිටිය ආරක්ෂක භටයන් චෙක් කළාම ඒ අය ගාව තිබුණු රිපිටර් එක දැකලා ඒකේ ලයිසන් එක කෝ කියලා අහන ගමන් ඒ අයට වෑන් එකෙන් බහින්න බැරිවෙන විදියට වෙපන් එකක් පෙන්නලා ඒ අයට ගහලා වෑන් එක ස්ටාට් කරගෙන තමයි ඔය පාළු කැලේ පැත්තට අරගෙන ගිහින් තියෙන්නේ...”සිද්ධිය සම්බන්ධව කරුණු පැහැදිලි කළ කොටදෙනියාව පොලිසිය කීවේය.“පස්සේ අපේ නිලධාරීන් දෙන්නා ඒ ගැන සැක හිතිලා පොලිසියට කියපුවාම තමයි මේ කොල්ල කණ්ඩායම අල්ලගන්න හැකිවුණේ...”අල්ලාගත් සිව්දෙනාම අතුරුගිරිය ප‍්‍රදේශයේ පදිංචිකරුවන් බව කොටදෙනියාව පොලිසිය කියයි. ඔවුන් හැඳ සිටි පොලිස්නිල ඇඳුම්වල වූ අංක පරීක්ෂා කිරීමේදී එම අංක ව්‍යාජ අංක බවත් එම අංක හිමි පොලිස් නිලධාරීන් දෙදෙනා ඒ වන විටත් වෙනත් ප‍්‍රදේශවල රාජකාරියේ නිරත ව සිටි බවත් පොලිසිය සඳහන් කරයි. පලාගිය මෝටර් රථය සොයා ගැනීමට පොලිසිය විශේෂ කණ්ඩායම් හතරක් යෙදවීය.තවත් එක්කෝටි හැට ලක්ෂයක මුදල් සහිත මලු දෙකක් ද එම රියේ දමාගෙන ඔවුන් පලාගොස් තිබිණි. අදාළ මොටෝ රිය කුරුණෑගල සිටම මෙම ආරක්ෂක භටයන් හා මුදල් රැගත් වෑන්රිය පසුපස පැමිණෙන්නට ඇතැයි පොලිසියේ සැකය වී තිබේ.කොල්ල කල්ලිය තවත් සොරකම් ගණනාවකට සම්බන්ධ වූවන් බව මේ වන විටත් හෙළිවෙමින් පවතින බව කී නියෝජ්‍ය පොලිස්පතිවරයා කොල්ල කල්ලියේ එක් නායකයෙක් අත්අඩංගුවේ පසුවන බව ද අවධාරණය කරයි. ඔවුන් සතුව තිබු මැෂින් තුවක්කුව හා අත්බෝම්බ හතරක් ද පොලිසිය සොයාගෙන තිබේ.නිලධාරීන්ගේ දක්ෂකම හා අවධානය නිසා සිද්ධිය වී විනාඩි විස්සක් ඇතුළත දී මේ කොල්ලය කොටුකර ගැනීමට හැකිවීම විශේෂත්වයකි. එලෙස කොටුකර ගැනීමට හැකිවූ ලංකාවේ විශාලතම මුදල් මංකොල්ලය මෙය බව ද නියෝජ්‍ය පොලිස්පතිවරයා පෙන්වා දෙයි.ඒ වන විටත් මොටෝ රියෙන් පලා ගොස් සිටි මුදල් කොල්ලයේ සැලැසුම්කරු යැයි කියන තැනැත්තා ද විශේෂ පොලිස් කණ්ඩායමක් විසින් බ‍්‍රහස්පතින්දා අලුයම අම්බලන්ගොඩදී කොටුකර ගනු ලැබිණි. ඔහු පසුදා එනම් සිකුරාදා සිංගප්පූරුව බලා යෑමට සූදානම්ව සිටි බව පොලිස් ආරංචි මාර්ග පවසයි.මහ මොළකරු බලපිටිය ප‍්‍රදේශයේ පදිංචි කරුවකු බව ද පොලිසිය කියයි. රුපියල් ලක්ෂ ගණනක මුදල් සමඟ පලා ගොස් සිටි මොහු අල්ලා ගැනුණේ අපරාධ හා සංවිධානාත්මක අපරාධ බාර නියෝජ්‍ය පොලිස්පති අනුර සේනානායක මහතා ද සිද්ධිය සැලවූ විගස කි‍්‍රයාත්මක වු හෙයිනි. ජංගම දුරකථන ජාලයම ඒ වන විටත් සකී‍්‍රය වී තිබුණේය.එය පොලිසියට මහඟු පිටුවහලක් විය. නියෝජ්‍ය පොලිස්පතිවරයාගේ නියෝග මත කොළඹ අපරාධ කොට්ඨාසයේ නිලධාරීන් පිරිසක් ගාල්ල අපරාධ කොට්ඨාසය සමඟ සබඳකම් පවත්වන්නට විය. මහ මොළකරු අත් අඩංගුවට ගැනුණේ ඒ සමඟය.මෝටර් සයිකලයේ සඟවා තිබු රුපියල් ලක්ෂ හතරක් ද සොයා ගැනිණි. ඔහුගෙන් දීර්ඝ ලෙස ප‍්‍රශ්න කිරීමේදී ඔහු තාවකාලිකව රැඳී සිටි තවත් තැනක තිබී රුපියල් ලක්ෂ 98 ක්ද සොයා ගැනීමට නිලධාරීන්ට හැකිවිය. සැකකරු ගුවන් හමුදාවෙන් පලාගිය සෙබළෙකි.කොටදෙනියාව පොලිසිය මගින් අත්අඩංගුවට ගත් කල්ලි නායකයාගෙන් ප‍්‍රශ්න කිරීමේදී ඔහු මුලින් කීවේ ප‍්‍රධාන මොළකරු සමඟ සිර ගෙදරදී ඇතිවූ මිත‍්‍රකමක් මත කොල්ලය සැලැසුම් කළ බවය. ඒත් එවැනි කතාවක් මොහුගෙන් ප‍්‍රශ්න කිරීමේදී ප‍්‍රකාශ නොවූ බව නියෝජ්‍ය පොලිස්පති අනුර සේනානායක මහතා ‘සිළුමිණ’ට කීය.ඒ කතාව ඇත්තක්දැයි සෙවීමට පරීක්ෂණ අරඹන බවත් මෑතකදී පොලිස් හා හමුදා නිල ඇඳුම්වලට සමාන ඇඳුම් ඇඟලාගෙන කරන ලද තවත් කොල්ලකෑම් පිළිබඳව මොවුන්ගෙන් ප‍්‍රශ්න කරගෙන යන බවත් නියෝජ්‍ය පොලිස්පතිවරයා අවධාරණය කළේය.පොලිස් සැරයන් ප‍්‍රසන්න (19480) හා කොස්තාපල් මංජුලගේ (27555) විමසුම්සහගත බවත් ක්ෂණිකව කි‍්‍රයාත්මක වීමත් නිසා කොල්ලය සිදුවූ විගසින් හසුකර ගැනීමට හැකිවීම පිළිබඳව කාගේත් ප‍්‍රශංසාව ඔවුනට හිමිවිය යුතුය. මෙම පොලිස් නිලධාරීන් ගේ සේවය ඇගැයීමට ඉදිරියේදී කටයුතු කරන බව පොලිස්පති ජයන්ත වික‍්‍රමරත්න මහතා සිළුමිණට පැවැසීය.බස්නාහිර දිසා බාර නියෝජ්‍ය පොලිස්පති කේ.පී.පී. පතිරණ, මීගමුව කොට්ඨාස බාර ජ්‍යෙෂ්ඨ පොලිස් අධිකාරි අජිත් වික‍්‍රමසේකර සහ සහකාර පොලිස් අධිකාරී ආනන්ද ප‍්‍රනාන්දු යන මහත්වරුන්ගේ උපදෙස් මත කොටදෙනියාව පොලිස් ස්ථානාධිපති අයිවන් රූපසිංහ යන මහත්වරුන් ප‍්‍රමුඛ උප පරීක්ෂකවරුන් වන කැළුම් සහ හේවාවිතාරණ ද සැරයන් වරුන් වන ප‍්‍රසන්න (19480), කුසුම්සිරි (18531), හා කොස්තාපල්වරුන් වන මංජුල (27555) සහ පැතුම් (51787) ඇතුළු නිලධාරී කණ්ඩායමක් මේ පිළිබඳ පරීක්ෂණවලට එක්වූහ.පිංතූර - කොටදෙනියාව සමූහ එම්.පී. කුමාරකීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907193</link>
    <topic>කුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවා</topic>
    <author>සටහන – උපාලි සමරසිංහ ඡායා - විමල් කරුණාතිලක</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයමේරටේ රණවිරුවො පුදුමාකාර කැපවීමක් කළා අපේ රටට නිදහස ලබා දෙන්න. ඔවුනගේ දුක, කඳුළ, හදගැස්ම, රුධිරයට අද වටිනාකමක් ලැබුණා. එදා අපට සොළොස්මස්ථානෙවත් වැඳගන්න පුළුවන්කමක් තිබුණෙ නෑ. හැම තැනම කොටි හිටියා.මගේ ආදරණීය මහත්තයා මිය ගියෙත් රට රකින්න ගිහින්. ඒත් මගේ කුසේ ඉන්න පුතාට නිදහසේ ජීවත්වෙන්න රටක් අද ඉතිරි වෙලා. එයා වුණත් ලොකු වෙලා රට රකින්න හමුදාවට බැඳුණොත් මං කවදාවත් විරුද්ධ වෙන්නෙ නෑ.මේ විරු මාතාව ජීවත් වන්නේ බළපිටිය උසාවිය අසබඩ පුංචි නිවසකය. නමින් ඈ පේයාහන්දිගේ නිරෝෂනී ද සිල්වා ය. මාරබැද්දේ රත්නායක මුදියන්සෙලාගේ මුණසිංහ බණ්ඩාර රණවිරුවා පුංචි සන්දියේ සිටම කිසියම් කී‍්‍රඩා කෞශල්‍යයෙන් හෙබි තරුණයෙකි.යාපනයේ නගර කෝවිල් අසල රාජකාරියේ යෙදෙමින් සිටියදී ඔහුගේ ඇසක් - කොටි බෝම්බ පහරින් බරපතළ තුවාල ලැබීය. ඒ ඇසේ ආබාධය මුල්කොට ගෙන ඔහුට කොළඹ පමණක් රාජකාරියේ යෙදන්නට හොඳටම අවකාශ තිබිණ. ඒත් ඔහු මේ ආබාධය ගැනද නොතකා උපන් රටට මෙහෙයක් කරන්නට මුහමාලේ සටනට ද එක්විය.ඔහුගේ කි‍්‍රයාශූරතාව කෙතරම් ද යත් සතරවැනි ඊළාම් යුද්ධයට එරෙහිව කළ හමුදා සටනේදි අටදෙනාගේ කල්ලියේ සාමාජිකයකු වීමට පවා හෙතෙම කාර්යක්‍ෂම වීය. කොටින්ගේ බල පෙදෙස් පීරා යන හමුදාවේ අටදෙනාගේ කල්ලිය හා සතර දෙනාගේ කල්ලිය නමින් කණ්ඩායම් කීපයක් ඇත.මුලින්ම සතුරාගෙන් අල්ලා ගන්නා පෙදෙසට ඇතුළු වන්නේ මේ අටදෙනාගේ කල්ලිය හෝ සතර දෙනාගේ කල්ලියයි. හමුදා කෝප‍්‍රල් බණ්ඩාර හිටියේ මේ අටදෙනාගේ කල්ලියේ සාමාජිකයකු වශයෙනි.උපක‍්‍රමශීලිව මරණ හා තුවාල ලැබීම් අවම කිරීමට හමුදා සෙන්පතියන් ගෙනා මේ කි‍්‍රයා මාර්ගය අතිශය සාධාරණ හා යුක්ති සහගත තීන්දුවකි. ඉන් මරණ හැමවිමට අඩුවිය. බණ්ඩාර මේ අටදෙනාගේ කල්ලියට ඇතුළු වීම ගැන ඔහුගේ අම්බලන්ගොඩ මිත‍්‍රයෝ බොහෝ බිය වූහ. එවිට බණ්ඩාර කීවේ මෙවැනි කතාවකි.”මල්ලි හමුදාවට බැඳෙන හැමෝම මේ විදියට කල්පනා කළොත් මේ රට බේරා ගන්නේ කවුද? කොටි හිරකරගෙන ඉන්න අර අහිංසක දෙමළ මිනිස්සු බේරා ගන්නෙ කවුද? කවුරු හරි මේකට ඉදිරිපත් වෙන්න ඕන. මට නම් හිතෙන්නෙ මේ රට රැක ගන්න එක අප කළ යුතු ලොකුම යුතුකම හැටියට...”තම කි‍්‍රයාන්විතයන්හි බිහිසුණු බව ගැන බණ්ඩාර කවදාවත් නිරෝෂනි සමඟ කතා කළේ නැත. ඔහු ඇයට ආදරයට කීවේ දේවි කියාය. දේවිත් වීර කාන්තාවකි. ඒත් ඇගේ සුමුදු හිත රිදවන්නට බණ්ඩාරට බැරිය.2008 ජනවාරි 23 දින නිරෝෂනි හා බණ්ඩාර විවාහ වී බණ්ඩාරගේ ගම් පළාත වූ පදිය පැලැල්ල හඟුරන්කෙත ගියහ. මන්දාරම් නුවර ඔහු හා ගත කළ ජීවිතය ඉතා රසවත් එකකි.අපේ මහත්තයා මට පුදුමාකර ආදරයක් දැක්වුවා. වැඩ අහවර වෙලා ගෙදර එන්න පුළුවන් රෑ එකට දෙකට හරි එයා ගෙදර එනවා. මමත් බත් ටික උයාන කන්නෙ නැතිව එයා එනකම් බඩගින්නෙම ඉන්නවා. එයා කවදාවත් සේවය පැහැර හැරියෙ නෑ. අවංකකම වගේම නීතිගරුක බව, විනය ඒ චරිතයේ කැපී පෙනුණ.”මහ සටනේ ඉදිරි පෙරමුණේ සෙබළකු වුණත් බණ්ඩාරගෙ හිත අහිංසකයන් වෙනුවෙන් හැම විටම හඬා වැලපුණේය. දේවිගේ අක්කා දීග යැවීමට පවා ඔහු යම් මුදලක් එව්වේ උතුරේ සටන් පෙරමුණේ සිටය.”දේවි අක්කගෙ කටයුතු කරන්න. යුද පෙරමුණේ ඉන්න මට උත්සවයට එන්න බැරි වුණත් මගේ ආශිර්වාදය සමඟ මේ මුදල් බාරගන්න.”බිරිය හා බිරිය ගේ පවුලේ ඇත්තන්ට කරුණාව දක්වන අතරම හෙතෙම තම මහලු මවද අමතක නොකළේය. ඇයට අවශ්‍ය බෙහෙත් හේත් ලබා දුන්නේ ද බණ්ඩාරයි.”මහත්තයා මුලතිව් ඉදිරි වළල්ලෙ හා ඔඩ්ඩුසූඩාන් සටන්වලදි බොහෝ වික‍්‍රම පාලා තියෙනවා. ඒත් එයාගෙ ජීවිතේ නැතිවෙලා තියෙන්නෙ සටනකදිමයි. එදා රාති‍්‍රයේ මා නිදා ඉන්න තැනට බණ්ඩාර ඇවිත් දේවි කියලා කතා කළා. මා හිටියෙ නින්දත් නොනින්දත් අතර. 2009 ජනවාරි 13 වැනිදා රාති‍්‍ර 1 ට විතර මා එම සිද්ධියට මුහුණ දුන්නෙ. මහත්තයා මිය ගිහින් තිබෙන්නෙ ඒ වෙලාවෙදිමයි.” දේවි කීවාය.පණිවුඩය ලැබුණෙ පාන්දර. හමුදා කෝප්රල්වරයෙක් වශයෙන් එයා කළ සටන විශිෂ්ටයි. මහත්තයා මැරිලා දැන් මාස 6 ක් ඉවරයි. ඒත් එයා වෙනුවෙන් මට දෙවියන්ගෙන් ලැබුණු මේ රත්තරං තෑග්ග මං සදාකාලිතව ආදරයෙන් රැකගන්නවා. දැන් මගේ කුසට මාස 8 ක් වෙනවා. හෙට අනිද්දා මේ ලෝකෙ දකින ඒ පුංචි පුතාට නිදහස් ලංකාවක් තියෙනවා. ඒකට දායක වෙන්න එයාගෙ තාත්තාට පුළුවන් වුණා කියන එක දරුවටත් මටත් ආඩම්බරයක්.” ඇය දිරිමත් කතකි.මට තාම වයස 25 යි. ඒත් එයා වෙනුවෙන් සදාකාලිකව මෙහෙම ඉන්න මට පුළුවන්. මේ පළාතෙ සියලු රණවිරු උත්සවවලට මට ආරාධනා ලැබෙනවා. එදා මැයි 19 වැනිදා ගෝඨාභය රාජපක්‍ෂ ආරක්‍ෂක ලේකම්තුමාගේ ප‍්‍රධානත්වයෙන් රණවිරු උත්තමාචාරයක් බූස්ස හමුදා කඳවුරේ පැවැත්වුණා. ඒ වෙලාවෙ එතුමා අපේ දුක සැප විමසා කළ කතාවෙන් මට තවත් මේ රට ගැන, හමුදාව ගැන ආදරයක් ඇතිවුණා.පුදුමය කියන්නේ එදා තමයි ලෝකෙ භයානකම ත‍්‍රස්තවාදියා ප‍්‍රභාකරන් මළේ. මගෙ මහත්තයා වෙනුවෙන් හමුදාව පුදුමාකාර කැපවීම් කළා. හමුදා උත්තමාචාර පැවැත්වුවා. කොටින්ම මහත්මයා මිය ගිය වෙලාවේ එයා ඇඳ සිටි ඇඳුම්, මුදල් හා වෙනත් වටිනා දේ සියල්ලම ගෙනැවිත් දුන්නා. සෙබළුන්ගේ අභිමානය රැකෙන විදියට ඒ කටයුතු සිදුවුණේ.මහත්තයාට තිබුණු එකම සතුට නිදහස් රටක්. ඒ නිදහස් රට අද ඇතිවෙලා. මගෙ කුසේ ඉන්න පැටියට දැන් නිදහසේ හුස්ම ගන්ඩ පුළුවන්.බණ්ඩාර වෙනුවෙන් ඇගේ හද පත්ලෙන් නැගෙන වියෝ ගින්න අමතක කැර රට වෙනුවෙන් උදාරව හිතන මේ මාතාව ඇත්තෙන්ම නියම රණවිරු බිරිඳකි.සටහන – උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907194</link>
    <topic>නැවතත් දුම්රියෙන් යාපනයට යමු...</topic>
    <author>පත්මසේකර නිශ්ශංක</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙය‘මාගේ අරමුණ වන්නේ ඉදිරි වසර හයක කාලය තුළ මෙරට පොදු ජනතාවට යහපත් ප‍්‍රවාහන සේවයක් ලබාදීමයි. ඒ සඳහා ප‍්‍රවාහන සේවකයන්ගේ ද, ප‍්‍රවාහන වෘත්තිකයන්ගේ ද බස් හිමියන් ඇතුළු ප‍්‍රවාහන සේවා සැපයුම් ආයතනවල නියෝජිතයන්ගේ ද සහභාගිත්වයෙන් ප‍්‍රවාහනය පිළිබඳ තිරසාර ජාතික ප‍්‍රතිපත්තියක් ගොඩනැගීමට කටයුතු කරන්නෙමි.”දුම්රිය සංවර්ධන දශකයක් ප‍්‍රකාශයට පත් කරමි. ඒ දශකය තුළ දළ දේශීය නිෂ්පාදිතයෙන් 1/2% නොඅඩු වාර්ෂික ප‍්‍රාග්ධනයක් දුම්රිය සංවර්ධනය වෙනුවෙන් ලබා දෙන්නෙමි. යාපනය අර්ධද්වීපය දක්වා උතුරු දුම්රිය මාර්ගය සහ මන්නාරම් දුම්රිය මාර්ගය නැවත ඉදිකිරීමට ද මම බලාපොරොත්තු වෙමි.”මහින්ද රාජපක්ෂ ජනාධිපතිතුමා ජනාධිපතිවරණයට පෙර ඉදිරිපත් කළ මහින්ද චින්තන වැඩපිළිවෙළේ දුම්රිය සේවය පිළිබඳව එසේ සඳහන් කර ඇත.වසර තුනකට අධික කාලයක් ත‍්‍රස්තවාදය මර්දනය සඳහා ඇප කැපවූ ජනාධිපතිතුමා දැන් උතුර දකුණ යා කරවන සංවර්ධන මාවත එළිපෙහෙළි කිරීමේ කාර්යයේ යෙදෙයි. රටේ සංවර්ධනයට ප‍්‍රබල සාධකයක් ලෙස ප‍්‍රවාහන සේවාව දියුණු කිරීමට එතුමා මූලික ස්ථානය දී ඇත.ඒ - 09 මාර්ගය ප‍්‍රවාහන කටයුතු සඳහා යාපනය දක්වා විවෘත කිරීමත් සමඟම ඊට සමගාමී ව උතුරු දුම්රිය මාර්ගය ගොඩනැඟීමේ කටයුතු මේ මොහොතේ ද කි‍්‍රයාත්මක වෙමින් පවතී. යුද්ධය නිමා කළ ජනාධිපතිතුමා මෙන් ම මේ කාර්යභාරය මැනවින් නිමා කිරීමට ප‍්‍රවාහන අමාත්‍යංශය වන දායකත්වය හරහා අමාත්‍ය ඩලස් අලහප්පෙරුම ද ඉතිහාසගත වනවා නොඅනුමානය. මේ වන විට වව්නියාවෙන් අවසන් වී ඇති උතුරු දුම්රිය මාර්ගයේ නැවත ප‍්‍රතිසංස්කරණ කටයුතු තාන්ඩිකුලම් දක්වා දීර්ඝ කිරීමේ ගමන නොබෝ දිනකින් අවසන් වීමට නියමිතය.වව්නියාවේ සිට කන්කසන්තුරය දක්වා වූ කිලෝමීටර් 159 ක් දිගට විහිදෙන දුම්රිය මාර්ගය ඉදිකිරීම සඳහා අවශ්‍ය කෙරෙන රේල් පීලි සිල්පර ආදිය ලබාගැනීමට අවශ්‍ය කටයුතු මේ දිනවල සිදු කෙරෙමින් පවතින අතර, මීට සමගාමීව දුම්රිය පාලම් හා බෝක්කු නවිකරණය ද සිදු කෙරෙමින් පවතී.යාපනය දක්වා ධාවනය වූ දුම්රියක්වව්නියාව සිට කන්කසන්තුරය දක්වා ඇති සමස්ත පාලම් සහ බෝක්කු ප‍්‍රමාණය 109 කි. මින් ප‍්‍රධාන පාලම් 18 කින් ද උප පාලම් 56 කින් ද, බෝක්කු 25 කින් ද සමන්විත වේ. මේවායින් බහුතරයක් විනාශ වී ඇත. ඉතිරිය ද ප‍්‍රතිසංස්කරණය කළ යුතුව ඇත. පළමුව තාන්ඩිකුලම් සිට යාපනය සහ කන්කසන්තුරය දක්වා දුම්රිය මාර්ගය ඉදිකිරීමට අපේක්ෂිතය.මේ වසර අවසන් වීමට පෙර මහජනතාවගේ ද සහයෝගයෙන් උතුරු දුම්රිය මාර්ගයේ වැඩ නිමවා උතුර හා දකුණ යා කෙරෙන දුම්රියක් ධාවනය කිරීම ප‍්‍රවාහන අමාත්‍යංශයට ඇති දැවැන්තම අභියෝගයකි. මෙම සමස්ත ව්‍යාපෘතිය සඳහා රුපියල් මිලියන 14,500 වැය වේ.දුම්රිය සේවයේ ආරම්භයශී‍්‍ර ලංකාවේ දුම්රිය සේවය සහ උතුරු මාර්ගයේ දුම්රිය සේවයේ විකාශනය පිළිබඳව සටහනක් තැබීම වටිනාකමක් ඇතැයි සිතමි.යාල්දේව් දුම්රිය ඉනුවිල්හි දුම් කොළ වගා පසු කරමින් ධාවනය වූ ආකාරය1815 ශී‍්‍ර ලංකාව යටත් විජිතයක් වීමෙන් පසුව මහාමාර්ග පිළිබඳව ආකල්පය සම්පූර්ණයෙන්ම වෙනස් විය. මුහුදුබඩ පළාත් ඉංගිරිසින් විසින් පාලනය කළ අවදියේදී ශී‍්‍ර ලංකාවේ වැවිලි කර්මාන්තය ශීඝ‍්‍රයෙන් දියුණු විය.ඒවා ප‍්‍රවාහනය කිරීමේ අවශ්‍යතාව පැන නැගී ඇත. තේ, කෝපි වැනි බෝග ප‍්‍රවාහනය කළ කරත්ත වැනි දැ වෙනුවට වඩා කාර්යක්ෂම වූ ප‍්‍රවාහන භාවිතයක් බිහිකිරීමේ අවශ්‍යතාව ඇතිවිය. මෙහි ප‍්‍රතිඵලයක් ලෙස ශී‍්‍ර ලංකා දුම්රිය සේවය ආරම්භ වී ඇත.ප‍්‍රථම දුම්රිය 1865 ඔක්තෝබර් 02 වන දින කොළඹ සිට අඹේපුස්ස දක්වා දුම්රිය මැදිරි 10 කින් සමන්විත ගල් අඟුරු දුම්රියක් කොළඹින් පිටත්ව ඇත. එම දුම්රියේ ගමනා ගමන කළමනාකරු ලෙස වෝට් මහතා ගමන් කර ඇත. ඒ අතරට ප‍්‍රවාහන පරීක්ෂක ඩෝව් හා කොන්ත‍්‍රාත්කරුගේ නියෝජිතයා වූ රෙනෝල්ඩ් යන මහත්මාවරු සහ සෙසු සම්භාවනීය අමුත්තෝ සමග මංගල දුම්රිය ගමනට සම්බන්ධ වූ මගීන් ගණන 84 කි. ඉන් හැටනව දෙනෙක් තුන්වන පන්තියේ මගීහුය. එදින ආදායම පවුම් 31 යි සිලිං 1 පැන්ස 2 ක් ලෙස සටහන් වන අතර එවකට කොළඹ දුම්රිය ස්ථානාධිපතිවරයා වූයේ ජී.එච්. ත්වයිනැම්ය.උතුරු නැඟෙනහිර දුම්රිය මාර්ගයගමනා ගමන පහසුකම් විරල වීම හේතු කොට ගෙන උතුරු නැඟෙනහිර ප‍්‍රදේශ බෙහෙවින් හුදෙකලා විය. ස්වාභාවික පීඩාවන්ට බහුල වශයෙන් ගොදුරු වූ එම ප‍්‍රදේශවල වැසියන්ට එම සහන සැලසීම අසීරු කටයුත්තක් වූයේ ප‍්‍රමාණවත් ගමනා ගමන පහසුකම් නොමැති නිසා ය. උඩරට වැවිලිකාර පන්තියේ බලවේගයක් හෝ දකුණේ ව්‍යාපාරික සංවිධාන වැනි ප‍්‍රබල සාධකයක් උතුරු කරයෙන් මතු නොවීය. එහිලා වැදගත් වූයේ රාජ්‍ය මැදිහත් වීමක් පමණකි. 1877 වර්ෂයේදී යාපනය දුම්රිය මාර්ගයක් පිළිබඳව කොමිසමක් පත්කරන ලදී. පොල්ගහවෙල සිට අනුරාධපුරය දක්වා දුම්රිය මාර්ගයක් ඉදිකිරීම එම කොමිසම නිර්දේශ කෙරිණ.උතුරු මාර්ගයේ ඉදිකිරීම් සිදුවූයේ කඩින්කඩය. 1891 මැයි 09 වන දින පොල්ගහවෙල සිට කුරුණෑගල දක්වා මාර්ගයේ වැඩ කටයුතු ආරම්භ වූ අතර, 1893 පෙබරවාරි 14 දින මගී ගමනාගමනය සඳහා එය විවෘත විය. 1903 නොවැම්බර් මස 01 වන දින කුරුණෑගල අනුරාධපුර අතර මාර්ගයේ ද දුම්රිය ධාවනය ඇරැඹිණ. යාපනය අර්ධද්වීපයේ දුම්රිය මාර්ග කටයුතු ආරම්භ වූයේ කන්කසන්තුරය දෙස සිට දකුණටය. ප‍්‍රථම අදියර වූ කන්කසන්තුරේ සහ චාවකච්චේරි අතර සේවා 1902 මාර්තු 10 දින විවෘත විය. 1902 සැප්තැම්බර් 15 වන විට පලෙයි දක්වා දීර්ඝ කෙරිණ. එතැන් සිට ඉදිකිරීම් අරඹා අනුරාධපුරයේදී දකුණු දෙස මාර්ගය සම්බන්ධ කෙළේය.තලෙයි මන්නාරම් මාර්ගය විහිදුණේ මැදවච්චිය වයඹ දෙසටය. 1908 ජනවාරියේදී මන්නාරම් මාර්ගය පිළිබඳ මිණුම් කටයුතු ආරම්භ කොට 1908 ජුනි මාසයේදී අවසන් කරනු ලැබීය. සැලකිය යුතු බර ඉදිකිරීමක් වූ මන්නාරම් දූපත යා කෙරෙන පාලම 1912 සැප්තැම්බර් මාසයේදී තනා නිම විය. 1914 පෙබරවාරි 24 දින මේ මාර්ගය ඔස්සේ කොළඹ දක්වා ඉන්දු ලංකා දුම්රිය සේවය ආරම්භ විය. 1914 සැප්තැම්බර් 16 ගැල් සහ වෙනත් ආහාර ද්‍රව්‍ය ප‍්‍රවාහනය සඳහා ඉඩකඩ සැලසිණි.1914 ගමනාගමනය ආරම්භ කළ ඉන්දු ලංකා දුම්රියකන්කසන්තුරය මාර්ගය හා තලෙයි මන්නාරම් මාර්ගය සඳහා මුල් වකවානුවේදී යොදා තිබුණේ බරින් අඩු සැහැල්ලු පීලිය. එම මාර්ගය සඳහා බරින් අඩු සැහැල්ලු ඇන්ජින් අවශ්‍ය විය. ඒ 3 සහ බීබී පන්තියට අයත් දුම්රිය එකී මාර්ගවල ධාවනය විය.උතුරු දුම්රිය ගමනාගමනය1905 වන විට උතුරු දුම්රිය මාර්ගය පොල්ගහවෙල සිට කන්කසන්තුරය දක්වා ම ඉදිවී තිබිණි. 1915 දී උතුරු මාර්ගයේ කන්කසන්තුරය දක්වා රාතී‍්‍ර තැපැල් දුම්රිය සේවා ආරම්භ විය.ඉන්දු ලංකා දුම්රිය ගමනාගමනය 1914 දී ආරම්භ විය. මගී ප‍්‍රවාහනය මෙන්ම දෙරට අතර භාණ්ඩ ප‍්‍රවාහනය ද වැඩි දියුණු වීමට මේ සේවාව හේතු විය. තලෙයි මන්නාරම තොටේ දකුණු ඉන්දියාවේ රාමේශ්වරම් ආසන්නයේ වූ ධනුස්කොඩිය දක්වාත් බෝට්ටු සේවාවක් කි‍්‍රයාත්මක විය. ඉන්දියාවේ නිෂ්පාදනය වූ අල, ලූෑණු, හා පරිප්පු වැනි දැ විශාල වශයෙන් කොළඹට ළඟාවූයේ තලෙයි මන්නාරම හරහාය. කොළඹ දුම්රිය බඩු ගබඩා සංකීර්ණයේ විශාල ප‍්‍රමාණයේ බඩු ගබඩාවක් ද ඉදිවිය. වතුකරයේ ඉන්දියානු ශ‍්‍රමිකයින්ගේ ගමන්බිමන් ද මේ මාර්ගය ඔස්සේ ම විය.තලෙයි මන්නාරම, පේසාලෙයි සහ මන්නාරම ධීවර කර්මාන්තය සඳහා ප‍්‍රසිද්ධියක් ඉසිලීය. දුම්රිය මාර්ගයකින් එම ප‍්‍රදේශ සම්බන්ධ වීමෙන් පසුව මාළු හා කරවල විශාල වශයෙන් අන් ප‍්‍රදේශ කරා ප‍්‍රවාහනය කෙරිණ. තලෙයි මන්නාරම තොට ඉන්දීය භාණ්ඩ හුවමාරු වන වෙළෙඳ සලක් බවට පත්විය. යාල්දේවි දුම්රිය ප‍්‍රථම වතාවට ආරම්භ කළේ 1956 අපෙ‍්‍ර්ල් 23 වන දිනය. ඒ සඳහා එම් 01 එම් 02 එම් 04 වර්ගයේ දුම්රිය එන්ජින් යොදා ගැනුණි. කොළඹ සිට කන්කසන්තුරෙයි දක්වා දිනපතා මගීන් සහ බඩු දුම්රියන් ධාවනය කැරිණ.ප‍්‍රවාහන අමාත්‍ය ඩලස් අලහප්පෙරුමඋතුරු මාර්ගයේ ධාවනය වන යාල්දේවි දුම්රියේ හා නගරාන්තර ශීඝ‍්‍රගාමී දුම්රියේ වායුසමනය කළ මැදිරි පළමු පන්තියට ගැනේ. සියලු ආකාරයේ නිදන මැදිරි පළමු පන්තියේ ලා සැලැකේ.රාති‍්‍ර තැපැල් දුම්රිය හා යාල්දේවි දුම්රිය තුන්වන පන්තියේ ආසන සහිත මැදිරි එක බැගින් යොදා ඇත. රාතී‍්‍ර දුම්රියවල ඒවා නිදන මැදිරි ලෙස භාවිතා වේ.උතුරු මාර්ගයේ පොල්ගහවෙල සිට කුරුණෑගල දක්වා සේවා 06 කුත්, පලෙයි, යාපනය, මහව, කන්කසන්තුරේ සේවා 06 කුත් කි‍්‍රයාත්මක විය. උතුරු නගරාන්තර මාර්ගයේ කොළඹ, මහව, අනුරාධපුරය, යාපනය, මහව, ති‍්‍රකුණාමලය, මඩකලපුව අතර බඩු දුම්රියන් 08 සහ මිශ‍්‍ර දුම්රියන් 21 ක් ධාවනය විය.1923 ජනවාරි 25 දින කන්කසන්තුරේ සිට කොළඹ බලා පැමිණි රාතී‍්‍ර තැපැල් දුම්රිය මැදවච්චිය ආසන්නයේදී පීලි පැන මගින් 22 මියගොස් 47 දෙනෙක් තුවාල වූහ.තලෙයි මන්නාරම සිට කොළඹ බලා ධාවනය වූ තැපැල් දුම්රිය මීරිගම විල්වත්තේ දී පීලි පැන මගීන් 25 ක් මරණයට පත් වූ අතර, 72 ක් තුවාල වූහ.. මේ ස්වාභාවික විපත් ය.කොළඹ සිට යාපනය දක්වා වාෂ්ප එන්ජිමක් ධාවනය කිරීම සඳහා ගතවූ කාලය පැය 13 ක් සහ මිනිත්තු 17 කි.කොළඹ සිට යාපනය දක්වා ඩීසල් එන්ජිමක් ධාවනයට ගත වූ කාලය පැය 13 ක් සහ මිනිත්තු 17 කි.1970 දශකය තුළ කොළඹ - අනුරාධපුරය, කන්කසන්තුරය දක්වා සේවා 12 ක් කි‍්‍රයාත්මක විය. ප‍්‍රාදේශීය සේවා ලෙස පලෙයි - කන්කසන්තුරය හා අනුරාධපුරය - තලෙයිමන්නාරම ලෙස සේවා සිදුවිය.කොළඹ සිට කන්කසන්තුරය, මඩකළපුව, ති‍්‍රකුණාමලය, තලෙයිමන්නාරම් තොට, කරා ගමන් කල මගී දුම්රිය සංඛ්‍යාව 36 කි. ඊට අමතරව තෙල් දුම්රිය හා බඩු දුම්රිය කීපයක්ද දෛනිකව ධාවනය විය.ත‍්‍රස්තවාදීන්ගෙන් හානි1983 න් පසුව කොටි ත‍්‍රස්තවාදීන්ගේ සැහැසිකම් උග‍්‍ර අතට හැරීමත් සමඟම වව්නියාවෙන් ඔබ්බට උතුරුකරයේ ගමන් බිමන් ක‍්‍රමයෙන් සීමා විය. තලෙයි මන්නාරම් මාර්ගයේ ති‍්‍රකුණාමල, මඩකලපුව මාර්ගයේ සේවාවනුත් අඩාල වූ අතර එකී ගැටුම් ඇති වීමෙන් පසුව ත‍්‍රස්තවාදී සිද්ධීන් මගින් දුම්රිය සේවාවට බරපතළ හානි සිදු විය.* 1986 - 03 - 16 දින පරන්තන් දුම්රිය ස්ථානය අසලදී උත්තරදේවි දුම්රිය පුපුරුවා හැරීම* 1986 - 03 - 25 දින පුලියන්කුලම හා වව්නියාව අතර දී යාල්දේවි දුම්රිය පුපුරුවා හැරීම* 1986 - 08 - 05 දින ප‍්‍රීමා පිටි තොගයක් රැගත් විශේෂ දුම්රිය පුපුරුවා හැරීම* 1988 - 01 - 09 දින ගල්ඔය හා මඩකලපුව අතර ධාවනය වූ බඩු දුම්රිය වාලච්ඡේන ආසන්නයේදී පුපුරුවා විනාශ කිරීම* 1995 - 11 - 04 දින මඩකළපුව දුම්රිය අංගනයේදී මගී මැදිරි තුනක් හා තෙල් ටැංකියක් විනාශ කිරීම* 1996 - 02 - 11 දින අංක 80 මගී දුම්රිය එරාවුර් ආසන්නයේදී පිපිරවීම* 1996 - 10 - 31 දින අංක 480 දරන දුම්රිය පුනානිහිදී පිපිරවීම* 1996 - 12 - 04 දින අංක 483 දුම්රිය චීන වරාය හා තඹලගමුව අතරදී පිපිරවීම* 2000 - 09 - 03 වන දින වවුනියාව සිට අනුරාධපුරයට පැමිණි නගරාන්තර ශීඝ‍්‍රගාමී දුම්රිය හා තවත් දුම්රිය එන්ජිමක් වවුනියාව ආසන්නයේදී බිම් බෝම්බයක් මගින් විනාශ වීම.දිගින් දිගටම පැවති විනාශකාරි කි‍්‍රයාවන් හේතු කොට ගෙන උතුරු නැඟෙනහිර දුම්රිය සේවාවන් සම්පූර්ණයෙන් ම නැවතිණි. සිදුවූ සම්පත් විනාශයට අමතරව දුම්රිය ගමන් බිමන් අතහැර දැමීම නිසා දුම්රිය දෙපාර්තමේන්තුවට ආදායම් ද අහිමි විය. 1985 වනවිට දුම්රිය සේවාවේ පැහැදිලි පසුබෑමක් සිදුවිය.ත‍්‍රස්තයන් විසින් යාපනය දුම්රිය ස්ථානය විනාශ කරඇති අයුරුනව දුම්රිය ගමන් වාර1990 දශකය තුළ නගරාන්තර ශීඝ‍්‍රගාමී දුම්රිය දෙකක් හඳුන්වා දෙන ලදී. කොළඹ - වවුනියා අතර සේවය බෙහෙවින් ඵලදායි වී ඇත. මීට අමතරව රජරට රැජින දුම්රිය මාතර හා වවුනියාව දක්වා ගමනාන්තය දීර්ඝ කරනු ලැබීය. ඈත අතීතයේ විශේෂ උත්සව සඳහා උතුරු කරයට දුම්රියෙන් ගමන් කළ මගී සංඛ්‍යාව ඉතා වේගවත් වර්ධනයක් දක්නට ලැබේ. මඩු වන්දනාව සඳහා වර්ෂ 1927 මගීන් 30233 කුත් වර්ෂ 1950 මගීන් 37662 කුත් වර්ෂ 1960 මගීන් 28910 කුත් වර්ෂ 1963 මගීන් 36316 කුත් ගොස් ඇත.මෑත භාගය පිළිබඳ සලකා බැලීමේදී වන්දනා ගමන් සඳහා දුම්රිය භාවිතා කිරීම සංඛ්‍යාත්මකව අඩු වී ඇත. උතුරු නැඟෙනහිර අර්බුදය හේතුවෙන් මඩු වන්දනාව සම්පූර්ණයෙන් ම ගිලිහී ගියේ ය. 1990.07.04 දින අවසන් වරට යාල්දේවි දුම්රිය ධාවනය වූ අතර එය කොණ්ඩාවිල් දුම්රිය ස්ථානය ආසන්නයේදී ත‍්‍රස්තවාදීන්ගේ ප‍්‍රහාරයකට ලක්විය. එතැන් පටන් යාල්දේවි දුම්රියේ ගමනාගමන කටයුතු අඩාල විය.ඉන්පසුව උතුරට දුම්රිය ධාවනය වූයේ වවුනියාව දක්වා පමණි. කොළඹ සිට යාපනය දක්වා භාණ්ඩ සහ මගීන් ප‍්‍රවාහන කටයුතු සිදු කළේ ගුවනින් සහ නැව් උපයෝගි කරගනිමිනි. මේ හේතුවෙන් උතුර දක්වා භාණ්ඩ ප‍්‍රවාහනය සහ මගී ප‍්‍රවාහන කටයුතු සඳහා රජයට විශාල පිරිවැයක් දැරීමට සිදුවිය.උතුර හා දකුණ සම්බන්ධ කරන ප‍්‍රවාහන මාධ්‍යයක් නොතිබීම නිසා උතුරේ නිෂ්පාදන දකුණට ගෙන ඒමටත්, දකුණේ නිෂ්පාදන උතුරට ගෙන යාමටත් ඉඩ කඩ ඇහිරීම හේතුවෙන් මේ අහිතකර තත්ත්වය රටේ ආර්ථිකය කෙරෙහි තදින් ම බලපෑවේ ය. මෙය දුම්රිය දෙපාර්තමේන්තුවට ද කොඳු නාරටිය බිඳ වැටීමක් බඳු විය.නව උතුරු දුම්රියේ ධාවන කටයුතුඋතුරු දුම්රිය මාර්ගයේ වැඩ අවසන් වීමෙන් පසු එහි ගමනා ගමන කටයුතු ද පෙර පැවැති ආකාරයෙන් ම පවත්වා ගෙන යාමට නියමිත ය. මේ සඳහා දිනපතා ශීඝ‍්‍රගාමි නගරාන්තර, රාති‍්‍ර තැපැල් දුම්රිය, මන්දගාමි බඩු සහ තෙල් ප‍්‍රවාහන, දුම්රිය යෙදවීමට නියමිත ය. ශීඝ‍්‍රගාමී දුම්රිය පළමු පන්ති, දෙවන පන්ති, තෙවන පන්ති මැදිරි යොදා යෙදවෙන අතර මන්දගාමී දුම්රිය සඳහා බලවේග කට්ටල යෙදවේ.උතුරු දුම්රිය නැවතුම්පළ නවීකරණය කිරීමවවුනියාව සිට කන්කසන්තුරය දක්වා ඇති ප‍්‍රධාන දුම්රිය නැවතුම්පළ මීට සමඟාමීව සංවර්ධනය කිරීමට බලාපොරොත්තුවේ. ඒ අතර ප‍්‍රධාන දුම්රිය ස්ථාන පුළුල් කිරීම, දුම්රිය ස්ථාන අතර භාණ්ඩ ප‍්‍රවාහන කටයුතු සඳහා අවශ්‍ය ඉඩකඩ ඇති කිරීම සහ රථවාහන නැවතුම් පළවල පහසුකම් ඇති කිරීම, කර්මාන්ත ශාලා කේන්ද්‍ර කරගත් දුම්රිය ස්ථාන නම් කිරීම පරන්තන් වැනි ප‍්‍රධාන දුම්රිය ස්ථාන අසල ඇති නගර පහසුකම් සහිත වාණිජ නගර බවට පත් කිරීම, දුම්රිය ස්ථානවල සනීපාරක්ෂක පහසුකම් වැඩි දියුණු කිරීම, දුම්රිය ස්ථානය තුළ පෞද්ගලික අංශයේ ද සහභාගිත්වයෙන් මහජන අවශ්‍යතා සැපයෙන ස්ථාන ඇති කිරීම, දුම්රිය ස්ථානය අවට පරිසරය දර්ශනීය ලෙස සකස් කිරීම, දුම්රිය ස්ථානය අසල යටිතල පහසුකම් වැඩි දියුණු කිරීම.උතුරු දුම්රිය මාර්ගයේ ධාවන කටයුතු ඇරැඹීමත් සමඟ උතුරත් දකුණත් යා කරන දුම්රිය සේවාව නිසා උතුරුකරය ශීඝ‍්‍ර සංවර්ධනයකට ලක් වනු ඇත.ලබන වර්ෂය වනවිට අප රටේ සමස්ත සංවර්ධනය ඉහළ මට්ටමකට පත්වනු ඇත. මින් දශක තුනකට ආසන්න කාලයක් සම්බන්ධතාවයක් නොපැවැත්වූ උතුරේ දෙමළ ජනයා සහ දකුණේ සිංහල ජනතාව අතර අන්‍යොන්‍ය සම්බන්ධය සහ සහජීවනය ඇතිවීමේ මිත‍්‍රත්වයේ අත්වැල් බැඳගැනීමේ දවසක් උදාවනු නොඅනුමානය.ඡායාරූප ප‍්‍රවාහන අමාත්‍යාංශයේ අනුග‍්‍රහයෙනිපත්මසේකර නිශ්ශංක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907195</link>
    <topic>මැකී නොයන රූපස්වරය</topic>
    <author>කැත්ලින් ජයවර්ධන</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයසදාකාලික තාරකා දීප්තිය විහිදුවන්නේ අඳුර දසත වෙළාගත් පසුව ය’ යනුවෙන් වන කියමනක් අප අසා තිබේ. මතකයේ අත කොනක වැළලී නමුත් නොනිවී පැවැති මේ මතකය ඉකුත් දිනක යළිත් ආලෝකවත්ව පණ ලැබුවේ තිස්ස අබේසේකරයන්ගේ අභාවයත් ඉන් අනතුරුව නිර්මාණය වූ රික්තයක් යළි විමසන අතරේ ය.‘මරණය’ නැතහොත් ‘අභාවය’ පුද්ගලයකුට සියල්ල අහිමි කරන්නකියි අපි සිතමු. එහෙත් ජීවිත කාලයේදී සිහිනයකින් හෝ නොසිතූ නොපැතූ අවස්ථා කීර්ති ප‍්‍රශංසා මරණය විසින් ඇතැම් පුද්ගලයනට හිමිකර දෙනු ලබන අවස්ථා ද තිබේ. එහෙත් ඒ තාවකාලිකව ය.’මරණය’ විසින් පුද්ගලයකුගේ නැති ගුණ ඉස්මතු කර, නුගුණ අකාමකා දමනු ලබන්නේ එය සිදු වූ අවස්ථාවේදී ය. මළගමක දි මිය ගිය පුද්ගලයාගේ නැති ගුණ හුවා දැක්වීමට මිනිස්සු නිර්ලෝභී වෙති, දෙතුන් මසකට පසුව ද ඔහුගේ ගුණ ගැයෙන්නේ සැබැවින් ම ඔහු තුළ යම් සාධනීය ගුණයක් පැවතුණේ නම් පමණි. දීර්ඝකාලීනව ගුණ සැමරෙන්නේ යුග පුරුෂයකුට ළංවූවකුගේ ය. නැතහොත් යුග පුරුෂයකු ගේ ය.මේ ටිකාව ලියන්නට අප යොමුවූයේ මේ වනවිට තුන් මසක් සපිරෙමින් ඇති තිස්ස අබේසේකරයන් ගේ වියෝවෙන් පෑදුණු රික්තයත්, ඔහුගේ සමාජ භූමිකාවත්, සංවේදී හදවතත් පිළිබඳව පසුවිපරමක යෙදීම සඳහා ය.තිස්ස අබේසේකරයන්ගේ කලා, සිනමා, සාහිත්‍ය හා සමාජ මෙහෙවර ඔහුගේ හුස්ම පොදත් සමඟින් සැඟවී ගිය බව සැබෑ ය. එහෙත් අප මේ උත්සාහ කරන්නේ සිනමා ක්ෂේත‍්‍රයේ, කලා ක්ෂේත‍්‍රයේ හෝ සාහිත්‍ය ක්ෂේත‍්‍රයේ ඒ හා සමාන වූ ප‍්‍රශස්ත මෙහෙවරක් ඉෂ්ට සිද්ධ කිරීමට සමත් වන අන් කිසිවකු නොවන බව පැවසීමට නොවේ. කලාවේදීහු, සාහිත්‍යවේදීහු මෙන් ම විචාර කලාව ප‍්‍රගුණ කළ අය ද එදා මෙන් ම අදත් ලෝකයේ සිටිති. එහෙත් මේ සකලවිධ වූ කුසලතා මිටින්ගෙන උපන් විශිෂ්ටයන් අප අතර සිටින්නේ කීයෙන් කී දෙනා ද? මේ හැරුණු විට තිස්ස අබේසේකරයන් අද්විතීය ලෙස, සුවිශිෂ්ට ලෙස කැපී පෙනුණේ පරිවර්තන කාර්යයේදී යයි සිතමු. ‘තිස්ස නම් තිස්සම ය’ ඔහු නැති තැන හිස් තැනක් ඇති වූයේ ම ය’ යි අපට සැකබියකින් තොරව කතා කළ හැකි ක්ෂේත‍්‍රය ද වී ය. අප එසේ කියන්නේ අපගේ පෞද්ගලික අත්දැකීමක් ද පාදකව ය.තිස්ස අබේසේකර නම් වූ සිනමාවේදියා, සාහිත්‍යවේදියා හෝ කලාවේදියා ගැන කතා කරන්නට පෙර තිස්ස නම් වූ සහෘදයා, පාඨකයා හා පෙ‍්‍ර්ක්ෂකයා පිළිබඳව කතා කිරීමට අපට සිදුවන්නේ මේ නිසා ය. කුතුහලය මිටින් ගෙන උපන් ඔහු, අවට ලෝකය හඳුනාගැනීමේ නොතිත් පවසකින් පෙළුණේ ය. ජීවිතයට එක්වරක් පමණක් පිදෙන සම්මානයෙන් පවා ඔහු පිදුම් ලද්දේ ඒ සහෘදයා, පාඨකයා හා පෙ‍්‍ර්ක්ෂකයා විටින් විට එක්කාසු කරගත් රන් කුඩු වැනි වූ ඒ අත්දැකීම් සම්භාරය ඔස්සේ ය.තමා අවට ලෝකය නිරීක්ෂණය කිරීම සඳහා මිනිසකුට අත්‍යාවශ්‍ය වන සාධකයක් ද තිබේ. ඒ විටෙක බුද්ධිය ය. තිස්සට මෙන් ම තිස්සගේ පරපුරේ බහුතරයකටත්, ඉන් පෙර පරපුරටත් මේ වරම හිමිව තිබුණේ ය. පොතපත පරිශීලනය කිරීම මෙන් ම අදහස් හුවමාරු කරගැනීම සඳහා ද අවශ්‍ය පරිසරයක් එකල නිර්මාණය වී තිබුණේ ය. මේ පිළිබඳව තිස්ස බොහෝවිට අවධාරණය කර තිබේ. පෙ‍්‍ර්මරංජිත් තිලකරත්න, වික‍්‍රම බෝගොඩ ඇතුළු සගයෝ, සහෘදයෝ එදා ඔහුගේ කුඩා කාමරය තුළ එක්රැස් වී විවිධ විෂයයන් ප‍්‍රස්තුත කරගනිමින් අදහස් හුවමාරු කරගත්හ. දහසක් මත ගැටුණේ ය. දහසක් මල් ද පිපුණේ ය. අද අප සුවඳ විඳගන්නේ ඒ මල් උයනේ ය.අද්‍යතන තරුණයාට, අහිමි වී ඇත්තේ ඔහුට අහිමිකර ඇත්තේ මේ අපූරු වින්දන අවකාශය ය. වාණිජකරණය වූ ලෝකයේ කාලයට මිලක් නියම වී තිබීම මේ ඛේදවාචකයට මූල ය. නව නිර්මාණ බිහිවීමේ අඩුවක් ඇතැයි යමකු කියන්නේ නම් විමසිය යුත්තේ ද මෙතැන ය.වැඩිහිටියන්ගේ විරෝධතා මධ්‍යයේදී ද වැඩිහිටියනට රහසින් තමා බොහෝ සිනමා නිර්මාණ නැරඹූ බව තිස්ස කියයි. කුඩා කල සිටම එය ඔහුගේ විනෝදාංශයක් මෙන් ම පුරුද්දක් ද වී තිබිණ. ඒ සියල්ල මුවහත් කළේ ඔහුගේ රූපඥානය ය.උසස් හෝ බාල වශයෙන් වර්ගීකරණයකින් තොරව කුඩා කල සිට ම අඛණ්ඩවම සිංහල, දෙමළ හා ඉංග‍්‍රීසි චිත‍්‍රපට නැරඹීමෙන් තමා ලද පන්නරය පිළිබඳව සුගතපාල ද සිල්වා නම් වූ අසහාය නාට්‍යවේදියා වරක් අවධාරණය කළ අයුරු අපට මතක තිබේ. සිනමාවේ හොඳ නරක පිළිබඳ පැහැදිලි චිත‍්‍රයක් කෙනෙකු තුළ ඇඳී යන්නේ, සිනමාව අතැඹුලක් වන්නේ විවිධ මාදිලියේ සිනමා සිත්තම් දිගින් දිගටම නැරඹීමෙන් ලබන ආස්වාදය හා අවබෝධය තුළින් මිස වැඩිහිටි වයසේදී කැමරාවේ කෝණමාන ගැන නිර්ණායක ගැන උගන්වන වැඩමුළුවලට සහභාගිවීමෙන් හෝ පතපොතින් ඉගෙන ගැනීමෙන් ම නොවන බව පැහැදිලි ය. තිස්ස අබේසේකර ද මේ දුර්ලභ වූ අත්දැකීම් දීර්ඝකාලීනව උරගා බැලූවෙකි.කුඩා කල සිට ම විවිධ දුෂ්කරතා මැදදීත් ගැලරියේ සිට හෝ චිත‍්‍රපට නැරඹීමට යොමුවීම උසස් සිනමාවක් කරා ඔහු මෙහෙයවනු ලැබූ ප‍්‍රබල සාධකය වූවේ ය. ඔහුගේ සිනමාඥානය තියුණු වූයේ ද ඒ ඔස්සේ ය. ‘සඳට ගිය පමණින් සඳ කුමක් දැයි වටහාගත නොහැකි ය. එය අවබෝධ කරගත හැක්කේ සඳ බවට පත්වීමෙනි’ යන කියමන තිස්ස අබේසේකරයෝ බොහෝවිට උධෘත කර දක්වති.කලාලෝකයේ අප දකින, අපට හමුවන බහුතරය අතරේ තිස්සගේ තවත් සුවිශේෂී ලක්ෂණයක් ලෙස අපට පෙනී යන්නේ කවදත් ඔහු තුළ පැවැති, සාකල්‍යයෙන් ම ඔහු වැනි ප‍්‍රතිභාපූර්ණ කලාකරුවකු තුළ පැවතිය යුතු අභිමානයයි. තිස්ස අබේසේකර යනු ‘ලක්සෙට කොඩි දැමූ මිනිසකු’ නොවන බව නොදන්නා කෙනකු නැත. ඔහු ධනසම්පත්, වස්තු සම්පත් කෙරෙහි දැඩි ලෙස ලොල් වූවකු නොවේ. එහෙත් තාන්න මාන්න සොයා, බලය පසුපස හඹා නොගිය කලාකරුවකු වශයෙන් ඔහුට ඉතිහාසයේ ඉතා රමණීය තැනක් හිමිවෙයි.වරක් ඔහු චිත‍්‍රපට සංස්ථාවේ සභාපති ධූරයෙන් ඉල්ලා අස්වීමේ ලිපිය භාර දී සිය නිල රථය ද එහිම තබා චැතැම් වීදිය ඔස්සේ පා ගමනින් ගොස් බස් රථයකට ගොඩවැදී හිස් අතින් ගෙදර එන්නට තරම් අභිමානවත් වූවේ ය. ලේඛකයකු, තිර පිටපත් රචකයකු හෝ කෘතහස්ත පරිවර්තකයකු වශයෙන් තිස්ස තමාගේ හැකියාව තුට්ටුවට දෙකට අලෙවි කිරිමට සූදානම් නො වූ බව දන්නෝ දනිති.එහෙත් ඇතැම් අවස්ථාවලදී මධ්‍යස්ථව සිතා බලා ඔහු ඒ පිළිවෙත පවා සැලකිය යුතු ආකාරයෙන් ලිහිල් කළේ ය. තිස්ස සතුව පැවති වෙනත් ශක්‍යතා හා කරට කර සිටින ඔහුගේ අනෙක් අසාමාන්‍ය කුසලතාව ලෙස දැක්විය හැකි වන්නේ ගම්භීර වූ කටහඬ ය. එය බොහෝ දේ සඳහා සාර්ථක ලෙස උපයෝගී කරගත හැකි වූ අසාමාන්‍ය ස්වරයකි. වරක් හඬකැවීමකට සහභාගි වූ තිස්ස හිස් අතින් ම ගෙදර පැමිණි බවත්, ඒ ගැන විමසූ විට ඔහු සිනාමුසුව දුන් පිළිතුරක් අසංකා සිහිකරන්නේ මෙසේ ය.‘ප‍්‍රමාණවත් විදිහේ මුදලක් ගෙවන්න තරම් ඒ අයට පුළුවන් කමක් නෑ. ඒ නිසා ඒ අයට ලංසුවක් තියන්න මං කැමැතිත් නෑ. මං නොමිලේ ම වැඩේ කරල දුන්නෙ ඒ නිසා.’බොහෝ පතපොත පරිශීලනය කළ විවිධාකාර ප‍්‍රකාශන එළි දැක්වූ ද්විභාෂික උගතකු වන තිස්ස අබේසේකර අතින් අවසන් වරට ලියැවුණු ග‍්‍රන්ථය ලෙස නම් කළ හැකිවන්නේ The Parliment of Sri Lanka ය. එය සම්පාදනය කිරිම සඳහා තිස්ස මහත් වෙහෙසක් හා කාලයක් වැය කළ බව අසංකා කියයි.තිස්ස ගේ මරණයට ටික කලකට පෙර ‘දෙසතිය’ සඟාවේ කවරයේ කතාව වෙනුවෙන් අපි ඔහු සමඟ සම්මුඛ සාකච්ඡාවක් පැවැත්වූවෙමු. ‘දෙසතිය’ කවරයේ කතාවට අපට යෙදූ ශීර්ෂ පාඨය වූයේ ‘නො නවතින තිස්ස’ යන්න ය.ඒ සැබැවින් ම ඔහු දුරගමන් යනු ඇතැයි අපට සිතුණු නිසා ය. ඔහුගේ ශක්‍යතා මේ කුඩා දිවයිනට පමණක් සීමා නොවන බව මෙන් ම ඒවා අන්තර්ජාතික තලය වෙත ගෙනයාමට ඔහු තුළ පැවැති ශක්‍යතාව පිළිබඳව ද අප තුළ විශ්වාසයක් පැවතිණ.ශ‍්‍රී ලංකාව අන්තර්ජාතික කීර්තියට පත්විය යුත්තේ කී‍්‍රඩාවකින් පමණක් නොවේ ය යන හැඟීම, විශ්වාසය අප තුළ පැවතුණේ බොහෝ කලක සිට ය. බුද්ධිමය වශයෙන් ශ‍්‍රී ලංකාවට කීර්තියක් අත්පත් කරදීමට තිස්ස ද කිසියම් පුරෝගාමී මෙහෙවරක් ඉටු කරනු ඇතැයි අපට සිතුණේ ඒ අනුව ය. ඒ ධනවතකු නොවූව ද බුද්ධිමය ධන සම්භාරයක් ඔහු සතුව පැවති නිසා ය. තිස්ස ගේ මරණයෙන් ඉතිරි වූ රික්තයක් අප දකින්නේ ද ඒ අනුව ය.මේ යුගයේ බරපතළ ලෙස ඉස්මතු වී පෙනෙන්නේ, කැපී පෙනෙන්නට අලුතින් සිතන්නට දන්නා මිනිසුන්ගේ අඩුව මිස උගතුන්ගේ, උපාධිධරයන් ගේ ඌනතාව නොවේ. ‘සදාකාලික තාරකා දීප්තිය විහිදුවන්නේ අඳුර දසත වෙළාගත් පසුව‘ යයි අපට යළි යළිත් කියන්නට සිදුව ඇත්තේ මේ නිසා ය.කැත්ලින් ජයවර්ධන</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907197</link>
    <topic>ඌව පළාත සංවර්ධනයට පළාත් සභාව කළ මෙහෙය</topic>
    <author>සේයාරූ - දෙමෝදර සමූහ</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයකවුරු කෙසේ කීවත් පළාත් සභා යනු තනිකරම සුදු අලියෙක් නොවේ. යම් වැඩක් අදාළ පළාතට සිදු කළ හැකි ආයතනයකි. අප එසේ කියන්නේ ඌව පළාත් සභාව රජයේ ද උදව් ඇතිව පසුගිය වසර 2 - 3 ඇතුළත කර ඇති වැඩසටහන් අධීක්ෂණය කිරීම මගිනි.ඌව පළාත් සභාවේ ප‍්‍රධාන ලේකම් බී.පී. අමරසේකර මහතා පවසන පරිදි පසුගිය වසර 2 - 3 ඇතුළත විශේෂයෙන් ජනාධිපති මහින්ද රාජපක්ෂ මැතිතුමා ජනපතිවීමෙන් පසුව ඌවට නියම සැලකිලි ලැබිණි. එතෙක් පැවති කුඩම්මාගේ සැලකිලි ලබන තත්ත්වය ඉවත් විය. ඒ සමඟම නිමල් සිරිපාල සුව ඇමැතිතුමා බදුල්ලට ඌවට විශාල සේවයක් කිරීමට උනන්දු විය.මේ යටතේ පසුගිය වසර තුන හතර ඇතුළත ඌව පළාත් සභාව මගින් රුපියල් කෝටි 100 කට ආසන්න ව්‍යාපෘති 350 ක් පමණ ඉටු කර තිබේ.මේ කටයුතුවලදී අනාගත පරපුර වෙනුවෙන් කළ මෙහෙය අගනේ ය. ඒ අනුව පළාත් සභාව වැඩිම මුදලක් වැයකර ව්‍යාපෘති කි‍්‍රයාත්මක කර ඇත්තේ පළාතේ අධ්‍යාපන ක්ෂේත‍්‍රයේ සංවර්ධන කටයුතු සඳහාය. ඒ සඳහා වැයකර ඇති සම්පූර්ණ මුදල රුපියල් කෝටි 40 කි. මොනරාගල, ඔබ්බෙගොඩ මහා විද්‍යාලයට. රුපියල් ලක්ෂ 70 ක් පසුගිය වසර කිහිපය ඇතුළත වැයකර තිබේ. නව කී‍්‍රඩා පිටියක් නව ගොඩනැගිලි 2 ක් ඉදිකිරීම හා විදුලිය සැපයීම කර ඇත.ඒ සමඟම බිබිල බාලිකා විද්‍යාලයට ද රුපියල් කෝටියකට ආසන්න මුදල් වැය කර නව පරිපාලන ගොඩනැඟිල්ල සහ ගොඩනැඟිලි කිහිපයක් ඉදිකර ඇත. මොනරාගල ජේ.එම්. කුමාරදාස මහා විද්‍යාලයට ද රුපියල් ලක්ෂ 50 කට ආසන්න මුදලක් වැය කර විද්‍යාලයේ සිසු සිසුවියනට මනා පහසුකම් ඇති කර තිබේ.මීට අමතරව හපුතලේ මුස්ලිම් මහා විද්‍යාලයට රුපියල් ලක්ෂ 75 කට වඩා වියදමකින් නව දෙමහල් ගොඩනැඟිලි 2 ක් හා සාමාන්‍ය පෙළ විද්‍යාගාරයක් ඉදිකර තිබේ. ඌව පළාත් සභාවේ හිටපු ඇමැති ඒ.එම්. බුද්ධදාස මහතා පවසන පරිදි මේ මුස්ලිම් මහා විද්‍යාලයට සියලු ප‍්‍රතිපාදන ලබාදී ඇත්තේ එතුමාගේ මෙහෙයවීම් හා උපදෙස් මතය.ඌව පළාත් මධ්‍ය පුස්තකාලයඒ සමඟම අපේ පාරම්පරික වැදි ජනතාව සිටින රතුගල ප‍්‍රදේශයේ පිහිටි එකම විද්‍යාලයට ද රුපියල් ලක්ෂ 25 ක් පමණ වටිනා නව ගොඩනැඟිලි වැසිකිළි ආදී පහසුකම් ලබාදීමට සැලසුම්කර තිබේ. මීට අමතරව බදුල්ල පුහුල්වත්ත විද්‍යාලයේ ගොඩනැඟිලි හා වැසිකිළි ඉදිකිරීමට රුපියල් ලක්ෂ 35 ක් පමණ පළාත් සභාව වැයකර ඇත.මේ වසරේ දී ජූනි 15 වනවිට ඌව පළාතේ CDE නොවන මාර්ග සංවර්ධන කටයුතු ප‍්‍රධාන ව්‍යාපෘති 17 ක් ඔස්සේ කි‍්‍රයාවට නංවා තිබේ. ඉන් ප‍්‍රධානම ව්‍යාපෘතිය මඩුල්ල ප‍්‍රාදේශීය ලේකම් බල ප‍්‍රදේශයේ නෙල්ලියැද්ද මාර්ගය ප‍්‍රතිසංස්කරණය කිරීමයි. ඒ සඳහා වියදම ලක්ෂ 50 ක් බව ඌව පළාත් සභාවේ ප‍්‍රධාන ලේකම් බී.පී. අමරසේකර මහතා පවසයි.මේ අතර ඌව පළාතේ CDE  නොවන මහාමාර්ග නඩත්තුව හා මූලික යටිතල පහසුකම් සංවර්ධනය සඳහා පසුගිය මාස 3 ඇතුළත ව්‍යාපෘති 50 ක් කි‍්‍රයාත්මක කර ඇත. මේ සඳහා අඩු ගණනේ රුපියල් කෝටි 6 ක් වැයකර තිබේ. ඉන් විශාලම වැයකිරීම කර ඇත්තේ පස්සර වැලිගොල්ල, හිකේබැද්ද, මාපාගල, හිඹිලියගොල්ල, ඇල්ල, ආරාව මාර්ගය කොන්කී‍්‍රට් කිරීමට ය. මුදල කෝටි 2 කි.ඌව පළාත් සභාවේ සෞඛ්‍ය අමාත්‍යාංශය ද පළාතේ සුවසෙත සඳහා කළ මෙහෙය අතිවිශාලය. ඒ අනුව පසුගිය වසර හතර ඇතුළත පළාත් ප‍්‍රධාන ව්‍යාපෘති 18 ක් සමඟ ව්‍යාපෘති 50 ක් පමණ කි‍්‍රයාත්මක කර ඇත. ඒ සඳහා සෞඛ්‍ය අමාත්‍යාංශය රුපියල් කෝටි 30 ක් පමණ වැය කර ඇත.මේ අතර මහියංගනය මහ රෝහලේ සංවර්ධන කටයුතු සඳහා ඌව පළාත් සභාව හා මධ්‍යම රජය පසුගිය වසර දෙක තුළ වැයකර ඇති මුදල රුපියල් කෝටි 9.5 කි. එමගින් ඉදිකළ මහියංගන රෝහලේ මාතෘ සංකීර්ණය මධ්‍යම වායු සමීකරණ පද්ධතිය සීමාවාසික වෛද්‍ය නිල නිවස සෙනසුරාදා 18 විවෘත කිරීමට නියමිතව තිබිණි. ඊට අමතරව මහියංගන සෞඛ්‍ය වෛද්‍ය නිලධාරි කාර්යාලය ද පළාත් සභාව මගින් ඉදිකර ඇත. මීට අමතරව 2005 - 2006 වසර වලදී මහියංගන රෝහල දිවයිනේ හොඳම ඵලදායි රෝහල ලෙස ද සම්මාන ලැබීය.ඒ සමඟම දියතලාව මූලික රෝහලේ බාහිර රෝගී අංශය දැඩි සත්කාර ඒකකය ඉදිකිරීම සඳහා පළාත් සභාව රුපියල් කෝටි 8.5 ක් වැයකර තිබේ. එමගින් දියතලාව රෝහලේ ජල ටැංකිය ද ඉදිකර තිබේ. එහි විශේෂඥ නිල නිවස ද ඉදිකර ඇත. ඒ මගින් ප‍්‍රදේශයේ සිංහල දෙමළ මුස්ලිම් ජනතාවටත් විශේෂයෙන් දියතලාව පිහිටි හමුදා කඳවුරුවල රණවිරුවන්ටත් ලැබෙන සෙත අපමණය. මේ පිළිබඳව ඔව්හු පළාත් සභාවට ප‍්‍රණාමය පළ කරති.ජංගම පුස්තකාල රථයපළාත් සභාව මගින් බිබිල රෝහලේ මාතෘ වාට්ටු සංකීර්ණයක් ඉදිකර ඇත. එයට රුපියල් කෝටි 4.25 ක් පළාත් සභාව වැය කර ඇත. ඇල්ල රෝහලේ සායන මධ්‍යස්ථානයක් ඉදිකර තිබේ. ඊට පළාත් සභාව රුපියල් ලක්ෂ 108 ක් වැයකර ඇති අතර පසුගියදා විවෘත කළ වැලිමඩ රෝහලේ බාහිර රෝගී අංශයට වියදම් කර ඇති මුදල රුපියල් ලක්ෂ 108 කි. ඊට අමතරව බෝගහකුඹුර හපුතලේ, ලුණුගල, බුද්ධව, සෙවණගල, මොනරාගල රෝහල්වල විවිධ ජනහිතකාමී සුවදායි ජීවිතයට මඟ පෙන්වන වැඩකටයුතු රැසක් පළාත් සභාව ක‍්‍රියාවට නංවා තිබේ.ඌව පළාත් සභාව මඟින් මෙරට සංචාරක ක්ෂේත‍්‍රය පිළිබඳව සම්පූර්ණ පුහුණුවක් ලබාදීමට බණ්ඩාරවෙල නව හෝටල් පාසලක් ආරම්භ කර තිබේ. කෝටි 6කට අධික ප‍්‍රතිපාදන මෙයට වෙන්කරන ලද අතර මින් තරුණ තරුණියන් විශාල පිරිසකට සංචාරක කර්මාන්තය පිළිබඳව මනා පුහුණුවක් ලැබිය හැකිය.මීට අමතරව බෙරගල හන්දියේ වැසිකිළි පද්ධතියක් ඉදිකිරීම සඳහා රුපියල් ලක්ෂ 3ක් වැයකර ඇති අතර බෝගොඩ විහාරයේ නව ගොඩනැඟිල්ලක් ඉදිකිරීමට පසුතලය සකස් කිරීම සඳහා සහ බෝගොඩ විහාරය අසල නව වැසිකිළි පද්ධතියක් සකස් කිරීමට රුපියල් ලක්ෂ 3.5ක් පළාත් සභාව විසින් වැයකර තිබේ. මීට අමතරව කොටසර පියංගල විහාරයේ සංචාරක ගිමන්හල ඉදිකිරීමට ලක්ෂ 20ක් වැය කිරීම සුවිශේෂී වේ.බදුල්ල හා බිබිල බස් නැවතුම් පොළවල් අලුත් වැඩියාවට ද පළාත් සභාව රුපියල් ලක්ෂ 90ක් පමණ වැයකර තිබේ. බදුල්ල බස් නැවතුම් පොළේ ගල් අතුරා තාර දැමීම හා තීන්ත ආලේප කිරීම, ඒ අතර ප‍්‍රධාන තැනක් ගනී.බිබිල බස් නැවතුම්පොළේ කාණු පද්ධතිය මනාව ඉදිකැර ඇති අතර බිබිල බස්නැවතුම්පොළේ බිමද මනාව සකස් කර තිබේ. ඒ සඳහා පළාත් සභාව සිදු කළ වියදම රුපියල් ලක්ෂ 27කි.මේ සියලු කටයුතු මඟින් බදුල්ල බිබිල ප‍්‍රදේශවල විශාල සංවර්ධනයක් සිදුවී ඇති බව පැහැදිලියි.එමෙන්ම ඌව පළාත් සභාවේ හිටපු සභාපති මානෙල් රත්නායක මහතා පවසන්නේ වතු යටිතල පහසුකම් සඳහා ද රුපියල් ලක්ෂ 50කට අධික මුදලක් ලබාදී ඇති බවයි.ජනතා අයිතියට පැවරුණු මහියංගන රෝහලේ නව දැඩි සත්කාර ඒකකයනවීකරණය කළ බදුල්ල බස් නැවතුම් පොළමීට අමතරව වතු රෝහල් 12ක් රජයට පවරාගෙන ඒවා දියුණු කිරීමට ද කටයුතු යොදා තිබේ. මේ වතු රෝහල් සඳහා රුපියල් කෝටි 5.5ක් වැයකර ඉහළ සේවා මට්ටමක් ලබාදීමට කටයුතු කෙරේ.ඒ රෝහල්වල මීට පෙර සිටියේ ‘ඇපෝතිකරි’ වෛද්‍යවරුන්. ඒ රෝහල්වලට දැන් උපාධිධාරී (එම්බීබීඑස්) වෛද්‍යවරු සේවයේ යොදවා තිබේ. මේ නිසා වතුවල සේවක ජනතාවට ලැබෙන සෙත පිළිබඳව ඔව්හු රජයට ප‍්‍රණාමය පළකරති. ස්තුතිවන්ත වෙති.වතු යටිතල පහසුකම් සංවර්ධනයට ද ඌව පළාත් සභාව කටයුතු කර ඇත. ඒ යටතේ මොණරාගල අලියාවත්ත බහුකාර්ය යෝජනා ක‍්‍රමය රුපියල් ලක්ෂ 5ක වියදමින් ඉදිකර තිබේ. අක්කර 7 ප‍්‍රදේශයේ ප‍්‍රජාශාලාවක් ද ඉදිකර තිබේ. වතු ප‍්‍රජාව සඳහා නිවාස යෝජනා ක‍්‍රමද සකස් වෙයි. වැසිකිළි හා සුබසාධන කටයුතු ද දියුණු කෙරෙමින් පවතී.හපුතලේ හින්දු සංස්කෘතික මධ්‍යස්ථානයේ සංවර්ධන කටයුතු ද කි‍්‍රයාත්මක කර තිබේ. ඒ අනුව රුපියල් ලක්ෂ 5ක වියදමින් ඊට නව වහලයක් ඉදිකර තිබේ. හාලිඇළ ගණදෙවි කෝවිලට යන මාර්ගය ද දැන් මනාව සකස් කර තිබේ. ඒ මඟින් හින්දු ආගමික කටයුතුවලට ලැබෙන සෙත අතිවිශාලය. වියදම රු. 342400කි.පුස්තකාල පහසුකම් පළාතේ සියලු දෙනාටම ප‍්‍රයෝජනයකි. විශේෂයෙන් පාසල් සිසු දරුවන්ට අමතර දැනුම ලබා ගැනීමට පුස්තකාල අත්‍යවශ්‍යවේ. මේ පිළිබඳව සලකා බැලූ ඌව පළාත් සභාව ඌව පළාත් මධ්‍ය පුස්තකාලය දියුණු කිරීමට පසුගිය වසර තුන ඇතුළත රුපියල් කෝටි 6ක් පමණ වැයකර තිබේ. ජංගම පුස්තකාල වාහනයක් ද දැන් මිලදී ගෙන තිබේ.දුෂ්කර ගම්වලට පුස්තකාල පහසුකම් ඉන් ලැබේ. පරිගණක රැසක් ද මිලදී ගෙන ඇත. අන්තර්ජාල පහසුකම් ලබාදී තිබේ. මේ සියල්ලෙන්ම දුප්පත් ජනතාවට සැලසෙන සෙත අපමණ බවත් මේ පිළිබඳව ජනතා ප‍්‍රතිචාර මෙවර පළාත් සභා මැතිවරණ ජයෙන් දැක ගැනීමට හැකිවන බවත් පළාත් සභා අපේක්ෂක හිටපු පළාත් සභා ඇමැති ඒ.එම්.බුද්ධදාස මහතා පැවසීය. ඒ සමඟම දියතලාව පුස්තකාලය ඉදිකිරීම පිණිස රුපියල් ලක්ෂ 22.5ක් වැයකර තිබේ. ඒ සමඟම ජල යෝජනා ක‍්‍රම ගණනාවක් ද මේ පළාත් සභාව මඟින් ජනතාවට පිරිනමා ඇත. සොරණාතොට කොහුවිල ජල යෝජනා ක‍්‍රමය ඒ අතරේ ප‍්‍රධාන තැනක් ගනී. ඒ සඳහා පළාත් සභාව රුපියල් ලක්ෂ 15ක් වැය කර තිබේ.මොණරාගල කහකුරුල්ලන් පැලැස්ස ප‍්‍රදේශයට ද ජල යෝජනා ක‍්‍රමයක් ලැබී තිබේ. එය ඒ ප‍්‍රදේශයේ අසරණ පවුල්වලට ලැබුණු විශාල උදව් උපකාරයක් විය.පළාතේ දුෂ්කර ප‍්‍රදේශවලට විදුලිය ලබාදීම අපහසුය. ඒ අනුව විකල්ප බලශක්ති ක‍්‍රම වඩ වඩාත් දියුණු කිරීම අද කාලීන අවශ්‍යතාවක් වී තිබේ. ඒ අනුව මෙරට ප‍්‍රථම සූර්ය කෝෂ ගම්මානය ද මොණරාගල බිබිල මඩුල්ලේ දී පසුගියදා විවෘත විය. එමඟින් ගම් 5ක නිවාස 350ක් පමණ සූර්ය බලයෙන් ආලෝකවත් විය. ඊට අමතරව ජීව වායු ව්‍යාපෘතිවලදී ලැබෙන වායූන් නිවාස ආලෝකවත් කිරීමට හා ආහාර පිසීමට උපයෝගී කර ගනී. කුඩා ජල විදුලි බලාගාර මඟින්ද ඌව ආලෝකවත් වෙයි. ඔහිය බලාගාරය ඒ අතර ප‍්‍රමුඛ තැනක් ගනී. මීට අමතරව දැනට වසර කීපයක සිට ඌව පළාත් සභාව මඟින් පළාතේ නිවාස ආලෝකවත් කරන සූර්ය බල කට්ටල තම නිවෙස්වල සවිකරන අයට සහනාධාර ලබාදීමේ වැඩ පිළිවෙළක් ද කි‍්‍රයාත්මක විය.වැල්ලවායේ ඉදිකරන ‘කිංකිනි’ පාලම ප‍්‍රදේශයේ ජනතාවගේ සිහිනයක් සැබෑවීමකි. එහි වියදම ලක්ෂ 450කි. එමඟින් මොණරාගල දිස්ති‍්‍රක්කයේ පුද්ගලයන් 10000කට පමණ සෙත සැලසේ. කතරගම නාගහවීදිය පේෂකර්ම මධ්‍යස්ථානය මඟින් ප‍්‍රදේශයේ තරුණියන්ට පේෂකර්ම කටයුතු පිළිබඳව මනා පුහුණුවක් ලබාදීමට කටයුතු යොදා ඇත. ඒ සඳහා වියදම ලක්ෂ 17කි.මීට අමතරව ශ‍්‍රී ලංකා ගුවන් විදුලි සංස්ථාවේ ඌව ගුවන් විදුලි සේවය මඟින් ද ප‍්‍රදේශයේ තරුණ තරුණියන්ගේ නව නිර්මාණවලට තැනක් ලබාදී තිබේ. මේ අනුව ගුවන් විදුලිය ද අද ඌවට සම්පතකි.සේයාරූ - දෙමෝදර සමූහආර්.එම්.සෝමරත්නනිහාල් පී.අබේසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907198</link>
    <topic>යුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්</topic>
    <author>ප‍්‍රදීප් කුමාර කොහොලානේගෙදර</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයදශක තුනක් පුරා ඇදීගිය ත‍්‍රස්තවාදී අරගලය මහින්ද රාජපක්ෂ ජනාධිපතිතුමා, ආරක්ෂක ලේකම් ගෝඨාභය රාජපක්ෂ මහතා, ති‍්‍රවිධ හමුදාපතිවරුන්, පොලිස්පති සේම වීරෝදාර රණවිරුවන්ගේ ද අප‍්‍රතිහත ධෛර්යය කැපවීම තුළිනුත් යුදමය ලෙස පරාජය කිරීමට හැකියාව ලැබී තිබේ. යුද්ධය පරාජයට පත්කිරීමෙන් අනතුරුව යුද්ධය පැවැති ප‍්‍රදේශවල ජනතාවගේ සුබ සාධනයට අඩිතාලම දැමීමට රජය දැන් කටයුතු යොදයි. යුද්ධය ජය ගැන්මෙන් අනතුරුව යුද මානසික වාතාවරණයක සිට ජනජීවිතය සාමාන්‍ය පරිදි නැවත ගෙන යාමට අවශ්‍ය කායික, මානසික වාතාවරණය නිසි ලෙස සකස් කිරීම එක රැයකින් සිදුකළ හැක්කක් නොවේ.යුද්ධයක් සිදුකරනු ලබන විට සමාජ ස්ථර එක් එක් මට්ටම්වලින් මේ යුද්ධයේ මානසික කොටස්කරුවන් වන අතර ඔවුන්ගේ මානසික සෞඛ්‍යය සේම කායික සෞඛ්‍යයද දැඩි පිරිහීමකට ලක්ව තිබිණ. එම කොටස් පහත පරිදි වර්ග කොට දැක්විය හැකිය.හමුදා සෙබළුන්, නිලධාරීන් සේම එල්.ටී.ටී.ඊ. පාර්ශවයේ සටන් වැදි කොටස්. මොවුහු නිරන්තරවම යුද මානසික ආතතියකින් යුතුව සිය ජීවිතය ගත කළහ. මේ මානසික ආතතියෙහි ප‍්‍රතිඵලයක් ලෙස දීර්ඝකාලීනව ඒ මත යැපීම හේතුවෙන් එයින් ඉවත්වීමේදී ඇතිවන රික්තය විඳ දරා ගැනීමට ඇති අපහසුව, ඒ නිසාම ඔවුන්ට යුද්ධය තුළ ජීවත්වීම සහනයක් ලෙස හැඟීම. විශේෂයෙන්ම මෙය එල්.ටී.ටී.ඊ. පාර්ශ්වය පැත්තෙන් ප‍්‍රබලව මතුවීමට පුළුවන. එහෙත් එක් පාර්ශවයක් යුදමය ලෙස විනාශ වූ පසු වර්තමානයේ මේ මානසික සුවතාව ජයගැනීමේ වැඩසටහන් රජය පාර්ශ්වයෙන් ආරම්භ කර තිබීම ඉතාමත් සතුටට කරුණකි.යුද්ධයට සම්බන්ධ පාර්ශව සමග බැඳි ඥාතීහු, මිත‍්‍රයෝ ආදී කොටස් ද යුද ආතතියේ ප‍්‍රධාන ඉලක්ක වූහ. මේ වන විට ඔවුන් නිදහසක් වින්දද, කිසියම් ආකාරයකින් එය සහනදායී තත්ත්ව නිසි පරිදි අර්ථ ගන්වා ගැනීමේ අපහසුවෙන් පෙළෙනවාද විය හැකිය. දීර්ඝ කාලීන යුද්ධය පැත්තෙන් ගත් කල නොයෙක් ජීවන රටා මේ ආශි‍්‍රතව හැඩගැසී තිබීමට පුළුවන. එහෙත් මේ යුද්ධය ශී‍්‍ර ලංකා රජය විජයග‍්‍රහණය කිරීමෙන් කෙළවර වීමත් සමඟ එම ක‍්‍රමය මත පදනම් වූ ජන ජීවිත ක‍්‍රම වේදය දෙදරීමකට ලක්වී ඇත. එනම් යුද්ධයේ ජයග‍්‍රාහී පාර්ශවය සුබවාදී ලෙස ග‍්‍රහණය කර ගැන්මට බැරි කොටස් තුළ ඇතිවන මානසික අසහනකාරී වාතාවරණය ද ඊට ඇතුළත්ය.වර්තමානයේ සාමාන්‍ය ජනතාව වෙත අනවශ්‍ය භීතිකාවක් නැත. එනම් මහමඟ ගමන් කිරීමේදී පසුගිය අවුරුදු 30 පුරාවටම මහජනයාට කොයි මොහොතක කවර තැනක පිපිරුමකින් තම ප‍්‍රාණය නිරුද්ධ වේදැයි මානසික භීතිකාවකින් පෙළෙන්නට විය. එකට ගමන් බිමන් යාම, රැකියාවට යාම, ස්වාමි පුරුෂයා බිරිය අත හැරියේ තම දරුවනට එක දෙමාපියකු හෝ සිටිය යුතුය යන චේතනාව ශී‍්‍ර ලාංකේය ජන සමාජයේ පසුගිය කාල වකවානුව තුළ මුල් බැසගත් හෙයිනි.මීට පරිබාහිරව තවත් වැදගත් දෙයක් අප සමාජය තුළ වෛනනය වීම ආරම්භ විය. එනම් පසුගිය වර්ෂ දෙක පුරාවට යුද ජයග‍්‍රහණ ශී‍්‍ර ලාංකේය හමුදාව පැත්තෙන් වාර්තාවීමට පටන් ගැන්මත් සමග බහුතරයක් එම යුද ජයග‍්‍රහණ මත මානසික ලෙස ජීවත් වන උල්ලාසකාරී හැඟීමෙන් ජීවත්වීම ආරම්භ කළේය.ප‍්‍රවෘත්ති වාර්තාකරණයේ ද අංක එක බවට යුද පුවත් සවිස්තරාත්මකව වාර්තාකරණය ඉහළ ගියේය. විද්‍යුත් නාලිකා අතර ඒ සඳහා තරගයක් ද ඇති විය. මේ මානසික උල්ලාසය කායික වශයෙන් ද විද්‍යාමාන වීම ආරම්භ විය. ඒ අනුව ජාතික ධජ අතින් ගෙන, රතිඤ්ඤා දල්වමින් තම ජයග‍්‍රහණ සමරන විශාල ජනතාවක් මග දෙපස ඇතිවිය. ඔවුන් සියල්ල සැමරීමට මහා මාර්ග තෝරා ගත්තේ ප‍්‍රදර්ශන මානසිකත්වයෙනි. මේ සිදුවීම්වල එක්තරා සීමා පනවා ගැනීම ඇත්තෙන්ම රටක කායික මානසික සෞඛ්‍ය රැකගැනීමට අවශ්‍ය වන්නාවූ කාරණයකි.යුද්ධයක් ජයගැනීම සේම ඇතිවන සමාජ, ආර්ථික, සංස්කෘතික, දේශපාලනික වටපිටාව සකස් කර නිසි පරිදි එය ජයගැනීම ද ඉතාමත් සැලසුම් සහගතව සිදුකළ යුතුය. ජනාධිපති මහින්ද රාජපක්ෂ මැතිතුමාගේ දූරදර්ශී නායකත්වය යටතේ ඒ සඳහා වූ සැකැස්මක් මේ වන විට ඉදිරිපත් වෙමින් ඇත. ‘උතුරු වසන්තය’ නම් සංකල්පයෙන් මෙකී කායික මානසික සෞඛ්‍ය නඟා සිටුවීමේ රික්තය ඔහු නිසි පරිදි අවබෝධ කරගත්තා සේය. ‘උතුරු වසන්තය’ යථාර්ථයක් කිරීම තරමක් අභියෝගකාරී ඉලක්කයකි. එහෙත් වර්තමාන රජය නමැති නෞකාව මෙහෙයවන කප්පිත්තා කෙරේ අබමල් රේණුවකුදු අවිශ්වාසයක් එහි සෙසු නිලධාරී මණ්ඩලයේ ද රටේ මහජනතාව තුළද නැත. එහෙයින් ඔහු යමක් කරාවි යන චේතනාව සියල්ලන් තුළම ඇත.දැන් ජනාධිපතිතුමා තම දෙවන ඉලක්කය දෙසට හැරෙමින් සිටී. ඒ නම් රටේ සංවර්ධන සංග‍්‍රාමයක් ඇතිකරමින් ඇති මේ මොහොතේ රුදුරු උවදුරක් වූ මත් ද්‍රව්‍ය සහමුලින්ම ශී‍්‍ර ලංකා මිහිතලයෙන් අතුගා දැමීමේ ‘මතට තිත’ සංකල්පය කි‍්‍රයාත්මක කිරීමයි. ජනාධිපතිතුමා එය නිසි පරිදි අවබෝධ කරගෙන ඇතිවාට කිසිදු සැකයක් නැත. මතට තිත තැබීමේදී අංශ දෙකක කි‍්‍රයාකාරිත්වයක් අවශ්‍ය වේ. ඉන් ප‍්‍රධාන වනුයේ සැපයුම නතර කිරීමයි. එහෙත් සැපයමු අඩු නොකර කෙළින්ම මෙහිදී නතර කර දැමීම යන වචනයට යොමුවීමට මම කැමැත්තෙමි. මේ සඳහා සුරාබදු අධිකාරීවරුන්ගේ ප‍්‍රධානත්වයෙන් කමිටු සයක් පත්කර ඇතිබවක් ද පළවී ඇත. මේ සැපයුම නතර කිරීම එක අතකින් නීතිය බලාත්මක කිරීමකි.නීතිය බලාත්මක කිරීමේදී ජනාධිපතිතුමන්ට නැවතත් සන්නද්ධ හමුදාවල ප‍්‍රධන සේනාධිනායකයා ලෙස ඍජුවම ති‍්‍රවිධ හමුදාවේ, පොලිසියේ සහාය ලබා ගත හැකිය. මත්ද්‍රව්‍ය ලෙස ගත් කල වත්මන් ලෝකයේ අන්තර්ජාතික ත‍්‍රස්තවාදය පෝෂණය කරන්නාවූ ප‍්‍රධානම මුල්‍ය උත්පාදිත මාර්ගය බවට මත්ද්‍රව්‍ය පත්වී ඇතිබව කවුරුත් දන්නා කරුණකි. අන්තර්ජාතික ත‍්‍රස්තවාදයේ අංක එක වූ එල්.ටී.ටී.ඊ. ය විනාශ කළ පසු ලංකාවට එය අභියෝගයක් නොවන ලෙස සිතුවත් එයද එක්තරා මුලාවීමකි.අන්තර්ජාතික ත‍්‍රස්තවාදයේ මුහුණ ත‍්‍රස්තවාදී ස්වරූපයෙන් සේම දේශපාලන ලෙස මිත‍්‍රශීලී අයුරින්ද කි‍්‍රයාත්මක වේ. ඒ නිසාම රට තුළට මත්ද්‍රව්‍ය පැමිණීම, තවමත් සැලකිය යුතු ලෙස අඩුවී නැත. මේ නිසා සැපයුම අත්හිටුවීම තරමක අභියෝගකාරී වූවකි. නිසි ලෙසම අදාළ ඉලක්ක තහවුරු කරගත යුතුය. ඒ අනුව නීතිය බලාත්මක කරමින් අන්තර්ජාතික වශයෙන්ද අප රටට පැමිණෙන මත් ද්‍රව්‍ය නතර කර දැමීමට කටයුතු කළ යුතුය.ශී‍්‍ර ලංකාවට මත්ද්‍රව්‍ය පැමිණීම ප‍්‍රධාන දහරා දෙකක් ඔස්සේ සිද්ධ වේ.1. ගුවන් මාර්ගයෙන්2. මුහුදු මාර්ගයෙන්මේ තත්ත්වය මැඩ පැවැත්වීම සඳහා ශී‍්‍ර ලංකා රේගුව, සුරාබදු දෙපාර්තමේන්තුව සේම අවශ්‍ය නම් ති‍්‍රවිධ හමුදාවේ ද සහාය ජනාධිපතිතුමන් හට ලබා ගැන්මට පුළුවන. මෙයද ත‍්‍රස්තවාදය මුලිනුපුටා දැමුවා සේ ජනාධිපතිතුමන්ට කළහැකි වනවාට කිසිඳු සැකයක් නැත.එසේ වුවත් අද වර්තමාන ශී‍්‍ර ලංකාවේ විශාල තරුණ කොටසක් මත්ද්‍රව්‍ය භාවිතයට ඇබ්බැහි වී සිටිති. ඒ අතරින් අන්තරායකර ඖෂධ පාලක ජාතික මණ්ඩලයේ වාර්තාවලට අනුව ලක්ෂ දෙකකට වැඩි පිරිසක් ගංජා භාවිතයටද, 50,000 අධික පිරිසක් හෙරොයින් භාවිතයටත් නැඹුරුව සිටිති. මීට අමතරව සෞඛ්‍ය අමාත්‍යංශයේ සංඛ්‍යා ලේඛනවලට අනුව වසරකට 40000 කට අධික ප‍්‍රමාණයක් දුම්වැටි හා අරක්කු හේතුවෙන් මරණය වැළඳ ගනිති.මේ ශී‍්‍ර ලාංකිකයින් සාමාන්‍යයෙන් එදිනෙදා හඳුනාගත් මත්ද්‍රව්‍ය වර්ගය. එසේ වුවද මේ වන විට යම් මට්ටමකින් නගර ආශි‍්‍රතව හා සංචාරක කලාප ආශි‍්‍රතව ශී‍්‍ර ලංකාවේ අති භයංකර මත්ද්‍රව්‍ය රාශියක් ආක‍්‍රමණය කරමින් සිටී. විශේෂයෙන්ම සැපයුම නතර කර දැමූ පසු සමහර විට මේ ප‍්‍රශ්නය සහමුලින්ම නතර වී යැයි සිතීම සාවද්‍ය තත්ත්වයකි.එහෙත් තරුණ තරුණියන් අතර කායික මානසිත සෞඛ්‍ය පිරිහී ගිය කොටස් මේ හේතුව මතම ඉතාම ඉහළ තත්ත්වයකට පත්විය හැකිය.උදාහරණ ලෙස ලංකාවේ මේ වන විට ශීඝ‍්‍රයෙන් පැතිරී යන ගංජා භාවිතය ගතහොත් මෙය එල් එස් ඩී තත්ත්වයේ මත්ද්‍රව්‍යවලට කිට්ටු ප‍්‍රතිඵල ජනනය කරන භ‍්‍රාන්තකාරී, මායාකාරී අත්දැකීම් ඇතිකරන මත්ද්‍රව්‍යයකි. මේ සඳහා ඇබ්බැහි වූ තරුණ කොටස් අංගොඩ මානසික රෝහලෙන් හා අනෙකුත් මානසික රෝහල්වලින් වර්තමානයේ සුලභව වාර්තාවෙමින් පවතී. සාමාන්‍ය එදිනෙදා ජනජීවිතයේ කටයුතු සිදුකරගෙනයාම මොවුන්හට අපහසු වී ඇති අතර කෙටිකාලීන මතකය සේම දීර්ඝකාලීන මතකය ද බිඳ වැටී ඇත. නිරන්තර දෘෂ්ටි මායාවන් සේම ශබ්ද මායාවන් ද එකවරම අඳුරු දොම්නස් සහගත මත මතුවීම ද විශාද රෝග තත්ත්වයන් ද මොවුන් ගේ ජීවිතයට ආවේණික වී ඇත.එසේම හෙරොයින් භාවිතා කරන්නන්ගේ ද තත්ත්වය පුනරුත්ථාපන ආයතන ආශ‍්‍රයෙන් විමර්ශනය කරන කල හෙරොයින් මාත‍්‍රාවන් අවශ්‍ය අවස්ථාවන්වලදී සපයා ගැනීමට නොහැකිවීම තුළ කායික මානසිකව ඇතිවන අපහසුතා ද දීර්ඝකාලීනව මේ රෝගවලට ලක්වූවන් සුවපත් කිරීමට අවශ්‍ය නිසි මාර්ගෝපදේශකත්වයට හා නිලධාරී මණ්ඩලවල අවශ්‍යතාවය පුහුණු උපදේශකවරුන් මනෝවෛද්‍යවරුන්ගේ ද මැදිහත්වීම අත්‍යවශ්‍ය කරුණක් වනු ඇත.ලෝක සෞඛ්‍ය සංවිධානය හා ඇමරිකානු මනෝවිද්‍යා සංගමය මැදිහත්වීමෙන් පළකරන මානසික රෝග වර්ගීකරණය කිරීමේ මැනුවලය V-R වර්ගීකරණ තුළ ඇබ්බැහි නම් මානසික රෝගි තත්ත්වයේ ස්වභාවයේ විග‍්‍රහ කර ඇත. මේ අනුව අපට එකවරම සැපයුම නතර කිරීමත් සමඟ ඇතිවන මානසික රෝගීන් සංඛ්‍යාව නිසි ලෙස නැවත පුනරුත්ථාපනය කර සමාජ ගත කිරීමේ භාරදූර වගකීම සේම කර්තව්‍යයද ඒ මත පැටවෙනවා ඇත.මේ සඳහා ලෝකයේ නොයෙකුත් ක‍්‍රමවේද භාවිතයට ගන්නා අතර ශී‍්‍ර ලංකාවේ මත්ද්‍රව්‍ය පුනරුත්ථාපනයෙහිලා ක‍්‍රමවේද කිහිපයක් භාවිතයට ගනු ලැබේ.ඒ ඒ අදාළ මත්ද්‍රව්‍යයන් ගේ තීව‍්‍රතාව අනුව ඇතිකරන කායික මානසික විරමන ලක්ෂණවල ස්වභාවය ද සැලකිල්ලට ගෙන අවශ්‍ය පුනරුත්ථාපන කි‍්‍රයාවලි සේම ප‍්‍රතිකාර කි‍්‍රයාවලි වැඩි දියුණු කරගනිමින් මතට සදහටම තිත තැබීමට ජනාධිපතිතුමන් ගන්නා මේ උත්සාහය සඵල කර දීමට අවශ්‍ය ධෛර්යය ලබා දීම අප සැමගේ යුතුකම වනු ඇත.ඒ අනුව යුද්ධය ජයගත් සේම මතට තිතද ජයගැනුම ක‍්‍රමවේද දෙකක් ඔස්සේ සිදුකළ යුතු බව මගේ හැඟීමයි. ඒ තුළ ඉල්ලුම අඩුකිරීමට සැපයුම නතර කිරීමත් වඩා කාර්යක්ෂම නිවැරදි ප‍්‍රතිකාර කි‍්‍රයාවලියකත් අවශ්‍යතාව ඇත. මේ සියලු අභියෝග ජයගැන්මට ජනාධිපතිතුමන්ගේ දූරදර්ශී නායකත්වයට හැකිවන බව ඒකාන්ත විශ්වාසයයි.ප‍්‍රදීප් කුමාර කොහොලානේගෙදර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af0907199</link>
    <topic>අහිංසක අපි මරා දැම්මේ ඇයි?</topic>
    <author>කීර්ති මෙන්ඩිස් මිහිර විජේසේකර පිංතූර මාරවිල සමූහ</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයඋදේ හවා මල් පහන් පුදන, බණ අසන බහුතරයක් සිටින බුදුන් වහන්සේගේ සිරිපා පහස ලැබූ මේ පින් බිමේ ජීවත්වන ඇතැමුන් වෛර පිරිමසා ගැනීමට තිරිසනුන් ගෙන් පළිගනීවි යැයි සිතිය හැකි ද?එවන් හද කම්පා කරවන පුවතක් කරුවලගස්වැව පෙදෙසින් අපට නොබෝදා අසන්නට ලැබිණි. අපට අසන්නට ඇති ප‍්‍රශ්නය මෙයයි. මෙවන් කුරිරු මිනිසුන් සමාජයේ සිටින්නේ ද යන්නයි.හෙළ බොදු සිරිතට අනුව හැදුණු වැඩුණු ජනතාවක් වෙසෙන අප රටේ වැඩිදෙනා කවදත් සතා සිවුපාවට දක්වනුයේ ආදරයකි. කරුණාවකි. එවන් මිනිසුන් අතර සිටින මිනිස්කමක් නැති අධමයන්ගේ කුළුගෙඩි පහරට ලක්ව මොර දෙමින් තැන තැන මැරී වැටුණු වසු පැටවුන් හතළිහකගේ සිරුරු දුටු අමිහිරි දසුන තවමත් මතකයේ රැඳී තිබේ. මරා දැමුණු වසු පැටවුන්කුරිරු කොටි ත‍්‍රස්තවාදීන් ගමකට පැන අහිංසක දරු පැටවුන් අමු අමුවේ ඝාතනය කළා සේම පොලු මුගුරු රැගත් මැරයන් මේ වසු පැටව් මරා දමා ඇත්තේ ත‍්‍රස්තයන්ට ද නොදෙවෙනි ලෙසිනි.වයස මාස පහත් හතත් අතර අහිංසක පැටව් තැන තැන මැරී ඇද වැටෙද්දී ගව අම්මලාගේ ළතෝනිය මුළු කරුවලගස්වැව පුරා තවමත් රැව් දෙන බව ප‍්‍රදේශවාසීහු පවසති.මෙම ගව පට්ටියට අයිතිකරුවන් තිදෙනෙකි. තම දරුවන් සේ ඇතිදැඩිකොට ආදරයෙන් හැදු වසු පැටවුන් මැරි වැටී සිටිනු දුටු ඉන් එක් ගව පට්ටි හිමිකරුවෙක් සිද්ධියෙන් මහත් කම්පාවට පත්ව දරාගත නොහැකිව හෘදයාබාධයක් වැළඳී මරණයට පත්වන්නට තරම් ඒ ශෝචනීය සිදුවීම දරුණු විය.ඝාතනයට හේතුව මෙතෙක් නිශ්චිතව අනාවරණය වී නැතත් ගම්වාසීන් සැක කරනුයේ ප‍්‍රදේශයේ නීති විරෝධි අන්දමින් සතුන් දඩයම් කරන හා දැව ජාවාරමේ යෙදෙන පිරිසක් මෙම වසු පැටව් මරා දමා ඇති බවය.ඔවුනට දඩයම රිසිසේ කරගැනීමට ගව පට්ටිය බාධාවක් වී තිබූ බව විශ්වාස කැරේ. මුවන් ඌරන් කොටුකර ගැනීමට තුවක්කු බඳින පිරිස් ද මේ වනයේ සැරිසරති. එම තුවක්කු පෑගීමෙන් ගව පට්ටියේ සිටි ගව සත්තු මිය ගිය අවස්ථා ද එමටය.කරුවලගස්වැව පොලිසියෙන් මේ පිළිබඳ විමසූ විට ඔවුන් පවසනුයේ වටු පැටවුන් මරා දැමීමට හේතුව තවමත් පරීක්ෂණවලදී අනාවරණය නොවූ බවකි.මේ සම්බන්ධව අදහස් දැක්වූ කිරි ගොවිපොළේ හිමිකරුවෙක් වන සී.එම්. ජයතිලක මෙසේ කීය. “කිරි ගව පට්ටියෙ ගවයින් 150 ක් පමණ ඉන්නවා. අපි බොහොම දුක් මහන්සියෙන් තමයි මේ ගොවිපළ පවත්වාගෙන යන්නෙ.සිද්ධිය වූ දිනයේදී වෙනදා මෙන් කිරි දෙවීමට අපි ගොවිපළට ගියා. ගව පැටවුන් සී සීකඩ වැටලා ඉන්නවා දැකලා අදහා ගන්න බැරිවුණා. මම හිතුවෙ මොනව හරි වසක්වත් කැවිලද කියලා. පස්සෙ බලද්දි පැටවුන්ට පහරදී ඇති බව දැනගත්තා. අපි පොලිසියට දැනුම් දුන්නා. මේ වගේ අපරාධයක් කෙරුවෙ කවුද. ඇයි මේ කිරි සප්පයන්ගෙන් පළිගන්නෙ.ජී.ඒ. ගුණපාල කීවේ අපි රාති‍්‍ර කාලයේ හේන් රැකලා උදේට කිරි ගොවිපළට ඇවිත් කිරි ටික දොවනවා. එදත් වෙනද වගේ ම ගොවිපළට ආවෙ කිරි ටික ගන්න. සතුන්ගෙ වෙනද වගේ කලබලයක් තිබුණෙ නෑ. පොඩි පැටවු සේරම බිම වැතිරිලා හිටියා. මම ළං වෙලා බැලුවා. අනේ මගෙ දරු පැටව් ටික කවුරුහරි විනාශ කර තිබුණා. මේ අපරාදෙ උහුලන්න බැහැ.පුත්තලම බෞද්ධ මධ්‍යස්ථානයේ ශාසනාරක්ෂක බල මණ්ඩලයේ ලේඛකාධිකාරී අම්බේගමුවේ රක්ඛිත හිමි අමානුෂික ගති පැවතුම් ඇති මිනිසුන් සිදුකළ මෙම සත්ත්ව ඝාතනය කිසිසේත් අනුමත කරන්න බැහැ.මෙය ආහාරය සඳහා කළ ඝාතනයක් නොවේ. මේ වගේ විකෘති මානසිකත්වයෙන් පෙළෙන අයගේ සිත් සෝදනය කරන්න ඕන. තව කල් යද්දි පාසල්, දහම් පාසල්වල ළමයින් මෙවැනි පාපතරයන්ගේ ගොදුරු බවට පත්වන්න පුළුවන්. මෙය දෙලොව ජීවිත විනාශ කරගන්න පාපතරයන්ගේ වැඩක්.කරුවලගස්වැව පොලිසියේ ස්ථානාධිපති එල්.බී. අබේරත්න මහතා මේ සිද්ධියට පස්සෙ අපි පුද්ගලයින් හතර දෙනෙක් සැකපිට අත්අඩංගුවට ගත්තා. ඉන් දෙදෙනෙක් ප‍්‍රශ්න කරලා මුදා හැරියා. බෝර 12 පතොරම් තුවක්කුවක් සහ බඳින තුවක්කුවක් ළඟ තබාගත් සැකකරුවන් දෙදෙනෙක් අධිකරණයට ඉදිරිපත් කළා.මේ සිද්ධියට සැකය එල්ල වී ඇත්තේ කැලෑවේ දඩයම් කරන අයයි. සැකකරුවන් පිළිබඳ නිශ්චිතවම මෙතෙක් අනාවරණය වෙලා නැහැ. පොලිසිය මඟින් පරීක්ෂණ කටයුතු සිදු කෙරෙනවා. මොට ආයුධවලින් පහරදීම හේතුවෙන් හිසට බරපතළ හානි සිදුවීමෙන් මෙම ගව පැටවුන් මියගොස් ඇති බව කරුවලගස්වැව පශු වෛද්‍ය නිලධාරිනි අයි.එම්.කේ. ඉලංගකෝන් මහත්මිය එම ස්ථානයේ පැවැත්වූ මරණ පරීක්ෂණවලදී කියා සිටියාය.කීර්ති මෙන්ඩිස් මිහිර විජේසේකර පිංතූර මාරවිල සමූහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af09071910</link>
    <topic>භාණ්ඩ මිල සහ ආදේශන ප‍්‍රතිවිපාකය</topic>
    <author>සැකැසුම - සුභද්‍රා දේශප‍්‍රිය</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයවෙළෙඳ අලෙවි සංවර්ධන සමූපකාර හා පාරිභෝගික සේවා අමාත්‍ය බන්දුල ගුණවර්ධනවැඩ බෙදාගෙන කිරීම සහ විශේෂ ප‍්‍රාගුණ්‍ය මත පදනම් වූ වර්තමාන විනිමය ආර්ථිකයක කිසිදු මිනිසකු ස්වයං පෝෂිත වන්නේ නැත. තමන්ට අවශ්‍ය කරන සියලු ම භාණ්ඩ සහ සේවා තමන් විසින් ම නිපදවා ගනු ලබන්නේ නැත. කුසට අහරක්, ගතට වතක්, හිසට සෙවණක්, ලෙඩට බෙහෙතක් වැනි මූලික අවශ්‍යතාවයන් ගෙන් ස්වල්පයක්වත් තමන්ට සපුරා ගත හැකි අයකු සාමාන්‍ය ලෞකික ජීවිතවලදී නැත.ඒ නිසා මානව අවශ්‍යතා ඉටුකර ගැනීම සඳහා වෙළෙඳ පොළින් මුදලට භාණ්ඩ සහ සේවා හුවමාරු කර ගැනීමට සිදු වේ. වාතය, ජලය, හිරු එළිය වැනි ස්වභාවික භාණ්ඩ කිහිපයක් හැරුණු විට අනෙත් සියලු ම භාණ්ඩ සහ සේවා මිලක් දී වෙළෙඳ පොළින් ලබාගත යුතු ය.ආර්ථික විද්‍යාඥයින් මිල යනු “භාණ්ඩ ප‍්‍රමාණය සහ මුදල් අතර සම්බන්ධතාව ලෙස සරලව හඳුනා ගෙන ඇත. ඒ නිසා භාණ්ඩ ප‍්‍රමාණය අඩු වැඩි වීම අනුව මිල වෙනස් වේ. භාණ්ඩ ප‍්‍රමාණය සුලභ වන විට මිල අඩුවේ. වෙළෙඳ පොළෙහි භාණ්ඩ ප‍්‍රමාණය අඩු වන විට මිල වැඩි වේ. මෙය සියලු දෙනා කැමැත්තෙන් හෝ අකැමැත්තෙන් මුහුණ දෙන ප‍්‍රාථමික මිල න්‍යායයි.එළවුළු, පලතුරු, සහල්, සීනි, පිටි, ධාන්‍ය, වර්ග මස් මාළු, කිරි, බිත්තර, සහ ඇඳුම් පැලඳුම් මෙකී නොකී සියලු දෑ භාණ්ඩ සහ සේවාවන්ගේ මිල ගණන් තීරණය වන්නේ වෙළෙඳ පොළ ඉල්ලුම් සැපැයුම් බලවේග අනුවය. කතුරක තල දෙක මෙන් ඉල්ලුම් සැපැයුම් බලවේග දෙකෙහි කි‍්‍රයාකාරිත්වය අනුව මිල ප‍්‍රතිඵලය නිර්මාණය වේ.වෙළෙඳ පොළෙහි භාණ්ඩ මිල ඉහළ යෑම සිදු වීම කෙරෙහිත් මෙකී වෙළෙඳ පොළ බලවේග හැසිරෙන ආකාරයත් අතර එකිනෙකාට වෙනස් වීම් තිබේ.* සැපැයුම් නොවෙනස් ව පැවැතිය දී ඉල්ලුම වැඩි වේ.* ඉල්ලුම නොවෙනස් ව පැවැතිය දී සැපැයුම අඩු වීම.* ඉල්ලුම වැඩි වී සැපැයුම අඩු වීම.* සැපැයුම වැඩි වීමේ වේගයට වඩා වැඩි වේගයකින් ඉල්ලුම වැඩි වීම.* ඉල්ලුම අඩු වීමේ වේගයට වඩා වැඩි වේගයකින් සැපැයුම අඩු වීම වැනි අවස්ථාවලදී වෙළෙඳ පොළෙහි භාණ්ඩ සහ සේවා මිල ගණන් ඉහළ නගී.කුමන කෙනකු ආණ්ඩු කළ ද කවුරුන් මුදල්, වෙළෙඳ පොළ, ඇමැති ධුර දැරුව ද වෙනස් කළ නොහැකි පොදුවේ රටක් මුහුණ දෙන මූලික මිල න්‍යාය මෙයයි. මේ මිල න්‍යාය සමස්ත රටවැසියා ප‍්‍රායෝගික ව අත් විඳී.කෘෂිකාර්මික භාණ්ඩ වර්ෂය පුරා අඛණ්ඩව සැපැයිය නොහැකිය. කාලගුණික, ;ද්ශගුණික රටා මත නිෂ්පාදනය තීරණය වන කෘෂිකාර්මික ද්‍රව්‍යයන්හි නිෂ්පාදනය කරනු ලබන කාලයත් නිෂ්පාදනය පල දරනු ලබන කාලයත් අතර පමා කාලයත්, නිෂ්පාදනවල පල නෙළනු ලබන කාලයක් වශයෙන් කාල ප‍්‍රභේද අනුව කෘෂි කාර්මික නිෂ්පාදනවල වාර සහ අවාර ඇත.කාලගුණික, දේශගුණික තත්ත්වයන්ගේ වෙනස්වීම් අනුව පලදාව තීරණය වේ. මේ එළවුළු වාරයයි. කඳුකර ප‍්‍රදේශවල නිපදවන කැරට්, බෝංචි, බීට් වැනි එළවුළු වර්ගවල ඉකුත් සතිවල මිල ගණන් විශාල ලෙස ඉහළ ගියේ ය. ඉදිරි සති දෙක තුනක කාලවල දී නැවැතත් අස්වනු වෙළෙඳ පොළට පැමිණීමෙන් අවශ්‍යයෙන් ම එළවුළු මිල පහත වැටේ.මිල ඉහළ ගිය එළවුළු වෙළෙඳ පොළට සැපැයෙන විට මිල ඉහළ ගිය එළවුළුවල මිල පහත වැටේ. එසේ වන්නේ මිල අධික එළවුළුවලින් මිලදී ගත් පාරිභෝගිකයන් ගන්නා ප‍්‍රමාණය අඩුකිරීම සහ එතෙක් නොගත් පාරිභෝගිකයන් මිලදී ගැනීමට තිබූ අදහස පවා අත්හැර දමන නිසාවෙනි.භාණ්ඩයක මිල වැඩිවන විට ඉල්ලුම් ප‍්‍රමාණය අඩුවීමට බලපාන ප‍්‍රධාන හේතු දෙකක් ලෝක ආර්ථික විශේෂඥයින් ආර්ථික නියාමයක් ලෙස හෙළිදරව් කර තිබේ. එනම් ආදේශක ප‍්‍රතිවිපාකය සහ ආදායම් ප‍්‍රතිවිපාකයයි.ආදේශන ප‍්‍රතිවිපාකය යනු තමන් මිල දී ගැනීමට අදහස් කරන භාණ්ඩයේ මිල වෙනස් වූ කල වෙළෙඳ පොළෙහි ඇති ආදේශක භාණ්ඩ මිලදී ගැනීම වඩා වාසි දායක ද, අවාසි දායක ද සලකා බැලීමේදී පාරිභෝගිකයා මිල වෙනස් වූ භාණ්ඩයට ඇති ඉල්ලුම වෙනස් කිරීමයි.”උදාහරණ ලෙස වෙළෙඳ පොළෙහි පාන් පිටි මිල ඉහළ යන විට සහල් පාරිභෝජනය වඩා වාසි දායක යැයි තීරණය කරන පාරිභෝගිකයා මිල ඉහළ ගිය පිටිවලට ඇති ඉල්ලුම අඩු කරයි. සහල් ඉල්ලුම වැඩි කරයි.වෙළෙඳ පොළෙහි මාළු මිල ඉහළ ගිය විට මස් මිල දී ගැනීම වඩා වාසි දායකයැයි සිතන පාරිභෝගිකයා මාළු ඉල්ලුම අඩු කොට මස් ඉල්ලුම වැඩි කරයි.එමෙන් ම වෙළෙඳ පොළෙහි බෝංචි, කැරට්, එළවුළු මිල විශාල ලෙස ඉහළ යන විට මෑ කරල්, නෙලුම් අල හෝ වෙනත් ආදේශක එළවුළු වර්ග මිල දී ගැනීම වඩා වාසි දායකයැයි සිතන පාරිභෝගිකයා මිල වැඩි වූ එළවුළුවලට ඇති ඉල්ලුම අඩු කරයි.ඒ නිසා මේ ආදේශක ප‍්‍රතිවිපාකය සෑම භාණ්ඩ වර්ගයකට ම ඒ ආකාරයෙන් ම අදාළ වන්නේ නැත. උදාහරණ ලෙස දිය ලුණු වලට වෙළෙඳ පොළෙහි ආදේශන හිඟය. ඒ නිසා ලුණු මිල වැඩි අඩු වුවත් ලුණු ඉල්ලුම විශාල ලෙස අඩු වන්නේ නැත. ඒ නිසා ලුණු සඳහා ඇත්තේ අනම්‍ය ඉල්ලුමකි. එලෙසම පෙට‍්‍රල් , ඩීසල් සඳහා ආදේශන ඇත්තේ ස්වල්පයකි. ඒ නිසා පෙට‍්‍රල් නිසා මිල විශාල ලෙස වැඩි - අඩු වුවත් ඒ සඳහා ඇති ඉල්ලුම විශාල ලෙස වැඩි - අඩු වන්නේ නැත.මේ කරුණු භාණ්ඩ සහ සේවා පිළිබඳ න්‍යායාත්මක සහ ප‍්‍රායෝගික සත්‍යය කරුණු ය.නිසි විද්‍යානුකූල දැනුමක් නැති ළදරු මානසිකත්වයක් සහිත තැනැත්තන්ට එළවුළුවලට ආදේශන තණකොළ යැයි සිතන තරමට රෝගය උත්සන්න වී තිබීම රටෙහි අභාග්‍යයකි.ඒ නිසා කෘෂිකාර්මික භාණ්ඩවල මිල අස්ථායිකරණය පිළිබඳ ලෝක ආර්ථික විද්‍යාඥයින් පළ කොට ඇති විවිධ මතවාද කෙරෙහි විද්වතුන්ගේ අවධානය යොමු කළ යුතු ය. කෘෂි ද්‍රව්‍ය මිල ස්ථායිකරණය සඳහා ලෝකයේ බහුල ලෙස භාවිත ක‍්‍රමෝපාය ද දැනට ශ‍්‍රී ලංකා මහ බැංකුවේ ඉදිරි විනිමය ගිවිසුම් පිළිබඳවද නිෂ්පාදකයන්ගේ සහ මිල දී ගන්නන්ගේ අවධානය යොමු විය යුතු ය.වෙළෙඳ පොළ හැසිරීම් රටා දේශපාලනඥයින්ගේ න්‍යාය පත‍්‍ර අනුව දේශපාලනීකරණය කිරීමෙන් රටට හෝ ජනතාවට යහපතක් වන්නේ නැත. ආරම්භයේ සඳහන් කළ පරිදි මිල යනු භාණ්ඩ සහ සේවා මුදල් අතර ඇති සම්බන්ධයයි.සියලු දෙනා එකතු වී රටේ භාණ්ඩ ප‍්‍රමාණය වැඩි කර ගැනීමට දරන ජාතික ව්‍යායාමය සාර්ථක වීමෙන් පමණක් ම බඩු මිල පිළිබඳ ගැටලුවට විසඳුමක් ලැබේ. එවිට රටේ භාණ්ඩ ප‍්‍රමාණය වැඩි හෝ අඩු වී ජීවන වියදම පහත වැටී ජනතාවගේ ජීවන තත්ත්වය ද උසස් වේ.සැකැසුම - සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af09071911</link>
    <topic>මේ කරුණු හොඳින් වටහාගෙන සම්මුඛ පරීක්‍ෂණයට යන්න</topic>
    <author>සකස් කෙළේ - සුභාෂිණි ජයරත්න ඡායාරූපය - විමල් කරුණාතිලක</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයපළමු ශ්‍රේණියට ශිෂ්‍යයන් ඇතුළත් කිරීමඅධ්‍යාපන අමාත්‍යංශයේ ලේකම් නිමල් බණ්ඩාරපළමු ශ්‍රේණියට දරුවන් ඇතුළත් කර ගැනීමේ සම්මුඛ පරීක්‍ෂණ ලබන මස පැවැත්වෙනවා. බොහෝ මවුපියන්ට තවමත් සම්මුඛ පරීක්‍ෂණ සඳහා සහභාගි වීම පිළිබඳ හරි වැටහීමක් නැහැ.සම්මුඛ පරීක්‍ෂණය තමයි තම තොරතුරු, ලියවිලි ඉදිරිපත් කරන්න ලැබෙන, ඒවා සනාථ කරන්න ලැබෙන එකම අවස්ථාව. මේ නිසා මවුපියන් සම්මුඛ පරීක්‍ෂණයට යා යුත්තේ හොඳ අවබෝධයකින්. අපි මෙවර ගෘහ මූලික ලැයිස්තු පිටපත් සහතික කර ඉල්ලා නැහැ.අපිට මේ සියලුම ගෘහමූලික ලැයිස්තු ලේඛනවලට අදාළ තොරතුරු මැතිවරණ කොමසාරිස් කාර්යාලයෙන් ලැබෙනවා. අපි ඒවාත් සමඟ දෙමව්පියන්ගේ තොරතුරු සංසන්දනය කරනවා. මවුපියන් දැනගෙන සිටිය යුතුයි තම ගෘහ මූලික අංකය. තොරතුරු සනාථ කරගන්නට සම්මුඛ පරීක්‍ෂණය හොඳ අවස්ථාවක්. තමන්ගේ පදිංචිය සනාථ කරගන්න අවශ්‍ය ලිපි ලේඛන සැම දෙයක්ම රැගෙන යායුතුයි.දෙමවුපියන් රැගෙන යායුතු ලිපි ලේඛන මොනවාද?පදිංචිකරුවන් තමන්ගේ ස්ථිර පදිංචිය සනාථ කෙරෙන සියලුම ලිපි ලේඛන රැගෙන යා යුතුයි. තමන් ඉදිරිපත් කරන ලේඛනවලට අදාළ අංකය ගෙන යා යුතුයි. (ඉල්ලුම් පත‍්‍රයේ මේ අංකය සඳහන්ව ඇත.) මේ අංකය දැනගෙන යාමෙන් සම්මුඛ පරීක්‍ෂණයේ අදාළ ලියවිලි පිිරික්සීමේදී පහසුවක් වෙනවා.හිමිකම් ඔප්පු, හිමිකම් ලියවිලි ආදි පදිංචිය සනාථ කරගත හැකි ලේඛන සියල්ල ඉදිරිපත් කිරීම අවශ්‍යයි. මවුපියන්ට තම පදිංචිය සනාථ කරගන්න ලැබෙන එකම අවස්ථාව මෙයයි. වෙන අවස්ථාවක් නොලැබෙන නිසා මෙතැනදි සම්මුඛ පරීක්ෂණය ඉතා වැදගත්.බොහෝ දරුවන්ගේ මවුපියන් තවමත් ලියාපදිංචිව ඇත්තේ ඔවුනොවුන්ගේ මහගෙවල්වල ඡන්ද නාම ලේඛන ලැයිස්තු යටතේ. මේ තත්ත්වයේදි කොහොමද ලකුණු ලබාදීම් කෙරෙන්නේ?අපි මෙවර මේ තත්ත්වයේදි වෙනසක් කර තියනවා. දෙදෙනාගේම නම් එකම ඡන්ද හිමි නාම ලේඛනයේ තිබේ නම් දරුවාට සම්පූර්ණ ලකුණු ලබාදීමක් කෙරෙනවා. නමුත් ජීවතුන් අතර සිටියදී දෙදෙනාගේම නම් එකම ඡන්ද හිමි නාම ලේඛනයේ නැතිනම් ලකුණු අඩුවීමක් වෙනවා.මව - පියා දෙදෙනාම එකම ඡන්ද නාම ලේඛනයේ නම් වසරකට ලකුණු 7 බැගින් වර්ෂ 5 කට ලකුණු 35 ක්ද මව හෝ පියා පමණක් ලියාපදිංචිව ඇත්නම් වසරකට ලකුණු 5 ගණනේ වසර 5 කට ලකුණු 25 ක්ද ලැබෙනවා. මේ අනුව ලකුණු 10 ක අඩුවීමක් තියනවා.නමුත් යම් යම් හේතු එනම් මව හෝ පියා වෙන්වී ඇත්නම් හෝ මියගොස් ඇත්නම් ඊට සාධාරණයක් ඉටුවිය යුතුයි නේද?අපි මොවුනට සාධාරණයක් ඉටුකරනවා. මෙතැනදි මව හෝ පියා හෝ නැතිවීමට හේතුව ඉදිරිපත් කළ යුතුයි. මව හෝ පියා මියගොස් නම් දෙදෙනා දික්කසාද වී ඇත්නම් හෝ අදාළ ලිඛිත ලියවිලි මරණ සහතික හෝ පොලිස් වාර්තා ඉදිරිපත් කළ යුතුයි. දෙදෙනා වෙන්ව සිටී නම් ඒ සඳහා ද පොලිස් වාර්තා ඉදිරිපත් කළ හැකියි. එවිට සම්පූර්ණ ලකුණු ලබා ගත හැකිවෙනවා. ඒ දරුවන්ට අසාධාරණයක් වන්න ඉඩ තියන්නෙ නැහැ.සම්මුඛ පරීක්‍ෂණ සඳහා ඉදිරිපත් වීමේදි මවුපිය දෙදෙනාගෙන් කවුරු නමින්ද ඉදිරිපත් විය යුත්තේ?එහෙම ප‍්‍රශ්නයක් නැහැ. ඉල්ලුම් කළ ආකාරය අනුව එය මව හෝ පියා හෝ නමින් විය හැකියි. මෙය පරීක්‍ෂණයක්. තමන්ට වැඩි ලකුණු ලබා ගත හැකි කෙනාගේ නමින් ඉදිරිපත් වීමෙන් වැඩි ලකුණු ලබාගත හැකියි. ආදි ශිෂ්‍ය ගණය යටතේ නම් මේ තත්ත්වය ඉතා වැදගත්. දැනට ඉල්ලුම්පත් යවා ඇති නිසා නැවතත් ඒවා වෙනස් කරන්න බැහැ.ගෘහ මූලික පදනම යටතේ මවුපියන් තම ඉඩමේ අයිතිය දරුවන්ට ලියා නොමැති අවස්ථාවක, දරුවන්ට ඉටුවන සාධාරණය කුමක් ද?ලැබෙන ලකුණුවල යම් වෙනසක් තියෙනවා. තමන්ගේ නමටම හිමිකම් ඔප්පුව තිබේ නම් ලකුණු 10 ක් ලැබෙනවා. නමුත් සමහරවිට එකම ගෙදර සිටින දරුවන්ට පියා නිවෙසේ හිමිකම් පවරා නොදී ඇති විට දරුවන්ගේ නම් ඡන්ද හිමි නාම ලේඛනයේ ඇතුළත් නම්, ඔවුන් නිත්‍ය පදිංචිකරුවන් බව තහවුරු වී ඇත්නම් දරුවන්ට ලකුණු 8 ක් ලැබෙනවා.ලකුණු 2 ක අඩුවකුයි තියෙන්නේ. නමුත් ඔවුන් නිවෙසේ පදිංචිව සිටිය යුතුයි. මේ හැම දරුවකුටම ඉඩමේ හිමිකම නොලැබෙන්න පුළුවන්. නමුත් ඔවුන් එකම මහගෙදර දරුවෝ. නමුත් මේ ගෙදරට පවුලේ ඥාති සබඳතාවක් නැති කෙනෙක් හිටියොත් ඔවුන් අපි ඉවත් කරනවා.සමහර දරුවන් වෙන නිවෙසක ස්ථිරව පදිංචි වී මවුපිය මහගෙදරින් ස්ථිර පදිංචිකරුවන් ලෙස ඉදිරිපත් වන අවස්ථා තිබෙනවා.අපේ රටේ සංස්කෘතියේ අනුව මෙය වරදක් නැහැ. සහෝදර බැඳීම ලොකුයි. අපි ඒවා සාධාරණව සලකා බලනවා. ඔවුන් එතැන සිටිනවාදැයි සොයා බලනවා. අනිකුත් ලියවිලි ඔවුන් ඉදිරිපත් කළ යුතුයි. තමන් පදිංචි බවට දෙමවුපිය සහතික, උප්පැන්න සහතික ඉදිරිපත් කර ලකුණු ලබාගත හැකියි.පවුලේ එක දරුවකුගේ නමට ඉඩමේ ඔප්පුව ලියා ඇති විට අනිකුත් දරුවනට මහගෙදර ලිපිනයෙන් ඉල්ලීමේ අවස්ථාව ගිලිහී යනවාද?මේ අයටත් ඉල්ලුම් කළ හැකියි. නමුත් පදිංචිය සනාථ කෙරෙන ඔප්පුවට ලකුණු ලැබෙන්නෙ නැහැ. ඉදිරිපත් කරන අනිකුත් ලේඛනවල පදිංචිය සනාථ කර ලකුණු ලබාගත හැකියි. මේ අයට ඉල්ලන්න පුළුවන්. නමුත් සම්පූර්ණ ලකුණු ලැබෙන්නෙ නැහැ.ජනපි‍්‍රය පාසල් වටා විශාල මුදලට නිවාස කොටස් කර බද්දට දෙනවා. මේවා කවමදාවත් අහුවෙන්නෙ නැහැ. මේ තත්ත්වය ස්ථිර පදිංචිකරුවන්ට විශාල අසාධාරණයක්.මෙවර අපි ලියාපදිංචි බදු ඔප්පුවකට, රජයේ නිවාසයකට ලබා දෙන්නේ ලකුණු 6 යි. නමුත් සින්නක්කර ඔප්පුවකට නම් ලකුණු 10 ක් දෙනවා. මෙහෙම ගෙවල් බදු ගන්නන්ට අපි මෙවර ලකුණු අඩු කිරීමක් කර තියනවා. ඒ වගේම ලියාපදිංචි නොවූ බදු ඔප්පුවකට ලැබෙන්නේ ලකුණු 3 යි. බොහෝ අය සත්‍ය අවශ්‍යතාවයන්ට නිවාස බදු ගන්නවා. ඒ වගේම සමහර අය වසර 6, 7 මේ ගෙවල්වල පදිංචි වී සිටිනවා.ඇයි මේවා නියම ස්ථානීය පරීක්‍ෂණවලින් සොයාගන් නැත්තේ?අපි මේවා සනාථ කර ගන්නවා. ඒ වගේම අපේ අය ගිහින් බලනකොට මේ ගෙවල්වල මේ උදවිය පදිංචිව සිටිනවා. නමුත් මෙතනදි පොඩි ගැටලුවක් තියනවා. සමහර වෙලාවට අපේ අය යනකොට ඇත්තටම පදිංචිකරුවන් එවේලේ නොසිටින්න පුළුවන්. වංචා සහගතව සිටින්නන් ඉන්න පුළුවන්. හරිම අමාරුයි තීරණය කරන්න.නමුත් මෙවර අපි ස්ථානීය පරීක්‍ෂණ පිළිබඳ විශේෂ සැලකිල්ලක් දක්වනවා. මීට අදාළව වෙනස්කම් කිහිපයක් කර තිබෙනවා. බොහෝ වෙලාවට අපේ නිලධාරින් ස්ථානීය පරීක්‍ෂණවලට යන්නේ දිවා කාලයේදීයි. එවිට දෙමවුපියන් ගෙදර නැහැ, රාජකාරියට ගිහින්. දරුවන් ඉන්නේ අත්තම්මගේ මහගෙදර. මෙවිට ලැබෙන්නේ වැරැදි අධීක්‍ෂණයක්. ඇත්තටම ඉන්න අයට මේ අවස්ථාවේ පාඩු විඳින්න පුළුවන්. මේ නිසා සාධාරණව මේ දේ කරන්න අපි මෙවර කටයුතු යොදනවා.උපගෘහ මූලික පදනම ඉවත් කළේ ඇයි?මෙවර උපගෘහ මූලික කියා දෙයක් නැහැ. සීයා, තාත්තා, පුංචි දරුවා ඉන්නේ එක ගෙදරක නම් ඔවුන් උපගෘහ මූලික කියා කියන්න බැහැ. ඡන්ද නාම ලේඛනයේ නම තියනවා නම්, එය සත්‍ය නම් අපි ලකුණු දෙනවා. නමුත් එක ඡන්ද නාම ලේඛනයේ පවුල් 15 ක් පදිංචි වෙලා ළමයින් 8 දෙනෙක් පාසල් දමනවා නම් අපි එය සලකා බලන්නෙ නැහැ. වාසගම, පෙළපත් නාමය මගින් අපිට මේ පිළිබඳ සනාථ කළ හැකියි.ඡන්ද හිමි නාම ලේඛනයෙන් සියයට සියයක් හරි පදිංචිය සනාථ කර ගන්න අපහසුයි.දැනට තියන හොඳම ලේඛනය ඡන්ද හිමි නාම ලේඛනයයි. දැන් ඉලෙක්ටෙ‍්‍රානිකව කරන නිසා ව්‍යාජව සකස් කර ගන්න අපහසුයි.නමුත් ළමයින් ඇතුළත් කිරීමේ කටයුතුවලදි ව්‍යාජ ඡන්ද නාම ලේඛන සකස් කිරීමට ඇතැම් ග‍්‍රාම සේවක මහත්වරුන්ගේ සහායෙන් අක‍්‍රමිකතා සිදුකරන බවට චෝදනා තිබෙනවා.සමහර නිවාස තියෙනවා 10ය10ප‍්‍රමාණයේ. නමුත් ඡන්ද නාම ලේඛනයේ නාම 20 ක් විතර තියෙනවා. මේ නිසා අපිට ලොකු වගකීමක් තියෙනවා. මේ කටයුතු නිවැරැදිව කරගන්න.කොහොමද මේ ඡන්ද නාම ලේඛනවල නිරවද්‍යතාව සනාථ කර ගන්නේ?සම්මුඛ පරීක්‍ෂණයේදි හැම ලියවිල්ලක්ම ඉදිරිපත් කරන්න කියන්නේ ඒකයි. සම්මුඛ පරීක්‍ෂණ පැවැත්වීමේදී මෙවර අපි එකම පාරේ, එකම මාවතේ අය එකවර කැඳවනවා. එවිට ව්‍යාජ අය හඳුනාගත හැකියි. මේ සඳහා යටි යම් උපක‍්‍රම අපි ළඟ තියෙනවා. ඒ ගැන අදාළ නිලධාරින් දැනුම්වත් කරනවා. මේ පිළිබඳව අපි දැනටමත් උපදෙස් ලබා දීමට කටයුතු කර තියනවා.ආදි ශිෂ්‍ය පදනම යටතේ ඉදිරිපත් වන අයකුට සම්මුඛ පරීක්ෂණ මණ්ඩලවල සිටින ආදි ශිෂ්‍යයන්ට බලපෑම් කිරීමේ හැකියාව තියනවා.ආදි ශිෂ්‍ය සංගම් සඳහා පාසල් සංවර්ධන සමිතිවල අය පත්වූ පසු ඒ අය පක්ෂග‍්‍රාහී වෙනවා. මේ නිසා සම්මුඛ පරීක්ෂණ මණ්ඩලවලට සාමාජිකයන් පත්කිරීමේදී අපි විශේෂ සෝදිසි කිරීමක් කරනවා. ගියවර සම්මුඛ පරීක්ෂණ හෝ අභියාචනා පරීක්ෂණ සඳහා සිටි කිසිම කෙනෙක් මෙවර පරීක්ෂණ මණ්ඩලවලට පත් නොකරන්න තීරණය කළා. මේ අයත් සමඟ ගිවිසුම්වලට අනුව කටයුතු කරන්න ඉඩ දෙන්නෙ නැහැ.ආදි ශිෂ්‍ය ගණයේදී ලකුණු ලබා දීමේදී පාසලට ගැළපෙන ආකාරයට සකස් කරගන්න වෙනවා. විශාල බලපෑමක් කරන්න බැහැ.මුදල් හදල් යහමින් ඇති ආදි ශිෂ්‍යයන් ඉන්නවා පාසලට විශාල මුදල් පරිත්‍යාග කළ අය. මේ අය සමඟ තරග කිරීමේදී අනිකුත් ආදි ශිෂ්‍යයන්ට අසාධාරණයක් සිදු වනවා නේද?පාසලට ලබා දුන් සහයෝගය අනුව නම් ඒ අයට විශේෂ තැනක් ලැබෙනවා. ආදි ශිෂ්‍ය සංගම් සාමාජිකත්වය හා පාසලේ දියුණුවට ලබා දුන් විවිධාකාර සහයෝග වලට උපරීම ලකුණු 24 ක් දෙනවා. පාසලට මුදල් පරිත්‍යාග කිරීම පමණක් නොව, සමහර අයට මහන්සි වී පාසලට වැඩක් කරන්නත් පුළුවන්.මේවා සම්මුඛ පරීක්ෂණයේදී ඔප්පු කරන්නේ කොහොමද?මේ අයට ආදි ශිෂ්‍ය සංගම් නිකුත් කළ ලියවිලි, ලේඛන තියනවා. සමහර පාසල් වලින් සහයෝගය පළකර ලියුමක් දෙනවා. මේවා ඉදිරිපත් කළ හැකියි. මේවාට ලැබෙන්නේ ලකුණු 24 යි. සහභාගි නොවූ අයටත් ඉතුරු ලියවිලි ඉදිරිපත් කර ඉතුරු ලකුණු 76 ලබා ගත හැකියි. එසේ ම ආදි ශිෂ්‍යයා පාසලේ මුළු කාලයම ගතකර ඇත්නම් සම්පූර්ණ ලකුණු ලබාගත හැකියි.මේ ගණය යටතේ ඉල්ලුම් කිරීමේදී ඔහු හෝ ඇය අනිවාර්යයෙන්ම ආදි ශිෂ්‍ය සංගමයට බැඳී සිටිය යුතු ද?නැහැ. පාසලේ දියුණුවට, සංගමයට නොබැඳී වැඩ කළ ආදි ශිෂ්‍යයකුට මේ ලකුණු 24 න් කොටසක් ලබාගත හැකියි.ස්ථාන මාරුවීම් ලබා පැමිණි මවුපියන්ගේ දරුවන්ට සම්මුඛ පරීක්ෂණයේදී ලැබෙන වරප‍්‍රසාද මොනවා ද?මේ අය සියයට 4 යි ගන්නේ. මේ වසරේ ජුනි මස 01 දාට කලින් ස්ථාන මාරුවක් ලබා තිබේනම් ඔහු මේ ගණයට අයත් කෙනෙක්. ඇයැදුම්පත් බාරගන්නා දිනයට පෙර ඇතුව වසර 3 කාලයක්, පාසල කිට්ටු ප‍්‍රදේශයකට ස්ථාන මාරුවීම් ලැබ ඉල්ලුම්කරු සමඟ දරුවා පදිංචිව සිටීනම් ඉල්ලුම් කළ ඛ්ැකියි. නව සේවා ස්ථානයට ඇති දුරට ලකුණු 40 ක් ලැබෙනවා.පාසල හා නිවස අතර පිහිටි පාසල් සඳහා ලකුණු කැපීමේදී බොහෝ දෙනා හිතනවා පාසලට යන මාර්ගයේ පිහිටි පාසල් සඳහා පමණක් ලකුණු කැපෙන බව. නමුත් මෙය සත්‍යයක් නොවෙයි...?තමන් පදිංචි නිවෙසේ සිට අයැදුම් කරන පාසල අතර ප‍්‍රාථමික පන්ති පැවැත්වෙන පාසල් තිබේනම් එක පාසලකට ලකුණු 5 ගණනේ පාසල් 10 ට ලකුණු 50 කපනවා. මෙතැනදි පදිංචි ස්ථානය වට රවුම එනම් අහස් දුරයි බලන්නේ.නිවෙස මධ්‍ය කේන්ද්‍රය කරගෙන වටේට පිහිටි පාසල් සියල්ල සලකා බලනවා මිස පාසලට යන පාරේ පිහිටි පාසල් පමණක් සැලැකිල්ලට ලක්කරන්නෙ නැහැ.මෙතැනදීත් යම් යම් ගැටලු මතු වෙනවා, පාසල් සඳහා ලකුණු අඩු කිරීමේදී උදාහරණ ලෙස ආගමික, ලිංග භේද අනුව.ඔව්. පැහැදිලිවම. මෙසේ ඉල්ලීම කළ පාසල හා පදිංචි නිවස අතර පාසල් සැලකීමේදී ඉල්ලුම්කරු බෞද්ධයෙක් නම් කතෝලික පාසල් තිබුණට එයට ලකුණු අඩු කිරීමක් කරන්න බැහැ. මුස්ලිම් පාසල් පසු කළාට ලකුණු කපන්න බැහැ. ඔහු මුස්ලිම් ළමයෙක් නම් සිංහල පාසල්වලට ලකුණු කපන්න බැහැ. පිරිමි ළමයෙක් නම් බාලිකා පාසල් තිබුණට ලකුණු කපන්න බැහැ. ඒ දරුවාට ඇතුළත් විය හැකි පාසලක් තිබේනම් පමණයි ලකුණු කපන්නේ.මීට පෙර අවස්ථාවලදී මෙන් දුර ප‍්‍රමාණය සලකා බැලීමක් කෙරෙනවා ද?දුර සලකා බලන්නෙ නැහැ. දුර බලන්නේ වක‍්‍ර ලෙසයි. ආසන්න පාසල ආසන්න පදිංචියට ලැබෙනවා.බොහෝ දෙමවුපියන්ට ආසන්න පාසල ප‍්‍රමාණවත් අධ්‍යාපනයකට නුසුදුසු වෙන්න පුළුවන්. දෙමවුපියන් මෙතැනදි අසරණයි. ඔවුන් බලන්නේ හොඳ පාසලකට තම දරුවා ඇතුළත් කරන්නයි.මගේ අත්දැකීම් අනුව ප‍්‍රාථමික අධ්‍යාපනය කුඩා පාසල්වල ඉතා හොඳයි. මන්ද මේ පාසල්වල දරුවන් ගැන වඩා හොඳ අවධානයක් යොමු කරන්න පුළුවන්. අපි රජයක් ලෙස හැම පහසුකමක්ම පාසල්වලට දීලා ළමයින්ට ඉගෙන ගැනීමට ඉතා හොඳ වාතාවරණයක් සකසා දී තියෙනවා.ශිෂ්‍යත්වයෙන් පසුව ඕනෑම අයකුට ජනපි‍්‍රය පාසලකට යා හැකියි. රජයක් ලෙස ජනතාවගේ පහසුකම් සපයද්දී අපිට වගකීමක් තියනවා යම් කිසි නිශ්චිත කරුණු කිහිපයක් ගැන සලකා පහසුකම් සලසන්න. සෑම ළමයකුටම කොළඹ ජනපි‍්‍රය පාසලක් දෙන්න බැහැනේ. මේ නිසා රජය දැනටමත් පළාත්වල පාසල් ප‍්‍රමාණය වැඩි කරමින් තියෙනවා.නමුත් රජයේ වගකීමක් තියෙනවා මේ පාසල් නඟා සිටුවන්න.ඒ කතාව වැරැදියි. දැනට ජනපි‍්‍රය පාසල් දියුණු කළේ ආදි ශිෂ්‍යයන්. මේ පාසල් වසර 100 ක් පමණ පැරණියි. අලුතින් පටන් ගත් පාසලක් මේ තත්ත්වයට එන්න වසර සියයක්වත් යනවා. හොඳ විදුහල්පතිවරුන්, දෙමවුපියන් සිටින විට පාසල් ඉබේම දියුණු වෙනවා.පසුගිය කාලයේ පාසල්වලට සීමාව ඉක්මවා ළමයින් ඇතුළත් කළා. මෙවරත් එහෙම වෙයි ද?මේ වතාවේ පංතියක 45 සීමාව පන්නන්න දෙන්නෙ නැහැ. මේ සීමාවේ අපි රැඳී සිටිනවා. ලබන වසරේදීත් 45 සීමාව පන්නන්න දෙන්න බැහැ. අපි මේ සීමාව පන්නන්න බලය දීලා නැහැ. පළාත් පාසල් වල නම් මේ සීමාව පැන්නු අවස්ථා තියෙනවා.අතරමැද පන්ති සඳහා ශිෂ්‍යයන් ඇතුළත් කිරීමේ අමාත්‍යංශයෙන් ලියුම් නිකුත් කරනවා ද?ලබන වසරේදී අපි අතරමැදි පන්ති වලට ඇතුළත් කරන්නේ ස්ථාන මාරු වීම් ලැබ එන අයගේ දරුවන් පමණයි. 1, 5, 6, ශ්‍රේණි හැර. විශාල වශයෙන් අපිට ඉල්ලීම් එනවා. අපි සලකා බලන්නේ පදිංචිය වෙනස් වීම මත පමණයි.පාසල්වලට ළමයින් ඇතුළත් කිරීමේදී දෙමවුපියන්ගෙන් ඇතැම් විදුහල්පතිවරුන් අල්ලස් ලබා ගන්නා බවට චෝදනා එමටයි. තවමත් මේ තත්ත්වයට පිළියම් යොදන්න අමාත්‍යංශයට හැකිවී නැහැ.මෙය නවත්වන්න ඕනැ දෙමවුපියන් අල්ලස් ගන්න පුද්ගලයාට අල්ලස් ගන්න එපා කියන එක නෙමෙයි කරන්න ඕන, දෙන්න එපා කියන එකයි. අපිට දැනුම් දෙන්න පුළුවන්, ඒ දේ කරනවානම්.එවිට අපිට නවත්වන්න පහසුයි. දෙමවුපියෙක් ළමයෙක් පාසලට ඇතුළත් කළාට පස්සේ පාසලට පරිත්‍යාගයක් කළ හැකියි. එය අල්ලසක් නෙමේ. නමුත් දරුවෙක් ඇතුළත් කිරීමට පෙර මුදල් ගැනීමට හෝ ඇතුළත් කිරීමට යම් දෙයක් ඉල්ලීම අල්ලසක්.මෙතැනදි දෙමවුපියන් අසරණයි. අමාත්‍යංශය හෝ අධ්‍යාපන බලධාරීන් පොරොන්දු වෙනවනම් ළමයට හොඳ පාසලක් දෙන බවට.මෙහෙම හිතන්න. අල්ලස් දීමේ දී යම් දෙමවුපියෙක් විදුහල්පතිවරයා අල්ලස් නිලධාරීන්ට අල්ලා දෙනවා. විදුහල්පති රිමාන්ඩ් වෙන්නේ එම පැමිණිල්ල මත. මේ දරුවා බලධාරීන් පාසලට ඇතුළත් කොට දෙනවා. නමුත් බොහෝ විට ඊළඟට එන විදුහල්පතිවරයාට මේ දරුව මතකයි. ඒ අනුව දරුවට යම් ආකාරයේ හිරිහැර සිදු වෙන්න පුළුවන්. වෙනත් පාසලකට ඇතුළත් කළත් මේ තත්ත්වය උදා විය හැකියි. මේ නිසා හොඳම දේ දෙමවුපියන් අල්ලස් නොදී සිටීමයි.සම්මුඛ පරීක්ෂණයට ළමයි සහභාගි කළ යුතුම ද?සම්මුඛ පරීක්ෂණයට ළමයි සහභාගි කරවීම අවශ්‍ය නැහැ. නමුත් අපි සම්මුඛ පරීක්ෂණවලට ළමයින් කැඳවාගෙන යන්න කියනවා. මෙතනදි දරුවන් සම්මුඛ පරීක්ෂණයට ලක්කරන්නෙ නැහැ. නමුත් විවිධ අඩුපාඩු, විවිධ ප‍්‍රශ්න තියන දරුවන් ඉන්නවා. ඒ පිළිබඳ හඳුනාගන්න මෙය අවස්ථාවකි. දරුවෙක් පාසලට ඇතුළත් කළ පසු හරිම අමාරුයි වරදක් තියනවානම් නිවැරැදි කර ගන්න.මෙවර සම්මුඛ පරීක්ෂණ කටයුතු අහවර වෙන්නේ කවදාද?සියලුම දරුවන් තෝරාගෙන අවසාන ලේඛන ප‍්‍රසිද්ධ කිරීම ඔක්තෝබර් මස 31 දින වන විට අවසන් කරන්න බලාපොරොත්තු වෙනවා. ඒ අනුව මේ දරුවන්ගේ පන්ති ආරම්භය පළමු පාසල් වාරය පළමු දින සිදු වෙනවා. අභියාචනා පරීක්ෂණයට ඕනෑම අයකුට යා හැකියි.මෙතැනදි වැරැදි නිවැරැදි කරගැනීම මිස අලුත් ලිපි ලේඛන කිසිවක් අභියාචනයේදී බාර ගන්නෙ නැහැ. එම නිසා සම්මුඛ පරීක්ෂණයේදී තමන්ට අදාළ සියලු තොරතුරු සහතික ඉදිරිපත් කර ලකුණු ලබා ගැනීමට දෙමවුපියන් උත්සාහ ගත යුතුයි.සකස් කෙළේ - සුභාෂිණි ජයරත්න ඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af09071915</link>
    <topic>කර්කශ පොළොවේ වගා කරන හැටි පෙන්වන රජරට ගොවි දැක්ම</topic>
    <author>චිත‍්‍රා රත්න කළුආරච්චි හිදෝගම සමූහ</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයජූලි මස 20 දින සිට 24 දින දක්වා අනුරාධපුර මහඉලුප්පල්ලම සේවා සංස්කරණ අභ්‍යාස ආයතනයේ පවත්වන ‘රජරට කෘෂි දැක්ම’ කෘෂිකර්ම ප‍්‍රදර්ශනය වෙනුවෙනි.එදා වියළි කර්කශ පොළවක් දායාද කර ගත් රජරට පුරවරය අද කොතරම් වෙනස් වී ඇත්ද? නිල්ල පිරුණු කෙත් වතු ඇස ගැටෙන මානයක නොතිබූ කර්කශ බිමක් වුවද නෙතට රසඳුනක් බඳු නිල්වන් යායක් ලෙස සකස් කළා කීවාම ඔබ විශ්වාස නොකරාවි. කළ නොහැක්කක් නොමැත යන්න ජනාධිපතිතුමාගේ අදහසයි.එම උදාර කියමන සනාථ කරමින් උතුරු මැද පළාත් කෘෂිකර්ම අමාත්‍ය කේ.එච්.නන්දසේන අමාත්‍යවරයා මහඉලුප්පල්ලම සේවා සංස්කරණ අභ්‍යාස ආයතනයේ කෘෂිකර්ම සහකාර අධ්‍යක්ෂ ඒ.ඩී.එම්.ධර්මසේන මහතා සමඟ එක්ව එම කර්කශ භූමිය මනා ලෙස සකස් කරමින් එම භූමිය හොඳින් කළමනාකරණය කර කොම්පෝස්ට් පොහොර යොදා ගනිමින් ගෝවා, බීට්රූට් වැනි නුවරඑළියේ වැඩෙන කඳුරට එළවළු මෙන්ම තක්කාලි, කරවිල, වැටකොළු, නියන් වැටකොළු, මාළු මිරිස්, අමු මිරිස්, කංකුන්, නිවිති, මුකුණුවැන්න, ගොටුකොළ ආදී ගම්බද එළවළු ද වගාකර තිබීම සැබැවින්ම අපූරු දසුනකි. ඒ වාගෙම දැනට අභාවයට යමින් පවතින දේශීය මෙනේරි, තල, කුරහන් ආදී අතිරේක බෝග ද ඉතා සාර්ථකව වගා කර ඇත.කාලාන්තරයක් තිස්සේ පවතින පුරුදු සහ කි‍්‍රයා පිළිවෙත් එක් වරම වෙනස් කිරීම අපහසු කරුණකි. එහෙත් යම් පෙළඹවීමක් හෝ දිරි ගැන්වීමක් තිබෙන්නේ නම් වෙනසක් දැකීම අපහසු වන්නේ ද නැත.සියලු නිලධාරීන් එකිනෙකාට සහයෝගයෙන් ආරම්භ කර ඇති කොම්පෝස්ට් පොහොර භාවිතා කර එළවලු, පලතුරු, පලා වර්ග වගා කිරීමේ ව්‍යාපෘතිය වාගේම කෘෂිකර්ම ප‍්‍රදර්ශනය සියලු දෙනාටම ආදර්ශමත් වැඩ පිළිවෙළකි.මෙවන් විශ්මිත වගා නිර්මාණ කරමින් තම ආයතනයට පැමිණෙන අමුත්තන්ට රසායනික තෙල් පොහොර නොයොදා සාදා ඇති එළවලුවලින් සංග‍්‍රහ කිරීමට තිබීම මොනතරම් ආඩම්බරයක්ද? මෙම ප‍්‍රදර්ශනය නැරඹීමට පැමිණෙන සැමටම තම ගෙවත්ත මෙන්ම තම ආයතනය ද පිරිසිදු හා දැකුම්කළු ස්ථානයක් ලෙස තබාගැනීමට උනන්දු වන සියලු දෙනාට මෙහිදී අත්හදා බැලීමට තව තවත් සිතිය යුතු නොවේ. උනන්දුව ඇති ඕනෑ කෙනකුට ගෙවත්ත, ආයතනය උයනක් කරගනිමින් මුදල් පසුම්බියටත් වාසියක් අත් කර ගැනීමටත් හැක.මෙහි පාසල් දරුවන්ට තරුණ තරුණියන්ට ඉගෙන ගතයුතු දේ බොහෝය. ජනාධිපති තුමාගේ අපි වවමු රට හදමු දේශීය ආහාර නිෂ්පාදනය කර පරිභෝජනය කිරීමේ වැඩසටහන යටතේ උතුරු මැද පළාතේ කෘෂිකර්ම අමාත්‍ය කේ.එච්.නන්දසේන මහතා මහඉලුප්පල්ලම කෘෂි සහකාර අධ්‍යක්ෂ ධර්මසේන මහතා ඇතුළු සැවොම එක්ව උතුරු මැද පළාත් කෘෂි අධ්‍යක්ෂ ආර්.පී.මහින්දපාල මහතාගේ උපදෙස් පරිදි මහඉලුප්පල්ලම සේවා සංස්කරණ අභ්‍යාස ආයතනයේ රජරට කෘෂි දැක්ම ප‍්‍රදර්ශනය සහ පැළ අලෙවිපොල පැවැත්වෙයි.20 වැනිදා එම ප‍්‍රදර්ශනය ගොවි දිනය ලෙස නම් කර තිබේ. කෘෂිකර්ම හා ගොවිජන සේවා අමාත්‍ය මෛතී‍්‍රපාල සිරිසේන, උතුරු මැද පළාත් ආණ්ඩුකාර කරුණාරත්න දිවුල්ගනේ, උතුරු මැද පළාත් ප‍්‍රධාන අමාත්‍ය බර්ටි පෙ‍්‍ර්මලාල් දිසානායක මහත්වරු ඇතුළු ආරාධිත අමුත්තන් රැසක් මීට සහභාගී වීමට නියමිතය. ගොවි ගැටළුවලට විසඳුම්, ගොවි කි‍්‍රයාකාරකම්, ගෙවතු වගාව ජයග‍්‍රාහක ජයග‍්‍රාහිකාවන්ට ත්‍යාග සහ සහතික පිරිනැමීමට කටයුතු යොදා ඇත.දෙවන දිනය වූ 21 දා තරුණ ගොවි දිනය ලෙස නම් කරමින් තරුණ තරුණියන්ගේ කි‍්‍රයාකාරකම් එලිදැක්වීමත් තරුණ ගොවි සමාජ තරග පැවැත්වීමටත් කටයුතු යොදා තිබේ. 21 වැනිදා කෘෂිකර්ම අමාත්‍ය හේමකුමාර නානායක්කාර, උතුරු මැද පළාත් සමූපකාර කර්මාන්ත ග‍්‍රාම සංවර්ධන අමාත්‍ය එච්.බී.සේමසිංහ යන මහත්වරුන් ප‍්‍රධාන අමුත්තන් ලෙස සහභාගි වෙති.තුන්වන දිනය වූ 22දා ගොවි කාන්තා දිනය දා ජාතිය ගොඩනැඟීමේ අමාත්‍ය එස්.එම්.චන්ද්‍රසේන, මහාමාර්ග සංවර්ධන නියෝජ්‍ය අමාත්‍ය ඩබ්ලිව්.බී.ඒකනායක, උතුරු මැද පළාත් සෞඛ්‍ය කී‍්‍රඩා අමාත්‍ය පේෂල බණ්ඩාර ජයරත්න යන මහත්වරුන්ගේ ප‍්‍රධානත්වයෙන් විශේෂ සෞඛ්‍ය වැඩසටහන්, කාන්තා තරග ඉසව් සඳහා ත්‍යාග ලබාදීම කාන්තා නිෂ්පාදන කරන ලද දේශීය ආහාර හඳුන්වා දීමද මෙදින සිදුකැරේ.හතරවන දිනය (23) පාසල් දිනය ලෙස නම්කර ඇති අතර අධ්‍යාපන අමාත්‍ය සුසිල් පෙ‍්‍ර්මජයන්ත, දේශීය වෛද්‍ය අමාත්‍ය තිස්ස කරල්ලියද්ද, ඛනිජ තෙල් සම්පත් අමාත්‍ය දුමින්ද දිසානායක, උතුරු මැද පළාත් විදුලි බල මහාමාර්ග අමාත්‍ය ආර්.එම්.පී.බී.රත්නායක යන මහත්වරුන්ගේ ප‍්‍රධානත්වයෙන් පාසල් දරුවන්ගේ කි‍්‍රයාකාරකම්, පාසල් දරුවන් කෘෂිකර්මාන්තය සඳහා යොමුකර ගන්නා ආකාරය පහදා දීම, පාසල් සංස්කෘතික සංදර්ශන රාශියක් පැවැත්වීමට කටයුතු යොදා ඇත.පස්වන දින (24) ව්‍යවසාය දිනය ලෙස නම්කර ඇති අතර එදින උතුරු මැද පළාත් ප‍්‍රධාන අමාත්‍ය බර්ටි පෙ‍්‍ර්මලාල් දිසානායක, ගොවිජන සේවා නියෝජ්‍ය අමාත්‍ය සිරිපාල ගම්ලත් යන මහතවරුන්ගේ ප‍්‍රධානත්වයෙන් පළාත තුළ ගොවි ව්‍යවසායකයින් හඳුනාගැනීම, විශේෂ සංදර්ශන පැවැත්වීමට කටයුතු යොදා ඇත.උතුරු මැද පළාත් කෘෂිකර්ම, සත්ව නිෂ්පාදන, සත්ව, සෞඛ්‍ය, වනිතා කටයුතු, අමාත්‍ය කේ.එච්.නන්දසේන මහතා ප‍්‍රදර්ශනය පිළිබඳව මෙසේ පැවසුවේය. රජරට කෘෂි දැක්ම ප‍්‍රදර්ශනය සඳහා අඩු ඉඩ ප‍්‍රමාණයකින් ගෙවත්තක් සකස් කරගන්නා ආකාරයෙන් හා කාර්යාලයක ගෙවත්ත ලස්සනට එළවළු පලතුරු මල් වලින් සකසා ගන්නේ කෙසේද කියා දැකගැනීමටත් ඒ සඳහා උපදෙස් ලබාගැනීමටත් මෙම ප‍්‍රදර්ශනය ප‍්‍රයෝජනවත් වේවි.රසායනික තෙල් පොහොර වෙනුවට කාබනික පොහොර සාදා ගන්නා අයුරු සහ යොදන ආකාරය පැහැදිලි කිරීම සිදු කරනවා. ජනාධිපතිතුමාගේ දේශීය ආහාර නඟා සිටුවීමේ වැඩසටහන යටතේ මේ ප‍්‍රදර්ශනය සංවිධානය කළා. ප‍්‍රදර්ශන භූමියේදී තල, කුරහන්, මෙනේරි, කව්පි ආදී අතිරේක බෝග සමඟ එළවලු වර්ග, මල් වර්ග දැක ගත හැක. මෙය ප‍්‍රදර්ශනයට පමණක් සීමා නොවී දීර්ඝකාලීනව මෙම ගොවිපළ තුළම ඉදිරියටත් කරගෙන යාමට අවශ්‍ය කටයුතු යොදා ඇති බව සතුටින් දන්වා සිටිනවා.රජරට කර්කශ පොළොවේ මෙවැනි බෝග වගා කළ හැකි බව අප ඔප්පු කර තිබෙනවා. එකමුතුකම සහයෝගය ඕනෑකම අධිෂ්ඨානය තිබෙනවා නම් ඕනෑ විටෙක විශ්මිත දේ කළ හැකිය.ජනාධිපතිතුමා රට ස්වයංපෝෂිත කිරීමට ගන්නා උත්සාහයට අප උදව් කළ යුතුයි. අපිට යම් වැඩක් කරන්න පුළුවන් කියලා හැම ආයතනයක්ම හැම නිවසකම මේ වාගේ ලස්සන ගෙවත්තක් සාදා රටට පෙන්වන්න. ඒ තමා මෙම ප‍්‍රදර්ශනය බලා ඔබට කළ හැකිදේ. අතිරේක බෝග සඳහා විදෙස් රටවලට යන මුදල් නතර කිරීමට අපට පුළුවනි.මේ ප‍්‍රදර්ශන භූමිය තුළ දේශීය ආහාර මිලදී ගත හැකි ආයතන පොල් සංවර්ධන මණ්ඩලය කජු සංස්ථාව ආදී ආයතන ගණනාවක්ම ප‍්‍රදර්ශන කුටි පවත්වනවා. ඉදිරියේදී අපි කෘෂි සංවර්ධන සමූපකාර සමිති ග‍්‍රාම සේවා මට්ටමින් බිහිකරනවා.ඒ සඳහා අවශ්‍ය මූලික කටයුතු කර අවසානයි. අපි හැම විටම ශ‍්‍රී ලාංකික කියා හිතන්න ඕන. එවිට රට නඟන්න පුලුවන්.මහඉලුප්පල්ලම පුහුණු ආයතනයේ කෘෂි උපදේශක ටී.එම්.අබේරත්න බණ්ඩා මහතා “පත්තර මහගෙදරින් ගොවි ජනතාවට හැමදාම හැම විටම මහත් වූ සේවාවක් කරනවා. පාසල් දරුවන් දැනුම්වත් කිරීම ගෙවතු වගා වැඩ සටහන් ඒ අතරින් මහත් ප‍්‍රතිඵල ලබා තිබෙනවා. පත්තර මහගෙදර කෘෂිකර්මාන්තය සහ දේශීය ආහාර ද්‍රව්‍ය නඟා සිටුවීමට මහත් වූ කැප කිරීම් කරනවා.නිවෙසක ගෙවත්ත සාදාගැනීමේදී අඩු වියදමින් අඩු ජල ප‍්‍රමාණයක් යොදා තම පවුලේ අයට වස විස නැති ආහාර සඳහා එළවළු පලතුරු කොළ වර්ග අල වර්ග සාදා ගන්නා ක‍්‍රම මෙහිදී දැක බලාගන්නට හැකි වනවා. නිවසකට යන මාර්ගය අඩු වියදමින් එළවළු මෑ, කරවිල, බෝංචි, පතෝල, නියං වැටකොළු, අලු පුහුල්, දඹල සාදාගන්නා අපූරු අයුරු දැකබලා ගන්න පුළුවන්. අලංකාරය ගැන සිතන අයට මල් වගාව පිළිබඳව දැක බලාගන්නත් පුළුවන්. බීජ රෝපණය කරන නිවැරැදි ක‍්‍රම හඳුනා ගන්නත් පුළුවන්.මෙම දින පහේ ප‍්‍රදර්ශනය නොමිලේ පැවැත්වෙන අතර නරඹන අයට කෘෂිකර්ම දෙපාර්තමේන්තුවේ වටිනා පැළ වර්ග මිලදී ගන්නත් පුළුවන්. මේ ප‍්‍රදර්ශනය නැරඹූ දින සිට තම ආදායම වැඩි කරගැනීමට උපකාර වනවා නියතයි.ජනාධිපතිතුමාගේ දෑත් ශක්තිමත් කොට නිල්ල පිරිණු හෙටක් අටුකොටු පිරුණු රටක් හැදීමට අපගේ සහාය ලබාදීම අප හැමගේ යුතුකමකි.”විශේෂ ස්තුතිය – මහඉලුප්පල්ලම ගොවි ආයතනයේ කෘෂිකර්ම සහකාර අධ්‍යක්ෂ ඒ.එම්.ධර්මසේන මහතාට.චිත‍්‍රා රත්න කළුආරච්චි හිදෝගම සමූහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=af09071916</link>
    <topic>ඌව පළාත සංවර්ධනයට පළාත් සභාව කළ මෙහෙය</topic>
    <author>සේයාරූ - දෙමෝදර සමූහ ආර්.එම්.සෝමරත්න</author>
    <content>ලෝක ආර්ථික අර්බුදය රටවල් කිහිපයක වැරැදි නිසා ඇති වූවක්කොල්ල කල්ලිය බඩුත් එක්ක මාට්ටුකුසේ ඉන්න මගේ පුතාට නිදහසේ ජීවත් වෙන්න රටක් අද තියෙනවානැවතත් දුම්රියෙන් යාපනයට යමු...මැකී නොයන රූපස්වරයඌව පළාත සංවර්ධනයට පළාත් සභාව කළ මෙහෙයයුද්ධය සේම මතට තිතද ප‍්‍රායෝගික යථාර්ථයක් වෙත ගෙන යාමට නම්අහිංසක අපි මරා දැම්මේ ඇයි?භාණ්ඩ මිල සහ ආදේශන ප‍්‍රතිවිපාකයමේ කරුණු හොඳින් වටහාගෙන සම්මුඛ පරීක්‍ෂණයට යන්නකර්කශ පොළොවේ වගා කරන හැටි පෙන්වන රජරට ගොවි දැක්මඌව පළාත සංවර්ධනයට පළාත් සභාව කළ මෙහෙයකවුරු කෙසේ කීවත් පළාත් සභා යනු තනිකරම සුදු අලියෙක් නොවේ. යම් වැඩක් අදාළ පළාතට සිදු කළ හැකි ආයතනයකි. අප එසේ කියන්නේ ඌව පළාත් සභාව රජයේ ද උදව් ඇතිව පසුගිය වසර 2 - 3 ඇතුළත කර ඇති වැඩසටහන් අධීක්ෂණය කිරීම මගිනි.ඌව පළාත් සභාවේ ප‍්‍රධාන ලේකම් බී.පී. අමරසේකර මහතා පවසන පරිදි පසුගිය වසර 2 - 3 ඇතුළත විශේෂයෙන් ජනාධිපති මහින්ද රාජපක්ෂ මැතිතුමා ජනපතිවීමෙන් පසුව ඌවට නියම සැලකිලි ලැබිණි. එතෙක් පැවති කුඩම්මාගේ සැලකිලි ලබන තත්ත්වය ඉවත් විය. ඒ සමඟම නිමල් සිරිපාල සුව ඇමැතිතුමා බදුල්ලට ඌවට විශාල සේවයක් කිරීමට උනන්දු විය.මේ යටතේ පසුගිය වසර තුන හතර ඇතුළත ඌව පළාත් සභාව මගින් රුපියල් කෝටි 100 කට ආසන්න ව්‍යාපෘති 350 ක් පමණ ඉටු කර තිබේ.ඌව පළාත් මධ්‍ය පුස්තකාලයමේ කටයුතුවලදී අනාගත පරපුර වෙනුවෙන් කළ මෙහෙය අගනේ ය. ඒ අනුව පළාත් සභාව වැඩිම මුදලක් වැයකර ව්‍යාපෘති කි‍්‍රයාත්මක කර ඇත්තේ පළාතේ අධ්‍යාපන ක්ෂේත‍්‍රයේ සංවර්ධන කටයුතු සඳහාය. ඒ සඳහා වැයකර ඇති සම්පූර්ණ මුදල රුපියල් කෝටි 40 කි. මොනරාගල, ඔබ්බෙගොඩ මහා විද්‍යාලයට. රුපියල් ලක්ෂ 70 ක් පසුගිය වසර කිහිපය ඇතුළත වැයකර තිබේ. නව කී‍්‍රඩා පිටියක් නව ගොඩනැගිලි 2 ක් ඉදිකිරීම හා විදුලිය සැපයීම කර ඇත.ඒ සමඟම බිබිල බාලිකා විද්‍යාලයට ද රුපියල් කෝටියකට ආසන්න මුදල් වැය කර නව පරිපාලන ගොඩනැඟිල්ල සහ ගොඩනැඟිලි කිහිපයක් ඉදිකර ඇත. මොනරාගල ජේ.එම්. කුමාරදාස මහා විද්‍යාලයට ද රුපියල් ලක්ෂ 50 කට ආසන්න මුදලක් වැය කර විද්‍යාලයේ සිසු සිසුවියනට මනා පහසුකම් ඇති කර තිබේ. මීට අමතරව හපුතලේ මුස්ලිම් මහා විද්‍යාලයට රුපියල් ලක්ෂ 75 කට වඩා වියදමකින් නව දෙමහල් ගොඩනැඟිලි 2 ක් හා සාමාන්‍ය පෙළ විද්‍යාගාරයක් ඉදිකර තිබේ. ඌව පළාත් සභාවේ හිටපු ඇමැති ඒ.එම්. බුද්ධදාස මහතා පවසන පරිදි මේ මුස්ලිම් මහා විද්‍යාලයට සියලු ප‍්‍රතිපාදන ලබාදී ඇත්තේ එතුමාගේ මෙහෙයවීම් හා උපදෙස් මතය.ඒ සමඟම අපේ පාරම්පරික වැදි ජනතාව සිටින රතුගල ප‍්‍රදේශයේ පිහිටි එකම විද්‍යාලයට ද රුපියල් ලක්ෂ 25 ක් පමණ වටිනා නව ගොඩනැඟිලි වැසිකිළි ආදී පහසුකම් ලබාදීමට සැලසුම්කර තිබේ. මීට අමතරව බදුල්ල පුහුල්වත්ත විද්‍යාලයේ ගොඩනැඟිලි හා වැසිකිළි ඉදිකිරීමට රුපියල් ලක්ෂ 35 ක් පමණ පළාත් සභාව වැයකර ඇත.මේ වසරේ දී ජූනි 15 වනවිට ඌව පළාතේ ඛ්ච්ඡ් නොවන මාර්ග සංවර්ධන කටයුතු ප‍්‍රධාන ව්‍යාපෘති 17 ක් ඔස්සේ කි‍්‍රයාවට නංවා තිබේ. ඉන් ප‍්‍රධානම ව්‍යාපෘතිය මඩුල්ල ප‍්‍රාදේශීය ලේකම් බල ප‍්‍රදේශයේ නෙල්ලියැද්ද මාර්ගය ප‍්‍රතිසංස්කරණය කිරීමයි. ඒ සඳහා වියදම ලක්ෂ 50 ක් බව ඌව පළාත් සභාවේ ප‍්‍රධාන ලේකම් බී.පී. අමරසේකර මහතා පවසයි. මේ අතර ඌව පළාතේ ඛ්ච්ඡ් නොවන මහාමාර්ග නඩත්තුව හා මූලික යටිතල පහසුකම් සංවර්ධනය සඳහා පසුගිය මාස 3 ඇතුළත ව්‍යාපෘති 50 ක් කි‍්‍රයාත්මක කර ඇත. මේ සඳහා අඩු ගණනේ රුපියල් කෝටි 6 ක් වැයකර තිබේ. ඉන් විශාලම වැයකිරීම කර ඇත්තේ පස්සර වැලිගොල්ල, හිකේබැද්ද, මාපාගල, හිඹිලියගොල්ල, ඇල්ල, ආරාව මාර්ගය කොන්කී‍්‍රට් කිරීමට ය. මුදල කෝටි 2 කි.ඌව පළාත් සභාවේ සෞඛ්‍ය අමාත්‍යාංශය ද පළාතේ සුවසෙත සඳහා කළ මෙහෙය අතිවිශාලය. ඒ අනුව පසුගිය වසර හතර ඇතුළත පළාත් ප‍්‍රධාන ව්‍යාපෘති 18 ක් සමඟ ව්‍යාපෘති 50 ක් පමණ කි‍්‍රයාත්මක කර ඇත. ඒ සඳහා සෞඛ්‍ය අමාත්‍යාංශය රුපියල් කෝටි 30 ක් පමණ වැය කර ඇත.මේ අතර මහියංගනය මහ රෝහලේ සංවර්ධන කටයුතු සඳහා ඌව පළාත් සභාව හා මධ්‍යම රජය පසුගිය වසර දෙක තුළ වැයකර ඇති මුදල රුපියල් කෝටි 9.5 කි. එමගින් ඉදිකළ මහියංගන රෝහලේ මාතෘ සංකීර්ණය මධ්‍යම වායු සමීකරණ පද්ධතිය සීමාවාසික වෛද්‍ය නිල නිවස සෙනසුරාදා 18 විවෘත කිරීමට නියමිතව තිබිණි. ඊට අමතරව මහියංගන සෞඛ්‍ය වෛද්‍ය නිලධාරි කාර්යාලය ද පළාත් සභාව මගින් ඉදිකර ඇත. මීට අමතරව 2005 - 2006 වසර වලදී මහියංගන රෝහල දිවයිනේ හොඳම ඵලදායි රෝහල ලෙස ද සම්මාන ලැබීය.ඒ සමඟම දියතලාව මූලික රෝහලේ බාහිර රෝගී අංශය දැඩි සත්කාර ඒකකය ඉදිකිරීම සඳහා පළාත් සභාව රුපියල් කෝටි 8.5 ක් වැයකර තිබේ. එමගින් දියතලාව රෝහලේ ජල ටැංකිය ද ඉදිකර තිබේ. එහි විශේෂඥ නිල නිවස ද ඉදිකර ඇත. ඒ මගින් ප‍්‍රදේශයේ සිංහල දෙමළ මුස්ලිම් ජනතාවටත් විශේෂයෙන් දියතලාව පිහිටි හමුදා කඳවුරුවල රණවිරුවන්ටත් ලැබෙන සෙත අපමණය. මේ පිළිබඳව ඔව්හු පළාත් සභාවට ප‍්‍රණාමය පළ කරති.පළාත් සභාව මගින් බිබිල රෝහලේ මාතෘ වාට්ටු සංකීර්ණයක් ඉදිකර ඇත. එයට රුපියල් කෝටි 4.25 ක් පළාත් සභාව වැය කර ඇත. ඇල්ල රෝහලේ සායන මධ්‍යස්ථානයක් ඉදිකර තිබේ. ඊට පළාත් සභාව රුපියල් ලක්ෂ 108 ක් වැයකර ඇති අතර පසුගියදා විවෘත කළ වැලිමඩ රෝහලේ බාහිර රෝගී අංශයට වියදම් කර ඇති මුදල රුපියල් ලක්ෂ 108 කි. ඊට අමතරව බෝගහකුඹුර හපුතලේ, ලුණුගල, බුද්ධව, සෙවණගල, මොනරාගල රෝහල්වල විවිධ ජනහිතකාමී සුවදායි ජීවිතයට මඟ පෙන්වන වැඩකටයුතු රැසක් පළාත් සභාව ක‍්‍රියාවට නංවා තිබේ.ජනතා අයිතියට පැවරුණු මහියංගන රෝහලේ නව දැඩි සත්කාර ඒකකයඌව පළාත් සභාව මඟින් මෙරට සංචාරක ක්ෂේත‍්‍රය පිළිබඳව සම්පූර්ණ පුහුණුවක් ලබාදීමට බණ්ඩාරවෙල නව හෝටල් පාසලක් ආරම්භ කර තිබේ. කෝටි 6කට අධික ප‍්‍රතිපාදන මෙයට වෙන්කරන ලද අතර මින් තරුණ තරුණියන් විශාල පිරිසකට සංචාරක කර්මාන්තය පිළිබඳව මනා පුහුණුවක් ලැබිය හැකිය. මීට අමතරව බෙරගල හන්දියේ වැසිකිළි පද්ධතියක් ඉදිකිරීම සඳහා රුපියල් ලක්ෂ 3ක් වැයකර ඇති අතර බෝගොඩ විහාරයේ නව ගොඩනැඟිල්ලක් ඉදිකිරීමට පසුතලය සකස් කිරීම සඳහා සහ බෝගොඩ විහාරය අසල නව වැසිකිළි පද්ධතියක් සකස් කිරීමට රුපියල් ලක්ෂ 3.5ක් පළාත් සභාව විසින් වැයකර තිබේ. මීට අමතරව කොටසර පියංගල විහාරයේ සංචාරක ගිමන්හල ඉදිකිරීමට ලක්ෂ 20ක් වැය කිරීම සුවිශේෂී වේ.බදුල්ල හා බිබිල බස් නැවතුම් පොළවල් අලුත් වැඩියාවට ද පළාත් සභාව රුපියල් ලක්ෂ 90ක් පමණ වැයකර තිබේ. බදුල්ල බස් නැවතුම් පොළේ ගල් අතුරා තාර දැමීම හා තීන්ත ආලේප කිරීම, ඒ අතර ප‍්‍රධාන තැනක් ගනී.බිබිල බස් නැවතුම්පොළේ කාණු පද්ධතිය මනාව ඉදිකැර ඇති අතර බිබිල බස්නැවතුම්පොළේ බිමද මනාව සකස් කර තිබේ. ඒ සඳහා පළාත් සභාව සිදු කළ වියදම රුපියල් ලක්ෂ 27කි.මේ සියලු කටයුතු මඟින් බදුල්ල බිබිල ප‍්‍රදේශවල විශාල සංවර්ධනයක් සිදුවී ඇති බව පැහැදිලියි.එමෙන්ම ඌව පළාත් සභාවේ හිටපු සභාපති මානෙල් රත්නායක මහතා පවසන්නේ වතු යටිතල පහසුකම් සඳහා ද රුපියල් ලක්ෂ 50කට අධික මුදලක් ලබාදී ඇති බවයි.මීට අමතරව වතු රෝහල් 12ක් රජයට පවරාගෙන ඒවා දියුණු කිරීමට ද කටයුතු යොදා තිබේ. මේ වතු රෝහල් සඳහා රුපියල් කෝටි 5.5ක් වැයකර ඉහළ සේවා මට්ටමක් ලබාදීමට කටයුතු කෙරේ. ඒ රෝහල්වල මීට පෙර සිටියේ ‘ඇපෝතිකරි’ වෛද්‍යවරුන්. ඒ රෝහල්වලට දැන් උපාධිධාරී (එම්බීබීඑස්) වෛද්‍යවරු සේවයේ යොදවා තිබේ. මේ නිසා වතුවල සේවක ජනතාවට ලැබෙන සෙත පිළිබඳව ඔව්හු රජයට ප‍්‍රණාමය පළකරති. ස්තුතිවන්ත වෙති.නවීකරණය කළ බදුල්ල බස් නැවතුම් පොළවතු යටිතල පහසුකම් සංවර්ධනයට ද ඌව පළාත් සභාව කටයුතු කර ඇත. ඒ යටතේ මොණරාගල අලියාවත්ත බහුකාර්ය යෝජනා ක‍්‍රමය රුපියල් ලක්ෂ 5ක වියදමින් ඉදිකර තිබේ. අක්කර 7 ප‍්‍රදේශයේ ප‍්‍රජාශාලාවක් ද ඉදිකර තිබේ. වතු ප‍්‍රජාව සඳහා නිවාස යෝජනා ක‍්‍රමද සකස් වෙයි. වැසිකිළි හා සුබසාධන කටයුතු ද දියුණු කෙරෙමින් පවතී. හපුතලේ හින්දු සංස්කෘතික මධ්‍යස්ථානයේ සංවර්ධන කටයුතු ද කි‍්‍රයාත්මක කර තිබේ. ඒ අනුව රුපියල් ලක්ෂ 5ක වියදමින් ඊට නව වහලයක් ඉදිකර තිබේ. හාලිඇළ ගණදෙවි කෝවිලට යන මාර්ගය ද දැන් මනාව සකස් කර තිබේ. ඒ මඟින් හින්දු ආගමික කටයුතුවලට ලැබෙන සෙත අතිවිශාලය. වියදම රු. 342400කි.පුස්තකාල පහසුකම් පළාතේ සියලු දෙනාටම ප‍්‍රයෝජනයකි. විශේෂයෙන් පාසල් සිසු දරුවන්ට අමතර දැනුම ලබා ගැනීමට පුස්තකාල අත්‍යවශ්‍යවේ. මේ පිළිබඳව සලකා බැලූ ඌව පළාත් සභාව ඌව පළාත් මධ්‍ය පුස්තකාලය දියුණු කිරීමට පසුගිය වසර තුන ඇතුළත රුපියල් කෝටි 6ක් පමණ වැයකර තිබේ. ජංගම පුස්තකාල වාහනයක් ද දැන් මිලදී ගෙන තිබේ.දුෂ්කර ගම්වලට පුස්තකාල පහසුකම් ඉන් ලැබේ. පරිගණක රැසක් ද මිලදී ගෙන ඇත. අන්තර්ජාල පහසුකම් ලබාදී තිබේ. මේ සියල්ලෙන්ම දුප්පත් ජනතාවට සැලසෙන සෙත අපමණ බවත් මේ පිළිබඳව ජනතා ප‍්‍රතිචාර මෙවර පළාත් සභා මැතිවරණ ජයෙන් දැක ගැනීමට හැකිවන බවත් පළාත් සභා අපේක්ෂක හිටපු පළාත් සභා ඇමැති ඒ.එම්.බුද්ධදාස මහතා පැවසීය. ඒ සමඟම දියතලාව පුස්තකාලය ඉදිකිරීම පිණිස රුපියල් ලක්ෂ 22.5ක් වැයකර තිබේ. ඒ සමඟම ජල යෝජනා ක‍්‍රම ගණනාවක් ද මේ පළාත් සභාව මඟින් ජනතාවට පිරිනමා ඇත. සොරණාතොට කොහුවිල ජල යෝජනා ක‍්‍රමය ඒ අතරේ ප‍්‍රධාන තැනක් ගනී. ඒ සඳහා පළාත් සභාව රුපියල් ලක්ෂ 15ක් වැය කර තිබේ.මොණරාගල කහකුරුල්ලන් පැලැස්ස ප‍්‍රදේශයට ද ජල යෝජනා ක‍්‍රමයක් ලැබී තිබේ. එය ඒ ප‍්‍රදේශයේ අසරණ පවුල්වලට ලැබුණු විශාල උදව් උපකාරයක් විය.පළාතේ දුෂ්කර ප‍්‍රදේශවලට විදුලිය ලබාදීම අපහසුය. ඒ අනුව විකල්ප බලශක්ති ක‍්‍රම වඩ වඩාත් දියුණු කිරීම අද කාලීන අවශ්‍යතාවක් වී තිබේ. ඒ අනුව මෙරට ප‍්‍රථම සූර්ය කෝෂ ගම්මානය ද මොණරාගල බිබිල මඩුල්ලේ දී පසුගියදා විවෘත විය. එමඟින් ගම් 5ක නිවාස 350ක් පමණ සූර්ය බලයෙන් ආලෝකවත් විය. ඊට අමතරව ජීව වායු ව්‍යාපෘතිවලදී ලැබෙන වායූන් නිවාස ආලෝකවත් කිරීමට හා ආහාර පිසීමට උපයෝගී කර ගනී. කුඩා ජල විදුලි බලාගාර මඟින්ද ඌව ආලෝකවත් වෙයි. ඔහිය බලාගාරය ඒ අතර ප‍්‍රමුඛ තැනක් ගනී. මීට අමතරව දැනට වසර කීපයක සිට ඌව පළාත් සභාව මඟින් පළාතේ නිවාස ආලෝකවත් කරන සූර්ය බල කට්ටල තම නිවෙස්වල සවිකරන අයට සහනාධාර ලබාදීමේ වැඩ පිළිවෙළක් ද කි‍්‍රයාත්මක විය.වැල්ලවායේ ඉදිකරන ‘කිංකිනි’ පාලම ප‍්‍රදේශයේ ජනතාවගේ සිහිනයක් සැබෑවීමකි. එහි වියදම ලක්ෂ 450කි. එමඟින් මොණරාගල දිස්ති‍්‍රක්කයේ පුද්ගලයන් 10000කට පමණ සෙත සැලසේ. කතරගම නාගහවීදිය පේෂකර්ම මධ්‍යස්ථානය මඟින් ප‍්‍රදේශයේ තරුණියන්ට පේෂකර්ම කටයුතු පිළිබඳව මනා පුහුණුවක් ලබාදීමට කටයුතු යොදා ඇත. ඒ සඳහා වියදම ලක්ෂ 17කි.මීට අමතරව ශ‍්‍රී ලංකා ගුවන් විදුලි සංස්ථාවේ ඌව ගුවන් විදුලි සේවය මඟින් ද ප‍්‍රදේශයේ තරුණ තරුණියන්ගේ නව නිර්මාණවලට තැනක් ලබාදී තිබේ. මේ අනුව ගුවන් විදුලිය ද අද ඌවට සම්පතකි.සේයාරූ - දෙමෝදර සමූහ ආර්.එම්.සෝමරත්නනිහාල් පී.අබේසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=as0907193</link>
    <topic>රටට වැඩ කරන්න දැයේ දරුවන්ට අත දෙන ‘තනි ආණ්ඩු</topic>
    <author>ඉනෝකා සමරවික‍්‍රම ඡායාරූප - දුෂ්මන්ත මායාදුන්න සුදම් ගුණසිංහ</author>
    <content>රටට වැඩ කරන්න දැයේ දරුවන්ට අත දෙන ‘තනි ආණ්ඩුසුරඟනන් මිහිමතට කැඳවන ලොව දැවැන්තම වේදිකාවනෙළුම් විලගුරු සේවයේ රසකතාමිනිත්තුවක කතාවක්සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයිඋතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේඔහු ජීවිතය පටන් ගත්තේ වැර වෑයමිනි. උත්සාහය ධෛර්යය ඔහු ව්‍යාපාරික ක්ෂේත‍්‍රයේ ඉහළටම ගෙන ආවේය. ඔහු මුද්‍රණ කර්මාන්තයේ නම්දැරුවෙකි. ‘කරුණාරත්න සහ පුත‍්‍රයෝ’ ව්‍යාපාරය පුත‍්‍රයන්ටම භාරදී ඔහු ජීවිතයේ සැදැ සුවය විඳිමින් රටේ දූ දරුවන්ට උදව් කිරීමට ධනය කාලය වැය කරන්නේය. පොත පත බෙදා දෙන්නේය. නිවාස තනා දෙන්නේය.ඔහු රාජ්‍ය මුද්‍රණ දෙපාර්තමේන්තුවේ ඉහළ නිලයක් ද දැරුවේය. එංගලන්තය සිංගප්පූරුව වැනි රටවල පොත් සල්පිල්වලට සහභාගි වූයේ ය. යම් සීමාවකදී ඉපයීම නතර කළ ඔහු අහිංසක දරුවන්ගේ අනාගත අභිවෘද්ධිය සැලැසීමට ඉටා ගත්තේය.හැත්තෑ හයවැනි වියෙහි පසුවන කරුණාරත්නයන් සැබැවින්ම කරුණාවන්තය.ඔහු තම උපන්ගම මෙන්ම ගමේ ගෙවූ ජීවිතය ද අමතක නොකළේය.දහම් මාවතේ ධර්ම ප‍්‍රතිපත්ති අනුව තමා ද හැඩගැසෙමින් අනුන් ද හැඩගස්වන්නට මඟ පෙන්වන්නේය. දරුවන්ගේ නිර්මාණ එක්කර සඟාවක් ද නිකුත් කරන්නේය.මහින්ද කරුණාරත්න මහතාඑය ශිෂ්‍යත්ව ප‍්‍රදානොත්සවයකි. බොහෝ දෙනාගෙන් ශාලාව පිරී තිබිණි. උත්සව ශාලාව ‘හ්ම්’ යැයි හඬක් නොනැඟෙන තරමටම නිශ්ශබ්දය. නිවේදකයා ඇගේ නම කීවේය. සෙමෙන් වේදිකාවට නැඟුණු පාසල් නිල ඇඳුමෙන් සැරසී සිටි දැරිය සභාව ඇමතුවාය. මොහොතකට සියල්ලෝම ඈ දෙසට අවධානය යොමු කළහ.“මම මීට අවුරුදු පහකට පෙර ශිෂ්‍යත්ව විභාගය සමත්වුණා. ඊට අවුරුදු දෙකකට පෙර මගෙ තාත්තා මිය ගියා. අපේ අම්මා මාවයි අක්කවයි බලාගත්තේ හරිම අමාරුවෙන්. අම්මා රස්සාව හැටියට කළේ කුලියට රෙදි මහන එක.අපිට හුඟක් මුදල් අමාරුකම් තිබුණා. අම්මා දුක් වින්දා. ඒකේ ප‍්‍රතිඵලය වුණේ මම ශිෂ්‍යත්ව විභාගය සමත් වුණු එක. මට හොරණ තක්ෂිලා විද්‍යාලයට යෑමට වාසනාව ලැබුණා. මට පාසලේදී මුදල් පිළිබඳ ගැටලු මතුවුණේ නෑ. මම පාසලේදී බොහෝ අභියෝගවලට මුහුණ දුන්නා.මම දෙදහස් අට වසරේ ළමයි තුන්සිය පනහක් අතරින් ගණිතය විෂයෙන් පළමුවැනියා වුණා. මගේ එක් අරමුණක් වුණේ දක්ෂම ශිෂ්‍යාව වෙන එක. මම ඒ ඉම ජයගත්තා. මම පන්තියේ පළවෙනියා වුණා. අම්මගෙ කැපවීම, උත්සාහය ගුරුවරුන්ගේ මඟ පෙන්වීම, කරුණාරත්න මහතාගේ කාරුණික උපකාර නිසා මම අද මගේ ජීවිතේ ජයග‍්‍රහණ ලබමින් සිටිනවා. මම මගේ ජීවිතය ජය ගන්නවා. මගේ පාසලේ වියදම් වලට කරුණා භාරයෙන් ලැබෙන සහයෝගය ඉතාම වටිනවා.”හොරණ තක්ෂිලා විද්‍යාලයේ එල්.ඩී. දිලිනි රංදිකා ශිෂ්‍යාව එතරම්ම ආදරයෙන් සිහිපත් කරන කරුණාරත්න මහතා කවුද?හොරණ තක්ෂිලා විද්‍යාලයේ එල්.ඩී. දිලිනි රංදිකා ශිෂ්‍යාවඅපි විමසිලිමත් වුණෙමු. කරුණා භාරය හරහා දැයේ අඩු ආදායම් ලාභි දූ දරුවන්ගේ අධ්‍යාපනය නඟා සිටුවීම සඳහා දිවයින පුරා පාසල් අසූ හතරක දරු දැරියන් එකසිය හැටදෙනකුට ශිෂ්‍යත්ව පිරිනැමීමේ උලෙළක් ඉකුත් දා කොළඹ කෞතුකාගාර ශ‍්‍රවණාගාරයේදී පැවැත්විණි.අපි එහිදී ඔහු හඳුනා ගත්තෙමු.සිහින් සිරුරින් හෙබි මේ ප‍්‍රසන්න මිනිසා තම දරුවන් මෙන්ම අන් දරුවන්ගේ ද සතුට දැක සතුටු වන්නෙකි.ඔහු මහින්ද කරුණාරත්න ය.එක්දහස් නමසිය තිස්තුනේ අවුරුද්දේ ගාල්ලේ හබරකඩ උපන් කරුණාරත්න මහතා එකොළොස් දෙනෙකුගෙන් යුතු පවුලේ තුන්වැන්නාය. ඉඩම් හිමි වැවිලි කරුවකු වූ තාත්තාට අවශ්‍ය වූයේ දරුවන්ට හොඳින් ඉගැන්වීමටය. තවලම රජයේ පාසලේ මූලික අධ්‍යාපනය ලැබු කරුණාරත්න දරුවා පසුව හික්කඩුව මධ්‍ය මහා විද්‍යාලයට ඇතුළත් වූයේය.“ඒ කාලේ මේ අද වගේ පාරවල් එහෙම හැදිලා නැහැ. හබරකඩ ඉඳලා හිනිදුමට හැතැප්ම හතරක් පයින් එනවා. ඊට පස්සේ හිනිදුම ඉඳලා හැතැප්ම අටක් උඩුගමට පාරුවෙන් එනවා. මේ ගමන දුෂ්කරයි. මේ නිසා ඉස්කෝලේ ගියේ හික්කඩුවේ හිටිය මාමා කෙනෙකුගේ නිවසේ නතර වෙලා. ඇතැම් දවස්වලට ගෙදර යන්න ගියහම පාරුව නැහැ.පාසල් දරු දැරියන්ට පොත් බෙදා දෙමින්එහෙම වුණහම හැතැප්ම දොළහක් ගඟ අයින දිගේ පයින් යනවා. අපේ තාත්තා ටී.ඩී.ඩබ්ලිව්. කරුණාරත්න. ඔහුට රබර් ඉඩම් තිබුණා. ඒ වගේ ම කරුංකා වෙළෙඳ්‍රම කළා. අම්මා සිසිලියා ඇපා සෙනෙවිරත්න. මට අවුරුදු පහළොවක් විතර වෙනතුරු පිටිකිරි ජාති දැකලා තිබුණේ නැහැ. අපිට කුඹුරු තිබුණා.ඔහු ගණිතය විෂයෙන් හැමදාම පන්තියේ පළමුවැනියා වුණේය. එහෙත් ඔහු හිතුවක්කාර දඩබ්බරයෙක් වූයේය. පාසලේ බාහිර කි‍්‍රයාකාරකම්වලදි ඔහු ජනපි‍්‍රය අයකු වූයේය. එහෙත් කුමක්දෝ අහේතුවකට ඔහු සමඟ සිටි අනෙක් අය ඉහළ ශ්‍රේණිවලට සමත් වෙද්දි ඔහුට සිදුවූයේ එකම පන්තියේ තවත් වසරක් රැඳී සිටීමටය.ඔහු වරක් වර්තමාන ඩේලිනිව්ස් පත‍්‍රයේ කර්තෘ ජයතිලක ද සිල්වා මහතා සමඟ එක පන්තියේ සිටියේය. ජයතිලක සිසුවා ඉහළ ශ්‍රේණියට සමත්වන විට කරුණාරත්න සිසුවාට සිදුවූයේ හිටපු පංතියෙනුත් පහළට යාමටය. ඔහු එක්දහස් නමසිය පනස් හතර වසරේ එස්එස්සී විභාගයෙන් අසමත්ව ගමට ගියේය. එහෙත් ඔහු වැඩි දවසක් ගමේ නොසිටියේය. තාත්තා සමඟ අරියාදුවක් හදාගත් කරුණාරත්න තරුණයා අවුරුදු විසි දෙකේදී පමණ කොළඹට පැමිණියේය.“මම කොළඹ ඇවිල්ලා රස්සාවල් දහතුනක් විතර කෙරුවා. බස් කොම්පැනියක ලිපිකරු රස්සාවක් කළා. ඒත් ඒක වැඩිකල් කරන්න ලැබුණේ නෑ. රියදුරු බලපත‍්‍රය නැතිව බස් එකක් එළවලා අහුවෙලා එතැන අයිතිකාර මහත්මයා මාව රස්සාවෙන් අස්කළා. ඔය අතර රස්සාවල් කිහිපයක් කළා. මම ලංකා ගමනා ගමන මණ්ඩලයේ ලිපිකරු රස්සාවක් කළා. එතැනින් මම අනුරාධපුරයට මාරු වුණා. නතර වුණේ එළවුළු මුදලාලි කෙනෙකුගේ ගෙදර. ඔහු මගෙන් කෑමට නවාතැන් ගාස්තු ගත්තේ නැහැ. මම හවසට ඔහුගේ එළවුළු බක්කියේ වැඩ කළා.එළවළුත් සේදුවා. ඔය කාලේ තමයි මට හිතුණේ ව්‍යාපාරවලින් ලාභ ගන්න පුළුවන් කියලා. මගේ මිත‍්‍රයකුගේ මාර්ගයෙන් මම රුපියල් තුන්දාහකට තේ බිස්නස් එකක් පටන් ගත්තා. ඒක මේ එක්කෙනෙක් කරලා පාඩුයි කියලා අතහැරපු එකක්. පොඩි කඩ කෑල්ලකුයි බයිසිකල් දෙකකුයි තිබුණා. මම වැඩේ පටන් ගත්තා. හය මාසයක් විතර යනකොට වාහනයක් ගත්තා. ඔය අතර මම මල්ලිලාව කොළඹට අරගෙන ආවා. අද ඔවුනුත් ව්‍යාපාරිකයෝ. ටික කාලයක් කරගෙන ගිහිල්ලා මම තේ ව්‍යාපාරය මල්ලිලාටම බාරදීලා එතැනින් අයින් වුණා.”තේ ව්‍යාපාරය අත්හරින විට ඔහු අතේ තිබුණේ රුපියල් දහඅටදහසක මුදලකි. ඔහු එම මුදලින් මරදාන ආනන්ද පාරේ ප්‍රෙස් එකක් මිලට ගත්තේය. එය කුඩා ගොඩනැගිල්ලකි. ඔහු ක‍්‍රමයෙන් දියුණුව කරා පිය නැගුවේය. ඔහුගේ සහායට සිටියේ ඩබ්ලිව්.ඒ. ජයරත්න නම් අවංක බාස් කෙනෙකි. ඔහු දියුණුවේ හිනිපෙත්තටම නැග්ගේය. හෝමාගම කටුවාන පාරේ කර්මාන්ත පුරයේ මුද්‍රණ කර්මාන්ත ශාලාවක් ආරම්භ කළේය. ලංකාවට පරිගණක හඳුන්වා දුන් කාලයේ මුල්ම කාලේ ගත් ඇපල් පරිගණකය ඔහු තාමත් සුරැකිව තබාගෙන ඇත්තේය.ඔහුගේ දියුණුව පිටුපස තවත් කෙනෙකු සිටියේය. ඒ බිරිය සෙනෙහෙලතා ය. දරුවන් පස්දෙනෙකුගේ වැඩ රාජකාරි පැවැරීම නිසා ඇය ගුරු වෘත්තියට සමු දුන්නාය. අද ඒ දරුවෝ උස්මහත් වී සිටිති. ව්‍යාපාරවල අයිතිය ඔවුන්ට පවරා දුන් කරුණාරත්න මහතා ජීවිතයේ සැඳෑසමය සැහැල්ලුවෙන් ගතකිරීමට ඉටාගෙන ඇති සේය.“අපේ අප්පච්චි ඒ කාලේ මට කිව්වේ තනි ආණ්ඩුකාරයා කියලා. මම මට හිතුණ හොඳම දේ කළා. විභාගවලින් අසමත් වුණාට මම දියුණු වෙනවා දැකලා අම්මා තාත්තා සතුටු වුණා. මගේ ජීවන ගමනේදි මට හොඳ පුද්ගලයෝ ඇසුරු කරන්නට ලැබුණා. මම අමද්‍යප සංවිධානයට බැදුණේ කළුකොඳයාවේ හාමුදුරුවෝ සභාපතිධුරය දරපු කාලේ. ඒ වගේම මඩිහේ පඤ්ඤාසිහ හාමුදුරුවො ඇසුරු කිරීමට ලැබුණා. ගුරුවරයෙක් වූ විල්මට් සිල්වා මහතා මගේ ජීවිතයට විශාල මඟ පෙන්වන්නෙක් වුණා. අපි ඔහු හැඳින්වූයේ බුදු මහත්තයා කියලා.ඔබ ඇයි ව්‍යාපාරවලින් ඈත් වුණේ?අසරණ දරු පවුලකට සාදා දුන් නිවස“මම මහන්සිවෙලා හම්බ කළා. ව්‍යාපාර දියුණු කළා. දරුවන්ට ඉගැන්වූවා. දරුවන්ට ව්‍යාපාර පවරලා දුන්නා. මුදල් ඉපයීමේ සීමාවක් තියෙන්න ඕනැ. මම මගේ රට ජාතියට යමක් කිරීමේ අදහසින් තමයි ඒ සියල්ල අත්හැරියේ. මගේ දර්ශනය මිනිසා යොදා රට හදමු යන්නයි. අපේ රටේ ඉගෙන ගන්න පුළුවන් අහිංසක දක්ෂ දරුවෝ ඉන්නවා. ඒත් ඒ අයට අවශ්‍ය මූල්‍ය පහසුකම් නැහැ.මේ නිසා තමයි මම මගේ හැත්තෑවෙනි උපන් දිනයේදී දරුවන්ට ශිෂ්‍යත්ව දෙන්න ආරම්භ කළේ. අපි අනුන් ගැන අනුකම්පා කරලා දෙනකොට අපි දන්නෙම නැහැ අපිට ලැබෙනවා. අද මේ දරුවන්ට උදව් කරලා මම පුදුම තරමේ මානසික තෘප්තියක් ලබනවා.”ඔහු මීට කලකට පෙර බටහිර ඇඳුම අත්හැර ජාතික ඇඳුම ඇඳීමට හුරු වූයේය. දිනපතා පාන්දර අවදි වන කරුණාරත්න මහතා අන්තර්ජාලය ඔස්සේ කරුණා භාරය හා සම්බන්ධකම් පවත්වන සාමාජිකයන්ට ඒ පිළිබඳව තොරතුරු ලබා දෙන්නේය.එමෙන්ම ඔවුන්ව ද මේ දරුවන්ගේ අනාගතය ශක්තිමත් කරගැනීම සඳහා දායක කරගන්නේය. මේ වන විට කරුණා භාරය හරහා දිවයින පුරා විසිරී සිටින පාසල් දරුවන් පන්සියකට වැඩි ප‍්‍රමාණයකට ශිෂ්‍යත්ව ලබාදී ඇත්තේය. තෝරාගත් සිසු දරුවන්ට පහ වසර ශිෂ්‍යත්වය සමත්වීමේ සිට උසස් පෙළ ඉගෙනුම ලබා අවසන් වන තුරුම ආධාර මුදල් ලබා දෙන්නේය. ඒ අතර ඔවුන් පිළිබඳව සොයා බලන්නේය. පොත රැගෙන දෙන්නේය. හැකි අයුරින් උදව් කරන්නේය.මීට අමතරව හිසට සෙවණක් නැති දරු පවුල්වලට නිවාස තනා දෙන්නේය. මේ වන විට සාදා දී ඇති නිවාස සංඛ්‍යාව විසිතුනකි.“අපි ගෙවල් හදලා දෙන්නේ ඉඩම් තියෙන අයට. කාමරයයි සාලයයි ඉස්තෝප්පුවයි වැසිකිළියයි හදලා දෙනවා. කුස්සිය ඒගොල්ලෝ හදා ගන්නවා. අපි ගෙවල් හැදුවේ මැදවච්චිය ප‍්‍රාදේශීය ලේකම් කොට්ඨාසයේ. ඒ වගේම පුනෑව ප‍්‍රදේශයේ පවුල් ගණනාවකට වැසිකිළි සාදා දී තිබෙනවා. මේවාට විදේශවල සිටින අයගෙනුත් ආධාර ලැබෙනවා. නමුත් ශිෂ්‍යත්ව අරමුදලට මෙම ව්‍යාපාරවල සභාපතිවරයා ලෙසින් මට ලැබෙන වැටුප යොමුකර තිබෙනවා.”කරුණා භාරය තවත් සද්කාර්යයක නියැළුණේය. ඒ මීරිගම ප‍්‍රදේශයේ වැසෙන්නට යන පාසලක් යළි නඟා සිටුවීමය. මේ සඳහා කරුණාරත්න මහතාට හළුගම ගම්වැසියන්ගේ සහාය නොඅඩුව ලැබිණ. මේ නිසා ලක්ෂ දහයකට වඩා ඇස්තමේන්තු කර තිබු ගොඩනැගිලි සාදා නිම කිරීමේ කටයුත්ත ලක්ෂ පහකින් පමණ නිම කිරීමට හැකියාව ලැබිණි.”ඔහු ජීවිතය ගොඩනඟා ගත්තේ වැර වෑයමෙනි. ඔහු තමන් විතරක් සැප විදින්ට නොව අන් අයට ද සැපසේ ජීවත් වීමට මං තනා දෙන්නෙකි. දරුවන්ගේ ඇස් පාදන්නට කැපවී කටයුතු කරන ආදරණීය තාත්තෙකි.ප‍්‍රාදේශීය ලේකම්වරු, ග‍්‍රාම නිලධාරින්, විදුහල්පතිවරුන් හරහා ඔහු තම සේවාව ඉටුකරන්නේය. ඔහුගේ උදව් ලැබුවෝ බොහෝය. වෛද්‍ය ශිෂ්‍ය ශිෂ්‍යාවෝ ද මේ අතර වෙති. ඔහු සියල්ල කරන්නේ කිසිදු ලෝභකමක් ආශාවක් නැතිවය. ඔහුට ඇත්තේ අනුන්ට උදව් කිරීමේ ආශාව පමණි. ඉන් ඔහු බලාපොරොත්තු වන්නේ ජීවිතයේ සැහැල්ලුවයි.කරුණාභාරය නො: 67 , කාර්මික ජනපදය, කටුවානපාර, හෝමාගම දුරකථන- 071-2749115ඉනෝකා සමරවික‍්‍රම ඡායාරූප - දුෂ්මන්ත මායාදුන්න සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=as0907192</link>
    <topic>නෙළුම් විල</topic>
    <author/>
    <content>රටට වැඩ කරන්න දැයේ දරුවන්ට අත දෙන ‘තනි ආණ්ඩුසුරඟනන් මිහිමතට කැඳවන ලොව දැවැන්තම වේදිකාවනෙළුම් විලගුරු සේවයේ රසකතාමිනිත්තුවක කතාවක්සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයිඋතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේගුණසිංහ හෙට්ටිආරච්චිඅත්පොළසන් නදින් ජෝන් ද සිල්වා සමරු රඟහල ගිගුම් දුන්නේය.එසේ අවසන් වූයේ 2009 රාජ්‍ය කෙටි නාට්‍ය උලෙළයි.උණුසුම් ප‍්‍රතිචාර නැඟුණේ හෙට පරපුරේ නාට්‍ය ශිල්පීන්ට ය.අනතුරුව, ඒ හා සමාන ව ම අත්පොළසනින් පිදුම් ලැබූ පුද්ගලයෙක් පෙ‍්‍ර්කෂකාගාරයේ ඉදිරි පෙළ අසුනක හිඳ සිටියේය. ඔහු සිටියේ අත්බෑගය තුරුලු කරගෙන තමා අත හිත දුන් නව පරපුරේ නාට්‍ය ශිල්පීන් ගේ දස්කම් නරඹමිනි.ඔහු වෙනුවෙන් බොහෝ දෙනෙක් කතා කළහ.”මේ සා විශාල කාර්යභාරයක් ඉටු කළ දැවැන්තයා, අපේ හිතවතා අදින් පසුව රාජ්‍ය සේවාවෙන් සමුගන්නවා.” කලා මණ්ඩලයේ සභාපති පණ්ඩුල ඇඳගම මහතා කීවේය.”මේ වගේ අය රාජ්‍ය සේවාවෙන් සමුගන්න එක දරාගන්න අමාරුයි” කවුරුත් කියනු ඇසිණ.අත්දැකීමෙන් පෝෂිත මෙබඳු රාජ්‍ය නිලධාරීන්ගේ සේවාව යළි ලබාගැනීමේ නීති සැකසිය යුතුව ඇතැයි තවත් කථිකයෙක් කීවේය.සමුගන්නා තැනැත්තා ද කතා කළේය.”මම නාට්‍ය වේදිකාව දිහා බැලුවෙ නිලධාරියකු විදිහට වඩා රසිකයකු විදිහටයි. මට ඕනෑ කළේ තනතුරුවලින් මිදිල වේදිකාව නරඹන්නයි. ඒ ඔස්සේ ජීවිතය විඳින්නයි.” ඔහු කීවේය.තම සමුගැනීම වෙනුවෙන් සාද පවත්වන්නට ඔහු කැමැති වූයේ නැත.”හෙට මං ඔබෙන් සමුගන්නවා. සවස වැඩ ඇරී බසයෙන් යන අතර නුවර පාරේ අවන්හලේ දී මගේ කුඩා තේ පැන් සංග‍්‍රහය බුක්ති විඳින්න විනාඩි දහයකට පැමිණෙන්න” ඔහු තමන් හා කාර්යාල බස්රියෙන් දිනපතා ගමන් කළ හිතමිතුරනට පුංචි ඇරැයුමක් කළේ එසේ ය.මිතුරන් ඒ ඇරියුම පිළිගත්තේ හදවතිනි.ඔවුහු ඔහුට සිත්තමක් තිළිණ කළහ.”මට තෑගි එපා! මගේ හදිසි ආරාධනාව පිළිගත්ත එක ම ඇති. ඒක ජීවිතේට ම අමතක වෙන්නෙ නැති කළගුණ සැලකීමක්.”ඔහු සමුගත්තේ ය. ඒ සමුගැනීමේ දී කඳුළු පිසදා ගත්තේ ඔහු නොව අප ය. ඔහු නොමැති අපේ හෙට දවස සිහිවීමෙන් කඳුළු යළි ඉනුවේය.නාට්‍ය අනුමණ්ඩලයේ හිටපු ලේකම් කමල් ඩී.දිසානායක මහතාණනි, ඔබට නිරෝගී සුව අත්වේවා!  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමුකරන ලද ලිපියක් ඇසුරිනි.  සමාජයේ ඇතැම් අය ගේ වරදින් මානසික ව රෝගී වූ අහිංසක පිරිසක් අංගොඩ මානසික රෝහලේ ප‍්‍රතිකාර ලබති.මම ද එහි සිටියෙමි.රටේ හැම ජන වර්ගයකට ම අයත් රෝගීහු එහි සිටිති. සමාජයේ නිදහසේ පසුවන ඇතැම් අයට වඩා ඔවුන් බෙහෙවින් යහපත් ය.මානසික රෝහලට ගෙනැවිත් බාර දෙනු ලබන බොහෝ අය අහිංසකයෝ ය. තමන් බැලීමට කිසිවකු නොපැමිණීම ඔවුන් විඳින වේදනාවකි. තමන් බැලීමට කිසිවකු එතැ’යි යන බලාපොරොත්තුවෙන් මග බලා සිටීම ඔවුන් ගේ පුරුද්දකි. එහෙත් ඒ බලාපොරොත්තුව කිසිවිට ඉටු නොවේ. ඉන් සිදුවන්නේ ඔවුන් ගේ මනස තවත් අවුල් වීම ය.මම එහි 10, 11, 12 සහ 16 වාට්ටුවල ගත කළෙමි. ඒ කාලය ගතවුණේ ද සතුටිනි.එහි ප‍්‍රධාන වෛද්‍යවරයා සහ වාට්ටු බාර වෛද්‍යවරුන් සිවුදෙනා ඉතා කාරුණිකය. ආන්ජලෝ වෛද්‍යවරයාණන් විසින් දක්වන ලද කරුණාව මගේ සැනසුමට හේතු විය. කුමාරි මහත්මිය ද එසේ ය.හෙදි සොහොයුරියෝ ද කාරුණිකය. ඔවුහු අපට බෙහෙත් කවර ඇලවීමට සහ පාපිසි මැසීමට ඉගැන්නූහ.රෝගීන් දයාවෙන් මෙබඳු කි‍්‍රයාකාරකමකට යොමුකිරීම ඔවුන් ගේ මනස පීඩනයෙන් මිදවීමට උපකාරීවන්නකි.මානසික රෝහලකින් පිටව යන අය යළි එහි නොඑවීමට සමාජය දයාබර විය යුතුය.මේ අයගේ යහපත වෙනුවෙන් අරමුදලක් පිහිටුවිය හැකිය. ඒ සඳහා සැලසුම් නිමවා වැඩ ඇරඹීම රාජ්‍ය අංශයේ යුතුකමය. පෞද්ගලික අංශයට ද විවිධ පුද්ගලයනට ද ඒ සඳහා දායක විය හැකිය. නැවත සමාජගතවන පුද්ගලයනට රැකියා පුහුණුව ලබාදීමට, රැකියා සැපයීමට සහ ඔවුන් ගේ ගැටලු විසඳ්‍රදීමට මේ අරමුදල උපකාරී වනු ඇත.තමන්ගේ ම සහෝදර කොට්ඨාසයක් රැක බලා ගැනීම වැදගත් සමාජයක යුතුකම වෙයි.ඒ වෙනුවෙන් පින් කැමැති ඇත්තන් ගේ අවධානය යොමු වේවා!  ගම්පහ විමලා කුමාරි ජයවර්ධන මහත්මිය විසින් යොමු කරන ලද ලිපියක් ඇසුරිනි.  ඔහු ගැන මට ලැබුණු ආරංචි යහපත් නොවී ය.”පුළුවන් නම්, ඔය මනුස්සය හදන්න!’ ඒක ඔයාට ලොකු පිනක් වෙයි. ඒත් මං නං හිතන්නෙ නෑ ඔය මනුස්සය හදන්න පුළුවන් වෙයි කියල.”ඒ අභියෝගය බාර ගත යුතු යැයි මට සිතිණ.මම හිත සමාධි ගත කර ගෙන ඔහු ගේ සේවා ස්ථානයට ගියෙමි. ඔහු මට මුණ නොගැසිණ. මම යළි ගියෙමි. හමු නොවිණ. ඊළඟ දිනයේ මට ඔහු හමුවිය.නැවත කිහිප දිනක් ම මම ඔහු හමුවීමි.ඔහු මා හා මිතුරු වූයේ ය. කොතෙක් මිතුරු වී ද යත් විසිපස් වසරක දේ සතියක් ගත වන්නට පෙර මට කීවේ ය.ඔහු මා කියන දේ අහන, ඒ අනුව කටයුතු කරන පුද්ගලයකු බවට පත්වන්නට වැඩි කලක් නොගියේ ය.’හැමෝම හොඳයි හොඳයි කියන කෙනා කාටත් හොඳයි. ඒත් හැමෝම නරකයි නරකයි කියන පුද්ගලයා එක් කෙනෙකුට විතරක් හොඳයි. මාව හොඳයි කියල පෙනුණෙ ඔයාට විතරක් වෙන්න ඇති.” ඔහු කීවේ ය.මෙලොව මා දන්නා හොඳ ම පුද්ගලයා ඔහු විය යුතු යැයි මට සිතේ.දැන් අපට අප නොදැක සිටිය නොහැකි ය. වූයේ අරුමයකි. මේ නම් සංසාර බැඳීමකි.මට ඔහු මුණ ගැසුණු මුල් දිනයේ පටන් ඔහු ගේ දිවිය යහ මඟට ගැනීම අරබයා මා හෙළුෑ කඳුළු බොහෝ ය. දැන් ඔහු යහපත් කෙනෙකි. එහෙයින් ඔහු වෙනුවෙන් මා හෙළුෑ කඳුළු මුතුකැට මෙනි. ඒ මුතුකැට මතකයෙහි නිධන් කොට තබා දැන් මා ඔහු ගෙන් වෙන් ව යා යුතු ව ඇත.ඔහු මෙලොවට බිහි කළ මාපියනි, ඔබ දෙපොළට යහපත සැලසේවා! ඔහු ගේ බිරියට ද දරුවනට ද වාසනා වේවා!  මහනුවර ප‍්‍රදේශයේ ‘චන්දු’ විසින් යොමු කරන ලද ලිපියක් ඇසුරිනි.  ඒවිවේකී උදෑසනකි.පුතු මවෙත ආවේ ආරංචියක් රැගෙන ය.’තාත්තෙ, ගෙදරක තාරාවෙක් බැඳගෙන හදනව. ඌ ඉන්නෙ දුකෙන්. පව්!’මම පුතණුවන් සමඟ ඒ නිවෙසට ගියෙමි.බඳිනු ලැබ සිටි තාරාවා ගේ පා තුවාල වී තිබිණි. ඌට නෑමට තිබුණේ ද කුඩා ජල බඳුනකි.මම ඌ මිල දී ගතිමි.අපේ ගෙවත්ත තාප්පයෙන් වට වූ තැනකි. එහි සතුන්ට නිදහසේ සැරිය හැකි ය. මම ඌ එහි මුදා හළෙමි.ඌ වත්තේ ඇවිද යන හැටි මම බලා සිටියෙමි. තුවාල නිසා ඌ ඇවිද ගියේ අමාරුවෙනි.අප නිවෙස අසල ලොකු පොකුණු කිහිපයක් තිබේ. එහි මසුහු සිටිති. ඒ පොකුණු ඌට තෝතැනි වූ සෙයකි.එතැන් පටන් ඌ ‘අපේ තාරු’ වූයේ ය.තාරු පොකුණු සියල්ලෙහි ම නිදහසේ පිහිනමින් ජලයෙහි හිස සඟවමින් සතුටින් කල දවස ගෙවී ය. එසේ වුව ද පොකුණුවල වසන කිසිඳු මසකුට හානි නොකිරීමට ඌ වගබලා ගත්තේ ය.ඌ අහර කොට ගත්තේ අප දුන් දෙයකි. පාන් හෝ බනිස් කැබැල්ලක්, කන්කුන් දඩු ටිකක්, එළවළු මුසු බත් ටිකක් උගේ අහර විය.අපේ සුරතල් සුනඛයන් තිදෙනා ගෙන් ද ඌට කිසිදු හිරිහැරයක් නොසිදුවී ය.අප ගෙවත්තෙහි කුකුළෙක් ද කිකිළියක් ද සිටිති. තාරු උන් දෙදෙනා පසු පස යන්නට පුරදු ව සිටියේ ය. උන් දෙදෙනා රැය ගත කළ කූඩුව අසල ම තාරු ද රැය එළි කළේ ය.ඔය අතර තාරු ගේ තුවාල ද සනීප විය.කෙමෙන් තාරු ගේ හැසිරීම් රටාව වෙනස් වූයේ ය. ඌ මා හැර ගෙදර සෙසු සාමාජිකයන් පසු පස පැන්නීමට පටන් ගත්තේ ය. ඔවුහු උගෙන් බේරීමට පැන දිව්වෝ ය.ඌ මා බිරිය පසු පස පන්නන්නට වූ විට ඇය කළේ බොරු තරහක් මවා ගෙන තාරුට බැණ වැදීම ය. අතට අසුවන දෙයක් ගෙන ඉහළ ඔසවන විට තාරු ‘කි‍්‍රක් – කි‍්‍රක්’ අනුකරණයෙන් හඬා ගෙන දිව යෑම සුලබ දසුනක් විය.තාරු සැක බිය නැති ව සමීප වූ එක ම පුද්ගලයා වූයේ මා ය. ඌ මා අසලට ම පැමිණ මා දෑතට නැග, හොටින් මා දෑත සූරන’යුරු අසල්වැසියන් බලා සිටියේ පුදුමයෙනි. උගේ සීරීමෙන් මට හානියක් නො සිදුවී ය.’තාරු කියන්න හදන්නෙ මොකක්ද කියල අපි තේරුම් ගන්න උත්සාහ කරමු!’ මම ගෙදර සාමාජිකයන් ගෙන් ඉල්ලීමක් කළෙමි.ඌ කියන්නට හදන්නේ ‘තනියම ඉන්න බෑ’ යන්න විය යුතු යැයි මපුතණුවෝ හෙළි කළහ. එය වැදගත් සොයා ගැනීමක් විය. තාරුට ළඟ දීම තාරාවියක් කැන්දාගෙන ඒමට මම ඉටා ගතිමි.නොබෝදා උදෑසනක මගේ නවාතැනේ සිට කාර්යාලයට යෑමට සූදානම් වෙද්දී මා බිරිය ගෙන් මට දුරකථන ඇමතුමක් ආයේ ය.’ඊයෙ රෑ හෝතඹුවෙක් ඇවිත් ‘අපේ තාරු’ව ඇදගෙන ගිහින් මරල දාල!’ ඇය විස්සෝප වූවා ය. මම නිහඬ ව අසා සිටියෙමි. ස්වභාවික සංසිද්ධීන් ඉවසනු හැර කුමක් කරම් ද?ඒ වන විට ‘අපේ තාරු’ ට තාරාවියක් කැන්දා ගෙන ඒමට තිබුණේ සිවු දිනකි. මම දුකින් වුව ඒ අදහස අත්හළෙමි.  ඩේලි නිවුස් පත‍්‍රයේ මහින්ද විතානාච්චි මහතා විසින් යොමු කරන ලද ලිපියක් ඇසුරිනි.  බල්ලෙක් අප නිවෙස අසලට විත් මදෙස බලා සිටියේ ය.ඌ කුසගින්නේ පසුවෙතැ’යි මට සිතිණ.පත්තර පිටු කැබැල්ලක් ඉරා බිම එළුෑ මම ඒ මත කෑමට යමක් තැබීමි.එය කටට දෙකට ගිල දැමූ බල්ලා යන්නට ගියේ ය.ඌ ගිය පසු මම අර පත්තර කැබැල්ල දෙස බැලුවෙමි.එහි වූ බුදුරුව මා නෙත ගැටිණ.මම සසල ව ගියෙමි.බල්ලාට කෑමට යමක් දීමේ පිවිතුරු චේතනාවෙන් පත්තර පිටු කෑල්ල ඉරා ගනිද්දී එහි බුදු රුවක් මම නොදුටුවෙමි. එනිසා මා බුදු රුව සහිත පත්තර කැබැල්ල මත අහර තැබුයේ එය නොදැක ය.මෙසේ සිතමින් මම නොයෙක් වර හිත හදා ගන්නට උත්සාහ කළෙමි. එහෙත් මා පාපයක් කළ බව ම මට හැඟේ.මෙය ලීවේ ද හිත හදා ගනු රිසියෙනි.  කුරුවිට, වළඳුර, සුමනා කොස්ගල මහත්මිය විසින් යොමු කරන ලද ලිපියක් ඇසුරිනි.  ඔහු සරසවි සිසුවෙකි. මම ද සරසවි සිසුවියක්මි. එහෙත් සරසවි දෙකකි.සැබැවින් ම අපි තවමත් මාපියන් මත යැපෙන කුරුලු පැටවුන් බඳු වෙමු.“අම්මට තාත්තට බරක් වෙලා මෙහෙම ඉගෙන ගන්න එක මට හරි වේදනාවක්. අධ්‍යාපන වැඩවලට විතරක් නෙමෙයි, හැම දේකට ම ගන්න වෙලා තියෙන්නෙ ඒගොල්ලො දුක් මහන්සියෙන් හොයන සල්ලිනෙ” ඔහු නිතර දුක්වෙයි.මගේ හිතට ද බරක් දැනේ. මම නිහඬ ව සිටිමි.“මගෙ වගේ ම ඔයාගෙත් අම්ම තාත්ත දුක් මහන්සියෙන් උපයන සල්ලිනෙ ඔයා වියදම් කරන්නෙත්. ඒ ගොල්ලො සන්තෝස වෙන විදිහට උපරිම ඉහළ ප‍්‍රතිඵල පෙන්නන එක තමයි ඔයාගෙත් යුතුකම” ඔහු මට ද උපදෙස් දෙයි.ඔහු මගේ මාර්ගෝපදේශකයාණන් වීම මට සැනසිල්ලකි.ඔහු මගේ අධ්‍යාපන කටයුතු පිළිබඳ ව සොයා බලන්නේ ලොකු වගකීමකිනි. මුදල් අවශ්‍යතාවල දී අපි අන්‍යොන්‍ය වශයෙන් උපකාර කරගනිමු.ඔහු ගොඩනැඟිලි ඉදිකරන තැනක දෛනික වැටුපට වැඩ කරන්නේ මාපියන් ගේ බර යම් පමණ සැහැල්ලු කරනු පිණිස ය.ඔහු ගේ චිත්ත ශක්තිය ද, අධිෂ්ඨානශීලිත්වය ද මට සතුටකි.සුහදයාණනි, නුඹ වන් පෙම්වතකු ලද මම නිවුණේ වෙමි; නිවුණේ වෙමි; නිවුණේ වෙමි.  සරසවි ශිෂ්‍යාවක විසින් යොමු කරන ලද ලිපියක් ඇසුරිනි. නම ගම ලියා ඇතත් එය පළ කිරීම නුසුදුසු යැයි හැඟේ.  තද බල පපුවේ අමාරුවකින් පෙළුණු මා ඊ.සී.ජී. පටියක් ද සමඟ වහාම ඉන්දික අලහප්පෙරුම වෛද්‍යවරයා වෙත ඉදිරිපත් කැරිණි. මා පිරික්සූ ඔහු සිය දුරකථනයෙන් චැනලින් සෙන්ටර් 25 ආයතනය අමතා, තමා දැන් අමාරු රෝගියකු එවන බවත්, රෝගියා හැකි ඉක්මනින් හෘද රෝග වෛද්‍ය රොෂාන් ගුණරත්න මහතා වෙත ඉදිරිපත් කරන ලෙසත් දැන්වීය.ඒ එක්කම මා සොයුරිය මා අදාළ ආයතනය වෙත ගෙන ගියාය. වහාම මා පිරික්සූ ගුණරත්න වෛද්‍යවරයා මට ප‍්‍රතිකාර නියම කොට වහාම මා මාතර රෝහලට ඇතුළත් කරන ලෙස උපදෙස් දුන්නේ ය.මාතර රෝහල් බාහිර රෝගී අංශයේ දී මා පිරික්සූ වෛද්‍යවරිය මා රෝද පුටුවක නංවා හෘදරෝග අංශයට යැව්වාය.එහි සේවාවේ නිරතව හුන් දුල්නා වෛද්‍යවරිය ඇතුළු පිරිස මට කඩිනමින් ප‍්‍රතිකාර කරන්නට වූහ.සිවු දිනකට පසු මා උඩුමහලේ අංක එකේ වාට්ටුවට මාරුකරන ලදී. සත්දිනක් පමණ නේවාසිකව ප‍්‍රතිකාර ගත් මා නීරෝගීව ආපසු නිවෙස කරා ආවේ පහන් සිතිනි.එහිදී මා දුටු විශේෂ දෙයක් වනුයේ වෛද්‍ය රොෂාන් ගුණරත්න මහතා මෙන් ම සෙසු අය ද සිනාමුසු මුහුණින් යුතුව රෝගීන් පිරික්සන අයුරුයි. රෝගීනට ප‍්‍රතිකාර මෙන්ම මානසික සුවය ද ලැබෙයි.දැන් මම සුපුරුදු ගුරු වෘත්තියේ යෙදී සිටිමි.මට ප‍්‍රතිකාර කළ සියලුම වෛද්‍යවරුනට සහ සියලු හෙදි සොයුරියනට හදපිරි තුති පුදමි.උතුම් වෛද්‍යවරුනි ඔබසැමට ශක්තිය හා ධෛර්යය ලැබේවා!ඔබ මෙලොවට බිහිකළ මා පියනට නිදුක් නිරෝගී සුව අත්වේවා!  දෙවිනුවර පී.එම්.ප‍්‍රනාන්දු ගුරුමහත්මිය විසින් යොමුකරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=as0907194</link>
    <topic>ගුරු සේවයේ රසකතා</topic>
    <author>විශ‍්‍රාමලත් ආචාර්ය</author>
    <content>රටට වැඩ කරන්න දැයේ දරුවන්ට අත දෙන ‘තනි ආණ්ඩුසුරඟනන් මිහිමතට කැඳවන ලොව දැවැන්තම වේදිකාවනෙළුම් විලගුරු සේවයේ රසකතාමිනිත්තුවක කතාවක්සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයිඋතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේඑක් දහස් නවසිය පනස් දෙකේ වර්ෂයේ වයඹ පළාතේ පඩිවෙල, බරාගෙදර පෙදෙසේ පාසලක ප‍්‍රධානාචාර්ය වරයා ලෙස සේවය කළ චාර්ලිස් මුල්ගුරුන්නාන්සේ ධර්මානුකූල ගති පැවතුම් ඇති ආගම, දහමට ලැදි දක්ෂ ගුරුවරයෙකි. පාසලේ සෑම කටයුත්තකදීම ආගමානුකූලව කටයුතු කළ හෙතෙම පාසලේ භාවනායෝගී වැඩ සටහන් ද නිරන්තරයෙන්ම පවත්වමින් ඉගැන්වීම් කටයුතු ද කළේය.දිනක් හය වැනි පංතියේ සිසුන් පිරිසක් කළ බරපතළ වැරැද්දකට ඔවුනට දඬුවම් කිරීම සඳහා මුල්ගුරුන්නාන්සේ සිසුන් අමතා “කන්තෝරුවට යන්න” යැයි අණ කළේ දැඩි ස්වරූපයෙනි. “පාසලේ පැවැති කාර්යාලයට යන්න” වෙනුවට “කන්තෝරුවට යන්න” යැයි අණ ලද සිසුන් සියල්ලෝම ඒ බව නොහඟවා බයිසිකල්වල නැඟ ඊට සැතපුම් හයක් පමණ දුරින් පිහිටි ඇතුන්ගහකොටුව තැපැල් කාර්යාලය බලා පිටත්ව ගියේ කන්තෝරුව යනු පාසල් කාර්යාලයය බවත් දැන දැනය.කාර්යාලයට ගිය මුල්ගුරුන්නාන්සේ ළමයින් සයදෙනා කොහිදැයි විපරම් කර බැලුවද ඔවුන් එහි නොමැති බැවින් හැම තැනකම සොයා බැලීය.පාසල් වත්තේ ද කිසිතැනක ඔවුන් නොමැති බැව් දැනගත් මුල්ගුරුන්නාන්සේ ඔවුන් කොහි ගියාදැයි විපරමින් සිටියේය.මේ අතර පාසල ඇරීමට සීනුව නාද කර සිසුන් පාසලින් නික්ම ගිය පසු මේ ළමයි සය දෙනා පාසලට පැමිණියහ.”උඹලා කොහි ගියාදැයි” මුල්ගුරුන්නාන්සේ ඇසූ ප‍්‍රශ්නයට පිළිතුරු දුන් ශිෂ්‍යයින් කියා සිටියේ “මුල්ගුරුන්නාන්සේ කන්තෝරුවට යන්න යැයි කී නිසා තමන් ඊට සැතැපුම් හයක් දුරින් පිහිටි තැපැල් කන්තෝරුවට ගිය බවත් මුල්ගුරුන්නාන්සේ එනතුරු එහි බොහෝ වේලාවක් රැඳී සිටි බවත් මුල්ගුරුන්නාන්සේ එහි නොආ නිසා තමන් ආපසු පැමිණි බවත්ය.”මින් වික්ෂිප්ත වූ චාර්ලිස් මුල් ගුරුන්නාන්සේ කන්තෝරුව යනු තැපැල් කන්තෝරුව නොවන බවත් පාසලේ කාර්යාලය බවත් පැහැදිලි කර ඔවුනට දඬුවම් කර නිවෙස්වලට පිටත් කර හැරියේය.“කාර්යාලයට” “කන්තෝරුව“ යැයි තමන් අතින් කියවීම නිසා ඉන් ප‍්‍රයෝජනය ගත් සිසුන් විහිළු තහළු කරමින් සැතැපුම් හයක් දුරින් පිහිටි තැපැල් කන්තෝරුවට ගොස් ඇති බැව් පසුව මුල්ගුරුන්නාන්සේට හෙළිදරව් විය.විශ‍්‍රාමලත් ආචාර්යඩී.එන්.දිසානායකකොස්වත්ත – බිංගිරිය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=as0907195</link>
    <topic>මිනිත්තුවක කතාවක්</topic>
    <author>වීදාගම අමරදාස දූවගේ</author>
    <content>රටට වැඩ කරන්න දැයේ දරුවන්ට අත දෙන ‘තනි ආණ්ඩුසුරඟනන් මිහිමතට කැඳවන ලොව දැවැන්තම වේදිකාවනෙළුම් විලගුරු සේවයේ රසකතාමිනිත්තුවක කතාවක්සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයිඋතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේභාරත රාජපුතානා පුරවරයේ සංචාරකයෙක් දිනක් එක්තරා සොහොන් කොතක් අසල හිඳගෙන එහි ගම්වැසියකු වූ විටූගෙන් මෙසේ ඇසුවේය. “මේ ඓතිහාසික සොහොන් ගබ අධිරාජයකුගේ ද? එහෙම නැතිනම් වෙනත් චිරප‍්‍රසිද්ධ ශ්‍රේෂ්ඨයකුගේ ද?”නැත! නැත! මෙය කිසියම් කාන්තාවක් සිහිවීම පිණිස ඉදිකරන ලද්දකි” යැයි සංචාරකයාගේ පැනයට ගම්වැසියා උත්තර දුන්නේය.”හොඳ්‍ර! ඔබට වැඩිදුරටත් මම මෙය මෙසේ පහදා දෙමි’යි විටූ වෙතින් පැවසිණි. “රාජපුතානාව එදා ආක‍්‍රමණය කිරීමට සතුරනට අවශ්‍ය වුණා.ඉතින් ඒ හැතිකරය එසේ රජමාළිගයට කඩා වැදී රාජ්‍ය උරුමැති රාජකුමාරයා හෙවුම්- බැලුම් කළා.අන්තිමේ ඔවුන්ට හමුවුණේ රාජපුතානා කිරි මව විසින් කුමාරයාගේ ඇඳුම් අන්දවා වෙස්වලා තැබ වූ තම එකම පුත‍්‍රරත්නයයි. ඔහු මුණගැසුණු හතුරු කැළ අන්තිමේ තමන් හට ජය අත්වුණැයි උද්දාමව ව්‍යාජ කුමරා මරා මන්දිරයෙන් යුහුසුලුව පියමං කළා.එසේ කුමරු මෙන් සරසා ලූ තම දරුවා ඝාතනය වූ ඉක්බිති කොහේදෝ කුමරා සඟවා තබාගෙන උන් රාජ්පටි කිරි මව සෙමෙන් සෙමෙන් මැදුරට සම්ප‍්‍රාප්ත වූවාය.”ඉතින්!!” යනුවෙන් සංචාරකයා කුතුහලය මුව තියන්ට වූ කල්හි විටූ කතාව සමාප්ත කළේ මෙසේයි.”රාජපුතාන කිරිමව ආවේ කිරිච්චියක් සුරත ඩැහැගෙනයි. එසේ පැමිණි ඕ තොමෝ කි‍්‍රයාත්මක වූ ලීලාව ඔබ දන්නවා නම්...!!”හා! විටූ! කියන්න! – කියන්න!!””මා රාජකුමාරයා බේරාගත්තා. දැන් මං යන්ඩ ඕනෑ මගේ පුතාට කිරි දෙන්ඩ!යි රාජ්පුට් කිරිමව දිවිනහා ගත්තා.(නම සඳහන්ව නොමැත.)  එක්දහස් නවසිය තිස් හතළිස් ගණන්වල බරැති රෙදි මිටි කර තබාගෙන ගමේ ගොඩේ සැරිසරන, චීන වෙළෙන්දන් සුලභ දසුනක් විය. වයිවාරන චීත්ත පට කම්බා මිලට ගැනීමට ගමේ ගැහැනු ඔවුන් වටා රැස්වෙති.මෙවැනි එක් වෙළෙන්දෙක් වෙළෙඳ්‍රමේ ඇවිද රෑ බෝවූ බැවින් එක් ගෙදරකට ගොඩවී,”අයියෝ! නෝනා ඔඳටෝම රෑවුණා, ටවුමට යාගන්න වෙලාව නැහැ.මං මේ පිළේ බුදියගන ඉඳල ගියාට කාරි නැද්දයි” ගෙදර ස්වාමි දියණියගෙන් ඇසීය.”අනේ! කමක් නැහැ මුදලාලි බුදියගෙන ඉඳල යන්න” යැයි කී කාරුණික ගැහැනිය උයන ගෙට ගොස් රෑ කෑමට තැම්බූ බතල පිඟානක් ද ගෙනවුත් ආගන්තුක සංග‍්‍රහයක් ද කළාය.ඇය ඉන්පසු ආනේ දමා තුබුණු අලුත්ම ගල්ලැහැ පැදුරක් ගෙනවුත් වෙළෙන්දාට දුන්නාය. චීන වෙළෙන්දා ද පිළේ කොනක පැදුර එළීය. ආනෙන් ගත් පැදුර බැවින් එලූ සැණින් එය ආපසු හැකිලී රෝල්වී ගියේය. වෙළෙන්දා නැවත පැදුර එළීය. නැවත හැකිළුණේය. නැවත, නැවත එසේම විය.පසුදාට පහන් විය. ගෙදර ගැහැනිය දොර ඇරගෙන පිළට ආවාය.”ආ මුදලාලි මං පැදුර අකුළල තියන්නං. දවල් වෙන්න කලියෙන් මුදලාලි යන්න” යැයි කීවාය.”හානේ නෝනා! මං තාම නිදාගන්න ලැහැස්ති වෙනවා. මේ උලව් පැදුර කොච්චර එළුවත් ඇකිළෙනවා, ඇකිළෙනවා.” චීනාගේ පිළිතුරෙන් අන්ද මන්ද වූ ගැහැනිය,”අනේ! අනිච්චේ! දුක්කේ!” යැයි කියමින් නිකටෙහි අත තබා ගත්තාය.වීදාගම අමරදාස දූවගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=as0907196</link>
    <topic>සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයි</topic>
    <author>සාකච්ඡා කළේ -රමණී සුබසිංහ</author>
    <content>රටට වැඩ කරන්න දැයේ දරුවන්ට අත දෙන ‘තනි ආණ්ඩුසුරඟනන් මිහිමතට කැඳවන ලොව දැවැන්තම වේදිකාවනෙළුම් විලගුරු සේවයේ රසකතාමිනිත්තුවක කතාවක්සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයිඋතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේබුදුරජාණන් වහන්සේ සප්ත අපරිහානීය ධර්ම පිළිබඳ ඉගැන්වූ කි‍්‍ර.පූ. 06 වැනි සියවසේදී භාරතීය කාන්තාවට හිමි වී තිබුණේ ඉතා අවාසනාවන්ත සමාජ වටපිටාවකි.විශේෂයෙන්ම බ‍්‍රාහ්මණ දහම ඉතා බලවත් එකල දියණියක ගේ උපත ලැබීම පවා පවුලකට අවාසනාවන්ත කාලයක් උදාකරන්නේ ය යන චින්තනය ගොඩනැඟී තිබිණි.එහෙත් සමාජයක යහපැවැත්ම සඳහා කාන්තාව ගේ දායකත්වය කෙසේ ලබාගත යුතු ද යන්න පිළිබඳ පූර්ණ අවබෝධයක් බුදුරජාණන් වහන්සේ සතු වූහ. එම නිසා කාන්තාවට ලැබිය යුතු ගෞරවනීය බව ලබා දෙන්නට උන්වහන්සේ කිසි විටෙක මැළි නොවූහ.සප්ත අපරිහානිය ධර්මයන් අතර හයවැනි අපරිහානීය ධර්මය ලෙස හඳුන්වා දී ඇත්තේ ද කාන්තා පක්ෂය කෙරෙහි නිසි ලෙස හැසිරීම යන කරුණය. වත්මන් සමාජයේ වුවද කාන්තාව කෙරෙහි වූ ගෞරවය, කරුණාව, දයාව විවිධඅවස්ථාවන් හිදී ගිලිහී යන ස්වභාවයක් දක්නට ලැබේ. ඇය වෙත ලැබෙන තාඩන පීඩනද බොහෝය.මේ නිසා බුදුරජාණන් වහන්සේ දේශනා කොට වදාළ සයවැනි අපරිහානීය ධර්මය පිළිබඳව අද දවසේ ගැඹුරින් සලකා බැලිය යුතු වේ.කාන්තාවකට සිය ජීවිතයේ දී භූමිකා කිහිපයකට මුහුණ දීමට සිදුවේ. පළමුව ඇය දියණියකි.කුප්පියාවත්ත ජයශේඛරාරාම විහාරවාසීගෞරව ශාස්ත‍්‍රවේදීමාවරලේ භද්දිය හිමිදෙවැනිව බිරියකි. තෙවනුව මවකි. ඉන් පසුව ඇය අත්තම්මා කෙනකු බවට පත්වන්නීය. මේ අනුව ඇයට සමාජයේ දී පිරිමියා මෙන්ම භූමිකා හතරක් නියෝජනය කිරීමට සිදුවේ. මේ සෑම භූමිකාවක දී ම ඇය ගේ කි‍්‍රයාකාරිත්වය පවුලේ යහපත පිණිස, සමාජයේ වැඩදායි බව පිණිස උපකාර කරගත හැකි බව බුදුරජාණන් වහන්සේ අවබෝධ කරගත්හ. රාජ්‍යයක යහපාලනය පවත්වාගෙන යෑම උදෙසා කාන්තා පක්ෂය කෙරෙහි නිසි ලෙස ගරුසත්කාර කළ යුතු බව නිර්භයව දේශනා කොට වදාළේ එහෙයිනි.විශේෂයෙන් ම දියණියක වශයෙන් ජීවත්වන කාල පරිච්ඡේදයෙහි ඇය ගේ භූමිකාව ගෘහස්ත ජීවිතයට ඉතා උපකාරී වේ.පෙරදිග සමාජයේ පිරිමි දරුවකු ගෙන් ලැබෙන උපකාරයට වඩා දියණියක ගෙන් සිය මවුපියන් වෙත ලැබෙන අනුග‍්‍රහය වැඩිය. ගෘහයේ කටයුතුවල දී මෙන්ම වත්ත පිටියේ කටයුතුවල දී ද ඇය සිය මවට අත්වැලක් වන්නීය. මුළුතැන්ගෙයි වැඩ බොහොමයක් ඉටු කැරෙන්නේ ද ඇය ගේ දෑතිනි.දියණියක ලෙස තම මවට උදව් කරමින් ඇය ඒ ඔස්සේ සිය අනාගතය සඳහා අවශ්‍ය කරන දැනුම වර්ධනය කරගනී.සාර්ථක ගෘහනියක් වීම සඳහා ඇවැසි අත්දැකීම් රැස්කර ගනී. ගෘහයක් පාලනය කිරීමට ඇවැසි දැනුම, කුසලතා සහ ආකල්පවලින් පිරිපුන් කාන්තාවක් වෙසෙන පවුලක ගැටුම් අවමය. එහි දිවි පැවැත්ම ද ඉතා තෘප්තිමත් ය.සමාජය විසින් දියණියක් වෙත ලැබිය යුතු ගෞරවය එලෙසම ලබා දීමට වග බලාගත යුතු ය. විවාහ වනතුරු බ‍්‍රහ්මචාරී කුමරියක් ලෙස විසීමට ඇයට අවකාශය සැලැසෙන්නේ එවිට ය. කුමරි බඹසර හැසිරීම පුරුදු පුහුණු කිරීමෙන් ඇයට ගෞරවනීය බවක්, පූජනීය බවක් හිමි වේ ය යන කරුණ අප මෙහි දී අවබෝධ කරගත යුතු වේ. එසේ නොමැතිව ශික්ෂා පද පැනවීමෙන් දියණියක ගේ නිදහස සීමා කර තිබේ යැයි මෙහි දී කල්පනා නොකළ යුතුය.විවාහ ජීවිතයට පත් වීමත් සමග කාන්තාවක ගේ ජීවිතයේ දෙවැනි වටිනාම කාල පරිච්ඡේදය උදා වේ. යහපත් බිරියක් ලෙස ජීවිතය ගත කරන ඇය ගේ සතුට, ආරක්ෂාව සහ අනෙකුත් සියලුම මනෝභාවයන් කෙරෙහි පූර්ණ අවධානය යොමු කරන බුදුරජාණන් වහන්සේ ඇය කෙරෙහි ස්වාමි පුරුෂයකු ගේ කාර්ය භාරය කවරේ ද යන්න පිළිබඳව සිඟාලෝවාද සූත‍්‍රයේ දී ඉතා පැහැදිලිව පෙන්වා දී ඇත්තාහ. එහි දී සැමියාගෙන් බිරිය වෙත ඉටුවිය යුතු යුතුකම් ශීර්ෂ පහක් යටතේ සාකච්ඡා කර තිබේ.සම්මානනය හෙවත් ගරු සැලකිළි දැක්වීම, ඇය කෙරෙහි ගරු කටයුතු ලෙස හැසිරීම එහි දී ප‍්‍රධාන කරුණක් ලෙස පෙන්වා දී තිබේ. ඇයට අවමන් නොකිරීම ද සැමියාගේ යුතුකමකි. තමන්ගේ ඥාතින් ඉදිරියේ හෝ, බිරිය ගේ ඥාතින් ඉදිරියේ, හිත මිතුරන් ඉදිරියේ, දරුවන් ඉදිරියේ ඇයට අවමන් නොකළ යුතුය. තමන් සමග සිටින අවස්ථාවකදී වුවද ඇය පහත් කොට, නොසලකා හැරීම නොකළ යුතුය. මෙහිදී කාන්තාව ගේ මානසික සුරක්ෂිතතාවය වෙනුවෙන් ඉතා වටිනා මඟ පෙන්වීමක් සිදුකර තිබේ.කාන්තාවක් විවාහ වන්නේ බලාපොරොත්තු රැසක් අපේක්ෂාවෙනි. තම ස්වාමි පුරුෂයා තමා වෙනුවෙන් ජීවිතය පුරාම කැපවී සිටිනු ඇතැයි ඇය ගේ මූලික බලාපොරොත්තුවයි.තමා ආරක්ෂා කරනවා පමණක් නොව, ඇය වෙනුවෙන්ම ජීවත් වේ ය යන මනෝභාවය ද ඇය වෙත වේ.ස්වාමි පුරුෂයා විසින් සිය බිරිය වෙත ඉටුකළ යුතු තෙවැනි යුතුකම වශයෙන්, පරදාර සේවනයෙන් වැළකීම හඳුන්වා දී තිබෙන්නේ ඒ නිසා ය. එක් පසෙකින් මෙය කාන්තාව ගේ ජීවිතය සෞඛ්‍යමය වශයෙන් ආරක්ෂා කිරීමට කළ යෝජනාවක් ලෙස ද හඳුනා ගත හැකි ය.යම් ස්වාමි පුරුෂයෙක් පර ස්තී‍්‍රන් කරා යමින් ඔවුන් සමඟ මෙවුන්දම් සෙවීම ආදී කටයුතු කරනවා නම් එහි දී ඔහුට බරපතළ රෝගයන්ට මුහුණ දීමට සිදුවනු ඇත. අවසානයේ දී නිවැරැදි, යහපත්, සිල්වත් ජීවිතයක් ගත කරන බිරිය ද රෝගියෙක් බවට පත් වේ. මෙවැනි අවස්ථා සමාජයේ සුලබය. මේ නිසා තමා මෙන්ම තම බිරිය ගේ සෞඛ්‍යාරක්ෂිත බව, ඇය ගේ මානසික සුවය සහ සතුට පිළිබඳව සලකන සැමියා අනිවාර්යයෙන්ම පර ස්තී‍්‍රන් සේවනයෙන් වැළැකී සිටිය යුතුය. එය සැමියකු ගේ යුතුකමක් පමණක් නොව වගකීමක් ද වන බව බුදුරජාණන් වහන්සේ අවධාරණය කර ඇත.විවාහයෙන් පසුව තම බිරියට ගේදොර පාලනය භාර දීම ද සැමියා ගේ යුතුකමකි. ඇය කුඩා කල පටන් තම මව ඇසුරේත්, කිරි අම්මා ඇසුරේත් ලබාගත් අත්දැකීම් බොහෝය. ගේ දොර කටයුතු කළ යුතු පිළිවෙළ පිළිබඳ ඇයට නිසි අවබෝධයක් ඇත. මේ නිසා ගෙදර පාලනය ඇයට පැවරීමෙන් ගෘහ ජීවිතයේ කටයුතු අඩාල වන්නේ ද නැත.වගකීම පැවරීමත් සමග ඇය තමා නිසි ඇගයීමට ලක්වීම පිළිබඳව මානසික තෘප්තියට පත්වනු ඇත. එකිනෙකා අතර ගැටුම් ඇතිවීමට තිබෙන ඉඩකඩ ද අවම ය. තම බිරිය ගේ හිත සුව පිණිස හැකි අවස්ථාවන් හිදී ඇඳුම් පැළඳුම්, තෑගි බෝග ලබා දීම ද සැමියා ගේ යුතුකමක් බව බුදුරජාණන් වහන්සේ පෙන්වා දුන්හ. මෙවැනි ඉගැන්වීම්වලින් උන්වහන්සේ සප්ත අපරිහානීය ධර්මයන් ගෙන් සයවැන්න ලෙස පෙන්වා දුන් කාන්තාවට නිසි ගෞරවය ලබාදීම යන කාරණය තවත් අර්ථවත් කර ඇත.මවට නිසි තැන, ගෞරවය හිමිවන පවුලක් වේ නම් එය සමාජයටම ආදර්ශයකි. එවන් නිවෙස්වලින් පිරුණු රාජ්‍ය ද වාසනාවන්තය.නිවෙසක දරුවන් වැඩි වශයෙන් ම දවස ගෙවන්නේ මව සමග මිස පියා සමග නොවේ. ඒ නිවෙසේ ගෘහ මූලිකයා විසින් මවට නිසි ගෞරවය, සැලකිලි ලබා දෙන්නේ නම් දරුවන් නිසි මඟ යැවීම සඳහා ඇවැසි පෞරුෂය එහිදී ඇය කෙරෙහි ගොඩ නැඟේ. ගෘහනියක් ලෙස හෝ වේවා, බිරිය ලෙස හෝ වේවා තම නිවෙසේ දී ඇය අපහසුතාවයට, අවමානයට ලක්වන්නේ නම් දරුවන් නිසි මඟ යැවීමට ඇය වෙත වූ ශක්තියට, පෞරුෂයට බරපතළ හානි පැමිණේ.තමන් නොසලකා හැරියා යන මානසිකත්වයෙන් ඇය පීඩාවට පත්වේ. මේ නිසාම දෛනික වැඩ කටයුතු, හා පවුලේ සාමාජිකයන් පිළිබඳව සොයා බැලීමේ ආශාව, උනන්දුව ඇය කෙරෙන් දුරස් වේ. මේ නිසා කිසියම් රාජ්‍යයක දරු පරපුර යහමඟට ගැනීම සඳහා උනන්දු වනවා නම් පළමුව ඒ රාජ්‍යයේ ජීවත්වන අම්මාවරුන්ට ගෞරවනීය බවක් ලබාදීම වැදගත් වේ.බුදුරජාණන් වහන්සේ විසින් දේශනා කොට වදාළ සෑම සූත‍්‍ර දේශනාවක දී ම පාහේ යම් අදහසක් පල කරන්නේ නම් ඊට පෙර මව පිළිබඳව සඳහන් කර ඇය ඉදිරියෙන් තබන්නට කටයුතු කර ඇති බව පෙනේ. සදිශා පිළිබඳව හඳුන්වාදීමේ දී පූර්ව දිශාව හෙවත් නැගෙනහිර දිශාව ලෙස පෙන්වා දී තිබෙන්නේ මව සහ පියා යන දෙදෙනාය.‘මාතා පිතා දිශා පුබ්බා’මෙම වාක්‍යයෙහි පළමුව මව පූර්ව දිශාව වශයෙන් පෙන්වා දී ඇත. එමෙන් ම පරාභව සූත‍්‍රය සහ වාසල සූත‍්‍රයෙහි ද මවට සහ පියාට නොසළකා හිඳීම වසල කාරක ධර්මයක් බවත්, පිරිහීමට කාරණයක් බවත් පෙන්වා දී ඇත.එකල සමාජයේ බ‍්‍රහ්මත්වය ලැබීම ඉතා ඉහළින් පිළිගැනුණි.බුදුරජාණන් වහන්සේ විසින් බ‍්‍රහ්මත්වයට පියා සමාන කර දක්වනවා සේ ම ප‍්‍රථමයෙන් මෙත්තා, කරුණා, මුදිතා, උපේක්ඛා යන ගුණාංගයන්ගෙන් පිරිපුන් වූයේ මව ය යන කරුණ අමතක නොකළහ.‘බ‍්‍රහ්මාති මාතා පිතරෝ’මව සහ පියා මහා බ‍්‍රහ්ම යන උතුම් පදවියෙන් පූජාවට සුදුසු බව උන්වහන්සේ අවධාරණය කර ඇත.ලංකා සමාජයේ වෙසෙන අප, අම්මා සහ කිරි අම්මා ගේ භූමිකාව ඉතා සුවිශේෂී වන බව අමතක නොකළ යුතුය. වැඩිහිටි, කාන්තාවන් සතු දැනුම් සම්භාර ය, ජීවත් වීමෙන් ලද පන්නරය ඊළඟ පරම්පරාවේ දියුණුවට අතිශයින්ම උපකාර කරගත හැකිය.විශේෂයෙන් ම මුණුපුරු මිණිපිරියන්ට ආච්චි අම්මාගේ ඇසුරෙන් ලැබෙන සමාජයීය දැනුම මිල කළ නොහැකි ය.මේ නිසා රටක බාල, තරුණ, මහලු සෑම කාන්තාවක්ම ආරක්ෂා කර ගැනීමට, ඔවුන්ට නිසි ගෞරවය ලබා දීමට නිවෙසේ දී මෙන්ම සමස්ත සමාජයේ දී ද කටයුතු කළ යුතුය.සදාචාර සම්පන්න අනාගතයක් අපේක්ෂා කළ හැකිවන්නේ එවිට ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=as0907197</link>
    <topic>උතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේ</topic>
    <author>කලාභූෂණ</author>
    <content>රටට වැඩ කරන්න දැයේ දරුවන්ට අත දෙන ‘තනි ආණ්ඩුසුරඟනන් මිහිමතට කැඳවන ලොව දැවැන්තම වේදිකාවනෙළුම් විලගුරු සේවයේ රසකතාමිනිත්තුවක කතාවක්සදාචාර සම්පන්න සමාජයක් සඳහා කාන්තාවට නිසි ගරුත්වය දිය යුතුයිඋතුරු පළාතේ ස්ථූපයක් ඉදිකිරීමට හොඳම ස්ථානයක් කිලිනොච්චියේඑල්.ටී.ටී.ඊ ත‍්‍රස්තවාදය පරාජය කළ පසු මහින්ද රාජපක්ෂ ජනාධිපතිතුමාගේ සහ රජයේ විශේෂ අවධානය යොමුවූයේ විජයග‍්‍රහණය සංකේතවත් වනු පිණිස පළාත් නවයක අභිනවයෙන් ස්ථූප 9 ක් ඉදිකිරීම කෙරෙහිය. ඉන් උතුරු පළාතේ පිහිටුවිය යුතු ස්ථූපය කුමන ස්ථානයක ඉදි කළ යුතු දැයි අවධානයට ලක් කිරීම මෙම ලිපියේ අරමුණයි.ගෞතම බුදුරජාණන් වහන්සේ ගේ පාදස්පර්ශයෙන් පවිත‍්‍ර වූ, බෞද්ධයාගේ වන්දනාවට පාත‍්‍ර වූ මහියංගනය, නාගදීපය, කැලණිය, ශ‍්‍රීපාදස්ථානය, සොළොස්මස්ථානයෙන් වැදගත් පූජනීය ස්ථාන 4 කි. ඉන් නාගදීපයට ද සුවිශේෂී වැදගත්කමක් හිමිවනුයේ චූලෝදර මහෝදර යන නාග රජුන් ඇතුළු දෙසේනාවක් අතර ඇවිළීමට ගිය සටනක් සමථයකට පත් කිරීමට බුදුරජාණන් වහන්සේ වැඩම කිරීම නිසා ය. එහිදී කැලණියේ මණිඅක්ඛික නා රජුගේ ඇරයුමින් බුදුරජාණන් වහන්සේ කැලණියට ද වැඩම කළ බව ශාසන ඉතිහාසයේ එයි.නාගදීපය වසර 30 කට පෙර ශ‍්‍රී ලංකාවේ බෞද්ධ ජනයාගේ වන්දනා මානයට අරමුණු වූ වැදගත් සිද්ධස්ථානයකි. මේ වන්දනා ගමන්වලදි අනුරාධපුරයේ රුවන්වැලි සෑය හා ශ‍්‍රී මහා බෝධිය, කිලිනොච්චියේ ලුම්බිණී විහාරය, යාපනයේ නාගවිහාරය සහ නයිනතිව් හි නාගදීප විහාරය සුවිශේෂී ස්ථාන විය.නාගදීපය නයිනතිව් නමින් හැඳින්වූ මුහුදින් වට වූ අතර යාපනයේ සිට බෝට්ටුවලින් යා යුතු විය. නාගදීපයේ වැදගත් සිද්ධස්ථාන දෙකක් විය. එකක් නාගදීප විහාරය වන අතර අනික නාගම්මා කෝවිලයි. වසර 25 කට පෙර එල්.ටී.ටී.ඊ බලය ව්‍යාප්ත වීමත් සමඟ රජයේ නාවුක හමුදා කඳවුරක් පිහිටුවීම නිසා එම සිද්ධස්ථානය ආරක්ෂා වී පැවතුණි.ති‍්‍රවිධ හමුදාව විසින් යාපන අර්ධද්වීපය සිය අණසකට යටත් කරගත් පසු එල්.ටී.ටී.ඊ. ය වන්නි දිස්ති‍්‍රක්කයට පසු බැස කිලිනොච්චිය සිය පාලන මධ්‍යස්ථානය කරගත්තේ ය. එයින් පසු වන්දනාකරුවන් හා වෙළෙඳුන්ට කිලිනොච්චිය වන්දනාමානයට සහ නවාතැන් පොළක් ලෙස භාවිතා කිරීමට තිබූ අවස්ථාව අහිමි විය.කිලිනොච්චියේ සිංහල බෞද්ධ බැතිමතුන්ගේ වන්දනාවට පාත‍්‍ර වූ සිද්ධස්ථානයක් ලෙස ලුම්බිණි විහාරය පැවතිණි. යාපනයේ නාගවිහාරයත්, නයිනතිව් හි නාගදීප විහාරයත් වන්දනා කරන බැතිමත්හු ඒ 9 මාර්ගය ඔස්සේ ගමන් කරන විට කිලිනොච්චියේ වූ ලුම්බිණි විහාරස්ථානයේ නවාතැන් ගැනීම සිරිතක් කොට ගත්හ.ඊට හේතු වූයේ යාපනය හා වව්නියාව අතර කිලිනොච්චිය පිහිටීම නිසා ය. කොළඹ සිට කිලිනොච්චියට කි.මී. 321 ක් වන අතර වව්නියාව සිට කිලිනොච්චියට කි.මී. 67 කි. යාපනය සිට දකුණට කිලෝමීටර් 65 කි.කිලිනොච්චියේ ලුම්බිණි විහාරයේ දෙතිස්මහ පලරුහ බෝධීන් වහන්සේ නමක් වැඩසිටින අතර බුදු මැදුරක් ද විය. බෝධීන් වහන්සේ නිරුපද්‍රිතව තිබෙන අතර බුදුමැදුරට එල්.ටී.ටී.ඊ.ය විසින් අලාභ හානි කර තිබිණි. දෙමළ හින්දු බැතිමතුන් ගේ වන්දනාවට පාත‍්‍ර වූ පුල්ලෙයාර් දේවාලය ද (ගණ දෙවි කෝවිල) සුරැකිව තිබේ.1988 දී පුනරුත්ථාපන ලේකම් විසින් බෞද්ධ කටයුතු කොමසාරිස්ට දන්වා ඇති ලිපියක කිලිනොච්චියේ ලුම්බිණි විහාරයේ ප‍්‍රතිසංස්කරණ කටයුතු සඳහා ආධාර මුදලක් වෙන් කළ නමුදු කොටි ත‍්‍රස්තවාදීන්ගේ බලය හමුවේ එහි කටයුතු කෙරුණේ නැත. 2009 මැයි 18 වන දින වනවිට කොටින් සතු කරගෙන සිටි සියලුම ප‍්‍රදේශ ති‍්‍රවිධ හමුදාව විසින් අත්පත් කරගත් පසු ලුම්බිණි විහාරස්ථානය කෙරෙහිද අවධානය යොමු කිරීමට හැකි විය.58 වන බල සේනාංකාධිපති බි‍්‍රගේඩියර් ශවේන්ද්‍ර සිල්වා මහතාගේ උනන්දුව මත මෙම විහාරස්ථානය පවිත‍්‍රකොට පුද පූජා පැවැත්වීමට සුදුසු ආකාරයෙන් ප‍්‍රතිසංස්කරණය කර ඇත. එහිලා පසුගිය ජූනි 16 දා සැදැහැවත් දානපතියෙකුගේ පරිත්‍යාගය මත වටිනා බුද්ධ රූපයක් ද බුදු මැදුරේ තැන්පත් කර ඇත. දශක දෙකකට පසුව එම විහාරස්ථානය අධිපති බ‍්‍රාහ්මණවත්තේ සීවලී ස්වාමීන් වහන්සේටත් සහභාගිවීමට හමුදාවෙන් ලද පහසුකම් මත අවස්ථාව ලැබී ඇත. මේ පිළිබඳව හිටපු යුද හමුදාපති සරත් ෆොන්සේකා මහතා ගමන් පහසුකම් ලබාදී ඇති අතර ස්වාමීන් වහන්සේ විසින් දෙමළෙන් හා සිංහලෙන් අනුශාසනාවක් ද කළහ.බ‍්‍රාහ්මණවත්තේසීවලී හිමිකිලිනොච්චියේ මුදාගත් ප‍්‍රදේශයක ස්ථූපයක් ඉදිකරනවාට වඩා බෞද්ධ ආගමික සිද්ධස්ථානයක් තුළම ස්ථූපයක් ඉදිකිරීමට වඩාත් යෝග්‍ය වේ. එම විහාරස්ථානයේ ම බෝධීන් වහන්සේ ද, බුදුමැදුර ද තිබෙන අතර අඩුවක් ව පවතිනුයේ චෛත්‍යයක් නොතිබීමයි. චෛත්‍යයක් ඉදිකිරීමෙන් අංගසම්පූර්ණ විහාරස්ථානයක් වන අතර ඒ සඳහා සැදැහැවතුන් දානපතියන්ගේ ද අනුග‍්‍රහය ලබාගත හැකි වනු ඇත. මෙම ස්ථානයේ චෛත්‍යයක් ඉදිවීමෙන් පසු වසර 30 කට පසු බලාපොරොත්තු වූ සිහිනයක් සැබෑවනු ඇත.එල්.ටී.ටී.ඊ. ත‍්‍රස්තවාදය පරාජය කර ලත් විජයග‍්‍රහණයෙන් පසු අතිගරු ජනාධිපති මහින්ද රාජපක්ෂ මැතිතුමා ඇතුළු රජය ප‍්‍රකාශයට පත් කළේ පළාත් 9 හි ජයසංකේතවත් වීමේ ස්ථූප 9 ක් ප‍්‍රතිෂ්ඨාපනය කරන බව ය. පසුගිය දා ජනාධිපතිතුමා මියෙන්මාර ජන රජයේ කළ සංචාරයේ දී ද එම ස්ථූප සඳහා කිරිගරුඬ ලබාදෙන බවට ද එරට සැදැහැවතුන් පොරොන්දු වී ඇත. එවිට උතුරු පළාතේ ඉදිවිය යුතු ස්ථූපය කිලිනොච්චියේ ලුම්බිණි විහාර පරිශ‍්‍රයේ ඉදිවිය යුතු අතර කිරිගරුඬ චූඩාමාණික්‍යයක් ද පැළැඳවිය හැක.එවිට එම විහාරස්ථානය අංග සම්පූර්ණ වන අතර වන්දනා කරුවන්ටත් සංචාරකයින්ටත්, ඒ 9 මාර්ගයේ ගමන් ගන්නා මගීන්ටත් හොඳ නවාතැන් පොළක් ලෙස ද භාවිතා කළ හැකිවේ. ධර්ම ශාලාවක්, විශ‍්‍රාම ශාලාවක්, නවාතැන් සඳහා කාමර සහිත ගොඩනැඟිල්ලක් ඉදිවීම යෝජනාවක් වේ.එපමණක් නොව මේ ස්ථානය බෞද්ධයින්ට පමණක් උරුමවනවාට වඩා දෙමළ හින්දු බැතිමතුන්ට ද ප‍්‍රයෝජනයක් ගත හැකි වන පරිදි සිරිඋපුල්වන් (විෂ්ණු) දෙවොළක් ද, කතරගම දෙවොළක් ද ඉදිකළ හැක. එය ද රුහුණේ කතරගම මහ දෙවොළේ ඉදිරිපස ආකෘතිය පරිදි ද, දෙවුන්දර සිරිඋපුල්වන් දෙවොළේ ඉදිරිපස ආකෘතිය පරිදි ද ඉදිකිරීම වැදගත් ය. එවිට සිංහල බෞද්ධ හා හින්දු දමිළ ජනයාගේ පූජෝපහාරයට ලක්වන ස්ථානයක් වී ජාතික හා ආගමික සංහිඳියාවක් ඇති වේ.මෙය දේශීය සංචාරකයින්ට හා වන්දනාකරුවන්ට ඉමහත් සේ ප‍්‍රයෝජනවත් වන ගමන් මාර්ගයක් වනු ඇත. නාගදීපය වන්දනාවේ යන අයට කිලිනොච්චියේ ලුම්බිණිය ද, යාපනයේ නාගවිහාරය ද, නයිනතිව්හි නාගදීප විහාරය ද වැඳපුදා ගත හැක.මේ ගමනේ දී කිලිනොච්චිය සංචාරක පුරයක් ලෙස සංවර්ධනය කිරීමට තවත් යෝජනාවක් ඉදිරිපත් කළ හැක.එල්.ටී.ටී.ඊ. ත‍්‍රස්තවාදය පරදවා ලත් විජයග‍්‍රහණය සංකේතවත් කිරීමේ ජයස්ථම්භයක් පිහිටුවීම සහ ජාත්‍යන්තර ප‍්‍රදර්ශනාගාරයක් ඉදිකිරීමයි. එල්.ටී.ටී.ඊ. ය හා ජාත්‍යන්තර එන්.ජී.ඕ. සහ විදෙස් බලවතුන්ගේ සාකච්ඡා මණ්ඩප පැවැති එල්.ටී.ටී.ඊ. පාලන හා මධ්‍යස්ථානය පිහිටි භූමි භාගයේ ප‍්‍රදර්ශනාගාරය ඉදිකිරීමයි.දැනට කිලිනොච්චියේ ලුම්බිණි විහාරස්ථානයේ විහාරාධිපති වනුයේ ආචාර්ය පූජ්‍ය බ‍්‍රාහ්මණවත්තේ සීවලී ස්වාමීන් වහන්සේ වන අතර නයිනතිව් හි නාගදීප විහාරයේ ද, නල්ලතන්නියේ බෞද්ධ මධ්‍යස්ථානයේ ද විහාරාධිපතිත්වය දරයි. දැනට දෙමටගොඩ බේස්ලයින් පාරේ නාගදීප ශාඛා විහාරස්ථානයේ වැඩසිටින අතර ඒ ස්වාමීන් වහන්සේ අනුමැතිය ද මේ සඳහා ලැබී ඇත.කලාභූෂණජේ.ඒ.ඩී. පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071913</link>
    <topic>කවරයේ කතාව</topic>
    <author/>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාමෙවර රසඳුන කවරය හැඩ කරනුයේ රංගන ශිල්පි ජනක කුඹුකගේ සමඟ චාන්දනී සෙනෙවිරත්න. ඔවුන් දෙපළමේ දිනවල ‘සුළඟ මට කතාකරයි’වේදිකා නාට්‍යයේ ප‍්‍රධාන චරිත සඳහා එක්වී සිටිති.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907191</link>
    <topic>ටයිටැනික් ගිළුණු රහස සොයාගනී</topic>
    <author>ආතර් උස්මීයගේ</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාඔස්කාර් සම්මාන 11කින් පිදුම් ලැබූ ‘ටයිටැනික්’(Titanic) නෞකාවේ කතාන්දරය පසුබිම් කරගෙන තැනූ එම නමින්ම යුත් චිත‍්‍රපටය ප‍්‍රදර්ශනය කර අද වන විට අවුරුදු දහයක් වෙයි.ජේම්ස් කැමරන් (James Cameron) විසින් නිෂ්පාදනය කොට අධ්‍යක්ෂණය කරන ලද මෙම චිත‍්‍රපටයේ සම නිෂ්පාදකයා වූයේ ජෝන් ලන්ඩුය. මෙය චිත‍්‍රපටයක් ලෙස නිර්මාණය කොට ඉදිරිපත් කරන ලද්දේ ටුවෙන්ටියත් සෙන්චරි ෆොක්ස් සහ පැරමවුන්ට් පික්චර්ස් විසිනි.1912 අපෙ‍්‍ර්ල් 10 වෙනිදා අත්ලන්තික් සාගරයේ ගමන් කරමින් තිබූ ‘ටයිටැනික්’ නෞකාව එහි තිබූ අයිස් පරයක ගැටී පැය තුනකට පසු ගිලී ගියේය. මෙම අනතුරෙන් ජීවිත 1517ක් විනාශ වී ගිය අතර ඉන් දිවි ගලවා ගැනීමට හැකිවූයේ 706 දෙනෙකුට පමණි.ජේම්ස් කැමරන් මෙම සත්‍ය සිද්ධිය කේන්ද්‍ර කොට ගෙන ‘ටයිටැනික්’ චිත‍්‍රපටය නිර්මාණය කර මුළු රසික පරපුරම හැඬවූවේය. අනූනවයේ ප‍්‍රදර්ශනයට තබන ලද හැම චිත‍්‍රපටයකම වාර්තා බිඳ හෙළමින් එම වර්ෂයේ වැඩිම ආදායමක් ලැබූ චිත‍්‍රපටය බවට පත් විය.’ටයිටැනික්’ ප‍්‍රදර්ශනයට තබා අවුරුදු දහයකට පසු එසේම එම නෞකාව අත්ලාන්තික් සාගරයේ ගිලී ගොස් අවුරුදු සියයකට පසු යළිත් වරක් මෙම මහා ඛේදවාචකය සිදුවීමට හේතු දක්වමින් අලුත්ම මතයක් ඉදිරිපත් කරන ග‍්‍රන්ථයක් නිකුත් වී තිබේ.මෙම ග‍්‍රන්ථය සම්පාදනය කර ඇත්තේ ලෝහ පිළිබඳ විද්‍යාඥයින් දෙදෙනකු විසිනි. ටයිටැනික් නෞකාව නිෂ්පාදනය කරද්දී (තනද්දී) එහි බොහෝ තැන්වලට යොදා ඇත්තේ ඉතාමත් බාල වර්ගයේ රිවට් ඇණ බව සඳහන් කරන මෙම විද්‍යාඥයින් දෙදෙනා මෙම මහා ඛේදවාචකය සිදුවීමට ප‍්‍රධාන හේතුව එය බවද කියා සිටිති.‘ටයිටැනික්’ නෞකාව තැනීමේ කොන්ත‍්‍රාත්තුව සම්පූර්ණයෙන්ම බාරදී තිබුණේ උතුරු අයර්ලන්තයේ, බෙල්ෆාස්ට් හී පිහිටිHarland &amp; Wolff නමැති සමාගමටය.අඩු මුදලකට හා ඉක්මනින් මෙම කර්තව්‍ය සිදුකිරීමට බාර ගැනීම නිසා ඉහත සඳහන් සමාගම නැව තැනීමේදී ඉතා බාල වර්ගයේ රිවට් ඇණ පාවිච්චි කර ඇති බව කියන මෙම ග‍්‍රන්ථයේ එක් කර්තෘවරයෙකු වන තිමෝති පොයිකේ මේ නිසා වැඩේ බාලවී මෙම ඛේදවාචකය සිදුවූ බව ඔහු සඳහන් කරයි.’ටයිටැනික්’නෞකාවේ නිෂ්පාදනය ආරම්භ කරන විට තවත් නැව් දෙකක වැඩ එම නැව්තටාකයේ සිදුවෙමින් තිබුණ බව කියන තිමෝති මේ නිසා ‘ටයිටැනික්’ නැව සෑදීමට අවශ්‍ය මිලියන ගණනක් වූ රිවට් ඇණ ලබා ගැනීමේ උග‍්‍ර ප‍්‍රශ්නයකට නිෂ්පාදන සමාගම මුහුණ දී සිටිය බවත් අවශ්‍ය ඇණ ලබාගැනීමට නොහැකි වූ තැන ඔවුන් බාල වර්ගයේ ඇණ මිලදී ගෙන නැවේ වැඩ කටයුතුª අවසන් කර ඇති බවත් සඳහන් කරයි.නෞකාවක් වැනි දෙයක් ශක්තිමත්ව නිර්මාණය කිරීමට නම් ඒ සඳහා ඉස්තරම්ම හා ඉහළම වර්ගයේ භාණ්ඩ ප‍්‍රයෝජනයට ගත යුතුව ඇතැයි කියන තිමෝති, එහෙත් බාල බඩු ප‍්‍රයෝජනයට ගැනීමෙනුත්, ඉක්මනින් “වැඩේ අවසන් කිරීමට” පියවර ගැනීමෙනුත් මහා ව්‍යසනයක් සිදුවූ බව සඳහන් කරයි.Timothy Foecke අමෙරිකා රජයේ National Institute of Standards and Technology ආයතනයේ ලෝහ විද්‍යාඥයෙකු ලෙස කටයුතුª කරයි. ඔහු දස අවුරුදු කාලයක සිට ‘ටයිටැනික්’ නෞකාවට සිදුවූයේ කුමක්දැයි පර්යේෂණ පවත්වමින් සිටියි.තිමෝති සමඟ මෙම ග‍්‍රන්ථය ලිවීමට හවුල් වූයේ ජෙනිෆර් හූපර් මැක්කාටේ (Jennifer Hooper McCarty) නැමැති ලෝහ විද්‍යාඥවරියයි.පී.එච්.ඩී. උපාධිය සඳහා ජෝන් හොප්කිංස් විශ්වවිද්‍යාලයේ දී (1999) අධ්‍යාපන හදාරමින් සිටිද්දී ඇය ‘ටයිටැනික්’ නෞකාවට යොදා තිබූ රිවට් ඇණ ගැන පර්යේෂණය කිරීමට පටන්ගත්තාය.”මේ කොම්පැණිය (නැව නිෂ්පාදනය කළ) දැන දැනමයි බාල වර්ගයේ රිවට් ඇණ මිලදීගෙන තිබෙන්නේ මෙවැනි බාලබඩු යොදා නිෂ්පාදනය කරන දෙයක් ඉක්මනින්ම විනාශ වන බව ඔවුන් නොසිතන්න ඇති. අනිත් අතට ‘ටයිටැනික්’ නැව අයිස් පරයක හැපෙයි කියලත් ඔවුන් නොසිතන්න ඇති...” ජෙනිෆර් කියයි.ජෙනිෆර් සහ තිමෝති යන ලෝහ විද්‍යාඥයින්ගේ මත ප‍්‍රතික්ෂේප කරන හාර්ගන්ඩ් සහ වුල්ෆ් සමාගම තමන් ’ටයිටැනික්’ නැව තැනීමේදී බාලවර්ගයේ රිවට් ඇණ ප‍්‍රයෝජනයට නොගත් බව සඳහන් කරයි.”What Really Sank the Titanic” නමැති ග‍්‍රන්ථය සම්පාදනය කළ තිමෝති සහ ජෙනිෆර් මෙම ග‍්‍රන්ථය සම්පාදනය කිරීම සඳහා තමන්ට අවුරුදු කීපයක්ම සුං බුං වූ “ටයිටැනික්” නැවේ කොටස් පරීක්ෂාවට භාජනය කිරීමට සිදුවූ බවත්, මේ හැර 1890 සිට 1900 දක්වා නැව් තැනීම සඳහා හාලන්ඩ් සහ වුල්ෆ් සමාගම භාවිත කළ හැම භාණ්ඩයක් ම පරීක්ෂා කිරීමට සිදුවූ බවත් සඳහන් කරති.රිවට් ඇණ නිෂ්පාදනය කිරීමට ගන්නා ලෝහ වර්ගයන් ගැන තමා විශාල පර්යේෂණයක් කළ බව කියන ජෙනිෆර් මේ සඳහා නොයෙක් වර්ගයේ ලෝහ වර්ගයන් භාවිතා කරන බවත් ‘ටයිටැනික්’ නෞකාවට යොදා ඇති රිවට් ඇණවල ලෝහ වර්ගය ඉතාමත් බාල බවත් කියා සිටියි.මෙම ලෝහ විද්‍යාඥයින් දෙදෙනා ‘ටයිටැනික්’ නෞකාවට යොදා ඇති රිවට් ඇණ 48ක් පරීක්ෂාවට ලක්කර ඇත. මෙම පරීක්ෂාවේදී එම ඇණවල යබොර සාන්ද්‍රණය සියයට නවයක් තිබූ බවත් එහෙත් තිබිය යුත්තේ සියයට තුනක් හෝ දෙකක් බවත් සඳහන් කර තිබේ.ජෙනිෆර් සහ තිමෝතිගේ සොයා ගැනීම් සහ ප‍්‍රකාශයන් ප‍්‍රතික්ෂේප කරන හාලන්ඩ් සහ වුල්ෆ් සමාගමේ ප‍්‍රකාශකයකු වන ජොරිස් මින්සේ “ටයිටැනික් ගමන් අරඹන විට කිසිම දෝෂයක් නොතිබුණු බව අපි හැම විටම කියා සිටියා” යයි සඳහන් කරයි.‘ටයිටැනික්’ නැව ගිලීයෑමට හේතුව රිවට් ඇණ නොවන බව සමාගමේ ඉන්ජිනේරුවෙකු වන ඩේවිඩ් ලිවිංස්ටෝන් කියයි. “එම ප‍්‍රකාශය සම්පූර්ණයෙන්ම නොමඟ යවන වැරදි එකක්” යයි ලිවිංස්ටෝන් වැඩිදුරටත් සඳහන් කරයි.තිමෝති සහ ජෙනිෆර් විසින් සම්පාදනය කරන ලද ”What Really Sank the Titanic” නමැති ග‍්‍රන්ථයෙන් ‘ටයිටැනික්’ ඛේදවාචකයට මුල්වූ තවත් කරුණු රාශියක් ම හෙළි කර ඇත. එහෙත් අවුරුදු සියයකට පමණ ඉහතදී සිදුවූ මෙම ඛේදවාචකය ගැන මොන විදිහේ කරුණු හෙළි කළත් ඉන් අත්වෙන ප‍්‍රතිඵලයක් නැතැයි සමහරු කියා සිටිති.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907192</link>
    <topic>කොණ්ඩෙ-රැවුල වවාගෙන</topic>
    <author>වසන්ත ජයසිංහආරච්චිගේ ඡායාරූප - ටෙනිසන් එදිරිසිංහ</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාසාරංග දිසාසේකර ගෙන් ඒ ගැන අසා බලමු“කොණ්ඩෙයි රැවුලයි වවාගෙන ඉන්නවා කියන එක ඒ තරම් පහසු දෙයක් නෙවෙයි. විශේෂයෙන් ම තරුණයකුගේ ඒ බාහිර ස්වරූපය කෙනකුට අමුත්තක් වෙන්න පුළුවන්. ඊට පස්සේ නොයෙකුත් ප‍්‍රශ්න.මොකද මේ රැවුලයි කොණ්ඩෙයි වවාගෙන. ළඟකදී අසනීප වුණාද? නැත්නම් ලව් බ්‍රේක් එකක්ද? ඔය වගේ තොර තෝංචියක් නැති විමසීම්.ඒ කෙසේ වෙතත් මෑත කාලීන ජනප‍්‍රිය තරුණ රංගන ශිල්පියකු වන සාරංග දිසාසේකරත් මේ දිනවල රැවුලයි කොණ්ඩෙයි වවන්න පටන් අරන්. ඒ ඇයි කියලා ඔබ දන්නව ද? අපි ඒ ගැන සාරංගගෙන් ම අහමු.මොකක්ද මේ වෙනස සාරංග...?ඇත්තම කිව්වොත් ‘සද්ධාතිස්ස’ චරිතය නිසයි මට මෙහෙම කරන්න වුණේ. ජයන්ත චන්ද්‍රසිරි අධ්‍යක්ෂණය කරන ‘දුටුගැමුණු’ සිනමා පටයේ ‘සද්ධාතිස්ස’ චරිතය සඳහා මට ආරාධනා ලැබුණා. ඉතිං ඒ වෙනුවෙන් අත්‍යවශ්‍ය කාරණා කිහිපයක් මට කරන්න තියෙනවා.චිත‍්‍රපටය පුරාවට ම ස්වභාවිකවම කොණ්ඩෙ - රැවුල එලෙසම රැකගන්න අවශ්‍යයි. ඒ වගේ ම ශාරීරික පැත්තෙන් සටන් ක‍්‍රම, ශාරීරික ව්‍යායාම් වල යෙදෙන්න ඕන. ඊට අවශ්‍ය උපදේශක වරයෙක් යටතේ මේ දිනවල මම පුහුණුවීම් කටයුතු කරගෙන යනවා. ඒ චරිතය සඳහා අවශ්‍ය රූපය නිර්මාණය කරන්නයි මේ දවස්වල මගේ කාලය මුළුමනින් ම වගේ වෙන් වෙන්නේ.දුටුගැමුණු සිනමා පටයේ ‘සද්ධාතිස්ස’ චරිතය ඔබට ලැබුණේ කොහොම ද?ඇත්තටම ජයන්ත චන්ද්‍රසිරි කියන ප‍්‍රවීණ අධ්‍යක්ෂවරයාට මේ චරිතය සඳහා නව පරපුරේ කෙනෙක්ම අවශ්‍ය වෙලා තියෙනවා. ඒ අනුව ඔහු අධ්‍යයනයක් කරලා චරිතයට අවශ්‍ය දේ මගෙන් ලබා ගන්න පුළුවන් වෙයි කියලා හිතලයි මට ආරාධනා කළේ. දවසක මම ඔහු මුණ ගැහිලා ඒ පිළිබඳ කතා කළා ම ‘සද්ධාතිස්ස’ චරිතය පිළිබඳ ලොකු ආසාවක් මා තුළත් ඇති වුණා. ඉන් අනතුරුවයි මම මේ සිනමා පටය වෙනුවෙන් ලොකු කැපකිරීමක් කරන්නේ.නමුත් ඔබ මේ දිනවල ‘දෙරණ’ නාළිකාවේ නිවේදකයකු ලෙසත් කටයුතු කරනවා අපි දකිනවා.‘දෙරණ’ ෆැමිලි නම්බර් වන්’ කියන වැඩසටහන මම රැවුලයි කොණ්ඩෙයි වවන්න පෙර පටිගත කර අවසන් කළා. අනෙක් ප‍්‍රධානම දේ එක දිගට කරන වැඩසටහන් සඳහා දායක වෙන්න මම එතරම් කැමැත්තක් දැක්වූයෙත් නැහැ. හේතුව මම ටිකක් කාර්ය බහුල වුණු නිසා. මෙම ‘දෙරණ’ වැඩසටහනත් මාස දෙක හමාරකින් විතර පටිගත කර අවසන් කළා. අද හුඟක් රංගන ශිල්පීන් විවිධ රූපවාහිනී වැඩසටහන් සඳහා යොදා ගන්නවා අපි දකිනවා. එවැනි ආරාධනා මටත් ලැබුණා. ඔය අතරෙදියි Family No 01 වැඩසටහනට කතා කළේ.මම එය ඉතා ආසාවෙන් බාරගත්තා. ලැබෙන ප‍්‍රතිචාරත් එක්ක නිවේදකයකු ලෙසත් යමක් මට කරන්න පුළුවන් කියලා අද මට හිතෙනවා.සාරංගට අවස්ථාවක් ලැබුණොත් ඔබ තෝර ගන්නේ ටෙලිනාට්‍යය ද නැත්නම් සිනමාව ද?මං හිතන්නේ මම සිනමාව තෝර ගනියි.ඇයි ඒ...?සිනමාව කියන්නේ දැවැන්ත කලා මාධ්‍යයක් කියන දේ මම විශ්වාස කරනවා. අද බොහෝ දෙනෙක් කාර්ය බහුලයි. ඒ නිසාම රූපවාහිනියක් ඉදිරිපිට ඉඳගෙන කැප කරන්න පුළුවන් කාලය සීමිතයි. ඒ වගේ ම ඒ සඳහා යොමුවෙන පිරිස අඩුයි. සිනමා ශාලාවකදී රංගන ශිල්පියාට හෝ ශිල්පිනියට පෙ‍්‍ර්ක්ෂකයා වඩාත් සමීප වෙනවා කියලයි මට හිතෙන්නේ.අනෙක් දේ සිනමා තිරයේ වැටෙන දැවැන්ත ප‍්‍රතිරූපය. ඒ වගේ ම ටෙලිනාට්‍ය කියන දේ අවසන් වුණාට පස්සේ පැවැත්ම පිළිබඳ ගැටලුවක් තියෙනවා. නමුත් සිනමා පටයේ පැවැත්ම ටෙලි නාට්‍යයට වඩා දිගු කාලීනයි. අපි වේදිකාව කියන දේ පැත්තකින් තිබ්බොත් බහුතරයක් කැමති සිනමාවටයි.ඔබේ මුල්ම සිනමා රංගනය ‘නිල් දිය යහන’. ඉන්පසු ඔබේ සිනමා දායකත්වය දුටුගැමුණු ද?ඇත්තටම ‘නිල්දිය යහනෙන්’ පසු මට ඉංග‍්‍රීසි චිත‍්‍රපටයක් සඳහා එක්වීමට අවස්ථාව ලැබුණා. ඒ රෝයි ද සිල්වා ගේ It’s a matter of Love. මෙහි හැම රංගන ශිල්පියෙක් ම ලංකාවේ අය. 1990 දී රෝයි ද සිල්වා මහත්මයා කළ It’s a matter of time කියන චිත‍්‍රපටයේ දෙවන කොටස. ඉන්පසුවයි ‘දුටුගැමුණු’ සඳහා මම දායක වෙන්නේ.දැන් ඔබේ බාහිර ස්වරූපය නිසා මේ දිනවල වෙනත් නිර්මාණ කාර්යයන් ඇන හිටල ද?මේ දිනවල මගේ මාමා ඩග්ලස් රණසිංහ අධ්‍යක්ෂණය කරන ‘දිය යට ගිනි’ ටෙලි නාට්‍යයේ රහස් පරීක්ෂකවරයකුගේ චරිතයක් මම කරනවා. කෙසේ හෝ මාමා මගේ දැන් ස්වරූපයත් එක්ක එම චරිතය කරන්න අවස්ථාව ලබා දුන්න එක ගැන කෘතඥ විය යුතුයි.හේතුව ඔහු මේ චරිතය නිර්මාණය කරලා තිබුණේ කොණ්ඩේ රැවුල වවපු කෙනෙක් සඳහා නොවේ. නමුත් ඔහු ‘දුටුගැමුණු’ සඳහා මා කරන කැපවීම තේරුම් අරන් ටෙලි නාට්‍ය චරිතයේ බාහිර ස්වරූපය වෙනස්වීම ගැන ලොකු ප‍්‍රශ්නයක් මතු කළේ නෑ.කෙනෙක් කිව්වොත් අහිංසක පෙම්වතාගේ චරිත විතරයි සාරංගට කරන්න පුළුවන් කියලා.ඒක මම පිළිගන්න සූදානම් නැහැ. අපි හැමෝම කැමතියි චරිතාංග නළුවකු වෙන්න. ප‍්‍රධානම දේ අවස්ථාව ලැබෙන කල් අපි ඉවසිලිමත් වෙන්න ඕනෑ. දැන් අපේ වයස එක්ක ලැබෙන චරිත ඒකාකාරී වෙන්න පුළුවන්.හැබැයි ලැබෙන්නේ පෙ‍්‍ර්මවන්තයාගේ චරිත කියලා හැමතැනම එකම පෙ‍්‍ර්මවන්තයා වෙන්න බැහැ. මම හිතනවා වෙනස්ම විදිහේ චරිත ඉදිරියේදී දකින්න ලැබේවි. මේ දිනවල විකාශනය වන ‘සුදු අරලිය’ ටෙලිනාට්‍යයේ ‘සිදත්’ එවන් වෙනස්ව මඟක් ගත් චරිතයක්.හොඳයි ඔය කියන අහිංසක පෙම්වතා සැබෑ දිවියෙත් දැන් පෙම්වතෙක් ද?(සිනාසී) ඇත්තටම ඔව්. දැන් මට පෙම්වතියක් ඉන්නවා.‘නිල් දිය යහන’ සමඟ ඕස්ටේ‍්‍රලියාවේ කළ සංචාරය කොහොම ද?එය විශාල අත්දැකීමක් වුණා. ආදී ආනන්දියන් ගේ සංගමය වික්ටෝරියාවල සංවිධානය කරලා තිබුණු උත්සවයකට මම ගියේ. සුජීව හෙට්ටිආරච්චි මෙහි නිෂ්පාදකත් ඒ සඳහා එක් වුණා. යුද්ධයෙන් අසරණ වූ අය වෙනුවෙන් වෙන්වන අරමුදලක් සඳහායි නිල් දිය යහන ඕස්ටේ‍්‍රලියාවේදී ප‍්‍රදර්ශනය කළේ. එහිදී සජීවීව පෙ‍්‍ර්ක්ෂක ප‍්‍රතිචාර ලබන්න හැකිවීම මා ලැබූ විශාල භාග්‍යයක්.වසන්ත ජයසිංහආරච්චිගේ ඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907193</link>
    <topic> අණසක පතුරවා පවුලක්ම යටකරගත් මිස් වැන්දබෝනා</topic>
    <author>හේමාලි විජේරත්න</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාමාලිනී වීරමුණිරෝයල් ෆුඩ් කොම්පැණියේ නියම අයිතිකාරි පැත්තකින් තියලා එහි අණසක පතුරුවන්නේ ‘මිසිස් වැන්දබෝනා’. මිසිස් වැන්දබෝනාට ඉහළින් යන්න ෆුඩ් කොම්පැනියේ අයිතිකාරයා වන ෂෙරීන්ට වත් බෑ. මේ වෙනකොට වැන්දබෝනා ගේ ‘ගෙම්බර්’ එකට පවුලේ හැමෝම යටවෙලා.ඔබට මතක ඇති වැන්දබෝනා වේගවත් අඩි තබමින් එහාට මෙහාට යන හැටි.“don’t spoil my schedule’ (මගේ වැඩපිළිවෙල අවුල් කරන්න එපා) මේ මිසිස් වැන්දබෝනාගේ කටෙන් නිතරම කියවෙන වචන පෙළ.අද අප ගියේ මේ ‘වැන්දබෝනා’ ගේ සැබෑ ආත්මය හොයාගෙන. ඇය හිටියේ අප කවුරුත් හොඳින් දන්නා බොරැල්ල ‘පුංචි තියටර්’ එකේ. එහි ඉහළම මහළ තමයි වැන්දබෝනාගේ වාසස්ථානය.මාලිනී වීරමුණි...1960 දශකයේ සිංහල වේදිකාවට මේ නම ඉතාමත් හුරුපුරුදුයි. ඇය කලාවට අත්පොත් තැබුවේ වේදිකාවෙන්. තාමත් ඇගේ රංගන ප‍්‍රතිභාවෙන් ප‍්‍රකට කරන්නේ වේදිකාවෙදි ඈ ලබපු පන්නරය. ඒ විතරක් නොවෙයි ඔබ දන්නවා ද? තාමත් ඈ ආදරය කරන්නෙත් වේදිකාවට බව. ඉතින් අතීතය පසෙක තබා අපි අහමු වර්තමානය ගැන. මිස් වැන්දබෝනා ගැන.“මුතු කිරිල්ලී ටෙලිනාට්‍යයේ මිිස් වැන්දබෝනා මතුපිටින් බලන කොට හරිම නපුරු චරිතයක් විදියට තමයි පෙනෙන්නේ.නමුත් මම දකින විදියට නම් ‘වැන්දබෝනා’ කියන්නේ හරිම ආදර්ශමත් චරිතයක්.එයා බොහොම අවංකව වසර ගණනාවක් රූපරත්න මුදලාලිට සේවය කරපු කෙනෙක්.හොර බොරු වංචා කිසි දවසකත් නෑ.ඒ වෙනුවෙන් රූපරත්න මුදලාලි වැන්දබෝනාට සත පහක ගෙවීමක් කරලත් නෑ. අනිත් පැත්තෙන් බලන කොට මට හිතෙන්නේ වැන්දබෝනාගේ ජීවිතේ එකම ශෝකාන්තයක් කියලයි.එයා Royal food Company එක වෙනුවෙන් කොච්චර කැපවීම් කළත් ෂෙරින් ඇතුළු දූ දරුවන්ගෙන් එයාට කිසිම හොඳක් ඇත්තෙත් නෑ.පෞද්ගලික ජීවිතේ විවාහයක් කරගෙන සාර්ථක කර ගත්තෙත් නෑ. මුළු ජීවිතේම බිස්නස් එක වෙනුවෙන් කැප කළා. මේ තත්ත්වය නිසා තමයි අද වෙන කොට වැන්දබෝනා තුළ පළිගැනීමේ චේතනාවක් ඇති වී තියෙන්නේ.‘වැන්දබෝනාට’ මොනවගේ ප‍්‍රතිචාර ද පාර තොටේ යද්දි ලැබෙන්නේ.ප‍්‍රතිචාර නම් ඉතාම ඉහළයි. මමත් හීනෙකින්වත් හිතුවෙ නෑ ඒ තරම් මේ චරිතය ජනප‍්‍රිය වෙයි කියලා. මට පාරේ බැහැල යන්න බෑ.හැමෝම ‘මිසිස් වැන්දබෝනා’ කියලා වට කරගන්නවා. විශේෂයෙන් පුංචි ළමයි. අනිත් පැත්තෙන් මේ චරිතය මිනිස්සු අතරට මේ තරම් යන්න වැන්දබෝනා ගේ ඇඳුමත් බලපානවා ඇති.‘මුතුකිරිල්ලී’ රූගත කරත්දී සිදුවුණු අමතක නොවන සිදුවීම් කියනව ද?ඕන තරම් තියනවා. විශේෂයෙන් ම මට කියන්න ඕන මම විඳින අසීරුතා. යුනිෆෝම් එක ඇඳලා කකුල්වලට මේස් දාලා. සපත්තු දාලා උදේ ඉඳන් රෑ වෙනකම් රූගත කිරීම් කරන එක හරිම අමාරුයි. මට මතකයි මුල් කාලේ ස්ටොකින්ස්වලට මගේ කකුල් දෙකම වන වුණා. කොච්චර අසීරුතා ආවත් මම හරිම කැමැත්තෙන්, උනන්දුවෙන් මේ චරිතය රඟපානවා.ඔබ බොහෝ වෙලාවට සැර පරුෂ, නපුරු චරිතවලට කොටුවෙලා ද?අනේ මම දන්නෙ නෑ මොන හේතුවක් ද කියලා. මට ලැබෙන්නෙම ඒ වගේ චරිත. මේ චරිත කරන්න ගිහින් මම ලොකු අමාරුවක වැටිලා ඉන්නේ.මගේ ගෙදරට සර්වන්ට් කෙනෙක් ගන්න විදියක් නෑ. බොහෝ දෙනෙක් හිතන්නේ රඟපානවා වගේ ම මගේ සැබෑ ජීවිතෙත් මම නපුරුයි කියලා. හැබැයි ඉතින් අනිත් අතට මට හිතෙනවා මිනිස්සු මම ගැන එහෙම හිතන්නේ මම ඒ චරිත හොඳට කරල කියන නිසානේ කියලා.ඇත්තටම ඔබ සැබෑ ජීවිතයෙත් නපුරු ද?නේ නෑ. මම හරිම සංවේදී. අනුන්ගේ දුකේදී හිත උණුවෙන අහිංසක ගැහැනියක්..සමහරු හිතාගෙන ඇති මගේ මහත්තයා නාමෙල්වත් මම මට්ටු කරගෙන ඇති කියලා. මට තියෙන්නෙ ඒකෙ අනිත් පැත්ත.වියපත් වුණාට ඔබ ළඟ තවමත් තරුණ අදහස් තියනව කියලා දැනෙනවා?ඒ මම ජීවිතේ දකින විදිය නිසා වෙන්න ඇති.මම අවුරුදු 33 ක් පිටරට හිටපු කෙනෙක්. අපි ජීවිතේ බොහොම සරලව ගෙවන අය. වියපත් වුණා කියලා මම ඒ විදියටම ඉන්නෙත් නෑ. දහ අටේ තරුණ කෙල්ල වෙන්න යන්නෙත් නෑ.විලාසිතා වුණත් මම මට ගැළපෙන ඒවා තෝරාගන්නවා. ඒ මොනදේ කළත් ලාංකික ගතියට මම ගරු කරනවා.දැන් ඔබේ දූ දරුවන්ගේ තොරතුරු මොනවද?මට ඉන්නේ පුතයි, දුවයි. ඒ දෙන්නම පදිංචි වෙලා ඉන්නේ විදේශ රටවල. මිනිපිරියෝ තුන් දෙනෙකුයි එක මුනුපුරෙකුයි ඉන්නවා.මේ හැම ;දනාම උදේ හවා කතා කරනවා.‘Web Camera’ එකෙන්. නිවාඩුවට ඒ හැමදෙනාම අපි බලන්න එනවා. අපේ දරුවෝ හොඳට හැදිලා තියෙනවා. දුවයි පුතයි දෙන්නම විවාහ වෙලා ඉන්නේ විදේශිකයන් සමඟ.අපේ දරුවෝ විදියට ඒ දෙන්නත් දැන් හැඩ ගැහිලා. අපිව බලලා යනකොට පුතාලා දණ ගහල වඳිද්දි ඒ දෙන්නත් වඳිනවා.අලුත් කලා කටයුතු මොනවද?දැනට නම් කරන්නේ ‘මුතු කිරිල්ලී ‘ විතරයි.ඒත් 60 දශකයේ දී නාමෙල් අධ්‍යක්ෂණය කළ ‘නැට්ටුක්කාරි’ සහ ‘ගොළු බිරිඳ’ කියන නාට්‍ය දෙක නැවත කරන්න සූදානම් කරගෙන තිබෙනවා.මේ දිනවල එහි පුහුණුවීම් කටයුතුවල යෙදෙනවා.මම තවමත් වේදිකාවට හරිම ආදරෙයි. ඒ නිසා ඒ ගැන ලොකු සතුටකින් ඉන්නේ.ඉදිරි බලාපොරොත්තු මොනව ද?මගේ එකම බලාපොරොත්තුව සහ ප‍්‍රාර්ථනය තමයි මට මැරෙනකම් රඟපාන්න ලැබෙන්න කියන එක.රඟපෑමෙන් බැහැර වුණාම ඔබේ දවස ගෙවෙන්නේ කොහොම ද?නාමෙල් - මාලිනි පුංචි තියටර් එකේ වැඩ කටයුතුවලටත් සම්බන්ධ වෙනවා.ඊට අමතරව මම පින් දහම් කරන්න හරිම කැමැති කෙනෙක්.මට හිතුණොත් අනුරාධපුරේ යන්න ඕන කියලා යනවා. ඒ වගේ ම තමයි මම කි‍්‍රකට් කී‍්‍රඩාවටත් හරිම කැමැතියි. ඉස්සර එංගලන්තෙ ඉන්නකොටත් ක‍්‍රිකට් තරග නරඹන්න කොහොම හරි එනවා. දැනුත් එහෙම තමයි.මේ ඊයේ පෙරේදා තිබුණු කි‍්‍රකට් තරගය ලොකු ස්කී‍්‍රන් එකේ දාලා.අපේ යාළුවන්ට, වැඩ කරන අයට හැමෝටම එන්න කියලා කෑම බීම හදලා නැරඹුවා. ඒකෙන් මම ලොකු සතුටක් ලබනවා.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907194</link>
    <topic>මලලසේකර සූරීන්ගෙන් විවරණ ලද</topic>
    <author>සංවාදය - ජයමිණි අත්තනායක</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාහෙන්රි ජයසේනගේ රංගන මතකය ඈත අතීතය කරාරුක්මණී දේවිඑඩී ජයමාන්නස්ටැන්ලි මල්ලවආරච්චිබී.ඒ. ඩබ්ලිව්. ජයමාන්නජෙමිනි කාන්තාගම්පහ දී ‘සැඟවුණු පිළිතුර’ නාට්‍ය රසවත් කරන නළු නිළි කණ්ඩායමයි.ඔවුන් සමඟ එක් වී එදින විනෝදවන්න...ඒ කාලෙ මේ තරුණ කොලු ගැටයාට ‘නාට්‍ය’ උණක් නොතිබුණා ද එරික් නම් මිතුරාගේ මැදිහත්වීමෙන් මේ නාට්‍යය නැරඹීමට පෙර එම නාට්‍ය මණ්ඩපය නිමවනු නැරඹීමට අවස්ථාවක් උදා විය.මේ 1942 වසරය. එවකට ඔහු පාසල් සිසුවෙකි.ගම්පහ පාර අයිනේ අහස් කුසට නැඟි පුවරුව හැඩකරන නළු නිළියන්ගේ පින්තූර නිසා ඔහුගේ හිතේ එය නැරඹීමේ උනන්දුව ආසාව තවත් වැඩි කළේ ය. කවුද රුක්මනී දේවි කියන්නේ?“දිව්‍යාංගනාවක් වගේ බොහෝ ලස්සන කෙනෙක්.” මිතුරාගේ පිළිතුරෙන් ඔහු තවත් උනන්දු විය.“කොහොම හරි එරික් අපි ඔය වේදිකාවට නැඟලා බලමු. නාට්‍ය පෙන්වන්න ඉස්සරින්.”කාටත් නොපෙනෙන්නට මිතුරන් දෙදෙනා එලෙසම වේදිකාවට නැඟ මේ අමුතු චමත්කාරය වෙනස විඳගත්හ.“ෂාහ් හරි ෂෝක්නේ, නියමයි....”කවදාවත් නාට්‍යක් දැක හෝ නාට්‍ය පෙන්වූ තැනකටවත් නොආ මේ කොලු ගැටයා එදා දැවයෙන් නිම වූ මේ වේදිකාව දැක පුදුමයට පත් විය. මෙවන් රඟබිමක් මතු දවසක තම ජීවිතයට මහත් සේ බලපාන බව ඔහු සිහි නෙනුදු පවා නොසිතන්නට ඇත.යාළුවා එකතු කරගත් මුදලින් ටිකට් පත් දෙකක් ලබාගත් ඔහු එදා ගෙදර කාටත් හොරෙන් එම නාට්‍යය නැරඹුවේය.වේදිකාවක් මත පළමුවරට නාට්‍යයක් රඟ දැක්වෙනු දැකීමෙන් ඔහුගේ සිත කෙතරම් සසලවීද යත් උඩු කරණමක් ගසා බිම වැටුණු කෙනෙක් මෙන් නෙත් කන් අයා ගල් ගැසී එදෙස බලා සිටියේ ය. මුළු ඇඟම සීතලව ගියේ ය.මුල සිට අවසානය තෙක් ම නාට්‍ය නැරඹුවද, නිසියාකාරව කිසිවක් ඔහුගේ මතකයේ රැඳුණේ නැත. රුක්මණී දේවියගේ හැඩ රුව, ඇගේ මධුර හඬ, ඇගේ මනබන්ධනීය දිඟු නෙත් සඟල නිතරම ඔහු සිත හොල්මන් කළේය.“චන්ද්‍රසෝම මොකද නිතරම කල්පනා කරන්නේ?” ඔහුගේ පාසල් මිතුරෝ නිතරම විමසූහ. සැබවින් ම කරළියෙන් උද්දාමයට පත් වූ ඔහු ඒ පිළිබඳව සිහින මැවුවේය. එදා ‘චන්ද්‍රසෝම’ නමින් හැඳින්වූ ඔහු, කොළඹට නුදුරු ගම්පහ පිටිසර ගමක ඉපිද, ගමේම හැදුණු වැඩුණු දහ හැවිරිදි පාසල් සිසුවෙක් විය.පසු කලෙක ඔහු හෙන්රි ජයසේන නමින් ප‍්‍රකටව ශ‍්‍රී ලාංකේය නාට්‍ය කලාවේ ප‍්‍රගමනයට විශිෂ්ට සේවාවක් ඉටු කළ වීරෝධාර චරිතයක් බවට පත් විය. බ්‍රෙෂ්ට් නාට්‍ය සම්ප‍්‍රදාය මෙරට පෙ‍්‍ර්ක්ෂකයාට සමීප කරවීමෙහිලා ඔහු පුරෝගාමි මෙහෙවරක් ඉටු කළේ ය.“එදා සැඟවුණු පිළිතුර” නාට්‍ය නරඹලා මම මොනතරම් සසල වුණා ද කිව්වොත් ඒ රංගනයන් ගැන මතක් කරලා මනෝ ලෝකයක තනිවුණා.බැරිම තැන ඒ නාට්‍ය කණ්ඩායමට මම ලිපියක් ලීවා. මාත් සිංදු කියන්න, රඟපාන්න දක්ෂකම් තියෙන ළමයෙක්. බැරිද? මට ඔබලාගේ නාට්‍ය කණ්ඩායමට බැඳිලා රඟපාන්න අවස්ථාවක් ලබා දෙන්න කියලා.මම ඒ ලිව්ව ලියුම අක්කාගේ අතටම අහුවුණා. පවුලේ බඩපිස්සා නිසා, ගෙදරින් සහායක් ලැබුණේ නෑ.ඒත් මගේ හිතේ තියෙන ලස්සන හීනය කඩා බිඳ යාදෝ කියලා මම තනියම හූල්ලපු විෙඳව්ව වාර අනන්තයි.ඔය අතරතුර තමා මගේ ලොකු අයියා, ගුවන් විදුලියේ සිරි අයියාගේ ළමා තීරයට, කවි, සිංදු කියන්න මාව කොළඹට එක්කරගෙන එන්නේ. මා රඟපානවට පවුලේ අය අකමැති වුණත්, ගුවන් විදුලියට සම්බන්ධ වෙනවට කැමැති වුණා.ඊට පස්සේ මම කොළඹ නාලන්දා විද්‍යාලයට ආවා. අධ්‍යාපන කටයුතුවලට. ගුවන් විදුලියේ වැඩ කරපු සිරිඅයියා අප පාසලේ ගුරුවරයකු විදිහටත් කටයුතු කළ නිසා මගේ හැකියාවන් හොඳින් තේරුම් ගත්තා.ඒ කාලේ ළමා තීරය ඔස්සේ අපි ගායනා කරපු ගීත බොහෝ ජනප‍්‍රිය වුණා.ඔය අතර සිරි අයියා, මේ ගීත රඟපා දැක්වීමට අපි කීප දෙනෙක් ම පුහුණු කළා. මේ ගීත රඟපෑව අපිට ලංකාව පුරා එවක සංවිධානය කළ සංගීත සංදර්ශනවලට සහභාගි වෙන්නත් අවස්ථාව ලැබුණා.මේ රඟපෑම් කළේ මම හරිම ආසාවෙන්. එදා මම තනිවුණා. හැම මොහොතකම, තනියම කතා කළා. සිනාසුණා. ඇඬුවා. මගේ සිතේ වැඩ කළේ එක එක විවිධ චරිත.ඔය හැකියාවට, ඔන්න හොඳ අවස්ථාවක් උදාවුණා. 1945 දී. එතකොට මම වයස අවුරුදු 18 ක කොලු ගැටයෙක්.‘සිරි අයියා’ ‘හරිශ්චන්ද්‍ර’ නම් නාට්‍යයක් කළා. එතකොට අපේ පාසලේ යුවතියන් ද ඉගෙන ගත්තා. ඒ අයත් එකතු කරගෙනයි ඔහු ඒ නාට්‍ය නිර්මාණය කළේ. මම ඒ නාට්‍යයේ ‘රෝහිත කුමාරයාගේ’ චරිතය නිරූපණය කළා.දැන් නාට්‍ය රංග ගත කරන දවසත් උදාවුණා. ආනන්ද විද්‍යාලයේ ශාලාවක තමා පළමු දර්ශනය පෙන්නුවේ.මට මතකයි ඒක තමා මගේ ජීවිතයේ මා කළ පළමු රංගනය. එදා මගේ සිතේ නොමැකෙන මතක සටහන් කීපයක් ම තියෙනවා. එ් නාට්‍යයේ හරිශ්චන්ද්‍ර රජු වුණේ, බී. බී. පෙරේරා. බිසව වුණේ මල්ලිකා කුලසේකර. මේ නාට්‍ය බලන්න එදා, නාලන්දාවේ හිටපු විදුහල්පතිවරයෙකු වූ ගුණපාල මලලසේකර ශූරීන් ද පැමිණ හිටියා.බිරිය මානෙල් සහ පුතු සුධාරක සමඟ තුරුණු වියේදී“බොහොම අපූරුයි. සිරි... කවුද අර පුංචි රෝහිත කුමාරයාගේ චරිතය රඟපාපු කොලු ගැටයා?”අපේ ළමා තීරයේ ළමයෙක් සර්...නාට්‍යය අවසානයේදී ඔහු මා වෙතට ඇවිත් මගේ හිස පිරිමැදලා මෙහෙම කීවා. “කධභ ඩචමඥ ච ඨධධඤ ටභබභපඥ” එතකොට එදා ගම්පහ රුක්මණී දේවි, වේදිකාවේ රඟපාපු ආකාරය දැකීමෙන් ඇති වුණු චමත්කාරයට නොදෙවෙනි ප‍්‍රීතියක් ප‍්‍රමෝදයක් මගේ සිතේ ඇති වුණා.සෑහෙන කාලයක් යනතුරු බොහෝ දෙනෙක් මාව ඇමතුවේ ‘රෝහිත පුතා’ කියලා. මම හිතන්නේ මගේ මුළු නාට්‍ය කලා දිවියටම මෙතැනින් සුන්දර අඩි තාලමක් වැටුණා කියලා.දෙහිපේ පාසලේ ඉංග‍්‍රීසි උප ගුරුවරයෙකු ලෙස ඔහු කටයුතු කිරීමට ඇරඹුවේ 1951 වසරේදී ය. ඒ අතර තුර කාලය ඔහුට රංගන කටයුතු වලට දායකවීමට අවස්ථාව උදා නොවේ. එහෙත් 1960 දී ඔහු ‘ජනේලය’ නම්වූ නාට්‍ය රචනා කරමින්, නාට්‍ය නිෂ්පාදකවරයෙකු ලෙස ඉදිරියට පැමිණේ.ගොවිජන ගීත නාටකය, (1964) පවුකාරයෝ (1959) තවත් උදෑසනක් (1964) හුණුවටය (1966) අපට පුතේ මඟක් නැතේ (1968) මකරා (1973) දිරිය මව වැනි නාට්‍ය ඔහු සිංහලයට අනුවර්තනය කරමින් නිෂ්පාදනය කළ වේදිකා නාට්‍ය අතරවේ.ඔහුගේ මුල් ම චිත‍්‍රපට රංගනය ‘ගම්පෙරළිය’. පියල්ගේ චරිතය. ඔහු මෑත බාගයේ අප හැමට සමීප වූයේ ‘දූ දරුවෝ’ ටෙලිනාට්‍යයේ සුදු සීයා ගේ චරිතයෙන්.ඒ විතරක්ද ඇයි හුණුවටයේ අසඩක්ගේ චරිතය? කෙසේ වෙතත්, නාට්‍ය රංගනයට කෙමෙන් විරාමය තබන්නේ ඔහු සිය බිරිය වූ මානෙල්ගේ වියෝවත් සමඟය. එහෙත් අද දවසේත් ඔහු කිසියම් පරිවර්තන කාර්යයක ලේඛන කටයුත්තක නියැළීමට උත්සාහ දරයි.ගම් පෙරළියේ පියල් ලෙස“මට දැන් අවුරුදු 78 යි. මේ මම තනියම ආපු ගමනක්. මානෙල්ගෙන් ලැබුවේ ඊට නොමඳ සහායක්. සියල්ල සදාතනික නොවූ ලෝකයක ඉපැදීම දුකක් කියලා හිතුණත්, මට සතුටට පත්වෙන්න පුළුවන් නාට්‍ය කලාව වෙනුවෙන් කරපු බොහෝ දේ ගැන හිතලා. මගේ පෞද්ගලික ජීවිතේ ගැන හිතලා.මගේ එකම පුතා සුදාරකගේ දූ දරුවන් සමඟ තමයි අද මගේ ජීවිතේ පාළුව නැති කරගන්නේ. පරිවර්තන, අනුවර්තන කෘතියක් දෙකක් අදටත් රචනා කළාම මට දැනෙන්නේ ලොකු සතුටක්...ගතින් වියපත් වුණත් හැමදාම කලාව ළඟ හිත සැරි සරණවා. ඒක සංසාර පුරුද්දක් වෙන්න ඇති.ඒ කටයුතු තවදුරටත් කරගෙන යන්න ‘නිරෝගීකම’ මිසක් මම වෙන දෙයක් පතන්නේ නෑ.”සංවාදය - ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907195</link>
    <topic>ඒත් ඕවා කවදාවත් වෙන වැඩ නොවෙයි</topic>
    <author/>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාමෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සමඟ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ. එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.මේ ඇදහිය හැකි කතාවක් දැයි මහේෂ් සිතුවේ අන්ද මන්ද වූ හදවතකින් ය. මුතුට ප‍්‍රාණය සේ ආදරය කළ ද, ඒ ආදරය හා අවශ්‍යතාව යළි එලෙස ගොඩනඟා ගැනීම අත්‍යවශ්‍යම දෙයක් ද යන්නත් එදා මෙන් නොව, අද වරක් නොව කිහිප වාරයක් සිතීමට තරම් ඔහු බුද්ධිමත් හා වයසින් මුහුකුරා ගොස් ඇත. දඟකාර යෞවනයේ තදින් බැඳී ගිය දෙහදක් තුළ වුව ද ‘පෙ‍්‍ර්මය’ නම් වූ මහානර්ඝ මිහිරි රසවත් බව ඇල් මැරී ගොස් ඇත. ගං තොටේ, ළඳු කැළෑ අස්සේ සැඟවී මිහිර පැතූ ආදරයේ නිමාවක් පැමිණියේ මීට වසර කිහිපයකට පෙර ය.“හායි... මමී...”කිසිවක් සිදු නොවූ අයුරින් අර්මිලා සිය මව වැළඳ ගත්තීය. දෙනෙතින් ගැලූ කඳුළු බිඳු පිසදා ගනිමින් ඕ අර්මිලා තුරුළු කරගෙන වට පිට බැලුවේ මහේෂ් සොයමින් ය. විවාහ වී විදේශ ගතවීමට පෙර ඇය දෙඅතින් වඩා, සෙනෙහසින් බලාගත් සුරතලා මහේෂ් ය. සමහර දිනෙක මහේෂ් රාති‍්‍රයට නිදාගත්තේ ඇය සමඟ ය. ඒ ආදරයට පිටුපා යෑමට තරම් ආවේගයක් ඇති වුව ද මහේෂ්ගේ අඳුරු වී ගිය බියපත් දෑස ඈ තුළ ද වේදනාවක් ඇති කළේ ය.“පුතා මහේෂ්...”ඕ මහේෂ්ගේ ගෙල බදාගෙන සිප ගත්තා ය.“මොනවද මහේෂ් මේ කරන වැඩ...? ඔයාට අර්මිලා එපා වුණාද?”“ආන්ටි... මම මේ මොනවත් දන්නෑ... අර්මි මට හොරෙන් තමයි ආන්ටිට ඔය විස්තර කියල තියෙන්නේ...”“එහෙනම් ඔයා ඒ කෙල්ල එක්ක ආයෙත් සම්බන්ධ වෙලයි කියල මේ අර්මි කියන්නේ...”“මට නෙවෙයි... ඔන්න ඔයාටයි වෙන මොකක්ද ඕනෑ වෙලා තියෙන්නේ...” මහේෂ් අර්මිලා දෙස රවා බලමින් කාමරයට රිංගා ගත්තේ ය.“ඒකනේ නංගියේ මං කිව්වේ. මේ දෙන්න උස් මහත් වුණාට තාම මෝරලා නෑ... අපි එයාල පස්සෙන් නොහිටියොත්... මොනව කරගෙන පස්ස බලයි ද දන්නෑ...”අප්පච්චිගේ ඒ වදන්වලින් සැම දෙනාගේ ම සිත් සතන්වල කුණු සේදී ගියේ ය.“සුරංගයියේ...”මුතූගේ වේදනාබර හඩින් සුරංග කෑම ගැනීම නවතා ඇය දෙස බලා සිටියේය.මේ අසරණ ගැහැනිය මෙන් ම තමාද විඳින්නේ, කිසිදු ඵල ප‍්‍රයෝජනයක් නොමැති හිස් ජීවිතයක අර්ථයක් බව ඔහු කල්පනා කළේ ය. කුසගින්නට යමක් කා ගොවිතැන් බත් කරමින්.හිරු හා සඳු දකිමින් ගත කරන මේ ජීවිතයේ අරුත කුමක්ද? ගත වූ වසර හත අටම සියල්ල ඉවසා බලා සිටියේ මිතු දහම හා මුතූගේ බලාපොරොත්තු මල් ඵල ගැන්වීමට නොවේද? කවදා හෝ බේබි මහත්තය පැමිණි පසු දරුවා සමඟ එක්වන්නට පැතූ ප‍්‍රාර්ථනා සියල්ල බිඳී ගිය පසු මේ හිස් ජීවිතයේ තේරුම කුමක්ද?“ඔය කිව්වට අර්මිලා නෝනට කවදාවත් බේබි මහත්තයගෙන් අයින් වෙන්ඩ ඉඩ ලැබේවිද සුරංගයියේ...?”“මං දන්නෑ ඕවා... හැබැයි නෝනා නම් කිව්වේ කොහොම හරි උඹල දෙන්න එක්කාසු කරනව කියලා...”“බෑ සුරංගයියෙ... මට බැහැ ඒ පව් වැඩේ කරන්න හවුල් වෙන්න...”“එහෙනම් මක්කට ද උඹ මෙච්චර කල් පතිවත රැකගෙන මා එක්ක හිටියේ? දැන් නෝනා කිව්වනෙ සහසුද්දෙන් උඹට බේබි මහත්තය ලබා දෙනව කියලා...”“එහෙම වෙන්න කවදාවත්ම ඉඩක් නෑ සුරංගයියෙ... ලොකු නෝන කවදාවත් ඒකට ඉඩ දෙන්නෑ...”ලොකු නෝනට ඕන විදිහට දැන් බේබි මහත්තයා වැඩ කරන්නෑ... මුතු බය නැතුව නෝනා කියන දේට කැමැති වෙන්න...”“සුරංගයියේ...”මුතුගෙ නොරුස්නා හඩින් සුරංග කලබලයට පත්වූවේය.“මම දන්නව සුරංගයියා නෝනට ආදරේ බව... නෝන අපිට ආදරෙයි... ඒත් ඕවා කවදාවත් වෙන වැඩ නොවෙයි...”“උඹ කියන්නේ මට තවත් කොච්චර කාලයක් උඹ එක්ක මෙහෙම පඹයෙක් වගෙ ජීවත්වෙන්න කියලද මුතූ...?”“අනේ මට බනින්ඩ එපා... මම හිතුවෙ කවද හරි බේබි මහත්තය මං මත්තෙම ඉඳීයි කියලා... අප්පච්චි කිව්ව හරි... මං මහ මෝඩ හරකියක් සුරංගයියෙ...”මුතු කඳුළු පිසිමින් ගෙතුළට ගියේ පිසූ කෑම රත්කර තැබීමට ය.හපන්ගම නිවෙස තුළ බොහෝ කාලයකින් එක්වූ පවුල් දෙකේ සාමාජිකයන් සතුටින් කතා බහේ යෙදී සිටියේ සියල්ල සමථයකට පත්වූ ආකාරයෙනි. අතීතය සමරමින් කමින් බොමින් මොහොතකට ඔවුහු දැඩි සතුටකින් පසුවූහ.“ඔයා මොනවට ද මමීට බොරු කිව්වේ?”“මොනවද බොරු?”අර්මිලා ඇසුවේ සටනකට සූදානම් වූ ලෙසින්ය.“මම ඔයාව අත්හරින්න හැදුවද?... මම වෙන ගෑනියෙකුට සම්බන්ධ වුණාද?...”“ඇයි ඔයාගෙ මුතූ? ඔයා තාත්ත කෙනෙක් මහේෂ්...” ඔයා මුතූව මැරි කරන්න. මම ආපසු යන්නම්...”“පිස්සු කියවන්න එපා... ඔයා මගෙ වයිෆ්... පසුගිය දේවල්වලට දැන් කරන්න දෙයක් නෑ... මට ඒ වැරැද්ද දැන් හදන්න බෑ අර්මි... ඔයාට තේරෙන්නෙ නැද්ද?...”මහේෂ් උස් හඩින් කීවේ අමනාපයෙනි. සුරංගගේ ගැඹුරු නෙත් යුවළ අර්මිලාගේ නෙත් යුවළ හා බැඳි තිබූ මොහොත මහේෂ්ට සිහිපත් වූයේ ඉබේටම ය.අර්මි... මේ අහන්න...” ඔහු ඇගේ උරහිසෙන් අල්ලාගෙන තමා දෙසට හරවා ගත්තේ ය.“ඔයාට මගෙන් අයින් වෙන්න ඕනෑ...?” ඔයාට ආදරේ කරන්න තවත් කවුරු හරි ඉන්නවද...?”“යූ... ඉඩියට්...”අර්මිලා දැඩි කෝපයකින් ඔහු පසෙකට තල්ලු කර දැම්මා ය. තමා මහේෂ්ට දැඩි ලෙස ආදරය කරන බව කීමට මේ අවස්ථාව නොවන බව ඇය සිතුවා ය.මුතු හා දරුවා වෙනුවෙන් පරිත්‍යාගයක් කිරීමට සූදානම් වීමත් සමඟ අර්මිලා දිගින් දිගටම සිතුවේ තනිව ආපසු යාමේ වේදනාවයි. සුරංග මුතූ වෙනුවෙන් කර තිබෙන්නේ මිහිපිට කිසිවෙක් නොකරන තරමේ ආත්ම පරිත්‍යාගයකි. එවන් මිනිසකු සමඟ කතා බහ කිරීම පවා ඇගේ සිතට ලබා දුන් සැනසීම සීමාවක් තැබිය හැකි නොවීය.“එහෙම නම් ඇයි මෙහෙම හැසිරෙන්නේ? මම ඔයාට ආදරෙයි අර්මි... මම මගේ ජීවිතයෙන් ඔයාව ඈත් කරන්නට සූදානම් නෑ...”“අර්මි...”සිය මවගේ හඩින් කලබලයට පත්ව ඕ යහනින් බිමට පැන්නේ සිතා මතා නොවේ.දෙපා අප‍්‍රාණිකව තිබූ ලෙස වැටෙන්නට ගිය අර්මිලා බිත්තියට අත ගසා බේරුණාය. එහෙත් කරකැවෙන හිසේ බර ගතිය දරා ගැනීමට බිමට පහත් වූ ඇගේ සිරුර වහා වත්තන් කරගත්තේ මහේෂ් ය.“කෝ මේ දෙන්නා...?”අර්මිලාගේ මව පිටිපසින් පැමිණි හපන්ගම දෙමහල්ලෝ ද දර්ශනයෙන් කලබලයට පත්වූහ.“ඇයි ඩාලිං...?”අර්මිලාගේ මව වහා දිවවිත් ඇය වැළඳ ගත්තේ නොඉවසිල්ලෙනි.ලබන සතියට...</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907196</link>
    <topic>ගුවන් අනතුරින් ජීවිත දානය ලද</topic>
    <author>ලීලානන්ද වික‍්‍රමසිංහ</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාමේ සිදුවීම නම් එක අතකින් ආශ්චර්යක්ම තමයි. අඩි 10,000 ක් තරම් උසක සිට මහ ඝන අඳුරේ ගව් ගණනක් ගැඹුරු මහ මුහුදට ඇද වැටුණ කෙනෙක් ඉතුරු වේ ය කියල කොහොම හිතන්න ද?එහෙත් ඒ සිදුවීම ඒ විදියටම සිදුවෙලා තියෙනවා. මේ සිදුවීම වෙන කොට 310 - 300 දරන යේමන් ජෙට් ගුවන් යානය යේමනයේ සිට කොමොරොස්(Comoros) දූපත් කරා පියාසර කරමින් තිබුණා.පහතින් තෙරක් නොපෙනෙන ඉන්දීය සාගරය බලා සිටියා. වේලාව ජූනි 30 වැනිදා රාතී‍්‍ර 1.30 ට විතර ඇති.අවට කාලගුණය එතරම් යහපත් තත්ත්වයක තිබිලා නැහැ. තද සුළං සහිත වැහි බර අන්ධකාරයකින් පරිසරය වැසී ගිහින්.ගුවන් යානය ඇතුළේ කාර්ය මණ්ඩලය ඇතුළු මගීන් 153 දෙනෙක් සිටියා. මේ සිද්ධියට සම්බන්ධ යුවතිය බාහියා බකාරි (Bahia Bakari) යානයෙ කවුළුවක් අසල අසුනක බොහොම සුව පහසුවෙන් වාඩිවෙලා සිටියා.බාහියා ගේ වයස අවුරුදු 14 යි. ඇය එවේලේ සිටියේ ඉතාමත් සතුටින්. කාලෙකට පස්සෙ ලැබුණු නිවාඩුවට ඇය තමාගේ අත්තම්මා බලන්නට කොමොරොස් දූපත් කරා මවත් සමඟ යන ගමනක් මේක.එක්වරම බලාපොරොත්තු නොවුණු විදියට මහා ශබ්දයක් නැඟුණා. කොමොරොස් මුහුදු තීරයේ සිට සැතැපුම් 9 උතුරින් එහි අගනුවර වූ මොරොනි (Moroni) ගුවන් තොටුපොළේ සිට සැතපුම් 21 ක් දුරින් ඇය ගමන් ගත් යානය ඉන්දියන් සාගරයට හිටිහැටියෙ කඩා වැටුණා.කොමොරොස් දූපත් පිහිටා තියෙන්නෙ දකුණු යේමනයේ සිට සැතැපුම් 1800 ක් දුරින්. අපි‍්‍රකාවේ දකුණු වෙරළ තීරයටත් මැඩගස්කර දූපතටත් අතරයි. මේ වන කොට ගුවන් යානය ගමන් කරලා තියෙන්නෙ අඩි 9558 ක් ඉහළින්.ගුවන් යානය සයුරට කඩා වැටෙන කොටම ඇගේ දෛවයේ හාස්කමකින් වගේ බාහියා යානයෙන් පිටතට විසිවී ගියා. ඇයට ඒ මොහොතේ කිසිවක් හිතා ගන්නට බැරි වෙලා ඇයට දැනී තියෙන්නේ තමා වේගයෙන් ජලය මතට පතිත වුණු බවයි.මිනිසුන් අවටින් කෑ ගසන හඬ ඇසුණත් ඇයට අවට කිසිවක් පෙනී නැත්තේ ඒ අවට මහ ඝන අඳුරකින් වැසී තිබුණු නිසයි.ගුවන් යානය අනතුරට ලක්වූ බව දැනගත් කොමොරොස් දූපත් වාසින් වෙරළට රොක් වෙලා කම්පාවෙන් බලා සිටින්නට වුණා. ඔවුන් සිටියේ ජීවත්වන කිසිවෙකුගේ හෝඩුවාවක් වත් දැනගන්නට ලැබේ ද යන සැකයෙන්.ගුවන් යානයේ සුන්බුන් දූපත් අවට මුහුදේ බොහෝ ඈතට වැටී විසිරී තිබුණා. කිසිවෙකුගේ ජීවිත බේරාගන්නට බැරි වුණත් ඉන් එක් අයෙකු පමණක් මුහුදු ජලය මත පාවෙමින් සිටියා.ඒ බාහියා බකාරි. ඇය ගුවන් යානයෙන් කැඩී විසිරුණු කැබිල්ලක් බදා ගෙන ජලය මත පාවෙමිනුයි සිටියේ. ඇය බේරා ගැනීම පිණිස නාවික හමුදාව පැමිණෙන විට බාහියා මහ අඳුරේ සීතලේ පැය 12 ක් ඉන්දියන් සාගරය මැද ඉඳ තිබෙනවා.බේරා ගන්නා විට ඉතාමත් අයහපත් සෞඛ්‍ය තත්ත්වයක සිටි බාහියා කොමොරොස් හි අගනුවර වන මොරොනි හි එල් මාරාරූෆ් (EL Mararouf) රෝහල වෙත ගෙන ගිහින්. ඇගේ මුහුණේ පිළිස්සුම් තුවාල දකුණු වැලමිටේ හා දකුණු පාදයෙත් තුවාල. ඒවාට සැණෙකින් ප‍්‍රතිකාර කැර වෙළුම් පටිවලින් වෙලා තැබුවා.ඇය යථා තත්ත්වයට පත් වුණේ ක‍්‍රම ක‍්‍රමයෙන්. ඇයට ඇසුණ සිය පියා කාසිම් බකාර් දුරකථනයෙන් ප‍්‍රංශයේ සිට කතා කරන හඬ.“තාත්තේ මම දුටුවා අපේ ගුවන් යානය පහළට ඇදී යනවා. මම හිටියෙ තිත්ත කළුවරේ. මට කිසි දෙයක් පෙනුණේ නැහැ. මට හොඳට පීනන්නත් බැහැනේ. ඒත් මොකක්දෝ දෙයක් මගේ අතට අහුවුණා.” බාහියා බාකාර් තම පියාට කීවා.“මගේ දුව අහිංසක දරුවෙක්. එයාට හරියකට පීනන්නත් බැහැ. මේක නම් දෙවියන් වහන්සේ අත පෑවා වගේ දෙයක් කියලයි මට හිතෙන්නේ.” කාසියම් හැඟුම් බරව මාධ්‍යයට කියා සිටියා.ඇගේ මාමා කෙනෙකු වූ ජෝශප් ඩවුෆ් කියා සිටියේ මේක නම් ප‍්‍රාතිහාර්යයක් බවයි. බාහියා ධෛර්ය සම්පන්න දරුවෙක්. ඇයට විශ්මය ජනක ශාරීරික ශක්තියකුත් ආත්ම ශක්තියකුත් ඇති බවයි මෙයින් පෙනී යන්නේ.බාහියා හැර ගුවන් යානයේ ගමන් ගත් කිසිවෙකු ජීවතුන් අතර නැති බවයි දැනට වාර්තා වෙන්නේ. බාහියාගේ මවත් ඒ අතර වෙනවා.බාහියා සිතා සිටින්නේ තම මව රෝහලේ වෙනත් කාමරයක සිටිනා බවයි.යේමන් ගුවන් සමාගම මිය ගිය අයගේ පවුල් සඳහා යුරෝ 20,000 (ඩොලර් 28300) බැගින් වන්දි ගෙවීමට සූදානම් වෙනවා.කොහොම වුණත් බාහියා බකාරි මුහුද මත නැවත උපන් භාග්‍යමත් යුවතියක්. ඒත් ඇයට තම මවගේ මරණයත් ගුවන් අනතුරෙන් සිදුවූ කම්පනයත් දරාගන්න කාලයක් ගත වේවි.ලීලානන්ද වික‍්‍රමසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907197</link>
    <topic>තුවාල වූ දිනට පහුවදා යළි සටනට බට ‘නීරෝ’</topic>
    <author>ඉඳුනිල් වීරරත්න</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයායුදබිමක අත්දැකීම්-5 මාධ්‍යවේදියකුගේ ඇසින්යුදබිමේ සැබෑ තතු පුංචි තිරය ඔස්සේ ශී‍්‍ර ලාංකික ජනතාවට පමණක් නොව මුළු ලෝකයාටම හෙළිදරව් කරන්නට රණබිමට ගිය අභීත මාධ්‍යවේදින් අතරින් ප‍්‍රමුඛයා වූ ජාතික නාළිකාවේ සමන් කුමාර රාමවික‍්‍රම මෙතෙක් පුවත්පතකට කළ දීර්ඝතම හෙළිදරව්වේ පස්වැනි කොටසයි මේ.“මේ යුද්ධයේදී අති විශාල කාර්ය භාරයක් කරමින් සහෝදර සෙබළුන්ට ඉදිරියට යන්නට දිරි දෙන සුවිශේෂ සෙබළු පිරිසක් ඉන්නවා. ඔවුන් හඳුන්වන්නේ සැඟවුණු දුර වෙඩික්කරුවන් (ඉදඪටටඥප) ලෙසයි.මම මේ කියන්න යන්නේ යුද හමුදාවේ සිටි එවැනි දක්ෂතම වෙඩික්කරුවකු වූ ‘නීරෝ’ පිළිබඳව මගේ හිත කම්පා කළ සිද්ධියක් ගැනයි.නීරෝ කොයිතරම් දක්ෂ ද කියනවා නම් ඔහු ඒ වන විට එල්ටීටීඊ ටාගට් 400 ක් සම්පූර්ණ කරල ඉහළ නිලධාරීන් සහ අපි කා අතරත් අතිශයින් ජනපි‍්‍රය වෙලා හිටියේ.පුදුකුඩිඉරිප්පු වලදී දවසක් ඔහු මා සමඟ තොරතුරු කතා කර කර ඉඳලා ගියා. එදා හවස ආරංචි වුණා යුද බිමේදී ඔහුට තුවාල වෙලා රෝහල් ගත කළා කියලා.ඒත් මෙන්න පහුවදා උදේ ඔහු ආයෙත් ඇවිත්. ඔහුගේ දකුණු අතේ උඩ බාහුවට මෝටාර් කෑල්ලක් වැදිලා. රෝහලට ගෙනිහින් බෙහෙත් දැම්මාට පස්සේ ඔහු ආයෙත් යුද පිටියට ඇවිත් තිබුණා. මම ඇහුවා ඇයි මේ තුවාල අමාරුව තියාගෙන ආවෙ කියලා.ඔහු කිව්වෙ “මගේ සහෝදර සෙබළු ඉදිරියට ගියේ අපේ ආරක්ෂාවෙන්. ඉතින් මේ අපේ සේවය අත්‍යාවශ්‍යම වෙලාවක්. ඒ නිසා මේ වගේ තුවාල ගණං ගත්තොත් යුද්ධය දිනන්න අමාරු වෙනවා. මම මගේ රට බේරාගන්න මැරෙන තුරුම උපරීම කැපකිරීම කරනවා” කියලා.මේ අතර මට පණිවුඩයක් ආවා පුදුමාතලන් වල අම්පලාවන් පොක්කනේ රෝහල අල්ලා ගත්තා කියලා. මේ රෝහල පවත්වාගෙන ගිහින් තිබුණේ එහි පාසලේ.ඒ වන විටත් දෙමළ ජාතික රෝගීන් පිරිසක් ඉතිරි වෙලා ඉන්න බවත් ඔවුන් සමඟ කතා කරන්න පුළුවන් බවත් ඒ පණිවුඩේ කියැවුණා. නීරෝට හොඳට දෙමළ කතා කරන්න පුළුවන්. නීරෝ ගිහින් බයික් එකක් අරගෙන ඇවිත් යමු කියලා මාව දාගත්තා.නීරෝ රෝගීන් එක්ක දෙමළෙන් කතා කරලා විස්තර ගන්න දර්ශන මම පටිගත කළා. මම මේ දර්ශන ටික එදා රාතී‍්‍ර ප‍්‍රවෘත්ති විකාශය සඳහා සැටලයිට් එකෙන් කොළඹට එවලා නීරෝට පණිවුඩය කියන්න ගියා. මම යනකොට නීරෝ යුද බිමට ගිහින්.ඔහු පටිගත කරන වෙලාවේ මට කිව්වා මෙය විකාශය වෙන දවස කියන්න ගෙදරට පණිවුඩයක් යවන්න ඕනෑ බලන්න කියලා. මම පණිවුඩය කියන්න ගිහින් විනාඩි 10 ක් වත් ගියේ නෑ නීරෝට වෙඩි වැදිලා අවසන් හුස්ම හෙළුෑ බව ආරංචි වුණා. එදා රාතී‍්‍ර ප‍්‍රවෘත්ති වලින් ඔහු කතා කරද්දී ඔහු රට වෙනුවෙන් ජීවිතය පූජා කරලා.වසර තුනකට ආසන්න කාලයක් පුරා පැවැති අවසාන ඊලාම් යුද්ධයේදී යුද හමුදාව මුහුණ දුන් ප‍්‍රධාන ස්වභාවික බාධකය වූයේ වර්ෂාවයි.එහෙත් රැයක් දවාලක් මෙන්ම අධික වර්ෂාවත් ඒ නිසාම ඇතිවුණු ගංවතුරත් ගැන නොතකා එදා අපේ හමුදාව කළ කැපකිරීම් නොවන්නට ජයග‍්‍රහණ යන වචනය තවත් බොහෝ ප‍්‍රමාද වීමට ඉඩ තිබිණි.“ඇත්තෙන්ම මේ යුද කාල වකවානුවේදී අපේ හමුදාවට ප‍්‍රධාන වර්ෂා කාල තුනකට පමණ මුහුණ දෙන්න සිදුවුණා. අඩම්පන් හි යෝධ වැව මුදා ගැනීමේ සටනේදී, වන්නි ඉරුප්පුකුලම් වැව මුදා ගැනීමේ සටනේදී සහ ධර්මපුරම් වැව ආසන්නයේදී අතිශය දුෂ්කරතා රැසකටම සෙබළු මුහුණ දුන්නා.”“මම මේ කියන්න යන්නේ ධර්මපුරම් සිද්ධිය. ඒ වෙනකොට හොඳටම වැහැලා මුළු ප‍්‍රදේශයම වතුර පිරෙන්න ආසන්න වෙලා තිබුණේ. වැස්සේ වාසිය අරගෙන අපිට ගහන්න කොටි හැම පැත්තෙන්ම වට කරලා.අපේ හමුදාව වැහි ගැන හිතන්නෙ නැතිව ගහගෙන ඉදිරියට ගියා. මේ ගමන යන්න තියෙන ප‍්‍රධානම මාර්ගය තමයි පුනරින් මුලතිව් මාර්ගය. මෙහි විශ්වමඩු පාලමෙන් එතෙර වෙලා තමයි පුදුකුඩිඉරිප්පු පැත්තට යන්න තියෙන්නේ. කොටි ධර්මපුරම් පරාජය වෙලා යනකොට විශ්වමඩු පාලම පිපිරෙව්වා.දැන් හමුදාවට යන්න තියෙන්නෙ මඩ සහිත බිමේ. ඒත් හමුදාව ඉදිරියට ගියා. සෙබළු කැඩුණු පාලම එහා මෙහා කඹයක් දාලා ඒ මඟින් තමයි සෙබළුන්ට කෑම බීම පවා ගෙන ගියේ. මෙහි කි‍්‍රයාන්විතයේ සිටියේ 11 වැනි පාබල සේනාංකය.ටික වෙලාවකින් විශ්වමඩු වැව පැත්තෙන් හරක් 400 ක 500 ක විතර රංචුවක් මර බයෙන් දුවගෙන එනවා දැක්කා. මේ වෙනකොට අපේ සෙබළුන්ට ඉදිරියේ මොකක් හෝ අමුතු සිදුවීමක් වෙන බවට සැක හිතලා.ඇළවල් වල වතුර එක පාරටම වැඩි වෙන්න ගත්තා. එතකොට තමයි දැනගත්තේ කොටි විශ්වමඩු වැව් බැම්ම පුපුරවලා. ඒ වතුර තමයි භයානක විදිහට පහළට ආවේ.කොහොම නමුත් මේ සිදුවීම ඒ වෙනකොට බි‍්‍රගේඩියර් ශවේන්ද්‍ර සිල්වා නියමුවන් රහිත යානයෙන් (උඒඍ) දැකලා. ක්ෂණිකව කි‍්‍රයාත්මක වුණු ඔහු විශ්වමඩු පාබල සේනාංක මූලස්ථානයට ඇවිත් අවශ්‍ය උපදෙස් දුන්නා.ඒ අනුව කර්නල් සංජීව වනිගසේකර, කර්නල් බංසජයා ක්ෂණිකව කි‍්‍රයාත්මක වෙලා කි‍්‍රයාන්විත ප‍්‍රදේශවලට ආවා. අවශ්‍ය තැන්වලට මෙසේජ් දුන්නා. මේ සිදුවීම වුණේ පාන්දර නිසා මේ උසස් නිලධාරීන් බොහෝ දෙනෙක් නිල ඇඳුම් අඳින්නවත් කල් ගන්නේ නැතිව කොට කලිසම් පිටින් තමයි ඇවිත් තිබුණේ.ඒ අවස්ථාවේ අපේ සෙබළුන්ගේ චිත්ත ධෛර්යය ගැන කියන්න වචන නෑ. ඔවුන් ඉදිරියේ එන බාධක මොන තරම් භයානකද කියල කියන්න බෑ. මරණය කොයි මොහොතේ වෙයි ද කියන්නත් බෑ.ඒත් පණ බේරාගෙන දුවනවාට වඩා ඔවුන් කළේ ප‍්‍රහාර සඳහා සූදානම් කරල තිබුණු මෝටාර් විදින සහ දහස් ගණන් වුණු මෝටාර් උණ්ඩ ට‍්‍රැක්ටර් වල ජීප්වල පටවලා උඩහට එවීමයි. කාලතුවක්කු මධ්‍යස්ථානවලත් තිබුණා උණ්ඩ දහස් ගණනක්. අපේ කොල්ලෝ මේවා වාහන වලට පැටෙව්වේ මැෂින් වගේ. ඒ කරලා වතුර ළඟටම එනකොට ගස් උඩට නැග්ගා.කොටි මේ වැව් බන්ට් එක පුපුරවලා තිබුණේ හමුදාව පැත්තට එන්න හිටි සිවිල් ජනතාව වළක්වන්න. එහිදී යම් සුළු පිරිසක් මේ ජල කඳට අහුවෙලා මරණයට පත්වුණා කියලා ආරංචි වුණා. අපේ සෙබළු දෙදෙනෙක් මේ ගංවතුර නිසා අපට අහිමි වුණා.ඇත්තටම මේ වෙලාවේ ආවේ හිතාගන්න බැරි ජල කඳක්. එය හරිම විශ්මිත අත්දැකීමක්. මමත් වෙන ඕනම දේකට මුහුණ දෙනවා කියල හිතාගෙන කොටින්ගේ මේ ම්ලේච්ඡ කි‍්‍රයා ලෝකෙට පෙන්වන්න ඕන නිසා මේවා පටිගත කරන්නට ගියා.” “මේ තවත් සිදුවීමක්.මේක වුණේ වන්නි ඉරුප්පුකුලම් ගංවතුර දවස්වල. වැස්ස නිසා පාරවල් යටවෙලා ඉදිරියට යනවා තබා හිතා ගන්නවත් බෑ. මේ වෙලාවේ කි‍්‍රයාන්විත නැවැත්වුවහොත් ඒ වාසිය කොටින්ට එන නිසා එන ඕනෑම බාධකයක් මැඩගෙන ඉදිරියට යන්න අපේ හමුදාව තීරණය කළා. ඊට පස්සේ කැලේ මැද්දෙන් ඩෝසර් දාල පාරක් කැපුවා.අපි 10 වැනි ගජබා රෙජිමේන්තුවේ ඉඳලා ඉදිරි කි‍්‍රයාන්විතය සිදුවන තැනට යන්න අපේ ඩබල් කැබ් රථයෙන් ඒ පාර දිගේ ගියා. එහෙම යනකොට සෙබළුන්ට කෑම අරගෙන ගිය ට‍්‍රැක්ටරය එරිලා. අපි හැමදෙනාම උත්සාහ කළත් ගොඩ ගන්න බැරිවුණා.පස්සෙ වෙනම තැනකින් පොඩි පාරක් හදාගෙන ට‍්‍රැක්ටරේ තිබුණු කෑමයි වෙඩි උණ්ඩ පෙට්ටියි අපේ කැබ් එකට පටවාගෙන අරගෙන ගියා. මීටර් 600 ක් විතර ගියාට පස්සේ අපේ වාහනයත් එරුණා. එදා අපි පුදුම අමාරුවකින් තමයි වාහනේ එගොඩට ගත්තේ.මේ වෙනකොට කි‍්‍රයාන්විතයේ සෙබළුන් සමඟ මාස ගණනාවක් එකට ඉඳල අපි සියල්ලම එකම සහෝදර කැලක් බවට පත්වෙලා හිටියේ. අපිට කිසිම අවස්ථාවක කි‍්‍රයාන්විතයේ ඉදිරියට යන්න බයක් දැනුණේ නෑ.එල්ටීටීය අපේ ලයින් එකක් (ආරක්ෂක වළල්ලක්) කඩාගෙන ආවත් අපේ සහෝදර සෙබළු අපිව දාල දුවන්නෙ නෑ කියන විශ්වාසය අපි තුළ තිබුණා.මේ නිසා සෙබළෙක් තුවාල වුණු වෙලාවකට ඔහු වත්තන් කරගෙන එන්න, වතුර ටිකක් පොවන්න, වාහනයකට දමාගන්න මමත් හැම තිස්සෙම උදව් වුණා.”පුනරින් අත්පත් කරගනිද්දී ලොකු ඇළ මාර්ගයක් පනින්න තිබුණා. අපේ හමුදාව එක් කණ්ඩායමක් පාර දිගේත් කමාන්ඩෝ බළසේනාව මුහුදු වෙරළ පැත්තෙනුත් ඉදිරියට ගියා. මුහුදු වෙරළ ප‍්‍රදේශය කඩොලාන සහිත මඩ වගුරු වලින් පිරිලා.මේවා පහු කරන්නෙ නැතිව ඉස්සරහට යන්න බෑ. එය හරිම දුෂ්කර ගමනක්. කමාන්ඩෝ බළසේනාවේ කපිතාන් වරයෙක් මෙහිදී එල්ටීටීයට කොටුවෙලා ජීවිතක්ෂයට පත්වුණා.එහෙත් අපේ සෙබළු ඉදිරියටම ගියා. ඒ ආසන්නයේ තිබුණු ඇළ දිගේ කි‍්‍රයාන්විතයට එක්වුණු අපේ සෙබළෙක් කිඹුලෙකුට ගොදුරු වුණා. මමත් අපේ කණ්ඩායම සමඟ මේ මඩ වගුරේ දණහිස ළඟට පමණ වනතුරු ගියා. එතැනින් එහාට යන්න අමාරු නිසා අපට ආපසු එන්න සිදුවුණා. මේවා යුද්ධයේ අපට තිබුණු ස්වභාවික බිහිසුණු මර උගුල්.එහෙත් මම මේ වගේ දුෂ්කරතා වල දර්ශන එව්වෙ නෑ. ඒවා විකාශය වුණා නම් සතුරා එවැනි තැන් වලින් අපේ සෙබළුන්ට එන්න අපහසුයි කියන එක දැනගන්නවා. එවිට ඒ භූමියේ වාසිය ඔවුන් අපට එරෙහිව උපරීමයෙන් භාවිතා කරන්න පෙළඹෙනවා.මේ මොනතරම් දුෂ්කරතා මැද්දේ වුවත් අපේ හමුදාව මාර්ගය දිගේ ගොස් සතුරා පරාජය කරලා පූනරින් අල්ලා ගත්තා.”ලබන සතියේ කොටින්ට හොරෙන් ගොස් මහාවීර සොහොන රූගත කළ හැටි.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907198</link>
    <topic>මතකය ශේෂ කර නික්ම ගිය ශේෂා</topic>
    <author>හේමාලි</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාසිංහල සිනමාව වෙනුවෙන් ජීවිතයේ වැඩි කාලයක් කැපකොට, පුරා වසර 81 ක් වැනි දීර්ඝ ආයු කාලයකට හිමිකම් කියූ ඔහු පසුගිය සතියේ අප අතරින් සදහටම නික්ම ගියේය. ඔහු සිංහල සිනමාවේ නොමැකෙන මතකයන් තැබූ අපූරු රංගන ශිල්පියකු නර්තන අධ්‍යක්ෂවරයකු, චිත‍්‍රපට නිෂ්පාදකවරයකු, අධ්‍යක්ෂවරයකු සේම, වේශ නිරූපණ ශිල්පියකු ද වූ ශේෂා පලිහක්කාරය.1928 ජුනි 05 වැනි දින කඩවත දී ජන්ම ලාභය ලැබු ඔහු ඩේවිඩ් සිඩ්නි ලොකු පලිහක්කාර නම් විය. ඩේවිඩ් ලොකු පලිහක්කාර සහ කි‍්‍රස්ටිනා පල්ලෙවෙල යුවළට දාව පවුලේ බඩ පිස්සා ලෙස උපන් සිඩ්නිට වැඩිමහල් සොයුරියන් දෙදෙනෙකු විය. ගමේ වෙල් එළියේ නිදහසේ ගෙවුණු ළමා වියෙන් පසු සිඩ්නි කොටහේන ශාන්ත බෙනඩික්ට් විද්‍යාලයෙන් සහ මරදාන ශාන්ත ජෝශප් විද්‍යාලයෙන් ඉංගි‍්‍රසි මාධ්‍යයෙන් අධ්‍යාපනය ලැබුවේය.සීනියර් විභාගය සමත් වීමෙන් පසු 1944 දී ඔහු ඉන්දියාවේ කල්කටාවේ විශ්ව භාරතී අධ්‍යාපන ආයතනයට ඇතුළත් වූයේ නර්තනය හැදෑරීම පිණිසය. ඩේවිඩ් සිඩ්නි ලොකු පලිහක්කාර නම් වූ ඔහුට ඉන්දියාවේ අධ්‍යාපනය ලබන අවදියේදී හමුවූ ප¾ඩිවරයකු විසින් “ශේෂා” යන නම යෙදූ බව ඔහු කලකට ඉහතදී පුවත්පතකට කළ සම්මුඛ සාකච්ඡාවකදී පවසා තිබුණි.ඉන්දීය අධ්‍යාපනය නිමාකර ශේෂා පලිහක්කාර නම් වූ ඔහු මෙරටට පැමිණෙන්නේ ලංකාවේ මුල්ම නිදහස් උත්සවය වෙනුවෙන් සංවිධානය කළ “පැජන්ට් ඔෆ් ලංකා” සංදර්ශනයට සහභාගි වීම පිණිසය. ටික දිනක් ලංකාවේ ගත කළ ශේෂාට එකල ලංකාවට පැමිණි රාම් ගෝපාල් නම් නර්තන ශිල්පියා මුණ ගැසීමට අවස්ථාව ලැබිණ. 1949 දී ඔහුගේ ආරාධනයෙන් නැවත එංගලන්තය බලා ගිය ශේෂා රාම් ගෝපාල් ගේ නර්තන කණ්ඩායම සමඟ විවිධ රටවල නර්තන ප‍්‍රසංග සඳහා එක්විය.ඔහු නැවත ලංකාවට පැමිණියේ 1951 දීය. එවර ඔහු බොරැල්ලේ කොටා පාරේ ‘සර්දපානි’ නම් කලායතනය පිහිටුවා ගත්තේය. මෙකල එස්.එම්. නායගම් මහතා ඔහුගේ ‘අහංකාර ස්ති‍්‍ර’ චිත‍්‍රපටය නිෂ්පාදනය කිරීමේ කටයුතුවල නිරත වී සිටිය අතර ශේෂා පලිහක්කාර ගැන දැන ගැනීමෙන් පසු ඔහුගේ ‘අහංකාර ස්ති‍්‍ර’ චිත‍්‍රපටයේ නර්තන අධ්‍යක්ෂණය ඔහුට පැවරුවේය.ශේෂා පලිහක්කාර මුලින්ම සිනමාවට සම්ප‍්‍රාප්ත වන්නේ එලෙස නැටුම් අධ්‍යක්ෂවරයකු ලෙසිනි. ඉන්පසු ලෝක පූජිත බි‍්‍රතාන්‍ය ජාතික චිත‍්‍රපට අධ්‍යක්ෂ ඩේවිඩ් ලීන් විසින් අධ්‍යක්ෂණය කරන ලද ‘ක්වායි ගඟේ පාළම’ (Bridge on the river qrai) චිත‍්‍රපටයට සහාය වේෂ නිරූපණ ශිල්පියකු ලෙස එක්විය.ශේෂා පලිහක්කාර රංගන ශිල්පියෙකු වශයෙන් වඩ වඩාත් ජනපි‍්‍රය වූයේ ‘මාතලන්’ චිත‍්‍රපටයට ඔහු කළ ද්විත්ව රංගනය නිසාවෙනි. ‘මාතලන්’ වලින් පසු ශේෂා නළුවකු වශයෙන් යළි අපට දක්නට ලැබුණේ ආචාර්ය ලෙස්ටර් ජේම්ස් පීරිස් අධ්‍යක්ෂණය කළ ‘රේඛාව‘ චිත‍්‍රපටයේ බොරු කකුල් කාරයා ලෙසිනි.නළුවෙකු වශයෙන් පමණක් නොව පසුව චිත‍්‍රපට නිෂ්පාදකවරයකු වශයෙන් ද ඔහු සිනමාවේ පෝෂණය වෙනුවෙන් දායක විය. ඒ ලංකාවේ ප‍්‍රථම වර්ණ චිත‍්‍රපටය වූ ‘රන්මුතු දුව‘ මයික් විල්සන් සමඟ එක්ව නිර්මාණය කිරීමෙනි. චිත‍්‍රපට නිෂ්පාදනය කෙරෙහි ඉන් ලද උත්තේජනය හේතුවෙන් මයික් විල්සන් සමඟ එක්ව සෙරන්ඩිබ් චිත‍්‍රපට සමාගම ආරම්භ කළ ඔහු එයින් ‘ගැටවරයෝ’, ‘සාරවිට’, වැනි චිත‍්‍රපට නිෂ්පාදනය කළේය. චිත‍්‍රපට නිෂ්පාදනයෙන් ද නොනැවතුණ ඔහු ‘ලක්ෂෙට කොඩිය’ චිත‍්‍රපටය නිෂ්පාදනය කර අධ්‍යක්ෂණය කරමින් චිත‍්‍රපට අධ්‍යක්ෂවරයකු වශයෙන් ද නමක් දිනාගත්තේය.සුමිත‍්‍රා පීරිස් ගේ ‘මායා’, ගාමිණි ෆොන්සේකා ගේ ‘සාගරයක් මැද’, තිස්ස අබේසේකරගේ ‘විරාගය’, මහාචාර්ය සුනිල් ආරියරත්න ගේ ‘කි‍්‍රස්තු චරිතය’, වැනි චිත‍්‍රපටවල වේෂ නිරූපණ ශිල්පියා වශයෙන් කටයුතු කළේ ද ශේෂා ය.වේශ නිරූපණ ශිල්පයේ ප‍්‍රවීණත්වය ප‍්‍රකට කරමින් ‘සාගරයක් මැද’ චිත‍්‍රපටයේ වේශ නිරූපණය වෙනුවෙන් ඔහු දක්ෂතම වේෂ නිරූපණ ශිල්පියාට හිමි සරසවිය සම්මානය ද දිනාගත්තේය. පසු කලෙක සිනමාවේ විවිධ ඉසව් කෙරෙහි දැක්වූ අප‍්‍රමාණ කැපකිරීම් හා ප‍්‍රවීණත්වය වෙනුවෙන් ජීවිතේ එක්වරක් පමණක් ලැබිය හැකි ‘රණතිසර’ සම්මානයෙන් ද ඔහු පිදුම් ලැබුවේය.ජීවිතයේ සැඳෑ සමය ගෙවමින් සිටි ශේෂා පලිහක්කාර පසුගිය බ‍්‍රහස්පතින්දා සැදෑ යාමයේ බොරැල්ල කනත්තේදී ජීවිත සිනමාවෙන් සමුගෙන අවසන් ගමනට නික්ම ගියේය.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av0907199</link>
    <topic>ඓශ්වර්යා - කට්රිනා</topic>
    <author>සුජීව තේවහෙට්ටිගේ</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාරූ සිරිය ඉතිරෙන නිළි යුවළක් බොලිවුඩ් පුරයට දායාද වී තිබෙනවා. ඒ, ඓශ්වර්යා රායි භච්චන් සහ කට්රිනා කායිෆ්. දෙදෙනාගේ රූමත්කම ගැන අමුතුවෙන් කරුණු සටහන් කරන්න ඕනෙ නැහැ. රංගන හැකියාවන් ගැනත් අටුවා ටීකා අවශ්‍ය නැහැ. රූමත්කමත්, රංගන හැකියාවත් නිසා මේ දෙදෙනාම අද බොලිවුඩ්පුරයේ ප‍්‍රබල ප‍්‍රතිරූප දෙකක් බවට පත්වෙලා.එශේවර්යා රායි ලෝක රූ රැජන ලෙස කිරුළු පැළඳුවා කට්රිනා කායිෆ් ආසියාවේ ආකර්ශනීය යුවතිය ලෙස කිරුළු පැළඳුවා. මේ නිසා දෙදෙනාම එකිනෙකාට නොදෙවැනිව සුන්දර බොලිවුඩ් පුරවරයේ රැජනන් බවට පත්ව සිටිනවා. ඉන්දීය රසික රසිකාවියන්ගේ නොමඳ ආදරය දිනාගන්නට වාසනාව ලද මේ රුවැත්තියන් දෙදෙනා අතර හිතවත්කමක් තිබෙනවා කියල ඔබ හිතන්නේ? කොහෙත්ම නැහැ.කට්රිනාත් ඓශ්වර්යාත් අතර මිත‍්‍රත්වයක් ඉතිරිව තිබුණේ සල්මන් ඛාන් අයිශ්වර්යාගෙන් වෙන්වන තුරු පමණයි. ඔබ කවුරුත් දන්නා පරිදි මීට වසර කිහිපයකට පෙර අයිශ්වර්යා පෙමින් බැඳී සිටියේ සුපිරි නළු සල්මන් ඛාන් සමඟයි. නමුත් ටික කලකින්ම ඓශ්වර්යාගෙන් ඈත්වූ සල්මන්, කට්රිනා සමඟ හාදකම් පවත්වන්නට පටන්ගත්තා. අයිශ්වර්යා - කට්රිනා සීතල යුද්ධය ඇරඹුණේ එතැනින් පසුවයි.බොහෝදෙනෙකු සිතුවේ අයිශ්වර්යා, අභිෂේක් භච්චන් සමඟ විවාහ වූ පසුව ඒ අමනාපකම් දුරුවේවිය කියලයි. එවැන්නක් සිද්ධ වුණේ නැහැ. මෑතකදී සිදුවූ සිදුවීමකිනුත් මේ අමනාපකම හොඳින් මතුවී පෙනුණා. එම සිදුවීම සිහිපත් කර තිබුණේ ඉන්දියාවේ සිටින ප‍්‍රවීණ ඇඳුම් මෝස්තර නිරූපණ ශිල්පියෙක්.“මේ ළඟකදී තිබුණා, බොලිවුඩ් සිනමාවේ අධ්‍යක්ෂවරුන්, නිෂ්පාදකවරුන් නළු නිළියන් සහ මාධ්‍යවේදීන් සහභාගි වුණු උත්සවයක්. එතනට කට්රිනාත් ඓශ්වර්යාත් ඇවිත් හිටියා. දෙන්නා මූණට මූණ මුණගැහුණත් කිසිම කතාවක්වත් හිනාවක්වත් තිබුණෙ නැහැ. නාඳුනන ගානට අහක බලාගෙන හිටියා. දෙන්නා අතර තියෙන අමනාපය අපි කාටත් එතනදි හොඳින්ම පෙනුණා.”මේ අමනාපයට දැන් තවත් හේතුවකුත් මතුවෙලා. ඒ තමයි අභිෂේක් භච්චන්, කට්රිනා කෙරෙහි දක්වන හිතවත්කම. අභිෂේක් කට්රිනාට දක්වන හිතවත්කමට අයිශ්වර්යා තුළ ඇත්තේ දැඩි අකමැත්තක්.මේ අකමැත්ත තදින්ම මතුවුණේ ප‍්‍රවීණ චිත‍්‍රපට අධ්‍යක්ෂ රාම් ගෝපාල් වර්මා ගේ ‘සර්කාර්’ චිත‍්‍රපටයට ප‍්‍රධාන නිළියක තෝරා ගන්නට ගිය අවස්ථාවේදීයි.මෙහි ප‍්‍රධාන නළුවා වුණේ අභිෂේක්. තමන් සමඟ රඟපාන්නට වඩාත්ම සුදුසු නිළිය කට්රිනා යැයි අධ්‍යක්ෂවරයාට නිර්දේශ කර ඇත්තේ අභිෂේක්ලු.කට්රිනාට නිරූපණය කරන්නට තිබුණේ මහ ලොකු චරිතයක් නොවුණත්, ඇය වැනි නිළියක රාම් ගෝපාල් වර්මා වැනි ප‍්‍රවීණ අධ්‍යක්ෂවරයෙකුගේ චිත‍්‍රපටයක රඟපෑමට නිර්දේශ කිරීම ඓශ්වර්යා ඉවසුවේ නැහැ.ඇය වහාම ඒ ගනුදෙනුව අතරට කඩා වැදී කට්රිනාව ඒ චිත‍්‍රපටයෙන් ඉවත් කරන්නැයි අභිෂේක්ට බලපෑම් කළා. කට්රිනාට ‘සර්කාර්’හි රඟන්නට අවස්ථාව ලැබුණේ නැහැ. ඒ වුණත් ඇය අභිෂේක් සමඟ අමනාප වුණෙත් නැහැ.පසුගිය වසරේ පැවති තමන්ගේ උපන් දින උත්සවයට සහභාගිවන්නැයි ඇය, අභිෂේක්ට දැන්වූවා. විශේෂ ආරාධනාවකුත් කළා. (මේ උපන් දින උත්සවයේදීයි, සල්මන් සහ ශාරුක් ඛාන් අතර උණුසුම් වචන හුවමාරුවක් ඇතිවුණේ.) කට්රිනාගේ ඇරයුම අභිෂේක් විසින් පිළිගනු ලැබූවත් ඔහු එයට සහභාගි වුණේ නැහැ. සහභාගි නොවන බවවත් අභිෂේක්, කට්රිනාට දැන්වූයේ නැහැ. මේ නිසා කට්රිනා මහත් කණස්සල්ලට පත්වුණා.මින් පසුව තමයි, අමිතාබ් භච්චන් ඇතුළු භච්චන් පවුලම සහභාගි වූ ‘අන්ෆොගෙටබල්’ නම් වූ ලොව පුරා සංචාරය කළ ප‍්‍රසංග මාලාවේ මූලික වැඩ කටයුතු ආරම්භ වුණේ. මෙයට එක්වූ සෙසු නළු නිළියන් අතරට කට්රිනාවත් එකතු කර ගන්නට ප‍්‍රසංගයේ සංවිධායකයන් තීරණය කළා. මෙහිදී ද ඓශ්වර්යාගෙන් මතුවූයේ ප‍්‍රබල විරෝධයක්.මේ පිළිබඳව අදහස් පළ කළ බොලිවුඩ් සිනමා කර්මාන්තයට සම්බන්ධ අයෙකු පැවසුවේ, කට්රිනා වැනි ජනප‍්‍රිය තරුවක් ‘අන්ෆොගෙටබල්’ ප‍්‍රසංගයට එක්වුවහොත් තමන්ගේ ප‍්‍රතිරූපයට හානියක් සිදුවේ යැයි ඓශ්වර්යා සැක කළ බවයි. එම හේතුව අයිශ්වර්යාගේ සිත තුළ හොල්මන් කළ නිසා ඇයගේ ‘නිශේධ බලයෙන්’ කට්රිනාට එයින් ඉවත්වීමට සිදුවූ බවත් ඔහු සඳහන් කර තිබුණා.මේ සිද්ධියෙන් අත්වූ පරාජය සිතෙහි ධාරණය, කරගත් කට්රිනා පසුබැස්සේ නැහැ. ඓශ්වර්යාට හිමිව තිබූ ‘තැනක්’ නිසොල්මනේම අයත් කර ගත්තා. ඒ, අයිශ්වර්යාට පැවරී තිබුණු වෙළඳ ලාංඡන නියෝජිත ධූරයක් හිමිකර ගැනීමෙන්.අයිශ්වර්යාට මේ නියෝජිත ධූරය ලැබී තිබුණේ ඉන්දියාවේ ප‍්‍රකට ස්වර්ණාභරණ මාලිගයකින්. පසුගිය වර්ෂය තුළදී ඓශ්වර්යාට පැවරුණේ මෙම ස්වර්ණාභරණ මාලිගයේ නිෂ්පාදන වෙනුවෙන් පෙනී සිටිමින් එහි ප‍්‍රචාරණ කටයුතුවලට සහභාගිවීමටයි. කෙසේ වෙතත් එම තනතුර ;වනුවෙන් අස්සන් කර තිබූ ගිවිසුමේ කාලය ඉකුත් වී යත්ම අයිශ්වර්යාටත් නොදැනීම එතැනට කට්රිනා පත්වී තිබුණා.මෙවැනි ‘එකට එක’ කිරීමේ ‘තරග’ දිගින් දිගටම ඇදීයද්දී ඓශ්වර්යාට ප‍්‍රබල ‘ප‍්‍රහාරයක්’ කට්රිනාගෙන් එල්ලවුණේ මෑතකදී පැවැත්වුණු ‘ලක්මී’ මෝස්තර සතියේදීයි. අවුරුදු 50ක ඉතිහාසයක් හිමි ‘ලක්මී’ මෝස්තර සතියේ සිදුවන විශේෂිත සිදුවීමක් වන්නේ ‘ඩෙ‍්‍රස් ද බාබි’ නම් වූ තරගයෙන් රූ රැජනක් තෝරා ගැනීමයි.මේ රූ රැජන තරගයට කට්රිනාත් ඓශ්වර්යාත් එක්වුණා. (මෙවැනි තරගයකට සහභාගිවීමට හෝ ලැබීම ජීවිතයේ මහඟු සිහිවටනයක් ලෙසයි, ඉන්දීය රුවැත්තියන් සලකන්නේ) මෙහිදී බොහෝ දෙනෙකු අනාවැකි පළකරමින් කියා තිබුණේ ඓශ්වර්යාට ජය හිමිවනු ඇති බවයි.ලෝක රූ රැජනක් සමඟ තරග කිරීම අපහසු බව වටහා ගත් කට්රිනා ද, කලින්ම තම පරාජය භාරගෙන පැවසුවේ, ඓශ්වර්යා රූමත් දක්ෂ නිළියක් බවයි. ඇය ඉන්දියාව තුළ පමණක් නොව මුළු ලෝකයේම කීර්තිය දිනාගත් තරුවක් බව පැවසූ කට්රිනා, තමන් ඇයට එම ගෞරවය පිරිනමන බවද පැවසුවා.’ලක්මී’ රූ රැජන ලෙස කිරුළු දැරීමේ සිහිනය අයිශ්වර්යා දකිමින් සිටියේ බොහෝ කාලක සිටයි. දැන් ඒ සිහිනය සැබෑවෙමින් තිබෙන බව ඇය මහත් උද්දාමයකින් යුතුව සිතන්නට පටන් ගත්තා.නමුත් තරගයේ තීරණය ප‍්‍රකාශයට පත් කෙරෙන දිනයට කළින් දිනයේදී ඓශ්වර්යාට ලැබුණේ අසුබ ආරංචියක්. එයින් කියැවුණේ ලක්මී රූ රැජන ලෙස කට්රිනා ව තෝරා ගෙන ඇති බවයි. තමන් මෙතෙක් සිත තුළ පොදි බැඳගෙන සිටි බලාපොරොත්තු මුළුමනින්ම බිඳ වැටී ගිය බව වටහාගත් ඓශ්වර්යා දැඩි ලෙස කණස්සල්ලටත් කෝපයටත් පත්වූවා. ඇය උමතුවෙන් මෙන් තරග සංවිධායකයන්ට බැණවැදුණා.සමහරු මේ ගැන අදහස් දක්වමින් පවසා තිබුණේ ඓශ්වර්යාට හිමිවිය යුතුª තැන කට්රිනා බලහත්කාරයෙන් ලබාගත්තාය කියලයි. සැබැවින්ම මෙය රූ රැජනක් තේරීමේ තරගයක් හැටියටම හඳුන්වන්ට බැහැ. ‘ඩෙ‍්‍රස් ද බාබි’ නම් වූ මේ තරගයෙන් ජය ලබන්නිය, මෙම ‘ලක්මී’ මෝස්තර සතිය සංවිධානය කරන ආයතනය සමඟ ප‍්‍රචාරණ කොන්ත‍්‍රාත්තුවකට බැඳෙනවා. දැන් කට්රිනාට සිදුවන්නේත් එම කටයුත්ත නිසි ලෙස ඉටුකරන්නටයි.කොයි හැටි වෙතත් ඓශ්වර්යා වැනි ලෝක රූ රැජනක් සහ ජනප‍්‍රිය නිළියක්, කට්රිනා වැනි ජනප‍්‍රිය නිළියකට පරාජය වී තිබෙනවා. මේ පරාජයෙන් වියරු වැටී සිටින ඓශ්වර්යා ගේ ඊළඟ පිම්ම කුමක්ද? කවුරුත් බලා සිටින්නේ ඒ දෙසයි. මේ වනවිට ඓශ්වර්යාත්, කට්රිනාත් සිටින්නේ එළිපිටම එකිනෙකාට අභියෝග කරගන්නා වාතාවරණයක නිසයි, බොහෝ දෙනාගේ විමසුම් ඇස් මේ දෙස යොමුවී තිබෙන්නේ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071911</link>
    <topic>කැමැති හතක්</topic>
    <author/>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාසුරේෂ් ගමගේ1. කැමතිම පුද්ගලයා - බුදුරජාණන් වහන්සේ හේතුව - සියලු ලෝක සැප සම්පත් අනිත්‍යයි කියලා කිසිදු මායාවකට නොරැවටුණු නිසා2. කැමතිම සිද්ධස්ථානය – කතරගම කිරිවෙහෙර හේතුව - සවස 6.00න් පසු හමන සිසිල් සුළං සමඟ ඒ ස්ථානය මට භාවනා කරන්න සුව පහසු තැනක් වන නිසා3. කැමතිම නළුවා - ගාමිණී ෆොන්සේකා හේතුව - ඔහු ඇත්තටම කොන්ද පණ තියෙන පිරිමියෙක් නිසා4. කැමතිම ගායකයා - කසුන් කල්හාර හේතුව - ඔහුගේ තාරුණ්‍යයේ හඬ සහ ඔහු ඔහු ගැන තබාගෙන සිටින වටිනාකම5. කැමතිම කී‍්‍රඩිකාව - සුසන්තිකා ජයසිංහ හේතුව - අනෙක් කී‍්‍රඩිකාවන්ට වඩා ඇය සතුවන අධිෂ්ඨානශීලීභාවය නිසා6. කැමතිම පොත – පටිච්ච සමුප්පාදය හේතුව - ජීවිතයේ යථාර්ථය අවබෝධ කිරීමට හොඳම පොත7. කැමතිම ගීතය – මගේ ගීතය (සඳ එළියක්) හේතුව - ප‍්‍රියාල් වීරසිංහ විසින් රචිත ඒ ගීතයේ එන ලොවට ඔසුව ආදරයයි කියන වචන ටිකට පුදුමාකාර හැඟීමක් දැනෙන නිසා.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071912</link>
    <topic>ගිටාරය අතට ගත් පත්‍ර කලාවේදියා</topic>
    <author>හේමාලි විජේරත්න</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාදක්ෂතාවයන් හැකියාවන් රැසක් තුරුළු කරගෙන කලාක්‍ෂේත‍්‍රයේ ඉහළට ගමන් කරන්නට මාර්ගය පැහැදිලිව තිබියදීත්, ඒ සියල්ල පසෙක තබා කලාවට ආදරය කරන කලාකරුවන් ගැන මෙන්ම කලාව ගැන ද ලියමින් ඔහු අද මුද්‍රිත මාධ්‍ය ලෝකයේ අපේම සගයෙක්ව අපත් සමඟ ගමන් කරන්නේය. එහෙත් ඔහුගේ හැකියාවන් දක්ෂතාවයන් අපි කෙසේ අමතක කරමුද? ප‍්‍රදීප් නිශාන්ත හේරත්.කලාවේ නියැලෙන කොයි කාටත් මේ නම අමතක වෙන්න විදියක් නෑ. රිවිර පුවත්පතේ ඡායාරූප ශිල්පියෙක් සහ මාධ්‍යවේදියෙක් ලෙස කටයුතු කරන ප‍්‍රදීප් කලාවට අත්පොත් තැබූයේ සිය පාසල් සමයේදීමයි. ගල්කිස්ස රෝමානු කතෝලික විද්‍යාලයෙන් අධ්‍යාපනය ලැබූ ප‍්‍රදීප් සංගීතය පිළිබඳ එකල පටන්ම උනන්දු වූවෙකි.පාසල් අවදියේම සංගීත කණ්ඩායම්වල ගිටාර් වාදකයකු වශයෙන් කටයුතු කළ ඔහු පසුව ’Radix’ නමින් සංගීත කණ්ඩායමක් ද පිහිටුවා ගත්තේය. ඉන්පසුව ඔහු ’Silver Moon’ ‘ති‍්‍රකීලා’ ‘පැරමවුන්ට්’ වැනි සංගීත කණ්ඩායම්වල බේස් ගිටාර් හා ලීඩ් ගිටාර් වාදන ශිල්පියකු ලෙස කටයුතු කෙළේය.ප‍්‍රදීප්, පුවත්පත් කලාවට පැමිණෙන්නට කිසිදු බලාපොරොත්තුවකින් සිටි කෙනෙක් නොවීය. විවෘත විශ්වවිද්‍යාලයේ Elertronic Engineering උපාධිය හදාරමින් සිටි ප‍්‍රදීප් සිය අදහස අතහැර දමා ඡායාරූප කලාව පැත්තට යොමුවිය. ඒ ජාතික ඡායාරූප ශිල්පීන්ගේ සංගමයේ ඩිප්ලෝමා පාඨමාලාව හදාරමිනි. 1997 වසරේ පැවැති ඡායාරූප ප‍්‍රදර්ශනයේදී පළමු ස්ථානය තෙවැනි ස්ථානය හා කුසලතා සම්මාන 03ක් එකම ප‍්‍රදර්ශනයකදී ලබා ගැනීමේ අවස්ථාව ඔහුට උදාවිය. නොසිතූ විරූ ලෙස වසර දෙකක් ඇතුළත ඡායාරූප තරග රැසකින් පළමු ස්ථාන ඇතුළු සම්මාන 11ක් ඔහු දිනාගත්තේය.1996 වසරේ සිට 2000 වසර දක්වා ජාතික ඡායාරූප ශිලපීන්ගේ සංගමයේ ප‍්‍රධාන සංවිධායකයා වූයේද ප‍්‍රදීප්ය. ඡායාරූප ශිල්පීන්ගේ සංගමයට වසර 25ක් පිරීම නිමිත්තෙන් පැවැති සිල්වර් ජුබිලි ප‍්‍රදර්ශනයේදී ඔහුට ගෞරව නාමයක් ද පිරිනමා ඇත්තේ ඡායාරූප ශිල්පීන්ගේ සංගමයට ඔහුගෙන් වූ අමිල මෙහෙවර වෙනුවෙනි.අද අපට හමුවී තිබෙන ප‍්‍රදීප් නම් වූ මාධ්‍යවේදියාගේ මාධ්‍ය ජීවිතය ඇරැඹෙනුයේ දිවයින පුවත්පතිනි. දිවයින පුවත්පතේ ප‍්‍රවීණ මාධ්‍යවේදී ජයන්ත චන්ද්‍රසිරි මහතාගේ වාර්තා වැඩ සටහනකට සම්බන්ධ වීමට ගිය මොහොතක ඔහුට මෙම අවස්ථාව උදාවිය. ඒ වන විට ඔහු ශ‍්‍රී ජයවර්ධනපුර විශ්වවිද්‍යාලයේ ලේඛකත්ව හා සන්නිවේදන ඩිප්ලෝමා පාඨමාලාව ද සම්පූර්ණ කර තිබිණ. දිවයින පුවත්පතට සම්බන්ධ වී ප‍්‍රවෘත්ති, කලා, විලාසිතා ආදී වූ බොහෝ දෙයින් අත්දැකීම් සරිකරගත් ඔහුට දිවයින පුවත්පත පුවත්පත් කලාව හරිහැටි හඳුනා ගන්නට විශ්වවිද්‍යාලයක්ම විය.ඉන්පසු කලෙක රිවිර පුවත්පත ආරම්භයේදීම එහි ආරම්භක මාධ්‍යවේදීන් ගොන්නට ප‍්‍රදීප් ද ඇතුළත් විය.”ඇත්තටම මට කවදාවත් හිතුණේ නෑ මම මාධ්‍යවේදියෙක් වෙන්න ඕන කියලා. ඡායාරූප ශිල්පය කරන කාලේ මට ඕනකම තිබුණේ කොහොමහරි ටෙලිනාට්‍ය හෝ චිත‍්‍රපට අධ්‍යක්ෂණයට යොමුවෙන්න. ඒ හින්දම මම 1996 දී ජාතික තරුණ සේවා සභාවේ තරග විභාගයකින් තේරිලා පූර්ණ කාලීනව රූපවාහිනී වැඩසටහනක් අධ්‍යක්ෂණය සහ වීඩියෝ තාක්ෂණය පිළිබඳ පාඨමාලාවක් හැදෑරුවා. එහිදී මා අධ්‍යක්ෂණය කළ ‘රැවටීම’ නම් වූ වැඩසටහන හොඳම තුන්වැනි වැඩසටහන ලෙස තේරුණා.”ඉන්පසු විවිධ මාධ්‍ය ආයතනයන්ගෙන් ප‍්‍රදීප්ට ආරාධනා ගලා ආවත් ස්වාධීන අධ්‍යක්ෂවරයකු ලෙස ඉදිරියට යෑමේ වුවමනාව වෙනුවෙන් ඔහු ඒවා ප‍්‍රතික්ෂේප කළේය.ප‍්‍රදීප් ගිටාර් වාදකයකු ගායකයකු වගේම නළුවකු වශයෙන් ද විවිධ නිර්මාණ සඳහා දායක වූ බව බොහෝ විට ඔබ නොදන්නවා වෙන්නට පුළුවන. තරුණ සේවා සභාවේ නිෂ්පාදනයක් වූ සෝමවීර සේනානායකයන්ගේ ‘සහන් එළිය’ ටෙලි නාට්‍යය සඳහා ඔහු රංගනයෙන් හා සහාය කලා අධ්‍යක්ෂණයෙන් ද දායක විය.එය ඔහුගේ පළමු ටෙලිනාට්‍ය රංගනය විය. ඉන්පසු ජයන්ත චන්ද්‍රසිරිගේ ‘ගරිල්ලා මාර්කටිං’ හා විවිධ වාර්තා වැඩසටහන් ද ඉදිරියේදී තිරගත වීමට නියමිත ධම්මික සිරිවර්ධනගේ ‘සුවඳ දැනුණා ජීවිතේ’ චිත‍්‍රපටයට ද රංගනයෙන් එක්වී සිටී.”ආදරේ හිත ළඟ ආදරේමා හද සීතලේ.... මේ දිනවල ගුවන් විදුලි නාලිකා ඔස්සේ ඇසෙන මේ ගීතය ප‍්‍රදීප්ගේය. එහි ගීත රචනය ද ඔහුගේම ය. සදීප්ත ගුණවර්ධන එය සංගීතවත් කර ඇත.ප‍්‍රදීප් ගැන කියන්නට තවත් බොහෝ දේ වෙයි. ඒ සියල්ල මේ පත් ඉරු මත අකුරු කරන්නට නොහැකිය. www.pradeepnishantha.com.  වෙබ් අඩවියෙන් ඔහු ගැන තවත් තොරතුරු ඔබට දැනගත හැකි වේ.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071914</link>
    <topic>ලංකාවේ පළමු "ඉන්ඩෝ - නෙට්" එක හදා පුතුන් පස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්</topic>
    <author>ඉනෝකා පෙරේරා බණ්ඩාර ඡායාරූප - දුෂ්මන්ත මායාදුන්න</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාවෙත්තමුණි කි‍්‍රකට් පවුලේ කතාව...අතීතෙ දවසක කි‍්‍රකට්වලට ඇලුම් නොකළ කෙනෙකුට වුණත්, මේ මූණු අමතක වෙන්න විදියක් නෑ.ඔවුන් කි‍්‍රකට් කී‍්‍රඩාවේ යුගයක් එකලු කළ, අයිය – මලෝ තිදෙනෙක් හින්ද.මතකද ඔබට....සුනිල් වෙත්තමුණි – මිත‍්‍ර වෙත්තමුණි සහ සිදත් වෙත්තමුණි නම් බැබළුණු යුගය.රංජන්සුනිල්, හැත්තෑවෙ දශකය ආරම්භයෙ සිට ශ‍්‍රී ලංකා පිලේ ආරම්භක පිතිකරුවා. ඔහුටම ආවේණික පිති හරඹය, තාක්ෂණයෙන් පිරිපුන් එකක්.මිත‍්‍ර, සුනිල් අයියගේම මඟ යමින්, පාසල් කි‍්‍රකට් කී‍්‍රඩාවෙ නමක් තැබුවෙ අයියට පසු ආනන්දයෙ නායකත්වය දරමින්.1984 ලෝඩ්ස් පිටියෙ වීරයා සිදත්.ශ‍්‍රී ලංකා කි‍්‍රකට් ඉතිහාසයෙ පළමු වතාවට ලෝඩ්ස් පිටියෙදි ලකුණු 190ක අගනා ඉනිමක් රැස්කළ සිදත් ඊට පසුත් කි‍්‍රකට් පිටියේ නමක් රැන්දුවේ, ආරම්භක පිතිකරුගේ රාජකාරිය අකුරටම ඉටු කරමින්.මිත‍්‍ර අයියා සමඟ එක්ව ශ‍්‍රී ලංකා ඉනිම ඇරැඹීමට භාග්‍යවන්ත වූ සිදත්, විස්ඩන් වසරේ කී‍්‍රඩකයන් අතරට එක්වූ පළමු ශ‍්‍රී ලාංකිකයා. ඒ 1985 දි.පසුකලෙක කි‍්‍රකට් අතුරු කමිටු සාමාජිකයකු, කි‍්‍රකට් තේරීම් කමිටු සභාපති සහ, ජාත්‍යන්තර කි‍්‍රකට් තරග තීරකයෙක් ලෙසිනුයි, ඔහු කි‍්‍රකට් ඉතිහාසයට එක්වුණේ.අදත් ඒ අතීතෙ සමහරක්, ඔවුන් තබපු- නොබිඳුණු වාර්තා.ජීවිතේ හුඟක් දේ වෙනස් කරමින් කාලෙ ගෙවී ගිහින්.එදා පන්දුව ඉගිලිලා යන තරමට පිත්තෙන් හරඹ දක්වපු - වාර්තා තබපු සුනිල්, අද හතළිස් වසරක අත්දැකීම් ඇති ප‍්‍රවීණ ගුවන් නියමුවෙක්. ඒ, ඉන්දියාවෙ ජෙට් එයාර්වේස් ගුවන් සමාගමේ.එහෙම බලද්දි, අවුරුදු 40ක්ම ආකාසෙ.අම්මාහය මාසෙකට වතාවක් අලුත් කළ යුතු ගුවන් නියමුවකුගෙ ලයිසන් පත, නැවත අලුත් කරන්නෙ අදාළ සියලුම සෞඛ්‍ය පරීක්ෂණවලට පෙනී හිටල. සුනිල් ලංකාවට ආවෙ දවස් 10කට. ගුවන් යානා ලයිසන් එක ගන්න ඒ, පරීක්ෂණ වෙනුවෙන්.සුනිල් - මිත‍්‍ර - සිදත් අයිය මලෝ තුන්දෙනා, ‘එක ඉත්තක’ වෙනුවෙන් අපි මුණගැහුණෙත් අහම්බයකින් වගේ උදාවුණු ඔය අවස්ථාවෙදි.”අවුරුදු 15කින් විතර මේ පත්තරේකට කතා කරන්නෙ... දැන් ඉතින් මොනවද තව අපි ගැන ලියන්න තියෙන්නෙ...”ගමන – බිමන – කතා - බහ තවම කඩවසම් තරුණයකු මෙන්. සුනිල් වෙත්තමුණි දකින කිසිවෙකුට හිතෙන්නෑ ඔහුට අවුරුදු 60ක් වග.40 අවුරුද්දක් තිස්සෙ ගුවනේම සැරි සරන සුනිල්, මේ වෙනකොට පියාසර කර ඇති ගුවන් පැය ගණන 18,000ක්. දවස් නම් 750ක්.මඟීන් තුන් හාරසීයකගෙ ජීවිත, ආරක්ෂා සහිතව ගමනාන්තයට ගෙන යෑමේ බාර දූර වගකීම, ලේසි පහසු එකක් නොවුණත්, ඒ අභියෝගය දැන් ඔහුගෙ ජීවිතය වෙලා.අභියෝග ජයගන්න, පුංචි කාලෙ පටන් වෙත්තමුණි පවුලෙ දරුවො හුරු වුණේ තාත්තගෙන්.රැම්සෙ වෙත්තමුණි මේ පවුලෙ තාත්තා. අම්මා ඉන්ද්‍රා වෙත්තමුණි.බෞද්ධ දර්ශනය පිළිබඳ ඉංග‍්‍රීසි බසින් පත-පොත ලියූ රැම්සෙ කි‍්‍රකට් ලෝලියෙක්. ආනන්දයේ උගත්, පාපන්දු කී‍්‍රඩකයෙක්. දුම්රිය දෙපාර්තමේන්තුවේ ඉංජිනේරුවෙක්.දුම්රිය දෙපාර්තමේන්තුවෙ සේවය කරද්දී ඔහුට ලැබුණ ශිෂ්‍යත්වයක් එංගලන්තෙට යන්න. දරු පවුලත් එක්ක ගිය ඒ ගමනෙදි, එංගලන්තෙ ‘ඊස්ට්ලි රේල්වේ’ කි‍්‍රකට් සංගමයට බැඳිල ඔහු කි‍්‍රකට් කී‍්‍රඩා කළා.නිමල්ලංකාවට ආවමත් රැම්සෙ පුංචි පුතාල අරගෙන කි‍්‍රකට් මැච් බලන්න ගියා.තාත්තගෙ කි‍්‍රකට් පිළිබඳ උනන්දුව, පුංචි හිත්වලටත් ඇතුළු වෙන්න ඇත්තේ ඔය අවධියෙ.සුනිල්ට අවුරුදු 12ක් විතර පුංචි කාලෙ තාත්තා නීතියක් දැම්මා”ඉස්කෝලෙ ඇරිල ඇවිත් පොත්-පත්වල වැඩ ඉවර කරල කි‍්‍රකට් පුහුණුවීම්වල යෙදෙන්න ඕන... ලංකාවෙ පළමු ‘ඉන්ඩෝ -නෙට්’ එක හැදෙව්වෙ අපේ තාත්තා. ඒ අපි පස්දෙනා වෙනුවෙන්. අදත් කාසල් මාවතේ ඒක තියෙනවා.අපි වෙනුවෙන් වෙනම ‘කෝච්’ කෙනෙක් හිටියා. හැන්දෑවෙ පහේ ඉඳන් රෑ අට වෙනකල් පුහුණුවීම්. මම නම් අඬලත් තියෙනව. ඒත් තාත්තගෙන් නෑ බුරුලක්.අපි තුන්දෙනා කි‍්‍රකට්වලින් ඉතිහාසගත වුණේ තාත්තා තබපු ඒ පියවර හින්ද. මේ හැම දේකම ගෞරවය හිමිවෙන්න ඕනෙ අපේ තාත්තට....”මුළු ලෝකෙම දිනුවත් - කොයිතරම් වයසට ගියත් තාත්තගෙ ආදරය තවම මේ පුත්තු තුළ ජීවත්වෙනවා.රැම්සෙ - ඉන්ද්‍රා යුවළට පුත්තුම පස්දෙනෙක්.සුනිල් ලොකු පුතු. මිත‍්‍ර දෙවැනියා. රංජන් ඊළඟට. සිදත් හතරවැනි පුතු. බාලයා නිමල්.පස්දෙනාම දක්ෂ කි‍්‍රකට් කී‍්‍රඩකයො. ඒත් නිමල් පසු කලෙක අති දක්ෂයෙක් වුණේ ‘මෝටර් සයිකල්’ පැදිල්ලෙන්. පිට පිට තුන් වරක් ඔහු අපේ රටේ මෝටර් සයිකල් ජාතික සූරයා.අද අවුරුදු 85ක් වයසැති සුනිල්ලගෙ සිදත්ලගෙ අම්මා, රංජන් එක්ක මහ ගෙදර.කරීන්”දවසෙ පැය 24න් තාත්තා පැය 16ක් වත් අපි පස්දෙනා එක්ක ඉන්න ඇති. පුදුම ආදරේකින් අපි එක්ක දැවටුණේ. අපිව කී‍්‍රඩාවට යොමුකළේ. මායි මිත‍්‍ර මල්ලියි ආනන්දෙ කැප්ටන්ස්ල වෙනව තාත්තා දැක්කා. සතුටුවුණා. ඒත් 1975 සිදත් මල්ලි ආනන්දෙ කැප්ටන් වෙනව තාත්තට දකින්න බැරි වුණා.‘හයි බ්ලඩ්’ පෙ‍්‍රෂර් නිසා තාත්තා නැතිවුණේ 1974 ජූලි 14 වැනිද. හරියටම අවුරුදු 50 පිරෙන්න මාසයක් තිබෙද්දි...”තාත්තගෙ රැකවරණය ආදරේ මල්ලිලට නොදැනෙන්න දෙවැනි තාත්තෙක් වුණේ මිත‍්‍ර මල්ලි. ඒ වෙනකොට මං ගුවන් යානා රස්සාවනිසා වැඩියක් හිටියෙ පිට. මිත‍්‍ර තමයි, අනෙක් හැමෝටම උගන්වල, ඉදිරියට ගෙනාවෙ....”අම්ම – තාත්තා තුළ ගොඩනැඟුණු පුතුන් පස් දෙනෙකුගෙ බැඳීම හැමදාමත් එක විදියට තියෙයිද...විවාහයත් එක්ක යම් තරමක් හෝ ඈත් වෙන එක ලෝක ස්වභාවය.ඒත් ඔබ විශ්වාස කරන්න, මේ පවුලෙ කොල්ලො පස්දෙනා අදත් ඉන්නෙ එදා වගේම දැඩි සොයුරු පෙමකින්.”අපි බැන්දා කියල – ගෑනු ගත්තා කියල කවදාවත් වෙනස් වුණේ නෑ. පිට කාටවත් අපේ බැඳීම අතරට එන්න ලේසිත් නෑ. මං ජර්මනියෙ හිටියත්, මගේ මල්ලිල හතරදෙනා එක්ක සමීපයි හැමදේකදිම..”සුනිල් කියන ඔය සමීපකම කොයිතරම් ද කිව්වොත්, පවුලෙ පිරිමි දරුවො වැඩි දෙනෙක් ගත්තෙ සුනිල් ලොකු තාත්තගෙ ආදර්ශය කියලයි මිත‍්‍ර කියන්නෙ..”මගේ පුතාල දෙන්නම කළේ වෙනස්ම උපාධි. ප‍්‍රවීන් රාජකීයෙ ඉගෙනගෙන, ආර්ථික විද්‍යා උපාධිධාරියෙක් වුණා. සුවීන් බාල පුතා පරිගණක විද්‍යා උපාධිධාරියෙක්.සයාන්දෙන්නම ඔක්කොම අතෑරල දැන් ගුවන් නියමුවො වෙලා. ප‍්‍රවීන් ශ‍්‍රී ලන්කන් එයාර්ලයින්ස්. සුවීන්, අබුඩාබි ජාතික ගුවන් සමාගමේ (ETIHAD).සිදත්ගෙ පුතාත් ඔස්ටේ‍්‍රලියාවෙ විශ්වවිද්‍යාලයක ගුවන් යානා පරිපාලනය පිළිබඳ උපාධියක් හදාරනවා. එහෙම බලද්දි අපේ පවුලෙ ක‍්‍රිකට් කී‍්‍රඩකයො විතරක් නෙවෙයි, පයිලට්ස්ල 4 දෙනෙකුත් ඉන්නවා...”කොහොම බැලුවත්, වෙත්තමුණි පවුලෙ මේ සහෝදරයො තුන්දෙනා අපේ රටට ආඩම්බරයක්.ආරම්භක පිතිකරු යුගළයක් සේ ලොව පළමු වතාවට ටෙස්ට් පිටියට ආ අයිය - මලෝ, එංගලන්තයේ ඩබ්ලිව්.ජී. ග්‍රේස් බ‍්‍රදර්ස්.එකම පවුලෙ අයිය - මලෝ දෙන්නෙක් ආරම්භක පිතිකරුවන්ව යළි ටෙස්ට් පිටියට ආවෙ ඊට අවුරුදු 103 කට පස්සෙ. ඒ, ශ‍්‍රී ලංකාවෙ මිත‍්‍ර වෙත්තමුණි සහ සිදත් වෙත්තමුණි සහෝදරයෝ. ඒ 1985 දී.ඒ කාලෙ කි‍්‍රකට් මහත්වරුන්ගෙ කී‍්‍රඩාවක් වුණත්, අද දේශපාලනය රිංගල ඒ ගෞරවය නැති වෙලා කියලයි ඔවුන් කියන්නෙ.“ඒ කාලෙ වැඩිය අම්පයස්ල නැහැ. කී‍්‍රඩකයො තුළ ස්වයං විනය දැඩිව තිබුණ. ඊළඟ කැප්ටන්ව තීරණය කළේ, මේ කැප්ටන්. අනික හෙල්මට් - චෙස්පෑඩ් මොකුත් නෑ. බෝලයක් වැදුණොත් ඉඳල වැඩක් නෑ.නමුත් අපි ලෝකෙ ඉහළම තරග වලටත් සෙල්ලම් කළා. මං කැමතිම වේග පන්දු යවන්නන්ට මුහුණ දෙන්න. ඔවුන්ගෙ ‘බවුන්සර්’ පන්දුවලින් මට තවත් ශක්තියක් එනව.මට මතකයි 1975 ලෝක කුසලානයට අපි එංගලන්තයට ගිය වෙලේ, ඕස්ටේ‍්‍රලියාවත් එක්ක තිබුණු තරගයෙදි තොම්සන්ගෙයි - ඩෙනිස් ලිලීගෙයි වේග පන්දුවලට මුහුණ දුන් හැටි.සශීඒ කාලෙ තොම්සනුයි – ලිලියි තමා ලොව හොඳම වේග පන්දු යවන්නන් දෙන්නා. තොම්සන්ගෙ වේග පන්දු හය වතාවක්ම මගේ ඇඟේ තැන් තැන්වල වැදුණා.එකක් පපුවට. ඊළඟ එක ඉඟ හරියට. ආයෙ කකුලට. එයාට ඕනෙ වුණේ මාව කොහොම හරි බිම දාන්න. අන්තිමේ ලකුණු 53ක් ලබා සිටියදී තොම්සන්ගෙ පන්දුවකින් මාව බිම වැටුණා. මට සිහිය ආවෙ ඉස්පිරිතාලෙදි. ඒත් ඕස්ටේ‍්‍රලියාවට තරගයක් දෙන්න එදා අපේ පිලට හැකිවුණා...”අවුරුදු 11ක් ම ශ‍්‍රී ලංකා පිලට කී‍්‍රඩා කළ, කි‍්‍රකට් කී‍්‍රඩකයකුගෙ අභියෝග මේ පුංචි ඉඩකඩේ කොහොම ලියල ඉවර කරන්නද...කොහොම වුණත්, සුනිල්ගෙ නායකත්වය යටතේ, පිට පිට අවුරුදු තුනක් (1972-75) ඉඉඛ් පිලට ‘සරා’ කුසලානය සහ බ‍්‍රවුන්ස් කුසලානය හිමිකර දීමත් කි‍්‍රකට් ඉතිහාසයේ සඳහන් වෙන්නෙ නොමැකෙන සටහන් විදියට.එය ඔහු දිනු ‘ඩබල් හැටි‍්‍රක්’ එකක්.මේ හැම දේම මතක් වෙද්දි කි‍්‍රකට්වලින් සමුගෙන ගුවන් නියමුවෙක් වෙච්චි මුල් කාලෙ සුනිල්ට හිත හදාගන්න ටිකක් අමාරු වෙන්නත් ඇති.ගෝලබාලයන් රැසක බිහිකළ ජ්‍යෙෂ්ඨ ගුවන් නියමුවෙක් හැටියට, අද ඔහුට කි‍්‍රකට් කියන්නෙ මතක් කරල සතුටු වෙන්න පුළුවන් සුන්දර අතීතයක්.මිත‍්‍රගෙ කි‍්‍රකට් ජීවිතය ඇරැඹෙන්නෙත් අවුරුදු 4දි. සුනිල් අයිය එක්ක ගේ මැද සාලෙ බෝල ගහද්දි අම්ම ලස්සනට තියාපු බඩුමුට්ටු අනන්ත කැඩිල – බිඳිල ගියා. ඒත් අම්මවත් – තාත්තවත් නෙවෙයි ඒවට වචනයක් කිව්වෙ.1970 දි මිත‍්‍ර ආනන්දෙ පිලේ නායකයා. 1969-70 කාලයෙ, ඔහු ශ‍්‍රී ලංකා පාසල් කි‍්‍රකට් කණ්ඩායමේ නායකයා. 1982-83 වර්ෂයේදී ඔහුට ‘ටෙස්ට්’ වරම් ලැබෙනවා. එක් යුගයෙකදි මිත‍්‍ර වෙත්තමුණි නම කියැවුණේ අපේ රටේ පළමු පෙළේ කි‍්‍රකට් කී‍්‍රඩකයෙක් විදියට.“තාත්ත නැතිවුණේ මට අවුරුදු 23දි. මට වයස 26 වෙනකොට ව්‍යාපාර පරිපාලනයට ආවා. අවුරුදු 27 වෙනකොට මං මගෙ අන්තිම විභාගෙත් කරල ඉවරයි. තාත්තගෙ අන්තිම පොතත් මුද්‍රණය කරල ඉවරයි. විවාහ වෙලත් ඉවරයි...”අද මිත‍්‍ර ’Nobles’  ආයතනයේ සභාපතිවරයා. සිදත් එහි අධ්‍යක්ෂවරයා.”අපිට හොඳ සේවක පිරිසක් ඉන්නවා. ව්‍යාපාර කරන අයට තියෙනව කියන පීඩනය අපිට නෑ. ජීවිතේ හරි සැහැල්ලුයි.. මට දැන් 58ක්. ඉස්සර වගේම අපි පස්දෙනා හුඟක් සමීපයි. අපි අපේ හැම දුක සැපක්ම බෙදාගන්නෙ එදා විදියටම....”ඇත්තටම ඔවුන් අපූරු සහෝදරයො පස් දෙනෙක්. වයසට ගියත් සොයුරු පෙමයි ඔවුන්ගෙ ශක්තිය.පිට පිට දෙවතාවක්ම වසරේ හොඳම පිතිකරුවා වෙච්චි සිදත් කි‍්‍රකට් ඉතිහාසයෙ තබපු වාර්තා හින්ද විතරක් නෙවෙයි, ඔහුගෙ කඩවසම් සහ සොඳුරු හිනාවෙනුත් රටක් වසඟ කළ කාලයක් තිබුණ.සුනිල් - මිත‍්‍ර - සිදත් අපට හමුවූ විරල මොහොත.ශ‍්‍රී ලංකා පත‍්‍ර කලා ඉතිහාසයේ ලාංකික කී‍්‍රඩකයකුගෙ එතෙර අත්දැකීමක් ගැන ප‍්‍රවෘත්තියක්, සිරස්තලයක් හැටියට පළවූ දුර්ලභ අවස්ථාව වූයේ 1984 අගෝස්තු 25 වැනිදා දිනමිණ සිරස්තලය.’සිදත් ශ‍්‍රී ලංකාවේ නම තියයි’ යන දිනමිණ සිරස්තලයෙන් සිදත් ගැන කතා කළේ, ලෝඩ්ස් පිටියෙ ඔහු තබපු ලකුණු 190 අනගි ඉනිම ගැන.ටෙස්ට් වරම් ලැබීමෙන් පසු ශ‍්‍රී ලංකාවේ ‘ප‍්‍රථම ශතකලාභියා’ භාග්‍ය හිමිවුණෙත් ඔහුට.1983 පයිසාල් බාද්හිදී පාකිස්ථානයට එරෙහිව මිනිත්තු 372ක් තුළ ලකුණු 157 ක් රැස්කරමින් ඔහු තැබුවෙ නව වාර්තාවක්.අවුරුදු 10ක්ම ශ‍්‍රී ලංකා පිලේ ප‍්‍රබල භූමිකාවකට පණ පෙවූ සිදත්, අද ඒ සියල්ල සොඳුරු මතක බවට පත් කරගෙන.එකල යෞවනියන් වසඟ කළ රූ සපුවකට හිමිකම් කියූ සිදත් තුළ අදත් ඒ ආකර්ෂණය එහෙමම.ඔහු ධන කුවේරයෙක්. එහෙත් නිර්මාංශ ජීවිතයකට හුරුවූ කෙනෙක්. භාවනාවෙන් දවස අරඹන සිදත්, අද වඩ වඩාත් බණ භාවනාවට ම යොමු වී ඇති සෙයක්. විටෙක ඔහු ගොල්ෆ් කී‍්‍රඩකයෙක්. ආදරණීය පියෙක්. සැමියෙක්.සිදත්ගෙ බිරිඳ ශාමිනි. සංජය පුතු, ගුවන් නියමුවකු වන්නට උගනා බව මුලින් කිව්වා ඔබට මතක ඇති. සංජයත් ගොල්ෆ් කී‍්‍රඩකයෙක්. වරක් පාකිස්ථානයේ පැවැති කණිෂ්ඨ පාසල් ගොල්ෆ් තරගාවලයෙදී සූරතාව ද දිනා ගත්තෙ සංජය.එකම දූ ශමාරාඛ්ධ්ඉ ජාත්‍යන්තර පාසලේ, ‘ෆුට් බෝල් කැප්ටන්.්සුනිල් ගේ බිරිය, කරීන්, ජ’මන් ජාතික වුවත්, ඈ අපේ රටට ආදරය කරන කෙනෙක් කියලයි සුනිල් කියන්නෙ.සශී, සුනිල්ගෙ වැඩුමල් පුතු. ඇමරිකාවේ සේවය කරන වෛද්‍යවරයෙක්. සයාන් දෙවැනි පුතු තවම පාසල් වියේ.  මිත‍්‍ර - සුනිල් - සිදත් එදාමිත‍්‍රගෙ බිරිඳ, කාන්ති. ප‍්‍රවීන් සහ සුවීන් පුතුන් දෙදෙනා සිය ලොකු තාත්තාගෙ මග ම යමින්, ගුවන් නියමු වෘත්තිය තෝරා ගනිද්දී, මිත‍්‍ර දරුවන් ගෙ කැමැත්තට ඉඩ දුන්නා.මේ අයිය - මලෝ තුන් දෙනාගෙ දරුවන් කිසිවකුත් කි‍්‍රකට් තෝරා නොගත් අය වීමයි පුදුමය. කොහොම වුණත්, සුනිල් - මිත‍්‍ර - සිදත් එක ඉත්තක පිපි සියුම්.කි‍්‍රකට් ජීවිතයෙ ඔවුන්ගෙ මතක සුවඳ යුගයෙන් යුගයට හමා යන්නෙ, ‘එක ඉත්තක’ පිපි සොයුරු කැලයක් ය කියන ආඩම්බරයත් එක්ක.ඉනෝකා පෙරේරා බණ්ඩාර ඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071915</link>
    <topic>සංගීතයට කැපවුණු නිහඬ කලාකරුවා රංජිත් ප‍්‍රියන්ත</topic>
    <author/>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාඔහු නමින් වාද්‍ය නිපුන් රංජිත් ප‍්‍රියන්තයි. මිනුවන්ගොඩ කොටුගොඩ ජනාධිපති විද්‍යාලයේ සංගීත ආචාර්ය වරයා ද වන රංජිත් මේ වනවිට සංගීත ක්‍ෂේත‍්‍රයේ විවිධ හැකියාවන් පෙන්වමින් ඉදිරියට එන නිහඬ කලාකරුවෙක්. පසුගිය දවසක ‘රසඳුන’ට ගොඩවී තම තොරතුරු බිඳක් හෙළිකරන්න ඔහු අමතක කළේ නෑ.”මා මුලින්ම සංගීත අධ්‍යාපනය ලැබුවේ 1982 වසරේ මිනුවන්ගොඩ ජාපාලවත්ත විද්‍යාලයෙන්. අද එය ජනාධිපති විද්‍යාලය ලෙස හඳුන්වනවා. ඉන්පසු මිනුවන්ගොඩ නාලන්දා විද්‍යාලයටත් උසස් අධ්‍යාපනය සඳහා කැලණිය සෞන්දර්ය විශ්වවිද්‍යාලයටත් සම්බන්ධ වුණා. ඇත්තටම අද මගේ සංගීත දිවියට ප‍්‍රබලම අඩිතාලම වැටුණේ විශ්වවිද්‍යාලයේදී ලැබූ පන්නරයයි.මගේ දක්ෂතාවය හඳුනාගත් විශාරද වික්ටර් බී.පෙරේරා වයලීන් වාදනයට මා යොමු කළ අතර මගේ හැකියාවන් වයලින් වාදනය ඔස්සේ ප‍්‍රබලව මතුකරන්නට හැකියාව මට ලැබුණා කියා මා විශ්වාස කරනවා”.”ඒ නිසාම 1988 දී යෞවන සම්මාන ශාස්තී‍්‍රය වාදන වයලීන් ප‍්‍රථම ස්ථානය හා 1992 දී ධනංජය කරුණාරත්නගේ කෙටි නාට්‍යයක් වූ ‘ජීවිතය මරණය’ හෙවත් ‘තනියාමය’ හොඳම සංගීතය ඇතුළු සම්මානත් සමස්ත ලංකා තරග මෙන්ම පළාත් තරග රැසක් සඳහා පාසල් අංශයෙන් සිසුන් යොමුකොට ජයග‍්‍රහණයන් රැසක් ලබාගෙන තියෙනවා.ගුවන්විදුලි බී ශ්‍රේණියේ වයලීන් වාදකයකු ද වන රංජිත් ලංකාවේ ප‍්‍රධාන පෙළේ වේදිකා නාට්‍යය රැසකම සංගීතය මෙන්ම ගී තණු නිර්මාණයටත් තම දායකත්වය ලබා දෙයි. එමෙන්ම සෑම වසරකම තම දැනුම ඔස්සේ සංගීත අධ්‍යාපනය ලබන සිසු සිසුවියන් හා එක්ව ඔහු ‘සාරංගි’ නමින් ප‍්‍රසංගයක් ද පවත්වයි.”ඇත්තටම මේ දුර එන්න මම ගොඩක් මහන්සි වුණා. ඒ සඳහා මට උදව් උපකාර කළ පිරිස් බොහෝ දෙනෙක් ඉන්නවා. පී.වික්ටර් පොසොන්සූරිය, විජිත් අමරසිංහ, ආරියදාස හපුආරච්චි, ඩී.බී.ගුණසේන, විජේසේන කොඩිප්පිලි, නන්ද පෙරේරා, කෝලිත භානු දිසානායක, පෙ‍්‍ර්මදාස මුදුන්කොටුව, සනත් නන්දසිරි, පී.වී.නන්දසිරි, මහින්ද සෙනෙවිරත්න ඇතුළු සියලු දෙනාවත් සංගීතාචාර්යවරියක වන (මගේ බිරිඳ) විශාරද රේණුකා රණවීරත් මේ මොහොතේ මා ගෞරවයෙන් සිහිපත් කරන්න ඕන.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071916</link>
    <topic>විශාරද බුවෙක් සමඟ</topic>
    <author>රියල් සවාරියක් ඇසුරෙන් ලිව්වේ තිස්ස කරුණාසේකර</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාබුවාලන්තේ පොදු ප‍්‍රවාහනය හෙවත් මඟී බුවාලා එහාට මෙහාට ඇදීම ගැන කලින් වාර්තා එවා ඇතත් මෙවරත් ඒ ගැනම ලියා එවන්නට සිදුවුණේ මෙහිදී මා ලත් අපූරු අත්දැකීමක් නිසාය.බස්-දුම්රිය ගැන කතා කරන විට මෙහිදී මට හමුවූ අපූරු දුම්රිය මගී බුවකු ගැන නොලියා සිටිය නොහැකිය.බොහෝ දිනවල උදේ ‘ටොකුව‘ බලා එන්නට බුවා නගරයේ දුම්රියපොළට එන මට ඔහු හමුවෙයි.දුම්රිය ගැන ඔහුගේ දැනුම ගැන බලන විට දුම්රිය වාෂ්ප එන්ජිම හැදූ ජෝර්ජ් ස්ටීවන්සන් ගේ බාප්පා කෙනෙකු වගේය. නැතිනම් ඔහු ගිය අත්බවෙක සිල්පර කොටයක ඇණයක් වී හෝ ඉන්නට ඇත.දුම්රිය පිළිබඳ අල්ප වූ දැනීමක් ඇති මා කරන්නේ ‘ටොකුව‘ පැත්තට එන කුමන හෝ දුම්රියක නැගී කොනක පොල්ලක එල්ලීගෙන ඔහේ එන එකය.එහෙත් මගේ දුම්රිය බුවා මිතුරා හමුවූ විට මේ සියල්ල වෙනස් වෙයි.වරෙක.. ඔහු ඇවිදින ටේ‍්‍රන් ටයිම් ටේබල් එකක් වගේය.”මචං.. දැන් එන්න තියෙන්නේ හතයි හතළිස් දෙක. අංක පන්සිය හතළිස් දෙක කැනේඩියන් ඩීසල් එංජිම දාපු එක. පෙට්ටි අටයි... ඕක ගහන්නේ හතරට (හතරවැනි වේදිකාව) යං.. යං.. ඉක්මනට හතරට යං..”තරප්පුව නැඟ මගී පාලමෙන් එතෙර වී හතර වැනි වේදිකාව වෙතට ඔහු සමඟ යමි.මෙහි වේදිකාවට කියන්නේ ‘ප්ලැට්ෆෝම්’ කියාය. උදේට වැඩට යන්නට ‘ෆෝම්’ වී එන අය ටේ‍්‍රන් නැතුව ‘ප්ලැට්’ වී යන තැන නිසා ඒ නම වැටී ඇත.හතරවැනි වේදිකාවට පය තැබුවා පමණි. මිත‍්‍ර බුවා කළබලවී බෙල්ල එහාට මෙහාට දිගු කරන්නේ සූ එකේ ජිරාපයා කෑම ට‍්‍රැක්ටරේ එන සද්දෙට බෙල්ල දික්කරනවා වගේය...”ආ.. අන්න සිග්නල් දුන්නා.. අර බලපන්.. අර කහ ලයිට් එක.. හතරට නෙමේ දෙකට එන්නේ යං.. යං.. ආපහු දෙකට (දෙවැනි වේදිකාවට).දනිපනි ගා නැවතත් තරප්පුව නැග දෙවැනි වේදිකාව වෙත ඔහු මා කැඳවා යයි.දෙවැනි වේදිකාවට ගියද මිත‍්‍ර බුවාට නිවනක් නැත.”මචං.. මේ හරියට වදින්නේ හතර පහ පෙට්ටි.. කපලා එකයි.. යං කෙලවරටම.. කොනේ පෙට්ටියේ සෙනඟ අඩුයි”වේදිකාවේ ඈත දුරට ඔහු මා කැඳවාගෙන යයි.”මේ.. මෙහෙ කාලසටහනේ වේලාවල් තියෙන්නෙ හතයි හතළිස් දෙක, හයයි තිස් අට. නවයයි පණස් හතර.. ඒ වගේ වෙලාවල් ඒ කියන්නේ ටේ‍්‍රන් එක තිතට එනවා කියන එකද?” මිත‍්‍රයා ඔරලෝසුව දෙසත් දුම්රිය මගේ ඈත කොන දෙසත් බැලුවේ නොපහන් හැඟීමෙනි. නෑසිය යුතු දෙයක් ඇසුවාය යන හැඟීම මට ඇතිවිය.මඳ වේලාවකින් ඈත කොනෙන් දුම්රියක් මතුවිය. “ඔය එන්නෙ ... ‘වෙඩිල්ල’.. ඕක එක්ස්ප‍්‍රස්. මෙතන නවත්තන්නෙ නෑ.. ඊළඟට එන ‘මෙන්ඩිස්’ එකේ හරි.. නැත්තං.. ‘මවුසි’ එකේ හරි යං...” ඊයෙ හවස ආවේ ‘හිඟන්නාගේ’ හාපෝ පැය තුනක් කෙටුවා””අපේ රටේ නං.. ටේ‍්‍රන්වලට දාලා තියෙන්නේ ඔය වගේ නං නෙමේ.. රුහුණු කුමාරි.. උඩරට මැණිකේ.. උදය දේවි.. මුතු කුමාරි.. යාල්දේවි .. වගේ ලස්සන ලලනා නම්..” මගේ කතාවෙන් මිත‍්‍රයා ගේ මූණ යළි වෙනස් විය. “මචං මේ බුවාලන්තෙ.. හරිද” අන්න එනවා.. ටේ‍්‍රන් එක.. පම්ගහින් හරවන එක. හතයි තිස්තුන.. චීනෙං ගෙන්වාපු අලුත් පවර් සෙට් එක. නවසිය විසිතුන.. කපල් කරපු එක.. පවර්සෙට් එක නිසා විදලා යනවා.. මේ කේ යං...ටේ‍්‍රන් බුවා කෝච්චියටත් වඩා වේගයෙන් කියවාගෙන යන අතර තුර කෝච්චිය ආවෙන් ඉතිරි හරිය කෝච්චි හඬට යටපත් විය.අපි දඩිබිඩි ගා කෙළවරේ පෙට්ටියට නැග ගතිමු. “හම්මේ ඇති යංතං.. මේකෙවත්” මගේ කතාව නැවතූ මිතුරා ඈතින් ඇහෙන ස්ටේසමේ එනවුන්ස් හඬට කන් දුනි.”ෂාහ්.. මේක වෙනදා නවත්තන්නේ... මුණුපිටියෙයි රජවාසලයි විතරයි.. අද ස්ලෝ කරලා...””ආ.. ඒ කියන්නේ හිමිං ද යන්නේ..”මගේ අල්ප දැණුම ඔහු නොරුස්සයි.”නෑ.. බන් නෑ.. දිගටම නවත්තනවා...””කමක් නෑ.. කවද හරි ‘ටොකුවට’ යයිනෙ.. එතකං සයිඩ් එකක් අල්ලගෙන.. වටපිට සිරි අසිරි බල බලා...””බල බලා ඉන්න බෑ.. බලපං.. ඔලුව දාලා.. තර්ඩ් ලයින් දැම්මද කියලා.. එහෙම නං ගිහින් හමාරයි..” යළිත් ඔහු අමනාප කරගැන්මට අකැමැති වූ මම ඔලුව එළියට දමා බැලුවෙමි.”රේල් පාරේ තමා යන්නෙ””නැතුව මහ පාරේ යැ.. කෝ හිටපන් බලන්න..” කී ඔහු යළිත් ජිරාප් වෙස් ගති.හිස ඉවතටගත් ඔහු යළිදු කලබල විය.”කෑවා.. තර්ඩ් ලයින් දැම්මා.. දැං කොට කොට තමයි යන්නේ.. මණුපිටියේදි බැහැලා... පන්සිය අසූ තුන.. නයිට් මේල් එක එනවා.. ඒකට මාරු වෙමු.. ටක්ගාලා ගියෑකි මේකට කලින්..”හරි.. හරි.. එතකං.. පොඩ්ඩක් මෙහෙම ඉමු..””මෙහෙම ඉඳලා.. හරියන්නෑ.. එතන ප්ලැට්පෝම් කොටයි.. බහින්න අමාරුයි.. යං ඉස්සරහට..”දැං ඔහු මා ද ඇදගෙන ගමන් කරන දුම්රියේ පෙට්ටි දිගේ ඉදිරියට යයි. ඇඟේ හැපෙන බුවාලා බුවීලා.. අප දෙස ආදර බැලුම් හෙළති.ඇවිදලා වැඩිකමට මගේ දණිස්වලට සනීපයක් ද දැනේ.”මීට වඩා හොඳයි.. බං රේල්පාර දිගේ ‘ටොකුවට’ පයිං.. ගියානං” මට කියැවිණි.”කොහෙද උඹට තේරෙන්නෙ නෑනේ.. උඹලට මෙහෙ පුරුදු නෑනේ.. හිටපන්කො .. මම කියල දෙනකං..”ටොකුවට යනතුරු.. දුම්රිය එංජිං වර්ග හා ඒවා නිපදවන රටවල් කොම්පැණි ඛ්ා දුම්රිය සංඥා පද්ධතිය කි‍්‍රයාත්මක වන අයුරු පිළිබඳව ඉගෙන ගන්නට මට සිදුවෙයි.මා මිත‍්‍ර ටේ‍්‍රන් බුවාගේ දැනුම නිසා ඔහු නිතරම අන් අය පරදා කෙටි වේලාවකින් ගමන යයි.දිනක් ඔහු ‘සාගම’ දුම්රියපොළෙන් බසිනු සඳහා දුම්රියක නැගී ආවේය.සමාන්තරව අනෙක් පීල්ලේ ආවේ කඳුරටට යන සීඝ‍්‍රගාමී දුම්රියයි.’සාගම’ පෙනි පෙනී දුම්රිය දෙකම නැවතුනේ සිග්නල් හිඟකම නිසාය.(සිග්නල් හිඟකම නිසා බුවා මගීන්ලා බොහේ විට පීඩාවට පත්වන බව මෙහිදී කිව යුතුය)මිත‍්‍ර බුවාට ඇවැසි මේ මීටර ගණන වුවද ඉක්මනින් යන ටේ‍්‍රන් එකේ නැඟී යාමටය.මෙවර ද ඔහුගේ ටේ‍්‍රන් ඥාණය පිහිටට ආවේය. සීඝ‍්‍රගාමී දුම්රියේ ගාඩ් තැන පෙට්ටියෙන් බැස එංජිම වෙතට එනු ඔහු ගේ විමසුම් දෑසට හසුවිය.ඔහුට දුම්රිය නීති සම්ප‍්‍රදාය ‘මීටර්’ විය.සිකනල් නොමැති විටෙක දුම්රිය ඊළඟ නැවතුම වෙත ගෙනයාමට ගාඩ් තැනට බලය තිබේ. එහෙත් ඔහු ඒ සඳහා එංජිමට නැඟ ආ යුතුය.මිත‍්‍ර බුවා සිටි දුම්රියෙන් බැස දුවගොස් සීඝ‍්‍රගාමී එකේ එල්ලුනේ ඊළඟ නැවතුමේදී (සාගම) ගාඩ් තැන ආපසු සිය මැදිරියට එන්නට දුම්රිය නවතන බැවින් ඒ අවසරයෙන් බැස ගෙදරට යා ගන්නට හැකි බැවිනි.එක්ස්ප‍්‍රසය ගමන ආරම්භ කර වේගවත් වෙයි. සාගම නැවතුම හරියට එනවිට ගමන බාල වෙනවා වෙනුවට තවත් වේගවත් වෙයි.මිත‍්‍ර බුවා නොසන්සුන්ය.මේක නීතියට පටහැනියි...” නසරානි ගාඩ් බුවා බැස්සේ නෑනේ තමාටම කියාගනිමින් ජනේලවලින් හිස එළියට දමයි. එහෙත් දුම්රිය පවනට බඳු වේගයෙන් මුනේගල්ල පම්ගහ .. වියංගොඩ.. ආදී ස්ටේසන් පසුකරමින් යයි.අවසානයේ ගාඩ් තැන එංජිමෙන් බැස මැදිරියට එන්නට දුම්රිය නැවතුනේ .. ‘ඉලව්ව’ ස්ටේසමේය. ටේ‍්‍රන් බුවා ජෝර්ජ් ස්ටීවන්සන් ගෙන් පටන් ගෙන සියලු ටේ‍්‍රන් පරපුරටම සාප කරමින් දුම්රියෙන් බැස වේදිකාව මාරුවී ආපසු’ටොකුව‘ බලා එන රේල්ලක නැගුණි. එය කොට.. කොටා.. යන එකක් වූයෙන් ‘සාගම’ට එනවිට හතරවටින් හොඳට ඇඳිරි වැටිලාය. දුම්රියපොළෙන් පිටත්වෙන අවසන් බස් රථය හොඳ වෙලාවට තිබුණි.නිවෙසට එනවිට බුවා බිරිය ගේට්ටුව ළඟ සිට දයාවෙන් ඔහු පිළිගති.”කොහෙ ගියාද මෙච්චර කලුවර වෙනකං.. 2ට නේද එනවා කිව්වේ..””න්.. නෑ. මේ.. මේ.. දහම් පාසල් වැඩ වගේකට.. ‘ඉලව්වට’ නෑ... නෑ.. මේ.. අමාත්‍යංශයට ගියා.. කියන විටම නිවෙසේ ඔරලෝසුවේ දහයත් වදිනු ඇසුණි.හැරී හැරී දුම්රියෙන් ගියරියල් සවාරියක් ඇසුරෙන් ලිව්වේ තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071917</link>
    <topic>තරුණකම නිරෝගිබව රැකෙන්නේ</topic>
    <author>සාකච්ඡාවකින් සකස් කළේ - ගාමිණී සුසන්</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයා’සුවමඟ’ විශේෂාංගයෙන් අද අප සාකච්ඡා කරන්නේ යෝග ව්‍යායාම කිරීමේදී මතුවන ගැටලු කීපයක් පිළිබඳවයි. එම ගැටලු සඳහා ප‍්‍රවීණ යෝග උපදේශක චාමින් වර්ණකුළ මහතා පිළිතුරු සපයනු ලබනවා.ඇතැම් යෝග අභ්‍යාස මඟින් ශරීර අවයවයන් ආබාධයන්ට ලක්විය හැකිද?”යෝග“ ලෙස හඳුන්වනු ලබන අභ්‍යාස ක‍්‍රමවලට වසර 5000කට වඩා ඉතිහාසයක් තිබෙනවා. යෝග ආසන නිර්මාණය කර තිබෙන්නේ සිත දියුණු කරගත් උදවිය. ඒ නිසා යෝග ආසනවලින් මිනිස් ශරීරයට හානියක් සිදුවීමට හැකියාවක් නෑ. එහෙත් යෝග අභ්‍යාස හැදෑරිය යුත්තේ නිවැරැදි යෝග අධ්‍යාපනයක් ලැබූ ගුරුවරයකු යටතේ.සෑම යෝග ආසනයක්ම සෑම අයකුටම සුදුසුවන්නේ නෑ. උදාහරණයක් ලෙස හදවත් රෝගියකුට අධික රුධිර පීඩනය තිබෙන උදවියට ශීර්ෂ ආසනය (ඔලුවෙන් සිට ගැනීම) සුදුසුවන්නේ නෑ. කොඳු ඇට පෙළෙහි ආබාධ ඇති පුද්ගලයකුට හලාසන වැනි ආසන සුදුසු වන්නේ නෑ. ඒ නිසා ඒ; ඒ පුද්ගලයාට ගැළපෙන යෝගාසන තෝරා බේරා ගත යුතුයි.හුස්ම ගැනීම සහ හුස්ම හෙලීම අප උපන්දා සිට මිය යන තෙක්ම අප නොදැනීම අපගේ ශරීරයේ සිදුවන කි‍්‍රයාවලියක්. හුස්ම ඉහළ පහළ දැමීම ක‍්‍රමවත්ව සහ විධිමත්ව යෝග අභ්‍යාසවල එන “ප‍්‍රණයාම” නම් අභ්‍යාස ක‍්‍රමයේදී සිදුකෙරෙනවා. ඉතා සරල මෙම “ප‍්‍රාණයාම” අභ්‍යාසය මගින් අපට විශාල ප‍්‍රතිලාභ අත්පත් කරගත හැකියි.බලංගොඩ ආනන්ද මෛත්‍රෙය හිමියන් වසර 100කට අධික කාලයක් ජීවත් වූයේ දිනපතා ප‍්‍රාණ යාම අභ්‍යාස කළ නිසා බව උන්වහන්සේ සඳහන් කර තිබෙනවා. ප‍්‍රාණයාම අභ්‍යාසය ඉතා සරල වුවත් එය නිවැරැදිව කළ යුතුයි. එසේ නොවුණහොත් ඇදුම, හදවත් රෝග, සෙම් රෝග ආදිය වර්ධනය විය හැකියි. ඒ නිසා යෝග අභ්‍යාස පුහුණු ගුරුවරයකුගෙන් නිවැරැදිව ඉගෙන ගෙන ක‍්‍රමවත්ව කළ යුතුයි.යෝගී අභ්‍යාස කිරීමට වයසක් බලපාන්නේ නෑ. වයස අවුරුදු 50ක අයකුට වුවත් යෝග අභ්‍යාස කිරීම ආරම්භ කළ හැකියි.ප‍්‍රවීණ යෝග උපදේශක චාමින් වර්ණකුළයෝග අභ්‍යාසවල එන අසීරු ආසනවලට යන්නේ නැතිව සරල අභ්‍යාසවලින් සහනයක් ලබාගත හැකිද?යෝගවල සරල අභ්‍යාස මෙන්ම දුෂ්කර අභ්‍යාස ද තිබෙනවා. යෝග අභ්‍යාස කිරීමේදී අසීරු අභ්‍යාස කළ යුතු යැයි කියා නියමයක් නෑ. සූර්ය නමස්කාරය ඇතුළු සරල ආසන 5ක් පමණ තෝරාගෙන ඒවා දිනකට පැය 1/2ක් පමණ කළ විට මනා සෞඛ්‍ය සම්පන්න ජීවිතයක් ළඟාකර ගත හැකියි. මූලික යෝග ආසනවල කලක් යෙදෙන විට අසීරු යෝග ආසනවලට යාමේ හැකියාව නිතැතින්ම ලැබෙනවා.යෝගී ව්‍යායාමවල යෙදෙන යෝග භාවනා කරන අයකු හැමවිටම නිර්මාංශ ආහාර ගත යුතුද?කටට දමන දේට වඩා කටින් පිටවන දේ පිළිබඳව අවදියෙන් සිටිය යුතු බවයි යෝගවල දැක්වෙන්නේ. ඇතැම්විට මාංශ අනුභව කරන පුද්ගලයෙක් අපරාධ කිරීමට නොපෙළඹෙන පුද්ගලයෙක් විය හැකියි. මාංශ අනුභව නොකරන ඇතැම් පුද්ගලයින්ගේ කටින් පිටවන වචන නිසා ලෝකයටම විශාල හානියක් සිදුවිය හැකියි. යෝගවල සඳහන් වෙනවා ආහාර වර්ග 3ක් පිළිබඳව.ඒ; ‘රජසික්’, ‘තමසික්’ සහ ‘සක්විති’ යනුවෙන්. මනුෂ්‍යයකුගේ තරුණ බව, නිරෝගී බව, මානසික සංවර බව පවත්වා ගැනීමට සුදුසු වන්නේ සක්විති ආහාර බවයි යෝග පොත පතේ සඳහන් වන්නේ. රජසික්, තමසික් ලෙස හඳුන්වනු ලබන ආහාරවලින් ශරීරයේ ඕජෝ ගුණය ඇවිස්සෙනවා. මානසික පීඩනය වැඩි කරනවා.සක්විති ආහාර මඟින් ශරීරය සිසිල් වෙනවා; සමනය වෙනවා. කිරි, එළවළු, පළතුරු ධාන්‍ය වැනි ආහාර සක්විති ආහාර යටතට ගැනෙනවා. මෙවැනි ආහාර ගන්නා පුද්ගලයින් තුළ දයාව කරුණාව වැනි ගුණාංග හටගැනීමේ හැකියාව වැඩි බවත්, මාංශ ද්‍රව්‍ය ආහාරයට ගන්නා පුද්ගලයින් තුළ මානසික ආතතිය වැඩි වන බවත් ඔප්පු වී තිබෙනවා.ඇතැම් බටහිර ජාතිකයින් මාංශමය ආහාර ගනිමින් යෝග අභ්‍යාසවල යෙදෙනවා. යෝගවල යම් යම් තලවලටත් ඔවුන් පැමිණ තිබෙනවා. එසේ වුවත් මාංශමය ආහාරවලින් දුරස්වන්නට දුරස්වන්නට සිතේ තිබෙන සැහැල්ලු බව වැඩිවන බව ඔප්පු වී තිබෙනවා.කිසියම් රෝගාබාධයකින් මිදීම සඳහා යෝග අභ්‍යාසවල යෙදුණු විට ජීවිත කාලය පුරාම එම ව්‍යායාමවල යෙදිය යුතුද?යෝග අභ්‍යාසවල යෙදීම අප ආහාර ගන්නවා වැනි කි‍්‍රයාවලියක්. දිනපතා ආහාර ගැනීමෙන් අපට ජීවත්වීමට ශක්තිය ලැබෙනවා සේම යෝග අභ්‍යාසවල යෙදීමෙන් නිරෝගී උද්යෝගිමත් ජීවිතයක් ගත කළ හැකියි.දිනපතා යෝග ව්‍යායාමවල යෙදීමෙන් දියවැඩියාව වැනි රෝග හොඳින් පාලනය කරගත හැකියි. මානසික සැහැල්ලුවෙන්, තරුණභාවය රැකගනිමින් නිරෝගීව ජීවත්වීමට නම් යෝග අභ්‍යාස ජීවිතයේ කොටසක් කරගත යුතුයි.’කුණ්ඩලීනි යෝග‘ යනු කුමක්ද?කුණ්ඩලීනි යෝග ලෙස හැඳීන්වෙන්නේ සුවිශේෂ වූ යෝග ක‍්‍රමයක්. කුණ්ඩලීනි යෝග මඟින් මිනිස් සිතේ ඇති අසිරිමත් වූ බලය අවදි කරනු ලබනවා. මෙම සුවිශේෂී අභ්‍යාස ක‍්‍රමය ලෝකයේ රටවල් රැසකම විවිධ නම්වලින් හඳුන්වනවා. කුණ්ඩලීනි යෝග මඟින් ලැබෙන ශක්තිය ඉන්දියානුවන් හඳුන්වන්නේ “කුණ්ඩලීනි ශක්තිය” නමින්. චීනයේ එම ශක්තිය හඳුන්වන්නේ ‘කී” ශක්තිය නමින්. ජපානයේ එය චී ශක්තිය ලෙසත් හඳුන්වනවා. හවායි රටේ එය හඳුන්වන්නේ ‘මන්නා’ නමින්.මෙම කුණ්ඩලීනි ශක්තිය යමෙකු තුළ අවදි වූ විට සාමාන්‍ය පුද්ගලයකුට වඩා ඔහු නිරෝගී වෙනවා. එසේම ඔහු හොඳ මානසික කි‍්‍රයාකාරිත්වයක් සහ ශාරීරික කි‍්‍රයාකාරිත්වයක් හිමි පුද්ගලයකු වෙනවා. යෝගවල සඳහන් වන ආකාරයට ආශ්වාස ප‍්‍රශ්වාස කරන කොඳුඇට පෙළක් සහිත සෑම මනුෂ්‍යයකුගේම ලිංගයේ පාමුල සිට මෙම ශක්තිය ඇතිවන බව පැවසෙනවා.මෙම ශක්තිය ඇතිවන ශරීරයේ ස්ථානය හඳුන්වන්නේ ‘ශේෂා’ නමින්. සර්පයකු දරණ ගසාගෙන සිටින ආකාරයෙන් මෙම ශක්තිය අපගේ ශරීරය තුළ ඇති බවයි පැරණි පොතපතේ සඳහන් වන්නේ. මන්ත‍්‍ර ගායනා කරන විට, යෝග භාවනා කරන විට, නිවැරදි ආකාරයේ සටන් ක‍්‍රම හදාරන විට, යෝග ආසනවල යෙදෙන විටත් ආයුර්වේදයේ එන යම් යම් ඖෂධ වර්ග නිසාත්, යම් යම් සුවඳ දුම් නිසාත් මෙම කුණ්ඩලීනි ශක්තිය අවදිවන බව යෝග පිළිබඳව එන ග‍්‍රන්ථවල දැක්වෙනවා.  මෙම ශක්තිය අවදි කරගත් පුද්ගලයාට සමාජයේ ජීවත්වන සාමාන්‍ය පුද්ගලයකුට වඩා විශාල කාර්යභාරයක් කළ හැකි වෙනවා. කුණ්ඩලීනි ශක්තිය අපගේ ශරීරයේ විවිධ චක‍්‍ර අවදිවීමට උපකාරී වෙනවා. එම චක‍්‍ර අවදිවීම මඟින් අපට විවිධ ප‍්‍රයෝජන ළඟා කරගත හැකියි. උදාහරණයක් ලෙස මූලාධාර චක‍්‍රය අවදි කරගත් විට ඔහුට වාග් ශක්තිය ලබාගත හැකියි. එවිට කතාවෙන් අන් අය ග‍්‍රහණය කර ගැනීමේ හැකියාව ඔහුට ලැබෙනවා. එසේම තවත් විවිධ චක‍්‍ර අවදිකර ගැනීම මඟින් නීරෝගී සම්පත, කලාකාමී හැකියාවන් ආදිය වර්ධනය කරගත හැකියි.උදාහරණයක් ලෙස සංගීතයට දක්ෂ පුද්ගලයකු මෙම කුණ්ඩලීනි ශක්තිය ළඟාකරගත් විට වෙනත් අයකුට වඩා සුවිශේෂී නිර්මාණ බිහිකිරීමේ හැකියාව ඔහුට ලැබෙනවා. සටන් කරුවෙකු නම්, වෙනත් සටන් කරුවකුට වඩා දක්ෂතා පෙන්වීමට අවස්ථාව ලැබෙනවා. ඕනෑම ක්ෂේත‍්‍රයක සිටින පුද්ගලයකු කුණ්ඩලීනි ශක්තිය අවදිකර ගත්විට ඔහුට හැකියාව ලැබෙනවා තමන්ගේ ක්ෂේත‍්‍රයේ උපරිම දක්ෂතා පෙන්වීමට. ඒ නිසයි මිනිස් ජීවිතයට කුණ්ඩලීනි ශක්තිය අවදි කරගැනීම වැදගත් වන්නේ.සාකච්ඡාවකින් සකස් කළේ - ගාමිණී සුසන්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=av09071918</link>
    <topic>මාරයා පැරද වූ ශූරයා</topic>
    <author>- රෝහණ</author>
    <content>කවරයේ කතාවටයිටැනික් ගිළුණු රහස සොයාගනීකොණ්ඩෙ-රැවුල වවාගෙන අමුතුම දින චර්යාවකඅණසක පතුරවා පවුලක්ම යටකරගත් මිස් වැන්දබෝනාමලලසේකර සූරීන්ගෙන් විවරණ ලද ‘හරිශ්චන්ද්‍ර’ නාට්‍යයේ රෝහිත කුමරාඒත් ඕවා කවදාවත් වෙන වැඩ නොවෙයි (රසදුන නව කථාව)ගුවන් අනතුරින් ජීවිත දානය ලද එකම මිනිස් දුවතුවාල වූ දිනට පහුවදා යළි සටනට බට ‘නීරෝ’මතකය ශේෂ කර නික්ම ගිය ශේෂාඓශ්වර්යා - කට්රිනා සීතල යුද්ධය උණුසුම් වෙයිකොහොමද තොරතුරුකැමැති හතක්ගිටාරය අතට ගත් පත්‍ර කලාවේදියාලංකාවේ පළමු "ඉන්ඩෝ - නෙට්" එක හදා පුතුන් ස්දෙනාම ක්‍රිකට් ක්‍රීඩකයන් කරන්න මහන්සි ගත් පියෙක්සංගීතයට කැපවුණු නිහඬ කලාකරුවා රංජිත් ප‍්‍රියන්තවිශාරද බුවෙක් සමඟ දුම්රියෙන් ගිය ගමනක්තරුණකම නිරෝගිබව රැකෙන්නේ සක්විති ආහාරයෙන්මාරයා පැරද වූ ශූරයාදිරිය පුතුන් ලොව කොතෙකුත් ඇත. යුද බිමේදී සතුරා බිම දමන රණවිරුවා මෙන් ම කෙළිබිමේදී ප‍්‍රතිමල්ලවයන් පසුබස්වන කී‍්‍රඩා ශූරයා ද මේ ගුණයෙන් පෝසත් ය. රෝබිය ඇතිවූ කල එය මහාමෙරක් සේ සලකා ජීවිතයෙන් පලායන්නට තැත් දරන මිනිසුන් අතර ඔහු උඩුගං බලා යන්නෙකි.ප‍්‍රංශ පාපැදි ශූරතාව හත්වරක් දිනාගත් ලාන්ස් ආම්ස්ටෙ‍්‍ර¤ං මේ පිළිබඳ ජීවමාන සාක්කියකි. ඔහු අණ්ඩකෝෂයේ හටගත් පිළිකාවක් නිසා කලක් මරණයේ සෙවණැල්ල යට කල්ගෙවීය.1996 දී ඔහු ගේ මේ රෝග ලක්ෂණය සොයා ගැනිණි. ඒ වනවිට පිළිකාව ඔහුගේ පෙනහළු, උදරය මෙන් ම මොළයට ද පැතිර ගොස් ඇති බැව් නිගමනය විය. 50 ට 50 ඔහු ජීවිතයත් මරණයත් අතර පැද්දිණි. එන්නත් ප‍්‍රතිකාර හා සැත්කමක් මඟින් පිළිකාව ඉවත් කිරීමට වෛද්‍යවරු යුහුසුළු වූහ. ලාන්ස් ද පරාජය බාරගන්නා අන්දමේ මිනිසකු නොවේ.ඔහු මුල්වරට ප‍්‍රංශ පාපැදි සවාරියට 1999 දී එක් වූයේ මුළු ලොවම බියවද්දන පිළිකා මාරයා ජයගත් වීරයකු ලෙසිනි. ඔහු එවර මුළු මහත් ලෝකවාසීන්ම විස්මයට පත් කරමින් ලෝක පාපැදි සූරතාවය දිනීය. එතැනින් ඔහු නැවතුණේ නැත. එම සූරතාව 2005 දක්වා පිට පිට සත්වතාවක් ම දිනාගැනීමට ලාන්ස් ආම්ස්ටෙ‍්‍ර¤ං නම් එම දිරිය තරුණයා සමත් විය.ලාන්ස් ගැන අප මේ අලුත් ම සටහන තබන්නේ ජීවිතයේ සාධනීය පැත්ත දකින්නට ඔහු මොන තරම් වෙර දරන මිනිසකු ද යන්න පෙන්වීමට ය.2005 දී ක‍්‍රීඩාවෙන් සමුගත් ඔහු රෝ බිය, වයස නොතකා යළි 96 වැනි ප‍්‍රංශ පාපැදි සූරතා තරගයට ඉදිරිපත් ව සිටී. එය විස්මයට කරුණක් නොවේද?ජූලි මස 04 වැනි දා සිට ජූලි 26 වැනිදා දක්වා සැතැපුම් 2175 ක් දුර ප‍්‍රමාණයක් වට කීපයකින් පැවැත්වෙන මේ මහා තරගයට ලොව පාපැදි සූරයෝ හැමකෙනක් ම පාහේ එක්වෙති.ලාන්ස් සිය තරග සම්ප‍්‍රාප්තිය සලකන්නේ හුදෙක් තම බයිසිකල් පැදීමට දක්වන නිකැලැල් ආදරය නිසාම සිදු වූවක් බවයි.“මගේ කණ්ඩායමෙන් මං තරගයට එක් වුණා කියලා කිසිම මුදලක් ගෙවන්නෙ නෑ. හුඟ දෙනෙක් මේ වගේ දේකදි සල්ලි බලාපොරොත්තු වෙනවා. ඒත් මට සල්ලි ඕනෙ තරම් තියෙනවා. මං ජීවිතේ ගැන තෘප්තිමත්. ඒ නිසා මට හිතෙන දෙයක් දැන් කළෑකි”.ඔහු පසුගිය සතියේ වටයක් නිමා කරන විට 10 වැනි තැන පසුවිය. වෛද්‍ය විද්‍යාඥයන් පවසන්නේ කඳු පැදීමේදී අන් කී‍්‍රඩකයන් මෙන් ඉක්මනින් ලාන්ස් වෙහෙසට පත් නොවන බවයි. ඊට හේතුව වශයෙන් ඔවුන් දක්වන්නේ ඔහුගේ මාංශ පේශීන්හි රැස්වන අඩු ලැක්ටික් ඇසිඩ් ප‍්‍රමාණයයි.පසුගිය මාර්තු මාසයේදී ස්පාඤ්ඤයේ දී අනතුරකට මුහුණ පෑමෙන් ඔහුගේ උරපත්ත බිඳීණි. එහෙත් ඉන් දෙමසකට පසු ඔහු යළි පාපැදි තරගයකට එක් විය.ඒ ඉතාලි පාපැදි සවාරියයි. එහිදී ඔහු 12 වැනි තැන දිනාගත්තේ ය. එම සවාරියේ දුර සැතැපුම් 2, 147 කි. යළි ජූනි මස නෙවාඩාහි පැවැති එක් දින තරගයකින් ද ඔහු ජයග‍්‍රහණය කළේ ය.මෙනයින් බලන විට සුප‍්‍රකට ලේඛක අර්නස්ට් හෙමිංවේ කීවාක් මෙන් ඔහු පරාජය කළ නොහැකි මිනිසෙකි.- රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>19</day>
    </date>
    <link>http://www.silumina.lk/2009/07/19/_art.asp?fn=ay0907191</link>
    <topic>මා එක්ක තරහ වුණත් මම හරියට වැඩ කළ නිසා දේශපාලකයෝ මට කරදර කළේ නෑ</topic>
    <author>සාගරිකා දිසානායක ජයසිංහ</author>
    <content>මා එක්ක තරහ වුණත් මම හරියට වැඩ කළ නිසා දේශපාලකයෝ මට කරදර කළේ නෑසරසවි අතර ඌව සරසවිය අමුතුම එකක්අසූ පස් වියට එළැඹිලා සිටියත් තවමත් තමාගේ දෛනික වැඩකටයුතු ඉටු කරගෙන, පොත පත කියවමින් සතුටින් සැහැල්ලුවෙන් ජීවිතේ සැඳෑ සුවය විඳින්න ලැබෙන එකත් පූරුවේ වාසනාවක්. වියපත් වුවත් ඇගේ අතීතය තවමත් ඈට හොඳින් මතක තියෙන්නේ දින වකවානුත් එක්කමයි.රත්නපුරේ ෆර්ගියුසන් උසස් බාලිකාවේ විදුහල්පතිනිය ලෙස මතක හිටින මෙහෙවරක් ඉටු කරලා අද විශ‍්‍රාම සුවයෙන් පසුවෙන ඈ පර්ල් පෙරේරා ගුරු මාතාවයි. එකෝමත් එක කාලෙක ඈ කරපු කියපු දේවල් මතකයේ පෙළ ගැස්සුවේ ඒ කටයුතු මාධ්‍යයෙන් ප‍්‍රසිද්ධ කිරීම ගැන ඇති වූ පුංචි සබකෝලයකින් ද යුතුවයි.‘පර්ල් බි‍්‍රජට් පෙරේරා.’ ඒ ඇගේ මවුපියෝ උප්පැන්නෙට දාපු නම. ඈ වඩාත් ප‍්‍රකට වුණේ පර්ල් පෙරේරා නමින්. ඇගේ පියා එකල බැප්ටිස්ට් නිකායේ දේවගැතිවරයෙක්. ඔහු ගෙ නම ඒබ‍්‍රහම් පෙරේරා. අම්මා නැන්සි ද සිල්වා. පර්ල්ට වැඩිමල් සහෝදරියො හතර දෙනයි. ඈ පවුලේ බඩපිස්සි. පර්ල් උපන්නේ 1924 අගෝස්තු මාසෙ විසි තුන් වැනිදා හංවැල්ලෙදි. ඒ වනකොට පර්ල්ගෙ තාත්තා හංවැල්ල බැප්ටිස්ට් දේවස්ථානයේ දේවගැතිවරයා.දේවස්ථානෙන් දේවස්ථානෙට තාත්ත මාරුවෙලා ගියෙ දරු පවුලත් එක්කමයි. පර්ල්ට අවුරුදු පහ පිරෙන කොට ඔවුන් පදිංචිව සිටියෙ බළංගොඩ. බළංගොඩ සීතල සුන්දර පරිසරයක පිහිටි පල්ලියේ ඉස්කෝලෙට පර්ල් ගියෙ ඇගේ වැඩිමහලු සොයුරියන් සමඟයි. පාසල් බිමේත්, පල්ලිය වටාත් මල් පාත්ති පිරිලා තිබුණා. පාට පාට මල්වලින් පිරුණු ඒ මල් පාත්තිවල සමනලුන් පිරිලා හිටි හැටිත්, සිරී පාදෙ වඳීන්න ඒ සමනලුන් පේළි පේළි ඉගිල ගිය හැටිත් බලමින් පුංචි දැරියක් විදිහට එදා සතුටු වූ හැටි තාමත් ඈට මතකයි.ඒ සොඳුරු බළංගොඩ අතහැරල පර්ල්ලට කඩවතට එන්න සිද්ධ වුණේ තාත්තට කඩවතට මාරුවක් ලැබුණු නිසයි. පර්ල්ට අවුරුදු අටක් විතර වෙනතුරු ඈ ගියේ කඩවත පාසලකට. ආයෙමත් තාත්තට මාරුවක් ලැබුණු නිසා ඔවුන් රත්නපුරේට ගියා. ඒ වෙනකොට රත්නපුරේ පල්ලියෙන් පාලනය වුණු ෆර්ගසන් උසස් බාලිකාව ඇරඹිලා.ප‍්‍රදේශයේ දැරියන්ට උසස් අධ්‍යාපනයක් ලබාදීමේ අරමුණැතිව ඇරැඹුණු ෆර්ගසන් බාලිකාවට තාත්තා පර්ල් ඇතුළත් කළා. බාලිකාවේ නේවාසිකාගාරෙ ඈත් සහෝදරියොත් නතර කළා. ඉන් පස්සෙ තාත්ත ඔවුන් යන යන තැනට එක්ක ගියේ නෑ. අක්කලත් සිටි නිසා පර්ල්ට නේවාසිකාගාරේ එතරම් වෙනසක් දැනුණේ නෑ. ඔවුන් ඇති තරම් නිදහසේ කී‍්‍රඩා කළා. අත්වැඩ, මැහුම් ගෙතුම් කී‍්‍රඩා වගේ ම ඉගෙනීමත් හොඳින් කළා. ඒ පල්ලියෙන් පාලනය වූ පාසලක් නිසා විනය බොහෝම ඉහළින් රැකුණා.ඒ කාලේ ෆර්ගසන් බාලිකාවේ විදුහල්පතිනිය ඊ.ඒ. ඕල්සොප් මෙනෙවිය. බි‍්‍රතාන්‍ය ජාතික කාන්තාවක්. 1919 දී ඇරැඹුණු ෆර්ගසන් උසස් බාලිකාවේ දිගු කලක් සේවයත් කළ, පාසල උසස් තත්ත්වයකට පත් කළ දක්ෂ අවංක විදුහල්පතිනියක්. ඉංග‍්‍රීසි මාධ්‍ය පාසලක් වූ පාසලේ ශිෂ්‍යාවන් හොඳ අධ්‍යාපනයක් හික්මීමක් මෙන් ම උසස් කාන්තාවන් පිරිසක් බිහි කිරීමටත් ඈ ඇප කැප වුණා.ලෝකයේ ප‍්‍රථම අගමැතිනිය වූ සිරිමාවෝ බණ්ඩාරනායක මැතිනිය, ලෝකයේ ප‍්‍රථම විවාහක රූ රැජින වූ රෝසි සේනානායක වගේම ලංකාවේ ප‍්‍රථම දිසාපතිනිය වූ කුසුමා විලේගොඩත් ෆර්ගසන් බාලිකාවේ ආදි ශිෂ්‍යාවෝ.පර්ල්ගේ දෙවැනි සහෝදරිය ජ්‍යෙෂ්ඨය සමත් වෙලා ෆර්ගසන් බාලිකාවේ ගුරු මණ්ඩලයට එක් වුණා. පර්ල් නේවාසිකාගාරෙ හිටියත් නෙට්බෝල් කී‍්‍රඩාවට දුවන්න පනින්න, ගීත ගයන්න ඔවුන්ට ඇති තරම් නිදහස තිබුණා. දිගු සති අන්තවල ඔවුන් ගෙදර නොගියොත් වටා පිටාවේ තිබුණු දිය ඇළිවල නාන්න ගියා. පාලිකාවන් සමඟම කෑම බීම හදාගෙන එළිමහනට ගිහින් විනෝද වෙලා හවසට නේවාසිකාගාරෙට ආවා.පාසල් කාලේ ඉගෙනීම ඔළුවට ලොකු බරක් වුණේ නෑ. ඒකත් හරියට සෙල්ලමක් වගේ. විනෝදෙන් සතුටින් වගේම සැහැල්ලුවෙන් ඉගෙනීම කරගෙන ගියා. ඉරිදාට හැමදාම බයිබල් පන්තිවලට සහභාගි වුණා. ඔවුන්ගේ පියා ධර්මානුකූලව දරුවන් හැඩ ගස්වන්න වෙහෙසුණා.1941 දී පර්ල් ජ්‍යෙෂ්ඨ විභාගය සමත් වුණා. 1943 දී ඇය ගුරු විභාගෙට පෙනී සිටියා. ඒ කාලෙ ගුරු විභාගෙන් විශ්ව විද්‍යාල ප‍්‍රවේශය තරම්ම වැදගත් කොට සැලකුවා. කොළඹ තර්ස්ටන් විද්‍යාලය අසල පැවැති ඉංග‍්‍රීසි ගුරු අභ්‍යාස විද්‍යාලෙට ඇතුළත් වෙලා දෑවුරුදු පුහුණුව ලැබුවා.1946 දී මුල්ම පත්වීම ලැබිල යළිත් තමා උගත් පාසලටම යන්නට පර්ල්ට වාසනාව උදාවුණා. ඇය ෆර්ගසන් විද්‍යාලයේ ගුරුවරියක ලෙස සේවයට එක් වුණා. 1948 දී ඇයට කඩවත ඉංග‍්‍රීසි විද්‍යාලෙට මාරුවක් ලැබුණා. ඒ වනවිට මවුපියොත් කඩවත පදිංචි වෙලා සිටියා. පර්ල් 1954 වන තුරු කඩවත විද්‍යාලෙ ඉංග‍්‍රීසි ඉගැන්නුවා.1954 දී කොළඹ මෙතෝදිස්ත විද්‍යාලයේ ආචාර්ය මණ්ඩලයට එක් වුණා. ඒ පාසලේ උගන්වමින් සිටියදී 1956 දී ඈට උසස් වීමක් ලැබුණා. ඒ විදුහල්පතිනියක් ලෙස ෆර්ගසන් උසස් බාලිකාවට. හිටපු විදුහල්පතිනිය මාතලේ බී.එම්.එස්. විද්‍යාලයට මාරුවී ගියා.තමා උගත් පාසල. සුපුරුදු වටපිටාව. ඇතැම් ගුරුතුමියක් ඒ වනවිටත් සේවයේ. පර්ල්ට විදුහල්පති ධූරයේ කටයුතු ඒ තරම් අසීරු නොවූයේ හැම දෙනාගෙම සහය ඈට ලැබුණු නිසයි.1957 වසර විද්‍යාලෙට අනුස්මරණීය වසරක්. ඒ විදුහලේ හතළිස්වැනි සංවත්සරය යෙදී තිබූ නිසා. ඒ වනවිට වසර විසි පහකට අධික කාලයක් පාසලට අගනා මෙහෙවරක් ඉටු කළ ඕල්සොප් මෙනෙවියගේ උපන් දිනයක් නිමිතිකොට ගෙන මාර්තු 27 වැනිදා පාසලේ උපන් දිනය ලෙස නම් කොට තිබුණා.සතියක් ම සංවත්සරයට වෙන් වුණා. සඟාවක් පළ කළා. පහන් හතළිහක් එෆ්.එච්.එස් යන අකුරුවල හැඩයට දැල්වූවා. පාසල් සංවර්ධන අරමුදලක් පිහිටෙව්වා. සන්ධ්‍යාවේ තෑගි ප‍්‍රදානෝත්ස්වයට පසුදා ආදී ශිෂ්‍ය සංගමය සහ එකල සිසුවියන් අතර නෙට්බෝල් තරගයක්. ඒ සති අන්තෙ ඉරිදා විශේෂ ස්තුති පූජාවක්. පර්ල් විදුහල්පතිනියට මේ කටයුතු අමුතු දේවල් නොවුණේ ඒ ඈ ඉගෙනගත් හැදී වැඩුණු පාසල් මාතාවගේ සෙවණ නිසයි.1958 දී පැවැත්වුණු තෑගි ප‍්‍රදානෝත්සවයේ ප‍්‍රධාන ආරාධිතයා ලෙස සහභාගි වුණේ සිරිමාවෝ බණ්ඩාරනායක මැතිනිය. ඈ උගත් පාසල නිසා පාසලේ අඩුපාඩු සකස්කරගන්නට සහයෝගයක් ලබා ගන්නට විදුහල්පතිනියට හැකි වුණා. ඒ වනවිට පාසලේ ශිෂ්‍යාවන් 2500 ක් පමණ.රත්නපුරයේ නගරයට නුදුරින් කළු ගඟ පසුබිමේ පිහිටි සුන්දර කඳුගැටයක් මත පිහිටි දේවස්ථානය වටා පාසලේ ගොඩනැඟිලි ඉදිකොට තිබුණා. ශිෂ්‍ය සංඛ්‍යාව වැඩි වන විට මේ ගොඩනැගිලි ඉඩ මදි. රජයට කරදර නොකර විවිධ ප‍්‍රසංග , ප‍්‍රදර්ශන, සැණකෙළි පවත්වා ගොඩනැගිලි අරමුදලට මුදල් එක් රැස් කරගන්නට විදුහල්පතිතුමිය සමත් වුණා. ආදි ශිෂ්‍යාවො, ගුරු දෙගුරු සමිතිය වගේ ම ආචාර්ය මණ්ඩලේත් ඒ සඳහා ඇයට උපරිමයෙන් සහය වුණා.ඒ වනවිට පාසල රජයට අරන්. රාජ්‍ය භාෂාව සිංහල බවට පත් වෙලා. පාසලේ සිංහල ඉංග‍්‍රීසි වගේ ම ද්‍රවිඩ මාධ්‍යයෙනුත් ඉගැන්වීම් කළා. සෞන්දර්ය හා අත්කම් පෙහෙකම්වලටත් විශේෂ තැනක් ලැබුණා. බාලිකාවන්ගේ නිර්මාණ සහිත පොළ ප‍්‍රදේශයේ ජනප‍්‍රිය අංගයක් බවට පත් වුණා. උසස් පෙළ කලා පංති ඇරැඹුණා. කොළඹ වෙන්ඩි වොට්මර් භාෂා අධ්‍යයන ක්ෂේත‍්‍රයේ ගුරුවරියක් සතියකට වරක් ගෙන්වා ශිෂ්‍යාවන්ට ඉංග‍්‍රීසි උච්චාරණය ප‍්‍රගුණ කෙරෙව්වා.වාර්ෂික ගායනා තරග පාසලේ ජනප‍්‍රිය අංගයක්. ගායනය පුරුදු පුහුණු කිරීමට ප‍්‍රවීණ ආචාර්යවරියක් සිටියා. ශිෂ්‍යාවො වගේ ම ගුරුවරියොත් ගායනාවලට සම්බන්ධ වුණේ සතුටින්. නත්තල් කැරොල් ගී ගයපු පාසලේ ගීතිකා කණ්ඩායමට ප‍්‍රදේශයේ විශාල ජනප‍්‍රියත්වයක් හිමි වුණා.1960 දක්වා පාසල පාලනය වුණේ කි‍්‍රස්තියානි මිෂනාරිවරුන් යටතේ. 1960 න් පසුව එය රජයේ අධ්‍යාපන අධ්‍යක්ෂවරයාගේ පාලනයට යටත් කැරුණා. ඒ වසරේදී ම කලා අංශයෙන් උසස් පෙළට පෙනී සිටි ශිෂ්‍යාවන් දෙදෙනාම විශ්වවිද්‍යාලයට තේරුණා.ඒ වනවිට බෞද්ධ කි‍්‍රස්තියානි මුස්ලිම් හින්දු යන ආගම් හතරම අදහන ශිෂ්‍යාවන් පාසලේ සිටියා. සෑම ආගමක් ම එකසේ අදහන්නටත්, ශිෂ්‍යාවන්ට නිදහස ලැබුණා. පොහොය නිමිතිකොට ගෙන ධර්ම දේශනා පැවැත්වීමටත් ශීල ව්‍යාපාර හා දාන දීමටත් පර්ල් විදුහල්පතිනිය උනන්දුවෙන් කටයුතු කළා.1967 පාසලේ ස්වර්ණ ජයන්තිය මහා ඉහළින් සැමරුණා. අලෙවි ප‍්‍රදර්ශන, නැටුම් සන්දර්ශන හා සැණකෙළි මගින් ඉපැයූ ආදායම නව නේවාසිකාගාරය, විදුහල්පති කාර්යාලය, නිල නිවාසය හා විද්‍යාගාර තැනීම සඳහා යොදවනු ලැබුවා. ස්වර්ණ ජයන්ති උලෙළේ ප‍්‍රධාන ආරාධිතයා ලෙස සහභාගි වුණේ එවකට අග‍්‍රාණ්ඩුකාර විලියම් ගොපල්ලව මහතා. ඒ වසරේ අගභාගයේදී පාසලේ නව ගොඩනැගිලි සංකීර්ණයට ගෙවැදුණා.අධ්‍යාපන අමාත්‍යාංශයෙන් උසස් පෙළ විද්‍යාගාර සඳහා උපකරණ ලැබුණා. 1970 දී මේ ගොඩනැගිලි විවෘත කොට අධ්‍යාපන කටයුතු ඇරැඹුණා. දිනෙන් දින ප‍්‍රගතිය විදහා දැක්වූ ෆර්ගසන් බාලිකාවට අවශ්‍ය ගුරුවරු වගේ ම පාසල් උපකරණත් ලබාගන්ඩ විදුහල්පතිතුමියට ඒ හැටි කරදරයක් වුණේ නෑ. ගුරුවරියන් ඇප කැප වෙලා ඉගැන්වුවා. පර්ල් මෙනෙවිය ශිෂ්‍යාවන්ට දැඩි ලෙස ආදරය කළා. ඔවුන්ගේ සුබසෙත පමණක් ම පැතූ ඈ විටෙක ඔවුන්ට දයාබර මෑණියෙක් සේම දැඩි ලෙස විනය සුරැකූ තද පාලිකාවක් ද වුණා.1974 දී උසස්පෙළ විද්‍යා අංශයෙන් විභාගයට ලියූ ශිෂ්‍යාවන් ඉංජිනේරු හා වෛද්‍ය පීඨවලට ඇතුළත් වුණා. විද්‍යාලයේ දියුණුවට ඇප කැප වන අතරතුර විදුහල්පතිනිය උසස් අධ්‍යාපනයටත් යොමු වුණා. ලන්ඩන් විශ්වවිද්‍යාලයෙන් බී.ඇස්.සී උපාධිය ලබාගන්නට ඈ සමත් වුණා. ඒ සඳහා ඇය හැදෑරුවේ ඉංග‍්‍රීසි, භූගෝලය සහ ආර්ථික විද්‍යාව. විදුහල්පතිනිය ලෙස කටයුතු කරන අතරතුර ඇය අවස්ථාවක් ලැබුණහොත් ශිෂ්‍යාවන්ට ඉගැන්වීම් කටයුතු කළේ ඉතා කැමැත්තෙන්. පාසලේ ම නැවතී සිටි නිසා ඇගේ මුළු කාලයම ගත වුණේ පාසල වෙනුවෙන්.පාසලේ පහළ බාලාංශයට අලුතින් පත්ව ආපු ගුණරත්න ගුරුතුමිය පහළ බාලාංශය හොඳට දියුණු කළා. ඇය ඒ සඳහා කොතෙක් කැප වුණා ද කියතොත් එය ප‍්‍රදේශයේ ‘ආදර්ශ පාසලක්’ බවටත් පත් වුණා. පෙරදිග සංගීතය නැටුම් ගායන වාදන අංශවලින් වගේ ම කී‍්‍රඩා අංශයෙනුත් ෆර්ගසන් බාලිකාවන් දස්කම් දැක්වූවා. භක්ති ගීත තරගවලින් ජය ලැබූ බාලිකාවන් දුර බැහැර සංදර්ශන සඳහා සහභාගි කරවන මෙන් ප‍්‍රදේශයේ දේශපාලන ප‍්‍රභූවරයෙක් වරක් ඉල්ලා සිටියා. තමන්ගේ සිසු වියන්ට ප‍්‍රමාණවත් පහසුකම් හා ආරක්ෂාව සලසන්නට අපොහොසත් වූයෙන් ඈ ඒ ඉල්ලීම ප‍්‍රතික්ෂේප කළා.දේශපාලනඥයා ඈ සමඟ උරණ වුවත් ඇයට පීඩාවක් නොකළේ ඇගෙන් ඉටු වූ මෙහෙවර ඔවුන් හොඳින් වටහාගෙන සිටි නිසයි. උඩරට හා පහත රට තූර්ය වාදන කණ්ඩායම් එකල පළාතේ බොහෝ තරගවල දී මුල් තැනට පත් වුණා.පාසලට අවශ්‍යව තිබූ ගොඩනැගිලි රැසක් ඉදිකර දෙන්නට ඈ සමත් වුණා. 1978 දී නව ගෘහ විද්‍යාගාරය ඇතුළු ගොඩනැගිලි කිහිපයක් අලුතින් එක් වුණා. පාසලේ අධ්‍යාපනික, චර්යාත්මක මෙන් ම භෞතික සංවර්ධනය උදෙසා ද අතිමහත් මෙහෙවරක් ඉටු කළ පර්ල් පෙරේරා විදුහල්පතිනිය 1980 දී විශ‍්‍රාම ගත්තා. ඉංග‍්‍රීසි භාෂාව පිළිබඳ හසළ දැනුමකින් යුතු වූ ඈ අනතුරුව කොළඹ විශ්ව විද්‍යාලයේ ඉංග‍්‍රීසි අධ්‍යයන අංශයේ උපදේශිකාවක ලෙස සේවයට එක් වුණා.1997 දක්වා පුරා වසර 17 ක් එහි සේවය කළ ඈ ඉන් ඉවත් වුණේ සැබැවින් ම ජීවිතේට විශ‍්‍රාමයක් අවශ්‍ය නිසාමයි. ඉංග‍්‍රීසි අධ්‍යයන අංශයේ දී ඈ හඳුනාගත් ආචාර්යවරියන් අදටත් ඈ ළඟින් ඇසුරු කරන මිතුරියන්. තනිකඩ ජීවිතයේ නිදහස උපරිමයෙන් අත් විඳින ඈ සංචාරයට වගේ ම පොත පත කියවන්නටත් ඉතා කැමතියි.අද රත්මලානේ සිය සොහොයුරිය ගේ දරුවන් ද ඔවුන් ගේ දූ දරුවන්ගේ ද සෙනෙහස මැද ජීවිතයේ සැඳෑ සුවය විඳින පර්ල් පෙරේරා විශ‍්‍රාමික විදුහල්පතිනිය ගෙවුණු අතීතය මෙනෙහි කරන්නේ නිවී සැනැහුණු සොම්නසින් යුතුවයි.සාගරිකා දිසානායක ජයසිංහඡායාරූපය - විමල් කරුණාතිලක</content>
  </post></root>