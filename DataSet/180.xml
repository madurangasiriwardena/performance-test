<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=as0910042</link>
    <topic>අම්මා මියගියේ අපට ජීවිතය උගන්වලා</topic>
    <author>සටහන උපාලි සමරසිංහ</author>
    <content>එදා අපේ දරුවො කුරුල්ලො වගෙයි සැහැල්ලුයි නිදහස්අම්මා මියගියේ අපට ජීවිතය උගන්වලාගුරු සේවයේ රස කතාමිනිත්තුවක කතාවක්සිර කුටියක තනිවුණු පෙම්වතියට කෑම කවන සොඳුරු පෙම්වතානෙළුම් විලලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයිකොටි හඬේ සිට දෙමළ ජනතාව සුවපත් කරන වෙද හාමුදුරුවෝ- ලතා වල්පොලසිංහල ගීතයේ කුරවි කෙවිල්ල කවුරුන්දැයි ඇසුවහොත් මගේ නිසැක පිළිතුර ලතා වල්පොල යන්නය. පුරා අවුරුදු 63ක් තිස්සේ මෙරට රසික හදවත් රසයෙන් පුරාවා ලූ ඇය මුල් වරට ගීයක් ගයා ඇත්තේ වයස අවුරුදු 12 පමණ කාලයේදීය. එනයින් බලන කල අද ඇයට වසර 75කි.රීටා ජෙනිවිව් ප්‍රනාන්දු යන නමින් උප්පැන්නයේ සඳහන් ලතා වල්පොලට එනම ප්‍රදානය කෙළේ ප්‍රවීණ ගායක සුසිල් ප්‍රේමරත්නයන්ය. භාරතයේ ගී කෝකිලාවිය ලතා මංගේෂ්කාර් සිහිවන්නට ඇයට ද එනම ලැබිණි. එදා-මෙදා තුර ගීත 5000කට ආසන්න ප්‍රමාණයක් ගයා ඇති ලතා මේ සා විසල් කාර්යභාරයක් ඉටු කළේ තම ආදරණීය මවට පින්සිදුවන්නටය.ලතා ගේ ගී රසයෙන් මත්වන සුවහසක් රසිකයන් ද එනිසාම ඇගේ මෑණියන්ට ද ණයගැතිය. අපි ලතාගේ කතාව ඇගේ හඬින්ම අසමු.මගේ අම්මා පිළිබඳ මතකය මට කවරදාවත් අමතක කරන්න බෑ. ඇය වචනයේ පරිසමාප්ත අර්ථයෙන්ම ඉහළම මට්ටමේ මවක්. ඇය මා වෙනුවෙන් ඇගේ විවාහ ජීවිතය පවා නැතිකැර ගත්තා. අප කතෝලික. කතාකළේ අම්මා තාත්තා කියලා නොවෙයි මම්මා ඩැඩා කියලයි.මම්මගේ නම එලිසබෙත් මියුරියල්. මාතර කොන්වන්ට් එකේ ඉගෙනගෙන ටික කාලයක් එහිම ඉගැන්වූ කෙනෙක්. ඩැඩා ජෝෂප් ලීනස් ප්‍රනාන්දු. මුලින්ම කාගිල්ස් සාප්පුවෙ. පසු කාලයක ගෝල්ෆේස් හෝටලයේ ලිපිකරු රැකියාවක් කළා. පවුලෙ හිටියෙ දරුවො හැටියට මායි, අක්කයි, අයියයි. අයිය නම් දැන් මැරිලා. බම්බලපිටියෙ ධවලගිරි හෝටලය තමයි අපේ ඩැඩාගෙ ගෙදර.මං ඉපදිලා අවුරුදු 2 විතර වෙද්දි මේ ගෙදර විකුණලා තියෙනවා. අපේ පවුලෙ කට්ටියයි, ඩැඩාගේ අයියගෙ පවුලෙ කට්ටියයි මේ ගොඩනැඟිල්ලෙ පදිංචිවෙලා ඉඳලා පස්සෙදි මේක විකුණන්න තීරණය කළේ ඩැඩාගේ අයියා. රුපියල් 34,000කට තමයි විකුණලා තියෙන්නෙ. ඒකෙනුත් අපේ ඩැඩාට ලැබිලා තියෙන්නේ රුපියල් 6000යි.ඊට පස්සෙ මට මතකයි අප හිටියෙ ගල්කිස්ස පීරිස් පාරේ ගෙයක් අරන්. ගල්කිස්ස සෙන්ට් ඇන්තනීස් විදුහල තමයි මගේ තක්සලාව. එහි සිටි සිස්ටර්ලා, ටීචර්ලා කවුරුත් මට ආදරෙයි. හේතුව පල්ලියෙ ගීතිකා ලස්සනට කියනවා. සිස්ටර්ලා මාව එක්කාසු කරගෙන හලාවත ආදී දුරබැහැර ප්‍රදේශවල පල්ලි මංගල්‍යවලටත් යනවා.මම්මා මේ ගැන හරිම උනන්දුයි. ඒ වගේම සතුටුයි. හැමදාම හැන්දෑවට ගේ පිල උඩ වාඩිවෙලා මං රුක්මණීගෙ ගීත කියනවා. මගේ ගී හඬ ඇසෙන මානයේ කට්ටිය හැන්දෑවට ගී අහන්නත් පුරුදු වෙලා හිටියා. අපේ ගේ ළඟ හිටියා විල්මන් කියලා අයියා කෙනෙක්. එයා මේ ගී රසයෙන් කුල්මත් වෙලා ඩී.ඒ.ෆොන්සේකා මහත්මයා ළඟට එක්කාසු කරගෙන යන්න කතා කළා.මම්මා නිතරම පිල උඩ සින්දු කියන මගේ ගායනය රටට ගෙනයන්නෙ කොහොමද කියලා කල්පනා කැර කැර ඉන්නකොට විල්මන් අයියා කළ යෝජනාවට එකඟ වුණා. ඇයත් ඩී.ඒ.ෆොන්සේකා මහත්මයා හමුවන්නට ආවා. ඩී.ඒ.ෆොන්සේකා කියන්නේ ඒ කාලෙ ප්‍රසිද්ධ නාට්‍ය රචකයෙක්. එතුමා හරහා තමයි අපි වින්සන්ට් ඩී.අල්විස් මහත්මයා ළඟට ගියේ.ඒ කාලෙ ගායකයන්ට ගුවන්විදුලියේ සරල ගී තුනක් කියන්ට අවස්ථාවක් ලැබෙනවා. මට ඒ අනුව වින්සන්ට් ඩී.අල්විස් මහතා සමඟ සරල ගීයක යුග ගායනයට එක්වීමට අවස්ථාව ලැබුණා.මට හරියටම වයස අවුරුදු 12යි. ඒ යුග ගායනය කළේ “කඳුළු දෙනෙතේ වෑහෙනා” ගීයට. දැන් සින්දු ප්‍රැක්ටිස්වලට නිතරම ගෙදරින් පිටව යන්න සිදුවෙන හින්දා මම්මාටත් හරියට කරදර. ඒත් එයා ආසාවෙන් මාත් එක්ක ආවා.ඩැඩා උදේ පාන්දරම නැගිටලා මාව අගය කරනවා. මගේ ගීත ගැන උනන්දු කරනවා. ඒත් හවසට එන්නෙ හොඳටම බීලා.එයා අධික ලෙස සුරාවට ඇබ්බැහිවෙලා හිටපු කෙනෙක්. එයා උපයන සල්ලි ගෙදරට හරිහැටි දුන්නෙත් නෑ. ඉතින් මම්මා උදේට කුලී ඇඳුම් මහන්න පටන් ගන්නවා. ඇයට මැහුම් පුළුවන් නිසා ගෙදර ජීවිත ගැටගහගත්තා. ඒත් ඩැඩා ආවම මැහුම් නවත්වන්න ඕනෑ. ඒක අණක්.වේලිච්ච හාල්මැස්සො එහෙම උයලා තිබුණොත් ඩැඩා හට්ටි මුට්ටි පාරට වීසි කරනවා. සමහර විට මස් හට්ටි බත් මුට්ටි ඩැඩා බීගන එනකොට අපි එහා ගෙදරට දීලා හංගනවා. නැත්නම් ඩැඩා ඒවා පොළොවේ ගහන්න පුළුවන්. පොඩ්ඩ වැරදුනොත් අම්මාට පහරත් දෙනවා. ඩැඩාගේ කරදරේ හින්දා මට මේ කුසලතාව ඉස්සරහට ගෙනයන්න බාධා ආවා. ඒත් මම්මා පොඩ්ඩක්වත් සැලුණේ නෑ. ඇය මා හැමවිටම උනන්දු කළා.”දුවේ උඹට ලෝකෙ ජයගන්න හඬක් තියෙනවා. අපි ගැන හිතන්න එපා. උඹ ස්කෝලේ යන්ඩ ඕනෑ. සින්දු ප්‍රැක්ටිස් යන්ඩත් ඕනෑ. ඇය ඒ හැම වෙලාවෙම කීවෙ එහෙමයි.මේ අතර තමයි සුසිල් ප්‍රේමරත්න මහතා මුණගැහෙන්නෙ. එයා හවසටත් අපේ ගෙදර ඇවිත් මට සින්දු උගන්වන්ඩ මහන්සි ගන්නවා. ඩැඩා ගෙදර හිටියොත් ඉතින්! හරිම කරදරේ. එයා පිටිපස්සෙ ඉඳන් බණිනවා සුසිල්ට. සංගීතය ඕනෑ නෑ. එළියට යනවා. කියලා. මට ඒ කාලෙ අවුරුදු 13 – 14ක් ඇති. සුසිල්ට ඒ කාලෙත් වැඩිය කන ඇහෙන්නෙ නෑ. ඒ නිසා ඩැඩාව ෂේප් කරන්න මම්මා පුදුමාකාර මහන්සියක් ගන්නවා. කොහොම හරි ඉතින්! අපි එයාව පිටකරගන්නවා.මෙහෙම යනකොට චිත්‍රා සෝමපාල – පී.එල්.ඒ.සෝමපාල මට උදව් කළා. සී.ටී.ප්‍රනාන්දු ගායකයාව මුණගැසීම සිදුවුණෙත් මේ කාලෙදිමයි. ඔහු සමඟ ගැයූ සැලළිහිණි කොවුල් හඬ රැව් දෙන්නා, මල්බර හිමිදිරියේ වැනි ගීත ජනප්‍රිය වුණා.සුසිල් සමඟ ගැයූ කළු කැලණි නදී, රූ රැසේ අඳිනා ලෙසේ වැනි ගීතත් විශාල ජනප්‍රියත්වයකට ආවා. ‘සුජාතා’ චිත්‍රපටයේ පසුබිම් ගායනයටත් එන්න කියලා කීවා. මම්මාට පුදුම සතුටක්. මට මේ ගීත වෙනුවෙන් රුපියල් 10, 20 ලැබෙනවා.ඒක මගේ දුප්පත් මම්මාට පවුල ගෙනියන්නත් අත්වැලක් වුණා. මං ඒත් පාසල් යනවා.දවසක් ලොකු සිස්ටර් මා ළඟට ඇවිත් එකපාරටම කම්මුල් පාරක් ගැහුවා. මට හිතාගන්ඩත් බෑ. ඒ කාලෙ රේඩියෝ එකේ මේ ගීත නිතරම ප්‍රචාරය වෙනවා. සිස්ටර්ට තරහා ගිහින් තිබුණෙ ඒකටයි.පිරිමි නිතර රැස්වන තැන්වල ගිහින් මේවා පටිගත කරන්නෙ. ගැහැනු ළමයි වුණාම ලජ්ජාවට හැදෙන්න ඕනෑ. ඇය සැරෙන් කීවා. මට හරි ප්‍රශ්නයක්. දැන් පාසල් යන්ඩත් බැරි තත්ත්වයක්. පියා මෙහෙන් කලබල කරනවා. අනෙක් පැත්තෙන් පාසලේ සිස්ටර්ලා. මං මම්මට කීවා මට නම් ස්කෝලෙ යන්ඩ බෑ කියලා. මම්ම කීවා එහෙම කියලා බෑ. අපි ස්කෝලෙත් යන්ඩ ඕනෑ කියලා.ඇය පාසලට අදාළ පල්ලියෙ ෆාදර් රොමුවල් හමුවී ගීත කියන්න අවසර ලබාදෙන්නැයි ඉල්ලුවා. ”එතුමා කීවේ සින්දු කියන්ඩ නම් දෙන්ඩ බෑ. ඕනෑ නම් නර්ස් කෙනෙක් වෙන්න පුළුවන්” කියලයි. මම්මා මේ ප්‍රශ්නය විසඳගන්න දැන් රට හැම තැනම දුවනවා.ඒ කාලෙ පී.එල්.ඒ.සෝමපාලගෙ ගෙදර නිතරම මර්සලින් ජයකොඩි පියතුමා එනවා. සෝමපාල මහතා හරහා මම්මත් මාත් ෆාදර් ජයකොඩි හමුවුනා. එතුමා මගේ ගායනා හැකියාව දන්නවා. එතුමා අප රැගෙන කොළඹ ප්‍රධාන අගරදගුරු බිසොප් තුමා ළඟට ගිහින් කරුණු පැහැදිලි කළා.උන්වහන්සේ මට අවසර දුන්නා. දැන් පාසලෙන් ප්‍රශ්නයක් නෑ. ඇයි බිෂොප්නෙ අවසර දීලා තියෙන්නෙ. ඔන්න! ශාන්ති කුමාර් ආවා. ‘එදා රෑ’ චිත්‍රපටයට ගීත ගයන්න කියලා. සුජාතා චිත්‍රපටයටත් කරදර නිසා ගීත ගයන්න බැරිවුණු නිසා මේකට නම් කියන්ඩම ඕනෑ යැයි මම්මා කීවා.චිත්‍රපටයෙ හර්බි සෙනෙවිරත්න ප්‍රධාන නිළිය ගායනා කළ ගී දෙකකට මා යුග ගායනා කළා. නායගම් මහතාගේ අවධානයත් මුස්තාපා මාස්ටර්ගෙ අවධානයත් මට ලැබුණා. ‘පේ‍්‍රම තරගය’ චිත්‍රපටයට ගීත ගයන්න ලැබුණෙ ඒ විදියට.චිත්‍රපටය තිරගත වෙනකොට ඩැඩාට කීවා චිත්‍රපටය බලන්න ඕනෑ කියලා.අපරාදෙ කියන්ඩ බෑ පවුලෙ කට්ටියත් එක්ක ඩැඩා චිත්‍රපටය බලන්ඩ ආවා. නාමාවලියෙ ගායනා ශීර්ෂයේ මගෙ නම රීටා ජෙනිවිව් ප්‍රනාන්දු කියලා යනවා. ඩැඩා කලබලවෙලා ඇහුවා ”කොහොමද උඹේ නම නාමාවලියට ගියෙ” කියලා. මම්මත් බිම බලාගත්තා. මං කීවා දන්නෙ නෑ කියලා. ඩැඩා ආයිත් ආවේෂ වුණා. අපට ඒ වනවිට රුපියල් තුන්සියයක චෙක්පතක් ලැබිලයි තිබුණෙ. ඒ කාලෙ රුපියල් තුන්සියයක් කියන්නෙ මොනතරම් මුදලක්ද?ඊට පස්සෙ ‘අහංකාර ස්ත්‍රී’ චිත්‍රපටයට ගී කියන්න ඉන්දියාවට යන්ඩ ඕනෑ කියලා නිෂ්පාදකවරු කීවා. මමයි මම්මයි දැන් කල්පනා කරනවා මේකට යන්නෙ කොහොමද? කියලා.ඒ කාලෙ රත්මලානෙන් තමයි පිටරට යන්නෙ. අපි දන්නා රත්මලානෙ කට්ටියකගෙ ගෙදර ඊට පෙරදින නැවතිලා පහුවෙනිදා ඉන්දියාවට ගියා.ගෙදර හිටියෙ අක්කයි අයියයි විතරයි. ඒ අයට ඇත්ත කීවා. ඩැඩාට රහසින් තමයි ආවෙ.ඉන්දියාවට ගිහින් ආයිත් එනකොට මෙහෙ ඩැඩා යකා නටලා. දවසක් දෙකක් ගියාම අක්කා බැරිම තැන ඩැඩාට අපි ගීත පටිගත කිරීමකට ඉන්දියාවට ගියා කියලා.ඩැඩා ගෙදර බඩුමුට්ටු කඩලා අපේ තිබුණු ඉහළම මට්ටමේ පින්තූර සියල්ල ගේ මැද දාලා ගිනි තිබ්බාලු. ඩැඩාට හොරෙන් තමයි පාස්පෝට් පවා හදාගත්තෙ.කේ.ගුණරත්නම් මේ කාලෙ මගෙ ගී හඬට වශීවෙලා හිටියෙ. අක්කවයි අයියවයි තාත්තා ගෙදරින් එළවා ගත්තා. ක්‍රිෂ්ටි නානායක්කාර කියලා අපේ ඥාති මල්ලි කෙනෙක් මේ දෙන්නව කැලණියේ තැනක ඉදිරිපස කාමරේ නැවැත්තුවා. දැන් අපිත් කෙළින්ම ආවෙ කැලණියට. මේ පුංචි කාමරේ අපි හතරදෙනකුට හැරෙන්නවත් ඉඩ මදි.මං මාසික කුලිය රුපියල් 40කට ගෙයක් ගත්තා. දැන් මේ ගෙදර ඉදිරිපිටට නිතරම චිත්‍රපට නිෂ්පාදකවරු එනවා. අධ්‍යක්ෂවරු එනවා. මම්මට තේ හදලාම ඉවරයක් නෑ. ඒත් ඇය හිටියෙ මගෙ ගමන් මඟ ගැන පුදුම සතුටකින්. අක්කාටත් මහන්න පුළුවන් නිසා වෙනම මැහුම් පාඨමාලාවකට දැම්මා. දැන් මා හම්බ කරන දෙයින් තමයි මේ ගෙදර යැපෙන්නෙ.මගෙ ප්‍රශ්නය නිසා ඩැඩා මම්මාව අත්හැරියා. මම්මටත් ඒ ගැන ගාණක් නෑ. ඇය හිටියෙත් ගුටි කකා බැණුම් අහගෙනයි. ඒත් මම්මා ඒ වනවිටත් අවුරුදු 35ක පමණ ගැහැනියක්. ඇය වෙනත් විවාහයක් ගැන හිතුවෙත් නෑ. ඩැඩාත් කුලියට ගෙයක් අරගෙන අපේ කුලී ගේ ළඟින්ම පදිංචි වුණා. එයාට ඕනෑ දැන් අපෙන් පළිගන්න. රෑට වෙනදා වගේම කටගොන්නක් බීගෙන ඇවිත් ඩැඩා ඒ කුලී ගේ ළඟ ඉඳන් අපට නොසෑහෙන්න බණිනවා.අපිත් ඔහේ අහගෙන ඉන්නවා. දැන් දිගටම අවිවේකී කාලයක්. චිත්‍රපට දිගටම එනවා.මා හිතන්නේ ඒ ගමන කෙළවර දක්වා බැලුවොත් චිත්‍රපට විතරක් 600ක විතර ගීත කියලා තියෙනවා.හියුගෝ මාස්ටර් අපට හුඟාක් හිතවත්. එයා කීවා දැන් සල්ලිත් තියෙන හින්දා සින්නක්කරේට ගෙයක් ගන්ඩ කියලා. කැලණියෙ වරාගොඩ පාරේ ගේ ගත්තෙ ඒ විදයටයි. මේකේ අමතක නොකැර කියන්ඩ සිද්ධියක් තියෙනවා. අපේ කුලී ගේ ළඟ ගෙයක් අරගෙන රෑට බීගෙන ඇවිත් බණින ඩැඩාට තේ හදන්න මම්මා උදේට එහෙට යනවා. මොනවා කරන්නද බං, කවුරු හරි උදේට තේ එකක් දෙන්ඩ එපායැ. දවල්ට නම් හෝටලෙන් හරි කනවනේ. ඇය ඒ වෙලාවට එහෙම කීවා.මම්මගෙ වැඩේ මා ගීත කියන්න තැනකට ගියාම ඒ වෙලාවෙ ඉඳන්ම දෙවියන්ට ‘ඔරසන්’ කියන එක. ඉතින්! රුක්මණී අක්කා හිටියොත් මම්මට විහිළු කරනවා.”අනේ දුවට කියන ඔරසමක් මටත් කියන්ඩකෝ අම්මෙ; මගෙ ගීතයත් හරියට කියාගන්ඩ...” එහෙම කියලා ඇය හිනාවෙනවා. කාන්ති ගුණතුංග, රීටා රත්නායක ඒ කාලේ ජනප්‍රිය නිළියො. කාටත් ‘සෙට්’ එකේදි අම්මා උදව් කරනවා. ඔළුව කැක්කුමක් කාටහරි හැදුණොත් ඈ තමයි සාත්තු සේවිකාව. ඉතින්! අපේ මම්මා ඒ කට්ටිය අතරත් ජනප්‍රියයි.අපේ ගේ් ඉදිරිපිට දුප්පත් පවුලක් හිටියා මතකයි. මම්මා ඒ කට්ටියටත් එක්ක තමයි බත් උයන්නෙ. ඇය කාගේත් දුක සැප ඉදිරියෙ දයාවන්ත කාන්තාවක්. සමහර විට මා නිදාගෙන ඉන්නා විට නැඟිටවලා යමක් ඉල්ලන් එන අහිංසකයන්ට මොනවා හරි දෙන්න කියනවා. ධර්මදාස බෞද්ධ, මං කතෝලික. ඒකට මම්මා විරුද්ධ වුණා. ඒත් අපේ කසාදෙ කරනකොට මම්මා තමයි සේරම වැඩ කටයුතු බලාගත්තෙ.මගෙ අවිවේකී ජීවිතය නිසා මට දරුවන් එක්ක වැඩිය ඉන්ඩ ලැබුණේ නෑ. මම්ම තමයි මගේ දරුවන් හැදුවෙ. මටත් වඩා මගේ දරුවන් ආච්චීට ආදරෙයි. ධම්මිකා ආච්චි කවනකම් පාසල් යන්නෙ නෑ. දමිත් පරෙයි කූ®ඩු හදලා ගේ අපිරිසිදු කරනකොට ධර්මදාස කොල්ලට ගහන්න ගියත් කොල්ලා හැංගෙන්නෙ ආච්චිගෙ හව්හරණය පතායි. මගේ දරුවන් උස් මහත් කළේ මටත් වඩා මගේ මම්මා.පස්සෙ කාලෙදි ඩැඩා ගෝල්ෆේස් හෝටලේ දවසක් අංශභාගයෙන් වැටිලා තියෙනවා. එයා එතකොට තමයි කියලා තියෙන්න ”මගෙ දුව තමයි ලතා වල්පොල” කියලා. ඒ අනුව ඩැඩාව අපේ ගෙදරට ගෙනාවා. කොච්චර ගහබැන්නත් අරියාදු කළත් මම්මා ඩැඩාව බලාගත්තා එදා ඉඳන් මැරෙනකම් ම. ඒ සත්ගුණය ඇය අපට උගැන්වූවා.ඩැඩා ගෙදර එනකොට මැහුම් කටයුතු කරමින් සිටි මම්මාට බැණ වැදුණු හැටි ඩැඩා ලෙඩ ඇඳේදි මතක් කරලා තියෙනවා. මැෂිමේ සැටල් එක ගලවාගෙන ගිය හැටි ගැන දුක්වෙලා තියෙනවා. ඇය මියගියේ අපට ජීවිතය උගන්වලා.සටහන උපාලි සමරසිංහඡායා විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=as0910043</link>
    <topic>හකුරු ගේන්න කඩේ ගිය ළමයි</topic>
    <author>විශ්‍රාමික ආචාරිණී, ඇම්.ආර්. කුසුමාවතී මැණිකේ</author>
    <content>එදා අපේ දරුවො කුරුල්ලො වගෙයි සැහැල්ලුයි නිදහස්අම්මා මියගියේ අපට ජීවිතය උගන්වලාගුරු සේවයේ රස කතාමිනිත්තුවක කතාවක්සිර කුටියක තනිවුණු පෙම්වතියට කෑම කවන සොඳුරු පෙම්වතානෙළුම් විලලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයිකොටි හඬේ සිට දෙමළ ජනතාව සුවපත් කරන වෙද හාමුදුරුවෝගුරුවරියක ලෙස පළමු පත්වීම ලැබූ මම 1975 වර්ෂයේ කෑගල්ල හිරිවඩුන්න විදුහලේ වැඩ බාරගත්තෙමි.එම විදුහල පිහිටා තිබුණේ කෑගල්ල - රඹුක්කන ප්‍රධාන පාරට මායිම්ව ය.එවකට ගුරු භවතුන් දහ හතර දෙනකු පමණ මෙම විදුහලේ සේවය කළ අතර විදුහල්පති තුමා ද ගුරුවරු ද ඉතා සුහදශීලීව කටයුතු කළහ.විවේක වේලාවේදී සියලු දෙනාම එකතු වී තම තමන් ගෙන ආ ආහාර බෙදා හදාගෙන කෑමේ පුරුද්දක් අප අතර පැවතිණි.එසේ ම යම් අඩු පාඩුවක් වෙතොත් සිසුවකු අසල වෙළෙද පලට යවා ගෙන්වා ගතිමු.එක් දිනක කහට බීම සඳහා හකුරු ගෙන්වා ගැනීමට හත්වැනි ශ්‍රේණියේ සිසුන් දෙදෙනකු කඩයට යැවීමු.එම සිසුන් දෙදෙනා ප්‍රධාන මාර්ගයෙහි ගමන් ගන්නා විට පාරේ ගිය වාහනයක් නවතා ඔවුන්ගෙන් මෙසේ අසා ඇත.“පුතාලා කොහෙද යන්නෙ”“කඩේට යනවා”“මොනවා ගේන්නටද”“ටීචර්ට හකුරු ගේන්න”“ටීචර්ට හකුරු ගේන්න”“ටීචර්ගෙ නම මොකක්ද පුතේ”“....... ටීචර්”“හා... හොඳයි. පුතාලා හකුරු ඇරගෙන පරිස්සමෙන් යන්න” මෙසේ ප්‍රකාශ කළ වාහනයේ සිටි තැනැත්තා නික්ම ගියේ ය.දින දෙක තුනකට පමණ පසු ඉහත සඳහන් ගුරු මහත්මියගේ නමට අධ්‍යාපන ඇමැතිතුමාගෙන් ලිපියක් ලැබිණි. එහි සඳහන් වී තිබුණේ තමන්ගේ පෞද්ගලික වැඩ කටයුතු සඳහා පාසල් කාලය තුළ සිසුන් පාසලෙන් පිටතට යැවීම පිළිබඳව නිදහසට කරුණු ඉදිරිපත් කරන ලෙස ය.අපි සියලු දෙනම බියට පත්වී විදුහල්පති තුමා සමඟ ද සාකච්ඡා කර ලිපියට පිළිතුරක් යැවීමු.එහි සඳහන් කර යැව්වේ “සිසුවකු අසනීප වූ බැවින් කෝපි ටිකක් බීමට දීම සඳහා විදුහලේ ආපන ශාලාවක් ද නොමැති බැවින් හකුරු කෑල්ලක් ගෙන ඒමට සිසුවකු කඩයට යැවූ බවයි.”පසුව සෝදිසි කර බලන විට එදා සිසුන්ට මුණ ගැසී තිබුණේ එවකට සිටි අධ්‍යාපන ඇමැතිවරයා යි. රඹුක්කන පිහිටි තම නිවසට යන අතරතුර ය.ෂජහල්පතිතුමා සහ ඇදුරු මඩුල්ල අතර තිබුණු සමගිය සහ සහෝදරත්වය නිසා කිසිවකුටත් නීතිමය ප්‍රශ්නයක් නොවී එම කාරණය සමථයකට පත්කර ගැනීමට හැකි විය.විශ්‍රාමික ආචාරිණී, ඇම්.ආර්. කුසුමාවතී මැණිකේකිරිපෝරුව - ඇරූපොල ඇහැලියගොඩ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=as0910044</link>
    <topic>අසල් වැසියාට උදවු කිරීම</topic>
    <author>ගාල්ලේ ටී.කේ. අමරදාස වල්ගම උතුර, මාතර</author>
    <content>එදා අපේ දරුවො කුරුල්ලො වගෙයි සැහැල්ලුයි නිදහස්අම්මා මියගියේ අපට ජීවිතය උගන්වලාගුරු සේවයේ රස කතාමිනිත්තුවක කතාවක්සිර කුටියක තනිවුණු පෙම්වතියට කෑම කවන සොඳුරු පෙම්වතානෙළුම් විලලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයිකොටි හඬේ සිට දෙමළ ජනතාව සුවපත් කරන වෙද හාමුදුරුවෝකලින් සෝවියට් දේශයේ ක්‍රියාත්මක වූ රාජ්‍ය ඔත්තු සේවය නොහොත් රහස් පොලීසිය කේ.ජී.බී. (K.G.B.) යනුවෙන් හැඳින්විණ. රජයට විරුද්ධව කතා කරන අය කට කතා පතුරුවන අය හා රාජ්‍යයට විරුද්ධව ක්‍රියාත්මක වන කිසියම් වැඩ පිළිවෙළ ඇත්නම් ඒ පිළිබඳව මොහොතක් පාසා සෙවිල්ලේ සිටීම කේජීබී යේ ප්‍රධාන කාර්යයක් ව පැවතිණ.දිනක් එක්තරා රුසියන් ගමකින් කේජීබී කාර්යාලයට දුරකතනයෙන් ප්‍රවෘත්තියක් ලැබිණි. අසවල් ගමේ ප්‍රධාන මාර්ගයේ පදිංචිව සිටින නිකලෝයි නමැති පුද්ගලයා රජයට හොර රහසේ ලබාගත් දියමන්ති ඔහුගේ ගෙය පිටුපස ගොඩ ගසා ඇති දර ගොඩක් අස්සේ සඟවා ගෙන සිටී.නිර්නාමිකව ලද ප්‍රවෘත්තිය එයයි. වහාම ක්‍රියාත්මක වූ කේජීබී අධිකාරියේ කණ්ඩායමක් නිකලෝයි ගේ නිවස වටලා සෝදිසි මෙහෙය වූහ.නිවස පිටු පස ගොඩ ගසා තිබූ දර කොටන් සියල්ල කෑලි කෑලි වලට පලා බැලුවත් දියමන්ති කිසිවක් සොයා ගත නො හැකි විය. වෙහෙසට පත් ඔවුහු නිකලෝයි දෙස අසාමාන්‍ය ලෙස බලා ආපසු ගියහ.නිකලෝයි ට මේ කිසිවක් තේරුම් ගත නො හැකි විය. දස අතේ කල්පනා කර කර සිටි ඔහුට ස්වල්ප වේලාවකට පසු දුරකථන ඇමතුමක් ලැබිණි. ඔහුට කතා කළේ අසල් වැසි ඇලෙක්සියෙස් ය.“නිකලෝයි අද ඔබේ ගෙදරට කේජීබී යෙන් ආවද?” ඔහු ඇසීය.“ඔබ කොහොමද දන්නේ?” නිකලෝයි විමතියට පත් ව විමසීය.“මා තමයි ඒ අයට එන්න සැලැස්සුවෙ. දර පලාගන්න කෙනෙක් නැතුව ඔබෙ කනස්සල්ලෙන් නේද හිටියෙ. වැඩේ හරි ගියා නේ?”දැන් ඔබත් මට උදවු කරන්න. අපේ වත්ත සෑහෙන්න වල් බිහි වෙලා. කිසිම කෙනෙක් නැහැ කරවගන්න. ඒකටත් කුමක් හෝ පිළිවෙළක් කරන්න බලන්න මෙසේ පවසා ඇලෙක්සියෙව් නිහඬ විය.  (දෙමළ අරුම්බු සඟරාව ඇසුරිනි)ගාල්ලේ ටී.කේ. අමරදාස වල්ගම උතුර, මාතර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=as0910045</link>
    <topic>සිර කුටියක තනිවුණු පෙම්වතියට</topic>
    <author>සඳමල් රශ්මී ශ්‍රී බුද්ධික වන ජීවී නියාමක ලුණුගම්වෙහෙර ජාතික වනෝද්‍යානය</author>
    <content>එදා අපේ දරුවො කුරුල්ලො වගෙයි සැහැල්ලුයි නිදහස්අම්මා මියගියේ අපට ජීවිතය උගන්වලාගුරු සේවයේ රස කතාමිනිත්තුවක කතාවක්සිර කුටියක තනිවුණු පෙම්වතියට කෑම කවන සොඳුරු පෙම්වතානෙළුම් විලලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයිකොටි හඬේ සිට දෙමළ ජනතාව සුවපත් කරන වෙද හාමුදුරුවෝවනජීවී නියාමකවරයෙකුගේ අත්දැකීම්මේ අනඟි පක්ෂියා ජීවත් වනුයේ මෙරට පමණකි. ලොව අන් කිසිදු ස්ථානයක දී හමු නොවේ. නමින් ශ්‍රී ලංකාඅළු කෑදැත්තා ය. ස්වකීය පෙම්වත් කෑදැත්තිය ගේ බිත්තර දමනා සමය සමීප වත්ම, වහා ක්‍රියාශීලී වන කෑදැත්තා තම නිවස්නය සඳහා සුදුසු ගස් බෙනයක් තෝරා ගනියි. කෑදැත්තිය පෙම්වතා තෝරා දුන් ගස් බෙනයට වැදී තම නිවාසය තැනීමේ පෙදරේරු කාර්යය අරඹන්නීය.පෙරදින රාත්‍රියේ වට අනෝරා වැස්සේ තරම කෙතරම්ද යත් මහ ජලස්කන්ධනයක් රැගත් කිරිඳි ගඟ පිම්මේ දිව යයි. තම සීමා මායිම ද ඉක්මවා ගොස් වනාතෙන් කොටසක් ද ගිල ගෙන හමාරය. ඉඩෝරයෙන් ලද පීඩා මැද සුසුම් ලූ ඇය ලද අවස්ථාවෙන් කුල්මත්ව සිටින්නීය.ගත වූ දින කිහිපයේ අහස් කුස රැඳි වැහි වලා කැටිති පරයා හිනැහීමට වරම් නොලද හිරු, අද නම් සිත පුරා හිනැහේ. ගං දෑල දෙපස වැජඹෙන කුඹුක් අතු ඉති හා සමඟ මුකුළු පාමින්ම හිනැහේ. අතු ඉති මතින් බේරී, පෙරී බිම පතිත වන අව් කැරැල්ලේ ද ඇත්තේ සිත පිනවන සුන්දරත්වයකි.ලුණුගම්වෙහෙර ජාතික වනෝද්‍යානයට අලුත් දවසක් උදා වී ඇත. කඨෝර නඳින් හඬමින් පොරෝ කෑදැති රංචු වන ගැබ සිසාරා වූ පියාසැරියේ නිරතව සිටිති. එයම ලුණුගම්වෙහෙර දවසැරිය ඇරැඹුමෙහි එක් අංගයකි. ඉනික්බිති නිදි ගැට හැර එළැඹි දිනයට මුහුණ දීමට සකල විධ සත්ව ප්‍රජාවම ලක ලැහැස් වෙති. වනාතින් එක්වනම වර නැගෙනුයේ එබැව් හඟවන හඬ සන් ය. එහි ගැබ් වී ඇත්තේ වන ගත දිවියෙහි යථාර්ථය ය. නිර්ව්‍යාජ වූ සුන්දරත්වය ය.මම කිතුල්කොටේ අඩවි ආරක්ෂක කාර්යාලය අසලින්, ලුණුගම්වෙහෙර ජාතික වනෝද්‍යානයයේ තල්ගහ දිගන උද්‍යාන පිවිසුම් මාර්ගයට පිවිසුණෙමි. ගමන අරඹත්ම මා සවන් හී පතිත වූයේ යෝධ පලු අත්තක දිරා ගිය අතු අගිස්සෙහි හිඳ ආඩම්බර ලීලයෙන් කළුකිච්චෙක් ගැසූ උදාන ගීතයකි.ඉඳින් මානව අකටයුතුකම්වලින් මිදෙනු වස් 1995 වසරේ දෙසැම්බර් මස 08 වැනි දින ජාතික වනෝද්‍යානයක් ලෙසින් අභිසෙස් ලද ලුණුගම්වෙහෙර වන කොමළිය ගේ සුන්දරත්වයෙන් බිඳක් විඳිනු වස් එක් උදා දිනෙක මම පියවර මැන්නෙමී.පෙරඹරින් නැගෙනා උදා හිරු රැස් විඳිනු ලොල් වූ වීර, පලු, මයිල, කෝන් ඈ නේකවිධ වෘක්ෂලතාදිය ගෙන එනුයේ අපූර්වත්වයකි. අලුයම හිරු රැස් අතර රඟනා මොනර රංචු, දූලී නානා බිඟු හරයෝ, ලා දළුපත් බුදිනා මුව රංචු ආදී හූ වනගත දිවියෙහි සුන්දරත්වය නිහඬව කියති.ඔවුනට වේලාව යනු විහිළුවකි. වේලාව වූ කලී මිනිසුන් වූ අපට අගනේ වුව ද, සත්ව ප්‍රජාව හට දිව ගානා තණ පතක් සා නොවටී. උදෑසන පරිසරයේ සුන්දරත්වය හිරු මෝරණ තුරු ම බුක්ති විඳිනා මොවුහු, දහවල් සමයෙහි රූක්ෂ ගසක අතු පතර හෝ ගස මුල ලැග තෙහෙට්ටු වූ ගතට විවේකය ලබා දෙති.හිරු අවරට හැරෙනා සඳ ස්වකීය ළමා ළපටි කැළ පෙරදැරිව තණ පිටි, වැව් පිටි ආදියට එකතුව සැදෑ කල සෞම්‍ය ගුණය උපරීමයෙන් විඳ ගනිති. අවසන රාත්‍රියට ඉඩ දී මුව, සා, මී, කුළු ආදි වූ අහිංසක සතුන් සැඟවෙති. ඉනික්බිති ස්වකීය අණසක වනාතේ පතුරණු වස් කෑ මොර ගානා අලි, දිවි, ආදි වූ කෙරුම් කාරයින්ට රාත්‍රී වනපෙත අඬ ගසති.මේ වූ කලී වනාන්තරයේ සුපුරුදු දව සැරිය ය. එම දවසැරියෙහි සොඳුරුතම මොහොතකය මා වන පෙතට පා තැබූයේ. ලුණුගම්වෙහෙර ජාතික වනෝද්‍යානයේ බටහිර මායිම වන කිරිඳි ගඟ අසළින් ගමන් ඇරඹු මාගේ ගමනාන්තය වන්නේ, තල්ගහදිගන වැව ය. මෙකී වන උයනේ ගෙල බැඳි මාලයක් හා සමැව පිහිටා ඇති වැව් සමූහයෙන්, තල්ගහදිගනට හිමි වන්නේ සුවිශේෂීත්වයකි. මන්ද යත් ඇය මනරම් ය.අවුරුද්ද පුරාවටම හිරුගෙන් නො අඩුව වන්දනාමාන ලබනා වන දරුවන්ගේ පිපාසාව නිවනු වස් මෑ ඉටු කරනා සේවය අඟනේ ය. ඊශාන දිග මෝසම් වැසි දිය ලැබෙනා සමයේ දී වැව් කුස දියවරින් පරිපූර්ණ කර ගන්නා මෑ, ඉනික්බිතිව එළැඹෙන ඉඩෝර සමයේ දී රඳා ගත් දිය පොදින් මුළු වනාන්තරය ම සනහන්නීය.ඊශාන දිග මෝසම් මඟින් අවැසි දියවර ලැබ පෝෂණය වන වනාන්තරයේ ශාක විවිධත්වය ආකාර කිහිපයකටම වර්ග කළ හැකි ය. ප්‍රධාන වශයෙන්ම මෙහි ඇත්තේ වියළි මිශ්‍ර - සදාහරිත වන වැස්මකි. ඊට අමතරව කිරිඳි ඔය දෙපසටම වන්නට පිහිටි කුඹුක්, තිඹිරි ගසින් ගැවසී ගත් වන වැස්ම ගංගාධාර වනාන්තර ලක්ෂණ පෙන්නුම් කරයි.මුළු බිම් ප්‍රමාණයෙන් හෙක්ටයාර 23498.8 ක් වූ වනෝද්‍යානයේ ජෛව විවිධත්වය ද පැසසිය යුතු මට්ටමක පවතී. වනාන්තරය සතු සත්ව විවිධත්වය අතර කුරුලු විශේෂ 184 ක්, ක්ෂීර පායි විශේෂ 43 ක්, උරග විශේෂ 33 ක්, උභය ජීවී විශේෂ 12 ක් සහ මත්ස්‍ය විශේෂ 21 ක් පමණ වාර්තා වෙයි. වන අභ්‍යන්තරයේ හා සමැව ඉන් බාහිරව ගලා බස්නා කිරිඳි ගඟෙහි දියවර තුළ ද ඉන් මත්ස්‍ය විශේෂ කිහිපයක්ම ජීවත් වීම සැබැවින්ම භාග්‍යය කි.බොරළු අතුරා සංවර්ධනය කර ඇති තල්ගහදිගන උද්‍යාන පිවිසුම් මාවත දෙපසටම වන්නට ඇත්තේ අතීත මිනිස් ක්‍රියාකාරකම්වල නටබුන් ය. වන ජීවී රක්ෂිතයක් වීමට ප්‍රථම, කැලේ කපා හේන් වගා සිදුකර අතැර දැමූ බිම්වල වර්ධනය වූ ද්විතීක වනාන්තරය, අද වන විට ගඳපානා සහ පොඩි සිංඤ්ඤෝ මරං වැනි ආක්‍රමණික පඳුරු විසින් අත් පත් කර ගෙන සිටී.පෙර දවස නොමිනිසුන් විසින් කරන ලද ඒ වන අපරාධයෙහි ඵල විපාක බුක්ති විඳින්නෝ කවරහු ද? වන ජීවී රක්ෂිතයක් වූවත් මෙහි සරනා මුව, ගෝණ, මී, අලි, සා, කුළු ආදි වූ තෘණ භක්ෂකයෝ වියළි සමයේ දී ආහාර හිඟ කම ඬසාවෙන් පීඩා විඳිති.කිතුල්කොටේ වන ජීවී අඩවි ආරක්ෂක කාර්යාලය අසල සිට මාගේ ගමනාන්තය වන තල්ගහදිගන වැවට ඇත්තේ කිලෝ මීටර් හයක පමණ වූ දුරකි.‘බාස්... බාස්...’ හඬින් සුළන් පහර කපා ගෙන හිසට උඩින් පියඹා පැමිණි කුරුල්ලෙක් මයිල ගසකට පහත් විය. සිතෙහි උපන් කුතුහලය මඟ හරවා ගත යුතු බැවින් මම මයිල ගසට සමීප වුණෙමි.කෙතරම් අපූරු ද? මා නෙත් කෙතරම් භාග්‍යවන්ත ද? අභිමුවෙහි වන මයිල ගසෙහි ඉහළ අත්තක සිට අවට විපරම් කරනුයේ අපටම ආවේණික අළු කෑදැත්තෙකි. කහ පැහැති වක් වූත්, සවිමත් වූත්, දිගු හොට ය. අළු මිශ්‍ර කළු පැහැති ශරීරය, සුදු පැහැති ළය ප්‍රදේශය සහ දිගු පෙඳය ඒ අනගිතම ස්වභාවධර්මයේ නිර්මාණයට දෙස් දෙයි.මේ අනඟි පක්ෂියා ජීවත් වනුයේ මා උපන් මේ පින් බිමේ පමණකි. ලොව අන් කිසිදු ස්ථානයක දී හමු නොවේ. ශ්‍රී ලාංකේය අනන්‍යතාවයේ තවත් කුරුලු ලකුණක් නියෝජනය කරනා හේ නමින් ශ්‍රී ලංකා අළු කෑදැත්තා නම් වේ. අළු කෑදැත්තා යනු අපූර්ව වූ ජීවන රටාවකට උරුමකම් කියනා පක්ෂියෙකි. උගේ ගමනේ වත - ගොත විශ්මිත ය, අවිහිංසකත්වයෙන් අනූන ය.අළු කෑදැත්තා ගේ ප්‍රජනන සමය අපේ‍්‍රල් අගෝස්තු අතර කාලයයි. ස්වකීය පෙම්වතිය හා සමඟ පෙම් බැඳ දරු පවුලක් නඩත්තු කිරීමට තරමේ වැඩුණු කෑදැති පිරිමි පක්ෂියා සැබැවින්ම ආඩම්බර ය. ඊට හේතුවක් ද ඇත.ස්වකීය පෙම්වත් කෑදැත්තිය ගේ බිත්තර දමනා සමය සමීප වත්ම, වහා ක්‍රියාශීලී වන කෑදැත්තා තම නිවස්නය සඳහා සුදුසු ගස් බෙනයක් තෝරා ගනියි. කෑදැත්තිය පෙම්වතා තෝරා දුන් ගස් බෙනයට වැදී තම නිවාසය තැනීමේ පෙදරේරු කාර්යය අරඹන්නීය. ඈ බෙනයේ රැඳි පස්, රොඩු, දූලී සහ සිය ශරීරයෙන් පිටවන බහිස්‍රාවීය ද්‍රව්‍යය ද උපයෝගී කර ගෙන, තම දිගු සවිමත් හොටයේ ආධාරයෙන් ඇළෙනසුළු බදාමයක් තනා ගන්නී ය. අනතුරුව තමන් බෙනයේ සිටියදීම පෙර තනා ගත් බදාමයෙන් බෙනයේ දොරටුව අවුරා බිත්තියක් බැඳීම අරඹන්නීය.ලුණුගම්වෙහෙරේ සොඳුරු ලියකම්එකී බිත්තියේ එක් ස්ථානයක් පමණක් විවරයක් සිටින සේ තබා ගනුයේ තනා ගත් සිර මැදිරියට අවශ්‍ය වාතාශ්‍රය ලබා ගැනීමට සහ අවශ්‍ය විටෙකදී විසල් හොට තම කුටියෙන් පිටතට යොමු කිරීම සඳහා ය. අනතුරුව තමන් විසින් ම තනා ගත් සිර කුටිය තුළ බිත්තර දමනා ඇය (වරකට 02 - 03 ක් අතර ගණනක්) බිත්තර මෝරා කෑදැති බිලිදුන් මොලොව සිරි දකිනා තුරු අවැසි ආදරය, රැකවරණය, උණුසුම ආදී මූලික අවශ්‍යතා සිරකාරියක සේ බෙනය තුළම රැඳෙමින් ලබා දෙන්නීය.එකී කාල සීමාව තුළ දී ඇයට අවැසි කෑම් බීම් ලබා දෙන්නේ ඇගේ වල්ලභයා ෂසින් ය. කෑදැත්තා විසින් රැගෙන එන කෑම සිර කුටියේ විවරය තුළින් ඇය බුක්ති විඳින්නී ය. මාතෘ පේ‍්‍රමයේ තරම, ස්වාමීත්වයේ යුතුකම් සහ පිෲත්වයේ වගකීම් මුහු වූ සත්ව පේ‍්‍රමයක තරම. එකී විහඟ පේ‍්‍රමය මනින්නට දියුණු යැයි සම්මත මිනිසුන් හට මිනුම් දණ්ඩක් ඇත් ද?නිරන්තරයෙන් ම දෙදෙනා බැගින් සංචාරයේ නිරතවීම වූ කලී කෑදැත්තන් ගේ පොදු පිළිවෙතකි. නමුදු මා මේ මොහොතේ දී දුටුයේ එකෙකි. එසේනම් මොහු සිරකාරියක සේ බිත්තර රකින්නා වූ තම බිරියට අවැසි කෑම සොයා වෙහෙසෙන්නකු විය යුතු ය. ඒ බැව් සනාථ කරමින් කෑදැත්තා තල්ගහදිගන වැව දෙසට පියා සැරී ය.“විහඟ මිතුරේ ඔබටත්, ඔබ ගේ පුංචි පවුලටත් දිර්ඝායු වේවා! ඔබලා ලුණුගම්වෙහෙර වනපෙත සොඳුරු කිරීමට දරනා අහිංසක උත්සාහය අරභයා”මා වනයට ප්‍රවිශ්ඨ වූ උදා කාලය යනු වල් අලි ස්වකීය රාත්‍රී ගොදුරු බිම් වල සිට ජලය පානයට සහ ජල ක්‍රීඩාවට වැව් කරා පියවර මනිනා වේලාව ය. එම නිසාවෙන් මාගේ ගමනාන්තය වන තල්ගහදිගන වැව අනිවාර්යයෙන්ම වන අලි ජල ක්‍රීඩා නැරැඹීය හැකි ස්වභාවික ක්‍රීඩාගාරයකි.දඬුවැල් වද, මී වද, බඹර වදවලින් ආඩ්‍ය වන වනාන්තරයේ ආහාර ගබඩාව, කැලේ පිපී හිනැහෙන මල් වල රස සොරා ගෙන වැජඹෙන අපූරුව කැලය තුළට එබී බැලූ කල දිස් වේ. පලු, වීර, කෝන්, කිරි කෝන්, මොර සමය යනු වද බඳිනා මැසි කෙල්ලන් හට රාජකාරී බහුල සමයකි. ඒ බැව් නිබඳවම ඇසෙනා මැසි ‘ගුමු’ - ‘ගුමු’ ව දෙස් දෙති.ඉඳින් දුෂ්කර ගමනකින් පසු මම මාගේ ගමනේ අන්තයට පැමිණියෙමි. පෙරඹරින් හිරු නැගෙනා කල ඉවුරු තෙරකට වී, පරිසරයේ නිහඬ බව අතරින් උපදිනා සොඳුරු බව විඳීමට භාග්‍ය උදාවීම යනු ජීවිතය තුළ ලබන්නා වූ කදිම ත්‍යාගයක් හා සම වෙතැ’යි මට හැඟේ.මන්ද යත් මා තල්ගහදිගන වැව් තෙරට ළඟා වන කල, හිරු ඉවුරු තෙර සිට මද දුරක් අහස් කුස තුළ ගමන් කර, වැහි අඳුරට මුවා වී හිඳ, මන්දස්මීත මදහසින් මදෙස බලමින්, සීන් රැස් දහරකින් දියවර තෙමමින් සිටි නිසාවෙනි ඒ.කෙතරම් අපූරු ද?පරිසරය සුන්දරය, අහිංසකය. ඉඳින් අපි කෙසේ නම් ඒ සුන්දර අහිංසකාවියට කුරිරු කම් කරමු ද?“ඔබ වනයට ආදරය කරන්න. වනය ඔබට ද ආදරය කරනු ඇත. කල් යත්ම ඔබ ද ඇය ගේ දරුවකු සේ ගෙන සෙනෙහස පානු ඇත...”සැබැවින් ම යථාර්ථය ද එයම වන්නේ ය. ලුණුගම්වෙහෙර - ජාතික වනෝද්‍යානයක් වූවාට පසුව සංචාරකයින් උදෙසා වනාන්තරය තුළ පිහිට වූ කඳවුරු බිම් පහ අතුරින් තල්ගහදිගන ගල ද එක් කඳවුරු බිමකි. එසේ වීමට හේතුව ද මෙහි පවත්නා නිහඬ සුන්දරත්වය ම වන්නේ ය. එය විඳ ගැනීමට රිසියන් හට වන පෙත නිබඳවම ඇරයුම් කරන්නී ය.සඳමල් රශ්මී ශ්‍රී බුද්ධික වන ජීවී නියාමක ලුණුගම්වෙහෙර ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=as0910047</link>
    <topic>ලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයි</topic>
    <author>සාකච්ඡා කළේ -රමණී සුබසිංහ</author>
    <content>එදා අපේ දරුවො කුරුල්ලො වගෙයි සැහැල්ලුයි නිදහස්අම්මා මියගියේ අපට ජීවිතය උගන්වලාගුරු සේවයේ රස කතාමිනිත්තුවක කතාවක්සිර කුටියක තනිවුණු පෙම්වතියට කෑම කවන සොඳුරු පෙම්වතානෙළුම් විලලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයිකොටි හඬේ සිට දෙමළ ජනතාව සුවපත් කරන වෙද හාමුදුරුවෝකුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිමිනිසුන් ලෙස උපත ලැබුව ද ගුණ දහම් දන්නා මිනිසුන් ලෙස ජීවත්වන පිරිස් අප සමාජයේ ඉතා දුර්ලභය. කෙනෙක් තමන් ගේ සුබ සිද්ධිය ම ප්‍රාර්ථනා කරන අතර අනෙකා ගේ අයහපත ම අපේක්ෂා කරන්නේ ය. ලෝබයෙන්, ද්වේශයෙන්, මෝහයෙන් මිනිසා මුළා වී ඇත.එවන් මිනිසුන්ගෙන් අයහපත ම මිස යහපතක් බලාපොරොත්තු විය නොහැකි ය. යහපත් මිත්‍රත්වයක් අපේක්ෂා කළ නොහැකි ය. මේ නිසා තවත් පුද්ගලයකු හා මිත්‍රත්වයක් ඇති කර ගැනීමේ දී වඩාත් කල්පනා කාරී විය යුතු ය. තමන් ගේ ජීවිතය නිවැරැදි කරගන්නට සත් පුරුෂ ආශ්‍රය වඩාත් වැදගත් වන බැවිනි.තම නිවෙසින් පිටත දී හොඳ මිනිසුන් සෙවීමට පළමුව තමන් ජීවත් වන ගෙදර පරිසරයේදීම එවන් පිරිසක් නිර්මාණය කර ගැනීම වැදගත් ය. යහපත් ගුණධර්මයන්ගෙන් යුත් කල්‍යාණ මිතුරන් සමාජයේ දී ඔබට මුණ ගැසෙනවා වීමට පුළුවන. එහෙත් නිවෙසේ දී අසත්පුරුෂයින් සමඟ ජීවත් වන්නට සිදුවේ නම් ඒ ජීවිතය නීරස වනු ඇත. කම්කටොලුවලින් පිරී යනු ඇත.ළමා කාලයේ දී ද, තරුණ වියේ දී ද, මහලු වියේ දී ද යන තුන් කල්හිම සත්පුරුෂයන් ඇසුර ලැබෙන්නේ නම් එය අප ලද භාග්‍යයකි. එවන් පුද්ගලයන් නිසා ජීවිතයට ලැබෙන යහපත් ආනිසංස බොහෝ ය. බුදුරජාණන් වහන්සේ සංයුක්ත නිකායේ දේවතා සංයුක්තයෙ දී සත්පුරුෂ සේවනයේ අනුසස් හතක් පිළිබඳ පෙන්වා දුන්හ.  “සත්ති රේව සමාසේතසත්ති පුබ්බේත සත්තවංසතං සද්ධම්ම මඤ්ඤායස්‍යෙයෝ හෝති නපාපියෝ”සත් පුරුෂයන් සමඟම එක්වන්න. සත්පුරුෂයන් සමඟ ම මිතුරුදම් ගොඩනඟන්න. එවන් තැනැත්තා, සත්පුරුෂයන් ගේ පංච ශීල දස ශීල ආදි ගුණ ධර්ම දැක උතුමෙක් වේ. පවිටෙක් නොවේ.හොඳ මිනිසකු ගේ ඇසුර ලැබීම යනු සිල්වතකු ගේ ආශ්‍රය ලැබීමකි. එනම් නීතිරීති ගරු කරන පුද්ගලයකු ගේ ඇසුර ලැබීමකි. හෙතෙම කයින් වැරැදි නො කරන්නෙකි. වචනයෙන් ද වැරැදි නොකරන්නෙකි. ඔබ ජීවත්වන නිවසේ දී කයින්, වචනයෙන් වැරැදි නොකරන පුද්ගලයෙක් බවට පත්වන්නට හැකි නම්, එනම් සිල්වතෙක් වීමට හැකි නම් සැබැවින් ම ඔබ උතුම් පුද්ගලයෙකි. ඒ සඳහා සිත ප්‍රමුඛ වන බව ඔබ හොඳින් දනී. සිත නිවැරැදි නම් කය, වචනය නිවැරැදිව තබා ගැනීමට පුළුවන. එවිට ඔබ වැනි සත්පුරුෂයකු ඇසුරු කරන නිවැසියන්ටත්, සමාජයටත්, යහපතක් ම වේ. ඔබ ගේ හැසිරීම ඔවුන් ගේ ජීවිතයට ද ආදර්ශයක් වේ.  “සතං සද්ධම්ම මඤ්ඤායපඤ්ඤා ලබති නාඤ්ඤ තෝ”සද්ධර්මය පිළිබඳ දැනගන්නට ලැබෙන්නේ යහපත් මිනිසුන් ඇසුරේ දී පමණක් බව මෙහිදී අවධාරණය කර තිබේ.උතුම් වූ ලොව්තුරා බුදුරජාණන් වහන්සේ ගේ ධර්මය අනුගමනය කරන පුද්ගලයා සිල්වතෙකි. යහපත් චර්යා ධර්මවලින් පූර්ණ වූවෙකි. හෙතෙම ජීවිතයේ දර්ශනය, ජීවන දැක්ම බවට පත් කරගෙන තිබෙන්නේ ශ්‍රී සද්ධර්මයයි. ධර්මය දන්නා තැනැත්තා මේ ලොව සෑම දේ ම යථාර්ථවාදීව බලන්නේ ය. ඇත්ත ඇති සැටියෙන් දකින්නේ ය. කයින් හෝ වචනයෙන් වැරැදි කර අකුසල් රැස් නොකරන්නේ ය. එවන් මිනිසුන් ගේ ඇසුර ලබන තැනැත්තා ද ප්‍රඥාවන්තයකු මිස අඥානයකු වන්නේ නැත. මේ අනුව යහපත් මිනිසුන් ඇසුරින් ඔබට මෙතෙක් කලක් නොලද ජීවිතාවබෝධය ලැබීමට අවස්ථාව උදාවේ. මේ ලෝකය පිළිබඳව, එහි වෙසෙන මිනිසුන් ගේ සැබෑ ස්වරූපය පිළිබඳ දැනගන්නට හැකියාව ලැබේ. සමාජය ගැන සත්‍යය දන්නා පුද්ගලයාට එහි ජීවත්වීම අපහසු වන්නේ නැත.බුදුරජාණන් වහන්සේ සත් පුරුෂ ඇසුරෙහි තෙවැනි අනුසස් මෙසේ දේශනාකොට වදාළහ.  “සතං සද්ධම්ම මඤ්ඤායශෝක මජ්ජේ නසෝචතී”සත් පුරුෂයන් වෙතින් උතුම් ධර්මය දැනගත් කල්හි සුසුම්ලන පුද්ගලයින් අතර සුසුම් නොහෙළන පුද්ගලයෙක් වීමට අවස්ථාව උදාවේ. ශෝකයෙන් අසහනයෙක් වැළපෙන මිනිසුන් අතර ශෝක නොවන්නෙක් ද වෙයි. නොවැළපෙන්නෙක් ද වේ.ශෝකය දැනෙන්නේ අප අකැමැති දේ සමීප වන විට දී ය. අලාභයේ දී ය. අපකීර්තියේ දී ය. නින්දා අපහාස හමුවේ ය. මේ ලොව ඕනෑම පුද්ගලයකුට මේ අෂ්ඨලෝක ධර්මයට මුහුණ දීමට සිදුවේ.බොහෝ දෙනෙක් දුක් සහිත අත්දැකීම්වලට මුහුණ දෙන්නේ කඳුළු පිරි මුහුණිනි. අසහනයෙන් පීඩාවට පත්වෙමිනි.එහෙත් යථාර්ථය පිළිබඳ අවබෝධය ඇති කල්‍යාණ මිතුරකු අප ජීවිතයට සමීපව සිටියේ නම් නොහඬා, නොවැළපී ප්‍රශ්නවලට මුහුණ දීමේ අපූරු හැකියාවක් උදාවේ.ලෝකය පිළිබඳ අවබෝධය ඇති තැනැත්තා කිසි කලෙක හඬමින් ජීවිතයට මුහුණ දෙන්නේ නැත.  “සතං සද්ධම්ම මඤ්ඤායඥාති මජ්ජේ විරෝජතීසත්පුරුෂයින් ගේ ජීවන දර්ශනය, ධර්මය, අවබෝධ කොට එය තම ජීවිතයට ළං කරගන්නා පුද්ගලයා සිය ඥාතීන් අතර බැබළෙන්නේ ය. ජීවිතයේ දී හොඳ ගති ඇති නෑයෝ හමුවෙති. නරක ගති ඇති නෑයෝ ද හමුවෙති. විවිධ ගති ඇති ඥාතීන් අතර තවත් එක් අයකු පමණක් බවට පත් නොවී සුවිශේෂී පුද්ගලයකු බවට පත් වන්නට, ආලෝකයක් සහිත ජීවිතයක් ඇති තැනැත්තකු බවට පත්වන්නට, ප්‍රශංසා ලබන්නකු බවට පත්වන්නට අපේක්ෂා කරනවා නම්, ඔබ සත්පුරුෂයකු ඇසුරු කළ යුතු ය.මරණින් මතු ප්‍රේත ලෝකයක උපත ලැබීමට අප කිසිවකු කැමැති නැත. තිරිසන් බවයක උපත ලැබීමට ද අකැමැති ය. සංක්ෂිප්තව සඳහන් කළහොත්, සතර අපායේ ඉපිද නිරාදුක් විඳින්නට අකමැති ය.බෞද්ධයා පරලොව විශ්වාස කරන්නෙකි. විශ්වාස කළ ද නොකළ ද නිවන් දකිනතුරු අපට නැවත නැවත ඉපැදීමට සිදුවේ. මරණින් මතු කවර බවයක උපත ලබන්නේ දැයි අපි නොදනිමු.  “සතං සද්ධම්ම මඤ්ඤායසත්තා ගජ්ජන්ති සුග්ගතිං”සත්පුරුෂයින් ගේ සද්ධර්මය දන්නා කෙනෙක් නම් ඔබ මරණින් පසු අනිවාර්යයෙන් ම සුගතියෙහි උපදින බව බුදුරජාණන් වහන්සේ පෙන්වා දුන්හ. මෙලොව සිල්වතකු බවට පත් වූයේ නම්, දවසේ ස්වල්ප වේලාවක් හෝ භාවනාව වෙනුවෙන් කැප කළේ නම්, මේ ආත්ම භවයේදී සමාධිය අත්විඳි කෙනෙක් බවට පත් වූයේ නම්, චතුරාර්ය සත්‍යය අවබෝධ කරගත් පුද්ගලයෙක් බවට පත් වූයේ නම්, ඔබ ගේ මීළඟ භව ය, නිසැකවම සුගතිගාමී වනු ඇත.සත්පුරුෂයින් ගේ සදහම් දැන, සත්ත්වයෝ සෑම කල්හි සුවසේ සිටිති යනුවෙන් යහපත් මිනිසුන් ඇසුරේ වූ සයවැනි ආනිශංසය පෙන්වා දී ඇත. අප ජීවිතයේ අපේක්ෂා කරන්නේ කුමක්ද? සතුටයි. සුවපත් බවයි. මේ සුවය ප්‍රාර්ථනා කරනවා නම් සත්පුරුෂයන් ඇසුරු කළ යුතු ය. ඔවුන් සමීපයේ දී බිය නොදැනේ. තැති ගැනීමක් නොවේ. මානසික අසහනයක් ඇති නොවේ. අපි ඇසුරු කරන එවැනි උතුමන්ගෙන් අපට විපතක් නොවන නිසා ය.සත්පුරුෂයන් ඇසුරේ දී මානසික සුවය ලැබෙන්නා සේ ම  “සතං සද්ධම්ම මජ්ජායසබ්බ දුක්ඛා පමුජ්ජතී”යම් දිනෙක සියලු ම දුකින් නිදහස් වී බෞද්ධයන් අපේක්ෂා කරන උතුම් වූ නිර්වාණ සුවය ලැබීමට ද අවස්ථාව උදාවන්නේ ය.මේ අනුව සත්පුරුෂ සේවනයේ වූ ආනිශංස හොඳින් අවබෝධ කොට ඒ අනුව ජීවත්වන්නට උත්සාහ කරන්නේ නම් ඔබ ගේ මෙලොව ජීවිතය මෙන් ම පරලොව ජීවිතය ද යහපත් කරගැනීම අපහසු නොවන්නේ ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=as0910048</link>
    <topic>කොටි හඬේ සිට දෙමළ ජනතාව සුවපත් කරන වෙද හාමුදුරුවෝ</topic>
    <author>දෙනගම සිරිවර්ධන</author>
    <content>එදා අපේ දරුවො කුරුල්ලො වගෙයි සැහැල්ලුයි නිදහස්අම්මා මියගියේ අපට ජීවිතය උගන්වලාගුරු සේවයේ රස කතාමිනිත්තුවක කතාවක්සිර කුටියක තනිවුණු පෙම්වතියට කෑම කවන සොඳුරු පෙම්වතානෙළුම් විලලොව පිළිබඳ අවබෝධයක් ඇත්තා කිසිකලෙක හඬමින් ජීවිතයට මුහුණ නොදෙයිකොටි හඬේ සිට දෙමළ ජනතාව සුවපත් කරන වෙද හාමුදුරුවෝත්‍රිකුණාමලයේ ඊච්චලන්පත්තුවේ කොටි හඬ ගුවන් විදුලි කාර්යාලය පිහිටි ලොකු කන්ටේනරය තුළ දැන් බෞද්ධ භික්ෂූන් වහන්සේ නමක් වැඩ සිටිති. ඒ කන්ටේනරයට සම්බන්ධකොට තැනුණු කුඩා ටකරන් මඩුවක බේත් අල්මාරියක්, බංකු කීපයක්, පුටු දෙකක් සහ මේසයක් තිබේ.කන්ටේනරයේ ඇඳක් ද දානය පිළියෙළ කැර ගැනීම සඳහා උදුනක් ද තිබේ. ඇඳේ කොට්ටය ළඟ සූත්‍රපිටකයේ පොත් කීපයකි. උන්වහන්සේ උදෑසන පිබිදෙන්නේ ටකරන් මඩුවට ගොඩවන රෝගියකුගේ කෙදිරිලි හඬක් අසමිනි.තේ කහට කෝප්පයකින් දවස අරඹන උන්වහන්සේට රෝගීන්ට කරන ප්‍රතිකාර නිසාම බොහෝ දිනවල හීල් දානය වරදී. ඇතැම් දිනෙක දහවල දානය ද උන්වහන්සේට අමතක වේ.උන්වහන්සේ ගෙන් ප්‍රතිකාර ගැනීමට එන සියල්ලෝ ම දෙමළ ය.කන්ටේනර් සංඝාවාසය ඉදිරිපිට දේවානන්ද හිමි (වමේ) සමඟ ධම්මාලෝක හිමි (දකුණේ)මේ වෙද හාමුදුරුවෝ රත්නපුර දේවානන්ද හිමි ය.අපි උන්වහන්සේගේ කතාවට සවන් දුනිමු.වසර එක හමාරකට පෙර මේ හිමි හැඳින්වුණේ වෛද්‍ය එස්.ඩී. ගමගේ නමිනි. ගමගේ මහතා ඉන්දියාවේ දී වෛද්‍ය විද්‍යාව හැදෑරුවේ ය. සවුදි අරාබියේ වෛද්‍යවරයකු වශයෙන් සේවය කළ එතුමා පසුව ලංකාවට පැමිණ නුවරඑළිය උඩුපුස්සැල්ලාව වසර 13 ක් වෙදකම් කෙළේ ය. එහිදී ඔහු දෙමළ බස ඉගෙන ගත්තේ ය.කැබිතිගොල්ලෑව හල්මිල්ලෑව රජමහා විහාරය අසල දී එල්.ටී.ටී.ඊ. ත්‍රස්තවාදීන් සිංහලයන් අසූ දෙනකු මරා දැමූ පුවත ඔහු ඇසූයේ විදේශයක සිටියදී ය. ඔහුට මහත් කම්පාවක් ඇති විය. ලංකාවට පැමිණි ඔහු හල්මිල්ලෑව රජමහා විහාරාධිපති ධම්මරක්ඛිත හිමි හමුවීමට ගියේ ය.උන්වහන්සේ ගේ ගමේ ජනතාවත් ගෙවන දුෂ්කර ජීවිතය දුටු ඔහු ජනතාවට සේවය කරමි. ඒ සඳහා මම පැවිදිවෙමියි සිතුයේ ය.2008 දී ඔහු ධම්මරක්ඛිත නාහිමියන්ගේ ශිෂ්‍යයකු වශයෙන් පැවිදි විය. එවිට ඔහුගේ වයස අවුරුදු 56 කි. ඒ නා හිමියන්ට පන්සල් 18 ක් අයිතිව තිබිණ. පැවිදි වී දින 13 කට පසු නා හිමියෝ දේවානන්ද හිමිට ඊතලවිද්දවැව පන්සල බාර දුන්හ.ඒ පන්සල ජරාවට ගොස් තිබිණ. සංඝාවාසය තුඹස් රැසකි. වසරක් තුළ උන්වහන්සේ විශාල ශාලාවක් ඉදිකැර වූහ. පන්සල ද තැනිණ. දහම් පාසලක් ද පිහිටුවනු ලැබිණ. ශිෂ්‍යයෝ 180 කට වැඩි වූහ. ඒ ළමයින්ට ඉරිදාට ආහාර ද සැපයිණ.පන්සල ගොඩනඟා වසරකට පසු උන්වහන්සේ පිරිත් පින්කමක් පැවැත්වූහ. පසු දා සාංඝික දානයට භික්ෂූන් වහන්සේ දහනමක් වැඩිය හ. උන්වහන්සේ එයින් එක් භික්ෂුන් වහන්සේ නමකට පන්සල බාර දී සේරුවිල රජමහා විහාරයට වැඩියහ.“දැනට කරනවාට වඩා වැඩි සේවයක් කිරීමට මට අවශ්‍යයි. ඊතලවිද්ද වැව පන්සල දැන් ඕන ම කෙනකුට බලා ගත හැකියි. ඒ නිසා මම වැඩියෙන් සේවය කළ හැකි තැනකට යනවා” උන්වහන්සේ සිය දායකයන්ට කීහ.පාෂාණ පබ්බත රජමහා විහාරය පිහිටි ස්ථානය - කොටිහඬ ගුවන් විදුලි සම්ප්‍රේෂණ කුලුන මෙහි පෙනේ.සේරුවිල රජමහා විහාරාධිපති සේරුවිල සරණකිත්ති මහ නා හිමියන් නැඟෙනහිර පළාතේ ජනතාවට කරන සේවය පිළිබඳව අසා තිබුණු දේවානන්ද හිමියෝ උන්වහන්සේ හමුවූහ.“පාෂාණ පබ්බත රජමහා විහාරය බාර ගෙන එය වැඩි දියුණු කරන්න” සේරුවිල නා හිමියෝ කීහ.ඊච්චලන් පත්තුවේ කල්අඩි ගමේ පිහිටි පාෂාණ පබ්බත රජමහා විහාරය ගස් සහිත ගලක් පමණක් විය. ඒ ඉදිරිපිට කන්ටේනරයක් විය. ගලෙහි තැනෙක කඩා දැමුණු වෛත්‍යයක සටහන් විය. ඒ මත කොටි ත්‍රස්තයන් මෝටාර් රදවන සවි කොට තිබිණ. එතැනම අඩි 120 ක් උස කුලුනකි.ඒ කොටි ත්‍රස්තයන්ගේ කොටි හඬ ගුවන් විදුලියේ සම්ප්‍රේෂණ කුලුනයි. අර කන්ටේනර පෙට්ටිය යොදා ගැනුණේ කොටි හඬ ගුවන් විදුලි කාර්යාලය වශයෙනි. කන්ටේනර පෙට්ටිය සංඝාවාසය වශයෙන් යොදා ගැනිණ.පසුගිය ජූලි මාසයේ සේරුවිල නායක හාමුදුරුවෝ කන්ටේනර පෙට්ටියේ වස් සමාදන් වී නැවතුණහ. එහෙත් උන්වහන්සේ දේවානන්ද හිමියන්ට කන්ටේනර පෙට්ටියේ ඇඳ පවරා රෑ සැතපෙන්නට ගල් තලාවට වඩිති.“නායක හාමුදුරුවෝ කන්ටේනරයේ ඇඳේ වැඩ ඉන්න. මා ගල් තලාවට යන්නම්,” දේවානන්ද හිමියන්ගේ ඉල්ලීමට නා හිමියෝ ඉඩ නුදුන්හ. දේවානන්ද හිමියෝ ද නා හිමියන් සමඟ ගල් තලාවේ සැතපුණහ. දැන් නා හිමියෝ දොරවල් නැති ටකරන් මඩුවක සැතපෙති.අවට ගම්වල සිටින්නේ දෙමළ ජනතාව ය. ඔවුහු දිළින්දෝ ය. රෝහලකට යෑමට වාහන හිඟ හෙයින් ඔවුහු ලෙඩ දුකෙන් පෙළෙති. දේවානන්ද හිමියෝ ඔවුන්ට ප්‍රතිකාර කිරීමට ඉදිරිපත් වූහ. ගම් කීපයකම දෙමළ ජනතාව ඒ හිමියන්ගෙන් ප්‍රතිකාර ගැනුමට එති.මේ පිළිබඳව ඇසූ පරිත්‍යාගශීලීහු ඖෂධ වර්ග සැපයූහ. සපයති. පාෂාණ පබ්බත රජමහා විහාරය සමඟ දැන් අවට ගම්වල දෙමළ ජනතාව සම්බන්ධය. නොමිලේ ප්‍රතිකාර කරන මේ භික්ෂුන් වහන්සේ ගේ කරුණාව දෙමළ ගැමියන්ගේ සිත් පහන් කරවයි.මෙවර වස් පින්කම පවත්වන්නේ මහරගම ගොඩිගමුව සද්ධර්මාරාමයේ දායක සභාව ය. සද්ධර්මාරාමාධිපති තේනේගම ධම්මාලෝක හිමිපාණන්ගේ අනුශාසනය පරිදි මෙවර වස් පින්කම මේ ඔක්තෝබර් 10 වැනිදා සහ 11 වැනිදා පැවැත්වේ.දෙමළ ගම් වටා යන කඨින පෙරහර, පිරිත් සජ්ක්‍ධායනාව සහ සංඝගත දක්ෂිණාවට අමතරව රුපියල් 2000 කට වඩා වටිනා වියළි ආහාර බඩු මලු අවට ගම්වල ජනතාවට බෙදා දීම ද සිදුවේ. පාසල් සිසුන්ට අවශ්‍ය පාසල් උපකරණ පිරිනැමේ.“මහරගම ගොඩිගමුව සද්ධර්මාරාම දායක සභාව ඉතා ආදර්ශවත් ලෙස මේ ස්ථානය දියුණු කිරීමට උදව් කරනවා. මේ ස්ථානයේ පමණක් නොවෙයි අවට ගම්වල ජනතාවගේත් ජීවිතයට අවශ්‍ය පහසුකම් ලබාදීමට ඒ දායක සභාව කටයුතු කරනවා.කුස්සියට අවශ්‍ය උපකරණ ලබා දෙමින් ධර්ම ශාලාව ඉදිකිරීම සඳහා ද දායක වෙමින් දැනටමත් විශාල සේවයක් කරලා තිබෙනවා. අනෙක් ප්‍රදේශවලත් බෞද්ධ ජනතාව මේ ආකාරයට උදව් කළහොත් අපට ඉතා ඉක්මනින් පාෂාණ පබ්බත රජමහා විහාරය පුරාණ රජ කාලේ තත්ත්වයට ගෙන එන්නට බැරි නැහැ.” රත්නපුර දේවානන්ද වෙද හාමුදුරුවෝ ප්‍රකාශ කළහ.දෙනගම සිරිවර්ධනඡායාරූප - ටී.ඩී. සිරිසේන(මහරගම සමූහ)</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910041</link>
    <topic>අපිත් පොත් ප්‍රදර්ශනේ බැලුවා</topic>
    <author>හේමාලි</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිජාත්‍යන්තර පොත් ප්‍රදර්ශනයේදී හමුවූ ජනපි‍්‍රය නළු නිළියන් කීිප දෙනකුගේ අදහස්‘පොදු පුරුෂයා’ පොත විශේෂයෙන් මිලට ගත්තාසබීතා පෙරේරාපොත් පත් ගැන මගේ උනන්දුව හා ආසාව ඇතිවුණේ බොහොම දීර්ඝ කාලෙක ඉඳලා. සාහිත්‍ය මාසයට කියලා විශේෂයෙන් පොත් පත් ගන්න යන්නෙ නැතිවුණාට මම නිතරම පොත් සාප්පුවල රැඳෙන කෙනෙක්. මට අවශ්‍ය පොත් පත් කොහෙන් හරි හොයාගෙන කියවන කෙනෙක් මම.මම පොතපතට නැඹුරුයි කියලා දන්න හින්ද වෙන්නැති පසුගිය කාලේ මට ස්වර්ණ පුස්තක සම්මානය වෙනුවෙන් පොත් කියවල අදහස් දක්වන්නත් අවස්ථාව හිමිවුණේ. මට ඕන වුණේ මෙවර ස්වර්ණ පුස්තක සම්මානය හා රාජ්‍ය සාහිත්‍ය සම්මානය දිනාගත්ත සුනේත්‍රා රාජකරුණානායකගේ ‘පොදු පුරුෂයා’ පොත ගන්න. ඒත් එක්කම මම තාරකා වාසලමුදලිආරච්චිගේ ‘කළු’ කියන නවකතාව විශේෂයෙන් ගත්තා. මේ දිනවල කියවගෙන යන්නේ ඒ පොත.කොයි තැනකට ගියත් පොත් පත් ටිකක් දැක්කොත් මම නතර වෙන්නේ එතැන. මේ ළඟදි බෙල්ලන්විල පන්සලට ගියාමත් පොතක් දැකලා ඒක දිහා බල බල ඉන්නකොට හාමුදුරුවෝ ඒක මට කියවන්න දුන්නා. ‘ශ්‍රී පාදය’ ගැන තමයි ලියැවිලා තිබුණේ. අද කොයිතරම් ලෝකෙ දියුණුවෙලා, තාක්ෂණය දියුණුවෙලා කොම්පියුටර් ඇවිත් තිබුණත් පොත් කියවලා ලබන සුවය මට වෙන විදියකින් කොහෙත්ම ලබාගන්න බෑ.අද වෙන විට සාහිත්‍ය මාසයත් සමඟ ලංකාවේ ලොකු ප්‍රබෝධයක් පොත් පත් හා සම්බන්ධව ඇතිවෙලා තිබෙනවා. ඉතාම හොඳ දෙයක් විදියට තමයි මම මේක දකින්නේ. කොළඹ ජාත්‍යන්තර පොත් ප්‍රදර්ශනයත් එක්ක වැඩිහිටියන් පවා උනන්දු වෙලා තිබෙනවා තමන්ගේ දුවා දරුවන් සමඟ ඇවිත් පොත පත මිලදී ගන්න සහ ඔවුන්ට ඒ අවස්ථාව හිමි කර දෙන්න.රංගන ශිල්පීන් විදියට අපේ ක්ෂේත්‍රයට විතරක් අපි සීමාවෙලා හරියන්නෙ නෑ. සම්මුඛ සාකච්ඡාවකදි වුණත් අපි කතාකරන කොට අපි පොත පත කියවල දැනුම රැස්කරගෙන ඉන්න කොට කතා කරන්න පහසුයි. ඉතින් ඇත්තටම මම නම් අද මේ ඇතිවෙලා තිබෙන පොත පත පිළිබඳ උනන්දුව ප්‍රබෝධයට හරිම කැමැතියි. අපේ අනාගත පරපුර උගත් බුද්ධිමත් ගුණයහපත් අය කරන්න ඒ තරමටම පොත පත කියවීම වැදගත්.මම දැන් කියවන්නේ ‘කාන්තාරයේ කුසුම’රොෂාන් පිලපිටියඅද සාහිත්‍ය මාසය කිව්වම අපේ රටේ ලොකු පිබිදීමකින් ක්‍රියාකරන මාසයක් බවට පත්වෙලා තිබෙනවා. විශේෂයෙන්ම කොළඹ ජාත්‍යන්තර පොත් ප්‍රදර්ශනය නිසා ඒක වෙනම සංස්කෘතියක් බවට පත්වෙලා. ලොකු කුඩා, බාල මහලු පවුලේ සියලුදෙනාම පැමිණෙන තැනක් බවට පත්වෙලා. ඇත්තටම ඒ ප්‍රවණතාව ඉතාම හොඳයි.අපේ රටේ අනාගත පරපුර කියවන්න උනන්දු කරනවා කියන්නේ යහපත් පුරවැසියන් රැසක් බිහිවෙනවා කියන එකයි. තව ටිකක් පාසල් මට්ටමින් ශිෂ්‍ය ශිෂ්‍යාවන් මේ සම්බන්ධව උනන්දු කරනවා නම් හොඳයි කියලා මට හිතෙනවා. මම නම් කොහොමත් ඉස්සර ඉඳලම පොත පත කියවන්න උනන්දු වුණු කෙනෙක්. මම හිතන්නේ මෙතෙක් වැඩිම ජනකායක් පැමිණ හිටියේ මේ පොත් ප්‍රදර්ශනයට වෙන්න ඕන.මම පොත් රාශියක්ම ගත්තා. ඒ අතරින් මේ දිනවල මම කියවගෙන යනවා රංජිත් කුරුප්පු පරිවර්තනය කළ ‘කාන්තාරයේ කුසුම’ කතාව. ටෙලිනාට්‍ය රූගත කිරීම් සහ මගේ අනෙකුත් වැඩ කටයුතු අතර තුර ලැබෙන විවේකයේදී තමයි මම පොත් කියවන්නේ.ඇත්තටම නළුවෙක් විදියට රංගන ක්‍ෂේත්‍රය ගැන පමණක් නොවෙයි අපි දැනුවත් විය යුත්තේ සාහිත්‍ය දැනුම වගේම, රට තොට ගැන ලෝකය ගැන අපි අවදියෙන් සිටිය යුතුයි. අද ලෝකයේ තාක්ෂණය කොයිතරම් දියුණුවෙලා තිබුණත් ඒ මඟින් දැනුම කොයි තරම් ලබාගත හැකි වුණත් පොතක් කියවීමෙන් ලැබෙන සංයමය හා දැනුම වෙනස් ආකාරයකින් ලබාගන්න බෑ කියලා මම විශ්වාස කරනවා.ජාත්‍යන්තර පොත් ප්‍රදර්ශනය වගේ තැනකට යන එක නළුවෙක් විදියට මං වගේ කෙනෙකුට තවත් ලොකු අත්දැකීමක් කියලා මට හිතෙනවා. එතැනට එන්නේ සාහිත්‍යයට කැමැති, පොත පතට කැමැති පිරිසක්. නළුවෙක් විදියට සාමාන්‍ය මිනිස්සු අතර ගැවසීමත් එක්තරා ආකාරයක අත්දැකීමක් මට.මැක්සිම් ගෝර්කිගේ ‘අම්මා’ මට වටිනවාධනංජය සිරිවර්ධනඅපේ අම්මගේ, තාත්තගේ, සීයාගේ, ආච්චිගේ පටන් පොත් පත් ඇසුරේ වැඩුණු පවුලක තමයි මම හැදුණේ. මට මතකයි පුංචි කාලේ සෙල්ලම් කරන කොට මම මහගම සේකරයන්ගේ ‘ප්‍රබුද්ධ’ පොත කියවන්න ගන්නේ. ඊට පස්සෙ උසස් පෙළ පන්තියේ ඉගෙනගන්න කොට සාහිත්‍ය රසයත් එක්ක ඒක කියවන්න මම පෙලැඹුණා.මේ ඇසුර නිසා නිතරම අතට අහුවෙන පොත පත මම කියවන්න ගත්තා. අපේ ගෙදර අනෙක් හැමදෙනාමත් පොත පතට නැඹුරු නිසා ඒ අය ගේන ඒවත් කියවනවා. මම දැකලා තියනවා සමහර වෙලාවට පදික වේදිකාවේ කිලෝ ගාණට පොත් විකුණනවා. සමහර වෙලාවට අරන් බැලුවම ඒවායේ අන්තර්ගතය මිල කරන්න බෑ.සමහර වෙලාවල්වලට මට පොත් සාප්පුවට යන්න බැරි වුණත් අපේ අම්ම ලව්ව හරි පොත් ගෙන්වගෙන කියවනවා. මැක්සිම් ගෝර්කිගේ ‘අම්මා’ පොත මගේ ළඟ තිබුණේ නෑ. ඒ පොත මට වටිනවා. මේ නිසා මම ඒක ගත්තා. ඒ එක්කම ගත්තා මෙවර රාජ්‍ය සාහිත්‍ය සම්මාන හා ස්වර්ණ පුස්තක සම්මාන දිනූ සුනේත්‍රා රාජකරුණානායකගේ ‘පොදු පුරුෂයා’ නවකතාව.මේ දිනවල මම කියවමින් ඉන්නේ ඒක. කියමනක් තියනවානේ මිනිසෙක් ජීවිතේ සාර්ථක වෙන්න නම් ගෙයක් හදලා, පුතෙක් හදලා, පොතක් ලියන්න ඕන කියලා. පොත් පත්වලට මෙච්චර ඇලුම් කරන මමත් අනාගතේ කවදාහරි පොතක් ලියන්න බලාපොරොත්තු වෙනවා.අහුවෙන ඕනෑ දෙයක් කියැවීම මගේ පුරුද්දක්ඕෂධී හේවාමද්දුම’කියවීම මිනිසකු සම්පූර්ණ කරයි’ කියන කියමන පුංචි කාලේ ඉඳන්ම මගේ හිතේ තැන්පත් වුණු අදහසක්. එක දිගටම ඉඳගෙන පොත්පත් කියවන්න අද වන විට මට කාලවේලාව අඩු වුණත් ලැබෙන හැම විවේකයකදීම කුමක් හෝ කියවන්නට යොමුවෙන එක මගේ පුරුද්දක්. ඒක සමහර වෙලාවට පොත්වලට පමණක්ම සීමා වෙන්නෙත් නෑ.පුවත්පතක සඟරාවක හෝ හදිස්සියේ දකින කොළ කෑල්ලක හරි අතට අහුවන යමක් කියවන්න මම පුරුදු වෙලා ඉන්නවා.ඒ වගේම තමයි මට කියවන්න අවශ්‍ය පොත පත මම මිලදී ගන්නවා. අපි නළු නිළියන් වශයෙන් නිරන්තරවම මාධ්‍ය හමුවට යන අය. එහෙම වුණහම මාධ්‍ය ඔස්සේ අපට නිතරම කතාකරන්න සිද්ධ වෙනවා.අපි ලෝකය ගැන සමාජය ගැන දැනුම්වත් භාවයක් නැතුව හිටියොත් අපට හරියට කතාකරගන්න බැරි වෙනවා. අපි කියවනවා කියලා විෂයට අදාළ දේ විතරක්ම කියවල හරියන්නෙ නෑ. එදිනෙදා ජීවත්වෙන්නදැනුම්වත් වෙන්න අපේ බුද්ධිය දියුණු කරගන්න කියැවීම සහපොත් පත් ඇසුර අත්‍යාවශ්‍ය දෙයක් විදියට මම දකිනවා.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910043</link>
    <topic>වැඩිය ජනප්‍රිය වුණොත් පාරේ යන්න බැහැ</topic>
    <author>හේමාලි විජේරත්න</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිචාන්දනී හෙට්ටිආරච්චිමීට දශක දෙකකට පමණ ඉහතදී සිංහල ගීතත් බටහිර ගීතත් ගායනා කරමින් සංගීත ක්‍ෂේත‍්‍රයට පැමිණි චාන්දනී හෙට්ටිආරච්චි ඔබට මතක ඇති. පසුගිය කාලය පුරාම ඇය පිළිබඳ තොරතුරක් හෝ නිර්මාණ කාර්යයට එක්වීමක් ගැන අපට අසන්නට ලැබුණේ නෑ. වසර ගණනාවකට පසු ඇගේ ගීත ආයෙත් අපේ රසිකයන්ට අසන්නට ලැබෙන ආරංචිය නිසාම පසුගිය දිනක අපි උනන්දු වුණා ඈ සොයා යන්නට.පසුගිය කාලේ පුරාම ඔබ ගැන තොරතුරක් දැනගන්නට තිබුණේ නෑ. කොහෙද ගිහින් හිටියේ?මම නම් කොහෙවත් ගියේ නෑ. ලංකාවෙම තමයි හිටියේ. නමුත් නිර්මාණ කරන්න නම් බැරිවුණා. නිර්මාණ බිහිනොවුණු නිසා මාධ්‍ය හමුවට එන්න උවමනාවක් වුණෙත් නෑ.පසුගිය කාලේම ඔබ සංගීත ක්ෂේත්‍රයේ රැඳුණෙ නැත්ද?නෑ එහෙම නොවෙයි. මම සංගීත ක්ෂේත්‍රයේ හිටියා. නමුත් මගේ අතින් අලුත් නිර්මාණ බිහිවුණේ නෑ.අලුත් නිර්මාණ කරන්න ඔබට ඕනකමක් තිබුණෙ නැත්ද?ඇත්තටම කාලවේලාව පිළිබඳ ප්‍රශ්නයක් මට තිබුණා. නව නිර්මාණ කරනවා නම් නිදහසේ වැඩි කාලයක් අරගෙන ඒවා කරන්න ඕන. පසුගිය කාලෙම මම අපේ සංගීත කණ්ඩායමත් එක්ක හිටියේ. චමින්දගෙයි මගෙයි සංගීත කණ්ඩායම ලංකාවේ ප්‍රධාන පෙළේ හෝටල් හතරක ගී ගයනවා. ඉතින් ඒවත් එක්ක මම කාර්ය බහුල වෙලයි හිටියේ.අවුරුදු කීයකට පස්සෙද මේ නිර්මාණ එකතුව කරන්නේ?නව නිර්මාණ එකතුවක් කරන්නේ අවුරුදු පහකට පස්සේ. ඊට කලින් කරපු මගේ ගීත එකතුව ඒ තරම්ම ජනප්‍රිය වුණේ නෑ. ඉතාම ලස්සන ගීත රැසක් ඒ සංයුක්ත තැටියේ තිබුණා.කොහොමහරි මෙවර කරපු ගීත එකතුවට ගීත 11ක් අඩංගු වෙනවා. මගේ හිතේ හැටියට මට කැමැති ආකාරයේ නිර්මාණ තමයි මේකෙ තියෙන්නේ. සිංහල ගීත 10යි. එක බටහිර ගීතයකුයි. ‘සඳු ඇවිත්’ කියන මේ සංයුක්ත තැටියට අඩංගු වෙනවා.’සඳු ඇවිත්’ කියන නම දාන්න හිතුණේ ඇයි?ඒක අපි හිතාමතා කරපු දෙයක්. නොවෙයි ‘සඳු ඇවිත්’ නමින් ගීතයක් මේකට අඩංගු වෙනවා. රෙගේ ශෛලියේ ගීතයක්. ඒ ගීතයට මම හරිම කැමැතියි. අනිත් පැත්තෙන් ‘ස’ අකුර සුබ අකුරක්. ඒ හින්දා ඒ නම යෙදුවා.අපි හිතුවා ‘චාන්දනි’ කියන්නෙත් සඳට නිසා චාන්දනි නැවත ඇවිත් කියන්න ඔබ ඒ නම යෙදුවා කියලා.ඔව්. පස්සෙ අපිත් හිතුවා කාලෙකට පස්සෙ ආව නිසා ඒකටත් ගැළපෙනවා කියලා.ඔබත් සමඟ ඔබේ දියණියත් මේ සංයුක්ත තැටියට ගීත ගායනා කරනව නේද?ඔව්. ඇගේ ගීත තුනකුත් මේ සංයුක්ත තැටියට අඩංගු වෙනවා. ඇය ජැකලීන් ලක්ෂානි හෙට්ටිආරච්චි. එයා අවුරුදු දහහතේ ඉඳලම අපිත් එක්ක හොටෙල්වල සින්දු කිව්වා.දැන් ඇය පූර්ණකාලීනව ම ගීත ගායනයට එක්වෙලාද?නෑ. ඇය දැන් අධ්‍යාපන කටයුතු ඉවර කරලා ඇමරිකන් කොලේජ් එකේ ව්‍යාපාර පරිපාලනය හා පරිගණක පාඨමාලාවක් හදාරනවා.වෘත්තියමය වශයෙන් ඇය වෙනත් දෙයක් තෝරගන්න කැමැත්තෙන් ඉන්නේ. නමුත් පුංචි කාලේ ඉඳල ඇය සංගීතයට කැමැතියි. ඒ වගේම ඇයට ඒකට උපතින්ම දක්ෂතාවයක් ලැබිලා තියෙනවා. ඒ නිසා එයා අපිත් එක්ක සින්දු කියනවා.දැන් ඔබේ සැමියාත් ඔබත් දියණියත් යන තුන්දෙනාම සංගීතයට සම්බන්ධයි.ඔව් අපේ ‘සී ඇන්ඩ් සී’ සංගීත කණ්ඩායමට අපි තුන්දෙනාම ගීත ගායනා කරනවා. ‘සී ඇන්ඩ් සී’ කියලා නම යෙදුවෙත් මගේ සැමියා චමින්ද ගෙයි මගේ නමෙයි මුල් අකුරු යොදාගෙනයි.සංගීත ගමනට චමින්ද ගෙන් මට ලොකු සහයෝගයක්ලැබෙන්නේ. ඒ වගේම තමයි පෞද්ගලික ජීවිතේ ඔහු මට හොඳ සැමියෙක්. මගේ දුවට හොඳ තාත්තා කෙනෙක්. ඉතින් අපි සතුටින් ජීවත් වෙනවා.ඔබේ අතීතය දිහා ආපස්සට හැරිලා බලත්දි මොකද හිතෙන්නේ?මම හැමදාමත් මගේ ජීවිතෙ දිහා අතීතේ දිහා ආපස්සට හැරිලා බලන කෙනෙක්. කවමදාකවත් මට අතීතය අමතක වෙන්නේ නෑ . මම ක්ෂේත්‍රයට ඇවිත් දැන් අවුරුදු 27ක් විතර වෙනවා. මේ කාලය ඇතුළත මම ගීත ගොඩාක් ගායනා කරලා නෑ. වැඩිම වුණොත් 50ක් ගායනා කරලා ඇති. නමුත් කරපු නිර්මාණ මම හරියට කරලා ඇති.ජනප්‍රිය වෙන්න ඕන කියලා හිතපු කෙනෙකුත් නොවෙයි. ආස කෙනෙකුත් නොවෙයි. මම හරි කැමැතියි නිදහසේ පාරේ යන්න, ෂොපින් කරන්න. වැඩිය ජනප්‍රිය වුණොත් ඒවා කරන්න අමාරුයි. නමුත් අද මම ඉන්න තත්ත්වය ගැන ආපසු හැරිලා බලත්දි මට සතුටුයි.ඉස්සරහට මොනවද කරන්න බලාපොරොත්තු වෙන්නේ?ආයෙ නම් සී.ඩී.කරන්න මගේ බලාපොරොත්තුවක් නෑ. මොකද ඒකට ලොකු කාලයක් යනවා. නමුත් කරපු ගීතවලට වීඩියෝ කරන්න බලාපොරොත්තු වෙනවා. මේ පාර සී.ඩී.එක එළියට දාන්න මට ගොඩාක් දෙනෙක් උදව් කලා. විශේෂයෙන් ටෙලිකොම් සභාපතිනිය ලේෂා ද සිල්වා මැතිනිය, විජිතා රත්නායක ඇතුළු හැමදෙනාටමත් විවිධ අයුරින් උපකාර කළ හැම දෙනාටමත් ස්තුතිවන්ත වෙනවා.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910044</link>
    <topic>මේ තරුණයාට ජීවිතයක් ලබාදෙමු</topic>
    <author>වසන්ත ජයසිංහ ආරච්චිගේ ඡායා – විමල් කරුණාතිලක</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිකවදාහරි මනෝවිද්‍යාව නැතිනම් දර්ශනය පැත්තෙන් ඉහළට යාමේ බලාපොරොත්තුව විතරයි ලලිත්ට තිබුණේ. ඒත් ලලිත් හිටියේ හුඟක් අගහිඟකම් මැද්දේ.මොන අගහිඟකම් තිබුණත් ඉගෙන ගැනීමේ බලාපොරොත්තුව කිසිලෙසකින්වත් නැතිකර ගන්නේ නැහැ කියන තැන ලලිත් හිටියා. ඒ නිසයි ගෙදරින් ලැබෙන සුළු මුදල හරි ලලිත් එකතු කරමින් අනාගත බලාපොරොත්තු පොදි බැන්දේ.නාඹර යෞවන විය මොනතරම් හිත් තුළ කෝලකම් කළත් ලලිත්ට හිත දුන්නෙම පොතේ පතේ දැනුම සොයායන්න විතරමයි. ඒ නිසයි කාගෙත් ආශිර්වාද මැද ලලිත්ට ශ්‍රී ජයවර්ධනපුර විශ්වවිද්‍යාලයට එන්න වාසනාව උදාවුණේ.දැන් ලලිත්ට සිය අනාගතය අවැසි විදිහට නිර්මාණය කරගන්න දෛවය ඔහුට මාර්ගය පාදා දී අවසන්. මෙතුවක් කල් ගතේ සවියට ආර්ථික අපහසුකම් තිබුණත් හිතේ සවියට ඒ සියල්ල යටයි කියන එක ලලිත්ට ඔප්පු කරන්න අවස්ථාව උදාවුණා.ඇතුගල්පුරයේ සුන්දර වැවරවුමේ උපන් ලලිත් විජේසුන්දර අකුරු කළේ මලියදේව පිරිමි විද්‍යාලයෙන්. ඒත් දැන් නම් ලලිත්ට වයස අවුරුදු 34ක්. ඉන්නේ මතුගම ප්‍රදේශයේ.”මගේ බලාපොරොත්තුව තිබුණෙම අධ්‍යාපනය පැත්තෙන් ඉහළට යන්න. ඒ දවස්වල වෙලාවට කන්න නැති වුණත් පොතක් පතක් කියවන එක මගේ කුස පිරුණා හා සමානයි වගේ දැනුණෙ. ඒ නිසා කැම්පස් එන්න මං ගොඩක් මහන්සි වුණා. ඒත්..?ඒත්.. ඔහුට වචන ගළපාගන්න පුළුවන් වුණේ එපමණයි. පිරිමි ඇස්වලින් නොදකින කඳුළුවැල් ලලිත්ගේ දෙනෙතින් කඩාවැටුණේ සොරොව්වකින් පලායන ජලකඳක් වගේ. ගතත් සිතත් වියපත් වුණු තැන පිරිමි වුණත් මොනතරම් අසරණද? අද අපි ‘හදවතක වේදනාව’ විවර කරන්නේ අපේ රටේ එක් ඉසව්වක ඉන්නා බුද්ධිමත් තරුණයෙකුගේ හදවතින් පැන නඟින වේදනාවක් වෙනුවෙන්. මින් එහාට ඔබ තීරණය කරන්න අපට මෙන්ම ඔහුටත් මිහිමත හිමි මේ ජීවිතයට දෛවය මොනතරම් අකාරුණික විදිහට බැල්ම හෙළුවද කියන එක.ලලිත් පවුලේ දෙවැනි දරුවා. තාත්තයි, අයියයි, මල්ලියි ඇරුණම ලලිත්ගේ ජීවිතයට සිය ආදරණීය මව අහිමි වුණේ ඔහු කුඩා කාලයේදීමයි. ලලිත්ට අම්මා ගැන ඒ හැටි නිච්චියක් නැති තරම්. ඒත් තාත්තයි අයියයි, මල්ලියි පිළිබඳ ලලිත් තුළ තිබුණේ උතුරා යන සෙනෙහසක් විතරමයි.”මං දුක් විඳලා ඉගෙන ගත්තේ කවදාහරි අපේ පවුලේ උදවිය හොඳ තැනක තියන බලාපොරොත්තුව ඇතිව. ඒත් හිටිහැටියෙම මම ගොඩක් දුර්වල වුණා. ඒ දුර්වලකම අවසානයේ නැවතුණේ මාව ලෙඩෙක් බවට පත්කරලා.”කවුරුත් නොසිතූ මොහොතක ලලිත් ලෙඩ ඇඳට වැටුණේ සොයාගත නොහැකි යැයි තීරණය වුණු ලෙඩක් වෙනුවෙන්. ඔහුගේ බෙල්ලෙන් පහළ සියලු හන්දි පණ නැතිව යන්න ගත්තා. හදවත හා පෙනහැල්ලේ මාංශ දුර්වලවීම මෙම රෝගයේ අවසන් ප්‍රතිඵලය බව වෛද්‍ය නිගමනය වුණා. බිඳී ඉහිරී ගිය වීදුරුවක් මෙන් ලලිත්ගේ සියලු ප්‍රාර්ථනා බිඳී ඉහිරී යද්දී ලලිත්ගේ රෝගය සඳහා කළ වියදම් වෙනුවෙන් ඔවුන්ට උන්හිටි තැන් පවා නැතිවෙන්න ගත්තා. එකපිට එක එන කරදර මිනිසුන්ට මොනතරම් වේදනාවක් එක්කරනවද? සියල්ල අහිමිවුණ ලලිත් සිය වාරු නැති කයත් රැගෙන අවසානයේ සිය නවාතැන් පළ කරගත්තේ එක්තරා රෝගීන් එකතුවන මධ්‍යස්ථානයක්.දැන් ඔබ සිතාවී ලලිත්ගේ පවුලේ සෙසු උදවියට කුමක් සිදුවුණිද කියා.”මගේ තාත්තට මම විඳින දුක බලන් ඉන්න බැරි තැන බෙහෙත් කරන්න විදිහක් නැතිව ජීවිතේ කලකිරිලා තාත්තා ගිහිදිවියෙන් අයින් වුණා. දැන් අවුරුදු 80ක් විතර. වනගත ආශ්‍රමයක වැඩ ඉන්නවා. මගේ මල්ලි යුද හමුදා විශේෂ බළකා ඒකකයට බැඳුණා. එතනින් එයා පාකිස්තානයේ පුහුණුවකට ගිහින් අතුරුදන් වුණා. එහිදී නොයෙකුත් වද වේදනා විඳලා අවුරුදු දෙකකට පස්සේ නැවත ලංකාවට ආවේ ජීවිතේ ගැන හුඟක් කලකිරිලා. ඊට පස්සේ මල්ලිත් පැවිදි වුණා. මැදවච්චිය ප්‍රදේශයේ ඉන්නවා කියල ආරංචියි. අයියා ගැන මට තොරතුරක් නැහැ.”ප්‍රාර්ථනා රැසක් එක්කළ ලලිත් ගේ පවුල සී සීකඩ වෙන්න ගත්තේ ටිකම ටික කාලයක් විතරයි. මේ සියල්ල මැද ගතත් සිතත් අසරණ වුණු ලලිත් එන්න එන්නම අසාධ්‍ය වෙන්න ගත්තා.ඒ වෙලාවේ මාව බැලුවේ මහාචාර්ය සේනානායක වෛද්‍යතුමන්. එතුමා කිව්වේ මේ ලෙඩේ පිළිබඳ විධිමත් පරීක්ෂණයක් පවත්වන බවත් ස්ථිර බෙහෙතක් ඒ සඳහා නැහැ කියලත් කිව්වා. මං හිටියේ ගොඩක් බලාපොරොත්තු මැද. මේ හැමදේමත් එක්ක මං ගොඩක් අසරණ වුණා.”මේ කතාබහ තුළ හැමවිටම ඔහුත් අපත් තුළ තිබුණේ දිගු නිහැඩියාවක් හා සංවේදී බවක් විතරමයි.එහෙත් අපේ රට වෙනුවෙන් මෙහෙයක් කරන්නට තාරුණ්‍යයේ ජවය අද ඔහුට නොමැති තැන ඔබ හමුවේ ඔහුගේ අසරණකම කියා සිටින්න තරම් මනසින් මෙන්ම ගතින් ද ලලිත් ඇද වැටිලා.”ඇත්තම කිව්වොත් මට අද ඉන්න හිටින්න තැනක් වත් නැහැ. ඔය අතරෙදියි මගේ අසරණකම දැකපු සොහොයුරියක් මාර්ගයෙන් මතුගම වෑත්තෑවේ සුමඟ චිත්ත වෛද්‍ය මධ්‍යස්ථානයේ වෛද්‍ය සමන් කන්කානම් මහත්මයා මුණගැහුණේ. මාව බලලා කිව්වේ මගේ වැඩ තනියම කරගන්න පුළුවන් මට්ටමට මාව සුවකරනවා කියලා. ඇත්තටම එතුමා මට බෙහෙත් කරන්නේ කර්මානුරූප ස්වභාවය දැකලා. බණ භාවනා කරන්න යන්න ඕන. පෝය දවසට අපි අනිවාර්යයෙන්ම එතෙන්ට යන්න ඕන. අපේ ආධ්‍යාත්මය දියුණු කරමින් ඒ අතරෙදියි එහි ප්‍රතිකාර කරන්නේ”.මෙතෙක් කලක් කිසිදු සරණක් නැතිව සිටි ලලිත් මේ බෙහෙත් හේත් නිසාම අද තනියම කෑම කන එක විතරක් කරගන්න පුළුවන් තැනට පත්වෙලා. එහෙත් තවත් සුවවන්නට කරන්න ඕන බෙහෙත්වලට වියදම් කරන්න මුදලක් අද ලලිත් ළඟ නැහැ. මෙතුවක් කල් ඔහුට බොහෝ දෙනෙක් උපකාර කළේ අවශ්‍ය බෙහෙත් හේත් හොයාදීලා. නමුත් තවදුරටත් ඔහුට බෙහෙත්වලට මසකට රුපියල් පහළොස් දාහක් පමණ මුදලක් හොයාගන්න වෙලා. එවන් මුදලක් සොයාගැනීම අද ලලිත් ඉන්නා තත්ත්වය මත ඔහුට සිහිනයක් ම විතරයි. ඒ නිසයි ඔබෙන් සරණක් ඔහු බලාපොරොත්තු වෙන්නේ.”මට නැගිටින්න පුළුවන් වුණොත් මේ ණය මම කොහොම හරි මගේ මහන්සියෙන් ගෙවන්න ඕන කියන තැන මම ඉන්නේ. පුළුවන්නම් මට නැගිටින්න අවස්ථාවක් දෙන්න. මගේ මාසේ බෙහෙත් වියදමට සරණක් වෙන්න පුළුවන් කෙනෙක් ඉන්නවා නම් ඒක ලොකු පිනක්. මං දන්නවා එක දිගට තව අවුරුද්දක් විතර බෙහෙත් කරගත්තොත් මට නැගිටින්න පුළුවන්. එහෙම නැත්නම් මං ආයේ පරණ තැනටම වැටෙනවා.””මනුෂ්‍ය ජීවිතය ලෙඩවුණාම තියෙන්නේ දුකක් විතරයි. මගේ බලාපොරොත්තු සියල්ල නැතිවුණා. ආයේ ඒ ගැන ආසාවක් මට නැහැ. ඒ මේ ජීවිතය තුළ මා ලබපු හැමදේම මගේ පෙර කර්මයත් එක්ක බලපාලා ඇති. දැන් මට ආධ්‍යාත්මික දියුණුවක් කරා යන්න ඕන. පුළුවන් නම් අපි වගේ ලෙඩවුණ අයට තම ආධ්‍යාත්මය ගොඩනඟාගන්න නිදහස් තැනක් කෙසේ හෝ හදල දෙන්න. එහෙම කවුරු හරි ඉදිරිපත් වෙනවා නම් ඒක අපි වගේ ලෙඩවුණු අයට කරන ලොකු පිනක්.ලලිත්ට ජීවිතයේ සියල්ල අහිමිව ගියත් තවත් එක් බලාපොරොත්තුවකින් ඔහු හිත සනසා ගන්නවා. ඒ තමන් උගත් දැනුමෙන් අපේ රටට කවදාහරි සේවයක් කරන එක. පරිගණක දැනුම මෙන්ම භාෂා දැනුමෙන් ද සරසවි දැනුමෙන් ද පෝසත් ලලිත් අද ගෙවන්නේ අන්ත අසරණ දුක්ඛිත ජීවිතයක් බව අප ඇස්පනාපිටම දැකගත්තා. සත්තකින්ම මෙවන් සුන්දර බලාපොරොත්තු මැද සිටි තරුණයෙක් විදිහට ඔහුගේ ජීවිතයට නැවත ආලෝකයක් දල්වන්නට හැකි පමණින් සරණක් වෙන්න ඔබට පුළුවන් නම් ඒක මහා පුණ්‍යකර්මයක්.ඩබ්ලිව්.පී.එල්.සී.විජේසුන්දර8620014766 - කොමර්ෂල් බැංකුව රාජගිරියදුරකතන - 0114576580වසන්ත ජයසිංහ ආරච්චිගේ ඡායා – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910045</link>
    <topic>කට්රිනා, සල්මන්ගේ නෑනකු සමඟ සීතල යුද්ධයක</topic>
    <author>සුජීව තේවහෙට්ටිගේ</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිතිරයෙන් පිටුපස සිදුවීම් අපට නිරතුරුවම අසන්නට ලැබෙන්නේ බොලිවුඩ්පුරයෙන්.බොහෝ විට මේ සිදුවීම් අතරින් මතුවී පෙනෙන්නේ නළු නිළියන් අතර වෘත්තීය මට්ටමින් ඇතිවන තරගකාරිත්වය, එකිනෙකාගේ ‘බෙලි කපා ගැනීම’ දක්වා ඇදී යන සැටි තමයි. ඔය අතරේදී මුළුමනින් ම පෞද්ගලිකව ප්‍රශ්න නිසා ‘ගින්දර ඇවිලී යන’ සිද්ධීන් ද නැතුවා නොවෙයි.සුපිරි නිළියන් දෙදෙනෙකු වන කටිරිනා කායිෆ් සහ මලෙයිකා අරෝරා අතර ඇති වී තිබෙන්නේත් එවැනි ම යුද්ධයක්. මෙය අනාගත නෑනාවරුන් දෙදෙනෙකු අතර ඇති වී තිබෙන අරෝවක් හැටියට සටහන් කරන්නත් පුළුවනි. (මලෙයිකා අරෝරා, සුපිරි නළු සල්මන් ඛාන්ගේ බාල සොහොයුරෙකු වන අර්බාස් ඛාන් ගේ බිරියයි.)කට්රිනා, සල්මන් සමඟ පෙමින් බැඳුණු මුල් කාලයේ පටන් ම මලෙයිකා සමඟ වැඩි කතා බහක් තිබුණේ නැහැ. නමුත් සල්මන්ගේ මුළු පවුලම (දෙමව්පියන් සහ නැගණියන් දෙදෙනා) කට්රිනා වෙත පෑවේ දැඩි ළෙන්ගතුබවක්.විශේෂයෙන් ම සල්මන් ගේ නැගණියන් දෙදෙනා වන අල්විරා සහ අර්පිටා, කට්රිනා පිළිගත්තේ තමන්ගේ ම සොහොයුරියක හැටියටයි.ඒ සෙනෙහස කට්රිනා සහ මෙලයිකා අතර නොතිබුණේ දෙදෙනා ම එක ම කාලයේදී මෝස්තර නිරූපණය ක්ෂේත්‍රයට පැමිණෙද්දී පැවති තරගකාරිත්වයෙන් මතු වූ අමනාපය නිසා ද දන්නේත් නැහැ.“මේ විරසකය කොයිතරම් ද කියනව නම් සල්මන්ගේ පවුලේ මොනව හරි විශේෂ උත්සවයකට කට්රිනා ආවත් එයා මලෙයිකාගෙ මූණවත් බැලුවෙ නෑ. දිගින් දිගටම මේ අමනාපය ඇදි ඇදී තිබුණා.මේක අවසන් කරන්න සල්මන්, අර්බාස් දෙන්නම උත්සාහ කළත් වැඩක් වුණේ නෑ.’ මේ අමනාපයේ ඇතුළත විස්තර දන්නා සල්මන්ගේ හිතවතෙකු පවසා තිබුණා.ඔහු තවත් කාරණා හෙළි කළා... “දැන් මේ අමනාපය තවත් දුර දිග ගිහින් පිල් දෙකකුත් හැදිලා. එක පිලක ඉන්නෙ කට්රිනාත් එක්ක සල්මන්ගෙ නංගිලා. මලෙයිකායි, සොහේල් ඛාන් (සල්මන්ගේ තවත් බාල සොහොයුරෙක්) ගෙ බිරිඳ සීමායි අනෙක් පිලේ.මලෙයිකාගෙයි සීමාගෙයි යෙහෙළියෝ තමයි, ගෞරී ඛාන්, (ශාරුක් ගේ බිරිඳ) භාවානා පාන්ඩේ (නළු, චන්කි පාන්ඩේ ගේ බිරිඳ) මහීප් කපූර් සහ නීලම්. මේ කිසිම කෙනෙක් එක්ක කට්රිනා ගෙ සම්බන්ධයක් නෑ.”මීට මාස කිහිපයකට උඩදී පැවැත්වුණු කට්රිනාගේ උපන් දිනයටත් මලෙයිකා සහභාගි වුණේ නැහැ. කට්රිනා ඒ සඳහා ආරාධනා කර තිබුණේ අර්බාස් ඛාන්ට පමණයි.මෙම උපන් දින සාදයේදී තමයි ශාරුක් සහ සල්මන් අතර උණුසුම් වාග් ප්‍රහාරයක් ඇති වුණේ. මේ දබරය නිසා ශාරුක් සමඟ තිබූ සියලු හිතවත්කම් නවතා දමන්නට සල්මන්ගේ පවුලේ සියලු දෙනා තීරණය කළා.නමුත් මලෙයිකා එය නොතකා තම මිතුරිය, ගෞරී සමඟ දිගටම හිතවත්කම් පවත්වාගෙන යනවා. නෑනාගේ හැසිරීම් රටාව ඉවසූ සල්මන් නිහඬව සිටියා මිස ඊට එරෙහි වූයේ නැහැ.මේ අතර මලෙයිකා සිතුවේ සල්මන්ලාගේ පවුලේ අය සහ තමන් අතර ප්‍රශ්න ඇති කරන්නට කට්රිනා උත්සාහ ගන්නවා කියලයි. නමුත් කට්රිනා කිසිදු විටෙක එවැනි දේ කරන්නට වෑයම් කළේ නැහැ.ඔය අතරේ දී මලෙයිකාගේ නැගණිය වන අම්රිතාගේ විවාහ මංගල උත්සවය පැවැත්වුණා. ඒ සඳහා ආරාධනා ලැබූවන් අතර ශාරුක් සහ ගෞරී යුවළට විශේෂ තැනක් හිමිවුණා.සල්මන්, කට්රිනා සමඟ එයට සහභාගි වුණත් කට්රිනා එහි රැඳී සිටියේ විනාඩි කිහිපයක් පමණයි. මලෙයිකා, කට්රිනා දෙස බැලුවේ අනවසරයෙන් මංගල උත්සවයට කඩා වැදුණු අයකු ලෙසයි.කාලය ගෙවී යද්දී කට්රිනා සහ සල්මන් ගේ ආදර ලෝකය ද දෙදරන්නට පටන් ගත්තා. මේ දෙදරීමට මුල් වූයේ ජෝන් ඒබ්‍රහම්. ඔහු සහ කට්රිනා අතර වැඩි හිතවත්කමක් ඇතැයි ආරංචි පැතිරී ගියා.ඒ ආරංචි සල්මන් විශ්වාස නොකළත් කට්රිනාගේ ජංගම දුරකථනයට පැමිණ තිබූ එක්තරා අංකයක් ඔහු තුළ මතු කළේ සැකයක්.ඔහු හීන් සීරුවේ එම අංකය කාගේ දැයි විමසා බලද්දී දැනගත්තේ එය ජෝන්ගේ ජංගම දුරකථනයේ අංකය බවයි. එතැනින් ඇරඹුණු සල්මන් - කට්රිනා වෘත්තාන්තයේ දෙදරීම තවමත් සමහන් වී නැහැ.කට්රිනා සිතුවේ මේ සියල්ලටම මුල් වූයේ මලෙයිකා කියලයි. ඒ නිසා ඇය තම මිතුරියන් සමඟ එක්වී තමන් වෙතින් සල්මන් ඉවත් වීමේ වරද මලෙයිකා පිට පැටවූවා.මෙයින් කිපුණු මලෙයිකා, සල්මන්ට පැවසුවේ තමන් එවැනි කාරණයකට සම්බන්ධ නැති බවයි. මේ වනවිට කෝපයෙන් දැවෙමින් සිටින මලෙයිකාට කට්රිනාව හදිසියෙන් හෝ මුණ ගැසුණොත් කුමකින් කුමක් සිදුවේ දැයි සිතා ගැනීමටවත් බැරි බවයි මලෙයිකාගේ හැටි දන්නා අය පවසන්නේ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910046</link>
    <topic>කරීනාට 29 යි!</topic>
    <author>සුජීව තේවහෙට්ටිගේ</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිසුරූපී නිළි කරීනා කපූර්ගේ 29 වැනි උපන් දිනය පසුගිය 21 දාට යෙදී තිබුණා. මෙවර නම් කරීනාගේ උපන්දිනය වෙනුවෙන් සාදයක් පැවැත්වුණේ නැහැ. 21 දා ඇය රැදී සිටියේ රාජස්ථාන් නගරයේයි. තනිවම නම් නොවෙයි. ඇයගේ පෙම්වතා වන ජනප්‍රිය නළු සායිෆ් අලි ඛාන් එක්කයි.රාජස්ථාන් නගරය වෙතට කරීනා සහ සායිෆ් පැමිණෙන බව කල්තියා දැනගත්ත රසික රසිකාවියන් ඔවුන් එන මඟ දෙපස රැස්කමින් බලා සිටි බව බොලිවුඩ්පුරයෙන් අපට දැනගන්නට ලැබුණා.රාජස්ථාන්හි උදෙයිවිලාස් හෝටලයේදී කරීනා තමන්ගේ උපන් දිනය වෙනුවෙන් පුංචි පහේ සාදයක් පවත්වා තිබෙනවා.එහි සිටි සමහරුන් මේ දෙදෙනාගේ ඡායාරූප තම තමන්ගේ කැමරාවලට හසු කරන්නටත් දැඩි තරගයක යෙදී සිටිය බවත් ආරංචියි.සමහර රසික රසිකාවියන් කරීනා සහ සායිෆ්, රාජස්ථාන් වෙත පැමිණීමට නියමිතව තිබූ ‘මහරානා ප්‍රතාප්’ ගුවන් තොටුපළ අසලට එක් රොක් වී සිටිය බවත් පැවසෙනවා.ඒ ආරංචියෙන් කියැවුණේ 21 දා උදෑසන පටන් ම රසික රසිකාවියන් විශාල පිරිසක් එහි රැඳී සිටිය බවයි. නමුත් සායිෆ් සහ කරීනා එහි ළඟාවී තිබුණේ එදින සවස් භාගයේදීයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910047</link>
    <topic>යක්ෂාවේශ වී නැටීම</topic>
    <author>ජයමිණි අත්තනායක</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිමහාචාර්ය සුනිල් ආරියරත්න“දෙන්නත් එක්ක එකතුවෙලා ආයේ නාට්‍ය බලන්න යනව නෙවෙයි. ඉස්කෝලේ පාඩම් වැඩ හරියට කරන්න ඕනෑ තේරුණාද?”පියා කෝපයෙන් ගුගුලේය. ලුම්බිණි රඟහලේදී නාට්‍ය බැලීමට ලබා ගත් ප්‍රවේශ පත්‍ර සියල්ලම ඔහු එසැණින් කීතු කීතු කොට දැමීය.අයියා මලෝ හුන් තැන හිඳ එකිනෙකාගේ මුහුණ බලා ගත්හ.”දුක් වෙන්න එපා මල්ලී. මේ නිවාඩුවට අපි ඇරැව්වල අම්මගේ ගමට යනවනේ. එතකොට ගම්මඩුවල තියෙන නැටුම්, නාට්‍ය හිතේ හැටියට බලාගන්න පුළුවන්.”මල්ලී අයියාට කවදත් එකඟය. ළෙන්ගතුය. පුදුමය මොවුන් දෙදෙනාගේම උපන්දිනය එකම දිනයක (ජූලි 28) යෙදී තිබීමය.නුගේගොඩ සිට ඇරැව්වලට පාවහන් රහිතව ඔහු අයියා සමඟ එදා ඇවිද ගියේ වෙහෙස මහන්සිය නොතකා පී‍්‍රතියෙන් ඉපිළෙමිනි.ගමේදී දෙවියන් උදෙසා තොවිල් පවිල් හා බැඳි විනෝදාස්වාද ජවනිකා දෙස ඔවුහු ඇස්පිල්ලක් නෑර බලා සිටියහ.නිදි වර්ජිත රාත්‍රී කාලවලදී ඇසූ දුටූ සියල්ල ගෙදර ආ විගස අයියා සමඟ රඟදැක්වීමේ ආශාව, උනන්දුව ඇතිවිය. මල්ලී ඒවා එකින් එක හොඳ හැටි අනුකරණය කොට පෙන්වීය.හිස කෙස් කඩා දමා, ඔළුව කරකවමින් යක්ෂාවේශවීම ඔවුන්ට මහත් පී‍්‍රති ප්‍රමෝදයක් ගෙනදුන් කාරණාවක් විය. ගෙදරදී කළ තොවිල් නැටුම කෙතරම් දුරදිග ගියාද කිවහොත් ඔවුන්ගේ මාමා හොඳ හැටි ඔවුන්ට විනෝද වීම සඳහා කුඩා බෙරයක් ද තෑගි කළේය.එකල නුගේගොඩ සුන්දර ගම්මානයක් මෙනි. ව්‍යාපාරිකයකු වූ ඔවුන්ගේ පියා “තිලක උයනේ” සෑදූ නිවාසවල කුලියට ආ නිවැසියන්ගේ දරුවන් සමඟ එක්වී වේදිකා නාට්‍යයක් ද රඟ දක්වනු ලැබීය. පිටපත ලීවේ අයියා බැවින් නාට්‍ය පුහුණුවීම් සිට වේදිකාගත කිරීම දක්වාවූ සියලු කටයුතු නිසියාකාරව ඉටු කිරීමට නිෂ්පාදක වූ මල්ලීට හැකිවිය.එවිට ඔහු නුගේගොඩ ශාන්ත ජෝන් විද්‍යාලයේ 7 වසරේ ඉගෙනුම ලැබූ සිසුවෙකි. ‘දෙන දෙයියෝ’ නමින් ඔහු වේදිකා නාට්‍යයක් නිෂ්පාදනය කළේ නාට්‍ය උණ උග්‍රව වැළඳී තිබුණු නිසාවෙනි. මෙම නාට්‍ය එකල සමස්ත ලංකා අන්තර් පාඨශාලීය නාට්‍ය තරගයේ අවසන් වටය පවා නියෝජනය කළේය.පාසල් වියේ සිටම කලාවට පෑ දස්කම නිසාම පසුකලෙක ඔහු මහාචාර්ය සුනිල් ආරියරත්න නමින් ප්‍රකටව ශ්‍රී ලාංකේය කලා ක්ෂේත්‍රය බබළවමින්, විශිෂ්ට චරිතයක් බවට පත්විය.එදා ඔහු අසල සෙවණැල්ලක් වන් හිටි ඔහු සොහොයුරා (අයියා) කවුරුත් දැන හඳුනන තිලකරත්න කුරුවිට බණ්ඩාරය.සුනිල් ආරියරත්න පසුකලෙක දක්‍ෂතම ජනපි‍්‍රයතම ගීත රචකයකු බවට පත්විය.ඒ රසබර යටගියාවේ මුල්ම දිනයන්, ඔහුට තවමත් හොඳ හැටි මතකය.”ඒ කාලයේ කලාවට තිබුණු උන්මාදය මට වැළඳුණු උණක් ලෙසයි මා සලකන්නේ. ගෙදර පරිසරය වගේම පාසලත් මගේ කලා ජීවිතයට පුදුමාකාර ලෙස බලපෑව. මගේ අයියා තිලක් ඒ කලා කටයුතුවලට නැඹුරු වුණා වගේම මගේ කලා කටයුතුවලටත් ඔහු උනන්දු වුණා.මම නිතරම ඔහු අනුකරණය කළා. පාසල් වියේ ඉඳලාම පත්තර සඟරාවලට ලිපි ලීවා, සාහිත්‍ය සංගම්වල කටයුතු කරමින් පාසල් වාර්ෂික සඟරාව පවා සංස්කරණය කළා. මමත් ඒ දෙවල් ඒ විදිහටම කළා. පාසල් කථික තරගවලදී නායකයා වෙලා සමස්ත ලංකා ජයග්‍රහණ පවා හිමිකර ගත්තා. පාසලේදී හැදෑරුව සංගීත විෂය පසුකාලීනව භාත්ඛණ්ඩේ සංගීත විශාරද උපාධිය ලබා ගැනීමටත් අඩිතාලමක් වුණා.ඒ කාලේ පොත්, සඟරා එකතු කරලා කියන එක මගේ ලොකුම විනෝදාංශය. සිංහල භාෂාව මෙන්ම සාහිත්‍ය ඉගෙන ගන්න මට ලොකු උනන්දුවක් තිබුණා. ඒ අතරට පාලි භාෂාවත් ඉගෙන ගත්තා.පාසල් ශිෂ්‍යයෙක් විදිහට කලා කටයුතු කීපයකටම යොමුවුණු මට හැකිවුණා ඒ කාලයේම මා ලීව පොත් හතරක් ම මුද්‍රණද්වාරයෙන් එළි දක්වන්න. ඒක ලොකු සතුටක්.මා ලීව මුල්ම කෘතිය ‘අහිංසකයෝ’ නමින් කෙටිකතා සංග්‍රහයක්. දෙවැන්න ‘අලකේශ්වර’ නම් වූ නවකතාවක්. එය ඓතිහාසික වීර කතා පුවතක් ලෙස රචනා කළා. ‘සියොතුන්ට රැකවල්’ කාව්‍ය කෘතිය එළි දැක්වූයේ පාසල් සිසුවෙකු ලෙස ලැබූ අත්දැකීම් පාදක කොට ගනිමින්.ඊළඟට මා ඇතුළු පවුලේ සොයුරු සොයුරියන් සියලු දෙනාගේ ම දස්කම් එකට කැටිකර ලියූ ග්‍රන්ථය ‘අපි ඔක්කොම’ කෘතියයි.”එදා විචාරකයන් මහාචාර්ය සුනිල් ආරියරත්න හඳුන්වා දුන්නේ පැහැබර අනාගතයකට හිමිකම් කියන උසස් නිර්මාණකරුවකුගේ ප්‍රවිෂ්ටය මේ කෘති තුළින් දැකිය හැකි බවය.”විවිධ තේමා ඇසුරුකොටගෙන මා සිතේ උපන් සංකල්පනා කාව්‍යයට නැඟීම පාසල්වියේදී මා කළ අසිරිමත්ම කටයුත්තක්. ඒ කවි පොත කියැවූ පාඨකයින් මට ප්‍රශංසා කරලා ලිපි එවුවා. මගේ හිතට ලොකු ශක්තියක් ආවේ මේ ප්‍රතිචාර නිසා.උසස් පෙළ විභාගයෙන් සමත් වෙලා, විශ්වවිද්‍යාලයට ආපුවාම මට එතැනදීත් ලොකු නිදහසක් ලැබුණා. ඒ කාලේදී මම ගුවන් විදුලි ගීත නාටක කලාව ගැන උනන්දුවුණා. ඒවා රචනා කරන්න පෙලඹුණා.මම ගුවන් විදුලියට හාහාපුරා කියා ගීත රචනා කළා නම් ඒ කාලේ එදා ගුවන් විදුලියේ ප්‍රචාරය වුණු ගීත නාටකයකට. “කඩුපුල් උයන” කියලා ඒ ගීත නාටකය එදා පුරා පැයක කාලයක් ප්‍රචාරය වුණා. ඒ අවස්ථාව මට ලබා දුන්නේ එවකට ගුවන් විදුලියේ සම්පාදකවරයකු ලෙස කටයුතු කළ සුනන්ද මහේÁද්‍ර මහතා. ඒ දවස්වල ඔහු අපේ අයියාගේ හිතවතෙක් වූ නිසා අපේ ගෙදර නිතර ආවා ගියා. ඒ හැඳුනුම්කම නිසා තමා මේ කටයුත්තට ඔහු මගේ දායකත්වය ලබා ගත්තේ.””ඒකාකාරී ගීත රැල්ලකින් රසිකයන් හෙම්බත්ව සිටි කාලයක් ඒ කාලය. මට හිතුණ මේ ඒකාකාරීත්වයට එරෙහිව ගීතයක් ලියන්න. විකාර රූපී අත්දැකීමකින් කැරලිකාර විප්ලවීය ස්වභාවයක් මතු කරන්න මට හිතුණා. මොකද ඒ කාලේ මම ඒ වගේ නාට්‍ය කෘති කියවලා තිබුණ නිසා.  ”සකුරා මල් පිපිලා - හරි පුදුමයිගේ දොරකඩ නිල්වන පියසේනිදි මත නැතිවී – හිරු පායා ඇතඋමුතු ලෙසින් මහා රෑ යාමේ”ඒ විදිහට මේ ගීතය මා හඳුන්වා දුන්නේ උමතු තරුණියක දුටු විකාර රූපි සිහිනයක් විදිහට.ගුවන් විදුලියේ ජනපි‍්‍රය ගායිකාවක්ව උන් නන්දා මාලිනියට මෙය ලබාදුන්නම ඇය සංගීත නිර්මාණය කරලා මෙය ගායනා කළා. හිතුවටත් වඩා මේ ගීතය ජනපි‍්‍රය වුණා.ගීත රචකයෙක් විදිහට මා මුල්වරට රසිකයින් අතර කතාබහට ලක්වුණේ මේ ගීතයෙන්. ඒත් අවාසනාවකට වගේ මේ ගීතය ගුවන් විදුලියේදී වාරණයටත් ලක්වුණා. මේ ගීතයට විවේචන, චෝදනා බොහොමයක් ම ලැබුණා. ඒත් ඒ සියල්ලටම මා මුහුණ දුන්නා.කවි, කෙටිකතා, නවකතා, ගීත, චිත්‍රපට, තිර නාටක රචනය, චිත්‍රපට අධ්‍යක්ෂණයට අමතරව ඔහු සුවිශේෂි අංශයකට යොමුව සිටී. ඒ ශාස්ත්‍රීය පර්යේෂණ ග්‍රන්ථ කරණයටය. මේ වන විට පනහකටත් වඩා අධික කෘති සංඛ්‍යාවක් ඔහු පළකොට ඇත. ඉන් බොහොමයක් සංගීතය ගීතය හා බැඳි ශාස්ත්‍රීය පර්යේෂණය.චිත්‍රපට අධ්‍යක්ෂණයට ද යොමුවූ ඔහු ඒ පිළිබඳව මතකය අවදි කරන්නේ මේ ලෙසිනි.”මම චිත්‍රපට ක්ෂේත්‍රයට ඇල්මක් දැක්වූයේ වයස අවුරුදු 18 ක පාසල් සිසුවකු ලෙස ගත කළ කාලයේ ඉඳලමයි.මුලින්ම මට හැකිවුණා “සරා ගී” නමින් විනාඩි 10 ක කෙටි චිත්‍රපටයක් අධ්‍යක්ෂණය කරන්න. ඒක කරන්න නිෂ්පාදන පිරිවැය මම හොයා ගත්තේ මගේ පොඩි අයියා (නිමල් කුරුවිට බණ්ඩාර) එකතු කරපු කැටයක් කඩලා. එහි රූපගත කිරීම් කළේ බොරැල්ල කනත්තේදී වීම සුවිශේෂත්වයක්.””මම කලා කටයුතු කළේ අප්‍රතිහත ධෛර්යයෙන්. කිසිම සාර්ථක මිනිසෙකු තමාගේ ගමන රෝස මල් යහනාවක් මතින් ඇවිද පැමිණ නැහැ.අප්‍රමාණ වද වේදනා, දුක්කම්කටොලු, බාධක රැසකට මුහුණ දිය යුතු වෙනවා. ඒක මටත් පොදු ධර්මතාවයක්. මේවා උපේක්‍ෂා සහගතව විඳ දරා ගනිමින් තම ඉලක්කය කරා ධෛර්යයෙන් ගමන් කළ යුතුයි. මම හිතන්නේ එතැනයි ඕනෑම කෙනෙකුගේ සාර්ථකත්වය තියෙන්නේ”ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910048</link>
    <topic>මට ආදරය කරපු හැමෝටම</topic>
    <author>හේමාලි විජේරත්න</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයි- සුසන්තා චන්ද්‍රමාලිගැමි සුන්දරත්වයට ඇය හැමදාමත් පෙම් බැන්දා. ගමේ ගොඩේ වෙල් එළියේ දුව පැන ඇවිද්ද ඇගේ ජීවිතේ දිනෙන් දින මුහුකුරා වැඩුණේ මේ පරිසරයෙන් ලැබුණු බොහෝ අත්දැකීම් සමඟ.පස්සෙ කාලෙක ඒ සුන්දර ගම් පියස හැරදා කොළඹට සේන්දු වෙන්න සිද්ධ වුණත් ජීවිතේ මුල් අඩිතාලම වැටුණු ගැමිකම ඇය කවදාවත් අමතක කළේ නෑ. ගමන බිමන කතා බහෙන් පමණක් නොව ඇඳුමින් පැළඳුමින් ද ඇය තවමත් උරුමකම් කියන්නේ සුන්දර ගැමි ගැහැනියකට.හම්බන්තොට දිස්ත්‍රික්කයේ වලස්මුල්ල ග්‍රාමයෙන් එදා ඈ කොළඹට ආවේ නිකම්ම නිකම් නොවෙයි. දක්ෂතාවයක් හැකියාවන් රැසක් කරපින්නාගත් සොඳුරු යෞවනියක වශයෙන්. කාලය කොයිතරම් සොඳුරු ද කිව්වොත් ඒ යෞවනියගේ ජීවිතේ අද බොහෝ දේ වෙනස් වෙලා.හැමදාමත් ආපස්සට නොගොස් අභියෝග බාරගත් ඈ සුසන්තා චන්ද්‍රමාලි. අද දවසේ ඈ වෙත පැවරී ඇති බාර දූර වගකීම් සමුදාය ඉෂ්ට කරන්නට සුපුරුදු සිනාවෙන් ම, කලබලයක් නැති සන්සුන් ඉරියව්වෙන් ම සූදානම් වෙනවා.දකුණු පළාත් සභාවට මුල්කිරිගල ආසනයෙන් එක්සත් ජනතා නිදහස් සන්ධානය යටතේ ඇය තරග කරනවා.“මම කලා ක්ෂේත්‍රයට ඇවිත් මේ වෙනකොට අවුරුදු 22 ක් වෙනවා. මේ කාලය ඇතුළත මම බොහොම හෙමින් නමුත් ස්ථාවර ගමනක් කලාවේ ආවා. මගේ ජීවිතේ තිබුණු එකම හීනය වුණේ කලාව විතරයි. ක්‍රියාකාරී දේශපාලනයට සම්බන්ධ වෙන්න හීනෙකින්වත් මම බලාපොරොත්තු වුණේ නෑ.නමුත් මේ රට එක්සේසත් කරපු ගරු ජනාධිපතිතුමාගෙන් මට ආරාධනාවක් ආවා මුල්කිරිගල ආසනයට තරග කරන්න කියලා. ඒ අනුව තමයි මම තීරණය කළේ ක්‍රියාකාරී දේශපාලනයට සම්බන්ධ වෙන්න. මේ ආරාධනාව ලැබුණම මුලින් ම මම මගේ සැමියාගෙන්. දුවගෙන් වගේ ම මගේ ගෙදර ඥාති හිතමිත්‍රාදීන්ගෙන් විමසුවා. ඊළඟට මම මගේ ක්ෂේත්‍රයේ කලා ශිල්පීන්ගෙන් විමසුවා. ඒ හැමෝගෙම ආශිර්වාදය එක්ක තමයි අද මම මෙතැනට ආවේ.”සුසන්තා චන්ද්‍රමාලි 1996 යොවුන් කුමරිය වශයෙන් අභිෂේක ලැබූ හැටි අපට මතක් වෙනවා.හම්බන්තොට දිස්ත්‍රික්කයේ ඈත පිටිසර ගමක ඛ්ඹ්ටපු මේ සුන්දර යුවතියට මේ තරම් දිගු ගමනක් එන්නට නායකත්වය හා පෙර පුහුණුව, අත්දැකීම් එක් කරන්නේ ජාතික තරුණ සේවා සභාව.එවකට තරුණ සේවා සභාව මෙහෙයවූ යෞවන සමාජයන්හි ක්‍රියාකාරී සාමාජිකාවක් වූ ඇය නායකත්ව පිළිබඳ තරුණ වැඩමුළු වෙනුවෙන් විදේශීය පුහුණුවක් ද ලැබුවා.”මේ හැම දේකදීම ඉදිරියට එන්නට ඈට මහත් ශක්තියක්. ධෛර්යයක් වුණේ ඇගේ පවුලේ උදවිය. කවදත් සමාජ සේවයට, පරෝපකාරයට නැඹුරු වී සිටි මේ පවුලේ සාමාජිකයන්ගෙන් ඈට බොහෝ උදවු උපකාර හිමි වුණා. වලස්මුල්ලෙ පන්සල, පාසල, රෝහල ආදී පොදු ස්ථාන පිහිටුවීම වෙනුවෙන් ඉඩ කඩම් පරිත්‍යාග කරලා තිබෙන්නෙත් සුසන්තාගේ පරපුරේ අය.“ඇත්තටම දැන් මට හිතෙනවා මම ආදරය කරපු මගේ පවුලට, දරුවන්ට, ඥාතීන්ට වගේ ම ඉදිරියේදී මේ රටේ ජීවත්වන බොහෝ දෙනෙක් වෙනුවෙන් මට සේවය කරන්නට ඔවුන්ට ආදරය සෙනෙහස පාන්නට දැන් මට අවස්ථාව උදා වුණා කියලා.සාමාන්‍ය පවුලක ඉපදිලා රටට දැයට යුතුකම් ඉෂ්ට කිරීමට දැන් මට අවස්ථාව ලැබිලා තිබෙනවා.දැන් මට හැදුණු වැඩුණු පාසල් ගිය මම දහම් පාසල් ගිය මගේ ගම් පියසේ හම්බන්තොට දිස්ත්‍රික්කයේ ජනතාව වෙනුවෙන් සේවය කරන්න සැදී පැහැදී ඉන්නවා. අදටත් මම මගේ ගමට ගැමිකමට ආදරේ කරන කෙනෙක්.සුසන්තා චන්ද්‍රමාලි දශක දෙකකට අධික කාලයක් පූර්ණ කාලීනව ම කලාවේ රැදිලා හිටියා. අපිට මතකයි ඇය ඉස් ඉස්සරලම විජය ධර්මශ්‍රී ගේ ‘චාරුලතා’ ටෙලිනාට්‍යයෙන් රූපවාහිනි ප්‍රේක්ෂකයන් ඉදිරියට එනවා.එතනින් ආරම්භ කෙරුණු ඇගේ කලා ජීවිතේ තවමත් එක දිගටම ගලා යනවා. විජය ධර්ම ශ්‍රී අධ්‍යක්ෂණය කළ අපේ කාලයේ ගැහැනියක් නාට්‍යයෙන් වරක් ඇය හොඳම නිළිය වශයෙන් සම්මානයට ද පාත්‍ර වෙනවා.ඇත්තටම කිව්වොත් මගේ දෙවැනි ගෙදර වෙන්නේ කලාවයි. සුසන්තා චන්ද්‍රමාලි කියන මට මේ ජනප්‍රියත්වය මේ තත්ත්වය නිර්මාණය වුණේ කලාකාරිනියක් වූ නිසාවෙනුයි. අවුරුදු 22 ක් තිස්සේ මම රසිකයන්ගේ හදවත්හි ජීවත් වුණා.කලාව මට මගේ ජීවිතේටත් වඩා වටිනවා. දේශපාලන ක්ෂේත්‍රයට ආධුනිකයෙකු නිසා මට පොඩි චකිතයකුත් ආවා. මා වටා පිරිසක් එක්රොක් වෙයි ද කියලා. නමුත් දැන් මට ඒ ශක්තිය තිබෙනවා ඉදිරියට යන්න. හැමෝගෙම ආශිර්වාදය තිබෙන නිසා මට වෙහෙසක් දැනෙන්නෙ නෑ.”හැබැයි මෙච්චර කලක් මාව ඔසවලා තැබුව මගේ ආදරණීය ප්‍රේක්ෂකයන් මම කවදාවත් අමතක කරන්නේ නෑ. කලාවෙන් කවදාවත් ඈත් වෙන්නෙත් නෑ.කලාවට ළැඳි සියලු දෙනා වෙනුවෙනුත් කාන්තා පාර්ශවය වෙනුවෙනුත් මෙහෙවරක් ඉටු කරන්නට ලැබුණු මේ අවස්ථාවට මම ගෞරව කරනවා. මා කෙරෙහි සියලු දෙනා තැබූ විශ්වාසය දිවිහිමියෙන් රකින්න මම පොරොන්දු වෙනවා.හේමාලි විජේරත්නඡායාරූපය- ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av0910049</link>
    <topic>ශ්‍රී ලංකා යුද හමුදාවට 60 වසරයි</topic>
    <author>ඉනෝකා සමරවික්‍රම ඡායාරූප – රුක්මාල් ගමගේ</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයියුද හමුදා මාධ්‍ය ප්‍රකාශක බ්‍රිගේඩියර් උදය නානායක්කාරදිනය හෝ දවස මතක නැත. එහෙත් මේ සිද්ධිය වූයේ වෙල්ලමුල්ලි වයික්කාල් ප්‍රදේශයේ යුද්ධය දළුලා ඇවිලෙමින් පැවැති අවසන් දින කීපයෙන් එකකදීය.අටදෙනකුගෙන් සැදුම්ලත් කණ්ඩායම් වරින් වර මුදානොගත් ප්‍රදේශවලට ගියහ. මේ කියන කපිතාන්වරයා ද තම සගයන් හත්දෙනා සමඟ යුද පෙරමුණට ගියේය.එදා රාත්‍රියේදී කොටි ප්‍රහාරයෙන් සගයෝ හයදෙනෙක්ම මිය ගියහ. එහෙත් උත්සාහය අත් නොහැරිය කපිතාන්වරයා තුවාල ලබා සිටින තම අවසන් සගයා ද රැකබලා ගනිමින් උපන් බිම බේරා ගැනීමට ඉටාගෙන සිටියේය.මූලස්ථානයේ සෙබළු කොයි මොහොතේ හෝ කපිතාන්වරයාගෙන් රේඩියෝ ඇමතුමක් ලැබෙන තුරු බලා සිටියහ. කපිතාන්වරයා රාත්‍රියේ ඔවුන් ඇමතුවේය.”අන්තිම සෙබළටත් වෙඩි වැදුණා. මම කියන තුරු කවුරුත් එන්න එපා. උන් හිතාගෙන ඉන්නේ අපි ඔක්කොම ඉන්නවා කියලා. ඉක්මන් වෙන්න එපා. මම කිව්වම එන්න.” කපිතාන්වරයා කීවේය.මූලස්ථානයේ සෙබළු නොඉවසිල්ලෙන් බලා සිටියහ. කොයි මොහොතේ හෝ තම නායකයා බේරා ගැනීමට යාමට, ඇමතුමක් ලැබෙන තුරු බලා සිටියහ. ඇමතුම එන්න එන්නම ප්‍රමාද වූ විට ඔවුහු තව තවත් නොඉවසිලිමත් වූහ. හරියටම පාන්දර තුනහමාරට කපිතාන්වරයා ඔවුන් ඇමතුවේය. ඔහුගේ හඬ වේදනාබර විය.”මට වෙඩි වැදුණා. මාව බේරගන්න කලබලවෙලා එන්න එපා. උන් හිතාගෙන ඉන්නේ අපි ඉන්නවා කියලා. හෙට උදේ වෙනකොට මම මේ බිම අත්හැරලා යාවි. ඒත් හෙට මෙතැනට ඇවිත් මේ බිම බේරගන්න. මගෙ බිරිඳට හා දරුවන් දෙන්නට කියන්න අන්තිම මොහොතෙදිත් මම ඒ අයව ආදරෙන් මතක් කළා කියලා.”ඔහුගේ හඬ නිහඬ විය.   සෙබළු ඒ ප්‍රදේශයට ගියහ. කපිතාන්වරයා දෑස් හැරගෙනම මියගොස් සිටියේය. කපිතාන්වරයා මිය යාමට පෙර අවසානයට මියගිය සගයාගේ මුහුණ තමා සතුව තිබූ ලේන්සුවෙන් වසා දමා තිබිණි. ඔහු මියගියද විවරව තිබූ ඔහුගේ දෑස් ඒ බිම රැකගත්තේය.පැඩ්ල් ගන්මේ එක් අත්දැකීමක් පමණි. ලෙයින් කඳුළෙන් වන්දි ගෙවමින් උපන් දේශය අනාගත පරපුරට නිවහල් නිදහස් රාජ්‍යයක් කරදීමට උරදුන්නෝ බොහෝය.ලෝකයේ හොඳම හමුදාව එකම හමුදාව ලෙස පෙරමුණ ගෙන සිටින ශ්‍රී ලංකා යුද හමුදාව අද අභිමානවත් ප්‍රතාපවත් ලෙස සිය හැටවන සංවත්සරය සමරන්නාහ.ශ්‍රී ලංකා යුද හමුදාව ආරම්භ වී ගෙවීයන හැටවන වසරේදී අපට තුටු විය හැකි දෑ බොහෝය. තම සමරුව වෙනුවෙන් එහි සාඩම්බර බව රටට කියාපාන්නට යුද හමුදාව බොහෝ දෑ පෙළගස්වන්නාහ.මේ පිළිබඳව කළ විමසුමකදී යුද හමුදා මාධ්‍ය ප්‍රකාශක බ්‍රිගේඩියර් උදය නානායක්කාර මහතා පැවැසුවේ.”අපේ මේ කැපවීම, පරිත්‍යාගය සහ වෘත්තීය පරිණතභාවයෙන් යුද ජයග්‍රහණය ලැබීම තේමා කරගෙන තමයි අභිමානවත් හැටවන සමරුවේදී අප මේ ප්‍රදර්ශනය හා අනෙකුත් වැඩසටහන් සැලසුම් කර තිබෙන්නේ. මේ මස 7 වැනිදා දක්වා බණ්ඩාරනායක ජාත්‍යන්තර සම්මන්ත්‍රණ ශාලාවේදී ප්‍රදර්ශනය පැවැත්වෙනවා.සෑම දිනෙකම උදේ 10 සිට රාත්‍රි 10 දක්වා ප්‍රදර්ශනය විවෘතව පවතිනවා. නැඟෙනහිර මාවිල්ආරුවේ සිට තොප්පිගල දක්වා ලැබූ ජයග්‍රහණ ඡායාරූප, ආදියත් සිලාවතුරේ, මඩු ප්‍රදේශය මෙහෙයුම්, බටහිර වෙරළ තිරයේ, පුනරින් 9ඒ මාර්ගයේ සිට කිලිනොච්චි මුලතිව්, වන්ෆෝ බේස් කඳවුරු සංකීර්ණය, මුහමලේ, නාගකෝවිල්, අලිමංකඩ සිට පුදුමාතලන් දක්වා සිදුවූ මෙහෙයුම් යනාදී සියලු ජයග්‍රහණයන් හී ඡායාරූප, වීඩියෝ පට ආදිය ප්‍රදර්ශනය කැරෙනවා. ඒ වගේම එහිදී කොටින්ගෙන් අල්ලාගනු ලැබූ අවි ආයුධ ආදියත් ප්‍රදර්ශනය කැරෙනවා.බිම්බෝම්බ, සන්නද්ධ රථ, වගේම යුද හමුදාව රටේ විශේෂ අවස්ථාවල ඒ කියන්නේ සුනාමි, ගංවතුර වගේ ස්වභාවික විපත්වලදී ක්‍රියාකළ ආකාරය පිළිබඳව ඡායාරූප හා දර්ශන ආදියත් ප්‍රදර්ශනයට ඇතුළත්.කමාන්ඩෝ ක්‍රියාන්විතයක අවස්ථාවක්යුද්ධයේ විශේෂ මෙහෙයක් කළ සැඟවුණු වෙඩික්කරුවන් පිළිබඳව මහජනතාවට තොරතුරු දැනගැනීමට ලැබෙන අතර ප්‍රදර්ශනය නරඹන්නට එන අයට එම අත්දැකීම ලබාගැනීමටක් පුළුවන්.ඊට අමතරව සියලුම අංශවලින් සමන්විත ළමයින් සඳහා සැණකෙළි භූ®මියක් මීට ඇතුළත්. සැම දිනකම රාත්‍රියේ සංගීත සංදර්ශන පැවැත්වෙනවා.”වසර හැටක හමුදා ඉතිහාසයේ එදා මෙදා තුර ලැබූ විජයග්‍රහණය සාමාන්‍ය ජනතාවට දැක බලා ගැනීම සඳහා එදා පුදුමාතලන් හි සිදුවූ දෑ රඟදැක්වීමට ද යුද හමුදාව සූදානම්ව සිටී.කොටි භාරයේ සිටි ප්‍රාණ ඇපකරුවන් බේරා ගැනීමේ සිට සිදුවූ දෑ ඇතුළත් යුද ජයග්‍රහණය රඟදැක්වෙන්නේ මේ මස 17 සිට 23 දක්වා ඛෙත්තාරාම ක්‍රීඩාංගණයේ දීය.“යුද හමුදා පහන් සංදර්ශනය (TATOO) 17 වනදා සිට 23 දක්වා සවස 5 සිට 10.00 දක්වා ඛෙත්තාරාමයේදී පැවැත්වෙනවා.හමුදාව කොහොමද පුදුමාතලන් ජයග්‍රහණය කළේ, සාමාන්‍ය වැසියන් මුදාගත් ආකාරය, රඟදැක්වීම මෙන්ම චිත්‍රපට, විස්තර ආදිය මෙහිදී දැක බලා ගැනීමට පුළුවන්. ඊට අමතරව සුනඛ සංදර්ශන, වාහන සංදර්ශන, සංස්කෘතික සංදර්ශන, පැරෂුට් සංදර්ශන, ආදියත් මීට ඇතුළත්.කොටින් සතුව තිබූ විශාලතම සබ්මැරිනයමෙහිදී නරඹන්නන්ට ලැබිය හැකි අලුත්ම අත්දැකීමක් තමයි හමුදා වාහනයක් ගලවලා නැවත සකස් කරන්නේ කොහොමද, කාලතුවක්කුවක් ගලවලා විනාඩි ගණනකින් හදන්නේ කොහොමද පාලමක් ඉක්මනින් හදන්නේ කොහොමද මේ සියල්ල මෙහිදී බලාගැනීමට පුළුවන්.මේ අප සමරන්නේ ශ්‍රී ලංකා යුද හමුදාවේ හැටවන සංවත්සරය. ඉන් අවුරුදු තිහක්ම යුද කරලා අපි සුවිශේෂී ජයග්‍රහණයක් ලබලා තියෙනවා.ආයේ කවදාවත් ලංකාවේ යුද්ධයක් ඇති නොවන බව අපට විශ්වාසයි. බාල තරුණ මහලු හැමෝටම මේක හොඳ අත්දැකීමක් වේවි.ආරක්ෂක මාණ්ඩලික ප්‍රධානී ජෙනරාල් සරත් ෆොන්සේකා මහතා ප්‍රදර්ශන භූ®මිය පරික්ෂා කරමින්යුද්ධය වෙනුවෙන් ලේ කඳුළු හෙළපු අපේ හමුදා නායකයන් සහෝදර සෙබළුන් පිළිබඳව සිහිපත් කරන අතරම මෙම ප්‍රදර්ශනයෙන් ලැබෙන ආදායම රණවිරු සුබසාධන කටයුතු සඳහා යෙදවෙනවා.”අද අපි හිනැහෙන්නෙමු. ඒ නිවහල් නිදහස් ජාතියක් ලෙසය. අපට නිදහසේ හිනැහෙන්නට රටතොට ඇවිදින්නට, බියෙන් තොරව ජීවත් වන්නට වාතාවරණය සලසා දුන්නේ ඔවුන්ය.මේ හැටවසර තුළ ඔවුහු සිය දහස් ගණනින් මව්බිමේ නිදහස වෙනුවෙන් ජීවිත පිදූහ.අත්පා ඇස් අහිමිව ආබාධිත වූහ. මේ හැම එක්ව රටට ජය ළඟාකර දුන්හ.ඉදින් එන්න බණ්ඩාරනායක සම්මන්ත්‍රණ ශාලාවට, ඛෙත්තාරාමයට යුද ජයග්‍රහණයේ සැබෑව දෙඇසින්ම දැක බලා ගැනීමට. මීට පෙර ඔබ නොලැබූ අත්දැකීම් ලැබීමට ඔබට පුළුවන් වනු ඇත.ඉනෝකා සමරවික්‍රම ඡායාරූප – රුක්මාල් ගමගේඡායාරූපය – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100410</link>
    <topic>සිංහල වචනවලට ඉංග්‍රීසි කලවම් කළොත්</topic>
    <author>තිස්ස කරුණාසේකර ඡායාරූප – ගීත් ද මැල්</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිලක් FM අධිපති නීතිඥ ලක්ෂ්මන් වසන්ත පෙරේරාපසුගිය කෙටි කාලයේදී අපේ රටේ FM චැනල් නැත්නම් ගුවන් විදුලි නාලිකා ගණනාවක්ම බිහිවුණා. ඒ බොහොමයක්ම අපේ දෙසවනට කතාකරන ඒවා. ඒ අතුරින් දෙසවනින් හදවතට අමතන්න සමත් වූ ගුවන් විදුලි නාලිකාවක් ගැන සඳහනක් තබන්නටයි මේ සූදානම.ඒ පසුගිය පළමුවැනිදාට සිය ප්‍රථම උපන් දිනය සැමරූ ‘ලක් එෆ්එම්’ ගුවන් විදුලි සේවාවයි.අපි හිතුවා ‘සුබ උපන් දිනයක්’ පතමින් තොරතුරු දැනගන්න ‘ලක් එෆ්එම්’ මැදුරට ගොඩවන්න.එහිදී අපට මුලින්ම මුණගැසුණේ ලක් එෆ්එම් විධායක අධ්‍යක්ෂ වෛද්‍ය නාලක සනත් කුමාර මහතා.”2008 ඔක්තෝබර් 01 දා තමයි අපේ ගමන ආරම්භ වුණේ. අතොරක් නැති ගුවන්විදුලි නාලිකා අතරට අපට ඕන වුණේ අපේකම. දේශීය බව රකින අපේම ගුවන් විදුලියක් හඳුන්වා දෙන්න.බුද්ධිමත් ශ්‍රාවක පිරිසකට තමයි අපි කතාකරන්නේ. මෙහි නිර්මාතෘ නීතිඥ ලක්ෂ්මන් වසන්ත පෙරේරා මහතා මෙය ආරම්භ කළේ වාණිජ පරමාර්ථයකින් නෙමෙයි.ඒ නිසා අපේ දේ නැතිකරගෙන, අපේකම විනාශ කරගෙන වෙළෙඳ වුවමනාවන්ට විකිණෙන්න අපිට වුවමනාවක් නෑ. ඒ නිසා අපි ආවේ ස්වාධීනව දේශීයත්වයට මුල් තැන දෙන ගමනක්.ආපසු හැරී බලනවිට අප වටා එකතු වුණු ලක්ෂ සංඛ්‍යාත ශ්‍රාවක පිරිස අපේ මඟ නිවැරැදි බව ඔප්පු කරලා තියෙනවා.FM නාලිකාවලට එල්ලවන ප්‍රධානම චෝදනාව අපිට නැහැ. අපි භාෂාව සුරකිනවා. කලවම් බසක් අපේ නැහැ.බැරිවෙලාවත් ඉංග්‍රීසි වචනයක් කලවම් කළොත් අපි නිවේදකයාට රුපියල් පන්සීයක් දඩ ගහනවා. අපේ දේ රැකගෙන ඉදිරියට යන්නයි අපි එහෙම දේ හදලා තියෙන්නේ. ‘ලක්වීව් බ්‍රෝඩ්කාස්ටිං’ හි අධ්‍යක්ෂිකා ඇරිකා එදිරිසිංහ සහ ප්‍රවීණ මාධ්‍යවේදී සීලරත්න සෙනරත් දෙපළගේ මඟ පෙන්වීමත් අපිට විශාල ආශිර්වාදයක්. මීළඟට ‘ලක් එෆ්එම්’ වැඩසටහන් ගැන කතා බහට එක්වුණේ එහි වැඩසටහන් අංශ ප්‍රධානී නාමල් තිසේරා”ගමට ගුවන් විදුලියක් ගෙනයාමයි අපේ අරමුණු වුණේ.ලක් FM විධායක අධ්‍යක්ෂවෛද්‍ය නාලක සනත් කුමාරලක් සමාජයේ සෑම කොටසක් වෙනුවෙන්ම අපි වැඩසටහන් සකසා තියෙනවා. පාසල් දරුවන් වෙනුවෙන් ‘ලක්මිණිකැට’, එදිනෙදා කාලීන ප්‍රශ්න ගැන කතාබහට ‘සෝදිසිය’, ඡ්‍යොතිෂය පිළිබඳ ‘රිවිසඳ’, වේග රිද්ම ගීත සඳහා ‘දිවා රිද්ම’, පැරැණි චිත්‍රපට ගීත රසිකයින් වෙනුවෙන් ‘සිනෙ ගී රිද්ම’, ගමන් බිමන්වල යෙදෙන ගමන් අහන්න ‘නොනවතින ගී’, ගැමි ආදරයක් තේමා කරගත් ‘ප්‍රේමණීය රාත්‍රිය’, රණවිරුවන් වෙනුවෙන් ‘යුද බිමෙන් ලද විරාමයක්’ වැනි විවිධ රසයෙන් යුතු වැඩසටහන් රැසක් පෙළ ගස්වා තියෙනවා.”56 දෙනෙක්ගෙන් යුතු කුඩා කාර්ය මණ්ඩලයකින් අපි වසරකදි විශාල ඉදිරි ගමනක් ඇවිත් ඉන්නවා. ගුණාත්මක ගුවන්විදුලි කලාවක් හඳුන්වා දෙන්නටයි අපි හැමවිටම වෑයම් කරන්නේ.ඊළඟට අප හමුවුණේ ලක් එෆ්එම් නිර්මාතෘ හා එහි වත්මන් සභාපති නීතිඥ ලක්ෂ්මන් වසන්ත පෙරේරා මහතා.”ලංකාවට හිතකර මාධ්‍යයක් තැනීම තමයි අපේ මූලික අරමුණ වුණේ. විවිධ විද්වතුන් ගෙන් විවිධ දේශපාලන හා සමාජයීය කොටස්වලින් අදහස් ආවා කොතෙක් ජ්ර් නාලිකා තිබුණත් දේශීයත්වය, අපේකම මුල් කරගත් වෙළෙඳ තරගයට නතු නොවන නාලිකාවකට ශ්‍රාවක පිරිස් අතර ඉඩක් තියෙන බවට.වැඩ සටහන් අංශ ප්‍රධානී නාමල් තිසේරාඒ අයගේ අදහස් මත තමයි වසරකට පෙර ‘ලක් FM’ ආරම්භ කළේ”.”වසරක් ගත වෙලත් මා මෙයින් ලාභ උපයන්නේ නෑ. වෙළෙඳ ලෝකය ගැන පමණක් බලාගෙන යන FM නාලිකාවලින් දෙන ලාබ වින්දනය බොල් දෙයක් බව තේරුන් අරන් දැන් බොහෝ ශ්‍රාවක පිරිස් අපේ ‘ලක්ජ්ර්’’ වෙත නැඹුරුවෙමින් ඉන්නවා.මට වෙනම දේශපාලනයක් තිබුණත් එය FM’ නාලිකාවට පටවා නැහැ. ස්වාධීනව දේශපාලන කතිකාවතක් පවත්වාගෙන යනවා. විපක්ෂ නායකතුමා ගෙන් පවා පැසසුම් ලැබීම එයම හේතුවක්.ලක් FM  පිරිසපක්ෂ විපක්ෂ, ජනතා මත ඉදිරිපත් කර සත්‍ය වටහාගැනීමට බුද්ධිමත් ශ්‍රාවකයාට ඉඩහසර සලසනවා විනා අපි කාටවත් කඩේ යන්නේ නම් නෑ..” එහෙම වුණු නාලිකා ඉක්මනින්ම බිඳ වැටුණා.තවත් සමහර නාලිකා මෙන් අපි පෞද්ගලිකව වාසි දෙනවාට වඩා පොදු යහපත ගැනයි බලන්නේ.‘ගම්මානේ සත්කාරය’ වැඩසටහනෙන් අපි දිවයින පුරා විහාරස්ථාන සියයකට අධික ගණනක් තෝරාගෙන තීන්ත ආලේපන කටයුතු ආරම්භ කරලා තියෙනවා.දිවයිනෙන් 85%ක විකාශනය ආවරණය කරලා තියෙනවා. උතුරේත් මුලතිව් දක්වා ඉඳලා අපිට කතාකරනවා ශ්‍රාවකයින්.ඉදිරියේදී දැනට සිංහලෙන් විකාශය වන සියලු වැඩ සටහන් දෙමළ බසින් උතුරේ කොකාවිල් කුලුන ඔස්සේ උතුරේ සහෝදර ශ්‍රාවක ජනතාව වෙත විකාශය කරන්නටයි අපේ ඉදිරි බලාපොරොත්තුව.දොසක් නොඅසා ආපු අවුරුද්දක් තමයි ගතවුණේ. ඒ වගේම දොසක් නොඅසා ඉදිරියට යන්නටත් අපිට ගමනක් තියෙනවා. රටට හිතැතිව ඒ ගමන යන්න.විකිණීමේ කලාව පරමාදර්ශය කරගත් නාලිකා රැල්ල අතරින් නොසැලී ඉදිරියට යන්නට ‘ලක් FM’ට සුබ උපන් දිනයකට සුබ පතමු.තිස්ස කරුණාසේකර ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100411</link>
    <topic>උස්සන්ගොඩ පිටසක්වළ ජීවින්ගේ</topic>
    <author>චතුර ගීතනාත් බණ්ඩාර</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිමාතර බත් කඩයෙන් ඇඹුල් තියල් මාළුවක් ද කටට සැර ගෙනෙන පොල් සම්බෝලයක් ද සහිත කැකුළු බත් පිඟාන වහා ගිල දැමු අපි කතරගම දෙසට ගමන් ඇරැඹීමු.මඟ පිරි සොඳුරු දසුනින් දෙඇස පුරවා ගනිමින් ද ඒ මඟ වූ බොහෝ දේ ගැන කතා බහ කරමින් ද නෝනාගමට ළඟා වන විට හැන්දෑවට අත වනන කහ පැහැති වලා පෙළ අහස් වියන සරසමින් තිබිණි. නෝනාගම මන්සන්ධියේදී තවත් අපූරු ගමනක් යාමට මාතරදීම කතාබහ කරගත් අපි ඒ සොඳුරු මඟ සොයා ඉදිරියටම ඇදුණෙමු.“මේ අර උස්සන්ගොඩ කන්දට යන්නෙ කොයි පාරෙන් ද මාමෙ”පිටපලු ලෑලිවලින් ගසා තිබු අපූරු බංකුවේ වාඩි වී උන් තලස්තෑනී පුද්ගලයාට එය එකවර නො ඇසුණ ද ඔහු දෙවැනුව ඊට කදිමට පිළිතුරක් ලබා දුන්නේ සිනා පිරුණු මුහුණිනි.ඔහුගේ උපදෙස් පරිදි අපි රතු පැහැති කෙටි සොඳුරු ගුරු පාරට වැටුණෙමු.ලා පැහැති පස ක්‍රමයෙන් තද රත් පැහැවී දැන් කුණු ලේ පාටට ම හැරවී තිබෙන මේ ගුරු පාරේ තවත් දුර යා යුතුව තිබිණි. විනාඩි කිහිපයක ගමන සුවදායක නවාතැන් පොළකට අප ඇරලවා ඇති අපූරුව...උස්සන්ගොඩබොහෝ සංචාරකයනට අමතකව ගිය අභිරහස් සොඳුරු බිම් තීරයට අපි දැන් පය ගසා සිටින්නෙමු. නවසීලන්තයේ විශාල තෘණ භූමියක ආකෘතිය ගන්නා මේ සොඳුරු බිම සැබැවින්ම කෙතරම් ආකර්ෂණීය ද?මේ බිම් තීරයටම ආවේණික වූ කෙටි බිම් තණ විශේෂයකින් පස ආවරණය වූ උස්සන්ගොඩ සුන්දර කඳු ගැටයක පිහිටි විශාල තැනිතලාවක්.උස්සන්ගොඩ බිමෙහි ඇති පාෂාණ විශේෂයක්විවිධ මතිමතාන්තරවලින් පිරී ගිය අතීතයකට උරුමකම් කියන මේ අද්භූත භූමියේ දෑස අදහාගත නොහැකි බොහෝ දෙයින් පිරී පවතින්නේ හරිම අපූරුවට. මේ භූමියේ පස තද රතු පැහැයක එසේත් නොමැතිනම් කුණු ලේ පැහැයක් ගන්නවා.තෘණ විශේෂ තැනිතලාව පුරා දිව ගියත් ඇතැම් තැන්වල කිසිදු ශාකයක් හටගන්නේ නැහැ. මුහුද දෙසට නෙරා ගිය මේ කඳු ගැටය ඇතැම් කාලවලදී සංචාරක පක්ෂීන්ගේ පාරාදීසයක්. තවත් විටෙකදී අපේ රටේ කොතැනකදීවත් හමු නොවන ශාක වර්ග මේ පිටියේදී දක්නට පුළුවන්.පිටසක්වළ ජීවීන් සමඟ සෘජු සබඳතාවයක් පවත්වා ගන්නා බිමක් ලෙස හඳුන්වන උස්සන්ගොඩ වටා ගෙති ඇති ජනකතා බොහෝමයි. හනුමන්තා ගෙන ආ බෙහෙත් කන්දෙන් පතිත වූ තවත් කුඩා කැබැල්ලක් ලෙසටත් ගැමියන් උස්සන්ගොඩ හඳුන්වා දෙනවා.අපේ රටේ අති දුර්ලභ ඖෂධ වර්ග රැසක් මේ අද්භූත විස්මය ජනක බිමෙහි දකින්න පුළුවන්. ඉහත ජනකතාවට ඔවුන් මේ ඖෂධ සාක්ෂි ලෙස ගොනු කොට ගන්නේ හරිම අපූරුවට.උස්සන්ගොඩ තැනිතලාව පුරාවට තවත් සුවිශේෂි ගල් විශේෂයක් දක්නට ලැබෙනවා. අර්ධ ලෙස උණුවී වෙනස් හැඩයක් ගත් පාෂාණ ලෙස පෙනී ගියත් තවත් විටෙකදී මේ පාෂාණ රතු පැහැය උසුලන පස් එක්වී සැදුණු බවයි පෙනෙන්නෙ.ඔබ පුදුමයටත් ආස්වාදයටත් පත් කරන මේ සොඳුරු බිම් තීරයේ සොඳුරු දසුන් බොහොමයක් එක්තැන් වී තිබෙන්නේ හරිම අපූරුවට. රතු පැහැති පසත්, ඒ මත වන අද්භූත පාෂාණත් ඒ වටා බැඳුණු ජනකතාත් අසමින් දැන් ඔබ පිවිසෙන්නේ තැනිතලාවේ ඉම වෙතටයි.උස්සන්ගොඩට අධ්‍යාපන චාරිකාවක ආ සිසුන් පිරිසක්මුහුද දෙසට නෙරා ගිය මේ තැන්නේ සිට මුහුද දෙස බැලීමත් නැවත තැනිතලාවේ මහා කෙළවර දිහා බැලීමත් දැන් ඔබට හැකියි. ඔබ මීට පෙර කිසිදු අවස්ථාවක නොදුටු ඉන්දියන් සාගරයේ සොඳුරු මනරම් දසුන් දැන් ඔබට පෙනෙනවා නියතයි. උස්සන්ගොඩ දෙසට ගලා එන මුහුදු රළ ඈත මුහුදේ සිට බිඳී විසිරෙන අපූරු චිත්‍රය දැන් ඔබේ නෙත් වසා ගනිවී.බලන්න... කොතරම් සොඳුරු ද මේ දසුන්? සොබාදම් මාතාව මැවූ අප වෙනුවෙන්. උස්සන්ගොඩ තැනිතලාවේ මුහුද දෙසට වන්නට පිහිටි කෙළවරේ පැයකට ආසන්න කාලයක් මුහුද දෙසට නෙත් යොමා සිටියහොත් ඔබට මුහුදු දියණිය කොතරම් සුන්දර නර්තනයක යෙදෙනවාදැයි බලාගන්නට කදිම දුලභ අවස්ථාවක් හිමි වෙනවා.ඇතැම් විට දී මේ සොඳුරු දසුන් අපට ඇස ගැටෙන්නේ ජීවිතයේ එක් වතාවක් පමණක් වෙන්නටත් පුළුවන්.මේ තණබිමට වරින් වර පැමිණෙන අනේකවිධ පක්ෂින්ගේ රාවයත්, මුහුදු සුළඟ දිගේ ගොඩබිම වෙතට ඇදෙන භූමිය වසා ගත් ශාකයන්ගේ පිපි මල් සුවඳත් විඳිමින් පැය කිහිපයක් මේ අභිරහස් බිමෙහි ගත කරන්නට ඔබට පුළුවන්.ඒ වගේමයි. දරු දැරියන් සමඟ එක් දිනක් ගත කරන්නට ද මේ සොඳුරු බිම කදිමයි.ලොව පුරා පරීක්ෂකයන්ගේ නෙතු යොමුවූ උස්සන්ගොඩ ලස්සන බලන්න ඔබත් එන්න. කතරගම යන අතරතුරදී මේ බිමට ගොඩ වෙන්න. පෙර ඔබ කිසිදා නොදුටු, නෙත් මවිත කරන දසුන් මේ බිමේ ඕනෑ තරම්. ඒ ඔබ වෙනුවෙන්.චතුර ගීතනාත් බණ්ඩාරඡායාරූප - සමන්ත වීරසිරි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100412</link>
    <topic>ඒඩ්ස් රෝගයත් හිට්ලර් වගෙයි</topic>
    <author>කේ.සී.ජේ.රත්නායක</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිනිදන කාමරයකි. මන්දාලෝකයක් ඇඳ මතට වැටෙයි. එහි ගැහැනියක් හා පිරිමියෙක් සිටිති.ඔවුහු ආදරයෙන් වෙලී සිටිති. අවසානය එළැඹෙයි. ඒ අවස්ථාවේ දී පිරිමියා ගේ මුහුණ දර්ශනය වෙයි. කවුද ඒ සිටින්නේ? ඇඩොල්ෆ් හිට්ලර් ය. (හිට්ලර් මෙන් වෙස් ගැන් වූ නළුවෙකි.)උපත් පාලන කොපු රහිතව සිදුවන අනාරක්ෂිත ලිංගික ක්‍රියා මාරාන්තික විය හැකි බවට අවසානයේ නිවේදනය කෙරේ. ඒඩ්ස් නිවාරණ සංවිධානයක් විසින් 2009 වසරේ දී නිර්මාණය කරන ලද මේ වීඩියෝ පටය මඟින් අරමුණු කැර ඇත්තේ ලිංගික ක්‍රියාවලියේදී උපත් පාලන කොපු භාවිතා කිරීමට පිරිමින් පෙලඹවීම බැව් කියැවේ.”...ඒඩ්ස් මහා පරිමාණ ඝාතකයෙක්. හරියට හිට්ලර් වගේම ජන ඝාතකයෙක්. ඒ නිසයි මේකට හිට්ලර් ගේ මුහුණ යොදා ගත්තේ..යි සංවිධායකයෝ කියති. එය 2009 සැප්තැම්බර් මාසයේ සිට ජර්මනියේ රූපවාහිනී නාළිකාවල රාත්‍රි 9න් පසුව විකාශය කරන බවත් ඔවුහු පැවසූහ.එහෙත් මේ වීඩියෝ පටයට හිට්ලර්ගේ මුහුණ යොදා ගැනීම පිළිබඳව ලොව පුරා විරෝධතා පළවෙමින් තිබේ. එසේ විරෝධතා පළ කරන්නේ හිට්ලර් / නාසිවාදීන් නොවේ. හිට්ලර් ගේ මුහුණ යෙදීමෙන් තමන්ට අවමන් නො කරන ලෙසට එච්.අයි.වී. වෛරසයට ආසාදනය වූ රෝගීහු දැඩි ලෙස කියති.”...මේ රෝගය නිසා අපි දැනටමත් අවමානයට ලක්ව සිටිමු. එසේ තිබිය දී හිට්ලර් වැනි පෝරිසාදයකු ගේ මුහුණ පෙන්වා අප වැනි අය නින්දාවට පත් කළ යුතු නැත.” යැයි ඔවුහු අවධාරණය කරති. එවන් රෝගීන් රැක බලා ගන්නා ස්වේච්ඡා සංවිධාන කිහිපයක් ද ඒ මතයට සහාය පළ කරයි.එහෙත් වීඩියෝ පටයේ නිර්මාණකරුවන් තර්ක කරන්නේ මේ සඳහා හිට්ලර් ගේ මුහුණ යොදා ගැනීම නිසා ඒඩ්ස් රෝගයේ භයානක බව මැනැවින් ප්‍රචාරය කෙරෙන බවත් එහි ප්‍රතිඵලයක් වශයෙන් සෑම අයකුම කොන්ඩෝම් භාවිතා කරමින් ආරක්ෂිත ලිංගික ක්‍රියාවලට යොමු වනු ඇති බවත් ය. ඒඩ්ස් වනාහී නූතන ජන ඝාතක රෝගයක් බවත් එය සමාන වන්නේ හිට්ලර් ගේ නාසිවාදයට බවත් ඔවුහු කියති.ඉදිරියේ දී තම ප්‍රචාරක කටයුතු සඳහා සදාම් හුසේන්, ජෝශප් ස්ටාලින් යන චරිත යොදා ගන්නා අතර ම හිට්ලර් ගේ ළඟම හිතවතකු හා ඔහුගේ හොඳම ප්‍රචාරකයා ලෙස ක්‍රියා කළ ගොබෙල්ස් පවා යොදා ගැනීමට ක්‍රියාකරන බවත් කියන සංවිධායකයෝ මෙය ඉංග්‍රීසි හා ස්පාඤ්ඤ භාෂාවලින් විකාශය කරන බවත් කියති.හිට්ලර්, යුදෙව්වන් ඝාතනය කරමින් තම ප්‍රතිවාදීන් නසමින් මුළු ලෝකයේ ම බලය නතු කැර ගැනීමට වෙර දැරුවේය. එහෙත් අද ඔහුට සිදුවී තිබෙන්නේ උපත් පාලන කොපුවකට තම මුහුණ රිංගවීමට ය.අසහාය පිරිසිදු ආර්ය ජාතීන්ගේ නිර්මාතෘ වීමට ගිය හිට්ලර් ට ගිය කලක්! එහෙත් කුණු ගොඩට විසි කරන උපත් පාලන කොපුවකට පවා හිට්ලර් ගේ රූපය යෙදීම උපත් පාලන කොපුවට කරන අපහාසයක් යැයි කියන්නෝ ද සිටිති. පාපයක තරම! තවමත් නිමවී නැත!කේ.සී.ජේ.රත්නායක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100413</link>
    <topic>අපට මොකද වුණේ?</topic>
    <author>ඉඳුනිල් වීරරත්න</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිලෝක කුසලාන තරගාවලියට පමණක් දෙවැනි වන අයිසීසී ශූරයින්ගේ කුසලාන තරගාවලියේ (චැම්පියන්ස් කුසලාන) අවසාන මහා තරගය හෙටයි(05).ලෝකයේ ප්‍රබලතම රටවල් 8 වන දකුණු අප්‍රිකාව, ඕස්ට්‍රේලියාව, ශ්‍රී ලංකාව, ඉන්දියාව, පාකිස්තානය, බටහිර ඉන්දීය කොදෙව් දූපත්, එංගලන්තය සහ නවසීලන්තය මේ සඳහා තරග වැදුණු අතර මෙය ලියන මොහොත වන විට අවසන් තරගයට තරග වදින කණ්ඩායම් දෙක හෝ අවසන් පූර්ව වටයේදී එකිනෙකා මුණගැසෙන කණ්ඩායම් හතර හෝ නම් කිරීමට නොහැකි ලෙස මූලික වටයේ තරග ප්‍රතිඵල ලැබිලා.තරගාවලිය ආරම්භ කරමින් සත්කාරක දකුණු අපි‍්‍රකාව සමඟ ශ්‍රී ලංකාව තරග වැදුණු අතර එයින් ශ්‍රී ලංකාවට ජය අත්විය. ලෝකයේ අංක එකේ සිටි දකුණු අප්‍රිකානු කණ්ඩායම ඔවුන්ගේ රටේදීම පරාජය කරමින් ඉතාමත් ජයග්‍රාහී ලෙස තරගාවලියට අවතීර්ණ වූ ශ්‍රී ලංකා කණ්ඩායම ලකුණු ලබාගැනීමේ දළ වේගය මත ඉදිරියෙන්ම සිටියත් එංගලන්තය සමඟ පැවැති තරගයත් නවසීලන්තය සමඟ පැවැති තරගයත් පරාජය වීම හේතුවෙන් ප්‍රබල පසුබෑමකට ලක්වෙලා.එහෙත් මෙම සටහන තබන දිනයේ (29) පැවැත්වීමට නියමිත එංගලන්ත සහ නවසීලන්ත කණ්ඩායම් දෙක අතරින් නවසීලන්තය පරාජය වුවහොත් පමණක් ලකුණු ලබාගැනීමේ වේගය මත ලැබෙන ප්‍රසාද ලකුණුවලට අනුව (Run Rate) ශ්‍රී ලංකා කණ්ඩායමට අවසන් පූර්ව වටයට පිවිසීමේ ඉඩකඩක් ලැබෙනවා.මේ වනවිට ලොව අංක එකේ ස්ථානයේ සිටින දකුණු අප්‍රිකානුවන් පළමු වටයෙන්ම ඉවතට වීසිවී සිටින අතර ඒ කොටසේ තරග වැදුණු ලොව අංක දෙක ස්ථානයේ සිටි ඉන්දියාව ද පළමු වටයෙන් ඉවතට වීසිවී ගොස් සිටී.කෙසේ වෙතත් ලෝකයේ පෙරළිකාර කණ්ඩායමක් ලෙස නම් දරා සිටින ශ්‍රී ලංකා කණ්ඩායම මෙලෙස ප්‍රබල පසුබෑමකට ලක්වීමේ විවිධ හේතුකාරණා ගෙනහැර දැක්විය හැකි වුණත්, ඒ පිළිබඳව අපේ රටේ ක්‍රිකට් විස්තර විචාරයේ ප්‍රවීණයින් තිදෙනකු ඒ පිළිබඳව දක්වන අදහස් කිහිපයකි මේ.ප්‍රවීණ ක්‍රිකට් විස්තර විචාරක පාලිත පෙරේරාඩිල්ෂාන් එවැනි පහරකට නොගියානම් හොඳයි”මේ තරගාවලියේදී මූලික වටයේ පළමු තරගයේදීම අපි දකුණු අප්‍රිකාව පැරැද්දුවම බලාපොරොත්තු වැඩිවුණා. නමුත් ඉතිරි තරග දෙක ඉතාමත් අවාසනාවන්ත විදිහට අපි පැරැදුණා.මෙයින් වඩාත්ම දරුණු පරාජය ලෙස සහ අපි තරගාවලියෙන් ඉවතට වීසිකළ තරගය ලෙස මම දකින්නේ නවසීලන්තය සමඟ පැවැත්වුණු තරගයයි. අපිට එම තරගය ජයගන්න හැකිවුණා නම් ඊළඟ වටයට යන්න වෙනත් රටක් දිනන පරදින එක දිහා බලාගෙන ඉන්න ඕන නෑ.මෙහෙම වැටි වැටී ගහල වැඩක් නෑ. මේ තරගයේ ප්‍රතිඵල දිහා බැලුවම අපේ වේගපන්දු යවන්නන්ගේ දුර්වලතාව ගැන හොඳටම පේනවා. තරගය යම් පමණකට හෝ පාලනය වුණේ ජයසූරිය සහ අජන්ත මෙන්ඩිස් ගේ පන්දුවලින්. ඔවුන් දෙදෙනා ඕවර 19ක් යවා ලබාදීල තිබුණේ ලකුණු 88ක් පමණයි.ජයසූරිය කඩුලු 3ක් ලබාගත්තා. නමුත් වේගපන්දු යවන්නන් 4 දෙනාට ඕවර 30ක් තුළ ලකුණු 220ක් ලබාගෙන තිබුණා. ඒ වගේම ඔවුන් වයිඩ් සහ නෝබෝල් 14ක් යැව්වා. මේ සියල්ලම එකතු වුණාම නවසීලන්ත කණ්ඩායම ලකුණු 315 ලබාගත්තේ ඕවර 52 1/2කින්.අනිත් කාරණය තමයි නවසීලන්ත කණ්ඩායම දඟපන්දු යවන්නන්ට එතරම් සාර්ථකව මුහුණ දෙන්නෙ නෑ කියන කරුණ. මේ නිසා මුරලි ක්‍රීඩා කළා නම් ඔවුන්ව හිර කරන්න තිබුණා.අපේ පිතිකරණය පැත්තෙන් ගත්තම සනත් සහ ඩිල්ෂාන් හොඳ ආරම්භයක් ලබාගත්තා. 318ක් වගේ ලකුණු ගණනක් හඹා යන කොට ආරම්භක පිතිකරුවන් මේ වගේ වේගයෙන් ක්‍රීඩා කරන්න ඕන. ඒත් ජයසූරිය දැවී ගියාට පස්සෙ ඩිල්ෂාන් එවැනි පහරකට නොයා ඉන්න තිබුණා.ඔහු ගේ හුක් පහර ගැන ඩිල්ෂාන් වෙබ් අඩවියකට කිසියම් ප්‍රකාශයක් කරල තිබුණා. ක්‍රීඩකයෙක් තරගයකදී’Own game’ ගහන්න හොඳ නැහැ. ඔහු ක්‍රීඩා කරන්න ඕන රට වෙනුවෙන්. විශේෂයෙන් ඒ වගේ ප්‍රබල, ලකුණු අතර ඉන්න තරගයක් දිනවන්න පුළුවන් ක්‍රීඩකයකුගෙන් ක්‍රීඩා ලෝලීන් හොඳම දේ බලාපොරොත්තු වෙනවා.”ජාත්‍යන්තර ක්‍රිකට් විස්තර විචාරක ප්‍රේමසර ඈපාසිංහආපස්සට ගියේ නවසීලන්ත තරගයෙන්’අපි අයිසීසී කුසලාන තරගමාලාවට අවතීර්ණ වුණේ ප්‍රබල දකුණු අප්‍රිකානුවන් පරාජය කරලා. ඒ නිසා ශ්‍රී ලංකාවේ අපේ බලාපොරොත්තු ඉහළ නැංවූවා. ඒත් එංගලන්ත කණ්ඩායම සමඟ පැවැති තරගයත්, නවසීලන්තය සමඟ පැවැත්වුණු තරගයත් පරාජය වීම තුළින් ඒ බලාපොරොත්තු තරමක් බොඳවී ගියා.මේ තරගමාලාවේ මූලික වටයේ තරගවලින් ලොකුම ආපස්සට ඇදවැටීම ලෙස මම දකින්නේ පසුගිය ඉරිදා පැවැත්වුණු නවසීලන්ත තරගයේදී ශ්‍රී ලංකාව ලැබූ පරාජයයි. එයින් අපි ඉදිරියට ආව ප්‍රමාණය තරමක් පල්ලමට ගියා. මේ නිසා මේ ගැන කෙටියෙන්ම කියන්න තියෙන්නෙ ක්‍රිකට් ක්‍රීඩාව කියන්නෙ අවිනිශ්චිත දෙයක්.මේ පරාජය ගැන මෙනෙහි කරන විට කරුණු කිහිපයක්ම සඳහන් කළ හැකියි.එයින් පළමුවැන්න තමයි මේ ක්‍රීඩාංගණය. මේ වොන්ඩරස් ක්‍රීඩාංගණයේ ශ්‍රී ලංකාව සහ දකුණු අප්‍රිකාව සමඟ 1998 පැවැත්වුණු මුල්ම තරගය නැරඹීමේ භාග්‍යය මට ලැබුණා. එදා සාර්ථක වුණු පිතිකරුවා වුණේ සනත් ජයසූරිය. ඔහු අර්ධ ශතකයක් ලබාගත්තා. ඒ තරගය අපි පරාජය වුණත් හොඳ තරගයක් දුන්නා.මේ ක්‍රීඩාපිටිය ඒ කාලයේ සිටම කතාබහට ලක්වුණු එකක්. සාමාන්‍යයෙන් තණතිල්ලක් හදන විට සත්කාරක රටකට වාසිසහගත වෙන්න තමයි හදන්නෙ. ඉතින් ඔවුන් ඔවුන්ගේ වේගපන්දු යවන්නන්ට යෝග්‍ය ලෙස තමයි තණ තීරු හදන්නෙ. එංගලන්තය සමඟ පැවතුණු තරගයේදී පළමු විකට්ටු අට අඩු ලකුණු ගණනකට බිඳ වැටුණා.අනිත් කරුණ තමයි ආරම්භක පිතිකරුවන්ගේ වගකීම. අපේ රටේ ක්‍රීඩා ලෝලීන්ගේ ලොකුම බලාපොරොත්තුව තමයි සනත් ජයසූරිය. ජයසූරිය කියන්නෙ අපේ රට බිහිකළ දක්ෂතම පිතිකරුවෙක්. ඒ වගේම හොඳ පන්දු යවන්නෙක්. අංශ තුනෙන්ම ක්‍රීඩා කරන අති විශිෂ්ටයෙක්. ’ජයසූරිය ගැහුවේ නැත්නම් මැච් එක පරදිනවා’ කියල තමයි ක්‍රීඩා ලෝලීන් කියන්නෙ. බොහෝ දෙනා තුළ ඇති මතයක්. නමුත් අද තත්ත්වය ඊට වෙනස්.මහේල, ඩිල්ෂාන්, කණ්ඩම්බි, මැතිව්ස්, සමරවීර වැනි ක්‍රීඩකයින් දස්කම් දක්වා තරග ජය අරන් තිබෙනවා. හොඳ ආරම්භයක් ලබාගත්තොත් තරගයක් දිනන්න අපහසු නෑ.ක්‍රිකට් ක්‍රීඩාවේ මෙය හඳුන්වන්නේ ’Engine room’ ලෙසයි. ඕනාම කණ්ඩායමක් දස්කම් දක්වන්න නම් මේ එන්ජින් රූම් එක හොඳට වැඩකරන්න ඕන. ඒ කියන්නේ අංක 1 සිට 4 දක්වා පිතිකරුවන් ලකුණු අතරට එන්න ඕන කියන එකයි.ඉතින් 300කට වැඩි ලකුණු ගණනක් හඹා යන්න මේ පිතිකරුවන් 4 දෙනාගෙන් එක් අයෙක් වත් ශතකයක් ලබාගන්න ඕන. අනිත් අයත් ලකුණු ගන්න ඕන. ඊළඟ කාරණය තමයි මේ තීරණාත්මක තරගයේදී කාසියේ වාසිය ලබාගෙන පළමුව පන්දුවට පහර නොදීම. ක්‍රිකට් ක්‍රීඩාවේ මෙය හඳුන්වන්නේ ’If you win the toss you bat first’  කියායි. එහෙත් එදා පළමුව පන්දුවට පහරදීම නවසීලන්තයට බාරකෙරුණා.එයට හේතුව මේ තණතිල්ල පිළිබඳව තිබුණු අවිශ්වාසයයි.කෙසේ වෙතත් ගිය ඉරිදා දිනයේ තරගයට කාලගුණික තත්ත්වයක් බලපෑවා. එදා වලාකුළුවලින් තොර අහසක් සමඟ හොඳින් හිරු පායා තිබුණා. පිට්ටනියට උඩින් අහසේ වලාකුළු එක තැනක රැස්වෙලා තියෙන එක හඳුන්වන්නේ ’Cloude cover’ නමින්. මේ වගේ වෙලාවට පන්දුවේ දෝලනය වැඩියි. නමුත් එදා ඒ වාසියත් අපට තිබුණෙ නෑ.අනිත් විශේෂ කරුණ තමයි මුරලි ක්‍රීඩා නොකිරීම. ආබාධයක් සිදුවී තිබේ නම් මුරලි තරග නොකළ යුතුයි සනත්, මුරලි වැනි ක්‍රීඩකයින් දෙදෙනෙක් පිටියේ සිටින විට ඔවුන් දෙදෙනා ගොඩනඟා තිබෙන ජාත්‍යන්තර ක්‍රිකට් ප්‍රතිබිම්බයට ඕනෑම ප්‍රතිවාදී කණ්ඩායමක් තුළ කිසියම් චකිතයක් ඇතිවනවා. එය ඒ ඒ ක්‍රීඩකයින් ගේ පෞරුෂත්වය සහ ඔවුන්ගේ දස්කම් නිසාගොඩනැගුණු කිසියම් ගෞරවනීය තත්ත්වයක්. මෙය හඳුන්වන්නේ ‘ගරු බිය’ කියලා. එදා මුරලි ක්‍රීඩා කළානම් ඔහුගේ දඟ පන්දුවෙන් ප්‍රතිවාදීන් මෙල්ල කිරීමට හැකිවන්නට බොහෝ ඉඩ තිබුණා.මෙම තරගාවලියේ අවසන් වටයට ඇතුළත් වන්නට අපට වාසනා ගුණය බෙහෙවින් බලපානවා. ඒ නවසීලන්තය සහ එංගලන්තය අතර තරගයෙන් එංගලන්තය ජය ලැබුවහොත් අපට ඇතැම්විට අවසන් පූර්ව වටයට පිවිසෙන්නට අවස්ථාවක් ලැබීමට ඉඩ තිබෙනවා.ප්‍රවීණ ක්‍රිකට් විස්තර විචාරක කමල් දේශප්‍රියතරග පිටිය තීරණාත්මක වුණා මේ තරගාවලියේ අපිට බලපෑ තීරණාත්මක තරගය ලෙස මම දකින්නේ නවසීලන්තය සමඟ පැවැත්වුණු තරගයයි. ඒ සමඟම එංගලන්තය සමඟ පැවැත්වුණු තරගයත් අමතක කරන්න බෑ. මේ තරග දෙකම පැවැත්වුණේ වොන්ඩරස් ක්‍රීඩා පිටියේ.මෙය ඇත්තටම ඉතාමත් තීරණාත්මක තරග පිටියක්. මෙය හඳුන්වන්න පුළුවන් ‘බුල්ස් ඇරීනා’ නැතිනම් ගොන් පොර අල්ලනවා වගේ් කියලා. මේ ක්‍රීඩාපිටියේ අවිනිශ්චිත බවට හොඳම උදාහරණය තමයි සත්කාරක දකුණු අප්‍රිකාව ඔවුන් සහභාගි වුණු පළමු වටයේ තරග එකක් වත් වොන්ඩරස්වල යොදා ගෙන නොතිබීම.ඔවුන් සහභාගි වූ පළමු තරගය යොදාගෙන තිබුණේ සෙන්චූරියන් පිටියේ. එහිදී ශ්‍රී ලංකා කණ්ඩායම විශාල ලකුණු ගණනක් ලබා ගත්තා. සෑම ක්‍රීඩකයකුම වගේ ලකුණු අතර සිටියා. ඒ වගේම එම තරගය ජය ගත්තා.ඒ නිසා අපේ කණ්ඩායමේ පරාජයන් දෙකෙහි බලපෑමට මේ ක්‍රීඩා පිටි දෙකේ වෙනස බලපෑවා කියලයි මගේ අදහස. අනිත් කරුණ තමයි සංගා කාසියේ වාසිය පැත්තෙන් අවාසනාවන්තයි.ඒත් නවසීලන්ත තරගයේදී ඔහු කාසියේ වාසිය දිනලත් ප්‍රතිවාදීන්ට පළමුව පහරදීමේ අවස්ථාව දුන්නා. මේ විකට්ටුව තණකොළ සහිතයි. එංගලන්තයට, නවසීලන්තයට මේ වගේ ස්වින් වන තණ තිලිවල ක්‍රීඩා කිරීමට හොඳින් පුරුදුයි.නමුත් අපේ මුල් කඩුලු 4ම ලකුණු 17ක් වගේ අඩුගණනකට දැවීගියා. ඊට හේතුව මූව් වන බෝලයට ගහන්න අපහසු නිසා. බෝලයේ තද ගතිය අඩුවුණාට පස්සෙ පසුපෙළ පිතිකරුවන් ලකුණු කරා යාමට හේතුව ඒකයි.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100414</link>
    <topic>තෙල් බේත් වෙනුවට සෙල් බේත්</topic>
    <author>සෙල් ගුප්තාවරණය සහසෙල් මුවා සිතුවම තිස්ස කරුණාසේකර</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිබුවාලන්තයේ ජාතික ආහාරය වන කොත්තු අනුභවය නිසා එහි ජාතික රෝගය වශයෙන් පිදුම් ලබන ගැස්ටික් රෝගය මට ද හැදුණි.වෙද බුවකු හමුවී බේත් ගැනීමට අවැසි බව මම බුවා අයියාට කීවෙමි.”අයියෝ මල්ලි.. ඩොට්ටස්ලා හම්බවෙලා බේත් ගන්නෙ මල්ලිලෑ රටවලනෙ. මෙහෙ ඊට වඩා දියුණුනෙ...””මොකක්ද අයියෙ ඒ හතර හුලස් කතාව.. බේත්.. බොන්නැතුව කොහොමද ලෙඩ සනීප කරන්නෙ...””මෙහෙ ඉන්න බුවාලා ඔහෙ නිකං ඉන්නෙ නෑ.. දවසිං දවස හිත දියුණු කරනවා.. අලුත් ක්‍රම සහ විධි හොයා ගන්නවා.. දැං මෙහෙ වැඩිපුරම ලෙඩ සනීප කරන්නෙ විස්ව ශක්තියෙන්.””මොනා.. විස්ව සක්තියෙං.. ඒ කොහොමද?”පොඩ්ඩක් ඉන්ඩකො මල්ලි, කී අයියා පත්තරයක් පෙරළා එහි දැන්වීමක සෙල්පෝන් අංක වගයක් පෙන්වීය.”දැං මේ තියෙන අංකයකට කතා කළාම විශ්ව බුවා කතා කරලා බැංකු ගිණුම් අංකයක් දෙනවා. අපි ඒකට එයා කියන ගාන දාන්න ඕනැ.””කීයක් ගියත් කමක් නෑ අයියෙ මේ ජරා ලෙඩේ ඉවරකර ගන්ඩ තියෙනවනං.”විශ්ව බුවා දුරකතනයෙන් කී පරිදි විසිපන්දාහක මුදලක් තැන්පත් කොට බුවාට කෝල් කළෙමු.”දරුවාට තියෙන අසනීපෙ මොකක්ද?””ගැස්ටික් වගේ – විස්වතුමාණෙනි””ගැස්ටික් හැදෙන්නෙ බඩේනෙ.. එහෙනං.. දැං ඔය පෝන් එක බඩේ ආමාසෙ හරියෙන් තියල තද කර ගන්න.. මං.. විස්ව ශක්තිය තරංග දිගේ එවනවා..”අයියෙ.. අ..ආ.. ආමාසෙ කොයි.. හරියෙද?””පපුවට යටින්.. මේ පැත්තට වෙන්ඩ වගේ..””නෑ.. නැ.. එතන ගල නාලෙ...””ෂිහ්.. මටත්.. හරියටම.. නිනව් නෑ.. මොකෝ කරන්නෙ. අක්කත් ටවුමට ගිහිං.. පොඩි කාලේ සෞඛ්‍ය පාඩමට නං කෙරුවා දැං මතක නෑ..””හරි.. අදහසක් ආවා.. බුවා පුතා ගේ සවුුක්ය පොතේ ඇති..”අයියා පුතාගේ ඩෙස්කුවෙන් සෞඛ්‍ය පොත ගෙනාවෙන් එහි ආහාර ජීරණ පද්ධතිය අනුව ආමාශය ඇති තැන අනුමානයෙන් ගෙන පෝන් එක තබාගෙන සිටියෙමි.විනාඩි දහයකට පමණ පසු විශ්ව බුවා තුමා ගුණාගුණ විමසුව ද මගේ තත්ත්වය එසේමය.”මේකට විනාඩි 10 ක සක්තිය මදි.. මේ විදියට හැම සතියකම බදාදා මට කෝල් එකක් ගන්න එතකොට මම ශක්තිය එවනවා මාස දෙකතුනක් කරන්න වෙයි.””ඒ කියන්නේ ඒ විනාඩි දහයත් අපේ ෆෝන් බිලට..”පෝනය විසන්ධි වූ පසු මම අයියාට කීවෙමි.”එහෙම තමා මල්ලි.. ඒ වගේ ද සනීපෙ...”ගැස්ටික් උහුලාගෙන මාස දෙක තුනක් සිටීමට බැරි නිසා වෙදබුවෙක් සොයා ගියෙමි.”මල්ලි මෙයත් හොඳ ‘සෙල් ඩොක්ට’ කෙනෙක්.””මොකක් සෙල් ඩොක්ට කෙනෙක්...””ඔව්.. ඔව්.. ගිහිංම බලමුකො..””අයියෝ.. මොකටද දුර ඉඳං ආවේ.. පෝන් එකෙං.. වැඩේ ඉවරකරගන්ඩ තිබුණනෙ..”අප දුටු විගස වෙදබුවා පැවසුවේය. මේසය මත සෙල්පෝන් දෙක තුනක් විය. මගේ ලෙඩ බලන අතරේ ඉන් එකක් නාද විය.”සුවර එකටම ලෙඩක්” කී වෙද බුවා පෝනය කනේ ගසා ගත්තේය.”හලෝ.. ආ.. නම කියන්න බලන්න.. එකවුන්ට් එකට මුදල් බැන්දද.. පොඩ්ඩක් ඉන්න බලන්න..” කී වෙද බුවා ලැප්ටොප් පරිගණකය පිරික්සීය.ආ හරි.. හරි.. නම.. වයස.. හරිනෙ.. මොකක්ද ලෙඩේ කැස්ස.. පොඩ්ඩක් කහින්න.. පොන් එකට කහින්න.. ආ.. හරි.. පොඩ්ඩක් ඉන්න..” කී වෙදබුවා පෝනය මේසය මත තබා එහි ස්පීකරයට නලාව තැබීය.”දැං ඔය පෝන් එක පපුවට තියාගෙන හොඳට හුස්ම ගන්න... ආ.. හරි.. හරි.. දැං ඔය පපුවෙ තැන් තැන්වලට තියන ගමං හොඳට හුස්ම ගන්න.. ආ හරි.. හරි.. ඇති” කී වෙද බුවා පෝනය අතට ගෙන අකුරු ඔබන්නට විය.”හලෝ.. මං.. දැං බේත් වගයක් ඉර්ඉකරනවා.. පෝන් එක පාමසියට පෙන්නලා බේත් ටික අරං බොන්න..” පෝන් වෙදකමෙන් පසු බේත් ගත් අපි ආපසු ආවෙමු.පෝන් එකෙං උපරිම ප්‍රයෝජනේ ගන්නෙ.. බුවාලන්තෙ අය තමයි””මල්ලි මෙහෙ පෝන් වැඩ තාම දැක්කෙ නෑ.. එන්ඩකො යන්ඩ.” කී අයියා මා එවර කැඳවාගෙන ගියේ අමුතුම තැනකටය.කාර්යාලයක් සහිත විශාල දෙමහල් මන්දිරයක් ඉදිරිපිට විශාල බෝඩ් පත්‍රයකි.”සෙල් බලෙන් යන්ත්‍ර මන්ත්‍ර. හදි, හූනියම් කැමති අය ගෙන්වීම අකමැති අය යැවීම, දින හතෙන් සතුරන් නැසීම, මිතුරන් බේද කිරීම දින 2 න්, සා/පෙ උ/පෙ.. ශිෂ්‍යත්වෙං පැන්න වීම, සුවිප් දිනුං..සෙල් ගුප්ත සාගර.”මේ මහත්තයා පිට රටිං බුවාලන්තේ ගැන ලියන්න ආපු කෙනෙක්.. පොඩ්ඩක් මේ ගුප්ත සේවා ගැන බලාගන්න චාංස් එකක් දෙන්න” කී බුවා අයියා බුලත් කොළයක දැවටූ නෝට්ටුවක් පූජා කලෙන් තිර රෙද්ද දැමූ ගුප්ත කුටිය තුළ සිටීමට අවසර ලැබිණ.මුලින්ම ආවේ බුවියකි.”අපේ එක්කෙනා වෙනිං එකියක් එක්ක හාදකමක් පටං අරං.. මගෙ අතටම අහුවුණා ඒක කඩලා දෙන්න..””කෝ..පෝන් එක ගෙනාවද... දෙන්න මෙහෙට...” කී ගුප්ත බුවා බුවිය ගේ පෝන් එක මද වෙලාවක් ඔබා ආපසු දුන්නේය.”මේකේ දාපු මේ SMS මන්ත්‍රය ඔය කියපු ඉස්ත්‍රියාවගේ පෝන් එකට 108 වරක් යවන්ඩ... වැඩේ කම්මුතුයි.. නවසිය හැත්තෑවයි සත හැත්තෑවක් දෙන්ඩ...” බුවිය මුදල් සොයන අතරේ මම පෝනය ගෙන ඉර්ඉඑක බැලුවෙමි.Geniye THOTA LEJJA NEDDA BANDAPU MINIHEK EKKA RONDE YANDA. ADAMA MEKA NEWETTUWE NETTHAN POLICIYE AYYATA KIYALA THOWA KAMBAS KARANAWA. ANE UMBA LEDAWEYAN BAS EKEN WETIYAN 4 TA PELIYAN.ඊළඟට ආවෙත් බුවියකි.”ළමයා ශිෂ්‍යත්වෙට ලිව්වා පාස් කර ගන්ඩ සෙත් කවියක් කියා ගන්ඩ ඕනැ..””කෝ.. පෝන් එක ගන්ඩ.. මේ.. වෙලාවේ ළමයා කොහෙද ඉන්නෙ..”T.V. බලනවා ඇති..””ගෙදර නම්බරේට අරං ළමයට කතා කරන්ඩ...””හලෝ.. පුතාද.. අනේ පුතේ විනාඩියක් මේ අංකල් ගේ පණිවිඩේ අහගන්ඩ...”බුවිය ගේ පෝනය මුවට ළංකළ ගුප්ත බුවා.. ගයන්නට විය.සුරිඳ සිරිපති සතට අධිපතිබලනු ගණදෙවි පුදා බැතියෙන..බුවා පැටියගේ වැරදි උත්තර හරි ඒවා මෙන්බලන උන්හට පෙනී නිතියෙන අ.. අ..ලකුණු මට්ටම හෙළා පහළට අනඳ නාලඳ රෝයලය වෙතයන්ට වරමක් අරං දුන මැන.. ඕ..ඕ..  ආ.. ආ...සතියක් කියන්ඩ ඕනැ.. හෙටත් එන්ඩ.. ගාන.. හත්සිය හැත්තෑවයි සත හැත්තෑවයි...ඊළඟට ආවේ බුවා ගැටයෙකි.”මොකක්ද මල්ලි අවුල, ඇඹරෙන්නැතුව කියන්ඩ.. මේ මාත්තයා හිටියට කමක් නෑ.”මේ.. මේ.. ගුප්ත තුමා.. මට.. පොඩි වසී ගුරුකමක්..””අයියෝ.. සිම්පල්නෙ.. කෝ.. දෙන්ඩ පෝන් එක.. ගෑණු ළමයගේ අංකෙත් දෙන්ඩ..” කී ගුප්ත බුවා පෝන් එක ඔබා ගැටයාට ආපසු දුන්නේය.”ආ.. මේක.. 108 සැරයක් විඩෙං විඩේ ඉර්ඉකරන්ඩ. වැඩේ ගොඩ.. අටසීය අසූවයි සත අසූවයි..” ගැටයා පර්ස් එක අඳින අතරේ මම පෝනය ගෙන බැලුවෙමි.”MATA SANIDAWAK EDUNA. MEETA PASSE MAMA THAMUSE PASSEN ENNE NE” ගුප්ත බුවාගේ කුටියට ඉන්පසු ඇතුළු වූයේ රවුඩි බුවෙක් සහ බුවියකි.”බලන්ඩ... ගුප්ත තුමෝ.. අල්ලපු ගෙදර උං යසට ඉන්නවා උන්ට සුවාසෙ, ළමයිනුත් හොඳට ඉගෙන ගන්නවා..””ඉතිං හොඳයිනෙ..””අපූරු හොඳ අපිට තියෙන ලැබීම තමයි උං ගුරුකමක් කරලා උංට හරෝගෙන තියෙන්නෙ. ඒක ආපිට අපට හරෝලා දෙන්න... එහෙමත් බැරිනං උංටත් හතේ හත වදින්න හූනියමක් කරලා දෙන්න...””එහෙ පෝන් අංකෙ දන්නවද?””මළ උලව් ගෙදරක්.. උංට පෝන් එකක්වත් නෑ..””එහෙමද.. එහෙමනං.. හූනියමක් තියෙනවා.. ටිකක් වියදං කරන්ඩ වෙයි...””අපොයි කීයක් ගියත් කමක් නෑ.. උංට කෙළවෙනවානං””හරි.. එහෙනං.. එළියෙං ඉන්න.. හූනියම ජීවං කරලා දෙනකං...”බුවාලා ගිය පසු තිර රෙදි අස්සෙං කබඩ් එකක් ඇර පෙට්ටියක් ගත් ගුප්ත බුවා එතුළින් මොකක් දෝ ගෙන රතු රෙදි පටකින් ඔතා දුම් අල්ලා බුවා දෙපළට කතා කොට දුන්නේය.”මේක මොනම හේතුවක් නිසාවත් මේක දිගාරින්ඩ එපා. කවුරුත් නැති වෙලාවක් බලලා අර ගෙදර දොර පඩිය උඩින් තියන්ඩ. මාසෙං දෙකෙං අයට පත්වෙලා අවුරුද්දෙං හතර අතේ ණය වෙලා හිඟා කන තත්වෙට එනවා””අනේ සාදු...” කී බුවා දෙපළ හූනියම දෝතින් ගෙන යන්නට ගියහ.පැත්තකට දමා තිබූ හිස් පෙට්ටිය අතට ගෙන පිරික්සා බැලුවෙමි.”මේ පෝන් පෙට්ටියක්නේ.. අලුත්ම පෝන් එකක් නේද.. අර.. අයට දීලා ඇරියේ..””හිහ්.. හිහ්.. හි.. තත්පරේට කස ගාලා ගාන කැපෙන අර ගිනිකාස් කොම්පැණියේ සිම් එකකුත් දාලයි දුන්නේ...””එතකොට හූනියම?””ආයෙ පොන් එකක් නැති ගෙදරකට ඔයිට වඩා වෙන හූනියමක් තියෙනවද මහත්තයෝ.. හෙහ්.. හෙහ්.. හේ.. කී ගුප්ත බුවා ඉදිරියේ ඇති සෙල් පිළිම ද සෙලවෙන සයිස් කිංඩි සිනාවක් දැම්මේය.සෙල් ගුප්තාවරණය සහසෙල් මුවා සිතුවම තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100415</link>
    <topic>‘ඔයාට තරම්’ කාටවත් මම ආදරේ නැහැ’</topic>
    <author>හේමාලි</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිරොෂාන් ප්‍රනාන්දු‘ගීතාවලෝකන’ සඳහා මෙවර අප තෝරාගත්තේ ජනප්‍රිය ගායන ශිල්පී රොෂාන් ප්‍රනාන්දු ගායනා කරන මේ දිනවල නිතර ඇසෙන ගීතයක්.ආදරේ වේදනාව ගැන කියවෙන මේ ගීතය රචනා කොට ඇත්තේ සත්‍යජිත් ලක්මාල්.ඔහුගේ පද පෙළට රොෂාන් විසින් ම නිර්මාණය කරන ලද මියුරු ස්වර රටා විරහ වේදනාව තව තවත් තීව්‍ර කරවමින් අසන්නන්ට දනවන්නට හේතුවක් වුණා.පද පෙළටත් සංගීතයටත් විරහව තව තවත් ආරෝපණය කළේ රොෂාන් ගේ ගායනයයි.ඔබට තියෙන ආදරේ කියාගන්න බෑඔබට තරම් මේ වගේ කාටවත්ම නෑසසර සරන තුරු ලොවේ මෙහෙම ඉන්න බෑඔබට දුන්න ජීවිතේ නැවත ගන්න බෑකල්ප ගණන් පෙරුම් පුරාසොයා ආවේ මා...//වැටෙන වැටෙන හැම කඳුළමමටම හුරු නිසාවිඳිමි මම සදා...හීන ඇතත් හීන්සැරේ තියාගන්නේ මා...//රිදෙන රිදෙන හැම මොහොතෙමමටම හුරු නිසාහිඳිමි නෙතු වසා...රොෂාන් මේ ගීතය ගායනා කළේ ඔහු මෑතකදී නිකුත් කළ ‘සුරංගනාවක්’ සංයුක්ත තැටියට ය.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100416</link>
    <topic>තවමත් ජීවමාන රත්තරන් හදවත</topic>
    <author>මහරගම විශේෂ - වේහැල්ලේ පියතිලක</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිමේ 9 වැනිදාට යෙදෙන මානව හිතවාදී කලාකරුවිජය කුමාරතුංගයන්ගේ 64 වැනි ජන්ම දින අනුස්මරණය නිමිත්තෙනි.එදා 1986 වසරේ මැයි මස 5 වනදාය. වේලාව උදේ 7ට පමණ ඇත. 1980 මහ වැඩ වර්ජනයේදී රජයේ සේවයෙන් පලවා දමනු ලැබූ මම අනුරාධපුරයේ කහටගස්දිගිලිය නමැති ගමේ ගොවිතැන් කරමින් ජීවත්වීමි.මම මගේ කව්පි හේනේ පඳුරුවලට අඩිදමමින් සිටියෙමි. කලබලයෙන් මගේ බිරින්දා නන්දා හේනට පැමිණියාය.”ඇයි?” මම ඇසීමි.”විජේ කුමාරතුංග මහත්තය කෝල් එකක් දුන්න. විජේ මහත්තය උත්සවේකට පදවි පරාක්‍රමපුර යන්න එනවලු”යි ඈ කීවාය.”මේ කොටි මිනීමරද්දී.. මොකොද කීවෙ“”උදේ 10ට අනුරාධපුරේ අශෝක හෝටලේට එනවලු.. ඔයාට එන්න කීවා”ගෙදර ගිය මම අනුරාධපුරය බලා මගේ පාපැදියෙන් පිටත්වීමි.මා අශෝක හෝටලයට එනවිට උදේ 9ට පමණ විය. ඒ සමඟ විජේ මහත්තයාගේ වාහනය හෝටලයට ළඟා විය.’ආ.. වේහැල්ලෙ අයිය ඇවිල්ලනේ’ කී ඔහු වාහනයෙන් බැස්සේය. අපවත්වී වදාළ පොහොද්දරමුල්ලේ හිමි, ඔසී අබේගුණසේකර සහ දේවබණ්ඩාර යන තිදෙනා ද වාහනයෙන් බැස හෝටලයට ඇතුළු වූහ.”ඇයි විජේ මහත්තය ඊයෙවත් කිව්වෙ නැත්තේ. අලිවංගුවෙ කොටි ඊයෙත් කලබල කරල” මම විජේ මහත්තයාට කීවෙමි.”වෙලාවක් තිබුණෙ නෑ. මේක තමයි උත්සවේ” කී විජේ මහත්තයා පෝස්ටරයක් මට දුන්නේය.”පදවි පරාක්‍රම පුර පන්සලක දහම් පාසලක ත්‍යාග ප්‍රදානෝත්සවයකි. ප්‍රධාන අමුත්තා විජය කුමාරණතුංග. වේලාව සවස 5ට. යන විස්තර පෝස්ටරයේ සඳහන් වී තිබිණ.”පන්සලට කල්ඇතුව ගිහිල්ල තියෙනවද? හාමුදුරුවො අඳුනනවද”යි මම ඇසීමි.”නෑ වේහැල්ලෙ අයිය” විජේ මහත්තයාගේ පිළිතුර විය.”මං ඉස්සෙල්ල ගිහිල්ල එන්නං... එතකල් හෝටලෙන් පිටවන්න එපා” කී මම පදවි පරාක්‍රමපුර බලා පිටත්වීමි.මා පන්සලට එනවිට දහවල් 12 පමණ වී තිබිණ. මුළු ප්‍රදේශයේ විජේ මහත්තයාගේ දැවැන්ත ඡායාරූප සහිත පෝස්ටර් අලවා තිබිණ. පන්සල දොරටුව අසල විශාල තොරණකි.මම නායක හාමුදුරුවන් හමුවීමි. නිමකර තිබූ වේදිකාවට නැග්ගෙමි. වේදිකාව යට විමසා බැලීමි. සංවිධාන කටයුතු ගැන සෑහීමට පත්වූ මම ආපසු හැරුණෙමි.පන්සලේ සිට කැබිතිගොල්ලෑවට සැතැපුම් 20ක් පමණ ඇත. මා කැබිතිගොල්ලෑවට එනවිට නගරයේ මහ සෙනඟක් දක්නට ලැබිණ. විජේ මහත්තයා එහිවූ කඳුගැටයකට නැගී කතාවක් පවත්වමින් සිටියේය.විජේ මහත්තයා කැබිතිගොල්ලෑවෙ යාළුවෙකුට තමන් එන බව අශෝක හෝටලයේ සිට දුරකතනයෙන් දන්වා ඇත. ඔහු නගරයට තරුණ තරුණියන් 700ක් පමණ කැඳවා තිබිණ.කතාව අවසන් කළ විජේ මහත්තයා ආවේ “කොහොමද වේහැල්ලෙ අයියා”යි අසමිනි.”සංවිධානය හොඳයි” මම කීමි.එවිට වේලාව පස්වරු තුනට පමණ ඇත. අපි පිටත්වීමු. අපි පදවිය රෝහල පසු කළෙමු. පදවිය පසුකළ වාහනය කැලෑව මැදින් ඉදිරියට ඇදුණි.දරුවකු ලැබීමට ආසන්න කාන්තාවක් එක්තරා කැලෑ හන්දියක වැටී කෙඳිරි ගාමින් සිටියාය. විජය මහතා වාහනය නතර කළේය. බිම වාඩිවී සිටි මාතාව කෙඳිරි ගාමින් සිටියාය. ඇගේ මව යැයි කිව හැකි වයෝවෘද්ධ කාන්තාවක් ඇය වත්තන් කරගෙන සිටියාය.වාහනෙන් බැසගත් විජේ මහත්තයා ඔවුන් සිටි තැනට ගියේය. හාමුදුරුවන් හැර අපි තිදෙනා ද එතැනට ගියෙමු.”මොකොද අම්මේ”යි විජේ මහත්තය ඇසීය.”කෙල්ලට ළමය ලැබෙන්න රුදාව හැදිල. බස් එකට ආවේ පදවිය ඉස්පිරිතාලෙට යන්න. කරුමෙට ඒක ගිහිල්ල. ආයිත් පැය ගාණකට බස් එකක් නැහැ”යි මව කීවාය.විජේ මහත්තය හාමුදුරුවන් ළඟට ගියේය.”අවසර වාහනෙන් බැහැල ඉන්නවනං හොඳයි. මේ මනුස්සය මැරෙයි මෙතන. ඔසියි අපේ හාමුදුරුවොයි බැහැල මෙතන ඉන්න. දේවයි.. වේහැල්ලෙ අයියයි මායි ගිහිල්ල ලෙඩා පදවිය ඉස්පිරිතාලෙට භාරදීල එන්නං”යි කීය.හාමුදුරුවන් සහ ඔසී මහතා වාහනයෙන් බැස්සාහ.විජේ මහත්තයාත්, දේවාත්, මමත් වත්තං කර ලෙඩා වාහනයට නංවා ගතිමු.වාහනය පිටත්විය. කාන්තාවගේ කෙඳිරිය එන්න එන්නම වැඩිවිය. විජේ මහත්තයා පවනට බඳු වේගයෙන් වාහනය පැදවීය.අප පදවිය රෝහලට ළඟා වන විට සවස හයට පමණ විය. ස්ටෙචරයක් පැමිණ ලෙඩා ඇතුළට කැඳවාගෙන ගියේය.විජේ මහත්තයා දුටු වෛද්‍යවරු, හෙදියෝ සාත්තු සේවක සේවිකාවෝ ඔහු වටකර ගත්හ.”මට සමාවෙන්න.. හවස 5ට මං පරාක්‍රමපුරේ ඉන්න ඕන. ලෙඩා ගැන බලාගන්න. මං යනවා කී විජේ මහත්තය වාහනයට නැංගේය. වාහනය පිටත්විය.මඟ සිටි පොහොද්දරමුල්ල හිමියන් සහ ඔසී මහතා ද කැටුව අප පන්සලට යනවිට මුළු පන්සල් වත්තම සෙනඟින් පිරී ඉතිරී ගොස් තිබිණ.පන්සලේ නායක හිමියෝ පැමිණ අප පිළිගත්හ. නිමේශයකින් විවිධ අය පැලඳූ මල්මාලාවලින් විජේ මහත්තයාගේ මුහුණ වැසී ගියේය.තෑගි ප්‍රදානෝත්සවය අවසන් වන විට රාත්‍රී අට පමණ විය. අපි ආපසු යෑමට පිටත්වීමු.වාහනය පදවිය රෝහල අසලට එනවිට රාත්‍රී දහයට ළංව තිබිණ. විජේ මහත්තය වාහනය රෝහලට හරවා නතර කළේය.”මේ රෑ කොහේද යන්නෙ”යි ඔසී මහතා ඇසීය.”අර ලෙඩා ගැන බලල යමු” කී විජේ මහතා අපද කැටුව රෝහලට ගියේය. උපස්ථායක වරයෙක් සහ හෙදියක් එහි වූහ. එම හෙදිය අප ලෙඩා බාරදෙන විටද වාට්ටුවේ සිටියාය.”මිසී කොහොමද ලෙඩාට”යි විජේ මහත්තයා ඇසීය.”ලෙඩාට අමාරුවුණා. සීසර් කරල ළමය ගත්තෙ. පුතෙක්. බෙහෙතක් විදල අම්ම නිදි ලෙඩාගෙ අම්ම ඉන්නව“ හෙදිය කීවාය.”ළමය බලමුද”යි විජේ ඇසුවේය.”යමු සර්” පිරිස වාට්ටුවට ගියහ. දරුවාගේ මව නින්දේය. දරුවාද නින්දේය. කාන්තාවගේ මව විජේ මහත්තය දුටු හැටියේ විත් ඔහුට නැමී ආචාර කළාය.”දෙයියො එව්ව වගේ මේ ඇත්තො ආවෙ“ මව කීවාය.මුදල් පසුම්බිය අතගා රුපියල් දහසේ කොළ දහයක් මවට දී විජේ මහතා මෙසේ කීය.”දරුවට අවශ්‍ය දේ ටිකක් ගන්න කුලියට වාහනයක් අරගෙන ලෙඩා ගෙනියන්න අපි යනවා අම්මේ”මව යළිත් වරක් විජේ මහත්තයට වැඳ වැටුණාය.සේවකයන්ට ද කී විජේ මහත්තය වාහනයට නැග්ගේය. අපි සියල්ල වාහනයට නැග්ගෙමු. වාහනය ඉදිරියට ඇදෙන්නට විය.”අවසර හාමුදුරුවනේ.. ඔයගොල්ල ළඟ සල්ලි තියෙනවද?”යි වාහනයේ යන ගමන් විජේ මහත්තය අප දෙස බලා ඇසීය.”ඇයි විජේ මහත්තය”යි මම ඇසීමි.”හරි වැඩේනෙ වේහැල්ලෙ අයියෙ. පර්ස් එක හරියෙ තිබිල තියෙන්නෙ රුපියල් දහදාහයි.එදා අනුරාධපුර අසෝක් හෝටලයට ගෙවීම් කළේ ඔසී මහතාගේ පොකැට්ටුවෙනි.ඊට වසරකට පසු පදවියට ගිය මා පදවිය රෝහලට ගොස් ඒ පිළිබඳව විමසන විට දැනගන්නට ලැබුණේ ඒ දරුවාට ඔහුගේ මව විසින් “විජේ බණ්ඩා” යනුවෙන් නම් තබනු ලැබ ඇති බවය.විජය නම් රත්තරන් මනුෂ්‍යයා අප අතරින් වෙන්වූ දිනයත් ඔහු අපේ රටට දායාද දුන් දිනයත් සිහිවන විට ඒ ශ්‍රේෂ්ඨ මනුෂ්‍යයාගේ මෙවැනි කතා සියගණනක් මට මතක් වේ.මහරගම විශේෂ - වේහැල්ලේ පියතිලකපසු සටහනමේ සිද්ධියට මැදිවූ පොහොද්දරමුල්ලේ හාමුදුරුවන් අද අප අතර නැත. ඔසී අබේගුණසේකර මහතා අද අප අතර නැත. දේවබණ්ඩාර අද අප අතර නැත. විජේ රත්තරන් මිනිසා අප අතර නැත. ඉන්නේ අවාසනාවන්ත මා පමණි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100417</link>
    <topic>හැරී පොටර් අවසානයක ආරම්භය</topic>
    <author>කුමාර සිරිවර්ධන</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිමෑත වකවානුවේ ලොව වඩාත් ජනප්‍රිය වූ පොත් පෙළ ජේ.කේ.රෝලින්ග්ස් ගේ්හැරී පොටර් යන්න විවාදයෙන් තොරය. මෙම පොත් පෙළ පසුබිම් කොටගෙන හොලිවුඩයේ නිර්මාණය වූ චිත්‍රපට පෙළද ලොව පුරා සිනමා රසිකයන් අතර ලැබුවේ ඉමහත් ජනප්‍රියත්වයකි.ක්‍රිස් කොලොම්බස් ගේ අධ්‍යක්ෂණයෙන් යුතුව එම චිත්‍රපට පෙළේ පළමුවැන්න ‘හැරී පොටර් ඇන්ඩ් ද සොර්සෙරස් ස්ටෝන්’ මුල්වරට තිරගත වූයේ 2001 දීය. පසුගිය ජූලි මස සිට හැරී පොටර් චිත්‍රපට පෙළේ සයවැන්න ’හැරී පොටර් ඇන්ඩ් ද හාෆ් බ්ලඩ් ප්‍රින්ස්’ ප්‍රදර්ශනය ඇරඹූ අතර පසුගිය පළමුවැනිදා සිට එම චිත්‍රපටය ශ්‍රී ලංකාවේ ද ප්‍රදර්ශනය වෙයි.හොග්වාර්ට් පාසලේ සයවැනි වසරේ ඉගෙනුම ලබමින් සිටින හැරී පොටර්ට ඉපැරැණි ග්‍රන්ථයක් හමුවෙයි. එහි පළමු පිටුවේ ලියා ඇත්තේ ‘හාෆ් බ්ලඩ් ප්‍රින්ස්ට මෙම පොත අයත්ය’ කියාය. එම පොතේ අන්තර්ගත වන බලවත් මන්ත්‍ර හා ඉන්ද්‍රජාලම් උපයෝගී කොට ගෙන මෙවර හැරී පොටර් සටන් කරන්නේ ඉතා බලවත් සතුරු පිරිසක් සමඟිනි.අනෙක් හැරී පොටර් චිත්‍රපටවලදී මෙන්ම මෙහිදී ද ඩැනියෙල් රැඩ්ක්ලිෆ් හැරී පොටර් චරිතයට පණපොවයි. ජේ.කේ.රෝලින්ග්ස් හැරී පොටර් පොත් පෙළ එහි සත්වැන්න වූ ‘ඩෙත්ලි ගැලෝවිස්’ පොතෙන් නිමා කළේය.හොලිවුඩය එම අවසන් ග්‍රන්ථය කොටස් දෙකකට නැතිනම් චිත්‍රපට දෙකක් ලෙස නිමා කිරීමට සැලසුම් කොට ඇත. එහි පළමුවැන්න ලබන වසරේ නොවැම්බරයේදී තිරගත වීමට නියමිත අතර දෙවැන්න නොඑසේ නම් හැරී පොටර් චිත්‍රපට පෙළේ අවසන් කොටස 2011 දී තිරගත වීමට නියමිතය. දැන් ප්‍රදර්ශනය වන ‘හාෆ් බ්ලඩ් ප්‍රින්ස්’ චිත්‍රපටය නිෂ්පාදකයන් විසින් හඳුන්වනු ලබන්නේ ‘හැරී පොටර් චිත්‍රපට පෙළේ අවසානයේ ආරම්භය’ ලෙසිනි.අමෙරිකානු ඩොලර් ලක්ෂ 1500 වැය කොට තනා ඇති මෙම චිත්‍රපටය රූගත කර ඇත්තේ අමෙරිකාව, එංගලන්තය, අයර්ලන්තය හා කොංගෝව යන රටවලය. අනෙක් හැරී පොටර් චිත්‍රපටවලට වඩා ‘හාෆ් බ්ලඩ් ප්‍රින්ස්’ චිත්‍රපටයට යොදා ඇති විශේෂ ප්‍රයෝග වැඩි බවද පැවසෙයි.’හැරී පොටර් ඇන්ඩ් ද හාෆ් බ්ලඩ් ප්‍රින්ස්’ ප්‍රදර්ශනය ඇරඹූ පසුගිය ජූලි 15දා ලොව එම චිත්‍රපටය ප්‍රදර්ශනය වූ සිනමා ශාලාවන්හි ආදායම ඩොලර් ලක්ෂ 590 ඉක්මවූයේය. ඉන් නිහඬව කියැවුණේ මෙම චිත්‍රපටය ද හැරී පොටර් චිත්‍රපට පෙළේ අනෙකුත් චිත්‍රපට මෙන්ම ආදායම් වාර්තා පිහිටුවන බවය.හැරී පොටර් කතා පෙළේ අවසානයේ ආරම්භය ලෙස හැඳින්වෙන ‘හාෆ් බ්ලඩ් ප්‍රින්ස්’ චිත්‍රපටය අග හැරී පොටර්ට ඉතාමත්ම සමීප අයකුගේ මරණය සිදුවෙයි. එම මරණය හැරී පොටර් ගේ ඉමහත් කම්පනයට හේතුවන අතර එසේ මිය යන්නේ කවුරුන්ද? හැරී පොටර් චිත්‍රපට ආරම්භයේ පටන් නැරඹූ රසික ඔබ ඊට පිළිතුරු සොයමින් ‘හාෆ් බ්ලඩ් ප්‍රින්ස්’ නැරඹිය යුතු වෙයි. එය චිත්‍රපට පෙළේ අවසානය අත්දකින්නට කෙරෙන ඇරැඹුමක් ද වෙයි.කුමාර සිරිවර්ධන</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100418</link>
    <topic>සිතුවම් සහිත බණ පුටුව ජනපතිට පිළිගන්වමින්</topic>
    <author/>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිමහින්ද රාජපක්ෂ ජනාධිපතිතුමා බණ පුටුව නරඹමින්චිත්‍ර ශිල්පි සුනිල් ජයන්ත ඒකනායක සිතුවම් යොදා ප්‍රතිනිර්මාණය කළ ඉපැරණි ධර්මාසනයක් ඉකුත් දා මහනුවර පල්ලේකැලේ ජාත්‍යන්තර බෞද්ධ මධ්‍යස්ථානයේදී මහින්ද රාජපක්ෂ ජනාධිපතිතුමා වෙත පිළිගන්වන ලදී.බුරුත ලීයෙන් කරන ලද මෙම ඉපැරණි බණ පුටුව අල්ප උන්නත (Relif)  කැටයම් කළ නෙළුම් මල් සතරකින් හා පුටු ඇන්ද සඳහා බීරළු යොදා අලංකාර කර ඇත්තේ ය.මෙම පුටුවේ උස අඟල් හැත්තෑ අට හමාරක් හා පළල අඟල් තිස් එකක් පමණ වේ.මීරිගම කල්එළිය, රද්දල්ගොඩ ශ්‍රී ජිනේන්ද්‍රාරාම පුරාණ විහාරස්ථානයට මෙම පැරණි බණ පුටුව අයත්ව තිබූ අතර එය ප්‍රතිනිර්මාණයෙන් පසුව ශ්‍රී දළදා මාළිගාවේ නිත්‍ය ප්‍රදර්ශනය සඳහා තබා ඇත්තේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100419</link>
    <topic>සුන්දර යුවතියන් තවත් හැඩ කරවන</topic>
    <author>හේමාලි</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිඅශෝක් දුමින්ද නානායක්කාරමෝස්තර නිර්මාණ ශිල්පය අද ලෝකයේ අතිශයින් ම ජනප්‍රිය මාතෘකාවක් මෙන් ම ජනප්‍රිය වෘත්තියක්.එහෙත් අපේ රටේ තවමත් එය වෘත්තියක් වශයෙන් තෝරා ගන්නට බොහෝ දෙනෙකු ගේ කැමැත්තක් නෑ.නමුත් මෙය කුමානුකූලව ශිල්පීය මට්ටමේ හැදෑරීමකින් පසු කෙනෙකුට පහසුවෙන් ම තෝරාගත හැකි වෘත්තියක් බව අපට කිව්වේ මෝස්තර නිර්මාණ ලෝකයට මෑත භාගයේ ප්‍රවිෂ්ට වී හොඳම මෝස්තර නිර්මාණ ශිල්පියා වශයෙන් විවිධ ඉසව් සඳහා සම්මාන හිමිකරගත් තරුණයෙක්. ඔහු අශෝක් දුමින්ද නානායක්කාර.2008 වසරේ ‘සන්ඩේ ඔබ්සර්වර්’ පුවත්පත සංවිධානය කළ මෝස්තර නිර්මාණ තරගයෙන් හොඳම මෝස්තර නිර්මාණ ශිල්පියා සහ ජනප්‍රියම මෝස්තර නිර්මාණ ශිල්පියා වශයෙන් සම්මාන දිනා ගත්තේ දුමින්දයි.‘අශෝක් මොස්තර නිර්මාණ ශිල්පයට පැමිණෙන්නට පෙර මැහුම් සාප්පුවක් පවත්වාගෙන ගිය අයෙකි.පසුව ඔහු බොරලැස්ගමුවේ selak Fashion college  ආයතනයෙන් මෝස්තර නිර්මාණ ශිල්පය පිළිබඳ ඩිප්ලෝමා පාඨමාලාවක් හදාරා ඇත.‘සන්ඩේ ඔබ්සර්වර්’ පුවත්පත මඟින් සංවිධානය කළ මෝස්තර නිර්මාණ තරගය පිළිබඳ ආරංචිය ඔහුට ලැබුණේ මේ අතරතුරදීය.“මම ‘සන්ඩේ ඔබ්සර්වර්’ තරගය දිනුවට පස්සෙ මට ආරාධනාවක් ආවා දෙරණ city of dance’  තරගාවලියේ ඇඳුම් නිර්මාණ ශිල්පියා විදියට සම්බන්ධ වෙන්න.ඉදිරියේදී Fashion show  එකක් කරන්නත් මගේ ම Brand එකකින් මෝස්තර නිර්මාණ ඉදිරිපත් කරන්නත් බලාපොරොත්තු වෙනවා.මේ වෙලාවෙදි විශේෂයෙන් මතක් කරන්න ඕන වර්ෂයක් පාසා මෙවැනි තරගයක් පවත්වන්නට වෙහෙස මහන්සි වෙන චූලා නානායක්කාර මහත්මියට ඒ වගේ ම අඛණ්ඩව මේක පවත්වාගෙන යන්න අනුග්‍රහය දක්වන ලේක්හවුස් ආයතනයට ස්තුතිවන්ත වෙන්න ඕන.  හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=av09100420</link>
    <topic>මගේ කලා ජීවිතයේ හැම දෙයක්ම සමබරයි</topic>
    <author>වසන්ත ඡායාරූපය - සුදම් ගුණසිංහ</author>
    <content>අපිත් පොත් ප්‍රදර්ශනේ බැලුවා මේ දවස්වල පොත් කියවනවාපිච්චර් පිස්සාවැඩිය ජනප්‍රිය වුණොත් පාරේ යන්න බැහැමේ තරුණයාට ජීවිතයක් ලබාදෙමුකට්රිනා, සල්මන්ගේ නෑනකු සමඟ සීතල යුද්ධයකකරීනාට 29 යි!යක්ෂාවේශ වී නැටීම අයියටයි මටයි ලොකු වින්දනයක් වුණාමට ආදරය කරපු හැමෝටම සේවයක් කරන්න හැකිවේවිශ්‍රී ලංකා යුද හමුදාවට 60 වසරයිසිංහල වචනවලට ඉංග්‍රීසි කලවම් කළොත් නිවේදකයාට පන්සීයක් දඩගසන ලක් FMඋස්සන්ගොඩ පිටසක්වළ ජීවින්ගේ නවාතැන් පොළක්?ඒඩ්ස් රෝගයත් හිට්ලර් වගෙයිඅපට මොකද වුණේ? ක්‍රිකට් විචාරක ඇසින්තෙල් බේත් වෙනුවට සෙල් බේත්‘ඔයාට තරම්’ කාටවත් මම ආදරේ නැහැ’තවමත් ජීවමාන රත්තරන් හදවතහැරී පොටර් අවසානයක ආරම්භයසිතුවම් සහිත බණ පුටුව ජනපතිට පිළිගන්වමින්සුන්දර යුවතියන් තවත් හැඩ කරවන මෝස්තර නිර්මාණ ශිල්පියාමගේ කලා ජීවිතයේ හැම දෙයක්ම සමබරයිතාරකා වාසලමුදලි ආරච්චිවිවිධ භූමිකා ඔස්සේ තාරකා වාසලමුදලි ආරච්චි මේ දිනවල ඔබට මුණ ගැහෙනවා. එක් පසෙකින් ඇය රූපවාහිනි නිවේදිකාවක්.තවත් තැනක ඇය ගත්කතුවරියක්. එමෙන්ම රංගන ශිල්පිනියක්.මේ සියලු දේ අතර ඇය හැමවිටම අලුත් දෙයක් කරන්නට උත්සහ කරන අපේ පරම්පරාවේ යුවතියක්. ‘දෙහි’, ‘මැටි’ නවකතා ඔස්සේ නවකතාවේ අලුත් මානයක් සොයා ගිය ඇයගේ නවතම නවකතාවයි ‘කළු’.”ඇත්තටම ‘කළු’ නවකතාව මා මෙතෙක් ලියා පලකළ කෘතිවලට වඩා වෙනස්ම මගක් ගත් නවකතාවක්. මුල්ලේරියා මානසික රෝහලේ රෝගින් මුල්කරගෙනයි මේ නවකතාව මා අතින් ගොඩනැඟුණේ.දීර්ඝකාලීන පර්යේෂණයක් කරමින් විශාල මහන්සියක ප්‍රතිඵලයක අවසානයයි ‘කළු’ කියලා මම කියන්න ඕන. ඇත්තටම මේ කෘතිය වෙනුවෙන් ලැබෙන ප්‍රතිචාර ඉතාම ඉහළයි. ඒ නිසාම තව තවත් ලේඛනයේ යෙදෙන්න එය මට විශාල තල්ලුවක් කියලා කිව්වොත් හරි.තාරකාගේ මුල්ම නවකතාව වුණේ ‘අන්දර මණ්ඩිය’. ඒ වෙනුවෙන් 2003 වසරේ යෞවන සම්මාන උළෙලේ සම්මානයට පාත්‍ර වන්නටද ඇයට වාසනාව ලැබුණා. ඒ වගේම සුමති සම්මාන තුනක් වෙනුවෙන් ද ඇය හිමිකම් කිව්වා.රූපවාහිනි වැඩසටහන් නිවේදිකාවක ලෙස වසර ගණනාවක පළපුරුද්දක් ඇති තාරකා 2006 වසරේ හොඳම ජනමාධ්‍යවේදිනියට හිමි සම්මානයෙන් ද පිදුම් ලැබුවා. ඉන් නොනැවතුණ ඇයට සිය හැකියාව රංගනය ඔස්සේ ද උරගා බලන්නට අවස්ථාව උදාවුණා.’පිපි පියුම්’ ටෙලිනාට්‍යය හරහායි මම රංගනයට පිවිසුණේ. ඇත්තටම ඒ සඳහා මට ගොඩක් ප්‍රතිචාර ලැබුණා. ඉන් අනතුරුව ‘උඩුවියන්’ ටෙලිනාට්‍යයටත් එක්වෙන්න මට ආරාධනා ලැබුණා. මේ වෙනකොට මා ලියූ පිටපතක් ඉදිරියේදි ටෙලිනාට්‍යයක් විදිහට රූගත කරන්න කටයුතු සූදානමින් තියෙන්නේ.සමහර විටක එහි රංගනයට සහභාගි වෙන්න මට තියෙන ඉඩකඩ වැඩියි. කලා ජීවිතය, නිවේදන කටයුතු, ලේඛන කටයුතු වගේම රංගන කටයුතුත් සමබරව ගෙන යන්නයි මගේ ඉදිරි බලාපොරොත්තුව. ‘ගැහැනු ළමයි’ ටෙලිනාට්‍යයේ තේමා ගීතය රචනා කළෙත් මම. ඒ සඳහා හොඳ ප්‍රතිචාර තියෙනබව කියන්න ඕන.වසන්ත ඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=ay0910041</link>
    <topic>කරන්න බැරි දෙයක් නෑ කියන එක මට තාත්තාගෙන් උරුම වූ දෙයක්</topic>
    <author>රූපාන්ති බුලත්සිංහල සේයාරූ - සුදම් ගුණසිංහ</author>
    <content>කරන්න බැරි දෙයක් නෑ කියන එක මට තාත්තාගෙන් උරුම වූ දෙයක්අපි දැන් බය නැතිව කියනවා ගම ගාල්ල කියලායුද බිමටම ආයුධ ප්‍රවාහනය කළ සුනිල් ප්‍රනාන්දුගාලු පාර ඔස්සේ මොරටුව දෙසට ගමන් ගත් අප, ඉඩම ප්‍රදේශයේ පිහිටි ඔහුගේ කාර්යාලය වෙත ළඟාවෙන විට සවස හතර පසුවූවා පමණි. ඔහුගේ වැඩවල නිමක් නැත. තරමක් කලබලකාරී වුවත්, පොරොන්දු වූ වේලාව අප වෙනුවෙන් වෙන්වී තිබිණි. සියලු වැඩවලට මොහොතකට විරාමය. සුනිල් ප්‍රනාන්දු මහතා අප හා සාකච්ඡාවේ යෙදුණේය.”මං ඉපදුණේ ලුනාවේ. අම්මාගෙ නම විනීතා ප්‍රනාන්දු. තාත්තා වින්සන් ප්‍රනාන්දු, 1966 මැයි 19 වෙනිදා තමයි මගෙ උපන් දිනය. අපේ පවුලෙ නවදෙනෙක්. මං හරි මැද. ඒ කියන්නෙ මට වැඩිමහල් සහෝදරයන් තුන් දෙනෙක් සහ සහෝදරියක් ඉන්නවා.ඒ වගේම බාල සහෝදරියන් තුන්දෙනෙක් සහ සහෝදරයෙක් ඉන්නවා. මං පාසල් ගියේ ලුනාවෙ රෝමානු කතෝලික විද්‍යාලයට. පහේ පන්තියෙන් පස්සෙ මොරටුව වේල්ස් කුමර විද්‍යාලයට ආවා.”පවුලේ ප්‍රමාණය වැඩිවුණත් අම්මා, තාත්තා තම දරුවන් වෙනුවෙන් නොපිරිහෙලා යුතුකම් ඉටුකළහ. දරුවන්ගේ අභිවෘද්ධි වෙනුවෙන් තම ශ්‍රමය නොඅඩුව කැපකිරීමට ඔවුහු ඉදිරිපත් වූහ.”මගේ තාත්තා දක්ෂ ඔරලෝසු කාර්මිකයෙක්. පිටරටින් ගෙන්වන ග්‍රෑන්ඩ් ෆාදර් ඔරලෝසු පවා අලුතින්ම නිෂ්පාදනය කරනවා. හිතුවොත් දෙයක් කොහොම හරි කරනවා.ඒ එයාගෙ හැටි. දෙයක් බෑ කියලා කියන්න තාත්තා කැමැති නෑ. මං හිතනවා ඒ හුරුව මටත් ගිහිල්ලා තියෙන්නැති.අ.පො.ස. උපෙළ ගණිත අංශයෙන් කළත්, උසස් අධ්‍යාපනයට පිවිසෙන්න මට අවශ්‍ය වුණේ නැහැ. අපේ පවුලෙ ආර්ථික අපහසුකම් මත මං රැකියාවකට යොමු වෙන්න හිතුවා.අවශ්‍යතාවක් තිබුණට වැඩක් වුණේ නැහැ. මට වෘත්තීය පලපුරුද්ද තිබුණේ නැහැ. මේ නිසා මම විගණන ආයතනයක වැඩට ගියා. මාසෙකට හම්බවුණේ රුපියල් දාහටත් වඩා අඩු වැටුපක්. ඒත් මං අයි.ඒ.බී. විභාගය කළා. ඔය අතර තමයි කම්පියුටර් ඉන්ෆෝමේෂන් සිස්ටම් ආයතනයේ රැකියාව ලැබුණේ.කුඩා තනතුරකින් පටන් ගත්තත් මට, ඉහළ ගණකාධිකාරී තනතුරක් දක්වා පැමිණීමට හැකි වුණේ මගේ කැපවීම නිසයි. මේ අතරතුර විකුණුම් කළමනාකරු විදිහට වැඩ බැලුවා. මේ හැම අධ්‍යාපනයක්ම මට ඉහළට යාමට අත්වැලක් වුණා.”අවුරුදු පහමාරක් තරම් කාලය ගෙවී ගියා. මගේ ව්‍යාපාරික දැනුමත් වෘත්තීය දැනුමත් තරමක් මුහුකුරා ගියා. මට හිතුණ මගේ දක්ෂකම මේක නොවෙයි කියලා. එදා ඉඳන් තිබුණ ආසාවක් මගේ හිතේ පැලපදියම් වෙලා තිබුණා. එතකොට මගේ වයස අවුරුදු 29යි. මට හිත ගියේ රථවාහන පිළිබඳ ව්‍යාපාරයක් පටන් ගන්න. ඒත් මං දෙපාරක් හිතුවා.”සුනිල් ප්‍රනාන්දු සේවය කරන ආයතනයෙන් ඉවත්වීමට තරයේම හිතාගත්තේය.”මං හිතුවා මගේ අපේක්ෂාව කොහොම හරි ඉටුකරගන්නවා කියලා. අප ආයතනේ අධ්‍යක්ෂවරයෙක් ලෙස හිටිය ඉග්නේෂස් සිල්වා මට ආශිර්වාද කළා. ඒත්, මෙහෙම කිව්වා තවත් කල්ගිහිල්ලා, අවුරුදු හතළිහේදි විතර ව්‍යාපාරයක් පටන් ගත්තොත් හොඳ නැද්ද? කියලා.බාධා සුබපැතුම් කුමන ආකාරයෙන් ලැබුණත් පෙරට තිබූ පය ආපස්සට ගැනීමට නම් සුනිල්ට හිතක් නොවීය.”මං කම්පියුටර් ඉන්ෆොමේෂන් සිස්ටම් එකෙන් අයින් වුණා. මගේ ළඟම යාළුවො දෙදෙනෙක් එකතු කරගත්තා. ඒ දෙන්නා දයන්ත ඊරියගම හා චන්දන ගෝමස්. අපි තුන්දෙනාගෙම නම් වල මුල් අකුරු අරගෙන ව්‍යාපාරයට නමක් දැම්මා.ඒකෙ නම “එස්.ඩී.සී.” මුලින්ම පටන්ගත්තෙ ඉදිකිරීම් අංශයේ වැඩ. නුවරඑළියේ දිස්ත්‍රික්කයෙන් උප කොන්ත්‍රාත් කරුවෙකු ලෙස පටන්ගත්ත ගමන තරමක් කටුකයි. අපි ඔලිපන්ට් ශාන්තිපුර පාරක් අරගෙන අලුත්වැඩියා කලත් ප්‍රධාන කොන්ත්‍රාත්කරු මුදල් ගෙව්වෙ නෑ.”1995 අගභාගයේ දී එස්.ඩී.සී. ව්‍යාපාරයෙන් ගයන්ත ඉවත්වුණේය. මේ අතරතුර ව්‍යාපාරය කඩාවැටුණේය. චන්දන සහ සුනිල් ව්‍යාපාරයේ සියලු කාර්යය ධෛර්යෙන් කරගෙන ගියහ.චන්දන විවාහ වෙන්න හිටියෙ මගේ නෝනාගෙ නංගිත් එක්ක. ඒ ගොල්ලන්ගෙ විවාහවීමේ දිනයත් ළංවෙලයි තිබුණේ. මේ නිසා මම චන්දනව ව්‍යාපාර වගකීම් කටයුතුවලින් නිදහස් කළා. ඊට පස්සේ මං තනිව ව්‍යාපාර කටයුතු පටන්ගත්තා.ඒ ව්‍යාපාරය ඩබ්ලිව්.එස්.ආර්. පෞද්ගලික සමාගම කියලා නම් කළා. මුලින්ම ව්‍යාපාරය පටන්ගත්තේ පාපැදියකින්. ව්‍යාපාරයට බරවාහන සැහැල්ලු වාහන නැහැ. හැම වාහනයක්ම මම කුලියට අරගෙන කුලියට දුන්නා.මං බැංකුවෙන් ණයක් අරන් ව්‍යාපාරය දියුණු කළා.මේ අතරතුර යුද හමුදාවට විශ්වාසවන්ත ප්‍රවාහනකරුවකු අවශ්‍ය විය. සුනිල් ප්‍රනාන්දුට අනපේක්ෂිතව ලැබුණ මේ ආරාධනාව වෙස්වලාගෙන පැමිණි ආශිර්වාදයක් විය.1998 උතුරේ හමුදා මෙහෙයුම දිගටම පටන් ගත්තා. කොළඹ වරායට පැමිණි අවි ආයුධ නැව් හතක බඩුබාහිරාදිය උතුරට යවන්න අවශ්‍ය වුණා. වවුනියාවට ආයුධ ප්‍රවාහනය කරන වැඩේට කවුරුත් ඉදිරිපත් වුණේ නැහැ.මං ඒ අභියෝගය බාරගත්තා. මං මගේ වාහන සැපැයුම්කරුවන් සමඟ මේ තත්ත්වය කතා කළා. ඒවගේම මගේ සේවකයන් එක්කත් කතාකළා.ලංකාවේ ප්‍රධාන පෙළේ ප්‍රවාහන සමාගම් හිටියත් ඒ කවුරුත් යුදබිමට යාමේ අභියෝගය බාරගත්තේ නැහැ. මුලින්ම යන්න සිද්ධ වුණේ වවුනියාවට. ත්‍රස්තවාදීන් ගේ වෙඩි ප්‍රහාර මධ්‍යයෙහි කනගරායිකුලම් අවි ගබඩාව තෙක් අපි අවි ආයුධ ගෙනාවා. ඒ ආයුධ ප්‍රවාහනයට මං වාහන හතළිහක් යෙදෙව්වා.බියගම වාහන අංගනයේදී ට්‍රක් රථයක අලුත්වැඩියාවක් සිදු කරද්දීකන්ටේනර් හා ලෝබෙඩ් ට්‍රේලර් රථ යුද බිමට යැව්වා. යුද ටැංකි ඔක්කොම ගෙනිච්චෙ මේ රථවලයි.ඒ කාලය වනවිට මාන්කුලම් සහ මඩු පාර හමුදාව විසින් අත්පත් කරගත්තා. 2000 වසරේදී යුද්ධය අතරමඟ නතර වුණා. ආයුධ ප්‍රවාහන කටයුතුත් මේ කාල වකවානුවේ නතර කරන්න සිද්ධ වුණා.මගේ ව්‍යාපාරය නැවතත් වැටුණා. ඒ වගේම යුද්ධය පවතින අවස්ථාවල යුද හමුදාවේ හිටපු ප්‍රවාහන අධ්‍යක්ෂ බ්‍රිගේඩියර් චාල්ස් මහතාත් අපේ මුදල් වෙලාවට ලබාදුන්නා.මේ නිසා අපිට පුළුවන් වුණා වේලාවට වාහන සැපයුම්කරුවන්ට මුදල් ගෙවන්න.මට හිතුණා මේ ව්‍යාපාරයට මගේම රථවාහන අවශ්‍යයි කියලා. මං ඉස්සෙල්ලාම ප්‍රයිම්මුවර් එකක් හා ලෝබෙඩ් ට්‍රේලරයක් ගත්තා.ලෝබෙඩ් ට්‍රේලරය මගේම ඩිසයින් එකකට හැදෙව්වෙ. මේ හැමදෙයක්ම හැදෙව්වේ උතුරෙ ගමන් කරන්න පුළුවන් විදිහට.ටිකෙන් ටික මගේ ව්‍යාපාරෙ වාහන ප්‍රමාණය වැඩිකර ගත්තා. 2003 වසරේ කුකුලේ ගඟ ව්‍යාපෘතියට විදුලි ජනක යන්ත්‍ර දෙකක් ගෙනියන්න මගේ ට්‍රේලර් දෙක යොදාගත්තා. මාර්ග සංවර්ධන අධිකාරියත් අනුමැතිය දුන්නෙ මගේ ට්‍රේලර් දෙකට විතරයි.2006 උතුරේ මානුෂීය මෙහෙයුම් මාවිල්ආරුවලින් ඇරැඹුවා. ප්‍රවාහන ක්‍ෂේත්‍රය ප්‍රබල සමාගම් කොතරම් හිටියත් ආයුධ ප්‍රවාහනයට කවුරුත් ඉදිරිපත් වුණේ් නැහැ. මේ නිසා මට නැවතත් අවස්ථාව ලැබුණා. එතකොට මට සේවකයො හිටියෙ තිස්දෙනෙක් විතරයි.මං ඒ හැමෝම කැඳවලා කතා කළා. ඒ වනවිට මං යටතේ වැඩ කළ සමහර රියැදුරන් මුල් වතාවේත් ආයුධ අරන් ගිය අය. ”මං සේවකයො කැඳවලා හැම සේවකයෙකුටම බැරෑරුම්කම ගැන අවබෝධයක් ලබලා දුන්නා.සේවකයන්ට මං ගැන විශ්වාසයක් තිබුණා. මං ඒ සහයෝගීතාවය ගොඩනඟාගන හිටියෙ. ඒ නිසා මට ඒ අය මෙහෙයවන්න පහසුවුණා. එක දවසකින් එක තත්පරයකින් විශ්වාසය ගොඩනැඟෙන්නෙ නැහැ. ඒක ක්‍රමක්‍රමයෙන් ගොඩනැඟෙන විශ්වාසය දිනාගත්තට පස්සෙ සේවකයො ඕනෑම වගකීමක් බාරගන්නවා.ආයුධ ප්‍රවාහනයේ දී මගේ වැඩිමහල් සොයුරු මර්වින් ප්‍රනාන්දු ඉදිරි ආරක්ෂක වලල්ල අසලටම ගියා. මානුෂික මෙහෙයුම අවසන් කාලයේ මගේ වාහන යුද බිමට ගියේ වෙඩි වරුසාවල් මැද්දෙ. හමුදා භටයො ඔවුන්ට ආරක්ෂාව සැපයුවා. සමහර අවස්ථාවල යුද ටැංකි වාහනවලින් බාන කොටම වෙඩි වරුසාවල් ආවා.ඩී.එම්. කුලරත්න මගේ රියදුරාගේ පාදයක් අහිමි වුණා. තව ටිකෙන් ඔහුගෙ පාද දෙකම අහිමි වෙනවා. හමුදා භටයන්ගේ උත්සාහය නිසා ඔහු ඉක්මනින් රෝහල් ගත කිරීමට හැකි වුණා. මේ නිසා එක් පාදයක් බේරාගන්න හැකි වුණා.රියදුරු මිල්රෝයි බියක් සැකයක් නැතිව ජීවිතය පරදුවට තබා අවි ආයුධ ප්‍රවාහනය කිරීමට උතුරට ගිය කෙනෙක්. යුද හමුදාවෙ අය තුළත් මිල්රෝයි ගැන ලොකු භක්තියක් තිබුණා. කවුරුත් හිතන්න ඇත්තේ අපි ආයුධ ප්‍රවාහනය කළේ උතුරේ යුද අවි ගබඩා වලට විතරයි කියලා. ඒත් අන්තිම කාලේ යුද බිමට ආයුධ රැගෙන යන්න සිද්ධ වුණා.ඇත්තෙන් ම අපේ රියදුරන් හිටියේ සටන් බිමේ. වටේටම බෝම්බ පිපිරෙනවා. හමුදා සෙබළුන්ගේ චිත්ත ධෛර්යය මගේ රියැදුරන් තුළත් තිබුණා. ඔවුන් සේවය කළේත් ජීවිත පරදුවට තියලා.අන්තිමට යුද්ධය නිමා වූ බව ජනාධිපතිතුමා පාර්ලිමේන්තුවේදී ප්‍රකාශ කළේ මගේ උපන්දිනය දායි.රථවාහන ක්ෂේත්‍රයෙ විශ්වාසය දිනා ගැනීම හරිම අමාරු දෙයක්. රියදුරන්ට නිසි ලෙස සලකන්න ඕනෙ. ඒගොල්ලන්ගේ දුකේදීත් සැපේදීත් ඔවුන් සමඟ හිටියහම, ඔවුන් අපට අවංක වෙනවා. දක්ෂ සේවකයෝ ඕනෙ තරම් ඉන්න පුළුවන්.ඒත් අවංක දක්ෂ සේවකයෙක් සොයා ගැනීම පහසු වෙන්නෙ නැහැ. ඒත් එදා ඒ වාසනාව මට ලැබුණා. හැම මිනිස්සුන්ටම ප්‍රශ්න තියෙනවා. ඒක ආයතනයක ප්‍රධානීන් තේරුම් ගන්න ඕනෙ. මගේ ආයතනයෙ සේවකයො මං තැබූ විශ්වාසය රැක්කා. ඒ වගේ ඔවුන් මා කෙරෙහිත් විශ්වාසය තැබුවා.”යුද්ධයෙන් අවතැන් වී සහන කඳවුරුවල දුක් විඳින අසරණ ජනතාවගේ ළමා ලපටින් ගේ දුක්වේදනාව ඉවසාගෙන සිටීමට සුනිල් ප්‍රනාන්දුට හිත නොදුන්නේ ය. ඔවුන් ගේ දුක බලා උදව් කිරීමට ඔහු උතුරට ගියේ හිස් අතින් නම් නොවේ.“අපි 10,000 කට හරියන්න වියළි ආහාරත් 3500 කට පිසූ ආහාරත් රැගෙන උතුරු ප්‍රදේශයට ගියා. මුලින් ම ගියේ මැදවච්චියට. මැද වච්චියෙ අපේ සමාගමේ ඩිපෝවක් තියෙනවා. ඒ සේවකයොත්, ගමේ පන්සලේ හාමුදුරුවොත්, පූජකතුමාත් ජනතාවට ආහාර පාන පිසීමට ශ්‍රම දායකත්වය ලබා දුන්නා.සියල්ලම මැණික්ෆාම් සහන ගම්මානය කරා රැගෙන ගියා. මගේ පෞද්ගලික ධන පරිත්‍යාගය වුණාට හැමෝම ශ්‍රමයෙන් උදව් කළා. ගැබිනි මවුවරු දෙදහසකට විතරක් කිරි පිටි ලබලා දුන්නා. ඒ විතරක් නොවෙයි කිරිදෙන මවුවරුන්ටත් කිරිපිටි ලබාදුන්නා.දහම විසින් හික්මැවුනු ලැබූ ඔහුගේ ව්‍යාපාර ජීවිතය නිසා සේවකයොත් ඔහුත් අතර අන්‍යොන්‍ය සුහදත්වය බෙහෙවින් වර්ධනය විය.“අපිට වගේ ම සේවකයන්ගෙ අවශ්‍යතාත් ඒ අයුරින් ම ඉටු වෙනවා නම් ඔවුන් කැමැතියි. ක්‍රිස්තියානි ආගමට අනුව මේ සියල්ලම අයිති දෙවියන් වහන්සේට දෙවියන් වහන්සේ ගෙ අනුදැනුමෙන් තොරව අපට කිසිම දෙයක් කරන්න බැහැ.මේ නිසා අපි ව්‍යාපාරයක් පාලනය කිරීමේදී වඩාත් සැලකිලිමත් විය යුතුයි. අපි හැමවිටම දෙවියන්වහන්සේ අනුව ගමන් කරන දරුවො වෙන්න ඕනෙ. සියයට සීයක් අමාරු වුණත්, යම් තරමක් දුරට උත්සාහ කරන්න ඕනෙ. බුද්ධාගමේ වුණත් එහෙමයි.ස්වාමියා තමන්ගේ යුතුකම් නොපිරිහෙළා ඉටුකරන කොට සේවකයෝ නිතැතින් ම අවංකවෙති. මේ තත්ත්වය දියුණු වෙන ව්‍යාපාරයකට ඉතා ප්‍රයෝජනවත්.“මගේ සේවකයො ගැන මට අමුතුවෙන් කියන්න ඕනෙ නැහැ. දවාලක් රැයක් නැතිව ඔවුන් වැඩ කරනවා. රෑට වාහනයක් කැඩුණොත් ඔවුන් රෑම හදනවා. දවල් වෙනකම් ඉන්නෙ නැහැ. සමහර වෙලාවට මට ඒ ගැන දන්වන කොට ඔවුන් වාහනය හදලත් ඉවරයි. මේ වගේ ව්‍යාපාරයකට එවැනි සේවකයන් අවශ්‍යමයි.යහපත් කාලේත් අයහපත් කාලේත් එක්ව සිටීමට ගිවිසාගත් ප්‍රිය බිරිය සුනිල් ප්‍රනාන්දු මහතාගේ ජීවිතයට ආලෝකයකි.“මගේ බිරිය ජෙසිකා මගේ ජීවිතයට ලොකු හයියක්. මා වෙනුවෙන් ඉවසන්න. මාව දිරිමත් කරන්න, ඒ හැම දෙයකදීම ඇය මා ළඟින් ම හිටියා. මගේ ව්‍යාපාර කටයුතුවලට සහය වෙන මර්වින් ප්‍රනාන්දු වැඩිමහල් සොහොයුරාවත්, දිනේෂ් ප්‍රනාන්දු බාල සොහොයුරාත් ඉතාමත් ආදරයෙන් සිහිපත් කරනවා.ව්‍යාපාරය ඇතුළේ සහයෝගයෙන් ආදරයෙන් අපි හැමෝ ම සේවය කරනවා. මගේ කියන අරමුණට වඩා අපේ කියන අරමුණට වඩා අපේ කියන අරමුණ ගොඩක් වටිනවා.මම මේ හැමදෙයින් ම කියන්න උත්සාහ කරන්නෙ එක්සත්කම සහයෝගිත්වය ඉතාම අවශ්‍ය බවයි.මම දරුවො තුන් දෙනෙක් ඉන්නවා වැඩිමහල් පුතාගෙ වයස අවුරුදු 16 යි. වැඩිමහල් දියණියට අවුරුදු 11 යි. කුඩා දියණියගේ වයස අවුරුදු 2 යි. මං පුතාගේ නමින් අනුබද්ධ ව්‍යාපාරයක් පටන් ගත්තා.එයාගෙ නම ශෙරන්ස් ලොරෙන්සියස් ප්‍රනාන්දු, එයාගේ නමින් ලොරෙන්සස් ලොජෙටික් කියලා අනුබද්ධ ව්‍යාපාරයක් පටන් ගත්තා. අනාගතය ගැන දැන්ම ඉඳන් සැලැසුම් කරන එක ඉතා ම ප්‍රයෝජනවත්.දියණියක වන තමාෂි ඇමන්ඩා හා ස්වේතා රොසෑන් වෙනුවෙන් මං එවැනිම අයෝජන ඉදිරියේදී කරන්න බලාපොරොත්තු වෙනවා.”ව්‍යාපාරිකයෙකුගේ ජයග්‍රහණයට සේවකයන්ගේ සහය වැදගත් වන ඩබ්ලිව්.එස්.ආර්. ව්‍යාපාරය අපට කියන පණිවිඩයයි.රූපාන්ති බුලත්සිංහල සේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=ay0910042</link>
    <topic>අපි දැන් බය නැතිව කියනවා ගම ගාල්ල කියලා</topic>
    <author>ගාල්ලේ සංචාරයකින් පසු ලිව්වේනිහාල් පී. අබේසිංහ සේයාරූ - පී.ඩී. රංජිත්</author>
    <content>කරන්න බැරි දෙයක් නෑ කියන එක මට තාත්තාගෙන් උරුම වූ දෙයක්අපි දැන් බය නැතිව කියනවා ගම ගාල්ල කියලාමට දැන් වයස 81යි. මම ඉපදුණෙත් මේ ගමේ. මේ හරියේ තිබුණා එල්ලෙන සංගිලි පාලමක්. ඒක ගංවතුරට ගහගෙන ගියා. හුඟාක් කල් ගමෙන් නගරයට අපි ගියේ හැතැප්ම හතර පහ ඇවිදලා. දැන් අපිට අලුත් පාලමක් ලැබුණා.ඒකේ ලොරි වුණත් යන්න පුළුවන්. ගමේ ගෙවල් සේරටම දැන් ලයිට් – වතුර තියෙනවා. ගාල්ලට කරපු සේවයට මේ සැරේ ගාල්ලේ ජනතාව රජයට ප්‍රතිඋපකාර දක්වයි.”ගාල්ලේ නෙළුවේ උඩුගම දුෂ්කර ගමේදී හමුවූ වයස 81ක ධනපාල එදිරිසිංහ මහතා අපට පැවැසූ කතාවයි ඒ.හම්බන්තොට මාතර මෙන්ම අද දකුණේ අගනුවර පිහිටි ගාල්ල දිස්ත්‍රික්කය ද සංවර්ධන වෙන්නේ ශීඝ්‍ර වේගයෙනි.ගාල්ල දිසාපති අසෝක ජයසේකර මහතා පවසන පරිදි ගාල්ල දිස්ත්‍රික්කයේ මුළු ජනගහනය 1062641කි. ප්‍රාදේශීය ලේකම් බල ප්‍රදේශ 19කි. ග්‍රාම නිලධාරි වසම් 896කි. මැතිවරණ ආසන 10ක පදිංචි අයගෙන් සියයට 94ක් (1026843) සිංහල ජනතාවයි. ඉන්දියානු දෙමළ සහ ලංකා දෙමළ ජනතාව සියයට 2ක් වතු ආශ්‍රිතව ජීවත්වෙති.හික්කඩුව වෘත්තිය පුහුණු මධ්‍යස්ථානයගාල්ල ලොව පිළිගත් ලෝක උරුමයකි. ඓතිහාසික ගාලු කොටුව දකුණටම ආභරණයකි. ආර්ථික, ඓතිහාසික හා පාරිසරික වැදගත්කමින් යුත් දකුණු ලකේ අගනුවර වන ගාල්ල හා එම දිස්ත්‍රික්කයේ දියුණුවට මධ්‍යම රජය හා පළාත් සභාවත් අන් සියලු රාජ්‍ය ආයතනත් පසුගිය වසර 4 – 5 ඇතුළත රුපියල් කෝටි 2500ක් පමණ වැයකර ඇත.ගාල්ලේ ගම් දියුණු කළ ප්‍රධානම ව්‍යාපෘතිය ජාතික සවිය ගමනැගුම වැඩසටහනයි.පසුගිය වසර තුන ඇතුළත ජාතික සවියට වැය කර ඇති මුදල රුපියල් කෝටි 141කි. ඒ යටතේ ගාල්ල දිස්ත්‍රික්කය පුරා ව්‍යාපෘති 2370ක් ක්‍රියාවට නැංවෙන බව ගාල්ල දිසාපති අසෝක ජයසේකර මහතා පවසයි.ඉහත ග්‍රාමීය ව්‍යාපෘති යටතේ වැඩිපුරම ක්‍රියාවට නැංවී ඇත්තේ ග්‍රාමීය මාර්ග කොන්ක්‍රීට් කිරීම විදුලිය යෝජනා ක්‍රම වැනි යටිතල පහසුකම් සංර්ධනය සඳහාය. ජීවනෝපාය සංරක්ෂණ ව්‍යාපෘති රැසක් දිස්ත්‍රික්කය ඇතුළත ක්‍රියාත්මක වේ.මීට අමතරව විමධ්‍යගත අයවැය යටතේ 2009 වසරේ රුපියල් කෝටි 5ක වියදමින් ග්‍රාමීය වැඩසටහන් ව්‍යාපෘති 497ක් ක්‍රියාවට නංවා තිබේ.2008 දී විමධ්‍යගත අයවැය යටතේ ග්‍රාමීය සංවර්ධන ව්‍යාපෘති 472ක් ක්‍රියාවට නංවා අති අතර වියදම ලක්ෂ 491කි. 2009 වසරට ද ව්‍යාපෘති 272ක් ක්‍රියාවට නැංවීමට කටයුතු යොදා ඇත. 2007-2008 හා 2009 වසර වලදී මග නැඟුම හා මහාමාර්ග ප්‍රතිසංස්කරණය කිරීමේ ව්‍යාපෘති යටතේ වැයකර ඇති මුළු මුදල කෝටි 17.2කි. ක්‍රියාවට නංවා ඇති ව්‍යාපෘති සංඛ්‍යාව 200කි.ගාල්ල මහ දිසාපති අශෝක ජයසේකරමේ සියලු ව්‍යාපෘති හේතු කොට ගෙන අද ගාල්ලේ ගම්වල ගුරු පාරවල් නැත. ඇත්තේ කොන්ක්‍රීට් පාරවල්ය.එදා මෝටර් සයිකලයක්වත් ත්‍රිරෝද රථයක්වත් යාමට අපහසු වූ මාර්ගවල අද බස් හා ලොරි රථ පවා යයි. අද ගමේ කෙළවරම නිවාසවලට පවා විදුලිය ඇත. බොහෝ ස්ථානවලට ‘ත්‍රිපේස්’ විදුලිය ඇත. ග්‍රාමීය කර්මාන්ත පවා බිහිවී තිබේ.ගාල්ලේ හිනිදුම නෙළුව ප්‍රදේශවල ගම්මාන ගණනාවකටම ඉස්සර තිබුණේ එල්ලෙන සංගිලි පාලම්ය. පසුගිය වසර 2 – 3 ඇතුළත එවැනි ස්ථානවල නව පාලම් 14ක් අලුතින් ඉදිවිය.නාගොඩ - කොටගොඩ, මාපලගම, තවලම- පනන්ගල, බද්දේගම – මාජුවාන, කරන්දෙනිය – පාතවැලිවිටිය, තවලම – ඇහැලකන්ද, නෙළුව-මාදුගැටේ, නෙළුව - මාවනාන, කොස්මුල්ල, තවලම ගඟසිරිය, හිනිදුම, ලංකාගම, නෙළුව-බටුවන්ගල, ඒ පාලම් ඉදිවී ඇත.ඒ එක් පාලමක දිග අඩි 70-80 ක් වන අතර පළල අඩි 6කි. ගාලු දිස්ත්‍රික්කය පුරා ඉදිවුණු ඒ පාලම් 14ට රුපියල් කෝටි 45ක් පමණ වැයකර තිබේ.නෙළුවේ ඇහැලකන්ද පාලම අසලදි අපට හමුවුණු කැටගොඩ කමලා රන්වල මහත්මිය පැවසුවේ මේ නව පාලම නිසා තමන්ටත් දරුවන්ටත් විශාල සෙතක් බවයි.“ඉස්සර අපට තිබුණේ එල්ලෙන සංගිලි පාලමක් ඒකේ ගංවතුර කාලෙට යන්න බෑ. ඉස්කෝලේ ළමයි යනකොට ගහ ගෙන ගිහිල්ලත් තිබෙනවා. ඒක ගංවතුරට කැඩිලා ගියා. මේ පාලම මේ පාලමෙන් මෙගොඩ ඉන්න ඇහැලකන්ද කැටගොඩ, වක්විල, කුඹුරුහේන ඇතුළු ගම් 6 - 7 ක පවුල් 1000 කට විතර සෙතක්.”හබරාදූවේ රජයේ සේවක නිවාස සංකීර්ණයඅපේ තේ දළු ටික ඉස්සර අර සංගිලි පාලමේ ඇවිත් පාර ගාවට ගේන්න ඕන. දැන් තේ දළු ලොරිය ගේ දොරකඩටම එනවා” රන්වල මහත්මිය කියයි.ගාල්ලේ සංවර්ධනය එවැනි යටිතල පහසුකම්වලින් පමණක් අවසන් වී නැත. දිස්ත්‍රික්කය ඇතුළත ග්‍රාමීය හා ප්‍රාදේශීය පරිපාලනය විධිමත් වී තිබේ. ඒ අනුව සෑම ග්‍රාම නිලධාරි වසමකම සේවා පියස ඉදිවෙමින් පවතී. මේ සේවා පියස නව රාජ්‍ය ගොඩනැඟිලි පද්ධතියකි.එහි ග්‍රාම නිලධාරි, කෘෂිකර්ම පර්යේෂණ නිලධාරි, සමෘද්ධි නිලධාරි, පවුල් සෞඛ්‍ය සේවිකා යන රජයේ නිලධාරීන්ගේ කාර්යාල තිබේ. ඒ මගින් ගමේ ජනතාවට තම ප්‍රශ්න එකම වහලක් යටදී විසඳා ගැනීමට අවස්ථාව සලසා තිබේ. මේ ක්‍රමය නවතම ග්‍රාමීය පරිපාලන ව්‍යුහයයි.රාජ්‍ය පරිපාලන අමාත්‍යාංශයේ සිවිල් පරිපාලනය ශක්තිමත් කිරීමේ ව්‍යාපෘතිය මගින් ගාල්ල දිස්ත්‍රික්කයේ ප්‍රාදේශීය ලේකම් කාර්යාල 9 ක් අලුතින් ඉදිකර තිබේ.ක්වේට් ආධාර ඇතිව මේ අයුරින් රටපුරා සුනාමි හා වෙනත් ආපදාවන්ට ලක් වූ ප්‍රාදේශීය ලේකම් කාර්යාල රැසක් සඳහා අලුත් ගොඩනැඟිලි රැසක් අලුතින් ඉදි කළ බව මෙම ව්‍යාපෘතියේ අධ්‍යක්ෂ රාජ්‍ය පරිපාලන අමාත්‍යංශයේ අතිරේක ලේකම් ජිනසිරි දඹල්ලගේ මහතා පවසයි.මේ අයුරින් ගාල්ලේ ඉදිකරන විශාලතම ප්‍රාදේශීය ලේකම් කාර්යාලය ගාල්ලේ කඩවත්සතර ප්‍රාදේශීය ලේකම් කාර්යාලය බව දඩල්ලගේ මහතා පැවසීය. ඒ සඳහා රුපියල් කෝටි 9 වැය කර තිබේ. වර්ග අඩි 36920 කින් යුක්ත මෙහි තට්ටු 5 කි.මෙය පසුගිය සඳුදා (28) රාජ්‍ය පරිපාලන ඇමැති සරත් අමුණුගම මහතා අතින් ජනතා අයිතියට පත් විය. මීට අමතරව හික්කඩුව ප්‍රාදේශීය ලේකම් කාර්යාලය ද දැන් ඉදිවී තිබෙන්නේ ක්වේට් ආධාර ව්‍යාපෘතියේ යටතේ ය. ඒ සඳහා රුපියල් ලක්ෂ 133 ක් වැය වී තිබේ.ඒ සමඟ ම බළ පිටිය ප්‍රාදේශීය ලේකම් කාර්යාලය රුපියල් ලක් 134 කින් ද ඉදි වී තිබේ. එය ද මහල් 3 කි. වර්ග අඩි 5730 කි. අම්බලන්ගොඩ ප්‍රාදේශීය ලේකම් කාර්යාලය ද ඉහත ව්‍යාපෘතිය යටතේ ඉදි වී තිබේ. ඒ සඳහා වියදම ලක්ෂ 236 ක් බව ව්‍යාපෘති අධ්‍යක්ෂ ජිනසිරි දඩල්ලගේ මහතා පවසයි.කෝටි 47 ක වියදමින් ඉදිවූ ඇල්පිටිය රෝහලේ සිව් මහල් නව ගොඩනැඟිල්ලමධ්‍යම රජයේ ආධාර ඇතිව ගාල්ල දිස්ත්‍රික්කයේ තවත් ප්‍රාදේශීය ලේකම් කාර්යාල 4 ක් ඉදිකර තිබේ. ඒ හබරාදුව, නාගොඩ, බෝපේ පෝද්දල හා ගෝනාපීනුවල යන ප්‍රාදේශීය ලේකම් බල ප්‍රදේශ වෙනුවෙනි.මේ සියලු ප්‍රාදේශීය ලේකම් කාර්යාල ගොඩනැගිලි වෙනුවෙන් වැය කර ඇති මුදල රුපියල් කෝටි 35 ක් පමණ බව ගාල්ල දිසාපති වරයාගේ අදහසයි.ගාල්ලේ සංවර්ධනය පිළිබඳ කතා කරන විට ගාල්ල නගරයේ සංවර්ධනය පිළිබඳ කතා නොකරම බැරිය. ඒ සඳහා නව සැලැස්මක් ඇති බව ගාල්ල දිසාපති අසෝක ජයසේකර මහතා පවසයි.‘අපි සැම එකතුව ගොඩනගමු ගාලු නගරය පෙර අන් කිසිදා නොවූ විරූ අයුරින්’ යන තේමාව යටතේ දිස්ත්‍රික් ලේකම් කාර්යාලයේ සම්බන්ධීකරණය ඇතිව මේ ගාල්ල නගර සංවර්ධන සැලැස්ම ක්‍රියාවට නැංවේ. සැලැස්මේ කටයුතු සඳහා දැනට රජය රුපියල් කෝටි 255ක් වෙන්කර ඇත.ගාල්ල නගරය සියලු පහසුකම් සපිරි ආකර්ෂණීය නගරයක් බවට පත් කිරීම මෙම සංවර්ධන සැලසීමේ ප්‍රධාන අරමුණය.මේ සැලැස්මේ ප්‍රධානම අංගයක් වන්නේ ගාල්ල බස් නැවතුම්පළ තට්ටු දෙකකින් යුක්තව සාප්පු සංකීර්ණයක් ඇතිව ඉදිකිරීමයි. ඉහළ මහල වෙළෙඳුන්ට බදු දීමට යෝජිත ය. කැකිරි බොක්ක ජාතික නිවාස සංවර්ධන අධිකාරියේ ඉඩමේ සිටින වෙළෙඳුන්ට මෙම කඩ කාමර ලබාදීමට යෝජිත ය.මීට අමතරව තවත් සංවර්ධන ව්‍යාපෘති 28 ක් ද ගාල්ලේ නගරය සංවර්ධනය සඳහා ක්‍රියාවට නැංවේ.මෙහි තවත් අංගයක් වන්නේ කරාපිටිය සාප්පු සංකීර්ණය ඉදිකිරීමයි. කරාපිටිය මංසන්ධියේ සිව්මහල් වෙළෙඳ සහ කාර්යාල සංකීර්ණයක් ලෙස මෙය ඉදිකෙරේ. ඔරොප්පුවත්ත ඉඩම ඇතුළත තවත් සාප්පු හා කාර්යාල සංකීර්ණයක් ඉදකිරීමට ද පියවර ගනු ලැබේ.ගාල්ල තානායම වැඩිදියුණු කර එහි කටයුතු නවීකරණය කිරීම, රජයේ බංගලාව නවීකරණය කිරීම ආදිය ද මේ නව සැලැස්මට අයත් වේ.ජාතික ව්‍යාපාර කළමනාකරණ ආයතනයේ ශාඛාවක් කෝටි 80ක වියදමින් ගාල්ලේ පිහිටුවීමට කටයුතු කෙරේ. එය පෙට්ටිගලවත්ත ප්‍රදේශයේ ඉදිවෙමින් තිබෙන අයුරු දැකගත හැකිවේ. වෘත්තීය පුහුණු අමාත්‍යංශය ඊට සහාය දෙයි. ආයුර්වේද විද්‍යාලයක්, ආයුර්වේද වෛද්‍ය මධ්‍යස්ථානයක් ගාල්ල නගරයේ ඉදිකිරීමට සැලසුම් කර තිබේ.කෝටි 425 කින් ඉදි වූ ගාල්ල හපුගල ජල පවිත්‍රාගාරයඒ සමඟම අද දිස්ත්‍රික්කයේ ඈතම පිහිටි නෙළුව ප්‍රදේශයේ ලංකාගමට යන මාර්ගය කිලෝමීටර් 10ක් පමණ රුපියල් ලක්ෂ 100ක වියදමින් කොන්ක්‍රීට් දමා ප්‍රතිසංස්කරණය කර තිබේ.නෙළුව මහජන පොළ ඉදිවී ඇත. වියදම රුපියල් ලක්ෂ 245කි.ඒ සමඟම ගාල්ල දිස්ත්‍රික්කය ඇතුළත අලුත් සති පොළ රැසක් ඉදිවී තිබේ. නෙළුව සතිපොළ සමඟ බද්දේගම, තල්ගස්විල, ඌරගස්මංහන්දිය යන ප්‍රදේශවල අනෙක් ග්‍රාමීය සති පොළ ඉදිකර තිබේ.මේ සියලු සති පොළ සඳහා රුපියල් කෝටි 8ක් පමණ වැයවී ඇත. මේ සියලු සති පොළ මඟින් ඒ ඒ ප්‍රදේශවල ගොවින් පාරිභෝගිකයන් 5000කට පමණ සෙත සැලසී ඇත.ගාල්ල දිස්ත්‍රික්කයේ පාසල් හැරගිය සිසු සිසුවියන් රැසකට විවිධ නව ක්‍ෂේත්‍ර ඔස්සේ වෘත්තීය පුහුණුවක් ලබාදීමට ප්‍රධාන වෘත්තීය පුහුණු මධ්‍යස්ථාන 5ක් ඉදිකර ඇත.මින් වසරකට දූ දරුවන් 3000 පමණ පුහුණුව ලබාදීමට කටයුතු කෙරේ. මේ සියලු මධ්‍යස්ථානවල ඉදිකිරීම සඳහා වියදම රුපියල් කෝටි 167කි.ගාල්ලේ ඉදිවන විශාලතම වෘත්තීය පුහුණු මධ්‍යස්ථාන නියාගම වෘත්තීය පුහුණු මධ්‍යස්ථානයයි. එහි වියදම රුපියල් කෝටි 121කි. කොරියානු අධ්‍යාපන ආයතනයේ මූල්‍යාධාර ඇතිව එය ඉදිකර තිබේ.අධිතාක්ෂණික පාඨමාලා රැසක් නියාගම වෘත්තීය පුහුණු මධ්‍යස්ථානය මෙහෙයවයි. පරිගණක, විදුලි, ගුවන් විදුලි, රූපවාහිනී හා පෑස්සුම් පිළිබඳව පුහුණු පාඨමාලා මෙහි ක්‍රියාත්මක වේ.හෝටල් ක්ෂේත්‍රයට අදාළ සියලු පුහුණුවීම් ලබාදෙන වෘත්තීය පුහුණු මධ්‍යස්ථානයක් අහංගම ඉදිකර තිබේ. වියදම රුපියල් කෝටි 17.4කි. කොග්ගල ඉදිකර ඇති වෘත්තීය පුහුණු මධ්‍යස්ථානය මඟින් ඇඟලුම් ක්ෂේත්‍රයේ සියලු දෙනා සඳහා වෘත්තීය පුහුණුව ලබාදෙයි. සම්පූර්ණ ඉදිකිරීම් වියදම රුපියල් කෝටි 14කි.පවුල් 25000 කට සෙත සලසන ගාල්ල කඩවත්සතර ප්‍රාදේශීය ලේකම් කාර්යාලයහික්කඩුවේ ද මනරම් වෘත්තිය පුහුණු මධ්‍යස්ථානයක් පිහිටා ඇත. එහි මෝටර් බෝට්ටු ඇන්ජින් අලුත්වැඩියාව, පරිගණක, ගුවන් විදුලි හා රූපවාහිනි අලුත්වැඩියාව පුහුණු කරයි. සම්පූර්ණ ඉදිකිරීම් වියදම රුපියල් කෝටි 11 කි.මීට අමතරව ඇඹලගෙදර නෙළුව ප්‍රදේශයේ ද රුපියල් ලක්ෂ 250 ක වියදමින් නවීන ආකාරයේ වෘත්තීය පුහුණු මධ්‍යස්ථානයක් ආරම්භ කර ඇත. මේ සියලු මධ්‍යස්ථාන මගින් රට පිළිගත් පාඨමාලාවක් හදාරා වෘත්තිය පුහුණු සහතිකයක් ලබා ගැනීමට වසරකට අඩුම ගණනේ 2500 කට අවස්ථාව ලැබේ. සමහර අයට රැකියා ද කෙළින් ම ලැබේ.ජාතික ජලසම්පාදන හා ජලාපවහන මණ්ඩලය ගාල්ල දිස්ත්‍රික්කයේ මහා පරිමාණ ජල සම්පාදන යෝජනා ක්‍රම 8 ක් ක්‍රියාත්මක කරයි.එම සියලු ජල සම්පාදන ක්‍රම සඳහා රුපියල් කෝටි 1193 ක් වැය වී ඇත. ප්‍රතිලාභීන් ගණන ලක්ෂ 3.5 කට අධිකය.ගාල්ලට පානීය ජලය ලබාදීමේ මුල් ම ව්‍යාපෘතිය මහ ගාල්ල ජල සම්පාදන අංක 1 ව්‍යාපෘති යයි. ඒ යටතේ ගාල්ල නගර සභා ප්‍රදේශය හා ඒ අවට සිටින 40000 ක පමණ ජනතාවකට පිරිසුදු ජලය ලබාදෙයි.කිලෝමීටර් 53 ක දිගට මේ සඳහා ජල නළ එළා ඇත. එහි සම්පූර්ණ වියදම රුපියල් කෝටි 270 කි. මේ මගින් ඝන මීටර් 32000 ක ජල ධාරිතාවක් දිනකට ලබාදෙනු ලැබේ. මෙහි ප්‍රධාන ජල පවිත්‍රාගාරය මහ ගාල්ලේ හපුගල පිහිටා තිබේ. එම බලාගාරය මගින් පිරිසුදු කරන ජලය ජල පාරිභෝගිකයෝ ලක්ෂ 2 ක් පමණ ප්‍රයෝජනයට ගනිති.රුපියල් කෝටි 425 ක් වැය වී ඇති මේ ජල පවිත්‍රාගාරයේ ජල ප්‍රභවය ගිං ගඟයි. මෙම ජල පවිත්‍රාගාරයෙන් ජලය ලීටරයක් පිරිසුදු කිරීමට රුපියල් 37 වැය වෙන බවත් නමුත් ජලය ලීටරයක් ගාල්ල ජනතාවට ලබාදෙන්නේ රුපියල් තුනකට පමණ බවත් හපුගල ජල පවිත්‍රාගාරයේ නිලධාරීහු කියති.ගාල්ලේ විශාලතම පානීය ජල ව්‍යාපෘතිය වන්නේ මහ ගාල්ල ජල සම්පාදන ක්‍රමයේ දෙවැනි අදියරයි. ඒ සඳහා වියදම් කර ඇති මුදල රුපියල් කෝටි 379 කි. ප්‍රතිලාභීන් ගණන 160000 කි. මේ ව්‍යාපෘතියත් 2008 වසරේදී නිමාවට පත්විය.එය මගින් හික්කඩුව, බෝපේ, පෝද්දල, අක්මීමන, හබරාදුව ප්‍රාදේශීය ලේකම් බල ප්‍රදේශවල ජනතාවගේ පානීය ජල අවශ්‍යතා සපුරනු ලැබේ. මේ ව්‍යාපෘතිය සඳහා කිලෝමීටර් 497 ක් දුරට ජල නළ එලා ඇත. ඉන් වැඩිම දුර ප්‍රමාණයකට ජල නළ දමා ඇත්තේ හික්කඩුවට ය.ඒ දුර කිලෝමීටර් 151 කි. හපුගල මේ සඳහා ඝන මීටර් 12000 ක විශාල ජලාශයක් පොළොව යට ඉදිකර ඇත. කොවුලාන, මහගොඩ යන ප්‍රදේශවලද තවත් ජලාශ ඉදිවේ.කොග්ගල අහංගම ප්‍රදේශයේ ද නව ජල ව්‍යාපෘතියක් ක්‍රියාත්මක ය. එහි වියදම කෝටි 53 කි. ප්‍රතිලාභීන් ගණන 37000 කි. 2008 ජනවාරි මාසයේ ව්‍යාපෘතියේ වැඩ කටයුතු අවසන් විය.මාපලගම ගිං ගඟ හරහා ඉදිවූ පාලමබලපිටිය හා අම්බලන්ගොඩ ප්‍රදේශවලට ද පානීය ජලය ලබාදීමට රුපියල් කෝටි 66 ක නව ව්‍යාපෘතියක් ක්‍රියාවට නංවා ඇත. ප්‍රතිලාභීන් ගණන 60000 කි.මීට අමතරව හික්කඩුව අම්බලන්ගොඩ බලපිටිය කොස්ගොඩ වෙරළබඩ ප්‍රදේශවල ජල අවශ්‍යතා සපිරීමට නව ජල ව්‍යාපෘතියත් දැන් ඉදි කෙරෙමින් පවතී. ඒ එහි වියදම රුපියල් කෝටි 346 කි. ප්‍රතිලාභීන් ගණන 83000 කි.මේ සඳහා බද්දේගම ප්‍රදේශයේ නව ජල පවිත්‍රාගාරයත් යෝධ ජල ටැංකියක් ඉදිවෙමින් පවතී. එමගින් දිනකට ජලය ඝන මීටර් 18000 ක් පිරිසිදු කරනු ලැබේ.ජල පවිත්‍රාගාරයේ හා පොම්පාගාරයේ සියලු කටයුතුවලට රුපියල් කෝටි 420 ක් වැය වී තිබේ. මෙම ජල පවිත්‍රාගාරයෙන් පුද්ගලයන් ලක්ෂ එක හමාරකට පමණ දිනකට අවශ්‍ය ජලය පිරිසුදු කරනු ලැබේ.මේ සඳහා හික්කඩුව, ගල්ගොඩ, කොස්ගොඩ යන ස්ථානවල විශාල ජලාශ පොළොව යට ඉදිකරනු ලැබේ. 2010 දී ව්‍යාපෘතිය ජනතා අයිතියට පැවරේ.මීට අමතරව තවත් පුද්ගලයන් ලක්ෂයකට සෙත සලසන නව ව්‍යාපෘතියක් ගාල්ලේ නගර සභා බල ප්‍රදේශයේ ක්‍රියාත්මක වේ. ඒ පැරණි ජල නළ මාර්ග වෙනුවට අලුත් නළ මාර්ග එළිමේ ව්‍යාපෘතියයි.ගාල්ල දිස්ත්‍රික්කය පුරා පසුගිය වසර 4 ඇතුළත නව නිවාස 24000 ක් පමණ ඉදිවී තිබේ. සුනාමිය නිසා කැඩුණු නිවාස 14200 ක් ඉදිවී ඇත. රජයේ නිලධාරීන් සඳහා හබරාදුව හා වැකුණුගොඩ ප්‍රදේශවල නිවාස 1088 ක නව නිවාස ව්‍යාපෘතියක් ඉදිවී අවසන් ය. නිවාස සංවර්ධන අධිකාරිය හා ජාතික සවිය වැඩසටහන මගින් නිවාස 8200 ක් පමණ ඉදිවී තිබේ.මීට අමතරව ගාල්ලේ කරාපිටිය, හිනිදුම හා ඇල්පිටිය රෝහල් ද නවීන අංග උපාංග සහිතව නවීකරණය කර ඇත. මේ අනුව අද ගාල්ල දිස්ත්‍රික්කයට දියුණුවේ අරුණලු සංවර්ධනයේ හිරු කිරණ සමඟ වැටෙමින් පවතී.ගාල්ලේ සංචාරයකින් පසු ලිව්වේනිහාල් පී. අබේසිංහ සේයාරූ - පී.ඩී. රංජිත්</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910041</link>
    <topic>ජනශක්ති උතුරු නැ’හිර ශාඛා මඟින්</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේජනශක්ති යාපනය දිසාවේ අලෙවි කළමනාකරු එම්මානුවෙල් ආනෝල්ඩ් මහතා චාවකච්චේරි ශාඛාවට පැමිණි ගනුදෙනුකරුවකු පිළිගත් අයුරු.ලැයිස්තුගත ප්‍රමුඛ පෙළේ රක්ෂණ සමාගම් පහ අතුරින් පළමු මාස 6 තුළ බදු පියවීමෙන් පසු වැඩි ලාභයක් වාර්තා කළ ජනශක්ති ඉන්ෂුවරන්ස් සමාගම සිය 15 වැනි සංවත්සරය සැමරීය. ඊට සමගාමීව ක්‍රියාත්මක කොට ඇති සේවා ව්‍යාප්ති කිරීමේ පුළුල් වැඩ සටහන මඟින් උතුරු නැඟෙනහිර පළාත්වල තරුණ තරුණියන් දහසකට අධික පිරිසකට රැකියා අවස්ථා උදා කර දී තිබේ.උතුරු වසන්තය වැඩසටහනට සමගාමීව ජනශක්ති ආයතනය සිය සේවා තවත් ව්‍යාප්ත කරනු වස් ඉකුත් සතියේ චාවකච්චේරිය හා චුන්නාකම් යන නගරවල අලුතින් ශාඛා කාර්යාල දෙකක් විවෘත කළේය.“මේ නව කාර්යාල දෙක මගින් අනාගතයේ සෘජුවම දෙසිය දෙනකුට රැකියා අවස්ථා උදාවන අතර උතුරු හා නැගෙනහිර පළාත්වල සමස්ත ජනශක්ති රැකියා සංඛ්‍යාව දහසක් ඉක්මවනු ඇත. මේ ශාඛා ජනශක්ති සේවා උපරීම අන්දමින් උතුරු නැඟෙනහිර ජනතාවට ලබාදීමට කැප වී සිටින අතර රටේ සෙසු ප්‍රදේශවල ජනතාව භුක්ති විඳින වරප්‍රසාද ඒ අයුරින්ම උතුරු නැඟෙනහිර ජනතාවට ද සලසාදීමට සැදී පැහැදී සිටින බව ජනශක්ති ඉන්ෂුවරන්ස් සමාගමේ කළමනාකාර අධ්‍යක්ෂ ප්‍රකාශ් ශාෆ්ට මහතා පවසයි.“මෙය ඇත්ත වශයෙන්ම අප සමාගමේ දැනට පවතින ශාඛා වලින් හා අනාගත ව්‍යාපෘති මඟින් සැලැසෙන සේවා තවත් පුළුල් කිරීමේ දීර්ඝ කාලීන සැලැස්මේ එක් කොටසකි. ජනවර්ගය, කුලය ආදි කිසිදු බේදයකින් තොරව සමස්ත ජනතාවගේ ජීවිත කෙරෙහි රක්ෂණයේ වරප්‍රසාද බලපැවැත්විය යුතුය. ඒ සඳහා අප සමාගම දැන් ක්‍රියාත්මක වී සිටි” යැයි ද ඒ මහතා කීය.දැනට දිවයින පුරා විහිදුණු ශාඛා සියයකට අධික ජාලයක් සමඟ වැඩිම වර්ධන වේගයක් සනිටුහන් කරමින් ජනශක්ති සමාගම රක්ෂණ ක්ෂේත්‍රයේ නමක් දිනා සිටී. මඩකලපුව, කල්මුණේ, අක්කරෙයිපත්තුව, යාපනය, නෙල්ලියාඩි, කන්තලේ, ත්‍රිකුණාමලය, මන්නාරම, වව්නියාව, කිලිනොච්චි හා තවත් ශාඛා සමඟ ජනශක්ති සමාගම උතුරු නැගෙනහිර ප්‍රදේශවල එම සේවා තවත් පුළුල් කිරීමට කැප වී සිටී. පසුගිය පසළොස් වසරක කාලය පුරා ජනතාවට සේවය කිරීමට හැකිවීම පිළිබඳව අපි උදක්ම සතුටු වෙමු.අපේ ශක්තිමත් පදනම හා කැපවීම සමඟ පූර්ණකාලීන සේවය නිසා නිසැක ලෙස මහජනතාව අතර විශ්වාසය ගොඩනගාගැනීමට හැකි වී තිබේ. ඒ නිසාම රක්ෂණ ක්ෂේත්‍රයේ ප්‍රමුඛ පාර්ශ්වකරුවෙකු වීමට අප සමාගමට හැකි වී ඇති බව ද ශාෆ්ටර් මහතා කියා සිටී.1992 වසරේදී පිහිටුවනු ලැබූ මෙම සමාගම 1994 දී සිය සේවා ආරම්භ කළේය. එය මේ වන විට දැවැන්ත ආයතනයක් ලෙස පුළුල් වර්ධනයක් ලබා ඇති අතර, ජාතික රක්ෂණ සංස්ථාව ද ඊට පවරා ගන්නා ලදී. පහළොස් වසරක සුළු කාලය තුළ රක්ෂණ ක්ෂේත්‍රයේ දැවැන්තයෙකු බවට පත් වී සිටීමට ජනශක්ති ආයතනය සමත් වී ඇත.ජනශක්ති රක්ෂණ සමාගමේ සභාපති ඩබ්ලිව්. ටී. එල්ලාවල මහතා පවසන්නේ ඉකුත් වසර කිහිපය තුළ සමාගම පාරිභෝගික සේවා සැලැසීමේදී සියලු අංශයන්හි නැවුම් වෙනසක් සිදුකර ඇත.සමාජ වගකීමකින් යුතුව කටයුතු කරන සමාගමක් ලෙස අප දැඩි කැපවීමකින් සමාජයට යහපත සලසන අන්දමින් ක්‍රියාකිරීමට කැපවී සිටින බව සභාපතිවරයා පවසයි.15 වැනි සංවත්සරය සැමැරීමේ අංගයක් ලෙස මධ්‍ය වාර්ෂික සම්මාන ප්‍රදාන උලෙළක් ඉකුත් සති අන්තයේ මාලදිවයිනේදී පැවැත්වුවා.ශ්‍රී ලංකාවේ රක්ෂණ ක්ෂේත්‍රයේ එවැනි උලෙළක් විදේශයක ප්‍රථම වරට පවත්වමින් අපගේ කාර්ය මණ්ඩලය සාමාජිකයන් 60 කට වැඩි පිරිසක් එම සම්මාන ප්‍රදානය සඳහා මාලේ නගරයේදී සහභාගි වුණා” යැයි සමාගමේ සභාපති ඩබ්ලිව්. ටී. එල්ලාවල මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910042</link>
    <topic>මාස්පතා කාර්-ලැප්ටොප් දිනාගන්න</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේමාස 6 ක් පුරා මාස්පතා කාර් සහ සතිපතා ලැප්ටොප් පරිගණක දිනා ගැනීමට අවස්ථාව සලසන SMART රීචාර්ජ් බොනැන්සා ශ්‍රී ලංකා ටෙලිකොම් මොබිටෙල් හඳුන්වාදෙයි.නිසි අයුරින් ලියාපදිංචි වී ඇති සියලුම SMART පෙරගෙවුම් පාරිභෝගිකයන් මේ දිනුම් ඇදීම සඳහා ඇතුළුවීමට කළ යුත්තේ ඔවුන්ගේ මොබිටෙල් ජංගම දුරකථනයෙන් #151# යොදා ඇමතීමයි.මේ විශිෂ්ට පාරිභෝගික දීමනාව යටතේ මේ මාසයේ සිට 2010 මර්තු මාසය දක්වා කාලය තුළ මොබිටෙල් SMART පාරිභෝගිකයින් විසින් රීචාර්ජ් කරනු ලබන සෑම රු. 200/-ක මුළු මුදලක් සඳහාම මාසිකව කාර් එකක් සහ සතිපතා ලැප්ටොප් පරිගණකයක් බැගින් දිනාගැනීමට අවස්ථාව බැගින් හිමිවේ.*SMART රීචාර්ජ් බොනැන්සා’ සඳහා ලියාපදිංචි වීමෙන් මාසයක් තුළ රීචාර්ජ් කරන සෑම රු.200/-ක් සඳහා ම මරුටි සුසුකි ඇල්ටෝ කාර් එකක් දිනා ගැනීමට එක් අවස්ථාවක් බැගින් හිමිවේ.* සතියක් තුළ රීචාර්ජ් කරන සෑම රු.200/-ක් සඳහාම අධිවේගී අන්තර්ජාල 3.5ජී ඩොන්ගල් එකක් සමඟ අසුස් වර්ගයේ ලැප්ටොප් පරිගණකයක් දිනාගැනීමට එක් අවස්ථාව බැගින් හිමිවේ.ශ්‍රී ලංකා ටෙලිකොම් මොබිටෙල්හි ප්‍රධාන විධායක නිලධාරි සුරේන් ජේ. අමරසේකර මහතා අදහස් දක්වමින් ශ්‍රී ලංකාවේ එදා මෙදා තුර රීචාර්ජ් දීමනාවක් යටතේ ලබාදුන් වැඩිම වටිනාකමක් සහිත ත්‍යාග සමූහය මෙය බව කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910043</link>
    <topic>Oracle Database 11 G</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේOracle Database 11 G  හි දෙවැනි අදියර දැන්Oracle  තාක්ෂණ ජාල පද්ධතිය ඔස්සේ Download කරගත හැකි ය. ලෝකයේ අංක එකේ දත්ත ගබඩාව වන මෙම නවීනතම නිකුතුව පදනම් වී ඇත්තේ Oracle Database 11 G මගින් ලෝකයේ විවිධ සංවිධානයන්ට ඔවුන්ගේ ව්‍යාපාරය තුළ ඉහළ තත්වයකින් - අඩු පිරිවැයකින් වඩා හොඳ තොරතුරු හුවමාරුවක් සහතික කළ හඳුන්වාදීම මත පිහිටමිනි.Oracle ක්‍රියාකාරී මෘදුකාංග කට්ටලවල grid plug and Play පහසුකම නිසා නවතම සර් සර්වර් සම්බන්ධතා පහසුකම් සැළසෙන අතර ඉන් ආයතනයන්ට ඔවුන්ගේ සර්වර් සඳහා වැය වන පිරිවැය පස් ගුණයක් දක්වා අඩුවෙන් සම්බන්ධිත දත්ත ගබඩා ජාලක වල වෙන් කිරීම් සහ කළමනාකරණය ක්‍රමවත් කිරීම නිසා ය.‘අපගේ පාරිභෝගිකයන්ට අවශ්‍ය වන්නේ වඩා හොඳ ක්‍රියාකාරිත්වයක් සලසන පහසුවෙන් ලබා ගත හැකි ඔවුන්ගේ තොරතුරු තාක්ෂණ පිරිවැය අඩු කරන අතරම වඩා හොඳ මට්ටමෙන් ඔවුන්ගේ ව්‍යාපාර සගයන් අතර තොරතුරු හුවමාරු කරන විශේෂාංගයි Oracle Database Server Technologies හි ජ්‍යෙෂ්ඨ උපසභාපති ඇන්ඩි මෙන්ඩෙල්සන් පවසයි.‘මෙම දෙවන අදියර නිකුත් කිරීමේදී අප තුළ වූ දැක්ම වඩාත් සම්පූර්ණ කරයි. ඒ අරමුණ වුණේ පවතින ව්‍යාපාරික සහ තොරතුරු තාක්ෂණ අභියෝගයන්ට මුහුණ දෙන අතර අපගේ පාරිභෝගිකයන්ට අඩු පිරිවැයකින් උසස් තත්වයේ සේවාවක් සලසා දීමයි’ යැයි ද ඒ මහතා කියයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910044</link>
    <topic>මෝර්ටීන් ලෙඩ රෝග නවතමු</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේගෘහස්ථ කෘමිනාශක භාණ්ඩ පෙළක් සහිත “මෝර්ටීන්” ශ්‍රී ලංකාවේ අලෙවි ප්‍රමුඛයා වේ. මෝර්ටීන් ශ්‍රී ලංකාවේ අංක එකේ ගෘහස්ත කෘමිනාශක වෙළෙඳ නාමය ලෙස පළිබෝධනාශක රෙජිස්ට්‍රාර් කාර්යාලය විසින් නම් කිරීමෙන් එය තවදුරටත් අනුමත වී ඇත.“මදුරුවන් මගින් බෝවන සියලුම රෝග වළක්වාලන්නේ කෙසේ ද යන්න පිළිබඳව පාරිභෝගිකයින් දැනුවත් කිරීම උදෙසා මෝර්ටින් විසින් විවිධ ක්‍රමෝපායන් ආරම්භ කර ඇත. මදුරුවන් විනාශ කිරීම සඳහා මෝර්ටීන් විසින් විවිධ විකල්පයන් සපයා ඇතත්, ජනතාව ද එවැනි රෝග වැළැක්වීමේ මූලික පියවර ගැනීමෙන් මදුරුවන් විසින් ඇති කරන රෝග බොහොමයකින් වැළකී සිටීමට හැකියාව ඇත.මෝර්ටීන් විසින් ප්‍රයත්න දරනුයේ ද මෙම අභිප්‍රාය ඉටුකර ගැනීමටයි.” මොර්ටීන් ලෙඩ රෝග නවතමු. මැයෙන් දියත් කරන ලද ප්‍රජා දැනුවත් කිරීම හා අධ්‍යාපනික ව්‍යාපාරයේදී රෙකිට් බෙන්කීසර් සමාගමේ කළමනාකාර අධ්‍යක්ෂ රියාසුල් චවුද්රි මහතා එසේ කීයඉකුත් තෙවසර තුළ මදුරුවන් ගෙන් බෝවන රෝග වලින් වැළකීමට හා ආරක්ෂා වීම උදෙසා ජනතාව දැනුවත් කිරීම වෙනුවෙන් මිලියන 15 කට අධික මුදලක් සමාගම වැයකර ඇත.මේ වසරේදී ‘ලෙඩ රෝග නවතමු’ වැඩසටහන ක්‍රියාත්මක කර ඇත. මෙම වැඩසටහනින් දිවයිනේ නගර 150 ක් ආවරණය කර ඇත.මෝර්ටීන් ලෙඩ රෝග නවතමු ව්‍යාපෘතියට අයත් ජංගම රථය, දිවයිනේ විවිධ පළාත් වල සංචාරය කරමින් විනෝදාත්මක ස්වරූපයේ අධ්‍යාපන වැඩසටහන් ප්‍රචාරය කරමින් මදුරුවන් බෝවන නිශ්චල දියකඩිති, කුණු කදු හා වෙනත් සනීපාරක්ෂාවකින් තොර පාරිසරික වැනි ස්ථාන හඳුන්වා දෙමින් ද ප්‍රසිද්ධ ස්ථාන, බස් නැවතුම්පොළ, අලෙවි මධ්‍යස්ථාන, විහාරාරාම ආදි ස්ථාන වල ජනතාව දැනුවත් කිරීමේ වැඩසටහන් පවත්වන ලදී.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910045</link>
    <topic>සෙලින්කෝ ලයිෆ් ප්‍රණාම ශිෂ්‍යත්ව</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේසෙලින්කෝ ලයිෆ් සමාගම විසින් පිරිනමන ප්‍රණාම ශිෂ්‍යත්ව වල වටිනාකම වර්ධනය කරමින් 2010 වසරේදී තවත් ශිෂ්‍යත්ව 160 ක් පිරිනැමීමට කටයුතු යොදා තිබේ.මේ අනුව ජාතික විභාග වලදී විශිෂ්ට ප්‍රතිඵල ලබාගත් සිසු සිසුවියන් හා තෝරාගත් ක්ෂේත්‍රයන් කිහිපයක ජාතික මට්ටමේ දක්ෂතා දැක්වූ ශිෂ්‍ය ශිෂ්‍යාවන්ට සෙලින්කෝ ලයිෆ්හි නව වන “සෙලින්කෝ ලයිෆ් ප්‍රණාම” ශිෂ්‍යත්ව වැඩසටහන හරහා මෙවරත් ශිෂ්‍යත්ව ලබා ගැනීමේ අවස්ථාව ලබා දී ඇත.2008 දෙසැම්බර් මස 31 වැනිදා හෝ ඊට පෙර සෙලින්කෝ ලයිෆ් ජීවිත රක්ෂණයක් මිලදී ගෙන ඇති ශ්‍රී ලංකාවේ ඕනෑම ප්‍රදේශයක වෙසෙන ඔප්පු හිමියන්ගේ දරුවන්ට ප්‍රණාම ශිෂ්‍යත්ව සඳහා අයැදුම් කළ හැකිය. මේ වසරේ පිරිනමන ප්‍රණාම ශිෂ්‍යත්ව වල මුළු වටිනාකම රුපියල් ලක්ෂ 35 කට අධික වේ.මේ අනුව, පහ වසර ශිෂ්‍යත්ව විභාගයේදී විශිෂ්ට ප්‍රතිඵල ලබා ගත් ශිෂ්‍යයින්ට රුපියල් 90,000 බැගින් ද, අ.පො.ස. සාමාන්‍ය පෙළ විශිෂ්ට දක්ෂතා දැක්වූවන් සඳහා රුපියල් 72,000 බැගින් ද, අ.පො.ස. උසස් පෙළ දිස්ත්‍රික්ක මට්ටමින් ප්‍රථම ස්ථානය ලබා ගන්නා එක් අයකුට රුපියල් 126,000 බැගින් ද ශිෂ්‍යත්ව මුදල් හිමි වනු ඇත. විවිධ ක්ෂේත්‍රවල ජාතික මට්ටමේ දස්කම් දැක්වූවන්ට පිරිනැමෙන ශිෂ්‍යත්ව මුදල රුපියල් 35,000 කි.සමාගම විසින් දිවයිනේ සෑම දිස්ත්‍රික්කයකම සුදුසුකම් ඇති ශිෂ්‍යයින් වෙතින් අයැදුම් පත් කැඳවීම ආරම්භ කර ඇති අතර නොවැම්බර් 30 වන දා දක්වා අයදුම් පත් භාරගැනීම සිදු කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910046</link>
    <topic>ඡ්ඛක ශ්‍රී ලංකා කර්මාන්ත ශාලාවේ</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේඩුබායිහි මූලස්ථානය ඇති EZY ඉව්න්ෆොටෙක් ඩෙක්ස්ටොප් සමාගමේ, ශ්‍රී ලංකාවේ කර්මාන්ත ශාලාව අපනයන මණ්ඩලයේ ව්‍යාපෘතියක් ලෙස පසුගියදා නිෂ්පාදනය ආරම්භ කළේය.පසුගිය පෙබරවාරි මාසයේදී ආරම්භ වූ මේ කර්මාන්ත ශාලාවේ නිෂ්පාදන සඳහා සැප්තැම්බර් මස 09 වැනිදා පැවැති උත්සවයේදී පරිගණක යන්ත්‍ර 600 ක් සඳහා පකිස්තානයෙන් ඇණවුම් ලැබිණි.මේ පිළිබඳව අදහස් දැක්වූ EZY හෝල්ඩිංග්ස් සමාගමේ ප්‍රධාන විධායක නිලධාරී ෂෆ්රාස් හම්සඩීන් පැවැසුවේ අද දින තම අපනයන ඇණවුම පකිස්තානය කරා නැව්ගත කරන බවයි. මේ සඳහා EZY ඉන්ෆොටෙක් සමාගම පකිස්තානයේ බෙදා හරින්නන් දෙදෙනකු පත්කර ඇත. ලාහෝරයේ ඩීසන් කම්පියුටර්ස් සහ කරච්චියේ ඔප්ටිමම් ටෙක්නොලොජීස් යන සමාගම් දෙකයි. ඔවුන් පිළිවෙළින් පරිගණක 600 ක් සහ 500 ක් වශයෙන් ඇණවුම් කර ඇත.“පකිස්තානය විශාල රටක්. ආසියාවේ දෙවැනි විශාලතම ආර්ථිකයක් ඇත්තේ ඔවුන්ටයි. අප පකිස්තානය ඉලක්ක කරගත්තේ ඒ නිසයි. ඒ නිසා මෙම පරිගණක පකිස්තානයේ සාර්ථක වනු ඇතැයි අප විශ්වාස කරනවා” EZY හෝල්ඩිංග්ස් ප්‍රධාන විධායක නිලධාරි ෂෆ්රාස් හම්සඩීන් කීය.ඊට අමතරව EZY හෝල්ඩිංග්ස් සමාගම ආසියාවේ වෙළෙඳපොළ කෙරෙහි ද අවධානය යොමු කර ඇත. විශේෂයෙන්ම ඉන්දියානු වෙළෙඳපොළ කෙරෙහි මෙම අවධානය යොමු වේ.දැනටමත් ඔවුන්ගේ කර්මාන්ත ශාලාවක් ඉන්දියාවේ පිහිටුවා ඇත. එමෙන්ම දැනටමත් ඔවුන් බංග්ලාදේශයේ බෙදා හරින්නකු පත්කර ඇත.මාලදිවයින, ලාඕසය, කාම්බෝජය, මැලේසියාව, නවසීලන්තය සහ ඔස්ට්‍රේලියාව යන රටවල්වල වෙළෙඳපොළට ඇතුළත් වීමට මෙම සමාගම බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910047</link>
    <topic>ශ්‍රී ලංකා මර්චන්ට් බැංකුව</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේද ෆිනෑන්ස් සමාගමේ මූලික විධායකවරුන් වන තිස්ස ඒකනායක, කමල් යටවර, ශ්‍රී ලංකා මර්චන්ට් බැංකුවේ සභාපති ජනක රත්නායක, බැංකුවේ ප්‍රධාන පරිපාලන නිලධාරී ගාමිණී කරුණාතිලක, සසෙක්ස් කොලේජ් හි නව ප්‍රධාන විධායක නිලධාරි මහාචාර්ය ගුණපාල නානායක්කාර සහ එහි අධ්‍යක්ෂ එච්.එම්. සිරිසේන මහත්වරු.සෙලින්කෝ සමූහ ව්‍යාපාරයට අයත් රුපියල් කෝටි ගණනක ආයෝජනයක් සහිත තවත් ව්‍යවසායක් වන සෙලින්කෝ සසෙක්ස් කොලේජ් හි කළමනාකරණයට මැදිහත්වීමට රාජ්‍ය මූල්‍ය ආයතනයක් වන මර්චන්ට් බෑන්ක් ඔෆ් ශ්‍රී ලංකා තීරණය කරයි.සසෙක්ස් කොලෙජ් හි වත්කම්වලින් සියයට 60 කට මුදල් යොදා ඇත්තේ ද ෆිනෑන්ස් සමාගම විසිනි. ඉතිරි වත්කම් සඳහා මුදල් යොදා ඇත්තේ බැංකු ණය, පුද්ගලයන් තනිව යෙදූ ආයෝජන සහ ප්‍රොෆිටි ශෙයාරින් කම්පනි ලිමිටඩ් මගිනි. ද ෆිනෑන්ස් සමාගමේ කළමනාකාර නියෝජිත වශයෙන් ක්‍රියා කරන මර්චන්ට් බැංකුව සසෙක්ස් කොලේජ් හි කළමනාකරණය පවරා ගෙන සමාගම වෙනසකට භාජන කොට විද්‍යාලයේ ද ෆිනෑන්ස් සමාගම සතු බහුතර කොටස් හිමිකම විධිමත් කිරීමේ ක්‍රියාවලියෙහි යෙදී සිටී.මර්චන්ට් බැංකුවේ සභාපති ජානක රත්නායක මහතා ප්‍රකාශ කරන්නේ තම බැංකුවේ මැදිහත්වීම විශාල ලෙස ප්‍රතිඵල අත්කර දෙන තීරණයක් බවයි. එයට හේතුව සසෙක්ස් කොලේජ් ආයතනය වසා දැමීමෙන් දැඩි ලෙස සමාජ ආර්ථික සහ මූල්‍ය සංකූලතා ඇතිවීමයි.“දිස්ත්‍රික්ක ගණනාවක් පුරා පැතිර පවතින විද්‍යාල 20 ක ජාලයකින් සැදුණු 5000 කට වැඩි ශිෂ්‍ය පිරිසක් අධ්‍යාපනය ලබන ආයතනයක් වැසීමෙන් ඇතිවන බලපෑම ගැන සිතා බලන්න. මෙම ශිෂ්‍ය ශිෂ්‍යාවෝ මෙරට ජාතික විභාග සඳහා ඉංගී‍්‍රසි මාධ්‍යයෙන් ඉගෙන ගනිති. බොහෝ රජයේ පාසල් ගුරු හිඟය නිසා ඉංගී‍්‍රසි මාධ්‍ය පංති වසා දමන කාලයක සසෙක්ස් කොලේජ් හි මෙම ශිෂ්‍ය ශිෂ්‍යාවන්ට ඇතුළුවීමට සුදුසු පාසල් සොයා ගන්න ලැබෙන්නෙ නැහැ. බොහෝ අන්තර් ජාතික පාසල් සිය ශිෂ්‍ය ශිෂ්‍යාවන් සූදානම් කරන්නේ එතෙර රටවල විභාගවලට මිස සසෙක්ස් කොලේජ් මෙන් මෙරට පවත්වන විභාගවලට නොවෙයි” යැයි ද රත්නායක මහතා කීය.‘සසෙක්ස් කොලේජ් නෙට්වර්ක්’ යන නව නම සමඟ මෙම විශේෂ අධ්‍යාපන ආයතනය නුදුරු අනාගතයේදී විවිධාංගිකරණය සහ ව්‍යාප්තිය සඳහා නව ක්‍රියා මාර්ග සහ උපාය මාර්ග හඳුන්වා දෙයි යැයි ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>04</day>
    </date>
    <link>http://www.silumina.lk/2009/10/04/_art.asp?fn=aj0910048</link>
    <topic>උතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේ</topic>
    <author/>
    <content>ජනශක්ති උතුරු නැ’හිර ශාඛා මඟින් තරුණ තරුණියන් දහසකට රැකියාමාස්පතා කාර්-ලැප්ටොප් දිනාගන්න SMART රීචාර්ජ් බොනැන්සාOracle Database 11 G දෙවන අදියර දැන් වෙළෙඳපොළේමෝර්ටීන් ලෙඩ රෝග නවතමු ප්‍රජා ව්‍යාපෘතිය නගර 150කසෙලින්කෝ ලයිෆ් ප්‍රණාම ශිෂ්‍යත්ව මෙවර වටිනාකම ඉහළටEZY ශ්‍රී ලංකා කර්මාන්ත ශාලාවේ පළමු නිෂ්පාදන තොගය පාකිස්තානයටශ්‍රී ලංකා මර්චන්ට් බැංකුව සෙලින්කෝ සසෙක්ස් පවරා ගනීඋතුරේ ප්‍රථම වෘත්තීය අධ්‍යාපන සහ නිපුණතා සංවර්ධන මධ්‍යස්ථානය මන්නාරමේඋතුරු නැෙඟනහිර පළාත්වල තරුණ තරුණියන් නව ලොවට ගැලපෙන දැනුමින් පිරිපුන් පිරිසක් බවට පත් කිරීමට පහසුකම් සලසන ප්‍රථම වෘත්තීය අධ්‍යාපන හා නිපුණතා සංවර්ධන මධ්‍යස්ථානය මන්නාරම් දිස්ත්‍රික්කයෙහි මුරුන්කන්හි දී පසුගියදා විවෘත කෙරුණි. ආයෝජන ප්‍රවර්ධන අමාත්‍ය නවීන් දිසානායක, හා ගුවන් සේවා අමාත්‍ය සරත් ගුණරත්න අතින් විවෘත කෙරුණු එම පුහුණු මධ්‍යස්ථානය ශ්‍රී ලංකා ආයෝජන මණ්ඩලයේ අනුමත ව්‍යාපෘතියකි.එම ප්‍රදේශවල ජීවත්වන තරුණ තරුණියන්ගේ ජීවන කුසලතා වර්ධනය කිරීමට සහ ආර්ථික වශයෙන් ඔවුන් ඉහළ තලයකට ඔසවා තැබීමට මේ පුහුණු වැඩපිළිවෙළ සුවිශේෂ අත්වැලක් වනු ඇත.මධ්‍යස්ථානය විවෘත කිරීමෙන් අනතුරුව පුහුණුව ලබන ශිෂ්‍ය ශිෂ්‍යාවන් ඇමතූ අමාත්‍ය නවීන් දිසානායක මහතා - තම අමාත්‍යාංශය මහින්ද චින්තන වැඩපිළිවෙළ යටතේ ව්‍යාපෘති 300ක් බිහිකිරීමට කටයුතු කරමින් සිටින බවත්, ඒ අනුව ශ්‍රී ලංකා ආයෝජන මණ්ඩලය බොස්කොටෙක් සමාගම හා එක්ව තවත් මෙවැනි පුහුණු මධ්‍යස්ථාන 10ක් රටපුරා ස්ථාපිත කිරීමට පියවර ගෙන ඇති බව ද පැවසීය. තමා නියෝජනය කෙරෙන නුවරඑළිය ආසනයේ වතුකරයේ තරුණ තරුණියන් උදෙසා ද මෙවැනි මධ්‍යස්ථානයක් පිහිටුවන ලෙස තමා බොස්කොටෙක් සමාගමෙන් ඉල්ලා සිටින බව ද ඇමැතිවරයා පැවැසීය.මෙම මුරුන්කන් වෘත්තීය පුහුණු මධ්‍යස්ථානය සඳහා ආයෝජනයෙන් දායක වන්නේ බොස්කොටෙක් පෞද්ගලික සමාගමයි. බොස්කොටෙක් සමාගම ශ්‍රී ලංකාවේ දුගී දුප්පත් තරුණ තරුණියන්ගේ වෘත්තීය කුසලතා නැංවීම සඳහා කැපවූ පුරෝගාමී නාමයක් හිමි දොන් බොස්කෝ ආයතනයේ අනුප්‍රාප්තිකයකි.බොස්කොටෙක් සමාගම මේ ව්‍යාපෘතිය සඳහා රුපියල් මිලියන 188ක් ආයෝජනය කරයි. මෙහිදී විවෘත කෙරුණු මධ්‍යස්ථානයේ දී පරිගණක හා තොරතුරු තාක්ෂණ ඉංග්‍රීසි හා සිංහල භාෂා ඉගැන්වීම, අත්කම් හා ඇඳුමි මැසීම, මෝටර් යාන්ත්‍රික ශිල්පය, වඩු වැඩ, වෑල්ඩිං යනාදී විෂයයන් යටතේ මෙහිදී මෙම තරුණ තරුණියන්හට පුහුණුව ලබා දෙනු ඇත.ශ්‍රී ලංකාවේ අතිදුෂ්කර දිස්ත්‍රික්ක 10ක මෙම වෘත්තීය අධ්‍යාපන හා නිපුණතා සංවර්ධන මධ්‍යස්ථාන පිහිටුවීම සඳහා බොස්කොටෙක් සමාගම ශ්‍රී ලංකා ආයෝජන මණ්ඩලය හා අත්වැල් බැඳගෙන තිබේ. මේ අනුව ඉදිරි කාලයේදී මහනුවර අහුන්ගල්ල, හුංගම, නොච්චියාගම, දන්කොටුව, මැටියගනේ සහ කිලිනොච්චි යන ප්‍රදේශවල මෙම මධ්‍යස්ථාන ස්ථාපිත කිරීමට සමාගම ක්‍රියාකරනු ඇත.ගුරුවරුන් 180කට රැකියා අවස්ථා බිහිකෙරෙන අතර ව්‍යාපෘතිය මඟින් තරුණ තරුණියන් 2300ක් පුහුණු කිරීමට පියවර ගැනේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa091011_2</link>
    <topic>සන්ධානයට අති විශිෂ්ට ජයක්!</topic>
    <author>සුනිල් දයා අල්විස්</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේසුනිල් දයා අල්විස්මෙතෙක් ප්‍රකාශයට පත් වූ ඡන්ද ප්‍රතිඵල අනුව දකුණු පළාත් සභා මැතිවරණයෙන් එක්සත් ජනතා නිදහස් සන්ධානය අති විශිෂ්ට ජයග්‍රහණයක් අත්කැර ගන්නා ලකුණු පහළ වී තිබේ. මේ මැතිවරණයෙන් දකුණු පළාතේ සියලු මැතිවරණ කොට්ඨාසවල බලය එක්සත් ජනතා නිදහස් සන්ධානයට හිමිවනු ඇති බවත් පැවසේ.විජයග්‍රහණය සුරකින ප්‍රබල ජනතා තීන්දුවක් ලබා දීම කෙරෙහි දකුණේ ජනතාව අතර මහත් උනන්දුවක් පළවූ බවත්, ඒ සඳහා මේ දකුණු පළාත් සභා ඡන්දය මෙරට දේශපාලන ඉතිහාසයේ සුවිශේෂ අවස්ථාවක් වූ බවත් දේශපාලන නිරීක්ෂකයෝ පෙන්වා දෙති.කුරිරු ත්‍රස්තවාදයෙන් රට නිදහස් කැර ගෙන දැවැන්ත සංවර්ධන වැඩ පිළිවෙළක් ආරම්භ කැර ඇති අවස්ථාවේ එම ජයග්‍රහණ තව දුරටත් ශක්තිමත් කළ යුතු බවට නැඟෙන දකුණේ ජනමතය තව තවත් ප්‍රබල ලෙස ඉස්මතු වෙමින් පවතින බවත් සඳහන් වෙයි.මහින්ද රාජපක්ෂ ජනාධිපතිතුමා වසර 30 ක ත්‍රස්තවාදී ශාපයෙන් මවුබිම බේරා ගත්තා පමණක් නොව සිහිනයක්ව පැවැති හම්බන්තොට වරාය වැනි යෝධ සංවර්ධන ව්‍යාපෘති දහස් ගණනක් රට පුරා ක්‍රියාත්මක කැර ඇති බවත්, මේ ජයග්‍රහණ ආපසු හැරවීමට සුළුතර දේශීය හා විදේශීය කුමන්ත්‍රණකරුවන් විසින් ගෙන යන ලද දුෂ්ට සැලැසුම් පරාජය කොට මෙරට අති බහුතර ජනතාව ජනාධිපතිතුමන් ගේ ගමනට සහාය පළ කරන හැටි ලෝකයටම විදහා පෑමට දකුණු පළාත් සභා ඡන්ද ප්‍රතිඵලය කදිම අවස්ථාවක් වී ඇති බවත් දැන ගන්නට ඇත.මීට පෙර පැවැත්වූ සියලු මැතිවරණවලදී එක්සත් ජනතා නිදහස් සන්ධානය ජය ගත් අතර ඉකුත් ඌව පළාත් සභා ඡන්දයේදී සියයට 80 කට ආසන්න ප්‍රතිශතයක ඡන්ද ලබා ගැනීමට ද සන්ධානයට හැකියාව ලැබිණ. මෙවර දකුණු පළාත් සභා ඡන්දයෙන් ද සන්ධානයට වාර්තාගත විජයග්‍රහණයක් ලැබෙන බවට පූර්ව අනාවැකි ගණනාවක් පළ වී තිබිණ.17 වසරක් පැවැති එජාප පාලනය පෙරළා දැමීමට 1994 දකුණු පළාත් සභා ඡන්දය මුල් වූ අතර ම මෙවර පැවැත්වෙන දකුණු පළාත් සභා ඡන්ද ප්‍රතිඵලයත් සමඟ ම මෙරට දේශපාලන ඉතිහාසයේ අලුත් ම පරිච්ඡේදයක් ආරම්භ වනු ඇති බවත් පැවැසේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa091011_1</link>
    <topic>සියයට 60 ට වඩා ඡන්දය දෙති</topic>
    <author/>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේසාමකාමී මැතිවරණයක්දකුණු පළාත් සභාව සඳහා ඊයේ පැවැති ඡන්ද විමසීමේදී ඡන්දය පාවිච්චි කිරීමේ ප්‍රතිශතය සියයට 60 ඉක්මවා තිබුණි.නිදහස් සාධාරණ හා සාමකාමී මැතිවරණයක් ලෙස ඡන්ද විමසීම සිදුවූ අතර කිසිදු බරපතල සිදුවීමක් ඡන්දය විමසීමේ කාල සීමාවේ සිදුවී නැති බව ද වාර්තා වේ.ඡන්දය පාවිච්චි කිරීම පෙරවරු 7 සිට පස්වරු 4 දක්වා සිදුවූ අතර මධ්‍යහන 12 න් පසුව පස්වරු 4 දක්වා වූ කාල සීමාවේ ඡන්දය පාවිච්චි කිරීමේ වැඩි උනන්දුවක් දක්නට ලැබුණි.ඡන්ද විමසීම නිමාවීමෙන් පසු මුද්‍රා තැබුණු ඡන්ද පෙට්ටි ආරක්ෂාකාරීව ඡන්දය ගණන් කරන මධ්‍යස්ථානවලට රැගෙන ආ අතර තැපැල් ඡන්ද ගණන් කිරීම පස්වරු 4.15 පමණ ආරම්භ කැරිණි. මහින්ද රාජපක්ෂ ජනාධිපතිතුමා, ශිරන්ති රාජපක්ෂ ජනපති ආර්යාව, චමල් රාජපක්ෂ අමාත්‍යවරයා සහ ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ යන මහත්වරු මැදමූලන ඩී.ඒ. රාජපක්ෂ මහ විද්‍යාලයේ දී සිය ඡන්දය පාවිච්චි කළහ.ඡන්දය පාවිච්චි කිරීමෙන් පසු ජනාධිපතිතුමා මාධ්‍යය වෙත පවසා සිටියේ මේ පළාත් සභා මැතිවරණයෙන් ද රජයට දකුණේ ජනතාවගේ කෘතවේදීත්වය මතින් ලැබෙන විශිෂ්ට ජයග්‍රහණය නිසැක බවය.අමාත්‍ය නිමල් සිරිපාල ද සිල්වා මහතා අදහස් දක්වමින් පැවසුවේ ප්‍රචණ්ඩකාරී සිද්ධීන් කිසිවකින් තොරව ඡන්ද විමසීම සිදුවූ බව ය. සාමකාමීව ඡන්දවිමසීම පැවැත්වීමත් ආධාරකරුවන් නීතිය හා සාමය කඩ නොවන ආකාරයකට කටයුතු කිරීමත් සම්බන්ධව ආධාරකරුවන්ට හා ඡන්දදායකයන්ට කෘතඥතාවය පුද කරන බවත් කීය.ප්‍රවාහන ඇමැති ඩලස් අලහප්පෙරුම මහතා කරුණු දක්වමින් ඉතා සාධාරණ හා සාමකාමී ලෙස මාතර දිස්ත්‍රික්කයේ ම ජනතාව ඡන්දයේදී කටයුතු කර තිබෙන බවත් ආණ්ඩුවේ විශිෂ්ට ජයග්‍රහණය සක්සුදක්සේ පැහැදිලි යයි ද පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910112</link>
    <topic>විදෙස් විනිමය දිය කරන සීනි ප්‍රශ්නයට විසඳුම් සොයමු</topic>
    <author>රූපාන්ති බුලත්සිංහල</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේ- අගමැතිරූපාන්ති බුලත්සිංහලමෙරට උක් වගාව වැඩි කොට දේශීය සීනි නිෂ්පාදනය ඉහළ දැමීමෙන් අති විශාල මුදලක් ඉතිරි කැර ගත හැකි බවත් උක් කර්මාන්තයේ අතුරු නිෂ්පාදන මඟින් බලශක්ති ජනනය කිරීමෙන් වාර්ෂික රුපියල් බිලියන 25 කට අධික මුදලක් ඉතිරි කැර ගත හැකි බවත් අගමැති රත්නසිරි වික්‍රමනායක මහතා පෙන්වා දෙයි. අගමැතිවරයා මේ අදහස් පළ කෙළේ; උක් පර්යේෂණායතනයට වසර 25 ක් පිරීම නිමිත්තෙන් පැවැති උත්සව සභාව අමතමිනි.වාර්ෂිකව අපේ රටට සීනි මෙට්‍රික් ටොන් පන්ලක්ෂ පනස් දහසක් අවශ්‍ය බව සංඛ්‍යා ලේඛනවලින් තහවුරු වී ඇති බව පෙන්වා දුන් අගමැතිවරයා; පසුගිය වසරේදී දේශීය සීනි නිෂ්පාදනය මෙට්‍රික් ටොන් 38000 ක් පමණක් බවත් ඉතිරි ප්‍රමාණය ආනයනය කිරීමට සිදු වූ බවත් පැවැසීය.ලෝක වෙළෙඳපොළේ සීනි මිල වැඩි වෙමින් පවතින බවත්, එහි බලපෑම නිරන්තරයෙන් ශ්‍රී ලංකාවට එල්ල වෙන බවත් පැවැසූ අගමැති වරයා, මේ ගැටලුව විසඳීමට නම් දේශීය සීනි නිෂ්පාදනය වැඩි කළ යුතු බව ද පෙන්වා දුන්නේය. සීනි මෙන්ම උක්වලින් ලබා ගන්නා එතනෝල් බලශක්තිය ජනනයට යොදාගත හැකි බව ද හෙතෙම පැවැසීය. ඉන්ධන සඳහා වාර්ෂිකව බිලියන 25 ක් වැය කරන අතර මෙය ආනයන වියදමින් 25% ක් බව ද සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910113</link>
    <topic>කෝටි 32000න් අධිවේගී මාර්ග 4ක්</topic>
    <author>නිහාල් පී.අබේසිංහ</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේනිහාල් පී.අබේසිංහරටම එක්කරන සුපිරි අධිවේගී මාර්ග හතරක් ඉදිකිරීමට රජය කටයුතු කරයි. ඒ සඳහා සම්පූර්ණ වියදම කෝටි 32000කට අධික වනු ඇත.ඒ අනුව දැනටමත් කොළඹ මාතර දක්ෂිණ අධිවේගී මාර්ගයේ කටයුතු වලින් සියයට 65ක් අවසන් කර ඇතැයි මහාමාර්ග අමාත්‍යංශයේ නියෝජ්‍ය සැලසුම් අධ්‍යක්ෂ ඩී.ඩී.අමරතුංග මහතා පවසයි.මේ අධිවේගි මාර්ගය සඳහා සම්පූර්ණ වියදම රුපියල් කෝටි 8000කි. මාතර සිට කොළඹට ඒමට මෙහිදී වැයවන්නේ විනාඩි 90ක් පමණි. කොළඹ – මාතර අධිවේගී මාර්ගයේ කුරුඳුගහහැතැප්ම පින්නදූව කොටසේ අධිවේගී මාර්ගය ඉදිකර අවසන් බවත් කාපට් ඇතිරීම ද අවසන් වෙමින් ඇති බවත් එහි ගිය සංචාරයකදී අපට දැකගත හැකිවිය. මෙහි සියලු පාලම් යළිත් සම්පූර්ණ පරීක්ෂණයකට භාජන කෙරේ.ඒ සමඟම කොළඹ පිටත වටරවුම් අධිවේගී මාර්ගයේ කටයුතු ද දැන් ආරම්භ වී ඇත. මාකුඹුර – කඩුවෙල –කඩවත - කෙරවලපිටිය හරහා ඉදිවෙන මේ මාර්ගයේ දුර කිලෝමීටර් 29කි. සම්පූර්ණ ඉදිකිරීම් වියදම කෝටි 10000කි. මින් වැඩි කොටසක් වැය වන්නේ වන්දි ගෙවීම්වලටය.කොළඹ සිට කටුනායක දක්වා ඉදිවෙන අධිවේගී මඟ කිලෝමීටර් 28කි. ඒ සඳහා චීන ආධාර ලැබේ. වියදම කෝටි 3600කි. 2009 අවසානයේදී මෙහි වැඩ ඇරඹේ.මීට අමතරව කොළඹ සිට මහනුවර නගරය දක්වා ද අධිවේගි මාර්ගයක් ඉදිකිරීමට රජය සැලසුම් කර ඇත. ඒ සඳහා රුපියල් කෝටි 10000කට අධික මුදලක් වැය වෙතැයි අපේක්ෂා කෙරේ. අදියර දෙකකින් ඉදිකිරීම් සිදුකෙරේ.ප්‍රථම අදියරේ කටයුතු කොළඹ සිට අඹේපුස්ස දක්වාත් දෙවැනි අදියර අඹේපුස්සේ සිට මහනුවර දක්වාත් ඉදිවේ. කොළඹ - මාතර, කොළඹ – කටුනායක, කොළඹ – මහනුවර අධිවේගී මාර්ග සියල්ලම කොළඹ පිටත වටරවුම් මාර්ගයෙන් එකට සම්බන්ධ කෙරේ.එම සෑම අධිවේගී මඟක් සමඟ සම්බන්ධ වන පිවිසුම් මාර්ග නිසා ඒ පිවිසුම් මාර්ග අවට ඉහළ මට්ටමේ නාගරික සංවර්ධනයක් ඇතිවේ. ඒ සමඟම විශේෂයෙන් කටුනායක අධිවේගී මඟ නිසා ගුවන් තොටුපළට ඉක්මනින් කෙළින්ම බාධාවක් නැතිව යෑමට ඉඩ සැලසේ. විනාඩි 90ක් ඇතුළත මහනුවරට යෑමට කොළඹ මහනුවර අධිවේගී මාර්ගය මඟින් ඉඩ සැලසේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910114</link>
    <topic>ජාතික වප් මඟුල් උළෙල හෙට</topic>
    <author/>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේමෙවර ජාතික වප් මඟුල් උලෙළ 12 වැනිදා (හෙට ) පෙරවරු 10 ට දඹුල්ල කණ්ඩලම වෙල්යායේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට නියමිතය.කෘෂිකර්ම සංවර්ධන හා ගොවි ජන සේවා අමාත්‍ය මෛත්‍රිපාල සිරිසේන මහතාගේ මෙහෙයවීමෙන් පැවැත්වෙන මෙම උත්සවයට සමගාමීව රට පුරා දිස්ත්‍රික් මට්ටමේ වප් මඟුල් උලෙළ 22 ක් පැවැත්වේ. මෙවර වප් මඟුල් උලෙළ පැවැත්වනුයේ පුරන් කුඹුරු අස්වද්දා වප් මඟුල් උලෙළ ලෙසයි.කෘෂිකර්ම සංවර්ධන අමාත්‍යාංශය හා ගොවි ජන සේවා දෙපාර්තමේන්තුව මේ උත්සවය සංවිධානය කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910115</link>
    <topic>ඩෙංගු අවදානම යළිත්!</topic>
    <author/>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේඩෙංගු රෝගය පැතිර යාමේ අවදානම යළිත් ඇතිවිය හැකි බව මහජන සෞඛ්‍ය කටයුතු පිළිබඳ නියෝජ්‍ය අධ්‍යක්ෂ ජෙනරාල් වෛද්‍ය පාලිත මහීපාල මහතා පවසයි.මේ නිසා ඩෙංගු මදුරුවන් බෝවන ස්ථාන විනාශ කර නිරන්තරයෙන් ඩෙංගු තර්ජනය පිළිබඳව සැලකිලිමත්ව කටයුතු කරන ලෙස ද ඒ මහතා මහජනතාව වෙත දැනුම් දෙයි.ඩෙංගු මර්දනයට හොඳම ක්‍රමෝපාය වන්නේ මදුරුවන් බෝවන ස්ථාන අවම කැර ගැනීමත් මදුරු ගහණය අඩුකර ගැනීමත් මදුරුවන් බෝවෙන ස්ථාන විනාශ කර දැමීමත් යයි ද ඩෙංගු මදුරු වසංගතයට මුහුණ දෙන ලෝකයේ සියලුම රටවල් මේ ක්‍රමෝපාය ප්‍රධාන ක්‍රමය ලෙස පිළිගන්නා අතර සෙසු ක්‍රම අනුගමනය කරන්නේ විකල්ප ක්‍රම ලෙස යයි ද ඔහු කීය. දුමායන ක්‍රම හා රසායනිත ක්‍රමද මේ ක්‍රම අතර වේ.මෙරට ඩෙංගු මර්දනයට කොරියාවේ යොදන බීටීඅයි බැක්ටීරියාව යොදා ගැනීමට සෞඛ්‍ය අමාත්‍යංශය බලාපොරොත්තු වේ. මෙය ගුවනින් ඉසීමට මෙන්ම ජලය රැඳෙන ස්ථානවල ඩෙංගු මදුරුවන් විනාශ කිරීමට ද යොදනු ඇත. ගුවනින් ඉසීමට බලාපොරොත්තු වන්නේ අකුරණ ප්‍රදේශයටය. මහනුවර සහ ගම්පොළ ප්‍රදේශයට ද බීටීඅයි සාමාන්‍ය පරිදි යොදා ගැනීමට අදහස් කර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910116</link>
    <topic>අලියා හංසයා වෙයි හංසයා මුට්ටියට යයි</topic>
    <author>නිරුෂි විමලවීර</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේනිරුෂි විමලවීරඑක්සත් ජාතික පක්ෂයේ රනිල් වික්‍රමසිංහ පාර්ශ්වය තවත් කුඩා පක්ෂ කිහිපයක් සමඟ එක් වී පිහිටුවීමට යන දේශපාලන සන්ධානය හොර රහසේ ලියාපදිංචි කිරීමට සූදානම් වන බැව් දැන ගන්නට ඇත. මේ සඳහා තෝරා ගෙන තිබෙන්නේ මීට පෙර ලියාපදිංචි කැර ඇති නාමික දේශපාලන පක්ෂයක් වන අතර එහි ලාංඡනය වන්නේ හංසයාය.මේ හංසයා ලාංඡනයට අකමැත්ත පළ කැර ඇති මංගල සමරවීර මහතා ගේ යෝජනාවක් පරිදි හංසයා ලාංඡනය ද පසුව මුට්ටිය ලෙස වෙනස් කිරිමට රහසිගත එකඟතාවක් ඇති කැර ගෙන තිබේ.එහෙත් කරු ජයසූරිය, එස්.බී. දිසානායක, ලක්‍ෂ්මන් සෙනෙවිරත්න යන මහත්වරුන් ඇතුළු බහුතරයක් මේ ලාංඡනය මාරුවට දැඩි විරෝධය පළ කැර ඇති අතර අලියා ලාංඡනය වෙනස් කිරීමට ඉඩ නො දෙන බවත් පවසා ඇත.අලියා ලාංඡනය වෙනස් නො කරන බවත් මේ හංසයාගේ නායක ධුරය ඇතුළු ප්‍රධාන තනතුරු සියල්ල එක්සත් ජාතික පක්ෂයට ලැබිය යුතු බවට එජාප කෘත්‍යාධිකාරී මණ්ඩලය විසින් ඒකමතිකව ගත් තීරණය ද රනිල් වික්‍රමසිංහ මහතා ගේ හිතුමතයට වෙනස් කිරීමට සූදානම් වන බවත් දැන ගන්නට ඇත.මේ සන්ධානය පිළිබඳව දැඩි හාස්‍යයෙන් කතාකරන එජාප කැරළිකාර මන්ත්‍රීවරුන් පෙන්වා දෙන්නේ ඡන්ද පදනමක් ඇති ප්‍රධාන පක්ෂ කිසිවක් නැතිව හුදෙක් නාමික වශයෙන් පවතින දේශපාලන පක්ෂ නාම කිහිපයක් එකතු කොට පිහිටුවීමට යන මේ සන්ධානය ආරම්භයේ පටන් ම මතභේද හා ගැටුම්කාරී තත්ත්වයක පවතින බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910117</link>
    <topic>මහපොළ 18 සිට</topic>
    <author>සුභද්‍රා දේශපි‍්‍රය</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේසුභද්‍රා දේශපි‍්‍රයමහපොළ වෙළෙඳ හා අධ්‍යාපනික ප්‍රදර්ශනය යළිත් පැවැත්වීමට රජය තීරණය කැර ඇති අතර එය මේ මස 14 දා සිට 18 දා දක්වා බෙලිඅත්ත රුහුණු විජයබා විද්‍යාලයේදී පැවැත්වීමට කටයුතු සූදානම් කැර ඇතැයි ඇමැති බන්දුල ගුණවර්ධන මහතා පවසයි.ත්‍රස්තවාදය නිසා වසර දෙකකට අධික කාලයක් නවතා දමා තිබූ මහ පොළ මෙවර වෙළෙඳ අලෙවි සංවර්ධන සමුපකාර පාරිභෝගික සේවා අමාත්‍යංශය සහ ‘තාරුණ්‍යයට හෙටක්’ සංවිධානය එක්ව සංවිධානය කරනු ලබන බවත් රාජ්‍ය ආයතනික ප්‍රදර්ශන කුටි දෙසීයක් සහ පෞද්ගලික අංශයේ කුටි දෙසීයයක් ද ඇතුළත් වන බව ඇමැතිවරයා පැවැසීය.මේ ප්‍රදර්ශනය දින පහක් මුළුල්ලේ පැවැත්වෙන අතර ප්‍රවේශපත් අලෙවියෙන් ලබන ආදායමෙන් පාසල් දරුවන්ගේ් සුබ සාධනයටත් පාසල් දරුවන්ට මෙන් ම ගුරුවරුන්ට ද පරිගණක ක්ෂේත්‍රයට අදාළ පුහුණුව හා දැනුම ලබාදීමේ නව වැඩපිළිවෙළක් ක්‍රියාත්මක වන බවත් හෙතෙම පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910118</link>
    <topic>කොටි බලෙන් වැඩ ගත් වෛද්‍යවරුන් යළිත් රජයේ සේවයට</topic>
    <author>බුද්ධිකා බ්‍රාහ්මණගේ</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේබුද්ධිකා බ්‍රාහ්මණගේඑල්ටීටීඊ පාලන සමයේ වන්නි හා මුලතිව් ප්‍රදේශයේ සේවය කළ වෛද්‍යවරු නැවතත් රාජ්‍ය සේවයට එක්වෙති.එම වෛද්‍ය කණ්ඩායමේ සාමාජිකයකු වන ටී. සත්‍යමූර්ති බීබීසීයට අදහස් දක්වමින් පවසා ඇත්තේ රජය තමා උතුරු ප්‍රදේශයේ නියෝජ්‍ය වෛද්‍ය අධ්‍යක්ෂ ධුරයට පත්කර ඇති බවයි. මේ අනුව ටී. සත්‍යමූර්ති මහතා දිස්ත්‍රික්ක පහක සෞඛ්‍ය සේවා කටයුතු අධීක්ෂණය කිරීමට නියමිතයි.අවසන් සටනේදී එල්ටීටීඊය ටී. සත්‍යමූර්ති, තුරෙයිරාජා වර්ධරාජා සහ රාජන් යන වෛද්‍යවරුන් 6 දෙනකු බලහත්කාරයෙන් රඳවා ගෙන එල්ටීටීඊ සාමාජිකයින්ට ප්‍රතිකාර කිරීමට යොදවා තිබුණි.එල්ටීටීඊයෙන් මිදී රජයේ පාලන ප්‍රදේශ වෙත අවසන් වරට පැමිණි ජන ගඟ සමඟ පැමිණි මෙම වෛද්‍ය කණ්ඩායම නැවතත් රජයේ සේවයට එක්වී ඇති අතර ඒ අතරින් දෙදෙනකු උසස් අධ්‍යාපන කටයුතු සඳහා කොළඹ විශ්ව විද්‍යාලයේ ලියාපදිංචි වී ඇත. වෛද්‍ය ටී. සත්‍යමූර්ති මහතා වැඩි දුරටත් බීබීසීය සමඟ පවසා ඇත්තේ තමා ඇතුළු පිරිස ඉතාමත් සතුටින් සේවය කරන බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aa0910119</link>
    <topic>ජාතික ගොවි සතිය අද සිට ඇරැඹේ</topic>
    <author>නිහාල් පී. අබේසිංහ</author>
    <content>සන්ධානයට අති විශිෂ්ට ජයක්!සියයට 60 ට වඩා ඡන්දය දෙතිවිදෙස් විනිමය දිය කරන සීනි ප්‍රශ්නයට විසඳුම් සොයමුකෝටි 32000න් අධිවේගී මාර්ග 4ක්ජාතික වප් මඟුල් උළෙල හෙටඩෙංගු අවදානම යළිත්!අලියා හංසයා වෙයි හංසයා මුට්ටියට යයිමහපොළ 18 සිටකොටි බලෙන් වැඩ ගත් වෛද්‍යවරුන් යළිත් රජයේ සේවයටජාතික ගොවි සතිය අද සිට ඇරැඹේනිහාල් පී. අබේසිංහ“අපි වවමු - රට නඟමු” දේශීය ආහාර නිෂ්පාදන දිරිගැන්වීමේ ජාතික මෙහෙයුමට සමගාමීව ජාතික ගොවි සතිය ඔක්තෝබර් 11 වැනි දා සිට 16 වැනි දා දක්වා ක්‍රියාත්මක කෙරේ.මෙම ජාතික ගොවි සතිය පුරා විවිධ වැඩ සටහන් රැසක් ක්‍රියාත්මක කිරීමට කෘෂිකර්ම සංවර්ධන හා ගොවිජන සේවා අමාත්‍යාංශය පියවර ගෙන තිබේ. කෘෂිකර්ම සංවර්ධන හා ගොවිජන සේවා අමාත්‍ය මෛත්‍රීපාල සිරිසේන මහතාගේ උපදෙස් හා මඟපෙන්වීම යටතේ මෙම වැඩ සටහන් ක්‍රියාත්මක වේ.ඔක්තෝබර් මස 11 වන දින අමාත්‍ය මෛත්‍රීපාල සිරිසේන මහතාගේ ප්‍රධානත්වයෙන් ජාතික ගොවි සතියේ ආරම්භය සනිටුහන් කෙරෙන අතර සර්ව ආගමික කටයුතු වලට මුල් තැන දෙමින් පොළොන්නරුව ගල් විහාරය, නිර්මලී කතෝලික දේවස්ථානය, මනම්පිටිය ස්කන්ධ කුමාර දේවාලය, පොළොන්නරුව මොහිදින් ජුම්මා පල්ලිය යන ආගමික ස්ථානයන්හි දී ආගමික වතාවත් පැවැත්වේ.ජාතික වප් මඟුල් උත්සවය ද මෙම ජාතික ගොවි සතියට සමගාමීව 12 වැනිදා පැවැත්වීමට නියමිතය. එමෙන්ම අපි වවමු - රට නඟමු ගොවි දිරි ජාතික පාපැදි සවාරිය ද 12 වැනිදා ආරම්භ කෙරේ.ඔක්තෝබර් 13 වැනි දා කදුරුවෙල රජයේ ගොවිපල පරිශ්‍රයේ දී ජාතික කෘෂිකර්ම ප්‍රදර්ශනය හා වෙළෙඳ, කර්මාන්ත ප්‍රදර්ශනය හා කෘෂි උදානය යන ප්‍රදර්ශන අංග ආරම්භ කෙරෙන අතර, ඔක්තෝබර් 16 වැනි දා දක්වා පැවැත්වීමට කටයුතු යොදා ඇත. එමෙන්ම එම දිනයන්හි දී කදුරුවෙල රජරට නවෝදය ක්‍රීඩාංගනයේ දී සැණකෙළියක් ද පැවැත්වීමට සංවිධායක කමිටුව පියවර ගෙන තිබේ.මීට අමතරව ඔක්තෝබර් 14 වන දින කෘෂිකර්ම දෙපාර්තමේන්තුවේ වාර්ෂික ගොවි සම්මේලනය පොළොන්නරුව විද්‍යාපීඨ ශ්‍රවණාගාරයේ දී ද ඔක්තෝබර් 15 වන දින “අපි වවමු - රට නඟමු” ජාතික ගෙවතු වගා තරගාවලියේ ත්‍යාග හා සහතික පත්‍ර ප්‍රදානෝත්සවය සහ ගොවි හමුවක් පැවැත්වීමට නියමිතය.ඔක්තෝබර් 16 වන දිනට ලෝක ආහාර දිනය යෙදී ඇති අතර එදින අනුරාධපුර පසු අස්වනු තාක්ෂණ ආයතනයේ දී ලෝක ආහාර දිනය තේමා කර ගනිමින් විද්වත් සම්මන්ත්‍රණයක් පැවැත්වේ.මීට දෙවසරකට පෙර ආරම්භ කරන ලද “අපි වවමු - රට නඟමු” දේශීය ආහාර නිෂ්පාදන දිරි ගැන්වීමේ ජාතික මෙහෙයුම ඔස්සේ රටේ කෘෂිකර්මාන්තයේ කැපී පෙනෙන ප්‍රවර්ධනයක් පෙන්නුම් කර තිබේ.මෙම ජාතික මෙහෙවර සාර්ථක කර ගැනීම සඳහා උර දෙන ගොවි ජනතාව නඟා සිටුවමින් ඔවුන් දිරිමත් කිරීම උදෙසා රජය වෙනුවෙන් තමා හමුවේ ඇති වගකීම ඉටු ඛ්ලම සඳහා ගත හැකි සියලු ක්‍රියා මාර්ග ගෙන ඇති බවත් අමාත්‍ය මෛත්‍රීපාල සිරිසේන මහතා පෙන්වා දෙයි. ජාතික ගොවි සතිය ලෙස ක්‍රියාත්මක කෙරෙන මෙම වැඩ සටහන ඔස්සේ ඒ සඳහා මහඟු පිටිවහලක් ලැබෙන බව ද ඒ මහතා අවධාරණය කර සිටියි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=ab0910112</link>
    <topic>අන්තර්ජාතික කොටි ජාලය උත්සාහ කරන්නේ රාජපක්ෂ පාලනය අස්ථාවර කිරීමටයි</topic>
    <author>බුද්ධිකා බ්‍රාහ්මණගේ</author>
    <content>අන්තර්ජාතික කොටි ජාලය උත්සාහ කරන්නේ රාජපක්ෂ පාලනය අස්ථාවර කිරීමටයි“ඔන්න මහත්වරුනී බලාගන්ඩ අලියා-හංසයා කරන්නයි යන්නේ”ආරක්ෂක ලේකම් ගෝඨාභය රාජපක්ෂයුද්ධය නිමා වුවත් එල්.ටී.ටී.ඊ.ය දේශීය හා විදේශීය මට්ටමෙන් මුලිනුපුටා දැමීමේ ක්‍රියාන්විතය තවමත් අවසන් වී නෑ. මරාගෙන මැරෙන එල්.ටී.ටී.ඊ. සාමාජිකයින් තවමත් හමුවනවා. රටේ වත්මන් ආරක්ෂක තත්ත්වය ඔබ හඳුන්වන්නේ කෙසේද?2005 වර්ෂයේ නොවැම්බර් මාසයේ ජනාධිපතිවරණයෙන් ජය ලැබීමත් සමඟම ජනාධිපතිතුමා යම් සැලසුමක් අනුවයි කටයුතු කළේ. ඒ අනුව ප්‍රභාකරන් ඇතුළු ත්‍රස්තවාදීන් මුළුමනින්ම අවසන් කිරීමත්, ත්‍රස්තවාදී ග්‍රහණයට නතුව තිබූ භූ®මිය මුදාගැනීමත් යන කරුණු දෙක සාර්ථකව ඉටුකළ පමණින් එම කරුණු දෙකෙන් මෙය අවසන් වන්නේ නෑ.එල්.ටී.ටී.ඊ.ය පිළිබඳව පැවැති මනා අවබෝධය හේතුවෙන් ඔවුන්ගේ අන්තර්ජාතික මට්ටමින් කටයුතු කරන නායකයා ලෙස ලෝකයේ අවධානය දිනාගෙන සිටි කුමාරන් පද්මනාදන් අත්අඩංගුවට ගැනීමට අපි සමත් වුණා. ප්‍රභාකරන් ඝාතනය වීම වගේම එම සිදුවීම කෙරෙහිත් ලෝකයේම අවධානය යොමුවුණා.එපමණක් නොවේ, සැඟවී සිටි මරාගෙන මැරෙන කොටි සාමාජිකයින් විශාල සංඛ්‍යාවක් අත්අඩංගුවට ගැනීමට සමත්වුණා. විශේෂයෙන් කොළඹ ප්‍රදේශයේ සැඟවී සිටි කොටි නායකයින් අත්අඩංගුවට ගත්තා. අපගේ අඛණ්ඩ පරීක්ෂණ මෙහෙයුම් හේතුවෙන් එල්.ටී.ටී.ඊ.ය ජනාධිපතිතුමා සිව් වරක්ම ඝාතනය කිරීමට ගත් උත්සාහයට සහාය දුන්, ජෙයරාජ් ප්‍රනාන්දු පුල්ලේ මරාදැමීමට සහය දුන් ‘කුරේ’ වැනි පොලිස් නිලධාරීන් පිළිබඳව හඳුනාගැනීමට ලැබුණා. හමුදාපතිතුමා ඝාතනයට සහාය වූ කෝකියා අත්අඩංගුවට ගත්තා. සඟවා තිබූ අවි ගබඩා කීපයක් පිළිබඳව තතු හෙළිකර ගත්තා.අප එසේ පරීක්ෂාවෙන්, දූරදර්ශීව කටයුතු නොකළා නම් අවුරුදු 30ක් පුරා පැවැති සුවිශාල පරිත්‍යාග කර ලබාගත් ජයග්‍රහණ අපතේ යනවා.එල්.ටී.ටී.ඊ.ය යුදමය වශයෙන් පරාජය කිරීමෙන් අනතුරුව තවත් වසර දෙකකටවත් මෙහෙයුම අවසන් නොවන බවට ඔබ ප්‍රකාශ කර තිබුණා?අවුරුදු 30ක් පමණ වර්ධනය වූ එල්.ටී.ටී.ඊ. ත්‍රස්තවාදී සංවිධානය අන්තර්ජාතිකවත්, දේශීයවත් සැම අස්සක් මුල්ලක් නෑරම පැතිරී තිබුණා. හමුදා, පොලිසිය ඇතුළට පමණක් නොවේ ඔවුන් ලෝකය පුරා ශක්තිමත් ජාලයක් ගොඩනඟා ගෙන තිබුණා. බටහිර රටවල අප හඳුනාගත් ‘ඩයස්පෝරාව‘ පමණක් නොවේ දකුණු නැඟෙනහිර ආසියාව පුරා ඉන්දුනීසියාව, කාම්බෝජය, මැලේසියාව, පිලිපීනය, තායිලන්තය, ලාඕසය වැනි රටවල මෙන්ම අප්‍රිකා මහාද්වීපයේ රටවල් වෙතත් පැතිරී තිබුණා.එල්.ටී.ටී.ඊ.ය විවිධ අන්දමෙන් ඔවුන්ගේ ජාලය ශක්තිමත් කරගෙන තිබුණා.ඒ අතර වැදගත්ම දේ ඔවුන් සතු දේපළයි. අප විනාශ කළ නැව්වලට අමතරව එල්.ටී.ටී.ඊ.ය වෙළෙඳාම සඳහා නිත්‍යානුකූ®ලව ලියාපදිංචි කරන ලද නැව්වලටත් හිමිකම් කියනවා. ඔවුන්ට ලෝකයේ රටවල් ගණනකම විවිධ අන්දමේ අරමුදල්, හා ගිණුම් පවතිනවා. අපගේ අරමුණ ඔවුන්ගේ මේ සියලු දේපළ නිත්‍යානුකූල ලෙස අහිමිකර අපසතු කර ගැනීමයි.ඒ ඒ රටවල් සමඟ සම්බන්ධ වී නායකයින් සමඟ සාකච්ඡා කර අප උත්සාහ කරන්නේ මේ ජාලය මෙහෙයවන අනෙකුත් නායකයින් කඩිනමින් අත්අඩංගුවට ගැනීමටයි. හැකිනම් ඒ ඒ රටවල්වල නීතියේ රැහැනට නතුකරවීමටයි. ඊට හේතුව 70, 80 දශකවල මෙන් නොව ලොව ඕනෑම තැනක සිට සංවිධානය වී ඉක්මනින්ම බලපෑමක් එල්ල කිරීමේ හැකියාව ත්‍රස්තවාදීන්ට තිබෙනවා. ත්‍රස්තවාදීන් තවමත් දෙස් විදෙස් වශයෙන් ක්‍රියාත්මක වෙනවා. ඔවුන් දන්නවා පවතින රාජපක්ෂ පාලනය වෙනස් නොකළොත් ඔවුන් විනාශ වන බව. මේ නිසා මුදල් වියදම් කරමින් නොයෙකුත් උපක්‍රම යොදමින් ඔවුන් උත්සාහ ගන්නේ රජය අස්ථාවර කිරීමටයි.ජනාධිපතිතුමා ක්‍රියාවෙන්ම ඔප්පුකර තිබෙනවා එතුමා සැලසුමකට අනුව පැහැදිලි දැක්මකට අනුව කටයුතු කරන බව. ජනතාව කළ යුත්තේ එතුමාට ඒ කටයුතු කරගෙන යාමට ශක්තියක් වීමයි.ජනාධිපතිතුමාට පෙර පාලනය කළ නායකයින් සිවුදෙනා ත්‍රස්තවාදය සමඟ ක්‍රියා කළ ආකාරය පිළිබඳව එතුමාට හොඳ අවබෝධයක් තිබුණා. ඔහු ඒ අත්දැකීම් වලට අනුව යායුතු මාර්ගය තෝරාගත්තා.ජනාධිපතිතුමාට 2005 නොවැම්බර් මාසයේ ජයග්‍රහණය කිරීමෙන් අනතුරුව 2005 දෙසැම්බර් මාසයේ ඔහුගේ පළමු විදෙස් සංචාරය සඳහා ඉන්දියාවට පිටත්වුණා. බලයට පත්වී මාසයකින් කළ ප්‍රථම විදෙස් සංචාරයෙන්ම පෙනී යන්නේ එල්.ටී.ටී.ඊ.ය පිළිබඳව එතුමාගේ දැක්මයි.ඉන්දියාව බලා පිටත්ව ගිය පළමු සංචාරයේදී එම රජයට භාරදීම සඳහා අවශ්‍ය වාර්තාවක් එතුමා මගෙන් ඉල්ලා සිටියා. ඒ අනුව හමුදාපතිවරු සමඟ සාකච්ඡා කර මා එය සකස් කළා.එහි සඳහන් වූ කරුණු වූයේ එල්.ටී.ටී.ඊ.ය ආයුධ අතින් මෙතරම් දුරට ශක්තිමත් වී තිබෙනවා. ඔවුන්ගේ ගුවන් බලය මෙන්ම මුහුදු කොටි බලය වර්ධනය වී තිබෙනවා. එල්.ටී.ටී.ඊ.යේ ඉදිරි සැලසුම වී ඇත්තේ යාපනයට ප්‍රහාර එල්ල කිරීමටයි.එසේම ත්‍රිකුණාමලයට පහර දීමේ සැලසුමක් පවතිනවා.ඒ අනුව ජනාධිපතිතුමාගේ ඉල්ලීම වුණේ එම කරුණු පිළිබඳව සලකා බලා ඉදිරියේදී එල්.ටී.ටී.ඊ.යෙන් සිදුවිය හැකි ප්‍රහාරයකදී ඔවුන් මර්දනය කිරීමට නම් ඔවුන් හඹාගෙන යාමට සිදුවනවා.ඒ සඳහා අවශ්‍ය සහයෝගය ලබාදෙන ලෙස එම ඉල්ලීමේදී එතුමා මුලින්ම සඳහන් කළා. එල්.ටී.ටී.ඊ.ය සමඟ සාකච්ඡා කිරීමට තමා සූදානම් බවත් එම ත්‍රස්තවාදී සංවිධානයේ ඉතිහාසය සහ පරමාර්ථය තමා හොඳින් අවබෝධ කරගෙන සිටින නිසා අවශ්‍ය විටෙක ඔවුන්ට යුදමය වශයෙන් මුහුණ දීමට සූදානම් වී සිටිය යුතු බවත් එතුමා අවධාරණය කළා.මේ ලියවිල්ල ඉන්දීය අගමැති ‘මන්මෝහන් සිං’ ට භාරදුන් ජනාධිපතිතුමා, ඉන්දීය ජාතික ආරක්ෂක උපදේශක වරයා සමඟ මෙන්ම රාජ්‍ය ආරක්ෂක අමාත්‍යංශයේ ලේකම් සමඟ සාකච්ඡා කළා. එලෙස ආරම්භ වූ සබඳතාව යුද්ධය අවසන් වන තුරාම පවත්වා ගැනීමට අපි සමත් වුණා.වඩමාරච්චි මෙහෙයුමට ඔබත් සම්බන්ධව සිටියා ජයග්‍රාහී එම මෙහෙයුමේ නියම ප්‍රතිඵල අත්විඳීමට නොහැකි වූයේ වැරැදි දේශපාලන නායකත්වය නිසයි. පසුගිය යුද්ධය අවස්ථාවේදීත් සටන් විරාමයක් පිළිබඳව විවිධ බලපෑම් ඇතිවුණා.එය අප මුහුණ දුන් ඉතාමත් වැදගත් මෙහෙයුමක් විජය විමලරත්න මහතා යාපනය භාර ගැනීමත් සමඟම ගජබා රෙජිමේන්තුව සිදුකළ එම මෙහෙයුම ඉතා විශිෂ්ටයි.විජය විමලරත්න මහතා යාපනය භාරගන්නා විට එම ප්‍රදේශයේ අපිට තිබුණේ කඳවුරු 5 ක් විතරයි. පළාලි, තොන්ඩමනාආරු, වැල්වැටිතුරේ, පේදුරු තුඩුව, යාපනය මේ කඳවුරුවලින් එළියටවත් බහින්න බැරි විදිහට සෙබළු කොටුවෙලා හිටියේ ඔවුනට කෑම රැගෙන ගියෙත් අහසින්. ඒත් ඉතාමත් අමාරුවෙන් වැල්වැටිතුරේ කඳවුරේ සෙබළුන්ට එළියට බහින්නත් බැරිව තිබුණා.විජය විමලරත්න මහතා කොබ්බෑකඩුව මහතාත් සමඟ එකතු වී ඇරැඹු වඩමාරච්චි සටනින් මේ සියල්ල වෙනස් කළා. තොන්ඩමනාආරු සිට පේදුරු තුඩුව දක්වා සියල්ල නිදහස් කරගත්තා. ඔහුගේ අරමුණ වූයේ ඊළඟට යාපනෙන් සටන ආරම්භ කරන්න. නමුත් ඉන්දියාවේ මැදිහත්වීමෙන් මේ මෙහෙයුම් නැවැත්වීමට එවකට සිටි පාලකයා කටයුතු කළා.ඉන්දීය අගමැති උපදේශක නාරායන් පසුගිය 19 දා ලංකාවට ආවා. ඔහු ප්‍රභාකරන් සමඟ පවා සාකච්ඡා කර ඇති ලංකාවේ ප්‍රශ්නය පිළිබඳව මහ අවබෝධයක් ඇති කෙනෙක්. රටක් පාලනය කරන පුද්ගලයෙක් අතින් සිදුවන සුළු වරදක් හේතුවෙන් කොතරම් ඓතිහාසික වැරැදි සිදුවනවාදැයි ඔහු පෙන්වා දුන්නා.ඉන්දියාව එක් අවස්ථාවක ප්‍රභාකරන් සහ කිට්ටු අත්අඩංගුවට ගත්තා. ලංකාව සමඟ රාජ්‍යතාන්ත්‍රික සබඳතා තර කරගන්නා අදහසින් ඔවුන් අපට යෝජනා කළා එහි පැමිණ ඒ පිළිබඳව සාකච්ඡා කරන්න. ඒ පිළිබඳව නොසැලකිලිමත්වූ එවකට පැවති රජය ඒ සඳහා පිටත් කළේ පහළ මට්ටමේ නිලධාරීන් දෙදෙනෙක් ඉන්දියාව ඒ නිලධාරීන්ට අත්අඩංගුවට පත් සිරකරුවන් බලන්නට වත් ඉඩ දුන්නේ නෑ. එදා රජය ඒ පිළිබඳව නිවැරැදි තීරණයක් ගත්තනම් මේ ප්‍රශ්නය මෙතෙක් දුර නොඑන බවයි නාරායන් මහතාගේ අදහස වුණේ.මේ සටන ආරම්භ කළ අවස්ථාවේ සිටම අපි කටයුතු කළේ ඊට වඩා වෙනස් ආකාරයකටයි. ඒ ජනාධිපතිතුමාගේ දූරදර්ශී අවබෝධය නිසයි. ඉන්දියාව සමඟ අපි දිගින් දිගටම මනා අවබෝධයකින් යුතුව කටයුතු කළා.යුද්ධය අතරතුර ඒ සබඳතාවටත් විවිධ අන්දමේ ගැටලු ඇතිවුණා. ඉන්දීය මුහුදු සීමාවේ ධීවරයින් පිළිබඳ ප්‍රශ්නය අප සබඳකම් පවත්වන අනෙකුත් රටවල් අපට ආරක්ෂක උපකරණ ලබා දෙන රටවල් පිළිබඳ ප්‍රශ්න අන්තර්ජාතිකව අප වෙත එල්ල වන මානව හිමිකම් කඩකිරීමේ චෝදනා පිළිබඳ ප්‍රශ්න අප මේ සියල්ල සාකච්ඡා මාර්ගයෙන් මැනැවින් විසඳා ගත්තා. ඉන්දියාව සමහර අවස්ථාවල කිව්වා ඔවුන් මේ සාකච්ඡා කිරීමේ මොඩලය වෙනත් රටවල් සමඟ කටයුතු කිරීම සඳහාත් භාවිත කිරීමට උත්සාහ ගන්නා බව.අවසන් මුදාගැනීම් අතරතුර කාලයේ ඉන්දියාවේ ප්‍රාන්ත මැතිවරණය ආසන්න වී තිබුණා. තමිල්නාඩු මහ ඇමැති කරුණානිධි මහතා උපවාසයක නිරත වුණා.ඒ සම්බන්ධව කතා කිරීමට ඉතාමත් හදිසියේ ඉන්දියාවේ විදේශ ඇමැති ලංකාවට ආවා. අපි ඒ අවස්ථාවේ ඉන්දීය රජය පත්ව තිබූ අපහසුතාවයෙන් මඟහැරවීමට ගැලපෙන තීරණයක් ගත්තා. ඒ නිසාම තමිල්නාඩු මහ ඇමැති උපවාසය අත්හැරියා. ඉන්දීය රජයත් එවකට පැවැති දේශපාලන ගැටලුවලට මුහුණ දුන්නා. අපිත් යුද්ධය කරගෙන ගියා.කුමාරන් පද්මනාදන්ගේ හෙළිකිරීම්වලට අනුව දෙස් විදෙස් කුමන්ත්‍රණ කරුවන් පිළිබඳ තොරතුරු හෙළිවී තිබෙන බවට තොරතුරු පැතිරෙනවා.ඊලම දිනා ගැනීමට නොහැකි වීම පිළිබඳව බොහෝ අයගේ කනගාටුවක් වෛරයක් පවතිනවා. ඔවුන් නොයෙක් අන්දමින් කුමන්ත්‍රණ කරනවා. ඒ කුමන්ත්‍රණවල ප්‍රධානම දේ තමයි ජනාධිපතිතුමා සහ රජය අස්ථාවර කිරීම.මේ කුමන්ත්‍රණ කරුවන් පිළිබඳව ජනතාව අවදියෙන් සිටිය යුතුයි නේද?බොහෝ අය බලය ලබා ගැනීමේ පටු පරමාර්ථයෙන් කුමන්ත්‍රණ දියත් කරනවා. ඔවුන් මේ ත්‍රස්තවාදී කුමන්ත්‍රණ කරුවන්ගේ අතකොලු බවට පත්වෙනවා. එවැනි අය කරන ප්‍රකාශ සහ ක්‍රියා පිළිබඳව ජනතාව අවදියෙන් සිටිය යුතුයි.රජය යුද ජයග්‍රහණ දේශපාලන වාසි සඳහා භාවිත කරන බවට චෝදනා එල්ල වෙනවා.ඒකාධිපති රටක නම් පාලකයා කරන දේ කිය කියා ඉන්නේ නෑ කරගෙන යනවා. මෙය ප්‍රජාතන්ත්‍රවාදී රටක් නිසා එසේ කරන්න බැහැ. ජනාධිපතිතුමා ඔහුගේ මැතිවරණ ප්‍රකාශය වන මහින්ද චින්තනයේ ඇති පළමු පොරොන්දුව වන එල්ටීටීඊය පරාජය කිරීම ඉටුකර තිබෙනවා. වෙනත් පාලකයින් නම් ටික දිනකින් ඔවුන්ගේ මැතිවරණ ප්‍රකාශ සඟවනවා. ජනාධිපතිතුමා එහෙම නෑ නිරතුරුව එය ඉටුකරමින් ඒ පිළිබඳව ප්‍රකාශ කරනවා. එය දේශපාලන වාසි ලබාගැනීමක් කියන්නේ කෙසේ ද?යුද්ධය ව්‍යාපාරයක් බවට කාලයක් තිස්සේ කියැවෙනවා.යුද්ධයකදී යුද උපකරණ මිලදී ගැනීමේ ගනුදෙනු සිදුවන්නේ රජයන් අතරයි. එය සාමාන්‍ය සම්ප්‍රදාය. නමුත් අපේ රටේ එය එතෙක් සිදුවී තිබුණේ අතරමැදියන් හරහායි. එබඳු ගනුදෙනු හේතුවෙන් රජයට විශාල මුදලක් අහිමි වෙනවා. මා එය වෙනස් කිරීමට විශාල උත්සාහයක් දැරුවා.මේ පිළිබඳව බොරු ප්‍රචාර යැව්වා. මිග් 27 යානා මිලදී ගැනීම් පිළිබඳව පැතිරුණු කතා ඒ අතර ප්‍රධානයි. අපි ඒ අවස්ථාවේ අධිකරණයට ගියා. මට අවශ්‍ය වුණේ එම සිදුවීම් අධිකරණයේ වාර්තා කොට තිබෙනු දැක්මටයි. එල්ල වූ අපහාසය කෙසේ වෙතත් සත්‍ය වාර්තා වී තිබීම වැදගත්.සියලු කටයුතු අතර ඔබතුමා ප්‍රමුඛ වී රණවිරුවන් වෙනුවෙන් සුවිසල් සුබසාධන වැඩපිළිවෙළක් ක්‍රියාත්මක කරනවා.ජනාධිපතිතුමා මුල සිටම කියූ දෙයක් තමයි ‘ආයුධය නොවේ එය පිටුපස සිටින මිනිසා වඩා වැදගත්’ බව. අප වෙනුවෙන් අපි අරමුදල ආරම්භ කෙළේ රණවිරුවන්ගේ සුබ සාධනය උදෙසායි. අප වෙනුවෙන් අපි අරමුදලට තවමත් එකතු වී තිබෙන්නේ මිලියන 700 ක් පමණයි. එම මුදල් භාවිත නොකර භාණ්ඩාගාරයෙන් මුදල් ලබාගෙන අපි රණවිරුවන්ගේ සුබසාධනය සඳහා විශාල වැඩ කොටසක් ඉටුකර තිබෙනවා.ඉපලෝගම රණවිරු ගම්මානයේ නිවාස 1700 ක් දැනටමත් ගොඩනඟා අවසන්, එය අංග සම්පූර්ණ ගම්මානයක්. ජල විදුලි පහසුකම්, රෝහල්, පාසල්, උද්‍යාන මේ සියල්ලම සහිතයි. මීට අමතරව රණවිරුවන් දරුවන් සඳහා පාසල් ඇති කිරීමටත් අප උත්සාහ ගන්නවා. කොළඹ මැලේ වීදියේ ආරම්භ කළ පාසල මේ වන විට ඉතා හොඳ මට්ටමින් ක්‍රියාත්මක වෙනවා.අවසන් වශයෙන් ඉදිරි සැලැසුම් පිළිබඳව හෙළි කරනවනම්.ස්වදේශීයව මෙන්ම විදේශීයව ත්‍රස්තවාදය මුලිනුපුටා දැමීමට කටයුතු කිරීම වැදගත්. අවතැන් වූවන් නැවත පදිංචි කිරීම සහ එම ප්‍රදේශවල ආරක්ෂාව තහවුරු කිරීම විශාල වගකීමක්. ඒ ප්‍රදේශ වල කඳවුරු ස්ථාපිත කිරීම මෙන්ම නියම ජයග්‍රහණයක් ඇති වන්නේ රට ස්වයංපෝෂණය කිරීමත් ජාතින් අතර විශ්වාසය ගොඩනැගීමෙනුත් පමණයි.බුද්ධිකා බ්‍රාහ්මණගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=ab0910111</link>
    <topic>“ඔන්න මහත්වරුනී බලාගන්ඩ අලියා-හංසයා කරන්නයි යන්නේ”</topic>
    <author>චන්දන බණ්ඩාර</author>
    <content>අන්තර්ජාතික කොටි ජාලය උත්සාහ කරන්නේ රාජපක්ෂ පාලනය අස්ථාවර කිරීමටයි“ඔන්න මහත්වරුනී බලාගන්ඩ අලියා-හංසයා කරන්නයි යන්නේ”ගිය ඉරිදා ජනාධිපතිතුමා මාතර රාහුල විද්‍යාලයට ගියේය. ඒ මාතර රාහුලයේ පිහිනුම් තටාකය විවෘත කිරීමටය. පිහිනුම් තටාකය විවෘත කිරීමේ උත්සවයට රජයේ හිටපු ප්‍රවෘත්ති අධ්‍යක්ෂ ආරිය රූබසිංහ සහ හිටපු ජනපති ලේකම් වරයකු වූ බාලපටබැඳි ඇතුළු පිරිසක් එක්ව සිටියහ. මාතර රාහුලයේ ආදි ශිෂ්‍යයන් ලෙස ආරිය රූබසිංහ සහ බාලපටබැඳි මේ අවස්ථාවට එක්ව සිටියහ.මාතර රාහුල විද්‍යාලයේ පිහිනුම් තටාකය විවෘත කිරීමෙන් පසුව ජනාධිපතිතුමා කීවේ පිහිනුම් තටාකය ඉදිකිරීමට මුල් වූයේ කවුද යන්න ගැනය. “ආදි ශිෂ්‍යයෝ හැටියට කවුරු හිටියත් අන්තිමට පිහිනුම් තටාකය හදන්න මුල් වුණේ චන්ද්‍රනාත මහත්මයා.එතුමා මා හමුවෙලා පිහිනුම් තටාකය හදලා දෙන ලෙස ඉල්ලුවා. මම කිව්වා ආණ්ඩුවේ මුදල් මේවාට දෙන්න බැහැ කියලා. මම කිව්වා මගේ තාත්තා වෙනුවෙන් වන ඩී.ඒ.රාජපක්ෂ අරමුදලින් මුදල් දෙන්නම් කියලා” ජනාධිපතිතුමා කියා සිටියේය.මේ අතරතුර එම ස්ථානයේ සිටි අයකු කියා සිටියේ එවකට චන්ද්‍රිකා ජනපතිනිය සමයේ මාතර රාහුලයේ පිරිසක් හිටපු ජනපතිනිය සමඟ සිටි බවය. ඒක හරියට රාහුලයේ මාෆියාවක් වගේ. ඒත් රාහුල විද්‍යාලයේ අඩුපාඩු ගැන ඒ අය සොයා බලා තිබුණේ නැහැ.” ජනාධිපතිතුමාට මාතර දිසාවේ හිතවතකු කියා සිටියේය.මාතර රාහුලේ ඇත්තෝ”මාතර පිහිනුම් තටාකය විවෘත කිරීමේ උත්සවයේදී ජනාධිපතිතුමා අදහස් දැක්වූයේ නැත. ඒ වෙනුවට ජනාධිපති ලේකම් ලලිත් වීරතුංග සභාව ඇමැතුවේය. “මගේ තාත්තා රාහුල විද්‍යාලයෙන් ඉගෙනගෙන පස්සේ මේ පාසලේම ගුරුවරයෙක් විදියට සේවය කළා. මගේ අම්මා මේ පාසලේ අවුරුදු 30ක් ඉගැන්නුවා.මාත් රාහුල විද්‍යාලයේ ඉගෙන ගත්තේ. ජනාධිපති සහකාර ලේකම් ගාමිණී සෙනරත් ඉගෙන ගෙන තියෙන්නේ මාතර රාහුල විද්‍යාලයෙන්. ඒ විතරක් නෙමෙයි අපේ ජනාධිපතිතුමාගේ පෞද්ගලික ආරක්ෂක ප්‍රධාන නිලධාරී මහත්තයත් රාහුල විද්‍යාලයේ ආදි ශිෂ්‍යයෙක්” ජනපති ලේකම් ලලිත් වීරතුංග කියා සිටියේය.ජනාධිපති ලේකම්වරයාගේ කථාව ජනාධිපතිතුමා සාවධානව අසාගෙන සිටියේය. “බලාගෙන යනකොට චන්ද්‍රිකාගේ රාහුල විද්‍යාලයේ මාෆියාව වගේ මගේ වටේ ඉන්නෙත් රාහුල විද්‍යාලයේ මාෆියාවක් නේද” කියමින් ජනාධිපතිතුමා කීවේ සිනහසෙමිනි.මාතර රාහුල විද්‍යාලයේ උත්සවයට පසුව ජනාධිපතිතුමා ගියේ මාතර අකුරැස්ස පාරේ පිහිටි පාලටුව ගුණරතන මධ්‍ය මහා විද්‍යාලයටය. එම විද්‍යාලයේ භික්ෂූන් වහන්සේ හත්සිය නමකට දානමය පිංකමක් සංවිධානය කැර තිබිණි. ජනාධිපතිතුමා භික්ෂූන් වහන්සේ උදෙසා දානය පිළිගැන්වූයේය.මේ අතර කැබිනට් මණ්ඩලයේ ලේකම් සුමිත් අබේසිංහ සහ මුදල් අමාත්‍යංශයේ ලේකම් ආචාර්ය පී.බී.ජයසුන්දර දානමය පිංකම පැවති ස්ථානයට පැමිණ සිටියහ. ඒ මෙවර අය-වැය ඉදිරිපත් කරනවාද නැද්ද යන්න ගැන ජනාධිපතිතුමාගෙන් දැන ගැනීමටය.ඉන්පසුව ජනාධිපතිතුමා ගියේ පාලටුව ගැටමාන්නේ ගුණානන්ද ස්වාමීන් වහන්සේ අධිපතිත්වය දරන පාලටුව විහාරස්ථානයටයි. ජනාධිපතිතුමා කෙලින්ම ගියේ ස්වාමීන්වහන්සේලාට දානය සකස් කෙරෙන දාන ශාලාවටයි. “මම ස්වාමීන් වහන්සේලාට දානය එළියේ පිළිගන්වන දංගෙට ආවා” ජනාධිපතිතුමා ජනපති කාර්යාලයේ ඉහළ නිලධාරියකුට කීවේය.ඉන්පසුව ජනාධිපතිතුමා කැබිනට් මණ්ඩල ලේකම් සුමිත් අබේසිංහට සහ මුදල් අමාත්‍යංශ ලේකම් පී.බී.ජයසුන්දරට කියා සිටියේ අය වැය ඉදිරිපත් කරනවාද නැද්ද යන්න ගැන කැබිනට් මණ්ඩලයෙන් විමසීමට සිදු වෙන බවය.ලැයිස්තුවට අනුවකටයුතු කිරීමඅනතුරුව ජනාධිපතිතුමා ගියේ මාතර නගරයේ සංවිධානය කැර තිබූ එ.ජ.නි.ස. අපේක්ෂකයන්ගේ ජය තහවුරු කිරීමේ රැළියටය. ජනාධිපතිතුමා වේදිකාවට ගොඩ වෙනවාත් සමඟම නිශාන්ත මුතුහෙට්ටිගම වේදිකාවේ සිටිනු දුටුවේ ය. “ඔයා ඡන්දෙ ඉල්ලන්නේ ගාල්ලට ද මාතරටද” ජනාධිපතිතුමා නොරිස්සුම්සහගතව නිශාන්ත මුතුහෙට්ටිගමගෙන් විමසා සිටියේ ය. ඊට මොහොතකට පසුව මුතුහෙට්ටිගම වේදිකාවෙන් නික්ම ගියේ ය.ගිය සතියේ ගාල්ල නගරයේදී ද එ.ජා.නි.ස අපේක්ෂකයන්ගේ ජය තහවුරු කිරීම සඳහා රැළියක් සංවිධානය කැර තිබිණි. එම රැළියට සහභාගි වීමට පෙර ජනාධිපතිතුමා ගාලු කොටුවේ පිහිටි හිතවතකුගේ නිවෙසකට ගියේ ය.“සර් ඡන්දෙ නම් ඔබතුමා නිසා උඩින් ම දිනනවා. හැබැයි මනාප නම් අඩුවේවි. මනාප දෙන්න කෙනෙක් නැහැ මේ පැත්තේ” ජනාධිපතිතුමා ගේ හිතවතා කියා සිටියේ ය.ඉන් අනතුරුව ජනාධිපතිතුමා ගාලු නගරයේ පැවැති රැළියට ගියේ ය. “පක්ෂයේ අයගේ වගකීම තමයි අපි ලයිස්තුවක් දුන්නා ම ඒකට අනුව වැඩ කිරීම. ජ්‍යෙෂ්ඨ ඇමැතිවරුත් තමන්ගේ ළමයි ඉදිරියට දාගෙන වැඩ කරනවා. ඒවා ගැන හිතන්නේ නැහැ. ඒ හැම දෙයක් ම අමතක කරලා මනාප තුනම දෙන්න. ජනාධිපතිතුමා ගාලු දිසාවේ ජනතාවගෙන් ඉල්ලා සිටියේ ය.ගාලු නගරයේ රැළිය අවසන් වෙනවාත් සමඟම ඇමැති ඩිලාන් පෙරේරා ජනාධිපතිතුමා හමුවීමට පැමිණියේ ය. “සර් අපි ඔබතුමාගේ නංගිගේ ගෙදරට ගියා තේ බොන්න, තිස්ස, රංගේ, සාගල ඔබතුමාගේ නංගිගේ ගෙදරට බලෙන් ඇතුළු වෙන්න හදනවා. එතන මහ රණ්ඩුවක්. මම ඒක යන්තම් ෂේප් කළා” ඇමැති ඩිලාන් ජනාධිපතිතුමාට කියා සිටියේ ය.“මම කොහොමටත් හවස නංගිලාගේ ගෙදර නතර වෙන්නේ. හවසට එහාට එන්න ඩිලාන්. අපි එහෙදි කථා කරමු” ජනාධිපතිතුමා ඇමැති ඩිලාන්ට කියා සිටියේ ය.ඇමැති ඩිලාන් පෙරේරා ජනාධිපතිතුමා කියූ පරිදි සවස ජනාධිපතිතුමාගේ නැගනියගේ නිවෙසට ගියේ ය. එහිදී ඇමැති ඩිලාන් කියා සිටියේ දහවල් සිදුවූ දේ ගැන ය. මම මෙහාට එනකොට රංගේ බණ්ඩාර, තිස්ස අත්තනායක, සාගල ඉන්නවා දැක්කා. පච්ච කොටාගත් අයත් වාහන කීපයක ඉන්නවා දැක්කා. ඒ වාහන පාරේ හරස් අතට දාලා පාර වහගෙන හිටියේ. මම ඒ පිරිසට කිව්වා පාරෙන් අයින් වෙන්න කියලා” ඇමැති ඩිලාන් ජනාධිපතිතුමාට කියා සිටියේ ය.“එතන තිස්සලා සමඟ හිටිය කෙනෙක් මගෙන් ඇහුවා මාළිගාවට ද යන්නේ කියලා. තව කෙනෙක් මගෙන් ඇහුවා ජාතික සවියෙන් ද පාර හැදුවේ කියලා” ඇමැති ඩිලාන් කියා සිටියේ ය.එජාපය චණ්ඩිකම් කරන්න ඇවිත් ගුටි කයිඇමැති ඩිලාන් පෙරේරාඇමැති ඩිලාන්ගෙන් එ.ජා.ප යේ පිරිස යම් යම් දේ විමසද්දී දෙනියාය ප්‍රදේශයේ ජනතාව එතැනට රැස්වී තිබිණි. ඒ ආගන්තුක පිරිස සිදු කරන ගාල ගෝට්ටිය නිසා ය. ඒ සමඟම තරුණ කාන්තාවක් එ.ජා.ප යේ පිරිසට බැන වැදුණේය. “මේ පාර අපේ ගමට යන පාර. මේ ගමේ පවුල් 640 ක් ඉන්නවා. සිය ගණනක් මිනිස්සු යන එන පාර හැදුවට ද තමුසෙලා කෑගහන්නේ.එම කාන්තාව ඇතුළු පිරිස තිස්ස අත්තනායක දෙසට යද්දී තිස්ස කියා සිටියේ “මේ රණ්ඩුව බේරන්න ඩිලාන්” කියාය.”කරන්න දෙයක් නැහැ මෙතනින් යන්න” ඇමැති ඩිලාන් කෑගසා කීවේය. “ඔයා ඇමැති වෙලා අපිට ගහනකං බලාගෙන හිටියා. කැත වැඩේ කළේ” සාගල රත්නායක කියා සිටියේය.”කරන්න දෙයක් නැහැ. ඔයාලා පිටින් මැරයෝ ගෙනාවම ගමේ අය බලාගෙන ඉන්නවාද? ඔයාලා දෙන්නම එ.ජා.ප යේ ඡායා කැබිනට් එකේ ආරක්ෂාව බාර ඇමැතිවරු නේද?ඇමැති ඩිලාන් සිදුවූ සියල්ල ජනාධිපතිතුමාට කියද්දී ජනාධිපතිතුමා විමසා සිටියේ “මාධ්‍යවේදින්ටත් ගමේ අය ගැහුවාද” කියාය.”වාහනවල කවුරු හිටියද දන්නේ නැහැ. හැබැයි එතැන මාධ්‍යවේදින් නම් හිටියේ නැහැ. කවුරු හරි කොළඹින් මාධ්‍යවේදීන් ගෙනාවද දන්නේ නැහැ. පොට්ටු තියාගෙන හිටිය දෙමළ අයත් එ.ජා.ප යේ පිරිසට ගැහුවා.” ඇමැති ඩිලාන් කියා සිටියේය.ඒ වෙන විට ජනාධිපතිතුමාගේ නැගනියගේ නිවෙසට විජය දහනායක පැමිණ සිටියේය. “සර් ඔය කොළඹින් ආපු උදවිය දන්නේ නැද්ද? මුල්කිරිගල අතුරු මැතිවරණය වෙලාවේ සොත්ති උපාලි ගෙනත් වෙච්ච දේ. එදා ඒ මැරයෝ හම්බන්තොටින් දෙනියායේ කැලෑවට පැනලා බේරුණේ. එදා මිනිස්සු මැරයන්ට ගහපු හැටි එ.ජා.ප යට මතක නැහැ. අවුරුදු කීපයක් ගියත් එ.ජා.ප යේ අය මේ පැත්තට ඇවිත් චණ්ඩිකම් දාන්න ඇවිත් ගුටි කනවා” විජය දහනායක කියා සිටියේය.කැබිනට් රැස්වීම කොළඹින් බැහැරරජයේ මැති ඇමැතිවරු බොහෝ දෙනා පසුගිය සති කිහිපයේ සිටියේ දකුණු පළාතේ ය. ඒ දකුණු පළාතේ එ.ජ.නි.ස අපේක්ෂකයන්ගේ මැතිවරණ ව්‍යාපාරයට සහයෝගය ලබා දෙමිනි.මේ අතරතුර භික්ෂුන් වහන්සේ දහස් නමක් උදෙසා ජනාධිපතිතුමාගේ මැදමූලන නිවෙසේ දානමය පිංකමක් පැවැත්විණි. ඉන් අනතුරුව ජනාධිපතිතුමා මැති ඇමැතිවරු සමඟ කථා බහක නිරතව සිටියේ ය.ඒ අතරතුර ඇමැති මහාචාර්ය ජී.එල්. පීරිස් ජනාධිපතිතුමාට යෝජනාවක් කළේ ය. “සර් අපේ කැබිනට් එකේ මැති ඇමැතිවරු වැඩි පිරිසක් හම්බන්තොට ඉන්න නිසා කැබිනට් රැස්වීම මේ පැත්තේ ම පවත්වමු” ඇමැති මහාචාර්ය ජී.එල්. පීරිස් යෝජනා කෙළේ ය.ඒ අනුව ගිය සතියේ කැබිනට් රැස්වීම පැවැතියේ ඇඹිලිපිටිය චන්ද්‍රිකා වැව් ඉස්මත්තේ ය. “කැබිනට් රැස්වීම දකුණු පළාතේ තියන්න යෝජනා කළේ ජී.එල්. ඇමැතිතුමා මේ විදියට කැබිනට් රැස්වීම කොළඹින් බැහැරව තිබීම වටිනවා.එතකොට විවිධ ප්‍රදේශවල පවතින අඩුපාඩු සහ සංවර්ධන කටයුතු ගැන ඇමැතිවරුන්ගේ අවධානය යොමු කරන්න ඉඩ ලැබෙනවා” ජනාධිපතිතුමා කැබිනට් රැස්වීම අතරතුර කීවේ ය. මුලින් ම කැබිනට් මණ්ඩලයේ අවධානයට යොමුවූයේ ඉදිරි වසර සඳහා අයවැයක් ඉදිරිපත් කරනවාද නැද්ද යන්න ගැනයි.”පාර්ලිමේන්තුවේ නිල කාලය සම්පූර්ණ වන්න ඉදිරියට මාස තුනක් ඇති ආණ්ඩුවකට අයවැයක් ඉදිරිපත් කරන්න බැහැ. අලුත් පාර්ලිමේන්තුව යටපත් කරන්න අපිට බැහැ. එ.ජා.ප යත් අතුරු සම්මත ගිණුම් ඉදිරිපත් කරලා රජය පවත්වාගෙන ගිහින් තියෙනවා. ප්‍රාග්ධන වියදම් සහ පුනරාවර්තන වියදම් විතරයි අතුරු සම්ත ගිණුමෙන් ඉදිරිපත් කෙරෙන්නේ.” ඒ නිසා අපි අතුරු සම්මත ගිණුමෙන් වැඩ කරමු” කැබිනට් මණ්ඩලය ඒකමතිකව තීරණය කෙළේය.රාජ්‍යතන්ත්‍රික යුද්ධයක්මෙරට ආරක්ෂක හමුදා කොටි ත්‍රස්තවාදීන්ට එරෙහිව යුද මෙහෙයුම් සිදුකිරීමේදී සාමාන්‍ය ජනතාවගේ මානව හිමිකම් කඩවූ බවට අසත්‍ය චෝදනා ඇතැම් බටහිර රටවල් ගොනු කොට තිබිණි.එක්තරා බටහිර රටක රාජ්‍ය දෙපාර්තමේන්තුවක් ශ්‍රී ලංකාවට එරෙහිව සකස් කළ වාර්තාවක් එරට කොන්ග්‍රස් මණ්ඩලයට ඉදිරිපත් කිරීමට නියමිත බව හෙළ උරුමයේ මහ ලේකම් ඕමල්පේ සෝභිත හිමියන්ට පසුගියදා දැනගන්නට ලැබිණි. ඊට අමතර ව එම බටහිර රටේ සිටින ශ්‍රී ලාංකික පිරිස් ද ශ්‍රී ලංකාවට එරෙහිව ක්‍රියාත්මක කැර ඇති රාජ්‍යතාන්ත්‍රික සහ දේශපාලනික මෙහෙයුම් පිළිබඳ තොරතුරු ඕමල්පේ සෝභිත හිමියන්ට අන්තර්ජාලය මඟින් එවා තිබිණි.ඒ පිළිබඳව සාකච්ඡා කිරීමට ජාතික හෙළ උරුමයේ මධ්‍යම කාරක සභාව ගිය සතියේ එල්ලාවල මේධානන්ද හිමියන්ගේ ප්‍රධානත්වයෙන් රැස්විණි. එහිදී මුලින්ම සාකච්ඡාවට ගැණුනේ පසුගියදා හෙළ උරුමය බටහිර රටක මෙරට තානාපති කාර්යාලයක් ඉදිරිපිට සිදු කළ උද්ඝෝෂණ ව්‍යාපාරයක් ගැනය. “ධාරානිපාත වර්ෂාව වුණත් උද්ඝෝෂණය සාර්ථක වුණා.කවුරුත් ආපස්සට හැරුණේ නැහැ. සංඝයාවහන්සේලාගේ කැපවීම ගැන අපේ නමස්කාරපූර්වක ස්තුතිය පුද කරන්න ඕන” පළාත් ඇමැති උදය ගම්මන්පිල කියා සිටියේය.”වැස්ස නිකං වැස්සක් නෙමෙයි. ඒකත් කුණාටු එක්ක ආ වැස්සක්. ඒකත් අලුත් තානාපති නෝනගේ කාලගුණ මෙහෙයුමක් ද දන්නේ නෑ” බස්නාහිර පළාත් ඇමැති උදය ගම්මන්පිල කීවේ සියලුදෙනාම හිනස්සමිනි.”සමහර බටහිර රටවල චෝදනාවලට එරෙහිව අපි හැම පෙරමුණකින්ම මතවාදී සටනක් කරන්න ඕනැ” අතුරලියේ රතන හිමියෝ අවධාරණය කළහ. ඉන් අනතුරුව හෙළ උරුම මධ්‍යම කාරක සභාවට අදහස් දැක්වූයේ ඇමැති චම්පික රණවකය.“මේ වෙනකොට අන්තර්ජාතික තලයේ චෝදනා සහ අභියෝග කරුණු තුනක් මත පෙළ ගැහිලා තියෙනවා. යුද අපරාධ චෝදනා ජී.එස්.පී. ප්ලස් සහනය සහ අවතැන්වූවන්ගේ ප්‍රශ්න ඒ තුන් වර්ගයයි. මේවාට මුහුණ දෙන්න පක්ෂ භේදයෙන් තොරව පක්ෂ අතර කුළල් කා ගන්නේ නැතිව එක හඩින්ම අන්තර්ජාතික ප්‍රජාවට කියන්න ඕනෑ. නැත්නම් මේ ගෝරනාඩුව දිගටම කරයි.” ඇමැති චම්පික හෙළ උරුම මධ්‍යම කාරක සභාවේදී අවධාරණය කෙළේය.”බටහිර රටවල අසත්‍ය චෝදනාවලට පිළිතුරු දෙන්න නම් පසුගිය කාලේ ඇතැම් බටහිර රටවල් කරපු අපරාධ ලෝකයට හෙළි කරන්න ඕනෑ. ස්වදේශික රතු ඉන්දියානුවන් අප්‍රිකාවේ කළු මිනිසුන්ට කරපු අපරාධ ඒ වගේම දෙවෙනි ලෝක යුද්ධයේදී ජර්මනියට, ජපානයට, වියට්නාමයට, කොරියාවට කරපු අපරාධ ඒ වගේම ඉරාකයේ සහ ගුවන්තමෝනෝ සිර කඳවුරුවල කළ අපරාධ ලෝකයට හෙළි කරන්න ඕන” ඇමැති චම්පික අවධාරණය කෙළේය.ඉන් අනතුරුව හෙළ උරුමයේ මධ්‍යම කාරක සභික නිශාන්ත වර්ණසිංහ මධ්‍යම කාරක සභාව හමුවේ අදහස් දැක්වූයේය. “හාමුදුරුවනේ මේ ප්‍රශ්නයේදී අපි ප්‍රවේසම් වෙන්න ඕන. මේක ආයුධවලින් කරන යුද්ධයක් නෙමෙයි. රාජ්‍යත්‍රාන්ත්‍රික යුද්ධයක්. ඒ නිසා අපි කඩු පොලු අරගෙන වගේ වැඩ කරලා හරියන්නේ නැහැ. හැඟීම්බර ආවේගශීලී ගැලරි කථා වැඩක් නැහැ. ආණ්ඩුව පැත්තෙන් තර්කානුකූලව ප්‍රඥාවන්තව කරුණු ඉදිරිපත් කරන්න ඕන”.මධ්‍යම කාරක සභික නිශාන්ත වර්ණසිංහ කියා සිටියේය.”බටහිර ඇතැම් රටවල සියලුම යුද අපරාධ තොරතුරු රැස් කරමු. මේ තොරතුරු ගන්න පුළුවන් වෙබ් අඩවි තොරතුරු මම දෙන්නම්. හෙළ උරුමයේ මහ ලේකම් ඕමල්පේ සෝභිත හිමියෝ ජාතික හෙළ උරුමයේ අධ්‍යාපන ලේකම් අනුරුද්ධ ප්‍රදීප් වෙත යුද අපරාධ තොරතුරු රැස්කිරීමේ වගකීම පවරමින් කීහ.ජවිපෙ බලකොටුවටවිමල් ඇතුල්වෙයිඑක්සත් ජනතා නිදහස් සන්ධානයෙන් දකුණු පළාත් සභාවට තරග වදින ජාතික නිදහස් පෙරමුණේ අපේක්ෂකයන් තිදෙනාගේ ජයග්‍රහණය ආපස්සට හැරවීමට ජනතා විමුක්ති පෙරමුණ පසුගිය දිනවල නොගත් උත්සාහයක් නැත.අපේක්ෂකයන්ගේ ඥාතීන් පැහැර ගැනීම සාමාජිකයන්ට පහරදීම, මරණ තර්ජන කිරීම සහ පෝස්ටර් ඉරා දැමීම ඔවුන් සිදු කරන බාධා කිරීම් අතර ප්‍රමුඛ තැනක් ගත්තේ ය. මේ බාධා කිරීම් වැඩි වශයෙන් ම සිදු වූයේ මාතර දිස්ත්‍රික් ජා.නි.පෙ නායක සරත් වීරවංශට ය.මාතර දිස්ත්‍රික් පළාත් සභා අපේක්ෂක සරත් වීරවංශසරත් වීරවංශ පසුගියදා පක්ෂ සාමාජිකයෝ පිරිසක් සමඟ දවසේ වැඩ නිමා කොට පක්ෂ කාර්යාලය වෙත යමින් සිටියේ ය.ඒ මොහොතේ මොරවක ප්‍රදේශයේ දී මඟ හරස් කළ ජනතා විමුක්ති පෙරමුණේ සාමාජික පිරිසක් ඔවුන් ගමන් ගත් වාහන දෙකට පහර දුන්හ. වාහනවලට සිදුවූ අලාබ නොතකා පැමිණි සරත් වීරවංශ ඇතුළු පිරිස ඒ පිළිබඳ පිටබැද්දර පොලිසියට පැමිණිලි කළහ.මේ සිදුවීමෙන් පසුව සරත් වීරවංශ පක්ෂ නායක විමල් වීරවංශගේ උපදෙස් මත තම ජීවිතයට එල්ල වී ඇති ජවිපෙ තර්ජන පිළිබඳව පොලිස්පතිවරයාට ලිපියකින් දැනුම් දුන්නේ ය.පසුගිය 03 වැනිදා ගාල්ල දිස්ත්‍රික් ජා.නි.පෙ අපේක්ෂක ප්‍රියන්ත බෙල්ලන විසින් සංවිධානය කළ ජනහමු රැසකට සහභාගි වූ විමල් වීරවංශ 05 වැනිදා ගත කළේ මාතර දිස්ත්‍රික්කයේ ය. එදින මොරවක, දෙවිනුවර, අකුරැස්ස හා වැලිගම යන ප්‍රදේශවල පැවැති ජනහමු සංවිධානය කර තිබුණේ මාතර දිස්ත්‍රික් අපේක්ෂක සරත් වීරවංශය.ජනතා විමුක්ති පෙරමුණේ නිජබිම ලෙස සැලකෙන්නේ හම්බන්තොට දිස්ත්‍රික්කයයි. එමෙන් ම මේ වනවිට ජවිපෙ බලකොටුව ලෙස සැලකෙන්නේ හම්බන්තොට තිස්සමහාරාමයයි. තිස්සමහාරාම ප්‍රාදේශීය සභාව තනිව තරග වැද ජයගැනීමට ද ජවිපෙ සමත් විය.එම බලකොටුවට අඩිය තැබීමටත් විමල් ඇතුළු ජාතික නිදහස් පෙරමුණට ඉඩ නොදෙන බවට ජවිපෙ නායකත්වය පසුගියදා වහසි බස් කියා තිබිණි. ඒ සියල්ල පුස්සක් බවට පත්වූයේ පසුගිය 06 වැනිදා, හම්බන්තොට හා තිස්සමහාරාමයේ පැවැති ජාතික නිදහස් පෙරමුණේ ජනහමුවලට මහ සෙනඟක් සහභාගි වීමෙනි.හම්බන්තොට අන්තර්ජාතික වරායේ ඉදිකිරීම් කටයුතුවල දෙවැනි අදියර පසුගිය 07 වැනිදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් ආරමිභ කෙරුණු අතර විමල් වීරවංශ ද ඊට සහභාගි විය.අනතුරුව මැදමූලන නිවෙසට පැමිණ ජනාධිපතිතුමා ඇතුළු පිරිස දිවා භෝජනය ගෙන සවස සූරියවැව මුවන්පැලැස්ස ක්‍රීඩාංගනයේ පැවැති ජනහමුවට සහභාගි වූහ. අතිවිශාල ජනකායකගේ සහභාගිත්වයෙන් පැවැති මෙම විජයග්‍රාහී ජනහමුවෙන් අනතුරුව එදින රාත්‍රියේ ම ජනාධිපතිතුමා කොළඹ බලා පැමිණි අතර විමල් වීරවංශ ද කොළඹ පැමිණියේ ජනාධිපතිතුමාත් සමඟ ය.ඇයි හුළං බොන පක්ෂ සමඟ සන්ධාන ගහන්නේගිය සතියේ එජාප කෘත්‍යාධිකාරී මණ්ඩලයේදී එජාප නව සන්ධානය සඳහා අනුමැතිය ලබා ගැනීමට එජාප නායක රනිල් වික්‍රමසිංහ සමත් විය. කෙසේ වෙතත් ගිය සතියේ පැවැති එජාප කෘත්‍යාධිකාරී මණ්ඩල රැස්වීම ද අතිශය උණුසුම් විය. සන්ධානයට එරෙහිව සිටි එජාප කැරැළිකාර මන්ත්‍රී පිලේ අපේක්ෂා බිඳ දැමීමට එජාප නායකයා සමත් වුවද මේ වන විට එජාපයේ අභ්‍යන්තර ගැටුම උච්චතම තැනට පත්ව තිබේ.ගිය සතියේ පැවැති එජාප කෘත්‍යාධිකාරී මණ්ඩලයේදී නව සන්ධානයට එරෙහිව එජාප ජාතික සංවිධායක එස්.බී. දිසානායක, අබ්දුල් කාදර්, එජාප භාණ්ඩාගාරික ස්වාමිනාදන්, නැඟෙනහිර පළාත් මන්ත්‍රි ශෂිදරන්, නැඟෙනහිර පළාත් මන්ත්‍රි දයා ගමගේ, නියෝජ්‍ය මහ ලේකම් ලක්ෂ්මන් සෙනෙවිරත්න, රංජිත් මද්දුම බණ්ඩාර, ජොන්ස්ටන් ප්‍රනාන්දු යන මන්ත්‍රීවරු අදහස් දැක්වූහ.මධ්‍යම පළාත් විපක්ෂ නායක එස්.බී. දිසානායක“මෙහෙම කඩිමුඩියේ සන්ධාන ගහන්න බැහැ. නායකතුමනි, අලියා කොහොමටත් වෙනස් කරන්න බැහැ.” එජාප ජාතික සංවිධායක මධ්‍යම පළාත් විපක්ෂ නායක එස්.බී. දිසානායක කියා සිටියේය.“මේ එජාප සන්ධානයේ ප්‍රතිපත්තිවල අඩුපාඩු තිබෙනවා. සන්ධානයට රටේ ආර්ථිකය හදන්න වැඩපිළිවෙළක් නැහැ. ධීවරයෝ ගොවියෝ සහ රටේ කම්කරුවන් ගැන මේ සන්ධාන ප්‍රතිපත්තිවල නැහැ.” එජාප ජාතික සංවිධායක එස්.බී. එජාප නායක රනිල්ට දොස් පැවැරුවේය.ඉන් අනතුරුව එජාප කෘත්‍යාධිකාරී මණ්ඩලයට අදහස් දැක්වූයේ නැඟෙනහිර පළාත් මන්ත්‍රී දයා ගමගේ ය. “නායකතුමනි ඇයි ඡන්ද පදනමක් නැති හුළං බොන පක්ෂ එක්ක සන්ධාන ගහන්නේ.එජාපය වගේ පක්ෂයකට මේව මහ නින්දාවක්.” දයා ගමගේ එජාප නායක රනිල්ට පෙන්වා දුන්නේය.“නායකතුමනි සන්ධානයට අපේ සහයෝගයක් නැහැ. මොන සන්ධාන ගැහුවත් අලියා ලාංඡනය වෙනස් කරන්න බැහැ.” එජාප උප නායක රුක්මන් කියා සිටියේය.ඉන් පසුව එජාප නායක රනිල් අදහස් දැක්වූයේ එජාප මන්ත්‍රීවරුන්ගේ බාධා කිරීම් මධ්‍යයේය. සන්ධානයේ නායකත්වය මට ලැබෙන්නේ. ඒ වගේම මහ ලේකම් භාණ්ඩාගාරික ධුරත් එජාපයට තියෙනවා. මධ්‍යම බල මණ්ඩලයට එජාපයෙන් 31 ක් පත් කෙරෙනවා. අනෙක් සුළු පක්ෂ තුනට මධ්‍යම බල මණ්ඩලයට සාමාජිකයෝ 10 බැගින් ලබා දෙනවා.එජාපයට බහුතර බලයක් සන්ධානය ඇතුළේ තියෙනවා.” එජාප නායකයා කීවේය. එහෙත් එජාප නායකයා සන්ධානයේ ලාංඡනය ගැන කීවේ නැත. ඒ ගැන ප්‍රශ්න කළේ ජෝශප් මයිකල් පෙරේරා ය. සන්ධානයේ ලාංඡනයට හංසයා දාන්න ඉඩ තියෙනවා.” එජාප නායකයා සිනහ වෙමින් කීවේය.“මම දන්න විදියට නායකතුමනි අලුතෙන් පක්ෂයක් ලියාපදිංචි කරන කොට දැනට තිබෙන පක්ෂයක ලාංඡනයක් ඒ නව පක්ෂයට නැතිනම් සන්ධානයට වලංගු නැහැ. ඒ නිසා මේ පුහු වැඩවලින් වෙන්නේ අලියා ලකුණ අහිමි වීමයි.” එජාප නියෝජ්‍ය මහ ලේකම් ලක්ෂ්මන් සෙනෙවිරත්න කෘත්‍යාධිකාරී මණ්ඩලයට පෙන්වා දුන්නේය.සමීක්ෂණ වාර්තාසන්ධාන ජය හෙළිකරයිගිය සතියේ දකුණු පළාත් මැතිවරණ ප්‍රතිඵල පිළිබඳ සමීක්ෂණ වාර්තාවක් නිකුත් වී තිබිණි. දකුණු පළාත් ජනතාව අතරින් නියැදි ලබා ගනිමින් විද්‍යානුකූලව එම ජනමත සමීක්ෂණය ස්වාධීන විද්වත් මණ්ඩලයක් මගින් සිදු කැර තිබිණි.ඒ අනුව මෙවර මැතිවරණයේදී පළාත් සභාවේ මන්ත්‍රී ආසන 53 න් 40 ක් පමණ එ.ජ.නි.ස යට හිමිවනු ඇති බව එම සමීක්ෂණ වාර්තාව හෙළි කැර තිබිණි.එ.ජ.නි.ස. හම්බන්තොට කණ්ඩායම් නායක වී. කේ. ඉන්දිකඑක්සත් ජනතා නිදහස් සන්ධානයේ හම්බන්තොට දිස්ත්‍රික් කණ්ඩායම් නායක හිටපු පළාත් ඇමැති වී.කේ ඉන්දික පසුගිය සතියේ හදිසියේ ම ජනාධිපතිතුමා ගේ කාල්ටන් නිවෙසට ගියේය. හිටපු ඇමැති ඉන්දික එහි යන විට ජනාධිපතිතුමා සමඟ රෝහිත අබේගුණවර්ධන සහ ඇමැති ෆීලික්ස් පෙරේරා මැතිවරණ කටයුතු ගැන සාකච්ඡා කරමින් සිටියහ.“මෙයාගෙන් විතරයි කරදර නැත්තේ” හිටපු ඇමැති වී.කේ ඉන්දික එනවාත් සමඟම ජනාධිපතිතුමා කීවේය.”ඒ විතරක් නෙමෙයි සර් මෙයා තමන්ට මනාප දෙන්න කියන්නෙත් නැහැ. පක්ෂයට ඡන්දය දෙන්න කියන්නේ” ඇමැති රෝහිත අබේගුණවර්ධන ජනාධිපතිතුමාට කීවේය.ගිය සතියේ එ.ජා.ප ගාලු දිසා නායක වජිර අබේවර්ධන ගාලු දිසාවේ එ.ජා.ප ඡන්දපොල නියෝජිතයෝ 2500 දෙනකු මුණ ගැසුණේය. ඉන් අනතුරුව ඡන්ද පොල 670ක් සඳහා මුදලින් උපකාර කිරීමට ද මන්ත්‍රී වජිර කටයුතු කෙළේය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910116</link>
    <topic>පුතේ, කාර් එක ඔයාම තියාගන්න ලොකු වුණාම මා බලන්න එන්න</topic>
    <author>සේමාලි කැල්ලපත පිංතූර - සමන්ත වීරසිරි</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිවිදුහල්පති ලබුතලේ සුදස්සන හිමිඅශේන් පුතා වෙනදා විදිහටම අම්මටයි තාත්තටයි වැඳලා පාසලට ගියා. පාසල පටන් ගන්න පෙර සුපුරුදු පරිදි යාළුවොත් එක්ක ටිකක් සෙල්ලම් කරන එක මේ වයසෙ කොලු පැටවුන්ගෙ පුරුද්දක්නෙ. හැමදා වගේම නියමිත වෙලාවට පාසල පටන් ගන්න සීනුව නාද වුණා. එදා සඳුදා දවසක්. උදෑසන රැස්වීමෙන් පස්සෙ කොලු පැටව් ටික එක්කෙනා පසුපස එක්කෙනා පන්ති කාමරවලට ඇදුණා.දඟකාර වයසේ පසුවන මේ කොලු පැටව් ටික හිස් පහත් කරගෙන නිහඬවම පේළියට පන්තිවලට ඇදෙන හැටි බලා ඉන්න හරි අපූරුයි. මුළු පාසල පුරාම තිබුණෙ හරිම හික්මීමක්. අශේන් පුතාත් යාළුවො එක්ක පන්ති කාමරයට පිය නැගුවෙ හරිම සතුටින්.පිරිමි ළමයින් පන් දහසක් පමණ සිප්සත ලබන මේ විදු පියස ගම්පහ බණ්ඩාරනායක විද්‍යාලයයි. අශේන් පුතා ඉගෙන ගන්නේ 6 වැනි ශ්‍රේණියේ.පහුගිය වසරෙ ශිෂ්‍යත්ව විභාගයෙන් හොඳට ලකුණු අරන් පාස්වෙලයි පුතා බණ්ඩාරනායකයට ආවෙ. පුතා මේ පාසලට ඇතුළත් කර ගන්න එක අශේන් පුතා ගෙ අම්මාටයි තාත්තටයි ලොකු බලාපොරොත්තුව වෙලා තිබුණා. ඒ බලාපොරොත්තුව සඵල කරමින් ශිෂ්‍යත්ව විභාග ප්‍රතිඵල අනුව පුතාට මේ පාසලට එන්න ලැබුණා.බණ්ඩාරනායක විදුහලේ මෙතෙක් හයවැනි ශ්‍රේණිය සඳහා පැවැත්වුණේ පන්ති අටක් පමණයි. පාසලට තියෙන දැඩි සිසු ඉල්ලුම නිසාම හය වසරේ පන්ති සංඛ්‍යාව වැඩි කිරීමේ යෝජනාවක් ආවා. ඒ යෝජනාව සැබෑවක් බවට පත් කළේ පාසල් ආදි ශිෂ්‍ය සංගමයයි.ඒ අනුව හයවැනි ශ්‍රේණියට අලුතින් ‘අයි’ පන්තිය එකතු වුණා. අශේන් පුතා ඉගෙනුම ලැබුවෙ මේ ‘අයි’ පන්තියේයි.විදුහලේ විදුහල්පති ලබුතලේ සුදස්සන හිමි ගම්පහ බණ්ඩාරනායක විද්‍යාලයේ වත්මන් දියුණුව පසුපස සිටින යෝධ ශක්තිය යැයි කීවොත් එය නිවැරැදි යි.පිරිමි ළමයින් සඳහා ගම්පහ ප්‍රදේශයේ ඇති විශිෂ්ටතම පාසල බවට මේ පාසල පත්වුණේ උන්වහන්සේ ගේ අප්‍රතිහත ධෛර්ය නිසයි. විද්‍යාලය සංවර්ධනය වෙමින් නවාංග එකතු වෙද්දී දරුවන් සඳහා පිහිනුම් තටාකයක් ඉදිකිරීම විදුහල්පති හිමියන්ගේ සිතට පිළිපන් අලුත් ම අදහස වුණා.ඒ අදහස ක්‍රියාවට නංවන්න පාසලේ ගුරු භවතුන්, මව්පියන් සහ ආදි සිසුන් විදුහල්පති හිමියන්ට අතහිත දුන්නා.කෝටි ගණනක් වැය වන මේ කටයුත්ත තමන් විශ්‍රාම ගැනීමට පෙර ඉවරයක් කර ගැනීම විදුහල්පති හිමියන් ගේ අදිටන වුණා.ඒ සඳහා උන්වහන්සේ දිවා රෑ නොබලා වෙහෙසුණා. ක්‍රමෝපායන් සෙව්වා.අවසානයේ උන්වහන්සේ තීරණයක් ගත්තා. ඒ තීරණය වුණේ තමන් සතු පෞද්ගලික මෝටර් රථය සුපිරි ත්‍යාගය ලෙසින් නම් කර පිහිනුම් තටාකය තැනීම සඳහා අරමුදල් රැස්කර ගැනීමට ලොතරැයියක් පැවැත්වීමයි. විදුහල්පති හිමියන්ගේ සිත කෙතරම් සංවේදී එමෙන්ම අධිෂ්ඨානශීලි ශක්තිමත් එකක් දැයි කාටත් අවබෝධ වුණා.උන්වහන්සේ ගේ පරිත්‍යාගශීලීත්වයත් අධිෂ්ඨානයත් සනිටුහන් කරමින් මේ ලොතරැයිය අධිෂ්ඨාන ලොතරැයිය ලෙස නම් කෙරුණා. පාසල් ආදි ශිෂ්‍ය සංගමයේ නොමඳ සහයෝගය මේ වෙනුවෙන් ලැබුණා. පාසල් සංවර්ධන සමිතිය, ගුරු මණ්ඩලය සහ දරුවන් ද සමඟ එක්ව මේ අධිෂ්ඨානය ජය ගැනීමට විදුහල්පති හිමියන් පෙරුම් පිරුවා.අශේන් පුතාඅධිෂ්ඨාන ලොතරැයිය එහි අරමුණ සාක්ෂාත් කරලමින් පළාත පුරා ජනපි‍්‍රය වෙමින් දහස් ගණනින් අලෙවි කෙරුණා.පාසල් සිසු දරුවන්, ගුරුවරුන්, මව්පියන්, අපේ ආදි ශිෂ්‍ය සංගමය සහ ප්‍රදේශවාසීන් මේ සඳහා නොමඳ සහයෝගයක් ලබා දුන්නා.මේ සියලු දේ සිදුවෙන්න වැඩි කාලයක් ගතවූයේ නැහැ. අවසානයේ, අධිෂ්ඨාන ලොතරැයිය දිනුම් අදින දිනයත් උදාවුණා. ඒ පසුගිය 27 වැනි ඉරිදා. විද්‍යාලයීය ප්‍රධාන ශාලාවේදී ලොතරැයිය දිනුම් අදිනු ලැබුවා. මේ සුපිරි ත්‍යාගය දිනාගත් වාසනාවන්තයා වුණේ අප මුලින් සඳහන් කළ අශේන් පුතායි.සුපිරි ත්‍යාගයට හිමි අංකය සහිත ලොතරැයි පත තමා සන්තකයේ ඇති බවක් පසුගිය සඳුදා උදෑසන පාසල් එනතෙක්ම අශේන් පුතා දැන ගෙන සිටියේ නැහැ.පන්තියට පණිවිඩය ලැබෙන වෙලාවෙ ‘අයි’ පන්තියේ පුතාලාට උගන්වමින් තිබුණෙ විද්‍යාව පාඩම. ගුරුවරයා කෙරෙහි යොමු කරගත් අවධානයෙන් යුතුව සිටි අශේන් පුතා ගේ අවධානය බිඳුණෙ පන්තියට පැමිණි ‘සර්’ කෙනෙක් නිසයි. ‘සර්’ ටිකට් පොතක අංකය පවසා ඒ ගැන විපරම් කළා.අධිෂ්ඨාන ලොතරැයියේ සුපිරි ත්‍යාගය තමන් සතු ටිකට් පොතකට ඇදී ඇති බව අශේන් පුතා දැන ගත්තේ ඒ වෙලාවෙයි. පුතාට ගෙදර යනකම් ඉවසුම් නැහැ. හැමදාම යන පාසල් වෑන් රිය මෙදා නම් යන්නේ හරිම හෙමින් කියලා පුතාට හිතුණා. මේ ගැන අම්මටයි තාත්තටයි කියනකම් අශේන් පුතාට ඉවසිල්ලක් තිබුණේ නැහැ. ගෙදර යනකොට අම්මා නම් ගෙදර ඇවිත්.අශේන් පුතාගේ අම්මා ගුරුවරියක්. උගන්වන්නේ පුතාලගෙ මීගමුවෙ පිහිටි ගෙදර ආසන්න පාසලක. චූටි මල්ලියාත් ගෙදර හිටියා. තාත්තා ගෙදර එන්නෙ හවස් වෙලානෙ. සුපිරි ත්‍යාගයට හිමිවූ මෝටර් රථයඅශේන් පුතා ගෙ අම්මා දීපානි ඉක්මනට පුතාගෙ තාත්තාට දුරකථන ඇමතුමක් දුන්නා. දැන් තාත්තාත් දන්නවා සිද්ධිය. ගෙදර ආ ගමන් තාත්තා ළඟට පුතා දිව ගියා.“තාත්තේ, සාදුගෙ කාර් එක ඇදිලා තියෙන්නෙ අපිට. ඒත් මේක සාදු ගෙ කාර් එකනෙ. අපි කාර් එක සාදුට ම දෙමු තාත්තෙ” අශේන් පුතා තාත්තාට කිව්වා.පුතා ගේ තාත්තා ඩී. ධර්මරත්න මහතා ගණකාධිකාරීවරයෙක්. පුතා ගේ කතාව අහලා තාත්තාට පුදුමත් හිතුණා.පුතා රථවාහනවලට දැක්වූයේ පුදුම ඇල්මක්. ඒත් තෑග්ගට ලැබුණු මෝටර් රථය ආපහු සාදුට ම දෙමු කියනවා.ඇත්තෙන්ම පිරිමි දරුවන් සෙල්ලම් කාර්වලටත් දක්වන්නේ පුදුමාකාර ඇල්මක්.මේ වයසේ දරුවෙක් තමන්ගේ පාසල ගැනත් විදුහල්පති හිමි ගැනත් සිතා තෑග්ගෙන් තෑග්ග උතුම් තෑග්ග ලෙස සලකා එය ආපහු පරිත්‍යාග කිරීමට සිතීම කාටත් පුදුමයක්.“පුතාගෙ වාසනාවටයි මේ මෝටර් රථය ඇදුණෙ. පුතාට හරිම සතුටුයි. ඒත් එයා කියනවා මේක සාදුගෙ කාර් එකනෙ අපි ඉස්කෝලෙටම දෙමු කියලා. අපි පුතාගෙ අදහසට විරුද්ධ වෙන්නෙ නැහැ.” අශේන් පුතුගේ පියා පැවසුවා.පසුදා උදෑසන පුතා පාසල් එනකොට පුතා එක්ක තාත්තාත් ආවා. ඇවිත් විදුහල්පති හිමියන් මුණ ගැසී ත්‍යාගය ගැන පුතාගේ අදහස විදුහල්පති හිමියන්ට පැවැසුවා.වැඩ නිම වෙමින් පවතින පිහිනුම් තටාකයවිදුහල්පති හිමියන්ට දරුවා ගැන ඇතිවුණේ පුදුමාකාර දයාවක්. කරුණාවක්.ඒත් උන්වහන්සේ දරුවාගේ අදහස ප්‍රතික්ෂේප කළා.“පුතේ, මේ කාර් එක ඇදුණේ ඔයාට. දැන් ඒක අයිති ඔයාටයි. ඔයාට මේ වගේ පරිත්‍යාගයක් කරන්න හිතක් පහළ වීම ගැන මට හරි සතුටුයි.ඒත්, මේ කාර් එක ඔයා තියාගන්න. හොඳට ඉගෙන ගන්න. ලොකු වුණාම මා බලන්න එන්න.” යැයි උන්වහන්සේ අශේන් පුතාට කිව්වා.අවසානයේ අශේන් පුතා ගෙ තාත්තා තීරණයක් ගත්තා. පිහිනුම් තටාක අරමුදල සඳහා මුදල් පරිත්‍යාගයක් කිරීම ඒ තීරණයයි.තම පාසලට ආදරය කරන, පුංචි අවදියේ සිටම පරිත්‍යාගශීලීත්වය ඉගෙන ගත් පුංචි අශේන් ගේ කතාව මුළු පාසල පුරාමත් ඉන්පසු ප්‍රදේශය පුරාමත් පැතිර යෑමට වැඩි වේලාවක් ගත වුණේ නැහැ.ඉදිරි දිනයක දී පාසලේ පැවැත්වෙන පුංචි උත්සවයකදී මෝටර් රථය අශේන් පුතුට බාර දෙන්න දැන් කටයුතු සිදුවෙමින් පවතිනවා.ඉතින් අශේන් පුතේ, ඔයා පුංචි සන්දියේ මේ පරිත්‍යාගශීලී ගුණාංග ඒ විදිහටම රැකගෙන තම පාසලටත් එතැනින් ගමටත් රටටත් ජාතියටත් වැඩදායී උදාර පුත්‍රයකු වෙන්න කියා අපත් ඔයාට සුබ පතනවා.සේමාලි කැල්ලපත පිංතූර - සමන්ත වීරසිරි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910118</link>
    <topic>තොරතුරු තාක්ෂණ ලෝකය හොල්ලන</topic>
    <author>දයා ඩී. ෆොන්සේකා ඡායාරූපය - දුෂ්මන්ත මායාදුන්න</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිලොකුම වෙබ් පෝටලය අයිති ශ්‍රී ලාංකිකයාමේ වන විට ලෝකය එකම ගමක් වී අවසානය. මුළු ලොවම වෙබ් අඩවි තුළින් සිය පරිගණකය වෙත ගෙන්වා ගත හැකි යුගයක ඒ වෙබ් අඩවි තුළින්ම ත්‍රස්තවාදීන් ද බිහිවී හමාරය. අවි ආයුධ ගිනි අවි නැතත් මුළු ලෝකයත් මොහොතින් විනාශ කිරීමට හෝ ගිනි තැබීමට මේ වෙබ් අඩවි වලට හැකියාව තිබේ.තොරතුරු තාක්ෂණය ඔස්සේ ලෝකය එන්න එන්නම කුඩා වෙද්දී රාත්‍රියට ගෙදරට පනින සොරෙකු හෝ මංකොල්ලකරුවකු පරිදි ඕනෑම කෙනකුගේ වෙබ් අඩවියකට වැදී ඒවායේ දත්ත අවුල් කරන්නටත් අසත්‍ය තොරතුරුවලින් පුරවන්නටත් වෙබ් අඩවි පිළිබඳව පරිපූර්ණ දැනුමක් ඇත්තෙකුට කළ හැකිය.මේ පිළිබඳ තොරතුරු බොහෝමයක් සොයා ගන්නට අපට හැකි වූයේ ලොව විශාලතම වෙබ් පෝටලය(Web Portal) හිමිකරුවා වන විකී වික්‍රමරත්නයන් ගෙනි. ලොවින් එකෙක් එක් දෙයකට වෙයි සමත යන කියමන බොරු කරමින් විවිධ ක්ෂේත්‍රයන්හි දස්කම් පාන ඔහු ඡායාරූප ශිල්පියෙකි. ගුවන් නියමුවෙකි.ඊටත් වඩා පරිගණක ක්ෂේත්‍රයේ සුවිශේෂ වූ දස්කම් පාන අන්තර්ජාලයේ සැරිසරන්නෙකි. දළදා මාලිගාවේ රන්වියන ඉදිකිරීමේ අන්තර්ජාතික ටෙන්ඩරයට ද හිමිකම් පෑ ඔහු කලෙක දියමන්ති හා මැණික් ඔප දැමීමත් කළේය. ඒ සියල්ලට ම වඩා ඔහු වලිසිංහ හරිශ්චන්ද්‍ර තුමාගේ මුණුබුරෙක් ද වන්නේ ය.අද වන විට ඔහු ශ්‍රී ලංකා ඇල්මැනක් විද්‍යුත් කෝෂය (Sri lanka Almanac Vidyuth Koshaya)  නම් වූ වෙබ් පෝටලයේ හිමිකරුවා ය. සයිබර් අවකාශය ඔස්සේ විවිධ Face book අතර සැරිසරමින් තොරතුරු හඹා යාමට දක්ෂකම් ඇති විකී සිය වෙබ් පෝටලය නිර්මාණය කළේ මෙයට වසර දෙකකට පමණ ඉහත දී ය.ඔහුගේ වෙබ් පෝටලයට ශ්‍රී ලංකාව පිළිබඳ සියලුම තොරතුරු ඇතුළත් වෙයි. ශ්‍රී ලංකාවේ පළාත් නවය හා දිස්ත්‍රික් යටතේ ඒවායේ සියලුම ග්‍රාම නිලධාරී කොට්ඨාසයන් හා ඒවායේ විශේෂ වැදගත් තැනක් ගනී.අවශ්‍ය මොහොතක ශ්‍රී ලංකාව පිළිබඳ ඕනෑම තොරතුරක් මේ වෙබ් පෝටලයෙන් ලබාගත හැකිය.ශ්‍රී ලංකාව පිළිබඳ විෂයයන් 520 කට වෙන වෙනම වෙබ් පිටු ප්‍රමාණයක් ඔහු අතින් සැකසී ශ්‍රී ලංකා ඇල්මනැක් විද්‍යුත් කෝෂයට ඇතුළත්ව තිබේ.ඔබ මෙවැන්නක් නිර්මාණය කළේ ඇයි?මගේ පරමාර්ථය වූයේ අපේ රටේ පරිපාලනය එකම ස්ථානයක සිට පවත්වා ගත හැකි පරිදි සියලු විස්තර ඇතුළත් කොට වෙබ් අඩවියක් නිර්මාණය කිරීමයි. එය පාසල් ශිෂ්‍යයන් දැනුම්වත් කිරීම එහිදී මගේ එක් අරමුණක්. ඒ ඒ පළාත්වල දිස්ත්‍රික්කයන්හි විස්තර ඒවායේ ඇති කර්මාන්ත, ගංගා, හෝටල් ස්වභාවික සම්පත් මහා විහාර දේවස්ථාන ආදි විවිධ තොරතුරු මේ වෙබ් පෝටලයේ ඇතුළත් කර තිබෙනවා.තවත් තොරතුරු ඇතුළත් කරමින් පවතිනවා. ඒ ඒ ඡන්ද කොට්ඨාසවල හා පළාත් පිළිබඳ විෂයයන් 50 කට වැඩි දත්ත වෙන් වෙන් වශයෙන් මෙහි ඇතුළත් කොට තිබෙනවා. ඒ ඒ දත්ත පිළිබඳ සැනෙකින් විස්තර ලබා ගැනීමට ඕනෑම කෙනෙකුට හැකියි.”මේ වෙබ් පෝටලයට පිවිසිය හැක්කේ කෙසේ ද?ඒ සඳහා ‘Google’ සෙවුම් යන්ත්‍රයට ගොස්Sri Lanka Paripalanaya යන්න යතුරු ලියනය කළ යුතුයි. එවිට එහි පටුන පරිගණක තිරයේ දිස් වෙනවා. එහි සියලු දේ සඳහන් වන්නේ සිංහල වචන ඉංගී‍්‍රසි අකුරෙනුයි. එම නිසා අවශ්‍ය සිංහල වචනය සිංහලෙන් යතුරු ලියනය කළ යුතුයි. ‘කොළඹ’ අවශ්‍ය නම් Colombg යනුවෙන් ද ගාල්ල ගැන තොරතුරු අවශ්‍ය නම් Gaalle යනුවෙන් ද යතුරු ලියනය කළ යුතුයි.යම් දරුවෙකුට රජවරුන් ගැන දත්ත අවශ්‍ය නම් Sri Lanka Kings Portal වෙත පිවිසිය යුතුය. මෙය ඉතා පහසුයි. එහිදී රජවරුන් සියලු දෙනාගේම විස්තර වෙන් වෙන් වශයෙන් වෙබ් පිටුවල සඳහන් වෙනවා.මේ වෙබ් පෝටලයේ විජය රජුගේ සිට මහින්ද රාජපක්ෂ ජනාධිපති තුමා දක්වා ශ්‍රී ලංකාවේ සියලුම පාලකයන් ගේ තොරතුරු ලබාගත හැකි වන පරිදි දත්ත තව තවත් ඇතුළත් කිරීමට මා බලාපොරොත්තු වෙනවා. අන්තර් ජාලයේ මේ තොරතුරු ලබා ගැනීමට මුදල් වැයවෙන්නේ නැහැ. මා ඕනෑම පාසලකට අන්තර්ජාලයේ සැරිසැරීමට නොමිලයේ පහසුකම් ලබාදීමට සූදානම්.”විකී ගේ ගෙදර දී මට ද මේ වෙබ් අඩවි නැරඹීමේ අවස්ථාව සැලසුණි. ඇත්තටම එය ඉතා වැදගත් කටයුත්තකි. මෙහිදී සිංහල වචන ඉංගී‍්‍රසියෙන් යෙදීමේ ක්‍රමය ද සාර්ථකය.“ඉදිරියේදී ශ්‍රී ලංකාවේ මාධ්‍යවේදින්ගේ ප්‍රයෝජනය තකා උණුසුම් පුවත් අන්තර් ජාලයට සැපයීමට ඉඩ ලබාදීමට ද මා බලාපොරොත්තු වෙනවා.අන්තර් ජාලය පිළිබඳ පුළුල් දැනුමක් ඇති ඔබට අන්තර් ජාල ත්‍රස්තවාදය ගැන කියන්න පුළුවන් මොනවා ද?අන්තර් ජාලයත් අද ත්‍රස්තවාදයට ගොදුරු වෙලා. අපේ රටේ විතරක් ;නවී ලොව බොහෝ රටවල අන්තර් ජාලය හරහා පුද්ගලයන්ට රටවල්වලට තර්ජන එල්ල වෙනවා. මා අපේ රටට අන්තර් ජාලය තුළින් එල්ල වන තර්ජන හා වැරැදි ප්‍රචාරවලට මගේ ඒ දැනුම තුළින් පිළිතුරු දී තිබෙනවා. මා සතුව තියෙනවා Proud to be Sinhala (PTBS) (සිංහල අභිමානය) නම් අන්තර් ජාලයේ ඇති විශාලතම හා ජනපි‍්‍රයතම සිංහල සංවිධානය. ඒ වෙබ් අඩවියේ අයිතිකරු මමයි. මේ වෙබ් අඩවිය වටා සිංහල සාමාජිකයන් 6000 ක් පමණ ඉන්නවා.ඒ තුළින් මට අපේ රටට එරෙහි අන්තර්ජාල සාමාජිකයන්ට පිළිතුරු දිය හැකියි. මා වටා ඇති සාමාජිකයන් අන්තර්ජාල ත්‍රස්තවාදයට එරෙහිව නැගී සිටිනවා. යුද හමුදා වෙබ් අඩවිය ‘කඩා වැටුණු’ දින එය නැවත ස්ථාපිත කිරීමටත් මා ස්වේච්ඡාවෙන් උදව් කළා. ඒ සඳහා මට ස්තුති කොට ලිපියක් පවා එවා තිබුණා. 2008 වසරේ දී ‘ශ්‍රී ලංකාවේ පාරම්පරික ගොඩනැගිලි ක්‍රම’ යන තේමාව යටතේ අනුරාධපුරය ගොඩ නැගු ආකාරය පර්යේෂණ දත්ත මගින් ඩිජිටල් කරණය කොට අන්තර්ජාලයට මුදා හැරියෙත් මමයි. ඒ ලෝක බැංකු ආධාර යටතේ.ඒ වගේ ම පුරා විද්‍යා දෙපාර්තමේන්තුවේ අන්තර්ජාල වෙබ් අඩවියේ පවා නොමැති දත්ත 100 ක් විතර ඇතුළත් කරන්නට මට හැකි වුණා. ශ්‍රී ලංකාව පිළිබඳ බොරු ප්‍රචාර කරන්නන්ගේ වෙබ් අඩවි කඩාකප්පල් කරන්නට නම් ඔවුන් සමඟ මිතුරු වී ඒවාට පිවිසිය යුතුයි. එවැනි ක්‍රියා නිසා මට මරණිය තර්ජන පවා එල්ල වී තිබෙනවා. මා විසින් එසේ බාධා කළ (Hack) වෙබ් අඩවිවල බොහෝ අයිති කරුවන් එල්ටීටීඊ හිතවාදීන්.ළඟදී මහත් ආන්දෝලනයක් ඇති කළ චැනල් 4 සිද්ධිය ගැන ඔබට කියන්නට පුළුවන් කුමක් ද?එය මුළුමනින්ම ප්‍රෝඩාවක්. එහි ඇත්තේ රඟපෑමක් වන්නට පුළුවන්. එසේ නැතිව එල්ටීටීඊ සාමාජිකයන් නම් වන්නට බැහැ. දැන් ඒ ගැන මුළු තොරතුරු සොයාගෙන අවසන්.උදෑසන 6.30 පමණ සිටම සිය නිවසේ සිට අන්තර්ජාලයේ සැරිසරන විකී ශ්‍රී ලංකාවට හතුරු වන වෙබ් අඩවි පිළිබඳ පරීක්ෂාවෙන් සිටී. ඔහු සිය රටට හිතැති ලෙස සිය වෙබ් පෝටලය සකස් කරගෙන රජයට සේවයක් කිරීම ඔහුගේ බලාපොරොත්තුවයි.2008 වසරේ ඉන්දියාවේ නවදිල්ලි නගරයේ පැවැති The Manthan Award - 2008 තොරතුරු තාක්ෂණය පිළිබඳ සම්මාන උලෙළට ජනාධිපති කාර්යාලයේ තොරතුරු තාක්ෂණ නියෝජිතායතනය (ICTA) මගින් නිර්දේශ කරන ලදුව ශ්‍රී ලංකා කණ්ඩායම සඳහා නායකත්වය දුන්නේ තමා බව ඔහු පවසයි.දයා ඩී. ෆොන්සේකා ඡායාරූපය - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910112</link>
    <topic>සංචාරක කර්මාන්තයේ දියුණුවට</topic>
    <author>කේ.ඒ.ඩී. ජෝර්ජ් මයිකල්, ලේකම්,සංචාරක කටයුතු අමාත්‍යංශය.</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිලෝක සංචාරක දිනය නිල වශයෙන් යෙදෙන අද (27) සිට ඔක්තෝබර් 03 දක්වා සතියක කාලයක් සංචාරක සතියක් ලෙස ප්‍රකාශයට පත් කිරීමට සංචාරක අමාත්‍යංශය විධිවිධාන යොදා ඇත. සතියක කාලයක ක්‍රියාත්මක වන වැඩසටහන් මඟින් සංචාරක කර්මාන්තයේ ප්‍රවර්ධනය සඳහා මෙරට ජනතාවගේ දායකත්වය ලබාගැනීමට අපේක්ෂා කෙරේ.2008 වසරේ මිලියන 924 ක සංචාරකයින් ප්‍රමාණයක් උත්පාදනය කළ අන්තර්ජාතික සංචරණය එම වසරේ ලෝක ආර්ථිකයට ඇමෙරිකානු ඩොලර් බිලියන 943 එක් කර ඇත. අපනයන ඉපයීම්වලින් 11% ක් සංචාරක කර්මාන්තයෙන් එක්වන අතර, එම ක්ෂේත්‍රයේ ඍජු හා වක්‍ර සේවා නියුක්තිය මිලියන 238 ක් වේ.භූතානය, ඉන්දියාව, නේපාලය, ශ්‍රී ලංකාව, ඇෆ්ගනිස්ථානය, බංගලාදේශය හා පකිස්ථානය යන රටවල් ඇතුළත් දකුණු ආසියානු කලාපයේ වසරකට ආකර්ශනය කර ගන්නේ් සංචාරකයන් මිලියන 10 ක් පමණි. කෙසේ හෝ වසර 1995 - 2020 අතර කාල පරාසයේ දකුණු ආසියානු කලාපය 6.2% ක වර්ධන වේගයක් පවත්වා ගනු ඇතැයි ලෝක සංචාරක සංවිධානය පුරෝකථනය කර ඇත.2008 වසරේ දෙවන කාර්තුවේ අන්තර්ජාතික සංචරණය පසුබෑමකට ලක් වූ අතර, ඊට මූලික සාධක වශයෙන් ලෝක ආර්ථිකය පීඩනයට ලක් කරන්නට හේතු වූ ආර්ථික අර්බුදය හඳුනාගෙන තිබෙන අතර, ඊට සැලකිය යුතු ආකාරයකින් ගෝලීය කාලගුණික විපර්යාසය මඟින් නිර්මාණය වූ කරුණු ද බලපාන්නට ඇතැයි විශ්වාස කෙරේ. වායුගෝලීය උෂ්ණත්වයට ඍජු බලපෑමක් කරන දීර්ඝ ගුවන් ගමන් නොයන්නට සමාජ වගකීම් හඳුනන උගත් සංචාරකයන් දෙවරක් සිතා තීරණය කිරීමේ ප්‍රවණතාවයක් ගොඩ නැඟෙන්නට වීම සංචරණයට එල්ල වූ ප්‍රබල අභියෝගයක් විය.මේ දෙයාකාරයෙන් ම ගොඩනැඟුණු ඍණාත්මක ප්‍රවණතා ඉදිරි කාලයේ අප වැනි සංවර්ධනය වන රටවල් වලට සාපේක්ෂව සැලකිය යුතු මට්ටමේ අභියෝගයක් එල්ල කරනු ඇතැයි විද්වත් මතයයි. සංචාරක ව්‍යාපාරික දෘෂ්ඨි කෝණයකින් අප රට ගැන බලන විට මේ මහා සාධක අභිබවා සංචාරක ව්‍යාපාරයට අසීමිත පීඩනයක් ඇති කළ ප්‍රබල සාධකය වසර 30 ක කාලයක් පුරා පැවැති ත්‍රස්තවාදය හා බැඳුණු යුද්ධය හඳුනා ගන්නට පුළුවන.යුද්ධය නිසා ජාතියක් වශයෙන් අපට අහිමි වූ දෑ බොහෝ ය. රටේ ආර්ථික හා සමාජ සංවර්ධනය වසර 30 ක කාලයකින් ආපස්සට ඇද දමන්නට හේතුවූ යුද්ධය ඬමාවීම සංචාරක ව්‍යාපාරයේ දියුණුවට මංපෙත් හෙළි කරන්නට සමත්වන බව සිතීම මහත් අස්වැසිල්ලකි. සංචාරක ව්‍යාපාරය සංවේදී කර්මාන්තයකි.ප්‍රතිරූපයශ්‍රී ලංකාවට මසකට 60% ක සංචාරකයන් ප්‍රමාණයක් ජනිත කරන යුරෝපීය සංචාරකයින් ගේ විශ්වාසය ශ්‍රී ලංකාව කෙරෙහි රඳවා ගැනීම පසුගිය කාල වකවානුව තුළ කරන ලද ප්‍රචාරණ වැඩපිළිවෙළේ මුඛ්‍ය පරමාර්ථය විය. එසේ නොවුනා නම් අප රටේ සංචාරය සඳහා සුදුසුකම් ලබන විට ශ්‍රී ලංකාවට ලැදිව සිටි සංචාරකයන්ගේ අවධානය අප වෙතින් පහසුවෙන් ගිලිහී යන්නට ඉඩ තිබුණි.එසේ වුව ද අඛණ්ඩව හා ප්‍රමාදව ව්‍යාපාරික ප්‍රජාව සමඟ අන්තර්ජාතික වෙළෙඳපොළ වලට සහභාගි වෙමින් ශ්‍රී ලංකාවේ ප්‍රතිරූපය රඳවා ගැනීමට හැකියාව ලැබුණි. යුද්ධය පැවති වසර තිහක කාලයේ ශ්‍රී ලංකාවේ සංචාරක ප්‍රතිරූපයට එල්ල වුණු දරුණුතම ප්‍රහාරය වූයේ ප්‍රධාන යුරෝපීය වෙළෙඳපොළ වලින් සහ ආසියානු පැසිෆික් කලාපයේ ඇතැම් රට වලින් නිකුත් වුණු චාරිකා අනතුරු ඇඟවීම් ය.අහිතකර චාරිකා අනතුරු ඇඟවීම පවතින වාතාවරණයක චාරිකා ඒජන්තවරුන්හට කිසියම් රටකට සංචාරකයින් ප්‍රවර්ධනය කිරීමේදී විශාල රක්ෂණ වාරිකයක් ගෙවීමේ අවදානමකට මුහුණපාන්නට සිදුවේ. මේ හේතුව නිසා පසුගිය වසර කිහිපයේ සංචාරකයන් ලංකාවෙන් ඈත්වීමේ ප්‍රවණතාව දක්නට ලැබුණි.චාරිකා උපදේශන ලිහිල් කිරීම සඳහා දිගින් සංචාරක අමාත්‍යාංශය හා ප්‍රවර්ධන කාර්යාංශය කටයුතු කරනු ලැබූ අතර, යුද්ධය පැවති කාල සීමාවේ වුවද ශ්‍රී ලංකාව සංචරණය සඳහා යෝග්‍ය බව ඒත්තු ගැන්වීම අඛණ්ඩව සිදු කළ යුතු විය. ශ්‍රී දළදා පෙරහර, වෙසක් උත්සවය, සිංහල අලුත් අවුරුදු උත්සවය, ක්‍රිකට් තරග, උණුසුම් වායු බැලුන් උත්සවය, ගාලු සාහිත්‍ය උත්සවය වැනි උත්සව පාදක කර ගනිමින් ශ්‍රී ලංකාවේ ප්‍රතිරූපය ජාත්‍යන්තරය තුළ රඳවා තබා ගැනීමට ඉමහත් වෙහෙසක් ගැනීමට සිදු විය.ශ්‍රී දළදා පෙරහර ජාත්‍යන්තරය වෙත විද්යුත් මාධ්‍ය හරහා ප්‍රචාරණය කිරීම සඳහා රුපියල් ලක්ෂ එකසිය විස්සක වටිනාකමින් යුතු මාධ්‍ය උපකරණ ශ්‍රී දළදා මාළිගාව වෙත ප්‍රදානය කිරීමටත්, පෙරහර පවත්වන අවස්ථාවල දී බැතිමතුන්ට අවශ්‍ය පහසුකම් සළසාදීම සඳහා හැම වසරකදීම අවම වශයෙන් ලක්ෂ හැටේ සිට හැත්තෑව දක්වා මුදලක් ප්‍රවර්ධන අරමුදලින් වෙන්කර දීමටත් අමාත්‍යංශය කටයුතු කර ඇත.හික්කඩුවහික්කඩුව වෙරළ උත්සවය පැවැත්වීමට අමාත්‍යංශය යටතේ ඇති ප්‍රවර්ධන කාර්යාංශය වසර දෙකකදී කටයුතු කළේ ය. හික්කඩුව වෙරළ උත්සවය මූලික අභිමතාර්ථ දෙකක් ඇතිව සංවිධානය කෙරුණි. මනස්කාන්ත කොරල්පර නිසා 1960 ගණන්වල සිට මීගමුව පුරවරය සමඟ සමකාලීනව සංචාරක ව්‍යාපාරයට එක්වූ හික්කඩුව එහි ධාරිතාව ඉක්මවා යාම හේතුවෙන් කොරල්පර විනාශයට ගොදුරු වන්නට විය. සංචාරකයින්ට වෙරළ තීරයේදී අත්විඳින්නට සිදුවන හිරිහැර හේතුවෙන් සංචාරකයන් ගෙන් තොර වූ හික්කඩුව සංචාරක සිතියමින් මැකීයන්නට පටන් ගැනුණි.මෙහි ප්‍රතිඵලය වූයේ වසර 30 ක 40 ක කාලයක් පරම්පරා දෙකතුනක් සංචාරක ව්‍යාපාරයෙන් ජීවත් වූ දස දහසක් ව්‍යාපාරික ප්‍රජාව ආර්ථික අහේනියකට පත්වීමයි. ඔවුන් සංවිධාන වශයෙන් අමාත්‍යංශය වෙත පැමිණ මෙයින් අත්මිදෙන්නට ක්‍රමයක් සළසා දෙන ලෙස ඉල්ලා සිටි අවස්ථාවේදී වසරේ නිශ්චිත දිනයකදී වෙරළ පදනම් කරගත් කිසියම් උත්සවයක් සංවිධානය කිරීම මගින් මේ සඳහා ප්‍රතිකර්මයක් යෝජනා කළ හැකි බව ප්‍රවර්ධන කාර්යාංශයේ නිරීක්ෂණය විය.ඒ අතර ශ්‍රී ලංකාව පිළිබඳව එවකට පැවති ඍණාත්මක ආකල්පය වෙනස් කිරීම සඳහා විශාල ජන සහභාගිත්වයකින් යුත් මෙවැනි උත්සවයක් පැවැත්වීම වඩාත් යෝග්‍ය වේ යයි පිළිගැනුණි. කෙසේ හෝ මෙවර උත්සවයේ වෙරළ වොලිබෝල්, රග්බි, බෙරවාදන, වැලි මාළිගා ඉදිකිරීම වැනි ඉසව් අතරට එක් කළ විදෙස් ගායක ගායිකාවන් සම්බන්ධ කරගත් සංගීත වැඩසටහන මහා ආන්දෝලනයකට තුඩුදුන් ආකාරය අප නිරීක්ෂණය කළෙමු.හික්කඩුව වෙරළ සංදර්ශනයේදී දුටුවේ යැයි කියමින් කොහේ දෝ රටක වෙරළ තීරයක සිටිනා නිරුවත් කාන්තා රූප පෙළක් යොදා ගනිමින් කිසියම් පුද්ගලයකු අන්තර්ජාලය හරහා කරගෙන ගිය වැරැදි ප්‍රචාරණයකින් ඇතැම් මාධ්‍ය ආයතන සංවේගයට පත්වීම කනගාටුවට කරුණක් විය.කෙසේ හෝ එවැනි විනෝදකාමී සංදර්ශන හරහා අඩනිරුවත් නැටුම්වලට හෝ මත්ද්‍රව්‍ය පරිහරණයට අප රටේ දූ පුතුන් ඇද දමන තැනට කිසියම් වැඩසටහනක් නිර්මාණය වන්නේ නම් එවැනි ඉසව් සඳහා අනාගතයේදී අමාත්‍යංශය ප්‍රතිපත්තියක් වශයෙන් සම්බන්ධ නොවන බව සංචාරක අමාත්‍ය නන්දන ගුණතිලක මහතා අවධාරණය කරයි.සංචාරක අමාත්‍යංශය පසුගිය වසර හතරක පමණ කාලයේ මේ රටේ බෞද්ධ ධර්මය/ බෞද්ධ වන්දනාකරුවන් මුල්කර ගත් ව්‍යාපෘති සඳහා සහ දේශීය සංචාරක ප්‍රවර්ධනයට ඉවහල් වූ ව්‍යාපෘති රැසක් සාර්ථකව නිමකරන්නට සමත් විය.විශ්‍රාම ශාලාආර්ථික ශක්තියෙන් පහළ මට්ටමක සිටින ප්‍රජාවගේ ප්‍රයෝජනය සඳහා ‘විශ්‍රාමශාලා’ හතරක් ඉදිකෙරුණි. ඒවා මිහින්තලය, කතරගම, කැලණිය, ත්‍රිකුණාමලය රංගිරි උල්පත පිහිටා ඇත. දේශීය ප්‍රජාවට උපරිම පහසුව සැළසෙන පරිදි මෙම ගොඩනැඟිලි තනවා ඇත. ඊට අමතරව වන්දනා මාන කටයුතු වල යෙදෙන දේශීය හා විදේශීය සංචාරකයන් සඳහා බෞද්ධාගමික සිද්ධස්ථාන ආශ්‍රිතව අවශ්‍ය පහසුකම් සපයා ඇත.ඒ සඳහා වැය කරන ලද මුදල රුපියල් ලක්ෂ 240 ක් වන අතර ඒවා දඹදෙණිය රජමහා විහාරය, රම්බඩගල්ල මොණරාගල විහාරය, ශ්‍රී දළදා මාළිගාව, අම්පිටිගල පාරිසරික සංචාරක ගම්මානය, යාපහුව, ගඩලාදෙණිය විහාරය, බෝපත් ඇල්ල, වරකාගොඩ ගල්ලෙන් විහාරය, අඹුල්ගම රජමහා විහාරය සහ මැදිරිගිරිය පූජා නගරය යන ස්ථානවල පිහිටුවා ඇත. සාමූහික සමාජ වගකීම් වැඩසටහන යටතේ පන්සල් ඇසුරින් පැවැත්වෙන පෙරහර කටයුතු වලට ප්‍රවර්ධන අරමුදලින් ලක්ෂ 70 කට ආසන්න මුදලක් පසුගිය දෙවසර තුළ ලබාදී ඇත.ජපන් ආධාර යටතේ රුපියල් මිලියන 3000 ක මුදලකින් මීගමුව, මහනුවර, නුවරඑළිය, අනුරාධපුරය, සීගිරිය යන ප්‍රධාන සංචාරක පුරවරයන්හි යටිතල පහසුකම් සංවර්ධනයට ආරම්භ කර ඇති ව්‍යාපෘතිය ලබන වසර අවසාන වනවිට සම්පූර්ණ කිරීමට නියමිත ය. මීගමුව කුට්ටිදූව වෙරළේ මාළු වෙළෙඳපළක් ඉදිකිරීම, හැමිල්ටන් ඇළ කි.මී. 7 ක් දුරට සංචාරක ආකර්ශනයක් ලෙස සංවර්ධනය කිරීම, නුවරඑළිය ග්‍රෙගරි වැව සංවර්ධනය හා නගර අලංකරණය හා වික්ටෝරියා උද්‍යාන අලංකරණය, සීගිරිය ඉනාමලුව පාර වැඩි දියුණු කිරීම හා සීගිරිය කැටපත් පවුරේ නැරඹුම් පහසුකම් ඇතිකිරීම, අනුරාධපුර වටරවුම් පාර සංවර්ධනය කිරීම, නව හෝටල් පාසලක් මහනුවර පල්ලේකැලේ ඉදිකිරීම මෙම ව්‍යාපෘතියේ ප්‍රධාන උප ව්‍යාපෘති අතර වේ. සංචාරක අමාත්‍යංශය හා ඒ යටතේ ඇති සංචාරක සංවර්ධන අධිකාරිය, ප්‍රවර්ධන කාර්යාංශය, හෝටල් කළමනාකරණ ආයතනය, සම්මුති කාර්යාංශය ඒකාබද්ධව උතුරු දුම්රිය මාර්ගයේ මල්ලාකම් දුම්රිය ස්ථානය ඉදිකරදීම මින් කිහිපයකි.යුද්ධයේ නිමාවත් සමඟ මෙරට සංචාරක කටයුතු ප්‍රවර්ධනය වෙමින් පවතින අතර විශේෂයෙන් නැඟෙනහිර කලාපයට පැමිණෙන සංචාරකයන්ට අවශ්‍ය නවාතැන් පහසුකම්, ආහාරපාන සේවා, සෞඛ්‍යාරක්ෂක පහසුකම් සැපයීම කඩිනම් අවශ්‍යතාවයක්ව පවතියි.ජනාධිපතිතුමා විසින් නියම කර ඇති ඉලක්කය වන මිලියන 2.5 ක සංචාරකයින් ප්‍රමාණයක් 2016 වනවිට ලංකාවට ගෙන්වා ගැනීමේ අභියෝගය ජයගැනීමට යාමේදී නව හෝටල් කාමර 35000 ක අවශ්‍යතාව සපුරා ගැනීම ද අප්‍රමාදව කළයුතුව තිබේ. මේ හෝටල් නැඟෙනහිර පළාතේ කුච්චවේලි, නිලාවේලි, පාසිකුඩා ප්‍රදේශවලත්, කල්පිටිය නිකේතනයේ සහ උතුරේ හඳුනාගත් ප්‍රදේශවලත් ඉදිකරනු ලැබීම සඳහා ආයෝජකයන්ට ඉඩම් ලබාදීමට සැලසුම් කර ඇත.කෙසේ හෝ නව හෝටල් කාමරයක් ඉදිකිරීම සඳහා වසරක් හෝ 1 1/2 ක කාලයක් අනිවාර්යයෙන් ම අවශ්‍ය වේ. මීට විකල්පයක් වශයෙන් නිවෙසක කාමරයක් හෝ දෙකක් සංචාරකයන්ට ලබාදීමට කැමැත්තක් දක්වන අයගෙන් මේ වනවිටත් සංචාරක සංවර්ධන අධිකාරිය තොරතුරු ලබාගනිමින් සිටින අතර, ඒ හරහා කෙටිකාලීන විසඳුමක් නිර්මාණය කර ගැනීමට අපේක්ෂා කෙරේ.ආකර්ශනයරටේ විසිරී සැඟවී පවතින සියලු සංචාරක ආකර්ශන විධිමත්ව හඳුනාගෙන දෙවන පෙළ ආකර්ශන පද්ධතියක් හඳුනාගැනීම කෙරෙහි ද විශේෂ අවධානය යොමු කර ඇත.දැනටමත් ජනප්‍රිය තත්ත්වයට පත්ව ඇති සීගිරිය, අනුරාධපුරය, පොලොන්නරුව, දඹුල්ල, පින්නවල, නිලාවැලි වැනි ආකර්ශනීය ස්ථානවල දරා ගැනීමේ හැකියාව මේ වනවිට උපරිම මට්ටම ඉක්මවා යමින් පැවැතීම එක් හේතුවක් වේ. දෙවන හේතුව ස්වභාවික අසිරිය පිරි ඓතිහාසික වටිනාකමින් යුත් දැනට සැඟවී පවතින ආකර්ශන දේශීය හා විදේශීය සංචාරක ප්‍රජාව වෙත හඳුන්වාදීමේ වගකීම අප සතුව පැවතීමයි.මේ සඳහා දැනටමත් දිස්ත්‍රික් ලේකම්වරුන් හරහා තොරතුරු ඒකරාශි කර ගැනීමට ව්‍යාපෘතියක් ආරම්භ කර ඇත. ලැබෙන තොරතුරු අනුව එවැනි ස්ථානවල මූලික පහසුකම් සම්පාදනය කිරීමටත් අපේක්ෂා කෙරේ.ශ්‍රී ලංකාවේ සංචාරක ව්‍යාපාරය ඉහළ තලයකට ගෙන ඒම සඳහා විදේශ සංචාරකයින් ආකර්ශනය කර ගැනීමේ පුළුල් අවස්ථා දැන් උදාවී ඇත. මේ කාර්යයේදී සංචාරකයන් සුහදව පිළිගනිමින් ඔවුනට හැකි උපකාර කිරීම මඟින් අමුත්තන්ට සංග්‍රහ කිරීමේ ඉහළ ගුණයෙන් යුත් මිනිසුන් සිටින රටක් වශයෙන් විදේශ රටවල ප්‍රචලිත ශ්‍රී ලංකාවේ සංචාරක ප්‍රතිරූපය ඔප්නැංවීම සඳහා සමස්ත පුරවැසියන්ට දායක විය හැකි ය.සංචාරකයන්ට වන හිරිහැර හා අතවර පිළිබඳව ලැබෙන තොරතුරු අප කම්පාවට පත් කරන්නේ එය සංචාරක කර්මාන්තය බරපතල ලෙස පිරිහීමට හේතු වන හෙයිනි. රටේ ආර්ථික හා සමාජයීය සංවර්ධනයට දායකත්වයක් ලබාදිය හැකි විවිධ රාජ්‍ය හා රාජ්‍ය නොවන ආයතන, මාධ්‍ය ආයතන හා සංචාරක ක්ෂේත්‍රයට සම්බන්ධ විවිධ පුද්ගලයන් සමඟ සමීප සම්බන්ධතා ගොඩනඟා ගැනීමට ද අපේක්ෂා කරමු.කේ.ඒ.ඩී. ජෝර්ජ් මයිකල්, ලේකම්,සංචාරක කටයුතු අමාත්‍යංශය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910113</link>
    <topic>රාජ්‍ය අය - වැය ලේඛනය සහ අතුරු සම්මත ගිණුම</topic>
    <author>සැකැසුම - සුභද්‍රා දේශප්‍රිය</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිවෙළෙඳ අලෙවි සංවර්ධන සමූපකාර හා පාරිභෝගික සේවා අමාත්‍ය බන්දුල ගුණවර්ධනයම් නිශ්චිත අනාගත මුදල් වර්ෂයක් සඳහා රජය සැලසුම් කළ පුනරාවර්තන සහ ප්‍රාග්ධන වියදමක් අපේක්ෂිත ආදායමත් පිළිබඳව රාජ්‍ය අධිකාරිය දක්වනලිඛිත මූල්‍යමය ඇස්තමේන්තුවකි අය වැය ලේඛනය. සාමාන්‍යයෙන් අය - වැය ලේඛනයක් කරන්නේ මුදල් වර්ෂය ආරම්භ කිරීමට පෙරාතුවය.වර්තමාන ශ්‍රී ලංකාවේ රාජ්‍ය මූල්‍ය කටයුතු සඳහා මුදල් වර්ෂය ලෙස සැලකෙන්නේ ජනවාරි පළමු වැනිදා සිට දෙසැම්බර් 31 දක්වා වූ කාල පරිච්ඡේදයයි.ඒ නිසා මුදල් වර්ෂය ආරම්භ කිරීමට ප්‍රථම නොවැම්බර් මාසයේ දී විසර්ජන පනත් කෙටුම්පත පාර්ලිමේන්තුවට ඉදිරිපත් කොට පළමුවැනි, දෙවැනි, තෙවැනි කියවා මුදල් වර්ෂය ආරම්භ කිරීමට ප්‍රථම අය - වැය ලේඛනය සම්මත කර ගත් විට එය රටේ ලිඛිත නීතියක් බවට පත් වේ.ඉකුත් සතියේ ජනාධිපතිතුමාගේ ප්‍රධානත්වයෙන් ඇඹිලිපිටියේ දී රැස්වූ කැබිනට් මණ්ඩලය 2010 ය මුදල් වර්ෂය සඳහා අය වැය ලේඛනයක් ඉදිරිපත් කරන තෙක් රජයේ ඒකාබද්ධ අරමුදලින් මුදල් - වැය කිරීමට පාර්ලිමේන්තුවේ අනුමැතිය ලබා ගැනීම සඳහා අතුරු සම්මත ගිණුමක් සම්මත කැර ගැනීමට තීරණය කරනු ලැබීය. මෙකී කැබිනට් තීරණය ප්‍රකාශයට පත් කළ සැනින් රාජ්‍ය මූල්‍ය පිළිබඳ විෂයානු බද්ධ අවබෝධය ඉතා අවම මට්ටමක පවතින විපක්ෂයේ මන්ත්‍රීවරයෙක් මේ අන්තර්ජාතික මූල්‍ය අරමුදලේ කොන්දේසියක් වන බවට ප්‍රසිද්ධ ජන සන්නිවේදන මාධ්‍ය හරහා ප්‍රකාශ කළේ ය.මෙය අවශ්‍යයෙන් ම පදනම් විරහිත විකාරරූපී හුදු සම්පප්‍රලාපයකි. මක්නිසාද යත් 1931 රාජ්‍ය මන්ත්‍රණ සභාවේ සිට මේ දක්වා ශ්‍රී ලංකා පාර්ලිමේන්තුවට අතුරු සම්මත ගිණුම් නවයක් පමණ විටින් විට ඉදිරිපත් කර ඇත.මේ අතුරු සම්මත ගිණුම් පාර්ලිමේන්තුවට ඉදිරිපත් කෙළේ අන්තර්ජාතික මූල්‍ය අරමුදලේ කොන්දේසියකට අනුව දැයි අසා දැන ගත යුතු ය. චොක්සි හිටපු මුදල් ඇමැතිතුමා ඒ බව සනාථ කළ හොත් විපක්ෂ මන්ත්‍රී තුමාගේ ප්‍රකාශයක් බවට පත්වේ. එසේ නැතිනම් එම ප්‍රකාශය සම්පප්‍රලාපයක් බව සලකා නිෂ්ප්‍රභා වේ.අතුරු ගිණුම් සම්මත කිරිමට තීරණය කිරීමෙන් පසුව 2010 වර්ෂයට අය - වැය ලේඛනයක් ඉදිරිපත් නොකරන බව ඇතැම් මාධ්‍ය මගින් ප්‍රකාශ කොට ඇත. එය ද සාවද්‍ය ප්‍රකාශයකි.මහින්ද රාජපක්ෂ ජනාධිපතිතුමාගේ රජය අවශ්‍යයෙන් ම 2010 සඳහා අය - වැය ලේඛනයක් ඉදිරිපත් කරනු ලබයි. ඒ පාර්ලිමේන්තුවේ ගමන් මග වෙනස් කරමින් සුවිශාල බහුතර ආණ්ඩු පක්ෂ මන්ත්‍රී සංඛ්‍යාවකින් ශක්තිමත් පාර්ලිමේන්තුවක් අලුතින් නිර්මාණය කරන බවට කිසිවකු තුළ සැකයක් නැත.පුරා වසර 30 කුරිරු යුද්ධය නිමා කිරීමෙන් පසුව විප්ලවීය ආර්ථික සංවර්ධනයකට අවශ්‍ය විශ්මිත යෝජනා රැසකින් සමන්විත නව අය - වැය ලේඛනයක් 2010 වසර වෙනුවෙන් ඉදිරිපත් කෙරෙනු ඇත. එහෙත් රජයේ පුනරාවර්තන වියදම් සහ ප්‍රාග්ධන වැය ඒකාබද්ධ අරමුදලින් දැරීම සඳහා අතුරු සම්මත ගිණුම ඉදිරියේදී පාර්ලිමේන්තුවට ඉදිරිපත් වේ.මෙසේ අතුරු සම්මත ගිණුමක් ඉදිරිපත් කිරීමට සිදුව ඇත්තේ මන්දැයි විමසා බැලීම වැදගත් ය. වර්තමාන පාර්ලිමේන්තුවේ නිල කාලය අප්‍රියෙල් මස වනවිට අවසන් වේ. එනම් මේ පාර්ලිමේන්තුවට ජනතාව විසින් මූල්‍ය කටයුතු සඳහා බලය පවරා ඇත්තේ 2010 අප්‍රියෙල් දක්වා පමණි.2010 වර්ෂය ආරම්භයේ සිට මාස හතරකට පමණක් රාජ්‍ය මූල්‍ය පිළිබඳව බලය පැවැරුනු රජයක් ඉන් ඔබ්බට ගිය මාස අටක් සඳහා ද මුදල් වෙන්කර ගැනීම රාජ්‍ය මූල්‍ය කළමනාකරණයෙහිලා ඇතැම් ගැටලු මතුකරයි. උදාහරණ ලෙස ඊළඟට පත්වන මහින්ද රාජපක්ෂ රජයේ අමාත්‍යංශ සංඛ්‍යාව වෙනස් විය හැකි ය.එසේ ම අමාත්‍යංශවලට අයත් විෂය පථයන් ද වෙනස් විය හැකි ය. විෂය පථයන් වෙනස් වනවිට වැය ශීර්ෂ අනුව බෙදා වෙන්කොට ඇති මුදල වෙනස් වන තත්ත්වයක් අවශ්‍යවෙනස් කරන විට අවුල් සහගත තත්ත්වයක් නිර්මාණය විය හැකි ය.ඒ නිසා නව රජයක් පිහිටුවීමට බලාපොරොත්තුවෙන් මැතිවරණ හෝ ජනමත විචාරණ පැවැත්වීමට ආසන්න කාලයේදී අය වැය ලේඛනය ඉදිරිපත් නොකොට අතුරු සම්මත ගිණුමක් සම්මත කර ගැනීම වඩා යෝග්‍ය බව රාජ්‍ය මූල්‍ය විශේෂඥයන්ගේ මතයයි. බ්‍රිතාන්‍ය පාර්ලිමේන්තු සම්ප්‍රදායයත් එයයි. අප කැමැති වුවත් අකමැති වුවත් ශ්‍රී ලංකා පාර්ලිමේන්තු සම්ප්‍රදාය අනුගමනය කරන්නේ බ්‍රිතාන්‍ය පාර්ලිමේන්තු සම්ප්‍රදායයි.අතුරු සම්මත ගිණුමක් සම්මත වීමෙන් පසුව අය වැය ලේඛනයක් ඉදිරිපත් කරන තෙක් රාජ්‍ය වියදම් දැරීම පිළිබඳ කිසිදු ගැටලුවක් මතු වන්නේ නැත.රාජ්‍ය සේවක වැටුප් ගෙවීම්, විශ්‍රාම වැටුප් ගෙවීම්, රාජ්‍ය ණය සඳහා පොළී ගෙවීම්, සුබ සාධන වියදම් හා වර්තන වියදම් පැවැරුම් සහ වෙනත් භාණ්ඩ සහ සේවා මිලදී ගැනීම් සඳහා වන වර්තන වියදම් දැරීමටත්, ණය ආපසු ගෙවීම් ඇතුළු ප්‍රාග්ධන වියදම් දැරීමටත්, හැකියාව ලැබෙන්නේ පාර්ලිමේන්තුව විසින් අතුරු සම්මත ගිණුම සම්මත කිරීමෙන් පසුව ය. ඒ නිසා අතුරු සම්මත ගිණුම ද අය වැය ලේඛනය මෙන් ම රටට වැදගත් වන අතර අය - වැය ලේඛනයට විකල්ප වන්නේත් මෙම අතුරු සම්මත ගිණුමයි.සැකැසුම - සුභද්‍රා දේශප්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910114</link>
    <topic>දේශීය කර්මාන්තයට අතහිත දුන් ටී.බී.සුබසිංහ</topic>
    <author/>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිටී.බී.සුබසිංහ යනු මෙරට දේශපාලන ඉතිහාසයේ කීර්තිමත් නාමයකට හිමිකම් දැරූවෙකි. ඔහු පාර්ලිමේන්තු මන්ත්‍රීවරයකු, කථානායකවරයකු, උප ඇමතිවරයකු, තානාපතිවරයකු හා ඇමතිවරයකු වශයෙන් දේශපාලන කරලියේ පෙරමුණ ගෙන සිටියේය.සඳලංකාවේ හෙන්ඩියගල ගමේ උපන් ටී.බී.සුබසිංහ මහතා මූලික අධ්‍යාපනය ලැබුවේ හෙන්ඩියගල සමාගම් පාසලේය. පියසේන යන සුරතල් නාමයෙන් කුඩා කලදි හඳුන්වනු ලැබූ ටිකිරි බණ්ඩා සුබසිංහ පසුව නාත්තන්ඩිය ද්විභාෂා පාසලට ඇතුළත්ව සිංහල හා ඉංග්‍රීසි අධ්‍යාපනය ලද අතර පසුව කොළඹ ආනන්ද විද්‍යාලයට ඇතුළත්ව අධ්‍යාපනය ලැබුවේය.ආනන්ද විද්‍යාලයේ ලද අධ්‍යාපනයෙන් පසුව ලංකා විශ්වවිද්‍යාලයේ උසස් අධ්‍යාපනය ලැබූ ඔහු පසුව ඉන්දියාවට ගොස් එහි ප්‍රධාන බැංකුවක ආධුනික පුහුණුවක් ලැබුවේය. ඔහුගේ අධ්‍යාපන කටයුතු එතැනින් නතරවූයේ නැත. ලන්ඩනයේ ආර්ථික විද්‍යා පාසලෙන් ආර්ථික විද්‍යාව පිළිබඳව උසස් අධ්‍යාපනය ලැබූ සුබසිංහ මහතා දෙවැනි ලෝක මහා සංග්‍රාමය අවසන් වෙමින් පැවැති කාලයේ එනම් 1946 අවසානයේදී මවුබිමට පැමිණියේය.ඔහු සමසමාජ පක්ෂයට බැඳී දේශපාලන කටයුතු ආරම්භ කළ අතර පසුව එම පක්ෂයේ සම ලේකම් ධූරය ද දැරුවේය.මුලින් ම 1947 අවුරුද්දේ පැවැති පාර්ලිමේන්තු මැතිවරණයේ දී බිංගිරිය ආසනයට තරග කළ අතර ඉන් ජයග්‍රහණය ලැබුවේය.පසුව බණ්ඩාරනායක මහතාගේ නායකත්වය යටතේ ප්‍රගතිශීලී පක්ෂ එකතු කිරීමේ පිළිවෙත මත මහජන එක්සත් පෙරමුණ හා එක්වී බිංගිරිය ආසනයට තරග කළ සුබසිංහ මහතා බිංගිරිය ආසනයෙන් පාර්ලිමේන්තුවට තේරී පත්වූයේය. ඉන් අනතුරුව 1960 දී පැවැති මැතිවරණයේදී නිදහස් සමාජවාදියෙක් ලෙස කටුගම්පල ආසනය දිනා ගනිමින් පාර්ලිමේන්තුවට තේරී පත්වූ අතර එම කාලයේ කථානායකවරයා වශයෙන් ද කටයුතු කෙළේය.පසුව 1960 දී පැවැති ජූලි මැතිවරණයෙන් කටුගම්පල ආසනයේ පරාජයට පත්වූ ඔහු එක්සත් ජාතීන්ගේ සංවිධානයේ ලංකා නියෝජිතයා වශයෙන් පත්ව කටයුතු කළේය. 1961 සිට 1964 වර්ෂය දක්වා සෝවියට් දේශයේ මොස්කව් ශ්‍රී ලංකා තානාපතිවරයා වශයෙන් කටයුතු කළ අතර නැවත 1965 දී කටුගම්පල ආසනය දිනා පාර්ලිමේන්තුවට පැමිණියේය. එතැන් පටන් වසර හතරකට ආසන්න කාලයක් ශ්‍රී ලංකා නිදහස් පක්ෂයේ ප්‍රධාන ලේකම් ලෙසද කටයුතු කළේය.සිරිමාවෝ බණ්ඩාරනායක මැතිනියගේ නායකත්වය යටතේ පත්වූ රජයේ කර්මාන්ත හා විද්‍යා කටයුතු ඇමැතිවරයා වශයෙන් ද කටයුතු කළේය.මෙම කාලය තුළදී ටී.බී.සුබසිංහ මහතා කර්මාන්තශාලා ආරම්භ කිරීමේ පුරෝගාමියා වූයේය. ඔහුගේ මඟපෙන්වීම යටතේ ඉදි වූ වත්තේගම පෙහෙකම්හල, පූගොඩ පෙහෙකම්හල, මින්නේරිය පෙහෙකම්හල, බලංගොඩ වෝල්ටයිල් කම්හල, රත්තොට පෝසිලේන් කම්හල ආදිය ඊට උදාහරණය.මිනිසුන්ගේ යහපත වෙනුවෙන් කැපවූ ටී.බී.සුබසිංහ මහතා අභාවප්‍රාප්ත වන විට අසූඑක් වැනි වියෙහි පසුවූයේය.(2009 අගෝස්තු 23 දින සිළුමිණ පුවත්පතෙහි පළවූ දිවංගත ටී.බී.සුබසිංහ ශ්‍රීමතාණන් පිළිබඳ ලිපිය මෙසේ නිවැරැදි විය යුතුය.)</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910115</link>
    <topic>අනවසර මැණික් පතල් නිසා වැනසෙන පරිසරය</topic>
    <author>හසිත තිලකරත්න</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිශ්‍රී ලංකාවේ සම්පූර්ණ භූමි ප්‍රමාණයෙන් යාපනය දිස්ත්‍රික්කය හැර අනෙකුත් සියලු ප්‍රදේශවල මැණික් නිධි පවතින බව දැනට සිදුකර ඇති සමීක්ෂණවලින් තහවුරු වී ඇත. සාම්ප්‍රදායික මැණික් පතල් කැණීම් සිදු කෙරෙන රත්නපුර දිස්ත්‍රික්කය හැර අනෙකුත් සියලු ප්‍රදේශවල මැණික් ඉල්ලම් සොයා ගැනීම අනවසර මැණික් පතල්කරුවන්ගේ ක්‍රියාවලියේ ප්‍රතිඵලයක් සේ සිදුවන්නකි.ජල පහරක ඛාදනය හෝ ගංඟා හෝ ජල පහරක් අවට අහම්බෙන් සිදු කෙරෙන කැණීම්වලින් මැණික් ඉල්ලම් මතු වනු පෙනෙයි. බොහෝවිට මේ අහම්බෙන් මතුවන ඉල්ලම පරිසරයේ අධි සංවේදී කලාපයකට අයත් වීමට ඉඩ ඇත. රජයේ හෝ වෙනත් බලධාරීන්ට හසුවීම වැළැක්වීම සඳහා හැකි ඉක්මනින් වළ හාරා ඉල්ලම දක්වා ළඟා වනු පෙනෙයි. මෙසේ හාරා මැණික් ඉවත්කර ගැනීමෙන් සිදුවන පරිසර හානිය බොහෝවිට යළිත් යථා තත්ත්වයට පත්කර ගැනීම දුෂ්කර වන්නට ඉඩ ඇත. එමෙන් ම එයින් සිදුවන හානිය ද වන්දි ගෙවා නිවැරැදි කරගැනීමට නොහැකි තරම්ය.රත්නපුර ආසන්න නායයෑම් බොහොමයකට හේතුවී ඇත්තේ මෙසේ කඳු බිම් ආසන්නයේ හාරා පස් ඉවත් කිරීමය. එමෙන් ම මෙසේ අත්හරිනු ලැබු අනවසර පතල් තුළට වැසි ජලය රැස්වීම හේතුවෙන් මදුරුවන් සඳහා ව්‍යාප්ත වීමේ ඉඩපහසුකම් සපයා දීමක් ද වෙයි. නොබෝදා දිවයින පුරා පැතිරී ගිය මැලේරියා ඩෙංගු වැනි වසංගත රෝගවලට ද මේ අනවසර පතල්කරුවන්ගේ පරිසර හානිය බෙහෙවින්ම බලපා තිබේ. වැසි ජලයෙන් ගලා ගෙන යන පස් කඳු ද ගංඟා ජලයට එක්වීමෙන් ගංඟා පත්ල උස්වීම ගංවතුර තර්ජනයට හේතු කාරක ව පවතී. ගංඟා පත්ලේ ඇති මැණික් සම්පත යන්ත්‍ර යොදා ඇද ගැනීමෙන් ගංඟාවන්ට සිදුවන හානිය ඉමහත්ය.ගංඟා පත්ලේ වැලි සහ රොන්මඩ සියල්ලම ඉවත්ව යන අතර ගංඟා ගලන මාර්ගය පවා වෙනස් කිරීමට ද මේ ක්‍රමය හේතු වී ඇත. එමෙන් ම කාලාන්තරයක් පුරා ම අනවසර මැණික් ගැරුම්කරුවන් විසින් නොකඩවා හාරා රත්නපුර කළු ගංගාවේ දෑලට සිදුකර තිබු විනාශය ජනමාධ්‍ය මඟින් හෝ නිවැරැදිව වාර්තා කර තිබුණේ නැත. මෙම හානිය වලක්වා නිසි ක්‍රමවේදයන් යොදවා මැණික් ගැරීම සිදුකිරීමට සහ ඒ දක්වා ගංඟාවේ පැවැති මැණික් නිධිය ආරක්ෂා කර ගැනීමට ද රජයට වැය වූ මුදල රුපියල් මිලියන එකහමාරකටත් වඩා වැඩි ය. කුඩා ජල මාර්ගයන් හරස් කර ඒවායේ ගමන් මාර්ගය වෙනස් කර මැණික් ගරා ගැනීමට ද අනවසර මැණික් ගැරුම්කරුවන් පෙළැඹි ඇත. මෙයින් පරිසර හානිය සේ ම සුළු වගාකරුවන්ට කැලෑ බිම්වලට මෙන් ම වන සතුන්ට ද බලවත් සේ හානි සිදුවෙයි.එමෙන් ම අනවසර මැණික් ගැරුම් කරුවන් විසින් වඩාත් ම හානි කරන තවත් ප්‍රදේශයක් වන්නේ වනජීවින් බහුල රජයේ කැලෑ ඉඩම්ය. මේවායේ හාරන ලද අතිවිශාල පතල්වලට වැටී අලි ඇතුන් වැනි විශාල වනජීවීන්ට පවා හානි සිදුව ඇත. වනජීවින් සඳහා වෙන් කෙරුණු මාඑළිය රක්ෂිතය මෙසේ හානි වූ අනවසර මැණික් ගැරීම් බහුල බිමක් වෙයි.අනවසර මැණික් ගැරීම් අවම කරගැනීම මෙන්ම දිවයිනේ නිදන්ව පවත්නා වටිනා මැණික් නිධි නිසි ක්‍රමවේදයකින් ගොඩගැනීම ද අනිවාර්යයෙන්ම සිදුකළ යුත්තකි. වර්තමානයේ රාජ්‍ය ආදායමට සැලැකිය යුතු විදේශ ප්‍රමාණයක් මැණික් අපනයනයෙන් එක්වීම එයට හේතුවයි.දැනට වතු සමාගම් වෙත පවරා ඇති විශාල වතු ඉඩම්වල ද අනවසර මැණික් ගැරීම් බහුලව සිදුවෙයි. මඩොල්සිම වතු සමාගමට අයත් කර්කස්වෝල් වතු යාය තේරේසියා වතු යාය බගවන්තලාව වතු සමාගමට අයත් පෙට්‍රොසෝ වතු යාය ලොයිනෝන් වතු යාය මෙසේ අනවසර මැණික් ගැරුම් කරුවන් අතින් හානි සිදුව ඇති වතු ඉඩම්වලට නිදසුන් ය.මෙම පරිසර සංවේදී කලාපවල හාරන ලද මැණික් පතල් නාය යෑම්වලට ද හේතු වී ඇති අතර තේ සහ රබර් ඇතුළු අපනයන බෝග වගාවන්ට ද බලවත් හානියක් අත්කර දී ඇත. එමෙන් ම මහාමාර්ග පද්ධතියට ද අනවසර ගැරුම්කරුවන්ගේ තර්ජන එල්ල වී ඇත. බොහෝවිට පාලම් බෝක්කු අසළින් මතුවන මැණික් නිධි සොයා වටාපිටාව සම්පූර්ණයෙන් විනාශ කරන අතර මහාමාර්ග යළිත් ගොඩනැංවිය නොහැකි ආකාරයෙන් හාරා පස් ඉවත්කර තිබේ.අසල්වාසී ඉඩම් දක්වා හොර රහසේ දෝනා මඟින් ඇතුළු වී නිවාස ගොඩනැඟිලි ආදියට ද බලවත් සේ හානි පමුණුවා තිබූ වාර අනන්තය. රත්නපුර සහ පැල්මඩුල්ල අවට කඳු බෑවුමක පිහිටි නිවාස කන්දේ පහළ අනවසර මැණික් ගැරීම්කරුවන්ගේ හානිය නිසා ඇදීම්වලට ලක්වී බිත්ති දෙදරීමට හේතුවී තිබිණ. මෙසේ සිදුකරනු ලැබූ විනාශය අධිකරණය හමුවේ ඔප්පු කළ හැකි වූයේ ද කැණීම් ඉංජිනේරු ශිල්පීය විද්‍යාත්මක දැනුම උපයෝගී කරගනිමින් එය පැහැදිලි කිරීමෙනි.නුවරඑළියේ දර්ශනීය ග්‍රෙගරි වැව වටා ද අනවසර මැණික් ගැරීම දක්නට ඇත. අවිස්සාවේල්ල තල්දූව ක්‍රීඩාංගනය, ග්‍රෙගරි වැව වටා භූමිය වැනි නිරන්තර අනවසර මැණික් පතල්කරුවන්ගේ තර්ජනයට ලක්වෙන භූමි ප්‍රදේශ විද්‍යානුකූල ක්‍රමවේදයන්ට ඉල්ලම් ගරා සම්පූර්ණයෙන් ඉවත් කිරීමෙන් යථාවත් කළ හැකි වනු ඇතැයි මගේ විශ්වාසයයි.අනවසර මැණික් ගැරීම් පාලනය කිරීමට 1891 බ්‍රිතාන්‍ය රජයේ ආඥා පනත මඟින් ද විශේෂ විධිවිධාන යොදා තිබුණේ ය. එවන් පියවර ගත් හේතුවෙන් සාමාන්‍ය ජනතාව කෙරෙන් විරෝධයක් පළවීම ස්වභාවයකි. එහෙත් වසර සියයක කාලයක සාම්ප්‍රදායික මැණික් බිම් සුරැකීමට එකී අණපනත් වලින් යම්තාක් මෙහෙවරක් ඉටු වූ බව පිළිගත යුත්තකි. 1993 අංක 50 දරණ ජාතික මැණික් සහ ස්වර්ණාභරණ අධිකාරිය පනත යටතේ නීති විරෝධි මැණික් ගැරීම සහ නීති විරෝධි ලෙස මැණික් ශ්‍රී ලංකාවෙන් ඉවත් කිරීම වැළැක්වීම ද වගන්තියක් සේ එක්වූයේ මෙකී පුරාතන අණපනත් වැඩි දියුණු කරලීමෙනි.එමෙන්ම එකී අධිකාරිය යටතේ වූ පරීක්ෂක නිලධාරී කණ්ඩායමකට යම් භූමියක් පරීක්ෂා කළ හැකි අතර දිසා අධිකරණයක් හමුවේ නඩු පැවරීමකට ද ලක් කළ හැක. අනවසර මැණික් ගැරීම් පිළිබඳව ජනතාව දැනුවත් කිරීමත් එයින් සිදුවන හානිය පිළිබඳව පරිසර සංවිධාන පවා අවදි කිරීමත් ජනමාධ්‍යවේදින්ගේ ඉමහත් පරිශ්‍රමය හේතුවෙන් සිදුවන ක්‍රියාවලියකි. ජනමාධ්‍ය මඟින් සිදු කෙරෙන වාර්තාකරණය හේතුවෙන් අනවසර මැණික් ගැරීමෙන් ජනතාව වළක්වා ගැනීමට මෙන්ම දිවයිනේ සංවේදී පාරිසරික කලාප රැක ගැනීමටත් සිදු කරනු ලබන මෙහෙය මිල කළ නොහැක්කේම ය.හසිත තිලකරත්නසභාපතිජාතික මැණික් සහ ස්වර්ණාභරණ අධිකාරිය</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910117</link>
    <topic>ජීවිතය සුන්දරයි</topic>
    <author/>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිගෙවී ගිය සාහිත්‍ය මාසය මගේ හිතටත් අලුත් ජීවයක් දුන්නා කියලා මට හිතෙනවා. එසේ වන්නේ පොත් එළිදැක්වීමේ උත්සව කීපයකට ම මාත් සහභාගී වූ නිසයි. එහෙ මෙහෙ යන්නෙ නැතිව ගෙදරට වී සිටීම ඇත්තටම මට අසීරු වැඩක්.තිඹිරියාගම බණ්ඩාරගේ අලුත් පොත “මනස් සිතුවම” එළිදැක්වීමේ පුංචි උත්සවය තිබුණේ බණ්ඩාරනායක සම්මන්ත්‍රණ ශාලාවේ.තිඹිරිගෙයි මගෙයි මිත්‍රත්වයට දැන් අවුරුදු විස්සක් වෙනවා. ඔහු මට හමු වුණේ තිඹිරි පුවත්පත් කලාවේදියකු ලෙස පැමිණි දිගු ගමන ආරම්භ වූ “ලක්මිණ” පුවත් පතිනි.ඔහු ගමේ ඉපදී ගමේ ම හැදී වැඩුණු මිනිහෙක්. මට මතක හැටියට ඔහු තීරු ලිපි ලියන්න පටන් ගත්තේ ලක්මිණ පත්තරෙන්. පසුව අපි “ලක්දිව“ කරද්දී ඔහුගේ තීරු ලිපිය ඉතාම ජනපි‍්‍රය වුණා. බොහෝ විට ඒ ලිපිය මුලින් ම කියවන්නේ මමයි. මම ලියන ලිපිත් මුලින්ම කියවන්නේ ඔහුයි. මුල්ල “ලක්දිව“ පුවත්පතට මා ලියූ ලිපිය කියවන්න දුන්නේ තිඹිරිට බව මට මතකයි.“තිඹිරි මචං, මේක කියවල බලපන් හොඳ ද කියලා”එය භීෂණ සමයේ මිනීමරුවන් පැමිණ තාත්තලා පැහැර ගෙන යන අයුරු දුටු දරුවන් ඒ අත්දැකීම් චිත්‍රයට නැගු අයුරු විදහා දක්වන ලිපියක්. චිත්‍ර හතක් අටක් ලිපියට ඇතුළත් වුණා. චිත්‍ර මට ගෙනත් දුන්නේ විභූති මල්ලියි. ලිපියේ සිරස්තලය වුණේ “දරුවනේ වරෙල්ලා, දූ පුතුන් නැති අපට දූ පුතුන් වෙයල්ලා.” යනුවෙනි. මම ලිපිය අවසන් කළේත් ඒ වැකියෙන්.ලිපිය කියැවූ තිඹිරි මා ළඟට ආවේ සිනාසෙමින්. ඒත් ඇස් දෙකේ කඳුළු මම දැක්කා.“සුනිල් අයියේ මේක නොට් ගුඩ්, වෙරි ගුඩ්”මම හිනැහෙමින් තිඹිරිගෙ පිටට තට්ටුවක් දැම්මා. ඔහුගේ තවත් පොතක් එළි දැක්වූයේ ඔහු මුලින් ම ගිය පාසලේ ය. අවුරුදු පහළොවකට පමණ පෙර අප එහි යන විට පාසලේ හුඟාක් පංති කාමරවල වහලට දාල තිබුණේ පොල් අතු.රත්න ශ්‍රී විජේසිංහත්, ගුණදාස කපුගේත්, මාත් ගිය ඒ ගමනත් තිඹිරිගේ මහගෙදර ගත කළ ඒ රාත්‍රිය මට කිසි දිනක අමතක වෙන්නේ නැහැ.පොතේ උත්සවයෙන් පසු පි‍්‍රයන්ත මා ළඟට ආවා.“සුනිල් අයියෙ, අපි උස්වැටකෙයියාව පැත්තෙ යමු ද? රෑට ගෙදරට ගෙනත් බස්සන්නම්”“මතක ඇති කාලෙකින් ඒ පැත්තෙ ගියෙ නැහැ පි‍්‍රයන්ත. ඒත් අද එන්න වෙන්නෙ නැහැ. පුතාගෙ වැඩක් තියෙන නිසා ඉක්මනට යන්න ඕනැ.”විනාඩි කීපයකට පසු තිඹිරි මා ළඟට ආවා.“සුනිල් අයියෙ මේක පි‍්‍රයන්තයි දෙන්න කිව්වෙ. උස්වැටකෙයියාවෙ එන්නෙ නැති නිසා මේක ගෙදර ගෙනියන්න. හැබැයි මනෝරා අපට බනියි ද දන්නෙ නැහැ.”“උඹලට බනින්නෙ නැහැ බං. හෙට පෝය හින්ද මොනව කරන්න ද කියල තමයි මාත් කල්පනා කළේ.”කට්ටිය හිනාවෙන්න පටන් ගත්තා.තරුණියන් කීපදෙනෙක් මා ළඟට ආවා. මොහොමඩ් අලි ගේ පොතට අමතරව වෙනත් ලේඛකයින්ගේ පොත්වලටත් අස්සන් ගහන්න මට සිදුවුණා. ඔවුන් පේරාදෙණිය විශ්ව විද්‍යාලයේ ශිෂ්‍යාවන්. ඔවුන් දැඩි ඉල්ලීමක් කළා.“සර් වැඩේ නවත්තන්නේ නැද්ද?”“සීයයට අනූ පහක් නවත්තලයි තියෙන්නෙ”ඒ ළමයින්ටත් හිනා. මටත් හිනා.තවත් පොත් එළි දැක්වීමක් තිබුණෙ මහවැලි කේන්ද්‍රයේ. ඇත්තෙන් ම එය ලොකු වැඩක්. කවි පොත් හයක් එක්වර එළි දැක්වීමක්. ඒ ලොකු වැඩේ කළේ අක්ෂරය කණ්ඩායමයි.ශාලාව අසලට යන විට “සුනිල් අයියේ” කියමින් තරුණයෙක් මා බදාගත්තා. මට ඔහු හඳුනාගන්න බැරිවුණා.“හඳුනාගත්තෙ නෑනෙ. මම ඩෝසන් පී‍්‍රති”මම යළිත් ඔහු වැළැඳ ගත්තා.“අනේ මචං, මට සමාවෙයන්”මේ ලොකු වැඩේ පිටුපස සිටින සාහිත්‍යකාමියා ඔහු බව මම දැනගෙන හිටියා. ඔහුගේ කවි දිවයිනේ අටවැනි පිටුවේත් පළ වුණා. මෑත කාලයේ බොහෝ සති අන්ත පුවත්පත්වල පළ වූ ඔහුගේ කවි මා කියවූයේ මහත් ආසාවකින්.“පොත් හයක් එක සැරේ පළ කරන එක ලේසි පාසු වැඩක් නෙවෙයි”“ඒක අපේ යුතුකමක්. සුනිල් අයියෙ. ආධුනික කවියන්ට අතදෙන එක අපේ යුතුකමක්. සල්ලි නෙවෙයි මූලික දේ”විදේශයක රැකියාව කරන ඔහු කළේ ඒ ආධුනික කවි කිවිඳියන්ට අත දීමක් පමණක් නොව ලොකු සේවයක්.”නිහාල් වීරසිංහ බොහෝ කලක සිට ම මගේ හොඳ මිත්‍රයෙක්. පරිසරයට බොහෝ සේ ආදරය කරන ඔහු ජීවිතය දෙස බලන්නේ බොහොම සරලව.ඔහුත් පොතක් ලියලා. මලයාවේ සන්නද්ධ අරගලය ගැන. ඇත්තෙන්ම අපේ රටේ අය ඒ ගැන වැඩි දෙයක් දන්නේ නැහැ. මේ අරගලයත් ඉන්දුනීසියාවේ කොමියුනිස්ට්වාදීන් ඝාතනය කිරීමත් පැටලිලයි තිබුණේ.මලයාවේ කොමියුනිස්ට් නායකයා චින්පෙන්ග්, ලෝක සාහිත්‍ය ගැන ලොකු දැනුමක් තිබුණ මහා බුද්ධිමත් මිනිහෙක්. ජපන් ආක්‍රමණිකයන් පළවා හැරීමෙන් පසු ඔහු බ්‍රිතාන්‍ය අධිරාජ්‍යවාදීන් පළවා හරින්නට සටන් කළා. ඒ සටනට නායකත්වය දුන්නා.”නිහාල් එක දිගට කියාගෙන ගියා. ඔහුගේ ඇස් දිලිසෙනවා. හරියට රැස්වීමක කතා කරනවා වගේ.“ආසියාවට ආවේනික පාවා දීම්, පක්ෂය හැර යාම් එතැන සිදුවුණා. ඒත් නායකයා සටන අත හැරියේ නැහැ. දශක එක හමාරක් තිස්සේ අරගලය පවත්වාගෙන ගියා. අන්තිමේදී ඔහුටත් ඔහුගේ සගයින්ටත් මවුබිම වෙනුවෙන් ජීවිත පූජා කරන්න සිදු වුණා.”“උඹ කතා කරන්නෙ මේ මොහොතේ මවුබිම වෙනුවෙන් ජීවිතය පූජා කරන්න ලැහැස්ති වෙලා වගේනෙ”“ඇත්තෙන්ම, මවුබිම වෙනුවෙන් දිවි පිදීම අතිශය සුන්දර දෙයක්. නැද්ද සුනිල් අයියෙ” “ඔව් මචං, ඒක හරිම සුන්දර දෙයක් තමයි”</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af0910119</link>
    <topic>එල්ලුම් ගහ ඕනැද? එපාද?</topic>
    <author>ඇන්.කේ.පී.ප්‍රේමදාස ප්‍රනාන්දු පයාගල</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිශීඝ්‍රයෙන් පැතිරී යන අපරාධ රැල්ල නිසා එල්ලුම් ගහ කතාබහට ලක්වී ඇත. පුවත්පත්වලද මේ දිනවල විවිධ අදහස් පලවේ.පසුගිය කාලයේ වැලිකඩ සහ බෝගම්බර සිර ගෙදරට විශාල මුදලක් වැයකර කඹ දෙකක් ගෙන්වූ බව අපි දනිමු. හිටපු අළුගෝසුවාගේ පුතාට එම තනතුර ලබාදුන්නේ රටේ සිදුවූ ඝාතන නිසා එය මැඩපැවැත්වීමට යළි එල්ලුම් ගසේ අවශ්‍යතාව පැහැදිලි වීම නිසා විය යුතුය. නමුත් ක්‍රියාවට නඟන්නට මෙතෙක් පියවර නොගැනීම කනගාටුවට කරුණකි.අවසන් වරට එල්ලුම් ගහ ක්‍රියාත්මකවී ඇත්තේ 1976 ජූනි මස 23 දින අගමැති සිරිමාවෝ බණ්ඩාරනායක මැතිනියගේ කාලය තුළදීය.1976 වසරේ සිට මේ දක්වා එල්ලුම් ගහ ක්‍රියාත්මක නොකර එල්ලා මැරීම ජීවිතය දක්වා සිරගෙට සීමා විය.පොදු සමාවක් යටතේ සමාව ලැබ පිටව යන අපරාධකරුවන් නැවත නැවතත් වරදකර සිරගත වන බව පැහැදිලිය. ගමේ අධ්‍යාපනයක් නොලද අය මොහු වටා රොක්වෙති. සංවිධාන වෙති.සමහර නීතිඥවරු අපරාධකරුවන් නිදහස් කරගැනීමට උසාවිවල තර්ක කරන අවස්ථා එමටය.එල්ලා මැරීම පාපයක් ලෙස සලකන්නේ නම් එල්ලා මැරීමට නියම වූවන්ට පොදු සමාව නොදිය යුතුය.ඔවුනට හිරගෙය තුළම හුස්ම හෙලන්නට අවස්ථාව ලබා දිය යුතුය. පොදු සමාව යටතේ නිදහස ලබාදීම තවත් අපරාධ සිදුකිරීමට අනුබල දීමක් යැයි හැඟේ.ඇන්.කේ.පී.ප්‍රේමදාස ප්‍රනාන්දු පයාගලජංගම දුරකතනයක් පරිහරණය කිරීමේ සිද්ධියක් මුල් කරගෙන ශිෂ්‍යාවක් ගෙල වැලලා ගැනීමට ද තවත් සිසුවියක් බෝතල් කටුවලින් තුවාල සිදු කර ගැනීම පසුගියදා සිදුවිය.සිසුන් පාසල්වලට ජංගම දුරකතන රැගෙන ඒම වැළැක්වීමට ඇතැම් විදුහල් බලධාරීන් කටයුතු කර ඇතත් එකී නීතිරීති නිසි පරිදි ක්‍රියාත්මක වන්නේ ද යන්න සැක සහිතය. බොහොමයක් සුපිරි විදුහල්වල ශිෂ්‍යයන් ජංගම දුරකතන භාවිතා කිරීම සුලබව දක්නට ලැබේ.ජංගම දුරකතන ගැන මේ ප්‍රශ්න කිරීම සිදු කෙරුණු ආකාරයත් එය සිදු කෙරුණු ස්ථානය පිළිබඳවත් එමඟින් ළමයින්ගේ මානසිකත්වය බිඳ වැටීමට හේතු කාරක වූ පසුබිම පිළිබඳවත් ඒ නිසා ජීවිත හානි සිදු කරගැනීමට පාසල් සිසුවියන් පෙළඹීම පිළිබඳවත් විවිධ අදහස් පළ විය.කිසියම් වරදක් කල සිසුවකුගෙන් ඒ පිළිබඳව ප්‍රශ්න කිරීමට හෝ දඬුවම් කිරීමට යෑමේදී දරුවන්ගේ මානසිකත්වය පිළිබඳව මනාවබෝධයකින් කටයුතු කළ හැකි බුද්ධිමත් අයෙකු යෙදවිය යුතුය. ළමයකුගේ ප්‍රශ්නයක් පිළිබඳව විභාග කිරීම ප්‍රසිද්ධියේ නොකළ යුතුය.පංතිය භාර ගුරුවරයා හෝ විනය පිළිබඳව වගකීමක් ඇති ගුරුවරයකු හෝ විදුහල්පතිවරයා හෝ සිසුදරුවන්ගේ මානසිකත්වය පිළිබඳව පැහැදිලි දුර දක්නා නුවණින් යුතුව එවැනි අවස්ථාවක කටයුතු කළ යුතුය.පාසල් ශිෂ්‍යයන් ජංගම දුරකතන භාවිතයට සීඝ්‍රයෙන් යොමුවීම හේතුවෙන් මවුපියන්ද වැඩිහිටියන්ද ගුරුවරුන්ද නොයෙකුත් ආකාරයේ ගැටලුවලට අද මුහුණ පා සිටින බව පෙනේ. ඇත්ත වශයෙන්ම ළමා පරපුරට පිළිලයක් බඳුවූ මේ භීතිකාව විශේෂයෙන්ම පෞද්ගලික ගුවන්විදුලි හා රූපවාහිනී මාධ්‍ය තුළින් සිදු කෙරුණු ව්‍යසනයේ හේතුවක් බව කිව හැක.රට ජාතිය සංස්කෘතිය දරුවන්ගේ යන පැවැත්ම මවුපිය සම්බන්‍ධතා මේ ආදී වශයෙන් ගුණගරුක සමාජ වටාපිටාවකට අවැසි මූලාශ්‍රයන්ට ඔවුන් සැලසීමක් කොට නෑ.ජංගම දුරකතන භාවිතය පිළිබඳව පුන පුනා වෙළෙඳ දැන්වීම් පළකරමින් ළමා මනස දූෂ්‍ය කරලන ආකාරයේ සිල්ලර රූපවාහිනී වැඩසටහන් ප්‍රදර්ශනය කරමින් ළමයින්ගේ ඉගෙනීම් කාලය උදුරා ගනිමින් අපේ සාර ධර්ම හා සභ්‍යත්වය කෙලෙසන ආකාරයේ ටෙලි නාට්‍ය ගයන තරු නටන තරු වැනි හෙළුවැලි විකාර රූප පෙන්වන වැඩසටහන් තුළින් පාසල් දරුවන්ගේ මානසිකත්වය කෙළෙසා දැමීමට මෙරට ඇතැම් පෞද්ගලික රූපවාහිනී සේවා සිදු කළ හා සිදු කරමින් පවතින ව්‍යසනය දරුවන් පමණක් නොව මවුවරුන් ද වැළැඳගෙන හමාරය.අප රටේ බුද්ධිමත් මවුපියන් ඇතුළු සියළුම රටට ආදරය කරන ජනතාව මේ අගතිගාමීන්ගේ ක්‍රියාකලාපය හා ක්‍රමවේදය පිළිබඳව මනාවබෝධයෙන් යුතුව ඒවා බැහැරකරලීමටත් තම දරුවන්ගේ අනාගත සුබසිද්ධිය හා සුරක්‍ෂිත භාවය උදෙසා හඬක් නැගීමටත් මෙය කාලෝචිත අවස්ථාවකි.පහ වසර ශිෂ්‍යත්ව විභාගය සඳහා දරුවන් දැනුම්වත් කිරීමේ අරමුණින් කුලියාපිටිය බටහිර අධ්‍යාපන කොට්ඨාසය සහ කුලි/සුභාරතී කනිටු විදුහල් ගුරු මණ්ඩලය එක්ව පැවැත්වූ විෂයානුබද්ධ ප්‍රායෝගික වැඩමුළුව මවුපියන්ගේ ප්‍රසාදය දිනා ගැනීමට සමත්විය.පතපොතින් ලබාගන්නා දැනුම සියැසින් දැක අවබෝධය ලබා දෙන අයුරින් ප්‍රදර්ශන කුටි ගණනාවක් නිර්මාණය කිරීමට ගුරු භවතුන් සියලු දෙනා ස්වේච්ඡාවෙන් ඉදිරිපත්වීම සමස්ත ගුරු පරපුරට ආදර්ශයකි. මේ සඳහා කැපවූ කුලි/අස්සැද්දුම සුභාරතී කනිටු විදුහලේ ගුරු මණ්ඩලයට අපගේ ගෞරවාදරය පුදකරමු.ඩී.එච්.එස්.කේ.කරුණාසේකර කුලියාපිටියහෝමාගම පෞද්ගලික බස් රථ හිමියන් තම වියදමින් එම ඩිපෝව නඩත්තු කිරීමට තීරණයක් ගෙන ඇති බව 2009.08.02 සිළුමිණ ජනමත පිටුව මගින් අනාවරණය විය.හෝමාගම බස් ඩිපෝ භූමිය කලකින් නඩත්තු කර නොමැතිවීම නිසා විශාල වළවල් හෑරී තිබෙනු පෙනේ. එසේ ම වැසි දිනවල මෙම වළවල් මඩ වතුරෙන් පිරී යයි.මේ වළවල් ගොඩ කර ඩිපෝ භූමිය යථා තත්ත්වයට ගෙන ඒමට පෞද්ගලික බස් රථ හිමියන් ගෙන ඇති තීරණය ආදර්ශයක් බව පෙන්වා දීමට කැමැත්තෙමු.බුද්ධික සම්පත් අරංගල - හෝමාගමරටේ ප්‍රධාන මාර්ග සහ අතුරු මාර්ග ආශි‍්‍රතව අදාළ පළාත් පාලන ආයතන මඟින් නඩත්තු කරන ‘වීදි පහන්’ වැඩ පිළිවෙළේ යම් යම් අඩුපාඩු ඇත.අර්ධ නාගරික සහ ග්‍රාමීය ප්‍රදේශවලදී මේ අඩුපාඩු වැඩි වශයෙන් විද්‍යාමාන වේ. සැඳැ සමයේ දල්වනු ලබන වීදි පහන් පසුවදා දිවා කාලයේත් එලෙසම දැල්වෙමින් තිබෙනු දැකිය හැකිය. මීට ප්‍රධාන වශයෙන් ම හේතු වී ඇත්තේ ඒ පිළිබඳ සොයා බැලීමට කිසිවෙක් නොමැති වීමය.එක ළඟ පිහිටි විදුලි කණු සියල්ලකම වාගේ වීදි පහන් සවිකර ඇති අතර ඇතැම් තැනක එය කිලෝමීටරයකට එකක් හෝ දෙකක් වශයෙන් සවි කොට ඇති ආකාරය දැකිය හැකිය. එසේම අක්‍රීය වුණු වීදි පහනක් බොහෝ කාලයක් ගත වුවද යළි සක්‍රීය කිරීමක් සිදුවන්නේ ද නැත.වීදි පහන් වලින් මහාමාර්ගය ආලෝකවත් කිරීම මහජන සේවාවකි. එමෙන්ම විදුලිය නිරපරාදේ නාස්ති කිරීමකට ඉඩ තැබීම ද කිසිසේත්ම සුදුසු නොවේ. විදුලිය අරපිරිමැස්ම පිළිබඳ අදාළ ආයතන ජනතාව දැනුම්වත් කිරීමට කටයුතු කළ යුතුය. ඉන් ජනතාව වීදි පහන් නඩත්තුව නිසි ලෙස ක්‍රියාත්මක කිරීමට පෙලඹනවා ඇත.සිය නිවෙස හෝ වෙළෙඳසල ආසන්නයේ ඇති වීදි පහන් නිසි වේලාවට දැල්වීමටත් නිසි වෙලාවට නිවා දැමීමටත් ජනතාව පුරුදු පුහුණු වූ විට මේ ප්‍රශ්නයට විසැඳුම් ලැබෙනු ඇත.විශේෂයෙන්ම පළාත් පාලන ආයතන නියෝජනය කරන මහජන නියෝජිතයින් සිය බල ප්‍රදේශයේ ජනතාව සමඟ මේ පිළිබඳව සාකච්ඡා කොට කිසියම් වැඩපිළිවෙළක් සකස් කොට ගන්නේ නම් එය මේ ගැටලු නිරාකරණය කර ගැනීම කෙරෙහි පිටිවහලක් වනු ඇත.අමරසිංහ එම්. ගමගේ උඩුගම්පොලමාරපොල ගම්මානයේ නිවාස පන්සියයක් පමණ ඇත. ගම්පහටත්, මිනුවන්ගොඩටත්, වේයන්ගොඩටත්, නයිවල හතර මං හÁදියටත් මේ ගම මැදිවී ඇත.එහෙත් ගම කෙළවර සිට නයිවල හතරමං හංදියට කිලෝ මීටර් තුනක් පමණ වේ. ගමේ පාසලේ ප්‍රාථමික අංශයට ඒ කෙළවරේ සිට කිලෝමීටර් 07 ක් පමණ දුරය. බස් රථයක් දකින්නටවත් ඇත්තේ නයිවලට පැමිණියොත් පමණි. පාසල් ළමෝ “පාසල් සේවා” වෑන්වල යති.අතමිට සරු අය ත්‍රීරෝද රථවල යති. අහිංසක දුප්පත් අය වෙහෙස නොබලා දෙපයේ පිහිටෙන් නයිවලට යති. මේ ජනතාව ගමන් පහසුවක් නැති කමින් විඳින දුක ගැන සොයා බලා ගම හරහා දිනකට දෙවරක් හෝ ගමන් කිරීමට බස් රථයක් ලබා දෙන ලෙස ප්‍රවාහන ඇමැතිතුමා ඇතුළු බලධාරීන්ගෙන් ඉල්ලා සිටිමු.කේ. කළුපහන මාරපොළ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af09101110</link>
    <topic>පාරම්පරික සහල් අලුත් සහල් වලට වඩා පෝෂ්‍යදායකයි</topic>
    <author/>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිවර්ෂ 2030 වන විට ශ්‍රී ලංකාවේ ජනගහනය මිලියන 19 සිට මිලියන 22.9 දක්වා 19.27% කින් වර්ධනය වන බව ජනගහන වර්ධන වේගය සසඳා බැලීමේදී නිර්ණය කළ හැක. ඒ අනුව ජනතාවගේ ආදායම් වර්ධනය සහ නාගරිකරණය සලකා බැලීමේදී ආහාර සඳහා වන ඉල්ලුම ජනගහන වේගයටත් වඩා වැඩි විය හැකි බව දත්ත වාර්තාවන් පෙන්වා දේ.(OECDFAO, 2005) ඉහත ස්වාභාවික වර්ධනය සහ ඉල්ලුම සලකා බැලීමේදී “අපි වවමු - රට නඟමු” සංකල්පය ආහාර නිෂ්පාදනය වර්ධනය සඳහා පැහැදිලි දර්ශනයක් පිළිබිඹු කරයි. කෙසේ වුවද වර්තමානයේ ශ්‍රී ලාංකික දරුවන් ගෙන් 22% ක් අඩු බරැති වන අතර 4% ක් උග්‍ර බර ඌනතාවකින් පෙළෙන බව වර්ග කර ඇත.ශ්‍රී ලංකාවේ වයස මාස 48 - 59 වන දරුවන් ගෙන් 25.3% මන්දපෝෂණයෙන් පෙළෙන බවත් ඔවුන් අතරින් 4.3% උග්‍ර මන්දපෝෂණයෙන් පෙලෙන බවත් ච්ඩ්ඉ (ශ්‍රී ලංකා DHS, 2006/2007) අධ්‍යයන වාර්තාව පෙන්වා දෙයි. එම වාර්තාව තව දුරටත් පෙන්වා දෙනු ලබන්නේ මවුවරුන් ආහාරවල ප්‍රමාණාත්මක තත්ත්වයට වඩා ගුණාත්මක තත්ත්වය පිළිබඳව අවබෝධාත්මක දැනුම ලබා දීමෙන් මන්දපෝෂණ ස්වාභාවය ප්‍රශස්ත මට්ටමකින් අඩුවන බවය.ඉහත කරුණු මත ශ්‍රී ලංකාවට ඌණ පෝෂණය ඉවත් කිරීමටත් වැඩිවන ආහාර ඉල්ලුම සැපයීමත් යන සාධක වෙත මුහුණ දීමට සිදුව ඇත. ආහාර ඉල්ලුම හා සැපයුමට සාපේක්ෂව ආහාර නිෂ්පාදනය සඳහා වන ඉඩම් අවශ්‍යතාව ද බහුල වනු ඇත.නවීන ගොවිතැන් ක්‍රමයශ්‍රී ලංකාවේ ජාතික සහල් නිෂ්පාදනයේ සාමාන්‍ය 1970 සිට 1980 මුල් භාගය දක්වා හෙක්ටයාරයකට මෙට්‍රික් ටොන් 2 සිට හෙක්ටයාරයකට මෙට්‍රික් ටොන් 3.5 දක්වා වර්ධනය විය. එතැන් සිට 95% ක් පමණ සහල් නිෂ්පාදන ප්‍රමාණය වැඩි දියුණු කළ ගොවිතැන් ක්‍රමයට අනුගත කළ ද නිෂ්පාදනය ඒකාකාරී විය.මීට අමතරව ඒක පුද්ගල සහල් පරිභෝජනය 1999 සිට 2008 වන විට වසරකට කි. ග්‍රෑම් 95 සිට 100 දක්වා වර්ධනය විය. මෙහිදී පැරැණි ශ්‍රී ලංකාවේ ආහාර පුරුදු සහ සහල් ප්‍රභේද පිළිබඳව අධ්‍යනයෙක යෙදීම වැදගත්ය. එම ප්‍රභේද සඳහා පොහොර සහ කෘෂි රසායන භාවිතය අවම වූ බැවින් ආහාර සුරක්ෂිතතාව ඉහළ තත්ත්වයක පැවැතිණි.අතීත සාක්ෂි විමසා බැලීමේදී විශේෂයෙන්ම රජරට ශිෂ්ඨාචාර සමයේදී ගොවිතැන් ක්‍රමය ජාතික ආහාර සුරක්ෂිතතාව තිරසාරව පවත්වාගෙන ගිය බවට කරුණු හෙළි වේ. සිරිවීර (2005) දී පෙන්නුම් කරනුයේ රජරට ගොවීන් ගොවිතැනට සම්බන්ධ නොවන භික්ෂූන් වහන්සේලා විශාල ප්‍රමාණයක් පෝෂණය කළ බවයි.මිහින්තලේ දක්නට ඇති “බත් ඔරුව“ නෂ්ඨාවශේෂ ඔහුගේ මතයට ප්‍රබල සාක්ෂි දරයි. තවද ඔහුගේ වාර්තාව පෙන්නුම් කරනුයේ 13 වන හා 14 වන ශත වර්ෂ වලදී වපුරන ලද සහල් ප්‍රභේද වල අස්වැන්න 80% ක් පමණ වූ බවය. එම ප්‍රභේද සඳහා කෘත්‍රීම පොහොර වර්ග භාවිත කළ බවට කිසිදු සාක්ෂියක් නොමැත.ඔවුන් වගා කර ඇත්තේ නියම කාලය තෝරා බේරා ගෙන (බණ්ඩාර, 2007) වන අතර 4 වන ශත වර්ෂයේ තෝනිගල ශිලා ලිපිය පෙන්නා දෙන පරිදි පිට දද හස (මහ) අකාල හස (යල) සහ මැද හස (අතර මැද) ලෙස කන්න 3 ක් වගා කර ඇත. ඒ අනුව වර්තමාන ගොවිතැන් ක්‍රමය ප්‍රමාණාත්මකව සහ ගුණාත්මකව යන දෙආකාරයෙන්ම අවශ්‍ය ඉල්ලුමට වඩා අවම අගයක් බව පැහැදිලිය.එයින් පෙන්වා දෙන පැහැදිලි කරුණ වනුයේ නවීන ගොවිතැන් ක්‍රමය ස්වභාව ධර්මය තරගකරුවකු ලෙස සලකන තත්ත්ව විචාරය වෙනස් කළ යුතු කාලය එළැඹ ඇති බවය. ඒ අනුව පිළිගත හැකි කරුණ වනුයේ ස්වභාව ධර්මය ගොවිතැනෙහි ඉහළ අගයක් ලබා ගැනීම සඳහා අභිබවා යා යුතු නොවන මිත්‍රශීලී ශක්ති ප්‍රභවයක් ලෙසය.කෙසේ වුවද ගොවිතැන් ක්‍රමය සහ පාරිසරික ක්‍රමවේදය අතර අන්තර් සම්බන්ධතාව තරමක් සංකීර්ණය. බොහෝ පාරිසරික ගැටලු කෘෂිකර්මාන්තයට පරිබාහිරව දේශපාලන, සංස්කෘතික, සමාජයීය සහ ආර්ථික සාධක මත නිත්‍ය සම්බන්ධතාවකින් ඇති වන්නකි. නවීන ගොවිතැන් ක්‍රමය හරහා කෘත්‍රිමව ඇති කරනු ලබන මෙම තරගය පරිසරයට හා මානව ජීවිතයට අභාග්‍ය ප්‍රතිඵල ඇති කරවයි.නවීන ගොවිතැන් ක්‍රමය ජලයේ සහ පරිසරයේ ගුණාත්මක බාවයට පුළුල් ලෙස බලපෑම් ඇති කරන ක්‍රියා වලියකි. පිරිසිදු ජලය දූෂණය වන ප්‍රකට සාධකය වනුයේ කෘෂිකාර්මික බිම් වලින් ඉවත් වන පිරිපහදු නොකරන ලද ජලය ප්‍රධාන ජල මාර්ග වලට එකතු වීමය.ඒ අනුව ශ්‍රී ලංකාවේ බොහෝ ජලාශ මේ වන විට බැර ලෝහ එකතු වීමෙන්, නොනැසී පවතින කාබනික විෂ ද්‍රව්‍ය, සහ මානව ජීවිතයට හානිදායී පෝෂ්‍ය පදාර්ථ වලින් දූෂණයට ලක්ව ඇත.ශ්‍රී ලංකාවේ ජලාශ වල ජලය විධිමත් පිරිසිදු කිරීමේ තාක්ෂණයකින් තොරව බීමට ගන්නේ නම් ක්ලෝරෆිරිෆොස් පැවැතීම විශේෂ අවධානයක් යොමු කළ යුතු කරුණක් වන්නේය. එහි බැරෑරුම්කම වනුයේ මොළයට හා ස්නායු පද්ධතියට විෂ වන ද්‍රව්‍ය මඟින් මරණය ඇති කරන බැවිනි.පොහොර නිසා ජල දූෂණයකෘමිනාශක ගොවි බිමට යෙදීම අපට ලැබෙන අස්වැන්නේ ලාභදායිතාව හෝ ජලයට සිදුවන දූෂණය ගැන නොසලකා වැඩි වැඩියෙන් යෙදීමට අප පුරුදුව ඇත. ශ්‍රී ලංකාවේ වී ගොවීන් විසින් වසර 2000 දී පාවිච්චි කරන ලද යූරියා ප්‍රමාණය වන මෙ. ටොන් 193.000 ට සාපේක්ෂව 2004 වසරේදී පාවිච්චි කරන ලද යූරියා මුළු ප්‍රමාණය මෙ. ටොන් 220,000 ක් වේ.කෙසේ නමුදු යූරියා යෙදූ ප්‍රමාණයට සාපේක්ෂව අස්වැන්නෙහි වර්ධනයක් ලැබී නොමැත. යල සහ මහ කන්න දෙකම සැලකිල්ලට ගැනීමේදී යූරියා මෙ. ටොන් එකක් යෙදීමෙන් ලැබූ අස්වැන්න වසර 2000 දී මෙ. ටොන් 14.82 වන අතර එය 2004 දී මෙ. ටොන් 11.94 ක් විය.කල්පිටිය ප්‍රදේශයේ නයිට්ට්‍රේට් නිසා සිදුව ඇති දූෂණය ශ්‍රී ලංකාවේ මහජනයාට අධික රසායනික පොහොර භාවිතය පිළිබඳව කදිම නිදසුනක් සපයයි. නයිට්‍රේට් නිසා පානීය ජලය දූෂණය මත සිදු වූ මූලික සාධකය වන්නේ නිල් දරු උපත් වැඩිවීමයි. නයිට්‍රේට් ප්‍රමාණය වැඩි වීමට ප්‍රධාන සාධකය වී තිබුණේ කුඹුරු ඉඩම් වලට යොදන නයිට්‍රජන් පොහොර මඟින් සිදුවන ජල දූෂණයයි.එහිදී ළදරු මරණ ප්‍රමාණය සහ නයිට්‍රේට් සාන්ද්‍රණය සමඟ සහ සම්බන්ධතාවක් දක්නට ලැබිණි. කල්පිටිය ප්‍රදේශයේ වගා ළිං අධීක්ෂණයේදී පෙන්නා දී ඇති කරුණක් වනුයේ ඉඩම් භාවිතය හා භූගත ජලය සමඟ සෘජු සම්බන්ධතාවක් ඇති බවය. ගොවිතැන සඳහා යොදා ගෙන ඇති ඉඩම් සහ වගා නොකරන ලද ඉඩම් සැසැඳීමේදී නයිට්‍රේට් සාන්ද්‍රණය 10 - 15 mg 1 - 1 සිට 0.2 mg 1 -1 දක්වා විහිදී ඇත.උතුරු මැද වකුගඩු රෝගයපොහොර නිෂ්පාදන අවස්ථාවේදී සාමාන්‍යයෙන් දූෂණයට ලක් වන අතර එහිදී පොහොරවලට සහ බොහෝ බැර ලෝහ වර්ග එකතු වේ. විශේෂයෙන්ම කැඩ්මියම් වනාහි ෆොස්පරස් පොහොර හරහා බෝග වගා කරනු ලබන භූමියට එකතු වන ඉතාමත් විනාශකාරී ලෝහයකි.(ක්ලැසීන්, 1996) කැඩ්මියම් සින්ක් හා සමාන රසායනික ස්වභාවයක් ඇති නිසා බෝගයන්ට, සතුන්ට හා මානවයන්ට විෂ සහිත වේ. කැඩ්මියම් ජෛව සෛල තුළ නොනැසී පවතින බැවින් එය ජීවියකු විසින් අවශෝෂණය කර ගනු ලැබුවහොත් අවසානයේදී බහිස්‍රාවය සමඟ පිටවන තෙක් දීර්ඝ කාලයක් නොනැසී පවතී.ජපානයේ කාර්මික අනතුරක් මගින් ඇති වූ සිදුවීමකින් වී වගාවට උපයෝගී කරගනු ලබන ජල සම්පාදනයට කැඩ්මියම් එකතු වීම නිසා කැඩ්මියම් විෂ වීමෙන් “ඉටායි ඉටායි” නම් රෝගයක් ව්‍යාප්ත විය. සහල් වල කැඩ්මියම් අවශෝෂණය නිසා ඇති වූ විෂ වීමෙන් වකුගඩු අක්‍රිය වීම නිසා මිනිසුන් මරණයට පත්විය.බණ්ඩාර, 2007 වාර්තා කරමින් පවසනුයේ ශ්‍රී ලංකාවේ උතුරු මැද පළාතේ නිදන්ගත වකුගඩු රෝගය උත්සන්න වීමට ප්‍රධාන හේතුව වාරි ජලසම්පාදනය හරහා ක්‍රියාත්මක වන ප්‍රදේශ වල නිෂ්පාදිත සහල් සහ මිරිදිය ජලාශවල මත්ස්‍යයින්ගේ ආහාර හරහා ශරීරයට එකතු වන කැඩ්මියම් බවය.ඔහුගේ එම පරීක්ෂණ අධ්‍යයන වාර්තාව තව දුරටත් පෙන්වා දෙනුයේ විශේෂයෙන්ම අනුරාධපුරය, පොළොන්නරුව, මැදවච්චිය ප්‍රාදේශීකයන් ගෙන් මේ වන විට වකුගඩු රෝගය සඳහා ප්‍රතිකාර ගන්නා රෝගීන් ප්‍රමාණය 5000 කට අධික බවය.මිනිසා විසින් නිපදවනු ලබන මානව සෞඛ්‍යයට අහිතකර ආහාර නිෂ්පාදන ක්‍රියාවලියට හොඳම විසඳුම ඉතා ස්වල්ප වශයෙන් හෝ එසේත් නොමැති නම් කිසිඳු හානියක් නොවන ක්ෂුද්‍ර ජීවීන් නිසා විනාශයට පත් නොවන කාබනික හානිකර ද්‍රව්‍ය උපයෝගී කර ගැනීම බව සාක්ෂි පෙන්වා දෙයි. මේ සඳහා ලෝක ආහාර සංවිධානය හඳුන්වා දී ඇති උපක්‍රමය වනුයේ කාබනික ගොවිතැන් ක්‍රමයයි.“කාබනික ගොවිතැන නිර්වචනය කර ඇත්තේ් කෘතිම පොහොර, කෘමිනාශක හා ජාන තාක්ෂණය මඟින් ව්‍යුත්පන්න කරන ජීවීන් භාවිත කිරීම අත්හල වාතයට, පසට හා ජලයට අවම හානියක් සිදුවන අයුරින් එකිනෙකට බද්ද සාමාජයීය ප්‍රභේද වන ශාක, සත්ත්ව හා ජනතාවගේ සෞඛ්‍ය හා ඵලදායිතාව ඉහළ නංවන සමස්ත නිෂ්පාදන ක්‍රියාවලියක් ලෙසය” කාබනික ගොවිතැනෙහි නිවැරැදි බව රැකගැනීම සඳහා විස්තරාත්මක නියමයන් සහ භාවිතයට අනුමත හා අනුමත නොකරන ද්‍රව්‍ය ලැයිස්තුවක් ප්‍රකාශයට පත් කර ඇත. ඊට අමතරව කාබනික සමාජය මඟින් කාබනික ගොවිතැන සඳහා ප්‍රධාන මූල ධර්ම 4 ක් අනුමත කරගෙන ඇත.1. සෞඛ්‍ය මූල ධර්මය : කාබනික ගොවිතැන පසෙහි, එකිනෙකට බද්ධ වූ ශාඛ, සත්ත්ව හා මානවයාගේ් සෞඛ්‍ය සුරක්ෂිත හා වැඩි දියුණු කරන ක්‍රියාවලියක් විය යුතුය.2. පාරිසරික මූල ධර්ම : කාබනික ගොවිතැන ජෛවීය පරිසර පද්ධතිය හා චක්‍රය පදනම් කරගෙන පරිසරය සමඟ ක්‍රියාත්මක වන හා සුරක්ෂිත කරවීමට සහාය දක්වන ක්‍රියාවක් විය යුතුය.3. සාධාරණත්ව මූල ධර්ම : කාබනික ගොවිතැන පොදු පරිසරයට හා ජීවීන් අතර සහසම්බන්ධතාවය ඇති කරවන සාධාරණ ක්‍රියාදාමයක් විය යුතුය.4. ආරක්ෂණ මූල ධර්ම : කාබනික ගොවිතැන වර්තමාන හා අනාගත පරපුරෙහි සහ පරිසරයේ සෞඛ්‍ය හා ජීවන රටාවන් සුරක්ෂිත වන අයුරින් වගකීමෙන් හා සුරක්ෂිතව කළමනාකරණය කළ යුතු ක්‍රියාවලියකි.ඉහත සඳහන් මූල ධර්ම සාධාරණ ලෙස ක්‍රියාවට නැඟිය හැකි නම් විෂ රසායනික වලින් තොර ආහාර සැමටම ලබාදිය හැකි වනු ඇත.අපගේ පාරම්පරික කාබනික ගොවිතැන් ක්‍රමයේදී ජාන තාක්ෂණය යොදා නිපදවන ලද භෝග ප්‍රයෝජනයට නොගනී. ජාන තාක්ෂණය මඟින් නිපදවනු ලැබූ ප්‍රෝටීන් බහුල ආහාර ලබා ගැනීමෙන් ආසාත්මිකතා ඇතිවන බව ප්‍රත්‍යක්ෂ කර ගෙන ඇත.ශ්‍රී ලංකාවේ කෘෂිකර්ම අමාත්‍යංශය කාබනික ගොවිතැන ව්‍යාප්ත කිරීම සඳහා ඉතාමත් වැදගත් සංවර්ධනාත්මක පියවරක් ගෙන ඇති අතර ශ්‍රී ලංකාවේ කාබනික ගොවිතැන ව්‍යාප්ත කිරීමට හා අවශ්‍ය පුහුණුව සැපයීමට පේරාදෙණිය විශ්ව විද්‍යාලයේ කෘෂිකර්ම පීඨය සමඟ ඒකාබද්ධව කටයුතු කිරීමට පියවර ගෙන ඇත.මාගේ පරීක්ෂණ කණ්ඩායම විසින් වසර 2001 දී අරලගංවිලදී නවීන ගොවිතැන් ක්‍රමය සමඟ පාරම්පරික ගොවිතැන් ක්‍රමය පිළිබඳ සංසන්දනාත්මක කරනු ලැබූ පරීක්ෂණයේදී නව කැකුලම වගා ක්‍රමය හරහා කරනු ලැබූ පාරම්පරික කාබනික වී ගොවිතැන තුළින් නවීන ගොවිතැන් ක්‍රමයට වඩා ඉහළ ලාබයක් ලබා ගැනීමට හැකි විය. (වගු අංක 1)වගු අංක 1 කැකුලම හා නවීන ගොවිතැන හරහා සහල් නිෂ්පාදනයේ ලාබදායිතාවයේ සංසන්දනාත්මක විග්‍රහය. (2001 මිල පදනම මත)ගොවීන් තිදෙනෙකු අතර සාමාන්‍යයඑහිදී හඳුනාගත් විශේෂ ලක්ෂණයක් වූයේ සම්පූර්ණ වල් පැල විනාශ කිරීමේ ක්‍රමවේදයක් අනුගමනය නොකිරීමත් කෘමී පාලනය සඳහා ජෛවීය පාලන ක්‍රම උද්යෝගීමත් කිරීමත් තුළින් සාර්ථක ප්‍රතිඵල අත්කර ගැනීමකි. පාරම්පරික ගොවිතැනේදී කිසිදු අකාබනික පොහොර හෝ රසායනික පොහොර භාවිත නොකරන අතර ජලය සංරක්ෂණය සඳහා වසුන් ක්‍රමය සාර්ථකව උපයෝගී කරගනු ලැබුණි.ජලය උපයෝගී කරගැනීම නවීන ක්‍රමය යටතේ හෙක්ටයාරයකට ඝන මීටර 73,804 ක් වූ අතර එය සංසන්දනාත්මකව නව කැකුලම ක්‍රමයේදී හෙක්ටයාරයකට ඝන මීටර 14,993 කි. නව කැකුලම මඟින් ජලය පරිහරණ කාර්යක්ෂමතාව සංසන්දනයේදී දැක ගත හැකි වූයේ නවීන ගොවිතැනේදී වියළි ද්‍රව්‍ය නිෂ්පාදනය ඝන මීටරයකට ග්‍රෑම් 5.147 ක් මුදා හරිද්දී නව කැකුලමේදී එය 2.36 ක් විය.(බණ්ඩාර, 2007) ජලය ඒකකයකට නිපදවනු ලබන කාබෝහයිඩ්‍රේට් ප්‍රමාණය කාබනික ගොවිතැනේදී ඉහළ අගයකි. වර්ෂ 2006 දී එදිරිවීර අධ්‍යයන වාර්තාව අනුව පාරිසරික ගොවිතැනෙහි නියැලුනු ගොවීන් 52 ක් (රාජාංගනය 16, ගල්නෑව 12, පළුගස්වැව 4, මාතලේ මුරුතොළුව 10, මාතලේ පුබ්බිලිය 10) සහ නවීන ගොවිතැනෙහි නියැලුනු ගොවීන් 53 ක් (රාජාංගනය 12, ගල්නෑව 14, පළුගස්වැව 4, මුරුතොළුව 17, පුබ්බිලිය 6) අතර කරන ලද සංසන්දනයෙන් සොයා ගනු ලැබුවේ 2006 යල කන්නයේ රාජාංගනයේ පාරිසරික ගොවිතැනෙහි නියැලුනු ගොවීන්ගේ සාමාන්‍ය අස්වැන්න බුසල් 94 ක් බවත් නවීන ගොවිතැනෙහි අස්වැන්නේ සාමාන්‍ය බුසල් 99 ක් බවත්ය.වසර 2007 දී අප අධ්‍යයනය කළ තවත් කරුණක් වූයේ පාරිසරික ගොවියා විෂ නොවන සෞඛ්‍ය සම්පන්න ආහාර ලබා දෙන්නෙක් පමණක් නොව එම ක්‍රමය සමතුලිත ආහාරයක් ද ලබා දෙන වගා ක්‍රමයක් ද බවය.තවද පාරිසරික ගොවිතැනෙහි නියැලෙන ගොවියාට ඔහුගේ පවුලට වසර පුරාවටම එළවළු සැපයිය හැකි තත්ත්වයක් ද, නවීන ගොවියාට මාස 6 ත් 9 ත් අතර ආහාර හිඟතාවයක් ද ඇති බවත් අධ්‍යයනයට ලක් විය. තවද එදිරිවීර 2007 වාර්තාව පෙන්වා දෙනුයේ පසුගිය වසර 5 ක කාල සීමාව සැලකිල්ලට ගෙන පාරිසරික ගොවීන් 51 දෙනකුගේ ආහාර සුරක්ෂිතතාවය සලකා බැලීමේදී ඉන් 40 දෙනෙකු ඉතාමත් ප්‍රශස්ත මට්ටමකත්, 11 දෙනකු මධ්‍යස්ථ වශයෙන් සුරක්ෂිතවත්, 1 ක් අයෙක් පමණක් ආහාර හිඟතාවයකට මුහුණ දුන් බවය. නවීන ගොවීන් 49 ක් අතරින් 8 දෙනකු පමණක් ආහාර සුරක්ෂිත අතින් වඩාත් යහපත් වූ අතර, 35 දෙනකු මධ්‍යස්ථ තත්ත්වයකත් 6 දෙනකු කිසිවක් නොමැති තත්ත්වයකත් පැවතිණි.සහලේ පෝෂණ ගුණයඅපගේ අධ්‍යයනයන් ගෙන් පෙන්වා දුන්නේ කාබනික ගොවිතැන සඳහා යොදා ගනු ලබන පාරම්පරික සහල් වර්ගයන්හි පෝෂණ ගුණය අද බොහෝ ජනපි‍්‍රයව ඇති තිරිඟු පිටි වලට හා වැඩි දියුණු කරන ලද සහල් වර්ග වලට වඩා බොහෝ සේ වැඩි බවය.රත් සුවඳැල්, කුරුළුතුඩු වී, කළු හීනැටි සහ රත්තැල් ආදියෙහි සම්බා (වැඩි දියුණු කරන ලද ප්‍රභේද) සහල් වලට සාපේක්ෂව ඉතා වැඩි අගයකින් ප්‍රෝටීන ඇති බවය. සෑම පාරම්පරික ප්‍රභේදයකම වාගේ යකඩ, සින්ක්, සහ කෙඳිති ස්වභාවය ඉතා වැඩි අගයක් ගන්නා බව දක්නට ලැබිණි.නාගරික ජනයාට දැකගත හැකි වටිනාම සාධකය වනුයේ දියවැඩියා රෝගීන්ට නිර්දේශ කරනු ලබන රතු කැකුළු වල ඇති සීනි ප්‍රවණතා අගයට (52) වඩා කාබනික ක්‍රමයට වගා කරන ලද සුවඳැල් සම්ප්‍රදායික සහල් ප්‍රභේදයේ ඇති සීනි ප්‍රවණතා අගය (35) ඉතාමත් පහළ අගයක් බවය. ඉතාලි සුදු සහල් වල එම අගය 102 ක්ද තිරිඟු පිටිවල 89 -99 ක්ද ග්ලුකෝස් 100 ක්ද වේ.සීනි ප්‍රවණතා අගය පිෂ්ඨය මත ලේ වල සීනි මට්ටම නිර්ණය කරන අගය වේ. සීනි ප්‍රවණතා අගය වැඩි ප්‍රමාණයක් ඇති ආහාර වලින් ආහාර දිරවීමේ කාර්යයේදී වැඩි ප්‍රවණතාවකින් ලේ වලට සීනි මුදා හරී. පාරම්පරික ඥානය උපයෝගී කරගෙන කරනු ලබන කාබනික ගොවිතැනේදී ආහාර නිෂ්පාදනය සඳහා බාහිරින් එකතු කළ යුතු ද්‍රව්‍ය (පොහොර සහ කෘමිනාශක) හෝ ආහාර පිළිසකර කිරීමේදී යොදා ගත යුතු ද්‍රව්‍ය අවම කළ හැක.ආහාර පරිහරණයේදී විශේෂයෙන්ම දියවැඩියාව ඇතුළත්ව සෞඛ්‍ය අවදානම අවම කර ගැනීමට ආහාර ලබා ගැනීමේ ක්‍රම වේදයේ වෙනසක් සහ ආහාර පුරුදුවල වෙනසක් ඇති කර ගත යුතුය. පාරිසරික ගොවිතැන් ක්‍රමය ශ්‍රී ලංකාවේ විධිමත්ව ව්‍යාප්ත කිරීම තුළින් ශ්‍රී ලංකාවේ ආහාර සුරක්ෂිතතාව ඇති කරගත හැකි බව අවිවාදයෙන් ප්‍රකාශ කළ හැක.අවසාන වශයෙන් කිව යුතුව ඇත්තේ ආහාර නිෂ්පාදනයේදී සැලැකිය යුත්තේ කාබෝහයිඩ්‍රේට් ප්‍රමාණ්‍ය්‍ය වර්ධනය කරගැනීම පමණක් නොව පූර්ණ පෝෂණ ගුණය වර්ධනය කර ගැනීමක් බවය.එය රජ රට ආහාර සංස්කෘතිය මොනවට දක්නට ලැබිණි. එබැවින් දැන් කළ යුතුව ඇත්තේ එම ශ්‍රී විභූතිය ගැන උදම් අනමින් සිටීම නොව ඒ උදාර වූ ආහාර සංස්කෘතිය යළි නිර්මාණය කිරීමට පියවර ගැනීමය. එය “අපි වවමු - රට නගමු” සහ “දේශීය ආහාර ප්‍රචලිත කරමු” “ගොවි සතිය” ආදි රජයේ වර්තමාන වැඩ පිළිවෙළවල් හරහා සාර්ථක කර ගත හැකි බව අපගේ විශ්වාසයයි.ඒ සඳහා කෘෂිකර්ම අමාත්‍යංශය පේරාදෙණිය විශ්ව විද්‍යාලය හා එක්ව ආරම්භ කර ඇති සම්ප්‍රදායික පාරිසරික ගොවිතැන ප්‍රචලිත කිරීමේ නව වැඩ පිළිවෙළ අනාගතයේ දේශීය ආහාර සංස්කෘතියක් ඇති කිරීම සඳහා සාර්ථකව පල දරන ව්‍යාපෘතියක් වනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af09101111</link>
    <topic>අන්තර්ජාතික කොටි ජාලය</topic>
    <author>කීර්ති මෙන්ඩිස්</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිඇතුගල්පුරවරයට මේ එළඹ ඇත්තේ යක්ෂයාගේ හෝරාවය. දුප්පත් දරුවනට සිප්සතර කියා දුන් ඉංගි‍්‍රසි ගුරුවරයකු පසුගියදා පිහියෙන් ඇන ඝාතනය කරනු ලැබීය. ඊට සතියකට දෙකකට පෙර දිනයෙක විදේශගතව සිට පැමිණි ව්‍යාපාරිකයකු වෙඩි තබා මරා දැමීය.මුළු ඇතුගල්පුරවරයම මේ සිද්ධින්වලින් සසල විය. දැඩි වෙහෙසක් යොදා පොලිසිය ඝාතකයන් හඹා ගොස් ඔවුන් නීතියේ රැහනට හසුකර ගත්තේය.මේ සිදුවීම් සියල්ල වී ගතවූයේ ඉතා කෙටි කලකි. පිපෙන්නට ඔන්න මෙන්න කියා සිටි මල් කැකුළක් වන් දැරිය නිරපරාදේ ඝාතනයට ලක්වූයේ මුළු ප්‍රදේශයම කම්පා කරවමින්ය. වැඩිහිටියන්ගේ අවකල් ක්‍රියා නිසා මේ ළදැරිය සිය ජීවිතයෙන් වන්දි ගෙව්වාය. දෛවය ඒ ළදැරියට අකාරුණික වූයේය. දැරියගේ වියෝවෙන් මුළු ඇතුගල්පුරයම සන්තාපයට පත්විය. ඉකුත් දෙවැනිදා සිදුවූ බෝම්බ පිපිරීමෙන් පුංචි ඉසුරි සදහටම දෙනෙත් පියා ගත්තාය.සිද්ධිය වන විට වේලාව උදෑසන හතට පමණ ඇත. පිපිරීමේ ශබ්දය වැව පාරේ සිය නිල නිවසේ සිටි ජ්‍යෙෂ්ඨ පොලිස් අධිකාරිසිරිල් ප්‍රනාන්දු මහතාටද හොඳින් ඇසුණේය. පිපිරීම් ශබ්දයෙන් කාගේත් සිතට දැනුණේ බියකි. සැකයකි. කුතුහලයකි. ත්‍රස්තවාදීන්ගේ බෝම්බ පිපිරවීම් හමාර වීමෙන් පසු ඇතිවූ නිහඬතාව බිඳ හෙළමින් යළිත් ත්‍රස්තවාදී ක්‍රියාකාරකම් සිදුවී දැයි යන සැකය කා අතරත් පැතිර ගියේය. ජ්‍යෙෂ්ඨ පොලිස් අධිකාරිවරයාගේ ජංගම දුරකථනයට ඇමතුම් ගලා එන්නට විය. රටේ ඉහළම ප්‍රභූවරු පවා සිදුවීම කුමක්දැයි වරින්වර විමසූහ. පොලිස්පතිවරයා ද ඒ අතර විය. සිද්ධිය පිළිබඳ සත්‍ය තොරතුරක් සොයා ගැනීම ඔහුට අවශ්‍ය විය. පිපුරුම් ශබ්දය අනුව එම සිදුවීම කොතැන සිදුවී ද යන්න සොයා ගත් හෙතෙම වහ වහා අදාළ ස්ථානයට ගියේය. කුරුණෑගල උඩවල්පොල ප්‍රදේශයේ නිවෙසක් අසලට ඒ වන විටත් පිරිස් එක්රොක් වෙමින් සිටියහ.වී ඇත්තේ මහ විනාශයකි. නිවෙස ඉදිරිපිට ඇති වෑන්රියක් සම්පූර්ණයෙන් පිළිස්සී හමාරය. එය මහා විනාශයේ තරම පෙන්නුම් කළේය. කෑකෝ ගැසීම් හා විලාප හඬ අතරින් තුවාල වූ දරුවන් රෝහල් කරා ගෙන යෑම ඒ වන විටත් සිදුවෙමින් පැවතිණ.“උදෑසන දරුවන් හත්අට දෙනෙක් වෑන් රියට දමාගෙන පාසලට හැරලීම රියදුරාගේ සාමාන්‍ය සිරිතක්... රියදුරාගේ දියණියත් පාසලට රැගෙන යන අතරේ අනිත් ළමයිනුත් රැගෙන යෑම කරනවා... වෙනදාට වෑන් රථය පාරට ගත්තම තමයි හුඟාක් ළමයි ගොඩවන්නේ... ඒත් එදා තරමක පොද වැස්සක් තිබුණා... ඒ නිසා ළමයි වාහනය නිවෙස ඇතුළේ තිබියදීම වෑන් රථයට ගොඩ වුණා. රියැදුරා ඇවිත් වෑන්රියේ ඇන්ජිම පණ ගැන්වීම කිරීමත් සමඟම තමයි වෑන්රිය පුපුරා ගොස් තිබුණේ...” සිද්ධිය පිළිබඳ මූලික කරුණු විමර්ශනය කළ ජ්‍යෙෂ්ඨ පොලිස් අධිකාරිවරයා කීය.ඉසුරී එරන්දිකා දැරියතුවාල වූ දැරියන් සමඟ වෑන්රියේ රියැදුරා ද ඒ වන විටත් රෝහලට ඇතුළත් කර සිටියේය. මෙම පිපිරීම ජ්‍යෙෂ්ඨ පොලිස් නිලධාරීන්ට මහත් ප්‍රශ්නයක් වූයේය. රෝහලට ඇතුළත් කළ දැරියන් අතර සිටි මලියදේව බාලිකා මහ විදුහලේ ඉගෙනුම ලැබූ එරන්දිකා ගේ තත්ත්වය තරමක් බරපතළ විණ. ඈ ඒ වන විටත් දැඩි සත්කාර ඒකකයට ඇතුළත් කොට තිබුණාය.ඇගේ දිවි බේරා ගැනීමට වෛද්‍යවරුන් නොගත් උත්සාහයක් නැති තරම්ය. ඒත් සුළු මොහොතකට පසු ඇය සදහටම දෙනෙත් පියා ගත්තේ මුළු රෝහලම විලාප හඬින් දෙවනත් කරමිනි. ඒ වන විටත් ඇය බාලිකා විදුහලේ හය වැනි ශ්‍රේණියේ ඉගෙනුම ලැබුවාය. එකොළොස් හැවිරිදි වියේ පසුවූ ඇගේ වියෝව මව්පියනට දරාගත නොහැකිණ තිබිණ. තුවාල ලැබ රෝහල්ගත කර සිටි මල් පොහොට්ටුවන් මේ කුඩා දැරියෝ කාගේත් අනුකම්පාවට ලක්වූහ.පුංචි එරන්දිකා ආගමට දහමට ළැදි දැරියකි. ඇය උදේ හවා බුදුන් වඳින්නීය. නංගී ඇගේ සුරතලිය වූවාය. නංගිගේ උපන් දිනයට ගෙනැවිත් ඉතිරිව තිබූ ඉටිපන්දම් දොළහක් ඇය ඉතිරි කරගෙන සිටියේ තම උපන් දිනය ඉහළින්ම සමරන්නටය.ඉසුරි එරන්දිකා පවුලේ වැඩිමහල් දරුවාය. ඇය මවුපියන්ගේ පමණක් නොව මලියදේවයේ ගුරු භවතුන්ගේ පවා ආදරය හා සෙනෙහස දිනාගෙන සිටියාය.ඇය වෑන්රියේ පාසලට යන්නේ වෑන්රිය දිනපතාම නගරයට යන නිසාය. වෙනදාට වෑන්රියේ පිටුපස හිඳගන්නා ඇය එදා හිඳගත්තේ ඉදිරිපස අසුනකය.ඇගේ මව රැකියාවක් නොකළත් පියා විදුලිබල මණ්ඩලයේ සේවය කරන්නේය. ඇගේ පි‍්‍රයතම විෂය වූයේ දෙමළ භාෂාවය. ඒ සඳහා ඇයට පසුගිය වාර විභාගයේදී ලකුණු 98 ක් ලැබී ඇත. ඒ නිසාම ඇය දෙමළ විෂයය පිළිබඳ නායිකාව ද වූවාය.ඇගේ උපන් දිනය යෙදී තිබුණේ ලබන මස නව වැනිදාටය. ඇය සිය පියා සමඟ එදා පාසල් යන්නට ආවේ ද උපන් දිනය ගැන කතා කරමිනි.“තාත්තේ එදාට මගේ යාළුවන්ටයි දෙමළ උගන්වන මිස්ටයි කැවිලි ගෙනියන්න ඕනේ... හොඳද...” ඇය සිය පියාට කීවාය. පියා බලා සිටියදී ඇය වෑන්රියට ගොඩ වූවාය. ගතවූයේ නිමේෂයකි. පියාගේ දෑස් ඉදිරිපිටම කුරිරු බෝම්බය පුපුරා ගියේය. පුංචි ඉසුරි ඒ අතරය.“දෙවියනේ... මගේ දුව...”සිද්ධිය සියැසින් දැක බලාගන්නට ගිය ජ්‍යෙෂ්ඨ පොලිස් අධිකාරිවරයා රෝහලට ද ගොස් තත්ත්වය පරීක්ෂා කරන්නට විය. ඔහුගේ අවධානය යොමුවී තිබුණේ වෑන්රියේ රියදුරා වෙතය. රෝහල් ඇඳ මත සිටි ඔහුට එතරම් බරපතළ තුවාල නොවූ අතර ඔහුගේ දකුණු දණහිසේ කුඩා තැල්මක් පමණක් විය.“මට හිතුණා අනිවාර්යෙන්ම මොහුගේ කිසියම් ප්‍රශ්නයක් මත මෙය සිදුවන්න ඇති කියලා... ඒ අතරෙ අපිට තොරතුරු ලැබුණා මොහුගේ චරිතය ගැන... මීට කලින් මොහු හා බිරිය අතර ඇතිවුණ ආරවුලක් පොලිසිය තෙක් පැමිණ තිබුණා. එහිදී මොහුගේ බිරිය පැමිණිල්ලක් කර තිබුණා... මොහු තමා සමඟ අඩදබර කරන බවත්, ඒ නිසා තමා දරුවන් ද රැගෙන මවුපියන් වෙත යන බවත්...”“පිපිරීම සිදුවන්නට දින තුන හතරකට මත්තෙන් යළි මොහු එම නිවෙසට ගොස් ඇයට තර්ජනය කොට දරුවන් රැගෙන පැමිණ ඇති බවටත් අපට තොරතුරු ලැබුණා. අපි මුලින් හිතුවා මෙම ආරවුල මත මෙම විනාශකාරී ක්‍රියාව සිදුවන්නට ඇතැයි කියා...”සිද්ධිය වූ ස්ථානයට රස පරීක්ෂකවරයාගේ පැමිණීම ද සිදු වූයේ ඉන් පසුවය. වාහනයේ විනාශය හා ඒ අවට පිපිරී ගිය බෝම්බයේ කොටස් ඔහුගේ පරීක්ෂාවට ලක්විය. කුඩා බෝම්බය වෑන්රියේ දකුණුපස ඉදිරි රෝදයට යට සිමෙන්තිය මත තබන්නට ඇතැයි ඔහු පෙන්වා දුන්නේය. එය රියැදුරාට හරියටම ඉලක්ක වී තිබෙන බව පෙනෙන්නට තිබිණ. කෙසේ වෙතත් වෑන්රිය පණ ගැන්වීමේදී ඉදිරිපස රෝදය මඳක් ඉදිරියට යන්නට ඇත. ඇන්ජිම පණ ගැන්වීමත් සමඟ පිපිරී ගිය බෝම්බය මහත් විනාශයක් ගෙන ආවේ රියදුරු පසුපස අසුනේ සිටි එරන්දිකා දැරියටය.ජ්‍යෙෂ්ඨ නියෝජ්‍ය පොලිස්පති ජයන්ත ගමගේ“රස පරීක්ෂකවරයාගේ නිගමනය වුණේ මෙම කුඩා බෝම්බය එල්ටීටීඊ බෝම්බයක් නොවන බවයි... හැබැයි බෝම්බ පිළිබඳ හොඳට දන්නා එක්ස්පර්ට් කෙනකුගේ වැඩක් බවත් පරීක්ෂණවලදී නිගමනය වුණා... ඉන් අපේ පරීක්ෂණ වෙනතකට යොමුවුණා” යැයි ජ්‍යෙෂ්ඨ පොලිස් අධිකාරිවරයා කීය.“ඔය අතරතුර තමයි අපට රියැදුරාගේ අනියම් සබඳතාවයක් පිළිබඳ තොරතුරු ලැබුණේ. ඒ එම නිවෙසට කිලෝමීටර් බාගයක් පමණ දුරින් පිහිටි නිවෙසක කාන්තාවක් සමඟයි. සැමියා හමුදා පුහුණුව ලැබූ අයෙක්...” ජ්‍යෙෂ්ඨ පොලිස් අධිකාරිවරයා වහා මේ සම්බන්ධව ඉහළ නිලධාරීන් දැනුම්වත් කිරීමෙන් අනතුරුව යුද හමුදා මේජර්වරයකු සමඟ අදාළ කාන්තාවගේ නිවෙසට ඇතුළු වූයේ ය. ජ්‍යෙෂ්ඨ පොලිස් අධිකාරිවරයා ඇගෙන් මෙම අනියම් සබඳකම ගැන ප්‍රශ්න කළේය. ඇය අත තිබූ දුරකථනය ද පොලිස් භාරයට ගත්තේ ය. ඇය සියල්ල නොවළහා කීවා ය. ඒ සම්බන්ධයෙන් පොලිසියට පැමිණිල්ලක් කර තිබූ බවත් තමාගේ එවන් සබඳකමක් නැති බවත් ඇය කීවා ය.තවත් ඇත්ත නැත්ත දැන ගැනීමට කිසියම් සාක්කි එක්කාසුකර ගත යුතුව තිබිණ. ඒ අනුව එම නිවෙස දැඩි සෝදිසියට ලක්විය. නිවසේ හිමිකරු හමුදාවේ සිටියදී ගත් ඡායාරූප ඔහුගේ දස්කම් හා ක්‍රියාශීලී භාවය නිසා ලැබුණු පදක්කම් එම නිවෙසේ එක තැනක තබා තිබිණ. යුද හමුදා මේජර්වරයාගේ ඇස ගියේ එතැනට ය. ඔහුගේ දෙනෙත් පදක්කම් අසල නතර විය. ඔහු මේ බව ජ්‍යෙෂ්ඨ පොලිස් අධිකාරිවරයාට කීවේය.“මේ මෙඩ්ල් එක බෝම්බ නිෂ්ක්‍රීය කිරීම සම්බන්ධයෙන් කෙනකුට දෙන එකක්. මාස ගණනක පාඨමාලාව සමත්වුණායින් පස්සේ ඒ පිළිබඳ මනා වැටහීමකින් පසුව තමයි මේ මෙඩල් එක දෙන්නේ...”ජ්‍යෙෂ්ඨ පොලිස් අධිකාරිවරයාට වෑන් රථයේ සිද්ධිය සිහිපත් විය. එසේ නම් පිපිරී ගිය බෝම්බය සකස් කිරීම ඇගේ හමුදා සැමියා අතින් සිදුවී ඇත්ද? ඔහුට ඇති වූයේ සැකයකි. සියලු කරුණු කාරණා සොයාගත් හෙතෙම යළි කුරුණෑගල මූලස්ථාන පොලිසියට ආවේය. නියෝජ්‍ය පොලිස්පති ශාන්ත රාජපක්ෂ මහතාත් ජ්‍යෙෂ්ඨ නියෝජ්‍ය පොලිස්පති ජයන්ත ගමගේ මහතාත් එතැන වූහ. සොයාගත් තොරතුරු හා සැක කටයුතු සියල්ල ;ජ්‍යෂ්ඨ පොලිස් අධිකාරිවරයා විසින් ජ්‍යෙෂ්ඨ නිලධාරින්ට පැහැදිලි කරනු ලැබුවේ ය.“හරි... සිරිල් දැන් ම ටීම් එකක් මිනිහගේ කෑම්ප් එකට යවන්න... තවත් පරක්කු වෙන්න හොඳ නැහැ...”                     ජ්‍යෙෂ්ඨ පොලිස් අධිකාර සිරිල් ප්‍රනාන්දුජ්‍යෙෂ්ඨ නියෝජ්‍ය පොලිස්පතිවරයා ගේ තීරණය මත කුරුණෑගල මූලස්ථාන පොලිස් පරීක්ෂකවරයාගෙන් සැදුම්ලත් කණ්ඩායමක් වහා මින්නේරිය බලා යෑමට සූදානම් වූයේ ය.ඒ අතරතුර ජ්‍යෙෂ්ඨ නියෝජ්‍ය පොලිස්පතිවරයා වහා අදාළ හමුදා කඳවුර බාර මේජර් ජෙනරාල්වරයාවද දැනුවත් කළේ ය. ඒ අනුව පොලිස් කණ්ඩායම මින්නේරියට ගියේ ය. එතැනදී අවශ්‍ය කටයුතු සඳහා යුද හමුදා නිලධාරීන්ගේ සහාය ලැබිණ.ඒ අනුව සැකකරු නැවතී සිටි ස්ථානය පරීක්ෂාවට ලක් විය. කවුරුත් පුදුමයට පත්වූයේ ඉන් පසුව ය. බෝම්බයක් සැකසීම සඳහා අවශ්‍ය සී 4 වර්ගයේ අධිබලැති පුපුරණ ද්‍රව්‍ය කොටස් ඇතුළු වයර්, ඩෙටනේටර් බැටරි ඇතුළු දෑ එතනදී සොයා ගැනිණි. පසුව සැකකරු පොලිස්භාරයට පත් විය.ඒ වනවිට වේලාව අලුයම දෙක ද පසු වී තිබිණ. සියල්ල සාර්ථක වූ බව පොලිස් කණ්ඩායම බාර මූලස්ථාන පොලිස් පරීක්ෂකවරයා ඒ මොහොතේ ම කුරුණෑගල සිටි ජ්‍යෙෂ්ඨ පොලිස් අධිකාරිවරයාට දැනුම් දෙනු ලැබීය.අවශ්‍ය උපදෙස් ලැබීමෙන් අනතුරුව සැකකරු ද සමඟ පොලිස් කණ්ඩායම කුරුණෑගලට පැමිණියහ. ඒ වනවිට අලුයම පහට ආසන්න ය. සැකකරු තමා ළඟට ගෙන්වා ගත් ජ්‍යෙෂ්ඨ පොලිස් අධිකාරිවරයා සැකකරුගෙන් සිද්ධිය පිළිබඳව විමසීය.“ඇයි... තමන් ඒ වගේ දෙයක් කළේ. බලන්න. දැන් එක දරුවෙක් නැති වුණා. තව කීදෙනෙක් නැතිවෙයිද?... දරුවෝ කී දෙනෙක් තුවාල වෙලා ඉන්නවද... තමන්ටත් දරුවෝ ඉන්නවා නේද?...”ඒ සමඟ සැකකරුගේ දෙනෙත් කඳුළින් තෙත් විය.“මම එහෙම දෙයක් හිතාගෙන නෙමේ සර්...” මොහොතක් ඉකි බිඳිමින් සිටි සැකකරු ඉන්පසු තමා කළ කීදේ සියල්ල පොලිස් අධිකාරිවරයා හා හෙළි කළේ ය. සිය බිරියගේ අනියම් සබඳකම තම සිතේ තදින් කැකෑරුණු බවක් ඔහු ප්‍රකාශ කළ බව ජ්‍යෙෂ්ඨ පොලිස් අධිකාරිවරයා කීවේය.සියල්ල එකින් එක දිග හැරිණ.ඉකුත් පළමු වැනිදා සවස ඔහු කඳවුරෙන් පිටව ආවේ හදිසි අවශ්‍යතාවයකට කඩයකට යන්නට කියමින් ය. ඒ වනවිට වේලාව සවස පහට ආසන්න වී තිබුණේය. අවශ්‍ය උපාංග ද සිය ගමන් මල්ලේ සඟවා ගෙන රාත්‍රි නවය වෙද්දී කුරුණෑගල බස් නැවතුම්පොළට පැමිණ ඔහු එතැනදී තේ බී බැටරි දෙකක් ද මිලට ගෙන ඇති බව පොලිසි පවසයි.ඉන් අනතුරුව ඔහු වෑන් රිය ඇති උඩවල්පොල ප්‍රදේශයට පැමිණ ඇත. ඒ වන විට වේලාව මධ්‍යම රාත්‍රිය ද පසු වී තිබිණ. නිවෙස තුළ කිසිවෙක් පෙනෙන්නට නොසිටියහ. වෑන් රියේ රෝදයකට බෝම්බය සවිකර ඇත්තේ ඉන් අනතුරුව ය.සියල්ල සිදුකොට අවසානයේ කිසිවකුට නොදැනෙන සේ පසුදින අලුයම් කාලයේ දී යළි කුරුණෑගල බස් නැවතුම්පොළට පැමිණි ඔහු බස් රියක නැඟී සිය කඳවුර වෙත පැමිණ තිබේ. පසුදින මාධ්‍ය මගින් සියල්ල ප්‍රචාරය විය. ඇටවූ බෝම්බය නිසා වෑන් රිය විනාශ වී ඇති අයුරු ඔහු විද්යුත් මාධ්‍ය මගින් දුටුවේය. ඉලක්කය වැරදී ඇති බව ඔහුට වැටහිණ. මින් ඔහුගේ සිත දැඩි සංවේගයට පත්විය.“අනේ සර්... මගේ දරුවන් ටික මට බේරලා දෙන්න...”ඔහු ජ්‍යෙෂ්ඨ පොලිස් අධිකාරිවරයාට කීවේය.. මේ වනවිටත් ඔහු රැඳවුම් නියෝග මත පොලිස් අත්අඩංගුවේ පසුවන්නේය. අද හෙට ඔහු අධිකරණයට ඉදිරිපත් කිරීමට නියමිත ය.දිසාබාර ජ්‍යෙෂ්ඨ නියෝජ්‍ය පොලිස්පති ජයන්ත ගමගේ මහතාගේ අධීක්ෂණය මත කුරුණෑගල කොට්ඨාස බාර ජ්‍යෙෂ්ඨ පොලිස් අධිකාරි සිරිල් ප්‍රනාන්දු මහතා මේ පිළිබඳ පරීක්ෂණ මෙහෙය වීය.(පොලිසිය කළ පරීක්ෂණ හා විමර්ශන මත ලිපිය සකස් විය)කීර්ති මෙන්ඩිස්පිංතූර - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=af09101112</link>
    <topic>පොඩි කාලේ දඟ වැඩ කළාට මං දැන් හරිම හොඳයි</topic>
    <author>ටෙක්ලා පද්මිණී කාරියවසම්</author>
    <content>පුතේ, කාර් එක ඔයාම තියාගන්න ලොකු වුණාම මා බලන්න එන්නතොරතුරු තාක්ෂණ ලෝකය හොල්ලන අපේ විකී වික්‍රමරත්නසංචාරක කර්මාන්තයේ දියුණුවට ජනතාවගේ දායකත්වය ඕනෑරාජ්‍ය අය - වැය ලේඛනය සහ අතුරු සම්මත ගිණුමදේශීය කර්මාන්තයට අතහිත දුන් ටී.බී.සුබසිංහඅනවසර මැණික් පතල් නිසා වැනසෙන පරිසරයජීවිතය සුන්දරයිඑල්ලුම් ගහ ඕනැද? එපාද?පාරම්පරික සහල් අලුත් සහල් වලට වඩා පෝෂ්‍යදායකයිනිවෙසේ තිබු පදක්කමකින් සැකකරු හඳුනා ගනීපොඩි කාලේ දඟ වැඩ කළාට මං දැන් හරිම හොඳයිදිළිසෙන දෑසින් මදෙස බලා හිනැහෙන දරුවකු නිරතුරුව මා වටා ගැවැසිනි. රැඳවුම් නිවෙසට ගිය සෑම දිනෙකම මවෙත ළංවීමට ඔහු උත්සාහ දරමින් සිටිනු මම දුටිමි.කිසිදු දරුවකු කෙරෙහි විශේෂත්වයක් හෝ විශේෂ අවධානයක් යොමු නොකිරීමට ආරම්භයේ සිටම මම වග බලාගතිමි.”අම්මේ, ඔයා මගේ අම්මා වගේමයි”දරුවන් අතර සිට නැඟූ ඒ හඩින් මගේ සිත සැලී ගියේය.එහෙත් ඔහු හා සිනාසීමට ද අමතක කළ මම සියලු දෙනා සමඟ සුහදව කතා බහ කළෙමි. මේ ඒ සඳුන් කුමාරගේ කතාවය.කොහොමද ඉතින් මෙහේ හොඳයි නේද?ඔහු මදෙස බලා සිනාසෙයි. වලගැසී යන දෙකොපුල පෙන්වමින් හිස ඇල කොටගෙන බිම බලා සිනාසෙන සඳුන්ගේ මුහුණ බැලීමට මම උත්සාහ කෙළෙමි. ගලවා තණබිස්සේ දැමූ මගේ පාවහන් යුවළ දෑතින් ගෙන හැඩ බලයි. එහි තැවරුණු දූවිලි දරුවකුගේ දෑතට නුසුදුසුය. ඒත් එය බිම තබන්නැයි කීමට මගේ දිව නොනැමෙයි.අපේ අම්මගේ සෙරෙප්පු මීට වඩා ලොකුයි. අම්මා සෙරෙප්පු දැම්මම ඒවා ඇතුළට එබෙනවා කියූ සඳුන් එක එල්ලේම මදෙස බැලුවේය. ඇත්තමයි අම්මේ, ඔයා මගේ අම්මා වගේමයි. අපේ අම්මා පොඩියි. එයාට ඈත තියෙන ඒවා පේන්නෙත් නෑ. අම්මේ, මම මගේ අම්මා එක්ක තරහයි. එයා මම කිරි බොන කාලෙම දාලා රට ගියා. මාව හදාගත්තේ ආච්චි. අම්මා රට ගියාට පස්සෙ අපේ තාත්තා වෙන අම්මා කෙනෙක් එක්ක ගියා. මගේ අම්මා ඉස්සරෝම ආදරේ මට. දැන්නම් අයියට.අම්මා දන්නෙ නෑ, ඉස්කෝලේ හතරෙ පන්තියේ ඉගෙන ගන්න කාලෙ බල්ලෙක් හැපුවා. මට ඉස්කෝලේ යන්නත් බැරිවුණා. මේ තාම තියෙන්නේ ලොකු තුවාලයේ ලකුණු (තුවාල කැළල පෙන්වයි) තුවාල හොඳවුණාම ඉස්කෝලෙ ගියා. ලොකු මහත්තයා මට බැන්නා ලියුමක් ගෙනාවේ නැහැ කියලා. ඉතින් මගේ අම්මා ඉස්කෝලෙට ගියා බල්ලා හැපුව නිසා ඉස්කෝලේ එන්න බැරිවුණා කියල කියන්න.ලොකු මහත්තයා අම්මටත් බැනලා මටත් බැනලා ඉස්කෝලෙන් එළවා ගත්තා. ඊට පස්සේ මට ඉස්කෝලෙ යන්න බැරිවුණා. ගෙදර ඉන්න කොට මගේ යාලුවා අයියා. ගෙදර වැඩ කළාම අපේ අම්මා මට සුදු පුතා කියනවා නැත්නම් කලුපුතා කියනවා.මේ පසළොස් වියැති යෞවනයා සිරකර තැබුව ද ඔහුගේ සිතිවිලි සිරකර තබාලන්නට කවුරුන් සමත්ද? ඔහුගේ වදන් හා හඬ මට කීවේ ඔහු ජීවත්වන සෑම නිමේෂයකම තම නිවෙසේ ඥාතීන් සමඟ සිතින් ගැටෙමින් ජීවත්වන බවයි.මම ගොඩක් කාලෙකින් ආච්චි දැක්කේ නැහැ. ආච්චි මැරිලද දන්නෙ නැහැ. මම ඉස්කෝලේ මහත්තය එක්ක තරහයි. මගේ යාලුවෝ එක්කත් තරහයි. එයාලා මාව හාමුදුරුවන්ට බාර දුන්නා.හාමුදුරුවන්ට? මොන හාමුදුරුවන්ටද?ඇයි, අපි සල්ලි හොරකම් කළ පන්සලේ. අනේ අම්මේ, ඒ හාමුදුරුවෝ හරිම හොඳයි. මට කීවා පුතේ හොරකම් කරන්න එපා හොඳ ළමයෙක් වෙන්න කියලා. මම ඊට පස්සේ හොරකං කළේ නැහැ.අම්මයි බාප්පයි මට දිමි ගොටු දාලා හොඳට ම ගැහැව්වා. අම්මා රට ගිහින් එනකොට බාප්ප කෙනෙකුත් එක්ක ආවා. එයා මට ආදරෙයි. ආදරේට තමයි ගැහුවේ.ඇයි දරුවො හොරකම් කළේ?ඇයි අම්මේ, බය නැද්ද එයාලා ගාව පිහියක් තිබුණා. මට කිව්වා පෙට්ටියේ ඉබ්බා කඩන්න කියලා. අපි රතිඤ්ඤා දැම්ම ඩෝං ගෑවා. ඊට පස්සේ ඉබ්බා තිබුණු විදිහටම තියලා අපි හැංගිලා හිටියා. කට්ටිය ඇවිත් බලා ආපසු ගියාම ඒගොල්ලෝ සල්ලි ගත්තා. මටත් කොළ දුන්නා. මම දන්නෙ නෑ ඒවා සල්ලි කියලා. මම විසිකරලා ගෙදර ගියා. දැන් දන්නවා ඒවා මොණරු කොළ.මං ඊට පස්සේ ඒගොල්ලන් ඉන්න දිහා ගියේ නෑ. තැන තැන ඇවිද ඇවිද හිටියා. ගස් නැග්ගා. බාප්පා හුඟක්ම ගැහුවේ ගස් උඩ නඟින්න එපා කියලා. මට අම්මයි බාප්පයි ගහනවා. බිත්තිය අල්ලගන්න කියලා බාප්පා වේවැලෙන් ගහනවා.එතකොට ආච්චි අඬනවා. බාප්පට නංගි කෙනෙක් හිටියා. මම එයාට හරි ආදරෙයි. මට නම තිබ්බේ ආච්චි. අම්මේ මට මේ නමට වෙන නමක් දාගන්න පුළුවන්ද? මට හැම තිස්සෙම ආච්චි මතක් වෙනවා. එපා පුතේ ඔය නම ලස්සනයි මම කීවෙමි.මම ඉස්සර ආච්චියි බාප්පයි ළඟින් ගියත් බයයි. අය්ය නම් කඩේක වැඩට ගිහින් හිටියේ.මාව හදාගන්න බෑ.. ගම පුරා ඇවිදින්න යනවා කියලා අම්මා ගෙදරක වැඩට දැම්මා. ආච්චි කිව්වා එපා කියලා. මාව ඒ ගෙදර වැඩට දාලා අම්මා ආපහු රට ගියා.. අම්මේ, ඔයාගේ අම්මත් රට ගියාද? මම සිනාසුණෙමි.ආච්චි මට ආදරෙයි. ආච්චී මගේ පණ වගේ. ආච්චිගේ කොණ්ඩේ ඉදිලා නැහැ. කැවුම්, ලැවරියා, අලුවා, වැලිතලප, ආච්චි මට හදලා දෙනවා. උදෙන්ම නැඟිටින්නේ ආච්චියි මමයි.වරින් වර නැවැතිල්ලේ කියාගෙන ගිය සඳුන් අසල වූ කොස් ගසට ඉහළින් හිස් නිල් අහස දෙස දෙනෙත් යොමා බර කල්පනාවකට වැටිණි.දරුවන් කොතරම් අවිහිංසකද? ඔවුහු වැඩිහිටියන් ගෙන් කොපමණ දේ බලාපොරොත්තු වෙනවාද? රස ආහාර, ආදරය, කරුණාව, දයාව, සමඟ රැකවරණ දරුවන් වෙත තිළිණ කළ යුත්තෝ අපි වෙමු.එහෙත් සමස්ත සමාජයේ වෙසෙන දරුවන් වෙනුවෙන් කැපවීමට කිසිවකු ඉදිරිපත් වන්නේ නැත. අධ්‍යාපනය ලබාදී අනාගත බලාපොරොත්තු දල්වා ලිය යුතු ගුරුභවතුන් ගෙන් හෝ දරුවන්ගේ අපේක්ෂා පුබුදුවා ලීමට දිය පොහොර නිසි ලෙස වැටෙන්නේ නැත්නම් මේ දරුවාගේ අනාගතය කෙසේ වනු ඇත්ද?ඉස්කෝලේ නොගියාට මට ලස්සනට අකුරු ලියන්න පුළුවන්. පාටියේ සර් මට ආදරෙයි. සර් නිවාසෙට එන්නේ මං නිසාමයි. අම්මා දන්නවද? මං නැත්නම් මෙහේ එන්නෙත් නැහැ කියලා පාටියේ සර් කිව්වා. පොඩි කාලේ දන්නෙ නැතිව දඟ වැඩ කළාට මම දැං හරිම හොඳයි.ඒ ළමා වියයි යොවුන් වියයි අතර වැඩෙමින් ලෝකය හඳුනාගන්නට උත්සාහ දරන දරුවෙකි.අම්මා දන්නෙ නැහැ බලන්න මගේ ඔලුව, මං හිටිය ගෙදර නෝනා මට ගැහුවා. මේ කකුල පණ නැතිව හිටියේ ඒ ගෙදර මහත්තයා ඇණ පොල්ලකින් ගහලා. දවසක් ගේ හොරු කඩලා අපි මහත්තයලගේ තාත්තගේ ගෙදර ගිය දවසේ. මහත්තයා මට ගැහුවේ මම ගෙදර දොර ඇරලා ගියා කියලා. හොරු ඇවිත් තිබුණේ වහළයෙන්. මම තුවාල වෙලා ඉඳගෙනත් රෝල්ස් හදන්න අල කැපුවා. පිටි ඇනුවා. බබා බලාගත්තා. බබාට කිරිහදන්න වතුර උණු කළේ නැහැ කියලා නෝනා ගහලා මගේ ඔලුව පැලුනා. බෙහෙත් දාන්න එක්ක ගියේ නැහැ. ගෙදර බෙහෙත් දැම්මේ.ඒ මහත්තයා හමුදාවේ. නෝනා වැඩියම ඉන්නේ අම්මලගේ ගෙදර. මහත්තයගේ තාත්තා හරිම හොඳයි. එයාට බේකරියක් තියෙනවා. මං අඬන කොට ඔලුව අතගාලා කන්න මොනව හරි දෙනවා.අපේ මහත්තයා මට සල්ලි දෙනවා තියාගන්න කියලා. ඒත් ගහනවා. මං ඒ සල්ලි එකතුකරන් ඉඳලා එහෙන් පැනලා එනකොට තමයි චෙක් පොයින්ට් එකේදී අවුහුණේ. එතනින් කලපළුවාවට, එතැනින් උසාවියට, ඊට පස්සේ මෙහේට.දරුවා දසන් විදා අවිහිංසක දෑසින් මදෙස බලා සිනාසෙයි. ඒ සිනාව එකවරම විකසිතව ගොස් ඒ අවිහිංසක දෑස් මගේ හිස මත රැඳිණි. දෑස් දිදුළා දෙතොල් සැලිණි. අම්මේ, අම්මගේ කොණ්ඩ ගහක් ඉදිලා.. අම්මෙ මං ගලවන්නද? මම සිනාසී නිහඬවම ඔහුගේ දඟකාරකම් බලා හුනිමි.කියන්න ඇයි ඒ ගෙදරින් පැනලා ආවේ?පැනයකින් මම ඔහුගේ මුව වසා දැමීමි. ඔහු යළි මදෙස බැලුවේය. ඒ දෑසේ ප්‍රශ්න වැලක් ඇඳී තිබිණි. මට නුහුරු ප්‍රශ්න වැලක්. යළි බිම බලා ගත් දරුවා මා අසලින් නැඟිට යන්නට තනද්දී මම ඔහුගේ සුරතින් අල්වා යළි තණ බිස්සෙහි හිඳුවා ගතිමි. බිම බලාගත්වනම සිටි සඳුන් හිස ඔසොවා මගේ දෑසට එබී රහසින් ‘ඒ නෝනයි මහත්තයයි හරි නරකයි. මට කරදර කළා’ මම ගොළු වුණෙමි.අකලට පැසුණු මගේ කෙස් ගස පිළිබඳව මට කිසිදු කනගාටුවක් නැත. එහෙත් ළමා වියේදී මුහුණ දිය නොයුතු අමිහිරි අත්දැකීම් ගොන්නකින් පීඩනයට ලක්ව තවත් ආදරය සෙනෙහස යදින දරුවා පිළිබඳ මසිත හඬා වැටේ.අනුන්ගේ දරුවකු වුවද දරුවකු ලෙස සලකා කටයුතු කරන්නට මේ වැඩිහිටියන්ට නොහැකි වූයේ මන්ද?අද රැඳවුම් කඳවුරක යොවුන් විය ගෙවීයන තුරු සඳුන් සිරකර තබා ඇත. ඔහු තාප්පයෙන් වටකළ ලොවක සිරවී ඇත්තේ නොදරු වියේදී පන්සලකින් මුදල් සොරකම් කළ නිසා නොවේ.තමා එසේ කළ බව සඳුන් කීවේ ස්ව කැමැත්තෙනි. අද ඔහු සිරවී සිටින්නේ මෙහෙකාරකමට රඳවා තැබූ නිවසින් පලාගිය බැවිනි. ඇතැම්විට එම රඳවා තැබීම ඔහුට ආරක්ෂාවක් සලසනු ඇත.ඒත් සත්‍යවශයෙන්ම රඳවා සිරගත කොට ලොවෙන් වෙන්කොට සීමා මායිම් පැනැවිය යුත්තේ සඳුන්ට ම ද? නන්නාඳුනන මට ‘අම්මා’ යයි අමතමින් මවු සෙනෙහස සොයන මේ ළපැටියාට ම ද?ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910111</link>
    <topic>අඬු මිටි රැගෙන පාරට බට ඕෆ් රෝඩ් ශූරයා</topic>
    <author>කේ. සී. ජේ. රත්නායක</author>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝඉන්දික තරග ජයග්‍රහණයකින් පසු කුසලානයක් සමඟකෝට්ටේ දියවන්නා ඔය අසල මඩ වගුරක ලෑන්ඩ් රෝවර් ජීප් රථ දෙකක් භයානක ලෙස උඩුකුරුව පෙරළී තිබිණ. මේ අසලින් වෙනත් ගමනක් යමින් සිටි අපේ මාධ්‍ය මිතුරෙක් තම මාධ්‍ය ආයතනයට ඒ බව වහාම දැනුම් දුන්නේ ය.ආරංචිය පරිදි ඡායාරූප ශිල්පියෙක් සිද්ධිය වූ තැනට ගියේ ය. එහෙත් ඔහු ගේ බලාපොරොත්තු කඩ විය. පෙරළා අපේ මාධ්‍ය මිතුරාට දුරකථනයෙන් කතා කළ ඡායාරූප ශිල්පියා; නෝක්කාඩු බසින් කතා කරන්නට ගත්තේ ය.“මොනාද මහත්තයා උදේ පාන්දරම ලණු දෙන්නේ. මේක ඇක්සිඩන්ට් එකක් නෙවෙයි සෙල්ලමක්...” යි ඔහු කියා සිටියේ ය.“ඒකත් මාර සෙල්ලමක් නේ” යි අපේ මිතුරාට කියැවිණ.මඩ වගුරක තම ජීප් රථය උඩුකුරුව පෙරළෙන ලෙස රිය පැදවීමත් සෙල්ලමක් ද? ඒ සෙල්ලම කරමින් සිටියේ තරුණයෙකි. ඔහු අවදානම් සහගත රිය පැදවීමේ ශූරයෙකි. “ෆෝ බයි ෆෝ ඕෆ් රෝඩ්” යනු ඒ ක්‍රීඩාවේ නමය.ඝන කැලෑවක ජල කඳුරු, මඩ වගුරු, කඳු හෙල් හා වන සතුන් අතරින් දින ගණනාවක් රිය පැදවීම මේ ක්‍රීඩාවේ ස්වභාවයයි. ඉන්දික මහේෂ් සංජීව නම් මේ තරුණයා එදා දියවන්නාව අසල මඩ වගුරක ජීප් රථ පෙරළෙන ලෙස රිය ධාවනය කොට තිබුණේ ද පුහුණුවීමක් සඳහා ය. පසුගිය දවසක දී ඔහු අපට මුණ ගැසිණ.“... හුඟ දෙනෙක් ඒ තරම්ම නොදන්නවා වුණාට ලංකාවෙත් මේ වගේ තරග පැවැත්වෙනවා. මොනරාගල, ඔක්කම්පිටිය, දඹුල්ල, යාල වගේ කැලෑ ප්‍රදේශවල තිබුණු තරග ගණනාවකින් ජය ගන්නත් මට පුළුවන් වුණා. ඉන් පස්සේ අන්තර්ජාතික තරගවලට ගිහිං ඒ තරගවලදීත් ජයග්‍රහණ ලැබුවා. දැන් මට තේරෙනවා මේක තමා මගේ ජීවිතය” යි ඉන්දික සංජීව කතාවට මුල පිරුවේය.“... මගේ තාත්තා රස්සාව කළේ වනජීවි දෙපාර්තමේන්තුවේ. පුංචි කාලේ ඉඳලම කැලෑව හුරු වුණා. ඔය අතරේ ටිකක් ලොකු මහත් වුණහම කැලෑව ඇතුළේ ජීප් එක එළවන්නත් පුරුදු වුණා. එහෙම තමයි මේක පටන් ගත්තේ” යි ඔහු අතීතය ආවර්ජනය කරමින් කියයි.“හැබැයි තාත්තා විශ්‍රාම ගියාට පස්සේ මගේ ජීප් එළවිල්ලත් නතර වුණා. මොකද ජීප් එකක් කුලියට ඉල්ල ගෙන පදින්න වත් අපිට වත්කමක් තිබුණේ නෑ...”වහලයට උඩින් සැඩ පහර ගැලුවත් වාහනයත් රැගෙන එතෙරට යෑමට දරන වෑයමවත්කම නැතිවුව ඉන්දික ගේ ජීප් පැදවීම පිළිබඳ ආශාව නොනැසී පැවතිණ. තමාටම කියා ජීප් රථයක් නැති තැන ඔහු කෙළේ; ජීප් රථ අලුත්වැඩියා කරන කාර්මික ශිල්පියකු බවට පත් වීමය.“... මම දත්මිටි කා ගෙන බලා ගෙන හිටියා. පාරේ යන ලෑන්ඩ් රෝවර්, ඩිපෙන්ඩර් වගේ වාහන ඇහෙන් දැකලා හිතෙන් හීල්ලුවා.ඒ දවස්වල රාජගිරියේ කොටියාගොඩ පාරේ වාහන හදන තැන් කිහිපයක් ම තිබුණා. සමහරු මේ පාරට කිව්වේ පුංචි පංචිකාවත්ත කියලයි. එක එක ජාතියේ වාහන හදන අය හිටියත් ලෑන්ඩ් රෝවර් ජීප් හදන තැනක් තිබුණේ නෑ.ඒ සැරේ මම අඬු මිටි, යතුරු ටිකකුත් හොයා ගෙන පාරට බැස්සා. ජීප් එකක් හදන්න ගෙනාවම මට ඒක එලවලා බලන්නත් ලැබෙනවා. ඔය විදිහට අනුන් ගේ ජීප් එලවලා මගේ ආසාව ඉෂ්ට කර ගන්න අතරේ ටිකෙන් ටික මේක ව්‍යාපාරයක් හැටියටත් දියුණු වුණා.” යි හෙතෙම විස්තර කරන්නට විය.ජීප් රථ පැදවීමේ ආසාව ඉටු කැර ගැනීම සඳහා ම අඬු මිටි කිහිපයක් රැගෙන මහ පාරට බැස්ස ඉන්දික අද ශ්‍රී ලංකාවේ නම ගිය කාර්මික ශිල්පියෙකි. ලෑන්ඩ් රෝවර් හා නා නා මාදිලියේ ඩිපෙන්ඩර් රථ සිය ගණනක් ඔහු ගේ ව්‍යාපාරික භූමිය වටා ගාල් කැර තිබේ. එහෙත් ඔහු මේ තැන දක්වා පැමිණියේ දුෂ්කර ගමනකි. ඒ හරියට ම ඝන කැලෑවක ගිරි දුර්ගයක රිය පදවන ආකාරයේ ම වෙහෙස දෙන එහෙත් හිතට දිරිය වඩන ඕෆ් රෝඩ් තරගයක් ලෙසින්ම ය.“... මුල්ම දවස්වල ජීප් එකක් එලවනවා තියා ඒක පිටින් අතපත ගාලා බලනවටත් සමහරු කැමති වුණේ නෑ. සල්ලි ටිකක් හොයා ගත්තට පස්සේ මට ම කියලා පරණ ජීප් එකක් ගත්තා. මඩ වගුරු, කඳු පල්ලම්, මුහුදු වෙරළ වගේ තැන්වලට වාහනය දාලා ඒක වැඩ කරන්නේ කොහොමද කියලා බැලුවා. ඉන් පස්සේ දුෂ්කර කැලෑ ඇතුළට ගිහිං වේගයෙන් එලවන හැටිත් පුරුදු වුණා.ඔය අතරේ ලංකාවේ ඕෆ් රෝඩ් රේස් තියෙන තැන්වලට ගිහිං ඒගොල්ලෝ මේක කරන්නේ කොහොමද කියලා බැලුවා. මට ඉඩක් ලැබුණු හැම වෙලාවෙම පුහුණුවීම් කළා. ඔය අතරේ දැන් මට පුළුවන් කියන සිතිවිල්ල දැනෙන්න ගත්තම ලංකාවේ තරගවලටත් ගිහිං රේස් පැද්දා. කාලයක් යත්දී ඒවායින් ජයග්‍රහණය ලබන්නත් වාසනාව තිබුණා.”හිත ඇත්නම් පත කුඩා වේද කියූ ලෙසම ශ්‍රී ලංකාවෙන් ජයග්‍රහණ ලැබූ ඉන්දික ඊළඟට කල්පනා කෙළේ තම හැකියාව ලෝක තරගවලට යොදවන්නේ කෙසේ ද යනුවෙනි.ඉන්දික මහේෂ් සංජීව තම සහායක රියදුරු සමඟ මැලේසියාවේ තරගයක් අතරතුර“... වෙනත් රටවල කෙරෙන ‘ඕෆ් රෝඩ්’ රේස්වල වීඩියෝ ගෙන්වා ගෙන බැලුවා. ඒ අය පාවිච්චි කරන්නේ අලුත් ම තාක්ෂණයෙන් දියුණු වාහන. මමත් ලංකාවේ ඒ වගේ වාහනයක් හැදුවා.මොකද මෙතන තියෙන රහස තමා වාහනය පදවන රියදුරයි වාහනයයි කියන්නේ දෙකක් නෙවෙයි එකක්. තමන්ට තියෙන තරගයේ හැටියට ගැලපෙන්න වාහනය හදා ගන්න අපි දැන ගන්න ඕනේ.සාප්පුවෙන් ජීප් එකක් අරගෙන මේ වගේ තරගවලට යන්න බෑ. ඒ නිසා කාර්මික දැනුම හරිම වැදගත්. මේ වගේ තරගවලදී වාහනය නිතරම කැඩෙනවා.ඉතාම ඉක්මණින් ඒක හදා ගෙන ආපහු රේස් එකට යන්න ඕනේ. කඳු හෙල්, ගල් පර්වත, ගංගාවල් මැදින් වාහනය පදවගෙන යන කොට එක තත්පරයක වැරදීමකින් හැම දේම අනිත් පිට පෙරළෙන්න පුළුවන්. ජීවිතය නැති වෙන්නත් පුළුවන්.ඒ වගේ ම නැවත හදා ගන්න බැරි විදිහට ජීප් එක කැඩුණොත් තරගය පරාදයි. ජීවිතයයි වාහනයයි දෙකම පරිස්සම් කර ගෙනයි මේ අවදානම් තරගයට යන්න වෙන්නේ...”ඉන්දික පවසන පරිදි; සම්මත රිය ධාවන පථයක කෙරෙන තරගවලට වඩා ඕෆ් රෝඩ් තරග සපුරාම වෙනස් ය. ධාවන පථයක පෙර පුහුණුවීම් කළ හැකි මුත් ඝන කැලෑවක් මැදින් යන ගමන කලින් පුහුණු විය නොහැක.“... හැම ඕෆ් රෝඩ් තරගයක්ම එකකට එකක් වෙනස්. අපි තරගය අතරදීමයි මාර්ගය දකින්නේ. තරගයට තෝරා ගන්න පරිසරය වගේ ම බාධකත් එකකට එකක් වෙනස්.ඒවා කලින් දැකලා පුහුණු වෙන්න විදිහක් නෑ. හැම දේකටම හරියන විදිහට වාහනය සූදානම් කර ගෙනයි යන්නේ. මොකද ඔය කැලේ ඇතුළේ උදවු කරන්න කවුරුවත් නෑ. ඉන්නේ රියදුරාත් සහායකයාත් විතරයි.”මඩ වගුරු බිමක වේගවත් ධාවනයක“... ගල් පර්වත උඩින් යන කොට බොහෝ වෙලාවට වෙන්නේ වාහනය පෙරළෙන එකයි. වට දෙක තුනක් පෙරළිලා ගිහිං නතර වෙනවා. නමුත් හිත හිතා ඉන්න, සීරීම් තුවාලවලට බෙහෙත් දදා ඉන්න වෙලාවක් නෑ. ආපහු වාහනය හදා ගෙන රේස් එකට යන්න ඕනේ.අන්න ඒකයි මම කිව්වේ වාහනය කැඩුණොත් ඉතාම කෙටි කාලයකදී නැවත ඒක හදා ගන්න දැනුම තියෙන්න ඕනේ. මේ වගේ තරගවලදී ඇඟේ පතේ හයිය වගේ ම හිතේ හයියත් වැදගත්. තාක්ෂණය හා කාර්මික දැනුමත් ඒ වගේමයි” යි ඉන්දික තම අත්දැකීම් ඇසුරින් කියයි.“ලෝකයේ භයානකම ඕෆ් රෝඩ් තරගය තියෙන්නේ කොහෙද?” යි අප නැඟු ප්‍රශ්නයට ඉන්දික පිළිතුරු දුන්නේ අනාගත ඉලක්කයක් පිළිබඳව සිය සිතේ සැඟවුණු බලාපොරොත්තු වසං නො කරමිනි.“... ලෝකයේ හොඳම ඕෆ් රෝඩ් තරගය තියෙන්නේ මැලේසියාවේ. 2006 ඉඳලා මමත් මේ තරගයට පදිනවා. මහා දරුණු වැසි වනාන්තර තමයි තරගයට තෝරා ගන්නේ. එක වතාවක අපිට තිබුණු ඉලක්කය කිලෝ මීටර 850 ක දුර දවස් දහයකින් නිම කරන්න ඕනේ. රටවල් 18 කින් ලෝකයේ හොඳම තරගකරුවෝ මේකට එනවා. මේ වනාන්තරවල නිතරම වැස්ස. ගංගා පිටාර ගලනවා. සර්පයෝ, කූඩැල්ලෝ පිරිලා.ගිරි දුර්ග, කඳු බෑවුම් හරිම දුෂ්කරයි. මේ ගමනට වුවමනා කරන හැම දෙයක් ම අපි යන වාහනයේ ම අරගෙන යන්න ඕනේ. කෑම, බීම, ඩීසල්, ඇඳුම්, විතරක් නෙවෙයි නට් එක පවා ළග තියෙන්න ඕනේ. මොකද මොනවත් ඉල්ල ගන්න පුළුවන් කෙනෙක් ඔය කැලෑවේ නෑ.අනිත් තරගකාරයොත් කාටවත් උදවු කරන්නේ නෑ. වාහනය කැඩුණොත් බිමට අඩිය තියන්න බෑ. සර්පයෝ, කූඩැල්ලෝ ඇඟේ එල්ලෙනවා.එක දවසක් මට හිතුණා මේ මොන දුකක් ද විඳින්නේ කියලා. නමුත් විශ්වාස කරන්න දහදුක් විඳගෙන ගමනාන්තයට ආවම දැනෙන සතුට, ආත්ම ධෛර්යය විස්තර කරන්න වචන නෑ. කාටත් නො පෙනී ඇස්වලින් ගලන සතුටු කඳුළුවල ඒ මුළු කතාවම රැඳිලා තියෙනවා.” යි ඉන්දික සංජීව කියයි.“... දවස් 10 ක් වැසි වනාන්තරයක ගත කරන්නේ කොහොම ද? අතරමඟ නවතින තැන් හදලා තියෙනව ද?” යි අප ඇසූයේ මෝඩ ප්‍රශ්නයක් බව වැටහුණේ ඉන්දික ඊට දුන් පිළිතුරෙනි.“නෑ... රෑට නවතින්නේ කූඩාරමක් ගහගෙන. ඒක පවා අපි යන වාහනයේම අරගෙන යන්න ඕනේ. ආපහු පාන්දරින් ම රේස් එකට යන්න ඕනේ. සමහර දාට කිලෝ මීටර එකක දුරක් යන්න මුළු දවසම ගත වෙනවා. මැලේසියාවේ එක තැනක තිබුණා ගඟක් මැද්දෙන් යන්න, වතුර පාර සැරයි. කඳු ගැටයක් නැඟලා උඩට ගියාම ආපහු එන්නේ එක සීරුවට බෑවුම. ඒ බෑවුම බැස්සහම හම්බ වෙන්නේ ගඟ.කැලෑ මැදින් දුෂ්කර ගමනකගඟ මැද්දෙන් ගිහිං ආපහු කඳු ගැටය නඟින්න ඕනේ. ආපහු බෑවුම බැස්සට පසුවයි ගමන් මාර්ගයට වැටෙන්නේ. සමහර තැන්වල දී වාහනය උඩට ගන්නේ ගහක ගැට ගහපු කඹයක ආධාරයෙන්.මොකද ඒ බෑවුමේ බ්‍රේක් අහන්නේ නෑ. ලිස්සුවොත් මොකද වෙන්නේ කියලා හිතා ගන්නත් බෑ... ඉතිං ඒ වගේ තැන් හම්බ වුණාම මුළු දවසක්ම මහන්සි වෙලයි උඩට එන්නේ” යි ඔහු විස්තර කෙළේය.“මේ අතර අමතක නොවන සිද්ධි එහෙම නැද්ද?” යි අපි කුහුල් සිතින් විමසීමු.“සිද්ධි ගොඩක් තියෙනවා. 2008 මැලේසියන් තරගය තිබුණේ රෙංගානෝ වැසි වනාන්තරයේයි. එක දිගටම වහිනවා. ගංගා උතුරනවා.ඒ වෙන කොට අපි තරගයේ භාගයක් දුරට ගිහිං හිටියේ. තත්ත්වය එන්න එන්නම දරුණු වුණා. තරගය කොහොම වුණත් ජීවිත බේර ගන්නේ කොහොමද කියලාවත් විශ්වාසයක් තිබුණේ නෑ. අන්තිමේදී මැලේසියන් ගුවන් හමුදාව හෙලිකොප්ටර්වලින් ඇවිත් අපිව බේර ගත්තා.එදා අපි ගොඩට ආවේ අපේ වාහනත් නැතුවයි. තවත් තරගයකදී මගේ වාහනය වට කිහිපයක් බෑවුමට පෙරළුණා. එදා නම් ජීවිතය බේරුණේ හාස්කමකින් වගේ” යි ඔහු බැරෑරුම් හඬින් කීය.“ඉතිං ආපහු මැලේසියන් තරගයට යන්නේ නැද්ද?” යි අපි ඇසීමු.“... මොකද නැත්තේ මේ අවුරුද්දෙත් යනවා. හැබැයි මේ සැරේ යන්නේ ශ්‍රී ලංකාවට කප් එක ගේනවමයි කියන විශ්වාසයෙන්. මම දෙපාරක් දෙවැනියාට දිනුවා. මේ පාර ආපහු ලංකාවට එන්නේ පළමුවැනියා වෙලයි”ඉන්දිකට සුබ පතන අතර ම අපි ඔහු ගෙන් මේ ගමන ඒමට උදවු කළ අය ගැන ප්‍රශ්න කෙළෙමු.“... ලංකාවේ උපන්න අපි වාසනාවන්තයි. එදා යතුරු ටිකක් අතට අර ගෙන පාරට බැස්ස මම අද අන්තර්ජාතික තරගවලටත් යනවා. කැපවීම, දක්ෂතාව හා තමන් ගේ අරමුණ කොහොම හරි ඉටු කර ගන්නවා ය කියන විශ්වාසය තියෙනවා නම් දෙවියන් බුදුන් ගේ පවා ආශිර්වාදය ලැබෙනවා. මට යම් යම් ප්‍රශ්න මතු වුණ වෙලාවේ ජනාධිපතිතුමා බොහෝම උදවු කළා. මම එතුමාට බොහෝම ස්තුතිවන්ත වෙනවා.ඒ කරපු උදව්වලට මට කරන්න පුළුවන් හොඳම දේ තමා මේ 4 x 4 ඕෆ් රෝඩ් තරගයෙන් ලංකාව මුල් තැනට ගේන එක. ඒ විශ්වාසයෙන් තමා මම මේ පාර මැලේසියාවට යන්නේ” යි ඉන්දික ලය පුරවා ගත් හුස්මක් සමඟ කීවේය.කේ. සී. ජේ. රත්නායක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910112</link>
    <topic>මගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේ</topic>
    <author>උපාලි සමරසිංහ</author>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝකම්කරු ඇමැති මර්වින් සිල්වාමෙරට වත්මන් දේශපාලන කරළියේ වැඩියෙන් ම ආන්දෝලනාත්මක චරිතය කුමක්දැයි සිතුවහොත් ඔබේ හිසට එන නිසැක පිළිතුර මර්වින් සිල්වා යන්නය. එතරම් මැ මර්වින් සිල්වා හෙවත් අපේ කම්කරු ඇමැතිවරයා දේශපාලනයේ පෙරළිකාරයෙකි. ඇඩොල්ප් හිට්ලර් ඊවා බ්‍රොන් හමුවේ කුඩා දරුවකු සමාන වන්නා සේ ම, මර්වින් සිල්වා ද කෙතරම් චණ්ඩියකු වුවත් තම මෑණියන් හමුවේ කුඩා දරුවෙකි.තම ප්‍රාණ සමානව මවට ඇත්තෙන්ම පෙම් බඳින මේ ඇමැතිවරයා සෙසු සියල්ලන්ට ම ආදර්ශයකි. මා මෙම විශේෂාංගය සඳහා හමුවන්නට ගිය මොහොතේත් හෙතෙම සිටියේ තම 83 වියැති මෑණියන් වෛද්‍යවරයකුගේ අධීක්‍ෂණය යටතේ ව්‍යායාම කටයුතුවල මෙහෙයවමිනි.මවගේ කැමැත්ත අනුව ඇගේ දිරිය සවිය නැංවීම එහි අරමුණ විය. දුටු නුදුටු මේ මිනිසාගේ කටවහරක පෙළගැස්මින් මම ඔහුගේ අම්මාගේ කතාව ඔබට ලියමි.”මේ ලෝකෙ තියෙන සුන්දරම වස්තුව බුදු දහම. සුන්දරම පුද්ගලයා බුදුන් වහන්සේ. ඊළඟට ලෝකෙ වටිනාම වස්තුව තම මෑණියන්. බුදු වෙන්න වුණත් අම්මා කරපිටින් තියාගෙන මුහුදෙ පීනපු ඒ බෝධිසත්ත්වයන් පළමුවැනි විවරණය ලබන්නෙත් අම්මාගෙන්. ලෝකෙම අම්මාවරුන් බිහිවන්නේ දරුවන් හදන්නමයි.දකුණු පළාතේ බෙලිඅත්ත ආසනයේ දම්මුල්ල නමැති සුන්දරගම අපේ ගමයි. පියා ව්‍යාපාරිකයෙක්. නම හේවාකෝපරගේ විලියම් සිල්වා. මෑණියන් පලවින්නගේ කුසුමාවතී මුතුකුමාරණ.මගේ මව්තුමිය පැවැතෙන්නේ රාජකීය පරපුරකින්. රාජාධිරාජසිංහ මහ රජුගේ රාජ සභාව සිනහ රසයෙන් මත් කළ රජ වාසල අදිකාරම් ප්‍රධාන විකටයා අන්දරේගේ ලේ ඥාති සම්බන්ධයක් ඈට තියෙනවා. ඇය අන්දරේ වගේම අතිදක්‍ෂ කාන්තාවක්.එයා වීරවරියක්. නිකම්ම ජෝකර් කෙනෙක් නොවේ. දඹුල්ල හන්දියේ ලෝලුගහයට කඩේ කිව්වම කවුරුත් දන්නවා. ඩී.ඒ. රාජපක්‍ෂ මැතිතුමාගේ කාලෙ පටන් අපි ගමේ ම මහා ශ්‍රී ලංකාකාරයො. ලෝලුගහයට කඩේ කළේ මගේ අම්මා.ජනපතිතුමා චමල් රාජපක්‍ෂ මැතිතුමා, ගෝඨාභය මැතිතුමා මේ කවුරුත් අපේ කඩේ ළඟින් තමයි ගමට යන්නෙ. මවගෙ තිබුණු රාජපක්‍ෂවාදී බව නිසා ම මාත් ;මාන්ටිසෝරි කාලෙ ඉඳන්ම ඒ පැත්තටමයි කැමැති.මා මූලික අධ්‍යාපනය ලැබුවෙ බෙලිඅත්ත කහවත්ත මෙතෝදිස්ත පාඨශාලාවෙන්. අම්මා කමිසයේ ලේන්සුව ගහලා අතින් අල්ලගෙන එක්කාසු කරගෙන ගිහින් මේ පාසලට දාපු දවස මට තවම මතකයි. මේ කහවත්ත ගමේ හිටිය බොහෝ පිරිසක් බෞද්ධ ගැමියො. රෙදි බැනියම් අඳින මිනිස්සු.මුල් කාලෙ කතෝලික ආගමික නායකයින් මේ පාසලට ආවා ගියා. කතෝලික ආගමට අනුව පාසල පවත්වාගෙන යාමට විරුද්ධව පස්සෙ කාලෙක කහවත්ත ගමේ මිනිස්සු පෙළ ගැසී විරුද්ධත්වය පළ කළා. ඒ නිසා 1926 දි මේ පාසල රජයට පවරා ගත්තා. පස්සෙ කාලෙ මා හොයා බැලුවා මා පාසලට ඇතුළත් කැර තිබෙන්නෙ 1948 ජනවාරි 16 වැනිදා. විදුහල්පතිවරයා වෙලා සිටියේ ජී.එස්.පී. අබේසේකර මහතා.මට මතකයි 1956 දි සිංහල භාෂාව රාජ්‍ය භාෂාව කරපු වෙලාවෙ මා හිටියෙ බෙලිඅත්ත මහා විදුහලේ. අම්මා මට ජාතික ඇඳුම අන්දවලා පාසල් ඇරියා. ඒ වෙලාවෙ ජාතික ඇඳුමක් ඇඳන් බෙලිඅත්ත මහා විද්‍යාලයට ගිය එකම ශිෂ්‍යයා මමයි. තමන්ගෙ පුතාට ජාතික ඇඳුම අන්ඳවලා අරින්න ඇයට ශක්තිය තිබුණා.පුංචි කාලෙ ඉඳන් ම මං හරිම දඟකාරයා. ඇළේ දොළේ නාන්න ගියත් අපි කට්ටිය යනකොට එහෙ ඒ වෙලාවට ඉන්න මිනිස්සු ඉවත් වී යනවා. කොයි තරම් කන්ඩ බොන්ඩ තිබුණත් වටේට තියෙන ගස්වල කුරුම්බා ටිකත් ඉවරයි. මට එදා ඉඳන්ම පිරිස් බලය තිබුණා.දවල්ට කන්ට මගේ යාළුවො 10 ක් 12 ක් හැමදාම ගෙදර ඉන්නවා. මේ සියලු දෙනාට සලකන්නෙ මගේ රත්තරන් අම්මා. කොල්ලොත් එක්ක ගහගෙන ඔළු පළාගෙන එනකොට ඒ ගැන වැඩියෙන්ම දුක් වෙන්නෙ අම්මා. ඇය මා චණ්ඩියකු කරන්න කැමැති නැති වුණත් බයාදු පුද්ගලයකු වෙනවාට කවදාවත් කැමැති නෑ. මගේ දඟකාරකම්වලට ඇය අනන්තවත් දුක් විඳලා තියෙනවා. අඬලා දොඩලා කරුණු කියලා තියෙනවා.ඒත් ඇය ඇතුළතින් හරිම ශක්තිමත්. කිසිවකින් සැලුණෙ නෑ. මටත් ආවෙ ඒ ගතිගුණ. විජය කුමාරතුංගට මට නැක්සලයිට් චෝදනා දාලා හිරකරපු වෙලාවෙ ඇය අප දුක් විඳින බව අහලා වේල් ගණන් බඩගින්නෙ පවා හිටියා. (මා පසුව ඒ බව දැන ගත්තා) පසුව ජනාධිපතිනිය වූ චන්ද්‍රිකා එක්ක බත් උයාගෙන විජයටත් මටත් කන්ඩ හිරගෙදරට එව්වෙ අපේ අම්මා.දේශපාලනය කියන්නෙ අපේ ගෙදර බත ඉදෙනවා වගේ අපට අවශ්‍යම දෙයක්. ඒ දේශපාලන කතාන්දරයට එන්න කලින් මා එක් පාසල් සිද්ධියක් කියන්නම්.එක්තරා දරුණු ගුරුවරයෙක් ඉතාම සුළු වරදකට මට කන පැලෙන්න ගැහුවා. වේවැලකින් පහර ගැහුවා නම් කමක් නෑ. කන් අඩිය තුවාලවෙලා ලේ එන්න ගහපු මේ පහර ගැන අම්මට හරිම දුකයි. අම්මා පහුවෙනිදා මාව ඉස්කෝලෙ යැවීම නවත්වලා ඇය දහවල් ගියා ඉස්කෝලෙට. ගුරුවරයා ඛ්මුවුණා. සාමාන්‍යයෙන් මට එතකොට වයස 10 – 12 ඇති.සර්, මේකා වැරැදි කරනවා නම් ගුරුවරුන් හැටියට ඔබට දරුවා හදන්න තලන්නත් අයිතියක් තියෙනවා. ඒත් වේවැලක් හරි කෝටුවක් හරි අරන් ගැහුවා නම් අපිත් කැමැතියි. ඇයි! සර් මේ විදියට දරුවගේ ජීවිතයට අධ්‍යාපනයට බලපාන්න කන පැලෙන්න ගැහුවෙ. මේක එක දවසක් නොවේ දිගටම බලපාන්න පුළුවන්. සර්ට, මේ විදියට කවුරුන් හරි ගැහුවොත් ඒකට සර් කැමැතිද? ඇය ඇහුවා.ඇය ඔහුට කරුණු පැහැදිලි කැර දුන්නෙ තරමක් ආවේගකාරීවයි. පස්සෙ එම ගුරුවරයාගෙ ප්‍රචණ්ඩකාරි හැසිරීම නැවතුණා. මට ඒ ගැන කීවෙ යාළුවො. අයුක්තියට අසාධාරණයට එරෙහිව කටයුතු කරන්නත්, ගරු කළ යුත්තන්ට සලකන්නත් උගැන්වුවෙ මගේ අම්මා.මට ආවෙත් ඒ ගතිගුණමයි. ඒ සිද්ධියෙන් අම්මා මට උගැන්නුවෙ ගුරුවරුන්ට නොසලකන්න නොවේ. වැරැද්දට කවුරුවත් ගරු නම්බු ඇතිව නොසැලකිය යුතු බවයි. අපේ අම්මගෙ හා තාත්තගෙ දේශපාලනය කරන්නන් වාලේ කරන්නක් නොවේ. ඒකෙ බරපතළ තේරුමක් තිබුණා.රුහුණේ අතීතයේ තිබුණෙ සෞභාග්‍යමත් වාරිමාර්ග ව්‍යුහයක්. මේක නටඹුන් වුණාට පස්සෙ උපතින්ම ගොවියන් වූ රුහුණු ජනතාවට තම ජීවනෝපාය වූ ගොවිතැන කරන්නට අවශ්‍ය ජලය ලබා ගැනීම ප්‍රශ්නයක් වුණා.මඩ ගොවිතැනට ආපු මේ ප්‍රහාරයෙන් බේරෙන්න ඒ අය ගොඩ ගොවිතැනට බැස්සා. ඒත් ඉංගී‍්‍රසින් ආණ්ඩුවේ ඉඩම් හැටියට මේ ගොඩ ඉඩම් රුහුණු ජනතාවගෙන් උදුරාගෙන හිටපු වෙලාවෙ ඒකත් ප්‍රශ්නයක් වුණා. රුහුණේ ගොවියන්ට කොටින්ම වගාවට ඉඩම් නැතිවුණා.මේ වෙලාවෙ රුහුණු ජනතාව හා ගොවියන් වෙනුවෙන් හඬක් නැඟුවෙ රාජපක්‍ෂවරුන් විතරයි. යමක් ලබා දුන්නේ ඔවුන් විතරයි. එනිසාම අපේ පියා හා මෑණියන් ඔවුනට ළෙන්ගතු වුණා. බහ තේරෙන කාලෙ ඉඳන්ම මා ඇසුවෙ රාජපක්‍ෂවරුන් ගැන.ඩී.ඒ. රාජපක්‍ෂ මහත්මයාගේ රාමු කළ පින්තූරයක් අපේ නිවසේ බිත්තියේ එල්ලා තිබුණා. අම්මා හා තාත්තා දෙදෙනාම රාජපක්‍ෂවරුන්ගේ ආධාරකරුවන් බැවින් පෝස්ටර් ගැසීම්, කොඩිදැමීම් ආදිය පැවැරුණේ මටයි.වේදිකාවක අද වුණත් මා වේගයෙන් කරුණු කතා කරන්නෙ අම්මා දේශපාලන උණුසුම මැද කතා කළ විදිහටයි. මගේ කතා විලාසය අහලා වැඩියෙන්ම සතුටු වුණේ අම්මා.1956 රාජ්‍ය බලයට ආපු එස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන් 1959 සැප්තැම්දර් 26 සාහසිකයකුගේ වෙඩි පහරින් මිය ගිය අවස්ථාව එදා ශිෂ්‍යයෙක් හැටියට මා කම්පනය කළ දෙයක්. මා ඒ වෙලාවෙ අම්මගෙ කඩේට වුවමනා හාල් ටික සමූපකාරයෙන් අරගෙන මෝටර් බයිසිකලයෙන් ආවා විතරයි. ඒ කාලෙ බැටරියෙන් ක්‍රියා කරන රේඩියෝවක් තිබුණෙ අපේ ගෙදර විතරයි.ඒ නිසා වැඩසටහන්වලට සවන් දෙන්න ගැමියොත් පිරිලා ඉන්නවා. මේ සිද්ධිය අහලා මට කලන්තයක් හැදිලා වැටිලත් තියෙනවා. බණ්ඩාරනායක ශ්‍රීමතාණන් නැතිවූ මේ කම්පනය අස්සෙ අපේ පාසලෙ විවාදයක් තිබුණා. වඩා හොඳ රෙද්ද බැනියම ද? කලිසමද? කියලා. අම්මා කීවා රෙද්ද බැනියම හොඳයි කියලා තෝරා ගනින් කියලා. ඇයත් කරුණු කීවා. මාත් පුහුණු වුණා.මහාමාන්‍ය ඩී.එස්. සේනානායක මැතිතුමා ඇන්ඳේ කලිසම් කෝට්. බණ්ඩාරනායක මහත්මයා ඇන්ඳේ රෙද්ද බැනියම. අම්මා රෙද්ද බැනියම තෝරාගෙන විවාද කණ්ඩායමට මා ඇතුළු වීම ගැන සතුටු වුණා. විවාදයේදී මා කතා කළ උද්වේගතර විදිහ දැකලා ඇය මා බදාගත්තා. ගුරුවරුන් සතුටු වුණා. අටවැනි පන්තියේ මට ඉගැන්වූ ඇඩ්ලින් මිස් කියා සිටියේ කවදා හෝ මා රටේ අගමැති වන බවයි.මගේ දේශපාලන පෞරුෂය තනිකරම හැදුවෙ අම්මා. අවුරුදු 5 දි රතුපාට මිරිස් කරලක් කාලා අඬපු දවසේ ඉඳන් මොනම කම්පනයක් ආවත් අඬන්නෙ නැතිව විසඳන්න ඇය මට පුරුදු කළා. මගෙ දඟ වැඩ ඉවසන්න බැරිව ඇය මට කන්න නොදී තියපු අවස්ථාත් තියෙනවා. මගේ දේශපාලන වැඩ දිහා බලලා ඇය බොහොම වැදගත් දේ කිව්වා.පුතේ, දුප්පත් අහිංසක මිනිසුන් වෙනුවෙන් වැඩ කරන්න. කවදාවත් අයුක්තියට අසාධාරණයට යටත් වෙන්න එපායි අම්මා මට කිව්වා. මාව සිරිමාවෝ මැතිනිය අනුරත් සමඟ පක්‍ෂයෙන් එළවපු වෙලාවෙ මම යූඑන්පී යට ගියා. ඒ වෙලාවෙ විතරයි අම්මා මට තරමක් හරස් වුණේ. ඒත් ඇය මා කියන දේට ඇහුම්කන් දුන්නා. දුප්පත් මිනිසුන් වෙනුවෙන් මගේ පාර්ලිමේන්තු වැටුප පවා බෙදා දෙන්න කියලා දුන්නෙත් මගේ අම්මා කියලා හිතෙනවා.දම්මුල්ල කඩේ හෙවත් ලෝලුගහයට කඩේ දුප්පත් ගැමියන්ට කොයිතරම් නම් ණයට දුන්නද? සමහර ණය කපා හැරියා. ඒ අම්මගෙ අණට. මේ පුරුදු මටත් ආවා. මැතිවරණ ව්‍යාපාර කාලෙට අපේ ගෙදර මඟුල් ගෙදර වගෙයි. ඩී.ඒ. රාජපක්‍ෂ මහත්මයගෙ මැතිවරණ ව්‍යාපාරෙදි අපේ කඩේ කී පාරක් හොරු කැඩුවද? ඒත් අපේ අම්මා තමන්ගෙ මතය අත්හැරියෙ නෑ.මහින්ද රාජපක්‍ෂ ජනාධිපතිතුමා මගේ අම්මාට තවමත් හරිම ආදරෙයි. ඒ එතුමිය ඉන්ද්‍රඛීලයක් වගේ කවදත් රාජපක්‍ෂවරුන් සමග සිටි නිසයි. එතුමාගෙ පළමු ඡන්ද ව්‍යාපාරෙ ඉඳන් අපි කවදත් එතුමා සමඟ හිටියා.මගේ ඡන්ද සටන්වලදි මගෙ පාක්‍ෂිකයන්ට කන්ට බොන්ඩ දුන්නේ මගෙ අම්මා. ඒ අයගෙ දුක සැප හොයා බැලුවා. මගෙ දේශපාලන ජීවිතයේදි මා හිරගෙවල්වල දුක් වින්ඳා. ඒත් මා පොඩ්ඩක්වත් ඉන් ආපස්සට ගියෙ නෑ. ඒ අම්මගෙ ගති පැවතුම් මා තුළ පිහිටි නිසයි.ද මගෙ මෑණියන් වියපත්. එහෙත් තවමත් ඇය මා ගැන හොයා බලනවා. මාත් පිටරටක හිටියත් ඉස්සෙල්ලම හොයන්නෙ අම්මා ගැන. හැමදාම මා ගෙදරින් පිටවෙන්නෙ අම්මට වැඳලා. හැබැයි! පසඟ පිහිටුවා වඳින්න තරම් උතුම් වුණත් ඇයට මා එහෙම වඳින්නෙ නෑ. හේතුව මා ගෙදරින් දවසකට හත් අට වතාවක් පිටව යද්දි එහෙම වඳින්න ගියොත් මට දණහිස් පොල්කටු අමාරුව හැදෙයි.තමන්ගෙ අම්මට නොසලකන කිසිම මිනිහෙක්ට මගේ ගරු කිරීමක් නෑ. ඔවුන් කිසිම වටිනාකමක් නැති පුස්සන් විදියටයි මට පෙනෙන්නෙ. අම්මා කියන්නේ උත්තරීතර වස්තුවක්. ඇය මරු කතරකට වැටෙන මහ වැස්සක් වගෙයි.උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910113</link>
    <topic>ගුරු සේවයේ රසකතා</topic>
    <author>විශ්‍රාමලත් ආචාර්ය</author>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝවයඹ පළාතේ බිංගිරිය ප්‍රදේශයේ තරුණයෝ දොළොස් දෙනෙක් දෙදහස් හතර වර්ෂයේ සයිප්‍රසයට ගියේ එරට බැටරි සමාගමක රැකියාවලටය. ඒ අතර මගේ ගෝලයෙක් ද සිටියේය. ඔහු ඉන්දිකය. ඔවුනට එහි රැකියාව කිරීමට හැකිවූයේ දෙමසක් පමණ සුළු කාලයකි. බැටරි සමාගම හදිසියේ වැසිණ. ඉන්දික ඇතුළු සියල්ලෝම අතරමං වූහ.ඔවුහු රැකියා සොයමින් ඉබාගාතේ ගියහ. ඇතැම්හු කුලී වැඩ කරන්නට වූහ. තවත් සමහරු හෝටල්වලට ගොස් සුළු වැටුපකට රැකියා සොයා ගත්හ. ඉන්දිකගේ ගමන් මල්ලේ “වෙල්ඩින් කාර්මික පුහුණු සහතිකය” තිබිණ. ඔහු එයද රැගෙන එරට ලොකු වෙල්ඩින් කම්හලකට ගියේය.”මට හොඳට වෙල්ඩින් වැඩ පුළුවන්. මට ඔබ ළඟ රස්සාවක් දෙන්න” යැයි කියා වෙල්ඩින් කාර්මික පුහුණු සහතිකය ඉදිරිපත් කරමින් ඔහු කම්හල් ප්‍රධානියාට ආයාචනා කළේය. කම්හල් ප්‍රධානියා ඉන්දික ඉදිරිපත් කළ සහතිකය පිරික්සා බැලුවේය. ඉන් සෑහීමකට පත් කම්හල් ප්‍රධානියාගේ නිර්දේශ මත ඉන්දික පසුදා සිට එහි රැකියාව ලැබුවේය.මම වසර විසිහයක ගුරු සේවයෙන් විශ්‍රාම ලැබීමට පෙර බිංගිරිය ජාතික පාසලේ කාර්මික ගුරුවරයා වශයෙන් සේවය කරමින් සිටියදී පාසල් හැරගිය රැකියා විරහිත සිසුනට සවස්වරුවේ වෙල්ඩින් කාර්මික ශිල්පය පුහුණු කළෙමි.එසේ කළේ අධ්‍යාපන දෙපාර්තමේන්තුවේ නොවිධිමත් අධ්‍යාපන අංශය මගින් මෙහෙයවනු ලැබූ “විදුලි පෑස්සුම් ශිල්ප” කාර්මික පාඨමාලාවේ උපදේශකවරයා වශයෙන් සේවාව කරමිනි.වසර ගණනාවක් තුළ මගේ උපදේශකත්වය යටතේ පැවැත්වූ මෙම “විදුලි පෑස්සුම් ශිල්ප” කාර්මික පාඨමාලාවල පුහුණුව ලැබූ මගේ ගෝලයෝ බොහෝ දෙනෙක් අද වයඹ පළාතේ මෙන්ම දිවයිනේ විවිධ ප්‍රදේශවල “වෙල්ඩින් කාර්මික ශිල්පීන්” ලෙස රැකියාවල නිරතවී සිටිති.තවත් බොහෝ දෙනෙක් විවිධ රටවල විදේශගතව එම රස්සාව කරති. ඉන්දික යනු දෙදාහවර්ෂයේදී මගෙන් වැඩ ඉගෙන ගත් පිරිසකගෙන් එක් අයෙකි. එදා ඉන්දික ළග තිබී ඇත්තේ දෙපාර්තමේන්තු මට්ටමින් මවිසින් ඔහුට නිකුත් කරන ලද සහතිකයයි. මේ ආරංචිය මට ලබා දුන්නේ සයිප්‍රසයට ගොස් පසුගියදා මෙහි පැමිණි තවත් මගේ එක් ගෝලයෙකි.”මං අද මේ රස්සාව කරගෙන හොඳින් ජීවත් වෙන්නෙ අපේ දිසානායක සර්ට පිං සිද්ධ වෙන්ඩ. එදා මම මේ රස්සාව ඉගෙන ගෙන නොතිබුණා නං මටත් වෙන්නෙ අනික් අයට වගෙ දහදුක් විඳින්න.ඔයා ලංකාවට ගියාම අපේ දිසානායක සර් හම්බවෙලා මං මෙහෙම කිව්ව කියල කියන්ඩ” ඉන්දික එවූ පණිවුඩය එබදුය. මේ ආරංචිය කන වැකෙද්දී මගේ දෑස සතුටු කඳුලින් පිරී ගියේය. සැබවින්ම ගුරුවරයෙකුට මීටත් වැඩි සතුටක් තවත් තිබේද? මෙය සත්‍ය සිද්ධියකි.විශ්‍රාමලත් ආචාර්යඩී.එන්. දිසානායකකොස්වත්ත – බිංගිරිය</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910114</link>
    <topic>නිවසට එන කාක්කෝ</topic>
    <author>කරුණාදාස සපුතන්ත්‍රී</author>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝඒ නිවසෙහි මිදුලෙහි සෙල්ලම් කරමින් සිටියේ කුඩා දරුවෙකි. ආගන්තුකයකු ද එහි පැමිණියේ පොතක් ද රැගෙන ය.“අම්මල තාත්තල නැද්ද පුතේ” යැයි ඔහු ඇසීය. දෙදෙනාම නිවස ඇතුළෙහි බව පැවසූ පසු ඔවුනට එන්න කියැන්නයි ඉල්ලීමක් කළේ ය.“මගේ පපුව අමාරුවක් මහත්තයො. ඔපරේෂන් එකට ලොකු මුදලක් ඕන. ඒක නිසා සුළු ආධාරයක් දුන්නොත් හොඳයි” පොත ද ඉදිරිපත් කළ ඔහු බැගෑපත්විය.සුළු මුදලක් දී ඔහු පිට වී ගිය පසු ගෙහිමියා අවලාද නඟන්නට විය. ඔය මිනිස්සු ජරා කාක්කො ජාතියක්. අපිවම කන්න තමයි එන්නෙ දරුවාට ද ඇසෙන ලෙස ඔහු හඬ වැඩි කළේ ය.තවත් දිනක පැමිණියේ ගමේ පන්සලේ දායකවරු දෙපළකි. එදින ද ගෙහිමියා නිවස තුළ කිසියම් වැඩක යෙදී සිටි අතර දරුවා එළියේ සිටියේ ය.“ආධාරයක් ඉල්ලා ගන්න පන්සලෙන් ආව කියල තාත්තිට කියනවද පුතේ?” ගෙට දුව ගිය දරුවා “අදත් තාත්ති ජරා කාක්කො දෙන්නෙක් ඉන්නව එළියෙ” යැයි කීය.“ඉතින් පුතේ ඕක මට කියන්න ඕනයැ. උන් දෙන්න එළවන්නකො. උන් පියාඹලා කොහෙට හරි යයි. මම වැඩක්නෙ මේ.”“උන් පියාඹන්නෙ කොහොමද තාත්ති? ඒ දෙන්නත් අපි වගේමනෙ. පොතකුත් අරගෙනයි ආවෙ. ආධාරයක් ඉල්ලගෙන පන්සලෙන් ආව කියල තමයි කීවෙ“ඔහුගේ දෑස් උඩ ගියේ ය. තොල කට වියැළෙන බවක් දැනිණි. ඉක්මනින් එළියට ඇවිත් අමුත්තන් පිළිගෙන ආධාර දුන්නේ ය.දරුවන් ඉන්නා තැන්වලදී ටිකක් හිතල බලල වචන පාවිච්චි කරන්න ඕනෑ නේද? අපි වැරැදි ආදර්ශ දීල අන්තිමේදී දුක් විඳින්නෙ අපිමයි. බිරිය සැමියාට ඇසෙන ලෙස පැවසුවාය.කරුණාදාස සපුතන්ත්‍රීගනේවත්ත - නිකදළුපොත</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910115</link>
    <topic>මට බොත්තම් පහ තිබුණොත් ඇති තනතුරු ඕනැ නැහැ</topic>
    <author>ඉනෝකා සමරවික්‍රම</author>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝහේමපාලට කුඩා කාලයේදී අනාගතයේදී කුමන වෘත්තියක නියැළෙන්නේ දැයි නිශ්චිත අරමුණක් නොතිබුණේය. ඒ තරමටම ඔහු දඩබ්බරයෙක් වූයේය. පාසලේ ගම්මැද්දේ කළ දඩබ්බරකම්වල නිමාවක් නොවීය. වරක් හේමපාල ඉස්කෝලේ මහත්තයා සමඟ අමනාප වී පාසල් නොගියේය. තවත් වරක් පාසලේ ගුරුවරියකට තීන්ත කූඩුවෙන් දමා ගැසුවේය.හත්වැනි පංතියෙන් එහාට පාසල් නොගිය හේමපාල ගමේ කොලු නඩයට එක්වී ගම්මැද්දේ සැරිසරන්නට විය. පාසල් ගුරුවරයකු වූ හේමපාලගේ වැඩිමල් සොයුරාට තම බාල සොයුරාගේ දඩබ්බරකම් ඉවසුම් නොදෙන්නක් විය. එනිසාම ඔහු ගමට ඒම අත්හැරියේය.එහෙත් මලයා යහමඟට ගැනීමට ගුරු අයියාට ඕනැ විය. මිත්‍රයකු හා තොරතුරු කතා කරගත් අයියා දිනක් පැමිණ හේමපාලට පෝර්ම කොළයක් දික් කළේය.“ඉඳා අස්සන් කරපං.”බිරිය සමඟ හේමපාල රාළහාමිඅයියාට ඇති බිය නිසාම හේමපාල කිසිවක් නොකියා පෝර්ම කොළය අත්සන් කළේය. ටික දිනක් ගෙවී ගියේය. ඒ එක්දහස් නමසිය හතළිස් පහේ අවුරුද්දය. හේමපාල ශ්‍රී ලංකා පොලිස් දෙපාර්තමේන්තුවට බැදුණේය. ඒ වන විට ඔහුගේ වයස අවුරුදු විසිපහක් තරම් විය.කොස්තාපල්වරයකු ලෙසින් පොලිසියට බැඳුණු හේමපාල දෙස බලා අම්මාත් අයියාත් සැනසුම් සුසුම් හෙළුහ. එතැන් පටන් ඔහු වසර ගණනාවක් පොලිසියේ රැකියාව කළේය. ඉන් පසුව විශ්‍රාම ගියේය. විශ්‍රාම ගොස් මේ වන විට අවුරුදු හතළිහකට වඩා වැඩිය.අසූඅට වැනි වියෙහි පසුවන කාරියවසම් මර්තිඥා ගමගේ හේමපාල මහතා පදිංචිව සිටින්නේ ඇල්පිටිය ඇත්කඳුර ප්‍රදේශයේය. වයස අවුරුදු අසූඅටක් වුවද ඔහුගේ මතකය නිරවුල්ය. ඇස් පෙනීම හොඳය. උදෑසනින් අවදි වන ඔහු දවස අරඹන්නේ පුවත්පත කියවීමෙනි. රට තොට තොරතුරු දැනගැනීමේ ආශාව ඔහු තුළ ඇත්තේය.“මම ඒ කාලේ දඩබ්බරයා තමයි. අපේ පවුලේ ඔක්කොම හත්දෙනයි. මම හයවැනියා. ඒ කාලේ දඩබ්බර වැඩ කළාට නරක වැඩ කළේ නැහැ. ඒ කාලේ ගමේ කොල්ලෝ එක්ක එකතු වෙලා ගොවිතැන් වැඩ කළා. කුරුඳු වැඩ කළා. ඒ වගේම කොයි මොහොතකවත් ගෙදර නැහැ.අයියා මා එක්ක තරහා වෙලා ගමට ආවෙත් නැහැ. ඒත් එයා කොහොමහරි මාව පොලිසියට බැඳෙව්වා. ඒ කාලේ පොලිසියේ හරි නීති. වැරැද්දකට පොලිස් පොතක නම සඳහන් වෙලා තිබුණත් පොලීසියට බඳව ගන්නේ නැහැ. කොහොමහරි මම ;පාලිසියට බැඳුණයි කියමුකෝ.මට මතකයි මාස 6 ක් අපි පුහුණුව ලැබුවා පුහුණුව ලැබුවේ බම්බලපිටියේ. ඊට පස්සේ පොලිස් ස්ථානවල සේවයෙ යෙදෙව්වා.”ඔහු එකින් එක මතකය අවදි කරන්නේ ය. අපි ඔහුගෙන් නිදහස් උත්සවය මතකදැයි ඇසුවෙමු.“හප්පා... මොකද අමතක. ඒක හරි ගාම්බීර උත්සවයක්. 1948 පළමුවැනි නිදහස් උත්සවයේ ආචාර පෙළපාලියට මමත් හිටියා. පළමුවැනි පේළියේ දෙවැනියට හිටියේ. පිටරටවලින් ගොඩක් කට්ටිය ඇවිත් හිටියා. පෙළපාලිය හුඟක් දිගට තිබුණා. මගේ යාළුවො බණ්ඩා, වොල්ටර්, ජිනදාස යන අයත් ආචාර පෙළපාලියට සහභාගි වුණා.”පොලිස් කොස්තාපල්වරයකුව සිටියදීඔහුගේ ජීවිතයේ ප්‍රධාන දේවල් සිදු වූයේ ඔහුට ඕනැ ආකාරයට නොවේ. පොලිස් සේවයේ ඈත දුර බැහැරක සිටින අවස්ථාවකදී ගෙදරින් ඔහුව කැඳවූයේය.“මට එක පාරටම අහවල් දවසේ ගමට එන්න ඕනැ කියලා කිව්වා. මමත් ඉතිං ආවා. ඒ එන්න කියලා තිබුණේ දොඩංදූවේ මඟුලක් බලන්න යන්න. අයියට බැහැයි කියන්න බෑනේ. මම ගියා, මනමාලිගෙ වැරැද්දක් තිබුණේ නැහැ.ඒගොල්ලෝ හැමෝම කැමැති වුණ නිසා මමත් කැමති වුණා. මගෙ බිරිය ඉතාම හොඳ කෙනෙක්. මම ලංකාවේ දුර පළාත්වල හිටියේ. ඇය තමයි දරුවන්ගෙ රාජකාරි ඉටු කෙරුවේ. දුවලා හතර දෙනෙකුයි පුතෙකු ඉන්නවා. ඔවුන් විදේශ ගතවෙලා ඉන්නේ.ඒ කාලේ අපි පොලිසියේ රාජකාරි කළේ කොට කලිසම ඇඳලා. මම පොලිසියට බැඳෙන කොට මූලික පඩිය රුපියල් විනිනමයයි. ඒකට ජීවන වියදමයි තව සුළු සුළු ගණන් වගයක් එකතු වුණාම රුපියල් එකසිය දොළහක් විතර ලැබුණා. මම එක්දහස් නමසිය හැත්තෑවේ අවුරුද්දෙදි විශ්‍රාම ගත්තා.අඩිපහයි අඟල් අටක උසින් යුත් හේමපාල මහතා යොවුන් වියේදි සද්ධන්තයකු මෙන් සිටින්නට ඇත. දැනුදු ඔහු කෙරෙන් යම් ප්‍රතාපවත් බවක් ඇත්තේය. අපි ඔහුගෙන් එකල පොලිසියේ දී ඇඳි නිල ඇඳුම් නැති දැයි ඇසුවෙමු.“කොහෙ තියෙනව ද? ගෙදරට එන හිඟන්නන්ට කාකි කෝට් එකයි කලිසමයි දන් දීලා.”අපට උත්තර දුන්නේ් හේමපාල මහතාගේ බිරිය කරුණාවති මහත්මියයි.මම විශ්‍රාම යනකොට මගේ වැටුප රුපියල් තුන්සිය ගාණයි. දැන් විශ්‍රාම අරගෙනත් අවුරුදු හතළිහක් වෙනවා. මේ වෙනකොට නම් විශ්‍රාම වැටුප රුපියල් නමදාහක් විතර ලැබෙනවා. ඒ කාලේ අපිට මාසයකටම කෑමට වියදම් වූයේ රුපියල් විස්සක් විතර.හේමපාල රාළහාමිකොස්තාපල්වරයකු ලෙස පොලිසියට බැඳුණු හේමපාල සේවයෙන් ෂශ්‍රාම ගියේ ද කොස්තාපල්වරයකු ලෙසිනි. ඔහු තනතුරු ලබා ගැනීමට අකමැති වූ අයෙකි. “මම හිටියේ කොස්තාපල් හැටියට වුණාට ඒ කාලේ ඇක්ටින් ඕඅයිසී වැඩෙත් කළා.ඒ කාලේ හිටපු නිලධාරීන් මගෙන් ඇහුවා තනතුර හදලා දෙන්න. ඒත් මම කිව්වා මට බොත්තම් පහ විතරක් තිබුණම ඇති කියලා. මම තනතුරු බාර ගන්න ගියේ නැහැ. ඒත් බාර දුන්න රාජකාරිය අකුරට ඉටු කෙරුවා.ඔහු සතුව හරි අපූරු මතකයන් ඇත. පොලිස් නිලධාරියකුව සිටියදි සොරුන් ඇල්ලීමට දුර බැහැර පළාත්වල ගිය ගමන් මෙන්ම එම ගම් නියම්ගම්වල නම් පවා හේමපාල මහතාට තවමත් හොඳින් මතකය.“මේ සිද්ධිය වුණේ දොඩංදූව පොලිසියේ ඉන්න කාලේ. එතකොට මම ඇක්ටින් ඕඅයිසී. අපිට තිබුණ නඩුවක් විභාග කළේ නැහැ කියලා ඕඅයිසී මහත්තයගෙයි මගෙයි දෙන්නගෙම පඩි වැඩි කළේ නැහැ. පස්සේ ලොක්කා මට වැඩේ බාර දුන්න “මූ ගැන හොයපං” කියලා.ඒ මිනිහා හරක් හොරෙක්. හොරාගේ නම ඇටයා. අම්පාර පැත්තේ කැලේට වැදිලා ඉන්නවා කියලා ආරංචියක් ලැබුණා. ඒ පැත්තේ ගම්මුලාදෑනියා හොඳ මිනිහා. මම රේල් වොරන්ට් එකකුත් ලියාගෙන මඩකලපු ගියා. එතැනින් තමයි අම්පාරට ගියේ. ඊට පස්සේ අම්බලම ඔය කියන හන්දියට ගියා. මේ ගමනට දවස් විස්සක් විතර ගතවුණා. මම ඒ පළාත්වල ඇවිද්දත් මිනිහව හොයා ගන්න බැරිව ගියා. මම ආපහු හිඟුරක්ගොඩ ආවා.මම ගම ඇතුළට යද්දි ලස්සන තැනක් දකින්න ලැබුණා. මම අමුඩ ලේන්සුවත් ඇදගෙන දියපාර ළඟ මුහුණ ඇඟ සෝදගන්න පාත් වුණා. එකපාරටම මිනිහෙක් මට ‘මස්සිනා’ කියලා කතා කළා. මේ නුපුරුදු පළාතේ මට කවුද ‘මස්සිනා’ කියන්නේ කියලා බැලුවා. කොහොමහරි මේ මිනිහා ඇටයා ඉන්න තැන දන්නවා. හැතැප්ම තිහකට වඩා පයින් ගියා. හොරාව අල්ල ගත්තේ හරි අපූරු විදිහට.මා එක්ක ගිය මිනිහට මඟ වැරදුණා. කැලේදි හූ කියන්න ගත්තා. කැලේ ඇතුළට යන්න යන්න ‘හූ’වට හූවෙන් උත්තර ලැබුණා. හූවට උත්තර දුන්නේ හොරා. කොහොමහරි හොරාව අල්ලලා හිඟුරක්ගොඩ පොලිසියට බාරදීලා ආවා.ඒ ගමන ඔක්කොම ඉවර වෙනකොට දවස් විසි අටක් විතර ගතවෙලා තිබුණා. ඒ කාලේ මම හොඳ හයි හත්තිය තිබුණු මිනිහා. මම ගල්කිස්ස පොලිසියේ ඉන්න කාලේ ගල්කිස්සේ ඉඳලා පාපැදියෙන් ඇත්කඳුරට එනවා. වී ගෝනි කරගහගෙන යනවා. පොලිසියේ රස්සාව කරන අතරතුරේ වගා කටයුතුත් කෙරුවා. තේ වැව්වා.අතීත පුරාජේරුකම් එකින් එක මතක් කරන අතරේ යම් අතීත සිද්ධි සිහිපත් කර ඔහු හිනැහෙන්නේය. මේ නිසාම ජීවිතයේ ළමාවිය යොවුන් විය හා මැදිවියේ ලැබූ අනේක විධ අත්දැකීම් ඔහු පොතක ලියන්නේය. ඔහුගේ අත් අකුරු තවමත් පැහැදිලිය.“අපේ තාත්තා පොඩි ළමයි එක්ක හරිම එකතුයි. ළමයි නිතරම එනවා තාත්තව හොයාගෙන. තාත්තා ඒ ළමයින්ට කතන්දර කියලා දෙනවා. ඉස්සරට වඩා දැන් තාත්තට පෑන හසුරුවන්න අමාරුයි. ඒ නිසා තාත්තා කියවන විස්තර අපේ නැදෑ වෙන ළමයෙක් ලියනවා. ඒ විස්තරවල හොඳ රසවත් අත්දැකීම් එහෙමත් තියෙනවා.හේමපාල මහතාගේ දියණිය පවසන්නීය.අවිවාහක ඇය තම අම්මාත් තාත්තාත් ආදරයෙන් රැක බලා ගන්නීය. හේමපාල මහතාගේ බිරිය කරුණාවතී මහත්මියට ද වයස අවුරුදු අසූ දෙකක් පමණ වෙයි. එහෙත් ඇය ගතින් තරුණය. කුඹුරු වැඩ කිරීම මෙන්ම තේ වතුවල වැඩවලට මෙන්ම වී තැම්බීමට ද තවමත් ඇය යුහුසුලුය.ඉනෝකා සමරවික්‍රමඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910116</link>
    <topic>නෙළුම් විල</topic>
    <author/>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝගුණසිංහ හෙට්ටිආරච්චිලියන මේ ලිපිය ඉකුත් ‘නෙළුම් විලක’ ‘තාත්තා’ ගැන පළවූ ලිපියකට පසුවදනකි.මාඩුබායිහි වෙසෙන මා ඒ ලිපිය කියවූයේ අන්තර්ජාලය ඔස්සේ ය. එය කියවමින් සිටිය දී මගේ උගුරෙහි යමක් හිරවෙනු දැනුණි. මොහොතකින් එය කඳුළු ලෙස දියවී දෙකම්මුල් දිගේ ගලා ගියේ මගේ අප්පච්චිගේ සිනාමුසු වත මා නෙත් අබියස මවාලමිනි. මඳ වේලාවක් කියැවීම නැවැත්වූ මම මගේ සැමියා වැළඳගෙන සතුටත්, දුකත් මුසු හැඟුමින් කඳුළු සැලුවෙමි.දයාබර මහතාණනි, ඔබට හමුවුණු ඒ ආදරණීය මිනිසා ගේ ඔබ කියන ගුරු දියණිය මා යි. මම දැනට මෙහි ගුරුවරියක ලෙස සේවාව කරමි. මගේ අප්පච්චි ගේ අගය වටහා ගැනීමට ඔබ සමත්වීම මට මහත් සතුටකි. ම’පියා ගේ සෑම වටිනාකමක් ම පිටුපස යෝධ සෙවණැල්ලක් සිටී. ඒ, මුතුමැණිකේ යන නමට ඔබින මිණිමුතු වන් මා හැඟි වටිනාකමින් යුත් මා ආදරණීය අම්මා යි.පාඨක සහෘදයනි, මෙය ඔබට බෙහෙවින් පෞද්ගලික ලිපියක් ලෙස හැඟෙන්නට පුළුවන. නමුත් එය පෞද්ගලික නැත. විශ්වයට ම පොදු ය.මගේ වත්මන් පන්ති කාමරය තුළ අරාබි, ඉන්දියානු, පාකිස්තානු, පිලිපීන, චීන, සෝමාලියානු, ඉතියෝපියානු, සූඩානු, අප්‍රිකානු, සිරියානු, ඉරාන, ඊජිප්තු, බ්‍රිතාන්‍ය, කැනේඩියානු සහ ශ්‍රී ලාංකික දරුවෝ සිටිති. මා මේ සියල්ලන් ගේ ම මාපියන් ද ඇසුරු කර ඇත. එසේ ම, ශ්‍රී ලංකාවේ මහවිලච්චිය බඳු දුෂ්කර ප්‍රදේශයක පිහිටි පාසලක ද, කොළඹ ඩී.එස්.සේනානායක විදුහල බඳු ඉහළ මට්ටමේ පාසලක ද සේවාකම් කර ශ්‍රී ලංකාවේ අන්ත දෙකක මාපියන් ඇසුරු කිරීමෙන් ලද අත්දැකීම් ද මා සතු ය. නමුත් දහස් ගණනක් වූ ඒ මාපියන් අතර මගේ මාපියනට සම කිරීමට දෙදෙනකු මට හමුවී නැත.අවිහිංසාව අප නිවෙස තුළ රජ කළේය. අපි දුකේ දී උණුවන හදවතින් යුතු ව වැඩුණෙමු. ආගමික සංකල්ප ඇසුරින් අප දිවියට හරයක් එක්කර දීමට මා පියෝ සමත් වූහ.ම’පියා මුළුමනින් ම සුරාව, සූදුව, දුම පිළිකෙව් කළ කෙනෙක් විය. එහෙයින් ගෙවී ගිය තිස් දෙවසර තුළ මාපියන් දබර වනු මා දැක නැත. මා ළමා වියත්, යොවුන් වියත් ගත කළේ බෙහෙවින් සාමකාමී ආදරණීය පරිසරයකය.මගේ මාපියෝ අප නිතරම පොත පතටම යොමු නොකළහ. සමිති සමාගම්, ක්‍රීඩා වැනි පෞරුෂ වර්ධන ක්‍රියාකාරකම් කෙරෙහිද නර්තනය, සංගීතය වැනි රසඥතා වර්ධන ක්‍රියාකාරකම් කෙරෙහි ද ඔවුහු අප යොමු කළහ. එමතු ද නොව අප ගේ ජයග්‍රහණයන්හි දී අප නොමඳ ව පැසසීමට ද ඔවුහු අමතක නොකළහ.ඉහළ සාමාර්ථය ලබාගනු පිණිස දරුවන් දිවා රෑ වෙහෙසවන මාපියනට අපේ මාපියන් සපයන්නේ මහ¼ගු ආදර්ශයකි. කෘත්‍රිම උගතුනට වඩා ගෙදරටත්, සමාජයටත් වුවමනා කරන්නේ හදවත් උණුවන බුද්ධිමතුන්ය.අපේ පාසල් නිවාඩුව ඉතා රසවත් එකක් විය. නිවාඩුව එළඹෙත්ම, අප්පච්චී අපට කාලසටහනක් ලබාදෙයි. එහි පාසල් වැඩට, නිර්මාණාත්මක ක්‍රියාකාරකම්වලට සහ සෙල්ලමට කාලය වෙන්කර තිබේ. වැඩි කාලයක් වෙන්කර තිබුණේ කෙළිසෙල්ලමටය. අසල්වැසි දරුවන් ද පැමිණ අපේ කාලසටහනට අනුරූපව කටයුතු කළ හැටි මට මතකය.අපි සෙල්ලම් ගෙවල් හැදුවෙමු. මිදුල හැඩි කළෙමු. එහෙත් ඊට එරෙහිව වචනයක් කීවේ අපේ අම්මා නොවේ. දරුවන්ගේ පෞරුෂ වර්ධනය කෙරෙහි ඒවායේ ඇති වැදගත් බව ඇය අවබෝධ කරගෙන සිටියා ය.සෑම නිවාඩු කාලයක දීම මපියා අධ්‍යාපනික සහ සෞන්දර්යාත්මක වටිනාකමින් යුත් ස්ථානයක් නැරඹීමට අප කැඳවාගෙන ගියේය. අම්මා සමඟ අපි තොරක් නැති නෑගමන් ගියෙමු. අම්මාගේ උපන් ගම වූ අලව්වේ ගලතරය අපට සිහින රජදහනක් විය. සුවිසල් ගල්තලා, වන වදුලු, වෙල්යාය සහිත ඒ ගම අපට ගැමි සුවඳ දුන්නේ ය. විශාල සොල්දරයකින් යුතු ඇගේ මහ ගෙදර අපේ ළමා විය ඔප කළ තෝතැන්නක් විය.අපි නෑයන් සමඟ නිරන්තරයෙන් සබඳතා පැවැත්වීමු. අපට නැන්දලා - මාමලාගේ, බාප්පලා - පුංචිඅම්මලා ගේ මහප්පලා - ලොකු අම්මලා ගේ ආදරය නිබඳව ලැබිණ. මේ සමාජානුයෝජනය නිසා අපට ලෝකය හඳුනාගැනීම පහසු විය.අද මා දිවියේ සමීපතම මිතුරා මා සැමියා ය. සමීපතම මිතුරිය මගේ නැන්දම්මා ය. සැමියා ගේ සොයුරන් මගේ ම සොයුරෝ ය. මපියාට වඳින තරමේ ආදර භක්තියකින් මම මා සැමියා ගේ පියාට වඳිමි. මගේ විවාහ දිවියේ අඬදබර, නැන්දම්මා - ලේලි ගැටුම්, සහෝදර ආරවුල් නෑනලා ගේ ගැටුම් කිසිවක් නැත. මේ සියල්ල පසුබිමේ සිටින්නේ මගේ අම්මා ය. මා කුඩා කල සිට අත්විඳි ඇගේ සිත් ගන්නාසුලු ඥාති සංග්‍රහය මගේ ඇට මිඳුළු තුළට ම කා වැදී තිබේ. දෙන්නට ම දිග හැරුණු මව ගේ දෑත මට සුවඳ දෙන නෙළුමක් ම විය. මගේ අම්මා සිය ආදර්ශය ඔස්සේ අප ගේ විවාහ දිවිය ද ආලෝකවත් කළා ය.අද මා සේවාව කරන ඩුබායි පාසලේ දරුවන් පාසල් සුරැකුම් අංශයට බාර දෙනු ලබන්නේ පෙ.ව. 6.30ට පමණ ය. ඔවුන් ගේ මාපියන් ඔවුන් ආපසු කැඳවාගෙන යන්නේ ප.ව. හතට හෝ ඊටත් පසුවය. ඔවුනට සතියේ දිනවල දහවල් ආලෝකයෙන් සිය මාපියන් දැක ගන්නට වරම් නැති සේ ය.මම මේ දරුවන්ට සෙනෙහස පාමි. ඇතැම් දරුවන්ට මා සෙනෙහස පාද්දී ඔවුන් මා දෙපා සිපගෙන ඇත. ඔවුනට එපමණට ම ආදරය, කරුණාව, දයාව හිඟ ය. පෙර කී හැම දරුවකු ම මගේ උකුලේ සැනසී ඇත. මම ඔවුන් ගේ කඳුළු පිස ඔවුන් සිප සනහා ඇත්තෙමි. ඔවුන් මට සිය බසින් ‘අම්මා’යි ඇමතූ අවස්ථා බහුල ය. මගේ රටේ දයාබර මිනිසුනි, ජාති, වර්ණ, ආගම් භේදයෙන් තොරව ලෝකයට මේ අමිල සෙනෙහස බෙදන්නට මට හැකියාව ඇති කළේ මගේ ආදරණීය පවුල බව මම ආඩම්බරයෙන් කියමි.හිතවතුනි, ඔබ ඔබේ දරුවනට හැකි ඉහළ ම මට්ටමේ අධ්‍යාපනයක් ලබා දෙනවා ඇති. හොඳම ආහාර ලබා දෙනවා ඇති. එහෙත් ඔබ ඔබේ දරුවා ගේ ළමා මානසික අවශ්‍යතා හඳුනාගෙන තිබෙනවාද? ඔබ එය හඳුනාගෙන ඔවුනට ආදර්ශමත් චරිතයක් ලෙස හැසිරුණොත් ඔබේ දරුවා යම් දිනෙක ඔබ ගැන මෙසේ උදම් අනනවා ඇත.  ඩුබායි නුවර සර්වෝදී රත්නසූරිය මහත්මිය විසින් යොමුකරන ලද ලිපියක් ඇසුරිනි.ඇය විදේශගත ව වෙසෙන හැටතුන් හැවිරිදි මවකි. කලකට පෙර දියවැඩියාවෙන් පෙළුණු බවත් මේ වන විට වකුගඩු රෝගයකින් පීඩා විඳියි. වකුගඩුවක් බද්ධ කළ යුතු ය යන්න වෛද්‍ය නිර්දේශය යි.ලංකාවේ සිටින මිතුරියක් ඇයට වකුගඩුවක් පරිත්‍යාග කිරීමට කැමැති අයකු සොයා දුන්නා ය. වෛද්‍ය පිරික්සුම් ද නිමා විය. ලේ වාර්තා ද ගැළපිණි.පරිත්‍යාගශිලියා ඇය පදිංචිව සිටින රටට ගෙන්වා ගැනීමට කටයුතු සූදානම් කැරෙමින් පැවතිණි.පරිත්‍යාගශිලියාට ද දියවැඩියා රෝගය වැළඳී ඇති බව අලුත් ම වෛද්‍ය පරීක්ෂණවලදී සොයා ගැනිණි. වකුගඩු බද්ධයෙන් පසු තෙමසකින් සිය මවු රටේ පදිංචියට ඒමට ඇය මවමින් සිටි සිහිනය බොඳ වී ගියේ ය.දැන් එබඳු තවත් පරිත්‍යාගශිලියකු සොයා ගන්නවා හැර කළ යුතු අන් දෙයක් නැත.ඕ නෙගටිව් හෝ ඕ පොසිටිව් වර්ගවල ලේ ඇති පරිත්‍යාගශිලියකු ගේ වකුගඩුවක් බලාපොරොත්තු වේ. කැමැති අයට 0719166925 ඇමැතිය හැකි ය.  අනන්‍යතාව සඟවා සිටීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.  නාගොඩ රෝහලේ අක්ෂි සායනයට ගියෙමි.මගෙන් ඉගෙන ගත් සිසුවියක රෝහලේ වෛද්‍යවරියක ව සේවාව කරන බව දැන ඇය හමුවීමේ ආසාවක් ඇති විය.මම ඇය ගැන විමසීමි.වෛද්‍යවරියක් පැමිණ මදෙස මොහොතක් බලා සිටියා ය.“මිස්! ඇග්නස් මිස්!!” ඇය මුව පුරා හිනැහුණා ය. ඒ හිනාව එදා පන්ති කාමරයේ මැවුණු හිනාව ම ය.අපි මොහොතක් ළෙන්ගතු වීමු.රෑ වැඩ මුරය නිම වී ඇය සිටියේ ගෙදර යෑමට සූදානම් ව, මහන්සි පාටිනි. එසේ සිටිය දීත් ඇය මගේ අවශ්‍යතා සැපිරීමට විමසුවා ය.මම ඇයට තුති පුදා සමු දුනිමි.මෙබඳු ඉමිහිරි අත්දැකීමක් ඊට පෙර මම වාද්දුවේ රෝහලේ දී විඳ ගතිමි.මා තරුණ දන්ත වෛද්‍යවරයා ඉදිරියේ මගේ දන්තාබාධය ගැන කියන්නට හැදුවා පමණි.“මිස්ට මාව මතක නැද්ද? මේ ඇග්නස් මිස් නේද?” වෛද්‍යවරයා ඇසුවේ ය.මම ඔහු හඳුනා ගතිමි. දැනුණු සතුට අපමණ ය.‘මිස්, මේ ඉන්නෙ මගෙ නෝන’ වෛද්‍යවරයා යාබද දන්ත වෛද්‍යවරිය මට හඳුන්වා දුන්නා ය.‘මං ගිහිල්ල එන්නං පුතේ’ අවසානයේ සමු ගනිමින් මම නැගිට්ටෙමි.වෛද්‍යවරයා මට දණ නමා වැන්දේ ය. ඒ සමඟ ම වෛද්‍යවරිය ද දණ නමා මා වැන්දා ය.මා රෝහලින් පිට ව ආවේ හද පුරා උතුරා යන සතුටිනි.මා එදා සිහින මැව්වේ නයිටින් ගේල් බඳු හෙදියක වීමට ය. එහෙත් මගේ මවට වුවමනා වී තිබුණේ මා ගුරුවරියක කිරීමට ය. මම ඇගේ කැමැත්තට හිස නැමුවෙමි.වෛද්‍ය අනුෂා වෛද්‍යරත්න දියණියනි, දන්ත වෛද්‍ය අයේෂ් දර්ශනපි‍්‍රය පුතනුවනි, එම දියණියනි, ඔබ වැනි උතුම් දරුවන් ලැබීමට මා ගුරුවරියක වීම වාසනාවකි.  මොරොන්තුඩුවේ ගෝනදූවේ ඇග්නස් පෙරේරා විශ්‍රාමික ගුරු මාතාව විසින් යොමු කරන ලද ලිපියක් ඇසුරිනි.  මොරතොට බෝධිය අසල දී වැස්සේ තෙමෙමින් සිටි කාන්තාවක් අප ගමන් කළ බසයට අත දැම්මා ය.බසය නැවතිණි.ඇය තම දියණිය යැයි සිතිය හැකි දැරියක සමඟ ඉදිරි දොරටුවෙන් නැඟුණා ය. එතැන් සිට පසුපස අසුන දක්වා ම ඇය ගියේ යමක් විපරම් කරමිනි. ඉන් නොනැවතුණ ඇය නැවත ඒ විපරමින් ම යුතුව ඉදිරි අසුන් පෙළ දක්වා ම නැවත පැමිණියා ය.‘ඇයි අම්මේ මොකද?’ කොන්දොස්තර ඇසුවේ ය.‘කළු පාට පොඩි ඉටි කවරයක් බස් එකේ තිබුණෙ නැද්ද?’‘මට නං හම්බ වුණේ නෑ. මොකක්ද වෙලා තියෙන්නෙ?’‘මේ බස් එක මිල්ලකඩේ ඉඳල පැල්මඬුල්ල පැත්තට එනකොට අපි මේකෙ ගියා. මගෙ කුඩෙත් එක්ක තිබුණු ඉටි කවරෙ අමතක වෙලා! ඒකයි බැලුවෙ‘ඒ ඇසූ කවුරුත් අසුන් යට විපරම් කළහ. එහෙත් නැති වූ භාණ්ඩය නොවී ය.‘බස් එකේ කළු ඉටි කවරයක් තිබිල හම්බ වුණා ද? කොන්දොස්තර රියැදුරු වෙත ළං වුණේ ය.‘ඔව්, මේ ඉටි කවරෙද?’ රියදුරු කවරයක් පෙන්වීය.ඉටි කවරය ලද කාන්තාව ගේ මුහුණ එළිය විය.‘අනේ මහත්තයො, මගෙ රත්තරං බඩු ටික උකස් කරල ගත්තු සල්ලි ටික තමයි මේ කවරේ තියෙන්නෙ. පින් සිද්ධ වෙනව.’ඈ කී දෑ රියැදුරට ඇසුණා දැයි සැක සහිත ය. දැඩි වර්ෂාව මැද බසය ධාවනය කරවමින් සිටි ඔහුගේ අවධානය යොමු වී තිබුණේ සිය කටයුත්ත කෙරෙහි පමණ ය.මව ද දියණිය ද වැස්සේ ම බසයෙන් බැස ගත්තේ සැනසිල්ලෙනි.රියදුරු මහතාණනි, ඔබ ලංගමට ආඩම්බරයකි.  ඕපනායක, උතුරු හුණුවල තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.  කලක් තිස්සේ නිතර - නිතර හැදෙන්නට වූ හිසරදයේ ඉවරයක් දැකිය නොහැකි තැන මම ජා - ඇළ රෝහලට ගියෙමි.දිග පෝලිමක් විය. මම ඊට එක්වීමි.හෙදියක් මා අසලට ආවා ය.“දොස්තර මහත්තය ඔයාට කතා කරනව“ ඇය කීවාය.“මට?” මම පුදුම වී ඇසීමි.“ඔව්, ඔයාට!” ඇය හිනැහුණා ය.මම පුදුමයෙන් ඉදිරියට ගොස්, උපැස් යුගලක් පැළඳි දොස්තර මහතාගේ මේසය ළඟ නැවතුණෙමි.“මොකද හිටගෙන ඉන්නෙ? ඉඳගනිං!” දොස්තර මහතා කීවේය.මට ඉන්දවිණ. පුදුමය වැඩි විය.“මොකක්ද බං උඹට තියන අමාරුව?”මම සිදුවන්නේ කුමක් දැයි සිතා ගත නොහැකි ව ගල් වීමි. ලෙඩේ ද අමතක විය.දොස්තර මහතා හිනා විය. මම ද හිනා වීමි. ඒත් ප්‍රහේලිකාව විසඳුණේ නැත.දොස්තර මහතා උපැස් යුගල ගලවා හොඳ හිනාවක් පෑවේ ය. මම ඒ හිනාවෙහි බැඳුණෙමි. එකෙණෙහිම මසිත පාසල් යුගයට දිව ගියේ ය.වික්ටර්!මා සමඟ එක ම පන්තියේ ඉගෙන ගත් වික්ටර්!!මට විස්මය මුසු වූ සතුටක් දැනිණ.අපි ටිකක් කතා කළෙමු. අනතුරුව මා පිරික්සූ ඔහු බෙහෙත් ලියා දුන්නේ ය. මම ඔහුට තුති පුදා සමුගතිමි.එවක අප ඉගෙනුම ලැබුවේ හපුගොඩ රෝමානු කතෝලික මිශ්‍ර පාසලෙහි ය. සාමාන්‍ය පෙළට ලියන කාලයේ මගේ හොඳම මිතුරා වූයේ ඔහු ය.අගහිඟකම් නිසා මට පොත පත ද හිඟ විය. ඒ තරමින් හෝ අප ගේ දිවි රැක දීමට බුලත් ගොවිතැන කළ පියා ද කඩයප්පම් හැදූ මව ද බොහෝ සේ වෙහෙස වූහ.මා පාසල් ගියේ ද අම්මා අලුයම සිට පිසූ ආප්ප ගමේ ඇවිද විකිණූ පසු ය.මේ දොස්තර මහත්තයා ගේ පියා එවක රජයේ ඉහළ රැකියාවක් කළේ ය. මේ මිතුරා එකල ද මට හිතවත් ව මගේ අඩුපාඩුකම් පිරිමැසුවේ ය.ඔහු සාමාන්‍ය පෙළ ඉහළින් සමත් වී වැඩිදුර අධ්‍යාපනය ලබනු පිණිස කොළඹ ප්‍රදේශයට ගියේ ය. මම එය යාන්තමින් සමත් වී කුලී වැඩ කරන්නට වීමි.පසුකාලයේ දී මට දිගින් දිගටම හිසේ කැක්කුම ආයේ මෙසේ දිවි සටනට වැද සිටිද්දී ය.වික්ටර් ලීටස් දොස්තර මහතාණනි, ඔබ බඳු සැබෑ මිතුරන් සදා වාසනාවන්! ඔබට යහපත සැලසේවා!  බටගම, කපුවාගාරයේ නික්ලස් ඇන්ටනි මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=as0910117</link>
    <topic>මියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝ</topic>
    <author>රමණී සුබසිංහ</author>
    <content>අඬු මිටි රැගෙන පාරට බට ඕෆ් රෝඩ් ශූරයාමගෙ අම්මා අන්දරේගේ පරම්පරාවේ හැබැයි! “ජෝකර්” කෙනෙක් නොවේගුරු සේවයේ රසකතාමිනිත්තුවක කතාවක්මට බොත්තම් පහ තිබුණොත් ඇති තනතුරු ඕනැ නැහැනෙළුම් විලමියන්මාරයේ පවුල් දහසකට ඉහට සෙවණක් ලබා දුන් අපේ හාමුදුරුවෝබෝදාගම චන්දිම හිමිකිසිදු භේදයක් නොතකා යමකුගේ විපතකදී පිහිටවන මිනිසුන් මේ සමාජයේ සුලබය. දුක් මහන්සියෙන් හරි හම්බ කළ මුදලින් උපකාර ඇවැසි මිනිසුන්ට උපකාරයක් වන්නට ඔවුන් මැළිවන්නේ නැත. එවන් ශ්‍රේෂ්ඨ මිනිසුන් අතර පැවිදි උතුමන් ද අමතක කළ නො හැක. බිඳුණු සිත් සුවපත් කරන්නට උන්වහන්සේලා ගෙ එක බණ පදයක් වුව ප්‍රමාණවත් ය.තායිවානයේ ප්‍රධාන සංඝනායක, ජාත්‍යන්තර ආගමික හා සංස්කෘතික කටයුතු පිළිබඳ ජනාධිපති උපදේශක ආචාර්ය බෝදාගම චන්දිම හිමියන් එවන් භික්‍ෂුන් වහන්සේ අතර සුවිශේෂීය. ධර්ම ශාස්ත්‍රීය හා සමාජ සේවය වෙනුවෙන් ම කාලය ශ්‍රමය කැප කරන උන්වහන්සේ මෙරට මෙන් ම මියන්මාර් ජනතාව අතර ද ගෞරවයට පාත්‍ර වී ඇත්තාහ.පසුගිය වසරේ මැයි මාසය ආරම්භයේ දී මියන්මාරය හරහා හමාගිය නාර්ගීස් සුළි සුළඟ මියන්මාරය පමණක් නොව මුලු ලෝකය ම කම්පාවට පත් කළේ දහස් ගණනින් ජීවිත බිලි ගනිමිනි. චණ්ඩ මාරුතය සමඟ ඇති වූ දරුණු ගංවතුරින් එරට ඉරවඩි ගඟ ආශ්‍රිත ඩෙල්ටා ප්‍රදේශ හා කොන්යන්ගුං ප්‍රදේශය මුළුමනින් ම විනාශ විය. තැනෙක කිරි දරුවන්ට මවුපිය සහෝදර සහෝදරියන් අහිමි විය.තවත් තැනෙක මවුපියන්ට දරු පැටවුන් අහිමි විය. අසරණ ගම් වැසියන්ට හිසට වහලක් තබා කුසට අහරක් හෝ සපයා ගත නොහැකි විය. හිත ගිනි ඇවිල වූ සැඩ සුළඟ කුසගිනි ද ඇවිළවීය.බෝදාගම චන්දිම හිමියන් මෙලෙස කයින් මනසින් පීඩාවට පත්වූ අසරණ ජනතාවට ආශිර්වාදයක් වූහ. මහින්ද රාජපක්ෂ ජනාධිපතිතුමා ගේ ද අනුදැනුම මත උන්වහන්සේ ඇමෙරිකානු ඩොලර් ලක්ෂ පහකට වඩා වටිනා ආහාර පාන, බේත් හේත් ඇතුළු අත්‍යවශ්‍ය බඩුබාහිරාදිය ඒ අසරණ ජනතාව අතර බෙදා දීමට කටයුතු කළහ. ලොව පුරා විසිරී සිටින ශ්‍රී ලංකා තායිවාන් බෞද්ධ සංවිධානයේ නියෝජිතයින් මේ සද්කාර්යය සඳහා උන්වහන්සේට සහාය ලබා දුුන්හ.කැඩී බිඳී ගිය නිවාස, වෙහෙර විහාර, පාසල් ප්‍රතිසංස්කරණය කිරීම සඳහා ද කඩිනමින් ආධාර සැපයිණි. භික්ෂූන් වහන්සේලා වෙනුවෙන් සිවුරු පිරිකර පූජා කැරිණි. විනාශ වූ විහාරස්ථානවල පොත්ගුල් සඳහා බෞද්ධ ග්‍රන්ථ ඇතුළත් පොත පත පරිත්‍යාග කෙරිණි.‘මෙත්තා විලේජ්’ ගම්මානයරැස්කරගත් සියලු ආධාර, පරිත්‍යාග දුකට පත් ජනතාවගේ සුබසිද්ධිය සඳහා යෙදවිණි. මියන්මාර් ශ්‍රී ලංකා තානාපති සේවය හරහා මේ සියලු පරිත්‍යාග කිරීම් සම්බන්ධීකරණය කෙරිණි.බෝදාගම චන්දිම හිමියන් ගේ මීළඟ ප්‍රයත්නය වූයේ අවතැන් වූ පවුල් දහසක් වෙනුවෙන් නිවාස දහසකින් සැදුම්ලත් ගම්මානයක් ඉදිකිරීම ය.මේ සඳහා එරට රජයෙන් අක්කර 180 කින් යුත් ඉඩමක් උන්වහන්සේට පූජා කැරිණි. මේ ප්‍රයත්නය මල්ඵල ගන්වමින් පසුගිය ජූනි 15දා අසරණ පවුල් දහසකට නැවතත් තමන් ගේ ම කිවහැකි නිවසෙක සෙවන ලබන්නට වාසනාව උදාවිය.ඒ ‘මෙත්තා විලේජ්’ ගම්මානය ඔවුන්ගේ හිමිකාරිත්වයට පත් කිරීමත් සමඟය. නිවාස විවෘත කෙරුණේ මහින්ද රාජපක්ෂ ජනාධිපතිතුමාගේ ප්‍රධානත්වයෙනි.සොබාදහමට අනුකූලව දැවවලින් නිමැ වූ මෙම නිවාස සියලු අංගයන්ගෙන් පරිපූර්ණය. අවශ්‍ය යටිතල පහසුකම් ද සැපයී ඇත.දරුණු සුළි සුළඟින් ඇඳිවත පමණක් ඉතිරි වූ ඉරවඩි ප්‍රදේශයේ ජනතාවට හිතට සැනසිල්ලක් ගෙන එමින් හිසට සෙවනක් ලැබුණේ මේ ආකාරයටය. පරිත්‍යාගශීලීන් ගේ නොමසුරු දායකත්වය ලබාගනිමින් මේ කටයුතු පිළිවෙළට, විනිවිද බවින් යුතුව සම්පූර්ණ කිරීමට බෝදාගම චන්දිම හිමියන් ගත් උත්සාහය ප්‍රශංසනීයය. ඒ සඳහා රජයෙන් ලද අනුග්‍රහය ද පැවසුම් කටයුතුය.අද ඉරවඩි ප්‍රදේශයේ මවුපියන් මෙන්ම දරුමල්ලන් ද සැනසුම් සුසුම් හෙළති. උන්වහන්සේ ගේ අනුන්ට පිහිටවීමේ ගුණය, ඒ හා සමඟ බැඳුණු උනන්දුව හා කැපවීම නොවන්නට මේ අසරණයන් තවත් පීඩාවට පත්වන්නට ඉඩ තිබුණි.බෝදාගම චන්දිම හිමියන් මීට වසර කිහිපයකට පෙර සුනාමියෙන් විනාශ වී ගිය ප්‍රදේශ රැසක ජනතාවට සිදුකළ සේවයද මිල කළ නොහැකි ය. පහසුකම් රැසකින් සමන්විත, අම්බලන්ගොඩ තායිවාන් සමාධි ගම්මානය, පානම සුනාමි ගම්මානය, යුද්ධයෙන් අවතැන් වූ පවුල් සඳහා ඉදිකළ කැබිතිගොල්ලෑව සමාධි ගම්මානය ආදී පහසුකම් සහිත ගම්මාන ඉදිවූයේ උන්වහන්සේ ගේ නොපසුබට උත්සාහයේ ප්‍රතිඵලයක් ලෙස ය.සමාජයීය කටයුතුවලදී මෙන් ම බුද්ධ ශාසනයේ උන්නතිය සඳහා ද බෝදාගම චන්දිම හිමියන්ගෙන් පුළුල් සේවාවක් ඉටුවේ.බෞද්ධ දර්ශනය පිළිබඳ, භාවනා ක්‍රම පිළිබඳ, බුදු දහම අනුව යමින් සාර්ථක ජීවිතයක් ගත කරන ආකාරය පිළිබඳ ලෝකයාට ධර්ම ඥානය ලබාදීම සඳහා උන්වහන්සේ ලෝකය පුරා වැඩම කරන්නාහ. ආසියාවේ මෙන්ම යුරෝපාකරයේ ද බොහෝ පිරිස් උන්වහන්සේ ගේ දහම් පණිවුඩය පිළිගන්නට සැදී පැහැදී සිටිති.නාර්ගීස් සුළි සුළඟින් විනාශ වු නිවාසසිය ධර්ම ප්‍රචාරක කටයුතු දේශනයට පමණක් සීමා නොකරන උන්වහන්සේ, විවිධ භාෂාවලින් ධර්ම පොත පත මුද්‍රණය කරවා ලෝකය පුරා බෙදා හරිති.ඒ අනුව කාණ්ඩ 57න් යුත් ත්‍රිපිටකයට අයත් සියලු ග්‍රන්ථ මුද්‍රණය කර එවන් පොත් කට්ටල දහසක් දෙස් විදෙස් බෞද්ධ විහාරස්ථාන හා බෞද්ධ ආයතන වෙත ලබා දී ඇත. මෙහි එක් පොත් කට්ටලයක් සඳහා අවම වශයෙන් රුපියල් පනස් දහසකට වැඩි මුදලක් වැය වී ඇත.බුදු දහමේ නව ප්‍රබෝධයක් ඇති කරමින් ගිහි බෞද්ධයිනට ද පරිශීලනය කිරීමට පහසුවන සේ සකසා මුද්‍රණය කළ පිරුවානා පොත් වහන්සේ පිටපත් දෙලක්ෂයක් පමණ මේ වන විටත් නොමිලයේ බෙදා දී ඇත.බෝධි පූජා, බෝධි වන්දනා ගාථා, ඇතුළත් පිරිත් සෙත් ශාන්ති අත්පොත ලක්ෂ පහකට අධික ප්‍රමාණයක් බෞද්ධ ජනතාව අතර බෙදා දී අවසන් ය.සිංහල, පාලි, ඉංග්‍රීසි, බංගලිදේශ, හින්දි, ජර්මන් ආදී භාෂා රැසකින් මුද්‍රණය කළ බෞද්ධ ග්‍රන්ථ රැසක් ලෝකයේ රටවල් හතළිහකට වැඩි ප්‍රමාණයකට නොමිලයේ ලබාදී තිබීම ද සුවිශේෂී ධර්ම සේවාවකි. බෝදාගම චන්දිම හිමියන් ගේ මෙහෙයවීම මත විවිධ භාෂාවලට පරිවර්තනය කළ පොත්පත් අතර කිරින්දේ ධම්මානන්ද නාහිමියන් අතින් ලියැවුණ ග්‍රන්ථ කැපී පෙනුණි. ලොව බොහෝ රටවල ජනතාවට කිරින්දේ නා හිමියන් ගේ ග්‍රන්ථ කියැවීමට අවස්ථාව ලැබුණේ ද ඒ හා සමඟය.ථේරවාදී බුදු දහම, භාවනා ක්‍රම ඇතුළු විවිධ ක්ෂේත්‍ර පිළිබඳ ලොව පුරා සිටින බෞද්ධ භික්ෂූන්වහන්සේලාටත්, ඊට කැමැත්තක් දක්වන සියලු දෙනාටත් ඒ පිළිබඳ උසස් දැනුමක් ලබාදීම සඳහා අන්තර්ජාතික බෞද්ධ විශ්වවිද්‍යාලයක් ඉදිකිරීමට කටයුතු කෙරුණේ ද බෝදාගම චන්දිම හිමියන් ගේ මඟපෙන්වීමෙනි.ඒ අනුව කැලණිය මානෙල් වත්ත විහාර භූ®මියේ ඉදිවන ජාත්‍යන්තර බෞද්ධ විශ්වවිද්‍යාලයට පසුගිය දා ජනාධිපතිතුමා අතින් මුල්ගල තැබිණි. මේ වනවිට එහි නේවාසිකාගාර කිහිපයක් සහ නිදහස් පර්යේෂණ මධ්‍යස්ථානයක් ඉදිකර ඇත.මෙවන් බොහෝ සමාජයීය හා ධර්ම ශාස්ත්‍රීය සේවා සඳහා උන්වහන්සේට ඇප උපකාර ලැබෙන ආයතන රැසකි. තායිවාන් ථේරවාදී සමාධි අධ්‍යාපන සංගමය, තායිවාන් බෞද්ධ සංගමය ඉන් ප්‍රමුඛය. පෞද්ගලික වශයෙන් ලැබෙන ඇප උපකාර ද බොහෝ ය. ඒ සියලු පරිත්‍යාග සුදුස්සාටම ලබා දෙන්නට උන්වහන්සේ ගන්නා උත්සාහය ප්‍රශංසනීයය.අප රට වෙලාගත් අඳුරු යුගය දැන් අවසන් ය. උදාවී තිබෙන්නේ එක ම ජාතියක් ලෙස රට ගොඩනැඟීමේ කාලයයි. එකිනෙකා ගේ වැරැදි පෙන්වමින් එකිනෙකා වෙත ඇඟිලි දිගුකරනු වෙනුවට තම කාලය, ශ්‍රමය, සියලු ශක්තිය රට වෙනුවෙන් කැප කළ යුතු කාලයයි. ආගමික, සමාජයීය උන්නතිය උදෙසා දිවා රෑ නොබලා ඇප කැප වෙන මෙවන් හිමිවරු ඒ සඳහා ආදර්ශ කොට ගත හැකි ය.විශේෂ ස්තුතිය ආචාර්ය පල්ලේවෙල සාරද හිමියන්ටරමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910111</link>
    <topic>හෝටල් ජීවිතයේ හැම අත්දැකීමක්ම</topic>
    <author>ඉනෝකා පෙරේරා බණ්ඩාර ඡායාරූප – ගීත් ද මැල්</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්චෙෆ් ඉයන්ති ගුණවර්ධනඉයන්ති සැමියා සමඟමේ රටේ ඉහළ තලයෙ සූපවේදිනියක් වෙන්න ඕනෙය කියන සිතිවිල්ල ඉයන්තිට කවදාවත් තිබුණෙ නැහැ. ඒත් ඈ වැඩ කළා. යළි යළිත් වැඩ කළා.වැඩ කිරීමත් ඉගෙන ගැනීමත් තුළ දවසක ඈ නැවතුණේ, අතක ඇඟිලි ගණනටත් අඩු මේ රටේ ජ්‍යෙෂ්ඨ සූපවේදිනියන් අතළොස්සගෙන් කෙනෙකු වෙලා.දවසෙ වැඩි හරියක් හිටගෙන ඉන්න වෙන එක...., පිරිමින් හා හරි හරියට වැඩ කරන්න සිදුවෙන එක..., සූපවේදි වෘත්තියට කාන්තාවන් නොපැමිණෙන හේතුවද කියලත් හිතෙනව.ඒත් මේ එකකටවත් බය නැති ගැහැනු හිත් සූපවේදයෙන් හෝටල් ක්‍ෂේත්‍රය බබළවනව. ඉයන්ති ගුණවර්ධනත් එහෙම කෙනෙක්.කොළඹ ග්‍රෑන්ඩ් ඔරියන්ටල් හෝටලයෙ වැඩ කළ කාලයෙ සූපවේදින් 45 කට හිටි එකම කාන්තාව ඉයන්ති. හෝටලයක පිරිමින් හා හරි හරියට වැඩ කරන එක ගැහැනුකම ගිලිහිලා යන කාරණාවක් කියල කවුරු හරි හිතුවොත් ඒ තරම් මුලාවක් තවත් නෑ කියලයි ඉයන්ති කියන්නෙ.“ඇත්ත. කොයි ක්‍ෂේත්‍රයෙ වුණත් ගරුත්වය රැකගෙන ජීවත්වීමේ වගකීම තියෙන්නෙ තමන් අතේ. එය පුද්ගල චර්යාවෙ වරදක් මිස ක්‍ෂේත්‍රයෙ වරදක් නොවන බව ඈ යළි යළිත් කියනව.මේ ගෙවෙන්නෙ ඉයන්තිගෙ සූපවේදි ජීවිතයෙ 23 වැනි වසර. ආපහු මතක් කරල සතුටු වෙන්න පුළුවන් හුඟක් දේ අතරෙ, ඈ පහුගිය කාලෙ තවත් ජයග්‍රහණයක් හිමි කරගත්තා.හෝටල් ක්‍ෂේත්‍රයට සූපවේදින් බිහි කරන හෝටල් පාසල් පාඨමාලාවල ’commercial cookery level – 3’ සුදුසුකම මෙතෙක් ලැබුණෙ ඕස්ට්‍රේලියාවට ගොස් ඉගෙන ගැනීමෙන්.ඇති හැකි පවුල්වල දරුවන් එහෙම ගියත් සූපවේදි ක්‍ෂේත්‍රයට එන සාමාන්‍ය පවුල්වල දරුවන්ට මේ සුදුසුකම සිහිනයක්.ඒත් ඉයන්ති ඇරැඹූ වින්ස්ටෝන් හෝටල් පාසල ’TAFE’ සම්මානයෙන් පුද ලැබුවෙ, එම සුදුසුකම අපේ රටේ දරුවන්ට මෙහි සිටම ලබා ගන්නට හැකි තරමට ගුණාත්මක භාවයක් ඇති හින්ද.දුප්පත් පොහොසත් භේදයක් නැති දරුවො කවුරුත් ගැවසෙන මේ වින්ස්ටෝන් පාසලින් ඈ ජාත්‍යන්තරයට යන සූපවේදින් බිහි කරනව.”මගේ හෝටල් ජීවිතය තුළ ලබපු හැම අත්දැකීමක්ම මේ දරුවන්ට උගන්වද්දි මට උදව් වෙනව. කෙනෙක් සතුටු වෙන විදියෙ කෑම වේලක් හදන එක විතරක් නෙවෙයි, විසල් වපසරියක විහිදෙන හෝටල් ක්‍ෂේත්‍රය තුළ රැකියා අවස්ථාත් ඕනෙ තරම්. මං අන්තිමට වැඩ කළේGOH එකේ. සුපිරි හෝටලයක මුළුතැන්ගේ කියන්නෙ නිර්මාණ තෝතැන්නක්.ඇත්තටම දවසින් දවස අලුත් අත්දැකීම් ලබන තැනක්. මට තේරෙන්නෑ ඇයි මේ ගැහැනු ළමයි මේ ක්‍ෂේත්‍රයට නොඑන්නෙ කියල. ඇත්තටම කිව්වොත් මගේ අම්ම – තාත්තත් කැමැති වුණේ නෑ මං මේ ක්‍ෂේත්‍රය තෝර ගන්නවට.ඒත් මට උදව් කළේ මගේ ලොකු අයියා. අද මට තේරෙනව, මේ හැම කතාවක්ම මිනිස්සු නොතේරෙන කමට කියන දේවල් කියල. මගේ ක්‍ෂේත්‍රයෙ මං ඉහළට ආවෙ හැම වෙලාවෙම අලුත් දේ ඉගෙන ගනිමින්. අද මං මගේ දූගේ වයසේ මේ ළමයින්ව දිරි ගන්වන්නෙ ඔවුන්ට හොඳ දැනුවත් බවකින් ඒ ගමන යන්න...”බොරැල්ලෙ ඉපදුණත් ඉයන්ති අම්ම – තාත්ත එක්ක හැදුණෙ වැඩුණෙ බණ්ඩාරවෙල. අයියල හතර දෙනෙකුගෙත්, අක්කල තුන්දෙනෙකුගෙත් පුංචි නංගි වුණු ඈ උසස් පෙළට කළේ විද්‍යා විෂයන්.උසස් පෙළ ඉවර වෙලා ගෙදර ඉන්න ගමන් ඈ ලොකු අයියට කියනව රස්සාවක් හොයා දෙන්න. ‘රස්සාවල් නිකම් කරන්න බෑ. මොනව හරි පාඨමාලාවක් කරන්න. දැනට වැඩිපුරම රැකියා තියෙන්නෙ හෝටල් ක්‍ෂේත්‍රයෙ...’ එහෙම කියන අයියා, ඈ බණ්ඩාරවෙල ඉඳන් කොළඹ ලංකා හෝටල් පාසල වෙත එක්ක එනව සම්මුඛ පරීක්‍ෂණයට.අවුරුදු 18 දි එහෙම අරඹන හෝටල් ජීවිතේ, ප්‍රායෝගික පුහුණුව සඳහා ඈ යන්නෙ බේරුවල නෙප්චූන් හෝටලයට.”එහෙදි තමයි මට ගැමුණු මුණ ගැහුණෙ. එයත් සූපවේදියෙක්. දැනුමින් අත්දැකීමෙන් මට වඩා පිරිපුන් ඔහු නිසයි ඇත්තටම මගේ මේ හෝටල් ජීවිතේ සාර්ථක වුණේ...” ගැමුණු ගුණවර්ධන අද එයිට්කන්ස්පෙන්ස් හෝටල් කළමනාකාරිත්වයේ අධ්‍යක්‍ෂවරයෙක්. නෙප්චූන් හෝටලයේ ලූනු කපල පටන් ගත්තු සූපවේදි ජීවිතය තුළ කළ කැපවීම අදත් මතක් කරල සතුටු වෙන්න පුළුවන් කාරණා කියල ඔහු කිව්වෙ බොහොම නිහතමානිව.”නෙප්චූන් හෝටලයෙ වැඩ කරන කාලෙම අපි විවාහ වුණා. ඊට පස්සෙ අපි ඕස්ට්‍රේලියාවෙ පදිංචියට ගියා. එහෙදිත් අපි දෙන්නම හෝටල්වල වැඩ කළා. ඉගෙන ගත්තා. සමහර වෙලාවට වැඩ කරල කරල සුද්ද පවිත්‍ර කරන අය පමා වුණොත් බල බලා ඉන්නෑ ඒකත් කරනව. එළවළු මස් මාළු කපල කොටල කෑම හදන්න විතරක් නෙවෙයි, විධායක තනතුරකට එද්දි පිඟන් සෝදපු අත්දැකීමත් තියෙන්න ඕනෙ.කෑම රසයි කියල ආපහු අහන එක හරි සතුටක්. පිරිසුදුකම, පිළිවෙළ, කාර්යක්‍ෂමතාව, ඉවසීම මේ හැම දේම අඩු නැති තැනක් කුස්සිය. ඇත්තටම පත පොත ගෙනැත් දීල, ඉගෙනගන්න උනන්දු කරවල මං යන්න ආසා කරපු ගමන මේ තරම් ඉක්මනට ආවෙ මගෙ මහත්තය නිසා...” ගැහැනියකගෙ ජීවිතයට සැනසීම ගෙන එන ස්වාමියකු ලැබීමම මොන තරම් වාසනාවක්ද...ඉයන්තිත් ඒ වාසනාව හිමි කර ගත්තී, ගැමුණු ගුණවර්ධන නම් තම හිමි නිසා. නටාෂා ඔවුන්ගේ එකම දූ. 16 හැවිරිදි පාසල් සිසුවියක්.”හෝටල් ක්‍ෂේත්‍රයෙ දැන් යළි පිබිදීමක් තියෙනව. ඈත ගම්වලින් එන දරුවන්ට ඇත්තටම මේ ක්‍ෂේත්‍රය තුළ ජාත්‍යන්තර රැකියා අවස්ථා ඕනෙ තරම් තියෙනවා. ඒ නිසා අපට හෝටල් ක්‍ෂේත්‍රය ගැන අලුත් බලාපොරොත්තු තියාගන්න පුළුවන්...” ඉයන්ති කියන්නෙ විශ්වාසයෙන්.ඉනෝකා පෙරේරා බණ්ඩාර ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910112</link>
    <topic>රසාංග දිසානායකගේ</topic>
    <author>තුෂාරි</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්විවාහ මංගල උත්සවයක මනාල යුවළට නොදෙවැනි වැදගත්කමක් එහි නිල ඡායාරූප ශිල්පියාට හිමිව තිබේ.එම සොඳුරුතම දිනයේ සුන්දර මතක සටහන් මනාල යුවළට නැවුම් බවින් යුතුව එක් කරන්නට ඡායාරූප ශිල්පීන් උත්සාහ දරන්නේ නිර්මාණශීලීත්වය පෙරටු කොට ගෙනය.මෙකී ඡායාරූප කලාවේ සොඳුරු ඉසව් සොයා යමින් මංගල ඡායාරූපකරණයට නැවුම් මුහුණුවරක් ගෙන එන්නට වෙහෙසෙන නිර්මාණශීලී ඡායාරූප ශිල්පියකු ලෙස රසාංග දිසානායක හැඳින්විය හැකි ය.රසාංගගේ කුලුදුල් මංගල ඡායාරූප ප්‍රදර්ශනය මේ මස 16, 17, 18 යන තෙදින පුරා කොළඹ ලයනල් වෙන්ඩ්ට් කලාගාරයේදී පැවැත්වීමට මේ වනවිට සියලු කටයුතු සූදානම්.රසාංග කැමරා ශිල්පයට අත්පොත් තබන්නේ පෞද්ගලික ආයතනයක ඡායාරූප ශිල්පියකු ලෙසයි. එහිදී ඔහුගේ ගුරුවරයා, විවේචකයා වන්නේ ද ඔහුමයි.පසුකලෙක ප්‍රවීණ ඡායාරූප ශිල්පී ලාල් හෑගොඩ ගේ ගුරු හරුකම් මැද මංගල ඡායාරූපකරණයේ නව මං පෙත් සොයා යාමට රසාංගට අවකාශ ලැබේ. “මංගල ඡායාරූප කලාව කියන්නෙ නිවැරදිව ප්‍රගුණ කළ යුතු සියුම් විෂයක්.මේ කලාව එකතැන පල්වෙන්නට නොදී එහි විවිධ මාන සොයා යමින් අලුත් දෙයක් ඉදිරිපත් කරන්න නිතරම මම උත්සාහ ගන්නවා.ඒකාකාරී රටාවෙන් මිදී අනෙකුත් ඡායාරූප ශිල්පීන් නොගිය ඉසව් සොයමින් මංගල ඡායාරූප කලාවට අලුත් යමක් එක් කිරීමට මම නිතරම වෙහෙසෙනවා.මගේ හැකියාව මගේ රසිකයින්ට, ගනු දෙනුකරුවනට, මුළු මහත් සමාජයටම ගෙන යාමට ගත් උත්සාහයක් ලෙස මෙම ඡායාරූප ප්‍රදර්ශනය හඳුන්වන්න පුළුවන්.තුෂාරි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910113</link>
    <topic>ඩිලාගේ ස්කූප් ෂොට් එකට මං හරිම ආසයි</topic>
    <author>හේමාලි විජේරත්න</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්-මංජුලා තිළිණිමංජුලා තිළිණි ගැන ඉස්සර අපි කතා කළේ ඇය ජනප්‍රිය ටෙලිනාට්‍ය හා චිත්‍රපට නිළියක් ලෙස කලා ක්ෂේත්‍රයේ බැබළුණු නිසාවෙන්.ඒත් ඇගේ විවාහයත් එක්කම අද කලාවෙන් දුරස් වුණා. දැන් ඈ ආදරබර බිරිඳක්. දයාබර මවක්. ඒ වගේ ම හොඳ ගෘහණියක්.පසුගිය දිනක ඇගේ අලුත් ජීවිතේ ගැන තොරතුරු විමසන්නට අපි ගියා ඇගේත් ඩිල්ෂාන්ගේත් කැදැල්ලට.මොරටුව ප්‍රදේශයේ නිස්කලංක භූමියක පිහිටි මේ නිවෙසේ දැන් වෙසෙන්නේ මංජුලාත් ඩිල්ෂානුත් පුංචි දියණිය රෙසඳිත් ය. තව ටික දිනකින් ම පුංචි රෙසඳිගේ තනියට තවත් පුංචි පැටියකු ගේන්න මංජුලා මේ දිනවල සූදානමින් ඉන්නවා.ඉතින් මංජුලා මොනවද අලුත් තොරතුරු?“මේ දවස්වල ගෙදරට වෙලා විවේක ගන්නවා. වැඩිපුර කාලය ගතවෙන්නේ දුවගේ වැඩත් එක්ක. අලුත් ම තොරතුරු තමයි මම ආයෙත් සැරයක් අම්ම කෙනෙක් වෙන්න සූදානම් වෙනවා. ගැහැනියක් ගෙ ජීවිතේ ලබන ලොකු ම දේ මව් පදවියනේ. මම විශ්වාස කරන හැටියට අපි මොන දේ කළත් අන්තිමට අපට ඉතිරි වෙන්නේ අපේ පවුල සහ දරුවනුයි.දැන් ඔබ සම්පූර්ණයෙන් ම බිරිඳක්. මවක් ගෘහණියක් බවට පත්වෙලා නේද?“ඔව්. ඇත්තටම ඉස්සර ඉඳන් ම ඒකට මම ආසාවෙන් හිටියේ. මගේ ආසාවට කලාවේ මම යමක් කළා. හොඳ මවක් බිරිඳක් වෙන එක ගැහැනියකට ලොකු කිරුළක්. දැන් අපේ දුවට වයස අවුරුද්දක්. එයාට අපි නම තිබ්බේ රෙසඳි නිමංසා කියලා. රෙසඳි කියන නම තියන්න ඩිල්ෂාන්ට ඕන වුණා. මොකද එයාගේ පුතාගේ නම රෙසඳ නිසා. ඉතින් ඒකට මමත් ආස වුණා.ඇත්තටම ඔබ කලාවෙන් ඈත් වෙනවද?ඔව්. කලාවයි පවුල් ජීවිතෙයි මට කලවම් කරගන්න බෑ. මම කලාවට ආසයි. ඩිල්ෂානුත් ආසයි මම කලාවේ රැඳෙනවට. නමුත් ඩිල්ෂාන්ගේ කාර්ය බහුල ජීවිතයත් එක්ක මමත් කාර්ය බහුල වුණොත් අපට ජීවිතයක් නැතිවෙනවා. හැම වෙලේ ම මම ඩිල්ෂාන්ගේ පස්සෙ ඉන්නවට එයා ආසයි. ඒ නිසා කලාව කරන්න අමාරුයි.අපි අහල තියනවා ඩිල්ෂාන් ක්‍රිකට් මැච්වලට පිටරට යනකොට ඔබත් ඔහුත් එක්ක යනව කියලා.“ඔව්. එයාට ඕන හැම මොහොතෙම අපි ළඟ ඉන්න. මේ පාරත් මම යන්න තමයි හිටියේ. ඒ වුණාට මම ඉන්න තත්ත්වය අනුව බබාත් අරගෙන යන්න අමාරු නිසා ගියේ නෑ. ඒ නොගියට අපි හැම මොහොතකම ස්කයිප් එකෙන් කතා කරනවා. ඩිල්ෂාන් මැච් එකකට ගියාම මට එයත් එක්ක යන්න බැරි වුණොත් ග්‍රවුන්ඩ් එකට යන්න කලින් එයා මට ‘කෝල්’ කරනවා.අපි දෙන්නම මැච් එකකට යන්න කලින් ගාථා කියලා ආගමික වතාවත්වල යෙදෙනවා. එයා කොළඹ මැච් එකකට ගියත් රෑට කොහොම හරි ගෙදර එන්න තමයි බලන්නේ.”මේ දිනවල ඔබ රඟපෑ ටෙලිනාට්‍යයක් විකාශය වෙනව නේද?“ඔව්. බොහෝ දෙනෙක්ගේ හිතේ මම ආයෙත් රඟපානව කියලා. ඒ ටෙලිනාට්‍යය මම ගොඩක් ඉස්සර කරපු එකක්. මම අන්තිමට කළේ ‘අවංකා’ ටෙලිනාට්‍යය. විවාහ වුණාට පස්සෙ එකක්වත් කළේ නෑ.රංගනයෙන් සමුගන්තට දුකක් හිතෙනවද?“නෑ. මට හරිම සතුටුයි මගේ රංගන ජීවිතේ ගැන. මම ආස කරන චරිත කළා. මට මිනිස්සු ආදරය කරන්න ගත්තා. මම කරපු ටෙලිනාට්‍ය සියල්ලම මම ගාව තියනව. ඩිල්ෂානුත් මට ඒවා ගෙනත් දෙනවා. ඒව දකින කොට මට ලොකු සතුටක් දැනෙනවා.දැන් ඔබේ දවස ගතවෙන්නෙ කොහොමද?“වැඩිපුර කාලය ගතවෙන්නෙ දුවත් එක්ක. ඩිල්ෂාන් ගෙදර ඉන්නකොට බබාට කවල අනිත් පැත්තට ලොකු බබාට (ඩිල්ෂාන්) කවන්න ඕන. ඒ හැම දෙයක් ම මම සතුටින් කරන්නේ. පවුලක් විදියට අපි හරිම සතුටින් ජීවත් වෙනවා.”ඩිල්ෂාන් කියලා තියනවා ඔහුගේ Scoop Shot එකට මංජුලා කැමැතියි කියලා ඇත්තද ඒක.“ඔව්. මම හරිම ආසයි ඩිල්ෂාන්ගේ Scoop Shot එකට. එයා Match එකට යන්න කලින් මට කියල යන්නේ “ඔන්න මම එකක් ගහනවා බලන්න කියලා.” ඩිල්ෂාන් කියන්නේ විශේෂ දක්ෂතා තියෙන කෙනෙක්.දරුවන් පිළිබඳ බලාපොරොත්තු මොනවද?මගේ එකම ආශාව ඩිල්ෂාන්ගේ පුතාත් මගේ දරුවෝත් සමඟියෙන් සාමයෙන් ලොකු මහත් වෙනව දකින එක. දැනටත් ඩිල්ෂාන්ගේ පුතා ගෙදර එනවා. අපිත් එක්ක එකට ඉන්නවා. ආවම යන්න බෑ කියලත් කියනවා. විවාහ ජීවිතේ ගැහැනියක් විදියට මම බලාපොරොත්තු නොවුණ ප්‍රශ්න වලට මුහුණ දුන්නා. ඉතාම සතුටින් ආදරෙන් විවාහ ජීවිතේ ගත කරන්න පාර අපි හදාගෙන තියෙන්නේ.මේ පාර ඩිල්ෂාන් කැමැති පුතෙකුටද?“එහෙම නෑ. කවුරුත් ආවත් අපේ නේ. ඒ නිසා එනකෙනෙක් සතුටින් බාරගමු කියල තමයි එයා කියන්නෙ.හේමාලි විජේරත්නඡායාරූපය - උපුල් නිශාන්තඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910114</link>
    <topic>එදා දිගාමඬුල්ලේ තිබූ ආශ්චර්යය අද නැහැ</topic>
    <author>සුනිල් මිහිඳුකුල</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්මායාරංජන් ගේ වතගොත සොයා වැව්ගම්පත්තුවට ගිය ගුණසේකර ගුණසෝම කියයිමායාරංජන්මෙරට වන විත්ති සාහිත්‍යයේ පුරෝගාමියා මායාරංජන් ය. ඔහු ලියූ ‘දිගාමඬුල්ලේ ආශ්චර්යය’ මෙරට වන විත්ති සාහිත්‍යයේ සමාරම්භක කෘතිය ලෙස පිළිගැනේ. මායාරංජන් යනු ආරූඪ නමකි. ඒ නමින් ‘දිගාමඬුල්ලේ ආශ්චර්යය’ ඇතුළු තවත් පොත් ගණනාවක් ලීවේ මහානාම රාජපක්ෂය.මායාරංජන් යන නමින් හැඳින්වුණු ලේඛකයා වෘත්තියෙන් ගුරුවරයකු වූ මහානාම රාජපක්‍ෂ බව (මා දන්නා තරමින්) පළමු වරට අනාවරණය කොට ජනගත කරන ලද්දේ ප්‍රවීණ ලේඛකයකු වූ පියසේන කහදගමගේ විසිනි.1948 දී වැව්ගම්පත්තුවේ ‘දමන’ ට ගොස් එහි ගුරු වෘත්තියේ යෙදුණු මායාරංජන් ඉන්පසු පාදාගොඩට මාරුවක් ලැබ එහි පාසලේ ද සේවය කළේය. ඔහු ‘දිගාමඬුල්ලේ ආශ්චර්ය’ ලීවේ පාදාගොඩ සිටියදීය.දිගාමඬුලු දනව්වේ මොරගහපල්ලම, පල්ලන් ඔය, කොක්නහර, කොස්සපොළ, කිවුලේගම, වඩිනාගල, මඩවලලන්ද, හිඟුරාණ, එරගම මෙන්ම නෙල්ලිකැලේ ද මායාරංජන් ගේ පා පහස ලත් කැලෑ ගම්මාන වූයේය.තවත් ප්‍රකට ලේඛකයකු වන ගුණසේකර ගුණසෝම පසුගිය දිනවල ‘මායාරංජන්’ පිළිබඳ ගවේෂණයක යෙදුණේය. දමන හා පාදාගොඩටට ගොස් මායාරංජන් ඇසුරු කළ පැරණි පුද්ගලයන් මෙන්ම මායාරංජන් ගේ ඥාතීන් ද හමුවී ඔහු මායාරංජන්ගේ අප්‍රකට තොරතුරු හා ඔහුගේ වන විත්ති කතාවලට පාදක වූ අත්දැකීම් හෙළිදරව් කරගත්තේය.මායාරංජන් ගැන තොරතුරු හොයන්න ඔබ පෙලඹුණේ ඇයි?මම ගුණසේකර ගුණසෝම මහතාගෙන් විමසීමි.”මමත් ඒ පැත්තේ. මම පානම්පත්තුවේ. අනික මම ලියන පොත්වලටත් මායාරංජන්ගේ නිර්මාණ ආභාසය තියෙනවා. ඒ නිසා මට හිතුණා, මායාරංජන් ගැන තොරතුරු හොයන්න.වන ජීවිතයේ සත්‍ය තොරතුරු එහි ජනවහර ද ඇසුරු කර ගනිමින් ඉතාම කමණීය විදියට ලියපු ලේඛකයා විදියට මම දකින්නේ මායාරංජන්. ලෙනාඩ් වුල්ෆ්ල, ආර්.එල් ස්පිට්ලා වන ජීවිතය ගැන ලිව්වට ඔවුන් ඒ ජීවිතයේ කොටස්කරුවන් බවට පත් වුණේ නැහැ. ඒ.පී. ගුණරත්න ගේ පරිවර්තනවල සාර්ථකත්වය නිසා ඔවුන්ගේ පොත් අපේ පාඨකයන්ට සමීප වුණු බව හැබෑව.ඒත් මායාරංජන්ගේ පොත් එක්ක බැලුවම ඒවායේ අව්‍යාජත්වය පිළිබඳ ප්‍රශ්න තිබෙනවා. මායාරංජන් කියන්නේ කැලෑ ගැමියන්, ගහකොළ, සතා සීපාවා එක්ක එකට ජීවත්වුණු, ඔවුන්ගේ ජීවන සුවඳ විඳගත් ලේඛකයෙක්.”ගුණසේකර ගුණසෝම මහතා ‘දමන’ ට ගියේ 2004 දී පමණය. ඒ මායාරංජන් ‘දමන’ ට ගොස් අවුරුදු 56 කට පමණ පසුවය.එදා වැව්ගම්පත්තුවට යෑමට තිබුණේ මාර්ග දෙකකි. එක්කෝ මඩකළපුවට ගොස් කල්මුණේ හරහා අක්කරපත්තුවට විත් කරත්ත පාරකින් දමනට යා හැකිය. නැතිනම් මොනරාගලට ගොස් සියඹලාණ්ඩුව - පොතුවිල් හරහා අක්කරපත්තුවට විත් ඒ කරත්ත පාරේම යා යුතුය. අද දමන – පාදාගොඩ ආසන්න මාර්ගයේ වායු සමනය කළ බස් රථ පවා ගමන් කරන බව ගුණසෝම මහතා කියයි.මායාරංජනගේ ඥාතීන්, ඔහු ඇසුරු කළ පුද්ගලයන් ඔබ මුණ ගැහුණේ කොහොමද?මම ගුණසෝම මහතාගෙන් ප්‍රශ්න කළෙමි.”මායාරංජන්ගේ මල්ලි කෙනෙක් (බුද්ධි නිමල රාජපක්ෂ) හා ඥාති සොහොයුරියක් (සීලවතී රාජපක්ෂ) තවම ජීවතුන් අතර ඉන්නවා. 2004 දි මම දමන ට හා පාදාගොඩට යනකොට මායාරංජන් ආශ්‍රය කළ දෙන්නෙක් මට මුණ ගැහුණා. එක්කෙනෙක් තමයි ගුණරත්න.‘දිගාමඬුල්ලේ ආශ්චර්යය’ පොතේ එන විදියට කරත්ත දක්කන ගුණරත්න කොලුවා තමයි ඔහු. අනිත් කෙනා වඩිනාගල ආරච්චිලා.මේ දෙන්නම දැන් ජීවතුන් අතර නැහැ. ඒ හැරුණුකොට ප්‍රවීණ ලේඛකයකු වන පියදාස වැලිකන්නගේ මහතාත් මායාරංජන් ඇසුරු කර තියෙනවා. ඔවුන් දෙදෙනා පාසල් දෙකක ඉගැන්නුවට එකම ගුරු නිවාසයක ඉඳලා තියෙනවා.මායාරංජන් ගැන ඔබ මොනවද සොයා ගත්තු දේවල්?”ඔහු ගුරුවරයෙක් විදියට ගත්තම උත්තම පුරුෂයෙක්. දමන – පාදාගොඩ පාසල් දෙකේම ගුරුවරයකුට හිටියේ ඔහු විතරයි. ඔහු පාසල් නොඑන ළමයින්ගේ ගෙවල්වලට ගිහින් එක්කගෙන ඇවිත් ඔවුන්ට උගන්වලා තියෙනවා.ඒ ළමයින්ව ජාතික මට්ටමේ ක්‍රීඩා හා කලා තරගවලට සහභාගි කරවලා තියෙනවා. ඔහු මුළු මාස් පඩියම කැප කළේ තම සිසු දරුවන් වෙනුවෙන්. ඒ හැරුණම ඔහු අසරණ, නූගත් ගැමියන්ට නායකත්වය දුන් කෙනෙක් විදියටත් අගය කරන්න පුළුවන්.ඇයි ඔහු මායාරංජන් කියන ආරූඪ නමින් පොත් ලීවේ?මම කාලයක් තිස්සේ හිතේ පැවතුණු ප්‍රශ්නයක් ගුණසෝම මහතාගෙන් ඇසුවෙමි.”ඒකට මටවත් නිශ්චිත උත්තරයක් හොයාගන්න බැරිව ගියා. මායාරංජන්ගේ ජීවිතයේ සැඟවුණු තැන් තියෙනවා. ඒවා ප්‍රශ්නකාරියි.” මම ගුණසෝම මහතා සමඟ මේ සම්මුඛ සාකච්ඡාව කරන්න මත්තෙන් නැවත වතාවක් ‘දිගාමඬුල්ලේ ආශ්චර්යය’ පොත කියැවීමි.කොළඹින් පැමිණි තමාට මහවනය මැද පිහිටි කුඩා ගම්වල විසූ ගැමියන්ගේ දිවි පැවතුම් ද, ගතිගුණ, සිරිත් විරිත් හා භාෂාව ද ආශ්චර්යයක් මෙන් පෙනුණු බව මායාරංජන් මේ පොතට පෙරවදනක් ලියමින් කියා සිටී.ඔහු මේ පොත ‘දිගාමඬුල්ලේ ආශ්චර්යය’ යනුවෙන් නම්කර ඇත්තේ ද ඒ අනුව වියයුතු යැයි අපට සිතාගත හැකිය. එහෙත් මේ පොතෙන් විස්තර වන ආශ්චර්යය ඉතා කෙටි කලෙකින් අතුරුදන් වන බව ද මායාරංජන් එහිලා කියා තිබුණු අයුරු දක්නට ලැබේ.”ඇත්තටම එදා තිබුණු වැව්ගම්පත්තුව නෙමෙයි ද අද තියෙන්නේ?        ගුණසේකර ගුණසෝමමම පානම්පත්තුවේ ඉපදී එහිම හැදී වැඩුණු එසේම මායාරංජන් ගේ වතගොත සොයා දිගාමඬුලු දනව්වට ගිය ගුණසෝම මහතාගෙන් විමසීමි.”මම මායාරංජන් හොයන්න වැව්ගම්පත්තුවට ගියේ 2004 දී. ඒ වෙනකොටත් එදා දිගාමඬුල්ලේ තිබුණු ආශ්චර්යය නැති වී ගොස් තිබුණා. ගොන් බැඳි කරත්ත වෙනුවට මම දැක්කේ අති නවීන මෝටර් රථ.මම දමන කෝරලේ මහත්තයාලගේ ගෙදරට ගියා. එයාගේ මුණුබුරාට පැජරෝ එකක් තියෙනවා. ඒක ගෙමිදුලේ නතර කරලා තිබුණා. ඔවුන් මට කන්න දුන්නේ කුරහන් තලප නෙමෙයි ජෙලි. අයිස් පෙට්ටියේ තිබුණු බෝතල් කළ වතුර බෝතලයක් කඩලා මට බීමට වතුර දුන්නා. ඊට පස්සේ වැව්ගම්පත්තුවේ බක්මහ අවුරුදු කුමාරි තේරීමේ තරගයේ දර්ශන වගයක් ඔවුන්ගේ DVD යන්ත්‍රයෙන් මට පෙන්නුවා.”මායාරංජන් එදා විස්තර කළ ගොම මැටි ගැසූ ගෙවල් වෙනුවට මෙදා ගුණසෝම මහතාට දක්නට ලැබුණේ කොළඹ නගරයේ මෙන් බ්ලොක් ගල්වලින් සෑදූ නිවෙස්ය.අද වැව්ගම්පත්තුවේ භාෂාව මොනවගේද?”භාෂාව සම්පූර්ණයෙන්ම නවීකරණය වෙලා. පැරණි ජනවහර අද අසන්ට ලැබෙන්නේ නැහැ. පැරණි භාෂා ව්‍යවහාරයන් නොදියුණු දෙයක් ලෙස අද තරුණ පිරිස සලකන බව පේනවා.මම දමන පාසලට ගියා, එහි විදුහල්පතිවරයා මුණ ගැහෙන්න. පාසලේ ගේට්ටුව ළඟ හිටපු සිසුවකුගෙන් මම විදුහල්පතිවරයා ගැන අහද්දි ඔහු උත්තර දුන්නු භාෂාව මොනවගෙද කියලා දන්නවද?”මම මුව අයාගෙන ගුණසෝම මහතා දෙස බලා සිටිමි.”අපේ ඉස්කෝලේ ඩෙන්ටල් ක්ලිනික් එක ඕපන් කරන්නේ මේ සතියේ. ඒකේ වැඩ වගයකට වෙන්න ඕන ලොකු සර් මෝටර් බයික් එකේ අම්පාරේ ගියා. ඕන නම් හෙට ඉස්කෝලෙට ටෙලිෆෝන් කෝල් එකක් දීලා බලන්න. ඉස්කෝලේ ෆෝන් නම්බරේ නෝට් සික්ස් ත්‍රි ෆෝ නෝට් ත්‍රී සෙවන් නයින්.”එය ඇසූ ගුණසෝම මහතාට FM ගුවන්විදුලි නාලිකාවක කටහැරක නිවේදකයකු සිහිපත් නොවූවා නම් එය පුදුමයකි.මේ ප්‍රශ්නය මීට අවුරුදු පනහකට ඉහත මායාරංජන් දිවමන්ව සිටි යුගයේ ඇසුවේ නම් ඒ ගැමි සිසුවා දෙන්නේ කිනම් පිළිතුරක්ද?එය මෙසේ වනු නොඅනුමානය.”මහත්තයා පාන් කළුවෙන්ම හිද බැහැලා බැදි වැදුණා බෙටා”මේ නවීකරණය හොඳ දෙයක් ද? නරක දෙයක් ද? ඕනෑම සමාජයක් සංවර්ධනය නොවී එක තැන පල්විය යුතු නැති බව සැබෑවකි. එහෙත් මෙතැන අපට එකඟවිය නොහැකි මොකක්දෝ දෙයක් ඇති බව පෙනේ. මම එම ප්‍රශ්නය ගුණසෝම මහතා වෙත යොමු කළෙමි.”සමාජයක්, සංස්කෘතියක් වෙනස් වෙන්න ඕනෑ අපේ හර පද්ධතියට හානියක් නොවන විදියට. ඒ වෙනස්වීම සුබවාදී එකක් විය යුතුයි. එහෙත් මෙතැන සිද්ධ වෙන්නේ ඒක නෙමෙයි. ඒකයි ප්‍රශ්නේ.” ඒ ඔහුගේ පිළිතුරය.එදා දිගාමඬුල්ලේ තිබූ ආශ්චර්යය ටික කලෙකින් නැති වී යන බව මායාරංජන් දුටුවේ කොහොමද?”මායාරංජන් හිටපු දවස්වල තමයි ගල්ඔය සංවර්ධන යෝජනා ක්‍රමය පටන් ගත්තේ. මේ අව්‍යාජ ගැමි ජන ජීවිතය ගල්ඔය සංවර්ධන මණ්ඩලයේ ඩෝසර්වලින් යටවෙන බව ඔහු දැක්කා.”මීට අවුරුදු පනහකට ඉහත වැව්ගම්පත්තුවේ විසූ කැලෑබද ගැමියන්, ඔවුන්ගේ භාෂාව, ව්‍යවහාරික සිරිත් විරිත් කොටින්ම ඔවුන්ගේ ජන ජීවිතය හා සංස්කෘතිය වටහා ගැනීමට අද අපට ඇති එකම ලිඛිත සාක්ෂිය මායාරංජන් ලියූ ‘දිගාමඬුල්ලේ ආශ්චර්ය’ පමණක් විය යුතු යැයි මම සිතමි.සුනිල් මිහිඳුකුලඡායාරූපය- සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910115</link>
    <topic>මං ආස කළේ සීයා වගේ ලෙඩ්ඩුන්ට බෙහෙත් කරන්න</topic>
    <author>ඉනෝකා පෙරේරා බණ්ඩාර</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්ප්‍රියා සූරියසේනගේ දියණී වෛද්‍ය මිනෝෂි සූරියසේනඅප්පච්චි වගේ තරුවක් වෙන්න නොහිතුවට පුංචි කාලෙ පටන් මිනෝෂිට තිබුණෙ එකම හීනයක්. ඒ වෛද්‍යවරියක් වෙන්න.මිනෝෂි, ප්‍රියා සූරියසේනගෙ ලොකු දූ. හඳුන්වන්න අටුවා - ටීකා නොලීවෙ ඔහු ගැන නොදන්න කෙනෙක් නැති හින්ද.ඈත රන් විමන් තුළින්..., මගේ ළමැද සුව යහනක්..., ආදරණීය නේරංජනා..., එකම මනහර ගී වැලක්.ඔහු හඳුන්වන්න මේ ගී දෙක තුනක් ඇතියි කියලයි මට නම් හිතෙන්නෙ. කොහොම වුණත් ඒ මිනෝෂි කැමැතිම ගීත තුන.1981 උපන්න මිනෝෂිට වඩා මේ ගීත හුඟක් වැඩි මහල්. ඒත් ආදරයේ මිහිර ළබැඳියාව කියාපාන වචන සහ තනු නිසාම මිනෝෂි වගේ යොවුන් හදවත් දහස් ගණනක් එක්ක මේ ගී අදත් බැඳිල.වෛද්‍ය වෘත්තියේ සීමාවාසික පුහුණු කාලය වැඩ රාජකාරි අධික කාලයක්. මඩකලපුව ශික්ෂණ රෝහලේ වෛද්‍යවරියකව මිනෝෂි දැන් ගෙවන්නෙත් එහෙම කාල පරිච්ඡේදයක්.“මේ පළාත්වල මිනිස්සු දුප්පත්කමින් වගේ ම දැනුමෙනුත් අඩු අය. හුඟක් දේ කියල තේරුම් කරන්න ඕනෙ. ලේ අඩු කමින් ඔවුන් හුඟක් පීඩා විඳිනව. ඇත්තටම මේ වගේ මිනිසුන්ට සේවය කරන්න ලැබුණු එක මට සතුටක්...වෛද්‍යවරියකව අද ලබන ඒ තෘප්තිය පිටුපස තියෙන්නෙ අම්ම අප්පච්චිගෙ යෝධ සෙවණැල්ල. මට තාම මතකයි. අපිට දැනුම් තේරුම් ඇති කාලෙ පටන් දුක් කරදර මැදින් අප්පච්චි ආ ගමන ගැන අපිට කියල දුන්නා.එහෙම ඇවිත් මුළු රටේම ආදරය දිනපු මගෙ අප්පච්චි හැම වෙලාවෙම කිව්වේ, ‘පුතේ මට වැඩිය ඉහළට ඔයගොල්ලො යන්න ඕනෙ.එක්කෙනෙක් හරි ඩොක්ටර් කෙනෙක් වෙනව නම් මං ආසයි’ කියල. අප්පච්චි මේ රටේ ප්‍රසිද්ධ ගායකයෙක් කියන එක පුංචි කාලෙම දැනුණා.ඒත් අපේ සීය වෙද මහත්තයෙක්. මං ආස කළේ සීයා වගේ ලෙඩ්ඩුන්ට බෙහෙත් කරන්න. නංගියි මල්ලියි දෙන්න පොඩි කාලෙ ලේ දැක්කත් බයයි. මට හිතුණා අප්පච්චිගෙ හීනෙ මංවත් ඉටු කරන්න ඕනෙ කියල.අනුලා විදුහලේ සාමාන්‍ය පෙළ දක්වා ඉගෙන ගත්තු මාව උසස් පෙළ කරන්න අප්පච්චි දේවි බාලිකාවට දැම්මා. හැම වෙලාවෙම තියෙනවට වඩා උපරිමයෙන් කරන්නයි අම්මගෙයි - අප්පච්චිගෙයි ආසාව වුණේ.සින්දු කියන්න නංගි දක්ෂයි. ඒත් අප්පච්චි කවදාවත් අපි තුන්දෙනා සංගීතයට නම් යොමු කළේ නැහැ.ආසාවට කලා උලෙළකදී සින්දුවක් කිව්වට මටත් බැරිවුණා ගායනාවෙන් කවදාවත් ඉහළට යන්න. උසස් පෙළ විද්‍යා විෂයන් කරල මෙඩිකල් කොලේජ් යන එකයි මගෙ හීනෙ වුණේ...”2000 වසරෙදි මිනෝෂි ඒ හීනෙ හැබෑ කරගන්නව. ඒ විතරකුත් නොවෙයි විශ්වවිද්‍යාල මට්ටමින් පිරිනැමෙන රුසියානු ශිෂ්‍යත්වයකුත් දිනා ගන්නව.රුසියාවෙ Rostove state medical university වෙත ඈ යන්නෙ එහි ප්‍රතිඵලය විදියට.“අවුරුදු හයක උපාධි පාඨමාලාවක්. රුසියානු බසින් සියල්ල හදාරන්න ඕනෙ. රුසියන් වචනයක්වත් බැරිව එහෙ ගිය අපි මුළු අවුරුද්දක් ම භාෂාව හැදෑරුවා. ඒ කාලෙ ඔවුන් සලකන්නෙ මොන්ටිසෝරි ළමයින්ට වගේ. අවුරුද්දකින් පස්සෙ වෛද්‍ය පීඨයෙ වැඩ පටන් ගන්නකොටත් ග්‍රීක් වගෙයි.ලෙක්චර්ස් වලදී මුකුත් ම නොතේරෙන කොට හිතුණ මොන මෝඩකමක් ද මේ කරගත්තෙ කියල. අවුරුද්දකට සැරයක් ගෙදර එනකොට මම අඬනව. ‘අනේ මට බෑ අප්පච්චි...’ කියල.“තව ටිකයිනෙ පුතේ... ඔය අවුරුදු දෙක තුනත් ගෙවිල යාවි... පුතාට පුළුවන් හොඳට පාස් වෙන්න...”ඔහොම කිය කියා අප්පච්චි මාව දිරි ගන්වනව. ඇත්තටම තුන් වැනි අවුරුද්ද වෙනකොට මුළු හිතින් ම අපි වැඩ කළා. ඒ ශිෂ්‍යත්වයට ලංකාවෙන් පස් දෙනෙක් ගියා. ඉංග්‍රීසි අච්චු පොතුත් අරගෙන දිවා රෑ නැතිව මහන්සි වුණා. කොහොම හරි ගොඩ එන්න ඕනෙ කියන සිතිවිල්ල හිතට ආවා.අපිට හුඟක් දේශන වැටුණෙ අධික සීත කාලෙ. ඉගෙන ගන්නව තියා එළියටවත් බහින්න බැරි සීතල. ඒත් කළ යුතු දේ කළ යුතු වුණා...”පියකුගෙ භූමිකාව තුළ ප්‍රියා කළ කැපවීම් අපි කාටත් වඩා හොඳින් දන්නෙ මිනෝෂි. ලොකු දූ හින්දම විතරක් නෙවෙයි, අප්පච්චිගෙ සංවේදී ගතිගුණ වඩාත් හොඳින් ඈ නිරීක්ෂණය කළ හින්ද.විඩාකාරී මනසට ඔසුවක් සේ සලකා සංගීතය, මිනෝෂිත් අනන්ත විඳිනව. හිත සන්සුන් කරවන, ආදරය සෙනෙහස පුබුදන අප්පච්චිගෙ ගීත, වෙහෙසකාරී මොහොතක මිනෝෂිටත් දැනෙන්නෙ මිහිරි ලොවක් තරමට.ඉරෝෂි, මිනෝෂිගෙ ලොකු නංගි. ඈ ඕස්ට්‍රේලියානු සරසවියක. ලක්ෂිත එකම මල්ලි. ඇමෙරිකාවෙ ස්ටැම්ෆර්ඩ් සරසවියෙ ඉංජිනේරු අංශයෙන් පී.එච්.ඩී. කරනව. ගයේෂි පවුලෙ බඩපිස්සී. උසස් පෙළ පන්තියෙ.මේ හැමට පූර්වාදර්ශ සැපයූ මිනෝෂි 2007 රුසියාවෙන් ලංකාවට ආවේ වෛද්‍ය උපාධියත් අරගෙන. ඒ විතරකුත් නෙවෙයි, රුසියානු බස’ ඇඟටම ජීර්ණය කරගෙන.ශ්‍රී ලංකා වෛද්‍ය සංගමයේ විභාග සඳහා පෙනී සිටි මිනෝෂි ඒ වෙනුවෙන් වැය කළ කාලය තවත් අවුරුදු එකහමාරක්. දැන් ඈ සිය සේවය පටන් අරන්. ඒ මඩකළපුව ශික්ෂණ රෝහලෙන්.විවාහ වූ දාඅම්මා, අප්පච්චි ඇතුළු ගෙදර අය සමඟඈ දීග ගියෙත් මේ සියල්ල අතරතුරේ. ඒ පහුගිය ජනවාරියෙ. නඳුන් ජයසිංහ, පනාගොඩ යුද හමුදා රෝහලේ වෛද්‍යවරයෙක්.රුසියාවෙ එකම සරසවියක උගත් මිනෝෂිත් නඳුනුත් වෛද්‍ය වෘත්තිය තුළම සැනසෙන අය. තරුවක් නොවුණත් තරුවක දරුවෙක් හැටියට සිය පියා ඇයට ආඩම්බරයක්.“පාටියකදි වුණත් හුඟ දෙනෙක් අප්පච්චිගෙ හිත මං ලවා ගායනා කරවන්න ආසයි. පුළුවන් තරමට ගැයුවත් මට බෑ කවදාවත් අප්පච්චි තරමට ගයන්න.“මාව මේ තැනට ගෙනාවට මගේ අප්පච්චිට පින්. මගෙ අප්පච්චිට දීර්ඝායු ලැබෙන්න කියලයි මං පතන්නෙ...”ඒ, තාත්තෙකු වෙනුවෙන් දුවකගෙ පැතුම.කොහොම වුණත් අම්ම තාත්තගෙ දුක් මහන්සිය අපතෙ නොයවපු මිනෝෂිල වගේ දරුවො රටට වාසනාවක් කියලයි අන්තිමට කියන්න තිියෙන්නෙ.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910116</link>
    <topic>බෙහෙත්වලට සල්ලි සොයාගන්නේ කුලියට ඇඳුම් මහලා</topic>
    <author>වසන්ත ජයසිංහ ආරච්චිගේ</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්වකුගඩු බද්ධයට ලක්ෂ තුනක් හොයන මහිලා කියන කතාවඒවෙනකොටත් මහිලා හිටියේ අටේ පන්තියේ. ටිකක් දඟකාර වයසේ. ඒ 1988 අවුරුද්ද. එදා කුප්පි ලාම්පුවේ එළියෙන් පාඩම් වැඩ කරපු මහිලා හෙට පාසලේ වැඩ ටිකට ඕන පොත්පත් ටිකත් ලෑස්ති කර ගත්තා.ඔන්න ඒ අතරෙදියි ඉස්සරහා දොරට මඳක් එළියෙන් ශබ්දයක් මතුවුණේ. ඒ වෙනකොටත් මහිලගේ අම්මා කුස්සියට වැදිලා රෑ කෑම ටික හදනවා.ආව ශබ්දය බලන්නමයි මහිලගේ හිතට ඕන වුණේ. ඒ නිසයි අඬ අඳුරෙම මහිලා දොරළඟට ගියේ. ඒ අන්ධකාරයත් මැදිකරගෙන මහිලා සමීපයට අවාසනාවන්ත තත්පර කිහිපයක් ඇදී එයි කියා ඇය තියා පිටිගල ගමේ කවුරුත් නොසිතන්න ඇති. හිටි හැටියෙම අම්මට ඇහුණේ මහිලා යටි ගිරියෙන් කෑගහන හඬ විතරමයි.”එතකොටයි මහත්තයෝ මම එළියට දිව්වේ. දුව කකුල අල්ලගෙන කෑ ගහනවා. මම එතන බලද්දි දුව කිව්වා මොකෙක්දෝ එකෙක් හයියෙන් කකුළ ඇල්ලුවා කියලා. එතකොටයි මම දැනගත්තේ දුවට සර්පයෙක් ගහලා කියලා. මම දුවවත් අරගෙන පොඩි දෙන්නා ගෙදර තියලා ඉක්මනට විෂවෙද මහත්තයා ළඟට ගියා. අපේ කරුමෙට ඒ සතා මොකෙක්ද කියලා හරියට බලාගන්න බැරිවුණා.”මතුගම පිටිගල උපන් මහිලා නිල්මිණි මේ පවුලේ මද්දුමයා. තව අක්කා කෙනෙකුයි මල්ලියෙකුයි මහිලට ඉන්නවා. ඒත් ඒ වෙලාවෙ මහිලට එතරම් යහපත් නැති තරම්. මොනතරම් බෙහෙත් කලත් මහිලට එන්න එන්නම අසාධ්‍ය වෙන්න ගත්තා. බැරිම තැන මහිලවත් රැගෙන මහිලගේ අම්මා කරාපිටිය රෝහලට ආවා.”ඒ එනකොටත් දුවට හරියට සිහිය තිබුණේ නැහැ. ඒ බලපු දොස්තර මහත්තයා කිව්වේ තව විනාඩි විස්සක් විතර පරක්කු වුණානම් දුවගේ ජීවිතේ අනතුරේ කියලා. දුවව කාලා තියෙන්නේ හැපින්නක්. ඊට පස්සේ සර්ප විෂට බෙහෙත් කරන්න ගත්තා.”මාස දෙකයි දවස් 18 ට පස්සෙයි කරාපිටිය රෝහලෙන් මහිලව ගෙදර එව්වේ. දැන් මහිලගේ නරක කාලය ගෙවිලා ගියා. සුපුරුදු විදිහට වැඩකටයුතු කරමින් ඇය අනාගතය ගැන බලාපොරොත්තු එකින් එක ඉටුකරගත්තේ කාගෙත් හොඳ හිත මැද්දෙයි. ඒ නිසයි තමන්ටම කියලා රැකියාවක් හොයාගන්න මහීලට පුළුවන් වුණේ.තමන්ට පලදන්න කසී සළු නැති වුණත් අනුන්ට දවටන්න සළුවියන්න මහිලා ශ්‍රමය කැපකළා. ඒ කවදාහරි තමනුත් කසීසළු පැලඳීමේ බලාපොරොත්තු ඇතිව. ඒ බලාපොරොත්තු ඉහළ දමමින් එක්තරා දවසක ඇයට විදෙස් ගත වෙන්න අවස්ථාව උදාවුණා.ඇඟලුම් සේවිකාවක ලෙස විදෙස් ගතවුණ ඇය ඩුබායි රාජ්‍යයේ සේවය කළේ තමනුත් තම පවුලත් කෙසේ හෝ ගොඩගැනීමේ මහත් ආශාවෙන්. ඒ වෙනකොටත් අවාසනාවන්ත ලෙස මහිලගේ අම්මා ඔත්පලවෙලයි හිටියේ.”අම්මා 96 අවුරුද්දේ විතර අංශභාගය රෝගයට ගොදුරු වුණේ. ඇත්තටම අපි ගොඩක් අසරණ වුණා ඔය හේතුවෙන්. ඒත් මමයි අක්කයි මල්ලියි පුළු පුළුවන් විදිහට අම්මාව බලාගෙන ගොඩ ආවා. සමහර දවස්වල අපි කෑව වේල්වලට වඩා නොකෑව වේල් වැඩියි. ඔහොම ඉන්න අතරෙදියි මම පැක්ටරියට යන්න ගත්තේ. එතනින් මම ඩුබායි ගිහින් අවුරුදු 4 ක් හිටියා.”ඔය නිසාම පැල්පතක්ව තිබුණු ගෙදර යන්තම් පය ගහලා ඉන්න පුළුවන් කුඩා නිවහනක් බවට පත්කරගන්නට මහිලගේ පවුලට හැකියාව ලැබුණා. එහෙත් කොහේදෝ සිට මේ දෙස බලා සිටිය අවාසනාවක් හෙමින් හෙමින් මහිලා වෙතම බලපෑම් කරන්න ගත්තා. එයින් වුණේ මෙතුවක් කල් යහපත්ව සිටි මහිලා නැවත වතාවක් රෝගියකු බවට පත්වීමයි.”මට එහෙදි ගොඩක් අසනීප වුණා. මුලින්ම දැනුණේ තුනටිය ප්‍රදේශයේ දැඩි වේදනාවක් ඇතිවුණ එක. ඒක මට දරාගෙන ඉන්නම බැහැ. බැරිම තැන 2007 අවුරුද්දේ මම ලංකාවට ආවේ ගොඩක් අසනීප වෙලා. ඊට පස්සේ නොසිතූ විදිහට මම කෙට්ටු වෙන්න ගත්තා. ඒ නිසා අපේ පැත්තේ සිංහල වෙද මහත්තයෙක් බලලා බෙහෙත් කරන්න ගත්තා.ඒත් ඒ වෙද මහත්තයා කිව්වේ මගේ ඇඟ ඇතුළේ විෂක් තියෙනවා කියලා. බැරිම තැන මම මතුගම ඉන්න මුෂප් කියන වෛද්‍යවරයා මුණ ගැහුණා. ඒ මාර්ගයෙන් මාව ජයවර්ධනපුර රෝහලේ චූලා හේරත් වෛද්‍යතුමන් වෙත යොමු කළා.”කෙසේ හෝ වාසනාවකට ඇය නිසි ප්‍රතිකාර සඳහා යොමු වුණේ සිංහල වෙදමහතා මුලින්ම දුන් හෝඩුවාව නිසයි.පරීක්‍ෂණ ගණනාවකින් පසු මහිලට දැනගන්නට ලැබුණේ ඔබත් මමත් මෙන්ම කිසිදු කෙනෙක් අසන්නට අකමැති වදන් කිහිපයක්. ඒ මහීලගේ වකුගඩු දෙකම මේ වෙනකොටත් නරක් වෙමින් තියෙන බවයි. ඒ තොරතුරත් සමඟ අංශභාග රෝගයෙන් ලෙඩ ඇඳේ සිටි මහීලගේ අම්මා තවත් අසරණ වුණා.”මේ අපේ කරුමේ මහත්තයා. දුවගේ වකුගඩු දෙකම නරක්වෙලා කියලා දැනගත්තම මට වාවන්නේ නැතුව ගියා. අපි මොනවා කරන්නද? ඒත් මම දුවව දිරිමත් කළා. අපි කොහොම හරි වකුගඩුවක් හොයාගමු කියලා. ඒ වකුගඩු නරක් වෙලා තියෙන්නේ දුවට හැපින්න ගහපු වෙලාවේ ඒ විෂ ශරීරය ඇතුළේ තිබිලා කියලා කිව්වා.”අවසානයේදි වෛද්‍ය නිගමනය වූයේ ඉතාම ඉක්මනින් වකුගඩුවක් මහීලට බද්ධ කළ යුතුයි කියලයි. ඒ සඳහා ලබන ජනවාරි මාසය තෙක් මහීලට කල්ලබා දීලා. ඒ වෙනකොට රුපියල් ලක්‍ෂ තුනක් ඇය සොයාගත යුතු වෙනවා. මොනදේ ජීවිතයට සිදුවුණත් මහිලා එතරම් අවසනාවන්ත තරුණියක් නෙවෙයි. ඒ ඇය වෙනුවෙන් ඇගේ ඥාතියෙක් මහිලට අවශ්‍ය ඒ පොසිටිව් වකුගඩුවක් දෙන්න සූදානම් නිසයි. ඒ වගේම ජනාධිපති අරමුදලින් ඇයගේ සැත්කමට අවශ්‍ය යම් මුදලකුත් ලබාදීමට එකඟ වෙලා.දැන් මහීලට අවුරුදු 29 ක්. ජීවිතේ තුරුණු වියේ ඇය රෝගි වුණත් ඒ රෝගීකම තම ජීවිතේට පහරක් කරගන්නට ඇය කල්පනා කළේ නැහැ. ඇගේ අසරණකමත් මවගේ අසරණකමත් තේරුම් ගත් ඇය සුපුරුදු පරිදි තමන්ගේ ලෙඩේට අවශ්‍ය බේත් හේත් වෙනුවෙන් මුදලක් හොයාගන්න කල්පනා කළා. ඒ නිසයි ඇය කුලී ඇඳුම් මහන්න ගත්තේ.”අපි ඉන්නේ ගොඩක් දුෂ්කර පළාතක. මේ පැත්තට තාම විදුලිය නැති හින්දා මට මැහුම් ගෙතුම් කරන්න බැහැ. ඒ හින්දා මම පිළියන්දල ප්‍රදේශයේ ඥාති ගෙදරක ඉඳගෙන කුලී ඇඳුම් මහනවා. එහෙම හොයන කීයෙන් හරි තමයි මම බෙහෙත්වලට මුදල් හොයා ගන්නේ.”මහීලගේ නිවහනට අප ගියෙත් බොහෝ දුෂ්කරතා මැද බව ඔබට කිව යුතුයි. එහෙත් ‘හදවතක වේදනාවේ’ කඳුළට අපට සරණක් විය හැකි නම් මොන දුෂ්කරතා මැද වුණත් පිහිටවෙන්න හැමදාමත් ‘රසඳුන’ සූදානම්. අද වනවිටත් මහීලගේ නිවහනට විදුලිය මෙන්ම හරිහමන් පාරක් නැහැ. ඒ නිසාම සැතපුම් තුනකටත් වැඩිය අපි දෙපාවල පිහිට පැතුවා. කොහොම වුණත් ජනවාරි මස මහීලට සැත්කම කරන්නම වෙනවා. ඒ නිසා ඇයගේ ශරීරයේ පෝෂණය මෙන්ම අනෙකුත් ශක්තින් වෙනුවෙන් මේ වනවිට බෙහෙත් කරන්න වෙලා.”මට ඩොක්ටර්ස්ලා කිව්වේ ලේවල ප්‍රෝටින් යකඩ හැදෙන්න ඕන කියලා. ඒ නිසා සතියකට ඉන්ජෙක්ෂන් දෙකක් විදින්න ඕන සැත්කම කරනකම්. එක ඉන්ජෙක්ෂන් එකක් රුපියල් දාහතර දහස් එකසීයක් වෙනවා.”එහෙත් එතරම් මුදලක් හොයා ගන්න මහීලට වගේම මහීලගේ අම්මටත් ශක්තියක් නැහැ. ඒ නිසයි මේ අසරණකම වෙනුවෙන් ඔබෙන් සරණක් මහීලා බලාපොරොත්තු වෙන්නේ.මහීලගේ අක්කා විවාහවෙලා වෙන්ව හිටියත් හැකි පමණින් මහීලා ගැන හොයා බලනවා වගේම මහීලගේ මල්ලිත් පුළුවන් හැම අයුරින්ම තම අක්කගේ ජීවිතය යහපත් කරන්න උත්සහ ගන්නවා.”මල්ලියි අක්කයි තමයි මගේ වෛද්‍ය වාර්තා එහෙට මෙහෙට අරගෙන යන්නේ. පරීක්‍ෂණවලට මාව එක්කරගෙන යන්නේ.”ඇගේ ජීවිතයේ තීරණාත්මක දින කිහිපය ළංවෙන්න තවත් ඇත්තේ දින කිහිපයක් විතරයි. ඒ කාලය තුළ සැත්කමට මෙන්ම ඇගේ බෙහෙත්වලටත් ෂශාල මුදලක් ඇය සොයාගත යුතුයි. ඒ නිසයි ඇගේ කතාව මෙවර ‘හදවතක වේදනාව‘ ට අප වෙන්කළේ.ජීවිතේට මෙන්ම තමන් ඉන්න පළාතටත් මොනතරම් දුෂ්කරතා තිබුණත් මහීලට තවදුරටත් ජීවිතේ ගැන බලාපොරොත්තු ගොඩනැගිලා. ඒ බලාපොරොත්තු සුවපත් කරන්නට හැක්කේ දයාබර ඔබට විතරමයි. හැකිනම් ඇගේ යොවුන් වියේ ප්‍රාර්ථනා ගොඩනගන්නට ඔබේ දෑත් හැකි පමණින් දිගු කරන්නට පුළුවන්නම් ඒක ඔබ කරන ලොකු පිනක්. එහෙම නේද?වසන්ත ජයසිංහ ආරච්චිගේඡායාරූප – විමල් කරුණාතිලකඇයට සරණක් වෙන්න ඔබත් කැමතිනම් රසඳුන කර්තෘ මණ්ඩලයේ 0112429267-268 අංක වලට අමතන්න.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910117</link>
    <topic>‘සංදේශය’ කරද්දී නිදාගත්තෙ කටු මැටි පැලක</topic>
    <author>ජයමිණි අත්තනායක</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්සුමිත්‍රා පීරිස්කඳු මුදුන්වලින් වෙඩි වරුසාවක් නිකුත් විය. ඒ අතර කොඩි ද ලෙළදුනි. බලකොටුව පුපුරවා හැරීමට ඔන්න මෙන්නය.බෙලිහුල්ඔය කඳු වටේට උරෙන් උර ගැටි විශාල ජනකායක්. අව් රශ්මිය නොතකා මේ අවස්ථාව දැක බලා ගැනීමට පොරකෑහ.ඕ.කේ. රෙඩී. ස්ටෑන්ඩ් බයි. වන්...ටූ...ත්‍රී... කැමරා ක්‍රියාත්මක විය.එක්වරම බලකොටුවෙන් විශාල ගිනි ජාලාවක් මුළු ප්‍රදේශයම එළිය කරමින් විහිදිණි.සවිකර තිබූ ලොකුම බෝම්බය පුපුරමින් මුළු ප්‍රදේශයම විශාල ගිනි ජාලාවකින් හා කළු දුමාරයකින් වැසී ගියේ ය. බලකොටුව තනා තිබූ විශාල ගල් සියල්ලම පුපුරමින් එකම ගල් ගොඩක් බවට පත් විය.හෘද වස්තුවේ ගැස්ම වැඩිවී කුමකින් කුමක් වෙන්නේ දැයි ඇය චංචල සිතුවිලි වල නිමග්න වුවත් අවශ්‍ය දර්ශනය සාර්ථකව, තිතටම රූගත කෙරිණි. ඇය ළය සැහැල්ලු කොට දිග හුස්මක් හෙළුවා ය.පෘතුග්‍රීසිකාරයන් රටවල් අල්ලන්න සූරයින් වුණත් ඒ තමා ලංකාවේ ඉදිකළ ඔවුන්ගේ පරංගි බලකොටුවේ අන්තිම අවස්ථාව.සුවහසක් ප්‍රේක්ෂකයින් එදා මේ අවස්ථාව දැක බලාගත්තේ ‘සංදේශය’ චිත්‍රපටයේ එන උද්වේගකර ත්‍රාසජනක දර්ශනයක් විදිහට ය.ලංකාවේ පෘතුග්‍රීසි සමය පසුබිම් කොටගෙන රූ ගැන්වුණු මේ අපූරු දර්ශනය ඈ සියැසින් දැකබලා ගත්තා ය. ඒ කඳු යායවල් පෙළකින් හා ගල් ගුහාවලින් සැදි අපූරු අඩවියක් වන බෙලිහුල්ඔය දී ය.ඌව පිස එන සිහිල් සුළං රොදක වෙළී එහි සුවය විඳිමින් එදා ඇය මේ අපූරු චිත්‍රපටයේ දර්ශනයන්ට සහභාගි වූයේ නිළියක් හැටියට නම් නොවේ. ඒ පිරිමි 23 දෙනකුගෙන් සමන්විත කාර්මික, නිෂ්පාදන පිරිසකින් සමන්විත මේ චිත්‍රපට නිෂ්පාදන කාර්ය මණ්ඩලයේ සිටි එකම කාන්තාව විදිහට ය. එනම් මේ චිත්‍රපටයේ තිරයේ පිටුපසින් සේවය කළ සහාය අධ්‍යක්ෂිකාව හැටියට ය. ඇය එදා සුමිත්‍රා ගුණවර්ධන නම් වූවාය.මෙරට සිනමා වංශ කතාවේ එසේ යුගයක ඇරඹුමක් සටහන් කළ ‘සංදේශය’ චිත්‍රපටයේ සහාය අධ්‍යක්ෂිකාව ලෙස සිනමාකරණයට අවතීර්ණ වූ ඇය පසුකලෙක ‘ගැහැනු ළමයි’, ‘ගඟ අද්දර’, යහළු යෙහෙළි’, ‘මායා’, ‘සාගර ජලය මදි හැඬුවා ඔබ හින්දා’, ‘දුවට මවක මිස’ හා ‘සක්මන් මළුව‘ වැනි චිත්‍රපටවල අධ්‍යක්ෂිකාව වෙමින් මෙරට අසහාය සිනමා කිවිඳියක ලෙස නන් අයුරින් රසික ගෞරවාදරයට පාත්‍රව සිටින්නීය.හිරිමල් භද්‍ර යෞවනයේ මිහිර විඳි ඇය එදා සිහි නෙනිකුදු සිනමාවට පිවිසීමට ආශාවක් බලාපොරොත්තුවක් නොවූ තරුණියක වූවා ය. එහෙත් ඇගේ දෛවය ඇයට මෙවන් දිගු ගමනකට නොසිතූ අයුරින් පාර කියා දුන්නේ්ය.හා හා පුරා කියා තමා සම්බන්ධ වූ මේ මුල් ම සිනමා පටය (සංදේශය) පිළිබඳව ඈ තුළ ඇත්තේ අදටත් අපූර්ව ආස්වාදයක් විඳීමකි. ඒ සංවේදී මතකය ඇය ආවර්ජනය කරන්නේ මේ අයුරිනි.“ඒ වෙනකොට සිංහල චිත්‍රපටයක් කවදාවත් මා නරඹලා තිබුණේ නෑ. එතකොට මට වයස අවුරුදු 23 යි. එංගලන්තයේ ඉඳලා ආපු අලුත.ගැහැනිය කියන ප්‍රතිරූපයෙන් ඈත්වෙලා කොණ්ඩය කොටට කපලා අයියගේ කලිසමකුයි ෂර්ට් එකකුයි ඇඳගෙන ‘සංදේශයට’ සම්බන්ධ නිෂ්පාදන පිරිසක් එක්ක වැඩ කරපු එක එදා මට ලොකු ආස්වාදයක් වුණා. “සංදේශයේ අධ්‍යක්ෂ ලෙස්ටර් මහත්තයාට සහාය දක්වන්න තිස්ස ලියනසූරිය, විජය අබේදේව වගේ කීප දෙනෙක් අතර මාත් සිටියා.අධ්‍යක්ෂණය කියන්නේ ලේසි පහසු දෙයක් නෙවේනේ. කැමරාව, වේශ නිරූපණය, කලා අධ්‍යක්ෂණය, ආලෝකකරණය , සංස්කරණය, දර්ශන තල හා නළු නිළි අංශය වගේ අංශ ගණනාවක් කෙරේම පැතිරුණු ඉහළම දැනුම් සම්භාරයකුත් එක්ක ඒවා මෙහෙයවාගෙන තමාගේ නිර්මාණය සාර්ථක ලෙස ප්‍රේක්ෂකයා වෙත ගෙන ඒම.අධ්‍යක්ෂ චිත්‍රපටයේ නිර්මාණකරුවා. ඒ අතිශය දැවැන්ත ක්‍රියාවලිය සාර්ථක කරගන්නවා කියන්නේ විශාල අභියෝගයක්. මට එදා තිබුණේ ඒ දැවැන්ත කාර්යයට සහාය වෙන්න.විශේෂයෙන් නළු නිළියන් හා ඔවුන්ගේ ඇඳුම් පැලදුම් හා ඒ ජවනිකාවල සම්බන්ධය රැකීමට මම සහාය වුණා. විදේශික සංචාරකයින් ගණනාවක් ම ඒ නිෂ්පාදන කටයුතුවලට දායක වුණත් කැමරා ශිල්පයේදී විලී බ්ලේක්ටත් සංස්කරණයේදී ටයිටස් තොටවත්තයන්ටත් පසුව උදව් කළා.ඒ කාලේ එංගලන්තයේ ඉඳලා සුඛ විහරණව හැදී වැඩුණත් බෙලිහුල්ඔය වගේ දුෂ්කර පළාතකදී මම ලැබුව ඒ අත්දැකීම් හරිම නුහුරු නුපුරුදු වුණා.චිත්‍රපටයට අවශ්‍ය තනි කළු ගලින් ඉදිකෙරුණු (බෙලිහුල්ඔය දී) බලකොටුවේ මහා කළු ගල්වල හැපෙමින්, ඒවා අතර එහේ මෙහේ යමින් කාලය ගත කළා, හරිම දුෂ්කරයි. අපහසුයි. මාස කීපයක් ම මානා සෙවිළි කළ ගොමමැටි කටුමැටි ගාපු පැල්පතක කාමරයකයි මට නැවතෙන්න සිදුවුණේ.පැදුරක නිදාගත්තා. වැසිකිළියක් තිබුණේත් නෑ. පොල් අතුවලින් වට කරලා වැසිකිළියක් හදවා ගත්තා. දවල්ට ඇති තරම් කකුල්වල එල්ලිලා කූඩැල්ලන් කනවා. රෑට අධික සීතල. උදේ පාන්දරින් ම නැගිටලා, කිටි කිටියේ කඳු පාමුලට එන්න ඕන නිෂ්පාදන පිරිසත් එක්ක. මාස හයක්ම ඔය විදිහට දුක් විඳින්න වුණා.“මම බොරළුගොඩ පරම්පරාවේ සාමාජිකාවක්. අපේ පරම්පරාවම වාමාංශික දේශපාලනයට සම්බන්ධව හිටි අය. ඒ කාලේ කාන්තාවන් චිත්‍රපට කර්මාන්තයට බැස්සේ නෑ. එතකොට මේ රටේ චිත්‍රපටි කර්මාන්තයක් තිබුණෙත් නෑ.                             සංදේශය දර්ශණ තලයේදීසුමිත්‍රාගෙවල්වල සුර සැප විඳලා ඒ වගේ සුකුමාර ජීවිතයක් විඳින්නම ලේස්ති වුණා නම් මට කවදාවත් මේ ගමන එන්න වෙන්නේ නෑ කියලා අද මට හිතෙනවා. ඒත් ඒ කාලය ජීවිතයේ සුන්දරම කාලයක්. ඇත්තටම අපි සියලු දෙනාගේ නොපසුබට උත්සාහය කැපවීම ඒ තරම්ම ‘සංදේශය’ සාර්ථක කළා.”සහාය අධ්‍යක්ෂිකාවක් හැටියට ‘සංදේශය’ චිත්‍රපටයට සම්බන්ධ වීමට පෙර සුමිත්‍රා හිටියේ ප්‍රංසය එංගලන්තය වැනි රටවල ය. මවගේ වියෝව හා කොළඹ විශාඛා විද්‍යාලයේ අධ්‍යාපනය නිමා කරමින් ඇය සිය සහෝදරයා සමඟ එවක දකුණු ප්‍රංසයේ රුවල් නැවක ජීවත් වූවාය. ඒ අතර කාලයේ අනපේක්ෂිතව විදේශ තානාපති කාර්යාලයකදී ඇයට ආචාර්ය ලෙස්ටර් ජේම්ස් පීරිස් හමු විය.එංගලන්තයේ ලන්ඩන් හි චිත්‍රපට කාර්මික ආයතනයෙන් ඩිප්ලෝමා උපාධියක් ලබාගැනීමට ඇය සූදානම් වන්නේ ඒ හමුවීමේ ප්‍රතිඵලයක් හැටියට ය. අනතුරුව ඇය විදේශීය චිත්‍රපට ශබ්ද කවන පරිවර්තිකාවක් හැටියට ද කටයුතු කළා ය. ඒ අතරතුර 1959 දී ලංකාවට නැවත ආ විගස, ඇය ලෙස්ටර් ගේ ‘සංදේශය’ ට සම්බන්ධවීමට අවස්ථාව උදා කරගත්තා ය.“ඊට පස්සේ මම ලෙස්ටර් කරපු ‘ගම්පෙරළිය’ චිත්‍රපටයේදීත් සහාය අධ්‍යක්ෂිකාව වුණා. ඒ චිත්‍රපටය සංස්කරණය කළේත් මම. ඊට මට සරසවි සම්මානය පවා ලැබුණා.ඒ වෙද්දී ලෙස්ටර් මාත් අතර විශාල බැඳීමක් තිබුණා. ඔහු බොහොම ඉවසිලිවන්ත කෙනෙක්. කටයුතු කරද්දී අපි සමීප වුණා ගොඩක් ම ළෙන්ගතු වුණා. ‘ගම්පෙරළිය’ කරද්දී අපි පෙම්වතුන් වෙලා හිටියා. 64 දී අපි විවාහ වුණා. අපේ ජීවත වෙනස් වෙලා එකම රේඛාවක ගමන් කළේ ඉන් පස්සේ. ඔහුගේ හැම නිර්මාණයකටම මම දායක වුණා.”“අධ්‍යක්ෂිකාවක් ලෙස සුමිත්‍රා පීරිස් නම් වූ ඇය හා හා පුරා චිත්‍රපටයක් නිර්මාණය කිරීමට පෙලඹෙන්නේ කරුණාසේන ජයලත් රචිත ‘ගැහැනු ළමයි’ නවකතාව පාදක කොටගෙනය.ඒ වෙනකොට මට ක්ෂේත්‍රය ගැන අත්දැකීම් බොහොමයක් තිබුණා. මා එකතු කර අත්දැකීම් අත්හදා බලමින් මට හිතුණා ‘ගැහැනු ළමයි’ චිත්‍රපටය කරන්න.මම ලොකු ශක්තියක් සෙවණැල්ලක් වුණේ මා අසලම ලෙස්ටර් හිටපු නිසා. ඔහුගේ නිවැරදි මඟ පෙන්වීමක් සිදුවුණා. ඒ වෙනකොට මම ‘ගැහැනු ළමයි’ නවකතාව කියවලා තිබුණා. 1975 දී ලෙස්ටර්ට අයත් වැලිවේරිය අක්කර 30 ක් විකුණා ලබාගත් මුදලිනුයි ඒ චිත්‍රපටය කරන්න අත ගැහුවේ.ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910118</link>
    <topic>‘වැඩිහිටියන්ට පමණයි’ චිත්‍රපට</topic>
    <author>වසන්ත ජයසිංහ ආරච්චිගේ ඡායාරූප - සුදම් ගුණසිංහ</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්පසුගිය දිනවලදී ‘වැඩිහිටියන්ට පමණයි’ චිත්‍රපට තහනම පිළිබඳ විවිධ මත සමාජයේ ගොඩනැඟුණා. පසුව එය ‘අසභ්‍ය’ චිත්‍රපට තහනමක් බවට සංශෝධනය වුණා. මේ තහනම පිළිබඳ දැනටමත් ‘වැඩිහිටියන්ට පමණයි’ චිත්‍රපට ප්‍රදර්ශනය කරණ සිනමාහල් කළමනාකාරවරුන් හමු වී ඔවුන්ගෙන් මත විමසුමක් කරන්නට අපි උත්සාහ කළා.වියදම ලක්ෂ එකහමාරයි ෂෝ තුනටම ඉන්නේ පනහයි - හැටයි ‘රියෝ’ සිනමාහලේ කළමනාකරුකොළඹ කොම්පඤ්ඤවීදියේ ‘රියෝ’ සිනමා ශාලාව බොහෝ විට ප්‍රේක්ෂකයින් ගේ අවධානයට යොමුවන්නේ ඉංග්‍රීසි චිත්‍රපට වෙනුවෙන්. මෙහිදී එම සිනමා ශාලාවේ කළමනාකාර ලක්ෂ්මන් වික්‍රමරත්නගෙන් අපි මේ පිළිබඳ විමසා සිටියා.“අපේ සිනමා ශාලාවේ බොහෝ විට පෙන්වන්නේ ඉංග්‍රීසි චිත්‍රපට. මෙතනදී අපිත් ‘වැඩිහිටියන්ට පමණක්’ චිත්‍රපට ප්‍රදර්ශනය කළා. නමුත් දැන් ඇවිත් තියෙන නීතිය නිසා ප්‍රේක්ෂක සහභාගිත්වයේ අඩුවක් දකිනවා. මම මෙය කර්මාන්තයක් හැටියට වැරැද්දක් දකින්නේ නැහැ. කලාත්මක බව රැකගෙන එවැනි ලිංගික දර්ශන සිනමාපටයට අවශ්‍යම නම් එක් වුණාට වරදක් නැහැ.මෙතනින් සම්පූර්ණයෙන් ම පහර වැදුණේ සිනමා ශාලා හිමියන්ට. අද අපි දවසට ෂෝ 3 ක් පෙන්වනවා. නමුත් ප්‍රේක්ෂකයින් 50 - 60 අතර ප්‍රමාණයකට අඩුවෙලා තියෙනවා.මේ හේතුවෙන් නඩත්තු කටයුතු කරගෙන යන්න අමාරු තත්ත්වයක් තියෙන්නේ. මසකට වියදම ලක්ෂ එක හමාරක් විතර වැයවෙනවා. එවැනි මුදලක් හොයන්න ඕන මේ දුවන ෆිල්ම්වලින්.ප්‍රේක්ෂක සහභාගිත්වය ඇත්තේ එවැනි දර්ශන නැරඹීම සඳහා පමණක් ම දැයි අපි විමසා සිටියා.මා මුලින් සඳහන් කළ විදිහට ‘වැඩිහිටියන්ට පමණයි’ චිත්‍රපටවල ප්‍රශ්නයක් තියෙනවා. නමුත් දැන් චිත්‍රපටය කපලා කොටලා පෙන්වනකොට එතන කතාවක් නැහැනේ. ඒ අසාධාරණය විඳින්නේ ප්‍රේක්ෂකයා.මේ විදිහට හරි සේවක පඩි නඩි, ලයිට් බිල්, නඩත්තු කටයුතු අපි කරගෙන යන්නේ මීට අවුරුදු 5 ට පෙර අප ළ¼ඟ තිබුණු චිත්‍රපට නැවත නැවත පෙන්නලා කියන එක කියන්න ඕන. සමහර චිත්‍රපට පනස් සැරයක් විතර අපි ප්‍රදර්ශනය කර තියෙනවා. දැන් තාක්ෂණය දියුණුයි. සිනමා ශාලාවලට ප්‍රේක්ෂකයන් එන්න ඕන නැහැ. වී.සී.ඩී, ඩී.වී.ඩී. දැන් ඇති තරමට තියෙනවා. කනගාටුවෙන් වුණත් කියන්න ඕන ප්‍රේක්ෂකයින්ගේ ශීඝ්‍ර කඩාවැටීමක් තියෙන්නේ.වැඩිහිටියන්ට පමණක් සීමා වුණාට ඇත්තටම මේ චිත්‍රපට නරඹන්නට පැමිණෙන්නේ වැඩිහිටියන්ම විතරක් ද?ළමයිනුත් එනවා. නමුත් අපි නම් ඍජුවම ඒ පිළිබඳ සොයා බලනවා. පාසල් සිසුන්ට අපි එන්න දෙන්නෙම නැහැ.ඒත් නිල ඇඳුම නැතුව වර්ණ ඇඳුමින් පවා මේ චිත්‍රපට බලන්න ඔවුන් උත්සාහ කළ අවස්ථා තිබුණා. මෙවැනි දේවල්වලින් ප්‍රේක්ෂකයාව වාරණය නෙමෙයි කළ යුත්තේ. ප්‍රේක්ෂකයාට රුචි චිත්‍රපට ගෙන්වන්න ඕන. නිර්මාණය වෙන්න ඕන.නමුත් අද ආනයනකරුවන් පවා චිත්‍රපට ගෙන්වීම සම්බන්ධයෙන් ස්වයං වාරණයක් පනවාගෙන ඉන්නේ. මම කියන්නේ නැවත වතාවක් චිත්‍රපට බෙදා හැරීම චිත්‍රපට සංස්ථාව භාරගත්තොත් මේ සියලු ප්‍රශ්න ඉක්මනින් විසදෙන්න පුළුවන්.බුලත්විට වෙළෙන්දාඅපිට වඩා සල්ලි හොයනවා ‘නවා’ සිනමාහලේ කළමනාකරුකොළඹ ‘නවා’ සිනමා හල දෙමළ ප්‍රේක්ෂකයින්ගේ අවධානයට ලක්වුණු සිනමා හලක්. නමුත් එහි තත්ත්වය පිළිබඳ එම සිනමා හලේ කළමනාකරු ‘මහෙන් ප්‍රනාන්දු’ දැඩි ආවේගශීලිත්වයකින් යුතුව සිය අදහස් එක් කළා.“මගේ ඡායාරූපයක් ගන්න එපා. ඕන නම් මම කියන දේ විතරක් සඳහන් කරගන්න. අද මට මගේ සිනමාහල අසලට ඇවිත් ඇතුළට එන්නවත් හිතක් නැහැ. කාටද අපි චිත්‍රපට පෙන්නන්නේ? ප්‍රේක්ෂකයො කෝ...? මීට අවුරුදු කිහිපයකට කලින් මෙහෙම තිබුණේ නැහැ.ඇයි එහෙම දෙයක් වුණේ. ‘වැඩිහිටියන්ට පමණයි’ චිත්‍රපට තහනම් නිසා ද එහෙම වුණේ?ඒ ගැන මගෙන් අහන්න එපා. මෙන්න පොත් බලන්න, මේවාගේ ආදායම කොහොමද කියලා. (බිල් පොත් පෙන්වයි, ආපන ශාලාවේ දවසේ ආදායම රු. 75 සිට 35 දක්වා පහළට වැටී ඇත) අපි කොහොමද මේවා නඩත්තු කරන්නෙ.අපිට වඩා දවසට මුදලක් හොයනවා මේ හෝල් එක එහා පැත්තේ බුලත් විට විකුණන වෙළෙන්දා. ඔය වැඩිහිටි චිත්‍රපට පෙන්නන්න හේතුව වුණේ චිත්‍රපට නැතිකම නිසයි. අපිට හොඳ චිත්‍රපටයක් නැතුව බලන් ඉන්නවා. ඒත් මේවා වහලා දාන්න බැරි නිසා මොන විදිහකින් හරි චිත්‍රපටයක් පෙන්නන්න වෙනවා.මම මගේ ගෙදරින් සල්ලි ගෙනැල්ලා සේවකයන්ට පඩි ගෙවන්නේ. මේවා මේ විදිහට තිබුණු ශාලා නෙමෙයි ආසන පිරී ඉතිරී ගිය චිත්‍රපට හෝල් එකක් ‘නවා’ කියන්නේ.. (ඔහු හැඟුම්බර වෙයි)මෙච්චර කාලයක් තිබුණු මේවා අපට අද හෙටම වහලා දාන්න වෙනවා. කොටහේන - සෙල්ලමහල් ගෙයිට් - මුරුගන්, ග්‍රෑන්ඩ්පාස් - ජෙසීමා - අශෝකා, දෙමටගොඩ - මානෙල්, පංචිකාවත්තේ - ක්‍රවුන්, කොළඹ - එම්පයර්, අද මේ සිනමා ශාලා වැහිලා ගිහින්. චිත්‍රපට බෙදා හැරිමේ විශාල අක්‍රමිකතා තිබෙනවා.එය චිත්‍රපට සංස්ථාව මැදිහත්ව විසඳුවොත් මේ අර්බුදයෙන් ගොඩ එන්න පුළුවන්. මේ බෙදාහැරීම සාධාරණ නැහැ. හොඳ චිත්‍රපට අපට දෙන්න. එහෙම වුණොත් මෙවැනි ‘වැඩිහිටි චිත්‍රපට’ පෙන්වන්න අවශ්‍ය නැහැ.ෂෝ හතරටම ඉන්නේ150 දෙනෙක් විතරයි ‘රූබි’සිනමාහලේ කළමනාකරුවැඩිහිටියන්ට පමණක් ලේබලය යටතේ චිත්‍රපට පෙන්වන සිනමා ශාලාවක් ලෙස මාළිගාවත්ත රූබි සිනමා ශාලාව ප්‍රධාන තැනක් ගන්නවා. එහි කළමනාකරු සුනන්ද පනාවැන්න ගෙන් ද මේ විමසුම අපි කළා.“ඔය තීරණයත් එක්ක අපට සිදු වුණේ එකම එක දෙයයි. අද ප්‍රේක්ෂකයන් එන්නේ නැහැ සිනමා ශාලාවට. ඒකට වෙන හේතුවක් නැහැ. මේ එන සියලු චිත්‍රපට වාරණයට ලක්වෙලා එන්නේ. මෙහෙට එන වැඩි ප්‍රේක්ෂකයින් පිරිස මුස්ලිම්.මේ ප්‍රදේශයේ මුස්ලිම් ජනතාව වැඩියි. නමුත් විවිධ තරාතිරම්වල ප්‍රේක්ෂකයින් මේ චිත්‍රපට බලන්න ආවා. නමුත් අද දවසට අපි ෂෝ 4 ක් පෙන්නලා ප්‍රේක්ෂකයන් ඉන්නේ 150 ක් විතර. ඇත්තටම හරිම අමාරුවෙන් අපි මේ ශාලා පවත්වාගෙන යන්නේ.මේ සියල්ලට මූලික හේතුව වැඩිහිටි චිත්‍රපට තහනම් කිරීම ද?“ඔව් ඒ තත්ත්වය බලපාලා තියෙනවා. නමුත් හොඳ චිත්‍රපට නැති එකත් ප්‍රශ්නයක්. මම දැන් අවුරුදු 30 ක් විතර මේ ක්ෂේත්‍රයේ. ඉස්සර හොඳ චිත්‍රපට තිබුණා. ඒත් දැන් එහෙම නැහැ. එකම චිත්‍රපටයක් ඔලිම්පියා, සෙන්ට්‍රල්, රිකී, රියෝ වගේ සිනමා ශාලාවල කැරකෙන්නේ.අපි වැඩිහිටියන්ට පමණක් කියන ලේබලය යටතේ චිත්‍රපට පෙන්නනවා. නමුත් යම් සීමාවක් ඇතුවයි ප්‍රදර්ශනය කරන්නේ. ලිංගිකත්වය කියන දේ ඕනෑම සත්වයකුට පොදු දෙයක්.ඒත් චිත්‍රපටයට එය අවශ්‍යයම දෙයක් නම් කොහොමද එය නොපෙන්වා ඉන්නේ. මෙතනදි වැදගත් වෙන්නේ කලාත්මකව එය සිදුකිරීමයි. කොහොම වුණත් දැන් යම් තීරණ ප්‍රතිපත්ති නිසා අපට ඒ සියල්ලට අවනත වෙන්නත් සිදුවෙනවා.”‘වැඩිහිටියන්ට පමණයි’තහනම හොඳයි ‘රිට්ස්’ සිනමාහලේ කළමනාකරුබොරැල්ල ‘රිට්ස්’ සිනමා හල අපේ අවධානයට යොමුවුණු තවත් එක් සිනමා ශාලාවක්. කේ.ඒ.ඩී.එම්. වික්‍රමරත්න කළමනාකරු මේ පිළිබඳ දරන්නේ තරමක් වෙනස් මතයක්.ප්‍රේක්ෂක පිරිස අඩුවෙන්න මූලික හේතුව චිත්‍රපට අඩුකමයි. චිත්‍රපට තුළත් චිත්‍රපටයට අවශ්‍ය ගුණාංග නැහැ.“දැන් නීතියක් තියෙනවා වැඩිහිටි චිත්‍රපට තහනම් කළ යුතුයි කියලා. මම එය දකින්නේ හොඳ දෙයක් විදිහට. අපි උදාහරණයක් ගත්තොත් විවාහයක් සිද්ධ වෙන්නේ වැඩිහිටියන් අතර. දරුවෙක් ලැබෙන්නේ වැඩිහිටි කාලේ. ඇඳුම් පැලඳුම් ගත්තම පොඩි අයට වැඩිහිටි අයට කියලා වෙනම තියෙනවා.ආහාර වුණත් එහෙමයි. එහෙම නම් අශීලාචාර දේවල් සිනමා ශාලාවට අවශ්‍ය නැහැ.ඉතාම හොඳ චිත්‍රපට තියෙනවා නම් ප්‍රේක්ෂකයන් එනවා සිනමා ශාලාවට.”පොඩි ළමයින්ට තහනම් චිත්‍රපටයක් නම් ඒ සඳහා ඔවුන් රැගෙන ඒමෙන් වැළකීම වැඩිහිටි අපි සතු යුතුකමක්.එවැනි චිත්‍රපට තහනම් වුණත් අඩ නිරුවත් දර්ශන ඇතුළත් පුවරු එළිමහනේ ප්‍රදර්ශනය වෙනවා.ඒවා ප්‍රදර්ශනය කළ යුත්තේ සිනමා හල අභ්‍යන්තරයේ. ශාලාවෙන් පිටත අපි සඳහන් කරන්නේ නම පමණයි. නමුත් අද රූපවාහිනියේ යන වෙළෙඳ දැන්වීම් අරගෙන බැලුවොත් කරන හානිය ඊට වඩා බරපතළයි.“මේ වනවිටත් අපි ප්‍රදර්ශනය කරන්නේ වැඩිහිටි ලේබලය යටතේ චිත්‍රපටයක්. නමුත් එහි සීමා මායිම් තියෙනවා. විවිධ වයස් තරාතිරම්වල අය එන්නේ. අවුරුදු 25 සිට අවුරුදු 80 දක්වා වයස්වල ප්‍රේක්ෂකයින් අපි දකිනවා.”“එක්තරා වයස අවුරුදු 80 ක පිරිමියෙක් ඉන්නවා. ඔහු දුරකතන අංකය පවා අපට ලබාදී තියෙන්නේ එවැනි චිත්‍රපටයක් ආ විගස ඔහුට කියන්න කියලා. ඔහු අවිවාහකයෙක්. නමුත් ඔහු සිනමා ශාලාවට ඇවිත් ඒ පිළිබඳව විමසීමක් කරලයි චිත්‍රපටය බලන්නේ.”අද සිනමා ශාලාවකට ‘බොක්ස්’ පහසුකම් අවශ්‍යමද?“මං හිතන්නේ අවශ්‍යයි. එය සිනමා ශාලා හිමියන් සිය ආකර්ෂණය දිනාගන්න කරන උපක්‍රමයක් වෙන්නත් පුළුවන්. නමුත් මම හිතන්නේ තරුණ පරම්පරාවට එහෙම අවශ්‍යතාවයක් ඕන. නැත්නම් ඔවුන් වෙනත් උපක්‍රමවලට යන්න පුළුවන්. එය මනෝවිද්‍යාත්මකව වුණත් බලපානවා. ඕනෑම දෙයක් තදකරලා නීති දාලා වහලා තියන්න නරකයි.”සිනමා ශාලාවලට නඩත්තු කටයුතු කරගෙන යන්න අද බැරිවෙලා ද?“කවුද එහෙම කියන්නේ? යම් ප්‍රේක්ෂක අඩුවක් තියෙනවා. නමුත් අපි හරියට වැසිකිළි පහසුකම්, සුහදශීලී සේවයක්, නිසි නඩත්තු කටයුතු, මකුණන් නැති ආසන පිරිසුදු කරලා දෙනවා නම් මං හිතන්නේ ප්‍රේක්ෂකයින් අනිවාර්යයෙන් සිනමා ශාලාවට එනවා. අපිට කිසි ප්‍රශ්නයක් නැහැ. හොඳ ප්‍රේක්ෂක සහභාගිත්වයක් අපිට තියෙනවා.”වැඩිහිටියන්ටත් බලන්නචිත්‍රපට තියෙන්න ඕනෑ කොටුව ‘රිකී’ සිනමාහලේ කළමනාකරුසිංහල සිනමාපට සඳහා දැන් කොළඹ කොටුව රිකී සිනමාහල වෙන්වුණත් මෑතක් වන තුරුම එහි ප්‍රදර්ශනය වුණේ වැඩිහිටියන්ට පමණක් සුදුසු සිනමාපටයි. මේ විමසුමේ අපේ අවධානය යොමුවුණු එක් සිනමාහලක් වන්නේ කොළඹ රිකී සිනමාහලයි. එහි කළමනාකාර සුනිල් ධර්මසිරි මහතාගෙන් ද අපි මේ පිළිබඳ අදහස් විමසා සිටියා.ඔය ඇඩල්ස් ඔන්ලි චිත්‍රපට පිළිබඳ මම දරන්නේ මෙවැනි අදහසක්. දැන් හිතන්න හොරට මත්පැන් විකුණන තැන්වලට පොලිසියෙන් පනින නිසා මිනිස්සු යන්නේ නැහැ කියලා. ඒ වගේම මේ වගේ චිත්‍රපට බලන්නත් දැන් මිනිස්සු එන්න බයයි. ඒකට හේතුව මෑතකදී පැන නැඟුණ නීතිය. නමුත් එහෙමයි කියලා අපිට චිත්‍රපට ශාලා වහලා දාන්න බැහැ. අපි විකල්පයකට යා යුතුයි.වැඩිහිටියන්ට පමණක් සුදුසු චිත්‍රපට පෙන්වන්න සිනමා ශාලාවලට සිදුවුණේ චිත්‍රපට ශාලාවලට හොඳ චිත්‍රපට නොලැබුණ නිසා. මේ නිසා විකල්පයක් විදිහටයි මේ ඇඩල්ස් ඔන්ලි චිත්‍රපට පෙන්නුවේ. මෙහි සියලු වගකීම් චිත්‍රපට සංස්ථාවට අදාළයි.ඔවුන් චිත්‍රපට බෙදාහැරීමේ නිසි ක්‍රමවේදයක් සකස් කරන්න ඕන. මට මතකයි අපේ සිනමාහලේ සමහර දවසට ප්‍රේක්ෂකයින් තුන්දෙනයි. ඒත් අපි චිත්‍රපට පෙන්නුවා.නමුත් ඔය අතරෙදියි අපි බොහෝම අමාරුවෙන් සිංහල චිත්‍රපට සඳහා මෙම සිනමාශාලාව හදා ගත්තේ. දැන් රිකී සිනමා ශාලාවේ ‘බිංදු’ චිත්‍රපටය පෙන්වනවා.විශාල ප්‍රේක්ෂක පිරිසක් ඉන්නේ. එයින් පැහැදිලි වෙනවා හොඳ චිත්‍රපටයකට ප්‍රේක්ෂකයින් ඉන්නවා කියන එක. මේ 09 දා සිට අපේ රිකී 1 හා 2 සිනමා ශාලා දෙකේම සිංහල චිත්‍රපට ප්‍රදර්ශනය සිද්ධ වුණා. ඒ ‘තුෂාරා’ හා ‘බිංදු’ සිනමාපට. සිනමාශාලාවලට වැඩිහිටියන්ට පමණක් චිත්‍රපට තහනම් විය යුතු නැහැ. වැඩිහිටියන්ටත් බලන්න දෙයක් තියෙන්න ඕන. ප්‍රේක්ෂකයින් සිනමාශාලාවට ගෙන්වා ගැනීමේ වගකීම තියෙන්නේ ශාලා හිමියන්ට හා චිත්‍රපට සංස්ථාවට කියලා මම කියන්න ඕන.අමුඅමුවෙම නෙවෙයිඅපේ සීමාවක් තිබෙනවා ‘නිව් ඔලිම්පියා’ සිනමාහලේ කළමනාකරුසිංහල, දෙමළ, ඉංග්‍රීසි සිනමාපට ප්‍රදර්ශනය කෙරෙන සිනමා ශාලාවක් ලෙස ‘නිව් ඔලිම්පියා’ හඳුනාගන්න පුළුවන්. එහි කළමනාකරු ජේ. එබ්‍රහිම් දරන මතයට ද අපි ඉඩක් වෙන් කළා.”“ඔය නීතියත් එක්ක යම් ප්‍රේක්ෂක පිරිසකගේ අඩුවක් පෙනෙන්න තියෙනවා. අපි වුණත් ‘වැඩිහිටියන්ට පමණයි’ ලේබලය යටතේ චිත්‍රපට පෙන්වනවා. හැබැයි අමු අමුවෙම නෙවෙයි. අපි යම් සීමාවක ඉඳලයි ප්‍රදර්ශනය කරන්නේ.හොඳ ප්‍රේක්ෂක පිරිසක් අපි වටා ඉන්නවා. ඉතිං ඔවුන් වෙනුවෙන් හොඳ චිත්‍රපට ප්‍රදර්ශනය වෙන්න ඕන. එහෙම නැතුව කිසි වැදගම්මකට නැති චිත්‍රපට ප්‍රදර්ශනය වුණොත් ප්‍රේක්ෂකයින් එන්නේ නැති එක අහන්නත් දෙයක් නෙමෙයි.”බොහෝ දෙනෙක් නඟන චෝදනාව නම් හරියාකාර චිත්‍රපට බෙදා හැරීමක් සිදු නොවන බවයි.“ඒක ඇත්ත. චිත්‍රපට බෙදාහැරීමේ ගැටලුවක් තියෙනවා. එය චිත්‍රපට සංස්ථාවට පවරා ගත යුතුයි කියලයි මම කියන්නේ. අපි වුණත් එකම චිත්‍රපටය මාරුවෙන් මාරුවට පෙන්නන්නේ. නමුත් අලුත් චිත්‍රපටයක් ප්‍රදර්ශනය වුණොත් විශාල ප්‍රේක්ෂක පිරිසක් අනිවාර්යයෙන් ඉන්නවා. එහෙම අත්දැකීම් මුල් කාලයේ අපට තිබුණත් දැන් නම් එහෙම අත්දැකීමක් කාලෙකින් ලබන්න නොලැබුණු තරම්.”‘වැඩිහිටියන්ට පමණයි’ ලේබලය යටතේ චිත්‍රපට තහනම පිළිබඳ විවිධ කතිකාවන් සමාජයේ ගොඩනැඟෙමින් පවතියි.මෙවර මේ විමසුම අප කළේ චිත්‍රපට ශාලා හිමියන් කළමනාකරුවන් වෙතින් පමණි. මෙහි සාධාරණය හෝ අසාධාරණය තීරණය කරන්නට අප සූදානම් නොවන අතර එය පාඨක ඔබට තීරණය කරන්නට අපි අවස්ථාව සලසා දෙන්නෙමු.වසන්ත ජයසිංහ ආරච්චිගේ ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av0910119</link>
    <topic>ජීවිත කාලයටම කිව්වේ ‘සීයා මනමාලයා’</topic>
    <author>චන්ද්‍ර ශ්‍රී</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්සූපවේදි පබිලිස් සිල්වාඅතීත මතකයක් දිග හරී”සීයා මනමාලයානාකි ඉලන්දාරියාමේ නාකි ඉලන්දාරියාඑන්න එන්න ලස්සනයිබංගලාවේ බත් ම කාලාබංගලාවෙ බත් කකා//”“අශෝකා” චිත්‍රපටයට ධර්මදාස වල්පොල සමග මොහිදින් බෙග් ගායනා කළ මේ ගීතය එදා සිනමා ලෝලීන් සිනාසාගරයේ ගිල්වූ අයුරු ඔබට මතක ඇති. අනංගයා ආවේශවුණ ‘වයසක ඉලන්දාරින්’ට ඇහෙන්නට අපේ ගැටවරයන් අදත් මේ ගීය ගැයීමෙන් එහි අපූරුව හිතාගන්න පුළුවන්.අපේ කාලයේ වීරයෙක් (එදා කොල්ල කාලෙ) ඔහුගේ ගම් පියස වන බලපිටිය පැත්තේ මුහුදු රැල්ල පාග පාග ගෙයක් ළඟින් උදේ හවස එහා මෙහා යන ගමන් මේ ගීතය හඬනගා කියමින් යාම පුරුද්දක් කරගෙන හිටියා. එහෙම කරන්න හේතුව ඒ ගෙදර ඇහැට කනට පේන කැකුළියකට මෙයාගෙ හිත ගිහින්. හිතේ තියෙන දේ කියා ගන්න වෙන විදිහක් නැති නිසයි ඔහු මේ ගීතයේ මුල් කොටස යන එන ගමන් හය්යෙන් කියාගෙන ගියෙ.හැබැයි ඉතින් ගේ ඇතුළෙ හිටිය කැකුළියටත් මේ මලවියගෙ අපභ්‍රංශය දැනිලා දොර අස්සෙන්, ජනෙල් කූරු අතරින් හොරෙන් එබිකම් කරන්න පටන් ගත්තලු. කොහොම හරි වැඩිකල් යන්ඩ කලින් දෙපැත්තෙ ආසිරි මැද මේ දෙන්නට එක වහලක් යටට වෙන්නටත් මේ ගීතය ආශිර්වාදයක් වෙලා. අපේ වීරයා තම අතීතය සිහිකරමින් අප සමග කීවේ මේ ගීතයට තමාට එදා ලැබුණු සම්මානය තම සහකාරිය බවයි.මේ අපූරු මතකය අප වෙත දිග හැරියේ අපේ මහා සූපවේදී පබිලිස් සිල්වායි එහෙමත් නැත්නම් පොලොස් කරියෙන් ලොව පුරා ගෘහණියන් ගේ ආදරය දිනාගත් ආචාර්ය පබිලිස් සිල්වායි. එහෙම කියන්නත් හේතුවක් තිබුණා. පොලොස් කරියෙන් නමක් දිනුවත් එය බඩට දැනුණු රසයක් මිස තම මනසට කිසිදු රසයක් නොදැනුණු බවයි ඔහු කියන්නෙ. ඔහු මෙහෙම කීවේ අපූරු උත්සවයක ප්‍රධාන අමුත්තා ලෙස ආරාධනා ලැබ සභාව අවදිකරමින්.”අවුරුදු පනස් හයක් තිස්සේ දිව පිනවන කෑම ජාති හදල මං ලංකාවෙ විතරක් නෙමේ හුඟාක් රටවල ජනපි‍්‍රය වුණා. ඒ තත්වය මට ලැබුණේ බඩ පිනවලා. ඒත් මගේ මනසට අද තමයි නියම රසයක් දැනුණේ. අද මම වසර 56 කට පස්සෙ අලුත් පණක් ලැබුවා. මගේ මනස පුදුම විදිහට සැහැල්ලු වුණා. මං මෙච්චර කල් මොනවද කළේ කියල මට හිතුණා.මගේ ජීවිතේ ඉහළම සතුටක් ලැබූ දිනය අදයි කියල මට හිතෙනවා. මහා සූපවේදී ආචාර්ය පබිලිස් සිල්වා ඉහ වහා ගිය සතුටකින් පැමිණි පිරිස් ඇමතුවේය. අත්පොළසන් හඩින් මුළු ශාලාවම හිඟුම් දුන්නේය. ඔහුගේ කතාව අසා බවලත් උදවිය පුදුමයට ද පත්වූහ. පබිලිස් සිල්වා කීවේ තමා ජීවිත කාලය තුළ ගැයූ එකම ගීතය ‘සීයා මනමාලයා’ බවය. ජීවිත කාලයටම එකම ගීයක් ගයා සම්මානයක් දිනා ගැනීමට හැකිවීම ගැන ඔහු තම බිරින්දෑට ද අනේක වාරයක් තුති පිදුවේ මුළු සභාවම හිනා ගස්සමින්.උත්තර භාරතීය කර්ණ රසායන ගීත මාධුර්යයෙන් මෝදු වුණු අපේ මහා සූපවේදියාට පනස් හය වසරක මුළුතැන්ගේ රාජකාරිය මොහොතකට අමතක වී ගියාසේය. මියුරු ගී හඬින් හා ගී නදින් ඔහු ගේ ලෝකය රස ගැන්විණ.නෞෂාද් අලි භාරත ගාන්ධර්වයාණන් මාල් කවුන්ස් රාගය මිශි‍්‍රත ස්වර සංගතිවලින් හැඩ ගන්වා සංගීතවත් කළ මියුරු ගීය ඔහු දැහැන්ගත විය. ඒ පසුගිය සැප්තැම්බර් 27 වැනිදා ජෝන් දා සිල්වා සමරු රඟහලේ පැවැත්වුණු පැරණි හින්දි ගීත ප්‍රසංගයේදීය.චන්ද්‍ර ශ්‍රී</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101110</link>
    <topic>හින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්</topic>
    <author>ජයමිණි අත්තනායක</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්ජයග්‍රාහකයින් තිදෙනාගායනයේ, සංගීතයේ හා පද රචනයේ මිහිර හා එහි අපූර්වත්වය විඳ ගන්නා තරමටම හින්දි භාෂාව අද ලොව භාෂා අතරින් සුන්දර භාෂාවක් වී තිබේ.එවන් සිත් ඇදබැඳ ගන්නා භාෂාවක් මනා ලෙස හසුරුවමින් ගායන - සංගීත ක්ෂේත්‍රයේ නවමු අත්දැකීමක් ලබන්නට රට පුරා විසිරී සිටින තරුණ තරුණියන්ට පසුගියදා අවස්ථාව උදාවිය.හින්දි ගීත ගායනයේ දක්‍ෂයින් මුළු ලොවටම හඳුන්වා දෙමින්, ඒ ඔස්සේ ඔවුන්ගේ හැකියාවන් විකසිත කිරීමේ අරමුණින් නිර්මාණය කළ ’බොලිවුඩ් ස්ටාර්’ නම් වූ මේ වැඩසටහනේ සෞන්දර්යාත්මක විචිත්‍රත්වය ශ්‍රී ලංකා ගුවන්විදුලියේ වෙළෙඳ සේවය ඔස්සේ මේ වන විටත් ඔබට විඳගත හැකි වී ඇත.එම වැඩසටහන ඔස්සේ ඉදිරියට ආ දක්ෂයින් එක්වන මේ නව ආරක සංගීත අත්දැකීම හින්දි ගීත දර්ශකය වැඩසටහන සතියේ සෑම දිනයකම දැන් වෙළෙඳ සේවය ඔස්සේ ප.ව. 3.00 සිට 4.00 දක්වා වූ ගුවන් කාලය තුළ ප්‍රචාරය වේ. මේ වැඩසටහන පිළිබඳ “රසඳුන” හා පිළිසඳරක යෙදෙන්නට අප හා එක්වූයේ එම වැඩසටහනේ නිෂ්පාදක ලලිත් වික්‍රමරත්නය.”හින්දී ගීතය හා සංගීතය අපිට කවදාවත් ආගන්තුක වුණේ නෑ. අද අපේ ගීතය කියලා යම් අනන්‍යතාවක් ගොඩනඟා ගත්තත් එය ගොඩනැඟුණේ භාරතීය සංගීතයේ පෝෂණයෙන් බව අප අමතක කළ යුතු නෑ.එහෙම ගත්තොත් මේ ගීත අපිට ලොකු නෑකමක් තියෙනවා. කවුරුත් හිතන්න පුළුවන් අපිට හින්දි උන්මාදයක් තියෙනවද කියලා. නැහැ. අපේ ගීතයේ ආරම්භය හින්දි අනුකරන ගීත.අද ගොඩක් ජනපි‍්‍රය ගායකයින් එදා ඒ ගීත වලින් ඉදිරියට ආපු අය. මේක රැල්ලට යන වැඩසටහනක් නොවෙයි. ”මේ වන විට සතියේ සෑම දිනකම මේ වැඩසටහන ඔස්සේ ඉදිරියට පැමිණි ඉහළම ගායන දක්‍ෂතා ඇති ගායකයින් 10 දෙනාගේ දස්කම් ‘හින්දි ගීත දර්ශකයෙන්’ වටහා ගන්නට හැකියි.6000 ක් තරම් තරගකරුවන් අතරින් ඔවුන්ගේ ඉහළම ගායන හැකියාව අනුව අපට හැකිවුණා අපේ සංගීතවේදීන් ලවා අලුත් හින්දි ගීත නිර්මාණය කරන්න.අවසන් ජයග්‍රාහකයින් කිහිපදෙනෙක්මේ අලුත් හින්දි ගීත රචනා අපට එවීමට කටයුතු කළා ඒතත All india ගුවන් විදුලි සේවයට මේ අවස්ථාවේ අපි කෘතවේදී විය යුතුයි” යනුවෙන් ලලිත් පැවසීය.6000 ක් තරම් තරගකරුවන් අභිබවා එසේ බොලිවුඩ් ස්ටාර් කිරුළ පැලඳ ගැනීමට භාග්‍යවත් වූයේ පෑලියගොඩ පදිංචි 25 හැවිරිදි සංජය සෙනරත් බණ්ඩාරය.අවසන් වටයේ තරගකරුවන් අතරින් ජයග්‍රාහී වාසනාවන්ත තරගකරුවන් දස දෙනා අතරට හිමත් රසාදර, සේනානි පංචමධුරී, තිවංක ඉෂාර, මංජුලා කුමාරි, ඉෂංකා නිස්ශංක, කාලිංග රසිකා, නිලූකා සමන්ති හා පූර්ණිමා ධනංජනී යන අය තේරී පත්වුණා.නව හින්දි ගීත සංයුක්ත පටයකට සිය හඬ මුසුකරලීමේ භාග්‍යය ඔවුන්ට හිමි අතර ඉදිරියේ ප්‍රචාරය වන වෙළෙඳ සේවා හින්දි ගීත වැඩසටහන් සඳහා දායකවීමේ භාග්‍යය ද ඔවුන්ට උදාවේ.මෙම වැඩසටහනේ සංකල්පය ගුවන්විදුලි සංස්ථාවේ අතිරේක අධ්‍යක්‍ෂ ජනරාල් ඒරානන්ද හෙට්ටිආරච්චි ගෙනි. උපදේශකත්වය සභාපති හඩ්සන් සමරසිංහයන්ගෙනි.වැඩසටහන අධීක්‍ෂණය කළේ වෙළෙඳ සේවා අධ්‍යක්‍ෂිකා මයුරි අබේසිංහය.ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101111</link>
    <topic>මැරිලීන් සමඟ සදාකාලිකව සැතපෙන්න</topic>
    <author>කේ. සී. ජේ. රත්නායක</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්හොලිවුඩ් පුරයේ සරාගී ගිනිසිළුව වූ මැරිලීන් මොන්රෝ සිය උන්මාදනීය, ශෘංගාර ජවනිකා මගින් ලොව මුසපත් කළාය.සුපිරි නළුවන් ක්‍රීඩකයන්  පමණක් නොව ඇමරිකාවේ හිටපු ජනාධිපති ජෝන් එෆ්. කෙනෙඩි ද ඇගේ පෙම්වතෙක්ව සිටියේය. මහා ගණිතඥ ඇල්බට් අයින්ස්ටයින් ඇගේ සමීප මිතුරෙක්ව සිටියේය.අදටත් හොලිවුඩ් කාම ධේනුව මැරලීන් මොන්රෝ ය. 1962 අගෝස්තු 05 දා සිය නිදන ඇඳ මත ම ඈ අභිරහස් ලෙස මියගොස් සිටියා ය.එදා මෙදාතුර ලෝකය ශෘංගාරයෙන් මුසපත් කළ නිළියක උපත නො ලැබුවාය. ජීවතුන් අතර සිටිය දී මෙන් ම මරණය හා මරණයෙන් පසුව ද ඈ පුවත් මැවුවා ය. දැන් අලුත් ම පුවත නම් ඇගේ මිනී වළ අසල ම සදාකාලයට සැතපීමට ඉඩක් සොයා ගැනීම පිළිබඳවය.ලොස් ඇන්ජලීස්, වෙස්ට්වුඩ් උද්‍යානයේ මැරිලීන් ගේ දේහය මිහිදන් කර තිබිණ. ඉකුත් දා අන්තර්ජාලයේ පළ කැර තිබූ දැන්වීමක සඳහන් වූයේ මැරිලීන් ගේ මිනී වළ අසල හතර රියනක් අමෙරිකන් ඩොලර් 500,000 කට විකිණීමට තිබෙන බවයි.මේ හතර රියනේ මුල් හිමිකරු වූයේ සුප්‍රකට බේස්බෝල් ක්‍රීඩකයකු වූ ජෝන් ඩී. මැගියෝ ය. ඔහු මැරිලීන් ගේ හිටපු පෙම්වතෙකි. පසු කලෙක රිචඩ් පොන්චර් නම් පුද්ගලයෙක් ඒ බිම් කොටස මිලට ගත්තේ ය. ඔහු 81 වැනි වියේ දී මිය ගිය අතර ඔහුගේ දේහය මැරිලීන් ගේ දේහය අසල ම මිහිදන් කෙරිණ.“ජීවිතයේ එක වරක් සදාකාලයට ම මැරිලීන් මොන්රෝ ළඟ සැතපෙන්න”මේ අන්තර්ජාලයේ ඊ බේ වෙබ් අඩවියේ පළ වූ දැන්වීම යි.රිචඩ් පොන්චර්, මැරිලීන් ළඟ සැතපුණා මදැයි සිතූ ඔහුගේ බිරිඳ එල්සි පොන්චර්, ඒ මිණි වළ විකිණීමට ගත් උත්සාහයයි ඒ.ඇගේ නිවසේ කුලිය ලෙස ඩොලර් මිලියන 1.6 ක් ගෙවීමට තිබිණ. කර කියා ගත කිසිවක් නැති තැන ඈ බැලුවේ තම සැමියා ගේ අනගි මිනී වළ විකුණා ඒ මුදල ගෙවා දමා ජීවිතයේ ඉතිරි කාලය ගෙවීමටත් මුදලක් ඉතිරි කැර ගැනීමට ය. මේ උත්සාහය සාර්ථක වේ ද? නැද්ද? අවිනිශ්චිත ය.ජීවතුන් අතර සිටියාටත් වඩා මියගිය මැරිලීන් වටින්නේ ය. ඒ වටිනාකම කෙසේ දැයි කිවහොත්, ඇගේ මිනී වළ අසල ඇති හතර රියනේ වටිනාකම පවා ඩොලර් 500,000 කි. ලෝකය සසල කළ කාම ධේනුවක ගේ උණුසුම මිනී වළට පවා දැනෙන්නේ එසේ ය. මළවුන්ට පවා මැරිලීන් මොන්රෝ නැතිවම බැරි ය.මේ අතර ඊ බේ වෙබ් අඩවියට ඊ මේල් ගණනාවක් ලැබිණ. “මිනීවළ ගන්න කැමැතියි. ඒත් ගාණ ටිකක් අඩු කරන්න බැරි ද?” මගේ ජීවිත කාලයටම ඉතුරු කරලා තියෙන ගණන ඩොලර් ලක්ෂ 4 1/2 යි. ඒ ගාණට මේක දෙන්න බැරි ද?” යනාදී වශයෙන් ඉල්ලීම් ගණනාවක් විය.එහෙත් තවමත් මැරිලීන් මොන්රෝ ගේ මිනීවළ අසල ම ඇති හතර රියන විකුණා නැත. මෙහි එන මෙතෙක් නොකී කතාව මෙසේ ය. අදාළ හතර රියන විකිණීමට පෙර ඒ වළේ තැන්පත් කැර තිබෙන රිචඩ් පොන්චර් ගේ සිරුර ගොඩගත යුතු ය. මිය ගිය සැමියා ගේ සිරුරට කිසිම වටිනාකමක් නැත. එහෙත් අල්ලපු තැන ඉන්නා මැරිලීන් මොන්රෝ ගේ මිනීවළ වටින්නේ ය. සියල්ල තීරණය කරන්නේ මුදල් ද?හොලිවුඩ් පුරයේ සරාගී ගිනිසිළුව වූ මැරිලීන් මොන්රෝ තම උන්මාදනීය, ශෘංගාර ජවනිකා මගින් ලොව මුසපත් කළාය. සුපිරි නළුවන් ක්‍රීඩකයන් පමණක් නොව ඇමරිකාවේ හිටපු ජනාධිපති ජෝන් එෆ්. කෙනෙඩි ද ඇගේ පෙම්වතෙක්ව සිටියේය. මහා ගණිතඥ, ඇල්බට් අයින්ස්ටයින් ඇගේ සමීප මිතුරෙක්ව සිටියේය.මොන්රෝ ගේ ජීවිත කතාව ඇදහිය නොහැකි තරමේ කුහුල උපදවන සිදුවීම්වලින් ගහණය. උප්පැන්න සහතිකයේ සඳහන් වන පරිදි ඇගේ නියම නම නෝමා ජීන් මෝටෙන්සන් ය. 1926 ජුනි පළවැනිදා ලොස් ඇන්ජලීස්හි උපත ලැබුවාය.ඉන් දින දොළහකට පසුව ඇගේ මව උම්මත්තකාගාරයකට යැවිණි. මැරිලීන් ගේ මව මානසික රෝගයකින් පෙළුණ අතර වරෙක ඇය තම මිතුරියක ඝාතනය කිරීමට ද උත්සාහ කළාය. මැරිලීන් ගේ පියා කවුරුදැයි මෙතෙක් අනාවරණය වී නැත.කුඩා කල සිට ම දෙමව්පියන්ගේ ආදරය, රැකවරණය අහිමි වූ මැරිලීන් හැදී වැඩුණේ ළමා නිවාසවල හා භාරකාර දෙමව්පියන් යටතේය. ඈ පසළොස් වැනි වියට පා තැබුවේ ගැබිණියක ලෙස ය. එක්තරා භාරකාර පියෙක් අතින් ඈ දූෂණයට ලක්වූවාය. මේ සිද්ධියෙන් පසුව මැරිලීන් තම නැන්දණිය ගේ නිවසේ පදිංචියට ගියාය. එහෙත් අලුත උපන් දරුවාගේ සුරතල් බැලීමට ඇයට වාසනාව නොවීය.“මට ලස්සන කොලු පැංචෙක් ලැබුණා. ඒත් දරුවා ඉපදිලා දවස් කීපයකට පසු නැන්දා දරුවා අරගෙන ගියා. මං කොච්චර පින්සෙන්ඩු වුණත් වැඩක් වුණේ නැහැ. ළමයෙක් හදාගන්න තරම් මං වැඩිහිටියෙක් නෙවෙයි කියලා නැන්දා කිව්වෙ, මගේ පුතා එදා අරගෙන ගියා ගියාමයි. ඊට පස්සෙ කිසිම ආරංචියක් නැහැ. මේක මගෙ ඔළුවට වැදුණු හෙණ පහරක් වගේ” යැයි පසු කලෙක මොන්රෝ කියා තිබිණි.මැරිලින්ගේ බරෙන් නිදහස් වීමට කල්පනා කළ නැන්දණිය යාබද නිවසේ සිටි ජිම් නමැති තරුණයෙකුට ඇය කරකාර බන්දා දුන්නාය. එහෙත් ජිම්ට අනිවාර්ය හමුදා සේවයට යෑමට සිදුවිය. නැවත හුදකලා වූ මැරිලීන් ඉන් පසුව කාලය මැරුවේ තැබෑරුම් වලය. මේ අතර මෝස්තර නිරූපිකාවක් ලෙස හොලිවුඩ් පුරයට පැමිණි ඇය කෙමෙන් කෙමෙන් හොලිවුඩ් පුරයද අභිබවා ලෝක සිනමාවේ අසහාය ගිනිසිළුව බවට පත්වූවාය. මේ අතරතුර දිනෙන් දින ඈ අලුත්ම අමුතු පුවත් මැව්වාය.ඒ වෙන විට සුපිරි ඇමරිකාව පාලනය කළේ ජෝන් එෆ්. කෙනෙඩිය. කෙනෙඩි හා මැරීලින් අතර හාදකමක් හටගත්තේය. මෙය තවත් කුහුල පිරි ප්‍රවෘත්තියකි. කල් යත්ම ජනාධිපති කෙනෙඩි මැරිලීන් මඟ හැරීමට ගත්තේය. ප්‍රවෘත්ති සාකච්ඡාවක් පවත්වා සියල්ල හෙළි කිරීමට මැරිලීන් සූදානම්ව හිටියාය. ඇගේ අභිරහස් මරණය සිදුවූයේ ඒ අතරය.ඇගේ සිරුරේ නිද්‍රාජනක ඖෂධ අධිමාත්‍රවෙන් තිබුණි. නිගමනය වූයේ ඈ නිදි පෙති විශාල ගණනක් පානය කර දිවි නසා ගත් බවයි. එහෙත් එතරම් නිදි පෙති ප්‍රමාණයක් දිය කිරීමට තරම් ජලය ඇගේ ආමාශයේ නොතිබූ බවත් අඩුම තරමින් නිදන කාමරයේ වතුර වීදුරුවක් නොතිබුණ බවත් අනාවරණය විය. එතැන් සිට අදත් මැරලීන් පුවත් පිට පුවත් මවන්නීය.කේ. සී. ජේ. රත්නායක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101112</link>
    <topic>අපි ප්‍රේක්‍ෂකයන්ට අල්ලස් දෙන්නේ නෑ</topic>
    <author>ගාමිණී සුසන්ත ඡායාරූපය-ගීත් ද මෙල්</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්‘සියත’ ටී.වී. අධ්‍යක්‍ෂ නිමල් ඒකනායකතවත් රූපවාහිනී නාලිකාවක්?තවත් රූපවාහිනී නාලිකාවක විකාශන කටයුතු අරඹන බව දැනගත් විට “අලුතෙන් නාලිකාවක් ඇරඹුවහොත් ඒ සඳහා ප්‍රේක්ෂකයින් සිටීද” යන සැකය ඇතැමෙකුට ඇතිවිය හැකිය. එය සාධාරණ සැකයකි.සියත මාධ්‍ය ආයතනය මගින් මීට දින කීපයකට පෙර විකාශන කටයුතු ඇරඹූ ‘සියත ටීවී’ ආරම්භයේදීත් ඇතැමෙකු තුළ ඇති වූයේ එවන් සැකයකි.එම සැකය දුරු කර ගැනීම සඳහාත් සියත ටී.වී. වැඩසටහන් අන්තර්ගතය පිළිබඳව දැන ගැනීම සඳහාත් සියත ටී.වී. අධ්‍යක්‍ෂ නිමල් ඒකනායක මහතා අපි මුණගැසුණෙමු. ඔහු ශ්‍රී ලංකා රූපවාහිනී සංස්ථාවේ හිටපු අතිරේක අධ්‍යක්‍ෂ ජෙනරාල් වරයාය. ජාතික රූපවාහිනියේ ‘චැනල් අයි’ සේවාව ආරම්භ කිරීමට පුරෝගාමීව ක්‍රියා කළේ ඔහුය.ඔහු සැලසිනේ ආයතනයේ සභාපතිවරයා ලෙස ද කලක් කටයුතු කළේය. ‘උක්දඬු ගින්න’ නිමල් ඒකනායක නිෂ්පාදනය කළ රාජ්‍ය සම්මාන ගණනාවකින්ම පිදුම් ලැබූ වේදිකා නාට්‍යයකි.ශ්‍රී ලංකාවේ රූපවාහිනි නාලිකා ගණනාවක් තිබෙන අවස්ථාවක සියත ටී.වී. නාලිකාවට ප්‍රේක්ෂකයින් අතර ඉඩක් තිබෙනවාද?මම හිතනවා ලොකු ඉඩක් තිබෙනවා යැයි කියා. කොපමණ රූපවාහිනි නාලිකා බිහි වුවත් ඒවා සෑම එකකටම ප්‍රේක්ෂකයින් අතර ඉඩක් තිබෙනවා යන්නයි මගේ හැඟීම. මිනිසුන් කිසිම දෙයකින් තෘප්තිමත් වෙන්නේ නෑ.ඔවුන් බලපොරොත්තු වන්නේ සැම විටම අලුත් දෙයක්. ඒ නිසා අලුත් යමක් කරන ටීවී නාලිකාවලට ඉඩක් තිබෙනවා. අනෙක් කාරණය තමයි දැන් තිබෙන රූපවාහිනී නාලිකා වලින් පේ‍්‍රක්ෂකයින්ගේ සියලු බලාපොරොත්තු ඉෂ්ඨ වෙන්නේ නෑ කියන එක.සෑම නාලිකාවක්ම පේ‍්‍රක්ෂකයින් තෘප්තිමත් කිරීමට බොහෝ වෙහෙසෙනවා. නමුත් පූර්ණ වශයෙන් ප්‍රේක්ෂකයන්ගේ මනදොළ සපුරා ලීමට මේ රූපවාහිනි නාලිකාවලට හැකියාවක් ලැබිලා නෑ. ඒ ඉටුනොවූ ප්‍රේක්ෂක බලාපොරොත්තු ඉටු කරන්නයි ’සියත’ නාලිකාව සූදානම් වන්නේ.මොකක්ද සියත නාලිකාවේ අරමුණ? ලංකාවේ අනෙකුත් නාලිකා අතරින් සියත වෙනස් වෙන්නේ කොහොමද?රූපවාහිනිය මේ ලෝකයේ ව්‍යාප්ත වුණේ ප්‍රධාන වශයෙන්ම විනෝදාස්වාදය සපයන මාධ්‍යයක් ලෙසයි. අද එම අරමුණ පුළුල් වී තිබෙනවා. වර්තමානය වවන විට දේශපාලනය, අධ්‍යාපනය, සංස්කෘතිය, සමාජ පැවැත්ම වැනි සෑම ක්ෂේත්‍රයකටම බලපාන සාධකයක් බවට රූපවාහිනිය පත්වී තිබෙනවා.විශේෂයෙන්ම වර්තමානයේදී රූපවාහිනි මාධ්‍ය සන්නිවේදන මාධ්‍යයක් පමණක් නොව එක්තරා බලයක් බවට පත්වී තිබෙනවා. මේ බලය පාවිච්චි කිරීමේදී ඉතා වගකීම් සහගත විය යුතුයි.නැතිනම් විනාශය අත ළඟ. මාධ්‍ය ක්ෂේත්‍රවල නියැලිලා ඉන්න පුද්ගලයින් හැටියට අප සැම විටම සිතන්න ඕන මිනිසුන්ගේ යහපත වෙනුවෙන්ම මේ බලය යොදවන්න. යහපත තමයි ප්‍රධාන දේ. ඒ නිසා අපගේ නාලිකාවේ අරමුණ ප්‍රේක්ෂකයින්ගේ යහපතයි. අපි හිතන්නෙ නෑ මාධ්‍යයට පමණක් යහපත් සමාජයක් නිර්මාණය කළ හැකියි කියා. නමුත් යහපත් සමාජයක් නිර්මාණය කිරීමට උපරිම දායකත්වය අප ලබා දෙනවා.අනෙකුත් නාලිකාවලින් වෙනස් වන්නේ කෙසේද කියා කතා කළොත් අනෙක් නාලිකාවල තිබෙන බොහෝ දේ සමඟ අපේ දේවලුත් සමාන වෙනවා. නමුත් අප උත්සාහ ගන්නව සැම විටම ප්‍රේක්ෂකයින්ගේ රස වින්දන මට්ටම ඉහළ නංවන්න.’ඇසි දිසි උරුමය’ යනුවෙන් ඔබගේ නාලිකාව හඳුන්වන්නේ ඇයි?අපගේ මාධ්‍ය ජාලය සතු සියත ගුවන් විදුලියත් සියත පුවත්පතත් ශ්‍රී ලාංකික අපගේ උරුමය සොයා යන්න නිතරම උත්සහ කරනවා. ඒ උරුමය තුළින් බොහෝ දේවල් අපට සොයා ගන්න හැකිවෙයි කියල අප විශ්වාස කරනව. ඒ නිසයි එලෙස හැඳින්වූවේ.පේ‍්‍රක්ෂකයින් දිනා ගැනීමට ‘සියත’ නාලිකාව කරන්නේ කුමක් ද?ප්‍රේක්ෂකයින් මාධ්‍යයකට ඉතා වැදගත්. ඔවුන් දිනා ගැනීමට විවිධ නාලිකා විවිධ දේවල් කරනවා. අල්ලස් දෙන ආකාරයෙන් තෑගි බෝග දෙනවා. ඒ Ratings වැඩි කර ගන්න.Ratings මතයි කිසියම් වැඩසටහනකට අනුග්‍රාහකයින් ලැබෙන්නේ.ඒක විශාල වැරැද්දක් ලෙස මම දකින්නේ නැහැ. නමුත් අපි අල්ලස් දෙන ආකාරයෙන් තෑගි බෝග දෙන්න සූදානම් නෑ. අපි ප්‍රේක්ෂකයින්ට දෙන්නෙ හොඳ වැඩසටහන්. ලංකාවේ තිබෙන රූපවාහිනී නාලිකා සෑම එකකම හොඳ වැඩසටහන් තිබෙනවා.ඒ හොඳ වැඩසටහන් සෑම එකකටම ඉල්ලුමකුත් තිබෙනවා. රූපවාහිනි වැඩසටහන් තුළ ”රියැලිටි” සංකල්පය අද බොහෝ දෙනෙක් ආදරයෙන් වැළඳගත් සංකල්පයක්. එයින් ඉවත් විය යුතු යැයි අප සිතන්නේ නෑ. නමුත් එවැනි සංකල්ප වුවත් ප්‍රේක්ෂකයින්ගේ යහපත වෙනුවෙන්ම යොදා ගන්නයි අපේ උත්සාහය.සියත රූපවාහිනී නාලිකාවේ වැඩසටහන් අන්තර්ගතය පිළිබඳව සඳහන් කළොත්?පොදු ප්‍රේක්ෂකයින් දිනා ගැනීම සඳහායි අප වැඩසටහන් නිර්මාණය කරන්නේ. ප්‍රවෘත්ති, සංගීතය, සාහිත්‍යමය වැඩසටහන් අප නිර්මාණය කරනවා. ඒ අතරේ ප්‍රේක්ෂකයින්ගේ රසාස්වාදය දියුණු කිරීමට බොහෝ වැඩසටහන් නිර්මාණය කිරීමට අප බලාපොරොත්තු වෙනවා. සියත ටී.වී. ආයතනය නිකඩෝලියන්වැනි ලෝක ප්‍රකට නාලිකාවක් සමඟ සම්බන්ධ වී සිටිනවා.ඒ වගේම ”නැෂනල් ජෙයග්‍රොෆි”වැනි ජාත්‍යන්තර නාලිකාවන් සමඟ ඉදිරියේදී සම්බන්ධ වෙනවා. එම නාලිකාවල සාරයත් අපේ ප්‍රේක්ෂකයින්ට ලබාදීමයි අපේ අරමුණ. මෙහිදී විශේෂයෙන්ම කිව යුතු දෙයක් තිබෙනවා.වසර 30 කට ආසන්න ලංකාවේ රූපවාහිනිය තුළ විශ්වවිද්‍යාල සිසුන් වෙනුවෙන් මෙතෙක් වැඩසටහන් නිර්මාණය වී නෑ. අප විශ්වවිද්‍යාල සිසුන් වෙනුවෙන්ම වැඩසටහන් නිෂ්පාදනය කරනවා. ඔවුන්ට වෘත්තීමය පුහුණුවක් ලබාදෙන්න, ඔවුන්ගේ හැකියාවන්, නිර්මාණ එළි දක්වන්න, අපේ නාලිකාව සැදී පැහැදී සිටිනවා. සියත ප්‍රධාන ප්‍රවෘත්ති විකාශය වන්නේ රාත්‍රී 7.30 ට.ලංකාවේ බොහෝ පිරිසකට සියත ටී.වී. නරඹන්න පුළුවන්ද?ලංකාවේ සියලුම රූපවාහිනී නාලිකාවන් ආරම්භ කරන විට ආවරණය කළේ ලංකාවේ ඉතාම සුළු ප්‍රදේශයක් පමණයි. අප තමයි ආරම්භයේදීම ලංකාවෙන් සියයට හැත්තෑවකට වැඩි ප්‍රමාණයක් ආවරණය වන පරිදි විකාශන කටයුතු අරඹන්නේ.ඒ වගේම චන්ද්‍රිකා තාක්ෂණය යොදා ගනිමින් දකුණු ආසියාවේ රටවල්, ජපානය, ඕස්ට්‍රේලියාව, නවසීලන්තය වැනි රටවල සිටින ප්‍රේක්ෂකයින්ට අපේ වැඩසටහන් නැරඹීමේ අවස්ථාව උදා කරල තියෙනව. එය සිදුවන්නේ පළමු වතාවට.ඉදිරියේදීත් චන්ද්‍රිකා තාක්ෂණය උපයෝගී කර ගනිමින් මුළු ලෝකය පුරාම අපේ වැඩසටහන් විකාශය කරන්න බලාපොරොත්තු වෙනවා. ශ්‍රී ලංකාවේ ප්‍රේක්ෂකයින්ට U.H.F - 32 මගින් ‘සියත’ ටී.වී. නැරඹිය හැකියි. එසේම Dialog TV මගිනුත් Peo - TV මගිනුත් සියත නැරඹිය හැකියි.නවීන තාක්ෂණය සහ නවීන මැදිරි පහසුකම් ඔබ සතුද?නවීන පහසුකම් වලින් යුතු මැදිරි අප සතුයි. පරිගණක සජීවීකරණ පසුතල අප බහුලව යොදා ගන්නවා. ඒ වගේම අප භාවිතා කරන කැමරා ආදිය නවීනතම ඒවා. වෙනත් නාලිකාවක් සතු නොවන, ඕනෑම තැනක සිට චන්ද්‍රිකා තාක්ෂණය ඔස්සේ වැඩසටහන් ප්‍රධාන විකාශනාගාරය වෙත යොමු කිරීමේ හැකියාව අප සතුයි.අපට තවම විශාල කාර්ය මණ්ඩලයක් නෑ. ඒත් ඉන්න පිරිස ඉතාම දක්‍ෂයින්. ලංකාවේ විවිධ රූපවාහිනී නාලිකාවල සේවය කළ ප්‍රවීණයන් පිරිසකුයි අප සමඟ ඉන්නේ. මේ වන විට අප වැඩසටහන් විකාශය කරන්නේ සවස 5.00 සිට රාත්‍රී 1.00 දක්වා. සති අන්තයේ දවස පුරා වැඩසටහන් විකාශය කරනවා. ඉතාම ඉක්මනින් විකාශන කාලය දීර්ඝ කරගෙන හොඳ අර්ථවත් යහපත් ගමනක් යාමයි අපේ අරමුණ.”ගාමිණී සුසන්ත ඡායාරූපය-ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101113</link>
    <topic>රංගන කුසලතා සපිරි ළමා නළුවා</topic>
    <author/>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්පුංචි වුණත් රංගනයට හපනෙක් ගැන කතාවකුයි මේ. ඔහු මලින්ත විජේවර්ධන තාමත් වයස අවුරුදු 13යි. මලින්ත පුංචි කාලේ ඉඳන්ම වැඩි කැමැත්තක් දැක්වූයේ කලාව පැත්තට. ඒ හින්දම ඔහුගේ මව්පියනුත් ඒ පැත්තට ඔහු යොමුකරන්න උනන්දු වුණා.මලින්ත ඉගෙන ගන්නේ කොළඹ කේරි විද්‍යාලයේ. ඉස්කෝලෙදි වුණත් ඔහු කලාවට වැඩි කැමැත්තක් දක්වනවා. පසුගියදා චීනයේ දී හොඳම ළමා නළුවා විදියට සම්මාන දිනා ගත් කෝකිල ජයසූරිය ප්‍රධාන චරිතය රඟ පෑ සෝමරත්න දිසානායකගේ ‘සිරි රජ සිරි’ චිත්‍රපටයේ මැතියගේ සහ බිසව ගේ චරිත දෙකින් රංගනයට එක්වූයේ මලින්තය. ‘රෝස කැලේ’ චිත්‍රපටයේ ප්‍රධාන ළමා චරිතය වූ ‘බිංදු’ ලෙසද ‘අලි සුරතල්’ චිත්‍රපටයේ ජීවන් කුමාරතුංග ගේ ළමා කාලය නිරූපණය කළේද මලින්තය.ඉදිරියේදී ‘රාස්ස කැලේ’ චිත්‍රපටයේ ප්‍රධාන ළමා චරිතයෙන් ද, ‘මනුගේ ලෝකය’ ටෙලිනාට්‍යයෙන් ද, ‘පසුතැවිල්ල’ හා ‘මාර්ගවිල’ යන කෙටි නාට්‍යවලින් ද පුංචි මලින්තගේ රංගන කුසලතා දැකගත හැකිය.අධ්‍යාපනයත් සමඟම ඉදිරියේදීත් නිර්මාණ කටයුතුවලට දායක වෙන්නට බලාපොරොත්තු වෙන අතරම මෙතෙක් ක්ෂේත්‍රයේ ඉදිරියට එන්නට අතහිත දුන් සියලු දෙනාටම මලින්ත සිය ස්තුතිය ද පුදකර සිටියි.ඔහුගේ ලිපිනය 53/8/1, විහාර මාවත, පළමු පටුමඟ, මකුළුදූව, පිළියන්දල.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101114</link>
    <topic>මඳසරු බවට ආයුර්වේද ප්‍රතිකාර</topic>
    <author>සාකච්ඡාවකින් සකස් කෙළේ ගාමිණි සුසන්ත</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්විවාපත් තරුණ යුවළකගේ ඊළඟ බලාපොරොත්තුව දරු සුරතල් බැලීමයි. එහෙත් අද බොහෝ දෙනකුට එම බලාපොරොත්තුව ඉටුකරගැනීමට නොහැකි වන අවස්ථා පවතිනවා. මෙය එන්න එන්නම වර්ධනය වන ගැටලුවක් බවට පත්වෙලා.අද ‘සුවමඟ’ තුළින් තොරතුරු ගෙන එන්නේ මඳ සරුභාවයෙන් මිදී දරුවකු ලබාගැනීමට ආයුර්වේද වෛද්‍ය ක්‍රමයේ ප්‍රතිකාර පිළිබඳවයි. ඒ සඳහා අදහස් දක්වන්නේ, වෛකල්පිත වෛද්‍ය ක්‍රමය පිළිබඳව M.D. උපාධියත්, දර්ශනය පිළිබඳව ආචාර්ය උපාධියත් හිමි පාරම්පරික වෛද්‍යාචාරිණී ගීතා ජානකී හේරත් මහත්මියයි.ස්ත්‍රියකගේ හෝ පුරුෂයකු ගේ මඳසරු බවට හේතු මොනවා ද?කිසියම් ස්ත්‍රියක් ගැබ් ගැනීමේ හැකියාවෙන් යුක්ත නම්, කිසියම් පුරුෂයකු ගැබ් ගැන්වීමේ හැකියාවෙන් යුක්ත නම්, ඔහු හෝ ඇය ‘සරු’ ලෙස ආයුර්වේදයේ දැක්වෙනවා. ස්ත්‍රියක් ගැබ් ගැනීමට නම් ඩිම්බ මේරීම, ඩිම්බ පිටවීම, නාළ ගර්භාෂය නිසියාකාරව වැඩී තිබීම නියමාකාරව සිදුවිය යුතුයි.පිරිමියකුගේ ශුක්‍ර තරලයේ නියත පරිමාවක ඇති ශුක්‍රානු ගණන (Sperm Count) ශුක්‍රාණුවල ඇති චලන හැකියාව (Motility) ශුක්‍ර නාල අවහිරවලින් තොර වීම යනාදි කරුණු වලින් සම්පූර්ණව තිබිය යුතුයි. මඳසරු භාවය ලෙස හඳුන්වන්නේ කිසියම් පිරිමියකු හෝ කාන්තාවක උපතේ සිට තරුණ අවධියට පත්වන විට කිසියම් හේතුවක් නිසා ‘සරු’ බව නැතිව යාමයි.“වර්තමානයේදී ශ්‍රී ලංකාවේ විවාපත් අය අතරින් සියයට හැටක් ස්ත්‍රීන් ද සියයට හතළිහක් පිරිමින් ද මදසරු භාවයෙන් පෙළෙන බව සොයාගෙන තිබෙනවා. කිසියම් යුවලක් දරුවන් නොමැතිවීම පිළිබඳව වෛද්‍ය උපදෙස් පැතිය යුත්තේ විවාහ වී වසරක් ගතවූ පසුවත් දරුවකු නොමැති නම් පමණයි.අඹු සැමි දෙපළ ගෙන් වෙන වෙනම තොරතුරු සොයා බැලීමෙන් මදසරු බව ඇත්තේ කාටදැයි පහසුවෙන් හඳුනාගත හැකියි. ස්ත්‍රියක් ගැබ් ගැනීමට නම් ඇයගේ මාසික ඔසප් වීම නිවැරැදිව සිදුවිය යුතුයි. එහිදී අධික වේදනාවක් දැනෙනවාද, රුධිර වහනය වැඩි ද, ඒ පිළිබඳ වෙනත් රෝග ලක්ෂණ තිබේ ද කියා සොයා බැලිය යුතුයි.පුරුෂයකු මදසරු භාවයට පත්වීමට කම්මුල්ගාය රෝගය වැළඳී තිබීම, අධික ලෙස මත්පැන් දුම්වැටි පානය, හුණු ගඩොල් පෝරණු වැනි උණුසුම අධික ස්ථානවල රැකියාව කිරීම, ප්‍රධාන වශයෙන් ම හේතු වෙනවා. ස්ත්‍රියට කරනු ලබන ස්කෑන් පරීක්ෂණයකිනුත් පුරුෂයාගේ ශුක්‍රාණු පරීක්ෂාවකිනුත් ප්‍රධාන වශයෙන් ම දෙදෙනාට දරුවකු ලබාගැනීමේ හැකියාව පිළිබඳව සොයා බැලිය හැකියි.”“ආයුර්වේද වෛද්‍ය ක්‍රමයේදී නාඩි පරීක්ෂා කිරීමෙන් දරු ඵල පිළිබඳව බොහෝ තොරතුරු සොයාගත හැකියි. කාන්තාවකගේ සෙම් නාඩිය, වාත නාඩිය, පිත් නාඩිය පරීක්ෂා කළ විට ප්‍රමේහ රෝග ලක්ෂණ ඉතාම පහසුවෙන් හඳුනා ගැනීමේ හැකියාව තිබෙනවා. ස්ත්‍රීන් තුළ පවතින ‘සුද යාම’ නම් රෝග තත්ත්වය දරුවකු ලැබීමට විශේෂයෙන්ම බලපාන කරුණක්.මෙය රෝග ලක්ෂණයක්. මෙම තත්ත්වය ස්ත්‍රියක් තුළ දීර්ඝ කාලයක් පැවතුණ හොත් එයින් ගැබ් ගෙල ආසාදනයට පත්විය හැකියි. පසුව ගර්භාෂයට එම ආසාදන තත්ත්වය ගමන් කළ හැකියි. මෙවැනි තත්ත්වයන් ද නාඩි පරීක්ෂාවෙන් හඳුනා ගැනීමේ හැකියාව තිබෙනවා. දරුවකු පිළිසිඳ ගැනීමට බාධා වන ෆයිබ්‍රොයිඩ (Fibriod) වැනි තත්ත්වයන් ද ස්කෑන් පරීක්ෂාවකින් හඳුනා ගැනීමේ හැකියාව තිබෙනවා.”“පුරුෂයින් වඳ භාවයට පත්වීමට හේතු වන ප්‍රධානම කරුණක් වන්නේ වෘෂණ කෝෂ ශරීර අභ්‍යන්තරයට වන්නට පිහිටීමයි. පිරිමි දරුවකුගේ මෙම තත්ත්වය කුඩා අවධියේදීම හඳුනාගෙන සුළු ශල්‍යකර්මයක් කිරීමෙන් ඉතාම පහසුවෙන් නිවැරැදි කර ගැනීමේ හැකියාව තිබෙනවා. එහෙත් වැඩිවියට පත්වූ විටත් වෘෂණ කෝෂ නිවැරැදි ලෙස නොපිහිටීම වඳ භාවයට හේතුවක් වෙනවා.”“කම්මුල්ගාය පිරිමින් වඳ භාවයට පත්කිරීමට හේතු වන ප්‍රධාන රෝගාබාධයක්. පිරිමි දරුවකුට කුඩා අවධියේදී කම්මුල්ගාය වැළඳී වෘෂණ කෝෂ ආසාදනයකට ලක්වුවොත් වඳ භාවය ඇතිවිය හැකියි. වෘෂණ කෝෂ ආසාදනය වූ විට ඒවායේ ක්‍රියාකාරිත්වය අඩපණ වෙනවා. නිසරු භාවය ඇතිවීමට හේතු වන තවත් වැදගත් සාධකයක් වන්නේ පුරුෂයින්ගේ F.S.H. (Follicle Stimulating Hormone) හෝමෝනය නිවැරැදි ලෙස ක්‍රියාත්මක නොවීමයි.වෘෂණ කෝෂවලට සිදුවන තැලීම් නිසාත් පුරුෂයින් තුළ නිසරු භාවය ඇතිවිය හැකියි. උෂ්ණ අධික ස්ථානවල රැකියාව කිරීම, තද යට ඇඳුම් ඇඳ දවසේ වැඩි වේලාවක් සිටීම, එකම අසුනක දීර්ඝ වේලාවක් වාඩිවී සිටීම, නිදි මැරීම වැනි අයහපත් තත්ත්වයන්ට නිතර මුහුණ දෙන පුරුෂයින් මදසරු භාවයට පත්වීමේ හැකියාව වැඩියි. විවාහ වූ පසු දරුවකු අවශ්‍ය නම් විවාහ වීමට පෙර සිටම ඒ සඳහා කිසියම් සූදානමක් තිබීම වැදගත්.ඒ නිසා පුරුෂයකු විවාහ වීමට පෙර තමන්ගේ ශුක්‍ර තරලය පරීක්ෂා කර ගැනීම වඩාත් සුදුසුයි. එවිට ශුක්‍ර තරලයේ ඇති අඩුපාඩු සකස් කර ගැනීමට සුදුසු ප්‍රතිකාර ගත හැකියි. ආයුර්වේදයේ ඒ සඳහා ප්‍රතිකාර ක්‍රම, ඖෂධ වර්ග බොහෝ තිබෙනවා. කාන්තාවගේ සහ පුරුෂයාගේ සරු නිසරුබව, ශරීර තත්ත්වයන් අවබෝධ කර ගැනීමට නවීන විද්‍යාත්මක පර්යේෂණ උපයෝගී කර ගන්නවා.”අප ගන්නා කෑම බීමත් මෙයට බලපානවා ද?වෛද්‍යාචාරිණී ගීතා ජානකී හේරත්වර්තමානයේදී බොහෝ දෙනෙක් මඳසරු භාවයෙන් පෙළෙන්නේ වැරැදි ආහාර විහරණ රටාවන්ට පුරුදු වීම නිසයි. කෘත්‍රිම රසකාරක යෙදූ ආහාර, හෝමෝන එන්නත් කර නිපදවන ආහාර, ජාන තාක්ෂණයෙන් යම් යම් වෙනස්කම් කළ ආහාර ගැනීම මඳසරු භාවයට ප්‍රධානම හේතුවක්.ස්වභාවික, සමබල, පෝෂ්‍යදායි ආහාරවලට පුරුදු වීමෙන් මඳසරු භාවය දුරු කරගත හැකියි.මඳසරු භාවයෙන් මිදී නිරෝගී දරුවකු ලබාගැනීමට ආයුර්වේදයේ එන ප්‍රතිකාර මොනවා ද?ආයුර්වේද ප්‍රතිකාරවලදී අෂ්ඨාංග ආයුර්වේදය උපයෝගී කරගන්නවා. අෂ්ඨාංග ආයුර්වේදයට අයත් භූත චිකිත්සාවන් මෙහිදී භාවිතා වෙනවා. එයින් බලාපොරොත්තු වන්නේ කිසියම් රෝගයකට හෝ රෝග නිධානයකට නොපෙනෙන බලවේගයක් හේතු වෙයි නම්, එම හේතුව ඉවත් කිරීමයි. එසේම මෙහිදී දරුවකු බලාපොරොත්තු වන යුවළගේ කර්මජ තත්ත්වය බලපානවා.එය ස්ත්‍රියගේ සහ පුරුෂයාගේ කේන්ද්‍රය පරීක්ෂා කිරීමෙන් ඉතා පහසුවෙන් සොයා ගත හැකියි. එහි කිසියම් අඩුපාඩු පවතීනම්, එම අඩුපාඩු මඟ හැරීමට ශාන්තිකර්ම, විශේෂ වත් පිළිවෙත් ආදිය උපයෝගී කරගන්නවා.එවැනි ප්‍රතිකර්ම කරන අතරතුර ආයුර්වේද ප්‍රතිකාර ආරම්භ කරනවා. ආයුර්වේද ප්‍රතිකාර ආරම්භ කරන්නේ විරේකයක් කිරීමෙන්. එම විරේකය මගින් දරුවන් බලාපොරොත්තු වන යුවළගේ තුන්දොස් සමනය වෙනවා.එවිට ආයුර්වේද ප්‍රතිකාර මඟින් සෙම වැඩිවීමක් හෝ වාතය වැඩිවීමක් හෝ සිදුවන්නේ නෑ. විරේක කිරීමේදී උපයෝගී කරගන්නේ එක් එක් පුද්ගලයාට සුදුසු විරේකයන්. ඉන් පසුව කරනු ලබන මාස පහක පමණ ආයුර්වේද ප්‍රතිකාර මඟින් දරුවකු පිළිබඳව සිහිනය සැබෑ කරගත හැකියි. මෙහිදී පාරම්පරික ඖෂධ වට්ටෝරු බොහෝ සෙයින් උපයෝගී වෙනවා.දරු ඵල බලාපොරොත්තු වන යුවළකට නිතර ගැනීමට සුදුසු ආහාර වර්ග මොනවා ද?සරු බව ලබාගැනීමට හාතාවාරිය ශාකයේ අල, කොළ මඟින් සාදාගන්නා කැඳ ඉතාම සුදුසුයි. හාතාවාරිය ශාකයේ කොටස්වල පොටෑසියම් බහුලව අඩංගුයි. වාතය සහ පිත සමනය කිරීමේ සුවිශේෂි හැකියාවක් හාතාවාරිය ශාකයේ අඩංගුයි.ශුක්‍ර ධාතු සහ තන කිරි වර්ධනය කිරීමේ හැකියාව ද හාතාවාරිය සතුයි. හාතාවාරිය අලවලින් සාදා ගන්නා කැඳ ස්ත්‍රීන්ගේ ප්‍රදර රෝගවලට ගුණදායක බවත් ශරීරයේ පවතින සියලුම රස කොටස් වැඩි කර ශක්තිමත් කිරීමේ හැකියාවක් ද හාතාවාරිය ඖෂධය සතු බවත් ආයුර්වේද ග්‍රන්ථවල සඳහන්. එසේ ම ප්‍රජනන ඉන්ද්‍රිය පද්ධතියේ ක්‍රියාකාරිත්වය වැඩි කිරීමට ද හාතාවාරිය කැඳ ඉතා සුදුසුයි.හාතාවාරියවලට අමතරව රතු කව්පි, මුංඇට, මෑ ඇට, කොණ්ඩ කඩල, මිදි, කුරක්කන්, කැකිරි, පිපිඤ්ඤා, කොමඩු, නිවිති, කතුරු මුරුංගා, ගොටුකොළ ආදිය නිතර ආහාරයට එක්කර ගැනීම සරු භාවය වැඩිකර ගැනීමට හේතු වෙනවා. එසේම නිතර නෙල්ලි පාවිච්චිය, මහඟු ප්‍රතිඵල ගෙන දෙන බවයි ආයුර්වේදයේ දැක්වෙන්නේ.ආයුර්වේද ප්‍රතිකාර මඟින් දරුවකු ලබා ගැනීම සඳහා වයස් සීමාවක් තිබෙනවා ද?දරු ඵල නැති බොහෝ දෙනෙක් ප්‍රතිකාර සඳහා යොමු වන්නේ ඒ සඳහා සුදුසු වයස ඉක්මවූ විටයි. ස්ත්‍රීයකට දරුවකු ලබාගැනීමට සුදුසුම වයස ලෙස වයස අවුරුදු 22 - 32 අතර කාලය පිළි ගැනෙනවා. එහෙත් නිවැරැදි ලෙස කාන්තාවගේ ඔසප් වීම සිදුවෙයිනම්, වයස වැඩි වුවත් ප්‍රතිකාර කිරීමේ හැකියාව තිබෙනවා.එහිදී බොහෝ දෙනෙක් බියක් දක්වනවා වයස්ගත වූ විට, දරුවන් ලැබීමේදී රෝගීී දරුවන් බිහිවේ යැයි කියා. එහෙත් අෂ්ඨාංග ආයුර්වේදයේ එන “රසායන චිකිත්සාව“ මගින් ස්ත්‍රියගේ සහ පුරුෂයාගේ හෝමෝනවල ක්‍රියාකාරිත්වය වැඩිකර තරුණ වයසේ අයකුගේ හෝමෝනවල තත්ත්වයට හෝමෝනවල ක්‍රියාකාරිත්වය පත්කර නිරෝගී දරුවකු ලබාගත හැකියි.සාකච්ඡාවකින් සකස් කෙළේ ගාමිණි සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101115</link>
    <topic>ඔයාට හොඳද ඩාලිං ඔහොම මහන්සි වෙන්න</topic>
    <author/>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්මෙතෙක් කතාව...ගමේ ප්‍රභූ පවුලක එකම දරුවා වූ මහේෂ් ඔවුනගේ වතුවල වැඩ කරමින් ජීවත් වූ දුප්පත් පවුලක යුවතියක වූ මුතු සමඟ සබඳතාවක් ඇති කර ගනී. රූමත් අවිහිංසක මුතූ මහේෂ්ට පණ සේ ආදරය කළ අතර මේ නිසා ම මහේෂ් අතින් මුතූ අනාථ වෙයි.මහේෂ්ගේ මව සහ පියා මෙය දැනගත් පසු එංගලන්තයේ වෙසෙන තම නැගණිය ළඟට මහේෂ් යැවීමට කටයුතු කළ පියා මුතුට බිහිවුණු දරුවා සඟවා තැබීමට කටයුතු කර මුතූ සුරංගට විවාහ කර දෙයි.එංගලන්තයේ වෙසෙන තම නැන්දණිය ළඟට ගිය මහේෂ්ට එහිදී තම ඇවැස්ස නෑනණ්ඩිය වන අර්මිලා මුණ ගැහෙන අතර ඇගේ රූප ශෝබාවත් හැසිරීමත් නිසා මුතු අමතක කර දමයි. ඉන්පසු අර්මිලා සමඟ සබඳතාවක් ඇති කර ගන්නා මහේෂ් යළි ලංකාවට එන්නේ අර්මිලා හා විවාහවීමෙන් අට වසරකට පසුව ය.ටික දිනකින් මොවුනට මුතූ සහ සුරංග මුණ ගැසෙන අතර මුතූ සහ සුරංග කෙරෙහි පැහැදෙන අර්මිලා මහේෂ්ගේ විරෝධතාව මැද ඔවුන් හා ළඟින් ඇසුරු කරයි.එහිදී මහේෂ්ට දාව මුතූට ඉපදුණු දරුවා පිළිබඳ රහස දැනගන්නා අර්මිලා ඒ පිළිබඳව විමසමින් මහේෂ් හා දබර කරගනී.හපන්ගම මහතා වත්තට ගොස් වෙනදාට වඩා වේලාසනින් පැමිණීම කුසුමලතාගේ විස්මයට කරුණක් වූවේ ය. පොල් කඩන දිනයක් වූ බැවින් හත් අට දෙනකු බරට වැඩ කරන දිනයෙක ඔහුගේ පැමිණීම එක අතකින් බිය ගෙන දෙන කරුණක් විය.“මොකොද වේලපහින් සනීප නැතුවවත්ද?”ඇගේ ප්‍රශ්නයට කිසිදු ප්‍රතිචාරයක් නොදැක්වූ ඔහු බරාදය දෙසට ගොස් ඇඳි පුටුවේ දිගා වූයේ මහා බරකින් යුතුව ය.“හැබෑටම මොකද... අසනීප ගතියක් නම් කියන්ඩ උදේ පාන්දර පින්න වැදිල සෙමවත් ඇවිස්සුණා ද?”සෙම?... සෙම නෙවෙයි යකා ඇවිස්සිලා... යකා...”ඔහුගේ උස් හඬට ඇතුළු කාමරයක හාන්සි වී සිටි චිත්‍රා නැගිට බරාඳයට ආවාය.“ඇයි අක්කෙ... අයියට මොකද?”ඇය ඇසුවේ කිසිදු කතාවක් බහක් නැතිව සිටි දෙදෙනා දෙසට නෙත් හෙළමින් ය.“ආන් අරුන් ගෙවල් දාලා යන්ඩ ලෑස්ති වෙනවා... හෙට අනිද්දම යන්ඩ යනවලු... දැන් ඉතින් කාටත් රෙඟ් තේරෙයි...”“කව්ද අයියෙ අරුන් කියන්නේ? කොහෙද යන්නේ?...”“සුරංගයි මුතුයි වෙන කවුද? දැන් ඉතින් වැඩ ඔක්කොම කෙරෙයි... පඩි නඩි ගෙවල හොරකම් කරල මිනිස්සු තියාගන්ඩ බැරියැ...”“කියලවත් කරගන්න බැරි දෙයක්නේ අයියෙ මේ වෙන්නෙ... ඔය දෙන්න මෙහෙන් ගියොත් ප්‍රශ්න බාගයක් ම ඉවරයි නේද?”අර්මිලාගේ මව කතා කළේ පෙරදින තමා කළ හපන්කම නිසා සිදුවූ අපූරු ක්‍රියාව ගැන උද්දාම වෙමින් ය.“ඔව් උඹල කවුරුත් හිතාගෙන ඇති අපි දිනුවා කියලා... හිතන්ඩ එපා මීයක් කඩන්නෙ අත ලෙවකන්නයි කියලා...”ඒ තර්ජනාත්මක හා ස්ථිර හඬින් ගැහැනු දෙදෙනාම තැති ගත්හ. සිය ස්වාමියාට බොහෝ දුර දක්නා නුවණ ඇති බව කුසුමලතා දැන ගත්තේ විවාහ වී මේ නිවෙසට ආ අලුතම ය.“කොහේ යන්නද ඔය හදන්නේ... ඇහුවේ නැද්ද මොකද්ද මේ හදිස්සිය කියලා?...”නෑනණ්ඩිය දෙසද බලමින් ඇය නැඟූ ප්‍රශ්නයට ද සිය සැමියාගෙන් පිළිතුරක් නොලැබූ හෙයින් කුමක් හෝ සිදුවී ඇති බව ඇය තේරුම් ගත්තා ය.“මම ඔය ටික දැනගත්තා... ඒකයි මං ගොඩින් බේරා ගන්ඩ දැඟලුවේ... කොහෙද මේ ගෙදර අයටත් උන්ව ලොකු වුණානේ...“ඉතින් අයියෙ මොකද්ද වුණේ කියන්නකෝ? මුතූ® මෙහෙන් ගියයි කියලා ඔය හැටි බයවෙන්නෙ ඇයි?”හපන්ගම හිස වනා සියල්ල විස්තර කිරීමට මෙන් නැගිට එහාට මෙහාට ගමන් කර දෙඅත් ඉඟ මත තබා ගත්තේ ය.“මං උදේ යනකොට මුන් දෙන්න වගේ වගක් නැතුව ජැන්ඩියට පිල උඩ වාඩිවෙලා හිටිය. හරියට නෝනා මහත්තයා වගේ”“ඉතින්?” කුසුමලතාට හීල්ලුණේය.“සුරංග... මොකෝ තාම හීතලද ආන් පොල් කඩන අප්පුයි සිරිලුයි මඟ එනවා...”නිහඬව බලා සිටින සුරංගගේ මුහුණේ වූ කල්පනාකාරී බව හා මුතුගේ නොසැලකිලිමත් බව හපන්ගම මහතා මවිතයට පත් කළ ද කලබල නොවූ ඔහු මඳක් සමීපයට පැමිණ නතර විය.මුතූ නැගිට පිළිකන්න පැත්තට යන්න සැරසී සුරංග දෙස බලා යන්නට ගිය ගමන ගියාය.“සුරංග... මොකද අද උඹලට වෙලා තියෙන්නේ? මොකෝ දෙන්න එක්ක ජල්ලි ඇල්ලුවද උදේ පාන්දරම?”ඔහු කිසිත් නොදන්නා ළදරුවකු සේ විචාල ද සුරංග ඉන් වෙනස් වූ බවක් නොපෙනුණි. යම්කිසි වෙනසක් සිදුවෙමින් පවතින බව වැටහුණ ද එකවර කලබල වී ප්‍රශ්න දෙස බැලීම හෝ අවුල්කර ගැනීම ඔහුගේ සාමාන්‍ය සිරිත නොවීය.“හා හා ඕනෑ කැකිරි ගෙඩියක්... ඒක නෙවෙයි කෝ විජහට බඩු මුට්ටු ටික ගනිංකෝ අර මිනිස්සු එන්ඩ කලියෙං...”“අද නම් මට පොල් ඇහිදිංඩ බෑ. මුතූ®ටත් සනීප නෑ...”“බෑ? බොට පිස්සු ද සුරංග? උඹල දෙන්න ඇහිඳින් නැතුව මොකෝ මං ඇහිඳින්න ද?...” සුරංග ගෙපිලෙන් නැගිට්ටේ,“ඒවා මං දන්නෑ මහත්තයා මං කිව්වේ අද මට බෑ කියලා”... කියාගෙන ය.“මොනවා. උඹට බෑ? සුරංග උඹ කා එක්කද කතා කරන්නේ?”සුරංග නිහඬව බලා සිටියේ කෝපයෙන් ද පසුතැවීමෙන් ද කියා හපන්ගමට වැටහුණේ නැත.“අපි හෙට අනිද්දා වත්තෙන් යනවා...” අන්තිමට ම සුරංග කීවේ බැරෑරුම් ස්වරයකින් ය.“මදැයි අපි හුරතල් කරන්න ගියා...” සියල්ල සාවධානව අසා සිටිමින් කුසුමලතා හීල්ලුවේ චිත්‍රා දෙස ද නොමනාපයෙන් බලමිනි.“ඕකුන් දෙන්න විතරක් නෙවේ මහ දෙන්නත් පන්නල දාන්ඩයි වටින්නේ...”“බලමුකො මොකාටද එන්ඩ හදන්නේ කියලා...”හපන්ගම ඇඳි පුටුවෙන් නැගිට කාමරයට ගියේ හිස අතගාන ගමන් ය. සැන්දෑවේ අඳුර වැටීගෙන එන විට කොළඹ ගිය අර්මිලාත් මහේෂුත් නිවෙසට ආවේ හොඳ හැටි වෙහෙස වී ගෙන ය.“ඔයාට හොඳද ඩාලිං ඔහොම මහන්සි වෙන්න?...”අර්මිලාගේ මව ඇය කැටිවම කාමරයට රිංගා ගත්තේ මේ දේවල් එකවර ම දැනගැනීම නුසුදුසු යැයි හැඟුණ බැවිනි.ඇඟපත සෝදාගෙන උණු උණු ආප්ප හා ලුණු මිරිස් කා තේ බිව් පසු අර්මිලාට නව ජවයක් ලැබුණ බව දැනුණි.“සුරංගයි මුතුයි වත්තෙන් යනව කියන්නෙ ඇත්ත ද?”මහේෂ් මඳක් පහත් හඬින් අර්මිලාගෙන් ඇසුවේ ය.“මයි ගෝඩ්... වත්තෙන් යන්න? ඇයි මහේෂ්? අන්කල් එයාලට යන්න කියලාද? අර්මිලාගේ ස්වරය ඉතා ශෝකී විය.“නෑ...”“එහෙනම්”“මටත් තේරෙන්නෙ නැත්තෙ ඒකයි. වැරද්දක් නොකර සුරංගයි මුතුයි හැම චෝදනාවක් ම බාර ගෙන ඇයි මෙහෙම යන්න හදන්නේ? කොහාට ද යන්නේ?”අර්මිලාගේ හිස බර ගතිය දරා ගැනීමට නොහැකිව ඕ යහන මත දිගා වූවා ය. එකවරම කන්දකින් පහළට වැටුණ ලෙස ඇගේ සියලුම බලාපොරොත්තු සුන් වී ගියේ ය.අහිංසක යුවළ සිය හැඟීම් ඉවත දමා අරමුණක් නොමැතිව මෙසේ යන්නේ කුමක් නිසාද?තම මව පෙරදින ඔවුන් හමුවීමට ගොස් කාරුණිකව කළ ඉල්ලීමක ප්‍රතිඵලය මෙය විය නොහැකිද?“පුතා... මහේෂ්?”මවගේ බියපත් කට හඬට ඔවුන් දෙදෙනාම හැරී බැලුවේ එකවරම ය.  මතු සම්බන්ධයි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101116</link>
    <topic>පහන් සිතින් දිවමන් බුදුන් දිටිමි</topic>
    <author>ඉනෝකා සමරවික්‍රම ඡායාරූප - සුදම් ගුණසිංහ</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්දිවා ගුහාව සොයා ගිය ගමනක අත්දැකීම්මධ්‍යහ්න වුවද පරිසරය අඳුරු ය. හමන සුළඟත් සමඟ ඉඳහිට වැහිපොද එක දෙක ඇද වැටෙයි.වාහනයෙන් යා හැකි දුර ගොස් ඉතිරිය පා ගමන ඇරඹුවෙමු.ගලින් ගල අඩි තියා යන ගමනේ ගල් පඩි ඉහළට නගින්නට නගින්නට දිය ඇල්ලක් ඇද හැලෙන ශබ්ද හෝ... හෝ... ගාමින් ඇසේ. සිතේ ඇත්තේ කුතුහලයකි.පිටතින් සිට බැලූ විට කිසිදු ජල පහරක් නොපෙනේ. සිතේ මතු වූ කුතුහලය දෙපා ඉක්මන් කරයි. අපි කන්ද මුදුනටම නැග්ගෙමු.කඳු මුදුනේ ගුහාවේ සිට ඈත පෙනෙන පරිසරය දෙස බැලීමි. නෙත් මොහොතකට අතරමං වූවා සේ ය. ඈත වලාකුළු අතරින් මීදුමෙන් වැසී යමින් විටින් විට සිරි සමනොළගිරි හිස පෙනී නොපෙනී යයි.මෙහි බොහෝ තොරතුරු සැඟව පවතී.කුරුවිට සිට කිලෝමීටර් හතක් පමණ ගිය විට බටතොට ගම්මානය හමුවේ. එතැන් සිට බටතොට ලෙන් විහාරයට කිලෝමීටර් දෙකක් පමණ යා යුතු වේ.බටතොට ලෙන වශයෙන් මෙම විහාරය හැඳින්වුව ද මෙම ස්ථානය ‘දිවා ගුහාව‘ වන්නට ඇතැයි ජනප්‍රවාදය හේතු සාධක මතුකර පෙන්වයි. එනිසා මෙතැන දිවා ගුහාව නමින්ද හඳුන්වයි.සමන් දෙවි රජුන්ගේ ආරාධනයෙන් භික්ෂුන් වහන්සේලා පන්සිය නමක සමඟ සමන්තකූට පර්වතයට වැඩම කළ බුදුරජාණන් වහන්සේ දිවා විහරණය ලද ස්ථානය පිළිබඳව තවමත් අපට නිශ්චිතව මේ යැයි කීමට නොහැකි ය.එහෙත් බටතොට ලෙන පිළිබඳව පිළිගැනෙන ජනප්‍රවාද ඇසුරේ දී බුදුරජාණන් වහන්සේ දිවා කාලයේ වැඩ විසුවේ මෙම ස්ථානයේ යැයි පිළිගත හැකි හේතු සාධක රැසක් ඇත.නිශ්ශංකමල්ල රජුන් සමයේ ඉදිකර ඇති සැතපෙන පිළිම වහන්සේ මෙතෙක් ලංකාවේ ඉදිකර ඇති වෙනත් සැතපෙන පිළිමවලට වඩා විශේෂිත ය.සමනළ කන්ද දෙස බලාගෙන බස්නාහිරට සිරස තබා නැඟෙනහිරට පාද සිටින සේ අඩවන් වූ නෙතින් සැතපී සිටින බුදු පිළිම වහන්සේ නිර්මාණය වී තිබේ.ගුහාව තුළ ඉදිකර ඇති චෛත්‍යයඑමෙන් ම බුදුරජාණන් වහන්සේ මෙම ස්ථානයට වැඩම කළ අවස්ථාවේ සමන් දෙවියන් කළ ප්‍රාතිහාර්යයනට අනුව සුළං, ජලය, ආලෝකය සියල්ල මෙම ලෙන තුළට ලැබී ඇති බවට එක් සාධකයක් වන්නේ ලෙන් වහලයෙන් ඇද හැලෙන ජල බිංදු ය. ඉතා සිසිල් බවින් යුතු මේ ජලය දවස පුරා, වසර පුරා... ඇද හැලේ.නිශ්ශංකමල්ල රජතුමා සමනළ පර්වතය සොයාගෙන ගොස් එන ගමනේදී දිවා ගුහාවට පැමිණ ඇති අතර පසුව එහි විසි එක් රියක් සැතපෙන පිළිම වහන්සේ ඉදිකරවා එම ස්ථානය සුරැකීම සඳහා රාජ කුමාරයකුට පවරා දී ඇත.රත්නවල්ලි නම් කුමාරිකාව සමඟ සරණ ගොස් සිටි කුමාරයා වෙනත් කුමාරිකාවන් පිරිසකගේ කේලාම් බස්වලට රැවටී නිවැරැදි රත්නවල්ලි කුමාරිකාව දස වද දී මරා දමා ඇත.මෙම සිදුවීමෙන් පසුව කුමාරයා ගැන වෛරයෙන් මියගිය කුමාරිකාව යක්ෂණියක්ව ඉපිද දිවා ගුහාව වන්දනාමාන කිරීමට යන එන නඩවල සිටින තරුණයන් මරු වසගයට ගෙන ඇත.නඩවල සිටින හැඩකාර තරුණයන් මෙහිදී අතුරුදන් වී ඇත. එමෙන් ම පාරවල් වැරදී මං මුලාවී ඇත. මේ හේතු නිසා එන පිරිස ක්‍රමයෙන් අඩු වූ අතර දිවාගුහාව යළිත් කැලෑවට ගොස් ඇත.පසු කාලයකදී භාවනානුයෝගීව සිටි ආනන්ද මෛත්‍රි හිමියන් මෙම ස්ථානයට පැමිණ ඇති අතර උන්වහන්සේ ගේ උපදෙස් අනුව යම් යම් කටයුතු කරනු ලැබීය.රත්නවල්ලි යක්ෂණිය වෙනුවෙන් එම භූමියේ කොටසක් වෙන්කර ඇති අතර ඇගෙන් කිසිදු කෙනකුට හිරිහැරයක් නොවනු වස් යක්ෂ ආත්මයෙන් මිදීම සඳහා අටපිරිකරක් ද පූජා කර ඇතැයි කියැවේ.ගලමතින් වැටෙන දිය එකතු වීම සඳහා පොකුණක් ඉදිකරවා ඇති අතර එම පොකුණ මැද ගෙම්බකුගේ පිළිරුවක් ද ඇත. ඒ හා බැඳී ඇති කතාව ද අපූරු ය.දිවා ගුහාවට කුණුදිය පර්වතය දිස්වන අයුරුදිවා ගුහාව නැවත සොයා ගැනීමෙන් අනතුරුව කැලෑව එළිපෙහෙළි කිරීමේදී උපාසක මහතකු අත රැඳි උදැල්ල වැදීමෙන් ගෙම්බකු මිය ගිය අතර ඉන්පසුව ගෙම්බන්ගේ කෑගැසීමෙන් වෙනත් කිසිදු කාර්යයක් කර ගැනීමට නොහැකි වී ඇත. පසුව මියගිය ගෙම්බා සිහිකර ගෙබි රූපයක් පොකුණ මැද ඉදිකිරීමෙන් පසුව ගෙම්බන්ගේ කරදරය නිමවී ඇත.බටතොට ලෙන එක් පසෙකින් ඇත්තේ එරත්න ගම්මානයයි. අනෙක් පසින් සුදාගල ද අනෙක් පසින් මාවත්ත කන්ද ගම්මාන ද වේ.මෙම ලෙන තුළ චෛත්‍යයක් ද ඉදිකර ඇති අතර මෙම ස්ථානය වන්දනාකරුවන්ට පැමිණිය හැකි අයුරින් සොයා සකස් කළ බලන්ගොඩ හාමුදුරුවන් සිහිවීම පිණිස උන්වහන්සේ ගේ පිළිරුවක් ද ඉදිකර තිබේ.ලෙන් විහාරයේ අනෙක් පසින් විෂ්ණු දෙවියන්ගේ පිළිරුව ඉදිකර තිබේ. ඊට හේතුව වන්නේ රත්නවල්ලි කුමාරියට වූ අසාධාරණය විසඳීම විෂ්ණු දෙවියන්ට භාරදුන් බව ජනප්‍රවාදයේ කියැවෙන නිසාවෙනි.සුළඟ හෝ හෝ ගාමින් විත් සිරුරේ දැවටෙයි. ඈත දුර බැහැර සිට පැමිණෙන වන්දනා නඬ මෙම ස්ථානය වැද පුදාගෙන යන්නේ බුදුන් ජීවමානව දුටුවා සේ ය. සියල්ල නිස්කලංකය. ඒ නිස්කලංක බව මොහොතකට හෝ බිඳ දමනු ලබන්නේ ස්වභාව ධර්මයා විසිනි.නොනවත්වා පර්වත වහලෙන් ඇද හැලෙන ජල බිංදුත් සමනොළගිර පිස හමන සුළඟත් පරිසරයේ නිසල බව සැණෙන් බිඳලයි.දුර බැහැර සිට පැමිණෙන බැතිමත්හු මෙතැනින් සිත් සනසවා ගනිති. ගල්පඩි නගිමින්, හැරෙමින් පා පැකිලෙමින් ගිය ගමනේ වෙහෙස දුරුවන්නේ දිවාගුහා ලෙනට ගිය විට ය. එය ඒතරමට ම සුන්දරය.ඉනෝකා සමරවික්‍රම ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101118</link>
    <topic>‘ලෝලෝ’ ආයෙමත් අම්මා කෙනෙක්</topic>
    <author>සුජීව තේවහෙට්ටිගේ</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්ශ්‍රීලංකාවෙන් බොලිවුඩ් සිනමාවට එක්වුණු රූ රැජන ජැකලයින් ෆර්නැන්ඩස් ට මේ වනවිට තවත් චිත්‍රපටවල ප්‍රධාන චරිත නිරූපණය කරන්නට ඇරියුම් ලැබෙමින් තිබෙනවා.ඇය මුලින් ම රඟපෑ ‘ඇලඩින්’ චිත්‍රපටය මේ ඔක්තෝබරයේ දී තිරගත වීමට නියමිතයි.මේ චිත්‍රපටයේ ගීත ඇතුළත් සී.ඩී. තැටිය පසුගිය සතියේ දී නිකුත් වුණා. ඒ වෙනුවෙන් පැවති විශේෂ මාධ්‍ය හමුවටත් ජැකලයින් සහභාගි වී සිටිනු දක්නට ලැබුණා. චිත්‍රපටයේ ප්‍රධාන චරිත රඟපෑ අමිතාබ් භච්චන් සහ රිටීෂ් දේශ්මුඛ් ද පැමිණ සිටියා.‘ඇලඩින්’ චිත්‍රපටයේ ජැකලයින් රඟපෑ දර්ශන කිහිපයක් නරඹන්නට ජෝන් ඒබ්‍රහම්ට අවස්ථාව සැලසුණේ හදිසියෙන්මයි. ඒ දර්ශන නැරඹූ ජෝන්ට ජැකලයින්ගේ රඟපෑම් තදින් ම හිතට කා වැදුණා.ඒ මොහොතේදීම ඔහුට සිහිපත් වුණේ ‘ස්ටුඩියෝ එයිටීන්ත්’ චිත්‍රාගාරයේ පැත්තකට දමා තිබෙන අතරමඟ වැඩ නවතා තිබූ චිත්‍රපටයක්.මේ චිත්‍රපටය අධ්‍යක්ෂණය කර තිබුණේ ජෝන්ගේ හිතවතෙකු වන සාබල් ශෙඛාවට්. ඔහු වහාම තම හිතවතාට කතා කර අතරමඟ ඇණහිටි එම චිත්‍රපටය ගැනත් ජැකලයින් ගැනත් විස්තර පැවසුවා.ජෝන් ඒ අධ්‍යක්ෂවරයාට ඒත්තු ගැන්වූයේ ජැකලයින්වත් එකතු කරගෙන ඒම චිත්‍රපටයේ රූපගත කිරීම් නැවතත් ආරම්භ කරන්නට තිබෙන හැකියාව ගැනයි. අධ්‍යක්ෂ සාබල්, ඒ අදහසට එකඟවුණා.චිත්‍රපටයේ ප්‍රධාන නිළිය හැටියට ජැකලයින්ව තෝරාගන්නට ඔහු කැමැති වුණා. ඒ අනුව ජැකලයින් සහ ජෝන් පෙම්වතුන් ලෙස මේ චිත්‍රපටයේ රඟපෑමට එක්වේවි.“ජෝන්, ජැකලයින්ව ටික කලෙක ඉඳන් දන්නවා. ව්‍යායාම් කරන්න යන්නෙත් එකම ජිම් එකටයි. චිත්‍රපටයේ නිෂ්පාදනයටත් ජෝන් හවුල් වේවි.චිත්‍රපටයට තාම නමක් දාලා නැහැ. නමුත් මේක පෙම්කතාවක් කියලයි ආරංචි. ජැකලයින් නිරූපණය කරන්නෙ ක්‍රීඩිකාවකගේ චරිතයක්ලු.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=av09101119</link>
    <topic>‘ලෝලෝ’ ආයෙමත්</topic>
    <author>සුජීව තේවහෙට්ටිගේ</author>
    <content>හෝටල් ජීවිතයේ හැම අත්දැකීමක්ම දරුවන්ට උගන්වද්දි උදව් වෙනවාරසාංග දිසානායකගේ මංගල ඡායාරූප මංගල ප්‍රදර්ශනයඩිලාගේ ස්කූප් ෂොට් එකට මං හරිම ආසයිඑදා දිගාමඬුල්ලේ තිබූ ආශ්චර්යය අද නැහැමං ආස කළේ සීයා වගේ ලෙඩ්ඩුන්ට බෙහෙත් කරන්නබෙහෙත්වලට සල්ලි සොයාගන්නේ කුලියට ඇඳුම් මහලා‘සංදේශය’ කරද්දී නිදාගත්තෙ කටු මැටි පැලක‘වැඩිහිටියන්ට පමණයි’ චිත්‍රපට තවමත් තිරයේ; ඒත් ප්‍රේක්ෂකයන් අඩුයිජීවිත කාලයටම කිව්වේ ‘සීයා මනමාලයා’ සින්දුව විතරයිහින්දි ගී ගායනයට දක්ෂයන් හඳුන්වා දෙන බොලිවුඩ් ස්ටාර්මැරිලීන් සමඟ සදාකාලිකව සැතපෙන්න ගාස්තුව ඩොලර් ලක්ෂ 5යිඅපි ප්‍රේක්‍ෂකයන්ට අල්ලස් දෙන්නේ නෑරංගන කුසලතා සපිරි ළමා නළුවා මලින්ත විජේවර්ධනමඳසරු බවට ආයුර්වේද ප්‍රතිකාරඔයාට හොඳද ඩාලිං ඔහොම මහන්සි වෙන්න (රසදුන නව කථාව)පහන් සිතින් දිවමන් බුදුන් දිටිමිපිච්චර් පිස්සඅපේ ජැකලයින්ට තවත් චිත්‍රපටයක්‘ලෝලෝ’ ආයෙමත් අම්මා කෙනෙක්‘ලෝලෝ’ කියන ආදරණීය නාමයෙන් බොලිවුඩ්පුරයේ කවුරුත් ඇය තාමත් අමතනවා. කවුද මේ ‘ලෝලෝ’? බොලිවුඩ් සිනමාව ඔපවත් කළ, වර්ණවත් කළ ‘ලොලෝ’ ඔබ හොඳින් ම හඳුනනවා. ඇය තමයි කරිස්මා කපූර්.සිනමා ලෝකයෙන් මඳක් ඈත්ව සිටින කරිස්මා මීට වසර කිහිපයකට කලින් සන්ජේ කපූර් සමඟ විවාහ වුණා. ඔහු ඉන්දියාවේ ප්‍රකට ව්‍යාපාරිකයෙක්. දැන් කරිස්මාටත් සන්ජේටත් පුංචි දියණියක් සිටිනවා. ඇය සමෙයිරා. මේ සිඟිත්තියගෙ වයස අවුරුදු 4 ක්.කරිස්මාත් සන්ජේත් විවාහ වී ටික කාලයකින් ම ඔවුන්ගේ විවාහ ජීවිතය තුළ නොයෙකුත් හැලහැප්පීම් සිද්ධ වුණා. ඒ සමෙයිරා දියණිය ද උපන්නාට පසුවයි. එදා සන්ජේ ගේ නිවසින් පිටත් වුණු කරිස්මා සිය දියණියත් කැටුව දෙමව්පියන් වෙතට ගියා. නමුත් දෛවය ඇයටත් දියණියටත් සන්ජේටත් අකාරුණික වුණේ නැහැ.කෙටි කාලයකින් ම දෙදෙනා අතර තිබුණු අමනාපකම් දුරු වුණා. නැවතත් කරිස්මා - සන්ජේ යුග දිවිය ශක්තිමත් වුණා. ඒ වාසනාව උදා වුණේ සමෙයිරා දියණිය නිසා වෙන්න ඇති.පසුගිය සතියේ සන්ජේ - කරිස්මා සොඳුරු කැඳැල්ලෙන් අලුත් ආරංචියක් ලැබුණා. එයින් කියවුණේ කරිස්මා නැවත වතාවක් මව් පදවිය ලබන්නට සූදානම් වෙමින් සිටින බවයි. මේ ආරංචිය මුලින් ම කියා තිබුණේ කරිස්මාගේ නැගණිය ජනප්‍රිය නිළි කරීනායි.“ලෝලෝ ආයෙමත් අම්මා කෙනෙක් වෙන්න යනවා. මේ ගැන දැන ගත්තාම අපිට හරි සතුටක් දැනුණා. අපේ පවුලෙ හැමෝ ම මේ දවස්වල මේ ගැන තමයි කතා කරන්නෙ.” කරීනා මෙහෙම කියා තිබුණේ ඉන්දීය වෙබ් අඩවියකටයි.මේ ආරංචියෙහි ඇත්ත නැත්ත ගැන දැනගන්න ඕනෙ නිසා එක්තරා පුවත්පතක මාධ්‍යවේදියකු කරිස්මා ගේ පියා, රන්ධීර් කපූර්ගෙන් විමසුවා. නමුත් ඔහු හඟවා සිටියේ කරිස්මා නැවතත් මව් පදවිය ලබන්නට යන බව තමන් නොදන්නා බවකුයි.“මම මේ ගැන වැඩි විස්තරයක් දන්නේ නෑ. තාම නම් මට මේ ගැන කවුරුවත් දන්නලා නෑ. කරිස්මා ආයෙමත් අම්මා කෙනෙක් වෙන්න යනවා නම් ඒ ගැන මම සතුටු වෙනවා.” රන්ධීර් කපූර් පැවසුවා. කරිස්මාගේ සමීප යෙහෙළෙියක් ද මෙලෙස අදහස් පවසා තිබුණා.“මේ තමයි කරිස්මාගෙ ජීවිතයේ ප්‍රීතිමත් ම කාලය. සමෙයිරා දුවත් දැන් ටිකක් ලොකුයි. මීට අවුරුදු දෙක තුනකට කලින් එයාගෙ විවාහ ජීවිතයේ නොයෙක් ප්‍රශ්න ඇති වුණා. දැන් ඒවා නිමාවෙලා. දැන් එයා සන්ජේත් එක්ක සතුටෙන් ජීවිතය ගත කරනවා. සන්ජේත් කැමැතියි තවත් දරුවකුට.”කරිස්මාගේ තවත් යෙහෙළියක පවසා තිබුණේ නැගණිය කරීනා මේ දරුවාගේ මුහුණ දැකගන්නට දැඩි නොඉවසිල්ලකින් පසුවෙනවා කියලයි. “කරිස්මාගෙ සමෙයිරා දුවටත් කරීනා හරිම ආදරෙයි. එයාගෙ උපන් දිනය දවස්වලට කරීනාගෙන් වටිනා තෑගිත් ලැබෙනවා. පිටරටින් තමයි මේ තෑගි ගේන්නෙ” ඇය පැවසුවා.බොලිවුඩ් සිනමාවෙන් තරමක් ඈත්ව සිටියත් කරිස්මා එදා මෙන් ම තවමත් රූමත්. සමහරු ඇයගෙන් විමසන්නේ ඇයත් යෝග ව්‍යායාම්වල යෙදෙනවාද කියලයි. “කරීනා නම් යෝග ව්‍යායාම් කරනවා. ඒත් මම නම් කරන්නෙ නෑ. මම සාමාන්‍යයෙන් ජිම් එකට ගිහින් ව්‍යායාම් කරනවා.යෝග ව්‍යායාම් ඊට වඩා අමාරුයි. කරීනා හැම වෙලාවෙම මට කියන්නෙ යෝග ව්‍යායාම් කරන්න කියලයි. නමුත් මම ඒ පැත්තට ගියේ නෑ. හැබැයි මම මගේ ශරීර සෞඛ්‍යය ගැන අවධානය යොමු කරනවා. ඕනෑවට එපාවට කෑම බීම ගන්නෙත් නෑ” කරිස්මා මෙහෙම කිව්වේ ඇය සමඟ කතා බහකට එක් වුණු මාධ්‍යවේදියකුටයි.කරිස්මා පෝලෝ ක්‍රීඩාවට නම් කැමැතියි. ඒ කැමැත්ත ඇයට ඇති වුණේ ඇගේ සැමියා සන්ජේ නිසයි. ඔහු දක්ෂ පෝලෝ ක්‍රීඩකයෙක්. ඒ වුණත් පෝලෝ ක්‍රීඩාව තරමක් අනතුරුදායක බවයි කරිස්මා පවසන්නේ.“කොච්චර පළපුරුද්දක් තිබුණත් දක්ෂයෙක් වුණත් පෝලෝ ක්‍රීඩා කරද්දී ඕනෑම කෙනෙක් අනතුරකට පත්වෙන්න පුළුවන්. මොකද, ක්‍රීඩකයා ගමන් කරන්න ඕනෙ අශ්වයකු පිටේ නිසා. ඒ හින්දා සන්ජේ විවේක වෙලාවට පෝලෝ ක්‍රීඩාව කරනවාට මම නම් එච්චර කැමැති නෑ” කරිස්මා කියා සිටියි.බිරිඳක්, මවක් වුණත් කරිස්මාගෙ සිතෙන් සිනමාව ඉවත් වෙලා නැහැ. අවස්ථාවක් ලැබුණොත් චිත්‍රපටයක රඟපාන්න ඇය කැමැතියි. “දැනට නම් මම රඟපෑමෙන් ටිකක් අයින් වෙලයි ඉන්නෙ.ළඟකදී ප්‍රවීණ චිත්‍රපට අධ්‍යක්ෂ ඩේවිඩ් ධාවාන් මට අලුත් චිත්‍රපට තිරනාටකයක් ගෙනත් දුන්නා. ඒ තිරනාටකය මම කියෙව්වා. චිත්‍රපටයේ රඟපාන්න කතා කළොත් සලකා බලන්න ඕනෙ. මේක විකට චිත්‍රපටයක්. ඒ ගැන වැඩි විස්තර දැන් තියාම කතා කරන්න බැහැ.”සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=ay0910111</link>
    <topic>ළමයින් හික්මවීමට දඬුවම් වෙනුවට උපදෙස් දුන්නා</topic>
    <author>සාගරිකා දිසානායක ජයසිංහ</author>
    <content>ළමයින් හික්මවීමට දඬුවම් වෙනුවට උපදෙස් දුන්නාඅධිවේගයෙන් දකුණට යමුඅද අපේ කතා නායකයා දක්‍ෂ විනය ගරුක විදුහල්පතිවරයකු මෙන්ම ආගමට දහමට සිය ජීවිතය කැප කළ සුසිල්වත් පූජකප්‍රසාදීවරයෙක්. කොළඹ මරදානේ ශාන්ත ජෝශප් විද්‍යාලය, කළු අග්ගල දොන් බොස්කෝ සහ කෝට්ටේ ශාන්ත තෝමස් යන විදුහල්වල විදුහල්පති පියතුමා ලෙස සේවය කොට විශ්‍රාම ලත් ස්ටැන්ලි අබේසේකර පියතුමා එතුමාගේ ළමා කාලේ සොඳුරු මතකය අවදි කරමින් අදහස් දැක්වූයේ මෙසේයි.නවසිය තිස් පහේ පෙබරවාරි මාසේ තුන් වැනිදා ඔහු උපන්නේ කඳානේ රිලවුල්ලෙදි. දොන් බර්නාඩ් ස්ටැන්ලි අබේසේකර කියලා ඔහුට මවුපියො නම තැබුවා. ස්ටැන්ලිගේ පියා එවකට කොළඹ විදුලි සන්දේශ දෙපාර්තමේන්තුවේ නඩත්තු අංශයෙ ප්‍රධාන ලිපිකරු. ඔහු නමින් දොන් ජෝන් අබේසේකර. අම්මා දෝනා බියට්‍රිස් මාග්‍රට්.ඔවුන් ගේ නිවස පිහිටා තිබුණේ කඳානේ දේවස්ථානයට යාබදව. එදා ස්ටැන්ලිලාගේ ගේ විතරයි අක්කර හතරක් වූ මුළු වත්තටම තිබුණෙ. අද දූ දරුවන්ට පාරම්පරිකව බෙදිලා ගිහින් ඒ වත්ත පුරා ගෙවල් පහළොවක් හැදිලා. ස්ටැන්ලිගෙ පවුලෙ සහෝදර සහෝදරියන් හත් දෙනෙක්. ස්ටැන්ලි පවුලෙ දෙවැන්නා. වැඩිමල් අක්කා. මල්ලිලා දෙන්නෙකුත් නංගිලා තුන්දෙනෙකුත් ඔහුට පස්සෙ.පවුලෙ ළමයි ටික එකතු වුණාම පුංචි පන්තියක් වගේ. වත්ත පිටිය ඇති තරම් ඉඩකඩ තිබුණු නිසා හිතේ හැටියට නටන්න පනින්න, සෙල්ලම් කරන්න ඕනෑ තරම් නිදහස ලැබුණා. තාත්තා උග්‍ර කතෝලික බැතිමතා. දූ දරුවන් දැඩි හික්මවීමකින් හදා ගැනීමට ඔහු වෙහෙසුණා. අම්මා ඉතාම කාරුණික කාන්තාවක්. ඈ ඉතා නිහතමානිය.කඳානේ විදුලි සංදේශ කාර්යාලයේ වැඩකළ ලොකු මහත්තයා - සුබ්‍රමනියම් මහත්තයා නතරවෙලා හිටියෙ ස්ටැන්ලිලගේ ගෙදර. ඔහු දෙමළ ජාතිකයෙක්. ස්ටැන්ලිලාට ඉංගී‍්‍රසි ඉගැන්නුවේ සුබ්‍රමනියම් මහත්තය. ඔහු දක්‍ෂයි. ඒත් බොහොම සැරයි. දවසක් ස්ටැන්ලිට පාඩම් වැඩ බැරි වුණා. සුබ්‍රමනියම් ගුරුතුමා ස්ටැන්ලිට කෝටු පහර දුන්නා.අක්කාට එය ඇසී දොරට තඩිබාලා දොර ඇරවාගෙන ගුරුතුමාට බැණ වැදුණා. ඒත් බයට දෙන්නම දුවලා ගිහින් හැංගුණා. හවස පියා ආවම නඩුව ඇහුවා. ගුරුතුමාට වැඳලා සමාව ගත්තා. පුංචි කාලෙ ඉඳලම ඔවුන් පොත්පත් කියෙව්වා.කියවීම තුළින් ලැබෙන සාරධර්ම ළමා මනසට හොඳ පාඩම්. අද කාලෙ ළමයින් කියවීමට හුරු නැති වීමෙන් වැඩිහිටියන් බවට පත් වෙනකොට ඔවුන් යාන්ත්‍රික මිනිසුන් බවට පත් වෙනවා. අධ්‍යාපනය කියන්නෙ දැනුම කුසලතා සහ ආකල්ප වර්ධනය. අපේ කාලෙ අධ්‍යාපනයෙන් ඔය කරුණු තුනම එක වගේ ඉටු වුණා. පසු කලෙක මා විදුහල්පතිවරයකු වූ පසුව මම ක්‍රියා කළෙත් ඒ අනුවයි කියලා පියතුමා කියනවා.පුංචි කාලේ ස්ටැන්ලිලා ගේ පවුලේ ළමයි හත් දෙනයි අවට ගෙවල්වල ළමයි ටිකයි එකතු වෙලා ක්‍රීඩා තරග පවත්වනවා. වත්තපිටිය හොඳට ඉඩ තිබුණා. ඒත් වත්තෙ පිටිපස්සට ගියෙ නෑ බය නිසාම.1941 දි ස්ටැන්ලි මුලින්ම පාසලට ඇතුළත් වුණා. ඒ කඳානෙ කතෝලික සිංහල පිරිමි පාසලට. තුනේ පන්තියෙදි ඉංගි‍්‍රසි උගන්නන්න ඕනැ කියලා ඔහු ඇතුළත් කළා කඳානේ ද මැසිනොද් විද්‍යාලෙට. එය රජයේ ආධාර ලබන කතෝලික පාසලක්.කොළඹ ශාන්ත ජෝශප් හිටපු විදුහල්පති ස්ටැන්ලි අබේසේකර පියතුමාස්ටැන්ලි ඉගෙනුමට දක්‍ෂයි වැඩිය සමත් ගණිතයට. හයවැනි ශ්‍රේණියෙදි ඔහුට ද්විත්ව සාමාර්ථ්‍යයක් ලැබුණා අට වැන්නට. ඔය කාලේ ස්ටැන්ලිගේ හොඳම යාළුවෙක් ස්වාමි කෙනෙක් වෙන්නට පාසලෙන් අස්ව ගියා. ස්ටැන්ලිටත් ස්වාමි කෙනෙක් වෙන්න ඇත්නම් කියල හිතුණා. ඔහු ඒ අදහස පියාට කිව්වම පියා බොහොම ඉහළින් කැමැත්ත දුන්නා.අම්මා මොකුත් කීවේ නෑ. අක්කා නම් හොඳටම ඇඬුවා. නංගිලා මල්ලිලා සමඟ සතුටින් සැහැල්ලුවෙන් ගත කළ ජීවිතේ අතහැරලා එනවිට නම් ස්ටැන්ලිටත් දුක හිතුණා. තාත්තා සමඟ කොළඹ ඇවිත් ඇතුල් වුණා ශාන්ත ඇලෝසියස් දෙව් සත් හලට. ස්ටැන්ලි පූජකවරය ලබා ගත්තේ ජෝශප් කබ්රාල් ප්‍රජා ප්‍රසාදිතුමාගෙන්. කුඩා දෙව් සත්හලත් පාසලට සමානයි. ඒත් ආගමික කටයුතු හා ආගමික අධ්‍යාපනයට මුල් තැනක් ලැබෙනවා.ඒ වෙනකොට ඔහුගෙ වයස අවුරුදු දාහතරයි. ඔහු පාසලේ අටේ පන්තියෙ හිටියත් දැම්මෙ හතේ පන්තියට. 1952 දි ස්ටැන්ලි සාමාන්‍ය පෙළ විභාගය සමත් වුණේ විශිෂ්ට සම්මාන ඇතුව. උසස් පෙළ ඉගෙන ගන්න ඇතුල් වුණේ මරදානේ ශාන්ත ජෝශප් විද්‍යාලෙට. ද මැසිනොද් විදුහලේ උගන්වාපු සිප්‍රියන් සහෝදරතුමා ස්ටැන්ලිගේ ජීවිතේට ආදර්ශයක් සපයපු ගුරුවරයෙක්. එතුමා තුළ පැවති චාම් නිරහංකාර පිළිවෙත් දුටු ස්ටැන්ලිට කවදා හෝ තමාගේ ජීවිතයත් ඒ ලෙස සකස් කරගත යුතු යැයි හිතුණා.1954 දි උසස් පෙළ විභාග දෙකකටම ලිව්වා. ලන්ඩන් උසස් පෙළ සහ ලංකා උසස් පෙළ විභාග දෙකටම. ගණිත අංශයෙන්. ලංකාවෙ විභාගෙ ප්‍රතිඵල එන්න කලින් ලන්ඩන් උසස් පෙළ ප්‍රතිඵල ලැබුණා. උසස්ම ආකාරයට විභාගය සමත්. ලන්ඩන් විශ්ව විද්‍යාලයේ විද්‍යාවේදී උපාධියට මෙහේ ඇක්වයිනාස් විද්‍යාලයට ඇතුළත් වෙලා ඉගෙන ගත්තා. ද්විතීය පන්ති ඉහළ ගෞරව සම්මානයක් ඇතිව උපාධිය සමත් වුණා. ඒ 1957 දි.පූජා ප්‍රසාදිවරයෙකු බවට පත්වන්නට වසර හතක් පුහුණු විය යුතුයි. මහනුවර අම්පිටියේ ජාතික දෙව් සත් හලේ වසර තුනක අභිධර්‍ම අධ්‍යාපනය, දර්ශන විද්‍යාව වසරක් හා ඉතිරි වසර තුන දේව ධර්‍ම ශාස්ත්‍රය හැදෑරුවා. අවසාන විභාගයෙන් රන් පදක්කම් වගේම රිදී පදක්කම් දිනා ගන්නටත් සමත් වුණා.1963 දෙසැම්බර් 21 වැනිදා ස්ටැන්ලි සහෝදරතුමා පූජා සත්ප්‍රසාදීවරයෙකු බවට පත් වුණා. 1964 දි ශාන්ත ජෝශප් විද්‍යාලෙම උපගුරුවරයකු ලෙස සේවයට එක් වුණා. සුපුරුදු පාසල නිසා ස්ටැන්ලි පියතුමා සතුටින් වැඩ ඇරැඹුවා. සාමාන්‍ය පෙළ පන්තිවලට ගණිතය ඉගැන්වීම එතුමාට බාර වුණා. ඉතා දක්‍ෂ ගණිත ගුරුවරයකු වූ ස්ටැන්ලි පියතුමාගෙන් උගත් සිසුන් වැඩි දෙනකුට ගණිත විෂයයට හොඳම ප්‍රතිඵල ලැබුණා.අවුරුදු පහක් පමණ ගිය විට එතුමාට කළු අග්ගල බොස්කෝ විද්‍යාලයේ උප විදුහල්පති ධුරය හිමි වුණා. ඒ වන විට පෞද්ගලික පාසලක් වූ එය රජයට පවරා ගැනීමත් සමඟම ස්ටැන්ලි පියතුමා කෝට්ටේ ශාන්ත තෝමස් විද්‍යාලයේ විදුහල්පති පියතුමා ලෙස පත්ව ආවා. ඒ වන විට අධ්‍යාපනය හා විනය අතින් පිරිහෙමින් පැවති ශාන්ත තෝමස් විද්‍යාලයේ අධ්‍යාපනය විනය මෙන්ම සිසු දරු දැරියන් ගේ ආකල්ප වර්ධනය සඳහා ස්ටැන්ලි පියතුමා බොහොම වෙහෙසුණා. ගණිතය ඉගැන්නුව වගේම අනෙත් විෂයයන් ද හොඳින් ඉගැන්වෙනවද කියල නිතර හොයලා බැලුවා. අධ්‍යාපන මට්ටම වගේම විනය, ක්‍රීඩා සෞන්දර්ය අංශවල පැහැදිලි ප්‍රගතියක් දක්නට ලැබුණා.1970 - 71 වසරවල ස්ටැන්ලි පියතුමා අධ්‍යාපන පශ්චාත් උපාධි ඩිප්ලෝමාව සඳහා හැදෑරුවේ “ගණිත ක්‍රම”. විද්‍යා උපාධියක් තියාගෙන අධ්‍යාපන අංශයෙන් පශ්චාත් උපාධිය හැදෑරුවේ ඒකෙන් ශිෂ්‍යයන්ට හොඳ සේවයක් වේය කියල හිතාගෙන. 1978 දී ලන්ඩන් විශ්ව විද්‍යාලයෙන් අධ්‍යාපන විද්‍යාව පිළිබඳ විද්‍යාපති උපාධියක් ලබාගන්නට ස්ටැන්ලි අබේසේකර පියතුමාට අවස්ථාව උදා වුණා. එහි ප්‍රථම පරීක්ෂණය කොතරම් ඉහළින් සමත් වුණා දැයි කියතොත් එතුමාට දර්ශනපති උපාධියට පෙනී නොසිටම දර්ශනශූ®රී උපාධිය ලබා ගැනීමට විශ්ව විද්‍යාලය අවසර ලබා දුන්නා.ඒ සඳහා එතුමා ඉදිරිපත් කළ පර්යේෂණ නිබන්ධය ‘ශ්‍රී ලංකාවේ ප්‍රාග්වෘත්තීය අධ්‍යාපනය පිළිබඳ අගැයීමක්’ එය ඒ කාලයේ අධ්‍යාපනඥයන් ගේ විශේෂ අවධානයට පාත්‍ර වුණා. එංගලන්තයේ අධ්‍යාපන කටයුතුවල නියැලෙන අතරම එතුමා ධර්ම ප්‍රචාර වැඩවලත් යෙදුණා.1983 මැයි මාසෙ පළවැනිදා ස්ටැන්ලි පියතුමාට මරදානේ ශාන්ත ජෝශප් විද්‍යාලයේ විදුහල්පති පදවිය ලබා දුන්නා. ස්ටැන්ලි පියතුමාට අමුතුවෙන් පාසල හැඩගස්සවන්න දෙයක් නොතිබුණත් අධ්‍යාපනය ක්‍රීඩා කලා කුසලතා මෙන්ම පාසලේ භෞතික සම්පත් සංවර්ධනය සඳහාත් සුවිශේෂී මෙහෙවරක් ඉටු කරන්නට එතුමා සමත් වුණා.පාසලේ විශේෂ දිව්‍ය පූජා මෙහෙයයන් ඇරැඹුවා. පාසල ඇරැඹීමට පෙර පොදු යාඥා මෙහෙයක්, පොදු ඇමැතුම් පද්ධතියක් මගින් පාසල ඇරැඹුමේදීත් අවසානයේදීත් යාඥා පැවැත්වීම වගේම ළමයින් යහමඟ යැවීම අරමුණු කොටගත් විශේෂ උපදේශන සේවාවක් එතුමා ආරම්භ කළා. ළමයින් හික්මවීම සඳහා දැඩි දඬුවම් වෙනුවට උපදේශනය හොඳම පිළියමක් බව එතුමා එදා වගේම අදත් අදහනවා.අධ්‍යාපන අංශය නැංවීමට පියතුමා පෞද්ගලිකවම වෙහෙසුණා. විදුහල්පතිධූරය දැරුවත් අවස්ථාව ලත් හැම විටම ගණිතය, ආගම වගේ විෂයයන් ඉගැන්නුවා. ඒ වන විට හිටපු ගුරුවරුන් එතුමාට සහය වුණා. පහේ ශිෂ්‍යත්වයේ ඉඳලා විභාගය සමත්වන ශිෂ්‍ය සංඛ්‍යාව එන්න එන්නමම වැඩි වුණා. ඒ වන විට විද්‍යා අංශය ගොඩ නඟා ගන්න ස්ටැන්ලි පියතුමා ලොකු සටනක් කළා. විද්‍යාගාරයක් ලබාගෙන විද්‍යා අංශය ඇරැඹුවා. විද්‍යාලෙ ආදර්ශ පාඨය “දැනුම තුළින් යහපත් ජීවිතයක් කරා” යන්නය. එය අර්ථවත් වන අයුරින් දරුවන්ට අධ්‍යාපනය ලබා දෙන්නට පියතුමා බොහොම වෙහෙසුණා.ඒ වන විට පාසලේ ශිෂ්‍ය සංඛ්‍යාව තුන්දහසක් පමණ. අවට පරිසරයෙන් පැමිණි නාගරික ළමයි ඔවුන්ට අධ්‍යාපනය මෙන්ම උපරීම විනය ගරුකත්වයක් ලබා දීමට පියතුමා උත්සාහ කළා. උසස් පෙළ පන්තිවලට ‘ජීවිත අධ්‍යාපනය’ වෙනුවෙන් අලුත්ම විෂයයක් හඳුන්වා දුන්නා. අද දක්වාම ඒ විෂය පාසලේ උගන්වනවා. අලුතින්ම විෂය පාඨමාලා පිළියෙල කළා. පියතුමා ඒවා අවට අනෙක් කතෝලික පාසල්වලටත් ලබා දුන්නා. පාසලේ විෂය බාහිර වැඩටත් ළමයින් යොමු කළා. ශේක්ස්පියර් නාට්‍ය සංගමයේ ආධාරයෙන් පාසල් දරුවන් පුහුණු කොට අන්තර් පාසල් ඉංගී‍්‍රසි නාට්‍ය තරග තූර්ය වාදන සන්දර්ශන වගේම ක්‍රීඩා තරග පවත්වා විද්‍යාලයට ජයග්‍රහණය ලබා දුන්නා. කෝට්ටේ ශාන්ත තෝමස් විද්‍යාලය හා මරදාන ශාන්ත ජෝශප් විද්‍යාලය අතර ක්‍රිකට් තරගය යළිත් ආරම්භ කළා.ක්‍රිකට්, සොකර්, බාස්කට් බෝල්, මලල ක්‍රීඩා මෙන්ම පිහිණීම සඳහා ශිෂ්‍යයන්ට පුහුණුව ලබා දුන්නා පමණක් නොවෙයි කොළඹ පාසල් අතර තිබෙන උසස්ම තත්ත්වයේ ක්‍රීඩාගාරයක් පාසලට ලබා දෙන්නටත් එතුමා සමත් වුණා. දිවංගත රණසිංහ පේ‍්‍රමදාස මහතා ශාන්ත ජෝශප් විද්‍යාලයේ ආදි ශිෂ්‍යයකු වීමත් පියතුමාට පාසල භෞතික වශයෙන් සංවර්ධනය කර ගන්නට ලොකු පහසුවක් වුණා. පාසලින් බිහිවූ ශ්‍රේෂ්ඨ නායකයින් වෛද්‍යවරුන්, නීතිවේදීන් ඉන්ජිනේ්රුවන්, ගෙන්වා ඔවුන්ට උපහාර පිදීමට කටයුතු කළා.1996 දී විද්‍යාලයේ නව ක්‍රීඩා සංකීර්ණය හා ශ්‍රවණාගාරය විවෘත කළේ නිකලස් මාකස් අගරදගුරුතුමා විසින්. සියලුම නවීන පහසුකම් සහිත දෙමහල් සහ තෙමහල් ගොඩනැගිලි දෙකක් පාසලට ඉදිකර දෙන්නට පියතුමා සමත් වුණා.පෞද්ගලික ජීවිතයේත් පිරිසුදු බව පිළිවෙළ හා අවංක බව මැනැවින් ප්‍රගුණ කළ පියතුමා පාසලේ දරුවන්ටත් ඒ යහගුණ පුරුදු පුහුණු කරන්නට අදටත් වෙහෙසෙනවා. අගනුවර මැද්දෙ ගෙන්දගම් පොළොවේ පිහිටා තිබෙන පාසල් භූමියට පිවිසුණාම අලංකාර තුරුවදුලුවලින් ගැවසුණු මනරම් පරිසරයක් අද අපට පාසල් බිමේ දැකිය හැක්කෙ ස්ටැන්ලි පියතුමාට පින් සිද්ධ වෙන්න.පුංචි පුංචි පැළ ගෙනල්ල, ළමයි එක්ක එකතු වෙලා දූවිල්ලෙන් වැහුණු පොළොව කොටලා පාත්ති හදලා, පැළ හිටවලා උදේ හවස වතුර දාලා දරුවො වගේ බලා හදාගත්තු ගස්වැල් අද මහ විශාල වනස්පතින් බවට පත් ;වලා. දරුවන්ගේ හිසට හෙවණත් ගතට සුවයත් අධ්‍යාපනයට අවශ්‍ය නිස්කාංසු පරිසරයක් ඉබේම ලැබුණා.පාසල කතෝලික වුණත් බෞද්ධ වගේම හින්දු දරුවොත් එහි ඉගෙනුම ලබනවා. කතෝලික වැඩසටහන් පවත්වන වේලාවට තමන්ගේ ආගම් අදහන්නත්, විෂයක් විදිහට තමන්ට අදාළ ආගම ඉගෙන ගන්නත් ශාන්ත ජෝශප් සිසුන්ට පියතුමා අවස්ථාව උදා කරලා දුන්නා. සංගීතයට නැටුමට උපන් හපන්කම් දක්වන ශාන්ත ජෝශප් ශිෂ්‍යයන්ගේ කුසලතා දක්වන සංගීත සැණකෙළි සහ මේලා පවත්වලා ලැබූ ආදායමෙන් එතුමා විදුහලට අවශ්‍ය පහසුකම් රැසක්ම සපයා දුන්නා. විද්‍යාලයේ දීප්තිමත් ආදි ශිෂ්‍යයන් රැසක්ම විදේශවල ජීවත් වෙනවා. ඔවුන් ගෙන් ලාංකීය ගුරු දෙගුරු හා ආදි ශිෂ්‍ය සංගම්වලිනුත් එතුමාට ලැබුණු සහයෝගය විශාලයි. පුරා වසර 13 ක් ශාන්ත ජෝශප් විද්‍යාලෙ විදුහල්පති පියතුමා වශයෙනුත් ගුරුවරයකු වශයෙනුත් අනූපම මෙහෙවරක් ඉටුකළ ස්ටැන්ලි අබේසේකර පියතුමා 1996 දී විදුහල්පති සේවයෙන් විශ්‍රාම ගත්තා.විශ්‍රාම ගැනීමෙන් අනතුරුව පූර්ණ කාලීනව ආගමික මෙහෙවරෙහි යෙදෙමින් එතුමා ඇමෙරිකාවේ ලුසියානා ප්‍රාන්තයේ ධර්ම ප්‍රචාර හා ආගමික සේවයේ යෙදුණා. 1998 දී යළිත් ලංකාවට ඇවිත් නුගේගොඩ මීසමේ ශාන්ත ජෝශප් දේවස්ථානයේ මාස 9 ක් දේව මෙහෙවරෙහි යෙදුණා. කොල්ලුපිටියේ ශාන්ත අන්තෝනි දේවස්ථානයේ වසර හතක් සේවය කළ පියතුමා එයින් විවේක ගන්නට හිතුවේ එතුමාට දෘෂ්‍යාබාධයක් ඇතිවූ නිසයි.2006 වසරේදී යළිත් ශාන්ත ජෝශප් විද්‍යාලයට සපැමිණි ස්ටැන්ලි අබේසේකර පියතුමා දැන් යළිත් විදුහලේ දරුවන්ට පුළුවන් හැටියට ශිල්ප ලබා දෙනවා. සුපුරුදු පරිසරය නිසා දෙනෙත් පෙනීමේ දුර්වලතාව මෙහිදී එතරම් බලපාන්නේ නෑ. අදටත් එතුමා පාසලේ විනය කටයුතුවලට හා පරිපාලනයට උපදේශකයකු ලෙස වත්මන් විදුහල්පතිතුමාට සහය වෙනවා. පාසලේ ඉතිහාසය ලිවීමේ භාරදූර කාරිය පැවරිලා තියෙන්නෙත් එතුමාට. ධර්ම දේශනා පවත්වනවා. පූජා ප්‍රසාදීන් පුහුණු කිරීමට ධර්ම සාකච්ඡාවලට භාවනාවට වගේම දුප්පත් මීසම්වලට ආධාර උපකාර කිරීමට ද අද එතුමාගේ දින චරියාව වෙන් වෙලා. උසස් රස වින්දනයකින් යුත් පියතුමා ආගම දහමට වගේම සංගීතයටත් පි‍්‍රයයි. අමරදේව සූරීන්ගේ සුගායනීය හඬට සවන් දීමෙනුත් ආගම දහමින් වගේම විඩාපත් වූ සිතත් නිවී පහන් වෙන බව ස්ටැන්ලි අබේසේකර පියතුමා විශ්වාස කරනවා.සාගරිකා දිසානායක ජයසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=ay0910112</link>
    <topic>අධිවේගයෙන් දකුණට යමු</topic>
    <author>නිහාල් පී. අබේසිංහ</author>
    <content>ළමයින් හික්මවීමට දඬුවම් වෙනුවට උපදෙස් දුන්නාඅධිවේගයෙන් දකුණට යමුඅද කවුරුත් පවසන්නේ නගරබදත් ගම්බදත් මාර්ග හා පාලම් සියල්ල හොඳටම සාදා ඇති බවයි. එය රටක සංවර්ධනය පෙන්වන මිම්මකි.කොළඹ - බදුල්ල, කොළඹ - නුවරඑළිය, කොළඹ - තිස්සමහාරාමය, කොළඹ - හැටන් යන ප්‍රධාන මාර්ග මෙන්ම පාණදුර - රත්නපුර, පැල්මඩුල්ල - හම්බන්තොට, මාතර - හක්මණ වැනි ප්‍රාදේශීය ප්‍රධාන මාර්ග ද, දහස් ගණනක් ග්‍රාමීය මාර්ග ද දැන් මනාව හැදී අවසන් ය. සුද්දාගේ කාලෙන් පසු කවුරුවත් අත නොතැබු මහියංගනය 18 වංගුව පාර ද දැන් පුළුල් කර විශාල වෙමින් පවතී.එම මාර්ග පමණක් නොව රජය දැන් සුපිරි අධිවේගී පාරවල් ඉදිකිරීමට ද අත ගසා ඇත.මේ අනුව අද කොළඹ - මාතර දක්ෂිණ අධිවේග මාර්ගය ඉදිවෙමින් පවතී. එහි වැඩ කටයුතුවලින් සියයට 65 කට වඩා වැඩ අවසන් ය. ඊට අමතරව කොළඹ - කටුනායක හා කොළඹ මහනුවර අධිවේගී මාර්ග ද කොළඹ පිටත වට රවුම් අධිවේගී මාර්ගය ද ඉදිකිරීමට කටයුතු යොදා තිබේ.මහාමාර්ග අමාත්‍යාංශයේ සැලැසුම් අධ්‍යක්ෂ ඩී.ඩී. මාතරආරච්චි මහතා පවසන පරිදි ළඟදීම ඉදිකිරීම් ආරම්භ කිරීමට නියමිත කොළඹ පිටත වටරවුම් මාර්ගය ප්‍රධාන කොටස් 3 කි. දිග කිලෝමීටර් 29.2 කි. ඉන් ප්‍රථම අදියර මාකුඹුරේ සිට කඩුවෙල දක්වා ඉදිවේ. කිලෝමීටර් 11 ක් වන මෙහි වැඩ කටයුතු මේ වසර අගදි ඇරැඹීමට නියමිතය. ඊට වියදම කෝටි 2700 කි. කඩුවෙල සිට කඩවත දක්වා දිවෙන වටරවුම් පාරේ දෙවැනි කොටස කිලෝ මීටර් 9 කි. ඊළඟට මෙහි තෙවැනි කොටස ඉදිවෙනු ඇත. ඒ කඩවත කෙරවලපිටිය මාර්ගයයි. සම්පූර්ණ ව්‍යාපෘතියට මුළු වියදම රුපියල් කෝටි 10,000 ක් වන බවත්, මින් වැඩි මුදලක් වැය වන්නේ වන්දි ගෙවීම් වලට බවත් මාතරආරච්චි මහතා පවසයි.වැඩ අවසන් කළ දක්ෂිණ අධි වේග මඟේ කොටසක්කිලෝ මීටර් 29.2 ක් වන මේ මාර්ගය මගින් දක්ෂිණ අධිවේගී මාර්ගයත් කොළඹ කටුනායක අධිවේගි මග හා කොළඹ මහනුවර අධිවේගි මග එකිනෙකට සම්බන්ධ කරනු ලැබේ. ඒ අනුව ඇත්ත වශයෙන්ම දක්ෂිණ අධිවේගී මාර්ගය ආරම්භ කරනුයේ කොට්ටාවේ මාකුඹුරෙනි. කොළඹ මහනුවර අධිවේගි මාර්ගය ආරම්භ කෙරෙනුයේ කඩවත නගරයෙනි.එමෙන්ම කොළඹ කටුනායක අධිවේගි මාර්ගය ආරම්භ වන්නේ කෙරවලපිටියෙනි. ඒ මගින් මේ අධිවේගී මාර්ග අතර අන්තර් සම්බන්ධතා ඇති කරනු ලැබේ. ඒ අනුව මාතර සිට එන අයට කොළඹ නගරයට ඇතුළු නොවී කටුනායකට හෝ මහනුවරට යාමට පුළුවන. කටුනායක සිට එන අයට කොළඹ නගරය මඟ හැර මහනුවර දෙසට හෝ මාතර හම්බන්තොට දෙසට යාමට පුළුවන. මහනුවර දෙස සිට එන අයට ද එලෙසමය.කෙරවලපිටිය - කටුනායක අධිවේගී මාර්ගය කිලෝ මීටර් 28 ක් දිගය. එය චීන ආධාර ඇතිව ඉදිවේ. එයට රුපියල් කෝටි 3600 ක් වැය වෙන බව මහාමාර්ග අමාත්‍යාංශය පවසයි. චීන ආධාර ඇතිව එය ඉදිකිරීමට යෝජිතය. ළඟදීම එහි වැඩ කටයුතු ඇරැඹීමට නියමිතය. 2012 දී මාර්ගය ජනතා අයිතියට පවරනු ඇත.කඩවත සිට මහනුවර දක්වා දිවෙන කොළඹ - මහනුවර අධිවේග මාර්ගය අදියර දෙකකින් ඉදිවේ. සම්පූර්ණ දුර කිලෝමීටර් 90 කි. ප්‍රථම අදියර කඩවත සිට අඹේපුස්ස දක්වාය. දෙවැනි අදියර අඹේපුස්ස සිට මහනුවර දක්වා ඉදිවේ. මේ සඳහා මැලේසියානු රජයේ ආධාර ලැබේ.දකුණේ සංවර්ධනය දැන් අධිවේගෙන් සිදු වෙයි. ඒ අතර දකුණු අධිවේගී මාර්ගය ද ලහි ලහියේ ඉදිවෙමින් පවතී.2006 දී ඉදිකිරීම් ආරම්භ කළ දක්ෂිණ අධිවේගී මාර්ගයේ කටයුතු 2010 වසර අවසානය වන විට නිම වනු ඇතැයි මහාමාර්ග අමාත්‍යාංශය පවසයි.රටක ආර්ථික සංවර්ධනය සඳහාත් රටක දියුණුව පෙන්වන කැඩපතක් ලෙසත් මහාමාර්ග සංවර්ධනය අත්‍යවශ්‍ය සාධකයකි.කොළඹ දිස්ත්‍රික්කයේ කොට්ටාවේ සිට මාතර දිස්ත්‍රික්කයේ ගොඩගම දක්වා කිලෝමීටර් 126 ක් දිගට දක්ෂිණ අධිවේගී මාර්ගය ඉදිවේ. මුළු මාර්ගය සඳහා කිලෝමීටර් 126 ක් දිගට අඩි 80 ක පළල බිම් පෙදෙසක් වෙන්කර ගෙන තිබේ. මේ මුළු භූමියේ වපසරිය හෙක්ටයාර 951.17 කි.අධිවේගයට ගල් කඩන අධිවේගී මැෂිමමහරගම, හෝමාගම, හොරණ, බණ්ඩාරගම, මිල්ලනිය, කළුතර, දොඩන්ගොඩ, මතුගම, වලල්ලාවිට, බෙන්තොට, ඇල්පිටිය, කරන්දෙනිය, බද්දේගම, බෝපේ, පෝද්දල, අක්මීමන, ඉමදූව, ගාල්ල, කඩවත්සතර, වැලිපිටිය, මාලිම්බඩ, තිහගොඩ, මාතර යන ප්‍රාදේශීය ලේකම් කොට්ඨාස 22 ක ග්‍රාම නිලධාරී වසම් 64 ක් හරහා මෙම අධිවේගී මාර්ගය දිවෙයි.මේ අධිවේගි මාර්ගය මුල් අදියරේදි එක් පැත්තකට මංතීරු දෙක බැගින් මීටර් 20 ක් පළලට ඉදිවේ. එක් මංතීරුවක් මීටර් 3.5 ක් පළලක් මැද මීටරයක පාර වෙන් කිරීමේ කොටසක් ඇත. දෙපස අතිරේක මංතීරුවක් බැගින් තිබේ. දෙපසම ඉඩම් තීරුවක් වෙන්කර ඇත්තේ ඉදිරියේදී මේ සුපිරි මාර්ගයට තවත් මංතීරු ඉදිකිරීමට ඉඩකඩ ලබා ගැනීමටය.මේ අධිවේගී මාර්ගයට පින්නදූවේදී ඉදිවන පිවිසුම් මාර්ගයේ සිට ගාල්ල වරාය දෙසට කිලෝමීටර් 5.5 ක් දුරට මීටර් 22 ක් පළලට තවත් කෙටි අධිවේගී මාර්ගයක් ද ඉදිවේ. ගාලු වරාය ඉදිරියේදී සංචාරක වරායක් ලෙස සංවර්ධනය වන බැවින් සංචාරකයන්ගේ පහසුවට එම මාර්ගය ඉදිවේ.දක්ෂිණ අධිවේගි මාර්ගයට පිවිසුම් මාර්ග 11 කි. කොට්ටාව, කහතුඩුව, ගැලණිගම, දොඩන්දූව, ලෙව්වන්දූව, කුරුදුගහහැතැප්ම, බද්දේගම, පින්නදූව, දිගොඩ, කොක්මාදුව, ගොඩගම යන ප්‍රදේශවල මේ පිවිසුම් මාර්ග පිහිටා ඇත.පිවිසුම් මාර්ග ඉදිවන ප්‍රදේශවල අලුත්ම නගර බිහිවෙමින් පවතී. ඒ ප්‍රදේශවල ඉඩම් මිල ඉහළ ගොස් ව්‍යාපාරික ස්ථාන බිහිවී සංවර්ධනයත් මේ නිසා ඇතිවේ.මේ සෑම පිවිසුම් මාර්ගයකම අධිවේගයට පිවිසීමට හා අධිවේගයෙන් ඉවතට යාමට ද්විත්ව තල හුවමාරු මංසන්ධියක් ඇත. ඉන් පිවිසුම් මාර්ගයේ සිට අධිවේගි මාර්ගයට බාධාවක් නැතිව ඇතුළු වීමටත් අධිවේග මාර්ගයෙන් කරදරයක් නැතිව පිටවීමටත් ඉඩකඩ යොදා ඇත. අධිවේගි මාර්ගයේ ගමන් ගන්නා අනෙක් වාහනවල ගමනාගමනයට බාධා නොවන අයුරින් මේ කාර්යය සිදු වේ.යෝධ පාලම් සඳහා දමන කොන්ක්‍රීට් බාල්ක සෑදීම සඳහා කම්බි සැකිල්ල සාදන අයුරුදක්ෂිණ අධිවේගි මාර්ගය ඉදිකිරීමේ ප්‍රධාන අරමුණ කොළඹ සිට දකුණු පළාතටත් දකුණු පළාතේ සිට කොළඹටත් ගමනාගමනය සඳහා යන කාලය අඩු කර ගැනීමයි.මේ මාර්ගය ඔස්සේ කොළඹ සිට මාතරට යාමට ගතවන්නේ පැය 1 1/2 ක පමණ කාලයකි. ඊට අමතරව කොළඹ සිට ගාල්ලට මේ සුපිරි මඟ ඔස්සේ පැයක් ඇතුළත ළඟාවීමට අවස්ථාව ලැබෙනු ඇත.මේ සුපිරි මාර්ගයේදී කිසිම වාහන තදබදයක් ඇති නොවේ. පැයට කිලෝමීටර් 100 ක සාමාන්‍ය වේගයකින් වාහන ධාවනය කළ හැකිය. වාහනවල ධාවන වියදම ටයර් ගෙවීම ඉන්ධන දැවීම අඩුවේ. වාහනය තුළ ගමන් කරන්නාට ද ගමන සුවපහසු වේ.සංචාරකයන් වැඩි වැඩියෙන් දකුණට අද්දවා ගැනීමටත් මින් ඉඩ සැලැසේ. පිටරට ආයෝජකයන්ට, ව්‍යාපාරිකයන්ට ඉක්මනින් ගමන් කිරීමට පහසුව ලබාදීම මගින් දකුණේ සංවර්ධනය තවත් වැඩි වෙනු ඇත. නව කර්මාන්ත, ව්‍යාපාරික ස්ථාන, සංචාරක හෝටල් භාණ්ඩ හුවමාරු කිරීමේ ස්ථාන තව තවත් වැඩි කිරීමට ද විශේෂයෙන් දකුණේ ජන ජිවිතයට තවත් ආර්ථික ප්‍රවර්ධනයක් ඇති කිරීමට ද මේ සුපිරි මාර්ගය මගින් මහඟු පිටුබලයක් ලැබෙන බව ගාල්ල - මාතර දිස්ත්‍රික් ලේකම්වරු ද පෙන්වා දෙති.බස්නාහිර හා දකුණු ප්‍රදේශවල හා ඒ අවට ඇති ප්‍රදේශවල ආර්ථික හා සාමාජික සංවර්ධනයක් ඇති කිරීමට නව කර්මාන්ත හා සේවාවන් ඇති කිරීමට මෙම අධිවේගි මාර්ගය ඉවහල් වේ. අධිවේගි මාර්ගය ඉදිකිරීම නිසා, දැනටමත් ඒ අවට ප්‍රදේශවල ඉඩම් වල මිල පෙර තිබුණාට වඩා දෙගුණ තෙගුණ වී ඇත.ඉන්දියාවේ 2012 වන විට අධිවේගි මාර්ග කිලෝමීටර් 6000 ක් ඉදිකිරීමට යෝජිතය. චීනයේ 1988 දී අධිවේගි මාර්ග එකක්වත් තිබී නැත. අද එහි අධිවේගි මාර්ග කිලෝමීටර් 8300 ක් ඇත. මේ අනුව අධිවේගි මාර්ග යනු රටක සංවර්ධනයට අවශ්‍ය යටිතල පහසුකමකි. ඒවාට ඇතුළුවීමේදී යම් මුදලක් අය කිරීම ලොව සෑම රටකම සිදුවේ. ප්‍රධාන මාර්ගයේ යන විට වැයවන කාලය, මාර්ග තදබදය නිසා ඇතිවන මානසික හා ශාරීරික පීඩාව වාහනයේ ටයර් ගෙවීම මේ මාර්ගවලදී සිදුවන්නේ නැත.දක්ෂිණ අධි වේග මඟේ පාලමක්මහාමාර්ග අමාත්‍යාංශයේ සැලැසුම් අධ්‍යක්ෂ ඩී.ඩී. මාතරආරච්චි මහතා පවසන ආකාරයට මාතර - කොළඹ දක්ෂිණ අධිවේගී මාර්ගයේ සම්පූර්ණ වියදම කෝටි 8000 කි. එය 2010 දී ජනතා අයිතියට පැවැරීමට නියමිතය.මාර්ග සංවර්ධන අධිකාරිය මෙහෙයවන මේ දක්ෂිණ අධිවේගි මාර්ග ව්‍යාපෘතිය සඳහා ආසියානු සංවර්ධන බැංකුව, ජපන් ආර්ථික සහයෝගිතා බැංකුව, ස්කැන්ඩිනේවියානු සංවර්ධන අරමුදල, ස්විඩන් ජාත්‍යන්තර සහයෝගීතා අරමුදල මඟින් මූල්‍යාධාර ලබා දෙයි.බෙන්තර ගඟ හරහා ඉදිවන මෙරට විශාලතම පාලමත්, කළු ගඟ වැලිපැන්න ලෙව්වන්දූව, ගිං ගඟ, කිහිඹිඇළ, මාකොළ ඇළ ස්ථානවල ඉදිවෙන විශාල පාලම් ද මේ අධිවේගී මාර්ගයේ සුවිශේෂි ඉදිකිරීම්ය.මෙම මාර්ගය ඉදිවන්නේ ප්‍රධාන කොටස් 4 කින් යුක්තවය. ඉන් මුල්ම කොටස කොට්ටාවේ මාකුඹුර සිට කළුතර දොඩන්ගොඩ දක්වා ඉදිවේ. එහි දුර ප්‍රමාණය කිලෝ මීටර් 35 කි. රුපියල් කෝටි 1633 ක් මේ කොටස සඳහා වියදම් ලෙස ඇස්තමේන්තු කර තිබේ. අධිවේගි මාර්ගයේ මේ කොටසේ ඉදිකිරීම් (මාර්ගයේ පස් වැඩ, ගැඹුරට දමන කොන්ක්‍රීට්වලින්) 55% ක් පමණ අවසන් කර තිබේ.මේ කොටසේ ඉදිකිරීම්වලදී කළු ගඟ අතු ඔය කැපු ඇළ ඊරියන්ගල ඇළ ආදිය හරහා පාලම් ඉදිකර ඇත. කහතුඩුවේ හා ගැලණිගම ප්‍රධාන පාලම් 2 ක් උඩ අධිවේගය ගමන් කරනු ලැබේ. ඒ කොළඹ - හොරණ හා පාණදුර රත්නපුර මාර්ග ඉහළින් අධිවේගය දිවෙනු පිණිසයි.අධිවේගය නිසා ගංවතුර ඇතිවීමේ වැඩිම අවධානමක් බලපෑවේ කහතුඩුව ප්‍රදේශයටය. ඒ නිසා ගංවතුර වැළැක්වීමට කළු ගඟ අතු ඔය ඇතුළු ජල මාර්ග පුළුල් කිරීමට ව්‍යාපෘතිය මගින් රුපියල් දස ලක්ෂ 500 ක් වැයකර තිබේ. කිලෝ මීටර් 15 ක් දුරට අවට ඇළවල් පුළුල් කිරීම සිදු කර ඇත. මුළු ව්‍යාපෘතියේම ඉඩම් පවරා ගැනීම සඳහා රුපියල් කෝටි 500 ක් වැයකර ඇත.2010 දෙසැම්බර් මාසයේ මුල් කොටසේ වැඩ අවසන් කිරීමට නියමිතය.දක්ෂිණ අධි වේග මාර්ගය කාපට් කරමින්කළුතර ගඟ හරහා ඉදිවන පාලම ඇතුළු ප්‍රධාන පාලම් 10 ක්ද පිවිසුම් මාර්ග දෙකකින් ද මේ මාර්ගය සමන්විත වේ. පිවිසුම් මාර්ග දෙක කහතුඩුව හා ගැලණිගම යන ප්‍රදේශවල ඉදිවෙමින් පවතී. අධිවේගී මාර්ගය උඩින් යන ගුවන් පාලම් 19 කින් ද මේ ප්‍රදේශය සමන්විත වේ. මාර්ග සංවර්ධන අධිකාරියේ මෙහෙයවීමෙන් චීන හා ජපන් සමාගම් දෙකක සහාය ඇතිව මෙම කොටසේ ඉදිකිරීම් ලහි ලහියේ සිදුවෙන අයුරු එහි ගිය අපට දැක ගත හැකි විය.මේ අධිවේගයේ වැඩ පෙරමුණ ගෙන ක්‍රියා කරන්නේ අපේ ඉංජිනේරුවෝය. එමෙන්ම අවශ්‍ය අමුද්‍රව්‍ය ද ඒ ඒ ප්‍රදේශවලින් ම ලබා ගනී. මෙහි මුල් කොටසට අයත් පරගස්තොට ප්‍රදේශයේ අධිවේගයට අවශ්‍ය පස් ලබා ගැනීමට අක්කර 25 ක පමණ ඉඩමක් ඇත. ඒ සමඟම අධිවේගයට අවශ්‍ය කළුගල් ලබා ගන්නා ගල් කොරි ද ඇත.ඒවා සමහරක් අධිවේගයට අයිති බිම් කොටසේම තිබේ. ඒවා කැඩීම හා ඒවා විවිධ ප්‍රමාණයට සකස් කිරීමට නවීන ගල් මෝලක් ද මෙහි ඉදිකර තිබේ. මේ කොටසේ විශාලතම ඉදිකිරීම කළු ගඟ හරහා පාලමයි. එය ඉදිවන්නේ හොරණ ගලපාත ප්‍රදේශයේය. පාලම මීටර් 310 ක් දිගය. පළල මීටර් 20 කි. විශාල කුලුණු 7 ක් උඩ මෙය ඉදිවේ.ඊළඟට හමුවන්නේ අධිවේගි මාර්ගයේ දෙවැනි කොටසයි. එය කළුතර දොඩන්ගොඩ සිට කුරුදුගහ හැතැප්ම දක්වා ඉදිවේ. මුළු දුර කිලෝමීටර් 31.7 කි. මෙය බස්නාහිරත් දකුණත් එක්කරන කොටස කීවොත් නිවැරැදිය. 2006 මාර්තු 24 වැඩ ආරම්භ කළ මෙහි වැඩ කටයුතු 2010 අවසනයේදී නිම කිරීමට නියමිතය. වියදම රු. කෝටි 1544 කි.මේ ප්‍රදේශයේ භූ විෂමතාව විවිධාකාරය. ඒ නිසා ඉදිකිරීම ඉක්මනින් කිරීම අපහසුය. සමහර ස්ථානවල මීටර් 100 ක් පමණ ගැඹුරු වගුරු බිම් ඇත. අඩි 60 - 70 උස ගල් ඇත. මේවා හරහා මේ අධිවේගය ඉදිකිරීම පහසු නැත.මේ කොටසේ බෙන්තර ගඟ හරහා මෙරට ඉදිවන විශාලම පාලම ඉදිවේ. ඒ සඳහා වියදම රුපියල් කෝටි 400 කි. අතිවිශාල කණු 19 ක් උඩ මෙම පාලම ඉදිවේ. සම්පූර්ණ දුර ප්‍රමාණය මීටර් 780 ක් පමණ වේ. පළල මීටර් 20 කි. මෙම පාලමේ කුලුනු සියල්ලම ඉදිවී අවසන්ය. මේ කුලුනු හරහා විශාල පෙරසවි කොන්ක්‍රීට් බාල්ක දැමීම හා පාලමට කොන්ක්‍රීට් දැමීම දැන් සිදු කෙරේ.සියයට 65ක වැඩ අවසන් වී ඇත. බෙන්තර ගඟ හරහා මෙතරම් දිග පාලමක් ඉදිවන්නේ ගඟේ දෙපස ඉවුරු හා ගංවතුර බලපාන ප්‍රදේශයක් අසුවන පරිදිය. ඒ අනුව ගංවතුර ඇතිවුවහොත් ඒවා කුලුනු අතරින් ගලා යනු ඇත. මේ පාලම මෙරට විශාලතම පාලම ලෙසත් දක්ෂිණ අධිවේගයේ ලොකුම හා දිගම පාලම ලෙසත් මේ සුවිශේෂි පාලම ඉතිහාස ගත වෙන බව දක්ෂිණ අධිවේගයේ මෙම පාලම බාරව කටයුතු කරන ඉංජිනේරු පී. අරම්පොළ මහතා කීය.විශාල ගුවන් පාලම් 6 ක් විශාල පාලම් 6 ක් මෙහි ඉදිවේ. මේ කොටසේ පිවිසුම් මාර්ග 3 කි. ඒ දොඩන්ගොඩ ලෙව්වන්දූව සහ කුරුදුගහ හැතැප්මයි.අධිවේගයේ ඊළඟ කොටස කුරුදුගහ හැතැප්ම හා පින්නදූව අතර කොටසයි. එහි දුර කිලෝමීටර් 31 ක් වන අතර සම්පූර්ණ ලෙස ඉදිකිරීමට රුපියල් කෝටි 2410 ක් වැය වෙන බව ඉංජිනේරුවරුන්ගේ මතයයි. මෙහි සම්පූර්ණ ඉදිකිරීම්වලින් සියයට 87 ක් දැන් අවසන් වී තිබේ. මෙම ප්‍රදේශයේ වැඩි දුර ප්‍රමාණයක් හොඳින්ම කාපට් කර ඇත. සමහර ස්ථානවල දෙපස වැටවල් ද ගසා ඇත. 2010 මාර්තු හා අපේ‍්‍රල්වල මේ කොටසේ වැඩ සම්පූර්ණයෙන් අවසන් කිරීමට නියමිතය.ආසියානු සංවර්ධන බැංකු ආධාර යටතේ ඉදිකිරීම් සිදු කෙරේ. මේ ප්‍රදේශයේ කොන්ක්‍රීට් පාලම් 16 ක්, යකඩ පාලම් 39 ක් හා තවත් කුඩා බෝක්කු හා පාලම් 350 ක් ඉදිවී තිබේ. කුරුදුගහ හැතැප්ම පින්නදූව අතර අධිවේගි මාර්ගයේ පිවිසුම් මංසන්ධි 3 කි. ඒ බද්දේගම නායාපාමුල හා පින්නදූවයි.දක්ෂිණ අධිවේගයේ ඉතිරි කොටස කිලෝමීටර් 30.5 දිග පින්නදූව - ගොඩගම (මාතර) කොටසයි. මංතීරු 4 කට ඉදිවන මේ කොටසේ ඉදිකිරීම් සියයට 50 ක් දැන් අවසන් කර තිබේ. දිගොඩ, කොක්මාදුව හා ගොඩගම යන ප්‍රදේශවල මේ කොටසට පිවිසුම් මාර්ග ඇත. මේ කොටසේ මුළු වියදම රුපියල් කෝටි 1633 කි.සමස්ත අධිවේගයේ ඉදිකිරීම්වලින් සියයට 65 ක පමණ වැඩ අවසන් වී ඇත. 2010 අවසානයේදී මේ අධිවේගය ඔස්සේ රථ ධාවනය කරවනු ඇතැයි මහාමාර්ග අමාත්‍යාංශය විශ්වාසය පළ කරයි. එවිට රටත් ජනතාවත් තවත් අධිවේගයෙන් සංවර්ධන කරා පිය නගනු ඇත.නිහාල් පී. අබේසිංහසේයාරූ - සුදම් ගුණසිංහඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910111</link>
    <topic>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාර</topic>
    <author>ඡායාරූපය – විමල් කරුණාතිලක</author>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුසෙනෙහසේ උපහාර මුල්ම පැකේජය ටෙලිකොම් මොබිටෙල් සභාපතිනි ලේෂා ද සිල්වා චන්ද්‍රසේන මහත්මිය, ඇමැති බන්දුල ගුණවර්ධන මහතාට පිරිනැමූ අයුරු. ටෙලිකොම් මොබිටෙල් ජ්‍යෙෂ්ඨ සාමාන්‍යාධිකාරි (අලෙවි සහ බෙදාහැරීම්) චන්දික විතාරණ, ප්‍රධාන විධායක නිලධාරී සුරේන් ජේ.අමරසේකර, රාජ්‍ය වාණිජ විවිධ නීතිගත සංස්ථාවේ සභාපති ප්‍රදීප් ගුණවර්ධන අමාත්‍යංශ ලේකම් ලලිත් ආර් ද සිල්වා මහත්වරු ද මෙහි වෙති.ඡායාරූපය – විමල් කරුණාතිලකශ්‍රී ලංකා රාජ්‍ය වාණිජ (විවිධ) නීතිගත සංස්ථාව, ශ්‍රී ලංකා ටෙලිකොම් මොබිටෙල් සමඟ එක්ව, විප්ලවීය “උපහාර” පැකේජය ලබාගත් පාරිභෝගිකයන්ටත්, අලුතින් “උපහාර” පැකේජය ලබාගැනීමට බලාපොරොත්තු වන පාරිභෝගිකයන්ටත් “සෙනෙහසේ උපහාර” නමින් තම සමීපතමයන් 5 දෙනෙකුට ලබාදිය හැකි අතිරේක පැකේජයන් සහ සුවිශේෂ මිලකට අධිවේගී අන්තර්ජාල පැකේජයක් හඳුන්වා දෙයි.”සෙනෙහසේ උපහාර” සම්බන්ධතා භාවිතා කරන කණ්ඩායමේ සාමාජිකයන්හට, එම කණ්ඩායම තුළ ඉතා අඩු ඇමතුම් ගාස්තු හිමි වෙයි. මීට අමතරව අධිවේගී අන්තර්ජාල සම්බන්ධතාවක් ද හිමි වනු ඇති අතර එම හඳුන්වාදීම ජනාධිපති මහින්ද රාජපක්ෂ මැතිතුමා විසින් 2009 වසර ජාතික තොරතුරු තාක්ෂණය, සන්නිවේදනය සහ ඉංග්‍රීසි භාෂාව පිළිබඳ වසර ලෙස ප්‍රකාශ කිරීමට සමගාමීව සිදුකරන ලද්දකි.සාමයේ සහ සංවර්ධනයේ නව යුගය වන මේ අවදියේ ශ්‍රී ලංකාවේ සියලුම පළාත්වලට තම ආවරණය පුළුල් කිරීමට මොබිටෙල් බලාපොරොත්තු වන අතර මෙම “සෙනෙහසේ උපහාර” සම්බන්ධතා හරහා, රට පුරා විසිරී සිටින “උපහාර” පාරිභෝගිකයන් හට තම සමීපතමයන් සමඟ නිරතුරුව සම්බන්ධ වී සිටීමට හැකිවනු ඇත.වෙළෙඳ, වාණිජ, අලෙවි ප්‍රවර්ධන, සමූපකාර හා පාරිභෝගික කටයුතු ඇමති බන්දුල ගුණවර්ධන මහතා මේ නව හඳුන්වාදීම පිළිබඳව අදහස් දක්වමින් කීවේ මගේ බලාපොරොත්තුව සියලු රජයේ සේවකයන් මෙම සෙනෙහසේ උපහාර සම්බන්ධතාව මඟින් ලැබෙන ප්‍රතිලාභ වලින් සම්පූර්ණ ප්‍රයෝජනය ගනු ඇතැයි යන්නයි.”රාජ්‍ය ආයතන වශයෙන් රාජ්‍ය වාණිජ (විවිධ) නීතිගත සංස්ථාවත් මොබිටෙල් ආයතනයත් නැවත වතාවක් එක්ව කටයුතුª කරමින් රජයේ සේවකයන්ටත්, විශ්‍රාමිකයන්ටත්, පූජ්‍ය පක්ෂයටත් වාසි රැසක් ලබා දෙන මෙම පැකේජය නිර්මාණය කිරීමට කැපවීම අගය කොට සලකනවා” යැයිද ඇමැතිවරයා කීය.ශ්‍රී ලංකා ටෙලිකොම් මොබිටෙල් හි සභාපතිනිය ලේෂා ද සිල්වා චන්ද්‍රසේන මහත්මිය ප්‍රකාශ කළේ මොබිටෙල් ආයතනය, රාජ්‍ය වාණිජ (විවිධ) නීතිගත සංස්ථාව හා එකතුව “උපහාර” පැකේජයේ සංකල්පය තවදුරටත් වර්ධනය කරමින් “උපහාර” පාරිභෝගිකයන්ට කෘතඥතාව දැක්වීමක් ලෙස ඉසෙනෙහසේ උපහාර” පැකේජය හඳුන්වා දුන් බවයි.සෙනෙහසේ උපහාර පැකේජයේ එක සබඳතාවකට මාසික ගාස්තුව රුපියල් 50කි. සෙනෙහසේ කණ්ඩායම තුළ ගන්නා ඇමතුම් ශත 50කි. </content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910112</link>
    <topic>සෙලින්කෝ නිවාස ණය සමිතිය මර්චන්ට් බැංකුව සමඟ පෙරට</topic>
    <author/>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුසෙලින්කෝ නිවාස ණය සමිතිය (සී. බී. එස්. එල්.) සහ ඊට අනුබද්ධිත ආයතන, ශ්‍රී ලංකා මර්චන්ට් බැංකුව සමඟ නව කළමනාකාරිත්වයක් යටතේ කටයුතු කරනු ඇත.නිවාස ණය ක්ෂේත්‍රයේ දැවැන්ත සහ සුහදශීලී සේවා රැසක් ඉටුකළ ;සලින්කෝ නිවාස ණය සමිතියේ මූලික පරමාර්ථය නිවාස ඉදිකිරීම, මිලදී ගැනීම යන අවශ්‍යතා සඳහා ණය නිකුත් කිරීමයි.තවද එම ආයතනය හා අනුබද්ධිත අනෙකුත් ආයතන ත්‍රිත්වය ද නිවාස ඉදිකිරීම නිවාස ණය සැපයීම ඉඩම් සංවර්ධනය කිරීම සහ අනෙකුත් මූල්‍ය සේවාවන් ක්‍රියාත්මක කිරීමෙහිලා කටයුතු කරයි.කනිටු ස්කොෂ් ශූරතාවලිය පිළිබඳ මාධ්‍ය දැනුවත් කිරීමේ අවස්ථාවට සහභාගිවූ රිට්ස්බරි චොකලට් නාම කළමනාකරු නිලුපුල් ද සිල්වා සිලෝන් බිස්කට් සහකාර සාමාන්‍යාධිකාරි නදීජා කරුණාතිලක සිලෝන් බිස්කට් සමූහ අධ්‍යක්ෂ (වෙළෙඳ සහ අලෙවි) නන්දන වික්‍රමගේ ශ්‍රී ලංකා ස්කොෂ් සම්මේලනයේ සභාපති ඔලිවර් ජී. ගුරුගේ, වින්ග් කමාන්ඩර් නොයෙල් ප්‍රනාන්දු, සංවිධායක කමිටුවේ සභාපති කර්නල් රොහාන් ඇන්තනීස්, පුහුණු සංචිතයේ සභාපති වින්ග් කමාන්ඩර් ජාලිය ජයසේකර මහත්වරු.ශ්‍රී ලංකා ස්කොෂ් සම්මේලනය 20 වැනි වරටත් සංවිධානය කරන රිට්ස්බරි චොක්ලට්ස් සමාගම අනුග්‍රහය දක්වන 20 වැනි ජාතික කනිෂ්ඨ ස්කොෂ් ශූරතා තරගාවලිය මේ 17 දින සිට 24 දින දක්වා කොළඹ මේට්ලන්ඩ් චන්ද්‍රවංකයේ පිහිටි ජිම්කානා සමාජයීය ස්කොෂ් පිටියේදී පැවැත්වේ.1991 ජනවාරි මාසයේදී කොළඹදී පවත්වන ලද ආසියානු කනිෂ්ඨ ශූරතා තරගාවලි සඳහා සූදානම් වෙමින් 1990 දී අරඹනු ලැබූ ජාතික කනිෂ්ඨ ස්කොෂ් ශූරතා තරගාවලිය වසරේ ශ්‍රී ලංකාවේ ප්‍රමුඛතම ස්කොෂ් තරගාවලිය බවට පත්වී ඇත.මේ වසරේදී පැවැත්වෙන ජාතික ශූරතා තරග මාලාව සඳහා මුල් පෙළේ ක්‍රීඩක ක්‍රීඩිකාවන් රැසක් සහභාගි වීමට නියමිත අතර මෙය ජාතික ශ්‍රේණියේ තරගාවලියක් ලෙස ඉතා උත්කර්ෂවත් අන්දමින් පැවැත්වීමට කටයුතු යොදා ඇත. දින 09 ක් පුරා පැවැත්වෙන මෙම තරගාවලිය තරග ඉසව් 08 කින් සමන්විත ය. ඒවාට වයස අවුරුදු 09 න් පහළ 11න්, 13න්, 15න්, 17න් සහ 19න් පහළ බාලක බාලිකා තරග සහ අවුරුදු 19 න් පහළ ආධුනික කනිෂ්ඨ බාලක බාලිකා තරග ඇතුළත් වෙයි.20 වැනි ජාතික කනිෂ්ඨ ස්කොෂ් ශූරතාවලියට හවුල්කරුවකු වීමට ලැබීම ආඩම්බරයට හේතුවක් බව සිලෝන් බිස්කට් වෙළෙඳ නාම කළමනාකරු නිලුපුල් ද සිල්වා මහතා පැවැසීය.“ක්ෂණිකව ශක්තිය ගෙන දෙන හෙයින් බොහෝ ක්‍රීඩකයන් තරගයකට පෙර චොක්ලට් කෑමට උනන්දුවක් දක්වන නිසා ස්කොෂ් සමඟ පරිපූර්ණ වශයෙන් ගැළපෙන නිෂ්පාදනයක් ලෙස අපි මෙය දකිමු. වෙළෙඳ පොළේ පෙර ගමන්කරු වී සිටින මෙන්ම චොකලට් කර්මාන්තයේ නැඹුරුව ඇති කරන රිට්ස්බරි ජාතික කනිෂ්ඨ ස්කොෂ් ශූරතාවලියට අනුග්‍රහය දැක්වීමට ලැබීම ගැන සතුටු වන අතර මෙම ශූරතා තරගාවලිය අනාගත ශූරතා තරගාවලි සඳහා තබන මුල් ගලක් ලෙස අපි දකිමු” යැයි ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910113</link>
    <topic>තිළිණ රැකවරණ හඳුන්වා දෙමින්</topic>
    <author>රූපාන්ති බුලත්සිංහල</author>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුHDF බැංකුවේ, නවතම ළමා ඉතුරුම් ගිණුම “තිළිණ රැකවරණ” පසුගියදා හඳුන්වා දුන් අවස්ථාවේදී පළමු තිළිණ රැකවරණ සහතික පත්‍රය බැංකුවේ සභාපති එස්.එම්.එම්. යාසින් මහතා විසින් ඔලිම්පික් පදක්කම් ලාභිනී සුසන්තිකා ජයසිංහ වෙත පිරිනැමූ අයුරු. ධම්මික නන්ද කුමාර මහතා සහ බැංකුවේ ප්‍රධාන විධායක නිලධාරී සුරේෂ් අමරසේකර මහතා ද ඡායාරූපයේ වෙති.පලතුරු යුෂ බවට පත් කිරීමේ කම්හලක් මාතලේ නාවුල ඉදිවේ. දිසාවේ පලතුරු වගාකරන්නන්ගේ අස්වැන්න මිලදීගෙන, එම කම්හලේ නිපදවන යුෂ ජෝර්දානයට ආනයනය කිරීමට කටයුතු යොදා ඇති බව එම වැඩසටහන ක්‍රියාවට නංවන මාතලේ දිසා ශ්‍රීලනිප සංවිධායක නීතිඥ ලක්ෂ්මන් වසන්ත පෙරේරා මහතා කියයි.නව කම්හලේ වැඩ ඇරැඹීමත් සමඟ ප්‍රදේශයේ පන්සිය දෙනකුට රැකියා අවස්ථා ලැබෙන බවද ඒ මහතා කියයි.මේ අතර මාතලේ දිසාවේ ගොවීන්ගේ යහපත සඳහා වැඩසටහන් රැසක් ද ක්‍රියාවට නංවා තිබේ. ගොවීන් සඳහා බීජ සහ පොහොර ලබා දෙන අතර ඔවුන්ගේ අස්වැන්න ඉහළ මිලකට මිලදීගෙන සහල් සකසා වෙළෙඳපළට යැවීමට කටයුතු යොදා තිබේ.ණය ගෙවාගැනීමට මෙන්ම අස්වැන්න විකුණාගත නොහැකිව අසරණ වූ ගොවීනට එමඟින් විශාල සෙතක් සැලසෙන බව වසන්ත පෙරේරා මහතා කියයි.  රූපාන්ති බුලත්සිංහලRaffles Solution ආයතනයේ ශාඛාවක් කොළඹ 05, ඩික්මන් පාරේදී පසුගියදා විවෘත කෙරිණ. එම අවස්ථාවට සහභාගී වූ රාජකීය කළමනාකරු ශ්‍රියාන් ඩි.සිල්වා විජේරත්න මහතා පැවැසුවේ “තොරතුරු තාක්ෂණ කර්මාන්ත ක්‍ෂේත්‍රය සම්බන්ධව ශ්‍රී ලංකාවට විදේශ ආයෝජන සහ එහි පූර්ණ හැකියාව අත්පත් කරගත හැකි දැනුම අවශ්‍ය බවයි.තොරතුරු තාක්ෂණ කර්මාන්තය දියුණු කළ යුත්තේ පරිසර පද්ධතිවල සුරක්ෂිතතාවය රකිමින් බවද ඒ මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910114</link>
    <topic>සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකී</topic>
    <author>ඡායා විමල් කරුණාතිලක</author>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුරයිගම් හැබෑ ශ්‍රී ලංකිකයා, ව්‍යාපාරික ප්‍රතිපත්තිය එළිදැක්වීම සඳහා ගාලුමුවදොර හෝටලයේ පැවැති මාධ්‍ය හමුවට සහභාගි වූ සාමාන්‍යාධිකාරි මූල්‍ය චමින්ද පෙරේරා, උප සභාපති කිෂාන් තියඩෝර්, සභාපති ආචාර්ය රවි ලියනගේ, මූල්‍ය අධ්‍යක්ෂ ප්‍රශාන්ත නානායක්කාර මහත්වරුඡායා විමල් කරුණාතිලකයළි පිබිදෙන නිදහස් ශ්‍රී ලංකාව ආර්ථික ශක්තියෙන් පොහොසත් කරන්නට විජාතික වෙළෙඳ අභියෝග හමුවේ නොසැලී දේශමාමක ව්‍යාපාරික ප්‍රතිපත්ති මත ක්‍රියාකරමින් සැබෑ ශ්‍රී ලාංකිකයකුගේ ආදර්ශය ලොවට කියාපාන්නට රයිගම් ආයතනය සූදානම් වෙයි. ආනයනික භාණ්ඩ සහ අන්තර්ජාතික සන්නම් දෙස ද්වේශයෙන් නොබලා එම භාණ්ඩ සමඟ කරට කර තරග කළ හැකි උසස් තත්ත්වයේ භාණ්ඩ මෙරට නිෂ්පාදනය කරමින් දේශීය ආර්ථිකයක් ගොඩනැඟීමට ප්‍රමුඛ දායකත්වය ලබාදීමට මුල් තැන දෙයි.ශ්‍රී ලංකා ආර්ථිකයට ශක්තියක් වෙමින් හැකිතාක් දේශීය අමුද්‍රව්‍ය හා වෙනත් දේශීය යෙදවුම් උපයෝගී කැරගැනීම, ව්‍යාපාරික ප්‍රතිපත්ති හා ප්‍රවර්ධන කටයුතු හා නිෂ්පාදන ක්‍රියාවලින් ක්‍රියාත්මක කිරීමේදී දේශීය සාරධර්ම හා සංස්කෘතික වටිනාකම් ආරක්ෂා කිරීම, පරිසරය හා නෛතික බැඳීම් ආරක්ෂා වන පරිදි කටයුතු කිරීම මඟින් සැබෑ ශ්‍රී ලාංකිකත්වය අවදි කිරීම කිංඩම් ඔෆ් රයිගම් ආයතනයේ අරමුණ බව එහි සභාපති ආචාර්ය රවි ලියනගේ මහතා ‘රයිගම් හැබෑ ශ්‍රී ලාංකිකයා’ නම් ව්‍යාපාරික ප්‍රතිපත්තිය හෙළි දක්වමින් සඳහන් කෙළේය.දකුණු අප්‍රිකාවේ ඩර්බන් නගරය වෙත සේවා අරඹන එමිරේට්ස් ගුවන් සේවය එයට සමගාමීව හඳුන්වා දී ඇති විශේෂ සේවා අත්විඳීමට ශ්‍රී ලාංකිකයන්ට අවස්ථාව සලසා දෙයි.මේ අනුව ඩර්බන් වෙත ව්‍යාපාරික පංතියේ පියාසර කරන මඟීන්ට රාත්‍රි දෙකක් සඳහා නොමිලේ නවාතැන් පහසුකම් සහ වෙනත් ප්‍රතිලාභ හිමි වන අතර ඉකොනොමි පංතියේ මඟීන්ට විශේෂ ගාස්තු හඳුන්වා දී ඇති බව එමිරේට්ස් පවසයි. නොමිලේ නවාතැන් පහසුකම් ලබා දීම 2009 දෙසැම්බර් 24 වනදා දක්වා වලංගු වේ. ඉකනොමි පංතියේ මඟීන්ට බදු ඇතුළුව රුපියල් 124,820 වූ විශේෂ ගාස්තුවකට ඩර්බන් වෙත ටිකට්පත් ලබා ගැනීමට හැකි වෙයි.මෙම විශේෂ ගාස්තුව නොවැම්බර් 15 වනදා දක්වා මිලදී ගන්නා ටිකට් පත් සඳහා වලංගු වේ.එරික් රාජපක්‍ෂ දෘෂ්ටි පරික්ෂකයෝ ආයතන විසින් ජාතික රෝද පුටු ටෙනිස් ශූර උපාලි රාජකරුණාට පාර ජම්බුල කිරණවලට ඔරොත්තු දෙන නූතන අව් කන්නාඩි යුගලක් පරිත්‍යාග කරනු ලැබීය. එම ආයතනයේ අධ්‍යක්‍ෂ රජිව් රාජපක්‍ෂ මහතා රාජකරුණා මහතාට එම පරිත්‍යාගය සිදු කළ අයුරු. පුහුණුකරු ජගත් වැලිකල මහතා ද මෙහි සිටී.ඡායාරූපය – කැලණිය සමූහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910115</link>
    <topic>වර්ටූසා සේවකයන්ගේ ඡායාරූප ප්‍රදර්ශනය තෙදිනක්</topic>
    <author>දයා ඩී. ෆොන්සේකා</author>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුදයා ඩී. ෆොන්සේකාවර්ටූස් කෝපරේෂන්, තෙවන වරටත් පැවැත්වූ සේවක ඡායාරූපකරණ තරගය Silver Pixels හි ඡායාරූප ප්‍රදර්ශනය කොළඹ ලයනල් වෙන්ඩ්ට් හි හැරල්ඩ් පීරිස් ගැලරියේදී ශ්‍රී ලංකාවේ බ්‍රිතාන්‍ය මහ කොමසාරිස්, පීටර් හේස් මහතා අතින් පසුගියදා විවෘත කෙරුණි.තම සේවකයන්ගේ ඩිජිටල් ඡායාරූපකරණ හැකියාව වෙනුවෙන් තරගයක් පවත්වන ශ්‍රී ලංකාවේ එකම තොරතුරු තාක්ෂණ සමාගම වන්නේ, වර්ටූසා කෝපරේෂන්ය. තෙදිනක් පුරා පැවැත්වුණු මෙවර  Silver Pixels  ප්‍රදර්ශනයේ තේමාවන් වූයේ, “සරලත්වය තුළින් ශීඝ්‍රතාව“ හා “සරලත්වය තුළින් පැහැදිලිතාව“ යන්න ය.මේ ප්‍රදර්ශනයට වර්ටූසා සේවක සේවිකාවෝ 50 ක් තම ඡායාරූප 200 කට වැඩි සංඛ්‍යාවක් ඉදිරිපත් කළහ.සරලත්වය තුළින් පැහැදිලිතාව“ අංශයෙන් ජයග්‍රාහකයා වූයේ, නිර්දේශා මුණසිංහ ය. එහි දෙවැනි හා තෙවැනි ස්ථාන පිළිවෙළින්, සුවිනි ගුණවර්ධන හා හිරන්ත පුෂ්පකුමාර ට හිමි විය. “සරලත්වය තුළින් ශීඝ්‍රතාව“ අංශයේ ජයග්‍රහණය පේෂල රන්දෙණි හිමි කර ගත් අතර, එහි දෙවැනි හා තෙවැනි ස්ථාන ඩිනු පෙරේරා හා රුවන් බක්මීදෙණිය හිමි කරගත්හ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910116</link>
    <topic>ඩ්‍රීම්රෝන් සමාගමෙන්  ඇල්ගී ෆේස් වෝෂ්</topic>
    <author/>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුඩ්‍රීම්රොන් සමාගම, මුහුදු ඇල්ගී සාරයෙන් නිපදවන ලද පේෂල් වොෂ් නිෂ්පාදන පෙළක් වෙළෙඳපළට හඳුන්වා දෙයි.මුහුදු ඇල්ගී ශාක සාරය මඟින් සමට සුමුදු බවක් ලබාදෙන අතර සම වියැළීම, රැලිවැටීම, කුරුලෑ ඇති වීම පාලනය කරන බවත් ඇල්ගී වල ඇති විටමින් ප්‍රෝටීන ඛනිජ ලවණ යකඩ මඟින් සමට අවශ්‍ය පෝෂණය ලබාදෙන බවත් සමාගම කියයි.සාමාන්‍ය සමට, වියළි සමට, තෙල් සහිත සමට ගැළපෙන සේ ඩ්‍රීම් රෝන් ෆේෂ් වොෂ් වෙළෙඳපළට එයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>11</day>
    </date>
    <link>http://www.silumina.lk/2009/10/11/_art.asp?fn=aj0910117</link>
    <topic>කළුතර බාලිකාවට සියැට් මාර්ග සංඥා පුවරු</topic>
    <author/>
    <content>මොබිටෙල් උපහාර ලැබූවන්ගේ සෙනෙහෙවන්තයන්ටත් උපහාරසෙලින්කෝ නිවාස ණය සමිතිය මර්චන්ට් බැංකුව සමඟ පෙරටතිළිණ රැකවරණ හඳුන්වා දෙමින්සැබෑ ශ්‍රී ලාංකිකත්වය අවදි කරන රයිගම් ව්‍යාපාරික ප්‍රතිපත්තිය එළිදකීවර්ටූසා සේවකයන්ගේ ඡායාරූප ප්‍රදර්ශනය තෙදිනක්ඩ්‍රීම්රෝන් සමාගමෙන් ඇල්ගී ෆේස් වෝෂ්කළුතර බාලිකාවට සියැට් මාර්ග සංඥා පුවරුසියැට් ශ්‍රී ලංකා කළුතර කර්මාන්ත ශාලාවේ නියෝජ්‍ය සාමාන්‍යාධිකාරී අමල් විජේසිංහ මහතා, කළුතර බාලිකා විද්‍යාලයේ විදුහල්පතිනි ජී. කේ. ගුණරත්න මහත්මියට මාර්ග සංඥා පුවරු පිරිනැමු අවස්ථාව.සියැට් ශ්‍රී ලංකා ටයර් සමාගම පාසල් අවට මාර්ග සුරක්ෂිතතාවය වැඩි දියුණු කිරීමට පවත්වාගෙන යන වැඩසටහනේ තවත් එක් පියවරක් ලෙස කළුතර බාලිකා විද්‍යාලයට පසුගියදා මාර්ග සංඥා පුවරු ප්‍රදානය කළේය.මේ වැඩසටහන යටතේ සමාගම විසින් කළුතර බාලිකා විද්‍යාලයේ මාර්ග ආරක්ෂක කමිටුවට මාර්ග සංඥා පුවරු, මාර්ග කේතු, ජැකෙට්ටු හා හිස් ආවරණ ලබා දුන් අතර මෙම මාර්ග සුරක්ෂිතතා ආධාරක පාසලේ ප්‍රධාන පිවිසුම් දෙකේ යෙදවීමට පාසල කටයුතු කරනු ඇත.සමාගමේ නව වැඩසටහන පිළිබඳව අදහස් දක්වමින් සියැට් ශ්‍රී ලංකා ටයර් සමාගමෙහි කළමනාකාර අධ්‍යක්ෂක රන්දීප් නාරං මහතා පැවැසුවේ, රථ වාහන පදවන්නන් හා පදිකයන් ආරක්ෂා කර ගනිමින් පාසල් අවට මාර්ග සුරක්ෂිතතාවය වැඩි දියුණු කිරීමට කටයුතු කිරීම තම සමාගමේ වගකීමක් ලෙස සලකන බවයි. කළුතර ප්‍රදේශයේ පාසල් 10 ක් - 15 ක් සඳහා මාර්ග සංඥා හා මාර්ග සුරක්ෂිතතාව පිළිබඳ එක් දින වැඩමුළුවක් පැවැත්වීමට සියැට් සමාගම අදහස් කරන බව ද නාරං මහතා පැවැසුවේය.“සියැට් කෙයාර්ස්” යන තේමාව දරන සමාගමේ ආයතනික සමාජ සත්කාරක වැඩසටහනේ “මාර්ග සුරක්ෂිතතාවය” ප්‍රධාන අංගයක් වේ. මෙම නවතම වැඩසටහන මඟින් පාසල් දරුවන්ගේ ආරක්ෂාව වැඩිදියුණු කිරීම මෙන්ම සිසු සිසුවියන්ගේ හා දෙමාපියන්ට මාර්ග සංඥා පිළිපැදීමේ වැදගත්කම පැහැදිලි කිරීම සිදු වේ.සියැට් ශ්‍රී ලංකා ටයර් සමාගම විසින් අදාළ පාසල් වල අවශ්‍යතාවය පරිදි මාර්ග පුවරු නිර්මාණය කර දීම සිදු කරයි.කළුතර බාලිකා විද්‍යාලයේ විදුහල්පති ජී. කේ. ගුණරත්න මහත්මිය පැවැසුවේ සියැට් ශ්‍රී ලංකා ටයර් සමාගම විසින් ලබා දෙන ලද මෙම මාර්ග සංඥා පුවරු පාසලට ඉතා ප්‍රයෝජනවත් වනු ඇති බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910181</link>
    <topic>සරත් ෆොන්සේකා සහ රජය අතර ගැටුමක් නෑ!</topic>
    <author>සුනිල් දයා අල්විස්</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්අසත්‍ය ප්‍රචාර ගෙන යන මාධ්‍ය ආයතනවලට එරෙහිව දැඩි පියවර:- හමුදා මාධ්‍ය ප්‍රකාශකසුනිල් දයා අල්විස්ඇතැම් ජනමාධ්‍ය සහ වෙබ් අඩවි මඟින් ශ්‍රී ලංකා ආරක්ෂක අංශයේ උසස් නිලධාරීන් අපහසුතාවට ලක්වන ආකාරයේ අසත්‍ය ප්‍රවෘත්ති ප්‍රචාරය කරමින් සිටින බවත් මේ සම්බන්ධයෙන් දැඩි නීතිමය ක්‍රියාමාර්ග ගන්නා බවත් හමුදා මාධ්‍ය ප්‍රකාශක බ්‍රිගේඩියර් උදය නානායක්කාර මහතා පවසයි.ආරක්ෂක මාණ්ඩලික ප්‍රධානි ජෙනරාල් සරත් ෆොන්සේකා මහතා හමුදාවේ ජ්‍යෙෂ්ඨ නිලධාරියකු බවත් ඔහුගේ සේවය රජය වෙනුවෙන් තවමත් ඉටු වෙමින් පවතින බව ද පෙන්වා දුන් බ්‍රිගේඩියර්වරයා; සරත් ෆොන්සේකා මහතා සහ රජය අතර ගැටුමක් පවතින බවට කරන ප්‍රචාර තරයේ ප්‍රතික්ෂේප කරන බව ද පැවැසීය.මෙවැනි ආකාරයේ අසත්‍ය ප්‍රවෘත්ති පළ කරන මාධ්‍ය ආයතන සහ වෙබ් අඩවි එම ප්‍රචාරයන් වහාම නතර කළ යුතුව ඇති බවත් එසේ නොකළහොත් ඔවුන්ට එරෙහිව දැඩි නීතිමය ක්‍රියාමාර්ග ගැනීමට සිදුවන බවත් හෙතෙම පෙන්වා දුන්නේය.මෙවැනි අවස්ථාවක බොරු ප්‍රචාර නිර්මාණය කර පතුරුවා හැරීම් දැඩිව හෙළා දකින බවත් ඒ පිළිබඳව කනගාටු වන අතර ම මේ ආකාරයේ පුවත් ද්වේශය හා අසත්‍යය මත පදනම් වී නිර්මාණය කළ ඒවා බව පැහැදිලිව පෙනෙන බව ද හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910182</link>
    <topic>භීතියේ අඳුර සාමයේ ආලෝකයෙන් දිළේවා!</topic>
    <author/>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්ජනපතිතුමාගේ දීපවාලී පණිවුඩයදිගු කලක් ඔවුනොවුන් වෙන්කැර තැබූ වාර්ගික ආගමික හා වෙනත් භේද වලින් තොරව රටේ සමස්ත ජනතාව අතර වර්ධනය වී ඇති එකමුතුකම හා අවබෝධය අලෝක පූජාව ලෙස හැඳින්වෙන දීපවාලී උත්සවය සමරන මොහොතේ වඩාත් වැදගත් වන බව දීපවාලී උත්සවය නිමිත්තෙන් පණිවුඩයක් නිකුත් කරන ජනාධිපතිතුමා සඳහන් කරයි.දීපවාලී උත්සවය අයහපත පරදා යහපතත් අඳුර පරදා ආලෝකයත් මෝහාන්දකාරය පරදා දැනුමත් ජයග්‍රහණය කිරීම සංකේතවත් කැරේ. ලොව පුරා හින්දු බැතිමතුන් විසින් පවත්වනු ලබන දීපවාලී උත්සවය හින්දු දහමේ උතුම් සාරධර්මවලට අනුකූලව වඩා යහපත් ජීවිතයක් සඳහා නිරන්තර අරගලයක යෙදුණු මානව වර්ගයාගේ ප්‍රගතිය සනිටුහන් කරයි. මේ අර්ථයෙන් ගත්විට එය ජනතාවගේ ආධ්‍යාත්මික සෞභාග්‍ය උත්සවාකාරයෙන් සැමරීමකි.දීපවාලී උත්සවයේ ප්‍රීතිමත් හැඟීමෙන් ශ්‍රී ලංකාවේ හින්දු භක්තිකයින් ලොව පුරා වෙසෙන තම සහෝදර බැතිමතුන් හා සමඟ එක්වන විට හින්දු ප්‍රජාව මුහුණදුන් දුක් ගැහැට අතීතයට හිමි කර අපි දැන් නව යුගයක එළිපත්තේ සිටිමු. දැන් ඔවුනට ඔවුන්ගේ නිවෙස්වල නිවිහිල්ලේ සාමයෙන් හා සමගියෙන් සුවසේ විසීම කෙරෙහි ස්ථිර බලාපොරොත්තු තැබිය හැකි ය.රටේ කාලයක් තිස්සේ පැවැති භීතියේ අඳුර හා වෛරය හොඳ හිතේ හා සාමයේ ආලෝකයෙන් පහවේවායි පතන ජනාධිපතිතුමා හින්දු බැතිමතුනට ප්‍රීතිමත් සාමකාමී දීපවාලී උත්සවයක් පතමි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910183</link>
    <topic>දකුණේ ඇමැති මණ්ඩලය හෙට දිවුරුම් දෙයි</topic>
    <author/>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්දකුණු පළාත් සභාවේ නව ඇමැති මණ්ඩලය හෙට (19) මහින්ද රාජපක්ෂ ජනාධිපතිතුමා ඉදිරියේ දිවුරුම් දීමට නියමිතය.කොළඹ ජනාධිපති ලේකම් කාර්යාලයේදී මේ පිළිබඳ උත්සවය පැවැත්වේ. දකුණු පළාත් සභා මහ ඇමැතිවරයා ලෙස හිටපු මහ ඇමැති ශාන් විජයලාල් මහතා දිවුරුම් දෙනු ඇත. ගාල්ල දිස්ත්‍රික්කයට එක් ඇමැති ධූරයක් ද, මාතර දිස්ත්‍රික්කයට ඇමැති ධූර දෙකක් ද, හම්බන්තොට දිස්ත්‍රික්කයට එක් ධූරයක් ද බැගින් ලබාදීමට ද එක්සත් ජනතා නිදහස් සන්ධානය තීරණය කර තිබේ.මේ ඇමැති ධූරවලින් එක් ඇමැති ධූරයක් ශ්‍රී ලංකාවේ කොමියුනිස්ට් පක්ෂයට ද ලබාදෙනු ඇතැයි දැනගන්නට තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910184</link>
    <topic>මහපොළ අවසන් දිනය අද</topic>
    <author>සුභද්‍රා දේශප්‍රිය</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්සුභද්‍රා දේශප්‍රියමහපොළ වෙළෙඳ සහ අධ්‍යාපනික ප්‍රදර්ශනයේ අවසන් දිනය අදට (18) යෙදී ඇත. පසුගිය 14 වැනිදා ආරම්භ කෙරුණු මහපොළ වෙළෙඳ හා අධ්‍යාපනික ප්‍රදර්ශනය බෙලිඅත්ත විජයබා විද්‍යාලයේ දී විශාල ජනතා සහභාගිත්වයකින් පැවැත්විණි.අවසන් දිනය වන (18) අද දිනය වෙන්කැර තිබෙන්නේ වෙළෙඳ දිනය ලෙස බව ඇමැති බන්දුල ගුණවර්ධන මහතා පවසයි.වෙළෙඳ අලෙවි සංවර්ධන සමූපකාර පාරිභෝගික සේවා අමාත්‍යාංශයත් තාරුණ්‍යයට හෙටක් සංවිධානයත් විසින් මෙවර ‘මහපොළ’ සංවිධානය කැර තිබුණු අතර ත්‍රිවිධ හමුදාවේ ක්‍රියාකාරිත්වය විදහාපාන ආරක්ෂක කුටි රැසක් ද, රුහුණු විශ්වවිද්‍යාලය ඇතුළු විශ්වවිද්‍යාලවල ද අමාත්‍යාංශ යනාදිය ප්‍රදර්ශන කුටි ද ඇතුළු ප්‍රදර්ශන කුටි රැසක් ද මෙහි ඇතුළත් වූ බව ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910185</link>
    <topic>‘එජාප සන්ධානය උපන් ගෙයිම පරාදයි’</topic>
    <author>බුද්ධිකා බ්‍රහ්මණගේ</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්- ඇමැති අමරවීරබුද්ධිකා බ්‍රහ්මණගේඑක්සත් ජාතික පක්ෂය හා තවත් කුඩා පක්ෂ කිහිපයක් එක්ව ගොඩනඟන්නට යන ‘සන්ධානය’ උපන්ගෙයිම පරාජිත බවත් ඒ බව පසුගිය දකුණු පළාත් සභා මැතිවරණ ප්‍රතිඵල වලින් ම තහවුරු වන බවත් පවසන ඇමැති මහින්ද අමරවීර මහතා එම සන්ධානයට පරාජිත ප්‍රාදේශීය සභා මන්ත්‍රීවරයෙකුවත් එකතු නොවන බව පවසයි.එක්සත් ජාතික පක්ෂය දකින ‘දවල් හීනය’ පොදු ජනතාව නොදකින බව ද පවසන අමරවීර මහතා, මේ අවස්ථාවේ ගිලෙන නැවට එකතු වන්නේ උම්මන්තකයින් පමණක් බව ද පවසයි.රටේ ජනතා අපේක්ෂා ඉටු කළ රජය වඩාත් ශක්තිමත් බව ද පවසන අමරවීර මහතා සිංහල, දෙමළ, මුස්ලිම් බහුතර ජනතාව සන්ධාන නායකත්වයේ ඍජු ප්‍රතිපත්ති ගරුකරන බවත්, රටේ ජාතික අපේක්ෂාවන් ඉටුකරන ආණ්ඩුව පටු පරමාර්ථ වෙනුවෙන් ගොඩනඟන බොරු සන්ධාන හමුවේ පරාජය කළ නොහැකි බවත් පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910186</link>
    <topic>පොදු අපේක්ෂකයාට රනිල් විරුද්ධයි</topic>
    <author>නිරුෂි විමලවීර</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්නිරුෂි විමලවීරඉදිරියේ දී ජනාධිපතිවරණයක් පැැවත්වුවහොත්; පොදු අපේක්ෂකයකු ඉදිරිපත් කිරීම සම්බන්ධයෙන් රනිල් වික්‍රමසිංහ මහතා දැඩි විරෝධය පළ කැර ඇතැයි දැන ගන්නට ඇත. එක්තරා පුද්ගලයකු ගේ නමක් පිළිබඳව යෝජනා ඉදිරිපත් වූ අවස්ථාවේදී රනිල් වික්‍රමසිංහ මහතා පවසා ඇත්තේ ඔහු වෙනුවට තමා ඉදිරිපත් වීමට සූදානම් බවයි.කෙසේ වෙතත් එජාපයේ හා අනෙකුත් කුඩා පක්ෂවල කිහිප දෙනකු තරයේ ම පවසා ඇත්තේ වික්‍රමසිංහ මහතාට ඡන්ද ජයග්‍රහණය කළ නොහැකි බවත් ඒ හෙයින් වෙනත් පුද්ගලයකු ඉදිරිපත් කළ යුතු බවයි.මේ අතර එජාපය හා තවත් කුඩා පක්ෂ කිහිපයක සහභාගිත්වයෙන් ගොඩනැඟෙන සන්ධානය ලබන 30 දා ප්‍රකාශයට පත් කෙරෙන බවත් එහි ලාංඡනය හංසයා වන බවත් දැනගන්නට ඇත.එහෙත් ජනාධිපතිවරණයක් ප්‍රකාශයට පත් වුවහොත් පොදු අපේක්ෂකයා තරග වැදිය යුත්තේ අලියා ලාංඡනයෙන් බවට එජාපයේ බහුතර මතය වී තිබේ. මේ අනුව එජාපයේ සන්ධානය නාම මාත්‍රික එකක් පමණක් වන අතර ජනාධිපතිවරණයට කුමන අයෙක් ඉදිරිපත් වුව ද ඔහු එජාපයේ අපේක්ෂකයා වන බවත් සඳහන් ය.එජාපය කෙරෙහි දැඩි ලෙස කළකිරී සිටින දේශපාලන ක්‍රියාකාරීන් හා වෙනත් කුඩා පක්ෂ කිහිපයක් සතුටු කිරීමට නාම මාත්‍රික සන්ධානයක් පිහිටුවාගෙන ඒ මඟින් සහාය ලබාගැනීමට උත්සාහ කළත් මෙහිදී සැබැවින් ම සිදුවන්නේ ප්‍රෝඩාවක් බවත් සැබවින් ම ජනාධිපතිවරණ අපේක්ෂකයා නීත්‍යානුකූලව එජාපයේ නිල අපේක්ෂකයා බවට පත්වන බවත් දැන ගන්නට ඇත. එජාපයේ අභ්‍යන්තර ආරංචි මාර්ග අනුව පැවසෙන්නේ මෙය හංසයා පෙන්වා අලියා විකිණීමේ උත්සාහයක් වනු ඇති බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910187</link>
    <topic>පේරාදෙණිය පැනිදෙණියට</topic>
    <author>නිහාල් පී.අබේසිංහ</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්නිහාල් පී.අබේසිංහදැනට ආපදාවට ලක්ව තිබෙන පේරාදෙණිය නගරය ඊරියගම පැනිදෙණිය ප්‍රදේශයේ අලුතින් ඉදිකිරීමට මධ්‍යම පළාත් සභාව කඩිනම් ව්‍යාපෘතියක් ආරම්භ කැර ඇත.මේ අනුව ඉතා ඉක්මනින් ඊරියගම ප්‍රදේශයේ නව නගරය ගොඩනැඟීම සඳහා අවශ්‍ය ඉඩම් පවරා ගැනීමේ කටයුතු නිමාවට පත්වෙමින් තිබෙන බවද මධ්‍යම පළාතේ ප්‍රධාන ඇමැති සරත් ඒකනායක මහතා සිළුමිණට පැවසීය. මේ සඳහා නාගරික සංවර්ධන අධිකාරියෙන්  රුපියල් ලක්ෂ 15000ක් ලබාදී තිබේ.මේ අතර භූ විද්‍යාත්මකව පේරාදෙණිය නගරයේ අනාරක්ෂිත බව පිළිබඳව ප්‍රදේශවාසීන් සැලකිලිමත් විය යුතු බවත්, වැසි බහුලව පවතින විට කන්ද උඩරට ප්‍රදේශවල ගමන් බිමන් යාමේදී නායයෑම් පිළිබඳව ප්‍රවේශම් වන ලෙසත් ජාතික ගොඩනැඟිලි පර්යේෂණ සංවිධානයේ මහනුවර ශාඛාවේ භූ® විද්‍යාඥ එම්.එම්.සී.යූ.බී.මොරේමඩ මහතා පවසයි.පේරාදෙණිය නගරයේ ඉහළ ඇති කඳුයායේ ගිලාබැසීමක් ඇති බවත් කෙසේ වුවත් තවදුරටත් භූ විද්‍යාත්මක පර්යේෂණ පවත්වා කන්දේ තත්ත්වය අවබෝධ කරගෙන ඊට විසඳුම් ලබාදී පේරාදෙණිය නගරයේ අනාරක්ෂිත බව අවම කරන බවත් මොරේමඩ මහතා පවසයි.දිවයිනේ නුවරඑළිය, මහනුවර, කෑගල්ල, රත්නපුරය, මාතලේ, බදුල්ල, කළුතර යන දිස්ත්‍රික්කවල නායයෑම් ලක්ෂණ බහුල බවද ඒ පිළිබඳව ඒ ප්‍රදේශවල පදිංචිකරුවන් අවධානය යොමු කළ යුතු බවද භූ® විද්‍යාඥ මොරේමඩ මහතා පවසයි.මීට අමතරව කොළඹ, ගාල්ල, මාතර, හම්බන්තොට, මොනරාගල, ගම්පහ යන ප්‍රදේශවලද නායයෑම් ලක්ෂණ ඇති බවද ඒ අනුව ඒ ප්‍රදේශවලද අධික වැසි පවතින විට සැලකිලිමත් විය යුතු බවද ජාතික ගොඩනැඟිලි පර්යේෂණ සංවිධානය පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910188</link>
    <topic>ආයෝජන කලාප තවත් පුළුල් වෙයි</topic>
    <author/>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්ශ්‍රී ලංකාවේ දැනට ක්‍රියාත්මක කෙරෙන නිදහස් වෙළෙඳ කලාප 12ට අමතරව සෑම පළාතකම නිදහස් වෙළෙඳ කලාපයක් බැගින් පිහිටුවීමට රජය තීරණය කරයි.උතුරු පළාතේ කිලිනොච්චිය ප්‍රදේශයේ ද, නැඟෙනහිර පළාතේ ති‍්‍රකුණාමලයේ ද අලුතින් නිදහස් වෙළෙඳ කලාප 2ක් කඩිනමින් ආරම්භ කරන බව තොරතුරු, ජනමාධ්‍ය සහ ව්‍යවසාය සංවර්ධන හා ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා පවසයි.දැනට නිදහස් වෙළෙඳ කලාප 12ක් ක්‍රියාත්මක වෙමින් පවතින බවත්, මුළු රටම ආවරණය වෙන අයුරින් මහින්ද චින්තන වැඩපිළිවෙළට සමගාමීව තවත් කලාප 12ක් අලුතින් ආරම්භ කිරීමට රජය බලාපොරොත්තු වෙන බවත් ඇමැතිවරයා කීය.අලුතින් ත්‍රිකුණාමලයේ ආරම්භ කිරීමට නියමිත නිදහස් වෙළෙඳ කලාපය සඳහා දැනට ඉඩම් හඳුනාගෙන තිබෙන බවත් ත්‍රිකුණාමල වරාය ආසන්නයේම එය පිහිටුවන බවත් ඇමැතිවරයා කීය.නව නිදහස් වෙළෙඳ කලාපවල ආයෝජනය කිරීමට ඉදිරිපත් වන ආයෝජකයින්ට වසර 15ක බදු සහන සහ තවත් පහසුකම් රැසක් ලබා දෙන බවත් ඇමැතිවරයා පවසයි.වසර 30ක් තිස්සේ පැවැති යුද්ධය නිමා කිරීමත් සමඟම රටේ ඇතිවී තිබෙන සාමකාමී වාතාවරණය තුළ විදේශ ආයෝජකයින් විශාල පිරිසක් ශ්‍රී ලංකාව තුළ ආයෝජනය කිරීමට ඉදිරිපත්වී සිටින බවද අනුර ප්‍රියදර්ශන යාපා මහතා මාධ්‍ය හමුවකදී සඳහන් කෙළේය.උතුරේ ඉදිකිරීමට යෝජිත නව නිදහස් වෙළෙඳ කලාපය පිළිබඳව නාගරික සංවර්ධන අධිකාරිය සමඟ මූලික සාකච්ඡා අවසන් කර ඇති බව ශ්‍රී ලංකා ආයෝජන මණ්ඩලයේ නියෝජ්‍ය අධ්‍යක්ෂ ජනරාල් ඒ.එම්.සී.කුලසේකර මහතා පැවැසීය.මඩකලපුව, පුත්තලම සහ හම්බන්තොට යන දිස්ත්‍රික්කවල ද කඩිනමින් නිදහස් වෙළෙඳ කලාප පිහිටුවීමට අවශ්‍ය මූලික කටයුතු දැනටමත් ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa0910189</link>
    <topic>මේ රෝග ලක්ෂණ ඔබටත් ඇත්නම්...</topic>
    <author>සුනිල් දයා අල්විස්</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්සුනිල් දයා අල්විස්උගුර වන වීම, කැස්ස, උණ සෙම්ප්‍රතිශ්‍යාව, හුස්ම ගැනීමේ අපහසුව යනාදී රෝග ලක්ෂණ සහිතව පැය 24 කට වැඩි කාලයක් රෝගී තත්ත්වයෙන් පසුවන්නේ නම් හැකි ඉක්මණින් රජයේ රෝහලකට හෝ වෛද්‍යවරයකු වෙත යොමු වී ප්‍රතිකාර ගැනීම ඉතා වැදගත් වන්නේ යැයි  වසංගත රෝග මර්දන අංශය පෙන්වා දෙයි.මෙයට හේතු වී තිබෙන්නේ සූකර උණ හෙවත් H1 N1 වශයෙන් හැඳින්වෙන නව ඉන්ෆ්ලුවන්සා රෝගය වැළඳුණු පුද්ගලයන් කිහිප දෙනකු කොළඹ අවට ප්‍රදේශයකින් හමුවීමය. ඉහත සඳහන් රෝග ලක්‍ෂණ ඇතැම් විට සූකර උණ රෝගය විය හැකි අතර එය නියමාකාරයෙන් තහවුරු කැර ගත හැකි වන්නේ රෝහලකට හෝ වෛද්‍යවරයකු වෙත යොමු වීමෙන් පමණක් බවත් සෞඛ්‍ය බලධාරීහු පෙන්වා දෙති.සූකර උණ රෝගයට අයි.ඩී.එච්. රෝහලේදී නේවාසිකව ප්‍රතිකාර ලබා ගත හැකිය. රෝහලේ නවතාගෙන ප්‍රතිකාර ලබාදිය යුතු රෝගීන් කවුරුන්දැයි එහිදී තීරණය කරනු ඇත.රජයේ රෝහල් රැසක ද මේ රෝගය සඳහා ප්‍රතිකාර පහසුකම් සලසා තිබෙන බැවින් යම් රෝග ලක්ෂණයක් තිබේ නම් වහාම රජයේ රෝහලකට යොමුවන ලෙස සෞඛ්‍ය අමාත්‍යංශය මහජනතාවට දැනුම් දෙයි.මහජනයා බහුලව ගැවසෙන ස්ථානවල නොගැවසීම, සෙම්ප්‍රතිශ්‍යාව තිබෙන අයගෙන් ඈත් වී සිටීම, කහිනවිට හා කිවිසුම් පිට කිරීමේදී ලේන්සුවක් පාවිච්චි කිරීම, නිතර අත් සෝදා පිරිසිදුව තබා ගැනීමද මේ සඳහා අනුගමනය කළ යුතු සෞඛ්‍ය ආරක්ෂිත ක්‍රියා මාර්ගයන්ය. මුඛ ආවරණය ද ආරක්ෂිත ක්‍රියා මාර්ගයකි. රෝග ලක්‍ෂණ ඇති වූ විට දින හතක් නිවසට වී ප්‍රතිකාර ගැනීම මඟින් ද මේ රෝගය පැතිර යෑම වැළැක්විය හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=aa09101810</link>
    <topic>තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්</topic>
    <author>සුභාෂිණි ජයරත්න</author>
    <content>සරත් ෆොන්සේකා සහ රජය අතර ගැටුමක් නෑ!භීතියේ අඳුර සාමයේ ආලෝකයෙන් දිළේවා!දකුණේ ඇමැති මණ්ඩලය හෙට දිවුරුම් දෙයිමහපොළ අවසන් දිනය අද‘එජාප සන්ධානය උපන් ගෙයිම පරාදයි’පොදු අපේක්ෂකයාට රනිල් විරුද්ධයිපේරාදෙණිය පැනිදෙණියටආයෝජන කලාප තවත් පුළුල් වෙයිමේ රෝග ලක්ෂණ ඔබටත් ඇත්නම්...තෙවැනි වාර පරීක්ෂණයට සූදානම් ළමයින් ගෙන් මුදල් ගැනීම තහනම්සුභාෂිණි ජයරත්නතෙවැනි වාර විභාගය සඳහා සිසුන්ගෙන් කිසිදු මුදලක් අයනොකරන ලෙසත්, වාර විභාගය සඳහා වූ සියලු මුදල් අධ්‍යාපන අමාත්‍යංශය මඟින් ලබා දෙන බවත් අධ්‍යාපන අමාත්‍යංශය පවසයි. මේ සඳහා දැනටමත් දිවයිනේ පාසල් 9662 ක ඉගෙනුම ලබන ලක්ෂ 40 කට අධික පාසල් ළමයින්ගේ තෙවැනි වාරය සඳහා රුපියල් මිලියන 90 ක ප්‍රතිපාදන වෙන් කැර ඇත.අධ්‍යාපන ඇමැති සුසිල් පේ‍්‍රමජයන්ත මහතාගේ උපදෙස් පරිදි මෙම මුදල් අදාළ පළාත් දෙපාර්තමේන්තුවලට ඉදිරියේදී ලබා දෙන අතර ඒ හරහා අවශ්‍ය මුදල් පාසල් කමිටුවලට ලබා දීමට නියමිතය.2009 තුන්වැනි වාර විභාගය මෙවර වඩාත් විධිමත් කැර ඇති අතර පාසල් හා පාසල් කාණ්ඩ මට්ටමින් පැවැත්වීමට තීරණය කැර ඇත.පළාත් අධ්‍යාපන ලේකම්වරුන් හා පළාත් අධ්‍යාපන අධ්‍යක්ෂවරුන්ගේ අධීක්ෂණය යටතේ මේ කටයුතු සංවිධානය කෙරෙයි.මවර අ.පො.ස. (සා. පෙළ) විභාගයට පෙනී සිටින සිසුන් සඳහා ආදර්ශ ප්‍රශ්න පත්‍ර අදාළ පළාත් අධ්‍යාපන දෙපාර්තමේන්තු මඟින් සකස් කැර පෙරහුරු පරීක්ෂණයක් ලෙස සා. පෙළ පංති පවත්වන සෑම පාසලකටම නොවැම්බර් 04 දා සිට 16 දක්වා ද 6 සිට 10 ශ්‍රේණි සඳහා වාර පරීක්ෂණ නොවැම්බර් 17 දා සිට 30 දා දක්වා ද පැවැත්වීමට දින නියම කර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=ab0910181</link>
    <topic>ඉතිහාසයට බොරු කරන්න බැහැ</topic>
    <author/>
    <content>ඉතිහාසයට බොරු කරන්න බැහැඅවසන් තීන්දුව ගන්නේ ඡන්ද පොළේ පුංචි කොටුවේ පැන්සල අතට ගන්නා ඡන්දදායකයෝයිඑජාප සංවිධායකවරු මහ ඡන්දෙට නෑදකුණු පළාත් සභා ඡන්දය දැන් අවසන් වී සතියකට ආසන්නය. ඒත් බොහෝ දෙනා තවමත් ඒ ගැන කතා කරති. සමහරු පරාජය වසා ගැනීමට හේතු ඉදිරිපත් කරති. තවත් අය ජයග්‍රහණය තව තවත් ස්ථාවර කර ගැනීමට සංඛ්‍යා ලේඛන ඉදිරිපත් කරති.එක්සත් ජාතික පක්ෂයටත් ජනතා විමුක්ති පෙරමුණටත් පරාජය යටපත් කර ගන්නට සටන් පාඨයක් සන්ධානයෙන් ද ලැබී තිබේ. එනම් ප්‍රතිශත කතාවයි. කවුදෝ මැතිවරණ වේදිකාවේ සන්ධානය ලබන ජය ප්‍රතිශතයෙන් කීවේය. ඒ ප්‍රතිශතය විවිධ හේතූන් නිසා ලැබුණේ නැත.ඒ නිසා ඡන්ද පදනම දෙදරා ගොස් වැලේවැල් නැතුව ගිය එජාපයටත් ආසන 14 ක් සතුව සිට ආසන තුනට අන්ත පරාජයට පත්වූ ජවිපෙටත් දැන් කතා කරන්නට ඉතිරිවී ඇත්තේ සන්ධානයෙන් උදුරා ගත් ප්‍රතිශත කතාව පමණි. ඒ නිසා තමන්ට අත්වූ පරාජය ගැන ස්වයං විවේචනයක් සහ පාපොච්චාරණයක් කොට ඉරිතළා ගිය ඡන්ද පදනම කොන්ක්‍රීට් දමා හෝ සීලර් අතුල්ලා හෝ අලුත්වැඩියා කර ගන්නේ නැතුව ප්‍රතිශතයේ එල්ලී සිටීම අනාගත පරාජයක තවත් ලක්ෂණයකි.දකුණු පළාත් සභා මැතිවරණයේදී එක්සත් ජනතා නිදහස් සන්ධානය ලත් තුනෙන් දෙකක ජයග්‍රහණයත් එජාපය සහ ජවිපෙ ලත් කඩා වැටීමත් පෙන්වා දීමට අපට සංඛ්‍යා ලේඛන අවශ්‍ය නැත. සංඛ්‍යා ලේඛන උඩ දඟලන්නට දන්නේ ද නැත. ඡන්දය දුන් ජනතාවට ඉලක්කම් විජ්ජා අවශ්‍ය ද නැත.එහෙත් අපි මේ රටේ ඡන්ද ඉතිහාසය තරමක් දුරට දනිමු. ඒ ඉතිහාසයට අනුව බලයේ සිටින ආණ්ඩුව කිසි දිනෙක ඡන්ද දිනා නැත. අතුරු මැතිවරණ හෝ පළාත් පාලන ඡන්ද හෝ දිනා නැත. එක්සත් ජාතික පක්ෂයේ ඩඩ්ලි සේනානායක බලයේ සිටියදී පැවැත්වූ අතුරු මැතිවරණ තුනෙන් ම ආණ්ඩුව පරාජයට පත් විය.ඊට පසු කොලොන්නාව අතුරු මැතිවරණය පැවැත්විණි. ආණ්ඩුව වෙනුවෙන් ඉදිරිපත් කළේ කුසුමා ගුණවර්ධන යි. පිලිප්ගේ බිරිය කුසුමා ඡන්දය ඉල්ලුවේ එක්සත් ජාතික පක්ෂයෙනි. ඊට හේතුව පිලිප් ගුණවර්ධන ද යූඇන්පී ආණ්ඩුවේ අමාත්‍යවරයකු නිසා ය.ශ්‍රී ලංකා නිදහස් පක්ෂයෙන් ඉදිරිපත් කළේ 1977 මහ මැතිවරණයෙන් පරාජය වී රුපියල් දාහේ මාසික වැටුපට ‘ජනදින’ පත්‍රයේ කලමනාකාර කර්තෘ ලෙස කටයුතු කළ ටී. බී. ඉලංගරත්න ය. ටී. බී. ඡන්දය ඉල්ලන්නට බැරි බව කීවත් විවියන් ගුණවර්ධනගේ බල කිරීම නිසා ටී. බී. ට ඉල්ලන්නට සිදුවිය. කුසුමා පරාද ය. ටී. බී. දිනුවේ ය. ඇත්ත එයටත් ශීර්ෂ පාඨයක් යෙදුවේය.“කුසුමාට කොලොන්නාවත් නෑ. රෝදෙ පළුත් නෑ” යන්න ය.එම මැතිවරණ රටාව සහ දේශපාලන ස්ථාවරය වෙනස් කළ එකම රාජ්‍ය නායකයා මහින්ද රාජපක්ෂ ය. ඔහු ඡන්ද දිනන්නට පටන් ගත්තේ සබරගමුවෙනි. අවසන් කළේ දකුණු පළාත් සභාවෙනි. හැම ආසනයක්ම දිනුවේය. ප්‍රතිශත ඉහළින්ම ලැබුණේය. දකුණු පළාත් සභාවෙන් දිස්ත්‍රික් තුනේ සියලු ආසන දිනුවා පමණක් නොව තුනෙන් දෙකක බලයක් ද ලැබුණේය.සන්ධානයට පළාත් සභාවේ ආසන 38 ක් ලැබුණේය. ජවිපෙ ආසන 14 තුනට බැස්සේය. එජාප ආසන 14 ට බැස්සේය.දන්නා සිංහලෙන් ප්‍රතිඵලය එයයි. එජාපය පරාජයට තවත් හේතුවක් සොයා ගෙන ඇත. එනම් සියයට තිස් පහකට ආසන්න ප්‍රමාණයක් ඡන්ද පොළට නොපැමිණීමය. එසේ නොපැමිණියේ එජාපයේ අය බව එජාපයේ අය කියති.එසේ නම් ඒ අය නොපැමිණීමට හේතු සොයා බැලිය යුතුය. නොපැමිණි සියලු දෙනා එජාපයේ අය නම් එයින් අදහස් කෙරෙන්නේ ඒ අයටත් එජාපය හොඳටෝම එපා වී ඇති බවයි.තවත් කරුණක් එජාපයට මතක් කොට දිය යුතුය. වෙනත් පළාත් සභා ඡන්දවලදී මෙන්ම එජාපය දකුණු පළාත් සභා ඡන්දයේදී ද ප්‍රතිපත්ති දේශපාලනයක් කළේ නැත. ජනතාව වෙනුවෙන් කරන්නට බලාපොරොත්තු වන කිසිත් කීවේ නැත. රනිල් වික්‍රමසිංහ ප්‍රමුඛ සියලු දෙනා කළේ ආණ්ඩුවටත් මහින්ද රාජපක්ෂටත් මඩ ගැසීමය.මුලින්ම පටන් ගත්තේ ජනතා විමුක්ති පෙරමුණේ රත්රන් ආණ්ඩුව විකුණන්නට යන බවයි. රනිල් රත්රන් කතාවක් අල්ලාගෙන බොහෝ දුර යන්නට තැත් කළත් එය උපන් ගෙයිම මළේය. ජනාධිපති ඉතාම පැහැදිලිව කීවේ ඔය තරම් රත්රන් තිබේ නම් තමා පාරවල්වලට දමන්නේ කොන්ක්‍රීට් නොව රත්රන් බවයි.රනිල් රත්රන් කතාවෙන් ඈත්වී ඊළඟට දේශප්‍රේමී කතාවක් එළියට ඇද ගත්තේය. ජනතාවගේ සාක්කුවට සල්ලි දමන එකා දේශප්‍රේමියා බවත් තමන්ගේ සාක්කුවට සල්ලි දමාගන්නා එකා දේශද්‍රෝහියා බවත් රනිල් කීවේය.එපමණක් නොව වසර තිහක ත්‍රස්තවාදයත් මිනීමරු යුද්ධයත් නතර කළ මහින්ද රාජපක්ෂ දේශද්‍රෝහියකු බව රනිල් නොකියා කීවේය.මිනිසුනට බියක් සැකක් නැතිව ජීවත්වන්නට සාමකාමී වාතාවරණයක් නිර්මාණය කළ මහින්ද රාජපක්ෂ දේශද්‍රෝහියකු බව නොකියා කීවේය.එහෙත් ජනතාව තීන්දු කළේ වෙනත් පැත්තකිනි. සටන් විරාම ගිවිසුම අස්සන් තබා ප්‍රභාකරන්ට නිදහසේ අවි රැස් කරන්නටත් බංකර් හදන්නටත් සීමා මායිම් ලකුණු කරගන්නටත් ඉඩ දුන්නේ දේශප්‍රේමියෙක් ද යන ප්‍රශ්නය ජනතාවට සිතට ඇතුළ් විය.ප්‍රභාකරන් විනාශ කළාට පසු වන්නියෙන් ගොඩගන්නා ආයුධ කන්දරාව දකින ජනතාව මේ ආයුධ පාවිච්චි කරන්නට ප්‍රභාකරන්ට ඉඩ ලැබුණා නම් මොන දෙයියන්ට කියන්නද යන ප්‍රශ්නය ද ජනතාවගේ සිත් තුළ ජනිත විය. ඒ නිසා දේශප්‍රේමියා කවුද දේශද්‍රෝහියා කවුද යන්න වෙන්කර හඳුනාගැනීම ජනතාවට අසීරු වූයේ නැත.ඊටපසු එක්සත් ජාතික පක්ෂයේ මහලේකම් ඇතුළු ප්‍රබලයෝ දෙනියායේ බංගලාවක් අල්ලාගෙන අමුතු අඩව්වක් ඇල්ලූහ. ජනාධිපතිතුමාගේ බාල සහෝදරිය ජීවත්වන නිවෙස වටලන්නට මහලේකම් තිස්ස අත්තනායක, රවි කරුණානායක සහ සාගල රත්නායකට අවශ්‍ය වූයේ ඇයි? එම නිවෙසත් දකුණු පළාත් සභා ඡන්දයත් අතර ඇති සම්බන්ධය කුමක්ද යන්න ගැටලුවක් විය.ජනාධිපතිගේ සොහොයුරියට නිදහසේ ගෙයක් දොරක් හදාගෙන ඉන්නට එජාප මහලේකම්ගෙන් අවසර ගත යුතු බව නම් අප දන්නේ නැත. එහෙත් ඩිලාන් පෙරේරා මහතා කියන අන්දමට අනුන්ගේ පිළිකනුවල රිංගූ එජාපයේ ලොක්කන් දෙනියායෙන් එළවා දැමුවේ ඒ පැත්තේ කාන්තා පක්ෂයයි.අනුන්ගේ කුණු අවුස්සන්නට ගිය එජාපයේ ඇත්තන්ට දෙණියායේ ජනතාව යස පාඩමක් ඉගැන්වූයේ එම ආසනය සියයට 73කින් ජයග්‍රහණය කරවීමෙනි.පාර්ලිමේන්තුවේ නිල කාලය ලබන අප්‍රේල් මාසයේදී අවසන් වෙයි. එවිට මැතිවරණයක් පවත්වා නව ආණ්ඩුවක් පිහිටුවා ගනී. ඒ නිසා 2010 වසර අයවැය ලේඛනයක් ඉදිරිපත් කිරීම සදාචාර සම්පන්න නොවන බවට හඬක් නැඟුණේය.අයවැය හැදීම අලුතින් බලයට එන ආණ්ඩුවට ඉඩ දිය යුතුය යන්න ආණ්ඩුවේ මතය වෙයි. ඒ නිසා මාර්තු අවසාන වන තෙක් අය සහ වැය සඳහා අතුරු සම්මත ගිණුමක් පාර්ලිමේන්තුවට ඉදිරිපත් කිරීමට ආණ්ඩුව තීරණය කෙළේය.හැමදේටම විරුද්ධ වන එක්සත් ජාතික පක්ෂය අතුරු සම්මත ගිණුමටද විරුද්ධ වෙයි. අතුරු සම්මත ගිණුම යනු එක්සත් ජාතික පක්ෂය කවදාවත් අසා නැති ඉදිරිපත් කර නැති අලුත්ම අලුත් දෙයක් බව කියන්නේ තවත් දේශපාලන නාඩගමක ආරංචියක් ලෙසය.එදා එක්සත් ජාතික පක්ෂය වෙනුවෙන් අයවැය 11ක් ඉදිරිපත් කළ රොනී ද මැල් මහතා කියන්නේ ඔහුත් අතුරු සම්මත ගිණුමක් ඉදිරිපත් කළ බවයි. එය මුදල් රෙගුලාසිවලට පටහැනි නොවන යහපත් ක්‍රියාමාර්ගයක් බව ඔහු පිළිගනී.අතුරු සම්මත ගිණුමට එජාපය විරුද්ධ වන්නේ එය මේ ආණ්ඩුවෙන් ඉදිරිපත් කරන නිසාය. මේ ආණ්ඩුව ඉදිරිපත් කරන හැම දේටම විරුද්ධ විය යුතු නිසාය. එක්සත් ජාතික පක්ෂය විරුද්ධ නොවන්නේ මන්ත්‍රීන්ගේ වැටුප් වැඩි කිරීමට පමණි. අලුත් කාර් මිලට ගැනීමට පමණි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=ab0910182</link>
    <topic>අවසන් තීන්දුව ගන්නේ ඡන්ද පොළේ පුංචි කොටුවේ පැන්සල අතට ගන්නා ඡන්දදායකයෝයි</topic>
    <author>සංවාද සටහන සරත් පෙරේරා</author>
    <content>ඉතිහාසයට බොරු කරන්න බැහැඅවසන් තීන්දුව ගන්නේ ඡන්ද පොළේ පුංචි කොටුවේ පැන්සල අතට ගන්නා ඡන්දදායකයෝයිඑජාප සංවිධායකවරු මහ ඡන්දෙට නෑදකුණු පළාත් හිටපු මහ ඇමැති ශාන් විජයලාල් ද සිල්වානොනිමි මෙහෙවර නිමා කරන්නට තමන් ඉල්ලා සිටි බලය දකුණු පළාතේ ජනතාව දී ඇති නිසා ඉදිරියේ ඒ සඳහා වඩ වඩාත් කැපවන බව දකුණු පළාතේ වැඩිම මනාප ඡන්ද ලබාගත් දකුණු පළාත් හිටපු මහ ඇමැති ෂාන් විජයලාල් ද සිල්වා මහතා පවසයි.සිළුමිණ සමඟ ඡන්ද ප්‍රතිඵල පිළිබඳව විමර්ශනයක යෙදෙමින් සිල්වා මහතා ඒ ප්‍රකාශය කළේය. මනාප ඡන්ද ලබා ගැනීම ගැන එල්ල වන චෝදනා ගැන කතා කරමින් ඒ මහතා කීවේ යමෙකු බලාපොරොත්තු වන ඡන්ද නොලැබීම නිසා එවැනි චෝදනා කිරීම වැරැදි බවය. එහිදී අප ඇසූ ප්‍රශ්නවලට හිටපු මහ ඇමැතිවරයා දුන් පිළිතුරු මෙසේය.* මනාප පොරයේ ඉදිරියේ සිටි බව නොපෙනුණත් ඔබ දකුණු පළාතේ ඉහළම මනාප ප්‍රමාණය ලබාගන්න සමත්වුණා..?මම දකින්නේ කෝටි ගණන් වියදම් කරලා පෝස්ටර් ගහල මොන විදියේ මුදලක් වියදම් කරල ප්‍රචාරක ව්‍යාපාරයක් ගෙන ගියත් අවසානයේ තීන්දුව ගන්නේ අර ඡන්ද මධ්‍යස්ථානයේ ගෝනි පඩංගුව ඇතුළට ගිහිල්ල පැන්සල අතට ගන්න ජනතාව.ඒක ජනතාවගේ තීන්දුවක්. ඒ ගැන කාටද බලපෑම් කරන්න පුළුවන්. ඒ නිසා ජනතාවගේ ඡන්දය ඉතාම වැදගත්.මං හිතන්නේ මේ තරම් මනාප ප්‍රමාණයක් මාත් අපේ පක්ෂයත් ලබාගත්තේ ගෙවී ගිය යුගයේ දකුණු පළාතට හෘදය සාක්ෂියට එකඟව අපි අපේ පළාත් සභාව උපරිමය කළ නිසයි.සියයට සියයක් කියන්නේ නෑ. අඩුපාඩු දුර්වලකම් ඕන තරම් තියෙන්න පුළුවන් අපි ජනතාව වෙනුවෙන් කැපවුණ මිනිස්සු බව ජනතාව පිළිගැනීම තරම් දෙයක් දේශපාලනඥයන් විදියට අපට තවත් නැහැ.* මේ පෝස්ටර් බැනර් මනාප පොරයට ඔබ මුහුණ දුන්නේ කොහොමද?මේ කිියන ඡන්ද ක්‍රමය අනුව මනාප පොරය වළක්වන්න බැරි එකක් නේ. අනෙක් අය බිත්ති වහගෙන පෝස්ටර් ගහනකොට අපිත් පෝස්ටරයක් නොගැහුවොත් අපේ ළඟ ඉන්න හිතවත්තු ආධාරකාරයොත් මානසිකව වැටෙනවා.සාමාන්‍යයෙන් ඡන්දදායකයා දකින දෘෂ්ඨි කෝනයක් තියනවා.කොච්චර මැතිවරණ කාර්යාල සරසල හදල තියනවද? කොච්චර කටවුට් පෝස්ටර් ප්‍රමාණයක් ගහනවද කියන එකත් බලනවා.පෝස්ටරයක්වත් නැතිනම්, පෝස්ටරයක්වත් නැති තරමට එයා වැටිල කියලා කල්පනා කරන්න පුළුවන්. මේව හැම දෙයක් ගැනම ඡන්ද ව්‍යාපාරයෙදි කල්පනා කරන්න වෙනවා.* ඔබ පසුගිය පළාත් සභා මැතිවරණයෙදිත් ගාල්ල දිස්ත්‍රික්කයෙන් පළවැනියා වුණා නේද?ගියවර මම ඡන්ද 59895ක් ගත්තා. මේ පාර ඒක දෙගුණයක් වැඩි වුණා ඡන්ද 90294ක් ගත්තා.* මේ ජයග්‍රහණයට පසුබිම් වුන සාධක ලෙස ඔබ කල්පනා කරන්නේ කුමක්ද?පළමුවැන්න පසුගිය ජනාධිපතිවරණයෙදි දුන් පොරොන්දු ඉෂ්ට කිරීම ගැන ජනාධිපතිතුමාට කෘතගුණ සලකන්න ජනතාවට මහා ඕනකමක් තිබුණා. ඒ නිසා ඡන්ද පොළට ගිහිල්ලා ඒ යුතුකම ඉෂ්ට කළා. මං හිතන්නේ මේ රට අලුත් සාමකාමී යුගයකට අපේ ජනාධිපති තුමා අර ත්‍රස්තවාදී මඩගොහොරුවෙන් ගෙන ඔසවා තැබුවා. ඒ සාමය ඒ බියෙන් තොරව ජීවත්වෙන්න පුළුවන් වාතාවරණය බාල මහලු හැමෝම අගය කරනවා.එතැනින් පස්සේ මනාප ලකුණු කිරීමේදී තමයි අපේක්ෂකයාගේ පැටිකිරිය සේවය පිළිබඳ ඇගැයීමකට එන්නේ. නොයෙක් කාරණා එතැනදි සලකා බලන්න පුළුවන්. සේවය, හිතවත්කම, යාළු මිත්‍රකම් නෑදෑකම් ඒවා ඕනෑ දෙයක් සලකා බලන්න පුළුවන්. හැබැයි අන්තිමේ මෙයාට ඡන්දෙ දෙනවා කියල තීරණයකට එන්නේ තමන්ට විශ්වාසය තියන්න පුළුවන් කෙනාට තමයි.* පක්ෂ විනය කඩකිරීම් ගැන කෙරෙන චෝදනා ගැන ඔබ කියන්නේ කුමක්ද?කවුරුන් හෝ පක්ෂයක් තුළ ක්‍රියා කරනවා නම් තදින්ම පක්ෂ විනය ගැන සලකන්න ඕනෑ.මම ගාල්ල දිස්ත්‍රික් කණ්ඩායම් නායක හැටියට, මම ගහපු එකම ඡන්ද පත්‍රිකාවෙන් මගේ අනෙක් සහෝදර අපේක්ෂකයන්ගේ් මනාප අංකත් ඡන්ද දායකයා අතට පත්කරන්න කටයුතු කළා. මං හිතන්නේ අපි මේ මුළු ඡන්ද ව්‍යාපාරය පුරාම පක්ෂ විනයට අනුව පක්ෂ නායක ජනාධිපතිතුමාගේ් උපදෙස් අනුවම ක්‍රියා කළා. මම කිසිම අපේක්ෂකයකු එක්ක, විරුද්ධ පක්ෂයේවත් ගැටුමක් ඇතිකර ගත්තේ නැහැ. ඒ නිසා මට ඕනෑම අපේක්ෂකයකුගේ මුහුණ බලල ‘කොහොමද’ කියල කතා කරන්න පුළුවන්.* විපක්ෂය ගැන මොකද කියන්නේ විපක්ෂය මුල ඉඳලම දකුණු පළාත් සභාව කිසිවක් නොකළ පළාත් සභාවක් බව චෝදනා කළා..?විපක්ෂය ඒ කළ චෝදනා ඔක්කොම ඡන්දදායකයා ප්‍රතික්ෂේප කරල තියනවා. අපට නැවත වරක් ඡන්දදායකයා ඡන්දෙ දුන්නේ අපි වැඩක් කරල තියන පිරිසක් කියලා ඔවුන් විශ්වාස කරන නිසයි.මං හිතන්නේ මුල ඉඳල විපක්ෂය මේ ඡන්ද ප්‍රතිඵලය අපේක්ෂා කළා. කවුරුවත් මේ ඡන්දෙදි විපක්ෂය දිනනව කිව්වේ නැහැ. එහෙම එක්කෙනෙක් දෙන්නෙක් හිටියා සටනක් දෙනවා කියපු. මේ ඡන්දෙ අපි මුල ඉඳලම දිනලයි තිබුණේ.මේ ඡන්දෙ විපක්ෂය දිනනව කියල කවුරුහරි කිව්ව නම් ඒ දේශපාලනය නොතේරෙන මෝඩයෙක් වෙන්න ඕන. නැතිනම් ඇත්ත තත්ත්වය දැනගෙන බොරුව රජකරවන්න කතාකරන කපටියෙක් වෙන්න ඕන. එහෙමත් නැතිනම් ඒ පුද්ගලයා මොළේ අමාරුකාරයෙක් වෙන්න ඕන.* දැන් මොකක්ද ඔබගේ් අනාගත බලාපොරොත්තුව?අපි මේ මැතිවරණයේදී කිව්වේ නොනිමි මෙහෙවර නිමාකරන්න ඡන්දෙ දෙන්න කියලයි. අපට තවමත් පළාතේ කරන්න දැවැන්ත වැඩ කොටසක් තියනවා. ජනාධිපතිතුමාගේ මහින්ද චින්තන වැඩපිළිවෙළ අනුව දකුණේ ලොකු යෝජනා ක්‍රම දැනටමත් පටන් අරන් විශාල වැඩ කොටසක් කෙරිලත් තියනවා.13 වැනි ව්‍යවස්ථා සංශෝධනය අනුව ගමේ නගරයේ බොහෝ කටයුතු පැවරිලා තියෙන්නේ පළාත් සභාවටයි. එම නොනිමි මෙහෙවර නිම කරන්න අපි ඉදිරි කාලය තුළ කැපවෙනවා.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=ab0910183</link>
    <topic>එජාප සංවිධායකවරු මහ ඡන්දෙට නෑ</topic>
    <author>චන්දන බණ්ඩාර</author>
    <content>ඉතිහාසයට බොරු කරන්න බැහැඅවසන් තීන්දුව ගන්නේ ඡන්ද පොළේ පුංචි කොටුවේ පැන්සල අතට ගන්නා ඡන්දදායකයෝයිඑජාප සංවිධායකවරු මහ ඡන්දෙට නෑගිය සතියේ පැවැති කැබිනට් රැස්වීම අවසන් මොහොතේ ජනාධිපතිතුමා කැබිනට් රැස්වීමට පැමිණියේ ය. ඉන් අනතුරුව කැබිනට් පත්‍රිකා කැබිනට් මණ්ඩලයේ අනුමැතිය සඳහා ඉදිරිපත් කිරීම සිදුවිය.මෙවර කැබිනට් රැස්වීමේ දී ජනාධිපතිතුමා අදහස් දැක්වූයේ කෙටියෙනි. “මට අද විශේෂ දෙයක් කියන්න නැහැ. හැබැයි ඉදිරියේදී වෙන දේවල් ගැන ඇස් ඇරගෙන ඉන්න. මේ රට ප්‍රජාතන්ත්‍රවාදී රටක්. අපි ත්‍රස්තවාදයෙන් රට මුදා ගත්තට ඩොලර් කෝටි ප්‍රකෝටි ගණන් යොදවලා සමහරු කුමන්ත්‍රණ කරනවා. මේ ප්‍රජාතන්ත්‍රවාදී රට පෙරළන්න.ඒ නිසා ප්‍රජාතන්ත්‍රවාදී රට රැකගන්න අවදියෙන් ඉන්න. මම මීට වඩා දෙයක් කියන්නේ නැහැ.” ජනාධිපතිතුමා කැබිනට් මණ්ඩලය හමුවේ අවධාරණය කරමින් තවත් හදිසි රාජකාරි කීපයක් සඳහා පිටත්ව ගියේ ය.කැබිනට් රැස්වීමෙන් අනතුරුව ජනාධිපතිතුමා ඇමැති මර්වින් සිල්වා ගෙන්වා තදින් ම දොස් පැවැරුවේ ය. ඊට හේතු වී තිබුණේ ඇමැති මර්වින් සිල්වා හිටපු හමුදාපතිවරයාට එරෙහිව ප්‍රකාශයක් කර තිබීමය.“ඔයා හිටපු හමුදාපතිවරයාට සහ රණවිරුවන් ගැන අනවශ්‍ය ප්‍රකාශයක් කරලා තියෙනවා. මතක තියාගන්න මර්වින් මම කිසිම වෙලාවක රණවිරුවන්ට දොස් කියලා නැහැ. ජානක පෙරේරා එ.ජා.ප. යට ගිය වෙලාවේ එයා විවේචනය කරන්න තොරතුරු මට එක් එක්කෙනා ගෙනත් දුන්නා. ඒත් මම එහෙම විවේචනය කරන්න ගියේ නැහැ.” ජනාධිපතිතුමා ඇමැති මර්වින් සිල්වාට අතීතය සිහිපත් කැර දුන්නේ ය.“මොකද මම ජානක පෙරේරා විවේචනය කරන්න ගියා නම් අවංකව යුද හමුදාව වෙනුවෙන් කැප වුණු අයටත් රිදෙනවා. කැමැති කෙනෙකුට කැමැති දේශපාලන තීන්දු ගන්න පුළුවන්. නමුත් රණවිරුවන් අනවශ්‍ය විදියට විවේචනය කරන්න එපා.” ජනාධිපතිතුමා ඇමැති මර්වින්ට තදින් ම උපදෙස් දුන්නේ ය.තමිල්නාඩුවේ සිට පසුගිය සතියේ මෙරටට පැමිණි ඉන්දීය රජයේ සහ තමිල්නාඩු ප්‍රාන්ත රජයේ මැති ඇමැතිවරු පිරිස ගිය සතියේ ජනාධිපතිතුමා හමු වූහ. ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රි බැසිල් රාජපක්ෂ මහතාගේ උපදෙස් පරිදි ජනාධිපතිතුමාගේ ආරාධනය අනුව ඉන්දීය දූත පිරිස මෙරට සංචාරය සඳහා පැමිණ සිටියහ. ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රි බැසිල් රාජපක්ෂබැසිල් රාජපක්ෂ මන්ත්‍රීතුමා තමිල්නාඩු ප්‍රාන්තයේ දූත පිරිසට මෙරට සංචාරය සඳහා ආරාධනය කරන විට විශේෂ ඉල්ලීමක් කැර තිබිණි. එනම් තමිල්නාඩු මහ ඇමැති කරුණානිධිගේ දියණිය වන එරට පාර්ලිමේන්තු මන්ත්‍රීවරියක වන කනමෝලි එම සංචාරයට අනිවාර්යයෙන් ම සහභාගි කරවා ගන්නා ලෙසට ය. එම මන්ත්‍රී පිරිස මෙරටට පැමිණි පසුව ඔවුන්ට යාපනය ප්‍රදේශයේ සංචාරය කිරීමට අවස්ථාව සලසා දී තිබිණි.ඉන්දීය නියෝජිත පිරිස ජනාධිපතිතුමා හමුවූ පසුව ජනාධිපතිතුමා විමසා සිටියේ සහන ගම්මාන දැක බලා ගත්තා ද කියා ය.“අද ලංකාවේ සහන ගම්මාන බලන්න ආවේ මාධ්‍ය කියන දේවල් ඔළුවේ තියාගෙන. හැබැයි අද අපි යන්නේ ඊට වඩා සුබවාදී දැක්මක් ඇතිව. අපි සියැසින් ම දැක ගත්තා අවතැන්වූ දෙමළ ජනතාවට රජය හොඳින් සලකනවා කියලා.මේ ටික කාලයට රජය වැඩ ගොඩක් කර තිබෙනවා. අපිට ගොඩක් සතුටුයි. අපි හිතුවටත් වඩා බැසිල් රාජපක්ෂ මන්ත්‍රීතුමා උතුරේ දෙමළ ජනතාව වෙනුවෙන් කැප වෙලා වැඩ කරනවා. ඒ වගේ ම බැසිල් රාජපක්ෂ මන්ත්‍රීතුමා අපේ ලංකා සංචාරයේදී අපට උපරිම පහසුකම් ලබා දුන්නා. උතුරේ හැම ප්‍රදේශයක්ම නිදහසේ බලා ගන්න එතුමා අපට ඉඩ දුන්නා. බැසිල් මන්ත්‍රීතුමා කියන්නේ විශ්වාසය තියන්න පුළුවන් කෙනෙක්” ඉන්දීය නියෝජිත පිරිස ජනාධිපතිතුමා හමුවේ අවධාරණය කළහ.ප්‍රශ්නවලට මුහුණ දුන්නේ අද ඊයේ නෙමෙයිඉන් අනතුරුව ජනාධිපතිතුමා ඉන්දීය රජයේ සහ තමිල්නාඩු ප්‍රාන්ත රජයේ මැති ඇමැතිවරුන් හමුවේ අදහස් දැක්වීය.“අපි අද ඊයේ මේ වගේ ප්‍රශ්නවලට මුහුණ දෙන්න පටන් ගත්තා නෙමෙයි. මම 1970 දී පාර්ලිමේන්තු මන්ත්‍රීවරයෙක්. 1971 වසරේදී දකුණේ ඇති වුණ කැරැල්ල නිසා අසරණ වූ ජනතාවට මම මැදිහත් වෙලා කෑම බීම දීලා තියෙනවා.එදා අපි ජනතාවගේ සුබසාධනය ගැන සොයා බැලුවා. ඒ නිසා අපිට ඒ පුරුද්ද තියෙනවා.” ජනාධිපතිතුමා ඉන්දීය රජයේ නියෝජිත පිරිසට පැහැදිලි කරන්නට පටන් ගත්තේ ජනතාව අසරණ වූ මොහොතක ඔවුන්ගේ දුක සැප නිසි පරිදි සොයා බැලීමට තමන්ට තිබෙන අත්දැකීම් මතක් කර දෙමිනි.“1989 වසරේ රටේ භීෂණය තියෙන කොට මම විපක්ෂයේ හිටියේ එදා දකුණේ විතරක් නෙමෙයි. මුළු රටේම අසරණ ජනතාව ගැන අපි සොයා බැලුවා. ඊට පසුව අපේ රටට සුනාමි ආවා. සුනාමියෙන් අපේ රටට හානි සිදු වෙනකොට එවකට ජනාධිපතිතුමිය රටේ හිටියේ නැහැ. සුනාමි ඇවිත් මුල් පැය 24 දී රට බලාගන්න සිදුවුණේ මටයි.එදා අපි සුනාමිය නිසා අසරණ වුණ එක මිනිහෙක් බඩගින්නේ තැබුවේ නැහැ. අන්න ඒ අත්දැකීම් එක්කයි අසරණ වුණ මේ ලක්ෂ දෙකක ජනතාව අපි බාර ගත්තේ” ජනාධිපතිතුමා ඉන්දීය රජයේ නියෝජිත පිරිසට පැහැදිලි කළේ ය.“ජනාධිපතිතුමනි අපට ඔබ කියන දේවල් ඉතාම පැහැදිලියි. සහන ගම්මානවල ජනතාව පදිංචි කිරීම් ඉක්මනින් ම සිදු කරනවද?” ඉන්දීය රජයේ නියෝජිතයෙක් ජනාධිපතිතුමාගෙන් විමසා සිටියේ ය.“අපි තවත් සතියක් ඇතුළත තවත් 50,000 ක පිරිසක් පදිංචි කරනවා.” ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ ඉන්දීය නියෝජිත පිරිසට දැනුම් දුන්නේ ය.“බැසිල් රාජපක්ෂ මන්ත්‍රීතුමා වගේ වැඩ කරපු කෙනෙක් කියනවා නම් අපට එය පිළිගන්න වෙනවා.මෝසම් වර්ෂාව එනකොට ජනතාවට නොතෙමී ඉන්න වැඩසටහනක් සහන ගම්මානවල සැලසුම් කරලා තියෙනවා අපි දුටුවා. අපට ඒ ගැන සතුටුයි. දැන් අපිට ඉන්දියාවේ සහ තමිල්නාඩුවේ ජනතාවට සත්‍ය තොරතුරු කියන්න පුළුවන්.ඒ වගේ ම අපේ මහ ඇමැති කරුණානිධි අපේ සංචාරය ගැන සහ ලංකාවේ උතුරේ සහන ගම්මානවල ජීවත් වෙන ජනතාව ගැන ප්‍රකාශයක් කරාවි” ඉන්දියාවේ තමිල්නාඩු ප්‍රාන්ත රජයේ මන්ත්‍රීවරු ජනාධිපතිතුමාට කීහ.දකුණු පළාත් සභා මැතිවරණයේ මනාප ප්‍රතිඵල නිකුත් වූවාට පසුව ජනාධිපතිතුමා රූපවාහිනී ප්‍රවෘත්ති බලමින් සිටියේ ය. ගාලු දිසාවෙන් එ.ජ.නි.ස. යෙන් තරග කළ අපේක්ෂකයකුගේ ප්‍රකාශයක් ජනාධිපතිතුමාට එහිදී දැක ගන්නට ලැබිණි.ඒ සමඟම ජනාධිපතිතුමා ගාල්ල දිසාපතිවරයාට දුරකථන ඇමැතුමක් දුන්නේ ය. “මම මීට පෙර ඔබතුමාට කතා කර තියෙනවාද? ඔබතුමාට මම බලපෑම් කරලා තියෙනවාද? ජනාධිපතිතුමා ගාලු දිසාපතිවරයාගෙන් විමසා සිටියේ ය.“නැහැ. සර් මට ඔබතුමා මීට පෙර කතා කරලාවත් බලපෑම් කරලාවත් නැහැ.” ගාල්ල දිසාපතිවරයා ජනාධිපතිතුමාට කියා සිටියේ ය.“මුතුහෙට්ටිගම මේ කරන වැඩවලින් රාජ්‍ය නිලධාරීන් ජනතාවගේ අප්‍රසාදයට ලක්වෙනවා. ජනතාවගේ තියෙන විශ්වාසය නැති කරන්න මෙයාලා මේ උත්සාහ කරන්නේ.” ජනාධිපතිතුමා ගාලු දිසාපතිවරයාට කීවේ ය.ඉන් අනතුරුව ජනාධිපතිතුමා කතා කළේ නිශාන්ත මුතුහෙට්ටිගම ගේ මාමා කෙනකු වන ගොඩවත්ත නැමැත්තාට ය.“නිශාන්ත කියන මේ කථාවේ තේරුම මොකක්ද?” ජනාධිපතිතුමා මුතුහෙට්ටිගමගේ මාමාගෙන් විමසා සිටියේ ය. “කිසිම අවුලක් වුණේ නැහැ සර්. මමයි එයාගේ නියෝජිතයා හැටියට හිටියේ ඔය කියන විදියේ දේවල් වුණේ නැහැ. එයා කියන දේවල් වැරැදියි.එහෙනම් ඔයා කොළඹට ඇවිත් මාධ්‍යවලට ප්‍රකාශයක් දෙන්න. ඇත්ත තත්ත්වය කියලා” ජනාධිපතිතුමා මුතුහෙට්ටිගමගේ මාමාට කීවේය.මේ අතරතුර ගිය සතියේ ජනාධිපතිතුමාට දැන ගන්නට ලැබුණේ එ.ජා.ප නායක රනිල් වික්‍රමසිංහ වෙනුවට පොදු අපේක්ෂකයා ලෙස ජනාධිපතිවරණයට හිටපු හමුදා ප්‍රධානියකු ඉදිරිපත් කිරීමට සාකච්ඡා පැවැත්වෙන බවය. මැති ඇමැතිවරු පිරිසක් සමඟ කතා බහ කරන අතරතුර ජනාධිපතිතුමා ඒ ආරංචිය ගැන කීවේය.“මම සරත් පරිස්සම් කරන්න ඕන හැම වෙලාවෙම පරිස්සම් කළා. සමහරු එදා කිව්වා එයා ගැලවීමේ හමුදාවටවත් ගැළපෙන්නේ නැහැ කියලා. ඒ වෙලාවේ මම රටටම කිව්වේ එයා තමයි ලෝකයේ ම ඉන්න ඉතා දක්ෂ හමුදාපති කියලා.ඒ වගේ ම මාධ්‍ය මර්දනය කරන්න සරත් සම්බන්ධයි කියලා එදා චෝදනාවක් ආවා. මම හැම දෙනාගෙන් ම ඉල්ලුවේ එහෙම කියන්න එපා කියලා. මේ වගේ කුමන්ත්‍රණ මොන විදියට සිද්ධ වෙනවද කියන්න මම දන්නේ නැහැ.ඕනෑම කෙනකුට ඡන්දය ඉල්ලන්න අයිතිය තියෙනවා. මේ වගේ වැඩවලින් වෙන්නේ සදාකාලිකවම ලෝක වීරයෝ වගේ ඉන්න පුළුවන් අය දේශපාලනයට ආවාම විනාශ වෙන එක විතරයි. ජනාධිපතිතුමා කියා සිටියේය.නොනිමි මෙහෙවර නිම කිරීමට ඉල්ලූ වරමදකුණු පළාත් සභා මැතිවරණය නිමාවට පත් වූයේ එක්සත් ජනතා නිදහස් සන්ධානයට විශිෂ්ට ජයක් අත් කර දෙමිනි. එ.ජා.ප යට සහ ජනතා විමුක්ති පෙරමුණට දකුණු පළාතෙන් අන්ත පරාජයක් අත්වීය. එ.ජ.නි.ස දකුණු පළාත් සභාවෙන් මන්ත්‍රී ආසන 38 ක් හිමි කර ගත්තේ පළාත් සභාවේ තුනෙන් දෙකක බලයත් අත් කර ගනිමිනි. එ.ජා.ප යට මන්ත්‍රී ආසන 14 ක් සහ ජ.වි.පෙ ට මන්ත්‍රී ආසන 3 ක් හිමි වීය.හම්බන්තොට දිස්ත්‍රික්කයෙන් එ.ජ.නි.ස යේ වැඩිම මනාප ලබා ගත්තේ හිටපු ඇමැති වී.කේ. ඉන්දිකය. මාතර දිසාවෙන් හේමාල් ගුණසේකර සහ ගාල්ල දිස්ත්‍රික්කයෙන් ශාන් විජයලාල් ද සිල්වා එ.ජ.නි.ස වෙනුවෙන් වැඩිම මනාප ලබා ගත්තේය.එ.ජා.ප. මාතර දිස්ත්‍රික් පළාත් සභා මන්ත්‍රී බුද්ධික පතිරණදකුණු පළාත් මැතිවරණයේ වැඩිම මනාප ප්‍රතිශතයක් හිමි කැර ගෙන තිබුණේ හිටපු ඇමැති වී.කේ. ඉන්දිකය. එ.ජා.ප ය වෙනුවෙන් ගාල්ල දිසා කණ්ඩායම් නායක ක්‍රිෂාන්ත පුෂ්පකුමාර සහ මාතර දිසා එ.ජා.ප කණ්ඩායම් නායක බුද්ධික පතිරණ වැඩිම මනාප ලබාගෙන තිබිණි.මේ අතර පසුගිය දිනවල මාධ්‍ය වාර්තා කළේ දකුණු පළාතේ නව මහ ඇමැතිවරයා ලෙස ශාන් විජයලාල් ද සිල්වා පත්වෙනු ඇති බවය. නොනිමි මෙහෙවර නිම කිරීමට දකුණේ ජනතා සහාය ලබා දෙන ලෙස ඉල්ලමින් ශාන් විජයලාල් තම මැතිවරණ සටන ගෙන ගියේය.දකුණු පළාත් මැතිවරණයේදී හිටපු පළාත් මන්ත්‍රීවරු 24 දෙනෙක් පරාජයට පත්වූහ. ජනතාවට නිසි සේවය ලබා නොදීම හේතු කොටගෙන ජනතා අධිකරණයේදී එම මන්ත්‍රීවරුන් 24 දෙනාට පරාජයේ දඬුවම ලැබී තිබිණි.දකුණු පළාත් සභා මැතිවරණයේ මනාප ගණන් කිරීමේ කටයුතු සිදු කෙරෙද්දී ඇමැති පියසේන ගමගේ, එ.ජා.ප. මන්ත්‍රී වජිර අබේවර්ධන සහ ගාලු දිසා එ.ජා.නි.ස. අපේක්ෂක නිශාන්ත මුතුහෙට්ටිගම සිටියේ එක තැනකට එක් වී සුහද කතා බහක නිරත වෙමිනි.හකීම් ගාල්ලඑජාපයට අහිමි කළාමේ අතරතුර ඉදිරි සතියේ දී එ.ජා.ප යේ පළාත් පාලන අනුකමිටුව රැස්වීමට නියමිත ය. එහිදී දකුණු පළාත් සභාවේ විපක්ෂ නායක ධූරය සහ විපක්ෂයේ ප්‍රධාන සංවිධායක ධූරය සඳහා එ.ජා.ප යෙන් තේරී පත් වූ මන්ත්‍රීවරුන් අතරින් දෙදෙනකු පත් කර ගැනීමට නියමිත ය.බොහෝ දුරට දකුණු පළාත් විපක්ෂ නායක ධූරය මාතර දිසා එ.ජා.ප කණ්ඩායම් නායක ලෙස කටයුතු කළ බුද්ධික පතිරණට හිමිවීමට නියමිත බව වාර්තාවේ. විපක්ෂයේ ප්‍රධාන සංවිධායක ධූරයට ගාලු දිසාවෙන් වැඩිම මනාප ලබාගත් ක්‍රිශාන්ත පුෂ්පකුමාර හෙවත් රත්තරන් නැමැත්තාට හිමිවීමට නියමිත බව එ.ජා.ප අභ්‍යන්තර ආරංචි මාර්ග හෙළි කළේ ය.මේ අතර එ.ජා.ප. මන්ත්‍රී වජිර අබේවර්ධන එ.ජා.ප යේ මූලිකත්වයෙන් පිහිටුවීමට නියමිත සන්ධානයට දෝෂාරෝපණය කරමින් සිටින බව වාර්තා වෙයි.මෙවර දකුණු පළාත් මැතිවරණයේ දී ගාල්ල ආසනය එ.ජා.ප යට අහිමි වූයේ ශ්‍රී ලංකා මුස්ලිම් කොංග්‍රසය වෙනම තරග කිරීම නිසා බව මන්ත්‍රී වජිර පවසන බව වාර්තා වෙයි. “හකීම් ගාල්ලේ ඡන්ද 2000 ක් කඩලා ගාල්ල ආසනය එ.ජා.පයට නැති කළා. මන්ත්‍රී වජිර පසුගියදා එ.ජා.ප මන්ත්‍රීවරුන් පිරිසක් හමුවේ කීවේ ය.සහන ගම්මානවලසුබසාධන කටයුතුආපදා කළමනාකරණ සහ මානව හිමිකම් ඇමැති මහින්ද සමරසිංහ පසුගියදා නිව්යෝර්ක් නගරයේ සංචාරයක නිරත වීය. ඇමැති මහින්දගේ එම සංචාරයේ අරමුණ වූයේ එක්සත් ජාතීන්ගේ සංවිධානයේ මහා මණ්ඩලයේ මානව හිමිකම් කමිටු රැස්වීමට සහභාගිවීම ය.එහිදී ඇමැති සමරසිංහ එම කමිටු රැස්වීමේදී විශේෂ දෙසුමක් ද පැවැත්වීය. “ශ්‍රී ලංකාවේ කාන්තා අභිවෘද්ධිය එම දෙසුම සඳහා මුල් වූ මාතෘකාවය. එහිදී කොටි සංවිධානයේ සිටි කාන්තා සෙබළියන් පුනරුත්ථාපනයට ගෙන ඇති පියවර ගැන ද ඇමැති සමරසිංහ එහිදී පැහැදිලි කළේ ය.ඇමැතිවරයා ගේ නිව්යෝර්ක් සංචාරයේදී එක්සත් ජාතීන්ගේ සංවිධානයේ මහලේකම් බෑන් කී මුන් සමඟ පැයක පමණ සාකච්ඡාවක්ද පැවැත්විණි. සහන ගම්මාන වල ජනතාවගේ සුබසාධන කටයුතු සඳහා ගෙන ඇති පියවර ඇමැතිවරයා එහිදී එක්සත් ජාතීන්ගේ සංවිධානයේ මහ ලේකම්වරයාට පැහැදිලි කළේ ය.පසුගිය දකුණු පළාත් සභා මැතිවරණයෙන් එජාපයට අත්වූයේ අන්ත පරාජයකි. ඊටත් වඩා එජාපයේ ඇතැම් ආසන සංවිධායකයන් ලබා ගත් මනාප සංඛ්‍යාව ද ඉතාම පහළ මට්ටමක පැවැතිණි. එජාපයෙන් පළාත් සභාවට තරග කළ ආසන සංවිධායකයන් නොවන අපේක්ෂකයෝ එජාප ආසන සංවිධායකයන්ට වඩා මනාප ලබා ගැනීම ද සුවිශේෂ සිදුවීමක් විය.එජාපයෙන් ගාලු දිසාවට තරග කළ එජාප අම්බලන්ගොඩ සංවිධායක උපාලි සිරිසුමන ලබා තිබුණේ 4000 ඉක්මවූ මනාප සංඛ්‍යාවකි. එජාප බළපිටිය සංවිධායක සසංක ජයසේකර, එජාප හබරාදුව සංවිධායක ලයනල් ඉපිලවත්ත යන එජාප ආසන සංවිධායකයන් ලබා තිබූ මනාප සංඛ්‍යාව වූයේ මනාප හාරදහස ඉක්මවූ සංඛ්‍යාවකි.මේ අතරතුර එජාප ආසන සංවිධායකයන් නොවන පළාත් සභා අපේක්ෂකයෝ ආසන සංවිධායකයන්ට වඩා මනාප ලබාගෙන තිබිණි. ඒ අතරතුරින් ආචාර්ය සම්පත් සුබසිංහආරච්චි නැමැති අපේක්ෂකයා ඉදිරියෙන් ම සිටියේ මනාප 11000 කට වැඩි ප්‍රමාණයක් ලබා ගනිමිනි.මේ අතරතුර ඉදිරි පාර්ලිමේන්තු මැතිවරණයට එජාපයෙන් තරග නොවැදීමට එජාප ගාලු දිසා සංවිධායකයන් බහුතරය තීරණය කර ඇතැයි වාර්තා වෙයි. උපාලි සිරිසුමන, සසංක ජයසේකර, ලයනල් ඉපලවත්ත එම තීරණයට එළඹ ඇති එජාප ආසන සංවිධායකයන් බව වාර්තා වෙයි.මීට අමතරව මෙවර දකුණු පළාත් මැතිවරණයෙන් ජය ලැබූ හබරාදුව හිටපු එජාප සංවිධායක මෛත්‍රී ගුණරත්න, අශෝක ධනවංශ, බන්දුලාල් බණ්ඩාරිගොඩ යන එජාප පළාත් මන්ත්‍රීවරුන් ද ඉදිරි පාර්ලිමේන්තු මැතිවරණයේදී අවස්ථාව ලැබුණ ද තරග නොකිරීමට තීරණය කර ඇති බව වාර්තා වෙයි.මේ නිසා ඉදිරි පාර්ලිමේන්තු මැතිවරණයේදී ගාලු දිසාවෙන් තරග කිරීමට එජාප අපේක්ෂකයන් ලෙස නවකයන් ඉදිරිපත් කිරීමට සිදුවෙනු ඇති බව එජාප අභ්‍යන්තර ආරංචි මාර්ගයක් හෙළි කළේය.ඉදිරි පාර්ලිමේන්තු මැතිවරණයකදී එජාපයට ජය ලැබිය නොහැකි නිසාත් ගාලු දිසාවෙන් එජාපයට මන්ත්‍රී ආසන හිමි වනුයේ දෙකක් හෝ තුනක් නිසාත් එජාප ආසන සංවිධායකයන් ඉදිරි පාර්ලිමේන්තු මැතිවරණයට ඉදිරිපත් නොවීමට එසේ තීරණය කර ඇත.හැමෝම එකට එකතුව වැඩ කරන්නමේ අතරතුර ගාල්ල ආසනය වෙනුවෙන් මෙවර ද එජාපයෙන් පළාත් මන්ත්‍රීවරයකු තේරී පත්වී නැති බව වාර්තා වෙයි. ඊට හේතු වී ඇත්තේ මෙවර පළාත් මැතිවරණයට ගාලු දිසාවෙන් ගාල්ල ආසනයෙන් සහ අක්මීමන ආසනයෙන් අපේක්ෂකයන් 13 ක් ඉදිරිපත් කිරීම නිසා මනාප ඡන්ද අපේක්ෂකයන් අතරේ බෙදී යාම බව වාර්තා වෙයි.ගිය ඉරිදා අරලියගහ මැදුරේදී ශ්‍රීලනිප ආසන සංවිධායකයන්ගේ රැස්වීමක් පැවැත්විණි. “හැමෝම එකට එකතු වෙලා වැඩ කරන්න පටන් ගන්න.” ජනාධිපතිතුමා ආසන සංවිධායකවරුනට කීවේ ඉදිරියේදී පැවැත්වෙන ඕනෑම මැතිවරණයකට මූණ දීමට සූදානම් වෙන ලෙසය.“හැමෝම වෙනදාට වඩා ගම්වලට ගිහින් ගම්වල තියෙන අඩුපාඩු ගැන සොයා බලලා ගම්වලට වැඩ කරන්න. එළඹෙන නොවැම්බර් මාසේ ශ්‍රීලනිප මහ සමුළුවේදී ඉදිරියට පවත්වන මැතිවරණය ගැන අප තීරණයක් ගන්නවා.” ශ්‍රීලනිප මහ ලේකම් ඇමැති මෛත්‍රීපාල සිරිසේන කියා සිටියේය.ආසන සංවිධායකයන්ගේ රැස්වීම අවසානයේ ඇමැති රංජිත් සියඹලාපිටිය, පාර්ලිමේන්තු මන්ත්‍රී දුලිප් විජේසේකර සහ වයඹ පළාත් සභා මන්ත්‍රී සනත් නිශාන්ත එක තැනකට වී කිසියම් සාකච්ඡාවක නිරතව සිටියහ.බස්නාහිර පළාත් ඇමැති උදය ගම්මන්පිල“රංජිත් ඇමැතිතුමාට නම් ඉතින් කෑගල්ලේ ගේමක් නැහැනේ.” වයඹ පළාත් මන්ත්‍රී සනත් නිශාන්ත කීවේය. “ඇමැතිතුමා හදන්නේ කෑගල්ලෙන් පළමුවෙනියා වෙන්ඩ නේද” මන්ත්‍රී දුලිප් විජේසේකර කීවේ සිනහ වෙමිනි. ඇමැති සියඹලාපිටිය ඊට පිළිතුරු දුන්නේ සිනහවකිනි.ඉන්දියාවේ නියෝජ්‍ය මහකොමසාරිස්ගේ නිවෙසේ ගිය ඉරිදා රාත්‍රී භෝජන සංග්‍රහයක් පැවැත්විණි. භෝජන සංග්‍රහය පැවැත්වීමට හේතු වූයේ මෙරට උතුරේ සහන ගම්මානවල සංචාරය කිරීමට පැමිණි ඉන්දියා රජයේ ඇමැතිවරුන් සහ තමිල්නාඩු ප්‍රාන්තයේ මන්ත්‍රීවරුන් පිරිසක් වෙනුවෙනි.කොටි සංවිධානය සමඟ ශ්‍රී ලංකා හමුදාවන් අවසන් සටන සිදු කළ ස්ථානය දැක බලා ගැනීම ද ඉන්දීය මැති ඇමැති පිරිසේ තවත් අරමුණක් විය.රාත්‍රී භෝජන සංග්‍රහයට තවත් අමුත්තෝ කීප දෙනෙක් සහභාගී වූහ. බස්නාහිර පළාත් ආණ්ඩුකාර අලවි මවුලානා, ජාතික හෙළ උරුමයේ නීති උපදේශක පළාත් ඇමැති උදය ගම්මන්පිල, එ.ජා.ප නියෝජ්‍ය නායක කරූ ජයසූරිය, එ.ජා.ප මන්ත්‍රි රවි කරුණානායක, රෝසි සේනානායක, ආරමුගම් තොණ්ඩමන්, රවුෆ් හකීම් සහ ෆ්ලොට් නායක සිද්ධාර්ථන්, ආර්. සම්බන්දන් ඊට සහභාගී වූහ.ශ්‍රී ලංකාවට එරෙහි මාධ්‍ය යුද්ධයක්ඉන්දියාවේ සිට පැමිණි නියෝජිත පිරිසට මෙරට දේශපාලන නායකයින් හඳුන්වා දීමෙන් පසුව භෝජන සංග්‍රහය ඇරැඹිණි. ඉන්දීය නියෝජිත පිරිස ආණ්ඩුකාර අලවි මවුලානාගෙන් සහ පළාත් ඇමැති උදය ගම්මන්පිලගෙන් විවිධ දේ විමසූහ.ඉන්දීය නියෝජිත පිරිසගේ ප්‍රශ්න ගැන පළාත් ඇමැති උදය ගම්මන්පිල සාවධානව අසාගෙන සිටියේය. ඉන් අනතුරුව ඇමැති ගම්මන්පිල පැහැදිලි කළේ පළාත් සභා ක්‍රමයේ ඉතිහාසය සහ එහි ඇති ප්‍රායෝගික නොවන කරුණු ගැනයි.”ශ්‍රී ලංකාවේ දෙමළ ජනතාව ගැන තමිල්නාඩු මාධ්‍ය පෙන්වන චිත්‍රයට හාත්පසින්ම වෙනස් චිත්‍රයක් අපි උතුරේ සහන ගම්මානවලදී සියැසින් ම දැක ගත්තා. ලංකාවට එරෙහිව තමිල්නාඩුවේ සහ බටහිර රටවල තිබෙන්නේ මාධ්‍ය යුද්ධයක්” තමිල්නාඩු මහ ඇමැති කරුණානිධිගේ දියණිය කනිමෝෂි කියා සිටියා. සහන ගම්මානවල සිටි 10,000 පිරිසක් අතුරුදන් බවට මාධ්‍ය වාර්තා පළවුණා. ඒ ගැනද කරුණා නිධිගේ දියණිය ප්‍රශ්න කළාය.ඊට පිළිතුරු දුන්නේ ප්ලොට් සංවිධානයේ නායක සිද්ධාර්ථන්ය. “ඒ කතාවේ කිසිම සත්‍යතාවක් නැහැ. යටත් වුණ එල්.ටී.ටී.ඊ. සාමාජිකයන් පුනරුත්ථාපනයට යොමු කැර තිබෙනවා.” අඹේපුස්ස සහ තවත් කඳවුරුවල ඔවුන් රඳවා තිබෙනවා.” ප්ලොට් නායක සිද්ධාර්ථන් පිළිතුරු දුන්නේය.“ඒක නෙවෙයි ප්‍රශ්නය ගම්මන්පිලගේ හෙළ උරුමය තමිල්නාඩුව ගැන බයෙන් ඉන්නේ. ඔබතුමියට පුළුවන් ඒ බය නැති කරන්න.” ප්ලොට් නායක සිද්ධාර්ථන් තමිල්නාඩු මහ ඇමැති කරුණානිධිගේ දියණිය කනිමෝෂිට කීවේය.”අවතැන්වූවන්ට අප සිතා හිටියාට වඩා හොඳ පහසුකම් තිබෙනවා. ඒත් සහන ගම්මානවල ජනතාව මුල් ගම්බිම්වල පදිංචි කිරීම කොහොමද වෙන්නේ” කනිමෝෂි යළිත් ප්‍රශ්න කළාය. ඊට පිළිතුරු දුන්නේ බස්නාහිර පළාත් ඇමැති උදය ගම්මන්පිලය.”එල්.ටී.ටී.ඊ. යේ පළමු පෙළ නායකයන් විනාශ වුණාට දෙවන පෙළ සහ තෙවන පෙළ නායකයන් අවතැන්වූ කඳවුරුවල සාමාන්‍ය ජනතාව අතර ඉන්න පුළුවන්. ඒ වගේම ජනතාව නැවත පදිංචි කිරීමට අවශ්‍ය යටිතල පහසුකම් ඇති කිරීමට කාලයක් ගත වෙනවා.” ඇමැති ගම්මන්පිල පිළිතුරු දුන්නේය.මධ්‍යම රාත්‍රිය වෙනතුරු සාදය පැවැති අතර මධ්‍යම රාත්‍රිය උදා වෙද්දී හිටපු ඉන්දීය මහකොමසාරිස් ආලෝක් ප්‍රසාද් ද මේ සාදයට පැමිණියේය.”මට මේ සාදයට එන්න වාසනාව ලැබුණේ මගේ සුරතල් බල්ලා නිසා. මම ඉන්දියාවට යන්න හිටියේ දවස් කීපයකට කළින්. ඒත් යන්න බැරි වුණා. මගේ සුරතල් බල්ලා එක්කගෙන යන්න පුළුවන් ගුවන් යානයක් එන්න ප්‍රමාද වුණා” හිටපු ඉන්දීය මහ කොමසාරිස්වරයා කීවේ කවුරුත් සිනහ ගස්සවමිනි.ඕනෑම මැතිවරණයකටඅපි ශක්තිමත්ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ පසුගියදා (16) සවස විදෙස්ගත විය. ඒ බ්‍රිතාන්‍යය, ඉතාලිය සහ ප්‍රංසය යන රටවල ශ්‍රී ලාංකික සංවිධාන රැසකින් සහ ජාතික නිදහස් පෙරමුණේ එම රටවල ශාඛාවලින් ලත් ඇරැයුම් අනුවය. ඔක්. 16 සිට 26 වැනිදා දක්වා යොදා ගෙන ඇති මෙම සංචාරයේදී ලාංකික ජනතාව සංවිධානය කරන ජනහමු රැසකට විමල් වීරවංශ මන්ත්‍රීවරයා සහභාගි වීමට නියමිතය.සෙනසුරාදා සහ ඉරිදා දෙදින ලන්ඩනයේ ගත කරන විමල් වීරවංශ එහිදී ලන්ඩනයේ ජාතික නිදහස් පෙරමුණු ශාඛාව, ශ්‍රී ලංකා නිදහස් පක්ෂ ශාඛාව සහ ත්‍රස්ත විරෝධි ශ්‍රී ලාංකික එකමුතුව සංවිධානය කරනු ලබන “ශ්‍රී ලංකාවට එරෙහි විදේශීය බලපෑම් පරාජය කරමු!” තේමාව යටතේ දේශන කීපයක් පවත්වනු ලබයි.19 වැනිදා ඉතාලියේ රෝම නගරයේදී ජාතික නිදහස් පෙරමුණු ඉතාලි ශාඛාව සංවිධානය කරනු ලබන ජනහමුවකට ද විමල් වීරවංශ සහභාගි වීමට නියමිතයි. ඔක්. 23, 24 දෙදින ප්‍රංසයේ පැරිස් නුවර දී දේශ හිතෛශි ජාතික ව්‍යාපාරයේ පැරිස් ශාඛාව සංවිධානය කරන දේශන කීපයකට මන්ත්‍රී වීරවංශ සහභාගි වීමට නියමිතය.ජාතික නිදහස් පෙරමුණේ දේශපාලන මණ්ඩලය පසුගිය 14 වැනිදා බත්තරමුල්ලේ එම පක්ෂයේ ප්‍රධාන කාර්යාලයේදී රැස් විය. එහිදී මූලික වශයෙන් සාකච්ඡාවට භාජනය වූයේ ඉදිරියේදී පැවැත්වීමට නියමිත කවර හෝ මැතිවරණයකට මුහුණ දිය යුතු ආකාරය ගැනය.“මොන මැතිවරණය ආවත් අපි ශක්තිමත්ව මුහුණ දිය යුතුයි. එනිසා කඩිනමින් පක්ෂයේ දිසා සභා පිහිටුවීම සිදු කළ යුතුය. දැනට අපි ගම්පහ දිසා සභාව සහ අනුරාධපුර දිසා සභාව පිහිටුවා අවසන්. ගම්පහ දිස්ත්‍රික්කයේ සියලු ආසනවලට සංවිධායකයන් පත්කර අවසන්.අනෙකුත් දිසා සභා සියල්ල නොවැම්බර් මුල් සතිය අවසන් වීමට පෙර පිහිටුවිය යුතුය.” ප්‍රධාන ලේකම්, සංචාරක අමාත්‍ය නන්දන ගුණතිලක අවධාරණය කළේය. ඒ අනුව ජා. නි.පෙ. ඉදිරි දිසා සභා සියල්ල ලබන සති තුන ඇතුළත පිහිටුවීමට සැලැසුම් සකස් විය.ගොවීන්ට යහපතක් නම්ඕනෑ චෝදනාවක්කෘෂිකර්ම සහ ගොවිජන සේවා ඇමැති මෛත්‍රිපාල සිරිසේනගේ අදහසකට අනුව මේ දිනවල පොළොන්නරුව කදුරුවෙල බීජ ගොවිපළේ දැවැන්ත කෘෂිකර්ම අලෙවි පොළක් සංවිධානය කැර තිබේ. එම ප්‍රදර්ශනය විවෘත කෙරුණේ ගිය බ්‍රහස්පතින්දාය. ඒ සබරගමුව මහ ඇමැති මහීපාල හේරත් සහ වෙළෙඳ සහ පාරිභෝගික කටයුතු ඇමැති බන්දුල ගුණවර්ධන අතිනි.මහ ඇමැති මහිපාල සහ බන්දුල ගුණවර්ධන යන ඇමැතිවරු ප්‍රදර්ශන භූමියට ළඟාවීමට පෙර මෛත්‍රීපාල සිරිසේන ඇමැතිවරයා ප්‍රදර්ශන භූමියට පැමිණ සිටියේය.ප්‍රදර්ශන භූමියේ ඇවිද යමින් ඇමැති මහිපාල සහ ඇමැති බන්දුල අධ්‍යයනය කළේ මෑතකදී දියුණු කර ඇති වැඩි අස්වැන්නක් ලබා ගත හැකි එළවලු පලතුරු වගා කිරීමේ ක්‍රමය ගැනය. ප්‍රදර්ශන භූමියේ පැවැති උත්සවයේදී සුපුරුදු පරිදි ඇමැති බන්දුල පුවත්පත් කාටුන් ශිල්පීන් ගැන කථා කළේය. “කාටුන් කාරයෝ මගේ සරම ගලවන්න උත්සාහ කරනවා.හැබැයි මගේ ගැලවෙන සරමෙන් මේ රටේ ගොවියන්ට සෙතක් වෙනවානම් මට ඒකත් ඉවසන්න පුළුවන්.” ඇමැති බන්දුල කියා සිටියේ තමන් කොතරම් දෝෂදර්ශනයට ලක්වූවත් තමන්ගේ ක්‍රියා කලාපයන් නිසා රටට ගොවි ජනතාවට යහපතක් වේ නම් චෝදනා ඉවසා දරාගෙන සිටීමට තමාට හැකි බවය.දකුණු පළාත් මැතිවරණය පැවැති ගිය සෙනසුරාදා එජාප නායක රනිල් වික්‍රමසිංහ, නියෝජ්‍ය නායක කරූ ජයසූරිය සහ එජාප මහ ලේකම් තිස්ස අත්තනායක සිටියේ එජාප සිරිකොත මූලස්ථානයේය.එජාප නායක රනිල් එදින ගාලු දිසා එජාප නායක මන්ත්‍රී වජිර අබේවර්ධන, හම්බන්තොට දිසා එජාප නායක සජිත් පේ‍්‍රමදාස සහ මාතර දිසා එජාප නායක සාගල රත්නායක සමඟ මැතිවරණ කටයුතු ගැන දුරකථනයෙන් තොරතුරු හුවමාරු කර ගත්හ. විශේෂයෙන් මැතිවරණ ප්‍රචණ්ඩ ක්‍රියා සිදු වුවහොත් ගත යුතු ක්‍රියාමාර්ග ගැන උපදෙස් දීමට එජාප නායක රනිල් සූදානමින් සිටියේය.එජාපය පරාජයට හේතු සොයයිමේ අතර ගිය ඉරිදා එජාප නායක රනිල් කේම්බ්‍රිජ් ටෙරස් වෙත එජාප ප්‍රධානීන් කිහිප පොළක් කැඳවා තිබිණි. නියෝජ්‍ය නායක කරූ ජයසූරිය, මහ ලේකම් තිස්ස අත්තනායක, රවි කරුණානායක සහ රේණුකා හේරත් එම පිරිසට අයත් වූහ. “මේ මැතිවරණයේදී රජය තමන්ගේ මුළු බලයම යෙදුවා. එජාපයට මේ ප්‍රතිඵල ගැන සතුටු වෙන්නත් බැහැ” එජාප නායක රනිල් කියා සිටියේය.“එක්සත් ජනතා නිදහස් සන්ධානයේ මැතිවරණ ව්‍යාපාරය ජනාධිපතිතුමා මෙහෙයවීම අනුමත කරන්න බැහැ. හරිනම් අගමැති රත්නසිරි වික්‍රමනායකයි මැතිවරණ ව්‍යාපාරය මෙහෙයවිය යුතුව තිබුණේ.” එජාප මහ ලේකම් තිස්ස මැතිවරණ පරාජය වසා ගැනීමට හේතු ඉදිරිපත් කළේය.මේ අතරතුර එජාපයේ මූලිකත්වයෙන් පිහිටුවීමට යන සන්ධානයට එරෙහිව හඬ නැඟීමට එජාප කැරැළිකාර මන්ත්‍රී පිල ගිය සතියේ තම සැලැසුම් සකස් කැර ඇතැයි වාර්තා වෙයි. මේ අතරතුර මේ මස 25 දාට එජාපයේ පොදු සන්ධානය එළි දැකීමට නියමිත බව ද වාර්තා වෙයි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910181</link>
    <topic>බටහිර රටවල තණ්හාව ආසියාවේ අපටත් ප්‍රශ්න ඇති කළා</topic>
    <author/>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලි- ජනාධිපතිඅටවැනි ආසියානු සහයෝගිතා අමාත්‍ය සමුළුව අමතමින් ජනාධිපතිතුමා කළ සම්පූර්ණ කතාව‘අප සැම අයිති ආසියාවට, අපට ආඩම්බර විය හැකි ඉතා අනර්ඝ විවිධත්වයෙන් යුතු ඉතිහාසයක් තියෙනවා. ලොව ප්‍රධාන ආගම්වන බුද්ධාගම, ක්‍රිස්තු ධර්මය, හින්දු ආගම සහ ඉස්ලාම් ධර්මය ආරම්භ වුණේ ආසියාවේ. ඉතිහාසයේ විවිධ අවස්ථාවන්වලදී ශිෂ්ටාචාර රාශියක් මේ පොළොවේ ගොඩනැඟිලා තිබෙනවා. එම ආභාෂය අදත් ආසියාතිකයින්ගේ ඉරණම තීරණය කරනවා.ඈත අතීතයේ දී ආසියාකරයේ ම මනා සම්බන්ධතාවක් තිබුණා. සේද මාවත අප යුරෝපය සමඟ සම්බන්ධ කළා. මේ සේද මාවතින් ශ්‍රී ලාංකීය කුළුබඩුවල රසය යුරෝපය දක්වා පැතිරුණා.ඈත පෙරදිග වෙළෙඳුන් අපේ දිවයිනට පැමිණියේ වෙළෙඳාම සඳහා. ඈත අතීතයේ පැවැති සහයෝගීතාව යළි පණ ගන්වන්නට ආසියා සහයෝගීතා සංවාදය සංකල්පය ඉතා වැදගත් වෙනවා.8 වැනි ආසියා සහයෝගීතා සංවාදයේ තේමාව වන ආසියාවේ සාරය තුළින් ලෝක ආර්ථිකය පණගැන්වීම සහ සංවර්ධනය යන්න ඉතාම කාලෝචිතයි. ලෝක ජනගහනයෙන් සියයට 60 කට වඩා ආසියාවේ ජීවත් වෙනවා.මධ්‍යම පංතියේ ශීීඝ්‍ර වර්ධනය නිසා ලෝකයේ හොඳ වෙළෙඳපළක් බවට ආසියාව පත්වෙනවා. ඍජු විදේශ ආයෝජන විශාල වශයෙන් ආසියාවට හිමිවනවා. ලෝක නිෂ්පාදනයෙන් සියයට 30 කට පමණ ආසියාව දායක වනවා.එසේම විශාල ස්වභාවික සම්පත් හා පුනර්ජනනීය බලශක්තියෙන් අනූන නිෂ්පාදනයට හැකියාව තිබෙනවා. ආර්ථික වශයෙන් විශාල ලෙස ආසියා මහද්වීපයට ශක්තිය තිබෙනවා. මෙය අපේ ශ්‍රේෂ්ඨ ජයග්‍රහණයන්ගේ සහ නව ශක්තීන්ගේ බලාපොරොත්තුවයි.කෙසේ හෝ අප අමතක නොකළ යුතුයි අප විවිධ ප්‍රශ්නවලට මුහුණ දෙමින් සිටින බව. විශේෂයෙන් ලෝක ආර්ථිකය පසුගිය දශක කිහිපය තුළ නොවූ විරූ අයුරින් දැඩි තර්ජනයට ලක්වීම. එමඟින් අපනයනය මත රඳා පවතින ආර්ථිකවලට වන බලපෑම සුළු පටු නොවෙයි.මේ අර්බුදය ආසියාතික කලාපයට පිටස්තර බලවේග විසින් පැටවූ ;දයක්. වෙනත් අය ඇති කළ ගැටලුව නිසා අපේ ආර්ථිකය යළි නඟා සිටුවීමට ඔවුන් උර දිය යුතුයි. බටහිර ප්‍රධාන රටවල රෙගුලාසි හීනත්වය සහ එයින් ඇතිවූ තන්හාව නිසා ආසියාවේ රටවල් මෙන්ම ලොව අනෙකුත් රටවල් ද දැඩි දුෂ්කරතාවලට මුහුණ දී සිටිනවා. එම නිසා මෙම අභියෝගවලට නව විසඳුම් සෙවිය යුතුයි.කලාපයේ වෙළෙඳාම ව්‍යාප්ත කිරීමෙන් හා අපගේ මුල්‍ය වෙළෙඳපොළේ බලපෑම තුළ මෙය අභියෝගයක් නොව අවස්ථාවක් ලෙස අප භාර ගත යුතුයි. එවැනි ක්‍රියාමාර්ග මඟින් ලෝක ආර්ථිකය යහපත් කිරීමට අපට තරගකාරීත්වය වර්ධනය වනවා පමණක් නොව අපගේ අනෙකුත් කලාප සමග වැදගත් සබඳතා ඇති කර ගැනීමට හේතු වනවා. මෙම කාරණාව ආසියානු සහයෝගිතා සංවාදයේ අවධානය දිනා ගත යුතු වනවා.අප මහද්වීපය මුහුණ දෙන තවත් ගැටලුවක් වන්නේ දරිද්‍රතාවයයි. සැලකිය යුතු පිරිසක් අවස්ථා හා වරප්‍රසාද අහිමිව ආර්ථිකමය හා සාමාජමය වශයෙන් පීඩා විඳිනවා. ආසියා සහයෝගිතා සංවාදයේ තවත් සුවිශේෂි අරමුණක් වන්නේ දරිද්‍රතාවය පිටු දැක ජීවන තත්වය ඉහළ නැංවීමයි.මෙම ප්‍රශ්නය විසඳීම අපගේ වගකීමයි. මෙය කළ හැක්කේ පහළ මට්ටමේ සාර්ථක වූ ආකෘති හොඳින් අධ්‍යයනය කිරීම මඟින්. අපගේ මහද්වීපයේ අත්දැකීම් තුළින් අපට ඉගෙන ගැනීමට බොහෝ දේ තිබෙනවා. උදාහරණයක් ලෙස ශ්‍රී ලංකාවේ සමෘද්ධි වැඩසටහන තුළින් අපිට ඉගෙනගත හැකි දේ බොහොමයක් තියෙනවා.අන්තර්ජාතික මුල්‍ය ආයතනවල අන්‍යොන්‍ය අවබෝධය සහ සහයෝගය වඩා වැදගත් බව කිව යුතුයි. සැම රටකම පවතින දරිද්‍රතාවයේ මට්ටම වෙනස් වෙනවා. අවශ්‍යතා එකිනෙකට වෙනස් හා යම් සමානකම් තිබුණත් සියල්ලන්ටම එක විසඳුමක් දිය නොහැකියි. අපට උදව්වට එන අය මෙය හොඳින් මතක තබා ගත යුතුයි.අන්තර්ජාතික මුල්‍ය ආයතන දැන් අපගේ කලාපයේ ප්‍රබල භූමිකාවක් බවට පත්ව තිබෙනවා. ඔවුන් දෙන ආධාරවලට කොන්දේසි පැනවීම තුළින් සිදුවන අසීරුතා පිළිබඳ ඔවුන් සැලකිලිමත් විය යුතුයි. මෙවැනි කොන්දේසි මඟින් දරිද්‍රතාව පිටුදැකීම වන්දියක් ලෙස තබාගත යුතු නැහැ.මෙම ආයතනවලට වැටහිය යුතුයි සංවර්ධිත ආර්ථික විසින් ඔවුන්ට ම ලබා දෙන සහනාධාර මගින් සිදුවන අසාධාරණය. ඔවුන් ඒ අතර සංවර්ධනය වන රටවලට කියනවා සහනාධාරවලින් ඉවත් වෙන්න කියලා. එසේම සංවර්ධනය වෙමින් පවතින රටවලට සහනාධාර ලබාදීමේ දී එම ආර්ථිකයන් සංවර්ධනයේ දී මුහුණ දෙන අභියෝග කෙරෙහි ද විශේෂ අවධානය යොමු විය යුතුයි.ලංකාවේ අත්දැකීම් ගැන සලකා බැලුවොත් මා 2005 ජනාධිපතිවරණයට තරග කරන විට මහින්ද චින්තනය නම් මාගේ ප්‍රතිපත්ති ප්‍රකාශයට අනුව මෙම අභියෝග ජය ගැනීමට නිදහස් වෙළෙඳ ආර්ථිකයේ යහපත් ගුණාංග තම දේශීය ආර්ථික ක්‍රියාකාරකම් වලට අන්තර්ගත කළා.ආර්ථිකයන් සංවර්ධනය කිරීම සහ කුඩා හා මධ්‍යම ව්‍යාපාරවලට දිරි දීම යන කරුණු අපගේ ප්‍රතිපත්තියේ ප්‍රධාන අංග වනවා. ඉන් සමබර හා නවීන ක්‍රමවේදයන් ස්ථාපනය වීම තුළින් දේශීය රටේ ව්‍යාපාරවලට සහාය දෙන අතරතුර විදේශ ආයෝජනවලට ද ඇරයුම් කිරීම උනන්දු කරවීම ඒ තුළින් සිදු වෙනවා.දරිද්‍රතාවය පිටු දැකීමට අපි තවත් අංශ රැසක් සංවර්ධනය කරනවා. අප වියදමක් දරනවා යටිතල පහසුකම් නඟාසිටුවීමට මෙන්ම තොරතුරු තාක්ෂණයේ ප්‍රගතිය වෙනුවෙන්. අපගේ ආර්ථිකයේ කොඳුනාරටිය වන ගම්බද වැසියන් සවිබල ගැන්වීමට අප පියවර ගන්නවා. රැකියා අවස්ථා වර්ධනය කළ හැකි සංචාරක අංශය ගැනත් අපි අවධානය යොමු කරනවා.පසුගිය දශක දෙක හමාරක පමණ කාලය තුළදී ශ්‍රී ලංකාවට ප්‍රධාන වශයෙන් බලපෑ ප්‍රශ්නයක් වූයේ නොයෙක් බාධක මැද එහි ස්වෛරීත්වය හා භෞමික අඛණ්ඩතාවය සුරැකීමයි. ඒ නිසා අප රට සහ එහි වැසියන් ආරක්ෂා කිරීමට අපිට වැඩි අවධානයක් යොමු කිරීමට සිදුවුණා.1948 දී අප රට නිදහස ලැබීමෙන් පසු විවිධ ක්ෂේත්‍රයන් හි අත්කරගෙන තිබූ ප්‍රගතිය ත්‍රස්තවාදී උවදුර නිසා පසු බැස්සා. ශ්‍රී ලංකාවට තම විභවයන් ජයගැනීමේ බලාපොරොත්තුව සාක්ෂාත් කරගැනීම සඳහා ත්‍රස්තවාදය මුලිනුපුටා දැමිය යුතුව තිබුණා.එම නිසා මෙය මගේ රජය බලයට පත්වූ වහාම ගත් වැදගත් තීරණයක්. නමුත් එසේ කිරීමට පෙර සාමකාමීව මේ ප්‍රශ්නය නිරාකරණය කිරීමට අප සියළු මාවත් සෙව්වා.2009 මැයි 18 වැනි දා අන්තර්ජාතික ප්‍රජාවේ ඇතැම් කොටස් කිසිදා කළ හැක්කක් නොවන බව පැවසුවත් අපි ත්‍රස්තවාදයට එරෙහිව ජයගත්තා. නමුත් මෙම ජයග්‍රහණය සියලුම සාධක නොතකා කළ ජයග්‍රහණයක් නොවෙයි. ත්‍රස්තවාදීන් ඔවුන් මිනිස් පලිහක් වශයෙන් යොදාගත් අවස්ථාවේදිත් අහිංසක සිවිල් වැසියන්ගේ ආරක්ෂාව සහ සුබසාධනය ගැන අප දැඩි අවධානය යොමු කළා.ප්‍රජාතන්ත්‍රවාදිව පත්වූ රජයක් වශයෙන් අපට උදාර වගකීමක් තිබුණා සිවිල් වැසියන් ත්‍රස්තවාදී ග්‍රහණයෙන් නිදහස් කරගැනීමට. මෙයට ඉවසීමෙන් යුතු දීර්ඝ කාලීන යුද මෙහෙයුමක් සිදු කිරීමට අවශ්‍ය වුණා. එය මා හොඳින් හිතා මතා ගත් තීරණයක්.සියලු ශ්‍රී ලාංකිකයින් ජාති ආගම් භේදයෙන් සහ භාෂාව නොසලකා සියල්ලන්ටම එක ලෙස සැලකීමට මා සහ මගේ රජය නිතර කැපවි සිටිනවා. මේ නිසා තමයි ත්‍රස්තවාදය ඉතා දරුණු ලෙස පවතිද්දිත් හමුදාවේ මානුෂික මෙහෙයුම් අතරවාරයේදී සිවිල් ජනතාවගේ ආරක්ෂාව සහ සුබසාධනය වෙනුවෙන් කැපවුණේ.දිවයිනේ යම් ප්‍රදේශවලට බලපෑ ගැටුම්කාරි තත්ත්වය අවසාන කිරීම මව්බිමේ ප්‍රබෝධයට හේතු වී තිබෙනවා. මගේ රජය දැන් ත්‍රස්තවාදයෙන් විනාශ වූ යටිතල පහසුකම් යළි නඟා සිටුවීමට මෙන්ම ආර්ථික සංවර්ධනයට වෙහෙස දරනවා. අප මානව අයිතින් හා අනෙකුත් මූලික අයිතින් අපගේ ජනතාවට ලබාදීමට කටයුතු කරනවා.ත්‍රස්තවාදය නිසා උතුරු හා නැඟෙනහිර පළාත්වල ප්‍රජාතන්ත්‍රවාදයට දරුණු හානි සිදුව තිබෙනවා. මම ආඩම්බරව කියා සිටිනවා මගේ රජය එම පළාත්වලට මේ මූලික අයිතිය යළි ලබාදී තිබෙනවා කියා. උතුරේ හා නැඟෙනහිර අප මැතිවරණ පැවැත්වුවා.සටන්කාමීන් සිය අවි බිම තබා ප්‍රජාතන්ත්‍රවාදී මාවතට එලඹ සිටිනවා. ඔවුන් දැන් පළාත් හා ජාතික මට්ටමින් ව්‍යවස්ථාදායකයේ සාමාජිකයින් බවට පත්වෙලා තියෙනවා.අපගේ ප්‍රමුඛ අවධානය යොමු වන්නේ ත්‍රස්තවාදය නිසා අවතැන් වූවන් ඉක්මනින් තම ගම් බිම්වල පදිංචි කිරීමයි. බොහෝ දෙනා සිතනවාට වඩා එය අසීරු කර්තව්‍යයක්. ප්‍රජාතන්ත්‍රවාදී රජයක මූලික අරමුණ වන්නේ අවතැන් වූවන් තාවකාලික නවාතැන් වලින් ඉතා ඉක්මනින් එලඹෙන පළමු අවස්ථාවෙන්ම ඔවුන්ගේ නිවාසවලට යැවීමයි.නමුත් නැවත පදිංචි කිරීම පරිස්සමෙන් ක්‍රියාවට නැංවිය යුතුයි. ත්‍රස්තවාදීන් විසින් මීට පෙර කෘෂිකාර්මික වැනි ආර්ථික කටයුතු සඳහා යොදා ගත් ගොවි බිම්වල විශාල වශයෙන් බිම් බෝම්බ අටවා තිබෙනවා. එම බිම් බෝම්බ ඉවත් කළ යුතුයි. නමුත් බිම් බෝම්බ ඉවත් කිරීමට කල් ගතවනවා. එය වැරැදීම් අවම කොට පරෙස්සමෙන් කළ යුතුයි.ත්‍රස්තවාදයට පසු අප ගන්නා ක්‍රියාමාර්ග කෙරෙන්නේ අපගේ වසර 2500 ක් පැරැණි ඉතිහාසයෙන් ගත් ආදර්ශ අනුවයි. මේ රටේ ශිෂ්ටාචාරය ගොඩනැඟී ඇත්තේ බුදු දහමේ එන හරය වන සියලු දෙනාට දක්වන කරුණාව හා ඉවසීම මතයි. ශ්‍රී ලංකාව සියලුම ජාති හා ආගම්වල අනන්‍යතාවට ගරු කරනවා. අප දැන් ත්‍රස්තවාදය තුරන්වූ කාලයක සිටින බැවින් අප රජය මුළු මහත් රටේ ම සහයෝගය ඇතිව ඉතා ඉක්මනින් පුනරුත්ථාපන සහ ප්‍රතිසංධාන කටයුතු වෙනුවෙන් ක්‍රියා කරනවා.අප විශ්වාස කරනවා ත්‍රස්තවාදය පරාජය කිරීම අන්තර්ජාතික ප්‍රජාවටත් හොඳ උදාහරණයක් වන බව. අපට ලොව මිත්‍ර රටවල සහයෝගය ලැබුණා සේම ප්‍රධාන වශයෙන් ජයග්‍රහණයට හේතු වූයේ අපගේ උත්සාහයයි. බොහෝවිට මින් නිගමනය කළ හැක්කේ රටක ප්‍රශ්න විසඳිය හැක්කේ් රට පිළිබඳ හොඳින් දන්න පිරිසකට පමණයි. සත්‍ය අවබෝධ වූ පිරිසකට පමණයි. එනම් රටේ ම මිනිස්සුන්ට පමණයි.මම ආසියා සහයෝගිතා සංවාදයේ රටවල් වලට ආරාධනා කරනවා අප රටේ පශ්චාත් අර්බුදකාරී වාතාවරණයෙන් පසු එළඹෙන අවස්ථාවන් ගෙන් ප්‍රයෝජන ගන්නා ලෙස. සියලු මිනිස් අභිලාෂයන්ගේ මෙන් අප ආසියාතිකයින් වශයෙන් අපගේ දර්ශනය විය යුත්තේ සාමූහික ප්‍රයත්නයන් තුළින් අනාගත සාමය සහ සංවර්ධනය ළඟාකර ගැනීමයි.පසුගිය වසර 7 ක කාලය තුළදී ආසියානු සහයෝගිතා සංවාදයේ සහයෝගය සඳහා ක්ෂේත්‍ර 20 ක් හඳුනාගෙන තිබෙනවා. දැන් අවධානය යොමු කළ යුත්තේ ඒ ගත් තීරණ ක්‍රියාත්මක වනවා දැයි සොයා බැලීමටයි.මෙම සංවාදය හොඳ ගමන් මගක යනවා. එමඟින් අපගේ ජනතාව තුළ ආසියානු සහයෝගිතා සංවාදය පිළිබඳව යළි විශ්වාසය ගොඩනැඟේවී. ඔබගේ සාකච්ඡාවලට වැදගත් යැයි සිතන අදහස් කිහිපයක් මම දැන් අවසාන වශයෙන් සඳහන් කරන්නම්.ආසියානු සහයෝගිතා සංවාදය වසර 7 ක් පැවැත්වීමත් සමඟ එහි නිල ව්‍යුහයක් තිබිය යුතුයි. එමඟින් අපගේ දර්ශනය සාක්ෂාත් කර ගැනීමට ඉවහල් වේවි. මේවා අතරට කාලගුණ විපර්යාසවලින් වන හානිය සාර්ථකව අවම කිරීම, පරිසරය සුරැකීම, තිරසාර සංවර්ධනය, රැකියා අවස්ථා වැඩි කිරීම, ආහාර සුරක්ෂිතතාවය වැඩි කිරීම, සාක්ෂරතාවය වර්ධනය කිරීම සහ ස්ත්‍රී පුරුෂ සම තැන ඇති කිරීමේ අවශ්‍යතාව.අපගේ දැඩි අවධානය යොමුවන්නේ ගෝලීය ලෙස සැමට බලපාන කාලගුණ විපර්යාස සහ ආහාර සුරක්ෂිතභාවය පිළිබඳවයි.අවසාන වශයෙන් අප අවධානය යොමු කළ යුතු වන්නේ ආසියානු සහයෝගිතා සංවාදයට වඩාත් විශාල දේශපාලන දර්ශනයක් අවශ්‍ය බවයි. මේ නිසා මම යෝජනා කරනවා රටේ නායකත්ව මට්ටමින් හෝ රාජ්‍ය මට්ටමින් රැස්වීම් පැවැත්වීමට.විවිධ පෙරමුණු හා සීමා වලින් එල්ල වී තිබෙන තර්ජන හමුවේ ආසියාව තම නිදහස යළි දිනා ගැනීමට උත්සාහ දැරිය යුතුයි. ආසියාතික රටවලට තමන්ගේ ජනතාවගේ සහයෝගීතාව එක්සත් බව ඉතිහාසයේ උරුමයන් සහ හැකියාවන් මත රඳා පැවැතීම මඟින් යළි නැඟී සිටිය හැකියි.20 වන ශත වර්ෂයේ දී ආසියාව නිදහස ලැබුවා. පෙර පරම්පරාවල දේශ පේ‍්‍රමීන්ගේ උත්සාහය නිසා අපගේ මහද්වීපය යටත් විජිත හා විදේශීය ඇඟිලි ගැසීම්වලින් නිදහස් වුණා. දැන් කාලය එලඹ තියෙනවා.අපගේ මුතුන් මිත්තන්ගේ විජයග්‍රහණයන් මත පදනම්වූ අපගේ මහාද්වීපය යළි එක්ව ක්‍රියාකරමින් පිබිදවීමට. එසේ කළහොත් 21 සියවස ආසියාවට හිමිවූ බව ඉතිහාසයේ රන් අකුරෙන් ලියැවේවි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910182</link>
    <topic>“කිරි බිංදු තුනක් වළට වැටෙන කොට නිධානෙ මතුවෙයි...”</topic>
    <author>කීර්ති මෙන්ඩිස් ඡායාරූප - වැලිමඩ සමූහකේ. ආර්. ආර්. රාජමන්ත්‍රී</author>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලිවලව්වේ නිධානය ගන්නතෙමස් වියැති බිලිඳියක් ගෙනත්සමාජයේ බොහෝදෙනා ක්ෂණිකව පොහොසත් වීමේ සිහිනයේ ගැලී ජීවත්වෙති. ඒ සඳහා ඔවුන් නොකරන දෙයක් නැති තරම්ය. ඔවුහු ගස් ගල් හෝ මහ පොළොව පවා පෙරළමින් සිය සිතැඟි ඉටුකරගන්නට මාන බලති. මහ පොළොව දෙබෑකරමින් රන් රිදී මුතු මැණික් සොයති. නොපෙනෙන බලවේගවල පිහිට පතමින් ප්‍රාණය ඇති නැති දේ බිල්ලට දෙමින් ඔවුන් මේ තැත් දරන්නේ සිය ජීවිත කෙටි කලකින් සුඛිත මුදිත කරගැනීමට බවද නොරහසකි.කුකුළන්, හරකුන්, එළුවන් බිලි දෙමින් ගස් ගල්වල වැඩහිටිනා බව කියන නොපෙනෙනා බලවේගවලට කන්නලව් කරමින් ඔවුන් ඉල්ලන්නේ අහිමි සැප සම්පත්ය. එදා සතුන් බිල්ලට දෙමින් යාග හෝම පැවැත්වූ ඔවුහු අද කිරිසප්පයන් පවා බිලිපූජා සඳහා යොදා ගැනීමට පෙළඹී සිටිති. එලෙස ධන සම්භාරයක් ලබාගැනීමට උත්සාහ දැරූ පුවතක් පසුගියදා ඌව පරණගම පොලිස් වසමෙන් වාර්තා විණ.එදා එතැන පූජාව සඳහා ලක ලෑස්ති කරගෙන සිටියේ අතදරුවෙකි. සත් වර්ණ සුවඳ මල්, කට්ටකුමන්ජල් හඳුන්කූරු සුවඳින් මුළු කාමරයම පිරී තිබිණි. යාගය පවත්වන පුද්ගලයා සිය මන්තර ජප කරමින් දේව කන්නලව්ව ආරම්භ කිරීමට සූදානම්ව සිටියේය. පතුල නොපෙනෙන තෙක් හෑරූ වළ දෙස කාගේත් නෙත් යොමුවී තිබිණි.වේලාව රාත්‍රි දොළහට ආසන්නය. අඳුර හතරවට ගිලගෙන ඇත. කන්නලව්ව ඇරැඹෙන්නට ඔන්න මෙන්නය. එකවරම වැදුණු පා පහරකින් කාමරයේ දොර ගැලවී විසිවිණ. සියල්ලෝම තුෂ්ණීම්භූත වූහ.”පොලීසියෙන්...”මුළු නිවසේම විදුලිය විසන්ධි වී ඇත. විශාල ඉටිපන්දමක් කාමරයේ දැල්වෙයි.නිලධාරීන්ගේ දෙනෙත් කාමරය සිසාරා ඇදී ගියේය. අඩි දහහතක් පමණ ගැඹුරට කාමරය ඇතුළත වළක් කපා දමා තිබිණ. එතැන සිටි කවුරුත් පොලිස් අත්අඩංගුවට පත් වෙද්දී හදකම්පා කරවන දසුනකින් නිලධාරීහු යම් අපහසුතාවයකට පත්වූහ.එතැන තුන්මස් වියේ කිරිකැටි බිලිඳියෙකි. බිලිඳිය ඇකයේ හොවාගත් බිලිඳියගේ් මව ද ඒ අසලම සිටියාය. ඒ දසුන දුටු නිලධාරීන්ට ඇතිවූයේ සැකයකි.”බිලි පූජාවක්වත්ද..”බිලි දීමට ගෙන ආවේ යැයි සැක කරන කුඩා බිලිඳියනිලධාරීහු අවට පිරික්සූහ. එකතැනක වූයේ පලතුරු වලින් පිරීගිය පූජා වට්ටියකි. ඒ අතර ඉදුණු කෙසෙල්ගෙඩි ඇවරියකි. විවිධ මල්වර්ග, බුලත්කොල මත තබා තිබිණ. පොල්තෙල් පිරුණු මැටි පහන් අතර පොල්ගෙඩියකි.දොඩම්, දිවුල්, අඹ, දෙළුම් වැනි පලතුරු වට්ටියේ පිරී තිබිණ. ඊට ආසන්නයේ රසකැවිලි සහිත කෙසෙල් කොලයකි. හැඳිකැවුම්, වඩේ සහ පුළුටු ආහාර වර්ග දෙක තුනකි. දෙහි ගැට කිහිපයකි. පූජාව සඳහා ගෙනෙන ලද දුම්මල හඳුන්කූරු කහ කුඩු සහ කහ දියර ද ඒ අතරය. පූජාව ඇරැඹෙන්නේ හක්ගෙඩිය පිඹීමෙනි.බැලූ බැල්මට නිවෙස තුළ ඇති මහ නිධානය ගොඩගැනීම සඳහා කරන්නට සැරසෙන බිලි පූජාවකි. අපරාධ විමර්ශන අංශය බාර ස්ථානාධිපති මයුරසිංහ මහතා දැරිය අතේ තබාගෙන සිටි මව ළඟට ගියේ මෙහි ඇත්ත නැත්ත දැනගැනීම සඳහාය.”අනේ මහත්තයො.. මම මේ මුකුත් දන්නේ නැහැ.. මම දරුවා ගෙනාවේ කිරිදෙන්න.. ඒ අය මට කිව්වා ඔයාට තියෙන්නේ දරුවට කිරිදෙන්න. කිරි වැක්කෙරෙනකම් දෙන්න.. කිරි බිංදු තුනක් මෙතැනට වැටෙන්න ඕනෑ. එතකොට මුළු ගෙයම හෙළවෙයි... මෙතැන ලොකු වස්තුවක් තියෙනවා. ඒකෙන් කොටසක් දෙනවා.. ගේ හදාගන්න”ඇගේ කතාව පොලිස් නිලධාරියා එතරම් විශ්වාස නොකළේය. කෙසේ වෙතත් නිවෙස තුළ වළ දමා ඇතැයි කියන නිධානයක් ලබාගැනීමට මොවුන් මෙසේ උත්සාහ දරන බවක් පොලිසියට පෙනෙන්නට තිබිණ. ඇකයේ සිටි කිරිකැටියා කාටත් ප්‍රශ්නයක් ගෙනදුනි. වලව්ව තුළට කාගේත් නෙත් යැවිණි.එය වසර දෙසීයක පමණ ඈත අතීතයකට හිමිකම් කියන ඉපැරැණි වලව්වකි. රජ පෙළපතකින් පැවැත එන බවක් ද කියැවේ. ඈත ඉතිහාසයේ වලව්ව අසලින් ගලාගිය උකුඇළෙන් ලැබුණු ජලයෙන් ඒ අවට ගොවි ඉඩම් සශ්‍රීක වී තිබුණු බව පැරැණි මුතුන් මිත්තෝ කියති. එලෙස ශ්‍රී විභූතියකට හිමිකම් කිව් එම වලව්ව අද ගරා වැටී ගිය ගොඩනැඟිල්ලකි.ශක්තිමත් උළු ජනෙල් හැරුණු විට වලව්වේ බොහෝ කොටස් කැඩී බිඳී ගොසිණි. ඒ ආසන්නයේ නව නිවාස ඉදිවෙමින් ඇත. අද මේ වලව්වට හිමිකම් කියන්නේ එම පරපුරේ අවසාන පුරුක් දෙක තුනය. අතීතයේ ජීවත් වූ මුතුන් මිත්තන් ඔවුන් සතු වස්තූන් නිවෙස අභ්‍යන්තරයේ වළදමන්නට ඇතැයි වත්මන් පරපුරේ පදිංචිකරුවකුගේ විශ්වාසයයි.”රෑට රෑට හීනෙන් පේනවා” මේ ගැන විමසීමේදී සැකකරුවෙක් පැවසීය.ඔහුට සිහිනයෙන් පවා පවසා ඇත්තේ වලව්ව ඇතුළේ නිධානයක් ඇති බවය. පොලිසිය පවසන අන්දමට ඔහු මේ බව යන්ත්‍ර මන්ත්‍ර ගුරුහරුකම් දන්නා කෙනකුට පවසා ඇත. ඒ අනුව නිවෙස තුළ ඇති නිධානය ලබාගන්නට යාගයක් අරඹා ඇත.අංජනම් බැලීමක් ද සිදුකර ඇතැයි පොලිසිය සොයාගත්තේය. වලව්වේ කාමරයක් තුළ වස්තු සම්භාරයක් වළදමා ඇතැයි පෙන්වා දී තිබේ. ඒ අනුව වළහෑරීම අරඹා ඇත.”පහුගිය මාසයක් තිස්සේම මේ කට්ටිය වලව්වේ කාමරයක් හාරන්න පටන්ගත්තා...රෑ දහයට විතර පටන් අරන් මේ අය පාන්දර තුන විතර වෙනකම් වළ හාරනවා. වළෙන් කපන පස් අනිත් කාමරවල ගොඩගහනවා..” ගේ් කඩාවැටෙයි වළ වහලා දාන්න කියලා මං ඒ අයට කිව්වා.. ඒ අය කිව්වේ අලුතෙන් වැසිකිළි වළක් හාරනවා කියලයි..””බයවෙන්න එපා. අලුත් ගෙයක් හරි හදල දෙන්නම් කියලත් කිව්වා.. ළඟදි ගෑනු දෙන්නෙකුත් ආවා. එක ගෑනු කෙනකු මාස තුනක විතර ළමයෙකුත් අරන් ආවා. ඒ දෙන්නා එක කාමරයක නිදාගන්නවා.. මම ඇහුවම කියන්නේ දරුවට ග්‍රහ පූජාවකට ආවා කියලයි... වලව්වේ සිටි වැඩිහිටි කාන්තාවන් පොලිසිය හමුවේ එසේ ප්‍රකාශ කළත් අපරාධ විමර්ශන අංශය බාර ස්ථානාධිපතිවරයා කීවේ මෙය නොදැන සිදුවන දෙයක් නොවන බවකි.වලව්වේ එක් කාමරයක බිම හාරා ඇති වළ ඒ වන විටත් අඩි දාහතකට ආසන්න ගැඹුරකින් යුක්තය.කාමරයේ හැරූ අඩි 17 ක් ගැඹුරු වළවළෙන් පිටතට ගත් පස් පිටස්තර කිසිවෙකුටත් ඇස නොගැටෙන ලෙස වෙනත් කාමරයක ගොඩගසා ඇත්තේය. කෙසේ වෙතත් රහසිගතව ගමට හොරෙන් මෙම ක්‍රියාව දිගටම කෙරීගෙන ගොස් තිබේ. කර්තව්‍යය නිමවන තුරු වලව්වේ වැඩිහිටි යුවළට නිවෙසින් පිටවීම තහනම් කර තිබේ.වලව්ව ආසන්නයේ මරණ ගෙදරක් තිබී ඇත්තේ මේ අතරය. රාත්‍රී වනතුරු ගමේ තරුණ පිරිස් එහි නතර වී අල්ලාප සල්ලාපයේ යෙදී සිටියහ. නාඳුනන දෙතුන් දෙනෙක් රෑට රෑට වලව්වට රිංගන ආරංචිය ඔවුන් අතර කතා බහ වූයේ මේ අතරය. එය ඔවුන්ට ගෙන ආවේ සැකයකි.”පෙරේදා මෙතැනින් ත්‍රීවීලර් එකක ගැහැනු දෙන්නෙකුත් ගියා. එක්කෙනෙක් පුංචි ළමයෙක් උකුළේ තියාගෙන හිටියේ.. අපිට නොපෙනෙන්න ඒ ළමයා හංගගත්තා. මටත් සැකයි...”සැකය ඔස්සේ ගමේ තරුණයෝ කීපදෙනෙක් රාත්‍රියේ මේ ගැන විපරම් කිරීමට කතා කරගත්හ. ඒ අනුව කාටත් නොපෙනෙන සේ ඔවුහු රාත්‍රියේ වලව්වට එබිකම් කළහ. තොවිලයකට අවශ්‍ය දොළ පිදේනි කාමරය තුළ තැන්පත් කර තිබෙන අයුරු ඔවුහු දුටුහ. හෑරුණු වළ ද ඔවුන්ගේ නෙත ගැටිණ. නිධානයක් වත් ගන්න යන්ට ද ඔවුන්ගේ සිතේ සැක මතුවිණ.මේ තරුණයන්ගෙන් වැඩි දෙනෙක් ගම රකින කමිටුවල සාමාජිකයෝය. වහා මේ බව ඌව පරණගම පොලිසියට දැනුම් දෙන්නට ඔවුහු පියවර ගත්හ. ස්ථානාධිපති විජේසිංහගේ උපදෙස් මත අපරාධ විමර්ශන අංශ ස්ථානාධිපති මයුරසිංහ අමරකෝන් මහතා වහා ක්‍රියාත්මක විය. තවත් නිලධාරීන් කණ්ඩායමක් ද සමඟ ඔවුහු වලව්වට යන්නට සූදානම් වූහ.“උඹලා වලව්ව වට කරලා ඈතින් ඉඳපල්ලා... නැත්නම් අපි එනකොට ඕකුන් පැනලා යාවි...”ඒ අනුව ගමේ තරුණයෝ ක්‍රියාත්මක වූහ. පොලිස් කණ්ඩායම එතැනට පැමිණියේ ඉන් අනතුරුවය. නිධානය ලබාගැනීමට පැමිණි පිරිස ද වලව්වේ කාමරයේ සිටියහ.පොලිසියට එතැන තිබූ කඩදාසි කොළයක් සොයා ගැනීමට හැකි විය. මැතිවරණ අපේක්ෂකයකුගේ ඡන්ද පත්‍රිකාවක පිටුපස නොයෙකුත් දේ ලියා තිබුණේය. එය නැකැත් පත්‍රය විය.“ඔබ හා දරුවා පිරිසුදුව සුදු පැහැති වස්ත්‍රාභරණයෙන් සැරසී සිටි යුතුය.”තවත් නොයෙකුත් යාගහෝම එහි සටහන් ව තිබිණ. දරුවාට කිරි දෙන වේලාවල් කිහිපයක් ද එහි විය.ඒ අනුව පූජාව පැවැත්වෙන නියමිත වේලාවට වළ අසල සිට දරවාට කිරිදිය යුතු බවත් දරුවාගේ කටින් කිරි උතුරා යනතුරුත් කිරි දිය යුතු බවත් ඒත් සමඟ කිරි බිංදු තුනක් වළ මතට වැටිය යුතු බවත් එහි ලියා තිබූ බව පොලිසිය කීය.ඒත් සමඟ කව්දෝ ඇවිත් ඔබට රහසක් කියාවී ඒ අනුව කටයුතු කළ යුතුය. කිරි වළ මත වැටෙද්දි මුළු වහලම දෙදරුම් කන බව ද ඉන්පසු නිධානය මතු වන බවත් එහි සටහන් වී ඇති බව පොලිස් පරීක්ෂකවරයා කීය. තවද අවසානයේ දරුවා සිය පියාට බාර දී මව නිරුවතින් වළට පැනිය යුතු බව ද එහි ලියා ඇතැයි ද හෙතෙම පැවැසීය.මේ සියලු දෑ එදින මහ රෑ මේ කාමරය තුළ වන්නට ඉඩ තිබිණ. ඒත් ඊට ඉඩක් නොලැබුණේ ගමේ තරුණ පිරිස් නිසාවෙනි.තව සුළු මොහොතක් හෝ ප්‍රමාද වූයේ නම් මෙතැන කිසියම් භයානක ක්‍රියාවක් සිදුවන්නට බොහෝ සෙයින් ඉඩ තිබූ බව ද අපරාධ විමර්ශන අංශය භාර නිලධාරියා කීය.කෙසේ වෙතත් ගමේ පිරිසගේ විමසිලිමත් භාවය නිසා වන්නට ගිය මහා අපරාධයක් වළකා ගැනීමට ඌව පරණගම පොලිසියට හැකිවිය. වලව්වේ පදිංචි වයෝවෘද්ධ අඹුසැමි යුවළ වෙනම කාමරයක සිටියදී පොලිසියට මුණ ගැසිණ.“අපිට කොහේවත් යන්න දුන්නේ නැහැ... කිලි අහුවෙයි කියලා...”අල්ලා ගත් බඩුබාහිරාදිය පරීක්ෂා කරන ඌව පරණගම පොලිස් නිලධාරීන්පාලිසිය මේ වන විටත් වලව්වේ පදිංචි ව සිටි සැකකරුවකු ඇතුළු අට දෙනෙකු අත්අඩංගුවට ගෙන වැලිමඩ මහේස්ත්‍රාත් අධිකරණය වෙත ඉදිරිපත් කොට රිමාන්ඩ් භාරයට පමුණුවා ඇත. මාස තුනක් වයසැති කුඩා දැරිය කිසියම් හිරිහැරයකට ලක්ව ඇත්දැයි යන්න පිළිබඳව සොයා ගැනීමට වෛද්‍ය වාර්තාවක් ලබාගැනීමට පොලිසිය කටයුතු කරන බව ද කීවේය. සිද්ධිය වූ ස්ථානයේ තිබූ උදලු, අලවංගු ඇතුළු සියලු ද්‍රව්‍ය හා නැකැත් පත්‍රය පොලිස් බාරයට ගෙන තිබේ.මාස තුනක් වයසැති බිලිදිය මරා දැමීම සඳහා මෙතැනට ගෙන ආවේ දැයි සොයා ගැනීම පොලිසියේ අරමුණ වී තිබේ.“දරුවාට ඔක්කාරය හැදෙනකම්ම කිරි දෙන්න කියලා නැකැත් පත්‍රයේ තියෙනවා... දුම්මල ගසමින් යන්ත්‍ර මන්ත්‍ර කියමින් එලෙස හැසිරෙද්දි දරුවාට කිරි හිරවෙන්නත් නැතහොත් වෙනත් අනතුරකට පත්වෙන්නත් පුළුවන්... සමහරවිට ඒකත් බිලි පූජාවක් වන්න බැරිද...”උප පොලිස් පරීක්ෂකවරයා විමසන්නේය. වස්තු තන්හාවෙන් පෙළෙන මෙවන් පිරිස් ඒ සඳහා ඇත්තෙන්ම කිරි සප්පයා බිල්ලට දෙන්නට හෝ උත්සුක නොවතැයි කියන්නේ කෙසේ ද? එය තවමත් නොවිසඳුණු ප්‍රශ්නයක් ව ඇත. නොපෙනෙන බලවේගයක් ඉදිරියේ බිල්ලකට හෝ පූජාවකට හෝ සූදානම් කළ අහිංසක ළදැරිය පොලිසිය හා ගමේ පිරිසගේ විමසිලිමත්භාවය නිසා කාගෙත් උකුළේ නැළවෙන්නේ ය.කීර්ති මෙන්ඩිස් ඡායාරූප - වැලිමඩ සමූහකේ. ආර්. ආර්. රාජමන්ත්‍රී</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910183</link>
    <topic>වෛද්‍යවරු සහ මහාචාර්යවරු වකුගඩුව දෙපසට අදිති</topic>
    <author>සුමේධා නවරත්න</author>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලිජාතික වකුගඩු බද්ධ කිරීමේ හා පර්යේෂණ මධ්‍යස්ථානය විවෘත කිරීමට නියමිතව තිබුණේ පසුගිය ජනවාරි මාසයේ දී ය. එහෙත් රජයේ වෛද්‍ය නිලධාරීන් ගේ සංගමය හා වෛද්‍ය පීඨ මහාචාර්යවරු අතර පැවති බව කියන කඹ ඇදීමක් නිසා රෝහල විවෘත කිරීම මේ වන තෙක් ම සිදු නොවිණි. එබැවින් මේ ගැටලුව විසඳීමට ජනාධිපතිතුමාට ඉදිරිපත් වෙන්නට සිදුවිය.පසුගියදා සෞඛ්‍ය ඇමැති නිමල් සිරිපාල ද සිල්වා මහතා සහ අදාළ නිලධාරීන් කැඳවූ ජනාධිපතිවරයා නියෝග කර සිටියේ වහාම රෝහල විවෘත කිරීමට කටයුතු යොදන ලෙසයි.මාස දහයක් ගත වූ පසුව තවත් ප්‍රමාද නොකර ජනාධිපතිවරයා දුන් මේ නියෝගයෙන් මහා සේවයක් සැලසෙන්නේ තිස් දහසක් පමණ අසරණ වකුගඩු රෝගීන්ටය. තවමත් නිශ්චිත හේතු සාධක මේවා යැයි සොයා නොගත් උතුරු මැද, වයඹ සහ ඌව ප්‍රදේශවල වැඩි වශයෙන් වකුගඩු රෝගයට බඳුන් වූ රෝගීන්ට මෙවැනි රෝහල්වලින් ලැබෙන්නේ මහා පිටිවහලකි. රෝගියකුගේ ජීවිතය බේරා ගැනීමේ සටනේදී වෛද්‍යවරයකුට තත්පරයක කාලයක වුවද ඇත්තේ මහා වටිනාකමකි. එවැනි තත්ත්වයක් තිබියදී රෝගීන් වෙනුවෙන් කෝටි හතළිස්පහක් වැයකර මාලිගාවත්තේ ඉදිකරනු ලැබූ මේ රෝහල විවෘත කිරීමට මේ දක්වා කල්ගත වී ඇත.රෝහල මෙතෙක් විවෘත කිරීමට නොහැකිවීමේ වැරැද්ද සෞඛ්‍ය ඇමැතිවරයා පටවන්නේ රජයේ වෛද්‍ය නිලධාරීන්ගේ සංගමය වෙතය. මේ රෝහලෙන් කොටසක් පර්යේෂණ සඳහා වෛද්‍ය පීඨ මහාචාර්යවරුන්ට ලබාදීම සම්බන්ධයෙන් රජයේ වෛද්‍ය නිලධාරි සංගමය දැඩි විරෝධයක් දැක්වීමත් එසේ කළහොත් දීපව්‍යාප්ත වර්ජනයක් මෙහෙයවන බවට කළ තර්ජනයත් හේතුවෙන් රෝහල විවෘත කිරීම ප්‍රමාද වූ බව ඇමැතිවරයා වැඩිදුරටත් ප්‍රකාශ කර සිටියේය. වකුගඩු රෝගයෙන් පෙළෙන තිස්දහසක් පමණ වූ අසරණ රෝගීන්ගේ ජීවිත සමඟ මාස දහයක් තිස්සේ කඹ ඇදීම හෝ ඒ දෙස බලා සිටීම හෝ කිසිවිටෙක අනුමත කළ හැකි දෙයක් නොවන්නේය.ඇමැතිවරයා රජයේ වෛද්‍ය නිලධාරීන්ගේ සංගමයට එල්ල කරන චෝදනා සාධාරණද? අප මේ ප්‍රශ්නය යොමු කළේ එහි ලේකම් වෛද්‍ය බිමන්ත ගුණසේකර මහතා වෙතය.”කිසිම අවස්ථාවක රෝහල විවෘත කරනවට විරුද්ධව අප කටයුතු කර නැහැ. වෛද්‍ය පීඨ මහාචාර්යවරු මේ රෝහලෙන් පර්යේෂණ සඳහා සියයට පනහක් ඉල්ලුවා. එහි පරිපාලනයත් ඔවුන් ඉල්ලනවා. අපි විරුද්ධ ඒ ඉල්ලීමටයි. ඔවුන්ට පුළුවන් ඕනෑම රෝහලක පර්යේෂණ කටයුතු කරන්න. මේ රෝහලෙත් කරන්න පුළුවන්. ඒත් කොටසක් වෙන් කරලා පරිපාලනය ඉල්ලන එක වැරදියි.”ඌව, වයඹ, උතුරු මැද පළාත්වල වකුගඩු රෝගය බහුල වශයෙන් පැතිරී ගොස් තිබෙනවා. රෝගයට හේතු තවම නිශ්චිතවම සොයාගෙන නැහැ. එවැනි වාතාවරණයක් යටතේ පර්යේෂණ පැවැත්වීම වැරැදිද?”පර්යේෂණ කිරීම වැරැදියි කියා අපි කියන්නෙ නැහැ. ඒත් මේ රෝහලෙන් සියයට පනහක් හෝ යම් කිසි කොටසක් මහාචාර්යවරුන්ගේ පර්යේෂණවලට වෙන්කළාම රෝගීන්ට ඉඩ මදි වෙනවා. වඩා වැදගත් වෙන්නෙ අසරණ රෝගීන්ට ප්‍රතිකාර කිරීම මිසක් පර්යේෂණ කිරීම නොවේ. පර්යේෂණ කළ යුතුයි. ඒත් මුලින් කළ යුත්තේ ප්‍රතිකාරයි.අනික මේ රෝගය පැතිර යන ප්‍රදේශවලට ගිහින් පර්යේෂණ කරනවා මිස කොළඹ පර්යේෂණ කරන්න බැහැනෙ. මෙතැන තියෙන්නෙ මාෆියාවක්. ඇතැම් මහාචාර්යවරයෙක් ගෙ පෞද්ගලික වුවමනාවක් තමයි මේ පිරිමසා ගන්න හදන්නෙ.රෝගීන් රඳවා ගැනීමට ප්‍රමාණවත් ඉඩක් නොතිබියදී මෙලෙස පර්යේෂණවලට ඉඩ ගැනීම වැරැදියි. එංගලන්තයේ වගේ සුපිරි විශේෂඥයො බිහිකරන්න කලින් රෝගීන්ට ප්‍රතිකාර කළ යුතුයි. එංගලන්ත මට්ටමේ විශේෂඥයො හදන්න පුළුවන් රට දියුණු වුණාට ප්ස්සෙ. ඊට කලින් තුන්වෙනි ලෝකෙ රටක් විදියට රෝගීන්ට ප්‍රතිකාර කළ යුතුයි. උසස් දැනුමට අපි විරුද්ධ වෙනවා නොවේ. ඔය මහාචාර්යවරු තමයි අපිවත් මෙතැනට ගෙනත් තියෙන්නෙ. ඒත් වකුගඩු රෝගීන් වෙනුවෙන් තිබෙන එකම ආයතනය මෙලෙස පර්යේෂණවලට ඉල්ලීම වැරැදියි.”රජයේ වෛද්‍ය නිලධාරීන්ගේ සංගමයේ ලේකම් බිමන්ත ගුණසේකර මහතාගේ මේ ප්‍රකාශයේ යම්තාක් දුරට එකඟ විය හැකි කරුණු ද එකඟ නොවිය හැකි කරුණු ද අන්තර්ගත වෙයි. මේ ප්‍රකාශයත් සමඟ නැඟෙන මූලික ප්‍රශ්නය වන්නේ රෝගීන් ගැන මෙතරම් හිතන ගුරු ගෝල පිරිස යම් එකඟත්වයකට නොපැමිණ මෙතෙක් රෝහල විවෘත කිරීමට කටයුතු නොකළේ මන්ද යන්නයි.ප්‍රතිකාර කරන්නේ රෝගීන් වෙනුවෙනි. පර්යේෂණ කරන්නේ ද රෝගීන් වෙනුවෙන් හා සමස්ත ජනතාව වෙනුවෙනි. එමෙන්ම රෝගයට ප්‍රතිකාර කරන වෛද්‍යවරු වෙනුවෙන්ය. මේ පර්යේෂණ ප්‍රතිඵල රෝගීන්ට, ජනතාවට මෙන්ම වෛද්‍යවරුන්ට ද එකසේ වැදගත්ය. එසේ නම් මේ කරුණු තේරුම් ගැනීමට වෛද්‍යවරුන්ට හා මහාචාර්යවරුන්ට නොහැකි වූයේ ඇයි.යම් එකඟතාවයකට ඒමට නොහැකි වූයේ එවැනි තේරුම් ගැනීමක් නොමැති නිසාය.කෙසේ වෙතත් රෝගීන් වෙනුවෙන් ප්‍රතිකාර සේම පර්යේෂණ ද එක සේ වැදගත්ය. එහිදී රෝගියාගේ සාත්තු වාට්ටු පර්යේෂණ සඳහා යොදා ගැනීම කළ යුත්තේ රෝගියා සිටියදීමය. එමෙන්ම පර්යේෂණ කටයුතු සඳහා මහාචාර්යවරුන්ට ප්‍රමාණවත් ඉඩකඩක් වෙනම ලබා දීම ද සෞඛ්‍ය අමාත්‍යංශයේ යුතුකමකි. ඒ පහසුකම් වෙන්කිරීම රෝගියාට ද, මහාචාර්යවරුන්ට ද අසාධාරණයක් නොවන සේ සිදුකිරීම ද අමාත්‍යංශයේ යුතුකමකි. එවිට රජයේ වෛද්‍ය නිලධාරීන්ගේ සංගමයට එය බරපතල ප්‍රශ්නයක් ද නොවනු ඇත.රෝගියාට ප්‍රතිකාර කිරීම මෙන්ම රෝගය සම්බන්ධ පර්යේෂණ කිරීම ද එකසේ වැදගත් බව කිව යුතුමය. ප්‍රතිකාරවලින් පමණක් රෝගය වැළැක්වීම කළ නොහැකිය. විශේෂයෙන් උතුරු මැද, වයඹ සහ ඌව ජනතාව වෙනුවෙන් මේ පර්යේෂණය කළ යුතුමය. එසේ නොවුණහොත් ඉදිරියේදී රජයේ වෛද්‍ය නිලධාරීන්ගේ සංගමයට ප්‍රතිකාර කිරීමට සිදුවෙන රෝගීන් ගණන වැඩිවනවා පමණක් නොව රෝගීන්ට අවශ්‍ය ඉඩ පහසුකම් ද ප්‍රමාණවත් නොවනු ඇත. එබැවින් ප්‍රතිකාරය මෙන්ම පර්යේෂණය ද එක සමානව වැදගත් බව රජයේ වෛද්‍ය නිලධාරීන්ගේ සංගමය තේරුම් ගත යුතුයි.එමෙන්ම පර්යේෂණ සඳහා ද දෙනු ලබන කොටසේ පරිපාලනය අමාත්‍යංශය යටතේ තිබීම වරදක් වන්නේ ද නැත. පරිපාලනය කා අත තිබුණ ද අවශ්‍ය වන්නේ සැබෑ විනිවිද බවකින් යුතුව අමාත්‍යංශය, රජයේ වෛද්‍ය නිලධාරීන්ගේ සංගමය හා වෛද්‍ය පීඨ මහාචාර්යවරුන් සහයෝගයෙන් යුතුව මේ පර්යේෂණ ඉදිරියට ගෙන යාමයි. මේ සියල්ලෝ කටයුතු කරන්නේ ජනතා සුබසිද්ධිය වෙනුවෙන් මිස අධිකාරි බලයෙන් වැජඹෙන්නට නොවන බව සියල්ලන් සිහි තබා ගත යුතු කරුණකි.එමෙන්ම රෝගියාට ප්‍රතිකාර කරන අතර ම එංගලන්ත මට්ටමේ සුපිරි විශේෂඥයන් බිහිකිරීමට කටයුතු කිරීමේ ද කිසිදු වැරැද්දක් නැත. එවිට රෝගීන්ට කරනු ලබන ප්‍රතිකාර ද සුපිරි වෙයි. ප්‍රතිකාර සුපිරි වෙද්දී රෝගියා සුවපත් වීම මෙන්ම රෝග වළක්වා ගැනීමට ද අපට පුළුවන. රටක් සංවර්ධිත දැයි මැනීමේදී උපයෝගී කරගන්නා ප්‍රධාන සාධකයක් වන්නේ සෞඛ්‍යයයි. එබැවින් තුන්වෙනි ලෝකයේ රටක් ලෙස සෞඛ්‍ය ක්ෂේත්‍රයෙන් ද සුපිරි විශේෂඥයන් බිහිවන්නේ නම් සංවර්ධිත ඉලක්ක කරා ළඟාවීම පහසුය. උසස් සෞඛ්‍යයක් නැති රටක් සංවර්ධිත වන්නේ් නැත. එබැවින් සංවර්ධනය වූ පසු සුපිරි විශේෂඥයන් බිහි කළ හැකි යැයි යමකු සිතන්නේ නම් සැමදා අපට සිටින්නට වන්නේ තුන්වන ලෝකයේ රටක් ලෙසමය.කෙසේ වුවද සෞඛ්‍ය අමාත්‍යංශය පවසන්නේ ජනාධිපතිවරයාගේ නියෝගයෙන් පසුව මේ මස අවසානයේදී රෝහල විවෘත කිරීමට කටයුතු කරන බවය. රජයේ වෛද්‍ය නිලධාරීන්ගේ හා වෛද්‍ය පීඨ මහාචාර්යවරුන්ගේ ගැටලුව විසඳීමට පියවර ගත් බවද අමාත්‍යංශය පවසයි. ඒ අනුව රෝහලෙන් තුනෙන් දෙකක කොටසක් ප්‍රතිකාර සඳහා ද ඉතිරි කොටස පර්යේෂණ සඳහා ද වෙන් කිරීමට තීරණය කර ඇත.දැන් ඉතින් රජයේ වෛද්‍ය නිලධාරීන්ගේ සංගමයේ හා වෛද්‍ය පීඨ මහාචාර්යවරුන්ගේ් යුතුකම වන්නේ හුණුවටයේ දෙපැත්තට වී රෝගියාව පීඩනයට පත් නොකර සහයෝගයෙන් කටයුතු කිරීමය. එමෙන්ම මෙවැනි ප්‍රශ්නවලින් දීර්ඝ කාලයක් රෝගීන් අපහසුතාවයට පත් වීමට ඉඩ නොතබා විසඳුම් හා තීරණ ගැනීම සෞඛ්‍ය ඇමැතිවරයාගේ ද වගකීම හා යුතුකම වන්නේය.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910184</link>
    <topic>එයාගෙ ආදරේ බෙදිලා ගිහිල්ල</topic>
    <author>ටෙක්ලා පද්මිණී කාරියවසම්</author>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලිතාත්තා මට ආදරේ නෑයතුරු කැරැල්ලක් සුරතෙහි ගුලිකරගෙන කණුවකට වාරුවී සිටි යුවතිය මා හා සිනාසුණාය. එක එල්ලේ මගේ දෑස් වෙත යොමුවූ ඇගේ දෑස් කුමක් හෝ සඟවනු මට දැනිණි.”කොහොමද? මෙහේ හොඳයි ද?”ඇසූ පැනයට පැකිලෙමින් හිස ඇලකොට සිනාසුණු ඇය කිසිවක් ම නොකීවාය.මම ඈ හා සිනා සී කුළුපගවීමි. මං ගෙදර යන්න ඉන්නේ. අම්මා මාව අරගෙන ආයෙත් රට යන්න හදන්නේ. කී ඇය බිම බලා ගත්තාය. ඇය කතා කරවීම ඉතා අපහසුය. ඇයට කියන්නට ඇති සියල්ල පැවැසීමට ඇය සොයා ගත්තේ කෙටි වදන් වැල්ය.”දූ ගේ ගෙදර කවුද ඉන්නේ?”ඒ පැනයට ඇගේ දෑස බැබළිණි. ඈ අත්තටම නිදහසේ සිනාසුනාය.”කිරි අම්මයි... මල්ලියි... අයියයි... අම්මා අවුරුදු එකොළහක්ම රට හිටියේ මට අවුරුදු හයයි අම්මා රට යනකොට. කිරි අම්මා තමයි අපි බලාගත්තේ. කිරි අම්මගේ ගේ ලස්සනයි ලොකු එකක්. අපිට පොල් තිබුණා. අපි කිරි අම්මා එක්ක වැවේ නාන්න යනවා. දැදුරු ඔයටත් යනවා. කිරි අම්මා ළඟ ඉන්නව නම් අපි පීනනවා.”මම දහවැනි පංතිය වනතුරු පාසල් ගියා. මං පන්තියේ දෙවැනියා තුන්වැනියා වෙනවා. හවසට යාළුවෝ එක්ක ගිහින් නෙට්බෝල් ගහනවා. අපි මෙහෙත් නෙට්බෝල් ටීම් එකක් හදලා මැච් ගහල දිනලා ආවා. මම ඉස්කෝලෙදි හැම ක්‍රීඩාවක්ම කළා. මිස්ලා මට හරිම ආදරෙයි.ඒ ඇගේ ළමා වියයි, සුන්දර යොවුන් වියයි, පාසල් දැරියක ලෙස ගෙවා දැමූ සමයයි. ඇය ඒ කාලයට ඉතා ඇලුම් කරන බව පෙනේ.”මම ඉස්කෝලේ ගිහින් නැවතුණාට පස්සේ ගාමන්ට් එකක වැඩට ගියා. රස්සාවට දැම්මේ අපේ නෑනා තමයි. එයා හරි හොඳයි.””දුවගේ අම්මා...”මම ඈ අසීරුවට පත් කරමින් ඇසුවෙමි.”එයා ගෙදර ඇවිත් ටික දවසකින් තමයි මට මෙහෙම වුණේ...””අම්මා දුවට සැලකුවේ නැද්ද?””බැලුවා. ආච්චිත් ආදරෙයි. තාත්තා මට ආදරේ නැහැ. අයියයි මල්ලි එක්ක කතා කරනවා. මා ගැන බලන්නේ නැහැ. තාත්තා මට සලකන්නේ නැති නිසා මල්ලි නම් තාත්තා එක්ක කතා කරන්නෙත් නැහැ.”ඇයි තාත්තා ඔයා එක්ක තරහයි ද?””නැහැ. එයාට දැන් තව දූලා දෙන්නෙක් ඉන්නවා. එයාලා අපේ ලොකු අම්මගේ. අම්මා රට ගියාට පස්සේ ලොකු අම්මා කිරි අම්මගේ ගෙදර ආවා. ලොකු අම්මා ගෙදර ඉන්න කාලේ අපිව බලා ගත්තා. අපේ තාත්තා ලොකු අම්මා එක්ක ගියාට පස්සේ එයා අපිව බැලුවේ නැහැ. අපේ අම්මා රට ගිහින් ටික දවසකින් තමයි ලොකු අම්මායි තාත්තයි ගියේ. කිරි අත්තා එයාලව ගෙදරට ගත්තේ නැහැ. අම්මා යන්න ඉස්සෙල්ලත් ලොකු අම්මට ගහලා එලෙව්වා. ආයේ ඇවිත් තමයි තාත්තා එක්ක ගියේ.අම්මා රට ඉඳලා ආවට පස්සේ ආයෙත් අම්මා බලන්න තාත්තා ආවා. අම්මා තාත්තව එළවලා දැම්මා. අපේ අම්මා රට ඉඳලා ඇවිත් පොඩි ගෙයක් හැදුවා. ඒක අය්යට. අම්මා රට ගියාට ගොඩක් සල්ලි ගෙනාවේ නැහැ. අම්මට හුඟක් කරදර වෙලා. ඒත් අම්මා අපිට ආදරෙයි. ඉස්සර තාත්තත් ආදරෙයි. අම්මා රට ගියහම අපිට දුක හිතුණා. ඒත් කිරි අම්මයි තාත්තයි හිටියනේ. තාත්තා ලොකු අම්මා එක්ක ගියහම අපි ඇඬුවා. අනේ හරිම දුකයි. තාත්තා ගියාට පස්සේ අපිට කවුරුත් නෑ කියලා හිතුණෙ. අපිට තාත්තා එපා වුණා.””ඔයාලා අම්මා එක්කත් තරහයිද?””නෑ. අම්මා අපිට ආදරෙයි.”මවුවරු තම නොදරුවන් පියවරුන්ට බාරදී සිත සනසා ගෙන අදත් විදෙස් ගතවන්නේ තම පවුල ඉසුරුමත් කිරීමේ අරමුණ ඇතිවය. එහෙත් සිදුවන්නේ කුමක් ද? සිදුවුණ හෝ අනාගතයේ සිදුවන සිද්ධීන් බලපෑම් කරන්නේ අපගේ අනාගත සමාජයට. ඉන් පීඩාවට පත්වන්නේ හය හතර නොදන්නා නොදරුවන්මය. මවු සෙනෙහේ අහිමිව පිය සෙනෙහේ සිත් දරා පී‍්‍රතියෙන් විසූ මල් කැකුලු ආද රය අහිමිව අකාලයේ වියපත් විය.මිනිස් හැඟීම් සිර කළ නොහැක. එහෙත් තම ලෙයින් මසින් සැදී මෙළොවට බිහිවූ සුජාත දරුවන් වෙනුවෙන් යමක් කැප කිරීමට වැඩිහිටියන්ට නොහැකි වන්නේ ඇයි?”එයා අපේ ගෙදර ළඟ, ඩිලිවරි ජොබ් එකක් කළේ. එයා හොඳයි. මම දන්නවා. දවසක් මට අඬ ගැහුවා යමු කියලා. මම ගියා. ඒ අම්මා ආවට පස්සේ. අපි ගිහින් හිටියේ එයාගේ අය්යලගේ ගෙදර. ඒ අක්කා මට බැන්නා ආවා කියලා, අය්යා හොඳට මාව බලා ගත්තා. කිව්වා ගෙදර යන්න කියලා. ඒත් සමන් යන්න දුන්නේ නැහැ. මම දවසක් ගෙදරට කෝල් කරා කියලා සමන් මට කම්මුලට ගැහුවා. එයාව අහුවෙන නිසා මම ගෙදරට කෝල් කළේ නැහැ. අම්මා මාව හොයා ගත්තා. එයා සිගරට් බොනවා අරක්කු බොනවා. අම්මා මාව ගෙදර එක්කර ගෙන ගියා. ආයෙත් එයා මාව එක්ක ආවා. ඒ ඇවිත් අපි අවුරුද්දක් ගියාට පස්සේ තමයි ආයෙත් පොලිසියට අහුවුණේ. අම්මා පොලිසියේ ලියලා තියෙනවා.””ඔයාට බබෙක් ඉන්නවද?”ඈ ඈත බලා සිනාසෙයි. ඒ සිනාව කියන්නේ කුමක් ද යන්න පිළිබඳ මට නිශ්චිත වැටහීමක් නැත. දෑස මඳක් දිදුලුවද යළි බොඳව ගියේ නිමේෂයකිනි. රැඳවුම් නිවාසයේ පාලිකාවක් ඇගේ දරුවා මඳකට ඈ අතට දුන්නාය. ඈ ඒ බිළිඳා සුරතල් කළ අයුරු මගේ සිත සසල කළෙන් මම ඉවත බලා ගතිමි. ඈ කුඩා දැරියගේ හිස දෑස් දෑත් දෙපා දෙස හෙළු බැල්ම දරුවකු වෙත හෙළිය හැක්කේ දරුවකු දරා වේදනා විඳ මෙළොවට බිහිකළ මවකට පමණි.ඇය මගේ පැනයට පිළිතුරු දුන්නේ නැත. මම ඊට පිළිතුරු සොයා ගතිමි.”ඉතින් මෙහෙන් ගිහින් මොකද කරන්නේ.””අම්මා පාස්පෝට් හදලා තියෙන්නේ. මම අම්මා එක්ක රට යනවා.””ඇයි එතකොට සමන්.””අම්මා කීවා. එයා බැඳලලු. ළමයිත් ඉන්නවලු.””දැන් කෝ එයා.””එයා ගෙදර ඉන්නවලු. එයාට එයාගේ අම්මයි අය්යයි ඇප දීලා. මාව මහනුවර බන්ධනාගාරේට දැම්මා. එහේ ඉන්න කොට මට බය හිතුණා. ඒකේ ඉන්නේ වැරැදි කරපු කට්ටියනේ. ඒ ගොල්ලො ඉන්න තැනින් හෙල්ලෙන්නවත් දෙන්නෙ නැහැ. ඇස් ලොකු කරලා බලනවා. සැර කරනවා. ඊට පස්සේ මෙහෙට දැම්මා. මෙහේ තවකල් ඉන්න ඕන. අම්මා මාව ගන්නවා. මෙහේ හොඳයි. ඒත් මට ගෙදර යන්න ඕන.”ගෙදර ගිහින් ආයෙ සමන් එක්ක යනවද?””නැහැ. එයා බැඳලලු. අපෝ මට එපා වුණා.””ඔයාට සැලකුවෙ නැද්ද?””සැලකුවා. ඒත්.... අම්මා කියනවා එයා අපේ කිරි අත්තගේ අය්යගේ පුතාලු. ඉස්සර ඔය නෑකම් තිබුණේ නැහැ. ගියාට පස්සේ තමයි ඔක්කොම.”ඇය ඇගේ කෝපය පරාජිත සිනාවෙන්, ඉවසිල්ලෙන් සීරුවෙන් ප්‍රකාශ කළ අයුරු දැක මම විශ්මයට පත්වීමි. ඇය තවමත් 16 හැවිරිදි වියේ පසුවන්නියකි. දැරියක් ලෙස ගත කළ යුතු ජීවිතය ඇයට අහිමි වී ඇත. ඒ ලාබාල වියේදීම මවක වූ නිසාය. දරුවන් දෙදෙනෙකු ගේ පියකුට දාව ඇය තවත් දරුවෙක් බිහිකර ඇත.ළදරුවා ළමා නිවසකට වී ළපැටි අතපය සොළවා සියුමැලි දෙතොල් පොපියවා කිරි ඉල්ලා හඬද්දී සොළොස්විය සපිරි දැරියක් තම සිඟිත්තාගේ උණුසුම ද සුරතලය ද බලන්නට අවැසි බව කියා රැඳවුම් කඳවුරක හදවතින් හඬා වැටේ.මේ ළපටි මවගේ සිතිවිලි කෙබඳුදැයි මම නොදනිමි. එහෙත් ඇගේ ළමැදට එරෙන කිරි සිඳී යද්දී ඇගේ දෑසේ නැඟෙන කඳුළු වියැලී යද්ද,ී ඇගේ සිත රැඳි දාරක ස්නේහය වියැකී යනු ඇතැයි මම නොසිතමි. ඒ මවු සෙනෙහස සදාකාලිකවම ඇගේ හදේ රැඳී ඇසේ වැටුණු කුණක් සේ ඈ පීඩාවට පත් කරනු ඇත.ඇය බිහි කළ දරු සිඟිත්තා ළමා නිවාසයේ ආදරය සෙනෙහස අහිමිව හැදී වැඩී මේ විසල් ලොව හඳුනා ගනිද්දී තමන් වැදූ මවගේ අසරණ බව නොදැන ඇයට වෛර කරනු ඇත. ඇය සොයා ගනු වස් වෙහෙසෙනු ඇත. ඇය සොයා ගත් පසු ඔහු අසන ප්‍රශ්නවලට එදිනට අනූෂා කෙසේ පිළිතුරු සපයනු ඇතිද?කොතැන වැරැදී ඇත්ද කවුරුන් වරද්දා ගෙන ඇද්ද අද සිදුවූ වරද කවදා කෙසේ නිවැරැදි කළ හැකිද යන්න මම නොදනිමි.අනූෂා අද රැඳවුම් කඳවුරකය. ඇය යළි අහිමිව තිබූ මවු සෙනෙහස ලැබ ඒ සෙනෙහස හා බැඳී තමන්ට වූ අකටයුත්ත වසා ගැනීමට දහසින් බැඳි පියළි සොයා විදෙස් ගතවනු ඇත. ඒත් ඇගේ දරුවා? මවු පිය දෙපලගෙම සෙනෙහස අහිමි අනාතයෙකි.බාලවයස්කාර දැරියක් රවටා ගෙන ගොස් රඳවාගෙන දරුවකු ද දායාද කළ “සමන්” ඔහුගේ සහජාත දරුවන් හා බිරිඳ සමඟ නිදහසේ දිවි ගෙවයි.මිනිස් සිතිවිලි හැඟීම් සීමා මායිම් දමා බැඳ දැමිය නොහැක. නීති රීති දමා පාලනය කිරීමට තැත් කිරීම විහිළුවකි. එහෙත් අපට සංස්කෘතියක් සභ්‍යත්වයක් තිබේ. වසර දහස් ගණනක අතීතයට දිවයන උදාර සංස්කෘතියකින් ද, අමිල දහමකින් ද හික්මවනු ලැබූ මිනිසුන් වෙසෙන රටක ළදැරියකට තම දිවියේ සොඳුරුවිය පී‍්‍රතියෙන් සතුටින් නිදහසේ තම මිතුරු සමූහයා සමඟ ගෙවා දැමීමට නොහැකි වූයේ ඇයි?අතොරක් නැතිව පරාජිත සිනහවකින් මුව සරසාගෙන සිනාසෙන අනූෂා තම කොණ්ඩ කරල් දෙක දෑතින් අල්වාගෙන මහපොළව පාසාරුවී යන තරම් බැල්මක් මිහිමතට හෙළා විමසන්නේ එයම වන්නට හැක.සියලු නම් ගම් මනඞකල්පිතයටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910185</link>
    <topic>ශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියි</topic>
    <author/>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලි(තුර්කියේ, ඉස්තාන්බුල්හි පැවැති අන්තර්ජාතික මුල්‍ය අරමුදලේ වාර්ෂික සමුළුවේදී රාජ්‍ය පරිපාලන හා ස්වදේශ කටයුතු ඇමැති හා මුදල් නියෝජ්‍ය ඇමැති ආචාර්ය සරත් අමුණුගම මහතා විසින් පවත්වන ලද කතාව ඇසුරිනි.)අපි අවසන් වරට වොෂිංටනයේදී හමුවන විට ගෝලීය අර්බුදයේ පීඩනයට හසුවී සිටියෙමු. දියුණු රටවල වෙළෙඳපොළට බලපෑ මෙම ආර්ථික අර්බුදයේ අනියම් පලවිපාක දියුණුවෙමින් පවතින රටවලට ද දැනෙන්නට විය. 2007 වසරේ අවසන් කාලසීමාවේ සිට උදාවූ වකවානුව අතිශයින්ම අභියෝගාත්මක විය. රටක වගකිවයුතු බලධාරීන් ලෙසින් සාමූහිකව මෙන්ම පෞද්ගලිකවද මෙම අර්බුදයෙන් මිදීමට ගතයුතු ක්‍රියාමාර්ග සහ උපායන් ගැන සෙවීමට අපගේ අවධානය යොමු කැරිණි.අද වනවිට ගෝලීය ආර්ථික පසුබෑමේ වේගය කෙමෙන් අඩුවෙමින් පවත්නා අයුරු අපට දක්නට ලැබේ. නිසැකවම මෙය හිතකාමී ප්‍රගතියකි. එහෙත් යථා තත්ත්වයට පත්වීම සෙමින් සිදුවෙන දිගුකාලීන ක්‍රියාවලියක්ය යන්න පිළිබඳව අපගේ දැඩි සැලකිල්ල යොමුවී තිබේ.දියුණුවෙමින් පවත්නා රටවල් සම්බන්ධයෙන් මෙහිදී අන්තර්ජාතික මුල්‍ය අරමුදල මඟින් ගන්නා ලද ආරම්භක පියවර අප දිරිගන්වන සුලුවිය. අනෙක් අතට මෙකී දියුණුවෙන රටවලට පෙර නොවූ විරූ අන්දමේ අවදානම් ගෝලීය තත්ත්වයක බලපෑම් වලට මුහුණ දෙන්නට සිදුවූයේ ඔවුන්ගේ බහුතරය සංවර්ධන ක්‍රියාවලිය මඟින් සැලකිය යුතු ආර්ථික දියුණුවකට යාමට පියවර ඔසවමින් සිටි මොහොතකය.වත්මන් අර්බුදය සැබවින්ම ආරම්භ වූයේ මෙකී රටවලින් බොහොමයක් විවෘත ආර්ථිකය ඔස්සේ ගෝලීය ආර්ථික ක්‍රියාදාමය හා එක්වීමට සිටි වකවානුවකය.අරමුදල් ක්ෂය වෙමින් දැඩි මුදල් අවශ්‍යතාවක සිටි රටවලට වැඩි වැඩියෙන් මුදල් ප්‍රතිපාදන ලබාදෙමින් ලෝක බැංකුව සහ අන්තර්ජාතික මුල්‍ය අරමුදල දැක්වූ ක්ෂණික හා ඵලදායී ප්‍රතිචාරය සම්බන්ධයෙන් මෙහිදී අපගේ කෘතඥතාවය පළ කරනු කැමැත්තෙමු.ගෝලීය අර්බුදයේ බලපෑමට ලක්වූ රටවල් ගණනාවකට පල ප්‍රයෝජන ලබාගනු පිණිස නම්‍යශීලී ප්‍රතිපත්තියක් අනුගමනය කරමින් 2008 දී අන්තර්ජාතික මුල්‍ය අරමුදලේ විදේශ හදිසි ආපදා පහසුකම් වෙනස්කම් කිහිපයක් ද ඇති කරන ලදි.අන්තර්ජාතික මුල්‍ය අරමුදල මඟින් ගන්නා ලද මෙම ක්‍රියාමාර්ගය පැසසුම් කටයුතුය. සහනදායී කොන්දේසි මත දෙගුණයක ණය මුදලක් ලබාගැනීමේ ප්‍රවේශයක් මෙමඟින් ඇතිකර තිබිණි.2009 ජූලි මස සිට අන්තර්ජාතික මුල්‍ය අරමුදල මඟින් හඳුන්වාදී ඇති නව ආර්ථික සැලසුම වඩාත් ඵලදායක වන අතර, එය ඉදිරි පියවරක් ලෙස ද සලකමු.විශේෂ ගැණුම් හිමිකම් යටතේ ඇමෙරිකානු ඩොලර් බිලියන 250 ක් වෙන්කර තිබීම ද සුවිශේෂ මං සලකුණකි. දියුණු වෙමින් පවත්නා රටවලට ලෝක බැංකු ආධාර තෙගුණයකින් නංවාලීම පිළිබඳ යෝජනාව ද නොපමාව ක්‍රියාත්මක වනු ඇත යන්න මගේ බලවත් විශ්වාසයයි.ඒ සමඟම පසුගිය වසරේ මවිසින් කරන ලද ප්‍රකාශනයේදී වැඩි අවධාරණයක් දක්වන ලද විශේෂ කරුණක් සම්බන්ධයෙන් ද යළි මතක් කර දීමට කැමැත්තෙමි. එනම් අන්තර්ජාතික මුල්‍ය අරමුදලේ පාලන අධිකාරිය සවිමත් කිරීමයි.වැඩි දෙනකු අතර ප්‍රචලිත මතයක් වූයේ වත්මන් අර්බුදකාරී තත්ත්වය පැන නැගී එමින් තිබියදී ඒ පිළිබඳ පූර්ව අනතුරු ඇඟවීමක් කිරීමට ලෝක බැංකුව හෝ මුල්‍ය අරමුදල අසමත් වූ බවයි.කෙසේ හෝ අප විශ්වාස කරන්නේ ගෝලීය ආර්ථික සැලසුම්කරණයේදී තවදුරටත් කේන්ද්‍රීය ලක්ෂය ලෙස මෙම අන්තර්ජාතික ආයතන දෙක පැවතිය යුතුවාසේම ඒවා මුළුමනින්ම ප්‍රතිසංශෝධනයට ද ලක්විය යුතු බවයි.මහින්ද රාජපක්ෂ ජනාධිපතිතුමා නායකත්වය යටතේ ශ්‍රී ලංකාවේ මුළුමනින්ම එල්.ටී.ටී.ඊ. ත්‍රස්තවාදය පරාජය කර සංවර්ධනයේ හා ප්‍රගතියේ නව පරිසරයක් දැන් උදා කරගෙන ඇත. කලින් ගැටුම්කාරී තත්ත්වයකින් ගහණ වූ උතුරු - නැඟෙනහිර පළාත්වල සෑම ප්‍රදේශයකම මේ වනවිට නීතිය හා සාමය සුරක්ෂිත කර තිබේ. මෙම ප්‍රදේශයන්හි සංවර්ධන කටයුතු කඩිනමින් ක්‍රියාත්මක වේ.රජයෙන් මෙන්ම අන්තර්ජාතික ආධාර කණ්ඩායම්වල සහායෙන් ත්‍රස්තවාදීන් විසින් බිම් බෝම්බ වළදමා තිබූ ප්‍රදේශවල බිම් බෝම්බ ඉවත් කිරීමේ කාර්ය ඉතා පුළුල් මට්ටමින් කරගෙන යනු ලැබේ. අවතැන් වූවන් යළි පදිංචි කිරීමේ කාර්යයට විශේෂ අවධානයක් යොමු කර ඇත. මේ වසර අවසන් වනවිට අවතැන් වූවන් ලක්ෂයක් යළි පදිංචි කරවීමේ කාර්යය සපුරාගැනීම අපගේ අපේක්ෂාවයි.යුද වාතාවරණය පහවීමෙන් පසු ශ්‍රී ලංකාව පෙරළා ශීඝ්‍ර සංවර්ධන මඟට පිවිසෙන බැව් අපට නිසැකය. සෙමෙන් වුවද ලෝක ආර්ථිකය හිස එසවීමත් සමඟ 2010 දී ශ්‍රී ලංකාවේ ආර්ථික සංවර්ධනය සියයට 6 කින් හෝ 7 කින් ඉහළ නැංවෙනු ඇතැයි අපි අපේක්ෂා කරමු.ශ්‍රී ලංකාවේ සංවර්ධන ව්‍යාපෘති ක්‍රියාත්මක වීමත් සමඟ දියුණුව කඩිනම් විය. ප්‍රාදේශීය වශයෙන් පැවති විෂමතා අවම විය. විරැකියාවේ සහ දිළිඳුකමේ අනුපාතය ඓතිහාසික අන්දමින් පහළ වැටිණි.රටේ ඉහළම ප්‍රමුඛත්වය ලබාදී ඇත්තේ කලින් ගැටුම් පැවති පෙදෙස් යළි ගොඩනංවා සංවර්ධනය කර අවතැන්වූවන් යළි පදිංචි කරවීමේ කාර්ය භාරයටය. 2009 මැයි මස යුද්ධය අවසන් වූ වහාම මේ සඳහා ජනාධිපති කාර්ය සාධක බලකාය ඇතුළු පූර්ණ බලැති ආයතනික සැලසුමක් හා මානුෂික ආධාර සහන උපදේශක කමිටුවක් පිහිටුවන ලදි.අපගේ රජය ශ්‍රී ලංකාවේ උතුරුදිග පළාත් යළි ගොඩනැංවීමේ සහ සංවර්ධනය කිරීමේ වැඩ පිළිවෙළ කඩිනම් කර ඇත. එමගින් එම ප්‍රදේශවාසී සියලුම ජන කොටස්වලට එහි ප්‍රතිලාභ ලබාදීමත් රටේ අනෙකුත් ප්‍රදේශවාසීන් සමඟ සබඳතා ගොඩනඟා ගැනීමට සහ ලෝක ආර්ථිකයේ පංගුකාරයන් වීමට ඉඩ සැලසීමත් අපගේ අභිප්‍රායයි.මේ කාර්ය සාධනයේදී ලෝක බැංකුව, ආසියානු සංවර්ධන බැංකුව, එක්සත් ජාතීන්ගේ නියෝජිතයන් සහ තවත් බොහෝ සංවිධාන විසින් දක්වන ලද සහයෝගය අපි අගය කරමු.මේ වසරේ ජූලි මාසයේදී මුල්‍ය අරමුදලේ විශේෂ විධිවිධාන යටතේ ඇමෙරිකානු ඩොලර් බිලියන 2.6 ක මුදලක් අප රට වෙනුවෙන් ලබාදීම පිළිබඳව මා මෙහිදී සතුට පළ කරමි.අප සාමාන්‍යයෙන් මුල්‍ය අරමුදලෙන් ලබන ආධාර පරිමාණයට නොව මෙවර එය බොහෝ දුරට මහ පරිමාණයෙන් ලබාදීම විශේෂත්වයකි.එය අන්තර්ජාතික ප්‍රජාව අතර ශ්‍රී ලංකාවේ සංවර්ධන ප්‍රතිපත්ති පිළිබඳව විශ්වාසය වැඩිදියුණු කිරීමට ද හේතුවක් විය.මේ සියලු කරුණු විමසා බලන විට අපේ සියලුම ලක්වැසියන්ට සුබ අනාගතයක් උදාවේය යන බලාපොරොත්තුව පෙරදැරිව අපට හෙට දවස බැලිය හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910187</link>
    <topic>දිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායි</topic>
    <author>සරත් හෙට්ටිආරච්චි පියතුමා සම සභාපති, ජාතික සමගිය සඳහා වන අන්තර් ආගමික සන්ධානය,උපදේශක, ආගමික කටයුතු හා සදාචාර වර්ධන අමාත්‍යංශය.</author>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලිශ්‍රී ලාංකේය ජනතාව දහසක් දුක් පීඩා මැද වසර තිහකට ආසන්න කාලයක් ජීවත් වූහ. කෙනකුට මවුපියෝ ද, කෙනකුට දූදරුවෝ ද, තවත් අයකුට ඥාති මිත්‍රාදීහු ද සදහටම අහිමි කරනු ලැබිණි. තවත් අයෙක් වෙහෙස මහන්සියෙන් තනාගත් ගෙවල් දොරවල් අතහැර පලා ගියේ ය. උදේ රැකියාවට යන පියා, පාසලට යන දුව පුතා ආපසු ගෙදර ඒ දැයි බියක් සැම දෙනා තුළ තිබිණි.කාර්යාලවල, දුම්රියේ, බස් රියේ වෙළෙඳපළේ බෝම්බ පිපිරිණි. දහස් ගණනකගේ ජීවිත අහිමි විය. ඇතැමකුට අත්පා අහිමි විය. එවන් අවස්ථාවක කුරිරු ත්‍රස්තවාදීන්ගෙන් ශ්‍රී ලාංකේය ජනයා බේරා ගැනීමට දියසේන කුමාරයෙක් අපහට පහළ විය. එතුමාණෝ ත්‍රස්ත භීතියෙන් මුළු දේශයම ගලවා ගත්හ.මා එතුමා හඳුනාගත්තේ අගමැතිව සිටිය දී ය. අරලියගහ මැදුරේ පැවති විවිධ මට්ටම්වල සාකච්ඡාවලට ආගමික නායකයන් සමඟ මම ද සහභාගි වීමි. වරෙක එල්.ටී.ටී.ඊ. නායකයන් මුණ ගැසීමට කිලිනොච්චියට යාමට පෙර පූජ්‍ය මහාචාර්ය කුඹුරුගමුවේ වජිර නායක ස්වාමීන්වහන්සේ ප්‍රමුඛ භික්ෂුන් වහන්සේලා සමඟ මම ද අරලියගහ මැදුරට ගොස් එවකට අගමැතිව සිටි මහින්ද රාජපක්ෂ මැතිතුමා සමඟ සාකච්ඡා කළෙමු.එතුමාගේ නිර්ව්‍යාජ, අවංක ගතිගුණ ගැන මම මුල පටන් ම පැහැදී සිටියෙමි. අප එතුමා හමුවීමට යන සෑම අවස්ථාවකම අගමැතිතුමා හමුවීමට දෙස් විදෙස් අමුත්තන්, මහජනතාව විශාල ලෙස පැමිණ සිටියෝ ය. මා දන්නා පමණින් රට නිදහස් කළ පුද්ගලයාට අමතරව ශ්‍රී ලංකාවේ වැඩිම ජනතාවක් හමුවූ අගමැතිවරයා ලෙස මහින්ද රාජපක්ෂ මැතිතුමාගේ නාමය ඉතිහාස ගතවෙන බව අත්දැකීම් අනුව මම විශ්වාස කරමි.එතුමා ජනාධිපතිවරණයට ඉදිරිපත් වන කල කකුලෙන් ඇදීමට විශාල පිරිසක් සිටි බව ද නොරහසකි. ආගම්, ජාතිවාදය අවුස්සා එතුමාගේ පත්වීම වළක්වන්නට උත්සාහ කළ කුමන්ත්‍රණකාරී දෙස් විදෙස් බලවේග තිබිණි.වත්මන් ප්‍රවාහන ඇමැති ඩලස් අලහප්පෙරුම, ස්වාධීන රූපවාහිනී සේවයේ සභාපති අනුර සිරිවර්ධන යන අයගේ අදහස් ද සමඟ මෙම නිර්භීත මිනිසා මෙරටේ ජනාධිපති කරවීමේ කර්තව්‍යයේ දී මම ද ඍජු හා පැහැදිලි තීරණයක් ගෙන එතුමාට එරෙහි වන අධිරාජ්‍යවාදී කුමන්ත්‍රණකාරී බලවේගවලට එරෙහිව සටන් කිරීමේ දී පුරෝගාමී මෙහෙවරක් කළෙමි.මහින්ද චින්තනය කිතුනු ජනතාව වෙනුවෙන් එතුමා මාහට පළමුව පිළිගන්වනු ලැබුවේ ය. ජනාධිපති වීමේදී මුල්ම කිතුනු ආශිර්වාදය එතුමාට ගෙන ඒමට තරම් මම වාසනාවන්ත වීමි. කුමන්ත්‍රණකාරී දෙස් විදෙස් බලවේග අන්ත පරාජයකට පත් කරමින් මහින්ද රාජපක්ෂ මැතිතුමා ශ්‍රී ලංකාවේ විධායක ජනාධිපතිවරයා විය.ඉන්පසු ඊට එරෙහි කුමන්ත්‍රණකාරී බලවේග මා පසුපස එලවන්නට විය. එහි ප්‍රතිඵලයක් ලෙස ජනාධිපතිවරණයේ ප්‍රතිඵලවලින් පසු පූජකවරයෙක් ලෙස මා තහනමට ලක්විය. විවිධ හිරිහැර කෙරිණි. නත්තල් දිනයේ දේවස්ථානයක මෙතෙක් කල් කළ ආකාරයට නත්තල් දේව මෙහෙයක් පැවැත්වීමට එම නත්තලේදී මට ඉඩ නොදෙන ලදී.නමුත් ශ්‍රී ලාංකේය දේශය ත්‍රස්ත භීතියෙන් නිදහස් වූ දින මම එදා මහින්ද රාජපක්ෂ මහතා ජනාධිපති කරවීමට කිතුනු හඬ නංවන්නට ගත් තීරණය කොතෙක් නිවැරැදි දැයි කල්පනා කරමින් අතිශයින් සතුටුවීමි.ශ්‍රී ලංකාවේ ත්‍රස්තවාදී ප්‍රශ්නය විසඳීම සඳහා මීට පෙර සිටි රාජ්‍ය නායිකයෝ ද ක්‍රියා කළහ. නමුත් ඔවුන්ට නැති නිර්භීත බවක්, කැපවීමක් මහින්ද රාජපක්ෂ ජනාධිපතිතුමාට ලැබුණේ කෙසේ දැයි දැනගන්නට මම දිගින් දිගටම වෙහෙසීමි.සමාජ විද්‍යාවේ ඉගැන්වීම්වලට අනුව කෙනෙක් සමාජානුයෝජනය ආරම්භ කෙරෙන්නේ මුලින් ම පවුල නැමැති ඒකකයෙනි. එනම් මවුපියන්ගෙනි. දෙවැනුව පාසලෙනි. එනම් ගුරුවරුන්ගෙනි. මහින්ද රාජපක්ෂ ජනාධිපතිතුමාගේ චරිතාපදානය අධ්‍යයනය කරන කල මම ඒ රහස් දැන ගතිමි. මහින්ද රාජපක්ෂ ජනාධිපතිතුමා නිර්ව්‍යාජ දේශපාලනයක යෙදුණ සිය පියාගේ ප්‍රතිමූර්තියකි.ඩී.ඒ. රාජපක්ෂ යනු හිටපු පාර්ලිමේන්තු මන්ත්‍රී ඩී.එම්. රාජපක්ෂ (රුහුණු සිංහයාගේ) මලණුවන් ය. හෙතෙම කැත්තට උදැල්ලට, න¼ගුලට අත හොඳින් හුරු වූ ගොවියෙකි. කෘෂිකර්මය පිළිබඳව ප්‍රායෝගික අත්දැකීම් ලද අයෙකි. දේශපාලන සටනේ දී විරුද්ධවාදීන් එතුමන්ට අපහාස කළේ එතුමාට රාජ්‍ය සභාවට යාම පසෙක තබා කෙවිටක් අතට ගෙන කුඹුරට යන ලෙසයි.ඇතැම් විට රජයේ බොහෝ ප්‍රතිපත්ති සකස් කරන්නේ අත්දැකීම් නැති පිරිස්ය. කෘෂිකර්මය ගැන තීරණ ගන්නේ කුඹුරකට කිසිදා බැස ඇති පුද්ගලයෝ් නොවෙති. ප්‍රවාහන පද්ධතිය ගැන කථාකරන්නේ කිසිදාක බසයක, දුම්රියක, පොදු ප්‍රවාහනයක ගමන් කළ පුද්ගලයන් නොවේ.නමුත් ඩී.ඒ. රාජපක්ෂ මැතිතුමාට සාමාන්‍ය ජන ජීවිතය පිළිබඳ ප්‍රායෝගික අත්දැකීම් තිබිණි. එනිසා ම ගොවීන්ට අවශ්‍ය ජලය සපයා දෙන්නට, ඔවුන් පිළිබඳ කුඹුරු පනතක් ගෙන එමින් ඔවුන්ගේ අයිතිවාසිකම් ලබා දෙන්නට එතුමාට අවශ්‍යතාව තිබිණි.ඩී.ඒ. රාජපක්ෂ මැතිඳුන් තම ජීවිතයේ සතුටුම දින ලෙස සඳහන් කරන්නේ චන්ද්‍රිකා වැවට දෙවැනුව පස්පිඩැල්ල තමන් කැපූ අවස්ථාවත්, කුඹුරු පනත සම්මත වූ දිනයත් ය. ඉන් පැහැදිලිවන්නේ එතුමා තමන්ගේ සහෝදර ගොවීන්ට සතුටුදායක ඉරණමක් අත්වූ දවසේ සතුටු වූ සැබෑ දේශප්‍රේමි නායකයෙක් බවයි.ජනතාවගේ හඬට කන්දුන් එතුමාණෝ අවශ්‍ය වෙලාවේ අසාධාරණයට, අධිරාජ්‍යවාදයට එරෙහිව තම හඬ අවදි කළෝය. අවිහිංසාවාදයේ දහමින් ම සන්නද්ධ මැර කණ්ඩායම් එතුමා නිරායුධව දමනය කළේ කළේ එක් අවස්ථාවක පමණක් නොවේ.තම දේශපාලන කටයුතුවල දී මහා සඟරුවනගේ අවවාදානුශාසනා නොමඳ ව ලද එතුමා නිවැරැදි දේශපාලන දැක්මක් සහිතව කටයුතු කළේ ය. දේශපාලනයට පිවිසීමෙන් ධන බලය ලබා ගන්නා අය ද අද මෙන් එදාත් සිටියා නොවේ.නමුත් දේශපාලනයට පිවිසීමෙන් තමන් සතුවූ ඉඩකඩම් දේපල අහිමිකර ගැනීමට එතුමාට සිදු විය. කෙටියෙන් පවසතොත් තමන් මැතිවරණ කටයුතුවලදී ගත් ණය ආපසු දීම සඳහා තමන්ගේ මෝටර් රථය පවා විකුණා දැමුවේ ය. එතුමාගේ අවසන් මොහොතේ රෝහලට ගෙන යෑමටවත් මෝටර් රථයක් එතුමා සතුව නොතිබිණි.කිසිවිටෙකත් මුදලට පක්ෂ මාරු කිරීම ඩී.ඒ. රාජපක්ෂයන් විසින් නොකරන ලදී. ඉතාමත් තදබල ලෙස අගහිඟකම් තිබූ යුගයක වුව ද, මුදලට පක්ෂ මාරු කරන ලෙස තමන්ගෙන් ඉල්ලූ අයට එතුමා තදබල ලෙස බැණ වදින්නට විය. ඔහු පැවසුවේ මුදලට තමන්ට ඡන්දය දුන් ජනතාව කිසිදා පාවා නොදෙන බව ය.තම දරුවන් මෙන් ම අන් අයගේ දරුවන් ගැන ද ඩී.ඒ. අවබෝධයෙන් ක්‍රියා කළේ ය. සියලු දරුවන්ගේ ජයග්‍රහණ ගැන එතුමා උදම්ඇනීය. දරුවන්ට තෑගි බෝග දුන්නේ ය.ඩී.ඒ. රාජපක්ෂ මහතා කිසිවිටෙකත් ජාතිවාදියෙක් හෝ ආගම්වාදියෙක් නොවීය. අක්කර හැත්තෑපහක ඉඩමක් ලබාගෙන මුස්ලිම් පවුල් 50 ක් මැදගම කිංචිගුනේ ප්‍රදේශයේ පදිංචි කළේ ය. ඉස්ලාම් ධර්මය ඉගැන්වීම සඳහා මවුලවිවරුන් පත් කළේ ය.තමාගෙන් කිසිවිටෙකත් කිසිවකුට කරදරයක් වීමට එතුමා අවකාශ තැබුවේ නැත. ඩී.ඒ. ජයග්‍රහණය කර සිටිය ද පරාජිතව සිටිය ද, ජනතා ප්‍රශ්න විසඳීමට හැකි උපරිම දේ කළේ ය. ජයග්‍රහණයත් පරාජයත් නොසැලී පිළිගත්තේ ය.එතුමා මන්ත්‍රීවරයෙක්, නියෝජ්‍ය ඇමැතිවරයෙක්, නියෝජ්‍ය කථානායකවරයෙක් ලෙස කටයුතු කළේ ය. ගොවියාගේ සිට රටේ නායකත්වය දක්වා සැමදෙන එකලෙස මෙම යුග පුරුෂයා ඇසුරු කළහ.ඩී.ඒ. රාජපක්ෂ මැතිතුමා තම දරුවන් නිසි පරිදි හදා වඩාගත් අතර ඔවුන්ට නිවැරැදි නායකත්වය යන්න නිවැරැදිව කියා දුන්නේ ය. චමල්, මහින්ද, ගෝඨාභය ඇතුළු එතුමාගේ ආදරබර පුත්‍රයන්ට දේශපාලනික ක්‍රියාකාරකම් පිළිබඳව ප්‍රායෝගික පාඩම් කියා දුන්නේ ය.දුක් විඳින ජනතාව සමඟ දුක් විඳීමටත්, ප්‍රශ්නවලට මුහුණ දීමටත්, ගොවි, ධීවර, ප්‍රශ්න පිළිබඳව අධ්‍යයනයටත්, ඒවාට විසඳුම් සෙවීමටත් කුඩා කල සිටම තම දරුවන්ට අත්දැකීම් ලබා දුන්නේ ය.තමන් කළ දේ පිළිබඳව පුරසාරම් නොදොඩා සිටි එතුමා ක්‍රියාවෙන්, තම ජනතාවාදී දේශපාලනය කියා පෑවේය.මහින්ද පුතණුවන් දේශපාලක කරළියේ ඉදිරියට එන බවත්, ඔහු රට වෙනුවෙන් මානව හිතවාදී මෙහෙවරක් කරන බවටත් ඩී.ඒ. රාජපක්ෂ මැතිඳුන් පැහැදිලිව දැන සිටියේ ය. ඒ බව සක්සුදක්සේ විශ්වාස කළේ ය. එතුමාගේ ජනතාවාදී දේශපාලනය කොයිතරම් රුහුණු ජනතාව අතර ජනප්‍රිය වීදැයි කීමට බොහෝ උදාහරණ ඇත. තම දේශපාලන කටයුතුවලට අතහිත දුන්නේ බහු ජාතික සමාගම් නොවේ. කෝටිපතියන් ද නොවේ. ප්‍රබල ව්‍යාපාරිකයෝද නොවේ. සාමාන්‍ය ජනතාවය.ජාත්‍යන්තර කුමන්ත්‍රණවලට නොබියව මුහුණ දෙමින්, සිය මවුබිම බේරා ගන්නට ජනාධිපතිතුමාට බලය, ජවය, ආදර්ශය ලැබුණේ තම පියාගෙනි. ගෝඨාභය රාජපක්ෂයන්ට එම එඩිතර බව ලැබුණේ ද තම පරපුරෙනි. බැසිල් රාජපක්ෂයන් රටේ සංවර්ධනයට උරදී ඇත්තේ ද පියාගේ අඩි පාරේ යමිනි. මේ අනුව බලන කළ ඩී.ඒ. රාජපක්ෂයන් ගේ දර්ශනය අද මහින්ද රාජපක්ෂ මැතිතුමා සහ එතුමාගේ රජය මඟින් යළි පණ ගැන්වී ඇත.එදා ඩී.ඒ. රාජපක්ෂ මැතිඳුන් ගේ අවමඟුල සැලවූ සැණින් ජනතාව මුළු දකුණු ප්‍රදේශයේ ම සුදු කොඩි එසවූහ. ඉන් බොහොමයක් තම නිවසේ ඇති කොට්ට උරවලින්, සුදු සරොම් කැබැලිවලින් සකස්වී තිබීම තුළ අපට කියාපාන්නාවූ පුවත එතුමා නිර්ධන පංතියේ දුක හඳුනාගත්තා වූ සැබෑ නායකයෙක් බවයි.අදත් මහින්ද රාජපක්ෂ ජනාධිපතිතුමාට සාමාන්‍ය ජනතාවගේ හරසර නොඅඩුව ලැබෙන්නේ ද එබැවිනි. ඩී.ඒ. රාජපක්ෂයන්ට ගරු සරු දක්වන ආදරය කරන අපි එතුමාගේ මානව හිතවාදී දර්ශනය ඉදිරියට ගෙන යාමට පෙළ ගැසෙමු. කුමන්ත්‍රණකාරී සියලු බලවේග පරදවා සමෘද්ධිමත් ශ්‍රී ලංකාවක් ගොඩනඟමු.සරත් හෙට්ටිආරච්චි පියතුමා සම සභාපති, ජාතික සමගිය සඳහා වන අන්තර් ආගමික සන්ධානය,උපදේශක, ආගමික කටයුතු හා සදාචාර වර්ධන අමාත්‍යංශය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=af0910188</link>
    <topic>උසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලි</topic>
    <author/>
    <content>බටහිර රටවල තණ්හාව ආසියාවේ අපටත් ප්‍රශ්න ඇති කළා“කිරි බිංදු තුනක් වළට වැටෙන කොට නිධානෙ මතුවෙයි...”වෛද්‍යවරු සහ මහාචාර්යවරු වකුගඩුව දෙපසට අදිතිඑයාගෙ ආදරේ බෙදිලා ගිහිල්ලශ්‍රී ලංකාවේ හෙට දවස ගැන උසස් බලාපොරොත්තු තැබිය හැකියිම සිතදිවංගත ඩී.ඒ. රාජපක්ෂ මැතිතුමා ජනපතිතුමන්ගේ මාර්ගෝපදේශකයායිඋසස් අධ්‍යාපනයේ නිම්වළලු පුළුල් කළ ලලිත් ඇතුලත්මුදලිවෙළෙඳ අලෙවි සංවර්ධන සමූපකාර හා පාරිභෝගික සේවා අමාත්‍ය බන්දුල ගුණවර්ධනදෙසිය හැට හතරවැනි මහපොළ අධ්‍යාපනික සහ වෙළෙඳ ප්‍රදර්ශනය ඉකුත් 14 වැනි දින ආරම්භ වී අද දක්වා පුරා දින පහක් බෙලිඅත්ත රුහුණු විජයබා විද්‍යාලයේ දී පැවැත්වේ.මහපොළ සංකල්පයේ නිර්මාතෘවරයා වූයේ දිවංගත වෙළෙඳ ඇමැතිවරයකු වන ලලිත් ඇතුළත්මුදලි මහතාය. 1981 මහපොළ ශිෂ්‍යත්ව භාරකාර අරමුදල පාර්ලිමේන්තු පනතකින් සම්මත කරගැනීමට එතුමා මූලික විය.නිදහසින් පසු ශ්‍රී ලංකාවේ බිහි වූ වෙළෙඳ ඇමැතිවරු අතුරින් ලලිත් ඇතුළත්මුදලි මහතා අමරණීය මිනිසකු ලෙස ඉතිහාසගත වන්නේ මහපොළ සංකල්පය නිර්මාණය කිරීමේ පුරෝගාමියා වූ නිසාය. සී.ඩබ්.ඩබ්.කන්නන්ගර මැතිතුමා නිදහස් අධ්‍යාපනය මෙරටට හඳුන්වා දීමෙන් අනතුරුව උසස් අධ්‍යාපනය සඳහා තරුණ තරුණියන්ට නිදහසේ බුද්ධියේ නිම්වළලු පුළුල් කර ගැනීමට ඉඩ ලැබුණේ මහපොළ සංකල්පයෙනි.නිදහස් අධ්‍යාපනයෙන් අධ්‍යාපනය ලබන මහා විද්‍යාල, මධ්‍ය මහා විද්‍යාලවලින් විශ්වවිද්‍යාලවලට ඇතුළත් වන ශිෂ්‍ය ශිෂ්‍යාවන්ට ශිෂ්‍යත්ව ලබාදීමේ වැඩපිළිවෙළත් ඉන් පෙර තිබුණේ නැත. බැංකු ණය ලබාදුන්නද එම ණය පොලියක් ද සමඟ ආපසු ගෙවනු ලැබිය යුතු විය.මා විද්‍යොදය විශ්වවිද්‍යාලය ව්‍යාපාර පරිපාලන විශේෂ උපාධිය හදාරන අවදියේ නුගේගොඩ ලංකා බැංකුවට පැමිණ විශ්වවිද්‍යාල ශිෂ්‍ය ශිෂ්‍යාවන් සියලු දෙනා සමඟ පෝලිමේ සිට මසකට රුපියල් එකසිය අසූව බැගින් ණය ලබාගත්තෙමු. එවකට විශ්වවිද්‍යාලයේ කිසිදු ශිෂ්‍ය සංවිධානයක් හෝ ශිෂ්‍ය නායකයන් විශ්වවිද්‍යාල සිසුන්ට දුන් බැංකු ණය කපා හරිනු යනුවෙන් සටන් පාඨ ඔසවාගෙන බැංකු හෝ විශ්වවිද්‍යාල ඉදිරිපිට උද්ඝෝෂණය කළේ නැත.පසුකාලීනව අපි විද්‍යෝදය විශ්වවිද්‍යාලයෙන් දැන උගත් දැනුමින් කුසලතා භාවිතකොට අධ්‍යාපනය ලබා රජයට ආදායම් බදු ගෙවන තත්ත්වයකට පත් වන විට මම එම ණය මුදල් ලෙස ලබාගන්නා ලද මුදල සම්පූර්ණයෙන් ගෙවා දැමුයෙමි.කෙසේ වෙතත් අතීතයේ විශ්වවිද්‍යාල අධ්‍යාපනය ලැබූ ශිෂ්‍ය ශිෂ්‍යාවන්ට මූල්‍ය දුෂ්කරතා මුහුණ දුන් බැවින් කිසිදු මූල්‍ය දුෂ්කරතාවයකින් තොරව ස්වකීය දෙමාපියන්ට බරක් නොවන ආකාරයට උසස් අධ්‍යාපනය හැදෑරීමට සත් අරමුණින් ඇරැඹි මහපොළ ස්වකීය පුද්ගලික ප්‍රාග්ධනයෙන් මුල්වරට ඇරැඹිණි.ඉන් අනතුරුව හිතමිතුරන්ගේ, අනෙකුත් ධානපතියන්ගේ සහ විවිධ දෙස් විදෙස් පාර්ශවයන්ගේ එම අරමුදල වර්ධනය කොට මහපොළ ලොතරැයිය මඟින් එය තවදුරටත් සංවර්ධනය කොට මහපොළ ලංකාවේ විශාලතම ශිෂ්‍ය අරමුදල් භාරයක් බවට පත් කරනු ලැබීය.මේ වනවිට විශ්වවිද්‍යාල ශිෂ්‍ය ශිෂ්‍යාවන් එක් ලක්ෂ හැටදහසකට අධික ප්‍රමාණයක් ශිෂ්‍යත්ව වරප්‍රසාදය ලබා තිබේ.මේ දැවැන්ත ව්‍යාපාරය සිදුවූයේ ශිෂ්‍ය අරගල ශිෂ්‍ය ව්‍යාපාර, උද්ඝෝෂණ හෝ රාජ්‍ය නොවන සංවිධානවල ඉල්ලීමක් ලෙස නොවන බව වෙසෙසින්ම සඳහන් කළ යුතුය.අගවිනිසුරුතුමන්ගේ භාරකාරත්වයෙන් විධිමත් පිළිවෙළකට මහපොළ අරමුදල පාලනය සිදුකෙරෙයි. ඉදිරි වසර සඳහා මෙවර මහපොළින් එකොළොස් දහස් පන්සියයකට ශිෂ්‍යත්ව ප්‍රදානය කිරීමට බලාපොරොත්තු වෙමු. විශ්වවිද්‍යාල ශිෂ්‍යයන් දසදහසක් ද, අනෙකුත් උසස් අධ්‍යාපන ආයතනවල ශිෂ්‍ය ශිෂ්‍යාවන් එක්දහස් පන්සියයක් ද මීට ඇතුළත් වෙයි.මහපොළ සංකල්පය බිහිකළ ලලිත් ඇතුළත්මුදලි මහතා එල්ටීටීඊ කුරිරු ත්‍රස්තවාදීන්ගේ වෙඩි ප්‍රහාරයකින් කිරුළපනදී ඝාතනයට ලක්විය. මෙවැනි දේශපාලන ව්‍යසනයක් උත්සන්න වෙමින් නිරායුධ අවිහිංසක ජනයා දසදහස් ගණනින් මරා දමමින් වටිනා මිනිස් ජීවිත තොග වශයෙන් බිල්ලට ගැනීමේ එල්.ටී.ටී.ඊ. ත්‍රස්ත ඉලක්කය නිසා ඉකුත් වර්ෂයන් තුනකට ආසන්න කාලයක් මහපොළ නවතා දමා තිබිණි.මිනිස් ජීවිත දසදහස් ගණනින් විනාශ කරමින්, කෝටි ප්‍රකෝටි දේපොළ විනාශ කරමින් රට ආපස්සට ඇද දැමූ කුරිරු ත්‍රස්තවාදය ඉකුත් මැයි මස දහ අට වැනිදා සදහටම අවසන් විය. අද වනවිට මිනිසුන්ට බියෙන් සැකෙන් තොරව මහමඟ ගමන් කිරීමට හැකිය.කුටුම්භවල සිරවී සිටි ජනතාවට නිදහසේ ගමන් කිරීමේ හැකියාව ලැබී ඇත. ඒ නිසා මහපොළ ප්‍රදර්ශනය යළි ඇරැඹීමට අපි තීන්දු කළෙමු.පාසල් සිසු දරු දැරියන්ට ඔවුන්ගේ මවුපියන්ට බියෙන් සැකෙන් තොරව දැන් ප්‍රදර්ශනය නැරැඹීමට හැකිය. විනෝද මේලා, සංගීත ප්‍රසංග, රස විඳිය හැකිය.මේ සියල්ල සිදු කළ හැක්කේ යුද්ධයෙන් තොර රටක් බිහිවීම නිසාය. යුද්ධයෙන් තොර නිදහස් ශ්‍රී ලංකාවක් බිහිකිරීමට ජාතික නායකත්වයේ දායකත්වයක් ගොඩනැඟූ බෙලිඅත්තේ ජනතාවට උපහාරයක් ලෙස නිදහස් ශ්‍රී ලංකාවේ ප්‍රථම මහපොළ මුළුරටට ම අලුත් ආදර්ශයක් වන බෙලිඅත්ත රුහුණු විජයබා විද්‍යාලයේදී පැවැත්වීමට තීරණය කෙළෙමු.ඒ නිසා මහපොළ ජනාධිපතිතුමා ඇතුළු රුහුණේ ජනතාවට කළ උතුම් උපහාරයක් ලෙස සැලැකිය හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910181</link>
    <topic>අලි කරදර මැද අකුරු කර</topic>
    <author>සුභාෂිණි ජයරත්න ඡායා - විමල් කරුණාතිලක (මේ ගමනේදී අපට මඟ පෙන්වූ කැකිරාව කලාප අධ්‍යාපන අධ්‍යක්ෂ ජේ. කේ. යූ. ඒ. ජයලත් මහතා ඇතුළු කාර්ය මණ්ඩලයට ස්තුතිය.)</author>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දාඅපි ඔබට කියන මේ කතාව කොළඹ වැනි නාගරික පළාත්වලින් බොහෝ ඔබ්බට ගොස් අතිදුෂ්කර පළාතක රොඩු ගොඩක සැඟව සිටි මිණිකැට හතරක් මතුවූ කතාවකි. අනුරාධපුරයට තරමක් මෙපිට කැකිරාව ප්‍රදේශය වූ කලී ග්‍රාමීය ජනජීවිතයේ කැඩපතකි.කැකිරාවෙන් කොරසගල්ල හන්දියට පිවිස එතැන් සිට තවත් කිලෝමීටර් 5 1/2 ක් ඝන වනය තුළට යායුතුව ඇත. මෙම කිලෝමීටර් 5 1/2 ක ගමන අතිශය දුෂ්කර වෙහෙසකර ගමනකි.කෙත්වතු මැදින්, වන දුර්ග මැදින් වූ මේ ගමන අතිශයින් දුෂ්කරය. මැදගම වූ කලි අලි ඇතුන්ගේ රජදහනකි. මේ ගමේ වූ එකම පාසල ළමයින් විසි දෙදෙනෙකු ගෙන් යුත් මැදගම පාසලයි.සේනක සඳරුවන්බොහෝ මවුපියන් තම දරුවන්ට හොඳ අධ්‍යාපනයක් ලබා දීමේ අරමුණින් නගරයේ ජනපි‍්‍රය පාසලකට ඇතුළු කරන්නට තැත් දරන මොහොතක මේ කිසිම දෙයක් අපේක්ෂා නොකරන, ඒ තරම්වත් බලාපොරොත්තු පොදි බැඳ නොගත් මේ දරුවන් පාසල් ගතවූයේ ගමේ කුඩා පාසලටය.ගමේ ඇති හැකි අය ගමේ කනිෂ්ඨයට, හෝ මධ්‍ය මහා විද්‍යාලවලට දරුවන් ඇතුළු කරද්දී ඉතුරු වන දරුවන් යැවෙන්නේ ගමේ අතිදුෂ්කර වූ මේ පාසලටය. ගමේ පාසලට යැවුණු මේ රොඩු ගොඩ තුළ අගනා මුතු කැට සැඟව ඇතැයි කවුරුත් නොසිතන්නට ඇත.කැකිරාව අධ්‍යාපන කොට්ඨාසයට අයත් මැදගම අතිදුෂ්කර පාසලක එකතු වූ රොඩු ගොඩකින් මෙවර පහ වසර ශිෂ්‍යත්ව ප්‍රතිඵල පිටවූ දා මිණිකැට හතරක් මතුවිය.ගමට නගරයට පමණක් නොව සමස්ත ගුරු සිසු දෙපරපුරටම ආදර්ශයක් ගෙන දුන් මේ සිදුවීම තරගකාරි පාසල් පසුපස හඹා යන සියලු දෙනම සිතට ගත යුතු අගනා පාඩමකි.ඒ ලකුණු 157 ක් ලබාගත් දිනුෂ පැතුම් චාමිකර, ලකුණු 148 ක් ලබාගත් ජනනි පේසලා සෙනෙවිරත්න, ලකුණු 140 ක් ලබා ගත් නිශාන්ත විජේරත්න හා ලකුණු 139 ක් ලබාගත් සේනක සඳරුවන් දසනායක ගේ උපන් හපන්කම්ය.සේනක සඳරුවන් සිය මව සමඟ“... අපේ සර් (අජන්ත සර්) අපට වැඩ කරගෙන යන්න කාල සටහනක් හදලා දුන්නා. අපි ඒ කාල සටහනට උදේ 5 ට ඇහැරෙනවා. තනියම ඇඳගෙන ලෑස්ති වෙනවා. අපි පයින් උදේට පාසලට එන්නේ. ඉස්කෝලේ පටන් ගන්න කලින් අපේ සර් අපිට පාඩම් කියලා දෙනවා.අපි 1.30 ට පාසල ඇරිලා ගෙදර ගිහින් ආයිත් හවස 3 ට පාසලට එනවා. අපේ සර් අපිට ඒ වේලාවට දන්නැති දේ කියලා දෙනවා.රෑ 6 ඉඳන් 9 වෙනකම් ඉංගී‍්‍රසි ටීචර් ඉංගී‍්‍රසි කියලා දෙනවා. අපිට කන්නත් දෙනවා. කවමදාවත් අමතර පංති වලට සල්ලි ගත්තේ නැහැ...” සේනක සඳරුවන් පවසයි. ඔවුන්ට ඉගෙන ගැනීමට ආසාව ඇති කළේ ඔවුන්ගේම ගුරුවරු ය.නිශාන්ත විජේරත්න“මගේ අම්මයි තාත්තයි ගොවිතැන් කරනවා. අක්කා මැල්සිරිපුර ගාමන්ට් එකේ. අපේ අම්මා අපිට විභාගය පාස් වෙන්න කියලා නැහැ...” සේනක සඳරුවන්ගේ එකම ආසාව යුද භටයකු වී රටට සේවයක් කිරීමටය.මේ කුඩා පාසලේ ශිෂ්‍යත්වයට පෙනී සිටියේ ද මෙම ළමයි 4 දෙනා පමණි. හතරදෙනාම ලකුණු 139 ට ඉහළ ලකුණු ලබා ගෙන සමත්වීම තවත් සුවිශේෂි කරුණක්.නිශාන්ත විජේරත්න ද ශිෂ්‍යත්වය සමත් වූ තවත් දරුවෙකි. දැඩි අපහසුතා මධ්‍යයේ අකුරු කරන ඔහු ගේ පියා ජීවතුන් අතර නැත.“... මගේ තාත්තා අලියෙක් ගහලා මැරුවා, මං පොඩි කාලයේදි. අම්මා කුඹුරු වැඩ කරලා හරිම අමාරුවෙන් තමයි අයියයි මාවයි ජීවත් කරන්නේ. මං ඉස්කෝලෙට එන්නේ ගොඩාක් දුර ඉඳලා පයින්. අයියවනම් කොහොම හරි තිබ්බටුවැව පාසලට දැම්මා.ඒත් අපේ අම්මා මාව වෙන පාසලකට දාන්න උනන්දු වුණේ නැහැ. අපි පංති ඉවර වෙලා ගෙදර යනකොට පාරේ අලි ඉන්නවා. ගෙදරටත් එනවා. හරිම බයෙන් ඉන්නේ අලි එන නිසා. මම රෑ දහය වෙනකම් පාඩම් කළා. ඒ වගේම උදේ 4 ටත් නැගිටිනවා...”“පුතා කවුරු වෙන්න ද ආසාව...?“මම ආස ඩොක්ටර් කෙනෙක් වෙන්න...”අහිංසක දරුවගේ එකම පැතුම එයයි. ඒ සඳහා අද ඔහුට මාවතක් විවෘතව ඇත. හෙට නගරයේ හොඳ පාසලක් ඔවුන්ට උරුම වනු ඇත.ජනනි පේසලාතමන්ට මඟ කියාදුන් මේ පාසලේම අධ්‍යාපනයේ ඉතිරි කොටස ද නිම කරන්න මේ කුඩා දරුවෝ ආසාවෙන් සිටිය ද එය ඔවුන්ට බාධාවකි.1954 ආරම්භයේදී මේ පාසලේ 1 සිට 11 දක්වා පංති තිබුණ ද අද මෙම පාසල ඇත්තේ වැසී යෑමට ආසන්න තත්ත්වයකය. පළමු පංතියේ ළමයින් 7 දෙනකු ද තුන්වැනි පංතියේ ළමයින් 8 දෙනකු ද 4 වැනි පංතියේ ළමයින් 3 දෙනකු ද 5 වැනි පංතියේ ළමයින් 4 දෙනකු ද සිටින මෙම පාසලේ 2 හා අනිකුත් ශ්‍රේණි නොමැත. ඒ ගුරුවරු නොමැතිකමට වඩා දරුවන් නොමැතිකමයි.ජනනි පේසලා සෙනවිරත්න. ඇය මේ හතර දෙනා අතර සිටින එකම සිසුවියයි.“... මම විභාගයෙන් ලකුණු 150 ක් ලැබෙයි කියලා හිතුවා. ඒත් ලකුණු 148 ක් ලැබුණා. මම මේ ඉස්කෝලෙම තවමත් ඉගෙන ගන්න ආසයි. ඒත් අපිට ලොකු පංති නැහැනේ...” ඇය හැඟුම්බරයි.“... මගේ අම්මයි තාත්තයි කුඹුරු වැඩයි කරන්නේ. මල්ලියෙක් ඉන්නවා. එයා යන්නේ මුරුංගාහිටිකන්ද පාසලට. මාව උදේට අම්මා හරි තාත්තා හරි බයිසිකලෙන් ඉස්කෝලෙට ඇරලනවා.අපේ පංතියේ හිටියේ ළමයි 4 දෙනයි. අපේ සර් අපිට හොඳට ඉගැන්වුවා. අපි හවසට ගෙදර වැඩට උදව් වෙලා පාඩම් කරනවා...”ජනනි පේසලා සිය මව හා සොහොයුරා සමඟජනනි පේසලාගේ එකම අරමුණ ගුරුවරියක වීමටය. කැකිරාව සෙන්ට්‍රල් එකට ගොස් ඉතුරු අධ්‍යාපනය නිම කිරීම ද ඇයගේ බලාපොරොත්තුවයි.විභාගය සමත් වූ සතුට වෙනුවෙන් ඇයගේ මව නයනා කාන්ති රුපියල් 3000 ක මුදලක් ඇයගේ බැංකු පොතේ දමා ඇත.පියා ලක්ෂ්මන් සෙනෙවිරත්න බයිසිකලයක් අරගෙන දීමට පොරොන්දු වී ඇතැයි ඇය පවසන්නීය.මැදගම විදුහල මුල් කාලයේ ළමයින් 120 ක් පමණ සිටි පාසලකි. නැවතත් 1996 අනිවාර්ය අධ්‍යාපන පනත යටතේ වූ වර්ග කිරීම්වලට යටත්ව එය 1 - 9 පාසලක් විය.මේ කාලයේ අමතක නොවන සිදුවීමක් වී ඇත. ඒ මෙසේ ය. එකල ගුරු නිවාසයේ සිටි ගුරුවරියක් අඹ ගෙඩියක් කා අඹ කොට්ටය විසි කරද්දී එය අසල සිටි දරුවෙකුගේ ඇසක වැදී ඇත.1990 ගණන්වලදී වූ මේ සිදුවීමෙන් පසුව ගම දෙකට බෙදී ඇතිවා සේම දරුවන් ද පාසලට පැමිණීම අඩු වී පාසල වැසෙන තත්ත්වයට පත්විය.වර්තමාන විදුහල්පති පී. එම්. ටී. පතිරාජ මහතා 2007 වසරේදි වැඩ බාර ගැනීමත් සමඟ නැවතත් පාසල අද තියෙන තත්ත්වයට නඟා සිටුවා ඇත.මෙවන් පසුබිමකින් මතුවූ තවත් මිණිකැටයකි දිනුෂ පැතුම් චාමිකර.දිනුෂ පැතුම් චාමිකර“... මගේ අම්මයි තාත්තයි ගොවිතැන් බත් කරන්නේ. මේ කන්නයට ලූනු හිටෙව්වා. මට ඉන්නේ අයියයි මල්ලියි විතරයි. මල්ලි අපේ පාසලේ. අයියා කැකිරාවේ බස්තියන් විදුහලේ. මම මුල ඉඳන්ම මේ පාසලට ආවේ.ගෙදරට ලයිට් තියනවා. හවසට ගෙදර ගිහින් පෙළපොත්, අභ්‍යාස පොත් කරනවා. හොඳ පාසලකට යන්න ආස වුණත් අම්මලා දැම්මේ මේකට. දැන්නම් මේ පාසලේම ඉගෙන ගන්න ආසයි...”විදුලිය පවා නොමැති පාසලේ දුෂ්කර සේවයක් කරමින් මේ දරුවන්ට අකුරු කරන්නට සය දෙනෙකු ගෙන් යුතු කුඩා ගුරු පිරිසක් වෙති.අජන්ත කරුණාසිංහ, පී. කේ. ජී. එච්. බණ්ඩාර, එස්. එම්. එස්. පියසීලි, එස්. ජී. එම්. සී. කොරසගල්ල, පී. එන්. කේ. තන්තිලගේ හා ආර්. එම්. සුනේත්‍රා කුමාරිය.මැණික් ඔප් මට්ටම් කර අගය වැඩි කරන්නා සේ මේ දරුවන් ඔප මට්ටම් කර මේ තත්ත්වයට ගෙනාවේ මේ ගුරුවරුය. එයිනුත් අජන්ත කරුණාසිංහ තරුණ ගුරුවරයා සුවිශේෂීය.අධ්‍යාපන අධ්‍යක්ෂ ජේ. කේ. යූ. ඒ. ජයලත්ව්‍යාකරණ, අක්ෂර වින්‍යාසය පවා හරි හැටි ගලපා ගත නොහැකිව විභාගයට යන දරුවන් සිවුදෙනා ඔහුට බාර දුන් අවස්ථාවේ ඔහු මත පැටවුණේ විශාල අභියෝගයකි.සියලු පැත්තෙන්ම දරුවන් විභාගයට සූදානම් කරන්නට ඇත්තේ වසරක කෙටි කාලයකි. මවුපියන්ගෙන් ද කිසිම සහනයක් සහයෝගයක් ඔහුට නැත.ළමයින් පාසලට එන්නේ අවාරයට පල දරන්නා සේය. ඔවුන්ගේ උනන්දුව පවා හීනය. මේ සියලු අභියෝගවලට ඔහු මුහුණ දුන්නේය. සිය තරුණකම, උගත්කම ඔහුට ජවයක් විය.“... මම වව්නියා විද්‍යා පීඨයෙන් ඩිප්ලෝමාවක් ලබාගෙන මේ පාසලේ ගුරු අතිරික්තයක් තිබෙන බව දැනගෙන මේ පාසලට මීට වසරකට පෙර කැමැත්තෙන් ආවා.මේ මගේ 2 වැනි පත්වීම. මම මේ පාසලට එනකොට ළමයින් 14 ක් හිටියා. 2 පංතිය නැහැ. මම ආවට පස්සේ අපි ගැන විශ්වාස කරලා ළමයින් 7 දෙනෙක් අපේ පාසලට ඇතුළු කළා.මම මුලින්ම මේ ළමයින්ට කරන්න ව්‍යාපෘතියක් සකස් කළා. මුලින්ම මේකට අනුමැතිය ගත්තා. මේකේ එක එක කාල සීමාවලදී කළ යුතු ක්‍රියාකාරකම් ඇතුළත් වුණා.ඉන් එකක් තමයි ඉංගි‍්‍රසි බාර ගුරුතුමී මඟින් ඉංගි‍්‍රසි දැනුම උපරීමයෙන් ලබාදීම. සැමදාම පාසල පටන්ගන්න පෙර උදේ 6.30 සට 7.30 දක්වා විෂය කොටස් නිපුණතා ලෙස ගෙන සංවර්ධනය කළා...”විදුහල්පති පී. එම්. ටී. පතිරාජඅජන්ත සර්ට දරුවන් ගැන ඇත්තේ පුදුමාකාර ආදරයකි. දරුවන්ගේ සෑම ප්‍රශ්නයකදීම ඔහු සිටින්නේ දරුවන් සමඟය. විටක පාසලට නොඑන දරුවන් සොයාගෙන ගව්ගණන් පයින් දුර ගෙවා ළමයා පාසලට එක්කාගෙන ආ අවස්ථා සුලභය.“මම ළමයින්ගේ ගැටලු පෞද්ගලිකව තේරුම් ගත්තා. ගෑනු ළමයිට අසනීප වූ අවස්ථා 3 කදි මම පෞද්ගලිකව වියදම් කරලා බේත් අරගෙන දුන්නා. මේ ළමයි හතර දෙනාගෙන් මම එනකොට එක් අයෙකුට වචන පවා හරියට සාධනය කරගන්න බැරිවයි හිටියේ.මේ ළමයි හරිම දුප්පත්. මවුපියනුත් දැනුමෙන් අඩු පිරිසක්. සමහර මවුපියන් පංති රැස්වීම්වලට පවා එන්නැහැ. එක ළමයකුගේ තාත්තා කෙනෙක් රෑට රෑට නාට්‍ය කණ්ඩායම්වල ඩොල්කි ගහනවා...”අජන්ත සර් එකම අරමුණක පිහිටි පුද්ගලයෙකි. ඔහුගේ එකම අපේක්ෂාව වූයේ දරුවන් සිව් දෙනාම කෙසේ හෝ ශිෂ්‍යත්ව විභාගය සමත් කර මීට වඩා හොඳ අනාගතයක් සලසා දීමය.“... තාම එක මවුපියෙක්වත් මාව බලන්න ආවේ නැහැ. ඒ අයට හැඟීමක් නැහැ. අපේ හැකියා දැකලා තවත් ගමේ ළමයි 8 දෙනෙක් මේ පාසලට ඇතුළත් කරන්න කැමැත්ත දීලා තියෙනවා...”අජන්ත සර්ට මේ ගමන යන්න ශක්තිය සපයන්නේ විදුහල්පති, පී. එම්. ටී. පතිරාජ මහතා ය. පතිරාජ මහතා තවමත් වැඩ බලන විදුහල්පතිවරයෙකි.අජන්ත කරුණාසිංහ ගුරුතුමා“අපේ පාසලට අපි ලයිට් ඉල්ලුවේ නැහැ. රූපවාහිනි ඉල්ලුවේ නැහැ. අපිට ඒවා ඉල්ලුවත් ලැබෙන්නැහැ. අපේ පාසල හරිම දුෂ්කරයි. ළමයින් එන්නේ ගොඩාක් දුර පයින්.ඒ නිසා මේ ළමයි නිතරම ලෙඩ වෙනවා. දෙමවුපියන් වුණත් ළමයින්ව එතරම් උනන්දු කරන්නැහැ. ගුරු මණ්ඩලයේ කැපවීම නිසා තමයි මේ තත්ත්වයට අපි ආවේ.අද අපි ගැන හැමෝම කතා කරනවා. අපි තාමත් වැඩ බලන විදුහල්පතිවරු. අපි කරන කැපවීම දිහා බලලවත් අපිව ස්ථිර කරනවනම් ඒක ලොකු දෙයක්...”නිම්නා තන්තිලගේ ඉංගි‍්‍රසි ගුරුතුමිය ද දරුවන්ගේ මේ ජයග්‍රහණය වෙනුවෙන් විශාල කැපවීමක් කරන්නීය. සිය දියණියන් තිදෙනාගේ අධ්‍යාපන කටයුතුවලටත් වඩා ඇය මේ අහිංසක දරුවන්ගේ වගකීම කරට ගෙන සිටින්නීය.කිසිම සැප පහසුවක් නැති ගරා වැටුණු ගුරු නිවාසයේ ඇය කාලයෙන් වැඩි කොටසක් ගත කරයි.කියවීම් කාමරයක අවශ්‍යතාව මේ දරුවන්ට තදින් දැනී ඇත. ඔවුනට අමතර දැනුම ගන්නට පුස්තකාලයක් නැත. පාසලට පරිගණක පහසුකම් ලබා දෙන බවට ද රාවයක් ඇත.ඉංගි‍්‍රසි ගුරුතුමි නිම්නා තන්තිලගේ මියඒ කොයි දේ ලබා දෙන්නටත් යටිතල පහසුකම් උවමනාය. ගව්ගණනක් පයින් යන දරුවන්ට බස්රථයක් නම් උවමනාම ය. ජල විදුලි පහසුකම් ද උවමනා ය.මේ සියලු තොරතුරුවලට අවසානයේ අපේ කතාබහට එක්වූයේ කැකිරාව කලාප අධ්‍යාපන අධ්‍යක්ෂ ජේ. කේ. යූ. ඒ. ජයලත් මහතා ය. ඔහු ද ඔහුගේ කාර්ය මණ්ඩලය ද අපේ මඟ පෙන්වන්නෝ වූහ.“අපේ පළාතේ පාසල් 129 න් 72 ක් දුෂ්කර හා අතිදුෂ්කර පාසල්. නමුත් දුෂ්කර දීමනා ලැබෙන්නේ 58 කට විතරයි. අපි දිගින් දිගටම වැඩ කළා. ප්‍රතිඵල හොඳ කරගත්තා.මැදගම පාසලඅද අපිට ඉංගී‍්‍රසි ගුරුවරු 54 ක අඩුවක් තියනවා. ගණිත විද්‍යා ගුරුවරු 50 ක් අඩුයි.මේ හැම අඩුවක්ම තිබුණත් අපේ කලාපයේ ශිෂ්‍යත්ව දිස්ත්‍රික් ප්‍රතිඵල අතින් ද ඉහළය...”ජීවිතයේ සැබෑ තත්ත්වය හඳුනා ගත් මේ දරුවන්ට අද යහපත් අනාගතයක් හිමිය.කැලේ පිපී කැලේ පරව යෑමට මේ මල්වලට ඉඩ නොලැබුණේ දෛවයේ හාස්කමකට විය යුතුය.ඔවුන් පිපුණේ ලොව සුවඳවත් කරන්නට ය. ජීවිතයේ සැබෑ අරුත, අධ්‍යාපනයේ සැබෑ යථාර්ථය ලොවට හඬඟා කියන්නට ය.සුභාෂිණි ජයරත්න ඡායා - විමල් කරුණාතිලක (මේ ගමනේදී අපට මඟ පෙන්වූ කැකිරාව කලාප අධ්‍යාපන අධ්‍යක්ෂ ජේ. කේ. යූ. ඒ. ජයලත් මහතා ඇතුළු කාර්ය මණ්ඩලයට ස්තුතිය.)</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910182</link>
    <topic>මැටි පාගලා වරිච්ච් බිත්ති බැඳලා</topic>
    <author>සටහන උපාලි සමරසිංහ</author>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දා- මහාචාර්ය බෙල්ලන්විල විමලරතන නාහිමිමෙලොව අති සුන්දරම වස්තුව අම්මාය. ඇගේ කඳුළ දහදිය සුසුම හැමදාමත් ලොව එළිය කරයි. තොටිල්ල නළවන අත ලොවක් පාලනය කරයි. යනුවෙන් වරක් රණශූර නැපෝලියන් ද කීවේය.අපි මේ විශේෂාංගය හරහා මෙරට විශිෂ්ට බුද්ධිමතුන් රැසක් ඔබ හමුවේ තැබුවෙමු. අද අම්මා විශේෂාංගය තවත් හැඩයක් ගනී. ඒ බුද්ධ පුත්‍රයාණන් වහන්සේ නමක් තමන්ගේ මව ගැන කරන ආවර්ජනයකිනි.ශ්‍රී ජයවර්ධනපුර විශ්වවිද්‍යාලයයේ කුලපති මහාචාර්ය බෙල්ලන්විල විමලරතන නාහිමියෝ කාටවත් නොකී රහස් රැසක් අව්‍යාජව මෙහිදී අනාවරණය කරති.”මගේ මව පල්ලගේ දෝන බුත්සිලිනා ද සිල්වා. පියාගේ නම ඕමන්තගේ පෝල් පෙරේරා. පියාගේ ගම වුණෙත් මේ බෙල්ලන්විලමයි. විදුලිබල දෙපාර්තමේන්තුවෙ ලිපිකරුවෙක් විදියටයි එතුමා රැකියාව කළේ. මගේ මවගෙ පවුලෙ ගැහැනු ළමයින්ම තුන්දෙනෙක්. අම්මා තමයි බඩපිස්සී.ඒ නිසා ලොකු දරුවන් දෙන්නා කසාද බැඳලා වෙනත් ප්‍රදේශවලට පදිංචියට ගියාම මාපියො එකහඬින්ම කියා තිබෙන්නෙ අම්මගෙ ගමේ බණ්ඩාරගම වීදාගම බින්න බහින්න කැමැති කෙනෙකුට පමණක් දුව කසාද බන්දන බවයි. මේ නිසා පියාට බෙල්ලන්විල අතහැර වීදාගම බින්න බහින්න සිදුවුණා.අපේ පවුලෙ හිටියෙ පිරිමි දරුවන්ම හයදෙනෙක්.මට වැඩිමල් තුන්දෙනෙක් හා බාල දෙන්නෙක් ඉන්නවා. අම්මා පිළිබඳ මුල්ම මතකය මට එන්නෙ මට ජංගියක් අන්දවලා ඇය මා පාසල් රැගෙන ගිය අන්දමයි.අම්මගෙ මහගෙදර වීදාගම ගෙවල් ළඟම වෑවිට ස්කෝලෙ නමින් තිබුණු පුංචි පාසලට මාස කීපයක් මේ විදියට ගියා.අම්මගෙ පියා ගමේ ආරච්චි. වැඩට උදව්වට මිනිස්සුත් ඉන්නවා. ඒ වත්තෙ පොල්, රබර් හා වෙනත් වැවිලි බෝග තිබුණා.පියා උදේ අරුණට පෙර නැඟිටලා රස්සාවට කොළඹ යන්ඩ ඕනෑ. ඊළඟට එතුමා ආයිත් ගෙදර එන්නෙ රෑවෙලා. ඒ නිසා අපි වැඩි වේලාවක් ඉන්නෙ අම්මා එක්කයි.ඇය අපේ වැඩපල අකුරට ඉටුකරනවා වගේම වත්තෙ ගස්වල කිරි කපන්න ඒ වගේම කිරි රොටී හදන්නත් යනවා. මැහුම් ගෙතුම් ඉවුම් පිහුම් මේ කොයිකටත් ඇය හරිම දක්ෂයි. අලුත් අවුරුද්දට විතරක් නොවෙයි සති අන්තයට රසකැවිල්ලක් හදලා අපට කවලා ඈ ලබන්නෙ පුදුම සතුටක්. ඇය කැවුම් පුච්චන කොට අපිත් ඉතින් ළඟින් වාඩිවෙලා එකක් දෙකක් බෙදන්න ඉස්සරින් ගහගන්න බලාගෙන ඉන්නවා.කොච්චර කැවුම් පිච්චුවත් ඇය කන්නෙ එක ගෙඩියත් වෙන්න ඇති. අනිත් ඔක්කොම අපටයි. කොච්චර උදව්වට කට්ටිය හිටියත් අපේ වැඩ තාත්තාගෙ වැඩ අම්මා අතින් ඉටුකරන්නට ඇය හරිම කැමැතියි.1950 විතර වෙනකොට ආච්චියි සීයයි දෙන්නම නැතිවෙලා. පියා බෙල්ලන්විල තමන්ගෙ ගමට මවත් අරන් එන්න තීරණය කරනවා. දැන් තාත්තටත් කොළඹ ගිහින් ඉක්මනට ගෙදර එන්නත් පුළුවන්.බෙල්ලන්විල පියාගෙ මහගෙදර ඉදිරිපිට කුලී ගෙදරකට තමයි අපි ආවෙ. බෙල්ලන්විල පන්සලේ නායක හාමුදුරුවො සෝමාරාම නායක හිමියො අපේ බාප්පා. පියාගෙ සහෝදරයෙක්.උන්වහන්සේගෙත් උදව් උපකාර ඇතිව අම්මා ලොකු අයියව සාන්ත තෝමස් විද්‍යාලයට ඇතුළු කළා. මා ඇතුළු අනෙක් සියලු දෙනාම ගියේ ගමේ ස්කෝලෙට. ශ්‍රී විජයරාජ විද්‍යාලයට. දැන් ඒ පාසල නෑ. පොල්අතු සෙවිලිකළ ශාලාවක් විතරයි අපට තිබුණෙ.බෙල්ලන්විල ධම්මරතන හාමුදුරුවො නමින් ලොකු අයියා පැවිදි වුණා. ලොකු හාමුදුරුවන්ගෙ ඉල්ලීම පිට අම්මා ඒකට කැමැත්ත දීලා තිබුණා. ලොකු හාමුදුරුවන්ට අපේ තිබුණෙ විශාල ගෞරවයක්. හරියටම ලොකු අයියා පැවිදි බිමට ඇතුළු කරන කොටම අම්මට තවත් දරුවෙක් ලැබෙන්න ඇවිත්.ඒ අපේ බාලම මල්ලි. බුද්ධාගමේ තිබෙන මාපියො ‘පුබ්බාචරිය’ නමින් හඳුන්වන ගුණය අපේ අම්මාට නම් හොඳටම තිබුණා. පියා ටිකක් දැඩි ගති තිබෙන කෙනෙක්. එතුමාට වඩා අප අම්මාට සමීපයි. අම්මට ලොකු අධ්‍යාපනයක් නොතිබුණාට ඇය ප්‍රායෝගික දැනුමින් ඉහළම කාන්තාවක්. ජීවත්වීමේ ප්‍රායෝගික දැනුම මා හුඟක් ලබාගත්තේ ඇයගෙන්.තේවතුර උණුවෙන් බොන්න එපා කියලා ඇය අපට ඉගැන්නුවා. අම්මා කියන හැමදේටම සම්බන්ධ කතාවකුත් ඇය කියනවා.සමහර විට මේවා ඇත්ත වෙන්න පුළුවන්. නැත්නම් කල්පිත වෙන්නත් පුළුවන්. උණු උණුවේ තේ එකක් බීලා ගිහින් මනුස්සයෙක් මඟදි උගුරේ අමාරුවක් හැදිලා මැරිලා වැටුණ කියලා ඇය අපට කීවා.හුඟාක් උණුවෙන් තේ බීම දත්වලට විදුරුමසට හානිදායකයි කියලා අද පිළිගන්නවා. අදත් තේ එකක් බොන්න ගියාම තරමක් නිවෙන්න තියලයි මා බොන්නෙ. පිරිසුදුකම, අවංකකම, සත්‍යවාදී වෙන්න බොරු නොකියන්න උගන්වන්න ඇය අපට කතා කියනවා.අපත් මේවා ඉහළින්ම පිළිගන්නවා අවසාන විග්‍රහයේදී මේවා අපේ ජීවිතයට ඉතා යහපත් පුරුදු බවට පත්වෙනවා. සමහර ඒවා මිථ්‍යාවන් වගේ පෙනුණට එහි සමාජමය වැදගත්කමක් නැතිවා නොවේ. ලුණු කවරදාවත් විසිකරන්න එපා කියලා ඈ කීවා. එහෙම කළහොත් දුප්පත් වෙනවාලු. අපිත් ඒවා ඒ ආකාරයෙන්ම පිළිගන්නවා.අම්මගෙ පියාගෙ ගෙදරදි වගේ අපේ වැඩට උදව්වට මෙහෙ වැඩිය අය නෑ. සිසිලින් නෝනා කියලා කෙනෙක් නම් හිටියා මතකයි.අම්මා ලෝභකමට විරුද්ධයි. ඒත් අරපරෙස්සමට කැමැතියි. තාත්තා රාජකාරියට යනකොට ඔහුට අවශ්‍ය බත්මුල, වතුර බෝතලය සූට්කේසයට දාලා සියල්ල නිමකරලා ඇය අපේ වැඩත් කරදෙනවා. හරිම අනලස් කාන්තාවක්.අපට කිරි බොන්නම පියාට කියලා අම්මා එළදෙනක් ගත්තා. ඒ කිරි දොවලා උණුකරලා අපට පොවන්නෙ පිරිසුදුකම සෞඛ්‍යය ගැන හිතලයි. තේ බොන වෙලාවට දරුවන්ට දෙන්න ඇය දෙල්, කොස් එකතු කරලා වේලලා බැදලා රසකැවිල්ලක් හදනවා.කිරිටොෆි, තැටි කේක් මේවාත් ඇය හදන්නෙ අප කඩචෝරු ඉල්ලන එක වළක්වන්නයි.මැහුමක් ගෙතුමක් වුණත් ඒවා සියල්ලම ඉටුවන්නෙ ඇගෙ අතින්. ගෙදර අන්තිමටම නින්දට යන්නෙ අම්මා.උදේම අවදිවෙන්නෙත් අම්මා. 1953 දි පියා නැතිවුණා. එතකොට අම්මට අවුරුදු 43ක් විතර ඇති.ඇය තවත් දිරිය කාන්තාවක් වුණේ මෙතැනින් පස්සෙ. තාත්තාගෙ විශ්‍රාම වැටුප රුපියල් 65ක් ඇයට ලැබුණා. වීදාගම අම්මගෙ ඉඩම්වලින් යම් යම් බෝග විකුණලා සුළු ආදායමක් ගත්තා.අම්මා මේවා වියදම් කරමින් අපට නිතර කීවෙ ‘ඉගෙනගනිල්ලා’ කියලයි. අපට යන්න සිද්ධ වුණා කුලී ගෙදරින්. ඒ වතාවෙ අපි හිටියෙ බෝකුන්දර කුලී ගෙදරක් අරන්. අම්මා මහරගම ගුරු පුහුණු විද්‍යාලය ළඟ පාසලට මාව ටික කලක් ඇතුළු කළා.ඒ අතර ඇය නිතරම පිළියන්දල මධ්‍ය මහා විද්‍යාලය ළඟට ගොස් මාව එහි ඇතුළු කරන්න විපරම් කළා. කොහොම හරි සෝමාරාම නායක හාමුදුරුවන්ගෙ උදව්වෙන්ම මාව පිළියන්දල මධ්‍ය මහා විද්‍යාලයට දැම්මා.ඇය ලැබෙන ආදායම සකහුරුවම් කරලා දරුවන්ට උගැන්වූවා. බැරිවන විට ගමේ ඉඩම් කෑලි කෑලි විකුණුවා. මේ අපේ අධ්‍යාපනයට.මගේ ඊළඟ ලොකු අයියා දෙවැනි අයියා ජ්‍යෙෂ්ඨය සමත් වුණා. අයියාට ගුවන්විදුලියෙ රස්සාවක් ලැබුණා.දෙවැනි අයියත් සිවිල් ඉංජිනේරුවෙක් ලෙස රස්සාවක් ගත්තා. දැන් අම්මාගෙ ආසාව මාවත් ඉහළටම ගෙනියන්ඩයි.ස්කෝලෙ යනකොට මට ලැබෙන්නෙ සත 10යි. යන්ඩ ශත 5යි. එන්ඩ ශත 5යි. අම්මා අමාරුවෙන් පවුල රකින බව නොදැන අප කරන කරදර නිසා සමහර විට තවත් ශත 5ක් ලැබෙනවා.මගේ පොඩි පොඩි දඟකාරකම් තිබුණා. ගස්වල නඟිනවා. කොල්ලො කුරුට්ටොත් එක්ක ගහගන්නවා. අතපය කඩාගන්නවා. අපේ අම්මාගෙ අක්කා බැඳලා හිටියෙ ගොඩිගමුවෙ කැඩුම් බිඳුම් වෙද මහත්මයෙක්. අතපය බිඳගන්නකොට අම්මා එහෙට මා යවනවා. ඉතින්! ප්‍රතිකාර අරන් ටික දවසක් නැවතිලා එනවා.අපට උගන්වන්ඩ ඕනෑ කියන දැඩි ආසාව ඇය තුළ පැළපදියම් වුණේ පියාගේ ආභාසයෙන්.පියාට මේ වුවමනාව ගොඩාක්ම තිබුණා. මං අටේ පන්තියට පාස්වුණා විතරයි ලොකු හාමුදුරුවො අපේ බාප්පා කැඩුම් බිඳුම් වෙද මහත්තයත් එක්කත් කතා කරලා අම්මටත් කතා කරලා නෑදෑයො සියල්ලම එකඟවෙලා මාවත් පැවිදි කරන්න. ලොකුම අයියා බෙල්ලන්විල ධම්මරතන නමින් පැවිදි වුණාට උන්වහන්සේ පමණක් මදි මාවත් පැවිදි කරගන්ඩ ඕනෑ කියලා සෝමාරාම නායක හාමුදුරුවො කියලා තියෙනවා.මහණකමේ වටිනාකම දැනගෙන නොවේ මා පැවිදි වුණේ. ඒත් මහණකම මොනතරම් වටිනවද කියලා අද මා දන්නවා.1956 දි මා පැවිදි බිමට පත්වුණේ. මට ඉගෙනගන්ඩත් මේ මහණකම උදව් වුණා.ඒත් සිංහල අලුත් අවුරුද්දට ධම්මරතන නායක හාමුදුරුවොයි මමයි දෙන්නම අම්මගෙන් බත් කටක් වළඳන්න ගෙදර යනවා. අම්මගෙ දරිද්‍රතාවට උදව් කරන්න අප කැමැති වුණත් අම්මා පන්සලෙන් කිසි දෙයක් ගත්තෙ නෑ. ඇය පන්සලට ඇවිත් අප හමුවුණා.පන්සලේ දායිකාවක් හැටියට කුලඟන සමිතියේ සභාපතිනිය වෙලාත් පන්සලට උදව් කළා.බෝකුන්දර කුලී ගෙදර හැමදාම ඉන්න බැරි නිසා ගුවන්විදුලි සංස්ථාවෙ අයියගෙ උදව්වෙන් තාත්තට අයිතිව තිබූ බෙල්ලන්විල මයුර මාවතේ පර්චස් 20ක ඉඩමේ ඇය ගෙයක් හදන්න ගත්තා. අනෙක් දරුවන් සමඟ පදිංචි වෙන්න. හැමදාම ඇය බෝකුන්දර ඉඳන් මේ ඉඩමට ඇවිත් මැටි බිත්ති බැඳලා (වරිච්චි) ගේ හදනවා. අයියත් උදවු කරනවා.මේ විදියට ඇය කොහොම හරි තාත්තගෙ සිහිනය යථාර්ථයක් කළා. තාත්තට තිබුණ සිහිනය තමන්ගෙ ඉඩමෙ මැටියෙන් හරි ගෙයක් හදන්න. ඒක කරන්න අම්මා පුදුමාකාර දුක් වින්දා. මැටි පාගලා වරිච්චි බිත්තිත් බැන්දා. ඊට පස්සෙ එයාට උදව් කළ සිසිලින් නෝනා කසාද බන්දන්න ඕනෑ කියලා හිතුවා.ඒ වන විටත් තවත් ගෙදරක උදව්වට හිටි කෙනෙක් එක්ක සිසිලින් නෝනගෙ ප්‍රේම සබඳතාවක් තිබිලා.මේක අම්මට අහුවෙලා. පෝරුවෙ තියලා චාරිත්‍ර කරලා පුළුවන් විදියට කසාද බන්දලත් දුන්නා. කන කර පවා අම්මා අමාරුවෙන් හරි ගස්සලා දුන්නා. අම්මා පන්සලෙන් උදව්වක් ගන්න එක හරිම අවනම්බුවක් ලෙසයි සැලකුවෙ. ගමේම පන්සලනෙ. එතුමිය ඊට දැඩි ලෙස විරුද්ධයි. අම්මා අන්තිම කාලෙ හිටියෙ බාලම මල්ලි ළඟ පැපිලියානේ ගෙදර.මගෙ මවට කවදාවත් ලේලිලාගේ ප්‍රශ්නයක් තිබුණෙ නෑ. එයාට දුවලා හිටියෙත් නැති නිසා ඒ හැම ලේලියකටම ඇය සැලකුවෙ දුවක් විදියට. ඇගෙ ආකල්ප නිසා කවරදාවත් ඇයට කරදර තිබුණෙ නෑ. ලොකු ලේලි විජිතා පෙරේරා ඉඳන් පොඩි ලේලි දක්වාම ඇයට පුදුමාකාර විදියට ආදරෙයි. අවුරුදු 85ක් විතර ජීවත්වුණා. අන්තිම කාලෙ දරුවන්ගෙන් වගේම තමන් කසාද බන්දලා දුන්න සිසිලින් නෝනගේ දරුවන් හා ඇය ද අම්මා බලාගත්තා.මගේ දරුවන්ට හිසට වහලක් දෙන්න මට බැරිවුණා. මගේ පියා මරණාසන්නව කී ඒ වචනය අම්මට මහරිදුමක් වුණා.ඒ නිසයි ඈ තාත්තගෙ ඉඩමෙ දුක්විඳලා ගෙයක් හැදුවෙ. මගේ ගිහි නම ගිල්බට් පෙරේරා. ඒත් අම්මා කීවෙ චීටී මහත්තයා කියලයි. ඒ කාලෙ ගම්වල හිටියෙ සුදු මහත්තයලා, උක්කුං මහත්තයලානේ. මං බෙල්ලන්විල පන්සලේ හිටියත් චීටී මහත්තයා පිළිබඳ මතකය ඇය කෙරෙන් මරණය දක්වාම අතුරුදන් වුණේ නෑ.සටහන උපාලි සමරසිංහඡායා විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910183</link>
    <topic>කාගෙ කාගේත් වතගොත ගතිගුණ හෙළිකරන තැපෑල</topic>
    <author>පිංතූර හා සටහන ජාඇල මධ්‍යම ලෙස්ලි පෙරේරා</author>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දාලොව සන්නිවේදන අතරින් පැරැණිම සන්නිවේදන ක්‍රමය තැපෑල බව නොකියමනාය. එහෙත් මෑතකදී බිහිවුණු අන්තර්ජාල වැනි විද්යුත් සන්නිවේදන ක්‍රමවලට ආවඩමින් තැපැල් සේවය අඩු තක්සේරුවට ලක් කරන අවස්ථා ඇත.මේ අනුව තවත්, නොබෝදිනකින් තැපෑල අභාවයට පත් වෙතැයි සමහරු අනාවැකි පළ කළහ. තැපැල් සේවයෙහි ප්‍රධාන තම අවයවයක් ලෙස තැපෑල සලකන ලියුම් කණුව, දැන් ඉතින් කටු ගෙට තැබීම සිදුවන බව තවත් සමහරු උපහාසාත්මක ලෙස අනාවැකි පළ කිරීමට පවා උත්සුක වූහ.තැපෑලෙහි එයට ආවේණික වූ ගුණාංග රාශියක් ගැබ්ව ඇත. අද දියුණු යැයි සම්මත ඇමෙරිකාව, එක්සත් රාජධානිය හා ජපානය වැනි රටවල තැපැල් සේවය දිනෙන් දිනම වර්ධනය වන අන්දම නිරීක්ෂණය කිරීමෙන් එය පැහැදිලි වේ. ඇමෙරිකාවේ තැපැල් බෙදීමේදී ගුවන් යානා, හෙලිකොප්ටර් පවා යොදා ගන්නා අවස්ථා ඇත.ශ්‍රී ලංකාවේ සන්නිවේදනය හුදෙක් තැපැල් සේවයක්ම නොවේ. එය විටෙක ව්‍යාපාරයකි. තවත් අවස්ථාවකට විනෝදාශ්වාදයක් ගෙන දෙන්නකි. තවත් විටෙක එය වගකීමකින් යුතුව මුදල් හුවමාරු කිරීමේ ක්‍රියාවක යෙදී සිටී. වෙනත් අතකට සොයා බලන කළ දැනුම-මිනුම දියුණු කිරීමේ සංවිධානයකි. ඊට උදාහරණයක් ලෙස මුද්දර සමාජය ගත හැකිය. තවද මැතිවරණ ක්‍රියාවලිය පවත්වා ගෙන යෑමට බෙහෙවින් උපකාරී වේ.අධිකරණ පරිපාලනය, විශ්‍රාම ආදී දියුණු රාජ්‍ය ආයතනවලට සහාය දක්වයි. ඒ වගේම පුවත්පත් සඟරා අලෙවි කිරීමට හා ඒවාට ලිපි සපයා ගැනීමට හා බෙදා ගැනීමට අතරමැදියකු ලෙසද ක්‍රියා කරයි.වර්ෂ 1840 මැයි මාසයේ 09 වැනිදා “එංගලන්තයේ සර් රෝලන් හිල්” නමැති ගුරුවරයා මුද්දරය ලොවට ප්‍රථමයෙන් ම හඳුන්වා දුන් පසු තැපැල් සේවයේ නැවුම් පිබිදීමක් හට ගත් බව නොරහසකි.නූතන ලෝකයේ මොන තරම් දියුණු තාක්ෂණික ක්‍රම ඇතත් අද වන තුරු සන්නිවේදනයේ යෝධයා වනුයේ තැපෑලයි. මේ අනුව තවත් කල්පයක් ගියත් තැපෑලට නම් විකල්පයක් නොමැති බැව් නොකියමනාය.ලංකාව තුළ මෙන්ම ලෝකයේ රටවල් සමඟ හුවමාරුවන්නා වූ තැපැල් භාණ්ඩ ප්‍රමාණය හා සලකා බලන කළ එය මැනැවින් තහවුරු වේ. තැපෑල නූතන සන්නිවේදන ක්‍රමවල ගුරුවරයා ද වන අතර එයටම සුවිශේෂ වූ ක්‍රමවේදයක් උරුම කර ගෙන සිටියි. එයට විකල්පයක් මෙතෙක් බිහිවී නැත.තැපැල් මුද්දරය ලොවට හඳුන්වා දුන් ශ්‍රීමත් රෝලන්ඩ් හිල්.ඉතාලි ජාතික ඉග්නාට්ෂියෝ සිලොනො නැමැති විශ්ව කීර්තියට පත් නවකතාකරුවා ගේ “පොන්ටමාරා” නැමැති නවකතාවේ මෙසේ සඳහන් වේ. “ඈත දුර රටවල වෙහෙස මහන්සියෙන් රැකියාවල නිරතව සිටින තම ස්වාමිපුරෂයන්ගෙන් ලැබෙන ලිපි ඔවුන් විවෘත කරන්නේ ඒවා සිපගෙන දැඩි භක්ති ප්‍රණාමයකින් යුතුවය.ඒ එම ලිපිවල මුදල් හෝ චෙක්පත් ඇතැයි සිතා නොවේ. ඒ විවෘත කිරීමේදී තම ස්වාමිවරුන්ගේ දහඩිය සුවඳ ඒ ලිපිවල තැවරී ඇතැයි යන විශ්වාසය නිසාය.”අද තැපැල් මහත්තයා ඒ කියන්නේ තැපැල්කරු ගමින් ගමට මහ වර්ෂාව මධ්‍යයේ කාස්ටක අව් රශ්මියද නොබලා, පැල්පතේ සිට රජ මාලිගාව දක්වා යන එකම රජයේ සේවකයාය.එදා සහ අද තැපැල් ලියුම් බෙදන්නා ගැන කල්පනා කරන කළ අතීතයේ තැපැල් බෙදන්නාට තිබූ ගරු සැලකිල්ල ක්‍රම ක්‍රමයෙන් දියවී ගොස් ඇති අයුරු ඉතාමත් කනගාටුදායකය.බොහෝ නිවෙස්වලට තැපැල් බෙදීමේ ඇති නොයෙක් දුෂ්කරතා ද අප්‍රමාණ බැව් තැපැල් මහත්වරු පැවසූහ.බෙල් කිරීමෙන් අනතුරුව ලියුම් ලබන්නා ලියුම් ගැනීමට බොහොමත් කාලය ගැනීම නිසා කලට වේලාවට රාජකාරි නිම කළ නොහැකි තත්ත්වයක් උද්ගතව ඇතැයි ඔව්හු පවසති. මීට ප්‍රධාන හේතු කිහිපයකි.එනම් සමහරු රූපවාහිනියට – දුරකතනයට – කැසට් එකට නැතිනම් ගුවන් විදුලියට අවධානය යොමු කර සිටීමය.තවත් සමහරු නිවෙස්වල ඇති කරන සුනඛයන්ගෙන් නොයෙක් වර සපාකෑම්වලට ලක්ව මහත් කරදරවලට පත්වූ තැපැල් සේවකයන් ගැනද අසන්නට ලැබී ඇත.එමෙන්ම ලියාපදිංචි තැපෑලෙන් එන ලියුම් ලබා ගැනීමේදී තැපැල් මහතා දෙන කොළයේ නිසිතැන බොහෝදෙනකු අස්සන් නොකිරීම නිසාත් – අස්සන් කළේ කව්ද යන්න කුරුටු ගෑමකින් කරන නිසාත් තැපැල් මහත්වරු නොයෙක් ප්‍රශ්නවලට මුහුණ දෙති.අද වත්මන් සමාජයට අගය කළ හැකි සමාජ මෙහෙවරක යෙදෙන තැපැල්කරු පහත් කොට සැලකීමෙන් හැඟී යන්නේ විවෘත ආර්ථික තත්ත්වයක් සමඟ අපේ හැදියාව සංස්කෘතිය පහත මට්ටමකට වැටී ඇති බවය.මට මතක තියෙන හැටියට ඈත අතීතයේ ලියුම් බෙදන තැපැල් මහතාගේ නිල ඇඳුමේ ගාම්භීරත්වයට එනම් කාකි කොට කලිසම සමඟ පිත්තල බොත්තම් ඇල්ලූ උඩින් අඳින බුෂෂ් කෝට් එකට සහ දුඹුරුපාට හිස් වැස්මට වෙල්වට් පටියට නිකට සිරව තිබූ ආකාරයට – කළු සම් පාවහන් යුගල නිසා එදා ගමේ ගොඩේ තැපැල් මහත්තයා හරියට පොලිස් නිලධාරියකු සේ කැපී පෙනුණේය.එදා සංවරශීලී ගැමි ජනතාව තැපැල්කරු සැලකුවේ ගරු ගාම්භීරත්වයකිනි. කථා බහ කළේද බඩකට පුරා අපේ තැපැල් මහත්තයා යනුවෙනි.එදා තැපැල් මහත්තයා පිළිගත්තේ රජයේ වැදගත් සේවකයකු ලෙසය.ඇතැම් ගැමියන් සිය දරුවන්ට මුල්වරට අකුරු කියවීමට තැපැල් මහතාට ආරාධනා කළ අවස්ථා බොහෝය. එමෙන්ම ගමේ සංවර්ධනය සඳහා පිහිටුවාගත් සමිති සමාගම්වලට සහභාගිවීමට තැපැල් මහතාට අනිවාර්යයෙන්ම ආරාධනා කිරීමට අමතක කළේ නැත.පසුගියදා කරන ලද සමීක්ෂණයකදී පෑලියගොඩ සිට පුත්තලම දක්වා ඇති ඉතා සුන්දර පරිසරයකින් සමන්විත මහජන පැමිණිලිවලින් තොර විනය ගරුක කාර්යශූරී සේවක පිරිසක් රාජකාරියේ නියැලී සිටින ජා-ඇල තැපැල් කන්තෝරුව කාගේත් පැසසුමට ලක්ව ඇත.අප එහි තැපැල් ස්ථානාධිපති බී.කේ.රුද්‍රිගු මහතා හමුවුණෙමු. ඔහු සිය තැපැල් සේවයේ රැඳී සිටියදී ලැබූ රසබර අත්දැකීම් කිහිපයක් මෙසේ විස්තර කළේය.”මං කොළඹ මධ්‍යම තැපැල් හුවමාරුවේ විදේශ ලියාපදිංචි අංශයේ සේවය කරමින් සිටින විට, අපූරු විදේශ ලිපියක් ලැබුණා.එහි ලිපිනය ලෙස සඳහන්ව තිබුණේ පුද්ගලයකුගේ නමක් සහ ඉංග්‍රීසි භාෂාවෙන් ”Water Sri Lanka”  යනුවෙන් පමණි. උදාහරණයක් වශයෙන් ඒ ලිපිනය මෙසේය.  ”Mr. ......., WATER – SRI LANKA”  මෙම ලිපිය එවා තිබුණේ මැද පෙරදිග සිටය. බොහෝවිට මෙම ලිපිවල මුදල් හෝ චෙක්පත් එවන බැව් කිව හැක.මෙම ලිපිනය තේරුම් ගෙන අදාළ පුද්ගලයාට ලිපිය යැවීම මහත් ගැටලුවක් වුණා.මෙම ලිපිනය මට මහත් වධයක් වුණා. එහෙත් ලිපිය අදාළ පුද්ගලයාට යැවිය යුතුය. නොඑසේ නම් ආපසු ලිපිය මැදපෙරදිගටම යැවිය යුතුය.WATER යනු සිංහල අරුත නම් වතුරය. සෑහෙන දුරට කල්පනා කර මා යම් කිසි නිගමනයකට පැමිණියා. තැපැල් නාමාවලිය පිටුවෙන් පිටුවට පෙරළුවා. මේ අවස්ථාවේ කෑගල්ල ප්‍රදේශයේ ‘වතුර’ යනුවෙන් ගමක් තිබෙන බැව් හෙළිදරව් වුණා.පසුව අප වහාම ලිපිය කෑගල්ල තැපැල් කන්තෝරුවට යැව්වා. ඒ අලුත් අවුරුදු උත්සව සමයේ චෙක්පත සහිත ලිපිය අදාළ පුද්ගලයාට ලැබීමෙන් ඔහුට ඒ සිංහල අවුරුද්ද සතුටින් ගත කරන්නට ලැබෙතැයි සිතූ අප ලැබුවේද මෙහත් ආත්ම තෘප්තියකි.ගම්පොළ ප්‍රදේශයෙන්ද මේ වගේම ගමක් ගැන අසන්නට ලැබුණා. ඒ තමයි ‘පාර දෙක’. මැද පෙරදිගින් පැමිණි එම ලිපියේ සඳහන්ව තිබුණේ ’Road Two’ යනුවෙනි. නමුත් ගම්පොළ කියා සටහන්ව තිබූ නිසා අප එය ඉදිරියට යැව්වා.”තැපැල් ස්ථානාධිපති රුද්‍රිගු මහතා පවසන පරිදි, තැපෑල යනු හුදෙක් පණිවිඩයක් සපයාදීමක් පමණක්ම නොවන බවයි. එය ලබන්නාට එවූ තැනැත්තා ගේ වතගොත ද පමණක් නොව ඔහුගේ ගති ගුණ අත්අකුරු බලා ලිපිය එවන්නාගේ අවශ්‍යතාවය සැක හැර දැනගත හැක. එමෙන්ම අත් අකුරු විශේෂඥයන් බිහිවීමට තැපෑල එක්තරා විදියක ආධාරකරුවෙකි.මේ අනුව තමාගේ අත් අකුරුවලින් ලියා එවන ලිපියක් මඟින් යවන්නාගේ විශ්වාසය වර්ධනය කරගත හැක.මුල්පිටපතට ලොව ජනයා සලකන තාක් තැපෑල ද පවතිනු නොඅනුමානය. එසේම තම දයාබර මවගේ, පියාගේ, බිරියගේ, සැමියාගේ, දරුවාගේ උපන් දින අවුරුදු සැමරුමක් දැක කියවා හසරැල්ලක් නැගෙන පුද්ගලයන් මේ ලෝකයේ සිටිනා තුරා තැපෑල ද නොනැසී පවතිනු ඇත.අනෙක් සන්නිවේදන ක්‍රමවලට වැඩි වශයෙන් තාක්ෂණය එක්වන බව නොරහසකි. නමුත් ශ්‍රී ලංකාවේ තැපෑල සඳහා තාක්ෂණය යොදා ගැනීම අවම මට්ටමක පැවතීම එහි දියුණුවට ප්‍රධාන බාධාවකි.තැපෑල සිය සේවාව පවත්වාගැනීමට උපයෝගී කරගන්නේ සම්ප්‍රදායික ක්‍රමයක් වීම එය අඩාල වීමට ප්‍රධානම හේතුවයි. තැපැල් ප්‍රවාහනය සඳහා සම්ප්‍රදායික ප්‍රවාහන මාධ්‍යවල විශ්වාසය තබා කටයුතු කිරීම එහි ප්‍රධානම අඩුපාඩුවයි.තැපැල් ජවය වැඩි දියුණු කිරීම සඳහා විවිධ ක්‍රම සොයා ගත යුතුය. එයට තාක්ෂණයේ පිහිට ලබා ගත යුතුය. එසේ කළ හොත් නිද්‍රාගතව සිටින “තැපැල් යෝධයා අවදි වී අනෙකුත් සන්නිවේදනයන් පසු කිරීමට දිගු පිම්මක් ගනු නොඅනුමානය.මෙම නිදාගත් තැපැල් යෝධයා අවදි කිරීම සඳහා අපේ වත්මන් තැපැල් ස්ථානාධිපති එම්.කේ.බී.දිසානායක මහතා අප්‍රමාණ උත්සාහයක් දරමින් සිටී.විද්යුත් මුදල් ඇනවුම් ක්‍රමය මුදල් ඇනවුම් සේවාවේ ඉදිරි පියවරකි. විද්යුත් මුදල් ඇනවුමක් ලබාගන්නා මොහොතේම එය ඕනෑම තැපැල් හලකින් මුදල් කර ගත හැකිවීම ගනුදෙනුකරුවාට අත්වන විශාල වාසියකි.හඳුන්වා දෙන මට්ටමේ ඇති මෙම විද්යුත් මුදල් ඇනවුම් ක්‍රමය ශ්‍රී ලංකාව පුරා ක්‍රියාත්මක වූ විට මුදල් ඇනවුම් ක්‍රමයේ තිබූ සියලු අඩුපාඩු දුරුවනු ඇතැයි රුද්‍රිගු මහතා පවසයි.පිංතූර හා සටහන ජාඇල මධ්‍යම ලෙස්ලි පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910185</link>
    <topic>ගුරු සේවයේ රසකතා</topic>
    <author>විශ්‍රාමික විදුහල්පති වික්ටර් වල්ගම්පොල කට්ටුව - මීගමුව</author>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දානගරබද මහ විදුහලක ගුරු පවුලක් වාසය කළහ. විදුහල්පතිවරයා ගුරු මණ්ඩලයේ සමගිය ඇති කෙළේය. අපොස සා පෙළ දක්වා පන්ති පැවැත්විණ.සාමාන්‍ය පෙළ පන්තියේ විදුහල්පතිරයාගේ ලොකු දියණිය ද ඉගෙනීම ලැබුවාය.එම පන්තියේම ගමේ ගොවිමහතකුගේ පුත්‍රයෙක් ද විය. ඔහු ඉගෙනීමේ දක්‍ෂ සහජ බුද්ධිමත් ක්‍රියාශීලී ධාරණ ශක්තියක් ඇති රූමත් තරුණයෙකි.මේ දෙදෙනා අතර ප්‍රේම සම්බන්ධයක් ඇති විය. විදුහල්පතිවරයා අවවාද නොකර කලබල නොවී බුද්ධිමත්ව ක්‍රියා කෙළේය.ගුණපාල ළමයාගේ පියා කැඳවා පුතාගේ හඳහන ඉල්ලා ගත්තේය.විදුහල්පතිවරයා කේÁද්‍ර බැලීමේ අති දක්‍ෂයෙකි. දස පොරොන්දම ඉතා හොඳට ගැලපෙන බව දෙදෙනාම එකම නැකතේ උපදී ඇති බවද දැන මේ ළමයා උසස් පෙළ සමත් කරවා විශ්ව විද්‍යාලයට යැවිය යුතු බවද නැණවත් බුද්ධිමත් තරුණයකු වන ඔහුට තම දියණිය විවාහකර දී බෑණා කෙනෙකු කරගත යුතු බවද බිරියට කීවේය. මේ සියල්ල තමන් මෙන් ම පියාද දන්නා බව දනී.මහ විදුහලෙන් ගුණපාල අස්කරවා විශ්වවිද්‍යාල ප්‍රවේශ පිරිවෙනට ඇතුළු කරවිය. එහිදී උසස් පෙළ ප්‍රතිඵල ලබා විශ්වවිද්‍යාලීය ප්‍රවේශ විභාගයෙන් සමත්ව විශ්වවිද්‍යාලීය පාඨමාලා හැදෑරුවේය.විශ්වවිද්‍යාලයේ දක්‍ෂයෙකු ලෙස සමත් වූ ඔහු එහි කථිකාචාරයෙකු ලෙස පත්විය.විදුහල්පතිවරයාගේ දියණිය පුහුණු ගුරුවරියක වී දෙදෙනා අතර විවාහය සිදුවිය.මංගල්‍ය අවසානයේ විදුහල්පතිවරයා නෑසියන් අමතා ධනවත්කෙනකුට වඩා නැණවත් බෑණා කෙනෙකු හමුවුණායි සතුටු කඳුළු හෙළුවේය.විශ්‍රාමික විදුහල්පති වික්ටර් වල්ගම්පොල කට්ටුව - මීගමුව</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910186</link>
    <topic>මිනිත්තුවක කතාවක්</topic>
    <author>හිඳගොඩ පීටර් විජේසූරිය බදුල්ල</author>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දාකෝටිපති ව්‍යාපාරිකයකුගේ මොළයේ හටගත් ආබාධයක් හේතුකොට ගෙන ඔහු ශල්‍යකර්මයකට භාජනය කරන ලදී. ශල්‍යකර්මයේ යෙදුණු වෛද්‍යවරු කෝටිපතියාගේ ඥාතීන් අමතා මෙසේ කියන්නට වූහ.”බොහොම කනගාටුයි! .. මෙම ලෙඩාගේ මොළය හොඳටම නරක් වෙලයි තියෙන්නේ!... ලෙඩාට සිහිය එන්න කලින් කොහෙන් හරි අලුත් මොළයක් සොයාගෙන එන්න !..”වෛද්‍යවරුන්ගේ උපදෙස් මත ලෝක වෙළෙඳපළේ මිනිස් මොළ විකිණීමට ඇති ස්ථානයකට පැමිණි කෝටිපතියාගේ ඥාති පිරිස, විවිධ ප්‍රමිතීන් යටතේ අලෙවි කිරීමට තිබූ මොළ පිළිබඳව අදහස් විමසන්නට වූහ.එහිදී වීදුරු බඳුන් තුළ බහා තිබූ විවිධ මොළ පිළිබඳව අලෙවිකරු මෙලෙස විස්තර පැහැදිලි කරන්නට විය.”මෙන්න !.. මේ මොළේ ගොඩක් වැඩ ගත්ත මොළයක් !.. මේක!.. මහාචාර්යවරයකුගේ මොළයක් !.. අපි මේ මොළය ඩොලර් තුන්දාහකට අලෙවිකරනවා!මෙන්න තවත් මොළයක්!. මේක පළමු මොළයට වඩා ටිකක් අඩුවෙන් වැඩ ගත්තු කථිකාචාර්යවරයකුගේ මොළයක්!.. මේක ඩොලර් දෙදාහක් වෙනවා. මේ ! මොළය එයිටත් ටිකක් අඩුවෙන් වැඩගත්තු රජයේ ගුරුවරයකුගේ මොළයක්. මේක ඩොලර් දාහක් වෙනවා !..”මේ සියල්ලටම මඳක් ඈතින් බෝතලයක තැන්පත් කර තිබූ මොළයක් දුටු පවුලේ ඥාතිවරු එහි ප්‍රමිතිය පිළිබඳව විස්තර විමසන්නට වූහ.”අපොයි! .. ඔය මොළෙන් නම් දශමයක්වත් වැඩ අරන් නැහැ !.. නමුත් ඕකේ ගාණ නම් ටිකක් වැඩියි යනුවෙන් අලෙවිකරු කියා සිටියේය.”හැබෑටම!.. මිලෙන් නම් ප්‍රශ්නයක් නෑ.. නමුත් ඔය තරම් වටිනාකමක් ඇති කාගෙද ඔය මොළය?” යනුවෙන් ඥාතීන් විමසූහ.”ඕක දේශපාලනඥයකුගේ මොළයක්..! යනුවෙන් අලෙවිකරු කීය.එවිට “මම ඔය මොළය මිලදී ගන්න කැමැතියි!..” කෝටිපතියාගේ භාර්යාව කීවාය.හිඳගොඩ පීටර් විජේසූරිය බදුල්ල</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910187</link>
    <topic>ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණි</topic>
    <author>සාකච්ඡා කළේ -රමණී සුබසිංහ</author>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දාමහා සුතසෝම ජාතකය අප ගේ ජීවිතය නිසියාකාරව හසුරුවා ගන්නට වටිනා මඟපෙන්වීම් රාශියක් සිදුකරන කතා පුවතකි. ඒ අනුව යමින් ජීවිතය සාර්ථක කරගත්තේ කෙසේ ද යන්න පිළිබඳ මෙවර දහම් ලිපියෙන් ඔබේ අවධානය යොමු කැරේ. එහි දී බුදුරජාණන් වහන්සේ මෙසේ දේශනා කළහ.“නසෝ රාජා යෝ අජ්‍යෙයං ජිනාතී”එනම්, නොපැරදවිය යුතු වූ මවුපියන් යමෙක් දිනා ද හේ රජෙක් නොවන්නේ ය.ජනතාව ආරක්ෂා කරන්නට, රට රකින්නට සතුරන් පැරදවිය යුතු වේ. එවැනි සතුරන් පරදවන්නට රජු ගේ කැපවීම බෝසත් චරිතයෙහි කොතෙකුත් දැකගත හැකි ය. එහෙත් තමන් ගේ අම්මා තාත්තා සටනට කැඳවා ඔවුන් පරාජයට පත්කිරීම යහපත් වන්නේ නැත.එසේ ලබන්නා වූ ජයග්‍රහණය පී‍්‍රතියට කරුණක් වන්නේ ද නැත. මවුපියන් අප වෙනුවෙන් කළා වූ කැපවීම අතිමහත් ය. ඔවුන් පරාජය කර කෝටි ගණනින් වටිනා සම්පතක් අත්පත් කර ගන්නට ලැබුණේ වුව ද මහා රාජ්‍යයක් හිමි කර ගත්ත ද ඒ කිසිවකට ඔවුන් දෙදෙනා අප වෙත ලබා දුන් මිනිසත් බව සම කළ නො හැකි ය.“දුල්ලභංච මනුස්සත්තං”මිනිසත් බව ලැබීම ඉතාම දුෂ්කර බව බුදුරජාණන් වහන්සේ බොහෝ අවස්ථාවන් හි පෙන්වා දුන්හ. ඒ වටිනා වූ, දුර්ලභ වූ, උත්තරීතර වූ මිනිසත්කම ලබා දුන් අප ගේ මවුපියන් පරදවා යම් කිසිවක් අත්විඳින්නට කල්පනා කරනවා නම් අප ගේ පරිහානිය මිස දියුණුව උදාවන්නේ නැත.ජීවිතයට ළඟා කර ගත යුතු තවත් සුවිශේෂී ගුණධර්මයක් සුතසෝම ජාතකයෙහි අන්තර්ගත ය.“ න සෝ සකා යෝ සඛාරං ජිනාතී”කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිඑනම් බොරු නඩු කීම් ආදියෙන් යහළුවන් පරදවන්නා යහළුවෙක් නොවන්නේ ය. අප ගේ ජීවිතයට හිත මිතුරන් අත්‍යවශ්‍ය ය.කල්‍යාණ මිත්‍රයන් සමඟ සම්බන්ධකම් පැවැත්වීමේ දීඔවුන්ගෙන් යම් යම් දේ ලබා ගැනීමේ අපේක්ෂාව පෙරදැරි වූයේ නම් ඒ මිතුරුදම නිසැකව ම ගනුදෙනුවක් බවට පත්වන්නේ ය. මෙවැනි වෙළෙද සමාජයක දී ගනුදෙනුකාර සම්බන්ධකම් ඕනැතරම් දැකගත හැකි ය. එවැනි සබැඳියාවක් ඇති කර ගැනීමට අපට එතරම් කාලයක් ගත වන්නේ නැත. එතරම් උත්සාහයක් දැරිය යුතු වන්නේ ද නැත. එවැනි සබඳකමක් දිගින් දිගට පවත්වාගෙන යෑම ද අසීරු නොවන්නේ ය. එය ගනුදෙනුවක් පමණක් නිසා ය.එවන් සබඳකමක් බිඳ වැටුණේ වුව ද මිනිසකුට මහත් වේදනාවක් ඇති වන්නේ නැත. ඉන් සිදුවන පාඩුව පිළිබඳ පමණක් පසුතැවීමක් ඇති විය හැකි ය. එහෙත් හොඳ කල්‍යාණ මිතුරෙක් ලෙස හැඳින්වෙන්නේ එවැනි පුද්ගලයෙක් නොවේ. තවත් කෙනකුට හොඳ කල්‍යාණ මිත්‍රයෙක් වනවා යන්නෙන් අදහස් කරන්නේ එවැනි කෘත්‍රීම සම්බන්ධතාවක් පවත්වන කෙනකු බවට පත්වීම නොවේ. හොඳ මිතුරන් සිය හිතවතුන් සමඟ නඩු හබවලට යන්නේ නැත. ලාබ අපේක්ෂාවෙන් බොරු නඩු පවරා මිතුරන් පරාජයට පත්කරන පුද්ගලයා කිසි කලෙකවත් කල්‍යාණ මිත්‍රයෙක් වන්නේ නැත. හෙතෙම නිසැකව ම පවිටකු බවට පත්වන්නේ ය.ඔබ ගේ මිතුරා යමක් සුරක්ෂිත කිරීම පිණිස ඔබ සමීපයෙහි තබා ගියේ නම් ඒ කොතරම් විශ්වාසවන්ත බවකින් යුතුව ද? ඒ වස්තුව ඔබ විසින් ම සොරකම් කළේ නම්, තමන් ගේ යැයි ප්‍රකාශ කිරීමට අනන්‍යතාවයක් ගොඩනැඟුවේ නම්, ව්‍යාජ නඩු පවරා ඒ මිතුරා අපහසුවට පත් කළේ නම් ඔවුනොවුන් දියුණු යහළුවන් බවට පත්වන්නේ නැත.ඔබ උත්සාහ කළ යුතු වන්නේ යහළුවකු සමඟ යම් ගැටලුවක් නිර්මාණය වනවා නම් එය දුරදිග ගෙන යෑමෙන් වැළකීමටය. එය නිවැරැදිව විසඳා ගැනීමට කටයුතු කිරීමට ය. ඔබට සියලු අලාභ සිදුවෙමින් තිබිය දී, සියලු දේ පැහැර ගෙන තිබිය දී එවන් පුද්ගලයකුට එරෙහිව නීතිය ක්‍රියාත්මක කිරීම වැරැදි යැයි ඉන් අදහස් වන්නේ නැත. මෙහි දී බුදුරජාණන් වහන්සේ සිහිපත් කරන්නේ සත්‍යයෙන් දුරස් වූ, බොරු තොරතුරු මත පදනම් වූ, යමක් අත්පත් කර ගැනීමේ චේතනාවෙන් සිය මිතුරන් බොරු නඩු හබවලට යොමු නො කරන ලෙසට ය.‘න සා බරියා යාපතිනෝ විහේතී’හිමියාට බිය නොවන භාර්යාව, භාර්යාවක් නොවන්නේ යැයි ද බුදුරජාණන් වහන්සේ දේශනා කළහ. මෙය බ්‍රාහ්මණ ධර්මයේ සංකල්පයක් දැයි ඔබට සිතීමට පුළුවන. ස්වාමි දියණියක් සිය හිමියාට බිය විය යුතුමදැයි සිතීමට පුළුවන. සැමියා ගේ කායික හා ආර්ථික බලයට, දේශපාලනයට හා සමාජ බලයට බිරියක් යටත් විය යුතු යැයි මෙයින් අදහස් නොවේ. යහපත් බිරියකගෙන් බුදු සමය අපේක්ෂා කරන බිය කුමක් ද? පවට බිය වීම ය. පර පුරුෂ සේවනය වැනි භයානක අකුසල් කිරීමට බිය වීම ය.මෙහි දී අවධාරණය කර තිබෙන්නේ එම සංකල්පයයි. සැමියා ගේ විශ්වසනීයත්වය බිඳ දමන පවට බිය නැතිනම් ඇය යහපත් බිරියක් වන්නේ නැත. ස්වාමිපුරුෂයා අපහසුතාවයට පත්වන හැසිරීම් හි නියැළීමට බිය නොවේ නම් ඇය සාර්ථක ස්වාමි දියණියක් වන්නේ නැත. දිගුකාලීන පවුල් ජීවිතයක් ගෙන යෑමේ ශක්තිය ද නොලැබෙන්නේ ය.ස්ත්‍රිය සහ පුරුෂයා අතර ස්වභාවයෙන් ම වෙනස්කම් තිබෙනා බව අපි දනිමු. ඒ දෙපාර්ශවය ම එකිනෙකා ගේ වෙනස්කම්වලට ගරු කිරීමට පෙළඹිය යුතු ය. ස්වාමියා සතු වෙනස්කම් සේ ම බිරිය සතු කායික මානසික වෙනස්කම් ද වේ. විවිධ ශක්තීන් ද වේ. මේ ශක්තීන්ට සැලකීම, මේ ආධ්‍යාත්මික ගුණයන් ඉදිරියේ ගෞරවයෙන් යුතුව කටයුතු කිරීම වරදක් වන්නේ නැත. ගුරුවරයා කෙරෙහි වූ ගෞරවය නිසා ම ඔහු ඉදිරියේ ඇතැම් දේ කීමට අපි බිය වෙමු. ඒ ගුරුවරයා කෙරෙහි වූ ගරුත්වයට හානි වේ යැයි සිතීමෙනි. භික්ෂුන් වහන්සේ ඉදිරියේ ගිහියන් ඉතා සංවරශීලී වේ. ඒ වෙනත් බියක් නිසා නොව ගෞරවය මුසු වූ බිය නිසා ය.තම සහකාරිය කෙරෙහිද සැමියා ගෞරවයෙන් යුතු බියක් තිබිය යුතුම ය. ස්වාමි දියණිය ද එසේ ම පැවැතිය යුතු ය. ඒ බලය නිසා නොවේ. ශ්‍රද්ධාව නිසා ය. එකිනෙකා කෙරෙහි වූ අවබෝධය නිසා ය. එසේ පැවැතීම පවුලේ යහපැවැත්මට සේ ම චිරාත්කාලීන බවට ද මනා පිටුවහලක් වේ. මෙය ගිහි ජීවිතයක් ගෙවන සෑම දෙනාම මතකයේ තබා ගත යුතු කරුණකි.ඇතැම් අවස්ථාවන් හි, නූතන ලෝකය මෙවැනි සංකල්ප නිවැරැදි ව තේරුම් නොගැනීම නිසා බුදුදහමට චෝදනා කරන ආකාරය දැක ගත හැකි ය. එහෙත් බුදු සමය සෑම මොහොතකම කාන්තාවට නිසි තැන ලබා දීමට පැකිළෙන්නේ නැත. සෑම මොහොතක ම, ස්ත්‍රී පුරුෂ යුගලය ම බුද්ධ ශාසනයේ පාරිභාෂිත වචනවල භාවිත වන්නේ ඒ නිසා ය. උපාසක උපාසිකා, භික්ඛු භික්ෂුණි, අග්‍ර ශ්‍රාවක අග්‍රශාවිකා ආදී වචන බවට ඉතා හුරු පුරුදු ය. අග්‍රශාවිකාවන් ගෙන් තොරව අග්‍රශ්‍රාවකයන් ගැන බුදු දහමේ සාකච්ඡා කැරෙන්නේ නැත. උපාසිකාවන් ගෙන් තොරව උපාසිකයින් ගැන පමණක් කතා කරන්නේ නැත. ස්ත්‍රී සහ පුරුෂ යන අංශ දෙකම නියෝජනය කරන පිරිස දෙස ඉතා ම මධ්‍යස්ථාන දෘෂ්ටියකින් කටයුතු කර ඇති බව බුදු සමය පිරික්සීමේ දී අවබෝධ කර ගත හැකි ය.විශේෂයෙන් ම ආසියාතික රටවල දී, තවමත් අධික ලෙස වාණිජකරණයට ලක් නොවූ කෘෂි කාර්මික ජීවන ක්‍රමයක් සහිත සමාජයන් හි දී, බුදු සමය, හින්දු සමය වැනි ආගම්වලින් සංස්කෘතිය ගොඩනැඟුණු සමාජයක දී භාර්යාවක ගේ චර්යාවෙහි බිය මුසු පක්ෂපාතීත්වය තිබීම තවමත් දැකගත හැකිවේ. එය සතුටට කරුණකි.බුදුරජාණන් වහන්සේ මෙසේ ද දේශනා කොට වදාළහ.“නතේ බුද්ධා යේන භරන්ති ජින්නං”ජරපත් මවුපියන් පෝෂණය නොකරන්නෝ දරුවෝ නොවෙති. මේ සමාජ සංස්ථාවේ ප්‍රගමනයට ඇවැසි, ගැටුම් සමතයකට පත් කිරීම සඳහා උපකාරී වන වැදගත් සංකල්පයක් මෙහි දී යෝජනා කර ඇත. අපි එකිනෙකාට එරෙහි ව අවි ඔසවන තැනට පත් වී සිටින්නේ මේ යථාර්ථය තේරුම් නො ගැනීම නිසා ය. මවුපියන් වයෝවෘද්ධ වූ පසු ආරක්ෂා කිරීම දරුවන් ගේ අනිවාර්ය යුතුකමකි. එසේ නොකරන අය දරුවන් ලෙස සැලකිය නොහැකි බව බුදුරජාණන් වහන්සේ අවධාරණය කළහ.හොඳ දරුවකු වීමට නම්, ක්‍රම ක්‍රමයෙන් දිරාපත් වන, වයසින් ඉක්ම යන ඔබ ගේ මවට පියාට සලකන, ඔවුන් රැක බලාගන්නා කෙනකු බවට පත්විය යුතු ය. ඒ කිසිවකින් හෝ මවුපියන් කෙරෙහි වූ ණය ගෙවා දැමු පිරිසක් බවට පත්වන්නේ ද නැත. අප ඔවුන් වෙනුවෙන් කළ යුතු වන්නේ මේ උතුම් වූ මිනිස් ආත්මයක් ලබා දීම වෙනුවෙන් උපරීම කෘත උපකාර දැක්වීම ය. ඔවුන් වෙනුවෙන් කළ යුතු පරිත්‍යාග කිරීම ය. එය දරුවකු ගේ යුතුකමක් සේ ම වගකීමක් ද වේ. පවුලේ චිරාත්කාලීන යහපැවැත්ම ස්ථිර වන්නේ එවිට ය.මේ ආකාරයට පොදුවේ ගත් කල තමන් ගේ මවුපියන් පරාජයට පත් කරමින් සැප සම්පත් සොයා යෑම, හිත මිතුරන් ව්‍යාජ නඩුවලට හසුකර ජයග්‍රහණ ලැබීම, තම ස්වාමි පුරුෂයාට ගරු නොකරන බිරියක් වීම, දරුවකුට හොඳ මවක් වීමට නොහැකි කාන්තාවක් වීම, මහලු මවුපියන් නොසලකන්නේ වීම යන කරුණු ගෘහ ජීවිතයේ සාර්ථකත්වය බිඳ දමන බව ඔබ වටහා ගත යුතුය. සාමකාමී, වාසනාවන්ත, ආදර්ශමත් ගිහි ජීවිතයක් ගත කළ හැකි වන්නේ මේ දුසිරිත්වලින් තොර වූ කල්හිය. මේ ගුණාංග වර්ධනය කරන පුද්ගලයා ගේ ලෞකික ජීවිතය මෙන් ම ලෝකෝත්තර ජීවිතය ද දියුණුවට පත්වනු නොඅනුමාන ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=as0910188</link>
    <topic>මෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දා</topic>
    <author/>
    <content>අලි කරදර මැද අකුරු කර ලොකු හපන්කමක් කළ පුංචි හපන්නුමැටි පාගලා වරිච්ච් බිත්ති බැඳලා ගෙයක් හදන්න අම්මා පුදුම දුකක් වින්ඳාකාගෙ කාගේත් වතගොත ගතිගුණ හෙළිකරන තැපෑලනෙළුම් විලගුරු සේවයේ රසකතාමිනිත්තුවක කතාවක්ලාබ අපේක්ෂාවෙන් යුතු මිතුරුදම හුදෙක් ගනුදෙනුවක්ම පමණිමෙගොඩ කොළොන්නාවේ සිරි සෙනෙවිරත්නාරාමයේ කොත නිරාවරණය වූ දාවැල්ලම්පිටිය මෙගොඩ කොළොන්නාව සිරි සෙනෙවිරත්නාරාමයේ අභිනවයෙන් ඉදිකරන ලද චෛත්‍යයෙහි චූඩා මාණික්‍ය සහිත කොත නිරාවරණය කිරීමේ පිංකම ඉකුත් දා සිදුකැරිණි.වැල්ලම්පිටිය මෙගොඩ කොළොන්නාවට පන්සලක් තිබුණ ද අත්‍යවශ්‍ය අංගයක් වූ චෛත්‍ය රාජයාණන් වහන්සේ නොමැති අඩුපාඩුව මෑතක් වන තුරුම පැවැතිණි.සෙනෙවිරත්නාරාමය ඉදිකර ඇති භූමිභාගය පරිත්‍යාග කර ඇත්තේ කොල්ලුපිටියේ කැමිලියා සෙනෙවිරත්න මැතිනිය ප්‍රමුඛ සෙනෙවිරත්න පවුලේ සාමාජිකයන් විසිනි. ඒ 1984 වර්ෂයේදීය. මෙම විහාරස්ථානයේ පසෙකින් ඇත්තේ කිත්තම්පහුව ඇළ මාර්ගයයි.අනෙක් පසින් ඇත්තේ හාවඩ් බැම්ම දක්වා දිවෙන වෙල්යායයි. විහාරාධිපති වැලිගම ධම්මිස්සර ස්වාමීන් වහන්සේගේ නොමඳ කැපවීම, ධෛර්යය මෙම විහාරස්ථානයේ දියුණුවට නිබඳවම බලපෑහ. මෙම විහාරස්ථානය ගොඩනැංවීම සඳහා උන්වහන්සේට බොහෝදෙනාගේ උදව් උපකාර ලැබුණේය. දායක දායිකාවෝ නිතර සෙවීම් බැලීම් කළහ.කොළොන්නාව සිරි සෙනෙවිරත්නාරාමයේ අභිනවයෙන් ඉදිකරන ලද චෛත්‍යයෙහිචූඩා මාණික්‍ය සහිත කොතසෙනෙවිරත්නාරාමයේ චෛත්‍ය රාජයාණන් වහන්සේ ඉදිකිරීමේ මූලික කටයුත්ත ඇරැඹියේ 2005 වසරේ අප්‍රේල් මස 20 වැනිදා උදෑසන 9.20 යෙදුණු සුබ මොහොතයි. එතැන් පටන් විවිධ පියවර ඔස්සේ මෙම වෙහෙර වහන්සේ ඉදිකිරීම් කටයුතු සිදු කැරිණි.මේ වසරේ මැයි මස 7දා පෙරවරුවේ විහාරාධිපති වැලිගම ධම්මිස්සර ස්වාමීන් වහන්සේ විසින් සෑරද ගර්භයේ නිදන් වස්තු තැන්පත් කිරීමේ කාර්යය සිදුකැරිණි.මහින්ද රාජපක්ෂ ජනාධිපතිතුමාගේ අනුග්‍රහය ද මෙම වෙහෙර නැංවීමේ කටයුත්ත සඳහා ලැබිණි.1982 අවුරුද්දේ දී ඉතා කුඩාවට ආරම්භ වූ සෙනෙවිරත්නාරාමය යේ එවකට විහාරාධිපති ධූරය දැරුවේ දඹගස් ආරේ සිරිරතන ස්වාමීන් වහන්සේය.බාහිරින් පැමිණි කරදර හේතුවෙන් සිරිරතන ස්වාමීන් වහන්සේ විහාරස්ථානයෙන් ඉවත්වූ අතර පසු කාලීනව එහි විහාරාධිපති ධූරයට වැලිගම ධම්මිස්සර හිමියෝ පත්වූහ.විහාරාධිපති, ශාස්ත්‍රපති පූජ්‍ය වැලිගම ධම්මිස්සර හිමි, මහනුවර ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල බණ්ඩාර, පරිසර හා ස්වභාවික සම්පත් අමාත්‍ය පාඨලී චම්පික රණවක සහ ජ්‍යෙෂ්ඨ පොලිස් අධිකාරි නෙවිල් ගුරුගේ යන මහත්වරුන් කොත නිරාවරණය කරද්දී.මේ වනවිට විහාරයේ බෝධීන්වහන්සේ, ධර්මශාලාව, බුදුමැදුර, දාන ශාලාව ආදී අංග රැසකින් සමන්විතය.එමෙන්ම කොළොන්නව අවට ගම්වල දරු දැරියන් යහ මඟ යැවීමේ අරමුණින් ආරම්භ කරන ලද සිරි සෙනෙවිරත්න දහම් පාසලද අද අතු ඉතිලා වැඩී ඇත්තේය.එහි උප ප්‍රධානාචාරිනිය ලෙස ඩබ්.පී.ඩී.හෙන්රියටා හේමලතා මහත්මිය කටයුතු කරන්නීය. එමෙන් විහාරස්ථානයේ දායක සභාව හා කුලඟන සමිතියට අමතරව ‘පාරිසරිකයෝ’ නමින් පරිසර සංවිධානයක් ද ආරම්භ කර ඇත්තේය.කොලොන්නාවේ සෙනෙවිරත්නාරාමය අද එම පෙදෙසට ආලෝකයක් සපයන්නේය.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910181</link>
    <topic>‘ගම්පෙරළියේ’ නන්දා මාර්ටින් වික්‍රමසිංහයන්ගේ</topic>
    <author>සු.මි.</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිසාමාන්‍යයෙන් මගේ සති අන්තය ගෙවෙන්නේ චිත්‍රපට සමඟය. ඒ දින දෙකේ මම කෙසේ හෝ චිත්‍රපට තුනහතරක් නරඹමි. එහෙත් ගෙවුණු සති අන්තය මා ගත කළේ පොතක් සමඟය.ඒ පොත වනාහි පසුගියදා කොළඹ පැවැති ජාත්‍යන්තර පොත් ප්‍රදර්ශනයේ දී එළි දුටු ‘මාර්ටින් වික්‍රමසිංහ මහ ගත්කරු වත’ ය. පොතේ කතුවරයා ප්‍රවීණ සාහිත්‍යධරයකු වන ඩබ්ලිව්.ඒ.අබේසිංහයන් ය.මේ පොත නම්කර ඇත්තේ ’මාර්ටින් වික්‍රමසිංහ මහ ගත්කරු වත – ඔහුගේ ජීවිතය, නිර්මාණ හා චින්තනය පිළිබඳ හැඳින්වීමක්’ යනුවෙනි. මෙය කාණ්ඩ දෙකකින් යුතු පොතක පළමු භාගයයි. (දෙවැනි කාණ්ඩය තවම පළවී නැත) පළමු භාගයට වික්‍රමසිංහයන් උපන් 1890 සිට 1947 දක්වා වූ අවුරුදු 57ක කාලපරිච්ඡේදය ඇතුළත් වෙයි.මාර්ටින් වික්‍රමසිංහ ද තමාගේ ජීවිත කතාව ලියා පළ කළේය. ‘උපන්දා සිට’ යන නමින් පළ වූයේ එකී ග්‍රන්ථයයි. එය එළිදුටුවේ 1961 දීය. ඒ වන විට වික්‍රමසිංහයන්ගේ වයස අවුරුදු 71 ක් විය. ඔහු මියගියේ 1976 දීය.ඒ අතරතුර වූ අවුරුදු දාහතක කාල පරිච්ඡේදයට අයත් වික්‍රමසිංහයන්ගේ ජීවන තතු අබේසිංහ මහතාගේ ග්‍රන්ථයේ දෙවැනි භාගය ඔස්සේ අපට ඉදිරියේදී කියවිය හැකිය.පිටු 560කින් සමන්විත ‘මාර්ටින් වික්‍රමසිංහ මහ ගත්කරු වත’ පොත කියවද්දී මට පසක් වූ එක් කාරණාවක් වූයේ වික්‍රමසිංහයන්ගේ ප්‍රබන්ධ කෘතින්වල එන ප්‍රකට චරිත බොහොමයක්ම ඔහු උපන්, ඔහු හැදීවැඩුණු කොග්ගල හා ඒ ආශ්‍රිතව විසූ මිනිසුන් – ගැහැනුන් ගේ ජීවිත ආශ්‍රයෙන් ගොඩනඟා ගෙන ඇති ආකාරයකි.1971 දී මාර්ටින් වික්‍රමසිංහ විද්‍යොදය විශ්වවිද්‍යාලයයේ පැවැති නිර්මාණ සාහිත්‍ය සම්මන්ත්‍රණයකදී ‘ගම්පෙරළිය හා වෙනත් කතාවලට වස්තු වූ අත්දැකීම්’ යන මැයෙන් දේශනයක් කළේය.එහිදී ඔහු මෙසේ කියා ඇත. “ගම්පෙරළියෙහි සියලුම චරිතයන්ට වස්තු බීජ වූයේ මගේ ළඟම නෑයන්ගේ හා ඔවුන්ගේ ගෙවල්වල සිටි සේවකයන් ගේ චරිතවලින් ඇබිත්ත බැගිනි. මාතර හාමිනේ, නන්දා, අනුලා, පියල්ගේ මව ආදීන්ගේ චරිත විකාශවන්නේ මගේ අනිත් ගැමි අත්දැකීම්වලින් තෝරාගත් කරුණු ඇසුරෙනි.”මාර්ටින් වික්‍රමසිංහ ලියූ ඇතැම් ලිපිලේඛනවලදී ද තම නවකතා -කෙටිකතාවලට තම ගමේ විසූ යම් යම් පුද්ගලයන්ගේ චරිත වස්තු වූ ආකාරය ගැන කරුණු හෙළිදරව් කර ඇත.”මාර්ටින් වික්‍රමසිංහ මහ ගත්කරු වත’ පොතේ එන ඡායාරූප කීපය අතර වික්‍රමසිංහයන් හා ඔහුගේ කිංකර මැතිනිය වූ ප්‍රේමා වික්‍රමසිංහයන් ට මැදිව සිටින එක්තරා කාන්තාවක් දැක්ක හැකිය. (එම ඡායාරූපය ‘කොග්ගල මහා ප්‍රාඥයා’ නම් වූ පොතේ ද ඇතුළත්ය.)ඇගේ නම ජුලි නෝනා වික්‍රමසිංහ ය. ඇය වික්‍රමසිංහයන්ගේ ම සොහොයුරියකි. වික්‍රමසිංහයන්ට සොහොයුරියන් නව දෙනකු වූ අතර ඉන් වැඩිම කාලයක් ජීවත්වූයේ මේ ජුලි නෝනාය. ‘ගම්පෙරළිය’ නන්දාගේ චරිතයට පාදක වූයේ මේ ජුලි නෝනා බව අපට නිගමනය කරගත හැකිය.‘ගම්පෙරළිය’ චිත්‍රපටයේ නන්දා ගේ චරිතය රඟපෑ පුණ්‍යා හීන්දෙණිය සමඟ වික්‍රමසිංහ මහතා ‘ගම්පෙරළිය’ දර්ශන තලයේ. හෙන්රි ජයසේන, ශාන්ති ලේඛා සහ ට්‍රිලීෂියා ගුණවර්ධන යන අයද මෙහි වෙති.කලකට ඉහතදී ප්‍රවීණ නිවේදක පාලිත පෙරේරා මාර්ටින් වික්‍රමසිංහයන් අළලා ‘භව තරණය කළ කොග්ගල ප්‍රාඥයා’ යන නමින් කළ ගුවන් විදුලි විචිත්‍රාංගයකදී වික්‍රමසිංහයන්ගෙ බෑණා කෙනකු වූ (වික්‍රමසිංහයන්ගේ තවත් සොහොයුරියක වූ ආර්ලිනාගේ එකම පුත්) ටෙනිසන් සිල්වා මහතා කියූ දෙයක් මෙහිදී මට සිහිපත් වෙයි. (මෙකී විචිත්‍රාංගයේ පිටපත පාලිත ලියූ ‘පාලිත පෙරේරා සමඟ සජීව ලෙසින්’ නම්වූ පොතේ එයි.) ටෙනිසන් සිල්වා මහතා කියා ඇත්තේ ‘ගම්පෙරළියේ නන්දාගේ චරිතයට තමාගේ ජුලි නැන්දා පාදක වූ බවයි.කපුවකු මඟින් ජුලි නෝනාට විවාහ යෝජනාවක් ගෙන එයි. ඒ සිරිමල් ඔපිසර මහත්තයා ගැනය. සිරිමල්ගේ පවුලේ අය වික්‍රමසිංහයන්ගේ නිවෙසේ ලණු බැඳ ඇත. (ලණු ඇඹරීම එකල දකුණේ ගම්වල පැවැති රැකියාවකි.) ඒ නිසාම වික්‍රමසිංහයන්ගේ මව කපුවාට කියන්නේ මෙවැන්නකි.”කවුදැයි ඕකුන්ට හිර දෙන්නේ? උඹ යස යෝජනාවක් නොවැ ගෙනාවේ”එවිට අපට ‘ගම්පෙරළියේ’ මාතර හාමිනේ හා කයිසාරුවත්තේ මුහන්දිරම් අතර වන්නාවූ දෙබසක් සිහිපත් වනු වැළැක්විය හැකිද?ජුලිනෝනා”...පියල් කත්තිරිනා අත යෝජනාවක් කරලා එවා තිව්ණා””යෝජනාවක්?””ඔව්.. නන්දා ගැන””නන්දා ගැන පියල් යෝජනාවක් කරලා එවා තිව්ණා?””ඔව්””උන්ට කවුද හිරදෙන්නේ?””මමත් එහෙම තමයි කිව්වේ”මාර්ටින් වික්‍රමසිංහ ‘ගම්පෙරළිය’ ලියමින් කයිසාරුවත්තේ මුහන්දිරම්ගේ චරිතය ගොඩනඟන්නේ සිය පියා ගේ චරිතයේ දළ සටහනක් තුළින් යැයි ද ‘ගම්පෙරළියේ’ මාතර හාමිනේ වූ කලී මාර්ටින් ගේ මෑණියන්ගේ දයාර්ද්‍ර ප්‍රතිබිම්බය මැයි ද අබේසිංහයෝ තම ග්‍රන්ථයෙහිලා කියති.ඉහත කරුණු අනුසාරයෙන් අපට තවත් දෙයක් තහවුරු වන්නේය. ඒ නම්; ‘ගම්පෙරළියේ’ පියල් යනු සිරිමල් ඔපිසර මහත්තයා බවය. ඔහු පසුව මුලාදෑනීමක් කළ බවද ටෙනිසන් සිල්වා මහතා කියයි.’ගම්පෙරළියේ’ එන කතිරිනා ද කොග්ගල විසූ කාන්තාවකි. ඒ ගැන ටෙනිසන් සිල්වා මෙසේ කියයි.”... කුඩා ගෙදරක හිටපු සාමාන්‍ය ගැමි කාන්තාවක් තමයි කතිරිනා කියලා කියන්නේ.. ඒ චරිතය එහෙමම නූනත් ඒ ආශ්‍රයෙන් ගොඩනැඟුණක් කියලා අපිට හිතන්න පුළුවන්.””ගම්පෙරළියේ’ එන තිස්ස තනිකරම කතුවර මාර්ටින් වික්‍රමසිංහගේ චරිතය ජීවමාන කිරීමක් යැයි අපට සිතාගත හැකිය.එසේම සාදා වැනි චරිත පවා සත්‍ය චරිත බව පැහැදිලිය.’කරුවල ගෙදර’ ‘විරාගය’ වැනි නවකතා ගත්තත් ‘වහල්ලු’ ‘උපාසකම්මා’ ප්‍රමුඛ කෙටිකතා ගත්තත් ඒවාට පවා කොග්ගල විසූ තමා දන්නා කියන අය පාදක කරගෙන වික්‍රමසිංහයන් විසින් යම් යම් චරිත නිරූපණය කරනු ලැබූ ආකාරයක් ද පෙනී යයි.සු.මි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910182</link>
    <topic>ප්‍රියන්තිගේ ‘තම්බපණ්ණි’</topic>
    <author>තුෂාරී</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිපි‍්‍රයන්ති සහ ඇගේ දියණියදක්ෂ අත්කම් හා චිත්‍ර නිර්මාණ ශිල්පිනියක වන ප්‍රියන්ති කේ.පෙරේරා ඉදිරිපත් කරන ‘තම්බපණ්ණි’ චිත්‍ර, පින්තාරු සහ අත්කම් නිර්මාණ ප්‍රදර්ශනයක් මේ මස 24, 25 යන දිනයන්හි දී කොළඹ ජාතික කලාභවනේ දී පැවැත්වෙනවා.ප්‍රියන්ති මෙවර පවත්වන්නේ ඇගේ තෙවන නිර්මාණ ප්‍රදර්ශනයයි. 2000 වසරේදී ‘ක්‍රියේෂන් 2000’ නමින් ද, 2006 වසරේදී ‘ශ්‍රී ලංකාවේ උරුමය’ නමින් ද ඇය ප්‍රදර්ශන දෙකක් පැවැත්වූවා.”මම අධ්‍යාපනය ලැබුවේ වැල්ලවත්ත ශාන්ත ක්ලෙයාර්ස් බාලිකා විද්‍යාලයෙන්. පසුව එයින් කළ ආරාධනාවකට අනුව එහිම චිත්‍ර ගුරුවරියක ලෙස වසර හතක් පමණ සේවය කළා.පසු කාලයේදී මම ගුරු වෘත්තියෙන් සමුගෙන කලා කටයුතුවල නිරත වුණා. සුරතල් සතුන්, පෙරහරේ යන ඇතුන්, උඩරට මනාල යුවළ වැනි සිංහල බෞද්ධ සංස්කෘතික සම්ප්‍රදායයන්ට අයත් බිත්ති සැරසිලි නිර්මාණය කරමින් ඒවා ‘ලක් මැදුර’ සංචාරක අලෙවි සලට ඉදිරිපත් කළා”.කලා කුසලතා ඔපමට්ටම් කරගනිමින් නිර්මාණකරණයේ නව මං පෙත් සොයා යන ප්‍රියන්ති මේ ප්‍රදර්ශනය සඳහා ඇගේ සුලක්ෂණා දියණියගේ කලා නිර්මාණ ද උපයෝගී කොටගෙන ඇත.ශාන්ත ලෝරන්ස් විදුහලේ 7 වන ශ්‍රේණියේ ඉගෙනුම ලබන සුලක්ඛනා තම මවගේ අඩිපාරේ යමින් කලා ක්‍ෂේත්‍රයේ ඉදිරියට පිය ඔසවමින් සිටින්නීය.මේ ප්‍රදර්ශනය හරහා තමා සුවිශේෂී කටයුත්තක් සිදුකිරීමටත් බලාපොරොත්තු වන බව ප්‍රියන්ති පවසා සිටියා.ඒ රට දැය වෙනුවෙන් යුද වැදුණු වීරෝදාර රණවිරුවන් දස දෙනකුගේ දුවා දරුවන් වෙත මේ ප්‍රදර්ශනයෙන් ලැබෙන ආදායමෙන් කොටසක් වැය කොට රුපියල් දහස බැගින් වූ බැංකු ගිණුම් දහයක් විවෘත කිරීමයි.තුෂාරී</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910183</link>
    <topic>කටකතාහදන්නේ ඊර්ෂ්‍යාව හින්දයි</topic>
    <author>තුෂාරි වික්‍රමසිංහ ඡායාරූපය - චන්ද්‍රබන්දුල</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිප්‍රමුදි කරුණාරත්නයොවුන් වියේ පසුවන ඇය සැබැවින්ම සොඳුරු සමනළියකි. නිරතුරු මුවඟ රැඳෙන නිරහංකාර හසරැල්ලත් කාන්තිමත් නෙත් සඟලත් ඇගේ වතට ගෙන එන්නේ නැවුම් ආකර්ෂණයකි.විටෙක දඟකාර, තවත් විටෙක අවිහිංසක මේ සොඳුරු රුවැති යෞවනිය ගැන කතාබහ කරන විට මගේත් ඔබේත් සිත අද්දර ලැගුම් ගන්නේ මේ දිනවල විකාශය වන ‘ගැහැනු ළමයි’ ටෙලි නාට්‍යයයි.’ගැහැනු ළමයි’ ටෙලිනාට්‍යයත් එක්ක ආයෙමත් ප්‍රමුදි කාර්ය බහුලයි වගේ නේද?ඇත්තටම මේ දවස්වල නම් තරමක් කාර්ය බහුලයි. ‘ගැහැනු ළමයි’ ටෙලිනාට්‍යයේ සෝමේ ගෙ චරිතය රඟපාන්නෙ මම. මේ දවස්වල එහි ඉතිරි දර්ශනවල රූගත කිරීම් සඳහා සහභාගි වෙනවා.සෝමේ ගෙ චරිතය ප්‍රමුදිට අභියෝගයක් වුණේ නැත්ද?ඇත්තටම අභියෝගයක් වුණා. මොකද මම මේ වගේ චරිතයක් රඟපාල තිබුණේ නැහැ. මීට කලින් විකාශය වුණු ‘සිහින වසන්තයක්’ ටෙලිනාට්‍යයේ සුවිමාලීගේ ළමා කාලය රඟපෑවේ මම. ඒක තරමක් දුරට ළමා චරිතවලින් ඈත්වුණු නව යොවුන් වියේ පසුවන පාසලේ සිසුවියක ගේ චරිතයක්.ඒ චරිතයත් එක්ක යොවුන් වයසේ චරිත නිරූපණය කරන්නට මට අවස්ථාව ලැබුණා. අනෙක තවදුරටත් අපිට ළමා වියේ චරිත රඟපාන්න බැහැ. ඒ චරිතය මම නොහිතපු විදියට ජනප්‍රිය වුණා. ලොකු ප්‍රේක්ෂක ප්‍රතිචාරයක් ලැබුණා.ඔබ තවමත් පාසල් යන යුවතියක් සෝමේගෙ චරිතය ඔබට ගැළපෙනවා කියල හිතනවද?මේ චරිතය රඟපාන්න මට කතා කරන කොට තරමක චකිතයක් ඇතිවුණා. මම එයට ආසවුණේ නැහැ. මොකද නවකතාවේ එන ආකාරයට සෝමෙ කියන්නෙ සමාජයේ සිටින නරක චරිතයක්. ඇගේ දඟකාරකම්, වැරදි හැසිරීම් නිසා අවසානයේ ඇය මවක් බවට පත්වෙනවා.සෝමෙ ගෙ චරිතය රඟපාන කොට මේ වගේ අවස්ථා නිරූපණය කරන්න සිද්ධ වෙනවා. ඒ නිසා මම ඒ චරිතය රඟපෑම ප්‍රතික්ෂේප කළා. ඒත් මගේ අම්මා පිටපත කියවලා මේ අභියෝගය බාරගන්න මා ධෛර්යවත් කළා. මෙහි අධ්‍යක්ෂ චතුර ජයතිලක මාමාත් මේ චරිතය කරන්න බයවෙන්න එපා කියල මට කරුණු කාරණා වටහලා දුන්නා.ඔවුන් කිව්වෙ මේක හොඳ චරිතයක්, මෙයින් සමාජයට ගොඩක් හොඳ පණිවිඩයක් දෙනවා කියලයි. ඇත්තටම මට ලැබෙන ප්‍රතිචාරත් එක්ක දැන් මට තේරෙනවා මේ චරිතය හොඳ චරිතයක් බව. ටෙලිනාට්‍යයේදී මේ චරිතය ලස්සනයට නිර්මාණය කරල තිබෙනවා.කලාවේ නිරත වෙන කොට පාසල් අධ්‍යාපන කටයුතු අතපසු වෙන්නේ නැත්ද?මම ලබන වසරේ උසස් පෙළ ලියනවා. ඒ නිසා පාඩම්වලත් මේ දිනවල නිරත වෙනවා. කලා විෂයයන් ඔස්සේ උසස් පෙළට මුහුණ දෙන්න තමයි හිතාගෙන ඉන්නේ. අධ්‍යාපනය නිසාම කලා කටයුතු තරමක් දුරට සීමා කරන්නට සිදුවුණා.මේ නිසා ටෙලිනාට්‍ය සහ අනෙකුත් කලා කටයුතුවලට මට ලැබුණු ආරාධනා ප්‍රතික්ෂේප කරන්න සිද්ධ වුණා. ඇත්තටම මම ස්තුතිවන්ත වෙන්න ඕනෙ මට ටෙලිනාට්‍යවලට ආරාධනා කරපු අධ්‍යක්ෂකවරුන්ට. අධ්‍යාපනයයි කලාවයි සමබරව කරගෙන යාම තමයි මගේ බලාපොරොත්තුව.ඔබේ රංගනයට ලැබෙන ප්‍රේක්ෂක ප්‍රතිචාර මොන වගේද?මේ දවස්වල ගොඩක් හොඳ ප්‍රතිචාර ලැබෙනවා. සෝමේ ගෙ චරිතය හුඟාක් දඟකාර දඩබ්බර චරිතයක්. මට රඟපාන්න ලැබුණු වෙනස්ම ආරක චරිතයක්. ඒ නිසාම ප්‍රේක්ෂකයන් මා දිහා බලන කෝණය වෙනස්. ඔවුන්ගෙන් මට නිතරම ප්‍රතිචාර ලැබෙනවා. හුඟාක් හොඳ ප්‍රතිචාර තමයි ලැබෙන්නේ. හුඟාක් දෙනා මගේ රඟපෑම් ගැන සතුටු වෙනවා.ක්‍ෂේත්‍රයේ පවතින විවිධ කටකතා ගැන ඔබ මොකද හිතන්නේ? මේවා ගැන විශ්වාස කරනවාද?ඇත්තටම මේ ක්‍ෂේත්‍රයේ නොයෙක් විදියේ කටකතා පැතිරී යනවා. අපිත් එක්ක එකට ඉන්න යාළුවන් ගැන පවා විවිධ කටකතා තියනවා. ඒවා ඇත්තටම බොරු දේවල්. මම නම් කවදාවත් කටකතා පිළිගන්නෙ නැහැ. විශ්වාස කරන්නෙත් නැහැ. අනෙක මේ සේරම දේවල් කරන්නෙ ඊර්ෂ්‍යාව හින්දයි.යොවුන් වියේ පසුවන සුන්දර යුවතියක් විදියට ආදරය ගැන ඔබ දරන්නේ මොනවගේ ආකල්පයක්ද?ආදරය කියන දේ හැම කෙනෙක්ටම අත්‍යවශ්‍ය දෙයක්. පොඩිකාලෙ ඉඳලම අපි ආදරය බලාපොරොත්තු වෙනවා. ඒ අතින් අද මා මට අවශ්‍ය ආදරය නොමසුරුව විඳිනවා. ඒ මගේ මව්පියන්ගෙන්. සහෝදරයන්ගෙන්. ඔවුන්ගෙන් ලැබෙන ආදරය, සහයෝගය, ආරක්ෂාව මත මගේ ජීවිතය සුරක්ෂිතයි කියා මා විශ්වාස කරනවා.ගැහැනු ළමයි ටෙලිනාට්‍ය රූගත කිරීම් කරන අතරතුර නොහිතපු විදියේ අත්දැකීමකට මුහුණ පාන්නත් සිදුවුණ බව ආරංචියි.?ඔව්. ඇත්තටම ඒ සිදුවීම නම් බයටත් වඩා හරිම විනෝදජනක සිදුවීමක්. මම මේ ටෙලිනාට්‍යයේ රූගත කිරීම්වලට සහභාගි වුණු මුල්ම දවසෙ අඟුලක නැගල මල් අරගෙන පන්සල් යන දර්ශනයක් රූගත කරන්න තිබුණා.ඔන්න දැන් රූගත කිරීම් ආරම්භ කළා. අපි අඟුලේ ගඟ මැද යනවා. අඟුලේ සමබරතාව රකින්න ඕන හින්දා ඒකෙ දෙපැත්තෙ සවිකරල තියෙන ඔරු දෙකට වතුර ටික ටික පුරවනවා.කොහොම හරි අඟුලේ එක පැත්තකට වතුර වැඩිවෙලා මඟක් දුර යනකොට අපි ඔක්කොම එක්ක ගඟට පෙරළුණා. සේරම බයට මහ හයියෙන් කෑගැහුවා. ඒත් හැමදෙනාම හොඳින් අඟුල අල්ලගෙන හිටපු නිසා කිසිම කෙනෙකුට අනතුරක් වුණේ නැහැ.ඉතිං ප්‍රමුදි මොනවද ඔයාගෙ අනාගත බලාපොරොත්තු?උසස් පෙළ විභාගය හොඳින් සමත්වීම තමයි මූලිකම බලාපොරොත්තුව. ඉන්පස්සේ ලංකාවේ හෝ විදේශයකදී හෝ වැඩිදුරටත් ඉගෙනීමේ කටයුතුවල යෙදෙන්න හිතන් ඉන්නවා.ඔබට ලියන්න ඔබේ ලිපිනය දැනගන්න රසික රසිකාවියන් කැමැත්තෙන් ඇති?175/35ඒ, වීර මාවත, දෙපානම, පන්නිපිටිය.තුෂාරි වික්‍රමසිංහ ඡායාරූපය - චන්ද්‍රබන්දුල</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910184</link>
    <topic>පුතාගේ ජීවිතය වෙනුවෙන්</topic>
    <author>වසන්ත ජයසිංහ ආරච්චිගේ</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිඉන්ද්‍රරත්නටත්, මැණිකේ ඒකනායකටත් ඕනකම තිබුණේ යහමින් දරුමල්ලන් හදාගෙන ජීවිතේ ගොඩනඟා ගැනීමටයි.ඔබට අපට මෙන්ම ඔවුන්ද අහස උසට බලාපොරොත්තු ගොඩනැඟුවේ කෙසේ හෝ ඒ බලාපොරොත්තු යථාර්ථයක් කරගන්නවාම කියන අරමුණින්. ඒ නිසයි දිවා රෑ නැතිව ඉන්ද්‍රරත්න සිය ශ්‍රමය තමාගේ කුඩා ව්‍යාපාරය වෙනුවෙන් කැපකරන්න ගත්තේ.මේ වාසනාවන්ත පවුල තවත් ඒකාලෝක කරමින් තුන්වැනියෙක් ද ඉන්ද්‍රරත්න පවුලට එකතු වුණේ සියලු බලාපොරොත්තු තව තවත් ගොඩනඟමින්. අම්මයි තාත්තයි කතාකරගෙන හිටි පරිදිම මේ පවුලට එක්වුණු රත්තරං පුතාට හැමෝම කිව්වේ ‘ඉමන්ත සංදීප මධූෂාන්’ කියලා. මව්පිය සෙනෙහස මැද යහමින් ලෝකය දකින්නට ඉමන්ත පුතා වාසනාවන්ත වුණා.ඒ කිසිදු අඩුපාඩුවක් නොමැතිව ඉමන්ත පුතා ටිකෙන් ටික ළමා වියට පා නැඟුව නිසයි. ඔව් ඉමන්ත පුතාගේ තනිකමට පුංචි මල්ලියෙකුත් මේ අම්මයි තාත්තයි අරගෙන ආවෙත් ඔය අතරෙදියි. ඒ ඉමන්තගේ ආදරණීය මල්ලි ඉමාල් ආශාන්.ඉන්ද්‍රරත්නගෙත් මැණිකෙගෙත් ලෝකේ සම්පූර්ණයි. දැන් ඔවුන්ට ඇත්තේ එකම එක බලාපොරොත්තුවක්ම විතරයි. ඒ දයාබර දරු පැටවුන් දෙදෙනාගේ ජීවිත සාර්ථක කිරීම පමණමයි. ඒ වෙනුවෙන් මේ අම්මයි තාත්තයි ගව් ගණනක් දුර හීන පොදිබැන්දා.අද අපි ඔබට ‘හදවතක වේදනාවේ’ හෙළිදරව්ව මේ පුංචි පවුල වෙනුවෙන් වෙන්කරන්නේ අපි කවුරුත් නොපතන, නොසිතන එක්තරා අනුවේදනීය සිදුවීමක් වෙනුවෙන්. ඉන්පසු ඉතිරිය තීරණය කරන්න අපි ඔබට බාරකරනවා.මිනුවන්ගොඩ නාලන්දා විද්‍යාලයේ හත ‘ඊ’ පන්තියේ එක් අසුනක් තවමත් හිස්ව ඇත්තේ එක් දරුවකුගේ අඩුව තබමින්. ඔව් ඒ අසුනේ හිමිකාරයා එනතුරු මේ ඩෙස් පුටු මෙන්ම මානුෂීය හදවත්වලින් පිරුණු ගුරුභවතුන්, දරු දැරියන් තවමත් මඟ බලා සිටිනවා. එහෙත් මේ අසුන පුරවන්න හැකියාව ඇත්තේ කාටද?”මාව ඉක්මනටම ස්කෝලේ යවනවා නේද අම්මේ. මට සෙල්ලම් කරන්නවත් බැරිවෙයිද? අනේ එහෙම නම් මාව උස්සගෙන හරි ගිහින් පන්තියෙන් තියන්නකෝ. මට ආසයි යාළුවොත් එක්ක ඉන්න.”හිතක් පපුවක් තියෙන මොන අම්මට තාත්තටද වාවන්න පුළුවන් තමන්ගේම ලෙයින් හැදුණු දරුවෙක් කියන මේ කතාව.ඒත් ඒ වචන අහන්න තරම් දෛවය අකාරුණික විදිහට ඉන්ද්‍රරත්නටත් මැණිකෙටත් අවාසනාව කැන්දන් ආවා. ඒ හිටිහැටියෙම ගහක් ගලක් වගේ උන් මේ පුංචි මල්කැකුළ ඉමන්ත සංදීප මධූෂාන් ලොකු පුතා හදිසියේම දරුණු අසනීපයකට ගොදුරුවුණු නිසයි.” ඉමන්ත පුතාට අවුරුදු 7 දී විතර ලේ වමනය යන්න ගත්තා. මළපහ එක්කත් ලේ පිටවෙන්න ගත්තා. පස්සේ අපි පුතාව අරගෙන කොළඹ රිජ්වේ රෝහලට ගියා.එහෙදි පරීක්ෂා කරලා බලලා තමයි කිව්වේ පුතාගේ අක්මාව දියවෙලා යනවා කියලා. අපි පුළුවන් තරම් කරන්න ඕන දේවල් මගේ පුතාට කළා. ඒත් දැන් ඩොක්ටර්ස්ලා කියන්නේ ඉක්මනට පුතාට අක්මා බද්ධයක් සිදුකරන්න කියලයි.”මේ පුංචි පුතාගේ ජීවිතය බේරගන්න ඒ අම්මයි තාත්තයි නොකරපු දෙයක් නැහැ. අවාසනාවට මෙතුවක් කලක් කාටත් අතනොපා තම දිරියෙන් පුංචි ව්‍යාපාරයක් කරගෙන ගිය ඉන්ද්‍රරත්නගේ සියලු දේවල් බිඳ වැටෙන්න ගත්තේ පුතාව රැගෙන එහෙ මෙහේ දුවයන්නට සිදුවුණු නිසයි.එක පිට එක එන කරදර නිසා ගතේ සවිය කේඩෑරිව ගියත් හිතේ සවියෙන් තවමත් ඉන්ද්‍රරත්නත් මැණිකෙත් ඉමන්ත පුතා ගැන බලාපොරෙත්තු පොදි බැඳගෙන.”අපි නොගිය දේවාලයක් නැහැ. බැරිම තැන ඒ පැත්තෙන් හරි පිහිටක් බැලුවේ. දැන් පුතාට මේ අවුරුද්දේ ජූනිවල ආයේ අමාරුවුණා. එදා ඉඳන් දැන් ඇඳට වෙලයි පුතා ඉන්නේ. මේ වෙනකොට පුතා පුංචි වුණාට සැත්කම් හතක් සිදුකරලා තියෙනවා.””අපි කොහොමද මේ වගේ දේවල් වාවගෙන ඉන්නේ. මේ අපේ කරුමේ වෙන්න ඇති.”ඔවුන් මොනතරම් මානසිකව ඇදවැටිලද? තමන්ගේ දරුවෙක් මේ තරම් ලෙඩවුණාම එහි වේදනාව දැනෙන්නේ ඒ අම්මට තාත්තට විතරයිමද? විශේෂඥ වෛද්‍ය කල්‍යාණි ගුරුගේ වෛද්‍යතුමිය හරහා මේ වනවිටත් ඉමන්ත පුතා වෙනුවෙන් පරීක්ෂණ ගණනාවක් සිදුවෙමින් තියෙනවා. කෙසේ හෝ ඔවුන්ගේ බලාපොරොත්තුව මේ රත්තරන් පුතාගේ හෙට දවස ආලෝකමත් කිරීම විතරමයි.මිනුවන්ගොඩ, මැඩෑමුල්ල, 116/5, බෝටියාවත්ත පදිංචි මේ පුංචි පවුල ඔවුන්ගේ අසරණකම ඔබ ඉදිරියේ කියාපාන්නේ ඉමන්ත පුතාගේ ජීවිතය රැඳී ඇත්තේ දයාබර ඔබේ දෑත් දිගු කළොත් පමණක් නිසාවෙන්.ඉමන්ත පුතා සුවකරන්න මේ අසරණ පවුලට මුදලින් ලක්ෂ පනහක් සොයාගත යුතුම වෙනවා. එහෙත් හිටිහැටියෙම ඇද වැටුණු මේ අගාධයෙන් ගොඩ එන එක මේ පවුලට තවමත් සිහිනයක්ම විතරයි. ඒ සිහිනයේ යථාර්ථයක්ව දකින්න මේ අම්මයි තාත්තයි මල්ලියි ඉමන්ත පුතයි නොවිඳිනා දුකක් නැති තරම්.’අපි හරි අසරණයි මහත්තයෝ. මේ වගේ ලොකු මුදලක් අපි කොහොමද හොයාගන්නේ. දැන් හොයන හැමදේම පුතාගේ බෙහෙත්වලට දෙන්න ඕන. පුතාට පැය දෙකෙන් දෙකට කිරි එකක් දෙන්න ඕන. ඒ පැකට් එකක් රුපියල් 598යි. ග්‍රෑම් 200යි තියෙන්නේ. ඇඟ කසනවට බෙහෙතක් දෙන්න ඕන. ඒ පැකට් එකක් රු.285යි.ඇත්තටම මහත්තයෝ පුතාගේ බෙහෙත්වලට රුපියල් විසිදාහක් විතර මාසයකට අපි හොයන්න ඕන. පුතාගේ සැත්කම ලංකාවේ සිදුකරන්න බැහැලු. ඉන්දියාවේ නවදිල්ලිවල සර් ගංගාරාම් රෝහලේදී මේ අක්මා බද්ධය සිදුකරන්න වෙනවා.මගේ පුතාගේ ජීවිතය වෙනුවෙන් මගේ අක්මාවෙන් කොටසක් තමයි බද්ධ කරන්නේ. මට නම් මොනවා වුණත් කමක් නැහැ මහත්තයෝ මේ දරුවා මේ දුකෙන් බේරෙනවා නම්.”මැණිකේ ඒකනායකගෙන් කඩා වැටෙන කඳුළුවැල් දරුවකු වෙනුවෙන් මවකගේ සෙනෙහස මොනවට කියාපානවද? තමන්ගේ පුතා වෙනුවෙන් තම අක්මාවෙන් කොටසක් දෙන්න තරම් මේ අම්මා මොනතරම් එඩිතර වෙලාද? අද ඇය සමීපයේ ඇත්තේ එකම එක බලාපොරොත්තුවයි.ඒ ඉමන්ත පුතා කෙසේ හෝ සුව කරගැනීමයි. මේ වනවිටත් ජනාධිපති අරමුදලට ඉමන්ත පුතාගේ අක්මාව දියවීම පිළිබඳ ඔවුන් දැනුම් දීලා. එම අරමුදලෙන් යම් සහනයක් ලැබෙන බලාපොරොත්තුවෙන් තවමත් ඔවුන් මඟ බලා සිටිනවා.මේ වනවිටත් ගෙදර ඇඳට වෙලා ඉමන්ත පුතා ආපහු යාළුවොත් එක්ක එකතු වෙන්න සෙල්ලම් කරන්න හීන මවනවා විතරක් නෙමෙයි තමන්ගේම මල්ලි පාසල් යන දිහා බලා සිටිනවා. නමුත් ඒ බැල්මේ කියාගන්න බැරි වචන රාශියක් ගොඩගැහිලා බව ඔබට තේරෙනවා ඇති.”ඇත්තටම පුතාගේ ගොඩක් දක්ෂතා තියෙනවා. එයාට හොඳට සින්දු කියන්න පුළුවන්. දැන් ඩොක්ටර්ස්ලා ඇතුළු හැමෝම පුතාට ආදරෙයි. එයා ගොඩක් දක්ෂ කාර්මික වැඩවලට. දැන් අපි කරන්නේ ඇඳ ළඟට එයාට ඕන සෙල්ලම් කාර්, කුඩා මෝටර් කෑලි ගෙනත් දෙනවා. එයා කරන්නේ එකින් එක ඒවා ගලවන එක.”තමන්ගේ දරුවන් වෙනුවෙන් අම්මා කෙනෙකුටයි තාත්තා කෙනෙකුටයි ඉල්ලන ඕනෑම දෙයක් දෙන්න පුළුවන්. ඒත් ජීවිතයක් දෙන්න.. ? දරුවන්ගේ අනාගතය වෙනුවෙන් ඒ දේත් කරන අම්මලා තාත්තලා මේ ලෝකේ ඕන තරම්. ඉමන්ත පුතා මේ අම්මගෙනුයි තාත්තගෙනුයි ඉල්ලන්නේ එකම එක දෙයයි.”මාව ඉක්මනටම ඉන්දියාවේ එක්කරගෙන යනවා නේද? මාව හොඳ කරනවා නේද අම්මේ?හව්හරණක් නැතිව හිස් අහසට හූල්ලනවා මිසක් මේ අම්මයි තාත්තයි ඉමන්ත පුතාට කුමක් නම් කියන්නද? අද ඔවුන් අත ඇත්තේ රුපියල් ලක්ෂ 8ක පමණ මුදලක් විතරමයි.තවත් ලක්ෂ හතළිස් දෙකක් ඔවුන් මේ පුංචි පුතාගේ ඉල්ලීම ඉටුකරන්න හොයාගත යුතුම වෙනවා.ඒ සඳහා පින් සිත් ඇති මිනිසුනි ඔබේ දයාබර දෑත් ඉමන්ත පුතාගේ ජීවිතය වෙනුවෙන් දිගුකරන්න පුළුවන් නම් තවමත් ළදරු වියේ ඉන්න මේ රත්තරන් මුහුණ හෙට දවසේ නෙත් විදහා ඔබත් එක්ක සිනහා වේවි. එහෙම වුණොත් ඒක ලොකු පිනක් නේද?  දුරකථනය 0115683086අංක 116/5, බෝටියාවත්ත,මැඩෑමුල්ල, මිනුවන්ගොඩ.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910185</link>
    <topic>බිපාෂා කැපෙයි</topic>
    <author>සුජීව තේවහෙට්ටිගේ</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිසුරූපී නිළි බිපාෂා බාසු පසුගිය සති කිහිපය තිස්සේ කාලය ගත කළේ කනස්සලු ගතියකින්. එයට හේතුව රූපගත කිරීමට තිබූ චිත්‍රපටයකින් හදිසියේ ම ඇය ඉවත් කිරීමයි. මෙහි අධ්‍යක්ෂවරයා මනිරත්නම්.චිත්‍රපටයේ නම ‘රාවන්’ බිපාෂාව මේ චිත්‍රපටයේ අභිෂේක් භච්චන් සමඟ රඟපාන්නටයි තෝරා ගෙන තිබුණේ.ඔහුගේ බිරිඳ හෙවත් ‘මන්දෝදරී’ හැටියට රඟපාන්නට තිබුණු ඒ අනගි අවස්ථාව අහිමි වීම නිසා බිපාෂා දැඩි කල කිරීමකට පත්ව සිටිය බවයි ඇයගේ හිතවත් අය කියා තිබුණේ.මේ චරිතයට තෝරාගත් පසුව ඒ වෙනුවෙන් නිර්මාණය කර තිබුණු ඇඳුම්වල යෝග්‍යතාව පරීක්ෂා කර ගන්නටත් චරිතයේ පෙර පුහුණුවීම්වල යෙදෙන්නටත් දවස් 20 ක පමණ කාලයක් වැය කරන්නට බිපාෂාට සිදුවුණා.නමුත් ඇය කිසිදු මොහොතක නොසිතූ අයුරින් ‘රාවන්’ චිත්‍රපටයෙන් ඉවත් කෙරුණා.මේ ගැන ‘තිරයෙන් පිටුපස’ කෙරුණු කතාවකින් හෙළි වී තිබෙන්නේ චිත්‍රපටයේ සෙසු චරිත රඟපාන්නට තෝරාගෙන සිටින ඓශ්වර්යා රායි සහ ප්‍රියා මානිට වඩා ප්‍රබල චරිතයක් බිපාෂාට ලැබී තිබුණු නිසා කිසියම් අදෘශ්‍යමාන හස්තයකින් ඇයව ඉවත් කර ඇති බව යි.“එක අතකින් මෙහෙම වෙච්ච එක හොඳයි. මොකද මේ චිත්‍රපටයේ මම රඟපෑවා නම් සමහරවිට මගේ රඟපෑම් කැපිල කෙටිල තියෙන්නත් ඉඩ තියෙන නිසා.ඊට වඩා හොඳයි, රඟපාන්න ඉස්සෙල්ලම අයින් කරලා දාන එක.” බිපාෂා එහෙම කිව්වේ ලොකු කනගාටුවකින්. බිපාෂාව ඉවත් කළත් ඇය වෙනුවට එක්වන නිළිය කවුරුන් දැයි තවම හෙළිවෙලා නැහැ.මේ අතර ඇයගේ පෞද්ගලික ජීවිතයටත් යම් යම් කරදර පැමිණිලා. ඇය පදිංචිව සිටින නව නිවසෙහි හටගත්ත ජල කාන්දුවීමක් නිසා ඇයට නැවත වතාවක් වෙනත් නිවසක පදිංචියට යන්නට සිදුවෙලා.නිවසෙහි වහළයෙහි ඇතිවූ පලුද්දක් නිසයි මේ ‘ජල ප්‍රශ්නය’ ට බිපාෂාට මුහුණ දෙන්නට සිදුවෙලා තියෙන්නෙ. තව සතියකින් පමණ නැවතත් එහි පදිංචියට යන්නට හැකිවේවි ය කියලයි බිපාෂා කියන්නේ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910186</link>
    <topic>‘මැසි’ බෙහෙතක් සුවඳ විලවුන් වෙයි</topic>
    <author>සුජීව තේවහෙට්ටිගේ</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිරන්බීර්. එහෙමනං ඊළඟ සින් එක අපි තව මිනිත්තු පහළොවකින් විතර ගනිමු. ලෑස්තිවෙලා එන්න.”පසුගියදාක රූපගත කිරීම ඇරඹුණු අලුත් ම චිත්‍රපටයක ප්‍රධාන නළුවාටයි. එහි අධ්‍යක්ෂවරයා එලෙස උපදෙස් දුන්නේ. ප්‍රධාන නළුවා වෙන කවුරුවත් නොවෙයි. ඔබ හොඳින් දන්නා රන්බීර් කපූර්.“හරි මම ඉක්මනින් ම ලෑස්ති වෙන්නම්.” රන්බීර් එහෙම කියාගෙන ම වේශ නිරූපණ කටයුතු කරන කාමරයට දිව ගියා. කාමරයේ කවුරුවත් නැහැ. ඔහු ඉක්මන් කරලා ලක ලෑස්ති වෙන්නට පටන් ගත්තා.වේශ නිරූපණය කරන මේසය ළඟට ගිය රන්බීර් එහි තිබූ පුටුවක වාඩි වුණා. කණ්ණාඩියකින් මුහුණ බැලූ ඔහු තම හිස කෙස් පීරන්නට පටන් ගත්තා.ඒ අතරේ දී ඔහුගේ දෙනෙත් දිව ගියේ මේසය මත තිබුණු බෝතලයක් වෙතටයි. ‘පර්ෆියුම් එකක් වෙන්න ඇති. රන්බීර් එහෙම කියලා ඒ ‘සුවඳ විලවුන්’ බෝතලයෙන් ටිකක් තමන්ගේ කිහිලි වලට හලා ගත්තා. ‘මේවායින් ටිකක් ස්ප්‍රේ කරගත්තා ම හොඳයි. සුවඳ ඇතිනෙ.’ රන්බීර් තවත් ටිකක් තම සිරුරටත් ස්ප්‍රේ කර ගත්තා. තව ටිකක් හැඩ වැඩ වුණා. දන්නෙම නැතුව වෙලාවත් ගත වුණා.හැබැයි රන්බීර්ගේ සිරුරට තරමක අපහසුවක් දැනෙන්න පටන් ගත්තා. ‘ම්...? මේ මොකද? මහා ගඳක් එන්නෙ? අර පර්ෆියුම් එක සුවඳ නැද්ද?... ඇඟත් පොඩ්ඩක් දනවා වගෙයි.” රන්බීර් ක්ෂණයකින් අර ‘සුවඳ විලවුන්’ බෝතලය දිහා බලන ගමන් හිතුවා.ඒත් එක්කම වේෂ නිරූපණ කාමරයට ආවේ වේශ නිරූපණ ශිල්පියෙක්. ඔහු රන්බීර් ළඟට පැමිණ තරමක අපහසුවකින් තමන්ගේ නැහැය හකුලුවා ගත්තා. රන්බීර්ට වෙනස තේරුණා වගෙයි. ඔහු තරමක කේන්තියෙන් මෙහෙම ඇහුවා... “මේ, මොකක්ද අයිසෙ අර මේසෙ උඩ තිබුණු කෙහෙල්මල් බෝතලය?” “ඇයි රන්බීර්? මොකක්ද වුණේ?” වේශ නිරූපණ ශිල්පියා ඇහුවා.“මොකක්ද වුණේ? බලනවා, ඒකෙන් පොඩ්ඩක් මම ස්ප්‍රේ කර ගත්තා. දැන් මගෙ මුළු ඇඟම ගඳයි. ඒ මදිවට දැවිල්ලකුත් හැදිලා.”“මළ කෙළියයි! ඔයා මොකක්ද මේ දාගෙන තියෙන්නෙ?... මේක පර්ෆියුම් එකක් නෙමෙයි. මේක... මැස්සන්ට ගහන බේතක්! ගඳ ඒකයි.” වේශ නිරූපණ ශිල්පියා අපහසුවෙන් හිනාව මැඬගෙන කිව්වා. රන්බීර්ට දැන් යකා නැගලා.“එක එක්කෙනා ඇවිත් තැන් තැන්වල එක එක ඉලව් දාලා යනවා. අහක ඉන්න මිනිස්සු අමාරුවේ වැටෙනවා.” රන්බීර්ගේ මුහුණ කේන්තියෙන් රතුවෙලා. “ඉතින් ඔයාට තිබුණෙ බෝතලේ මොකක්ද කියල බලන්නකො... මේ ලේබල් එකකුත් ගහල තියෙන්නෙ...” වේශ නිරූපණ ශිල්පියා මැස්සන් පලවා හරින බෝතලය රන්බීර්ට පෙන්වමින් කීවා.“දැන් ඉතින් මම මොකද කරන්නෙ? තව පොඩ්ඩකින් ඩිරෙක්ටර් මට කතා කරයි ඊළඟ සීන් එකට.” රන්බීර්ගෙ දෙලොව රත්වෙලා.ඒ එක්කම අධ්‍යක්ෂවරයා රන්බීර්ව කැඳවූවා. “දැන් කරන්න දෙයක් නෑ. ඔන්න ඔය සුවඳ ගහන දෙයක් මට දෙනවා. පොඩ්ඩක් ඇඟේ හලා ගත්තාම මේ ගඳ යයි.” රන්බීර්ගේ ඒ ඉල්ලීම ඉටු කරමින් වේශ නිරූපණ ශිල්පියා ඔහුගේ කේශාන්තයේ සිට පාදාන්තය දක්වා ම සුවඳ විලවුන් බෝතලයක් හැලුවා.හැබැයි ඒ පාර නම් රන්බීර්ගේ සිරුරට වැටුණේ නියම සුවඳ විලවුන් වර්ගයක් ම තමයි! රන්බීර් කාමරයෙන් පිට වී තලයට පිවිසුණා.ඔහු අධ්‍යක්ෂවරයා සමීපයට ගියේ ආයාසයෙන් මුවට නංවාගත් සිනහවකින් යුතුවයි. රන්බීර් තමන් සමීපයට ආ සැණින් ම අධ්‍යක්ෂවරයාගේ නැහැයත් ඉබේටම හැකිලුණා. නමුත් කිසිවක් පැවසුවේ නැහැ. ‘වැඩේ අප්සෙට් ගිහින් වගේ.තාමත් මගෙ ළඟ ගඳ තියෙනව වගෙයි.’ රන්බීර් කල්පනා කළා. මේ අතරේ දී චිත්‍රපටයේ කැමරා ශිල්පියා සහ කාර්මික ශිල්පීන් ඇතුළු සහයක පිරිස මහ හඬින් හිනා වෙන්නට පටන් ගත්තා.ඒ ඇයි දැයි රන්බීර්ට තේරුම් ගන්නට මහ වෙලාවක් ගියේ නැහැ. ‘ඔක්කොමලා දැනගෙන වගෙයි මට වෙච්ච ජරමරේ. ෂික්. මාර සවුත්තුව.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910187</link>
    <topic>හැට පිරුණත් තරුණ පෙනුමකට</topic>
    <author>චන්ද්‍ර ශ්‍රී සෝමසිරි</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිඅමරනාත් ජයතිලකමේරුසියාවේ හිම පදාස මිහි කත වසාගත්, සියොළඟම හිරිගඬු පිපෙන සීත ඍතුවයි. මේ කාලයට රුසියානුවෝ දොරගුළු ලා ගත් සිය කුටුම්බ තුළ සිර බත් කති. ගන ඇඟලුම් හැඳ ගිනි ලිප් අද්දර උණුසුම් වන ඔවුහු මාරක ශීතල මැඬගන්නට නොවිඳිනා දුකක් නැත. කොටින් ම කියනවා නම් මේ රුසියානුවන්ට සෙනසුරු මහා ඒරාෂ්ඨකය පලදෙන කාලයයි.දෛනික අවශ්‍යතා සඳහා ඉඳ හිට හෝ ඔවුන් වීදි බසින්නේ ගන ඇඟලුම් හැඳ දැඩි සීතලේ ගැහෙමිනි. මේ අතර සරමක් හා බැනියමක් පමණක් හැඳ දෙපා නිරාවරණයව හිම මත ඇවිදින ‘අද්භූත පුද්ගලයකු’ ගැන තොරතුරක් රුසියානු ආරක්ෂක නිලධාරීන් වෙත සැළවිණ.වහා ක්‍රියාත්මක වූ ඔවුන් මේ ‘අද්භූත පුද්ගලයා’ අල්ලා රජයේ ඉහළ බලධාරීන් වෙත ඉදිරිපත් කරනු ලැබ පරීක්ෂාවට ලක් කෙරිණි. එකල මෙම සිද්ධිය උණුසුම් පුවතක් ලෙස ලොව පුරා මාධ්‍යවල කතා බහට ලක් විය.පසු කලෙක රුසියානුවන්ගේ ජීවන පැවැත්ම මුළුමනින් ම වෙනස් කිරීමට මේ ‘අද්භූ®ත පුද්ගලයා’ ගේ කතාව හේතු පාදක විය. ඔහු එවක ඉන්දීය අගමැතිවරියක වූ ඉන්දිරා ගාන්ධිගේ යෝග උපදේශකවරයා වූ මහා ඍෂි ස්වාමි ධීරේන්ද්‍ර සරස්වතී ය. ඉන්දීය රජයේ උපදේශකවරයකු ද වූ යෝග ඉසිවර ස්වාමි බිරේන්ද්‍රයන් එදා තම රටට රාජ්‍ය අමුත්තකු බව දැනගත් පසුව පිළිගනු ලැබුවේ රාජ්‍ය ගෞරව ඇතිව මහත් හරසරිනි.එමතු ද නොව ඉසිවරයාණන් ගෙන් යෝග හදාරන්නට අවසර ලබාදෙන ලෙස රුසියානුවන් ඉන්දීය රජයෙන් ඉල්ලා සිටීමේ පුවත එකල ජගත් මාධ්‍යවල ද ඉහළින් ම වාර්තා කර තිබිණ.මේ අසිරිමත් සිදුවීම අප ඉස්මතු කර දැක්වූයේ යෝග ව්‍යායාමයන් හී අනුහස් බව කියාපාන්නට ය. අද යෝග ගැන ආසියාව පමණක් නොව මුළු ලොවම උනන්දු ය. කාය ශක්තියත් මනෝශක්තියත් වර්ධනය කර ගැනීමට යෝග ක්‍රියාකාරකම්හි නියැලීම තරම් අගනා ඔසුවක් නැති බව අද මුළු ලොවම පිළිගෙන හමාර ය.ප්‍රවීණ සිනමාවේදී අමරනාත් ජයතිලක මීට වසර 42 ට පෙර ලියා පළ කළ ‘යෝග‘ ග්‍රන්ථය සිංහලෙන් එළිදුටු මුල්ම යෝග ග්‍රන්ථය ලෙස සැලකේ.සිනමාව හැදෑරීම සඳහා ඉන්දියාවට ගිය අමරනාත් එහිදී ඇති තරම් යෝග අභ්‍යාසයන් හැදෑරීය. ක්‍රියාකාරකම්හි නිරත වෙමින් එහි අනුහස අත්වින්දේ ය.අමරනාත් සිනමාකරුවකුට වඩා ඉන් ඔබ්බට ගිය යෝග ප්‍රාණයාමයන්හි හසළයකු බව පසක් වන්නේ ඔහුගේ ‘යෝග‘ ග්‍රන්ථය කියවද්දීය. සිත කය සංවර කරගත් පිරිපුන් පුද්ගලයකු සමාජගත කිරීමේ මාහැඟි වෑයමෙහි භාවනාගත වන අමරනාත් යෝග අභ්‍යාසයන්හි අපූර්වත්වය කියාපාන්නේ මෙලෙසිනි.“යෝග අභ්‍යාසයන්හි යෙදෙන තැනැත්තා නිතර සිනහ මුසු මුහුණින් හා ප්‍රීතියෙන් ඔකඳවූ සිතිවිලිවලින් යුක්ත වේ.ඔහු නිතරම තම බලාපොරොත්තු පහසුවෙන් ඉටු කරගනී. ඔහු අත ගසන සෑම කටයුත්තකදීම ඔහුට ජයග්‍රහණය ලැබෙන්නේ ය. වයසින් අවුරුදු හැටක් පිරුණ ද දහ අට හැවිරිදි තරුණයකු මෙන් හේ කඩිසර ය.ඔහුගේ මුහුණෙන් පුදුම ආලෝකයක් විහිදෙයි. ඇස් දීප්තියෙන් බබළයි. යෝග ක්‍රම භාවිතා කරන ස්ත්‍රී - පුරුෂ දෙපක්ෂයම ලක්ෂණ සිරුරෙන් ද මනාව වැඩුණු අඟ පසඟ වලින් ද කාගේ වුව ද සිත් ඇද ගැනීමේ සමත්වෙති. (22 පිටුව)අමරනාත් යෝග අභ්‍යාසයන්හි අග්‍රපල බුක්ති විඳී. ඔහු තවමත් තරුණයකු මෙන් සිතයි. ගමන් බිමන් යයි. කතා බහ කරයි.සැත්තෑවියට ආසන්න වී සිටින තමා දැනුදු තරුණයකු මෙන් දෛනික ක්‍රිකාකාරකම් හි නිරත වන බව ඔහු පසක් කර පෙන්නයි. යෝග අභ්‍යාසයන්හි නිතර නිතර යෙදීමෙන් ස්වයං විමුක්තිය සලසා ගත හැකි බව ඔහු පෙන්වා දෙයි.යෝග අභ්‍යාසයන්හි නිතර නිතර යෙදීමෙන් ස්වයං විමුක්තිය සලසා ගත හැකි බව ඔහුගේ අදහසයි.මනස පමණක් නොව කාය ශක්තිය නංවා ගැනීමට යෝග ක්‍රියාකාරකම්හි යෙදීමේ ආදීනව අමරනාත් පැහැදිලි කරන්නේ කුඩා දරුවකුට වුව තේරෙන සුගම බස් වහරකිනි.“සමහර ව්‍යායාම සිරුර ඉස්සරහටත් පස්සටත් නමන සුළු ය. මේ නිසා මුළු ශරීරයටම උවමනා විදිහට උවමනා ප්‍රමාණයට ව්‍යායාමය ලැබේ.මුළු යෝග ව්‍යායාම පාඩම් විනාඩි පහළොවකින් අවසන් කළ හැකි ය. මේ ක්‍රමය ඉතාම ලෙහෙසි, අංගසම්පූර්ණ, පලදායක, සකසුරුවම් කමින් හා තනිව පුහුණු විය හැකි එකම විද්‍යානුකුල ව්‍යායාම් ක්‍රමය වෙයි.” (පිටුව 24)යෝග ප්‍රාණයාමයන්හි යෙදීමෙන් මිනිස් සිරුරේ ක්‍රියාකාරිත්වය ක්‍රමානුකූලවන අන්දම අමරනාත් පැහැදිලි කරන්නේ කවරෙකු වුව ද අභ්‍යාස කෙරෙහි පොළඹවන සරල, සුමුදු බස් වහරකිනි.“ජීවිතය දරා සිටින ත්‍රිවිධ බල කණු හෘදය, මොළය හා පෙණහළු ය. හෘදය හා පෙණහළුවල පාලනය මොළයෙන් සිදුවෙයි. හෘදයේ හා පෙණහළුවලත් අනෙකුත් අවයවවලත් ප්‍රාණවත් වීම හෝ අප්‍රාණිකවීම මොළයේ හා කොඳු නාරටිය (Spinal cord)සම්බන්ධය උඩ පවතින නහරවලින් ම සිදු කරනු ලබයි.මේ ක්‍රියාකාරිත්වය ස්වභාවිකව හා නිරෝගීව පවත්වා ගැනීමට යෝගාසන තරම් ශ්‍රේෂ්ඨ ඖෂධ රත්නයක් තවත් නැත.” (24 වැනි පිටුව)අමරනාත් අනාගත ළමා පරපුර දෙස බලන්නේ අනුවේදනීය දෑසිනි. නිරෝගීමත් බුද්ධිමත් ළමා පරපුරක සුබ සිහිනය උදාකරලීම ඔහුගේ උත්තුංග ප්‍රාර්ථනයයි.“යෝග අභ්‍යාස හා පිළිවෙත් පුරාණ මිනිසාට ජීවිතයේ නියම සැපත උදාකර දී ඇත. එබැවින් නිරෝගී ශ්‍රේෂ්ඨ පරපුරක් ඇතිකර ගැනීමට නම් යෝග ව්‍යායාම් අප පාසල්වල අනිවාර්ය විෂයයක් විය යුතුමය.මේ පිළිබඳව වගකිවයුතු අයගේ සැලකිල්ල යොමුවේවා යයි අපි සිතමු.” (13 වැනි පිටුව)චන්ද්‍ර ශ්‍රී සෝමසිරි</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910188</link>
    <topic>ප්‍රශ්න මැද නොසැලී ඉන්න භාවනාව හිතට ශක්තියක්</topic>
    <author>ඉනෝකා පෙරේරා බණ්ඩාර</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිසුනේත්‍රා රාජකරුණානායකසම්මානනීය ලේඛිකා සුනේත්‍රා රාජකරුණානායකගේ භාවනානුයෝගි ජීවිතය ලේඛනයට වඩා ඉදිරියෙන් සිටින්නක්. ඉන් මහා ආත්ම තෘප්තියක් විඳින ඈ ඒ තුළම යළි යළිත් ජීවත් වන්නී, තව බොහෝ සිත් සතන් ඒ සැනසීම වෙත ගෙන යමින්.”මිනිස්සු හැටියට අපිට හැමදාම මොනව හරි ප්‍රශ්න. ඔය මොන ප්‍රශ්නෙ මැද වුණත් නොසැලී පී‍්‍රතියෙන් ඉන්න පුළුවන් තරම් ශක්තිමත් හිතක් භාවනාවෙන් ගොඩනැඟෙනව.මගේ ජීවිතේ ගත්තොත් කවුරු හරි ඍජුව හෝ වක්‍රව මට මං ලියනදේට අවඥා කළොත් මං ඒවා දකින්නෙ, අර පුංචි ළමයි නොදන්නාකමට මෝඩකමට කරන කියන ප්‍රාථමික දේවල් හැටියට.කොයි වෘත්තියක හිටියත් ගැරහිලි අවමන් කරල සතුටු වෙන මිනිස්සු අපි අතරෙ ඉන්නව. මට නම් ඔය එකක්වත් ප්‍රශ්න නෙවෙයි. කැකෑරෙන තරහක් - වෛරයක්වත්, කලකිරීමක්වත් මට මිනිස්සු කෙරෙහි උපදින්නෑ.අවුරුදු 13 පටන් මං භාවනාවෙ යෙදුණාට ගෙදර අය හැරෙන්න පිටස්තර ලෝකයා දැන ගෙන හිටියෙ නෑ. ඇත්තටම ඒක මට හරි පහසුවක් වුණා. භාවනා කරනව කියල ඇස්දෙක පියා ගත්තු ඒ පුංචි කාලෙ, සිත එකඟ කර ගන්න එක ගැන ලොකු අවබෝධයක් තිබුණෙ නැහැ.හුස්ම සහ සිතිවිලි අතර සබඳතාව දැනුණේ නැහැ. දිගින් දිගටම භාවනාවෙ යෙදීමෙන් ලබා ගත්තු, වටහා ගත්තු ක්‍රමවේදයකුයි අද මං අනිත් අයට උගන්වන්නෙ.වෙනත් ආගම්වලත් භාවනාව තියෙනව. ඔය කොයි ක්‍රමත් මං කලක් අත්හදා බැලුව. ඒ නිසා භාවනාව, බෞද්ධ දෙයක් හැටියට ලේබල් කරන්න බැහැ. අපි ගන්න – පිට කරන හුස්මට, නැහැයට, සිතිවිලවලට ආගමක් නැහැ.මේක සර්ව ආගමික දෙයක් හැටියටයි මං දකින්නෙ. ත්‍රිපිටකයෙන්, කන්ද උඩ දේශනයෙන් වගේ ම මෛත්‍රි බුද්ධාශ්‍රම වෙතිනුත් හින්දු, කතෝලික, බෞද්ධ හැමෝම භාවනාවට යොමු වෙනව. මේ තැන්වලින් ආගම් බේදයකින් තොරව ගන්න ආභාසය භාවනානුයෝගි ජීවිතය සාර්ථක කරනව. සියලු ආගම්වල පොදු ගුණාකාරය මෛත්‍රිය හැටියටයි මං දකින්නෙ. මේ යුද්ධයෙන් පස්සෙ අපි වඩාත් වැපිරිය යුතු දේත් ඒකමයි.කොයි තරම් ජාති භේදයකට විරුද්ධව කතා කළත් හිත් ඇතුළෙන් අපි ආගම් තුළ ගෝත්‍ර එක්ක පොර බදනව. බාල, පෘතග්ජන අවශ්‍යතා සහ මේ ස්වභාවය නිසා, කොයි වෙලාවෙත් එහෙම හිත් ඇතුළෙ කුමන්ත්‍රණයක්. මේක මොන කරදරයක් ද... හොඳින් භාවනා කළාම මේ වගේ දේවලින් හිත වද විඳින්නෑ...”භාවනාව තනිව ප්‍රගුණ කළ ඈ, සිය අත්දෑකීම් මගින් ම සොයා ගත් ඉගැන්වීම් ක්‍රම ගණනාවක් අද සිය ඉගැන්වීම් සඳහා යොදාගෙන.2007 වසරේ පටන් වරින් වර කේරළයේ, තමිල්නාඩුවේ අන්ද්‍රා වන ගත ප්‍රදේශ වෙත යමින් එහි භාවනානුයෝගින්ට උගන්වන ඈ, මේ ගමන් බිමන්වලදි එකම දූත් එක්කරගෙන යන්නෙ භාවනාවට ඈත් දක්වන උනÁදුව නිසා. පවුලක් හැටියට ඇගේ මේ අවශ්‍යතාව තේරුම් ගත් සැමියා නිබඳ ඇයට ඒ වටපිටාව හදා දෙනව.”මගේ මහත්තය ක්‍රිකට් මැච් බලන්න හුඟක් ආසා කෙනෙක්. නමුත් එයා ටී.වී. එක තියාගෙන හිටපු පැත්ත සම්පූර්ණයෙන්ම හිස් කරල දූටයි මටයි දුන්නා. භාවනා කරන්න ගියාම සමහරු හිතන්නෙ ගිහි ගේ අත හැරල යන්න හදනව කියල.නමුත් ඉවසන්න, දරාගන්න, අන් අයට ගෞරව කරන්න හා හිත සන්සුන් කර ගන්න පුරුදු වුණාම පවුල් ජීවිතේ සබඳතා, වඩාත් යහපත් වෙනව. පවුල ඇතුළෙ ඉවසන්න බැරි කෙනා මුළු ලෝකෙම එක්ක තරහෙන් ඉන්නෙ. මං භාවනාව ඉගෙන ගත්තෙ අඳුරේ අතපත ගඟා. හරි ගුරුවරයෙක් නැතිව.නමුත් අත්දැකීමෙන් ම හදාගත්ත ඒ යම් යම් ඉගැන්වීම් ක්‍රම ඉතා සාර්ථක වෙච්චි නිසා වරින්වර මාව ඉන්දියාවෙ යෝගාශ්‍රමවලින් කැඳවනව. හුඟක් වෙලාවට බිරින්ඳෑවරු ඇරලවන්නට ආ ස්වාමි පුරුෂයනුත් බලා ඉඳල ඉබේම මේ ක්‍රමවලට යොමු වෙනව.අන්තිමට මට කියන්න තියෙන්නෙ, භාවනාව කියන්නෙ මුකුත් කර ගන්න බැරිව අතපය වලංගු නැති කාලෙට කරන දෙයක් නෙමෙයි. තරුණ කාලෙ ඉඳල හිත – කය – මනස එක්තැන් කරගන්න පුළුවන් උතුම් මාර්ගයක්. ඉන්දියාවෙ අම්මල – තාත්තල – දරුවො පවුල් පිටින් එනව භාවනා අසපුවලට. අපිත් මේ කලබල ජීවිතෙන්, පැයකට හමාරකටවත් පවුලක් හැටියට මිදිල භාවනාවෙ යෙදෙන්න පුළුවන් නම් ඉදිරියෙදී දරුවන්ගෙ කාලෙදි ශිෂ්ට - සංවර මනුෂ්‍ය කොට්ඨාසයක් බිහිවෙයි.”භාවනාව යනු මුදල් හම්බකරන මාධ්‍යයක් නොවන බව තරයේ අවධාරණය කරන ඈ, ඒ පිළිබඳව දක්වන්නේ දැඩි විරෝධයක්.එහෙම හිතන ඈ, භාවනාව කෙරෙහි ඇති ගෞරවයෙන් සිය සේවාව නොමිලේම සපයනව.මං භාවනා කරන්නේ කලබල හිත සන්සුන් කරගන්න අනෝජා වීරසිංහ ප්‍රවීණ රංගනවේදිනි අනෝජා වීරසිංහ භාවනාවේ සුව නොමඳවම විඳි, විඳින කෙනෙක්.අපේ හිත් හරියට අත්තෙන් අත්තට පැන පැන එහෙ මෙහෙ දුවන වඳුරෙක් වගේ. ඒකාග්‍ර කර ගන්න බැරි එකයි ප්‍රශ්නෙ. හැබැයි මං දකින විදියට, භාවනාව රැල්ලක් වෙන තරමට හොඳයි. ස්ටයිල් එකට භාවනා කරල වැඩක් නෑ. අවබෝධයෙන් යුතුව භාවනාවෙ යෙදෙන එකයි වැදගත්. තරුණ අය අතරට එන ඔය වැඩකට නැති රැලිවලට වඩා භාවනා කරන රැල්ලක් බිහිවුණොත් මොන තරම් හොඳද.හිත එකඟ කර ගැනීම ජීවිතේ කොයි දේටත් වැදගත්. අධ්‍යාත්මික මාර්ගයක යනව තියා හිත එකඟ නොකරගෙන කුස්සියේ පලා ටිකක්වත් ලියන්න පුළුවන්ද. අත කැපිල යනව. මං භාවනාවෙ යෙදෙන්නෙ මහා ඉලක්ක කරා යන්නවත් සාර්ථකÀවයට පත් වෙනවවත් කියල හිතාගෙන නෙවෙයි. තවමත් යම් තරමකට හරි කලබල වෙන මගෙ හිත සන්සුන් කරගන්න. හැබැයි භාවනාවෙන් මට දැනෙන සුවය, සැනසීම මෙහෙම වදනකින් දෙකකින් පහදන්න බැහැ.භාවනාවත් මහා සාරගය වගේ. තෝරා බේරා ගෙන නිසි භාවනා මඟක නොගියොත් මනස අවුල් වෙනව. සමහර වෙලාවට භාවනා කරන්න ගිහින් මානසික ලෙඩුන් වෙච්චි අයත් ඉන්නව. නිවැරැදි භාවනාවට යොමු වෙලා මහා සැනසීමක් සුවයක් අත් විඳින අයත් ඉන්නව. මට ඕනෙ බුදුන්ගෙ දියණියක් වෙන්න. ඒකට මහණ වෙන්න අවශ්‍ය නැහැ. ඒ මඟට අඩියක් වත් තියන්න තරම් අපි දියුණු වෙලා නැහැ.හැබැයි, හුඟක් දේ දිහා උපේක්‍ෂාවෙන් බලන්න තරමට මං හරි ශක්තිමත්. ගිය අවුරුද්දෙ ජනවාරි 01 දා මගේ එක සහෝදරයෙක් නැති වුණා. මේ අවුරුද්දෙ ජනවාරියෙ තව සහෝදරයෙක් නැති වුණා. ඇලී ගැලී ජීවත් වෙන හිතින් මිදෙන්න මේ භාවනාව හරි උදව්වක්.භෞතික දේවලට ඇලීගෙන ඉන්නවත් ඒ ජීවිතේ උස්සගෙන යන බරවත් මට නෑ. මිනිස්සු හුඟ දෙනෙක් අද මහා මී පොරයක. මමÀවය විසින් හැම වෙලාවෙම මිනිසාව පෙළනව. ඒ හින්දමයි අපි වැඩිදුර දුක් විඳින්නෙ. හැදෙන ලෙඩ දුක්වල කෙළවරක් නෑ. කොයි ආගමෙත් උගන්වන භාවනා ක්‍රම ජීවිතේට සැහැල්ලුව ගේනවා...”අවුරුදු තුනක පටන්, උත්සවශ්‍රීයෙන් බබළන ඕනෑම තැනකට ඈ යන්නෙ කිසිදු ආභරණයකින් තොරව. මේකප් සැරසිලි වලින් තොරව. ඒ සරලකම ඇයට මහා සැහැල්ලුවක්.”අපේ පන්තිවලට එන අයගෙන් පුළුවන් අය ගෙවීමක් කරනව. බැරි අයට නිකම් උගන්වනව. ජීවත්වෙන්න, මේ ශාලාවලට ගෙවන්න, වාහනයක් නඩත්තු කරන්න මට සල්ලි අවශ්‍යයයි. කිසිම දෙයක් 100% ක් නොමිලේ කරන්න බැරි ඒ හින්ද...”තරුණ වයසෙම භාවනාවට යොමු වෙන එකයි වැදගත්රොෂාන් පිලපිටියරොෂාන් පිලපිටිය නව පරපුරේ ජනපි‍්‍රය තරුවක්. භාවනානුයෝගි ජීවිතේට පි‍්‍රය ඔහු ඒ ආභාෂය කුඩා කල පටන් ප්‍රගුණ කළ කෙනෙක්.”හැම තත්පරයකදිම එළැඹි සිහියෙන් ඉන්න කියන එකයි භාවනාවෙදි කියා දෙන්නෙ. ජීවිතේ අවුල් වියවුල්, යුද කෝලාහල මේ හැම දේටම මුල මිනිස්සු පියවි සිහියෙන් ඈත් වෙන එක.භාවනාව එදිනෙදා ජීවිතයෙ වතුර බොනව වගේ පුරුද්දක් කර ගන්නව මිස, ඇත්තටම ඒක කතා කරන්නවත් දෙයක් නෙවෙයි. කාටවත් කියන්න ඕනෙ දේකුත් නෙවෙයි.තමන් තුළම උපදින ඒ සංවරකම හින්ද පවුල් ශක්තිමත් වෙනව. ඕනම කෙනෙක් තරුණ වයසෙම භාවනාවට යොමු වෙන එකයි වැදගත්...”අවුරුදු 14 පටන් ගෙදර අයගෙ තිබුණු උනන්දුව මත භාවනාවට යොමු වූ රොෂාන් ඒ ගැන කතා කළේ හුඟක් අඩුවෙන්.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av0910189</link>
    <topic>භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවා</topic>
    <author>සු.මි.</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියි- යෝගි පියසිරි කුලරත්නඑදාපියසිරි කුලරත්න ගේ නම අප මුලින්ම ඇසුවේ අප්‍රේල් මහ නඩුවේදී ය. ඒ 15 වැනි විත්තිකරු වශයෙනි. එම නඩු තීන්දුව මත ඔහු සත් වසරක් සිර දඬුවම් වින්දේය. 1977 දී හිරෙන් නිදහස් වූ පියසිරි ප්‍රජාතන්ත්‍රවාදී දේශපාලනයට ප්‍රවිෂ්ට වූයේය.පසුව ඔහු චිත්‍රපට - ටෙලිනාට්‍ය සහාය අධ්‍යක්ෂවරයකු හා සිනමා කලා විචාරකයකු වශයෙන්ද කටයුතු කළේය. පසුව අධ්‍යාත්මික විමුක්ති මාර්ගයට පිවිසුණු පියසිරි දැන් යෝගියෙකි. භාවනා ගුරුවරයෙකි.කලකට ඉහත ඔබ ප්‍රචණ්ඩ දේශපාලනයේ යෙදුණා. දැන් ඔබ යෝගියෙක්. බලාගෙන ගියහම ජීවිතයේ ලොකු වෙනසක්?මේ චිත්ත විපර්යාසය මුලින්ම සිද්ධවුණේ ඇත්තටම හිරගෙදරදි. ප්‍රචණ්ඩත්වයෙන් රාජ්‍ය බලය අල්ලන්න උත්සාහ දරපු අයකු වශයෙන් මට පෙනී ගිය දේ තමයි හිංසනය මුල්කරගෙන කරන දේශපාලනයෙන් මිනිසුන් සිත්වල පහන් බවක් ඇතිවෙන්නේ නැහැ කියන කාරණය.ඔබ නිරතවුණු ආයුධ සන්නද්ධ අරගලය ගැන අද ආපහු හැරිලා බලද්දි තවදුරටත් ඔබට හිතෙන්නේ මොනවද?ඒක රොමාන්තික විප්ලවකාරී සිහිනයක් විදියටයි මම දකින්නේ. අරමුණ යහපත් වුණත් එතැන තිබුණේ ආවේගවාදී එඩිතර බවක් හා අපරිණත, මනෝරාජික සන්නද්ධ සැලැස්මක්.ඔබ පසුකලෙකත් ප්‍රජාතන්ත්‍රවාදී ව්‍යූහයක් තුළ දේශපාලන ක්‍රියාධරයෙක් වශයෙන් කටයුතු කළා.එහෙත් ඒක සංකල්පවාදියි කියන එක මට තේරුණා. ඒක ක්‍රියාවට නංවන්න අපරිමිත වෙහෙසක් ගත්තත් ඒක සාර්ථක වන්නේ නැහැ. සංකල්ප හා ප්‍රායෝගික ජීවිතය අතර විශාල පරතරයක් දකින්ට ලැබුණා.එයට සමාන්තරව ඔබ චිත්‍රපට - ටෙලිනාට්‍ය සහාය අධ්‍යක්ෂවරයෙක් විදියටත් - සිනමා කලා විචාරකයෙක් විදියටත් කටයුතු කරනවා?කලා ලෝකය රසාලිප්ත වුණාට එතැන මම දැක්කේ මුදල්, ජනප්‍රියත්වය, කීර්තිය පසුපස්සෙ යන අය. පුදුම තරගකාරී බවක් පේන්න තිබුණේ.ඔබ ආධ්‍යාත්මික විමුක්තියක් සොයා ගියේ ජීවිතේ කෙරෙහි කලකිරිලද?නැහැ. කලකිරීමකින් නෙමෙයි. හැබැයි කිසියම් මට්ටමක දාර්ශනික කලකිරීමක් නම් තිබුණා. අපි දේශපාලනය කරනවා, කලාව කරනවා. අපි මේකටද ජීවත් වෙන්නේ කියලා හිතුණා.නැතුව මම මහා ප්‍රශ්නවලට මුහුණදීලා, ජීවිතය කෙරෙහි කලකිරීමක් ඇතිවෙලා ආපු ගමනක් නෙමෙයි මේක. මට තේරුම් ගියා හැමදේකටම වඩා හිත දියුණු කිරීමෙන් ආධ්‍යාත්මික ආනන්දයක් ඇතිකර ගන්න පුළුවන්ය කියන කාරණය.අදභාවනාවට යොමු වීමේ මුල්ම නිමිත්ත වුණේ මොකක්ද?මගේ පියා විවාහයට පෙර භික්ෂුවක්. එහෙත් ඒ කාරණය මා තුළ ලොකු බලපෑමක් ඇති කළේ නැහැ. මම ජයන්ත චන්ද්‍රසිරිගේ ‘අකාල සන්ධ්‍යා’ ටෙලිනාට්‍යයේ සහාය අධ්‍යක්ෂවරයකු විදියට වැඩකරද්දි මට එහි රහතන් වහන්සේ නමකගේ චරිතය රඟපාන්න අවස්ථාවක් ලැබුණා.ඇත්තටම මේ චරිතය මගේ භෞතිකවාදී ජීවිතයේ විශාල පිපිරීමක් ඇතිකළා යැයි කියන්න පුළුවන්. ඒක තමයි නිමිත්ත. චරිතයෙන් මිදුණට පස්සෙත් මම කල්පනා කළේ මේ චරිතයේ මුවට නැංවුණු දෙබස් ගැනයි. තෘෂ්ණාව, සංසාරය හා භාවනාව වැනි සංකල්ප ගැනයි.ඔබ භාවනාවට යොමුවීමේදී ඔබ ඔබේ සංසාරික බිරිය හා දරුවන් ගෙන් අබිනික්මන් වුණේ කුමන මනෝගත හැඟීමකින්ද?මම ඔවුන් අතහැරියේ නැහැ. එතැනදි සිද්ධවුණේ මගේ ගෘහය ආශ්‍රමයක් බවට පත්වීම විතරයි. දැන් මගේ බිරියත් භාවනානුයෝගීවයි වෙසෙන්නේ. මගේ දරුවන් දැන් ආධ්‍යාත්මික දරුවන් බවට පත්වෙලා.අපේ ආධ්‍යාත්මික සංස්කෘතියේ සම්ප්‍රදායයන් හතරක් තිබෙනවා. ඒ ආරාම සම්ප්‍රදාය, අරණ්‍ය සම්ප්‍රදාය, සන්න්‍යාසි සම්ප්‍රදාය හා ගෘහස්ථ යෝගී සම්ප්‍රදායය. එයින් මා තෝරාගත්තේ ගෘහස්ථ යෝගී සම්ප්‍රදායයි.ඔබ කොහොමද භාවනාව ඉගෙන ගත්තේ?මට ආධ්‍යාත්මික ගුරුවරයෙක් මුණගැසුණා. ඒ, ඩී.ඒ.ජයසූරිය. ඔහු තමයි මගේ භව ගුරුතුමා; ආධ්‍යාත්මික ගුරුතුමා.භාවනාව පිළිබඳව ලියැවුණු පොත් මඟින් භාවනාව අරභයා කිසියම් දැනුමක් ඇතිකරගත හැකි වුණත් විශ්වාසවත් ලෙස ආධ්‍යාත්මික මාර්ගයේ ගමන් කිරීමට නම් සිත අවදි කරගත් ගුරුතුමකුගේ මඟපෙන්වීම අනිවාර්යයෙන්ම අවශ්‍යයි. මම අවුරුදු 6ක් තුළ ගුරුවරුන් පස්දෙනකු එක්ක වැඩකරලා තියෙනවා.ඔබ දැන් භාවනානුයෝගී ජීවිතයට පිවිසිලා අවුරුදු 15ක් විතර වෙනවා. අද වෙනකොට ඔබ භාවනාවට දෙන නිර්වචනය මොකක්ද?භාවනාව කියන්නේ විශ්වයේ සැබෑ පැවැත්ම දැකීමේ ආධ්‍යාත්මික මාර්ගයයි. භාවනාවේ ඒකායන අරමුණ විය යුත්තේ නිවන.මොනවද අපිට අනුගමනය කළ හැකි භාවනා ක්‍රම?හින්දු හා බෞද්ධ භාවනා ක්‍රම ගණනාවක් තිබෙනවා. ඇත්තටම බුදුන් වහන්සේ ඉපැදීමටත් පෙර හින්දු භාවනා ක්‍රම පැවතුණා. විපස්සනා භාවනාව තමයි බුදුන් වහන්සේ නිර්මාණය කළේ.සිත පිරිසිදු කරගෙන යළි ඉපදීමට තුඩු දෙන්නා වූ ආශා බන්ධනය කඩන්නේ කොහොමද කියන එක තමයි මේකෙන් උගන්වන්නේ. තමන්ට ගැළපෙන භාවනා ක්‍රමය මොකද්ද කියන එක තමන් තෝර ගන්න ඕනැ. ආධ්‍යාත්මික දියුණුව ඇතිකරගන්න නම් උගන්වන්න ඕනැ කමටහන මොකද්ද කියන එක තේරෙන්නේ ආධ්‍යාත්මික ගුරුවරයාටයි. ගුරුවරයකු වැදගත් වන්නේ ඒකටයි.අද වෙනකොට ඔබ භාවනා ගුරුවරයකු බවට පත්වෙලා තිබෙනවා. එහිදි ඔබේ අභිලාෂ මොනවද?මගේ දැන් මූලික අරමුණ භාවනාවෙන් ආධ්‍යාත්මික සංස්කෘතියක් ඇති කිරීමයි. ලෞකික ජීවිතේ ඇතුළේ ඉඳන් ඕනැ කෙනෙකුට භාවනා කරන්න පුළුවන්. ඒක ඉගැන්වීම තමයි දැන් මම කරන්නේ.මගේ නිවෙස දැන් ගුරු ගෙදරක්. ‘ධර්ම ශක්ති නිකේතනය’ කියලයි එය හඳුන්වන්නේ. මම වුණත් තවමත් ලෞකික ජීවිතේ අත්හැරලා නැහැ. ඒ ඇතුළේ ඉඳන්මයි මමත් භාවනා කරන්නේ. මම අදටත් චිත්‍රපට බලනවා; ක්‍රිකට් මැච් බලනවා.ඔබ වෙලාවකට සිවුරු දරාගෙන ඉන්නවා. දැන් මේ මොහොතේ කලිසමක් ඇදගෙන ඉන්නවා. ඒ කොහොම ද?ඒ ඒ අවශ්‍යතා අනුව මම සිවුරු දරනවා. මම භික්ෂුවක් නෙමෙයි. ශාසන සම්ප්‍රදායයත් එක්ක මගේ බැඳීමක් නැහැ. එහෙත් මම සිතින් ගත කරන්නේ කිසියම් ආකාරයක භික්ෂු ජීවිතයක්. චෛතසික වශයෙන් මම භික්ෂුවක්.ඔබ භාවනාව අළලා පොත් කීපයක්ම ලියා තිබෙනවා?“ඔව්. එයිනුත් මම උත්සාහ කරන්නේ මගේ අත්දැකීම් පාඨකයන්ට බෙදා දීමකුයි. ‘ශක්ති චාරිකා’ (2000) මගේ මුල්ම භාවනා පොත. ඒක ආධ්‍යාත්මික ගවේෂණයක්. ඊට ඇතුළත් වුණේ මගේ ජීවිතයේ සිදුවෙමින් පැවතුණු ආධ්‍යාත්මික පරිවර්තනයේ වසරක අත්දැකීම්.‘සමාධි විදර්ශනා’ (2001) මුල් පොතේම දිගුවක් ලෙස හඳුන්වන්න පුළුවන්. ‘ධ්‍යාන ශක්ති - සමාධි විමංසා’ (2002) මම හඳුන්වලා තියෙන්නේ යෝගී ජීවිතයක චෛතසික ලෝකය හෙළි කෙරෙන ජවනිකා සමූහයක් විදියටයි. ඒ හැරුණුකොට මගේ ‘භාවනා සක්මන’ (2001) පොතටත් භාවනාව පිළිබඳව ලියැවුණු ලිපි කීපයක් ඇතුළත් වුණා.යෝගි පියසිරි කුලරත්නගෙන් ඔබටත් නොමිලයේ භාවනාව ඉගෙන ගැනීමට අවශ්‍ය නම්, ඔහු ඔබේ ආධ්‍යාත්මික ගුරුවරයකු බවට පත්කර ගැනීමට ඔබට අවශ්‍ය නම් ‘ධර්ම ශක්ති නිකේතනය’ 114 ඊ 4, සුචරිත මාවත, පරකන්දෙණිය, ඉඹුල්ගොඩ ලිපිනයෙන් හෝ 0332263740 යන දුරකථන අංකයෙන් විමසිය හැකිය.සු.මි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av09101811</link>
    <topic>‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂි</topic>
    <author/>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිදිනෙන් දින සුපිරි තරු බිහිකරන රියැලිටි වැඩසටහන් අතරට එක් වූ ‘දෙරණ ලන්ඩන් ස්ටාර්ස්’ වැඩසටහන අද වන විට හිමිකරගෙන ඇත්තේ අතිශය ජනප්‍රියත්වයක්.ලන්ඩන් හි ජීවත්වන ශ්‍රී ලාංකේය ගී තරු ගී ගයන මේ තරගාවලිය සෑම බදාදා දිනකම ‘දෙරණ ටී.වී’ ඔස්සේ විකාශනය වෙනවා. මේ හරහා ජනප්‍රිය තරුවක් බවට පත්ව සිටින ඇය නමින් නිලක්ෂි ගුණතිලකයිදැනට එංගලන්තයේ ලන්ඩන් නුවර චිස්විත් හි පදිංචි ව සිටින නිලක්ෂි ගායනයට, රංගනයට සහ නර්තනයට දක්වන්නේ අපූරු හැකියාවක්. භාත්ඛණ්ඩේ විශ්වවිද්‍යාලයෙන් ඇය සංගීත විශාරද උපාධිය හිමිකර ගෙන තිබෙනවා.ඇය කැලණිය විශ්වවිද්‍යාලයේ උපාධිධාරිණියක ද වෙනවා. මේ වන විට ලන්ඩනයේ වේල්ස් හි නීති විද්‍යාලයේ නීතිය පිළිබඳ හදාරන නිලක්ෂි අද වන විට කා අතරත් ජනප්‍රියත්වයට පත්ව ඇත්තේ ‘දෙරණ ලන්ඩන් ස්ටාර්ස්’ හරහා. ඇය එහි තරගකරුවන් විසිහතර දෙනාගෙන් එක් අයෙකි.මොවුන් අතුරින් කැපීපෙනෙන, දක්ෂතා රැසක්, හැකියාවන් බොහොමයක් විදහාපානා නිලක්ෂි ගම්පහ ප්‍රදේශයේ උපත ලබා ගම්/ගලහිටියාව මධ්‍ය මහා විද්‍යාලයෙන් මූලික අධ්‍යාපනය ද අනතුරුව කොළඹ දේවි බාලිකා විද්‍යාලයෙන් ද්විතීයික අධ්‍යාපනය ද හදාරා තිබෙනවා.පාසල් අවධියේ පටන්ම කලාව කෙරෙහි විශේෂ දක්ෂතා දැක්වූ ඇය ප්‍රාථමික අධ්‍යාපනයේ සිටම පාසල්, දිස්ත්‍රික්ක, සමස්ත ලංකා යනාදී අංශයන්ගෙන් ගායනා, පද්‍ය ගායනා සඳහා විශිෂ්ට ජයග්‍රහණ අත්පත් කරගත්තා.නර්තනයට සහ සංගීතයට ඇය තුළ වූ සුවිශේෂී දක්ෂතා නිසා ම 2000 – 2004 වසරවලදී ලලිතා සරච්චන්ද්‍ර මහත්මියගේ ඉල්ලීම පරිදි ‘සිංහබාහු’ නාට්‍යයේ සුප්පා දේවියගේ චරිතයට පණපෙවීමට ඇයට හැකිවුණා. ඒ නිසාම ශ්‍රී ලංකාවේ කීර්තිමත් කලාකරුවන්ගේ පැසසුමට, ඇගයුමට පාත්‍රවීමට ඇයට වාසනාව හිමිවුණා. ‘දෙරණ ලන්ඩන් ස්ටාර්ස්’ හරහා තම කලා හැකියාවන් ඉදිරියට ගෙන යන නිලක්ෂිට ‘රසඳුන’ සුබපැතුම්.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av09101812</link>
    <topic>මීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්</topic>
    <author>හේමාලි විජේරත්න  </author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිමට පුංචි කාලේ මතක් වුණා, “උඩරට මැණිකෙට පට කුඩ දෙක දෙක - කෝච්චියක් එනවා..” කිය කිය අපි කෝච්චිය ගැන සින්දු කිව්වා. ඒ කාලේ කෝච්චියක දුර ගමනක් යන්න අපි හීන මැව්වා. දිගට දිගේ ඇදෙන යකඩ යකා අරුමයක් වගෙයි අපේ පුංචි හිතට දැනුණේ.ඇත්තටම මේක අරුමයක්ම තමයි කියලා අදත් මට හිතුණේ උඩරට මැණිකේ දුම්රියෙන් බදුල්ලට යන්න කොළඹ කොටුවෙන් කෝච්චියට නැග්ගම.එක්දාස් අටසිය ගණන්වල සුදු අධිරාජ්‍යවාදීන් උඩරට දුම්රිය මාර්ගය හැදුවේ විශේෂයෙන් ඔවුන් මෙරටට හඳුන්වා දුන් වැවිලි ආර්ථික ක්‍රමය යටතේ තේ වගා කිරීමට අවශ බඩු භාණ්ඩ උඩරටට ප්‍රවාහනය කිරීමේ පහසුව තකා.ඒ විස්මිත නිමැවුම කොළඹ කොටුවේ සිට බදුල්ල දක්වා යන ගමන් මාර්ගය අතිශයින්ම සොඳුරුයි. මේ ගැන විශේෂයෙන් කතා කරන්න තවත් එක් හේතුවක් තිබෙනවා.ඒ මේ වෙන විට සෑම සෙනසුරාදා දිනකම ජාතික රූපවාහිනියෙන් විකාශය වන ‘උඩරට මැණිකේ’ රූපවාහිනි වැඩසටහන. උඩරට දුම්රිය මාර්ගයේ අප නොදත් බොහෝ ඓතිහාසික, සංස්කෘතිකමය, දේශපාලන, ආර්ථික හා සමාජීය වටිනාකම් රැසක් මේ වැඩසටහන ඔස්සේ අපූරුවට ගෙනහැර පානවා.ඔවුන් කොළඹ කොටුවෙන් පටන් ගත් මේ ගමන මේ වෙනවිට ලංකාවේ උසම දුම්රිය ස්ථානය වන පට්ටිපොළ දක්වා ගොස් හමාරයි. අපට මතකයි ඔවුන් මේ අතරතුර බොහෝ වැදගත් ස්ථාන ගැන දර්ශනීය දසුන් මෙන්ම තොරතුරුත් ගෙනහැර පාපු හැටි.ඒ හින්දම මේ අත්දැකීම විඳින්න ‘උඩරට මැණිකෙත්’ එක්කම බදුලු යන්න අපටත් හිතුණා. මේ වෙනකොට නිෂ්පාදන කණ්ඩායම නානුඔය දුම්රිය ස්ථානය අවට රැඳී සිටි නිසාවෙන් ප්‍රථමයෙන් ඔවුන් මුණගැහීමේ අවශ්‍යතාව අපට තිබුණේ.උඩරට මැණිකේ හැඩ වෙන්න ගන්නේ කඩුගන්නාවෙන් පස්සෙ කියලා මට හිතුණා. ඒ වෙනකම් නිදහසේ තැනිතලා බිම දිගේ ඇදුණු ඇය කඩුගන්නාව කන්ද නැග්ගේ ලතාවකට.එතැනින් පස්සෙ කඳුගැට පිස හමා එන සිහිල් සුළං රැලි ඈට හාදු පුදන්න පටන්ගත්තා. තේ වතු මැද්දෙ අඟර දඟර පාමින් කෝච්චිය ඉදිරියට ඇදෙන කොට මට මතක් වුණේ තරුණයන් ගොඩක් මැද්දේ කෝල සිනා පාමින් යන සුන්දර යුවතියක්.හැටන්, තලවකැලේ, වටවල, පහුකරන කොට සුදුපාට මීදුම් උඩරට මැණිකෙට සේල එලන්න ගත්තා.මීදුම් සේල මැදින් කිසි කලබලයක් නැතුව හිමින් හිමින් ඈ කඳුගැට නැග්ගෙ පුදුම ඉවසීමකින්. හරියට ඇගේ ඇකයේ නැළැවෙන සුවහසක් ජනතාවට රිදෙයි කියල බයේ වගෙයි.වටපිටාවේ අසිරිමත් බව විඳිනකොට වෙලාව ගතවෙනවා දැනෙන්නෙත් නෑ. වීදුරු කවුළුවෙන් පිටතට හෙළන දෑස් ඉවතට ගන්න ලෝබයි. ඇහිපිල්ලමක් ගහන පරක්කුවටත් සුන්දර තැනක් මඟහැරෙයි කියලා.අපි දන්නෙත් නැතුව නානුඔයට ඇවිත්. රූපවාහිනි නිෂ්පාදක කණ්ඩායම මුණගැහෙන අටියෙන් අපි නානුඔයෙන් බැස්සා.නානුඔය කියන්නේ විශාල දුම්රිය ස්ථානයක්. නුවරඑළියට යන බොහෝ දෙනෙක් කෝච්චියෙන් බහින්නේ නානුඔයෙන්.මෙතනින් බස් එකක පැය භාගෙකින් නුවරඑළියට යන්න පුළුවන්. ‘උඩරට මැණිකේ’ රූපවාහිනි වැඩසටහනේ නිෂ්පාදක අතුල දිසානායක අපව දැනුම්වත් කරල තිබුණා නානුඔයට ඇවිත් දුම්රිය ස්ථානාධිපතිව මුණගැහෙන්න කියලා. නානුඔය දුම්රිය ස්ථානාධිපති එම්.එස්.එස්.සිරිපාල මහත්මයා අපව උණුසුම්ව පිළිගත්තා.අධික සීතල දරන්න අමාරුයි. අපි හැමෝම ජැකට් පැලඳ ගත්තා.නිෂ්පාදක අතුල හා මයුරි”මේ දවස්වල එච්චර සීතල නෑ. පසුගිය මාස තුනේ ආවනම් තමයි වැඩේ. වැස්සත් එක්ක පුදුම සීතලක් තිබුණේ. සිරිපාල මහත්මයා කියනවා. දැන් මෙහෙම සීතල නම් ඒ දවස්වල කොහොමට ඇත්ද කියලා අපට හිතුණා.”නානුඔය දුම්රිය ස්ථානය පිහිටලා තියෙන්නේ මුහුදු මට්ටමේ ඉඳලා අඩි එක්දාස් හයසිය විසිපහක් ඉහළින්. (අඩි 1625) ඉස්සර නානුඔය ඉඳන් නුවරඑළියට පුංචි කෝච්චියක් ගිහින් තියනවා.1941 තමයි ඒක නතරවෙලා තියෙන්නේ. ඒකේ වැඩි හරියක් පටවලා තියෙන්නේ බඩු. එතැනින් පස්සෙ ඒක නවත්වලා ලොරි තමයි යවල තියෙන්නේ. ඔහු මේ විස්තර කරන්නේ පරණ ලොග් සටහන් පොතක් අපට පෙන්වමින්.ඉංග්‍රීසින් ඒ කාලේ පාවිච්චි කරපු බඩු භාණ්ඩ රාශියක්ම මේ දුම්රිය ස්ථානයේත් තිබිල තියනවා. ඒ සියල්ල මේ මෑතකදී විවෘත කරපු දුම්රිය කෞතුකාගාරයට යවලා. සමහර දවසට අධික මීදුම නිසාවෙන් දුම්රිය ප්‍රමාදයිලු. අඩි තුන හතරක් ඇතුළත මිනිසුන් නොපෙනෙන තරමට ගන මීදුම් පටල වෙළාගනු ලබන අවස්ථාත් තිබෙනවා.දුම්රිය මාර්ගයේ අවහිරතා බාධක පිරික්සීම පිණිස දෙදෙනෙක් හැම මොහොතේම සේවයේ යෙදෙනවා. ‘පෙට්ට්‍රල්’ යනව කියලා තමයි ඒක ඔවුන් හැඳින්නුවෙ.ඉස්සර ‘පෙට්ට්‍රල්’ ගියේ එක්කෙනයිලු. ඒත් අතීතයේ අපි අහල තියන කතාවක් අනුව එක දවසක් ඒ ගිය එක්කෙනා ආගිය අතක් නැතිවුණාලු. බොහෝ දෙනෙක් කිව්වේ කොටියා කෑවා කියල තමයි. එදායින් පස්සෙ තමයි දෙන්නෙක් යවන්න පටන් ගත්තේ. දුම්රිය ස්ථානාධිපති අතීත කතාත් ගෙනහැර පානවා.ශාන්ත ක්ලෙයාර් දියඇල්ල දුම්රියට දිස්වන අයුරුපෙට්ට්‍රල් යන දෙන්නෙකුට හැතැප්ම තුන හතරක දුරක් අයිතියි. ඒ දුර රේල් පීල්ලෙන් පීල්ල පරීක්ෂා කරමින් පයින්ම යන්න ඕන. ඊළඟ දුම්රිය ස්ථානයට ගොස් අස්සන් කරන්න ඕන තමුන් පරීක්ෂා කරපු දුර අනතුරක් නෑ කියලා.එතකොට ස්ටේෂන් මාස්ටර් දුම්රිය රියදුරු දැනුම්වත් කරනවා අනතුරක් නෑ කියලා. එහෙම ආවේ නැතිනම් දුම්රිය රියදුරු දැනුම්වත් කරනවා පෙට්ට්‍රල් ආවේ නෑ අනතුරක් ද දන්නෙ නෑ පරිස්සමෙන් කියලා.අනතුරක සේයාවක් පෙට්ට්‍රල් යන දෙදෙනාට දැනුනහොත් ඔවුන් අත තිබෙනවා ‘පීලී වෙඩි’ වර්ගයක්. එය පිල්ලට තියා දැල්වීමෙන් දුම්රිය රියදුරු දැනුම්වත් කළ හැකියි.එසේ නොමැති නම් රාත්‍රියට දැල්විය හැකි ‘නිලා’ වර්ගයක් තිබෙනවා. මේ මඟින් තමයි සන්නිවේදනය කරන්නේ.උඩරට මැණිකෙත් එක්ක කොළඹ ඉඳන් බදුල්ලටම එක රියදුරු මහතකුට යා නොහැකියි. කොළඹින් නැග්ග රියදුරු නාවලපිටිය දක්වාත් නාවලපිටියේ සිට බදුල්ල දක්වා වෙනත් දුම්රිය මහතකුත් ‘උඩරට මැණිකේ’ රැගෙන යනවා.නානු ඔය දුම්රියහීගඩු පිපෙන හීතලත් එක්ක නානුඔය අවට කඳුපන්ති ඔක්කොම මීදුමෙන් වෙලා ගත්තා. අඳුරත් එක්කම අතුල ඇතුළු නිෂ්පාදන කණ්ඩායම නානුඔය ඔවුන්ගේ නවාතැනට පැමිණියා.ඔවුන්ට නවාතැන් සැපයුවේ නානුඔය දුම්රිය ස්ථානාධිපතිගේ නිල නිවාසය. නිෂ්පාදන කණ්ඩායමත් එක්ක කතාකරත්දි හිතුණා ඔවුන් මේ කරන්නේ දුෂ්කර ක්‍රියාවක් නේද කියලා.එක පැත්තකින් ඔවුන් ජීවිතය පිළිබඳ අවදානමක් ගන්න අවස්ථාත් තිබෙනවා.ඔබේ නිවෙසේ සාලයේ ඉඳගෙන ‘උඩරට මැණිකෙගේ’ සුන්දරත්වය ඔබ නරඹන තරම්ම එය රූගත කරන්න පහසු නැති බව අපට දැනුණා.“අපි මේ සෙල්ලම් කරන්නේ කොළඹ ඉඳලා බදුල්ල දක්වා ධාවනය වන දුම්රියක් එක්ක. දුම්රිය ඔවුන්ට ඕන විදියට දුවනවා මිසක් අපට ඕන විදියට හසුරුවා ගන්න බෑ.ඔවුන් සුපුරුදු ධාවනයේ යෙදෙද්දි තමයි අපි රූගත කිරීම් කරන්නේ. එක දවසක අපි දුම්රිය ඇතුළේ ඉඳලා රූගත කරනවා. තව දවසක දුම්රියේ එළියේ ඉඳලා. තව මොහොතක දුම්රියේ දොරේ ඉඳගෙන. තව දවසක ධාවනය වන දුම්රියේ එන්ජින් එක උඩ ඉඳගෙන රූගත කරනවා.විශේෂයෙන් අපේ කැමරා ශිල්පීන් දෙදෙනා වන සිසිර දීප්ති සහ අමල් ලියනගේ ලොකු අවදානමක් ගන්නවා. ඒත් එක්කම පටිගත කිරීමේ ශිල්පීස්ථානයපැරණි පට්ටිපොළ දුම්රිය ස්ථානයේ චිත්‍රයක් මොහොමඩ් ගසාලි සහ සිරිපාල බඹරැන්ද, ආලෝකකරණය කරන මංගල සමරවික්‍රම, වේෂ නිරූපණ ශිල්පි චන්දන, සංස්කරණ දිමුත් කුරුප්පු, ශ්‍යාමලි බාලසූරිය, මංජුල ඇතුළු මේ හැම දෙනෙක්ම විශාල මහන්සියක් මේ වෙනුවෙන් ගන්නවා.අතුල ඔවුන්ගේ නිෂ්පාදන කණ්ඩායම ගැන කිව්වා. ඉස්සර මේ වැඩසටහන ඉදිරිපත් කළේ ගයන්ත වික්‍රමතිලක හා ශ්‍යාමෙනුයි. දැන් මේ වැඩසටහන ඉදිරිපත් කරන්නේ ඉරේෂා ලක්මාලියි. වැඩසටහන නිෂ්පාදනය කරන්නේ අතුල දිසානායක සමඟ මයුරි වානගුරුයි. නිෂ්පාදන කණ්ඩායම සමඟ රැඳී සිටින එකම කාන්තා චරිතය වෙන්නෙත් ඉරේෂායි.හවසට දුම්රිය ස්ථානාධිපතිගේ නිල නිවාසයට එක්රොක් වන ඔවුන්ට උයා පිහා දෙන්නටත් නානුඔයින් තරුණයෙක් හොයාගෙන ඉන්නවා. උදේ ඉඳන් දැනුණ වෙහෙස ඔවුන් නිවාගන්නේ සංගීතවත් රාත්‍රියකින්. පසුවදා පාන්දර බත් පාර්සල් ටිකකුත් බැඳගෙන ආයෙත් රූගත කිරීම්වලට.  “උඩරට මැණිකේ ලැසි ලැසි ගමනේකොහේද යන්නේ - කොහේද යන්නේගංගා ඇළදොළ තැන්නේගිරි ශිඛර මැදින් මහ කන්දේනෙත සනසා - හදවත පුරවායනවා නෑගම් අතීතයේ ඉඳලා...”බිංගෙයක් ඇතුළින් උඩරට මැණිකේ මතුවෙන හැටිඅතුලත් මයුරිත් ලියපු මේ ගීතය උඩරට මැණිකේ දුම්රිය කඳුගැට නඟින දර්ශනත් එක්ක ගළපනකොට කොයිතරම් අපූරු ද කියලා මට හිතුණා. ලලිත් වික්‍රමසේන ගේ සංගීතයට මේ තේමා ගීතය ගායනා කරන්නේ නෙලූ අධිකාරි සමඟ කපිල පූගල ආරච්චි.”අපි උඩරට මැණිකේ වැඩසටහන ආරම්භ කළේ කොළඹ කොටුවෙන් කොළඹ කොටුව අවට තිබෙන ඓතිහාසික ස්ථාන රැසක් අපේ අවධානයට ලක්වුණා. ඕලන්ද යුගයේ ගොඩනැඟිලි, නගර සභාව, කොටුවේ පිහිටි ඕලන්ද කෞතුකාගාරය ආදිය ගැන අපි විස්තර ඉදිරිපත් කළා. ඊට පස්සේ උඩරට මාර්ගයේ වැදගත්කමක් ඇති බොහෝ ස්ථාන ගැන කෝච්චියෙන් බැහැල අපි ගවේෂණය කළා.උදාහරණ විදියට කියනව නම් ගම්පහ ස්ටේෂන් එකෙන් බැහැල ගම්පහ මල්වත්තට ගියා. මාලිගාතැන්න ආරණ්‍යයට ගියා. රඹුක්කනින් බැහැල පින්නවල අලි අනාථාගාරයට ගියා.පේරාදෙණියෙන් බැහැල පේරාදෙණි විශ්වවිද්‍යාලයට ගියා. උද්භිද උද්‍යානයට ගියා. නුවරින් බැහැල දළදා මාලිගාවට, කෞතුකාගාරයට, පැරණි රජගෙදරට ගියා. අතුල කියාගෙන යනවා.මේ හැමතැනකම වටපිටාව සුන්දරත්වය සහ ඓතිහාසික වටිනාකම් ගැන කියනකොට අපිටත් මොහොතක් එතැන නතරවෙන්න හිතෙනවා. සිංහලේ අවසන් රජුගේ රජගෙදර තවමත් මහනුවර නගරයේ දකින්න තිබෙනවා.බොහෝ දෙනෙක් නුවර ගියොත් දළදා වඳින්න පේරාදෙණි උද්‍යානයට යන්න උනන්දු වුණාට පරණ රජගෙදර බලන්න යන්න ඒ තරම් උනන්දුවක් නෑ. සුද්දගේ කාලෙ කාලතුවක්කුවලට දාපු යකඩ බෝල තවමත් මේ රජගෙදර සුරක්ෂිතව තියනව කියලයි අතුල කිව්වෙ.’උඩරට මැණිකේ’ වැඩසටහනේ මූලික අපේක්ෂාව වුණේ උඩරට දුම්රිය මාර්ගය දිගේ පවතින අපේ ඉතිහාසය, සංස්කෘතිය, ආර්ථිකය, දේශපාලන හා සමාජීය තතු ගවේෂණය කිරීම.පුරා වසරක් මුළුල්ලේ මෙය විකාශය වෙනවා. මේ පිළිබඳ වැඩිදුර තොරතුරු අවශ්‍ය කෙනෙකුට ww.rupavahini.lk වෙබ් ලිපිනයෙන් ලබාගත හැකියි.ශ්‍රී ලාංකිකයකු විදියට උපන් කෙනෙකු මේ දුම්රිය මාර්ගයේ සුන්දරත්වය අත්විඳ නැතිනම් ඒක මොනතරම් පාපයක්ද කියල හිතෙන තරමට මේ අත්දැකීම රමණීයයි. උඩරට මාර්ගයේ මඟ දෙපස රමණීයත්වය සේම සමාජ, ආර්ථික, සංස්කෘතික, දේශපාලනමය සංසිද්ධී සඳහා හොඳ හරස්කඩක් මේ වැඩසටහනින් සපයනවා.පාලමක් ළඟ රූගත කිරීමක්කොළඹින් ආරම්භ වුණු ගමන දැන් නැවතිලා තියෙන්නෙ නානුඔයෙන්. මේ දිනවල රූගත කරන්නේ අඹේවෙල. පට්ටිපොළ ආදී ස්ථාන.උඩ හරියට එන්න තිබෙන දුම්රිය ස්ථානයන්හි වැඩිපුර සේවය කරන්නේ දුෂ්කර පත්වීම් ලද දුම්රිය නිලධාරීන් සේම, රජයේ නිලධාරීන්. බොහෝ දෙනාගේ අත්දැකීම් ගැන කතා කරත්දි සමහරු කිව්වේ දුම්රිය දරු උපත්වලටත් අවස්ථාව සලසා දුන් බවය.ඔබ දන්නවා ද උඩරට දුම්රිය මාර්ගයේ දිග කොතෙක් ද කියලා. සම්පූර්ණ දිග කිලෝමීටර් 290ක්. මේ කිලෝමීටර් 290ට දුම්රිය ස්ථාන 81ක් තිබෙනවා. බිංගෙවල් 44ක් තිබෙනවා. බිංගෙවල් 44 කොළඹ ඉඳල 1 සිට 44 දක්වා අංක කරලා තිබෙනවා. මේ අතරින් ඔබට දිගම බිංගෙය හමුවෙන්නේ හැටන් සහ කොටගල අතර හමුවෙන බිංගෙය.දෙවැනි දිගම බිංගෙය මුණගැසෙන්නේ බලන - කඩුගන්නාව අතර පවතින කඩුගන්නාව බිංගෙය. තුන්වැනි දිගම බිංගෙය හමුවෙන්නේ පට්ටිපොළ සහ ඔහිය අතර හමුවෙන අංක 18 බිංගෙය. උඩරට මාර්ගයේ පට්ටිපොළ දක්වා ඔබට හමුවෙන්නේ බිංගෙවල් 18ක් විතරයි.ඉතිරි බිංගෙවල් සියල්ලම පට්ටිපොළ දුම්රිය ස්ථානයේ සිට බදුල්ල දක්වා යන මාර්ගය අතරතුරදි හමුවෙනවා. එක තැනකදි මධ්‍යම පළාතේ නුවරඑළිය දිස්ත්‍රික්කයෙන් බිංගෙයට අතුළ් වුණාම උඩරට මැණිකේ එළියට එන්නේ ඌව පළාතෙන්. ඒ මධ්‍යම හා ඌව පළාත් බෝඩරයේදී.දුම්රිය එන්ජිමේ නැඟුණු නිෂ්පාදක කණ්ඩායමමේ මාර්ගයේ ගමන් ගනිද්දි කෝච්චියට දිස්වන ප්‍රධාන දිය ඇලි 10ක් විතර තිබෙනවා. ඒ අතරින් ඩෙවොන් සහ ශාන්ත ක්ලෙයාර් සුවිශේෂයි.උඩරට මාර්ගයේ ප්‍රධාන නැග්ම තුනක් පවතිනවා. රඹුක්කන සිට කඩුගන්නාව, නාවලපිටිය සිට හැටන් සහ තලවකැලේ සිට පට්ටිපොළ දක්වා මේ නැග්ම පවතිනවා.මේ මාර්ගයේ උඩින්ම පිහිටි දුම්රිය ස්ථානය වන්නේ පට්ටිපොළ දුම්රිය ස්ථානය. එය පිහිටා තිබෙන්නේ මුහුදු මට්ටමේ සිට උස මීටර් 1891 ඉහළින්. අඩිවලින් කියනවා නම් අඩි 6204ක් ඉහළින්. පට්ටිපොළ දුම්රිය ස්ථානය කුඩා දුම්රිය ස්ථානයක්.1940 දී පට්ටිපොළ දුම්රිය ස්ථානය දිස් වූ ආකාරය චිත්‍ර ශිල්පියෙකුගේ ඇසින් ඇඳි ඡායාරූපයක් එහි එල්වා තිබුණා. දුම්රිය ස්ථානය පිහිට වූ කාලයේ සිටම පාවිච්චි කරන ලද උපකරණ තමයි තවමත් ඔවුන් පාවිච්චි කරන්නේ.ඒ කියන්නේ අවුරුදු 150ට වඩා වැඩි කාලයක් ඒවා පාවිච්චි කරනවා. ගෙවල් සියයකින් පමණ සමන්විත කුඩා ගම්මානයක් තමයි පට්ටිපොළට හිමි. මෙහි ජීවත්වෙන බොහෝ දෙනා එළවළු ගොවිතැන ජීවනෝපාය කරගත් අය.විශේෂම කාරණාව වන්නේ ලංකාවේ උසම දුම්රිය ස්ථානයට පහසුකම් අඩුකමයි. අවුරුද්ද පුරාම පාවිච්චි කළ හැකි හරියාකාර ජල සැපයුමක් තවමත් පට්ටිපොළ දුම්රිය ස්ථානයට නෑ. ඒ වගේම තමයි තාක්ෂණය මේ තරම් දියුණුවෙලා තියෙද්දිත් පට්ටිපොළ දුම්රිය ස්ථානයට තවම දුරකථන පහසුකම් නෑ.හෝර්ටන් තැන්නේ අසිරිය විඳින්නට පැමිණෙන දෙස් විදෙස් සංචාරකයන්ට පට්ටිපොළ දුම්රිය ස්ථානයෙන් බැස පහසුවෙන් හෝර්ටන් තැන්නට ළඟා විය හැකි බව එහි ස්ථානාධිපතිවරයා පැවසුවා.ලෝකාන්තය නරඹන්නට එහි සිට වාහනයක යනවා නම් කිලොමීටර් 6ක් ගොස් තවත් කිලෝ මීටර් 6ක දුර පයින් ගමන් කළ හැකියි. එසේ නොවුණහොත් සොබාදම් මෑණියගේ අසිරිය විඳ විඳ සීත සුළං රැලි පහසත් එක්ව මේ කිලෝමීටර් 12 පයින්ම ඇවිද යා හැකිය.පට්ටිපොළ දුම්රිය ස්ථානයේ සිට ඊළඟ දුම්රිය ස්ථානය වන ඔහිය හරහා බදුල්ල පැත්තට දුම්රිය මාර්ගයේ බැස්ම පවතිනවා සේම පට්ටිපොළ සිට අනෙක් පසට අඹේවෙල – නානුඔය පැත්තට ද බැස්ම පවතිනවා.පට්ටිපොල පසුකරගෙන මඳ දුරක් ගිය විට පොළවේ උසම ස්ථානය (Summit Level) දුම්රිය මාර්ගයේදී අපට හමුවෙනවා.ඉංග්‍රීසින් ගොඩනඟපු මේ විස්මිත නිර්මාණය අපේ රටේ ඉතිහාසය ගැන බොහෝ දේ කියනවා. දැනුම තාක්ෂණය ඔවුන්ගේ වුණත් අපේ රටේ මිස්සුන්ගේ දාඩිය කඳුළුත් මේ විස්මය අතරේ සැඟවී පවතිනව නේද කියලා මට හිතුණා. ඉංග්‍රීසින් ගැන යළි යළිත් සිහිපත් කරන සිහිවටන තවමත් මේ මාර්ගය දෙපස තිබෙනවා.හැටන් නගරයේ ‘කාසල්රි’ ජලාශයට ඉහළින් පිහිටා තිබෙන ඉංග්‍රීසි පල්ලිය එවැනි සිහිවටනයක්. මේ පල්ලිය අවට දකින්න ලැබෙන්නේ සුසාන භූමියක්.අපේ රටේ එකල සේවය කළ ඉංග්‍රීසි ජාතික වෛද්‍යවරුන්, ඉංජිනේරුවන්, සිවිල් නිලධාරීන් ගේ සොහොන් කොත් 350ක් මෙහි දක්නට ලැබෙනවා. මේ සොහොන් කොත් අතරින් මතුවෙන තවත් අනුවේදනීය කතාවක් තියනවා.අපේ රටේ වැවිලිකරුවෙක් විදියට ඉඳලා මියගිය ඉංග්‍රීසි ජාතිකයෙකුගේ සොහොනකුත් මේ අතර තිබෙනවා.ඔහුගේ ප්‍රිය බිරිඳ පසුකලක එංගලන්තයට ගියත් සිය ස්වාමියාගේ සොහොන් කොත වෙත වසරක් පාසා පැමිණ ගෞරව දක්වනවා.මේ වයස්ගත ඉංග්‍රීසි ජාතික කාන්තාවගේ එකම ඉල්ලීම තමන් මිය ගිය මොහොතක හැටන් හි පිහිටි මේ ඉංග්‍රීසි පල්ලියේ සිය සැමියාගේ සොහොන් කොත අසලින් ඇයවත් මිහිදන් කරන ලෙසයි. ඒ සෙනෙහස කොයිතරම් ආශ්චර්යයක් ද කියලා කතාව අහද්දි මට හිතුණා.කොළඹ ඉඳලා බදුල්ලට යනකොට දේශගුණ විපර්යාස රැසකටත් අපට මූණ දෙන්න වෙනවා. හිටි හැටියේ මීදුම ඇවිත් අපිව වහගන්නවා.හිටි හැටියේ දෝරෙ ගලන්න වහිනවා. ඒත් එක්කම උඩරට මාර්ගයේ රඹුක්කනට එනතුරු කෝච්චිය එන්නේ කලර් ලයිට් ක්‍රමය යටතේ.රූගත කිරීමක්එතැනින් එහාට බදුල්ල දක්වා තවමත් සිද්ධවෙන්නේ එදා ඉංග්‍රීසි ජාතිකයින් දුම්රිය සේවයට හඳුන්වා දුන් ටැබ්ලට් (tablet) ක්‍රමය පාවිච්චි කරනවා.උඩරට මැණිකේ ඇකයේ නැළවෙමින් අපි පට්ටිපොළ දුම්රිය ස්ථානයටම ආවා. එතනින් එහාට හුස්මක් අරගෙන පල්ලම් බහින්නයි උඩරට මැණිකේසූදානම් වෙන්නේ. හැමදාමත් ඉහළ පහළ ගියත් උඩරට මැණිකෙගේ ලැසි ගමන වෙනස් වෙන්නේ නෑ. ඈට එපා වෙන්නෙත් නෑ.මීදුම් මනමාලිගේ හාදු වැස්ස අස්සෙන් ඈ හැමදාමත් කෝල ගමන් යනවා. මේ ලැසි ගමනේ සුන්දරත්වය මම වින්දා වගේම, මට වැඩිය හොඳට ඔබට විඳින්න හැකි වේවි.ඒ හින්දා උඩරට මැණිකෙගේ උකුලෙ නැළැවෙන්න ආදරේ පුරවගෙන උඩරට මැණිකෙට ගොඩවෙන්න.හේමාලි විජේරත්න  දුම්රිය දෙපාර්තමේන්තුවේසියලු නිලධාරීන්ට ස්තුතිය</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av09101813</link>
    <topic>බුවී අක්කාගේ කඩු පාරට සුද්දාත් කොර</topic>
    <author>බුවා බසැ බැස ලියන්නේ බසැ රඟ රූ නගන්නේ තිස්ස කුමාර කරුණාසේකර</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිබුවාලා කන්නේ මික්ස්ඩ් නූඩ්ල්ස් නැත්නම් මික්ස්ඩ් ප්‍රයිඩ් රයිස් ය. කඩෙං ඉල්ලන්නේ කලවං හොදිය. බුවා පැටව් යන්නේ මිශ්‍ර ඉස්කෝල හෙවත් මික්ස්ඩ් ස්කූල්වලටය.බුවා ගැටව් අහන්නේ රී මික්ස්ඩ් සිංදුය. මේ විදියට හැම දෙයක්ම කලවං වී ඇති ලන්තයේ භාෂාවද කලවංය. මික්ස්ඩ් ලැංවේජ් එකක් වන එය ’සිංගිලිසි’ යනුවෙන් හැඳින්වෙයි.මෙහි වෙළෙඳසල් ඇත්තේ එක දෙකකි. එකසිය ගාණට ඇත්තේ ’ස්ටෝර්ස්’ ය. භෝජන සාලාද එසේමය. එහෙත් හෝටල් හා රෙස්ටුරන්ට් එකදහස් එකසීයට ඇත. මේ හෝටල්වල වැඩිපුරම ඇත්තේ ‘සෝටීස්’ ය. නැතිනම් ‘සෝට් ටීස්’ ය.බුවාලා බුවීලා ගේ එකම සිහිනය ඉංගී‍්‍රසියෙන් කතා කිරීමය. එසේ බැරි වූ විට ‘සිංගිලිසි’ යෙන් දොඩා හෝ සැනසෙති.”ඔයා ... ටූ ෆයි වලට බම්බා වල ප්ලැට් ඉස්සරහ හෝල්ට් එකේදි මීට් වෙමු. අපි එම් සී ෂොපින් කරලා ෆිල්ම්ස් එකක් බලලා පොඩි ෆන් එකකුත් අරං... ආන්ටිලා ගේ ඒරියල් එක පැත්තේ පොඩි විසිට් පාරක් දාලා... මවුන්ට් ලැවීනියා... ස්වීට් අක්කිලෑ ප්ලැට් එකේ නයිට් පාක් කරමු.. ඕ. කේ..” මෙවැනි කතා ඕනැ තරම් ඕනෑම තැනක ඇත. “සිංගිලිසිය, නිසා අමාරුවේ වැටෙන අවස්ථා ද ඇත.දිනක් මම දකුණු දෙසට යන බසයක යමින් සිටියෙමි. තොල් නිය පමණක් නොව කේසාවලිය ද කලර් කරගත් පැහැපත් බුවියක් කොන්දොස්තර කොලුවා වෙත සීයේ පටියක් දිකු කළේ මෙසේ කියමිනි.”එක්ස්කියුස් මී කන්ඩාක්ට... මට... කල්පිටි වලට එකක් දෙන්න...””නෝනා... කල්පිටි යන්ඩ නං මන්නාරං බස් එකකට නගින්ඩ...”බුවාලාට බුවීලාට ඉංගි‍්‍රරිසි උගැන්මට ඇති නොතිත් ආසාව නිසාම බුවාලන්තය පුරා ගහක් ගලක් පඳුරක් ගස් හෙවනක්, ටකරං මඩුවක් පාසාම ඉංගිරිස් උගන්නන පංති ඇත. වැඩිහිටි අයට දවල්ට යන්නට ලැජ්ජා නම් කාටත් නොපෙනී කළුවරේ යන්න රෑ පංති ඇත.පංති ගැන පත්තර පුරා දැන්වීං ඇත. පාරේ තොටේ තාප්ප ගානේ ද ඇති අතර නගරයේ බස්ටෑන් එකේ ඉස්ටේසමේ බෙදන දැන්වීං කොළ වලින් ද විස්තර දැන ගත හැකිය.”සති දෙකෙං ඉංගි‍්‍රසි කතා කරවමි..නැතහොත් මුදල් ආපසු...””මගේ පංති මාලාවෙන් පසු ඉංගිරිසි කතාව බැරි වුණොත් මිලියනයක් තෑගි...”බුවා මාපියන් බලන්නේ කොහොම හරි ඉංගිරිසි මීඩියම් ඉස්කෝලෙකට බුවා පැටවුන් යවන්නටය.බුවා අක්කාගේ යෙහෙළියකට දරුවකු ලැබුණු පුවත අසා දරුවා බැලීමට රෝහලට ගියෙමු. බුවිය සමඟ කතා බස් කොට අපි සමුගන්නට සැරසුණු විට බුවිය කිරි බොමින් සිටි කිරි කැටි සිඟිති බුවා ඇමතුවාය.”අන්න අර අංකලුයි ආන්ටියි යන්න හදන්නෙ, ටටා බායි කියන්න පැටියෝ.. ඔන්න ඔන්න නෝටි වෙන්න හදනවා...”දිනක් බුවී අක්කා ද ගෙදර ආවේ මමත් ඉංගිලිස් ක්ලාස් යන්න ඕනැ කියා ගෙනය. ඒ ඇසූ අයියාගේ මූණ ඕ අකුර මෙන් රවුම් විය.”ඒ මොකෝ මේ හදිසියෙම””නෑ අනේ... කොච්චර හොඳට ඇන්දත් වැඩක් නෑ.. ඉංග්ලිෂ් ටිකක් නැත්තං.. කිසි පොෂ් ගතියක් නෑ. මල්ලි බලන්නකො හොඳ ක්ලාස් එකක්.”ඇයි අක්කේ අර හිටියා නේද මම ඉගැන්වීමටම උපන්නෙමි කියලා සර් කෙනෙක්..””හාපෝ... මවිල් කෙළිං වෙනවා මල්ලි මතක් කරන්ඩ එපා...” අයියා කීවේ ඔළුවේ අත ගසා ගනිමිනි.”හරි හරි... මම ම හොයා ගන්නම්කෝ.. ඔය ටවුමේ තියෙන්නේ ඕනැ තරං...”පසුදා අක්කා නිවෙසට ආවේ ශනිදාවක අකුරු තුන ලඟිං ගියාවගේ සතුටකිනි.”මල්ලි නියම තැනක් සෙට් වුණා. සතිදෙකෙං කතා කරවනවා කිව්වා බැරි වුණොත් ලොකු තෑග්ගක් දෙනවා.”කීයද ගාණ?” අයියාද සංවාදයට එකතු විය.”තවුසන් ෆයු... අමාරුවෙන් ඇතුළු වුණේ ළමයි පොරේ ක්ලාස් එකට..එහෙනං වැඩේ සුවර්... සතිදෙකෙං පස්සේ අපි දෙන්නට ගොළුවො බේත් බිව්වා වගේ ඉන්ඩ වෙයි නේද මල්ලි.””විහිළු නෙමේ ක්ලාස් එකේදි අපේ බාසාවෙන්වචනයක් කතා කළොත් පහක් දඩ...””ආ... එතකොට පංතියෙ කීදෙනෙක් ඉන්නවද?””හාපෝ හෝල් එක කට කපලා... පන්සීය පන්නලා ඉන්නවා මගෙ හිතේ...””නරක නෑ වැඩේ මල්ලි... අම්මප මටත් ක්ලාස් එකක් දාන්න හිතෙනවා... දවසකට එකා වචනෙ ගානේ වැරැදිලා කිව්වොත් පහ ගානේ පංසියක් දෙදාස් පංසීයයි. යකඩො ඔය විදිහට දවස් 20 ක් පංති කෙරුවොත් පංති පීස් නැතුව පනස්දාහක් අතේ.””ඔය කිව්වෙ ගාන හදලා... ඒ වගේ ද සක සක ගාලා ඉංගිරිසි වලින් කතා කරන්ඩ පුළුවන් වුණොත්. පංතියන්නට පටන් ගත් පසු අක්කාගේ බසෙහි පැහැදිලි වෙනසක් ඇති විය.”අනෙ ඩියර්... ඔපිස් එකට ගිය ටයිම් එකේ ඉඳලා වර්ක්... වර්ක්... වර්ක්... කිසිම ඉන්ටවල් එකක් නෑ.. බොස්ට ලැන්වේජ් එක දාලා අර්ලි ජම්ප් කළාට ට්‍රේන් එක කැච් කරගන්න බැරිවුණා. අනේ... සොරි ම සොරි.. ප්ලීස් ඩියර්.. මගේ කම්ප්ලීට් බොඩි එකම ටයඩ්.. ප්ලීස් ඩියර්.. ටෙල් ද කිචන් මදර්.. රයිස් ටිකක් ලිපට ප්ලේස් කරලා ඈෂ් බනානා කරියක් හදලා ලෙෆ් බටු හරි ඩොට් බටු හරි කරියක් හදන්න මිල්ක් හොද්දකුත් එක්ක.. ෆිජ් එකේ ප්‍රෙස් කරපු වෝට මිල්ක් ටිකකුයි ෂෝට් මිල්ක් ටිකකුයි ඇති. ෆිජ් එකේ ලෝං අ ගෝ තිබ්බ නිසා කොකො මිල්ක් ටික ස්ටෝන් වෙලා ඇති, ටිකක් ෆයර් කරලා ගන්න කියන්න... මම ස්මෝල් මිනිට්ස් වලිං බොඩි සේවිස් එකක් දාගෙන එනවා කියන්න...”අයියා කාමරෙන් එළියට ආවේ සීගිරියෙන් බඹර පාරක් කෑවකු ලෙසය.දැන් අයියාත් මාත් අක්කා මුලිච්චි වෙන්නේ බැරිම තැනකදීය. ගෙදර සිල් ගත්තාක් බඳුය. එයද අක්කාට ගැටලුවක් විය. ”මල්ලි කෝ... ඔය දෙන්නාගෙන් කිසිම හෙල් පුෂ් එකක් නෑනේ... ස්ටඩි කරපුවා පොලිෂ් වෙන්න නං කවුරු හරි එක්ක සිරා ටෝක්මන්ට් එකකට සෙට්ල්මන්ට් වෙන්න.. කෝ කවුරුවත් නෑනේ... කඩ්ඩ පොලිෂ් සිරා බුවෙක්”අක්කා බලා සිටි අගනා අවස්ථාව පසු දිනක උදාවිය.”මල්ලි මල්ලි සුද්දෙක් එනවා හංදිය පැත්තෙ ඉඳලා. ටාර්ගාලා අක්කාට කතා කරන්ඩ..” අයියා ගේ විධානයෙන් මම අක්කාට ගින්න දුන්නෙමි.”මල්ලි... කෝ... වෙයර් ඊස් ද සුද්දාස් පර්සන්... අල් ටෝක් හිම් ටු ෆිල් ද ඉයර්...”අක්කා දඩිබිඩි ගා ඩෙසිං ටේබල් එකෙං ලිප්ස්ටික් කූර ගෙන තවරා කොණ්ඩය අතින් හදමින් මා සමඟ ගේට්ටුව ළඟට දිවා ආවාය.”වාව්... වෙරි ගුඩ්... වයිට් වන්... ඊස් කමිං එලෝංද... ලයිස් රෝඩ්.. අල් ෂෝ මයි වර්ක්ස්.. අක්කා සතුටින් ඉපිලෙමින් සිටියේ සුදු මිනිසා අප අසලට එනතුරුය.වටපිට බලමින් පැමිණි සුදු මිනිසා වෙතට කඩා ගෙන ගිය අක්කා කඩුව ඇදගත්තාය.”ගුඩ් ආප්ට මෝනිං... වයිට් මෑන්.. යුවා.. අ... චීෆ්ගෙස්ට් ටු දිස් ඒරියල්.. කැන් අයි හෙල්ප් යු.”අන්ද කොරොස් වූ සුදු මිනිසා අයියා සහ මා දෙස බැලුවේ බේරෙන්නට මෙනි.”යර්ස්.. ප්ලීස්. කැන් අයි හෙල්ප් යු...”අක්කාගේ පැනයට ඔහු පිළිතුරු දුන්නේ අපටය.”මට මේ සුදු කබරවලට වෙදකං කරන වෙද මහත්තයලගේ ගෙදරට පාර කියනවද?”හිනාව ආයාසයෙන් තද කර ගත් අයියා අක්කා දෙස බැලුවේය.”මේ... මොන.. වෙඩින් එකක්ද?” කී අක්කා වේගයෙන් හෝම් කමිං විය.බුවා බසැ බැස ලියන්නේ බසැ රඟ රූ නගන්නේ තිස්ස කුමාර කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av09101814</link>
    <topic>ගීතාවලෝකන</topic>
    <author/>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියිහිරුගේ රැස් හොරෙන් ගෙනල්ලාපිනිබිඳු – පිනිබිඳු – පිනිබිඳු මත තවරාරන්වන් – රන්වන් – රන්වන් –රන්වන් මුතු අමුණාහැඩ වැඩ දා රන් මාල ගොතන්නෙපා පිනි පොකුරු නොවෙයි ඔය දිලිහෙන්නේමුතු කඳුළුයි ඉහිරෙන්නේහොරෙන් හොරෙන් මඟ බැලුවටමාල ගිරවුනේආල වඩන ආදර හිත තාම හරි දුරයි ගංදෑලේ නිල් දැල්ලේගෑවී ගෑවී සෙනේ පුරන සුළං කුරුල්ලෝහිත මුමුණන දුක් ගීයට තාල තියාපන්කතා කරන ඇස් තිස්සෙම හිතට එබෙනවාආලවන්ත නුඹ ගැන තව හීන ගේනවා වලාපෙළේ පියාඹන්න නුඹට නැති වුණත්මට කොයින්ද පියාපත් නීල නීල පියාපත්හීනවලට තටු ඇවිදින් පාවුණොත් මිසක්මට කොයින්ද පියාපත් නීල – නීල පියාපත්’ගැහැනු ළමයි’ ටෙලි නාට්‍යයේ තේමා ගීතය විදියට මේ දිනවල ඇසෙන මේ ගීතය අතිශයින්ම ජනපි‍්‍රයයි. පුරා දශක ගණනාවක් මුළුල්ලේ “ගැහැනු ළමයි” නවකතාවෙන්.“ගැහැනු ළමයි” චිත්‍රපටයෙන් හා “ගැහැනු ළමයි” ටෙලි නාට්‍යයෙන් වින්ද සොඳුරු ආදරණීය බව හා විරහා වේදනාවේ සංතාපය අපේ රසිකයන් වින්දා.ඒ අත්දැකීම නැවත වරක් වත්මන් පරපුර වෙත ලබා දීමේ අරමුණෙන් යළිත් ටෙලි සිතුවමට නැගුණු “ගැහැනු ළමයි” ටෙලි නාට්‍යය මේ දිනවල සිරස රූපවාහිනියෙන් විකාශය වෙනවා.මේ ගීතය රචනා කරල තියෙන්නේ නිවේදිකාවක, නිළියක මෙන්ම නවකතා රචිකාවියක ද වන තාරකා වාසලමුදලිආරච්චිය. ගීතය ගායනා කරන්නේ උමාරියා විසිනුයි. සංගීත නිර්මාණය අසේල බණ්ඩාරගෙනි.</content>
  </post><post>
    <category>NEWSPAPER</category>
    <date>
      <year>2009</year>
      <month>10</month>
      <day>18</day>
    </date>
    <link>http://www.silumina.lk/2009/10/18/_art.asp?fn=av09101815</link>
    <topic>‘ගල්ලෙන බිදලා’ මුලින් ම කියද්දී</topic>
    <author>සුනිල් මිහිඳුකුල</author>
    <content>‘ගම්පෙරළියේ’ නන්දා මාර්ටින් වික්‍රමසිංහයන්ගේ අක්කා වූ ජුලි නෝනා ද?ප්‍රියන්තිගේ ‘තම්බපණ්ණි’ චිත්‍ර දැක්ම දෙදිනක් පුරාකටකතාහදන්නේ ඊර්ෂ්‍යාව හින්දයිපුතාගේ ජීවිතය වෙනුවෙන් අක්මාවෙන් කොටසක් දෙන අම්මාබිපාෂා කැපෙයි‘මැසි’ බෙහෙතක් සුවඳ විලවුන් වෙයිහැට පිරුණත් තරුණ පෙනුමකට යෝග ව්‍යායාම් හොඳයිප්‍රශ්න මැද නොසැලී ඉන්න භාවනාව හිතට ශක්තියක්භාවනාවෙන් ආධ්‍යාත්මික සංස්කෘතියක් ගොඩනංවන්ට මා ප්‍රයත්න දරනවාපිච්චර් පිස්සා‘දෙරණ ලන්ඩන් ස්ටාර්’ ජනප්‍රිය තරුවක වූ නිලක්ෂිමීදුම් සේල මැදින් උඩරට මැණිකේ එක්ක පට්ටිපොළට ගිය ගමනක්බුවී අක්කාගේ කඩු පාරට සුද්දාත් කොරගීතාවලෝකන‘ගල්ලෙන බිදලා’ මුලින් ම කියද්දී ‘මරු බයිලා එක’ කියලා සරච්චන්ද්‍රයන් විහිළු කළාවිස්සයි විස්සේදී ඔලිම්පික් උලෙළ ඉන්දියාවේ?හිත සතුටින් නම් සම පැහැපත්හමුදාවේ 60 වසරට සමරු මුද්දරයක්එයා තමන්ගේ නාට්‍ය බලන්නේ නැහැ ශාලාව පස්සට වෙලා අහගෙන ඉන්නවාමේ දවස්වල මනෝජ්ට වැඩ වැඩියි‘සිංහබාහු’ නාට්‍යයේ මුල්ම සිංහයා මාක් ඇන්ටනී ප්‍රනාන්දුප්‍රේමයෙන් වැඩූ තම ආදරණීය පුත් සිංහබාහු තමා මැරීමට එන අයුරු සිංහයා දකී. සිංහබාහු පියා ඉලක්ක කරගෙන පළමු හීය විදී. එහෙත් පුතු පිළිබඳව වූ අතිමහත් ප්‍රේමයේ ආනුභාවයෙන් එම හීය සිංහයාට නොවදී. සිංහබාහු දෙවැනි හීයත් විදී. එයත් නොවදී.ඒ අතරවාරයේ සිංහයාට සිතෙන්නේ පුතුගේ මානය බිඳලීම සඳහා, ඔහුගේ ඔළමොළකම මැඩලීම සඳහා ඔහුට දඬුවම් කළ යුතු බවකි. එම සිතුවිලි අතර නිමග්නව සිටින නිමේෂයේ සිංහයාට තුන්වැනි හීය වදී. ඔහු එතැනම මැරී වැටේ.ගායක පිරිස අවසන් ඉන්නිස ගීය ගායනා කරති.  පුතු සෙනේ පිතු හද තුළ මිසනැත පුතුන් හද තුළ රදන්නේඇට තුළට වැද ඇට මිදුලු මතසදාකල් නැත දුක් දෙවන්නේසිංහල නාට්‍ය කලා ඉතිහාසයේ එදා මෙදාතුර බිහිවුණු ශ්‍රේෂ්ඨතම දෘශ්‍ය කාව්‍යය ලෙස අවිවාදයෙන් ම පිළිගැනෙන මහාචාර්ය එදිරිවීර සරච්චන්ද්‍රයන්ගේ ‘සිංහබාහු’ නාටකය නිමාව දකින්නේ එපරිද්දෙනි. ‘සිංහබාහු’ හී පළමු සිංහයා ලෙස විශිෂ්ට චරිතාංග නිරූපණයක යෙදුණු මාක් ඇන්ටනී ප්‍රනාන්දු මා අභියස සිටී.  ගල්ලෙන බිදලාලෙන්දොර ඇරලාසිංහබා - සිංහබා - සිංහබාඔහු උච්ච ස්වරයෙන් ගීතය ගායනා කරයි.ෂා! මද්දලයක් තිබුණා නම්... මට සිතිණි. අප සිටින්නේ කොළඹ කොටුවේ ග්‍රෑන්ඩ් ඔරියෙන්ටල් හෝටලයේ තුන්වැනි මහලේ කාමරයකය. මීට ඉහත මට මාක් ඇන්ටනී ප්‍රනාන්දු මුණගැසී නැත. මම මහත් ප්‍රමෝදයකට පත්ව සිටිමි. මා ආ කාර්යය ද අමතකව ගොස් ඇති සේ ය. ඔහු ‘සිංහබාහු’ නාට්‍යයේ සිංහයාට රඟපාද්දී අප අතදරුවන් ය. ගීතය රසවිඳි මම මඳ වේලාවක ඇවෑමෙන් මේ ප්‍රතාපවත් රංගධරයා ඇමතීමි.‘සිංහබාහු’ නාට්‍යයට පාදක වන්නේ සිංහල වර්ගයාගේ සම්භවය දැක්වෙන පුරාවෘත්තය. එබඳු නාටකයක සිංහයාගේ චරිතය මාක් ඇන්ටනී ප්‍රනාන්දු වගේ ඉංගිරිසි - කතෝලික සම්බන්ධයකින් යුතු නමක් තිබෙන නළුවෙක් රඟපානවා කියන කොට මොකද්දෝ නොපෑහීමක් එහි දකින්න පුළුවන් නේද?මම මගේ පළමු පැනය ඔහු වෙත යොමු කළෙමි.“ඔය ප්‍රශ්නය ඉස්සරත් අහපු අය හිටියා. ඒ නිසා ම ඩොක්ටර් (ඔහු එසේ අමතන්නේ මහාචාර්ය එදිරිවීර සරච්චන්ද්‍රයන්ටය) මට යෝජනා කළා, මගේ නම වෙනස් කරන්න. ඒත් මම ඒකට කැමැති වුණේ නැහැ. ඇත්තටම වැදගත් වෙන්නේ නම නෙමෙයි. මම චරිතය හරියට රඟපානවාද නැද්ද කියන එකයි.“ඔබේ නමෙන් ම පේනවා ඔබ නාගරිකයෙක්; කතෝලිකයෙක්; ධීවර සමාජ - සංස්කෘතික පසුබිමකින් ආපු කෙනෙක් බව?“ඔව්. මගේ තාත්තා මොරටුවේ. අපි හැදුණේ වැඩුණේ කොළඹ මෝදර.”එහෙම පසුබිමක කෙනෙක් කොහොමද ‘සිංහබාහු’ වගේ නාට්‍යයකට සම්බන්ධ වෙන්නේ?“1961 දී මට අවස්ථාවක් ලැබෙනවා පේරාදෙණි විශ්වවිද්‍යාලයට යන්න. ඒ අවුරුද්දෙම තමයි ‘සිංහබාහු’ නාට්‍යය රඟදක්වන්නේ.මම දවසක් ‘සිංහබාහු’ පුහුණුවීම් බලන්න ගියා. එතකොට චාලි ජයවර්ධන තමයි සිංහයාගේ චරිතය රඟපාන්න නියමිතව හිටියේ. චාලි මගේ යාළුවෙක්. එතකොට විමල් නවගමුව එයත් මගේ යාළුවෙක්. ඒ අය ඩොක්ටර්ට මාව පෙන්වලා කිව්වා “සර් මෙයාටත් සින්දු කියන්න පුළුවන්’ කියලා.එතකොට ඩොක්ටර් මට කිව්වා “ආ තමුසෙටත් සින්දු කියන්න පුළුවන්ද? එහෙනම් කියනවා බලන්න” කියලා. ‘සිංහබාහු’ නාට්‍යයේ ‘ගල්ලෙන බිදලා’ සින්දුව කියන්න මට දුන්නා. මමත් ඉතිං දන්න විදියට කිව්වා. ඒක අහපු ඩොක්ටර් ‘මරු බයිලා එක’ කියලා මට සරදම් කළා. ඔය විදියට තමයි මට ‘සිංහබාහු’ නාට්‍යයේ ‘සිංහයා’ ගේ චරිතය රඟපාන්න අවස්ථාව ලැබුණේ.”ඔබට හොඳට රඟපාන්න - සින්දු කියන්න පුළුවන් වෙන්න මොකක් හරි කලා පසුබිමක් තිබුණා ද? නැත්නම් කොහොමද ඔය තරම් විස්මිත ප්‍රතිභාවක්.“එකම දේ මගේ තාත්තා නාට්‍යකාරයා; සංගීතකාරයා. එයා ගෙදර සර්පිනාව ගහමින් සින්දු කියනවා. එච්චරයි. පල්ලියෙවත් මම කිසිම කලා කටයුත්තකට සහභාගි වෙලා නැහැ. ‘සිංහබාහු’ රඟපානකොට මම එකම නාට්‍යයක්වත් දැකලා නැහැයි කිව්වම.කොටින්ම ‘මනමෙ’ වත් දැකලා තිබුණේ නැහැ. ඒ නිසා ‘සිංහබාහු’ පෙන්වන්න දවස් දෙකකට කලින් ඩොක්ටර් මාව කටුගස්තොට සෙන්ට් ඇන්තනිස් හෝල් එකට එක්කගෙන ගිහින් ‘කුණ්ඩලකේශී’ නාට්‍යය පෙන්නුවා. ඒක තමයි මං මගේ ජීවිතේට බලපු මුල්ම වේදිකා නාට්‍යය.”“මාක් ඇන්ටනීගේ ප්‍රිය බිරිය අපට කෙටි කැවිලි හා කෝපිවලින් සංග්‍රහ කරන්නීය. ඇය පිලිපීන ජාතික කාන්තාවකි. නම ලින් ය.‘සිංහබාහු’ දාරක ප්‍රේමය ගැන, පුත්‍ර ස්නේහය ගැන ගැඹුරින් හා සංවේදීව කියැවෙන නාට්‍යයකි.පිය - පුතු සදාකාලික ගැටුම, පරම්පරා අරගලය නිරූපිත නාට්‍යයකි. මේ මූලික තේමාව සිංහයාට පණ පොවන මාක් ඇන්ටනී විග්‍රහ කරන්නේ කවර දෘෂ්ටි කෝණයකින් ද යන්න අපේ ඊළඟ ප්‍රශ්නය විය.“අපේ දරුවන් ගතින් වගේ ම මනසිනුත් වැඩෙනවා කියන එක දෙමව්පියන් වශයෙන් අපි හිතන්නේ නැහැ. ඒක අපේ පරම දුර්වලකමක්. මොකද වෙන රටවල් එක්ක සාපේක්ෂව ගත්තම අපේ රටේ දෙමව්පියන්ට දරුවන් එක්ක මානුෂිකව තියෙන සම්බන්ධය වැඩියි. අපි අපේ දරුවන්ගේ දරුවනුත් බලනවනේ. එහෙම සංස්කෘතියක්නේ අපිට තියෙන්නේ.”මම මාක් ඇන්ටනීගේ දරුවන් ගැන ද විමසීමි.“මට දුවයි පුතයි. දුව බැඳලා. එයත් මම වගේ ම නීති වෘත්තියේ. පුතා පරිගණක ඉංජිනේරුවරයෙක්.මාක් ඇන්ටනී ‘සිංහබාහු’ නාටකයේ මුලින් ම සිංහයාට රඟපාද්දී ඔහු අවිවාහකයෙකි. එබැවින් පියකුගේ සංවේදනා ඔහුට දැනෙන්ට විදියක් තිබුණේ නැත.තම බිරිය, දුව හා පුතා තමා අතැර ගොස් ඇති බව දැනගන්නා සිංහයා දැඩි සොවට පත්වෙයි.‘ගල්ලෙන බිඳලා ලෙන්දොර හැරලා’ යනුවෙන් ඔහු ගීය ගයන්නේ ඒ අවස්ථාවේදී ය.මාක් ඇන්ටනී ප්‍රනාන්දුදිනක් සිංහයා ලෙස ඒ ගීය ගයද්දී හැඟීම්වලින් කැළඹුණු මාක් ඇන්ටනීට හැඬුම් ආයේ ය. එය දුටු මහාචාර්ය සරච්චන්ද්‍ර පසුව ඔහුට මෙසේ කීවේය.“මාක් ඔයා මේ නාට්‍යයේ නළුවා. ඔයා කරන්නේ රඟපෑම. ඒක විඳින්නේ ප්‍රේක්ෂකයා. ඔයා නළුවයි ප්‍රේක්ෂකයයි දෙන්නම එක සැරේ වෙන්න ගියොත් රඟපෑම අසාර්ථක වෙන්න පුළුවන්. හඬන දේ ප්‍රේක්ෂකයාට භාර දෙන්න.”1961 සිට 1970 තෙක් මාක් ඇන්ටනී ‘සිංහබාහු’ නාට්‍යයේ සිංහයා ලෙස එක්දහස් හයසීය දෙවතාවක් රඟපෑවේය. 1970 දී ඔහු එංගලන්තයට යෑමත් සමඟම ‘සිංහබාහු’ නාට්‍යයට අලුත් සිංහයකු වුවමනා විය. සමන් බොකලවෙල සිංහයා වූයේ එලෙසිනි. ඉන්පසු ජයශ්‍රී චන්ද්‍රජිත් ද සිංහ වෙස් ගත්තේ ය.ඔබෙන් පස්සේ සිංහයාට රඟපාපු නළුවන් ගැන මොකද හිතන්නේ?මම මාක් ඇන්ටනිගෙන් ඇසීමි.“ඒ අයගේ රඟපෑම් කෙසේ වුණත් ඒ දෙන්න නිසා මට ‘සිංහබාහු’ නාට්‍යය දකින්න ලැබුණා. මෙතෙක් මම රඟපෑවා මිසක් නාට්‍යය දැක්කේ නැහැනේ.”පුදුමයට කාරණාවක් නම් මාක් ඇන්ටනී මුළු ජීවිත කාලයටම රඟපා ඇත්තේ ‘සිංහබාහු’ නාටකයේ පමණක් වීම ය.“‘පේමතෝ ජායති සෝකෝ’ නාට්‍යයේ උද්දාල බමුණාගේ චරිතයට මාව ගන්න අදහසක් තිබුණා. නමුත් මට රට යන්න සිද්ධ වුණේ ඒ දවස්වල. ඒ නිසා ඒ අවස්ථාව මඟ හැරී ගියා. ප්‍රේමරංජිත් තිලකරත්නගේ ‘කොන්තරේ’ නාට්‍යයේ රඟපාන්න මට කතා කළා. නමුත් ඒකත් වුණේ නැහැ.‘සිංහබාහු’ මහාචාර්ය සරච්චන්ද්‍රයන්ගේ ශ්‍රේෂ්ඨතම දෘශ්‍ය කාව්‍යය ලෙස විචාරකයන් විසින් සලකනු ලබයි. එහෙත් මාක් ඇන්ටනීගේ පෞද්ගලික පිළිගැනීමට අනුව නම් එතුමාගේ විශිෂ්ටතම නාට්‍යය ‘පේමතෝ ජායති සෝකෝ’ ය.ඔබ එකල මහාචාර්ය සරච්චන්ද්‍රයන්ගේ දියණියක සමඟ ප්‍රේමයෙන් වෙළී සිටියා යැයි කියන කතාව ඇත්තක්ද?සමුගන්ට මත්තෙන් මම එසේ ඇසීමි. මා ඇසුවේ නොවුවමනා ප්‍රශ්නයක් දැයි පසුව මට සිතිණි.‘සුනේත්‍රයි මායි අතර කිසියම් ආකාරයක බැඳීමක් තිබුණා. මම නැහැයි කියන්නේ නැහැ. නමුත් තීරණාත්මක අවස්ථාවේ මම අතීරණයක හිටියා. ඊට හේතුවුණේ අසීමිත ගුරු භක්තියයි. ඩොක්ටර් ‘සිංහබාහු’ පොත පළ කරපු වෙලේ එහි පිටපතක් මට කියවන්න දුන්නා. එතුමා ඒ පොත පිළිගන්වලා තියෙන්නේ සුනේත්‍රාට. ඒක කවියකින් තමයි පුදලා තියෙන්නේ. ඒ කවියේ එක් තැනක මෙහෙම කියැවෙනවා.  නුඹත් දුරුව ගිය කල නියමය ලෙසටදමායන්ට බැරි කිසිවක් නැත මෙමට“ඉතිං එහෙම භාවමය හැඟීමක් තිබුණු ඩොක්ටර්ගේ දුවත් එක්ක මම කොහොමද පැනලා යන්නේ?මා නිරුත්තරය. ජීවිතයේ සියලු දේ වන්නේ දෛවය අනුවය. හමුවීම් - වෙන්වීම් ඒ සියල්ල ද ඊට අයත් ය. වෙන්ට තිබෙන දෙයක් වැළැක්විය නොහැකි ය. ජීවිතේ හැටි එහෙමය.සුනිල් මිහිඳුකුල</content>
  </post></root>